शीर्षक,विवरण
सिन्धुपाल्चोक 'पहिरो जिल्ला,"जुरेपीडितको राहत सरकारको कब्जामा बाढीपहिरोमा मानवीय क्षति भएपछि सरकार र राजनीतिक दलका नेताहरूले पुनर्वास गराउने र घर बनाइने आश्वासन हरेक वर्ष दिँदै आएका छन् । तर समय बित्दै गएपछि त्यसलाई बिर्सने मात्र होइन पीडितको नाममा संकलित रकमसमेत सरकारले कब्जा गरेको छ । ०७१ सालमा जुरेपहिरोमा विस्थापित भएका परिवारलाई दिन मुलुकभरका दाताहरूले २ करोड २२ लाख उपलब्ध गराएका थिए । दाताहरूले जुरेस्थित पीडितकै हातमा दिन संकलित रकम तत्काल सरकारी खातामा जम्मा गरिएको थियो । तर उक्त रकम दिन नमिल्ने भन्दै रोकेपछि अहिलेसम्म पनि पाएका छैनन् । त्यतिबेला शिशुकक्षाका बालबालिकादेखि उद्योगपतिसम्मले दिएको उक्त रकम सरकारी खातामा आइसकेकाले पीडितलाई दिन नमिल्ने भन्दै रोकिएको हो । जिल्लामा नयाँ आउने प्रमुख जिल्ला अधिकारीको पहिलो काम नै उक्त रकम उपलब्ध गराउने पहल गर्ने बताउने गरेका छन् । प्रमुख जिल्ला अधिकारी उमेशकुमार ढकालले आफूले पनि उक्त राहत रकम पीडितलाई दिन लगाउन पहल गरिरहेको बताए । उनले भने, गृह मन्त्रालयले मन्त्रिपरिषद्मा पुर्याएको छ । तर पहिरो गएको ६ वर्ष बित्दा पनि उक्त रकम पीडितले पाएका छैनन् । त्यतिबेला घर बनाइदिने, जग्गा दिनेलगायतका आश्वासन पाएका जुरेपीडितले सरकारले अब केही गर्छ भन्ने विश्वास गर्न छाडिसकेका छन् ।"
निधिको दाबीले झस्किए देउवा,"(काठमाडौं)  कांग्रेसको आसन्न महाधिवेशनमा संस्थापन पक्षबाटै उपसभापति विमलेन्द्र निधिले सभापतिमा उठ्न तयारी थालेका छन् । यसले संस्थापन पक्षभित्र हलचल मात्रै मच्चाएको छैन, सभापति शेरबहादुर देउवालाई समेत अप्ठ्यारोमा पारेको छ । भित्रभित्रै तयारी गरिरहेका निधिले गत बिहीबार सभापति देउवासँग चौधौं महाधिवेशनमा आफूलाई सहयोग गर्न प्रस्ताव गरेका हुन् । १३ औं महाधिवेशनमा दिएको बचन स्मरण गराउँदै निधिले बूढानीलकण्ठस्थित निवासमा देउवालाई संस्थापन पक्षबाट सभापतिको उम्मेदवारमा आफूलाई अघि बढाउन प्रस्ताव राख्दा उनले भने आफैं उठ्ने जवाफ दिएका थिए । देउवानिकट स्रोतका अनुसार निधिले आगामी महाधिवेशनमा तपाईंकै क्यान्डिडेट हुन चाहन्छु, तपाईंको साथ र सहयोग मलाई चाहियो भनेर प्रस्ताव गरेका थिए । देउवाले विधानमा दुई कार्यकालभन्दा बढी सभापति बन्न नपाउने व्यवस्था सम्झाउँदै १५ औं महाधिवेशनमा सघाउने बचन दिएका थिए । उनले यस्तै बचन १३ औं महाधिवेशनका बेला पनि दिएका थिए । त्यसलाई कार्यान्वयन गर्नुपर्ने निधिको दलिल छ ।अर्कोपटक म हुन पाउन्न, तपाईंबाहेक मेरो अर्को यो उचाइको नेता पनि छैन, यसबीचमा तपाईंले मधेसमा मात्रै नभएर पहाड र हिमालमा समेत आफ्नो प्रभाव बढाउनुहोस्, अर्कोपटक तपाईंलाई नै सघाउने हो, देउवाको भनाइ उद्धृत गर्दै बूढानीलकण्ठस्थित स्रोतले भन्यो, तर निधिजीले उमेरको फ्याक्टर र आफूपछि आक्रामक ढंगले अघि बढेको पुस्ताको कारण देखाउँदै यसैपटक उम्मेदवार बन्ने चाहना राखेर जानुभयो ।निधिको तयारी भने पहिल्यैदेखि थियो । अहिले आएर मात्रै उनले देउवालाई जानकारी गराएका हुन् । निधिको पहिलो चाहना देउवालाई सम्मानजनक अभिभावकीय भूमिकामा राखेर संस्थापन पक्षबाट आफू उम्मेदवार बन्नेछ । त्यसका लागि उनले विभिन्न नेता र समूहहरूसँग छलफल र परामर्श अघि बढाइरहेका छन् । निधिजी देउवाको विरासतकै रूपमा अघि बढ्न खोज्नुभएको छ, त्यसका लागि बरु देउवाकी पत्नी आरजु राणालाई महामन्त्री वा कुन पदाधिकारीमा राख्नुपर्ने हो, त्यसमा उहाँ तयार हुनुहुन्छ, निधिनिकट एक केन्द्रीय सदस्यले भने, सभापतिले छाड्दै छाड्नुभएन भने पनि उहाँले उम्मेदवारीबाट पछि नहट्ने गरी तयारी अघि बढाएको मैले पाएको छु । निधिले पछिल्लोपटक संस्थापन पक्षका नेताहरूसँग मात्रै नभएर इतरपक्षसँग पनि भेटघाट बाक्लो बनाएका छन् । नेविसंघको राष्ट्रिय अध्यक्ष हुँदा आफ्नो टिममा रहेका नेतादेखि पछिल्लो पुस्ताका नेताहरूसँग छलफल गरिरहेका छन् । निधि संघको तेस्रो अध्यक्ष हुन् । संघमा रहँदा आफैंले बनाएका पदाधिकारी तथा सदस्यमध्ये कतिपय अहिले पार्टीको केन्द्रीय कार्यसमितिमै छन् । तयारीको सिलसिलामा उनले संगठनमा पकड र प्रभाव राख्ने स्थानीय तहका नेताकार्यकर्तासँग समेत दिनहुँ सम्पर्क बढाइरहेका छन् । निधिको संगठनको मूल आधार मधेस हो । पछिल्लोपटक पहाड र हिमाली क्षेत्रमा समेत उनले आफ्नो समूह खडा गर्दै लगेका छन् । सबै पक्षका केन्द्रीय कार्यसमितिका सदस्य र कार्यसमिति बाहिर रहेका नेताहरूलाई समेत उनले निवासमा डाकेर छलफल गर्न थालेका छन् । निधिले आफूले गरिरहेको छलफल पार्टीमा बृहत्तर एकताका लागि सर्वसम्मतिबाट नेतृत्व चयन गर्ने दिशामा केन्द्रित रहेको बताए । साढे दुई वर्षपछि हुने आमनिर्वाचनमा कांग्रेसले बहुमत ल्याउनका लागि पार्टीभित्र बृहत् एकता आवश्यक रहेको उनको भनाइ छ । त्यसका लागि सर्वसम्मतिबाट नेतृत्व चयन गराउन सक्दा आमनागरिकमा भरोसा जाग्न सक्छ । संविधानका उपलब्धि र राजनीतिक प्रणालीको रक्षाका लागि कांग्रेसले बहुमत ल्याउन आवश्यक छ, त्यसका लागि पार्टीभित्र एकता हुनुपर्छ, एकताका लागि सर्वसम्मत नेतृत्व चयनले ठूलो सन्देश दिन्छ, निधिले भने, यही दिशामा छलफल चलाइरहेको छु, त्यसमा मेरो आवश्यकता भयो र फिट हुनुपर्यो भने म तयार छु । पार्टीको नेटवर्किङ पकडबाहेक देउवासँग आमनागरिकलाई अपिल गर्ने मुद्दा र एजेन्डा छैनन् । आफ्नै नेतृत्वमा पार्टी र सरकार भएका बेला ०७४ मा भएको आमनिर्वाचनमा पार्टीले स्थानीय, प्रदेश र प्रतिनिधिसभाका तीनैवटा तहमा नराम्रो हार व्यहोर्नुपर्यो । त्यसअघि पटकपटक प्रधानमन्त्री हुँदा गरेका निर्णयका कारण देउवा अहिले पनि पार्टीभित्र आलोचित छन् । पार्टी सञ्चालनमा समेत उनीमाथि प्रश्न खडा भएका छन् । ०७२ फागुनमा सभापति निर्वाचित भएपछि देउवाले पार्टीलाई भन्दा सत्ता प्राप्तिलाई बढी प्राथमिकता दिए । सत्तातिर मात्रै ध्यान दिँदा पार्टीका भ्रातृ तथा शुभेच्छुक संस्था अलपत्र अवस्थामा पुगेका छन् । दसौं वर्षदेखि तदर्थवादमा चलेका भ्रातृ संस्थाको अधिवेशनसमेत देउवाले गर्न सकेनन् । अहिले सबैजसो भ्रातृ संस्था तदर्थवादमा चलेका छन् । पार्टीका केन्द्रीय विभागहरू समेत उनले समयमै गठन गर्न सकेनन् । वैधानिक कार्यकाल सकिएर महाधिवेशनको घोषणा भइसकेपछि उनले विभागहरू गठन गर्न थालेका छन् । उनको यो शैलीलाई संस्थापनइतर पक्षले महाधिवेशनमा मुद्दा बनाउने उद्घोष गरेर गतिविधि थालेको छ । निधि पनि आगामी आमनिर्वाचनमा कांग्रेसलाई एक नम्बरमा ल्याउनका लागि अहिले नेतृत्वमा रहेका पुस्ताबाट सम्भव नभएको निष्कर्षमा पुगेका छन् । उनको भित्री चाहना देउवा र वरिष्ठ नेता रामचन्द्र पौडेल दुवैले अभिभावकको भूमिकामा रहेर आफूपछिका नेताहरूलाई नेतृत्वमा अग्रसर गराउनुपर्छ भन्ने छ । त्यसका लागि उनको पहिलो प्राथमिकता देउवाकै समर्थनमा आफू उम्मेदवार बन्ने देखिन्छ । तर देउवाले नछाडे निधिले के गर्लान् भन्ने आमचासो संस्थापन पक्षमा चर्चा बनेको छ । निधिनिकट नेताहरू भने देउवाले नछाडे पनि उम्मेदवार हुने तयारीमा रहेको दाबी गर्छन् । निधिले भने यस विषयमा निर्णय गर्ने बेला भइनसकेको कान्तिपुरलाई बताए । अहिलेसम्म छलफलमै छु । कसैले पनि आधिकारिक उम्मेदवार घोषणा गर्ने र छलफल गर्ने काम गरेको छैन । बरु मैले नै सहमतिका लागि छलफल अघि बढाएको हुँ, उनले भने, सहमति नभए के गर्ने भन्ने पछि नै निर्णय गर्छु ।निधिले चौधौं महाधिवेशनलाई आफ्ना लागि सबैभन्दा अनुकूल परिस्थिति ठानेका छन् । त्यसपछि युवा नेताहरू गगन थापा, विश्वप्रकाश शर्माको पुस्ताले आफूहरूलाई समेत नछाड्ने उनको बुझाइ छ । निधि अहिले ६५ वर्ष पुगेका छन् । १५ औं महाधिवेशनमा उनी ७० वर्षका हुनेछन् । त्यतिबेला उमेर र युवाको प्रभावले पनि आफूहरूलाई अनुकूल नहुने उनको बुझाइ छ । अहिले नै पार्टीको विचार निर्माणमा नेतृत्व तहको भन्दा तल रहेका युवाको भूमिकाले काम गर्न थालेको छ । यही परिस्थितिलाई नियाल्दै निधिले यसैपटक आफू उम्मेदवार बन्न तयारी थालेका हुन् ।नेतृत्व लिनका लागि संस्थापन इतरपक्षमा आधा दर्जन नेताहरूको संघर्ष चलिरहँदा संस्थापन पक्षमा देउवालाई मात्रै उम्मेदवार ठानिएको थियो । एकाएक निधिले आफू उम्मेदवारका रूपमा अघि बढेको जानकारी गराएपछि देउवा अप्ठ्यारोमा परेका छन् । निधिलाई साथ लिन नसके देउवाको नेटवर्किङ पकड भत्कन सक्ने कतिपय नेताहरूको विश्लेषण छ । पार्टीमा देउवाको बलियो पकड कायम राखिराख्नुका पछाडि निधिको तराईमधेसको प्रभावले निकै काम गरेको छ, देउवानिकट एक केन्द्रीय सदस्यले भने, निधिलाई टिममा राख्न सक्नुभएन भने सभापतिलाई परिणाम आफ्नो पक्षमा ल्याउन कठिन पर्ने देखिन्छ ।"
सहमतिबाटै नेतृत्व चयन होस् भन्नेमा छु,"चौधौं महाधिवेशनमा तपाईंले पनि नेतृत्वमा दाबी गर्ने चर्चा आइरहेको छ नि ? नेतृत्व लिने विषयमा भन्दा पहिला देशको राजनीतिलाई ध्यानमा राखेर चौधौं महाधिवेशन सम्पन्न गर्नुपर्छ भन्ने वैचारिक दृष्टिकोण मैले अघि बढाएको छु । संविधान जारी भइसकेपछि भएको निर्वाचन र अहिलेको अवस्थालाई नियाल्दा संविधानको अपनत्व सत्ताधारी दलहरूले नै लिइरहेको देखिन्न । बरु, संविधान र प्रणालीलाई सिध्याउने भूमिका खेलिरहेका छन् । अर्कोतिर प्रतिपक्षी दल कमजोर छ । अब कांग्रेसको भूमिका के हुने ? आगामी कार्यदिशा र कार्यभार कसरी निर्धारण गर्ने ? यसलाई महत्त्व दिएर अघि बढ्नुपर्छ । यसैका लागि आफैं नेतृत्व लिन खोज्नुभएको हो ? आफूलाई भन्दा पनि कांग्रेसलाई बलियो शक्तिका रूपमा कसरी अघि बढाउन सकिन्छ भन्नेतिर मेरो सोच हो । आगामी निर्वाचन एउटा आवधिक निर्वाचनको परिणाममा मात्रै सीमित हुने छैन । प्रणालीलाई बचाउने मुख्य सवाल हो । फेरि पनि लोकतान्त्रिक शक्ति विजयी भएन भने प्रणाली नै खतरामा पर्ने देखिन्छ । ०६२०६३ ले स्थापित गरेका उपलब्धि गुम्ने खतरा देखिन्छ । त्यसैले लोकतान्त्रिक शक्तिको विजयीका लागि कांग्रेसलाई तयारी अवस्थामा राख्नुपर्ने हुन्छ । त्यस्तो तयारी पार्टीको चौधौं महाधिवेशनले गर्छ । त्यसका लागि वैचारिक एकतासँगै पार्टीको नेतृत्वमा समेत एकता हुनुपर्छ भन्ने मेरो मान्यता छ । त्यसैले सहमतिबाटै नेतृत्व चयन गर्नुपर्छ । आमनागरिकलाई भरोसा दिलाउन पनि कांग्रेसले आफ्ना कमजोरी सच्याउनुपर्छ । सहमतिबाट नेतृत्व चयन गर्न सकियो भने कांग्रेसमाथि विश्वास बढ्छ । सहमतिबाट नेतृत्व चयनका लागि हामीले तयारी गर्नुपर्छ ।नेतृत्वका लागि लडाइँ चलिरहेका बेला तपाईं त्यस्तो सम्भावना देख्नुहुन्छ ?सम्भावना सबै कुरामा हुन्छ । छैन भन्ने सोचाइबाट पहल नै नगर्ने हो भने कसरी हुन्छ ? सहमति कस्तो व्यक्तिमा हुने सम्भावना देख्नुहुन्छ त ? अहिल्यै भन्न सकिन्न । जसको नाममा भए पनि अहिलेको नेतृत्व र सम्भावित नेतृत्वका बीचबाट जसका नाममा पनि हुन सक्छ । जसको नाममा सहमति भए पनि मलाई कुनै आपत्ति छैन । सभापतिमा उम्मेदवार बन्ने तयारी छ कि छैन ? मैले सबैसँग सल्लाह गरेको छु । शेरबहादुरजी, रामचन्द्रजी, प्रकाशमान, शशांक र आफ्नै पदाधिकारी साथीहरूसँग समेत सल्लाह गरिरहेको छु । तयारी गरिरहेको छु । तर निर्णय केही गरिसकेको छैन । अहिलेसम्म सल्लाहमै छु । पार्टी सभापतिले १४ औं महाधिवेशनमा तपाईंलाई सघाउने बचन दिनुभएको भनेर बाहिर आइरहेको छ, के यो साँचो हो ? हो, मैले नै १३ औं महाधिवेशनका बेला १४ औं महाधिवेशनमा मलाई सघाउनुपर्छ भनेर प्रस्ताव राख्दा उहाँले हुन्छ भनेर बचन दिनुभएको हो । शेरबहादुर देउवा आफैं उम्मेदवार बन्ने घोषणा गरिसक्नुभएको छ, तपाईं कसरी अघि बढ्नुहुन्छ त ? समय बाँकी छ । शेरबहादुरजीसँग सल्लाह गर्दै आएको छु । रामचन्द्रजीसँग पनि सल्लाह गरेको छु । नेविसंघको अध्यक्ष हुँदा रहेका सबै साथी र युवा साथीहरूसँग कुराकानी भइरहेको छ । कसैले आधिकारिक घोषणा गर्नुभएको र छलफल चलाउनुभएको छैन । बरु, मैले नै सहमतिको वातावरणका लागि छलफल अघि बढाएको हुँ ।"
हजुरआमा च्यापिइन् छोरानाति पुरिए,"(बागलुङ)  अविरल वर्षाले शुक्रबार बेलुकीतिरै खोलाखोल्सीमा पानी बढेको थियो । ग्रामीण सडक खनिएका स्थानमा पहिरो आउन सक्ने भएकाले गाउँपालिका र स्थानीय प्रहरीले निगरानी बढाएको थियो ।राति २ बजेतिर माथिबाट खसेको ढिस्कोले निसीखोला गाउँपालिका५ का हीराबहादुर विकको घरको पर्खाल भत्कायो । सँगै सुतिरहेका विकका १४ वर्षीय छोरा वीरेन्द्र र मामाघर आएका उनका ६ वर्षीय भान्जा प्रवेश पर्खालले च्यापिए । दुई बालकको छेउमै सुतेकी विककी ५३ वर्षीया श्रीमती दिलसरा घाइते भइन् । हीराबहादुर गोठमा गएकाले घरमा थिएनन् । घाइते दिलसराले हारगुहार गरिन् । आफैं पनि च्यापिएकाले उनले छोरा र नातिको उद्धार गर्न सकिनन् । छिमेकी आइपुग्दा दुवै बालकको मृत्यु भइसकेको थियो । घाइते दिलसराको अवस्था भने सामान्य बन्दै गएको गाउँपालिका अध्यक्ष तारानाथ पौडेलले बताए । पहिरो जान्छ भनेर शंकै नभएको ठाउँमा घटना भएको छ, उनले भने । पीडितलाई तत्काल सुरक्षित स्थानमा राखेर राहत उपलब्ध गराइने उनले बताए ।यसैगरी शनिबार बिहान निसीखोला३ को धारखर्कमा पनि पहिरो खसेर घरभित्रै पुरिँदा ६० वर्षीया वली कामीको ज्यान गएको प्रहरीले जनाएको छ । उनका ८० वर्षीय श्रीमान् छुच्चे कामी सामान्य घाइते छन् । पहिरो खसेको थाहा पाएपछि भागेर उनले ज्यान बचाएका थिए । भाग्ने क्रममै पुरिएर पहिरोले वलीको मृत्यु भएको प्रहरी नायब उपरीक्षक राजेन्द्र रेग्मीले बताए । घटनास्थल झिवाखोला प्रहरी चौकीदेखि ४ घण्टा परको लेकमा भएकाले ढिलो गरी प्रहरी पुगेर उद्धार गरेको थियो । मृतक तीनै जनाको प्राथमिक स्वास्थ्य केन्द्र बुर्तिवाङको स्वास्थ्यकर्मीको टोलीले झिवाखोलामा पुगेर पोस्टमार्टम गरेका छन् । घटनास्थल सदरमुकामदेखि १ सय ३० किमि पश्चिममा पर्छ ।"
कार्यदलले काम थाल्यो,"पार्टीभित्रको समस्या पहिचान र समाधानका लागि शुक्रबार बनेको नेकपाको ६ सदस्यीय कार्यदलले काम सुरु गरेको छ । अध्यक्षद्वयले समस्या समाधानसहितको प्रतिवेदन जतिसक्दो छिटो तयार पार्न भन्दै शुक्रबार ६ सदस्यीय कार्यदल गठन गरेका थिए । शनिबार बसेको पहिलो बैठकमा पार्टीभित्रको संकट समाधानका लागि विभिन्न विकल्पमा कुराकानी भएको र छलफल राम्रो गरी अघि बढेको कार्यदलका सदस्य भीम रावलले जानकारी दिए । आजैबाट छलफल सुरु भएकाले यही नै भयो र अबको सहमतिको बिन्दु यो हुन्छ भनिहाल्न सक्ने अवस्था छैन, उनले कान्तिपुरसँग भने, तर छलफल राम्रोसँग अगाडि बढेको छ, भोलि पनि छलफल गर्छौं । ललितपुरको भैंसेपाटीस्थित एक निजी घरमा भएको कार्यदलको बैठक चार घण्टाभन्दा बढी चलेको थियो । यसअघि देखिएका सबै समस्याहरूलाई हल गर्नका लागि कार्यदल बनेकाले केही न केही निकास निस्कने रावलले बताए । पार्टी र सरकार सञ्चालनमा देखिएको अवरोध, सरकारको पुनर्गठन, एमसीसी, विभिन्न समयमा भएका सम्झौता र सहमतिहरूको समीक्षा, पार्टीको महाधिवेशनलगायत विषयमा ठोस कार्ययोजनासहितको प्रस्ताव तयार पार्ने जिम्मेवारी कार्यदलको छ । कार्यदलका सदस्यहरूले महाधिवेशनलाई नै केन्द्रित गरेर छलफल अघि बढ्ने र त्यसअघि पार्टीलाई विधि पद्धतिमा लैजान के कसो गर्न सकिन्छ भनेर सरसल्लाह गर्ने जनाएका छन् । यद्यपि सचिवालयका तीन सदस्यले भने पार्टीको आधिकारिक निकायले म्यान्डेट नदिएकाले कार्यदलले औपचारिक काम थाल्नुअघि सचिवालय बैठक बोलाउन अध्यक्ष दाहालसँग माग गरेका छन् । रावलले भने आफूलाई उक्त मागबारे थाहा नभएको र कार्यदलको बैठक सकारात्मक रूपमा अघि बढेको प्रतिक्रिया दिए ।"
चार महिनापछि ओलीमोदी संवाद,"(काठमाडौं)  दुई मुलुकका प्रधानमन्त्रीले टेलिफोन संवाद गरेसँगै भारत र नेपालबीच झन्डै चार महिना लामो संवादहीनता शनिबार तोडिएको छ । भारतको स्वतन्त्रता दिवसको मौका छोपेर प्रधानमन्त्री केपी शर्मा ओलीले भारतीय समकक्षी नरेन्द्र मोदीलाई शुभकामना दिन टेलिफोन गर्दै चिसिएको सम्बन्धलाई संवादमार्फत अघि बढाउने कोसिस गरेका हुन् ।यसअघि चैत २८ गते प्रधानमन्त्री ओली र मोदीबीच नेपालमा आपूर्ति व्यवस्था निरन्तर कायम राख्न र थप सहज तथा सुचारु राख्न छलफल भएको थियो । भारतले नेपाली भूभाग लिपुलेक हुँदै मानसरोवर जाने सडकको ट्र्याक उद्घाटन गरेपछि दुई देशबीच सम्बन्ध चिसिएको थियो ।झन्डै ११ मिनेट भएको संवादका क्रममा प्रधानमन्त्री ओलीले भारतीय समकक्षी मोदीलाई नेपालले भारतबाट अर्थपूर्ण द्विपक्षीय सहकार्यको अपेक्षा गरेको बताएका थिए । परराष्ट्र मन्त्रालयका अनुसार दुई प्रधानमन्त्रीबीच भविष्यमा द्विपक्षीय छलफललाई जारी राख्न सहमति भएको छ । सीमा विवादबारे कुरा भएको वा नभएको बारे खुलाइएको छैन । छिमेकीसँगको सम्बन्धमा जोड दिएर मोदीले शनिबार बिहान स्वतन्त्रता दिवसका अवसरमा गरेको भाषणको ओलीले सराहनासमेत गरेको परराष्ट्रले विज्ञप्तिमा उल्लेख गरेको छ । प्रधानमन्त्री ओलीले मोदीसँग कोभिड१९ खोपको आवश्यकता औंल्याउँदै भारतलगायत विश्वभरका वैज्ञानिकहरू यसको विकास गर्न सक्षम हुने आशा राखेको बताएका थिए । ओलीले भारतीय समकक्षीलाई संयुक्त राष्ट्रसंघीय सुरक्षा परिषद्को अस्थायी सदस्यमा निर्वाचित भएकामा बधाई पनि दिए । नेपालले निर्वाचनमा भारतलाई समर्थन गरेको थियो । भारतीय विदेश मन्त्रालयले पनि विज्ञप्ति निकालेर संवादमा दुवै मुलुक मिलेर कोभिड१९ संक्रमणलाई कम गर्ने सहमति भएको जनाएको छ । कूटनीतिज्ञ श्रीधर खत्री दुई प्रधानमन्त्रीबीच संवाद हुनुलाई राम्रै संकेत मान्छन् । उक्त संवादलाई विशेष समयमा एक छिमेकीले अर्को छिमेकी वा एक मुलुकले अर्को मुलुकलाई गरेको शुभकामना आदानप्रदान का रूपमा लिनुपर्ने उनले बताए । पूर्वराजदूत विजयकान्त कर्णले दुई मुलुकबीचको संवादहीनता तोड्न ओली सही बाटो रोजेको बताए । अब हामीबीच विश्वासको वातावरण बढाउँदै जानुपर्छ, उनले भने, विश्वासको वातावरण बनेपछि क्रमशः अन्य कुरा गर्दै सीमा समस्यालाई पनि वार्ताद्वारा समाधान गर्नुपर्छ ।"
कामदारले उपचार पाएनन्,"(काठमाडौं)  राष्ट्रिय मानवअधिकार आयोगले वैदेशिक रोजगारीमा रहेका कोरोना संक्रमित नेपाली कामदारले उचित स्वास्थ्य सेवा, कोरोना परीक्षण र उपचारबाट वञ्चित भएको जनाएको छ । लकडाउन सुरु भएको झन्डै तीन महिनाको अवस्थाको अध्ययन गरी आयोगले बिहीबार अध्ययन प्रतिवेदन सार्वजनिक गर्दै विदेशमा रहेका नेपाली कामदार समस्यामा रहेको उल्लेख गरेको हो ।संक्रमित, परीक्षण हुन नसकेका, उपचार नपाएका नेपाली कामदारको अविलम्ब विवरण संकलन गरी निःशुल्क आवश्यकताअनुसार उच्चतस्तरको स्वास्थ्य उपचारको व्यवस्था मिलाउन आयोगले सरकारसमक्ष सिफारिससमेत गरेको छ । यसका लागि गन्तव्य देशका सरकार र रोजगारदातालाई जिम्मेवार बनाउन प्रभावकारी कूटनीतिक पहल गर्न, नेपाल फर्किने नेपाली श्रमिकको पीसीआर जाँच गरेर मात्र स्वदेश फर्कने व्यवस्था सुनिश्चित गर्न, श्रमिकहरूको उचित हेरचाह, परीक्षण र उपचारलगायत स्वास्थ्य अधिकारको सुनिश्चितताका लागि प्रभावकारी कदम चाल्न सिफारिस छ, प्रतिवेदनमा भनिएको छ । आयोगका लागि इक्विडियम अनुसन्धान नेपाल तथा श्रम र चलायमानका लागि अध्ययन केन्द्र (सेल्सलाम) ले अनुसन्धान गरेको हो । आयोगले विदेशमा संक्रमित र संक्रमणबाट मृत्यु हुने नेपालीको यकिन तथ्यांक राज्यसँग नहुनु निकै दुःखद रहेको जनाएको छ । परराष्ट्र मन्त्रालयले गत असार २२ गतेसम्म विदेशमा ४ हजार ४ सय ३६ जना नेपाली कोरोना संक्रमित भएको र त्यसबाट १ सय ३४ जनाको मृत्यु भएको सूचना आयोगलाई दिएको छ । गन्तव्य देशमा यथार्थमा कति नेपाली संक्रमित भए र कतिको मृत्यु भयो भन्नेसमेत सरकारसँग आधिकारिक र अद्यावधिक विवरण नहुँदा नेपाली कामदारको संरक्षणमा बेवास्ता र तिनका परिवारले आफन्तको स्वास्थ्य र जीवनको बारेमा जानकारी पाउने अधिकार हनन भएको छ, प्रतिवेदनमा उल्लेख छ । प्रतिवेदनले संक्रमणको फैलावटसँगै काम र कम्पनी बन्द भएको, रोजगारदाताले एकतर्फी रूपमा निष्कासन गरेको वा करार भंग गरेका कारण नेपाली कामदारको पूर्ण वा आंशिक रूपमा रोजगारी र पारिश्रमिक गुमेको जनाएको छ । कतिपय रोजगारदाताले कामदारलाई पारिश्रमिक नदिने वा दिइएमा पनि पूरै नदिने गरिएको पाइएको छ भने ठूलो संख्याका कामदारलाई खाना र आवास भत्तासमेत भुक्तानी दिइएको छैन, प्रतिवेदनमा भनिएको छ । कोरोना संकटले अभिलेखबद्ध, घरेलु श्रमिक, गर्भवती, रोजगारी र आम्दानी गुमाएका, सूचनामा पहुँच नभएका, अपांगता भएका र विशेष स्वास्थ्य श्रमिकहरू थप जोखिममा परेको आयोगको ठहर छ ।हवाई उडान बन्द भएयता श्रम स्वीकृतिको म्याद समाप्त भएका र अन्य समस्यामा परी नेपाल आउन टिकट किनिसकेका धेरै कामदार विदेशमै रोकिएर बस्न बाध्य छन् । प्रमुख पाँच वटा गन्तव्य देशमा रहेका नेपाली दूतावासमा ८० हजार नेपाली कामदारले स्वदेश फिर्नका लागि नाम दर्ता गराएका छन् । जसमध्ये ५० हजार मात्रै स्वदेश फर्केका छन् । वैदेशिक रोजगारीमा रहेका र नेपाल फर्किएका कैयौं महिलाले आर्थिक, सामाजिक, मनोसामाजिक, स्वास्थ्य, विभेद, दुर्व्यवहार तथा लाञ्छनाजस्ता चुनौती सामना गर्नुपरेको छ भने केहीलाई परिवार र समुदायमा पुनर्मिलनमा समेत चुनौती देखिएको छ, प्रतिवेदनमा भनिएको छ, विदेशमा अलपत्र परेका नेपालीको स्वदेश फिर्तीका लागि बन्दाबन्दीको महिनौंसम्म पनि आवश्यक तयारी पूरा नगरिएका कारण उनीहरूको उद्धार र स्वदेश फिर्ती अनिश्चित हुन पुग्यो । स्वदेश फर्किनुपर्नेहरूको संख्या सरकारले योजना गरेको भन्दा ज्यादै धेरै रहेको हुँदा ठूलो संख्याका नेपाली विदेशमै अलपत्र रहेका आयोगका सदस्य सुदीप पाठकले बताए । नेपाल फर्कने हवाई टिकटदेखि क्वारेन्टाइन र घरसम्म जान लाग्ने खर्च श्रमिक आफैंले व्यहोर्नुपर्ने व्यवस्था गरिँदा त्यस्तो खर्च व्यवस्था गर्न नसक्नेहरू अझै विदेशमै अलपत्र रहेका छन्, उनले भने । आयोगले गन्तव्य देशमा तलब तथा पाउनुपर्ने भुक्तानी नपाएका, रोजगारीबाट निष्कासन गरिएका, बेतलबी बिदामा पठाइएका र स्वदेश फिर्तीको हवाई टिकट नदिइएका नेपालीको न्यायमा पहुँच तथा क्षतिपूर्तिको सुनिश्चितता गर्न गन्तव्य देशका सरकार, रोजगारदाता र नेपालस्थित कामदार भर्ना गर्ने निजी संस्थाहरूलाई जिम्मेवार बनाउनुपर्ने जनाएको छ । यसका लागि आवश्यकताअनुसार उच्चस्तरीय राजनीतिक तथा कूटनीतिक पहल गर्नुपर्छ, पाठकले भने, क्षतिपूर्ति उपलब्ध नगराएका वा त्यस्तो क्षतिपूर्ति नपाउने नेपालीको हकमा निश्चित मापदण्ड बनाई उचित क्षतिपूर्तिको व्यवस्था गर्नुपर्छ । स्वदेश फिर्तीका लागि हवाई टिकटलगायत खर्च आफैंले व्यहोर्नुपरेका नेपाली श्रमिकहरूको सो खर्च शोधभर्ना दिलाउने व्यवस्था गर्नुपर्छ । सरकारका प्रयास र विद्यमान नीतिहरूमा केही खाडल देखिएको अनुसन्धानकर्ता रामेश्वर नेपालले बताए । इक्विडियम अनुसन्धान केन्द्रका दक्षिण एसिया संयोजक नेपालले भने, नेपाली श्रमिकहरूको संरक्षणका लागि नेपालको कूटनीतिक भूमिका पनि त्यति प्रभावकारी देखिएन ।"
अभइन जिएक मन है,"(कपिलवस्तु, सत्भरा)  नेपालभारत सीमावर्ती दशगजा बिन्दुमै उभिएको छ सत्भरा गाउँ । त्यहाँ बसोबास गर्दै आएका गोमती रइदास (चमार) कहिले दशगजापारिको भारत सरकार त कहिले आफ्नै नेपाल सरकारतर्फ हेर्दै सानोतिनो सहयोगयाचनाको आशामा भनिरहेका छन् कुछ सहयोग मिलय सरकार, अभइन जिएक मन है ।साढे ५ वर्षअघि मुम्बईको भिबन्डीस्थित एक काठ गोदाममा आगलागी भयो । त्यसमा परेर सत्भरा र छिमेकी गाउँ बराइपुरका ७ नेपाली श्रमिकको जलेरै ज्यान गयो । ती मृतकमध्ये एक थिए, १८ वर्षीय विक्रम रइदास । जसको अकल्पनीय मृत्युका कारण उनका ५५ वर्षीय बाबु अहिले बुटवल सहरमा रिक्सा चालक बनेका छन् । ससाना ३ भाइबहिनी र आमाबाबुसहितको परिवारलाई जेनतेन गरिखान पुग्ने पैसा मुम्बईबाट पठाइरहेको एउटै हुर्केको छोरो आगलागीमा परेर सास न लास बनेपछि रइदास परिवारले बेहोरेको दुर्गति कहिनसक्नु छ ।गाउँकै ७० वर्षीय पटेसरी लोनियाको हालत पनि उस्तै छ । काठमाडौंबाट केही पत्रकार र हालको महाराजगन्ज नगरपालिकाका मेयरसहितका पदाधिकारी आफ्नो गाउँमा दुःखदर्द सुन्न आएको भन्दै सुरुमा हर्षित देखिन्थे । तर उनका दुई छोरा गौरी र राजु पनि मुम्बईको त्यही आगलागीमा छिनभरमै खरानी बनेका रहेछन् । खरले बनेको घरको छानो धेरै ठाउँमा चुहिने बनेको छ, घाँसझार उम्रिएको देखिन्छ । अरूका खेतबारीमा हाजिराज्याला काम गर्न जाने उनको परिवार अहिले कोरोना कहरका कारण महिनौंदेखि घरमै थन्किएको छ । कहींकतैबाट सहयोग र भरथेग मिलेदेखि अझै जीवन जिउने आशा छँदै छ, पटेसरीसँग । उनी पनि आफ्नै अवधी भाषामा भन्दै थिए, अभइन जिएक मन है ।२०७१ पुस १२ गते मध्यरातमा भएको भिबन्डी आगलागीमा परेर ज्यान गुमाउनेमा सत्भरा गाउँका लौटु मुराउ (३० वर्ष), भुइँधर यादव (२७ वर्ष), गौरी लोनिया (२७ वर्ष), गणेश लोनिया (२५ वर्ष), विक्रम रइदास (१८ वर्ष) तथा कपिलवस्तुकै बराइपुर गाउँका रामदयाल भर (३८) र नीरज चौधरी (२१) थिए । तर, उनीहरूका परिवारले अहिले नेपाल वा भारत सरकारका तर्फबाट प्रतिबद्धता जनाइएअनुसार एकै पैसा पनि क्षतिपूर्ति पाएका छैनन् । यिनै श्रमजीवीका भरमा गाउँमा रहेका ५० भन्दा बढी परिवार सदस्यको जीवन निर्वाह यथार्थमा सोचेभन्दा निकै विदारक देखिन्छ । साविकको कुसहवा गाउँ विकास समितिका पूर्वउपाध्यक्ष बुद्धिसागर शुक्लाले पीडित गाउँलेलाई क्षतिपूर्ति दिलाउन स्थानीय तहको सिफारिससहित २०७३ सालको सुरुवातमै परराष्ट्र मन्त्रालयको कन्सुलर शाखामा सप्रमाण पत्राचार गरेका थिए । तर, कुनै सुनुवाइ भएन, सत्भरा गाउँमा साथै गएका पूर्वउपाध्यक्ष शुक्लाले भने, भारतको महाराष्ट्र सरकारले पनि केही क्षतिपूर्ति रकम दिने भनेको थियो, यहाँ पनि स्थानीय तहमा जिल्ला प्रशासनले केही सहयोग दिने भनेको हो । तर, गरिबपिछडाको आवाज कतै पुगेन ।गरिब, विपन्न र पछौटे समुदायका झन्डै १ सय परिवार सत्भरा गाउँमा बस्छन् । दुःखजिलो, श्रम र पसिनाको नियति सबैसँग एउटै छ । तर, ५ वर्षयता सिंगो गाउँको दुःख र हैरानीको सुस्केरा उस्तै छ गरिबको आवाज सुनिदिने कोही भएन । अरू कहींकतैबाट कुनै प्रकारको सहयोग दिलाउन नसके पनि अब नगरपालिकाले केही राहत रकम दिनेतर्फ म प्रयास गर्नेछु, सत्भरा गाउँमा आइपुगेका महाराजगन्ज नगरपालिकाका मेयर अब्दुल कलामले कान्तिपुरसँग भने, सम्भवतः दसैंभन्दा अघि केही राहत सहयोग गाउँमा आइसक्नेछ ।सत्भरा र बराइपुरका सीमान्तकृत नेपाली श्रमिक परिवारले पाएको दुःख र भारतमा श्रम गर्न गएको स्थितिमा बेहोर्नुपरेको विपत्तिका बारे यसै साता परराष्ट्रमन्त्री प्रदीप ज्ञवालीको पनि ध्यानाकर्षण गरिएको छ । स्थानीय तहबाट यी नेपाली पीडित परिवारको कठिनाइबारे सूचना आउनासाथै सरकारले सक्दो सहयोग पुर्याउने आश्वासन मन्त्री ज्ञवालीले दिएका छन् ।"
सरकारी बेवास्ताले निम्त्याएको विपत्,"स्वरूपमा हेर्दा प्रकृतिदोषजस्तो देखिए पनि सिन्धुपाल्चोकको जुगल२, गोल्चे लिदीमा शुक्रबारको पहिरोले जनधनको ठूलो क्षति पुर्याउनुको मूल जिम्मेवार सरकारी निकायको हेल्चेक्र्याइँ हो । यो विपत्ति त्यहाँ बिनासंकेत एकाएक आएको होइन । उक्त स्थानमा जुनसुकै बेला पहिरोले ठूलो विनाश निम्त्याउन सक्ने चेतावनी विज्ञहरूले उहिल्यै दिएका थिए । जोखिमपूर्ण क्षेत्रका बासिन्दालाई स्थानान्तरण गर्न उनीहरूले सरकारलाई सुझाएका थिए । आफ्नो बस्ती सारिदिन स्थानीयवासीले पनि हारगुहार गरेका थिए । तर, सरकारी निकायलाई यो कुनै जिम्मेवारीको विषयजस्तो लागेन । विपत्बाट नागरिकलाई जोगाउनुसत्ता सञ्चालकहरूको प्राथमिकतामा कहिल्यै परेन । नेतृत्वको यही अदूरदर्शिता र लापरबाहीको दुष्परिणाम अहिलेको पहिरोमा ठूलो क्षति बेहोर्नुपरेको हो ।खासमा बाजा बजाएरै आएको हो यो दशा । माथिल्लो भेगबाट डाँडो भासिन थालेपछि लिदी, नाम्फा, सन्च, झुल्के, निम्लुङ, बैगाङ गाउँका ५ सयभन्दा बढी परिवारले आफूहरू जोखिममा परेको भन्दै सुरक्षित स्थानमा बस्ती सारिदिन गरेको आग्रहलाई कसैले सुनेन । जिल्ला विपद् व्यवस्थापन समिति र जुगल गाउँपालिकामा निवेदनै दिँदा पनि गाउँलेलाई भनियो आफैं सुरक्षित बस्नुस् । तर के गर्नु, स्थानीय बासिन्दा निरूपाय थिए, सरकार कानमा तेल हालेर बसिदियो । त्यसैले यो विपत्ति आएको मात्र होइन, निम्त्याइएको पनि हो ।सरकारले विकल्पको ढोका नखोलिदिएकाले २०७२ सालको भूकम्पयता लिदी लामागाउँका जनता हरेक वर्षायाममा पहिरोको स्थायी त्रासमा हुन्थे । शुक्रबार त पहिरै खस्यो । कम्तीमा १६ जनाको ज्यान गएको छ, २३ जना बेपत्ता छन् । पहिरोमा १३ घर पुरिएका छन् । भागेर १५ जना बाँचेका छन् । साताअघि पनि त्यहाँ पहिरोले चार घरमा क्षति पुर्याएको थियो । गाउँ सुरक्षित छैन भनेर जान्दाजान्दै पनि सरकारले आडभरोसा नदिँदा यति ठूलो क्षति भएको छ । राज्य सञ्चालकहरूले बुझ्नुपर्छ, यहाँ बस्तीसँगै सरकारप्रतिको विश्वास पनि बगेको छ ।तत्कालीन रूपमा अब सरकारले पहिरो पीडित परिवारहरूका लागि आश्रयसहित अत्यावश्यकीय सामग्रीहरू उपलब्ध गराउनुपर्छ । विस्थापितलाई स्थायी आवासको प्रबन्ध मिलाउन लाग्नुपर्छ । दीर्घकालीन रूपमा भने विपत् व्यवस्थापन भनेकै उद्धार, राहत र हेलिकप्टरबाट अवलोकन भ्रमण हो भन्ने स्तरबाट सरकार माथि उठ्नुपर्छ । सबै जनता आफ्नो विकल्प आफैं खोज्न सक्षम हुँदैनन् । त्यसमाथि, बस्ती नै जोखिममा भएपछि त्यहाँ सरकारी अग्रसरता अपरिहार्य हुन्छ, यो तथ्यलाई सम्बन्धित सबैले मनन गर्नुपर्छ ।विज्ञहरूले जोखिमपूर्ण भनेर औंल्याएको र स्थानीयवासी पनि आत्तिएको बस्ती सार्न कुनै तत्परता नदेखाउनु सरकारी बेवास्ताको उत्कर्ष हो । महिनौंदेखि गुहार्दागुहार्दै मृत्युवरण गर्नुपर्ने स्थितिको जिम्मेवार सम्बन्धित निकायहरू नै हुन् । सरकार नागरिक मरेपछि लाजगाल टार्न मात्र होइन, उनीहरूलाई सुरक्षित राख्न पहिल्यै जोखिमपूर्ण बस्तीहरूमा पुग्नुपर्छ । जोखिम घटाउन सम्भव भएसम्मका उपाय लगाउनुपर्छ । विपत्को स्थायी त्रासबाट नागरिकलाई मुक्त गर्नुपर्छ, टार्न सकिने सम्भावित दुर्घटनाबाट जोगाउनुपर्छ ।भौगोलिक हिसाबले जोखिममा रहेको सिन्धुपाल्चोक विनाशकारी भूकम्पपछि थिलोथिलो छ । जेठ अन्तिमयतै त्यहाँ पहिरोका १८ घटना भइसके । अन्तर्राष्ट्रिय एकीकृत पर्वतीय विकास केन्द्र (इसिमोड) ले भूकम्पलगत्तै सिन्धुपाल्चोकलगायतका ५ जिल्लामा गरेको अध्ययन गरी डेढ लाख घर पहिरोको उच्च जोखिममा रहेको औंल्याएको थियो । भूगर्भविद्हरूले त्यस्ता बस्तीहरूलाई जतिसक्दो चाँडो सुरक्षित स्थानमा सार्न पनि भनेका थिए । जोखिमयुक्त भएकाले जुगल गाउँपालिकाले पनि अहिले पहिरो गएको बस्ती स्थानान्तरणका लागि मनसुन सुरु हुनुअघि नै जिल्ला प्रशासन कार्यालयलाई पत्रमार्फत ध्यानाकर्षण गराएको पनि थियो । तैपनि कुनै उपलब्धि नहुँदा यो दुःखान्त निम्तिएको हो ।त्यसैले सम्बन्धित सबैले यो घटनालाई एउटा सन्देश तथा पाठका रूपमा लिनुपर्छ । जोखिममा रहेका बस्तीहरूलाई अविलम्ब अन्यत्र सार्ने प्रक्रिया थाल्नुपर्छ । यस्तै विपत्ति जोखिमपूर्ण भनेर औंल्याइएका अरू स्थानमा पनि आउन सक्छ । कुनै दुर्घटना हुनुभन्दा अघि नै सरकारले नागरिक सुरक्षाका लागि ठोस पहल गर्नुपर्छ । जोखिमपूर्ण भनेर तोकिएका स्थानमा पहिरो जाने तथा आसपासका नदी थुनिने र ताल फुट्ने सम्भावना बढी छ । बेलैमा सावधानी अपनाएर बस्ती स्थानान्तरण नगरे ठूलो जनधनको क्षति हुने विज्ञहरूले औंल्याइसकेकाले सरकारले थप बेवास्ता गरिरहनु हुँदैन । र, घटना भइसकेपछि चासो दिने कर्मकाण्डीय शैली अब तोडिनुपर्छ ।"
शैक्षिक राहत,"कोरोना महामारीबाट हामी सबै आक्रान्त भइरहेका छौं । स्थानीय, प्रदेश र संघीय सरकार, संघसंस्था र दातृ निकायहरू महामारीसँग जुध्न विभिन्नखाले मानवीय राहत पुर्याउनमा व्यस्त छन् । यी राहत बढीजस्तो स्वास्थ्यकेन्द्रित छन् । आपत्को बेला राहतलाई भौतिक, खाद्यान्न र स्वास्थ्य सामग्रीको रूपमा बाँड्ने काम हामीलगायत अन्य अल्पविकसित र विकासोन्मुख देशमा हुँदै आएको छ । शिक्षा पनि राहतको छैन । राहतको सन्दर्भमा शिक्षालाई अति कम महत्त्वका दृष्टिले हेर्ने गरिएको कुरा हालसम्मको राहत वितरण र सरकारी घोषणाहरूले प्रमाणित गरेको छ । मानवअधिकारको विश्वव्यापी घोषणा१९४८ देखि सबैका लागि शिक्षासम्बन्धी विश्वव्यापी घोषणा१९९० सम्मका अन्तर्राष्ट्रिय सन्धि र घोषणाहरूले आपत्कालमा पनि शिक्षा रोकिनु हुन्न भनी वकालत गरेको छ । कोरोना महामारीले देशव्यापी रूपमा शिक्षालाई ठप्प पारेको छ । सरकारले शिक्षाको निरन्तरतामा कुनै ठोस कार्य गरी रहेको अवस्था अझैसम्म देखिएको छैन । बालबालिकाको भावनात्मक विकासमा हाल ठूलो अवरोध देखा परेको छ । सो अवरोधलाई हटाउन विशेष पाठ्यक्रमको रूपमा वैकल्पिक शिक्षा अगाडि सार्नुको विकल्प छैन । राष्ट्रिय शिक्षाका उद्देश्यलाई समेटेर छोटो पाठ्यक्रम तयार गरी कक्षागत रूपमा होइन, उमेरगत समूहका बालबालिका (जस्तै ः ३५, ६९, १०१२ १३१५) को समूहलाई गल्लीगल्लीमा भौतिक दूरीको साथमा स्थानीय रूपमा कार्यरत र उपलब्ध शिक्षक, स्वयंसेवकहरूलाई परिचालन गरी, वैकल्पिक शिक्षा लागू गर्न जरुरी छ । यसले शैक्षिक क्षति अझै बढ्न नदिन मद्दत गर्नेछ । महेन्द्रसिंह बम, टीकापुर१, कैलाली"
मरेपछि नागरिक देख्ने सरकार,"हाम्रोमा कोरोना संक्रमणका कारण मृत्यु हुने अधिकांश नागरिकको मृत्युपछि मात्रै रिपोर्ट आउने गरेको छ वा भनौं मरेपछि मात्रै परीक्षण गरिन्छ । प्राकृतिक प्रकोपमा पनि सरकार उदार बन्न सकेको छैन । कतिपय ठाउँमा सोच्दै नसोचेको घटना हुन्छ तर केही ठाउँमा पहिल्यै खतराको घण्टी बजाउँदा पनि सरकारले वास्तै गर्दैन । त्यति मात्र होइन हारगुहारै माग्दा पनि सरकार कानमा तेल हालेर बसेको पाइयो । शुक्रबार सिन्धुपाल्चोकको लिदीमा सिङ्गो बस्ती पहिरोले लग्यो । यो बस्तीमा पहिरो जान्छ भन्ने पहिल्यै थाहा थियो तर सरकारले वास्तै नगरेको कारण जान्दाजान्दै त्यति ठूलो क्षति बेहोर्न पुगे त्यहाँका स्थानीयले । पटकपटक जोखिम छ हामीलाई बचाउ भनेर गुहार माग्दा माग्दै ज्यान गयो । आखिर किन सरकार जनताप्रति यति कठोर बनेको छ ? क्षति भइसकेपछि सभामुख, गृहमन्त्रीलगायतका महानुभाव त्यहाँ घुम्न पुगेको देखियो । यदि त्यसरी जानु नै थियो भने जब त्यो ठाउँलाई बस्नका निम्ति जोखिम छ भनियो त्यतिबेलै त्यहाँको निरीक्षण गरेर त्यहाँका बासिन्दालाई उपयुक्त ठाउँमा सार्न सकेको भए आज ती नेताको ठूलै हाईहाई हुने थियो । यहाँ बस्न जोखिम छ भन्दै सुरक्षित स्थानमा सार्न स्थानीय, प्रदेश र संघीय सरकार गुहार्दा पनि कसैले सुनेन । अन्यत्र जाने ठाउँ नभएपछि त्यहाँका जनता त्यहीँ बस्न बाध्य भए । सुरक्षित स्थानमा जाने ठाउँ नभएकै कारणले आज यस्तो भयावह अवस्था आएको हो । कोरोना संक्रमितले घरमै उपचार गर्नुपर्ने, पहिरोको जोखिम छ भन्दाभन्दै मर्नुपर्ने भयावह स्थितिमा हामी छौं । धुन्धुकारी सरकार कुर्सी जोगाउन मात्रै लागिपर्छ । अनि जनता मरेपछि दुःख व्यक्त गर्छ । सुजन देवकोटा, पालुङटार४, गोरखा"
नेकपाको किचलोले दिक्क,"हामीले स्थिर सरकारको अभावमा देशको विकास गर्न सकेनौं भनिराख्यौं । २००७ सालयता कुनै पनि प्रधानमन्त्रीले एक कार्यकाल पनि पूरा बिताउन नपाएको इतिहास छ । त्यही भएर पछिल्लोपटक हामीले दुई ठूला कम्युनिस्ट पार्टी मिलेर बनाएको नेकपालाई देशकै ठूलो पार्टी बनाइदियौं । विकासका लागि स्थिर सरकार भन्ने नारा दिएर नेकपाले जनमत बटुल्यो । ठूलाठूला र क्षमतावान् नेताको संयुक्त सहकार्यमा सरकारले जनमुखी गति लिन्छ भन्ने ठानियो । गर्नुपर्ने कामहरू धेरै थिए । गरिब देश, निर्दोष जनता र आशामुखी मतदाता सम्झेर संविधानको पालना गर्ने र सोको पालना नभए पालना गराउने वातावरण मिलाउने कुरामा ध्यान केन्द्रित गर्न सकेको भए ऐतिहासिक लोकप्रियता कमाउने र भएभरको जस पाउने उनैले थिए । हामीले पनि सन्तोषको सास फेर्न पाउने थियौं । तर यहाँ त्यस्तो हुन सकेन । उल्टो, निर्मला बलात्कार काण्ड, सुनकाण्ड, वाइडबडी, बालुवाटार जग्गा प्रकरण, उखु किसानको बक्यौता पीडा, यतिओम्नी ग्रुपसँगको सरकारी साँठगाँठ, सत्तरी करोड बार्गेनिङ टेप प्रकरण, कुसमयमा दल विभाजन विधेयक, सांसद अपरहण प्रकरण, अनावश्यक रूपमा सुकुम्बासी उच्चस्तरीय आयोगका पदाधिकारीहरूको नियुक्ति, स्वास्थ्य सामग्री खरिदमा अनियमितता, कोरोना नियन्त्रणका क्रममा सरकारी कमजोरी र भ्रष्टाचार, संलग्न आरोपीहरूले पाएको सफाइ तथा उन्मुक्तिजस्ता धेरै कुरा सम्झँदा, कुनै पनि सचेत नेपाली अचेत हुन सक्ने अवस्था छ । नीतिगत भ्रष्टाचारले थिलथिलो भएको बेला सरकारलाई जिम्मेवार बनाउन सत्ताधारी दल र सरकारभित्रैका असन्तुष्ट समूहले प्रतिपक्षसँग मिलेर खबरदारी गर्न सकेको भए कति राम्रो हुन्थ्यो ! सत्तारूढ पार्टीभित्रको किचोलोले दिक्कै लागिसक्यो । चोरको खुट्टो काट् ! भन्दा फुत्त खुट्टा झिकेजस्तो, पदका लागि झगडा गरिएको होइन रे ! ६३ सांसद, पार्टी नफुट्ने जनताको चाहना भन्दै छन् । खाने विषयमा प्रतिपक्षसँग पनि मिल्ने अनि सुधार्ने विषयमा आफ्नो पार्टीभित्रै पनि चर्काचर्की गर्ने ? यस्तै बिगारा प्रवृत्तिका धनी भइरहेका छन् हाम्रा सबै दल । हामी भने बयालीस हजारको ऋणभार बोकेर विश्वमै खुसी हुने मुलुकको ९२ औं स्थानमा छौं र यो सबै गतिविधिमा पनि रमाउँदै बाँच्न विवश भइरहेका छौं । इन्द्रकुमार श्रेष्ठ, ओखलढुंगा"
शैक्षिक सत्र खेर नफाल्ने व्यावहारिक उपाय,"टुंगोसवा ५ खर्ब नयाँ ऋण लिएर देश चल्दै छ । पहिलेको ऋण पनि तिर्न बाँकी छ । जम्मै जोड्दा ६ जनाको नेपाली परिवारले झन्डै १ लाख रुपैयाँ ऋण बोकेको स्थितिमा हामी पुगिसक्यौं । यो स्थितिमा हामी शिक्षक तथा प्राध्यापकलाई नपढाउँदा पनि तलब दिइरहेका छौं । त्यो तलब हो । वृद्ध भत्ता हैन । अपांगता भएकाहरूलाई दिइने भत्ता हैन । विधवा भत्ता पनि हैन । तलब हो । काम गरे मात्र पाइने । काम हो पठनपाठन । यो कुरा बुझेका शिक्षकप्राध्यापकले विद्यार्थीको पढाइको जिम्मा लिनैपर्छ । शैक्षिक सत्र पछि सार्ने तथा खेर फाल्ने निर्णय गर्न कोही लाग्यो भने त्यसलाई कठघरामा उभ्याउनैपर्छ । बिरालोको ख्यालख्यालले मुसाको छ्यालब्याल हुने परिस्थिति निम्त्याउनेहरूको लिखत राख्नैपर्छ ।पूर्वप्रधानमन्त्री मनमोहन अधिकारीका शब्दमा, ध्वंस मात्र जानेका क्रान्तिकारी तथा तिनका बोलीमा बोली मिलाउने संघसंगठनका दिन गए । अहिले ध्वंसात्मक क्रान्तिकारिता चाहिन्न भन्नुपर्छ । कोरा क्रान्तिकारिता बन्द गर भन्नुपर्छ । घडीको पेन्डुलमजस्ता अस्थिर निर्णय गर्ने पदाधिकारीहरूलाई तिम्रो बोली बन्द गर भन्नुपर्छ । अहिले गरिखाने क्रान्तिकारिता छ भने देखाऊ, हैन भने अनुहार नदेखाऊ भन्नुपर्छ । शैक्षिक सत्र पछि सार्ने वा खेर फाल्नेका विरुद्ध सबै एकजुट हुनुपर्छ । नत्र केको क्रान्तिकारिता ? बरु भ्रान्तिकारी रहेछौं भन्नुपर्छ । भनाउनुपर्छ । विद्यार्थीको चार महिना गुमाएकोमा पश्चात्ताप गर्नुगराउनुपर्छ । बाँकी अवधिमा सबै तरिका अपनाएर भए पनि विद्यार्थीको पठनपाठनमा निरन्तरता दिनुपर्छ । सम्झौताहीन सर्त त्यही हो ।"
अपांगता भएकाहरूलाई झन् गाह्रो,"बन्दाबन्दीको असर विभिन्न प्रकारका अपांगता भएका व्यक्तिहरू, दीर्घरोगीहरू, ज्येष्ठ नागरिक तथा बालबालिकालाई बढी पर्यो । दैनिक औषधि सेवन गर्ने अपांगता भएकाहरूलाई औषधि किन्न कठिन भयो । एक त पसलमै औषधि कम आयो, अर्को काम गर्न नपाएपछि औषधि किन्ने पैसा पनि भएन । अपांगता भएका केही व्यक्तिलाई बिहानबेलुका छाक टार्न पनि ज्यादै मुस्किल भयो । यसले उनीहरूलाई मानसिक तनाव दियो । धेरैले रोजगारी गुमाए । ऋणमा सञ्चालन गरेका व्यवसायहरूमा पनि घाटा बेहोर्नुपर्यो । एक हप्ता, दुई हप्ता भन्दाभन्दै बन्दाबन्दी साउनसम्मै लम्बियो ।बन्दाबन्दीका बेला स्वास्थ्य संस्थाहरूले भरपर्दो उपचार दिन सकेनन् । दुर्घटनामा परेका अपांगता भएकाहरूले औषधिउपचारको अभाव झेल्नुपर्यो । सरकारले कोरोना भाइरसबाट सुरक्षित रहन जानकारीमूलक सन्देश प्रवाह गर्यो तर ती सूचनामूलक सामग्री अपांगमैत्री हुन सकेनन् । कान नसुन्ने व्यक्तिहरू यस्ता सूचना प्राप्त गर्नबाट वञ्चित भए । अपांगताभित्र पनि विविधता छ । कान नसुन्ने र बोल्न नसक्नेले सांकेतिक भाषाको प्रयोग गर्छन् । त्यस्तै, अपांगता भएका कतिपयलाई दैनिक क्रियाकलाप सम्पन्न गर्न सहयोगीको आवश्यकता पर्छ । ह्वीलचियर प्रयोग गर्ने अपांगता भएकाहरूले अरूको सहयोग लिनुपर्छ र त्यस्ता व्यक्तिलाई कोरोना संक्रमणको जोखिम अधिक हुन्छ । राज्य स्तरबाट यस्ता प्रकारका अपांगता भएकाहरूलाई सुरक्षित राख्नका लागि राहत कार्यक्रमअन्तर्गत न त स्यानिटाइजर वितरण गरियो न मास्क न साबुन नै ।कोरोना भाइरसबाट सुरक्षित रहन अनिवार्य रूपमा मास्क लगाउनुपर्ने, स्यानिटाइजर प्रयोग गर्नुपर्ने र पटकपटक साबुनपानीले हात धुनुपर्ने भनेर सञ्चारमाध्यममार्फत सूचना जारी गरियो । अपांगता भएकालाई यस्ता अति आवश्यक सामग्रीहरूको अभाव छ । बन्दाबन्दीमा उनीहरू एउटै कोठामा सीमित भएर दिन बिताउन बाध्य हुनुपर्यो । बन्दाबन्दी हटेसँगै भीडभाड बढ्यो । संक्रमितको संख्या पनि बढिरहेको छ । बन्दाबन्दी खुले पनि जनजीवन सुचारु हुन सकेको छैन । सार्वजनिक सवारीसाधनहरू त चल्न थालेका छन् तर एकै जनाले तीन जनाको भाडा तिनुपर्छ । सवारीसाधनभित्र भौतिक दूरी कायम गरिएको पाइँदैन । केही गरी अपांगता भएकाहरूले यात्रा गर्नुपर्यो भने निकै गाह्रो छ । निम्न आय भएकाहरूलाई खाद्यान्न संकट परिरहेको छ । केही स्थानमा राज्य तथा सामाजिक संघसंस्थाले खाद्यान्न सामग्रीको वितरण गरे तर त्यस्ता राहत सामग्री अपांगता भएकाहरूसम्म पुग्न सकेन ।पक्षाघात तथा अन्य अपांगताका कारण ह्वीलचियर तथा विभिन्न सहयोगी सामग्री प्रयोग गर्नेहरू र दृष्टिविहीन लगायतका अति अशक्त अपांगता भएकाहरू खाद्य सामग्रीभन्दा पनि दैनिक रूपमा नखाई नहुने औषधि र सहयोगीको अभावमा छटपटाउनुपर्यो । मेरुदण्ड पक्षाघात अपांगता भएकाहरू कोठाभित्रै खुम्चिन बाध्य भए । यसरी एकै ठाउँमा रहँदा उनीहरूको शरीरको बस्ने ठाउँमा घाउ भयो । दैनिक प्रयोग गर्नुपर्ने क्याथेटर, पिसाब निकाल्न सहयोग गर्ने पाइप, डाइपर आदि सरसफाइका सामग्रीको अभावमा उनीहरूको दैनिकी झन् कठिन भयो । दृष्टियुक्त अपांगता भएकाहरूले आँखामा प्रयोग गर्ने औषधि पाएनन् । हिमोफेलिया अपांगता भएकाहरूले शरीरको आन्तरिक वा बाह्य रक्तस्राव रोक्न आवश्यक फ्याक्टर, क्रायो तथा प्लाज्मा नपाउँदा रगतका धारा बगाउँदै छटपटाउनुपर्यो । मनोसामाजिक अपांगता भएकाहरूले नियमित सेवन गर्ने औषधिको अभावमा दुनियाँको हाँसोको पात्र भएर दिन गुजार्नुपर्यो ।राज्यले अपांगता भएकाहरूलाई खाद्यान्नका साथै दैनिक रूपमा प्रयोग नगरी नहुने सामग्रीहरू उपलब्ध गराउनेतर्फ खासै ध्यान दिएको पाइएन । देशका विभिन्न स्थानमा कोरोना संक्रमितलाई १४ दिनसम्म छुट्टै राख्न बनाइएका क्वारेन्टिन तथा आइसोलेसन वार्डहरू अपांगतामैत्री छैनन् । कोरोना परीक्षण गर्ने स्वास्थ्यकर्मीहरूमा अपांगताको विषयमा राम्रो ज्ञान छैन । बहिरा अपांगता भएकाहरूसँग कसरी सञ्चार गर्ने भन्नेबारे स्वास्थ्य संस्थाले कुनै तयारी गरेको छैन । यस्तोमा ह्वीलचियर तथा अन्य सहयोगी सामग्रीहरू प्रयोग गर्ने व्यक्ति वा कान नसुन्ने वा अन्य गम्भीर अपांगता भएकाहरू संक्रमित भए उनीहरूलाई ती क्यारेन्टिनमा कसरी राख्ने भन्ने जस्ता विषयमा पनि सरोकारवाला निकायहरूले ध्यान दिन जरुरी छ ।स्वास्थ्य तथा जनसंख्या मन्त्रालयले कोरोना भाइरसबारे जानकारी तथा परामर्श लिन हटलाइनहरूको व्यवस्था गरेको छ । सञ्चारमाध्यम तथा टेलिकम र एनसेलजस्ता संस्थाले कोरोना भाइरस कसरी सर्छ र यसबाट कसरी सुरक्षित रहने भनेर जानकारी दिइरहेकै छन् । बहिरा अपांगता भएकाहरूले सुन्न र बोल्न नसक्नाले अनि बौद्धिक अपांगता भएकाहरूले बुझ्न नसक्ने हुनाले कोरोनासम्बन्धी सूचना, राहत र सेवामा उनीहरू सहजै समेटिन सकेका छैनन् । सरकारी तथा सरोकारवाला निकायहरूले जानकारीमूलक सूचना प्रकाशन तथा प्रसारण गर्दा अपांगताको प्रकृतिअनुसार अपांगमैत्री बनाउन र ती सूचना अपांगता भएकाहरूको पहुँच पुग्ने गरी बनाउनु जरुरी छ ।महिला, बालबालिका तथा ज्येष्ठ नागरिक मन्त्रालयले कोरोना महामारीविरुद्धको अभियानमा अपांगतासम्बन्धी सरोकारवालाहरूका लागि मार्गनिर्देशन२०७७ ल्याएको छ । उक्त मार्गनिर्देशनमा अपांगता भएका व्यक्ति तथा परिवारले सम्भव भएसम्म हिँडडुल कम गर्ने, भीडभाडमा नजाने, खोक्दा वा हाच्छ्युँ गर्दा नाकमुख टिस्युपेपरले छोप्ने, सरसफाइमा ध्यान दिने लगायतका सुरक्षा उपाय प्रस्ट रूपमा उल्लेख गरिएको छ । त्यसै गरी सरकारले मजदुर, आर्थिक रूपमा कमजोर र खाद्य सहयोग चाहिनेहरूलाई राहतको व्यवस्था गर्ने, राहत लिन जान नसक्नेहरूलाई वडा कार्यालयमार्फत व्यक्ति बसेकै ठाउँसम्म पुर्याइदिने, सार्वजनिक सेवा उपयोगमा अपांगता भएकाहरूलाई प्राथमिकता दिने, कुनै सहयोगको आवश्यकता परे सम्बन्धित सरकारी निकायसँग समन्वय गराउने, संक्रमणबाट बच्ने उपायहरूबारे आधिकारिक सूचना धेरैभन्दा धेरै अपांगता भएकाहरूसमक्ष पुर्याउने लगायतका व्यवस्था मार्गनिर्देशनमा छन् । तर अपांगता भएका अधिकांश व्यक्ति यस्ता सूचना प्राप्त गर्नबाट वञ्चित छन् । अबका दिनमा सरकार तथा सरोकारवाला निकायहरूले सेवासुविधा दिँदा र राहतसम्बन्धी कुनै कार्यक्रम सञ्चालन गर्दा सबै प्रकारका अपांगता भएका व्यक्तिहरूको समान रूपमा पहुँच पुग्ने गरी अर्थपूर्ण सहभागिता गराउँदै उनीहरूका सवालहरूलाई सम्बोधन गर्नुपर्छ ।"
अबको लक्ष्य आत्मनिर्भर भारत,"भारतीय प्रधानमन्त्री नरेन्द्र मोदीले आफ्नो सरकारको प्राथमिकता भारतलाई आत्मनिर्भर बनाउने रहेको बताएका छन् । भारतको ७४ औं स्वतन्त्रता दिवसका अवसरमा नयाँदिल्लीस्थित लालकिल्लाबाट देशवासीका नाममा सम्बोधनमा गर्दै मोदीले त्यस्तो धारणा राखेका हुन् । हामी सबैको ध्यानमा भारतलाई नयाँ उचाइमा पुर्याउनमा छ । त्यो भनेको आत्मनिर्भर भारत हो । इतिहास साक्षी छ, भारतले चाहेको खण्डमा त्यो पूरा गरेको छ, मोदीले भनेका छन् । सम्बोधनका क्रममा प्रधानमन्त्री मोदीले कोरोना भाइरसको महामारी नियन्त्रणका लागि आवश्यक सबै उपायलाई अवलम्बन गरिरहेको बताए । संक्रमणका कारण प्रभावित अर्थतन्त्र उकास्न सरकारले पूर्वाधार योजनाहरूमा १४६ ट्रिलियन अमेरिकी डलर लगानी गर्ने मोदीको भनाइ छ । कोरोना भाइरस महामारी एक ठूलो संकट हो तर यसले भारतको आर्थिक प्रगति रोक्न सक्दैन, मोदीले भने । मोदीले भारतले सधैं नै वशुधैब कुटुम्बकम् मा विश्वास गर्ने भएकाले सारा विश्व एउटै परिवार भएको समेत जनाएका छन् । उनले मुलुकलाई कृषि क्षेत्रमात्र आत्मनिर्भर बनाउनका लागि आवश्यक नीतिगत व्यवस्था गरेको समेत दाबी गरे । मोदीले कोरोना भाइरसविरुद्धका विभिन्न तीनवटा खोपको अनुसन्धान भइरहेको समेत उल्लेख गरेका छन् । भारतमा तीन खोपहरू विभिन्न चरणमा परीक्षणको प्रक्रियामा छन् र वैज्ञानिकहरूले ग्रिन सिग्नल दिनेबित्तिकै विशाल उत्पादन सुरु हुनेछ । खोपको ठूला उत्पादनका लागि विस्तृत योजनाहरू बनाइएका छन् । यसबाट प्रत्येक भारतीयलाई खोपको सहज पहुँच गराइनेछ, मोदीले भने । भारतमा २५ लाखभन्दा बढी कोरोना भाइरसका संक्रमित छन् । अमेरिका र ब्राजिलपछाडि तेस्रो धेरै संक्रमित रहेको भारत मृतकको संख्याका आधारमा संसारमा चौथो बढी प्रावित मुलुक हो । भारतमा हालसम्म ४९ हजारभन्दा बढीको भाइरसका कारण मृत्यु भइसकेको छ । मोदीले लाखौं चुनौतीका बाबजुद भारतलाई सबै क्षेत्रमा आत्मनिर्भर बनाउन सम्भव रहेको जिकिर गरे । भारतले गएको साता सयभन्दा बढी हातहतियारको आयातमा रोक लगाएको थियो । उक्त निर्णयलाई भारतलाई सैनिक सामग्रीमा आत्मनिर्भर बनाउने कदमका रूपमा लिइएको छ । मोदीले हालै लागू गरिएको नयाँ शिक्षा नीतिले भारतलाई २१ औं शताब्दीमा दिशानिर्देश गर्ने पनि जनाएका छन् । मोदीले सम्बोधन क्रममा नेसनल डिजिटल हेल्थ मिसनको पनि उद्घाटन गरेको उल्लेख गरेका छन् । जसअन्तर्गत प्रत्येक भारतीय नागरिक स्वास्थ्य विवरणसम्बन्धी परिचय बन्नेछ । उक्त परिचयपत्र बनेको व्यक्तिको स्वास्थ्यसम्बन्धी सम्पूर्ण विवरण केन्द्रीय तथ्यांकमा भण्डारण हुनेछ । यसबाट सरकारलाई सम्बन्धित नागरिकको रोग र उपचारको पछिल्लो अवस्थासम्बन्धी जानकारी हुनेछ । त्यसैगरी, मोदीले सीमा जोडिँदैमा मात्र नभई, भावना एवं मान्यता साझा भएका सबै छिमेकी भएको बताए । उनले छिमेकमा घनिष्ट सम्बन्ध रहेको उल्लेख गर्दै परस्पर सम्मानका आधारमा मिलेर काम गरिरहेको समेत बताएका छन् ।स्वतन्त्रता दिवसका अवसरमा विगतमा गरिँदै आएका कार्यक्रमहरूलाई कोरोना भाइरसका कारण व्यापक मात्रामा घटाइएको थियो । प्रधानमन्त्रीको सम्बोधन कार्यक्रममा विगत वर्षहरूमा २० हजार पाहुना बोलाइने गरेको भए पनि यसबर्ष ४ हजार जनालाई मात्र आमन्त्रण गरिएको थियो ।"
रुसी खोपले काम गर्छ,"वासिङ्टन (एजेन्सी) अमेरिकी राष्ट्रपति डोनाल्ड ट्रम्पले कोरोना भाइरसविरुद्ध रुसले बनाएको खोपले काम गर्ने विश्वास व्यक्त गरेका छन् । मलाई रुसले बनाएको भनिएको खोपबारेमा धेरै थाहा छैन । तर त्यो खोप प्रभावकारी र उपयोगी हुन्छ भन्नेमा मलाई विश्वास छ, उनले भने । राष्ट्रपतिको कार्यालय ह्वाइटहाउसमा भएको पत्रकार सम्मेलनमा बोल्दै ट्रम्पले खोपले काम गर्ने बताएका हुन् । रुस कोरोनाविरुद्धको खोप तयार पार्ने विश्वकै पहिलो राष्ट्र भएको पनि उनको दाबी छ । मलाई जानकारी भएसम्म कोरोनाविरुद्धको खोप तयार पार्ने रुस विश्वकै पहिलो मुलुक भएको छ, यो दर्ता भइसकेको पनि मैले थाहा पाएको छु, उनले भने । ट्रम्पले चाँडै नै ठूलो मात्रामा सो खोपको उत्पादन र प्रयोग हुन थाल्ने विश्वास व्यक्त गरे । आधारभूत प्रक्रियाहरू पूरा गर्ने र परीक्षण सबै सफल भएपछि आधिकारिक निकायले त्यसको प्रयोगका लागि स्वीकृति दिने उनको भनाइ छ । नयाँ खोप प्रक्रियामा गएको छ र अहिलेसम्म सकारात्मक नतिजा आएको थाहा पाउँदा आफूलाई निकै खुसी लागेको उनले बताए ।"
अमेरिकाद्वारा इरानी तेलमाथि कब्जा,"वासिङ्टन (एजेन्सी) अमेरिकाले हालसम्मकै ठूलो मात्रामा इरानको तेलमाथि कब्जा गरेको छ । चारवटा जहाजमा भेनेजुएला पठाउन लागिएको ११ लाख ब्यारेल तेल विदेशी साझेदारहरूको सहयोगमा नियन्त्रणमा लिइएको अमेरिकी न्याय मन्त्रालयले जनाएको छ । मन्त्रालयका अनुसार ती जहाजले अमेरिकी प्रतिबन्ध उल्लंघन गरेकाले नियन्त्रणमा लिइएको हो । भेनेजुएलाका लागि इरानी राजदूतले ती जहाज र तिनका मालिक इरानी नरहेको दाबी गरेका छन् । अमेरिकाले गत महिना अदालतमा मुद्दा हालेपछि एक न्यायाधीशले ती चारवटा जहाज कब्जा गर्न स्वीकृति दिएका थिए । अमेरिकी न्याय मन्त्रालयले शुक्रबार एक विज्ञप्ति जारी गर्दै इस्लामिक रेभोलुसनरी गार्ड कर्प्स (आईआरजीसी) को लाखौं डलर मूल्यको तेल सफलतापूर्वक कब्जामा लिइएको जनाएको छ । बेरिङ, पान्डी, बेला र लुना नामका ती जहाजहरू अहिले कहा छन् भन्नेबारे केही उल्लेख गरिएको छैन । इरानी सशस्त्र बलको एउटा अंग आईआरजीसीलाई अमेरिकाले आतंकवादी संस्थाको सूचीमा राखेको छ । अमेरिकी न्याय मन्त्रालयले कब्जामा लिइएका तेल आफ्नो देशले कब्जामा लिएको जनाए पनि तेल नियन्त्रणमा लिइएको र राखिएको स्थानबारे केही उल्लेख गरेको छैन । इरानी जलसेनाले ती जहाज कब्जामुक्त गर्न एउटा अलग्गै जहाज नियन्त्रणमा लिने असफल प्रयास गरेको पनि अमेरिकाको दाबी छ । समाचार संस्था एपीले एक वरिष्ठ अमेरिकी अधिकारीलाई उद्धृत गर्दै तेल कब्जा गर्न कुनै सैन्य शक्ति प्रयोग नगरिएको र जहाजलाई भने नियन्त्रणमा नराखिएको जनाएको छ ।बीबीसीका अनुसार भेनेजुएलाका लागि इरानी राजदूत होजात सोल्तानीले जहाज नियन्त्रणमा लिइएका विवरण गलत रहेको दाबी गरेका छन् । यो अर्को झूट र अमेरिकाको गलत प्रचारको मनोवैज्ञानिक युद्ध हो, उनले सामाजिक सञ्जाल ट्वीटरमा लेखेका छन् । सन् २०१८ मा अमेरिकाले एकपक्षीय रूपमा इरानसँगको परमाणु सम्झौताबाट अलग भएपछि दुई देशबीच तनाव उत्कर्षमा छ । अमेरिकाले इरान र भेनेजुएलाविरुद्ध तेल निर्यातलाई लक्षित गरी प्रतिबन्धहरूको घोषणा गरेको छ । भेनेजुएलाबाट राष्ट्रपति निकोलस मडुरोलाई शक्तिबाट हटाउन चाहने अमेरिकी प्रशासनले इरानी नेताहरूको व्यवहार परिवर्तन होस् भन्ने चाहन्छ ।"
बैंकको नाफा १२ प्रतिशत घट्यो,राष्ट्र बैंकको निर्देशनअनुसार कोभिडको असरबाट प्रभावित ऋणीलाई गत चैतमा १० प्रतिशत ब्याज छुट दिएका बैंकहरूले चैतदेखि असारसम्म २ प्रतिशत ब्याजदर घटाएका छन् । ऋण तिर्ने क्षमता नभएका ऋणीले कर्जाको किस्ता र ब्याज पनि तिरेका छैनन् । असुली नभएका कर्जाको पुनःसंरचना गर्दा ५ प्रतिशत प्रोभिजन (व्यवस्था) गर्नुपर्नेलगायत कारण बैंकको नाफा उल्लेख्य घटेको जानकारहरू बताउँछन् । नाफा घटे पनि बैंकहरूको निक्षेप गत आवमा करिब २४ प्रतिशत बढेको छ । सोही अवधिमा कर्जा प्रवाह २०३७ प्रतिशत वृद्धि भएको छ । सो अवधिमा बैंकहरूको आधार ब्याजदर भने घटेको छ । यसको अर्थ नयाँ पुराना सबै ऋणको ब्याज घट्नुपर्छ भन्ने हो । अघिल्लो वर्षको तुलनामा गत आवमा अपवादबाहेक सबै बैंकको सम्पत्तिको प्रतिफल (आरओई) घटेको वित्तीय विवरणहरूले देखाएका छन् ।
भूकम्पपीडितको सुनुवाइ अब सातामा ५ दिन,"राष्ट्रिय पुनर्निर्माण प्राधिकरणअन्तर्गत पुनरावेदन समितिले भूकम्पपीडितबाट परेका उजुरीको अनलाइन सुनुवाइको समय बढाएको छ । सातामा तीन दिन हुँदै आएको सुनुवाइलाई अहिले पाँच दिन बनाइएको छ । लामा दूरीका सवारी नचलेका कारण उजुरीकर्तालाई सहज होस् भनेर समितिले पुनरावलोकनका लागि साउन ११ देखि अनलाइन सुनुवाइ थालेको हो । सुरुमा सातामा एक दिनमा ५० जनासम्मको सुनुवाइ गरिन्थ्यो । साउन २५ बाट साताको पाँच दिन थालिएको छ । अनलाइन सुनुवाइ प्रभावकारी पनि बनेको छ, समिति सदस्य भीष्मराज कडरियाले भने, एकै ठाउँमा धेरै जम्मा हुँदा भीड हुने खतरा भयो, कहिलेकाहीं इन्टरनेटले पनि काम नगर्दा सबैको सुनुवाइ गर्न समस्या हुने भयो । अहिले त्यो समस्या नभएको उनले बताए । जिल्ला आयोजना कार्यान्वयन इकाइ (अनुदान व्यवस्थापन तथा स्थानीय पूर्वाधार) समितिले साप्ताहिक पेसीमा तोकेका उजुरीकर्तालाई टेलिफोनमार्फत सम्पर्क गरी अनलाइन सुनुवाइमा उपस्थित हुने व्यवस्था गर्दै आएका छन् । एक दिनमा एक जिल्लाका भूकम्पपीडितको मात्र सुनुवाइ हुने गरेको छ । जसमा ३० जना मात्र सहभागी हुन्छन् ।काठमाडौं आउन समस्या छ, गाडी चलेका छैनन्, कोभिडको जोखिम बढ्दो छ, कडरियाले भने, यस्तो बेला जिल्लामै सुविधा दिन अनलाइन सुनुवाइ थालेका हौं । कुन जिल्लाको सुनुवाइ गर्ने भनेर एक साताअघि नै साप्ताहिक सूची निकाल्ने गरिएको छ । उक्त सूची सम्बन्धित जिल्ला पठाइन्छ । अनि ती कार्यालयबाट उजुरी गर्नेलाई खबर हुन्छ, उनले भने, त्यसपछि एकएक जना गरी अनलाइनमा राखेर छलफल हुन्छ । उनीहरूको संरचना नै देखाएर सुनुवाइ गरिन्छ । संरचनाबारे सोधपुछ गर्ने काम हुन्छ । भनेका कुरा फरक आए जिल्ला इकाइलाई स्थलगत बुझिदिन आदेश गर्छौं । आदेश भइसकेपछि जिल्लाबाट बुझेर प्रतिवेदन पठाइसकेपछि मात्र फैसला गर्ने गरिएको छ । सातामा तीन दिन हुँदा ३ सय जनाको सुनुवाइ गरिएको थियो । दुई सातामा धादिङ, गोरखा, काभ्रे, दोलखा र ओखलढुंगाको सुनुवाइ गरिसक्यौं, कडरियाले भने, सबै हेरेर मात्र आदेश गरिन्छ । लाभग्राहीको सूचीमा नपर्ने देखिए त्यहीअनुसार निर्णय गरिन्छ । यो कामले सबै खुसी छन् । अब साताको पाँच दिनमा १ सय ५० जनाको सुनुवाइ गरिनेछ । सोमबारबाहेक आइतबारदेखि शुक्रबारसम्म सुनुवाइको काम भयो । फेरि भदौ ७ सम्मका लागि सुनुवाइको काम रोकेको उनले बताए । सुनुवाइका लागि छानिएका जिल्ला लकडाउन भएका छन्, उनले भने, सदरमुकाम आउन सक्ने अवस्था नभएपछि एक साताका लागि स्थगन गरिएको हो, त्यसपछि फेरि सुरु हुन्छ । अहिलेसम्म ७ हजार ३६ उजुरी परेको प्राधिकरणका सहप्रवक्ता मनोहर घिमिरेले जानकारी दिए । अहिलेसम्म २ हजार ८६ वटा उजुरीको फैसला भइसकेको छ ।"
कसले किन्यो दुर्ई अर्बको सुन ?,"कोभिड१९ का कारण समग्र अर्थतन्त्र शिथिल भइरहँदा सुन बजार पनि अछूतो रहेन । अन्तर्राष्ट्रिय बजारमा भाउ बढिरहँदा यहाँ पनि दैनिक नयाँनयाँ रेकर्ड बनाइरह्यो । सुनको भाउ बढेर तोलामै एक लाख रुपैयाँ नाघेको थियो । भाउ अस्वाभाविक रूपमा बढेपछि बजार पनि सुनसान छ । सुन बजारमा किनमेल नभएको नेपाल सुनचाँदी व्यवसायी महासंघले जनाएको छ । बजार ठप्प हुँदा असार २ सम्म वाणिज्य बैंकसँग करिब ३ सय ४० किलो सुन थन्किएको थियो ।सिद्धार्थ, नेपाल इन्भेस्टमेन्ट, मेगा, ग्लोबल आईएमई, सनराइज, सानिमा, सिभिल, प्रभु र सेन्चुरी बैंकले उक्त परिमाण रहेको जानकारी गराएको महासंघका निर्देशक राजेन्द्र तुलाधरले जनाए । तर साउनमा पुनः जानकारी माग्दा २ सय ५१ किलो सुन बिक्री भएको जानकारी पाएको उनले बताए । जिल्लाबाट साथीले सोधपुछ गरेपछि बैंकसँग सम्पर्क गरेका थियौं । साउन २६ सम्ममा ८९ किलो मात्रै सुन बाँकी रहेको जानकारी पाएका छौं, उनले भने । यसअनुसार यस अवधिमा २ सय ५१ किलो सुन बिक्री भएको देखिन्छ । एक किलो सुनमा ८५ तोला ७ सय ३३ लाल हुन्छ । साउन १ मा प्रतितोला ९२ हजार ७ सय रुपैयाँमा कारोबार भएको सुन २३ मा तोलाको १ लाख ३ हजार ५ सय रुपैयाँ पुगेको थियो । २८ गते घटेर प्रतितोला ९५ हजार ४ सय रुपैयाँ पुगे पनि पुनः साउन ३० मा बढेर ९८ हजार ६ सय रुपैयाँ पुगेको महासंघका पूर्वअध्यक्ष तेजरत्न शाक्यले जानकारी दिए । प्रतितोला ९८ हजार रुपैयाँका दरले हिसाब गर्दा एक किलो सुनको मूल्य ९४ लाख रुपैयाँ पर्छ । यसअनुसार २ सय ५१ किलो सुनको मूल्य २ अर्ब १० करोड रुपैयाँ पर्ने देखिन्छ । करिब दुईतीन हप्तामा साढे २ सय किलो सुन बिक्री हुनु अस्वाभाविक भएको उनको भनाइ छ । मूल्य बढ्न थालेपछि ठूला लगानीकर्ताले सुन होल्ड गर्न थालेको उनले बताए । भाउ बढेपछि बजार ठप्प छ । गहना बिक्री भएकै छैन । तर बैंकबाट एक्कासि सुन उठेको देखिन्छ, पूर्वअध्यक्ष शाक्यले भने । नेपाल बैंकर्स संघका कार्यकारी निर्देशक अनिल शर्माले पनि बजार ठप्प हुँदा अस्वाभाविक रूपमा सुन बिक्री भएकोमा आश्चर्य माने । साउन १ सम्म ३ सय २०३० किलो सुन मौज्दात थियो । त्यसको दुई सातापछि करिब १ सय ८० किलो मात्रै बाँकी थियो, उनले भने, बजारमा बिक्री भएको छैन भन्छन् । तर, बैंकबाट धमाधम उठेको देखिन्छ । व्यापारीहरूले नै बैंकबाट सुन खरिद गरेको उनको दाबी छ । संघका अनुसार बैंकहरूले आयात गरेको १५ दिनसम्म दुई महासंघ (सुनचाँदी व्यवसायी महासंघ र रत्न तथा आभूषण महासंघ) को सिफारिसमा मात्रै सुन बिक्री हुन्छ । त्यसपछि महासंघको सिफारिस चाहिँदैन । बैंकहरूले सिधै व्यवसायीलाई बिक्री गर्न सक्छन् । बैंकले प्यानभ्याट नम्बर भएका सुन व्यवसायीलाई मात्रै बिक्री गर्न पाउँछन् । वाणिज्य बैंकले मात्रै सुन आयात गर्न पाउँछन् । बिक्री नभएपछि ती बैंकहरूले फागुनबाटै आयात गरेका थिएनन् । ०७६ पहिलो साता प्रतितोला सुन ७५ देखि ७७ हजार रुपैयाँसम्ममा कारोबार भएको थियो । सरकारले चैत ११ देखि लकडाउन घोषणा गर्यो । त्यसपछि महासंघले चैत १० देखि मूल्य तोकेन । चैत १० मा प्रतितोला ७७ हजार रुपैयाँ मूल्य थियो । महासंघले जेठ २५ मा पुनः मूल्य तोक्ने निर्णय गर्यो । नेपाली बजार खुलेलगत्तै मूल्य प्रतितोला ८७ हजार ४ सय रुपैयाँ पुग्यो । बजार खुले पनि बजार सुनसान नै थियो । मूल्य बढ्न थालेपछि बजार ठप्प भयो । तर बैंकबाट किलोका किलो सुन उठ्नु स्वाभाविक नभएको महासंघका अधिकारी बताउँछन् । सुनको गलत प्रयोग उचित होइन, शाक्यले भने, गहना व्यवसायीकै हातमा परेनपरेको विषयमा राष्ट्र बैंकमार्फत सुपरिवेक्षण गर्नु जरुरी छ । जाँच गर्नुपर्छ । रत्न तथा आभूषण महासंघका अध्यक्ष रमेश महर्जनको भनाइ पनि उस्तै छ । प्रतितोला १ लाख पुग्दा थप बढ्ने आकलन गर्दै सामान्य कारोबार भए पनि २ सय ५१ किलो बिक्री अस्वाभाविक भएको उनले बताए । विश्व अर्थतन्त्र र डलरका कारण भाउ अझै बढ्ने हल्ला भयो । गहना किनेर राख्न सक्नेले खरिद गरेको हुन सक्छ, उनले भने, तर उक्त परिमाणमा उठ्नु स्वाभाविक होइन । लगानीकर्ताहरूले सुनलाई सुरक्षित लगानीका रूपमा हेर्छन् । अन्तर्राष्ट्रिय बजारमा आर्थिक संकट र अस्थिरता हुँदा लगानीकर्ता सुनमा आकर्षित हुन्छन् । कोरोनाको भ्याक्सिन बजारमा आइनसकेकाले लगानीकर्ता सुनतर्फ केन्द्रित थिए । जसले गर्दा सुनको भाउ उच्च भएको थियो । रसियामा कोभिड भ्याक्सिन तयार भएका समाचार सार्वजनिक भएसँगै बुधबार अन्तर्राष्ट्रिय बजारमा मूल्य घटेको थियो । रुसले भ्याक्सिन बनाए पनि युरोपियन र अमेरिकी बजारले त्यसलाई नपत्याउँदा बजार पुनः बढ्न थालेको व्यवसायी बताउँछन् ।"
"धानले गाँज हाल्यो, मल छैन","किसान भौंतारिइरहे मात्र, पाएनन् पश्चिम नवलपरासीको रामग्राम१८ का शैलेन्द्र चौधरीले मल अभावमा यस वर्ष उत्पादन घट्ने बताए । रोप्ने समयमा पनि मल पाइएन, उनले भने, गोबर राखेर रोपाइँ गरियो । गोडमेल गरेपछि मल राखिएन भने फसल नलाग्ने उनको भनाइ छ । घण्टौं सहकारीमा लाइन बसेर पनि रित्तै फर्किनुपरेको उनले बताए ।जिल्लाका अधिकांश किसान अहिले पनि सहकारी धाइरहेका छन् । कोरोनाको प्रवाह नगरी ५१० किलो मल लिनका लागि घण्टौं भीडभाडमा लाइनमा बस्ने गरेका छन् । कृषिबाट गुजारा चलाउनुपर्छ, सरावल१ का रामानन्द यादवले भने, यसैले लालनपालनको व्यवस्था गर्नुपर्छ । जिल्लामा रासायनिक मल बिक्री वितरण गर्ने ५१ वटा सहकारी संस्था छन् । तर, कुनै पनि बिक्री केन्द्रमा युरिया मल छैन । कृषि सामग्री कम्पनी लिमिटेडले युरिया मल उपलब्ध नगराएका कारण आफूहरूले किसानलाई मल वितरण गर्न नसकेको परासी आदर्श बहुमुखी सहकारी संस्था लिमिटेड परासीका अध्यक्ष पुरनप्रसाद चौधरीले बताए । किसान मल खोज्दै सहकारीमा आउँछन् । तर संस्थानले लकडाउनलगायत अनेकौं बहाना देखाएर हामीलाई युरिया मल उपलब्ध गराएको छैन, उनले भने, कृषिप्रधान मुलुकमा मल नपाएर किसान रुँदै हिँड्नुपर्ने अवस्था आउँदा पनि सरकार चुप छ ।"
पर्यटन संगठनको आन्दोलन चेतावनी,"काठमाडौं (कास) चार्टर उडान अनुमति दिइरहेको तर नियमित उडान सञ्चालनको समय पटकपटक सार्दै आएको सरकारलाई पर्यटन क्षेत्रसँग आबद्ध २१ वटा व्यावसायिक तथा श्रमिक संगठनले भदौ १६ देखि उडान सञ्चालन गर्न र पर्यटन क्षेत्र खुलाउन माग गरेका छन् । अन्यथा आफूहरू आन्दोलनका कार्यक्रम गर्न बाध्य हुने ती संगठनले शुक्रबार जारी गरेको संयुक्त विज्ञप्तिमा उल्लेख छ । संस्कृति, पर्यटन तथा नागरिक उड्डयनमन्त्री योगेश भट्टराईमार्फत सरकारलाई आन्दोलनको चेतावनी दिने संगठनहरूमा नेपाल एसोसिएसन अफ टुर एन्ड ट्राभल एजेन्ट्स, ट्रेकिङ एजेन्सिज एसोसिएसन अफ नेपाल संघलगायत छन् ।"
मानसरोवर मार्ग सुनसान,"विगतमा भारतीय तीर्थयात्रीको चहलपहल हुने कैलाशमानसरोवर क्षेत्र यति बेला सुनसान छ । कोरोना संक्रमणको जोखिमका कारण पर्यटक नआउँदा यो क्षेत्र सुनसान देखिएको हो । विगतमा वैशाख अन्तिमदेखि असोजसम्म यो क्षेत्रमा भारतीय तीर्थयात्रीको भीड हुन्थ्यो । गत वर्ष मात्र करिब ८ हजार ८ सय ८० भारतीय सिमकोट हुँदै मानसरोवर पुगेको भारतीय दूतावासका हुम्ला प्रतिनिधि जनकबहादुर शाहीले जानकारी दिए । तेस्रो मुलुकबाट थप ६ सय ७ जना पनि मानसरोवर गएको उनको भनाइ छ ।भारतीय तीर्थयात्रीका कारण निकै चहलपहल हुने नेपालगन्ज, सिमकोटहिल्सा रुट अहिले सुनसान भएको हुम्लाका स्थानीय व्यवसायी तग्दिर लामाले बताए । उनका अनुसार तीर्थयात्री नआउँदा हिल्सा क्षेत्रमा पनि मानवीय गतिविधि शून्य छ । भारतीय तीर्थयात्री र पर्यटक बढेपछि सदरमुकाम सिमकोटमा ठूलो लगानीमा झन्डै एक दर्जन होटल खुलेका छन् । कोरोना महामारीका कारण सबैभन्दा बढी मार होटल व्यवसायमा परेको छ । तीर्थयात्रीका कारण गत वर्षसम्म निजी एयरलाइन्सले आधा दर्जन हेलिकप्टर सिमकोट विमानस्थलमा तयारी अवस्थामा राख्ने गरेका थिए । पोहोरसम्म यो सिजनमा निजी एयरलाइन्सले दैनिक २५ वटासम्म उडान गर्थे, लामाले भने, भारतीय तीर्थयात्रीका कारण स्थानीयले जहाज चढ्न हप्तौं कुर्नुपर्ने बाध्यता थियो । पर्यटक नआउँदा हुम्लाको कृषिजन्य उत्पादनले पनि बजार नपाएको उनको गुनासो छ । कोरोना महामारीका कारण चीनको ताक्लाकोट गएर व्यापार गर्नेहरू पनि समस्यामा परेको स्थानीय छेवेङ लामाले बताए । यस वर्ष कोही पनि मजदुरीका लागि ताक्लाकोट नगएको उनले जानकारी दिए । ताक्लाकोटमा सामान्य मजदुरी गर्नेको कमाइ पनि करिब ६ देखि १० लाख रुपैयाँसम्म हुन्थ्यो । न भारतीय तीर्थयात्री आए, न ताक्लाकोट जान पाइयो, उनले भने, यस वर्ष कमाइ नहुँदा परिवार पाल्न समस्या भएको छ । जिल्ला प्रशासन कार्यालयले गत वर्ष यो समयमा करिब २७ हजार ५ सय सीमा पास वितरण गरेको थियो । यो वर्ष भने कोरोनाका कारण पास वितरण नगरिएको प्रमुख जिल्ला अधिकारी चिरञ्जीवी गिरीको भनाइ छ । हिल्सामा करोडौं रुपैयाँ लगानीमा खुलेका होटल यति बेला कुरुवाका भरमा छन् । हिल्सा क्षेत्रमा हरेक वर्ष वैशाखदेखि कात्तिकसम्म व्यापारिक चहलपहल हुन्छ । कात्तिकदेखि हिउँ पर्ने भएकाले हिल्सामा मौसमी व्यापार हुने गरेको हो । केही वर्षयता हिल्सा हुँदै भारतीय तीर्थयात्री कैलाशमानसरोवर जाने गरेको व्यापारी फुन्जोक लामा बताउँछन् । भूकम्पका कारण भारतीय पर्यटकले मानसरोवर जान हिल्सा नाका प्रयोग गर्न थालेपछि हुम्लामा आर्थिक गतिविधि बढेको हो, उनले भने, यस वर्ष तीर्थयात्री नआउँदा सबैतिर आर्थिक संकट देखिएको छ । कोरोना महामारीका कारण होटल सञ्चालन नहुँदा व्यवसाय नै धरापमा परेको होटल व्यवसायी संघका अध्यक्ष मिम लामाले गुनासो गरे । भारतीय तीर्थयात्रीलाई लक्ष्य गरी सिमकोट र हिल्सामा १ करोड रुपैयाँभन्दा बढी लगानीका झन्डै दुई दर्जन होटल खुलेका उनले जानकारी दिए ।"
माछापुच्छ्रेको विच्याट वालेट भुक्तानी,काठमाडौं (कास) माछापुच्छ्रे बैंकले विच्याट वालेट भुक्तानी सेवा सुरु गरेको छ । बैंकले शुक्रबारदेखि पहिलोपटक विच्याटबाट भुक्तानी सेवा थालेको हो । बैंकले नेपालमा आउने चिनियाँ पर्यटकलाई लक्ष्य गर्दै विच्याट वालेटबाट हुने भुक्तानी सुरु गरेको जनाएको छ । यो सेवापछि विच्याटबाट बैंकसँग आबद्ध मर्चेन्टबाट वस्तु खरिद गर्दा भुक्तानी गर्नुपर्ने रकम क्युआर कोड स्क्यान गरी तिर्न सक्छन् । बैंकले प्रस्ट पे टेक्नोलोजी प्रालिसँगको सहकार्यमा विच्याट सञ्चालनमा ल्याएको जनाएको छ ।
नेपाल रेमिटको टीपेमेन्ट,काठमाडौं (कास) नेपाल रेमिट इन्टरनेसनल प्रालिले सानो मूल्यका भुक्तानी कारोबार टीपेमेन्ट प्रणालीमार्फत रियल टाइममा तिर्न सकिने व्यवस्था गरेको छ । अन्तरबैंक विद्युतीय भुक्तानी प्रणाली (एनसीएचएलआईपीएस) मार्फत तोकिएको समय सीमामा मध्यम र ठूलो मूल्यका भुक्तानी कारोबार पनि गर्न सकिने कम्पनीले बताएको छ । कम्पनी नेपाल क्लियरिङ हाउसमा आबद्ध भएँसगै नेपाल रेमिटको बैंक खातामा आधारित रेमिट्यान्स भुक्तानीसम्बन्धी सेवामा सुधार आउने बताइएको छ ।
र्यापमा देशको चिन्ता,"समय थियो, र्याप भन्नेबित्तिकै छाडा गीत भन्ने बुझ्थे अधिकांश नेपाली श्रोतादर्शक । तर, समयसँगै र्यापप्रतिको दृष्टिकोण बदलिएको देखिन्छ । मनोरञ्जन र मायाप्रेमका र्याप हुँदै पछिल्लो समय सामाजिक मुद्दामा हिपअप संगीत अगाडि बढेको छ । देशप्रतिको चिन्ता मिसिन थालेको छ । सामाजिक, राजनैतिक बेथितिका विषय समेटिन थालेका छन् । दुई साताअघि मिस्टर डी का नामले चर्चित र्यापर सन्दिप विष्टले समसामयिक विषयमा गीत ल्याए, कल्ले भन्यो तँलाई । सामाजिक मुद्दामा र्याप गाउँदै आएका उनले यस गीतमा पनि सामाजिक राजनैतिक विषयलाई छोएका छन् । निर्मला हत्या, भ्रष्टाचार, सीमा अतिक्रमण र विकासको नाममा हुने अयिमतिताको धन्धाजस्ता विषय उनको यो गीतमा समेटिएको छ । बलात्कार र एसिड प्रहारदेखि कलाकारलाई हिरासतमा हाल्ने विसंगतिका सवालमा गीतमार्फत उनले आवाज उठाएका छन् । उनको गीतमा यी पंक्ति सशक्त छन् छोटो कपडाले रेप हुन्छ कसले भन्यो तँलाई, सबैको छोटो ड्रेस हुन्छ कसले भन्यो तँलाई महिला घरमै सेफ हुन्छ कसले भन्यो तँलाई, तेरो यही सोचले देश डुब्छ मैले भन्या तँलाई, चार मिनेट लामो भिडियोमा उनले देशको समस्याहरू उजागर गरेका छन् । उपचारका लागि विदेश जाने प्रवृत्तिमाथि उनको गीतमा व्यंग्य भेटिन्छ । कमजोर कानुन, सुनकाण्डलगायतका विषय उठाएका उनले गीतमार्फत आम जनताको पीडा, आक्रोश र चिन्ता देखाएका छन् । एक महिनाअघि मात्रै र्यापर युनिक पोयट (उत्साह जोशी) ले मेरो देश बिरामी बोलको गीत सार्वजनिक गरे । उनको गीतमा पनि देशप्रतिको चिन्ता झल्किन्छ । बलात्कार, भ्रष्टाचार, अत्याचारले देश बिरामी भए पनि भोलि देश ठीक हुने आशा उनको गीतमा पाइन्छ । मेरो देश बिरामी, तर पार्नेछौं यल्लाई ठीक एक दिन हामी गीतको यो अंशमा पनि आशा छ । कलामाथिको हस्तक्षेपलाई लिएर आक्रोश भेटिन्छ उनका र्यापमा । मैले गर्ने कलामा कलंकको छाप, हिपअप माने समाजको ऐना, बलात्कारलाई रोक हाम्रो आवाजलाई होइन, उनको गीतमा उक्त आक्रोश प्रस्टै सुनिन्छ । युनिकको गीतमा मात्र होइन । पछिल्लो समय र्यापर बालेन शाहले पनि देशको समस्याहरू उजागर गर्दै नयाँ गीत सार्वजनिक गरे । सात महिनाअगाडि युट्युबमा सार्वजनिक गरेको बलिदान बोलको गीतमा पनि उनले देशको जनताको पीडा र दुःख समावेश गरेका छन् । अहिलेको वास्तविक समाज झल्किन्छ उनको गीतमा । हिपअपलाई समाजको ऐना भनिन्छ । समाजमा के भइरहेको छ, त्यस कुरालाई हिपअपले देखाउन सक्छ । अनि भन्न खोजेको कुरा भन्न मिल्ने समयमा हामीले देशको कुरा किन नगर्ने ? त्यही गीत ल्याएँ, बालेन सुनाउँछन् । सामाजिक मुद्दामा र्याप गाउन उनी पनि सक्रिय छन् । उनको पछिल्लो गीतको शीर्षक बलिदान हो । तुलसी घिमिरेले निर्देशन गरेको बलिदान को समयलाई कल्पिदै उनी यो समय आवाज उठाउन रोकटोक नभएको बताउँछन् । बलिदान फिल्मको समयमा कलाकारहरूले देशको राजनीतिक व्यवस्थाबारे बोल्न खोज्दा सरकारले केही गर्न दिँदैनथ्यो । तर अहिलेको समयमा हामी बोल्न सक्छौं, उनले भने, सरकारले दुःख दिन सक्छ । तर पनि हामी त लोकतन्त्रमा छौं । बोल्न पाउने स्वतन्त्रता छ । यस्तो अवसर मिलेको बेलामा हामीले किन नबोल्ने ?देशप्रति चासो बढी भएर आफ्नो गीतमा देशका समस्या निस्कने मिस्टर डी बताउँछन् । देशमा फ्रस्टेसन छ जहाँ पनि । त्यही कुराहरूले पेलेको भएर लेखेको हो । यस्ता कुरा झेलिरहेकै भएर होला दर्शकले मन पराइदिनुभयो, उनले भने, यम बुद्धले गर्दा पनि होला आजकल प्रेमिकाको विषयमा भन्दा पनि देशको विषयमा लेख्न मन लाग्छ । मानिसको सोच परिवर्तन होस् भनेर यस्तो गरेको हो । संगीतका अन्य विधाले यस्तो विषयलाई कमै समावेश गर्ने बालेनको तर्क छ । त्यसैले उनी भन्छन्, हामी यस्तो विषयमा आवाज उठाउँछौं किनभने अरू संगीतका विधाले पनि सिकोस् । यसरी आवाज उठाउँदा सम्बन्धित निकायसामु दबाब सिर्जना हुने उनी बताउँछन् । यस किसिमको गीतमार्फत युवाले पनि समाजको वर्तमान स्थितिसँग परिचित हुन पाउँछन् । यो गीत एक दिनमै लेखेका हुन् । चर्चित र्यापर भिटेनलाई हिरासतमा राखेर छाडेपछि उनलाई यो विषयमाथि गीत लेख्ने मन भएको हो । अभद्रता आरोपमा भिटेनलाई पक्राउ गरेको प्रहरीले पछि दबाब पर्दा छाडेको थियो । त्यस विषयमाथि बोल्नै पर्छ भन्ने भान भएपछि आफूले यस विषयमा गीत लेखें, उनले भने, यसको मतलब हामी चुप बस्दैनौं । झन् बोल्छौं अब । हामीले नै बोलिरहेका छौं हामीलाई नै पेल्ने ? त्यही भएर हिपअप समुदायमा जागरुक भयो । हामीले के देखाउन खोजेका भने एक जनालाई सरकारले समात्दा १० जनाले त्यस्तो गीत बनाउँछ । भिटेनको विषय उठ्नासाथ मिस्टर डीले भने भिटेनलाई समाउन जरुरी थिएन । तर शक्तिको प्रयोगमा समातियो । त्यो शक्ति कलाकार समात्नमा भन्दा पनि सकारात्मक कुरा प्रयोग होस् भन्ने हाम्रो धारणा हो । अहिलेसम्म निर्मला हत्याकाण्डको अपराधी समातिएको छैन । त्यस्तो कुरामा ध्यान दिइयोस्, कलाकारको पछाडि दौडिने होइन वास्तविक अपराधी समात्न दौडिओस् भनेर त्यो विषय गीतमा जोडें । यस्तो गीतलाई दर्शकले अन्य गीतलाई झैं मन पराउँदैनन् भन्ने थाहा थियो बालेनलाई । तर उनको गीतलाई ९ लाख बढीले हेरेका छन् युट्युबमा । उनी भन्छन्, यस्तो गीतमा १ लाख भ्युज आउन गाह्रो पर्छ । तर दर्शकले मनपराइदिनुभयो । यसको मतलब हामीले युवामा जुन बीउ रोपेका थियौं त्यो बढिसक्यो । अब युवाले पनि बुझिसके । देशको अवस्था नसुध्रिएको देखेर होला पेसागत हिसाबले स्ट्रक्चरल इन्जिनियरसमेत रहेका बालेन काठमाडौं महानगरको चुनाव लड्ने इच्छा राख्छन् । हुन त यस्तो गीतमा कम भ्युज आउँछ भन्ने थाहा थियो मिस्टर डीलाई पनि । तर यस्तो गीतले युवालाई जोस दिने भएकाले पनि आफूले यस विषयमा र्याप गाएको उनी बताउँछन् । यो गीतहरू एकपटक सुनेपछि दोहोर्याएर सुन्न मन लाग्दैन । लभ सङहरू त दिनमा तीन पटक ब्रेकअप परेपछि त सुन्न मन लागिहाल्छ नि । त्यही भएर यस्तो गीतमा भ्युज कम जान्छ, उनले सुनाए, तर यसले मानिसलाई केही क्षणका लागि पनि जोस दिन्छ जस्तो लाग्छ । हाम्रो देशको स्थिति के छ भनेर सोच्न बाध्य गराउँछ ।उनले यसअघि लकडाउनमा घरमै थुनिएर बसेका दर्शकलाई आशा जगाउने किसिमको गीत बनाएका थिए । लकडाउनबीचको समस्यासँगै छुवाछुतका विषयमा पनि र्यापमार्फत आवाज उठाए । उनी आफ्नो गीतमा देशको समस्या समेट्न रुचाउँछन् । मलाई मेरो गीतमा सबै समस्या समेट्न मन लाग्छ । सबै पीडा समेटियोस् । देश राम्रो भइहाले पछिका पुस्ताका लागि यो दस्तावेजका रूपमा रहोस् भनेर समस्या समावेश गर्छु, उनले भने । र्यापर गिरीश खतिवडाले पनि सामाजिक मुद्दामा र्याप गाउँछन् । उनले पछिल्लो समय बालुवाटार घेर, सिंहदरबार बोलको गीत ल्याएका थिए । त्यस्तै पछिल्लो समय सुरज क्षेत्री (भ्योमा) र दीपक कहार (डी१) ले पनि फरक विषयमा र्याप गीत ल्याए ढाका धोती । पहाडिया र मधेसीबीचको भेदवाद अन्त्य गर्न हिपअप संगीतको प्रयोग गरेको सुरज बताउँछन् । मधेसलाई हेर्ने नजर पनि परिवर्तन होस् र पहाडी र मधेसबीच विभेद नहोस् भनेर गीत गरें, उनले सुनाए, आजको दिनमा पनि मधेस बेल्टको मानिसलाई होच्याउने गर्छ । मधेसमा एउटा पहाडिया गयो भने त्यस्तो व्यवहार हुन्छ । मधेस र पहाडीबीच भएको गलत सोचहरूको अन्त्य गर्ने सोचले गीत गर्यौं । मधेसले पनि हिपअप सुन्ने गरेको देखाउन पनि नयाँ अभ्यास गरेको सुरज बताउँछन् । यो गीत सुन्नुपर्छ । मधेसमा हिपअप चल्दैन भन्ने कुरा धेरै छ । त्यो कुराहरू हटाउन पनि हामीले गीत ल्याएका हौं । प्रमुख भनेको चाहिँ हिपअपबाट पनि हामीले मधेसलाई अगाडि बढाउन सकिन्छ भनेर हो, गीतको प्रसंग जोड्दै भने, हिपअप भनेको त समाजको प्रतिबिम्ब हो । त्यसैले समाजमा जस्तो चलिरहेको छ । जुन कुरा हामीले देखिरहेका थियौं । त्यही विषयमा समान्य तरिकाले गीत बनायौं ।"
सडक२ लाई डिस्लाइक को बाढी,"काठमाडौं (कास) सञ्जय दत्त, आलिया भट्ट र आदित्य रोय कपुर अभिनीत सडक२ को ट्रेलरमा डिस्लाइक को बाढी आएको छ । युट्युबमा अपलोड भएको चार दिनमा शनिबार साँझसम्म उक्त फिल्मको ट्रेलरले ४ करोड ७७ लाख भ्युज पाएको छ । यो हेर्ने दर्शकमध्ये १ करोड ३ लाख ७३ हजार जनाले डिस्लाइक को संकेत थिचेका छन् भने ५ लाख ६४ हजार ५ सय लाइक गरेका छन् । भारतीय सञ्चारमाध्यमहरूका अनुसार अभिनेता सुशान्तसिंह राजपुतको निधनपछि बलिउडमा चलेको नातावादको चर्को बहसको आक्रोश दर्शकले फिल्मको ट्रेलरमा पोखेको विश्लेषण गरिँदै छ । आफ्नो कोठामा मृत भेटिएका राजपुतको मृत्युबारे मुद्दा चलिरहेको छ । उनका परिवार आत्महत्या मान्न तयार छैनन् । बलिउड बाहिरबाट पुगेका कलाकार भएकाले नातावादका कारण उनले धेरै राम्रा अवसर गुमाएको भन्ने चर्चा चलिरहेको छ । विशेष फिल्मस्ले सडक२ को ट्रेलर गत बुधबार युट्युवमा रिलिज गरेको हो । निर्देशक महेश भट्टले सन् १९९१ को अन्तिमतिर ल्याएको इनहाउस प्रोडक्सनको सडक को उक्त सिक्वेल हो । सडक मा भट्टकी जेठी छोरी पूजा नायिका थिइन् । यसपटक कान्छी छोरी आलियाले मौका पाएकी छन् । लामो समयदेखि फिल्न निर्देशनबाट ब्रेक लिएका भट्ट पुनः सिक्वेलन बनाउन तयार भएका हुन् । डिजिटल प्लेटफर्ममा अगस्ट अन्तिममा रिलिजको तयारीमा रहेको सडक२ लाई ट्रेलरमाथिको प्रतिक्रियाले बहसमा ल्याएको छ । कोरोना संक्रमणका कारण सिनेमाघरहरू बन्द रहँदा चलचित्रको प्रदर्शन डिजिटल प्लेटफर्ममा गएका छन् ।"
पिङपोङ डिप्लोमेसीको रिहर्सल,"त्यो भ्रमणको एक खेल भने खुबै चर्चित छ नेपाली खेलकुद वृत्तमा । विशेषतः टेबलटेनिसका पुरानो पुस्ताका प्रशंसकबीच । चेतोङको एक खेल कल्याण पाण्डेविरुद्ध पनि थियो । तीन सेटको खेल थियो । त्यसमध्ये एक सेटमा कल्याण विजयी भए र स्कोर थियो २२२० । कल्याणले त्यो सेट के जिते, पूरा सभागृहमा तहल्का मच्चिएको थियो । भनिन्छ, यसबारे पूरा टेबलटेनिसमै पनि पछिसम्म चर्चा हुने गरेको थियो । यो सेट कल्याणले कसरी जिते, त्यसबारे अहिले पनि थरीथरीका कुरा सुन्न पाइन्छ, जति मुख उति कुरा ।केही भन्छन्, कल्याणले त्यसमा बेजोड खेलेका थिए, त्यसैले जिते । केही भन्छन्, एक सेट गुमाउने चिनियाँ रणनीति नै थियो अथवा भनौं, पिङपोङ कूटनीति । जेहोस्, खेल भने चिनियाँ खेलाडीकै पक्षमा रह्यो तर कल्याण मात्र होइन, नेपाली खेलकुदले नै त्यस अवसरलाई सम्झिरहनेछ । नेपाली टेबलटेनिसका पुराना पुस्ताका खेलाडी त्यो बेलाको अर्को घटना पनि दोहोर्याएर सम्झने गर्छन् । त्यसअनुसार चीन सन् ७० तिर विश्व टेबलटेनिसमा महाशक्तिका रूपमा उदय हुने क्रममा थियो । चीनले नेपाललाई लगातार सहयोग गरिरहेको थियो र अझ बढी सहयोग गर्न चाहन्थ्यो । चीनले काठमाडौंमा टेबलटेनिसका लागि भनेर ठूलो भौतिक पूर्वाधार बनाइदिने र नेपाली टेबलटेनिसको स्तर पनि विश्वस्तरीय बनाउन थप प्रशिक्षण गर्ने प्रस्ताव राखिरहेको थियो । यसको बदलामा चाहन्थ्यो, नेपालले अन्तर्राष्ट्रिय मञ्चमा चीनको समर्थन गरोस् । विशेषतः विश्व टेबलटेनिसमा चीन चाहन्थ्यो, नेपालले उसको जोडदार समर्थन गरोस् ।तर नेपालका तर्फबाट त्यस्तो भएन, टेबलटेनिसका अन्तर्राष्ट्रिय सम्मेलनमा चीनले समर्थन चाहँदा नेपाल चुपचाप रह्यो । त्यति मात्र होइन, चीनले बनाइदिने भनेको भौतिक पूर्वाधारका लागि तत्कालीन प्रधानमन्त्री कीर्तिनिधि विष्टसामु प्रस्ताव पुग्दा उनले त्यसलाई स्विकारेनन् । त्यतिबेला प्रधानमन्त्री विष्टले नेपाली टेबलटेनिसलाई फर्काएको उत्तर थियो, चीनलाई यस्तो गर्यो भने अर्को छिमेकी रिसाउँछ । चीनलाई यो स्वीकार्य भएन ।बिस्तारै चीनले नेपाललाई टेबलटेनिसमा सहयोग गर्न कम गर्यो अथवा गर्न नै छाड्यो । त्यसपछि नेपाल र चीनबीचको टेबलटेनिस सम्बन्ध कहिले पनि त्यति धेरै प्रगाढ हुन सकेन । आरआर गुरु र अध्यक्ष वैद्य अहिले कल्पना गर्छन्, त्यो भौतिक पूर्वाधार बनेको भए, चीनले सहयोग जारी राखेको भए, नेपाली टेबलटेनिस कुन स्थितिमा हुन्थ्यो होला ? इतिहासले यो प्रश्न यस्तै कल्पनाका लागि नेपाली खेलकुद मात्र होइन, नेपाली कूटनीतिलाई पनि छाडेको छ ।"
अब के त ? बार्सिलोना संकटमा,"बार्सिलोनाका लागि शुक्रबारको रात नमज्जा र बेइज्जतीपूर्ण रह्यो । युरोपेली च्याम्पियन्स लिग फुटबलमा बायर्न म्युनिकको हातबाट ८२ को हार कसले मात्र कल्पना गरेको थियो र ? फुटबल पण्डितहरूले यो क्वाटरफाइनल हारलाई लज्जास्पद नै भनेका छन् । बीबीसीका स्पेनी फुटबल लेखक गुलियम बालागले यत्तिसम्म भनेका छन्, बार्सिलोनाको गर्विलो इतिहास रद्दीको टोकरीमा फाल्ने काम भएको छ । खेल सकिएपछि क्लबका लामो समयदेखिका खेलाडी जेरार्ड पिके पनि चुप बसेनन् । मुख खोलिहाले । उनको भनाइ थियो, अब बार्सिलोनामा निकै ठूलो परिवर्तन आवश्यक छ, त्यो पनि तलदेखि माथिसम्म ।सबैले भन्न थालेका छन्, प्रशिक्षक क्विक सेटिन कहिले बर्खास्तगीमा पर्ने हो, अब त्यो त औपचारिकता मात्र रह्यो । यी प्रशिक्षक बार्सिलोनामा आएको जनवरीमै मात्र त हो । पाँचपल्टको युरोपेली च्याम्पियनका लागि अब के त ? विश्वको सबैभन्दा लोकप्रिय र सफल क्लब वास्तवमै संकटमा छ । घरेलु ला लिगामा पनि बार्सिलोना रियल म्याड्रिडपछि दोस्रो स्थानमा रहेपछि त्यसै पनि प्रशिक्षक दबाबमा थिए । उनले क्लबसँग साढे दुई वर्षको अनुबन्ध गरेका थिए, त्यसमध्ये सात महिनामात्र बितेको छ । खेल सकिएलगत्तै हल्ला त के छ भने उनी बर्खास्तमा परिसके । खेलको कमेन्ट्रीका क्रममा चारैतर्फ सुनिएको थियो, यी प्रशिक्षक अब धेरै टिक्ने छैनन् । सके घण्टा, नभए केही दिन ।यस्तै एक खेल समीक्षक रहेका क्रिस सटनले भनेका छन्, बार्सिलोनाजस्तो क्लबलाई यति लाजमर्दो हारले बेइज्जत गर्ने प्रशिक्षकलाई आफ्नो कुर्सीमा बसिरहनु ठीक छैन । कम्तीमा लेखक बालाग के मान्छन् भने सबै दोष प्रशिक्षकलाई दिनु ठीक छैन । उनी मान्छन्, बार्सिलोनामा पतन सुरु भएको अहिलेमात्र होइन, धेरै समय पो भइसकेको छ । उनले भनेका छन्, सेटिनले अनुबन्ध पाउँदा उनी चौथो रोजाइका प्रशिक्षकमात्रै थिए । उनको नेतृत्वमा त बार्सिलोनाले च्याम्पियन्स लिगमा तेस्रो खेलमात्र खेलिरहेको थियो । प्रशिक्षककै कारणले मात्र यो सबै भएको होइन । पछिल्लो समय एउटा क्लबका रूपमा बार्सिलोनामा चर्को राजनीति भएको छ ।अर्का स्पेनी फुटबल लेखक एन्डी वेस्टले पनि भनेका छन्, सेटिन बर्खास्तगीमा पर्नेमा कुनै शंका नै छैन । उनका अनुसार बार्सिलोना आएयता उनले साथीभन्दा पनि बढी शत्रु कमाए । वेस्ट मान्छन्, उनले त लियोनल मेसीको पनि मन जित्न सकेनन् । उनले टिमको रणनीतिमा केही पनि नयाँ ल्याउन सकेनन् । केही त अब बार्सिलोनाका नयाँ प्रशिक्षक को हुने हो । त्यसको पनि खोजीमा क्लब पदाधिकारी लागिसकेका छन् ।धेरैले बार्सिलोनाको लगातार खराब प्रदर्शनका लागि क्लबका अध्यक्ष जोसेप मारियालाई जिम्मेवार मान्छन् । मारियाले मेसी लगायतका आफ्ना प्रमुख खेलाडीलाई खुसी राख्न त सकेनन् नै । न त मेसीलाई सुहाउँदो टिम बनाउन सके । फेरि मेसीमात्र होइन, बार्सिलोनाका लगभग सबै प्रमुख खेलाडी आफ्नो खेलजीवनको अन्त्यतिर पुगिसकेका छन् । यसमा पनि मारिया सचेत हुन सकेनन् ।"
धोनीको अन्तर्राष्ट्रिय क्रिकेटबाट संन्यास,"नयाँदिल्ली (एजेन्सी) भारतीय पूर्वकप्तान महेन्द्रसिंह धोनीले शनिबार अन्तर्राष्ट्रिय क्रिकेटबाट संन्यास लिएका छन् । उनले इन्स्ट्राग्रामबाट संन्यास घोषणा गरेका हुन् ।उनले त्यसमा भनेका छन्, धन्यवाद, सबैलाई माया र समर्थनका लागि धेरै धेरै धन्यवाद । १९ः२९ बजेको समयबाट संन्यास लिएभन्दा हुन्छ । सीमित ओभरको क्रिकेटमा उनी भारतका सर्वाधिक सफल कप्तान हुन् ।उनको नेतृत्वमा भारतले सन् २००७ मा ट्वान्टी२० विश्वकप र सन् २०११ मा एकदिवसीय विश्वकप उपाधि जितेको थियो । उनले अन्तिम पटक भारतका लागि सन् २०१९ को एकदिवसीय विश्वकप खेलेको थियो । उनले घरेलु लिग आईपीएल भने खेल्नेछन् ।"
