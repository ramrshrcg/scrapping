शीर्षक,विवरण
"अस्पताल भरिए, संक्रमित घरमै","उनले भने, संक्रमितलाई आइसोलेसनमा राख्ने जति पनि अस्पताल छन्, सबै भरिभराउ भएपछि व्यवस्थापन गर्न गाह्रो भएको हो । यसैले कोरोना पोजिटिभ देखिएको व्यक्तिलाई फोन गरेर त्यसबारे सचेत गराउँदै एक दिन घरमै बस्न आग्रह गरिरहेका छौं । काठमाडौं उपत्यकामा मंगलबार ६९ जनामा संक्रमण पुष्टि भएकामा १४ जनालाई शय्या अभावले व्यवस्थापन गर्न नसकिएको ईडीसीडीले जनाएको छ ।अन्य १५ जनालाई भने होम आइसोलेसनमा राखिएको छ । सोमबार पनि यही समस्या भएकै कारण संक्रमित ६२ जनामध्ये १४ जनालाई मात्र आइसोलेसनमा भर्ना गरिएको ईडीसीडीका वरिष्ठ जनस्वास्थ्य अधिकृत उत्तमकुमार कोइरालाले बताए । कोरोना संक्रमितको संख्या बढेको छ । संक्रमित राख्ने आइसोलेसन भएका सीमित अस्पताल भरिएका छन्, संक्रमित व्यवस्थापनमा खटिएका उनले भने, अब नयाँ संक्रमितलाई राख्न अस्पताल थप्नुपर्छ ।स्वास्थ्य तथा जनसंख्या मन्त्रालयले निजी अस्पतालमा पनि संक्रमित भर्ना गर्न मिल्ने गरी प्रोटोकल बनाएर शुल्कसमेत निर्धारण गरेको छ । तर मन्त्रालयले तोकेको शुल्क न्यून भएको भन्दै उनीहरूले बिरामी भर्ना गर्न मानेका छैनन् । संक्रमितको उपचारका लागि काठमाडौं उपत्यकामा टेकुस्थित सहिद शुक्रराज ट्रपिकल तथा सरुवा रोग अस्पताल, पाटन अस्पताल, बलम्बुस्थित सशस्त्र प्रहरीको अस्पताल, कीर्तिपुरस्थित आयुर्वेद अस्पताल, दुवाकोटको केएमसी अस्पताललाई तोकिएको छ । महाराजगन्जस्थित त्रिवि शिक्षण अस्पतालमा भने रेफर गरिएका कोभिडका गम्भीर बिरामीको उपचार भइरहेको छ । लक्षण नभएका बिरामीलाई केएमसी र आयुर्वेद अस्पतालमा पठाउने गरिएको छ । उपत्यकाबाहिर संक्रमण देखिएका केहीलाई पाटन, सशस्त्र, शिक्षण र टेकुमा समेत ल्याउने गरिएको छ । सशस्त्र प्रहरीको एपीएफ अस्पतालमा १ सय २० शय्या छन् । मंगलबार साँझसम्म १ सय १७ जना भर्ना भएका अस्पतालले जनाएको छ । यीमध्ये १ सय ८ जना कोराना संक्रमित हुन् । एक जना भेन्टिलेटरमा छन् । पाटन अस्पतालमा ६० जना संक्रमित मात्रै भर्ना गर्ने क्षमता छ । तर अहिले ८६ जनाको उपचार भइरहेको अस्पतालका निर्देशक विष्णुप्रसाद शर्माले बताए । उनका अनुसार २१ शय्याको आईसीयू रहेकोमा हाल ७ जना भर्ना भएका छन् । दुई जना भेन्टिलेटरमा छन् । यस्तै, टेकु अस्पतालमा आइसोलेसन केन्द्रमा ३४ र आईसीयूमा २० शय्या छन् । अस्पतालका निर्देशक डासागर राजभण्डारीका अनुसार मंगलबारसम्म आईसीयूमा सहित ४६ जनाको उपचार चलिरहेको छ । लक्षण भएका केहीलाई आईसीयूमा राखेका छौं, उनले भने, भेन्टिलेटरमै राख्नुपर्ने चाहिँ कोही छैनन् । आयुर्वेद अस्पतालका २० शय्यामध्ये कुनै पनि खाली छैन । ईडीसीडीबाट थप १५ जना राख्दिनुस् भन्ने आग्रह छ, अस्पतालका एक कर्मचारीले भने, तर कसरी राख्ने ?शय्या अभावमा केएमसी अस्पतालको महिला वार्डमा समेत पुरुषलाई भर्ना गर्नुपरेको अस्पतालका डाजेनस आचार्यले बाध्यता सुनाए । एक सय शय्याको अस्पतालमा १० शय्या बच्चाका लागि छुट्याइएको छ । बाँकीमध्ये संक्रमित महिला र पुरुषका लागि समान ४५४५ शय्याको व्यवस्था गरिएको उनले बताए । पुरुष वार्ड सबै भरिएको छ । महिला वार्ड खाली थियो । मन्त्रालयले त्यो वार्डमा पनि पुरुष राख्न भनेपछि त्यहीअनुसार व्यवस्थापन गरेका छौं, उनले भने । त्रिवि शिक्षण अस्पतालमा सात जना संक्रमितको उपचार भइरहेको छ । जसमध्ये एक जना आईसीयूमा छन् ।"
'सुन तस्कर निलेश भारतीय फिल्म निर्माता,"(काठमाडौं)  सुन तस्करीको अभियोगमा पक्राउ परेका भारतीय नागरिक निलेश सखिया भारतीय फिल्म पेनाल्टी का निर्माता रहेको खुलेको छ । हाल महानगरीय प्रहरी परिसर काठमाडौंको हिरासतमा रहेका उनले निर्माण गरेको फुटबल खेलाडीको कथामा आधारित सो फिल्म सन् २०१९ जुलाई १९ मा भारतमा रिलिज भएको थियो । क्षमतावान् एक फुटबल खेलाडीलाई क्षेत्रीय र नश्लीय विभेदका कारण कसरी पछि पारिन्छ भन्ने कथा फिल्ममा छ । सुनले लेपन गरिएको साढे १५ केजी चाँदी, करिब ७ सय ५० ग्राम सुन र दुई थान पेस्तोल महानगरीय प्रहरी वृत्त दरबारमार्गका घुमुवा प्रहरी बहादुरसिंह कठायत र प्रसन्न श्रेष्ठलाई साउन १३ गते बिहान सुन्धारामा बुझाएर उनीसहितको समूह भागेको थियो । काठमाडौंबाट खटिएको महानगरीय अपराध महाशाखा र पूर्वी नवलपरासी प्रहरीको संयुक्त टोलीले घटनाको भोलिपल्टै दुम्कीबासबाट सखिया, देवानसिंह पटेल र विजय पटेललाई पक्राउ गर्यो । बाराका इल्ताफ हुसेन अन्सारी र सञ्जय पटेल फरार छन् । काठमाडौं ल्याइएका सखियाले बयानका क्रममा आफूले बनाएको फिल्म घाटामा गएपछि गलत धन्दामा लागेको स्वीकार गरेको अनुसन्धानमा संलग्न एक प्रहरीले बताए । उनले बरामद सुनचाँदी र हतियार आफ्नो नभई फरार रहेका सञ्जय र इल्ताफको भएको दाबी गरेका छन् । तर स्रोत बरामद सुनचाँदी सखिया र उनका पार्टनर सञ्जयकै भएको र काठमाडौंमा सुनले लेपन गरिएको धातु वीरगन्ज हुँदै भारत पठाउने जिम्मा इल्ताफले लिएको बताउँछ । सखिया र फरार रहेका सञ्जय असार २९ मा काठमाडौं आएका थिए । पहिलेदेखि नै तस्करीको धन्दा चलाउन उनीहरूले राजधानीको कमलपोखरी अपार्टमेन्टमा फ्ल्याट भाडामा लिएर बसेका थिए । फ्ल्याटको भाडा सखियाले ६० प्रतिशत र सञ्जयले ४० प्रतिशत तिर्थे । फ्ल्याटमा इल्ताफ, लाजिम्पाटमा गरगहना सरसफाइ पसल सञ्चालन गर्दै आएका कौशल पटेल र उनका दाजु देवानसिंह पटेल पनि बारम्बार जाने गर्थे । सूचना चुहिन सक्ने भन्दै सखियाले गुजरातबाट विजय पटेललाई भान्सेका रूपमा ल्याएका थिए । फ्ल्याटमै आउजाउ गर्ने कौशलले पछिल्लो पटक तस्करीबाट भारत लैजान लागिएको सुनचाँदी लुटेर भागबन्डा लगाउने उद्देश्यले घुमुवा कठायत र श्रेष्ठलाई सुराकी दिएपछि घटना बाहिरिएको हो । इल्ताफको बा६च ५५१९ नम्बरको स्कार्पियो जिप वीरगन्ज जाने क्रममा सुन्धारामै घुमुवाको फन्दामा परेपछि सुनचाँदीको झोला दिएर सखियासहित इल्ताफ र सञ्जय भागेका थिए । गाडी ललितपुरको नखिपोटस्थित निर्माणाधीन घरबाट बरामद भएको छ । फरार इल्ताफ नेपालमा जाली नोट कारोबारमा पक्राउ परेर कैद भुक्तान गरी चार वर्षअघि छुटेका व्यक्ति हुन् । सञ्जयको पृष्ठभूमि अझै यकिन भइसकेको छैन । पहेँलो धातुले लेपन गरेर सक्कली सुन भन्दै गुजरातमा लगेर बिक्री गर्ने योजनामा सखिया र सञ्जय रहेको स्रोतको भनाइ छ । चाँदीमा लेपन लगाउने काम न्युरोडका कालिगड मनीष मल्लिकले गरेको खुलिसकेको छ । मनीषसमेत पक्राउ गरे पनि अदालतले उनलाई म्याद थप्न मानेन । अहिले सखिया, विजय पटेल, कौशल पटेल, देवानसिंह पटेल, दुई घुमुवा प्रहरी र उनीहरूका सहयोगी उमेश श्रेष्ठ प्रहरी हिरासतमा छन् ।"
"'क्षेत्र हेरेर लकडाउन, संक्रमण बढे सिल",परीक्षण बढाउनुहोस् ः ठाकुर जनता समाजवादी पार्टीका अध्यक्ष महन्थ ठाकुरले कोभिड१९ को संक्रमणलाई ध्यानमा राखेर सरकारले परीक्षण बढाउनुपर्ने बताए । कोरोना भाइरसको संक्रमण बढ्दै गएको उल्लेख गर्दै उनले अस्पतालको क्षमता बढाउन पनि सुझाव दिएका छन् । उनले आइसोलेसन र क्वारेन्टाइनहरूलाई व्यवस्थित बनाउन पनि जोड दिए ।
प्रदेश २ का ६ जिल्लामा निषेधाज्ञा,"जनकपुर (कास) लकडाउन खुलेसँगै कोरोना भाइरसको संक्रमण ह्वात्तै बढेपछि प्रदेश २ का ६ जिल्लामा निषेधाज्ञा लगाइएको छ । प्रदेश २ को अस्थायी राजधानी जनकपुर, पर्साको वीरगन्ज, बाराका अधिकांश ठाउँ, महोत्तरीको जलेश्वर, सर्लाही र सप्तरीमा निषेधाज्ञा लगाइएको हो । सर्लाहीमा बुधबार बिहान ६ बजेदेखि निषेधाज्ञा लगाउने निर्णय गरिएको प्रमुख जिल्ला अधिकारी सुरेन्द्र पौडेलले बताए । धनुषाका प्रजिअ प्रेमप्रसाद भट्टराईका अनुसार संक्रमितको संख्या बढ्न थालेपछि जनकपुर बजार क्षेत्र र क्षीरेश्वरनाथ नगरपालिकामा मंगलबारदेखि आइतबारसम्मका लागि निषेधाज्ञा जारी गरिएको छ । प्रदेशका सबैजसो मुख्य सहरमा सुरक्षाकर्मीको बाक्लो उपस्थिति छ । प्रदेश २ का ८ जिल्लामध्ये रौतहट र सिरहा मात्रै खुला छन् ।सप्तरी प्रशासनले मंगलबार बिहान ५ बजेदेखि साउन २६ सम्म जिल्लाभर निषेधाज्ञा थपेको छ । साउन ८ देखि राजविराजमा मात्र निषेधाज्ञा लगाइएको थियो । संक्रमितको संख्या जिल्लाभर देखिएपछि निषेधाज्ञा विस्तार गरिएको सप्तरीका प्रजिअ शंकरहरि आचार्यले बताए । निषेधाज्ञा लगाइए पनि पूर्वपश्चिम राजमार्ग भने सञ्चालन हुने सुरक्षा अधिकारी बताउँछन् । नेपाल प्रहरीका प्रदेश २ प्रमुख डीआईजी धीरजप्रताप सिंहले अत्यावश्यक सामग्री ढुवानी गर्ने तथा सवारी पास भएका सवारीसाधन, एम्बुलेन्सलगायतलाई अवरोध गर्न नमिल्ने भएकाले पूर्वपश्चिम राजमार्गलाई निषेधाज्ञामुक्त गरिएको बताए ।वीरगन्जमा संक्रमित तथा मृत्यु हुनेको संख्या बढेपछि साउन १० देखि लगाइएको निषेधाज्ञा अझै जारी छ । महोत्तरीको सीमावर्ती सहर जलेश्वरमा साउन १६ र बाराका अधिकांश स्थानमा साउन १८ देखि निषेधाज्ञा लगाइएको छ । प्रदेशको सामाजिक विकास मन्त्रालयका अनुसार कोरोना भाइरस संक्रमणबाट हालसम्म यो प्रदेशमा मात्रै १९ जनाको मृत्यु भएको छ । साउन १९ सम्म कुल संक्रमितको संख्या ५ हजार ९ पुगेको छ । जसमध्ये ३ हजार १ सय ४ जना डिस्चार्ज भएका छन् । १ हजार ५ सय ८ जना क्वारेन्टाइनमा र ६ सय २६ जना आइसोलेसनमा छन् ।यस्तै, बाँकेको नेपालगन्जमा कोरोना संक्रमण फैलिएपछि निषेधाज्ञाको अवधि थप गरिएको छ । जिल्ला कोभिड१९ संकट व्यवस्थापन केन्द्रको बैठकले आइतबारदेखि मंगलबारसम्म जारी गरेको निषेधाज्ञा बढाएर आउँदो शनिबारसम्म पुर्याएको छ ।"
दाहालखनालको आपत्ति,"काठमाडौं (कास) पूर्ववर्ती विवाद नै निम्टरा लगाउन नसकिरहेको नेकपाभित्र लगानी बोर्डको प्रमुख कार्यकारी अधिकृत (सीईओ) नियुक्तिको नयाँ विवाद पनि भित्रिएको छ । सोमबारको मन्त्रिपरिषद् बैठकले बोर्डको सीईओमा सुशील भट्टलाई नियुक्त गरिएकामा अध्यक्ष पुष्पकमल दाहाल र वरिष्ठ नेता झलनाथ खनालले प्रधानमन्त्री केपी शर्मा ओलीसमक्ष आपत्ति जनाएका छन् । पार्टीका विवाद समाधानका लागि भन्दै प्रधानमन्त्री निवासमा मंगलबार बसेको बैठकमा उनीहरूले असन्तुष्टि व्यक्त गरेका हुन् । बैठक स्रोतका अनुसार अध्यक्ष दाहाल र वरिष्ठ नेता खनालले कमिसन एजेन्ट, इमेज ड्यामेज भएको मान्छेलाई किन नियुक्ति गरेको भनेर प्रधानमन्त्री ओलीसँग प्रश्न गरेका थिए । प्रधानमन्त्री ओलीले भने योजना आयोगका सदस्यलाई योग्यता पुगेकै कारण बोर्डमा नियुक्त गरिएको जवाफ दिए । उनले आवेदन दिएकाहरुको योग्यता विज्ञको टोलीले हेरेपछि सबैभन्दा उपयुक्त पात्र भट्ट नै देखिएको र त्यसमा आपत्ति जनाउनुपर्ने कारण नरहेको बताएका थिए । तर दाहाल र खनालले भट्ट योजना आयोगककै सदस्य बन्न पनि योग्य नरहेको र ओलीले मनलाग्दी गरेको भन्दै यस्तो पद्धति सच्याउनुपर्ने बताएका थिए । त्यसपछि भने प्रधानमन्त्रीले कुनै जवाफ नदिएको बैठक स्रोतको भनाइ छ । उनीहरुले पार्टी निर्णय बेगर छवि खराब भएका मान्छे नियुक्ति गरेर पार्टीलाई लतार्न खोजेको भन्दै ओलीको आलोचना गरेका थिए । बैठकमा अध्यक्ष दाहालले स्थायी कमिटी बैठक जतिसक्दो छिटो बोलाउनुपर्ने बताएका थिए । ओलीले भने अहिले स्थायी कमिटी बैठक आवश्यक नभएको जिकिर गर्दै सचिवालय बैठक बोलाउन प्रस्ताव गरेका थिए । दाहाल र खनालले स्थायी कमिटी बैठकमा चारवटा महत्त्वपूर्ण कुरा छन्, नक्सा छ, कोभिड१९, सरकारको समीक्षा, पार्टीको समीक्षाको कुरा छ भनेका थिए । नेताहरुका बीचमा कुन बैठक राख्ने भन्नेबारेमा सहमति जुट्न सकेन । त्यसपछि उनीहरु बुधबार साँझ ५ बजे फेरि बैठक राख्ने सहमति गरेर उठे । प्रधानमन्त्रीलाई भेट्नुअघि अध्यक्ष दाहालले दिउँसो पार्टी उपाध्यक्ष वामदेव गौतमसँग भेटेका थिए ।"
बिचौलियालाई सरकारी छहारी,"सार्वजनिक खबरदारीका बाबजुद सरकारले लगानी बोर्डको प्रमुख कार्यकारी अधिकृत (सीर्ईओ) मा सुशील भट्टलाई नियुक्त गर्नुले बन्न लागेका हाम्रा संस्थाहरू कसरी क्षयीकृत हुँदै जान्छन् भन्ने देखाउँछ । बिचौलियाको आम छवि बनेको व्यक्तिलाई यो तवरमा सरकारी छहारी मिल्नु सुखद भविष्यको संकेत होइन । प्रशासनिक संयन्त्रबाट हुने ढिलाइ र विभागीय मन्त्रीहरूको कमिसन मोहबाट लगानीकर्तालाई झन्झट नहोस् भनेर २०६८ सालमा गठित बोर्ड अब त्यस्तै दुश्चक्रमा फस्ने देखिन्छ । भट्टको पृष्ठभूमिले भन्छ अब लगानीको वातावरण बनाउनेभन्दा पनि कमिसनखोरीलाई प्रोत्साहित गरिने सम्भावना बढी छ, जसबाट अनुशासित लगानीलाई सघाउ पुग्दैन । खासगरी भट्टमाथि दुई प्रमुख आरोप छन् भट्ट र उनका भाइ दीपकले विकास निर्माणका ठूला आयोजना हात पार्न राजनीतिक बिचौलियाको काम गर्छन् । र, त्यसलाई हात पारिसकेपछि अलपत्र बनाएर निर्माणाधीन आयोजनाको लागत बढाई अनियमितता गर्छन् । यस्ता आयोजना डेढ दर्जनभन्दा बढी छन् । त्यसमाथि, भट्टको सार्वजनिक निजी साझेदारी तथा लगानी ऐन, २०७५ ले तोकेको अनुभव अवधि पनि पुग्दैन । तैपनि प्रधानमन्त्री केपी शर्मा ओलीले मन्त्रिपरिषद्मा उनको योग्यताको बखान गर्दै नियुक्ति दिलाएका छन् । बोर्डको सीर्ईओका लागि दरखास्त परेका १२ जनाको प्रस्तावमाथि अध्ययन गरेको राष्ट्र बैंकका गभर्नर महाप्रसाद अधिकारी नेतृत्वको विज्ञ समितिले पनि भट्टको अनुभव अवधिबारे औंल्याएको थियो । यस्ता तथ्य सार्वजनिक भैसक्दा पनि त्यसलाई सुनेको नसुनेझैं गरी गरिएको यो नियुक्ति लज्जास्पद छ । यो मामिला न्यायिक निकायमा पुगेको खण्डमा नियम मिचेर गरिएको यस्तो नियुक्ति सच्चिन सक्छ । ऐनको दफा १२ अनुसार बोर्डको सीर्ईओ हुन मान्यताप्राप्त शिक्षण संस्थाबाट तोकिएको विषयमा कम्तीमा स्नातकोत्तर र १० वर्षको व्यवस्थापकीय अनुभव हासिल गरेको हुनुपर्छ । काठमाडौं विश्वविद्यालयबाट इन्जिनियरिङमा स्नातक र एमबीए (स्नातकोत्तर) गरेका भट्टसँग योजना आयोगमा सदस्य भएको करिब दुई वर्षको मात्रै व्यवस्थापकीय अनुभव छ । उनले जहाँ १० वर्ष काम गरेको भनी पेस गरेका छन्, त्यसलाई प्रचलित अभ्यासअनुसार व्यवस्थापकीय हैसियत भन्न नमिल्ने विज्ञहरूले औंल्याएका छन् । मन्त्रिपरिषद्ले हेर्न नचाहेको यो पाटोले पनि न्यायिक व्याख्या मागेको छ ।भट्ट दाजुभाइको सार्वजनिक छविलाई बेवास्ता गर्दै गरिएको यस नियुक्तिका अन्य विश्वसनीय आधार छन् भने सरकारले त्यसलाई स्पष्ट पार्न सक्नुपर्छ । किनभने, सार्वजनिक पदमा लामो अवधि नेतृत्वदायी भूमिकामा रहेकाहरूले पनि त्यसका निम्ति दरखास्त दिएका थिए । तीमध्ये कतिपय योग्यलाई त अर्थमन्त्री युवराज खतिवडाको सिफारिस समितिले सुरुआती पाँच जनाको सूचीमा समेत पारेन । प्रधानमन्त्री ओलीले पछि हट्न संकेत दिएपछि सुरुआती सूचीमा परेका राष्ट्रिय पुनर्निर्माण प्राधिकरणका प्रमुख कार्यकारी अधिकृत सुशील ज्ञवाली कार्यसम्पादनसम्बन्धी प्रस्तुति र अन्तर्वार्तामै सहभागी भएनन् । अन्तिममा भट्टसहित विद्युत् नियमन आयोगका पूर्वसदस्य रामकृष्ण खतिवडा र प्रदेश १ को लगानी प्राधिकरणका प्रमुख कार्यकारी अधिकृत सरोज कोइरालाको नाम मन्त्रिपरिषद्मा पुगेको थियो । सर्वत्र आलोचना र अनुमानबीच विवादास्पद र व्यापारिक घरानाका व्यक्ति भनी चिनिएका भट्टले नै नियुक्ति पाए । कमिसनको परम्परागत प्रवृत्तिका लागि मन्त्रालयहरूबीच आयोजना निर्माणमा हुने तानातान र अड्काउने प्रवृत्ति रोक्न बनाइएको संरचनाकै प्रमुखको नियुक्तिमा भएको यो विवादास्पद कदमबारे सरोकारवालामाझ गम्भीर समीक्षा हुनुपर्छ । किनभने, प्रधानमन्त्रीले अध्यक्षता गर्ने लगानी बोर्डले ६ अर्ब रुपैयाँभन्दा बढी लगानीका र २ सय मेगावाटभन्दा बढी क्षमताका जलविद्युत् आयोजनाको अनुमति तथा लगानीसम्बन्धी काम गर्छ, यस्तोमा भट्टले रणनीतिक महत्त्वका ठूला आयोजनालाई थप रुमल्याउने सम्भावना हुन्छ । त्यसको एक उदाहरण १२ सय मेगावाटको बूढीगण्डकी जलविद्युत् आयोजना नै हो । लगानी बोर्डले प्रतिस्पर्धा गराई अन्तर्राष्ट्रिय लगानीकर्ता भित्र्याउने योजना बनाइरहँदा भट्ट दाजुभाइ स्थानीय एजेन्ट भई चीनको गेजुवा ग्रुपका नाममा यो आयोजना हात पार्न सफल भएको दृष्टान्त छ । जो सत्तामा आउँछ, उसैलाई प्रभाव पार्न सक्ने भएपछि ठेक्का पाएको दुई वर्ष बितिसक्दासमेत बूढीगण्डकी आयोजनाको काम अघि बढेको छैन । ६० मेगावाट क्षमताको माथिल्लो त्रिशूली ३ ए को क्षमता र लागत बढाउन पनि भट्ट दाजुभाइले चलखेल गरेका थिए । त्यसले गर्दा निर्माणमा ढिलाइ हुँदा यो आयोजनाको लागत करिब १२ करोड ५८ लाख अमेरिकी डलर (झन्डै १५ अर्ब ३४ करोड रुपैयाँ) बढी हुन पुग्यो । विवादास्पद कार्यशैलीकै कारण भट्ट परिवारका कतिपय कम्पनी सरकार तथा अन्तर्राष्ट्रिय लगानीकर्ताको कालोसूचीमा समेत परेका छन् ।विश्वभरबाट भित्रिने ठूला लगानी झन्झटरहित ढंगले द्रुतमार्गबाट भित्र्याउने उद्देश्यले गठित बोर्डको नेतृत्वमा बिचौलिया छवि बनाएका भट्टले परिणाम दिन नसक्ने निश्चित छ । यसअघि विवादरहित तवरबाट नियुक्त भएका सीईओहरूले समेत विद्यमान प्रशासनिक संयन्त्रको असहयोग खेप्नुपरेको थियो । नियुक्तिमै विवादित भट्ट नैतिक रूपमै कमजोर छन् । त्यसमाथि अब प्रधानमन्त्री तथा हाम्रो राजनीतिक संयन्त्रको छविमा पनि अन्तर्राष्ट्रिय लगानीकर्तामाझ प्रश्न उठ्नेछ ।प्रधानमन्त्री ओलीले सार्वजनिक सरोकारलाई बेवास्ता नगर्ने र यति गम्भीर गल्तीलाई ढाकछोप नगर्ने हो भने क्षणिक लाभहानिबाट माथि उठेर यो निर्णय सच्याउनुपर्छ । जननिर्वाचित प्रधानमन्त्री हुनुको अर्थ सर्वसत्तावाद लाद्नु होइन, जनस्तरबाट उठेका आवाजप्रति सदैव संवेदनशील एवम् उत्तरदायी बन्ने हो । नत्र वर्तमान सरकार बिचौलिया प्रवृत्तिलाई संस्थागत गर्न र राष्ट्रहितभन्दा निजी स्वार्थलाई प्राथमिकता दिन उद्यत छ भन्ने कुराको थप पुष्टि हुनेछ ।"
निगमको निकम्मापन,"६ वर्षमा साढे ६ अर्ब स्वाहा र निगमको घाटा १० अर्ब समाचारले मन अत्यन्त दुख्यो । दुर्गम र सुगम जिल्लामा चल्ने राष्ट्रिय ध्वजावाहक वायुसेवा निगमको घाटा बर्सेनि किन यति धेरै बढ्छ ? धराशायी हुन लागेको निगमले ऋण काढेरै कमजोर र काम नदिने चाइनिज जहाज र वाइडबडी किन किन्यो ? व्यवस्थापन भ्रष्टाचारमा लिप्त भएकाले निगमले यात्रीको विश्वास गुमाएको छ । निगमका पूर्वमहाप्रबन्धक सुगतरत्न कंशाकार र पर्यटन मन्त्रालयका उच्च कर्मचारीले निगमको स्रोत साधनको अधिकतम दोहन गरेकाले यो संस्था निकम्मा बन्यो । आन्तरिक तथा अन्तर्राष्ट्रिय गन्तव्य घटाइए पनि समयमै उडान नभर्ने र सिट खाली भए पनि टिकट नदिनाले निगमले दुरवस्था भोग्नुपरिरहेको छ । मैले यात्रा गर्दा सकेसम्म निगमकै जहाजमा चढ्थें, सिट खाली हुँदैनथे, समयमै उडान गर्थे । राम्रो सेवा दिने हुँदा मलगायत सबैजसो यात्रीले निगमलाई विश्वास गर्थे । तर अहिले निगमले विश्वास गुमाउँदै छ । निगमभन्दा पछाडि सुरु भएको थाई एयर विश्वभर फैलिसक्यो । निजी वायुसेवा कम्पनीको तुलनामा निगमले झन् प्रगति गर्नुपर्ने हो तर सम्पूर्ण स्रोत साधन हुँदाहुँदै निगम किन घाटामा छ भन्ने बुझ्न सकिएको छैन । गन्तव्यको योजनाबिनै कमिसनका लागि नागरिकको रकमबाट दुइटा वाइडबडी खरिद गर्ने, टिकट लिएका यात्रीलाई बिनाकारण अर्को विमानमा एडजस्ट गरेर घाटा बढाउने र निगमकै खर्चमा कर्मचारीलाई घुमाउनाले निगम निकम्मा भएको हो । त्यसैले अब निगमलाई निजी कम्पनीमा रूपान्तरण गर्नुपर्छ । चिनियाँ जहाज लिलाम गर्ने र भ्रष्टाचारको प्रभावकारी छानबिन गरी यसअघि कुम्ल्याइएको रकम असुलउपर गर्नुपर्छ । नियमित उडान भरेर यात्रीको विश्वास जित्ने, अनावश्यक कर्मचारी हटाएर मितव्ययी नीति नलिएसम्म निगमको निकम्मापन हट्न सक्दैन । गंगाराज अर्याल, पाणिनि८, अर्घाखाँची"
'नो को शक्ति,"गायिका सोफिया थापाको नो लेखले धर्मको नकारात्मक पाटोलाई हटाउँदै सकारात्मक पाटोलाई ग्रहण गरौं भन्छ । सोफियाले भर्खरै सार्वजनिक गरेको तीजसम्बन्धी गीतको सन्देश पनि यही हो । अभिव्यक्ति स्वतन्त्रता प्रत्येक नागरिकको मौलिक अधिकार हो र यो अधिकारलाई संविधानले सुनिश्चित गरेको छ । यति हुदँहुँदै पनि उनको गीत सार्वजनिक भएलगत्तै धर्मसंस्कृतिको अपमान गरेको भन्दै ठूलै भीडले विमति जनायो । सहमति र विमति जनाउने जत्था सबैतिर हुन्छ नै तर त्यसो भन्दैमा कसैको गरिमामै आँच आउने गरी नकारात्मक टिप्पणी गर्ने अधिकार कसैलाई हुँदैन । प्रस्तुति सभ्य हुँदाहुँदै गीतको भावलाई गलत तरिकाले बुझेकाले सामाजिक सञ्जालमा केही समय नो ले ठूलै तरंग ल्यायो । सोफियालाई धम्की दिने र बदनाम गर्ने काम भयो । यो घटनाले के हामी साँच्चै शिक्षित अनि सभ्य समाजमा छौं भन्ने महत्त्वपूर्ण प्रश्न उठाएको छ । समाजमा चलिआएको मान्यताभन्दा फरक मत कसैले राख्नेबित्तिकै व्यक्तिगत आक्षेप लगाउनुपर्छ ? जसले जे भन्यो त्यसैको पछि लाग्नुभन्दा आफ्नै बुद्घिविवेकले काम गर्न सकिन्छ होला नि ? आलोचनै गरे पनि सभ्य भाषा र शैली अपनाउन सकिन्छ । यो प्रकरणले दुनियाँ जहाँ पुगे पनि हामी पुरानै मानसिकतामा रहेछौं भन्ने प्रस्ट पारेको छ । कविता भट्टराई, सिफल, काठमाडौँ"
संक्रमण सुमदायमा,"लकडाउन खुलेको केही दिनमै संक्रमितको ग्राफ बढेर निकै माथि पुग्यो । तर सरकारका एकाध मन्त्रालय र विभागबाहेक अरूलाई कोरोनाको केही मतलबै छैनजस्तो अनुभूति हुन थालेको छ । नागरिक पनि पहिलेको तुलनामा अहिले अलि बेसी बहकिएका छन् । कोरोनालाई जित्यौं भनेर मास्क प्रयोग नगर्ने, स्यानिटाइजर लगाउन झर्को मान्ने तथा भौतिक दूरीको बेवास्ता गर्ने प्रवृत्ति मौलाउन थालेको छ । भारतको बिहार तथा उत्तरप्रदेशमा कोरोना महामारी चुलिएसँगै यसको प्रत्यक्ष मार नेपालले खेपेको छ । मधेसका कतिपय जिल्लाले फेरि लकडाउन लगाइसके । मधेसमा जस्तै उपत्यकामा पनि संक्रमण चारैतिर फैलिसक्यो । राजधानीलाई महामारीबाट जोगाउन व्यापक रूपमा प्रहरी तथा नगरपालिकाका पदाधिकारीहरू र ठूला राजनीतिक दलहरू मातहतका भ्रातृ संस्थाका युवाहरूलाई कोरोनाविरुद्ध उतार्नुपर्छ । आमनागरिकले भुल्न थालेका स्वास्थ्य सुरक्षाका तरिकासम्बन्धी जानकारी टालेटोलमा फेरि पुर्याउनुपर्छ । यस्तो सचेतनाका कार्यक्रम अभियानकै रूपमा लैजानु जरुरी छ । लकडाउनको बेलामा जस्तै कडाइँ गर्ने र सार्वजनिक स्थानमा भीड हुन दिनु हुन्न । टेलिभिजन तथा पत्रपत्रिकाले व्यापक रूपमा कोरोनाबाट बच्ने उपाय प्रसारण गरे पनि नागरिकले त्यसलाई गम्भीर रूपमा लिएका छैनन् । यत्रतत्र निस्फिक्री घुम्दा संक्रमण सुमदायमा फैलिरहेछ । अबको केही हप्तामा उपत्यका महामारीको नयाँ हटस्पट बन्न सक्ने आकलन गर्न थालिएको छ । भाइरस लागेपछि उपचारका लागि चारैतिर अत्तालिएर भाौतारिनुभन्दा रोग लाग्नु नदिनु बेस हुन्छ । श्यामसुन्दर कुइँकेल, हाँडीगाउँ, काठमाडौँ"
पठनपाठन झन्झन् पर धकेलिँदै,"अनलाइन कक्षा सञ्चालन गर्न सम्भव नहुने पहाडी क्षेत्रतिर मन र जाँगर भएका शिक्षक र स्थानीय सरकार मिलेर शैक्षिक गतिविधि सञ्चालन गरिरहेका छन् । कतिपय ठाउँमा घरघरमा किताब बाँड्दै र टोलटोलमा विद्यार्थी जम्मा गरेर पढाउने काम भइरहेको छ । सरकारले वैकल्पिक प्रणालीबाट विद्यार्थीको सिकाइ सहजीकरण निर्देशिका २०७७ जारी गरेपछि वैकल्पिक सिकाइका तरिका झनै बढे । केही स्थानीय तहले स्वाध्ययन सामग्री छापेर बाँडे । टीभी, एफएम र इन्टरनेटबाट भर्चुअल कक्षाहरू पनि सञ्चालनमा आए । केही स्थानीय तहले विद्यालयमा अनिवार्य हाजिर हुनुपर्ने उर्दी जारी गरेपछि दूरदराजका आज्ञाकारी र कर्तव्यनिष्ठ शिक्षकहरू अनेक दुःखकष्ट झेलेर विद्यालय पुगे । ग्रामीण भेगमा स्थानीय सरकारकै निर्देशनमा जोरबिजोर प्रणालीमा कक्षा सञ्चालन गरियो भन्ने सुन्नमा आएको छ । पठनपाठनले गति लिन थालिरहेको बेला शिक्षा विकास तथा समन्वय एकाइले शैक्षिक क्रियाकलाप तुरुन्त बन्द गर्नू भन्ने सूचना जारी गरेको छ । स्थानीय सरकार सञ्चालन ऐन२०७४ ले शिक्षासम्बन्धी अधिकार स्थानीय तहलाई दिएको छ, तैपनि शिक्षा विकास तथा समन्वय एकाइले सूचना जारी गरेपछि मान्नुपर्ने अवस्था छ । यो संघीयताको मर्म र सिद्धान्तविपरित छ । कोरोना नपुगेको गाउँमा पठनपाठन सञ्चालन गर्न कुनै जोखिम छैन । सरकारले भदौ १ देखि भर्ना अभियान थाल्ने, विद्यार्थी सङ्ख्या यकिन गर्ने, पाठ्यपुस्तक बाँड्नेजस्ता योजनाअघि सारेको छ । अरू बेला पनि विद्यालय जान ढिलो गर्ने, विद्यालय गए पनि कक्षामा जानै अल्छी मान्ने, कक्षामा गएर पनि पूरै घण्टी नबस्ने, विद्यालयबाट छिट्टै भागेर अन्य फाइदाको व्यवसायमा लाग्ने बानी परेका शिक्षकहरू अब गाह्रो हुनेछ । सरकारी शिक्षकलाई चार महिनाको तलब त्यत्तिकै हात लाग्यो । सार्वजनिक यातायात नचलेको अवस्थालाई अर्को निहुँ बनाउँदै उनीहरू विद्यालय फर्कन ढिला गरिरहेका छन् । बर्खे बिदा पनि जाओस् र अर्को चार महिनाको तलब पनि बसीबसी हात पार्न सकियोस् भन्ने उनीहरूको दाउ छ । सार्वजनिक यातायात नचल्दा पनि सवारी पास लिएर महँगोमा सर्वसाधारणले यात्रा गरिरहेका छन् । कर्मचारीहरू पनि आआफ्नो कार्यक्षेत्र पुगिसके । एकदुई ठाउँका संक्रमणलाई आधार बनाएर अनेकथरी सूचना जारी गर्दै, शैक्षिक गतिविधि रोक्नु र शिक्षकहरूले बढ्ता सहानुभूति खोज्नु पटक्कै सुहाउँदैन । सरकारी कमजोरी र कतिपय अल्छी शिक्षकको संयोगले शैक्षिक गतिविधि झन्झन् पर धकेलिनु दुर्भाग्यपूर्ण छ । इन्द्रकुमार श्रेष्ठ,कमलाकुञ्ज, ओखलढुंगा"
बिचौलियालाई ढुकुटी,"अन्ततः सरकारले लगानी बोर्डको नेतृत्व सुशील भट्टलाई दिएको छ । यी व्यक्ति ठूला आयोजना अलपत्र पार्न च्याप्येन रहेछन् । उनले हात हालेका राष्ट्रिय आयोजनाहरूको स्थिति नाजुक छ । राज्यको दोहन गर्ने यस्ता बिचौलियालाई संरक्षण दिने नेता र दलको जति भर्त्सना गरे पनि कम हुन्छ । यस्ता बिचौलियालाई राज्यको जिम्मेवार पद दिनु भनेको निकै लज्जाको विषय हो । उनले अब लगानी बोर्डमा कति हिनामिना र राज्यको दोहन गर्लान् भन्ने कल्पना पनि गर्न सकिन्न । यस्तो व्यक्तिको नाम कसरी सिफारिस गरिन्छ ? कसले सिफारिस गर्छ ? भन्ने प्रश्नको उत्तर पनि खोज्नुपर्छ । यो व्यक्ति कोसँग नजिक छ, कुन नेताले संरक्षण गरिरहेको छ भन्नेबारे प्रमाणसहितका रिपोर्ट मिडियामा आउनुपर्छ । प्रधानमन्त्री केपी शर्मा ओलीलाई सत्ताबाट हट्छु भन्ने डर लागेर हुन सक्छ भटाभट यस्ता विवादास्पद काममा हात हाल्दै छन् । यो निकै खतरनाक प्रवृत्ति हो । जनताको मत पाएर पनि यस्तो हर्कत गर्नु अपराधै हो । अर्को निर्वाचनमा यस्तालाई राम्रोसँग चिन्नु आवश्यक छ । योबाहेक अरू विकल्प केही बाँकी रहेन किनभने नियम, कानुन सबै आफूअनुकूल बन्छन् । विक्रम थापा, शंखमूल, काठमाडौं"
परीक्षाको प्रारूप फेर्न जरुरी,"विदेशी विश्वविद्यालयहरू कोरोना भाइरसले स्वास्थ्य, शिक्षा, अर्थतन्त्र र समाजमा पारेको प्रभावको अनुसन्धानमा व्यस्त छन् । यसले सम्बन्धित देशको कोरोनासँग जुध्ने नीति बनाउन सघाउँछ । हाम्रो विश्वविद्यालय र प्राज्ञिक क्षेत्रको जग निकै कमजोर छ । स्वतन्त्र रूपमा अध्ययन गर्नुभन्दा पनि नेताहरूको निर्णयलाई सर्वोपरि ठानिन्छ । लकडाउन हटे पनि कोरोना समुदायस्तरमा फैलिन सक्ने वा फैलिएका धेरै उदाहरण छन् । स्वास्थ्य सुरक्षाका उपायहरूको खासै कार्यान्वयन नभइरहेको बेला त्रिभुवन विश्वविद्यालले लिने भनेको परीक्षा हाललाई स्थगित गरेको छ । बढ्दो संक्रमणबीच भौतिक रूपमा उपस्थित भई परीक्षा दिन सकिन्न । विश्वविद्यालयलाई विद्यार्थीको भविष्यको चिन्ता छ भने अब परम्परागत परीक्षा प्रणालीलाई चिर्दै वैकल्पिक तरिका अवलम्बन गर्न जरुरी छ । विद्यार्थीको क्षमताको मूल्यांकन गर्न विभिन्न तरिका उपनाउनुपर्छ । इन्टरनेटबाटै विद्यार्थीको प्रस्तुति हेर्ने, ऊसँग अन्तर्वार्ता लिनेजस्ता तरिकाबाट क्षमता मूल्यांकन गर्न सकिन्छ । यस्तो विधिले रट्ने अनि रटेको पाठलाई परीक्षामा ओकल्ने परम्परागत ढाँचालाई विस्थापित गर्नेछ । परीक्षालाई सकेसम्म समयसापेक्ष र रचनात्मक बनाउँदै लैजानुपर्छ र यसले विद्यार्थीको विश्लेषणात्मक अनि आलोचनात्मक चेतलाई महत्त्व दिनुपर्छ । यस्तो विधि लागू गर्ने सबैभन्दा उत्तम अवसर कोरोनाले सृजना गरिदिएको छ । सरकार चलाउनेहरू दह्रो राजनीतिक संघर्ष र कमजोर शैक्षिक धरातलका छन् । कमजोर नेतृत्वले भरपर्दो आधारबिना गरेका निर्णयलाई प्राज्ञहरूले असहमति जनाउनु जरुरी छ । लकडाउनको अन्त्यलाई कोरोनाको अन्त्यजस्तो ठानी परीक्षा चलाउने सरकारी निर्णय कमजोर छ । सरकारले विश्वविद्यालयले प्रस्तुत गर्ने अध्ययनअनुसन्धानको आधारमा निर्णय गर्ने हो । परीक्षाको सन्दर्भमा मात्र होइन कोरोनासँग जुध्न राज्यले लिनुपर्ने नीति प्राज्ञहरूले निर्धारण गर्नुपर्छ र यसको आधार बृहत् अनुसन्धान हुनुपर्छ । तर विडम्बना यस्तो भइरहेको छैन । परीक्षा कसरी लिने भन्ने विषयको निर्णय विश्वविद्यालयका प्राज्ञले लिने कि सरकारले ? सुजनबाबु बस्नेत, सिद्धिचरण१, ओखलढुंगा"
"सिमाना, रेल र कूटनीति","मुख्य प्रश्न उठिरहेका छन् । यदाकदा सञ्चारमाध्यममा देखिने हुनाले पंक्तिकारलाई पनि केही महिनायता सबैभन्दा धेरै सोधिएका प्रश्न हुन् नेपालभारत सीमावार्ता हुन्छ कि हुँदैन ? चीनले साँच्चै नेपालसम्म आउने गरी रेल ल्याउनै लागेको हो वा यो मुद्दा केवल राजनीतिक खपतका लागि मात्र उठाइएको हो ? दुवै प्रश्नको छोटकरी जवाफ सकारात्मक नै आउँछ भारतसँग वार्ता पनि हुन्छ, चीनबाट रेल पनि आउँछ । त्यसो भए कहिले त ? दुवैको समयतालिका दिन सकिने स्थिति छैन । कसैले दिएको खण्डमा त्यो अनुमान मात्र हुनेछ । अवश्य पनि भारतसँग वार्ता वा चिनियाँ रेलको सम्भाव्यता तत्कालका लागि राष्ट्रिय प्राथमिकताप्राप्त विषय हुन् । मध्यमदेखि दीर्घकालसम्मका लागि अन्तर्राष्ट्रिय सम्बन्धको क्षेत्रमा ज्ञान निर्माण गर्न हुनुपर्ने संस्थागत पहल तथा कूटनीतिक क्षमता बढाउन आवश्यक मानव संसाधन विकास गर्ने अग्रसरता अझ ठूलो महत्त्वको विषय हो । त्यस्तो क्षमता हामीसँग भएमा मात्रै यी र भविष्यमा आउने यस्तै प्रश्नको जवाफ यथार्थको नजिक रहेर दिन सहज हुन्छ । अन्तर्राष्ट्रिय सम्बन्ध संघीय सरकारको संस्थागत कार्यक्षेत्र हो । लामो इतिहासले विकास गरेको प्रचलन हेर्दा चाहिँ शासन सञ्चालकहरूको व्यक्तिगत आकांक्षाबाट नेपालको कूटनीति असाध्यै प्रभावित हुँदै आएको छ । पृथ्वीनारायण शाहदेखि अंग्रेजसँग युद्धसम्म आफूलाई दुई ढुंगाबीचको तरुल मानेर बेलायतसँग दूरी कायम राख्ने नीति नेपालले लियो । त्यसको ठीक विपरीत राणा प्रधानमन्त्रीहरूले अंग्रेजकेन्द्रित नीति लिए । पछिल्लो कालमा राजा वा प्रधानमन्त्रीहरूले आफ्नो अनुकूलतामा भारत र चीनसँगको सम्बन्धलाई प्रयोग गर्दै आएको देखिन्छ । उसो त अन्तर्राष्ट्रिय सम्बन्धमा व्यक्तिगत प्रभाव हुनु सामान्य मानिन्छ । त्यसबाट उत्पन्न परिणामलाई संस्थागत स्मरणमा राख्दै कार्यान्वयन गर्नुपर्ने पक्षमा भने नेपालका पुराना कमजोरीहरू जहाँको तहीँ छन् । भारतकै उदाहरण हेरौं । अहिले औपचारिक स्तरमा हुनुपर्ने द्विदेशीय सीमावार्ता रोकिएको छ । वार्ता नहुनुमा नेपालको एकतर्फी कमजोरी मात्र जिम्मेवार होइन । कालापानी र सुस्ता टुंगो लगाउन भारतले लामो समयदेखि प्रकट गरेको अनिच्छा तथा स्ट्रिप नक्सा पहिले अनुमोदन गर्नुपर्ने उसको जोड वार्ता नहुनुको प्रमुख कारण हो । त्यसै गरी चीनबाट आउने भनिएको रेलका लागि पनि नेपालले चीनकै विज्ञता र आर्थिक सदाशयमा पूर्ण निर्भर हुनुपरेको छ । अर्थात्, वास्तविक समस्या के हो भने नजिकका छिमेकीहरू भारत र चीनको बढ्दो हैसियत बुझ्ने तथा त्यहाँका समाज, संस्कृति र राजनीतिलाई नजिकबाट अध्ययन गरी हाम्रो राष्ट्रिय नीतिलाई चाहिने पृष्ठपोषण जुटाउन संस्थागत काम भएको छैन । टाढाका मित्रराष्ट्रहरू अमेरिका, बेलायत, जर्मनी वा अन्य बहुपक्षीय संगठन हाम्रो नीतिको प्राथमिकतामा पर्दैनन् । मित्रराष्ट्रलाई बुझ्ने वा चित्रित गर्ने हाम्रा दृष्टिकोणहरू समर्थन वा विरोधको अतिवादबाट निर्देशित देखिन्छन् । आफ्नो सुगमताअनुसार हामी भारत, चीन वा अमेरिकामा मित्र वा अमित्र देख्छौं । अन्तर्राष्ट्रिय राजनीतिमा यस्तो दृष्टिकोण असुरक्षाको भावनाबाट उत्पन्न हुन्छ । खासमा यसको निरुपण हेनरी किसिन्जरले उहिल्यै गरिदिएका थिए अन्तर्राष्ट्रिय सम्बन्धमा मित्र वा शत्रु स्थायी हुँदैनन्, केवल राष्ट्रिय स्वार्थ स्थायी हुन्छ । मानौं, राष्ट्रिय सार्वभौमिकता नेपालको सबैभन्दा ठूलो राष्ट्रिय स्वार्थ हो । त्यसो भए भारतसँग प्राविधिक तहमा वार्ता सकिएको चौध वर्षसम्म पनि नयाँ सीमा सम्झौता किन हुन सकेन भन्ने स्वाभाविक प्रश्न उठ्छ । अर्थात्, अति महत्त्वपूर्ण राष्ट्रिय स्वार्थकै रक्षा गर्न हामी चुक्दै आयौं । अहिले कुनै एउटा सरकारलाई यसको सबै भारी बोकाउनु जायज हुँदैन । नेपालले लिम्पियाधुराकालापानीलिपुलेक क्षेत्र समावेश गरी राजनीतिक नक्सा प्रकाशित गरेपछि भारतको प्रतिक्रिया नरम हुने अपेक्षा थिएन । ठूलो र बलियो राष्ट्र भएको हुनाले उसको भूमिका ज्यादा जिम्मेवार हुनुपर्ने हो, किनभने शक्तिसँग उत्तरदायित्व पनि जोडिएको हुन्छ । तर, नरेन्द्र मोदी प्रधानमन्त्री निर्वाचित भएदेखि नै शक्तिराष्ट्रसँग ज्यादा लहसिने नीति भारतले लिएको छ । छिमेकपहिले अन्तर्गत दक्षिण एसियामा भारतीय नेतृत्व कायम राख्ने र त्यसै आधारमा अमेरिकासहित पश्चिमी दुनियाँसँग हिमचिम बढाउने मोदीनीति स्पष्ट भएपछि नेपालले साझा सभ्यताको सौम्य शक्ति (सफ्ट पावर) लाई भारतसँग प्रयोग गरिरहनुपर्थ्यो । विदेशनीतिका सन्दर्भमा वर्तमान भारतीय प्रधानमन्त्रीको व्यक्तिगत प्रभाव विगतभन्दा धेरै भएको मानिन्छ । यसलाई अवसरका रूपमा लिएर हिन्दुबौद्ध सांस्कृतिक विरासत, परम्परागत तथा र भाषिक निकटतासमेतका आधारमा नेपालले दिल्लीमा आफ्नो पहुँच र उपस्थिति बढाउन अग्रसरता लिनुपर्थ्यो । अझै यसतर्फ सुरुआत गर्न सकिन्छ । यसका लागि नयाँ दिल्लीस्थित नेपाली दूतावासको भूमिका हुने भए पनि अब त्यतिले मात्र पुग्दैन । ठूला राजधानीमा पालन गर्नुपर्ने कूटनीतिक औपचारिकताका बन्धनले राजनयिकहरूका हात बाँधिएका हुन्छन् । काठमाडौंमा मात्रै विदेशी कूटनीतिक संयन्त्रहरूले सबै अवस्थामा निर्बाध पहुँच प्राप्त गर्ने हुन् । अन्यत्र त्यस्तो पहुँच निरन्तर औपचारिक वा अनौपचारिक परिश्रमद्वारा आर्जन गर्नुपर्छ । नयाँ दिल्लीमा रहेका महत्त्वपूर्ण थिंक ट्यांक, सत्तारूढसहित संसद्मा भएका प्रमुख राजनीतिक दल र सञ्चारमाध्यमसँग सम्बन्ध कायम राख्न चाहिने परिश्रमको पाटो हाम्रो छिमेक कार्यसूचीमा नराम्ररी उपेक्षित रहँदै आएको छ । औपचारिक वार्ता नहुने अहिलेको जस्तो अवस्थामा अनौपचारिक सम्पर्कहरू जारी राख्दै पारस्परिक विश्वास निर्माण गर्न यसको ठूलो महत्त्व हुन्छ । नेपाल र भारतका सरकारबीच अनौपचारिक सम्पर्क अहिले पनि स्थापित छ, तर त्यसको देखिने परिणाम आइसकेको छैन । प्रभावकारी ट्र्याक २ कूटनीतिका लागि चाहिने समूह नेपालसँग हालसम्म देखिएको छैन । भारतसँग वार्ता गरी सीमासम्बन्धी समस्या सुल्झाउनु सहज कार्य अवश्य होइन । यसका लागि प्रशस्त गृहकार्य र धैर्य जति आवश्यक छ, भविष्यमा आउन सक्ने द्विपक्षीय उल्झनको सामना गर्न अहिलेदेखि नै संस्थागत तयारी गर्नु उत्तिकै आवश्यक छ । उत्तरको छिमेकी चीनसँग उस्तै प्रकारका समस्या छन् । दुई देशबीचको सिमानामा विवाद छैन । तर, पछिल्लो समयमा भएका द्विपक्षीय व्यापार र पारवहन सम्झौताको कार्यान्वयन, हिमालयपार रेल्वे निर्माण तथा थप व्यापारिक नाकाको विकास र विस्तारमा प्रगति असाध्यै ढिलो छ । नेपालसँग स्रोत अभावका कारण सबैजसो ठूला पूर्वाधार निर्माण गर्न चीनकै आर्थिक सहयोग आवश्यक पर्छ । राजनीतिक सम्बन्ध गहिरो बनाउन बेइजिङका थिंक ट्यांक सँग सम्बन्ध विस्तार गर्ने, चिनियाँ भाषामा दक्षता हासिल गर्ने तथा चीनको राजनीतिलाई नजिकबाट बुझ्ने पक्षमा नेपालले गर्नुपर्ने संस्थागत प्रयास पर्याप्त छैनन् । विश्व राजनीतिमा आफ्नो मुख्य भूमिका स्थापित गर्न अग्रसर चीनलाई बुझ्नु विगतको तुलनामा झनै आवश्यक भएको छ । यसका लागि हाल दुई देशका कम्युनिस्ट पार्टीबीचको अन्तरक्रियामा धेरै जोड दिइएको देखिन्छ, जुन नेपालका लागि प्रत्युत्पादक हुने खतरा छँदै छ । दुवै सरकारका तर्फबाट प्राज्ञिक पहललाई प्राथमिकतामा राख्नु उपयुक्त विकल्प हुन सक्छ । भारत र चीनपछि, अमेरिकालाई नेपालको आकाशे छिमेकी मानिन्छ । तीस वर्षदेखि विश्वको एक मात्र महाशक्ति, लोकतान्त्रिक दुनियाँको प्रतिनिधि र वर्तमान विश्वव्यवस्थाको प्रमुख रक्षकका रूपमा अमेरिकाले आफूलाई प्रस्तुत गर्दै आएको छ । गएका चार वर्षमा उसको नेतृत्वउपर विश्वास डगमगाएको छ । तर यसै बेला दक्षिण एसियामा अमेरिकी अभिरुचि विगतको तुलनामा बढेको छ । चीनको उदयसँग सशंकित भएकाले त्यसलाई रोक्न सम्पूर्ण प्रयास लगाउने घोषणा अमेरिकाले गरेको छ । मिलेनियम च्यालेन्ज कर्पोरेसनको अनुदान सम्झौता विवादमा पारिएकाले अमेरिकासँग पनि हाम्रो सम्बन्धको जग केही हल्लिएको छ । भारत, चीन वा अमेरिकाजस्तै जापान, कोरिया, मलेसिया, मध्यपूर्वका देशहरू, युरोपेली युनियन, संयुक्त राष्ट्र संघ र दक्षिण तथा दक्षिणपूर्व एसियाका राष्ट्रसहित नेपाल सदस्य रहेका बहुपक्षीय अन्तर्राष्ट्रिय संगठनबारे नेपालभित्र विज्ञताको टड्कारो अभाव छ । आजको विश्वलाई प्रभावित गर्ने परिवेश र घटनाको अध्ययन हाम्रा लागि अत्यावश्यक हुँदै गएको छ । धेरै देशमा विदेश मन्त्रालयले नै नेतृत्व लिएर कन्ट्री एक्स्पर्ट टिम तयार गर्छ, वार्ताकार तथा रणनीतिकारको खोजी गर्छ । नेपालमा हुने यस्ता प्रयास सीमित छन् । सबैजसो मन्त्रालय विज्ञताका लागि अवकाशप्राप्त कर्मचारीको भर पर्छन् । उपलब्ध ज्ञानलाई तिखार्ने वा नयाँ क्षमता विकास गर्ने विषय प्राथमिकतामा पारिँदैन । सरकारको लगानी भएका थिंक ट्यांक हरूको कार्यसूचीअनुसार यस्तो प्रयत्न हुनुपर्नेमा टीठलाग्दो स्वार्थ र संकीर्णताले तिनको सिर्जनशील बन्ने मौका आफैं गुमेको देखिन्छ । तत्काललाई परराष्ट्र मन्त्रालय वा परराष्ट्र मामिला अध्ययन प्रतिष्ठानले दसवटा साना समूहबाट विधागत विज्ञता विकास गर्ने कामको सुरुआत गर्न सक्छन् । कूटनीति र भूराजनीतिका जटिल मुद्दामा परिणाम निकाल्न राष्ट्रको विश्वसनीय भूमिकासँगै विषयविज्ञता भएको जनशक्ति चाहिन्छ । ज्ञानको निर्माण रातारात हुँदैन । निरन्तर संस्थागत प्रयास र आर्थिक लगानीले मात्र राष्ट्रको भूमिका निर्माण गर्छ, ज्ञानको क्रमिक विकासमा सघाउँछ । चीनको रेल, भारतसँगको सिमाना वा अमेरिकासँग एमसीसीका सन्दर्भमा आज उठेका प्रश्नहरू अन्तिम होइनन् । भोलि अन्य मुलुकबारे पनि यस्तै वा अझ जटिल प्रश्न उठ्नेछन् । त्यस बेला छटपटाउनुको साटो अहिलेदेखि नै विज्ञता विकास गर्न संगठित पहल थाल्नु उपयुक्त हुन्छ । ट्वीटर :"
केन्द्रीय सर्वसत्तावाद,"जहानियाँ राणा शासनपछिको सात दशकमा मुलुक झन्डै आधा दर्जन शासनपद्धतिबाट गुज्रियो । प्रजातन्त्र, पञ्चायत, संवैधानिक राजतन्त्र, लोकतन्त्र, संघीय लोकतान्त्रिक गणतन्त्र जेजे नाम दिएर पद्धति बदले पनि मुख्य शासकहरूको वृत्ति र तिनैको चौघेराभित्र पसेर स्वार्थसिद्ध गर्नेहरूको प्रवृत्ति उही रह्यो । यस अवधिमा २२ व्यक्ति प्रधानमन्त्री वा मन्त्रिपरिषद् अध्यक्ष बने । नगण्य अपवादलाई छोड्ने हो भने जो नेतृत्वमा पुग्यो उसैले पद ओगटिरहन खोज्यो । हठात् निस्किनुपरे पनि फेरि त्यहीँ पुग्ने प्रपञ्च रच्नमै उसको ध्याउन्न हुन थाल्यो । यसबीच २ जना ५ पटक, २ जना ४ पटक, १ जना ३ पटक र ६ जना २ पटक प्रधानमन्त्री भए । जबकि, यीमध्ये कोही पनि अघिल्लो कार्यकालमा राम्रो काम गरेर वा जनताले औधी रुचाएर दोहोरिएका होइनन् । कसैको निगाह, आफ्नै तिकडम वा काकतालीले पुनः प्रधानमन्त्री भएका हुन् । पटकपटक व्यवस्था बदलियो तर एउटै व्यक्ति पटकपटक प्रधानमन्त्री हुन नपाउने नियम बनेन । किनभने हरेक संविधान तिनै व्यक्तिको हालीमुहालीमा बन्यो, जसले आफैंलाई हेरेर नयाँ व्यवस्था बनाए । लोकतन्त्रको सर्वाधिक सबल पक्ष बहुदलीय प्रतिस्पर्धा हो, जहाँ राजनीतिक पार्टीहरूले निश्चित अवधिमा जनादेशबाट आफूलाई योग्य साबित गराइरहनुपर्ने हुन्छ । तर विडम्बना, २०४७ यताका ३० वर्षलाई हेर्ने हो भने हाम्रो राजनीतिक अभ्यासको सबभन्दा विद्रूप पक्ष नै यही भएको छ । जनप्रिय काम गरेर आफूलाई जनादेशको कसीमा उतार्नुपर्नेमा चुनाव जितिरहन र सत्तामा टिकिरहन तुच्छ र त्याज्य विकल्पतर्फ लाग्ने नेताहरू धेरै भए । पैसाको खोलो बगाएर चुनाव जित्नु, सत्तामा पुगेपछि कार्यकर्तालाई सरकारी निकायमा भर्ती गर्नु, राज्यकोषबाट अघिल्लो चुनावको लगानी असुल्नु र अर्को चुनावका लागि अझ बढी जोहो गर्नु नै उनीहरूको मूल ध्येय बन्यो । स्कुलदेखि न्यायालयसम्मै कार्यकर्ता र आसेपासे हुल्नुको नतिजा, हाम्रा सबैजसो भरोसायोग्य संस्थाहरू क्षयीकरणको भीषण चपेटामा परे । न्यायालयमा २०४७ सालदेखि रोपिएको राजनीतिक भागबन्डाको बीउ २०६३ सम्म आइपुग्दा विशाल विषवृक्ष बन्यो । त्यसपछि पनि छिमल्नु त कता उल्टै मलजल गरियो । न्यायपरिषद्, संवैधानिक परिषद् र संसदीय सुनुवाइ समितिजस्ता विभिन्न तह पार भएर अन्ततः ती व्यक्ति सर्वोच्च पुगे, जो नक्कली प्रमाणपत्र भएका, उमेर विवादमा अल्झिएका वा न्यायिक टिप्पणीमा परेका थिए । गोपाल पराजुलीहरूलाई प्रधानन्यायाधीश छान्ने हाम्रो राजनीतिक नेतृत्वलाई न्यायालयमा प्रकाश वस्ती र सुशीला कार्कीहरूको उपस्थिति सह्य भएन । परिणाम, आम जनता आज सडकमा निस्किएर श्रीमती मार्ने श्रीमान् र न्याय मार्ने श्रीमान्बीचको पार्थक्य खोज्न बाध्य छन् । लोकतन्त्रको अर्को सुन्दर पक्ष संसदीय अभ्यास हो, जहाँ मुलुकका लागि कानुन बनाउने विशिष्ट अधिकार सांसदहरूमा निहित हुन्छ । सिद्धान्ततः सरकारले नै पेस गर्न सक्ने भनी तोकिएबाहेकका कानुनको उद्भव, विकास र अन्तिम आकार दिने काम संसद्बाटै हुनुपर्ने हो । तर हाम्रा सांसद न त्यो क्षमता राख्छन्, न त्यसका लागि उनीहरूलाई पर्याप्त स्रोतसाधन नै छ । पछिल्ला वर्षहरूमा बनेका र बन्ने क्रममा रहेका ऐनहरूमा उनीहरूको भूमिका झनै नगण्य छ । कार्यपालिकाको लाचार छायालाई नै हामीले व्यवस्थापिका मान्दै आइरहेका छौं । संसद् र संसदीय समितिहरूमा आआफ्ना नेताका निगाह कुर्दै निर्णय बजाउँदै गरिरहेको दृश्यलाई नै संसदीय अभ्यास भनिरहेका छौं । निर्वाचन क्षेत्र विकास कार्यक्रममा बर्सेनि बजेट बढाउन दबाब दिने सांसदहरूले आफूलाई नीतिनिर्माता हैन, कल्भर्ट बनाउने ठेकेदार ठानिरहेका छन् । यही विकृति प्रदेश र स्थानीय तहमा समेत विकेन्द्रित छ । नेकपाभित्रको पछिल्लो शक्तिसंघर्षमा राष्ट्रपति विद्यादेवी भण्डारीको सक्रियताले उनको संवैधानिक र आलंकारिक भूमिकालाई विवादित तुल्याएको छ । आफ्नै दल फुटाउन खोजेको आरोप खेपिरहेका बेला पार्टी अध्यक्ष एवं प्रधानमन्त्री ओलीले जारी गरेका राजनीतिक दल र संवैधानिक परिषद्सम्बन्धी विवादास्पद अध्यादेशहरू विद्युत् गतिमा स्वीकृत गरिदिनुले राष्ट्रपति हुनुअघिको आफ्नो दलीय आसक्तिबाट उनी अझै निरपेक्ष रहन नसकेको प्रस्टै छ । यस्तै आसक्ति राष्ट्रपति बन्नुअघि कांग्रेस महामन्त्री रहेका रामवरण यादवले पनि देखाएका थिए । उनले तत्कालीन प्रधानमन्त्री पुष्पकमल दाहाल सरकारले गरेको प्रधानसेनापति हटाउने निर्णय उल्ट्याएका मात्र थिएनन्, कांग्रेसको १२ औं महाधिवेशनमा सुशील कोइरालाका निम्ति शीतलनिवासमै मत माग्न भ्याएका थिए । अन्य संवैधानिक संस्थाहरूको साख पनि तीव्र गतिमा गिर्दो छ । अख्तियार दुरुपयोग अनुसन्धान आयोग सत्ताविरोधीलाई तर्साउने अस्त्र बनिरहेको छ । लोकसेवा आयोगजस्तो निष्पक्ष छवि भएको संस्थाको गोप्य शाखासम्मै सरकारले हात लम्काएको छ । सरकारलाई नियन्त्रण र सन्तुलनमा राख्नका लागि व्यवस्था गरिएका १३ संवैधानिक निकायमध्ये १० वटामा ३९ पद खाली छन्, जुन नेकपाभित्रकै गुटहरू र प्रमुख प्रतिपक्षी कांग्रेसबीच भागबन्डा नमिलेसम्म खाली नै रहनेछन् । कदाचित् भागबन्डा मिलिहाले पनि निगाहमा नियुक्त हुने ती बबुराहरूले आफ्नै रोजगारदाता (पार्टी र सरकार) लाई नियन्त्रण र सन्तुलनमा राख्लान् भन्ने अपेक्षा एउटा थप दिग्दारी मात्र हो । सेनाको मौलिक चरित्र राष्ट्रिय सुरक्षा हो कि ठेक्का वा व्यापार व्यवसाय भन्ने द्विविधासमेत यसबीच देखिन थालेको छ । सरकारद्वारा पालितपोषित संस्थाहरू कसरी ओरालो लागिरहेका छन् भनेर वायुसेवा निगमलाई हेरे पुग्छ, जसले ६ वर्षमा साढे ६ अर्ब स्वाहा पारेको छ । विश्वविद्यालय र प्राज्ञिक निकायहरूको बिल्लिबाठ छ । रेडक्रस र बालमन्दिरजस्ता परोपकारी संस्थालाई तिनैका पदाधिकारीले दशकौंदेखि ठगीको भाँडो बनाइरहे । तर खोलामा घोंगी टिप्न पसेका चेपाङलाई मृत्युदण्ड दिने हाम्रो राज्य संयन्त्रले समाजसेवाका नाममा भइरहेका यस्ता लुटलाई कहिल्यै देख्न सकेन । एसिड आक्रमणमा कैयन् अबोध किशोरीको जीवन तहसनहस भैरहेको छ । तर निकुञ्ज जोगाउने नाममा सुकुम्बासीका छाप्रामा आगो झोस्ने सुरक्षा निकायले एसिडको खुला बिक्री र उपलब्धता नियमन गर्न आवश्यक ठानेकै छैन । सरोकारवाला मन्त्रीहरू जनताको पीडामा मल्हमपट्टी लगाउनुको बदला पीडामाथि नुनचुक थप्नुलाई नै आफ्नो पौरख ठानिरहेका छन् । सचेत युवा कोरोना परीक्षणमा अनियमितता देखाउन अनशन र आन्दोलनमा छन् तर स्वास्थ्यमन्त्री अनियमितता हैन, उनीहरूका आँखामा मोतीविन्दु देखिरहेका छन् । गल्ती गर्नेले बरु गल्ती स्विकारिसके तर वनमन्त्री आगजनीको औचित्य स्थापित गर्न गोठ र गुन्द्री को परिभाषा दिँदै हिँडिरहेका छन् । निष्कर्ष के भने, हामीकहाँ अहिले जेजस्तो शासन पद्धति छ, त्यो नाममा संघीय लोकतान्त्रिक गणतन्त्र भए पनि काममा केन्द्रीय राजनीतिक सर्वसत्तावाद हो । यस्तो सर्वसत्तावाद जहाँ सीमित धूर्त र कपटीहरूले स्रोतसाधन र अधिकारमाथि असीमित आधिपत्य स्थापित गरिरहेका छन् । हाम्रो लोकतन्त्र खासमा लोकतन्त्र नभएर तन्नम लोकतन्त्र हो । मुलुकले अहिले जे चाहिरहेको छ, त्यो राजनीतिक कुसंस्कार र पथभ्रष्ट नेताहरूको दासत्वबाट उन्मुक्ति हो । हरेक क्षेत्रमा नेताका चाटुकार, पिछलग्गू र बिचौलियालाई मात्रै भर्ती गर्ने परिपाटीको अन्त्य हो । यसका लागि विद्यमान व्यवस्थामै सुधार गर्न सकिने केही ठाउँहरू स्पष्ट छन् । ि एउटै व्यक्ति दुईपल्टभन्दा बढी प्रधानमन्त्री बन्न तथा एउटै समयमा उही व्यक्ति पार्टी अध्यक्ष र प्रधानमन्त्री दुवै बन्न नपाइने हुनुपर्छ । ि राष्ट्रपतिका लागि उम्मेदवार बन्ने व्यक्ति १० वर्षयता कुनै पनि दलको सक्रिय राजनीतिमा नलागेको हुनुपर्छ । ि न्यायालय, अख्तियार, लोकसेवालगायतका संवैधानिक निकायलाई तोकिएकै दायित्व निर्वाह गर्ने बनाउन संवैधानिक परिषद्मा विद्यमान राजनीतिक प्रतिनिधित्वलाई आधाभन्दा बढी घटाउनुपर्छ । ि सांसदहरूलाई नेतृत्वको रबर स्टाम्प का रूपमा नभई सांसदकै भूमिकामा राख्न उनीहरूका नाममा गरिने खर्च गाउँपाखामा डोजर चलाउन हैन, उनीहरूमा कानुनी चेत घुसाउन र विवेक क्षमता बढाउन खर्चिनुपर्छ । उनीहरूका लागि क्षमतावान् जनशक्ति उपलब्ध गराउनुपर्छ । त्यस्तो जनशक्तिलाई स्वकीय सचिव वा सहयोगीका नाममा अहिलेजस्तै आफन्त पाल्न र आसेपासे पोस्नबाट रोक्न राज्यकोषमा व्ययभार पर्ने पदहरूमा तीन पुस्तासम्मका नातागोता वा आफन्तको नियुक्ति वर्जित गर्नुपर्छ । ि विद्यमान निर्वाचन प्रणालीमा पुनर्विचार गर्नुपर्छ, जसले गर्दा प्रत्यक्ष निर्वाचन राजनीतिक लगानी र समानुपातिक प्रणाली संसदीय पद्धतिकै धज्जी उडाउने कारक नबनोस् । चुनाव हारेर पनि मन्त्री, प्रधानमन्त्री बन्न पाइने सबै बाटाहरू बन्द गरिनुपर्छ । दलहरूको आन्तरिक लोकतन्त्र र लेखापरीक्षणलाई कठोर अनुशासनमा राखिनुपर्छ । ि अख्तियारका प्रमुख आयुक्त र आयुक्तहरूको नियुक्तिमा सरकारको भूमिका हुनु हुँदैन । मन्त्रिपरिषद्का गलत निर्णयहरूमाथि संसद्, अदालत वा अख्तियारमध्ये कहीँ कतै प्रश्न उठाउने र आवश्यक परे सच्याउने ठाउँ हुनुपर्छ । यी सबैको कार्यान्वयन भने फेरि पनि शीर्ष नेतृत्वको इच्छाशक्ति र नयाँ पुस्ताका नेताहरूको हिम्मतमाथि नै निर्भर गर्छ । नभए वर्षौंवर्ष उही शासकले राज्य चलाउने तर परिणाम उल्टो आइरहने हुन्छ ।"
दलित आन्दोलनले आफैंलाई नियाल्ने कि ?,"संयुक्त दलित आन्दोलनको जरुरी नेपाली दलित आन्दोलनमा रुकुम काण्ड भयानक नरसंहारकारी घटनाका रूपमा दर्ज भएको छ । सत्तापक्षीय दलित मुक्ति संगठन र तिनका नेताहरू यसमा पहलकदमी लिन चुकेका छन् भन्न लाज मान्नुपर्दैन । संयुक्त दलित आन्दोलन गरिरहेको छु भन्ने अरू संगठनका नेता पनि संयुक्त आन्दोलन बनाउन त्यत्तिकै चुकेका छन् । यो घटनाले के पाठ सिकाएको छ भने, संयुक्त दलित आन्दोलनबिना दलितहरूले मनुवादी समाजमा कुनै उपलब्धि पाउन सक्दैनन् र पाएको उपलब्धिको पनि रक्षा गर्न सक्दैनन् । राज्यसत्ताका सबै अवयवमा, सबै पार्टीभित्र र हरेक मानिसको दिलदिमागमा दलित समुदायप्रतिको गलत बुझाइ र मनुवादको प्रभाव कति छ भन्ने कुरा यो घटनाले नाङ्गै देखाएको छ । तसर्थ, नेपाली दलित आन्दोलनलाई एकपटक वस्तुनिष्ठ समीक्षासहित फेरि पनि संयुक्त बनाएर घनीभूत बनाउनुको विकल्प छैन । दलित आन्दोलनको समग्र रणनीति र कार्यनीति तय गरेर चरणबद्ध संयुक्त आन्दोलनमा जानुपर्छ । रुकुम नरसंहारको सवालमा संसद् र सडक दुवै मोर्चामा संयुक्त र सशक्त आन्दोलनको उठान गरी देशव्यापी रूपमा घनीभूत गर्न नसक्नु दलित आन्दोलनको सबैभन्दा ठूलो कमजोरी हो । यस आन्दोलनमा देखिएका सबै खाले गलत प्रवृत्तिविरुद्ध निर्ममतापूर्वक जुध्दै आगामी दिनमा एउटा नमुनायोग्य संयुक्त दलित आन्दोलनको सृष्टि गरेर मात्रै अहिलेसम्मका आन्दोलनका उपलब्धिको रक्षा र थप उपलब्धिको विकास सम्भव छ । रम्तेल संविधानसभाका सदस्य तथा दलित मुक्ति संगठनका नेता हुन् ।"
प्रश्नहरूबीच दृष्टिसम्बन्धी अपांगता,"प्रश्नहरू यस्ता साध्य हुन् जसलाई व्यक्तिहरूको जिज्ञासा मेटाउन, क्षमताको परीक्षण गर्न र बहसहरू चलाउन प्रयोग गरिन्छ । कतिपय अवस्थामा एउटै प्रश्नको निरन्तर उत्तर दिइरहनुपर्छ । प्रसंग यहाँ दृष्टिसम्बन्धी अपांगताको हो । के हो त दृष्टिसम्बन्धी अपांगता ? देहायबमोजिमका समस्याबाट कुनै व्यक्तिमा कुनै पनि वस्तुको आकृति, आकार, रूप र रङको ज्ञान नहुनु नै दृष्टिसम्बन्धी अपांगता हो(क) दृष्टिविहीनता ः औषधि, शल्यचिकित्सा, चस्मा वा लेन्सको प्रयोगबाट पनि दुवै आँखाले हातको औंला दस फिटको दूरीबाट छुट्याउन नसक्ने वा स्नेलेन चार्टको पहिलो लाइनका अक्षर (३६०) मा पढ्न नसक्नु । (ख) न्यून दृष्टियुक्त ः औषधि, शल्यचिकित्सा, चस्मा वा लेन्सको प्रयोगबाट पनि बीस फिटको दूरीबाट हातको औंला छुट्याउन नसक्ने वा स्नेलेन चार्टको चौथो लाइनका अक्षर (६१८) मा पढ्न नसक्नु । (ग) पूर्ण दृष्टिविहीन ः पूर्ण रूपमा उज्यालो वा अँध्यारो छुट्याउन नसक्नु । दृष्टिविहीनता जन्मजात हुनु, टाइफाइड, दादुरा, आँखा पाक्ने आदि रोगको समयमा उपचार नहुँदा र विभिन्न दुर्घटनाका कारण उत्पन्न हुने गर्छ ।२०६८ सालको जनगणनाअनुसार १९४ प्रतिशत नेपाली (५,१३,३०१) मा कुनै न कुनै किसिमको अपांगता छ । त्यसमध्ये १८४६ प्रतिशतमा दृष्टिसम्बन्धी अपांगता छ । यस्तो अपांगता नेपालजस्तो राष्ट्रमा पुरानो मानक (१० प्रतिशत) भन्दा कम र विश्वव्यापी औसतभन्दा निकै कम हुनु अपत्यारिलो भएको र वास्तविक संख्या बढी हुन सक्ने विज्ञहरूको धारणा छ । अपांगता भएका व्यक्ति जन्मे संघसंस्था भन्ने भ्रमलाई सत्य ठान्दै आएको नेपाली समाजले दृष्टिविहीनलाई अझै पनि परनिर्भर र असमर्थ व्यक्तिका रूपमा चित्रण गरेको पाइन्छ । कहिले देवत्वकरण गर्ने गरिएको पनि छ । हो, दृष्टिविहीनले केही कामकुरामा अरूको सहयोग लिनुपर्छ, तर संसार नै एकअर्काको सहयोगबाट चलेको हुन्छ । आँखा देख्नेहरूले पनि एक्लै सबै कामकुरा गर्न सक्दैनन् । तैपनि आँखा देख्नेको तुलनामा दृष्टिविहीनहरूलाई केही चुनौती भने अवश्य छन् । चुनौती हुनुको कारण दृष्टिविहीन कमजोर भएर भन्दा पनि अपांगतामैत्री संरचनाहरू निर्माण नभएर र साँघुरो सोच भएर हो । दृष्टिविहीनहरूले धारावाहिक रूपमा विविध प्रश्नको उत्तर दिनुपर्छ । कतिपय प्रश्न त सुन्दैमा अचम्म लाग्ने खालका हुन्छन्, मानौं दृष्टिविहीन व्यक्तिहरू कुनै अर्को ग्रहका हुन् । कुनै विद्यालयमा अध्यापन गराउने एक शिक्षिकाले फरक स्वरूपको आँखा भएका एक दृष्टिविहीनलाई भेटेर आएपछि मसँग सोध्नुभयो, उसलाई त निदाउन पनि पर्दैन होला है ? उसको आँखाको स्वरूप नै छैन । निद्रा समग्र शरीरका लागि अत्यावश्यक छ, आँखाका लागि मात्र होइन । आँखाको स्वरूप अन्य व्यक्तिको जस्तो नहुँदैमा निद्रा नलाग्ने अथवा निदाउन नपर्ने भन्ने हुँदैन । त्यस्तै, एक मोटिभेसनल स्पिकर लाई एउटा विद्यालयमा स्पिच दिएपछि अन्तरक्रियाका क्रममा पाँच कक्षाकी बालिकाले सोधेकी थिइन्, म्याडम, तपाईंले पनि खाना खानुहुन्छ ? दृष्टिविहीन जीवनमा निरन्तर आउने त्यस्तै केही प्रश्न हुन् (क) आँसु आउँछ कि आउँदैन ? ः अवश्य आउँछ । अन्य व्यक्तिका आँखाबाट जसरी आँसु आउँछ, त्यसरी नै आउने गर्छ । आँसु आउनका लागि दृश्य नै हेर्न सक्ने हुनुपर्छ भन्ने हुँदैन ।(ख) सपनामा आँखा देख्छन् ? ः जन्मजात रूपमा दृष्टिविहीनले विपनामा जस्तो जीवन बिताउँछन्, त्यसकै प्रभाव सपनामा हुने गर्छ । उनीहरूले सपना त देख्छन्, तर त्यो वास्तविक जीवनशैली जस्तै आवाज र स्पर्शमा केन्द्रित हुने गर्छ । तथापि पछि दृष्टिविहीन भएका व्यक्तिहरूले चाहिँ सपनामा आँखा देख्ने गर्छन्, जुन उनीहरूका पूर्वस्मृतिहरूको झलक हो ।(ग) कसरी खाना खान्छन् ? ः अवश्य आफैं खान्छन्, हात वा चम्चाले मुखमा लगेर । आँखा नदेख्दैमा मुख पहिल्याउन नसक्ने भन्ने हुँदैन । दृष्टियुक्त व्यक्तिहरूले पनि खाना खाँदाखाँदै बत्ती गयो भने गाँस नाकमा त अवश्य लैजाँदैनन् ।(घ) मान्छे कसरी चिन्छन् ? ः जसरी आँखा देख्ने व्यक्तिले एकपटक देखेका व्यक्तिलाई उसको अनुहार हेरेर चिन्छन्, त्यसरी नै हामी दृष्टिविहीनले आवाज सुनेर अर्कोपटक सहजै चिन्न सक्छौं । तथापि भीडभाड र होहल्ला भएको ठाउँमा र धेरै वर्षको अन्तरालमा भेट्दा भने व्यक्तिविशेषको आवाज सहजै चिन्न नसकिने भने हुन सक्छ, जुन समस्या दृष्टियुक्त व्यक्तिलाई समेत हुने गर्छ । भारतको बेङ्लोरमा इन्टर्नसिप गर्न बस्दा मलाई एक व्यक्तिले सोध्नुभएको थियो, तपाईं आफ्ना बाबालाई कसरी चिन्नुहुन्छ ? एकपटक भेटिएको व्यक्तिलाई त अर्कोपटक भेट्दा सहजै चिन्न सक्नेहरूले आफ्ना बाबाआमा नचिन्ने सवाल हुँदैन । आफूसँग निरन्तर सम्पर्कमा रहेका व्यक्तिहरूको हिँडाइको तरिका र शारीरिक गन्धले पनि दृष्टिविहीनहरूले व्यक्ति पहिचान गर्न सक्छन् । (ङ) शौचालय प्रयोग गर्न सक्छन् ? ः आफू निरन्तर बस्ने ठाउँमा दृष्टिविहीन व्यक्तिहरूले सहजै पत्ता लगाउन सक्छन् । नयाँ ठाउँमा भने आँखा देख्ने व्यक्तिको सहारा लिनुपर्ने हुन्छ, ढोकासम्म पुग्नका लागि, भित्रै पुर्याइदिनु भने पर्दैन । ट्वाइलेट, कमोड अथवा प्यानवाला के हो, धारा अथवा पानी भरेर राखेको भाँडो र डस्टबिन कतापट्टि छ भन्ने भन्दिए पुग्छ । शौचालयमा बगिरहने पानीको आवाज, गन्ध आदिबाट पनि दृष्टिविहीनले अपरिचित ठाउँमा शौचालय पत्ता लगाउन सक्छन् । (च) कसरी नुहाउँछन् ? ः अरू व्यक्तिले जसरी नुहाउँछन्, त्यसरी नै । आँखा देख्ने व्यक्तिहरूले पनि नुहाउन ऐना हेरिराख्नु पर्दैन होला ।(छ) कपाल कसले कोरिदिन्छ ? ः आफैं कोर्न सक्छन् । यसमा अरूको सहयोग चाहिँदैन ।(ज) आफ्नो घरकार्यालय कसरी पत्ता लगाउँछन् ? ः दृष्टिविहीनहरू कुनै पनि कुरा पत्ता लगाउन स्पर्श, गन्ध र आवाजमा निर्भर हुने गर्छन् । सोही कुरा दैनिक जीवनमा लागू हुन्छ । दृष्टिविहीनले फर्निचरको आवाज, मसला, तरकारी, माछा वा मासु पसलहरूको गन्ध, होटलको बास्ना, ग्रामीण परिवेशमा हावा र चराचुरुंगीको आवाज आदिलाई घरकार्यालय चिन्ने आधार बनाउने गर्छन् ।(झ) आफ्ना लत्ताकपडा कसरी चिन्छन् ? ः दृष्टिविहीनले लुगा त्यसमा भएको टाँक, हुक, गला र बाहुलाको प्रकार, चिल्लो खस्रो, डिजाइनलाई छामेर पत्ता लगाउँछन् । अन्य कपडा कुनको सेट कुन हो भनेर पनि पत्ता लगाउन सकिन्छ । मोजा पहिचानमा भने कहिलेकाहीँ चुनौती आउन सक्छ । (ञ) लत्ताकपडा कसले धोइदिन्छ ? ः दृष्टिविहीनले आफ्ना लत्ताकपडा आफैं धुन सक्छन् । साबुन निख्रेको र ननिख्रेको छामेरै थाहा पाउन सक्छन् ।(ट) कसरी लेखपढ गर्छन् ? ः दृष्टिविहीनले ब्रेललिपिबाट पढ्ने गर्छन्, जुन ६ वटा डटबाट बनेको हुन्छ । ब्रेललिपि लेख्न स्लेट स्टाइलस र बाक्लो पेपरको प्रयोग गरिन्छ । ब्रेल लेख्दा दाहिने साइडबाट लेखिन्छ भने पढ्दा देब्रे साइडबाट पढिन्छ । पढ्दा हातको औंलाले छाम्दै पढ्ने गरिन्छ । पहिलोपटक ब्रेललिपिको पाठ्यपुस्तक देख्नेले कनिका छरेको जस्तो देख्छन् । (ठ) कम्प्युटरमा कसरी काम गर्छन् ? ः दृष्टिविहीनले जज र एनभीडीए नामक स्क्रिनरिडर सफ्टवेयरको सहायताले कम्प्युटरमा काम गर्छन्, जसले स्क्रिनमा देखेको बोलिदिने गर्छन् । अल्पदृष्टियुक्त व्यक्तिहरूले म्याग्निफायरको पनि प्रयोग गर्छन् ।(ड) ब्लाइन्ड फोल्ड लगाएर दृष्टिविहीन जीवनको अनुभव गर्न सकिन्छ ? ः दृष्टिविहीन भएको बहाना गर्न प्रयास गर्नु राम्रो विचार होइन । तपाईंलाई कुनै चीज खोज्न गाह्रो पर्न सक्छ, केही वस्तुसँग ठोक्किएर आफैंलाई चोट पुर्याउन सक्नुहुन्छ । तपाईं डराउनुहुन्छ, निराश वा अलमल पर्न सक्नुहुन्छ । परिणामस्वरूप तपाईं दृष्टिविहीनको वास्तविक जीवन यस्तै हुन्छ भनी सोच्न सक्नुहुन्छ, जसबाट दृष्टिविहीनको जीवनशैलीप्रति विपरीत धारणा बन्न सक्छ । हामी दृष्टिविहीनले सक्रिय र हर्षित जीवन बिताइरहेका छौं । समाजले दृष्टिविहीनतालाइ पूर्वजन्मको पाप, अक्षमता र बिचराको पात्र नबनाएमा र अन्य व्यक्तिसरह मानवको दर्जा दिएमा जीवन प्रभावकारी हुन्छ र समाजले पनि छलाङ मार्न सक्छ । दृष्टिविहीन लामिछाने अपांगता भएका महिलाहरूको अधिकारका क्षेत्रमा क्रियाशील छिन् ।"
पाकिस्तानद्वारा जम्मुकश्मीरसहित नयाँ नक्सा,"भारतको आक्रोश भारतले पाकिस्तानको नयाँ राजनीतिक नक्सालाई लिएर तीव्र आक्रोश व्यक्त गरेको छ । भारतीय विदेश मन्त्रालयले मंगलबार साँझ विज्ञप्ति जारी गर्दै पाकिस्तानको नयाँ नक्सा जारी गर्ने कदमलाई मूर्खतापूर्ण भनेको छ । यो राजनीतिक मूर्खतापूर्ण कदम हो । भारतीय राज्य गुजरात र जम्मुकश्मीर एवं लद्दाखलगायत केन्द्र शासित राज्यमा आफ्नो दाबी गर्नु बेवकुफी हो । यस्तो हास्यास्पद दाबीको न कानुनी वैधता छ न यसले अन्तर्राष्ट्रिय मान्यता नै पाउँछ । वास्तवमा यसले सीमापार आतंकवादलाई समर्थन गर्ने क्षेत्रीय आन्दोलनलाई साथ दिने पाकिस्तानको नियत पुष्टि गरेको छ, मन्त्रालयले भनेको छ ।"
"लेबनानमा शक्तिशाली विस्फोट,१० को मृत्यु",बेइरुत (एजेन्सी) लेबनानको राजधानी बेइरुतमा मंगलबार भएका दुई शक्तिशाली बम विस्फोटमा कम्तीमा १० जनाको मृत्यु भएको छ । अधिकारीहरूका अनुसार विस्फोटमा सय जनाभन्दा बढी घाइते भएका छन् । पूर्वप्रधानमन्त्री रफिक हरिरीको सन् २००५ मा भएको हत्याको मुद्दामा फैसला आउनु केही समयअघि ती विस्फोटन भएका हुन् ।अन्तर्राष्ट्रिय समाचार संस्थाहरूका अनुसार उक्त विस्फोट बेइरुतको बन्दरगाह क्षेत्रमा भएको हो । पहिलो विस्फोट भएको केही समयमा दोस्रो विस्फोट पनि भएको बीबीसीले जनाएको छ । अधिकारीहरूले विस्फोटमा हताहती हुनेको संख्या निकै भएको हुन सक्ने अनुमान गरेका छन् । सामाजिक सञ्जाल तथा विभिन्न अनलाइनमा राखिएका भिडियोमा निकै ठूलो धूवाँको मुस्लो उडेको तथा भौतिक संरचनामा निकै क्षति भएको देखिएको छ ।राष्ट्रसंघीय न्यायाधिकरणले हरिरीको कार बम हमलामा भएको हत्याको घटनाका चार संदिग्धको सुनुवाइपश्चात् फैसला सुनाउन लागेको थियो । ती चारै व्यक्ति इरान समर्थित हेज्बोल्लाह समूहका सदस्य थिए । सो समूहले उक्त हत्याका लागि आफू जिम्मेवार नरहेको बताउँदै आएको छ । लेबनानका स्वास्थ्यमन्त्रीले कैयौं हताहती र धेरै क्षति भएको बताएका छन् । स्थानीय समाचार संस्थाले मानिसहरू भग्नावशेषमा च्यापिएको देखाएका छन् । एक जना प्रत्यक्षदर्शीले कानै फुट्ने गरी पहिलो विस्फोट भएको बताए । विस्फोटको कारण भने प्रस्ट भइनसकेको अन्तर्राष्ट्रिय सञ्चारमाध्यमले जनाएका छन् । लेबनानमा सन् १९७५ देखि १९९० सम्मको गृहयुद्धयता सबभन्दा खराब आर्थिक संकट उत्पन्न भएको जनाइएको छ । उक्त संकटको राम्रो व्यवस्थापन गर्न नसकेको भन्दै लेबनानका सडकमा सरकारविरोधी प्रदर्शन हुँदै आएका छन् ।
सलहले खोस्यो गाँस,"वडाबाट क्षतिको विवरण आएपछि राहतबारे निर्णय गर्ने उनको भनाइ छ । प्रदेश र संघीय सरकारलाई समेत आवश्यक राहत सहयोग गर्न उनले आग्रह गरे । कसरी भयो क्षति ? प्रदेश कृषि विकास निर्देशक रोकायाका अनुसार सलहले मकैको पात, धानेबाल (भाले फूल) र चमरा (पोथी फूल) मा क्षति पुर्याएको छ । सलहले पात खाइदिँदा प्रकाश संश्लेषण प्रक्रियामा असर पुगी मकैको वृद्धिविकासमा असर परेको उनको भनाइ छ । यसले गर्दा मकैको बोट सुक्ने, लागेका घोगा पनि विकास नहुने भएको छ, उनले भने, बिरुवाको पातै नभएपछि खाना बन्ने प्रक्रिया अवरुद्ध हुन्छ, सलहको प्रकोपबाट सबैभन्दा बढी क्षति यही तरिकाबाट भएको छ । सलहले मकैको धानेबाल र चमरा खाइदिँदा परागसेचन प्रक्रियामा असर परेको छ । धानेबालमा रहेको पराग झरेर चमरामा पुगेपछि बल्ल घोगा बन्छ । सलहले यी दुवै खाइदिएपछि घोगा बन्ने प्रक्रिया रोकिएको उनले जानकारी दिए । अधिकांश मकैका डाँठ (बिरुवा) मा घोगा छैनन्, उनले भने, लागेको घोगा पनि सुकेका छन् । परिपक्व भइनसकेको सलहका कारण पनि धेरै क्षति हुन पुगेको उनको भनाइ छ । परिपक्व हुनुभन्दा अगाडिको स्टेज को सलहलाई प्रोटिन (खाना) को मात्रा धेरै चाहिने भएकाले किसानले जति धपाउँदा पनि बालीबाट नउठेको रोकायाले बताए ।"
खर्च भएन कृषि अनुदान,"५ अर्ब ११ करोड ८० लाख रुपैयाँ सम्झैता भएकोमा २ अर्ब ६१ करोड २२ लाख रुपैयाँ मात्रै खर्च भएको छ । साना मझौला कृषक आयस्तर वृद्धि आयोजनाको खर्च प्रगति पनि ५८७६ प्रतिशत मात्रै छ । उक्त आयोजना साविक मध्यपश्चिम र सुदूरपश्चिमका १० जिल्लामा ०६७६८ देखि ०७५७६ सम्म सञ्चालन भएको थियो । २ अर्ब ५९ करोड २० लाख रुपैयाँ सम्झौता भएकोमा १ अर्ब ५२ करोड ३२ लाख रुपैयाँ मात्रै खर्च भएको छ । व्यावसायिक कृषि तथा व्यापार आयोजनाको खर्च प्रगति ९२७१ प्रतिशत छ । यो कार्यक्रम ७७ जिल्लामै सञ्चालन भएको थियो । नेपाल लाइभस्टक सेक्टर इनोभेसन आयोजनाको प्रगति ५१७ प्रतिशत छ । उक्त आयोजना २८ जिल्लामा सञ्चालन भइरहेको छ । ०७४७५ देखि ०८०८१ सम्मका लागि ८ अर्ब ७८ करोड ७२ लाख रुपैयाँ सम्झौता भएकोमा ४५ करोड ४३ लाख रुपैयाँ मात्रै खर्च भएको छ । जलवायु प्रकोप समुत्थान निर्माण आयोजनाका लागि ६० करोड रुपैयाँ सम्झौता भएको थियो । उक्त परियोजना ०६९७० देखि ०७७८७ सम्मको हो । यो आयोजनाको खर्च प्रगति भने शतप्रतिशत छ । आयोजना झापादेखि कैलालीसम्मका २६ जिल्लामा सञ्चालनमा छ । उच्च मूल्य कृषि वस्तु विकास आयोजनाको खर्च प्रगति पनि शतप्रतिशत छ । उक्त आयोजना साविक मध्यपश्चिमका ७ जिल्लामा सञ्चालन भएको थियो । कार्यक्रमको अवधि ०७५७६ सम्म मात्रै छ । साना मझौला कृषक आयस्तर वृद्धि आयोजनाको सम्झौता अवधि समाप्त हुँदासम्म ५८ प्रतिशत मात्रै वित्तीय प्रगति भएको छ । उच्च मूल्य कृषि वस्तु विकास आयोजनाअन्तर्गतका २ सय ३ उपआयोजनले पहिलो र दोस्रो किस्ताको अनुदान लिएकोमा तेस्रो किस्ता अनुदान लिन नआएकाले आयोजनाको अपेक्षित लक्ष्य हासिल हुन सकेन, प्रतिवेदनमा भनिएको छ, समग्रमा लक्ष्यअनुसार कार्यक्रम सञ्चालनमा विशेष ध्यान दिनुपर्छ । राजनीतिक दबाब, माथिल्लो निकाय वा उच्च कर्मचारीको दबाबका कारण परियोजनाहरूले उचित प्रतिफल दिन सकेका छैनन् । कृषि तथा पशुपन्छी विकास मन्त्रालयका अनुसार सेवाग्राहीमा पनि काम गर्ने र प्रतिस्पर्धात्मक क्षमता बढाउनेभन्दा भनसुनमा बढी जोड दिने प्रवृत्तिले समस्या देखिएको हो । अनुदानको रकम वृद्धि भए पनि लक्ष्यअनुसार उत्पादन वृद्धि हुन सकेको छैन । विगत ५ वर्षमा फलफूलतर्फ लक्ष्यअनुसार उत्पादन भएको छैन, महालेखाको प्रतिवेदनमा भनिएको छ, अनुदान उपयोग गरी उत्पादन वृद्धि गर्नुपर्दछ । परामर्श सेवाको नाममा करिब २ अर्ब सकियो वैदेशिक सहायताबाट प्राप्त रकममध्ये परामर्श सेवाका नाममा करिब २ अर्ब रुपैयाँ सकिएको छ । दातृ निकायको अनुदान तथा ऋण सहयोगबाट प्राप्त अनुदान रकमबाट विभिन्न आयोजनाबाट परामर्शका नाममा ०६१ देखि २६७८ प्रतिशतसम्म खर्च भएको छ । प्रतिवेदनअनुसार ३४ अर्ब ६९ करोड ५७ लाखमध्ये १२ अर्ब १० करोड १५ लाख खर्च भएको छ । उक्त खर्चमध्ये परामर्श सेवाका नाममा १ अर्ब ९४ करोड २९ लाख (१६०६ प्रतिशत) खर्च भएको हो । दातृ निकायसँगको सम्झौतामा वैदेशिक परामर्श सेवाको अनिवार्यताले गर्दा सरकारी निकायमा कार्यरत जनशक्तिको उपयोग अवस्था न्यून देखिएको छ । आयोजना सञ्चालन गर्दा सरकारी निकायमा उपलब्ध जनशक्तिको उपयोग गरी परामर्श खर्चमा नियन्त्रण गर्नुपर्छ, प्रतिवेदनमा भनिएको छ ।"
बैंकको ध्यान सेयर कर्जामा,"सेयर धितोमा प्रवाह गरिने कर्जाको ब्याज घटेर पाँच वर्षअघिकै अवस्थामा पुगेको स्टक ब्रोकर्स एसोसिएसनका अध्यक्ष भरत रानाभाटले बताए । बैंकले आधार ब्याजदर (बेस रेट) मै कर्जा दिन्छु भन्दै छन्, उनले भने, विकास बैंकले समेत एकल अंकमा सेयर कर्जा दिन थालेका छन् । कम ब्याजदरमा कर्जा उपलब्ध भएकै कारण सेयर बजारमा दैनिक कारोबार रकम बढेको उनले जानकारी दिए । ब्याजदरको अवस्था यस्तै रहे कोरोना जोखिम सकिएलगत्तै सेयर बजार उच्च अंकले बढ्छ, उनले भने ।गत जेठसम्म सेयर धितो कर्जामा बैंक तथा वित्तीय संस्थाले ४७ अर्ब ६६ करोड रुपैयाँ कर्जा प्रवाह गरेका छन् । अघिल्लो आवको सोही अवधिको तुलनामा गत आवको ११ महिनासम्म यस्तो कर्जा करिब ५ प्रतिशत बढेको हो । ०७६ जेठसम्म सेयर धितोमा ४५ अर्ब ४१ करोड रुपैयाँ लगानी भएको थियो । यो सेयर धितो शीर्षकमै प्रवाह भएको कर्जा हो । यसबाहेक पनि ओभरड्राफ्टमार्फत कर्जा लिएर पनि सेयरमा लगानी गर्छन् । त्यसको तथ्यांक भने राष्ट्र बैंकसँग पनि छैन । जेठभन्दा पछि सेयर कर्जामा बैंकले धेरै लगानी गरेका छन् । यस्तो कर्जाको तथ्यांक पनि उपलब्ध छैन । चालु आवको मौद्रिक नीतिमार्फत राष्ट्र सेयर धितो कर्जाको सीमा पनि बढाएको छ । नयाँ व्यवस्थाअनुसार सेयर धितो राखी प्रवाह हुने कर्जामा वित्तीय संस्थाले धितोको ७० प्रतिशतसम्म प्रदान गर्न पाउँछन् । यसअघि यस्तो सीमा ६५ प्रतिशत थियो । यस्तै सेयर धितोमा प्रदान हुने मार्जिन प्रकृतिको कर्जा प्रवाहमा सेयरको मूल्यांकन गर्दा विद्यमान १ सय ८० दिनको अन्तिम मूल्यको औसत मूल्य वा सेयरको प्रचलित बजार मूल्यमध्ये जुन कम छ, त्यसैका आधारमा गर्नुपर्ने व्यवस्थालाई परिवर्तन गरी १ सय २० दिन बनाइएको छ । यो व्यवस्थाले पनि लगानीकर्ताले एउटै धितोमा पनि पहिलेभन्दा धेरै कर्जा लिन पाउँछन् । सोमबारसम्म वित्तीय प्रणालीमा झन्डै सवा २ खर्ब रुपैयाँ अधिक तरलता छ । नयाँ कर्जा माग नभएपछि वित्तीय प्रणालीमा अधिक तरलता थुप्रिँदै गएको हो ।"
तत्काललाई रोकियो लाइसेन्स वितरण,"वाग्मती प्रदेशअन्तर्गतका तीनवटा यातायात कार्यालयले कोभिडको कारण देखाउँदै चालक अनुमतिपत्र वितरण तत्काललाई रोकेका छन् । कार्यालयमा दैनिक भीड बढेको र स्वास्थ्य सावधानी अपनाउन नसकिएको भन्दै सूचना निकालेर सोमबारबाट वितरण स्थगित गरिएको हो । यातायात व्यवस्था कार्यालय एकान्तकुना, ठूलोभर्याङ र सुकेधारा (हाल चाबहिल) कार्यालयबाट सवारी चालक अनुमतिपत्र वितरण रोकिएको हो । भक्तपुरको जगातीमा भने सामाजिक दूरी कायम गर्दै वितरण जारी राखिएको छ । हचुवामा चालक अनुमतिपत्र वितरण रोकियो, सरकारले लकडाउन गरेको भए ठीकै हुन्थ्यो, चाबहिलस्थित कार्यालयमा कार्यरत एक कर्मचारीले भने, नत्र स्वास्थ्य सावधानी अपनाएर वितरण गर्न समस्या थिएन । चाबहिल कार्यालयका प्रमुख विष्णुकुमार भट्टराईले भने केही दिनका लागि मात्र वितरण स्थगन गरिएको बताए । लाइसेन्स वितरण मात्र स्थगन गरिएको हो, अरू सेवा खुलै छ, उनले भने । अर्को सूचना नआएसम्मका लागि वितरणको काम स्थगित गरिएको उनको भनाइ छ । यो कार्यालयबाट दैनिक ३ सयदेखि ५ सयसम्म चालक अनुमतिपत्र वितरण हुँदै आएको थियो । ६० हजारभन्दा बढी चालक अनुमतिपत्र कार्यालयबाट वितरण गर्न बाँकी छ । जगातीस्थित यातायात कार्यालयका अनुसार कार्यालयबाट करिब २० हजार सवारी अनुमतिपत्र वितरण गर्न बाँकी छ । पहिला अति भीड हुन्थ्यो, अहिले दैनिक ३०४० जना मात्र आउँछन्, कार्यालय प्रमुख शशिशंकर महर्जनले भने, त्यसैले सामाजिक दूरी कायम गरेर वितरण गर्दै आएका छौं । ठूलोभर्याङ कार्यालयकी प्रमुख कमला खत्रीले भने काठमाडौंमा कोरोनाको जोखिम बढेकाले स्थगन गर्नुपरेको बताइन् । सुरक्षाको उपाय अपनाउँदा पनि सकेनौं, उनले भने, दैनिक भीड बढिरह्यो, त्यसैले बाध्य भएर केही समयका लागि वितरण रोकेका हौं । कार्यालयमा दैनिक ३ सय अनुमतिपत्र वितरण हुँदै आएको उनले जानकारी दिइन् । अझै २५ हजार जति वितरण गर्न बाँकी छ, उनले भनिन् । एकान्तकुना कार्यालयमा भने दैनिक करिब ४ सय चालक अनुमतिपत्र वितरण हुने गरेका थिए । यहाँबाट अझै १ लाख १० हजार वितरण गर्न बाँकी छ । लकडाउन खुल्नासाथ भीड बढ्यो, स्वास्थ्यका सबै उपाय अपनाउँदा पनि वितरण गर्न गाह्रो भयो, कार्यालय प्रमुख सम्मरबहादुर कार्कीले भने । यातायात व्यवस्था विभागका महानिर्देशक गोगनबहादुर हमालले भने यातायात कार्यालयहरू प्रदेशअन्तर्गत भएकाले आफूलाई चालक अनुमतिपत्र वितरण स्थगनबारे जानकारी नभएको बताए । हामीलाई जानकारी हुँदैन, यो प्रदेश कार्यालयबाट हुने कुरा हो, उनले भने, चालक अनुमतिपत्र छापिने विभागबाट हो, बाँड्ने काम मात्र कार्यालयहरूको हो ।"
नेपाल बैंकले ल्यायो घर कर्जा,"काठमाडौं (कास) नेपाल बैंकले ५ वर्ष अवधिका लागि ७९९ प्रतिशत ब्याजदरमा घर कर्जा योजना ल्याएको छ । बैंकले नयाँ लघु उद्यम कर्जा, समृद्घ व्यवसाय कर्जा र घडेरी कर्जा योजना पनि सुरु गरेको छ । बैंकले बजारको मागबमोजिम घर निर्माण, घर खरिद तथा तला थपका साथै अन्य बैंकमा रहेको घर कर्जासमेत स्वाप गर्ने सुविधा यसमा रहेको जनाएको छ । लघु उद्यम तथा समृद्ध व्यवसाय कर्जाको वार्षिक ब्याजदर ८९९ प्रतिशत र घडेरी कर्जाको वार्षिक ब्याजदर ९९९ प्रतिशत छ ।"
सांग्रिलाले ल्यायो क्यूआर कोड सुविधा,काठमाडौं (कास) सांग्रिला डेभलपमेन्ट बैंकले क्यूआर कोड स्क्यान गरी नगद झिक्न मिल्ने योजना ल्याएको छ । यो योजनाअन्तर्गत ग्राहकले आफूले चाहेको रकम आफ्नो आवश्यकतानुसार कोड स्क्यान गरी भुक्तानी लिन सक्छन् । योजनाअनुसार ग्राहकले अधिकतम् एक लाख रुपैयाँ निकाल्न सक्छन् । अहिले बैंकको बालुवाटार शाखाबाट यो सेवा लिन सकिने बैंकले जनाएको छ ।
पहिरो प्रभावितलाई डिसहोमको ४ लाख,काठमाडौं (कास) डिसहोमले सिन्धुपाल्चोकको बाह्रबिसे नगरपालिका३ जम्बुका पहिरो प्रभावित २८ घरलाई ४ लाख २० हजार रुपैयाँ रकम सहयोग गरेको छ । डिसहोमका स्थानीय वितरक र प्रतिनिधिले स्थानीयलाई सहयोग उपलब्ध गराएको कम्पनीले जानकारी दिएको छ ।
शकुन्तला देवी हरूका लागि,"सानै उमेरदेखि शकुन्तला स्कुल जान थालिन् तर पढ्न होइन, गणितको जादू देखाउन । यसबाट उनले पैसा कमाउँथिन्, साथमा उनका बुबा हुन्थे । आफ्नो कमाइले परिवार चलेको र आफूलाई पैसा कमाउन मात्र प्रयोग गरेको हेक्का भएपछि शकुन्तला बुबाआमासँग रुष्ट हुन्छिन् । बहिनीको देहान्तपछि थप मर्माहत बन्छिन्, अभिभावकप्रतिको मोह सकिन्छ । जवान भएपछि प्रेममा धोका पाउँछिन् र बेलायत पुग्छिन् । दुई चुल्ठी कपाल बाटेकी, सारी लगाएकी अनि अंग्रेजी बोल्न नजान्ने शकुन्तलालाई कसले काम दिनु ? तर गणितमा उनी यति सिपालु थिइन्, उनको प्रगतिलाई कसैले छेक्नै सकेन । त्यहाँ नाम र दाम कमाएपछि भारत फर्कन्छिन्, छोरी पाउँछिन् । त्यसपछि उनको व्यक्तिगत जीवनमा अनेक उतारचढाव आउँछन् । निर्देशक अनु मेननले छोरी अनुपमा (सान्या बनर्जी) को आँखाबाट शकुन्तलालाई नियालेकी छन् । जुन आफैंमा भावुक, सँगसँगै रोचक लाग्छ । आज पनि हाम्रो समाजले महिलाको क्षमतालाई पचाउन गाह्रो मान्छ, महिलाहरू घरकै कामकाजमा सीमित हुनुपर्छ भन्ने मान्यता हटेको छैन । महिलाको प्रतिभा र ख्यातिले पुरुषको इगोहर्ट हुन्छ । झन् सातआठ दशकअघिको भारतीय समाज महिलाको मामलामा कति अनुदार थियो होला ? तर शकुन्तलामा गणितको तिलस्मी ज्ञान मात्र छैन, उनको व्यक्तित्व पनि हक्की छ । न बोल्न डराउँछिन्, न आफूमाथिको अन्यायको प्रतिवाद गर्न । त्यसमाथि नीरस गणितलाई रसिलो तरिकाले बुझाउन सक्छिन् । त्यसैले चाहेरनचाहेर उनको यात्रामा कोही बाधक बन्न सक्दैन । यस मानेमा शकुन्तला देवी धेरै युवतीका लागि आदर्श हुन्, जो आफ्नो प्रतिभाको बलमा अनेक व्यवधानलाई चिर्दै प्रगतिपथमा लम्किरहन्छिन् । तर यो फिल्म मानव कम्प्युटर को पहिचान बनाउन शकुन्तला देवीले गरेको संघर्षमा सीमित छैन । बरु छोरी र आमा अनि पत्नी र प्रेमिकाका रूपमा उनको भोगाइ वृत्तान्त हो । उनी जे कारण अभिभावकबाट टाढिएकी थिइन्, आफू आमा बनेपछि छोरीसँग लगभग उही व्यवहार दोहोर्याउँछिन् । तर आफूले छोरीलाई आमबच्चाजस्तै सामान्य ढंगले हुर्कन नदिएको हेक्कै हुन्न, शकुन्तलाका बाबुलाईझैं । उनका बाबुले उनलाई एकोहोरो पैसा कमाउन खटाए, उनीचाहिँ आमा भएपछि एकोहोरो पैसा र ख्यातिको पछाडि लाग्छिन्, छोरीले मातृप्रेम पाउँदिनन् । त्यसमाथि उनी संसारले चिनेको शकुन्तला देवीकी छोरीकी रूपमा गर्व गर्नुपर्ने सोच राख्छिन्, जुन छोरीका लागि स्वीकार्य हुन्न । सानै उमेरदेखि उत्पन्न आमाछोरीको द्वन्द्वलाई निर्देशकले रमाइलो र संवेदनशील शैलीमा देखाएकी छन् । उनले छोरीका लागि जसरी माया व्यक्त गर्छिन्, छोरीका लागि त्यो हस्तक्षेप भइदिन्छ, त्यसैले प्रतिवाद गर्छिन्, आमा शकुन्तलाको मन भारी हुन्छ । जेनेरेसन ग्याप लाई सरल शैलीमा उतारिएको छ । प्रेमिका र पत्नी शकुन्तलाचाहिँ बोल्ड छिन् । कतिसम्म भने आफूलाई धोका दिने प्रेमीलाई सिधै गोली दाग्न सक्छिन् । उनलाई पुरुषको खटनपटन मनै पर्दैन, उनी पतिप्रेमीबाट आर्थिक वा व्यावसायिक ढाडस होइन, माया चाहन्छिन् । तर पुरुषका लागि यही कुरा पाच्य हुन्न । त्यसैले उनको प्रेमसम्बन्ध सफल हुन्न । आफ्नो नमीठो अनुभवको असर उनको छोरीमाथिको सम्बन्धमा पनि पर्छ, जसले उनीहरूबीचको दूरी झन् बढाउँछ । कहिलेकाहीं उनको व्यवहार टिपिकल धनाढ्य अभिभावकको जस्तै हुन्छ, जो छोरीको हरेक भौतिक आवश्यकता पूरा गरिदिएकाले छोरीको रोजाइमाथिको हस्तक्षेप र नियन्त्रणलाई आफ्नो अधिकार ठान्छन् । यस हिसाबले शकुन्तला देवी एउटा फेमिली ड्रामा पनि हो ।फिल्ममा बिझाउने पक्ष नभएको होइन । शकुन्तला आमालाई धेरै घृणा गर्छिन् तर त्यसको पर्याप्त आधार अनुभूत हुन्न । शकुन्तला देवीलाई एकदमै निष्ठुरी पात्रका रूपमा चित्रित गरिएको छ । बेलायत पुगेपछि उनलाई मानव कम्प्युटर का रूपमा चिनाउन निर्देशकलाई हतार हुन्छ तर त्यसबीचको संघर्षलाई दृश्यमा बुनिएको छैन । अन्तिम दृश्यतिरको शकुन्तलाको मन्तव्य अनि छोरी अनुपमाको सिट्ठी, औधि क्लिसे लाग्छ । शकुन्तलाका आमाबुबा अनि उनका पतिलाई पनि बेवास्ता गरिएको भान हुन्छ । सायद आमाछोरीको टकराव र अव्यक्त प्रेमलाई मेरुदण्ड बनाइएकाले अरू पात्र किनारामा परेका हुन् ।शकुन्तला देवीको भूमिकामा विद्या बालनको चयन बुद्धिमत्तापूर्ण लाग्छ । हुलिया मात्र होइन, हरेक कोणबाट विद्याले शकुन्तलालाई न्याय गरेकी छन् । बलिउडले प्रायः निश्चित उमेर, जीउडालका अभिनेत्रीलाई मात्र स्वीकारेको देखिन्छ, बिहे गरेपछि त धेरै हिरोइन हराउने गर्छन् । तर विद्या बालन यो सूचीमा पर्दिनन् । ज्यान मोटाए पनि उनको अभिनय कला अझ निपूर्ण भएको छ । बिहेपछि उनले खेलेका हमारी अधुरी कहानी, कहानी२, बेगम जान, तुम्हारी सुलु र मिसन मंगल हेरे पुग्छ । शकुन्तला देवी लाई उनको अभिनयको कोणबाट अझ माथि राख्न सकिन्छ । पात्रको आन्तरिक र बाह्य द्वन्द्वलाई आत्मसात् गर्न उनी सफल छिन् । यो फिल्मले अभिनेत्रीका रूपमा उनको आयु थप्नेमा सन्देह छैन । दंगल बाट उदाएकी सान्या मल्होत्रा, जिस्शु सेन गुप्ता, अमित साधलगायतका कलाकारले पात्रको वजन घट्न दिएका छैनन् । कथाको मुडअनुरूपका गीतहरूले फिल्ममा सुन्दरता थपेको छ । यसको जस जान्छ, म्युजिक कम्पोजर सचिनजिगरलाई ।प्रतिभाशाली महिलाहरूको सानदार फिल्म हो, शकुन्तला देवी । पहिचान गर्नुनगर्नु, प्लेटफर्म पाउनुनपाउनु, अलग कुरा तर हरेक महिलामा शकुन्तला देवी को गुण हुन्छ । त्यसैले यो फिल्म महिलाका लागि थप रुचिकर लाग्छ । अनि, महिलाको योग्यता, क्षमता र स्वाभिमानमाथि शंका गर्ने पुरुषलाई यसले कहीं न कहीं सोच्न बाध्य पार्छ ।"
"लोमन्थाङमा फुटबलको रौनक, छैन कोरोनाको डर","माटोको सहरमा धमाधम खेलग्राम बन्दैत्यसैबीच संघीय सरकारको एक करोड रुपैयाँ लागतमा लोमन्थाङ गाउँपालिका६ किमलिङमा सुविधायुक्त खेलग्राम निर्माण सुरु भएको छ । ३ सय ८ मिटर लामो, १ सय २० मिटर चौडा खेल मैदानमा ९ लेनको एथलेटिक्सलाई सेन्थेटिक ट्र्याकसहित फुटबल, भलिबल र बास्केटबल कोर्ट निर्माण गरिँदै छ । त्यसमा २ हजार दर्शक अट्ने प्यारापिट निर्माण सुरु भएको उपल्लो मुस्ताङबाट निर्वाचित गण्डकी प्रदेशसभा सदस्य इन्द्रधारा विष्टले भने, लोमन्थाङमा खेलग्राम निर्माणक्रममा छ । यो खेलमैदान हाइअल्टिच्युड खेलकुदको हब हुन सक्छ । हाम्रो प्रयास त्यसकै लागि भइरहेको छ ।"
प्रशिक्षक राईको निधन,काठमाडौं (कास) राष्ट्रिय खेलकुद परिषद् (राखेप) का सहायक प्रशिक्षक रविनकुमार राईको क्यान्सरका कारण सोमबार राति निधन भएको छ । २०५२ सालमा सहायक प्रशिक्षकको नियुक्ति लिएका एथलेटिक्स प्रशिक्षक राई करारकै रूपमा सल्यान जिल्ला खेलकुद विकास समितिअन्तर्गत कार्यरत थिए ।राष्ट्रिय तथा अन्तर्राष्ट्रिय खेलाडी उत्पादनमा योगदान गरेका राईको मंगलबार पशुपति आर्यघाटमा अन्तिम संस्कार गरियो । गत मंसिरमा सम्पन्न १३ औं दक्षिण एसियाली खेलकुदमा म्याराथनतर्फ नेपाललाई रजत पदक दिलाउने पुष्पा भण्डारीको पहिलो प्रशिक्षक राई नै थिए । वैशाख अन्तिममा अन्नपूर्ण न्युरो अस्पतालमा उनको ब्रेन ट्युमरको शल्यक्रिया भएको थियो । पछि क्यान्सर भएको पत्ता लागेपछि जेठ दोस्रो सातादेखि भक्तपुरस्थित काठमाडौं क्यान्सर सेन्टरमा उपचाररत रहँदा उनको मृत्यु भएको हो ।आर्थिक अभावका कारण उपचारमा समस्या भएपछि एथलेटिक्स संघलगायत खेलकुदकर्मीहरूले सहयोग संकलन अभियान चलाएर राईको उपचार गरिएको थियो । एथलेटिक्स संघ र उसका जिल्ला समितिहरूबाट १ लाख २० हजार रुपैयाँ सहयोग भएको थियो । त्यसबाहेक खेलकुदप्रेमीबाट झन्डै २ लाख ५० हजार संकलन गरी हस्तान्तरण गरिएको थियो ।
राष्ट्रिय गोलकिपिङ प्रशिक्षकमा मल्ल,"काठमाडौं (कास) अखिल नेपाल फुटबल संघ एन्फाको टेक्निकल कमिटीले पूर्वराष्ट्रिय खेलाडी विकास मल्ललाई राष्ट्रिय टिमको गोलकिपिङ प्रशिक्षकको जिम्मेवारी दिने निर्णय गरेको छ ।खेलाडी जीवनमा विकास नेपालकै उत्कृष्ट गोलरक्षकमध्ये एक थिए । उनले त्रिभुवन आर्मी क्लबको कप्तानीसमेत गरेका छन् । सन् २००५ देखि २०१३ सम्म उनले राष्ट्रिय टोलीबाट गोलरक्षकको भूमिका निर्वाह गरेका थिए । उनले एएफसी लेभल वान गोलकिपिङ प्रशिक्षक कोर्स, एएफसी सी लाइसेन्स कोचिङ कोर्स र फिफाको एमए कोर्स पूरा गरेका छन् । उनले जाइकाको सहयोगमा स्वयंसेवक प्रशिक्षकका रूपमा कार्यरत जापानी हिरो मिसुमारुलाई प्रतिस्थापन गर्नेछन् ।विकास फिफा विश्वकप छनोट तथा सन् २०२३ मा हुने एसियन कप छनोट चरणअन्तर्गत नेपालले खेल्न बाँकी खेलमा गोलकिपर प्रशिक्षकका रूपमा रहनेछन् । छनोट प्रतियोगिताअन्तर्गत नेपालले अगस्ट ८ मा चाइनिज ताइपेई, अगस्ट १३ मा अस्ट्रेलिया र नोभेम्बर १२ मा जोर्डनसँग खेल्ने तालिका छ ।"
राष्ट्रिय गोलकिपिङ प्रशिक्षकमा मल्ल,"काठमाडौं (कास) अखिल नेपाल फुटबल संघ एन्फाको टेक्निकल कमिटीले पूर्वराष्ट्रिय खेलाडी विकास मल्ललाई राष्ट्रिय टिमको गोलकिपिङ प्रशिक्षकको जिम्मेवारी दिने निर्णय गरेको छ ।खेलाडी जीवनमा विकास नेपालकै उत्कृष्ट गोलरक्षकमध्ये एक थिए । उनले त्रिभुवन आर्मी क्लबको कप्तानीसमेत गरेका छन् । सन् २००५ देखि २०१३ सम्म उनले राष्ट्रिय टोलीबाट गोलरक्षकको भूमिका निर्वाह गरेका थिए । उनले एएफसी लेभल वान गोलकिपिङ प्रशिक्षक कोर्स, एएफसी सी लाइसेन्स कोचिङ कोर्स र फिफाको एमए कोर्स पूरा गरेका छन् । उनले जाइकाको सहयोगमा स्वयंसेवक प्रशिक्षकका रूपमा कार्यरत जापानी हिरो मिसुमारुलाई प्रतिस्थापन गर्नेछन् ।विकास फिफा विश्वकप छनोट तथा सन् २०२३ मा हुने एसियन कप छनोट चरणअन्तर्गत नेपालले खेल्न बाँकी खेलमा गोलकिपर प्रशिक्षकका रूपमा रहनेछन् । छनोट प्रतियोगिताअन्तर्गत नेपालले अगस्ट ८ मा चाइनिज ताइपेई, अगस्ट १३ मा अस्ट्रेलिया र नोभेम्बर १२ मा जोर्डनसँग खेल्ने तालिका छ ।"
खड्का कार्यवाहक अध्यक्ष,"काठमाडौं (कास) तेक्वान्दोका अन्तर्राष्ट्रिय निर्णायक अशोक खड्काले काठमाडौं जिल्ला तेक्वान्दो संघको कार्यवाहक अध्यक्षको जिम्मेवारी पाएका छन् । संघको मंगलबार बसेको कार्यसमिति बैठकले खड्कालाई उक्त जिम्मेवारी दिने निर्णय गरेको हो । यसअघिका अध्यक्ष प्रमोद पराजुलीले राजीनामा दिएपछि रिक्त थियो । खड्का यसअघि उपाध्यक्ष थिए । पराजुली राखेपको भक्तपुर जिल्ला खेलकुद विकास समितिमा तेक्वान्दो सहायक प्रशिक्षकमा कार्यरत छन् । राष्ट्रिय खेलकुद ऐन, २०७७ मा राखेपमा कार्यरत कुनै पनि कर्मचारी कुनै पनि खेलकुद संघमा बस्न पाउँदैनन् ।"
खड्का कार्यवाहक अध्यक्ष,"काठमाडौं (कास) तेक्वान्दोका अन्तर्राष्ट्रिय निर्णायक अशोक खड्काले काठमाडौं जिल्ला तेक्वान्दो संघको कार्यवाहक अध्यक्षको जिम्मेवारी पाएका छन् । संघको मंगलबार बसेको कार्यसमिति बैठकले खड्कालाई उक्त जिम्मेवारी दिने निर्णय गरेको हो । यसअघिका अध्यक्ष प्रमोद पराजुलीले राजीनामा दिएपछि रिक्त थियो । खड्का यसअघि उपाध्यक्ष थिए । पराजुली राखेपको भक्तपुर जिल्ला खेलकुद विकास समितिमा तेक्वान्दो सहायक प्रशिक्षकमा कार्यरत छन् । राष्ट्रिय खेलकुद ऐन, २०७७ मा राखेपमा कार्यरत कुनै पनि कर्मचारी कुनै पनि खेलकुद संघमा बस्न पाउँदैनन् ।"
"द बिटल्स, रेड कि ब्लु ?","लिभरपुल फुटबलका लागि मात्र चिनिने इंग्लिस सहर होइन, यो संगीतका लागि पनि नामुद छ । अझ पूरा विश्वमा यो सहरले फुटबललाई आफ्नो परिचय बनाउनु अगाडि संगीतबाट आफूलाई चिनाइसकेको थियो भन्दा हुन्छ । यो सहरका दुई प्रख्यात क्लब छन्, एभरटन र लिभरपुल । धेरै अगाडिदेखि एभरटन थियो । पछि लिभरपुल छुट्टियो । अनि यही सहरमा जन्मेर हुर्केको हो, द बिटल्स पनि । फ्याब फोर अर्थात् जोन लेनन, पाउल म्याकार्टनी, जर्ज ह्यारिसन र रिंगो स्टोर ।यी सबै यही लिभरपुल सहरकै हुन् । धेरैले प्रश्न गर्ने गर्छन्, द बिटल्स रेड कि ब्लु ? यसको सांगीतिक अर्थ पनि लाग्छ, ब्यान्डका एल्बम यसरी पनि चिनिन्छन्, रेड र ब्लु भनेर । तर हाम्रो प्रश्न बेग्लै हो । यो प्रश्नले न त फुटबलबारे धेरै सोध्न खोज्छ, न त संगीतबारे । प्रश्नको सिधा अर्थ हो, द बिल्टस ब्यान्ड आफैंमा एभरटनको समर्थक थियो कि लिभरपुलको । अब भनिरहनुपर्दैन, रेडभन्दा लिभरपुल हो भने ब्लुभन्दा एभरटन ।जतिबेला यो मर्सिसाइड सहर छिर्नुपर्छ, पहिलो प्रश्न यही हुन्छ रे, तपाईं रेड कि ब्लु ? द बिटल्सका चार सदस्यले साँच्चै कुन क्लबलाई समर्थक गर्दा हुन् ? भर्खरै लिभरपुलले इंग्लिस प्रिमियर लिग उपाधि जित्यो । त्यसको चर्चा अझै सेलाएको छैन । चर्चा अब फैलिएर त्यसमा अनेक आयाम थपिएका छन् । त्यसमध्ये एउटा चर्चा हो, द बिटल्सका सदस्यको फुटबलमा कति रुचि थियो अनि यो कुन मर्सिसाइड क्लबतर्फ ढल्किएको थियो त ?द गार्डियनका केही पुराना समाचारमा यसबारे चर्चा गरिएको छ । त्यसकै सहयोगमा अहिलेसम्म पनि यसबारे बहस हुने गर्छ । खासमा यो निकै दोहोर्याएर सोधिने प्रश्न हो । यसको अहिलेसम्म ठ्याक्कै उत्तर छैन । रमाइलो त केमा पनि छभन्दा दुवै क्लबका समर्थक दाबी गर्ने गर्छन्, द बिटल्स त हाम्रो टिमको समर्थक हो । अलिक नरमाइलो तथ्य के छ भने द बिटल्सका सदस्य फुटबलमा मरिहत्ते गर्ने खालका थिएनन् । जस्तो यो सहरका अन्य सबैका लागि फुटबल भनेको सबथोक हो ।द बिटल्सबारे मात्र खोजेर, सोधेरे इतिहासकार भएका धेरै बेलायततिर पाइन्छ । त्यसमध्ये एक हुन्, रे ओब्राइन पनि । उनकै शब्दमा भन्दा द बिटल्सलाई साँच्चै फुटबलमा उति साह्रो रुचि थिएन । यो ब्यान्डको सबैभन्दा चर्चित एल्बममा पर्छ, सार्जेन्ट पेपर्स लोनली हार्टस ब्यान्ड । यो एल्बमको कभरमा धेरैको अनुहार छ । यसमध्ये एकै मात्र फुटबल खेलाडी परेका छन् । उनी हुन्, लिभरपुलका अल्बर्ट स्टबिन्स । आफ्नो समयमा उनी कहलिएकै खेलाडी थिए । भनिन्छ, उनको तस्बिर हाल्न जिद्दी गर्ने लेनन थिए । लेननको बुबा भने लिभरपुलका जबरदस्त समर्थक थिए । त्यसैले लेननले यो काम गरेका थिए भनिन्छ । तर लेननलाई जति फुटबलमा रुचि थियो, त्योभन्दा धेरै रुचि म्याकार्टनीमा थियो । यिनै दुई त हुन्, ब्यान्डका फ्रन्टम्यान । म्याकार्टनीले सानो छँदै रंगशालामै गएर धेरैपल्ट फुटबल हेरेका थिए र त्यो रंगशाला अरू नभएर गुडिसन पार्क थियो अर्थात् एभरटनको घर । उनका बुबा र काकाहरू एभरटन समर्थक थिए, त्यसैले फुच्चै म्याकार्टनीलाई पनि आफूसँगै गुडिसन पार्क लान्थे ।म्याकार्टनीले सन् १९६५ मा वेम्बलीमा गएर पनि फुटबल हेरेका रहेछन् र यो एफए कपको फाइनल थियो । उनी सक्दो आफ्नो परिचय लुकाएर त्यहाँ गएका थिए । खेल थियो, लिभरपुलविरुद्ध लिड्स । मैदान छिर्न लाग्दा कसैले उनलाई देखेछन् र चिनेछन् । ती लिभरपुल समर्थकले उनलाई आफ्नो रातो स्कार्फ दिएछन् र म्याकार्टनीले पनि त्यसलाई खुसी खुसी आफ्नो घाँटीमा बेरेछन् । त्यसको अर्थ म्याकार्टनी लिभरपुलका समर्थक थिए कि ? त्यो फाइनलअगाडि द बिटल्सले लिभरपुललाई एउटा टेलिग्राम पनि पठाएको थियो । त्यतिबेला लिभरपुलका व्यवस्थापक थिए, प्रसिद्ध बिल स्यान्की । टेलिग्राममा लिभरपुलले उपाधि जितोस् भनेर शुभकामना दिइएको थियो । यो टेलिग्राफ स्यान्की होटलमा खुला रूपमा प्रदर्शनमा राखिएको छ । यो त पयर्टनका लागि पनि आकर्षण हुने गरेको छ । त्यसमा लेखिएको छ, शुभकामना छ, केटा हो, हामी पनि यो खेल हेर्दै छौं । उही जोन, पाउल, जर्ज र रिंगो । स्वयं म्याकार्टनीलाई यो प्रश्न धेरैपल्ट सोधिएको थियो, रेड कि ब्लु भनेर । उनी प्रायः कूटनीतिक जवाफ दिन्थे र भन्थे, हामी त दुवै क्लबलाई उत्तिकै माया गर्छौं । सफलता र प्रख्यातिको त्यो शिखरमा पुगेर द बिटल्सका कोही पनि सदस्य आफ्नो प्रशंसकलाई निराश पार्न चाहँदैनथे । उनीहरूलाई डर थियो, एउटा क्लबको नाम लिँदा अर्को क्लबका समर्थक निराश हुनेछन् । त्यसैले पनि द बिटल्सको मन पर्ने क्लबबारे यति साह्रो दुविधा भएको हो । एकपल्ट भने म्याकार्टनीलाई खुबै करकाप गरिएको थियो रे, साँच्चै कुन क्लब मन पर्छ त भनेर ? यस्तोमा म्याकार्टनीले भनेछन्, अब दुईमध्ये एक क्लबलाई छान्नैपर्यो भने म एभरटनलाई छान्छु, किनभने मेरो परिवारका लगभग सबै सदस्य यही क्लबका प्रशंसक छन् । त्यसैले नै होला, केही वर्षअगाडि खुबै हल्ला पनि चलेको थियो, म्याकार्टनीले एभरटन किन्दै छन् भनेर । एभरटनका समर्थकले त त्यही बेला यसबारे लहर नै चलाएका पनि थिए ।म्याकार्टनीको पछि केनी डगलससँग राम्रो दोस्ती जमेछ । त्यतिबेला भने उनले भनेका थिए, मैले त अब लिभरपुललाई मन पराउन थालेको छु । डगलस लिभरपुलका लेजेन्डरी खेलाडी र प्रशिक्षक दुवै भए । म्याकार्टनी त लिभरपुल सहरमा फुटबलको इतिहासबारे धेरथोक जानकारी नि राख्छन् । त्यसैले उनले यस्तो पनि भन्ने गरेका छन्, लिभरपुलमा फुटबल संस्कृति गज्जब छ, एउटै परिवारमा श्रीमान् एभरटन समर्थक हुन सक्छन्, श्रीमती लिभरपुल । वा बुबा लिभरपुल समर्थक भने छोरा एभरटन ।द बिटल्सका चार सदस्यमध्ये ह्यारिसनलाई भने फुटबलमा पटक्कै रुचि थिएन भनिन्छ, भलै उनले पनि एकपल्ट म्यानचेस्टर युनाइटेड र एस्टन भिल्लाबीचको खेल हेरेका थिए, रंगशालामै पुगेर । उनलाई पनि मुखमै एकपल्ट सोधिएको थियो, रेड कि ब्लु भनेर । त्यतिबेला उनले गज्जब उत्तर दिएका थिए र यो बढीभन्दा बढी अमूर्त थियो । उनले भनेका थिए, लिभरपुलमा तीन क्लब छन्, म तेस्रो टिमलाई समर्थन गर्छु । अब कसैले भन्न सकेन, यो तेस्रो क्लब हो चाहिँ कुन ?हाकाहाकी उनी यही क्लबलाई समर्थन गर्छन् भनेर भन्न सकिने भने स्टोरलाई हो । द बिटल्सका यी ड्रमरको जीवनमा सबैभन्दा बढी प्रभाव कसैको थियो भने त्यो उनको सौतेली बुबाको थियो । यी बुबा लन्डनका रहेछन्, त्यसैले उनी आर्सनलका समर्थक रहेछन् । आफ्ना ती बुबासँग आर्सनल टिम लिभरपुलमा आउँदा बरोबर रंगशालामै गएर फुटबल हेर्न जान्थे, त्यसैले उनी पनि आर्सनलकै समर्थक बने । लिभरपुलका मान्छे अनि आर्सनलको समर्थक, यो समीकरण भने अचम्मको छ ।एउटा तथ्य के हो भने लिभरपुल सहरमा एभरटन र लिभरपुलमध्ये कुन क्लबलाई समर्थन गर्ने हो, त्यसको कुनै राजनीतिक, धार्मिक र सांस्कृतिक कारण हुने गर्दैन । परिवारमा कुन सदस्यको प्रभाव पर्ने हो, त्यसैले निर्भर हुने गर्छ । एभरटनले भन्ने गर्ने जस्तै यसका समर्थक कुनै कारखानामा बन्ने होइन, जन्मेर बन्ने हो । यो सहरमा पहिलो जन्मेको क्लब यही एभरटन नै हो अर्थात् ब्लु । तर रेड अर्थात् लिभरपुल सन् ७० यता यति धेरै सफल रह्यो कि एभरटन ओझेलमा पर्यो, हराएको जस्तै भएर ।"
