शीर्षक,विवरण
बाढीले बगायो बजारका २२ घर,"बाढीले दर्नाको पक्की पुलसमेत बगेको स्थानीय पुष्प विष्टले बताए । कैलाश खोलाको बाढीले छेउछाउका घर, पसल र खेत बगाएको उनले बताए । विष्टका अनुसार दर्नाको सबैभन्दा बढी धान उत्पादन हुने नगरर्नाको कोसेडा खेत बगर बनेको छ । ठाउँ ठाउँमा बाढीले सडक पनि बगाउँदा उद्धारकर्मी तत्काल पुग्न सकेनन् । सदरमुकाम खलंगादेखि करिब ४० किमि पूर्वको घटनास्थलमा बुधबार दिउँसोमात्रै उद्धार टोली पुगेको थियो । नेपाली सेनाको हेलिकप्टरमा प्रमुख जिल्ला अधिकारी गोकर्णप्रसाद उपाध्याय नेतृत्वको टोली सैनीबजार पुगेको हो । घाइतेको उद्धार र बेपत्ताको खोजीका लागि सेना, सशस्त्र र प्रहरी गरी दुई सय सुरक्षाकर्मीसहितको टोली परिचालन भएको प्रजिअ उपाध्यायले बताए । सडक ठाउँ ठाउँमा कतै बगेको छ, कतै पहिरोले बन्द गरेको छ, उनले भने, खोजी र उद्धारमा सडकमार्गबाट आउनै सम्भव थिएन । रामारोशनमा बाढीले घरसँगै बगाएकामध्ये ६ जनाको शव बुधबार दिउँसो फेला परेको छ । ६ मध्ये ३ जनाको सनाखत हुन बाँकी छ । ११ जना अझै बेपत्ता छन् । खोजी जारी छ, डीएसपी योगेन्द्रसिंह थापाले भने । उनका अनुसार ४ जनाको शव बान्नीगढी जयगढ गाउँपालिका६ दर्नाको कोसेडा क्षेत्र र २ जनाको शव मंगलसेन नगरपालिका३ रलेको लमतणा र सेरीमा भेटिएको हो । मृत्यु हुनेमा सैनीबजारका १२ वर्षीया नवीन साउद, ३२ वर्षीया गौरी शाह र ४८ वर्षीया चन्द्र साउद छन् । अन्य तीन जनाको सनाखत हुन बाँकी छ । बाढीले सैनीबजारका २२ घर, रामारोशन क्षेत्रका ९ झोलुंगे पुल, एउटा पक्की पुल, गाउँपालिकाको एउटा एम्बुलेन्स, ५ वटा लघु जलविद्युत्का पावर हाउस र ४ वटा मोटरसाइकल बगाएको रामारोशन गाउँपालिकाका अध्यक्ष झंकर साउदले बताए । कैलाश खोला आसपासका खेतीयोग्य जमिन सबै बाढीले बगाएको छ । गाउँपालिका पूरै चिराचिरा भएको छ । अझै क्षतिको सबै विवरण सबै आइसकेको छैन, उनले भने, दर्ना पुलदेखि रामारोशनसम्म २५ ठाउँभन्दा बढी सडक बाढीले बगाएको छ । विपद्मा परेका स्थानीयलाई अछाम रेडक्रसले राहत वितरण गरेको उनले बताए । कम्बल, त्रिपाल, भाँडावर्तन डोरीलगायतका सामग्री वितरण गरिएको छ ।"
उपत्यका 'हटस्पट बन्ने जोखिम,"प्रधानमन्त्रीलाई ब्रिफिङ मात्रैउपत्यकाका तीन जिल्ला काठमाडौं, भक्तपुर र ललितपुरले बुधबार रातिबाट एक साताका लागि निषेधाज्ञा जारी गरेका छन् । तीन जिल्लाकै संयुक्त सुरक्षा समिति बैठकले कोरोना संक्रमणको जोखिम भयावह बनेको निष्कर्षसहित अत्यावश्यकबाहेकका सबै क्षेत्र भदौ १० गतेसम्म बन्द गरेका हुन् । काठमाडौं डीसीसीएमसीले कोरोना संक्रमितलाई अस्पतालमा लगेर उपचारको व्यवस्था नगरिए राजधानी हटस्पट बन्ने जोखिम औंल्याएको छ । तर यसै मेसोमा बुधबार साँझ प्रधानमन्त्री निवास बालुवाटारमा प्रधानमन्त्री केपी शर्मा ओली, सीसीएमसीका पदाधिकारी र सचिवालयका कर्मचारीको संयुक्त बैठकमा भने सरकारले गरेका कामको मात्रै फेहरिस्त पेस गरियो । राजधानीमा निषेधाज्ञा लागू हुनु अघिल्लो दिन बसेको प्रधानमन्त्रीसहितको बैठक छलफल र समीक्षामै केन्द्रित थियो । अहिलेसम्म सीसीएमसी, विभिन्न मन्त्रालय तथा सम्बन्धित निकायबाट भएका कामको प्रगति मात्रै पेस गरियो । जोखिम टार्न ठोस निर्णय हुन सकेन । प्रधानमन्त्रीले पनि सहभागी सबैका कुरा सुने मात्रै ।सीसीएमसी सचिवालयका संयोजक एवं प्रधानमन्त्री तथा मन्त्रिपरिषद् कार्यालयका सचिव महेन्द्रप्रसाद गुरागाईंले बैठकमा स्वास्थ्य मन्त्रालय र सीसीएमसीका तर्फबाट प्रधानमन्त्रीलाई ब्रिफिङ मात्रै भएको बताए । सुरक्षा निकायका प्रमुखले पनि विभिन्न जिल्लामा लगाइएको निषेधाज्ञा र त्यसले पारेको असरबारे आआफ्नो धारणा सुनाएका थिए । सचिव गुरागाईंले भने, सीसीएमसीका तर्फबाट मैले र स्वास्थ्य मन्त्रालयका तर्फबाट सहसचिव महेन्द्र श्रेष्ठले कोरोना भाइरसको अहिलेको अवस्था र सरकारले गरिरहेको कामबारे जानकारी गरायौं ।करिब एक घण्टा चलेको बैठकमा प्रधानमन्त्री ओली र अन्य मन्त्रीहरू भने बोलेनन् । गृह मन्त्रालयका एक अधिकारीले फिल्डमा संक्रमणको अवस्था र सरकारले गरेका कामकारबाहीप्रति सकारात्मक र कमीकमजोरीबारे सत्यतथ्य ब्रिफिङ नै हुन नसकेको टिप्पणी गरे । यस्ता संकटका बेला बैठक बस्दा पनि प्रशासनबाट आएका सुझाव र सल्लाह अनि जोखिम न्यूनीकरणबारे ठोस निर्णय हुन नसक्नु सरकारको कमजोरी हो । प्रधानमन्त्रीलाई फिल्डमा भइरहेको वास्तविकताबारे स्पष्टसँग कुरै राखिएको छैन, ती अधिकारीले कान्तिपुरसँग भने, त्यसको असर संकट सामना गर्न तत्काल लिनुपर्ने निर्णयमा देखिएको छ ।"
संक्रमितको जोखिम सबैतिर,"(काठमाडौं)  कोरोना नियन्त्रण गर्न खटिने मुख्य निकाय स्वास्थ्य तथा जनसंख्या मन्त्रालयका ६ कर्मचारीमा कोरोना भाइरस संक्रमण पुष्टि भइसकेको छ । संक्रमितमा मन्त्रालयका उच्च पदस्थ कर्मचारीका ड्राइभर र सहयोगीसमेत छन् । कन्ट्याक्ट ट्रेसिङका क्रममा लिएको अरूको स्वाबको रिपोर्ट आउन बाँकी छ । स्वास्थ्य विभागका कर्मचारी र चालकलाई पनि कोरोना देखिएको छ । काठमाडौं उपत्यकामा मंगलबार २ सय ५ जना संक्रमित देखिएकोमा ४४ जना स्वास्थ्यकर्मी छन् । शिक्षण अस्पताल महाराजगन्जका स्वास्थ्यकर्मी मात्रै त्यस दिन २४ जनामा संक्रमण पुष्टि भएको निर्देशक डा रोहित पोखरेलले जानकारी दिए । यसबाहेक सुमेरु, निदान र किस्टका स्वास्थ्यकर्मीमा संक्रमण देखिएको छ । शिक्षण अस्पतालमा पछिल्लो एक सातामा मात्रै ४० स्वास्थ्यकर्मी संक्रमित भएका छन् । अस्पतालमा आउने बिरामी र कर्मचारीको लापरबाहीले संक्रमण बढ्यो, शिक्षण अस्पतालका निर्देशक डा पोखरेलले भने, अस्पताल व्यवस्थापनले जतिसक्दो सुरक्षाचाहिँ अपनाएका छौं । संक्रमण फैलिएको अर्को अस्पताल हो, गंगालाल हृदय रोग केन्द्र । त्यहाँ १७ जनाभन्दा बढी संक्रमित छन् । मन्त्रालयका अनुसार ३ सय २७ स्वास्थ्यकर्मी र चिकित्सक संक्रमित भइसकेका छन् । संक्रमित भएकामा निजी क्षेत्रका स्वास्थ्यकर्मी बढी रहेको मन्त्रालयका सहप्रवक्ता डा समीरकुमार अधिकारीले बताए । सुरक्षाकर्मीमा पनि संक्रमितको संख्या दिनहुँ थपिइरहेको छ । नेपाल प्रहरीका प्रवक्ता कुबेर कठायतका अनुसार बुधबारसम्म ७ सय ७२ जना प्रहरी संक्रमित भइसकेका छन् । तीमध्ये २ सय ६८ जना निको भइसकेका छन् । प्रहरी प्रधान कार्यालयमा सबैभन्दा बढी १ सय ६८ जनालाई संक्रमण भएको उनले बताए । त्यहाँ सबैभन्दा पहिले कार्यालयका चालकमा संक्रमण देखिएको थियो । कठायतका अनुसार उपत्यकामा ट्राफिकसहित ३९, प्रदेश १ मा २६, प्रदेश २ मा ८३, वाग्मतीमा ४८, गण्डकीमा २२, प्रदेश ५ मा ५४, कर्णालीमा ७ र सुदूरपश्चिम प्रदेशमा ६ जना प्रहरी संक्रमित छन् । सशस्त्र प्रहरी र नेपाली सेनामा पनि संक्रमित छन् । थुनुवामा पनि संक्रमण देखिएपछि जोखिम थप बढेको महानगरीय प्रहरी परिसर काठमाडौंका प्रमुख श्यामलाल ज्ञवालीले बताए । सोमबार कालीमाटी वृतमा रहेका एक पुरुष थुनुवामा कोरोना संक्रमण देखिएको थियो । संक्रमित रहेको थुनुवा कक्षमा १६ जना थिए । इपिडिमिलोजी तथा रोग नियन्त्रण महाशाखा (ईडीसीडी) का निर्देशक डा वासुदेव पाण्डेले स्वास्थ्यकर्मी र सुरक्षाकर्मी सबैभन्दा बढी जोखिममा रहेको बताए । संक्रमित हुनेमा कुनै क्षेत्र घटीबढी होला तर अब कुनै पनि क्षेत्र बाँकी छैन, उनले भने, जतिसक्दो सावधानी अपनाऔं । अख्तियार दुरुपयोग अनुसन्धान आयोगमा पदाधिकारीसहित ४१ जना संक्रमित भइसकेका छन् । आयोगका एक पदाधिकारीको त पूरै परिवारमा संक्रमण देखिएको छ । आयोगमा संक्रमितको संख्या उच्च भए पनि नियमित काम भइरहेको प्रवक्ता तारानाथ अधिकारीले बताए । सर्वोच्च अदालत र संसद्का कर्मचारी तथा स्थानीय तहका पदाधिकारी पनि संक्रमित भएका छन् । ईडीसीडीका अनुसार काठमाडौं उपत्यकामा हजाम, कवाडी संकलक, निर्माण क्षेत्रमा काम गर्ने व्यक्तिलाई समेत संक्रमण देखिइसकेको छ । प्रहरी, स्वास्थ्यकर्मी र अख्तियारमा संक्रमितले परिवारका सदस्यहरूलाई समेत सारेपछि संक्रमण समुदायका अरू सदस्यमा फैलिएको विज्ञहरू बताउँछन् । विगतमा उपत्यका बाहिरबाट आउनेमा मात्रै संक्रमण देखिएको थियो । स्थानीय बासिन्दा ३० प्रतिशत हाराहारी मात्रै संक्रमित थिए, जनस्वास्थ्य विज्ञ एवं ईडीसीडीका वरिष्ठ जनस्वास्थ्य अधिकृत उत्तमकुमार कोइरालाले भने, पछिल्ला दुई सातामा उपत्यकाभित्रै एक व्यक्तिबाट अर्को व्यक्तिमा सर्न थालेको छ । एउटा परिवारले अर्को परिवारलाई समेत संक्रमित बनाएको पाइएको छ । अछामका सांसद यज्ञबहादुर बोगटी पछिल्लो समय काठमाडौं उपत्यका बाहिर गएकै छैनन् । अरूसँग भेटघाट हुँदा संक्रमित भएको हुन सक्ने भनेर परीक्षण गर्दा उनमा पोजिटिभ देखियो । त्यस्तै सर्वसाधारणको सहजै पहुँच नभएको पुल्चोकको मन्त्री निवासमा समेत एक जनामा कोरोना देखिएको छ । अध्यागमन विभाग र निर्वाचन आयोगका कर्मचारी, नेताहरूका सुरक्षागार्ड, भेटेनरी चिकित्सकलाई समेत कोरोना देखिएको छ । काठमाडौंको मध्य भाग न्युरोड, महाबौद्ध, असन क्षेत्रका व्यापारीलाई कोरोना देखिएको छ । स्वास्थ्य सामग्री आपूर्तिकर्ता, राहदानी विभागका कर्मचारीसमेत संक्रमित छन् । निजी क्षेत्रका कर्मचारीहरूमा पनि संक्रमण पुष्टि भएको छ । स्वास्थ्य मन्त्रालयको पछिल्लो तथ्यांकअनुसार उपत्यकामा सबैजसो स्थानीय तहका बासिन्दालाई संक्रमण देखिएको छ । काठमाडौं महानगरको वडा नं ३२ मा ६० जनाभन्दा बढी संक्रमित छन् । कोटेश्वरको एउटा टोलमा मात्रै १७ जनाभन्दा बढी संक्रमित छन् । संक्रमितको संख्या बढेकै कारण लक्षण देखिएका संक्रमितलाई पनि घरमा राख्नुपरेको मन्त्रालयका सहप्रवक्ता डा अधिकारीले बताए । संक्रमितको संख्या बढेपछि आइसोलेसनको स्थान पनि थप भएको उनले बताए । इचंगुनारायणमा सुकुम्बासीका लागि बनाइएको भवनमा पनि संक्रमित राख्न आइसोलेसन सेन्टर बनाइएको छ । केएमसीमा ५५ शय्या थप गरिएको छ । भक्तपुर अस्पतालमा १५ शय्या थप गरिएको छ । काठमाडौं उपत्यकामा सबैजसो स्थानीय तहका वडा तहमा समेत संक्रमित देखिएकाले ५ हजार जना संक्रमित अट्ने एकीकृत आइसोलेसन बनाउन लागिपरेका छौं, उपत्यका नगर फोरम र काठमाडौं महानगरपालिकाका प्रमुख विद्यासुन्दर शाक्यले भने, एक सातामा यो पूरा गर्छौं ।"
कोरोनाले थप १० को मृत्यु,"(काठमाडौं)  उपत्यकाबाहिर पर्सा, सुनसरी, मोरङ, मकवानपुर र सप्तरीका ८ जना र उपत्यकामा २ कोरोना संक्रमितको मृत्यु भएको छ । पर्साको वीरगन्ज हेल्थ केयर अस्थायी कोरोना अस्पतालमा वीरगन्ज महानगरपालिका रेशमकोठीकी ४० वर्षीया महिलाको बुधबार दिउँसो मृत्यु भएको हो । चार दिनदेखि एक निजी अस्पतालमा उपचार गराइरहेकी उनमा मंगलबार संक्रमण पुष्टि भएपछि कोरोना अस्पतालमा ल्याएको थियो । मधुमेह र निमोनिया देखिएकी उनको बुधबार दिउँसो मृत्यु भएको जिल्ला प्रशासन कार्यालयले जनाएको छ । यसैगरी, वीरगन्ज४ विर्ताका ८४ वर्षीय पुरुष र वीरगन्ज भिस्वाका ५७ वर्षीय अर्का पुरुषको पनि मंगलबार मृत्यु भएको छ । विर्ताका पुरुष साउन २७ देखि नारायणी अस्थायी कोरोना गण्डक अस्पतालमा उपचाररत थिए । सुनसरीको धरान१५ बाँझगरास्थित दशरथपथमा बस्दै आएकी ७१ वर्षीया वृद्धाको बीपी कोइराला स्वास्थ्य विज्ञान प्रतिष्ठानको कोभिड१९ अस्पतालमा बुधबार मृत्यु भएको छ । साउन २३ गते उनमा कोरोना प्ष्टुि भएपछि आइसोलेसनमा भर्ना गरिएको थियो । ज्वरो, खोकी र श्वासप्रश्वासमा समस्या आएपछि आईसीयूमा राखेर भेन्टिलेटरसहित अक्सिजन दिइएको थियो । प्रतिष्ठानका अनुसार उनमा दम र मुटुको पनि समस्या थियो ।मंगलबार राति मोरङको बूढीगंगा२ बस्ने ६७ वर्षीया संक्रमित महिलाको मृत्यु भएको छ । साउन २५ देखि उच्च ज्वरो, अत्यधिक खोकी र श्वासप्रश्वासमा समस्या देखिएपछि उनलाई विराट मेडिकल कलेजमा लगिएको थियो । कलेजले रोग पहिचान गर्न नसकेपछि मंगलबार बिहान बीपी प्रतिष्ठानमा रेफर गरेको थियो । प्रतिष्ठानका प्रवक्ता प्राडा निदेश सापकोटाका अनुसार उनमा मुटुको पनि समस्या थियो । वृद्धा बसेको घरधनीकी एक छोरीसहित भाडामा बस्ने अन्य तीन महिला र एक पुरुषमा पनि संक्रमण पुष्टि भएको धरान उपमहानगरका स्वास्थ्य प्रमुख उमेश मेहताले बताए । चितवन मेडिकल कलेजमा मंगलबार मृत्यु भएकी मकवानपुरको हेटौंडा उपमहानगर१९ सान्नानटारकी ६२ वर्षीया महिला र आफ्नै घरमा मृत्यु भएका हेटौंडा१ जरुवाटोलका ६१ वर्षीय पुरुषमा पनि कोरोना पुष्टि भएको छ । दुवैमा मृत्युपछि कोरोना पुष्टि भएको हेटौंडा आइसोलेसन वार्डका इन्चार्ज भोला चौलागाईंले बताए । ६ महिनादेखि कलेजोको क्यान्सरबाट पीडित महिलाको मंगलबार बिहान र पुरुषको मंगलबार राति मृत्यु भएको थियो । मृतक महिलाको परिवारले कोरोनाबाट मृत्यु भएको स्वीकार नगरेको भए पनि चितवनस्थित भरतपुर अस्पतालका सूचना अधिकारी लीलाधर पौडेलले भने सोही नाम, ठेगाना र उमेरकी महिलाको कोरोना रिपोर्ट पोजिटिभ आएको बताए । महिलाको अन्त्येष्टिमा करिब ३ सय मलामी सहभागी थिए । मंगलबार मृत्यु भएका सप्तरीको राजविराज नगरपालिका४ का २८ वर्षीय युवकमा कोरोना पुष्टि भएको छ । ज्वरो र श्वासप्रश्वासमा समस्या भएपछि उनलाई राजविराजस्थित छिन्नमस्ता अस्पतालमा लगिएको थियो । अवस्था गम्भीर भएपछि बीपी प्रतिष्ठान धरान लगिएकोमा लगत्तै मृत्यु भएको थियो । मंगलबार नै अन्तिम संस्कार गरिएको उनको बुधबार साँझ कोरोना पुष्टि भएको रिपोर्ट आएको जिल्ला स्वास्थ्य प्रमुख दुनियालाल यादवले बताए । यस्तै, स्वास्थ्य मन्त्रालयका अनुसार काठमाडौंका पुरुष र भक्तपुरकी महिलाको पनि कोरोना संक्रमणबाट मृत्यु भएको छ ।काठमाडौं उपत्यकामा बुधबार १५९ संक्रमित थपिएका छन् । काठमाडौंमा १३४, भक्तपुरमा ८ र ललितपुरमा १७ जनामा संक्रमण देखिएको स्वास्थ्य मन्त्रालयले जनाएको छ । देशभर आईसीयूमा १३१ र भेन्टिलेटरमा ६ जनाको उपचार भइरहेको छ । मन्त्रालयका अनुसार कोरोनाको उपचारका लागि ९ सय ४६ आईसीयू बेड र ४९६ वटा भेन्टिलेटर छुट्याइएको छ ।सांसद बोगटीलाई कोरोनाकाठमाडौं (कास) संघीय सांसद यज्ञबहादुर बोगटीलाई कोरोना संक्रमण भएको छ । ललितपुरमा कोठा लिएर बसेका उनी होम आइसोलेसन बस्न मिल्ने संरचना नभएकाले कीर्तिपुरस्थित आयुर्वेद अस्पतालको आइसोलेसनमा छन् । उनी अछाम क्षेत्र नम्बर २ बाट निर्वाचित सांसद हुन् ।मलाई कोरोनाको केही लक्षण छैन, उनले भने, सावधानी अपनाउँदा अपनाउँदै कोबाट सर्यो थाहा छैन । तीन दिनअघि भने उनको रिपोर्ट नेगेटिभ आएको थियो । आइसोलेसनमा बस्दा आत्मबल दह्रो बनाउन उनले सुझाए । मलाई कोरोना लागेको छ भन्ने बिर्सेर निराश नभई बसेको छु, उनले भने ।"
संक्रमितलाई वैकल्पिक उपचारको खोजी,"ॅ२० प्रतिशत बेड नछुट्याउनेको पीसीआर अनुमति खारेजस्वास्थ्य मन्त्रालयले कोरोना संक्रमितका उपचारका लागि निजी अस्पतालले २० प्रतिशत बेड नछुट्याए पीसीआर परीक्षणका लागि दिइएको अनुमति खारेज गर्ने चेतावनी दिएको छ । बुधबार आयोजित कोभिड१९ नियमित प्रेस ब्रिफिङमा प्रवक्ता डा जागेश्वर गौतमले मेडिकल कलेजले एक तिहाइ बेड कोरोनाको उपचारका लागि छुट्याए उनीहरूले पीसीआर परीक्षणका लागि अनुमति पाउने पनि जानकारी गराए । केही समयअघि मन्त्रालयले कोभिड उपचारका लागि हरेक अस्पतालले २० प्रतिशत बेड र मेडिकल कलेजले एक तिहाइ आइसोलेसन बेड छुट्याउन निर्देशन दिएको थियो ।प्रवक्ता गौतमले निजी अस्पतालले संक्रमितको उपचार गर्दिनँ भन्न नपाउने बताए । आउने एकदुई वर्षमा कुनै पनि उपचार गर्ने अस्पतालले कोभिडबाहेकको मात्र उपचार गर्न सम्भव छैन, उनले भने, जँचाउन आउने ननकोभिड बिरामी पनि कोभिड संक्रमित हुन सक्छन् । त्यतिबेला अस्पतालले तुरुन्त रेफर गर्न सम्भावना कम हुन्छ ।"
मंसिर ४ कै सहमतिको पुनर्व्याख्या,"(काठमाडौं)  पार्टीभित्रको विवाद समाधानको सूत्र खोज्न गठित नेकपाको कार्यदलले २०७६ मंसिर ४ मा भएको सहमतिलाई पुनर्व्याख्या गर्दै कार्यकारी अध्यक्षको कामलाई प्रधानमन्त्रीले हस्तक्षेप नगर्ने खालको प्रारम्भिक प्रतिवेदन तयार पारेको छ । कार्यदलले पार्टीको आगामी महाधिवेशन सम्बन्धमा पनि आफ्नो धारणा तय गर्दै यसअघि केन्द्रीय कमिटीले तय गरेको चैतको मितिमै गर्नु उपयुक्त हुने निष्कर्ष निकालेको छ ।महासचिव विष्णु पौडेलको नेतृत्वमा बनेको ६ सदस्यीय कार्यदलको चारवटा बैठकपछि प्रारम्भिक प्रतिवेदन तयार पारी अध्यक्षद्वय केपी शर्मा ओली र पुष्पकमल दाहाललाई बुझाइएको छ । कार्यदलले सहमतिको मस्यौदा तयार पारेपछि बुधबार कार्यदलका सदस्यहरू पौडेल र जनार्दन शर्मासहित अध्यक्षद्वयको बैठक प्रधानमन्त्री निवास बालुवाटारमा बसेको थियो । प्रतिवेदनमा मूलतः २०७६ मंसिर ४ को सहमतिलाई पुनर्व्याख्या गरिएको छ, कार्यकारी अध्यक्षका कामलाई प्रधानमन्त्री ओलीले हस्तक्षेप नगर्ने गरी व्याख्या गरिएको छ, कार्यदलका एक सदस्यले कान्तिपुरसँग भने, कतिपय विषय गत साउन ३ मा अध्यक्षद्वयका बीचमा भएका सहमति पनि छन् ।साउन ३ मा मंसिरमा पार्टीको अर्ली महाधिवेशन गर्ने र महाधिवेशनमा ओलीले दाहाललाई सघाउने सहमति भएको थियो । अहिले तयार भएको सहमतिको मस्यौदामा भने पार्टीको महाधिवेशन केन्द्रीय कमिटीको गत माघको बैठकले तोकेको मिति चैतमै गर्ने उल्लेख छ । सहमतिमै एकताको महाधिवेशन गर्ने समझदारी बनेको भए पनि पूर्वएमालेहरू मिलेर आफूलाई एक्ल्याउने वा पूर्वएमालेबाटै अध्यक्षमा उम्मेदवारी दिन्छु भनेर अप्ठ्यारोमा परिने हो कि भनेर दाहाल सशंकित थिए । त्यही भएर सहमतिमै पार्टीको एकता महाधिवेशन गर्ने प्रस्ताव तयार पारेका हौं, कार्यदलका ती सदस्यले भने, बहुमतीय पद्धतिमै जाने स्थिति बनेछ भने प्रधानमन्त्री ओलीले दाहाललाई समर्थन गर्नर् ेअनौपचारिक अन्डरस्ट्यान्डिङ छ ।एकता महाधिवेशनबाट सहमतिमा अध्यक्ष हुने भएपछि सरकारको बाँकी कार्यकाल प्रधानमन्त्री ओलीले नै चलाउने प्रस्ताव पनि प्रतिवेदनमा छ । तर मन्त्रिपरिषद् भने पुनर्गठन हुनेछ । पार्टीमा कसैले अत्यधिक अवसर पाउने, कोही कमरेड जहिले पनि किनारामा पर्ने भइरहेको छ, त्यसलाई यसपटक मन्त्रिपरिषद् पुनर्गठन गर्दा समीक्षा गरौं भनिएको छ, कार्यदलको प्रस्तावित प्रतिवेदनको सार उल्लेख गर्दै ती सदस्यले भने, दुई वर्ष पुगेका साथीहरू एकमुष्ट निस्किएर नयाँ टिम ल्याउने कि पर्फर्मेन्सका आधारमा पुनर्गठन गर्ने, त्यो भने टुंगो लागिसकेको छैन ।यस्तै गत मंसिर ४ मा ओलीलाई सरकार र दाहाललाई दलको भागबन्डा गर्दा दलका बैठकहरू आमरूपमा दाहालले नै सञ्चालन गर्ने र विशेष रूपमा ओलीको पनि उपस्थिति हुने भनिएको थियो । अहिले प्रतिवेदनको मस्यौदाले कार्यकारी अध्यक्षको अधिकारलाई लिपिबद्ध गरेको छ । सहमतिअनुसार दाहालले सम्पूर्ण रूपमा पार्टी सञ्चालन गर्ने, एकताको काम सकेर महाधिवेशन केन्द्रित हुने र त्यसमा ओलीले सघाउने मस्यौदामा उल्लेख छ । प्रस्तावित मस्यौदाले पार्टीमा ओलीको अधिकार सीमित गरेको छ, सारमा उहाँलाई सेरेमोनियल अध्यक्षजस्तो बनाइनेछ, दाहालले पार्टी काम सञ्चालन गर्नु हुनेछ, स्रोतले भन्यो, तर दुई अध्यक्षबीचको सहमतिबिना केही पनि निर्णय गर्न पाइने छैन, निर्णयहरूमा दुवै अध्यक्षको हस्ताक्षर हुन्छ, सहमतिमै बैठक बोलाइन्छ ।यस्तै सरकारको दैनिक काममा पार्टीले हस्तक्षेप नगर्ने तर राजनीतिक नियुक्ति पार्टीको निर्णयबिना ओली एक्लैले गर्न नपाउने गरी नेकपा अघि बढ्नेछ । प्रदेश सरकारहरू पनि आवश्यकताअनुसार पुनर्गठन गर्ने प्रस्ताव गरिएको र त्यसमा अध्यक्षद्वयको धारणा आइनसकेको स्रोतको भनाइ छ । यस्तै स्थायी कमिटीमा अलपत्र एजेन्डाबारे छलफल चलाउने र केन्द्रीय कमिटीको बैठक माग गर्दै हस्ताक्षर बुझाएका नेताहरूको पनि माग सम्बोधन गर्ने उनीहरूको तयारी छ । अहिले यो परिस्थितिमा केन्द्रीय कमिटी बैठक बोलाउन त सकिन्न, कोभिड१९ को प्रभाव कम भएपछि बैठक डाक्ने र केन्द्रीय कमिटीको उक्त बैठकले महाधिवेशनको तयारी गर्ने गरी निर्णय हुन सक्छ, स्रोतले भन्यो । गत शुक्रबार अध्यक्षद्वयले पार्टीभित्रको समस्याको पहिचान र समाधानको उपाय पहिल्याउन कार्यदल बनाउने निर्णय गरेका थिए । कार्यदलको बैठक शनिबार, आइतबार, मंगलबार र बुधबार बसेर सालाखाला खाका तयार पारेको हो । त्यही खाकामाथि बुधबार अध्यक्षद्वयसँग परामर्श गरिएको र फेरि बसेर एकदुई दिनमै टुंगो लगाउने नेताहरूले बताएका छन् । गत असार १० गते सुरु भएको नेकपा स्थायी कमिटी बैठक नेतृत्वको छिनाझप्टीका कारण अलपत्र छ । ओलीले भारतीय इसारामा आफूलाई प्रधानमन्त्रीबाट हटाउन चलखेल सुरु भएको बताएपछि रुष्ट बनेका अध्यक्ष दाहालसहितका नेताहरूले दुवै पदबाट उनको राजीनामा मागेका थिए । तर ओलीले आफूले कुनै पनि हालतमा राजीनामा नदिने बरु कारबाही भोग्न तयार रहेको बताउँदै आएका थिए । पछिल्लोपटक दाहालले ओलीको राजीनामाको माग छोडेका छन् भने ओलीले पार्टीमा हस्तक्षेप नगर्ने प्रतिबद्धता जनाएका छन् ।कार्यदल बनेपछिका नियुक्ति खारेज गर्न मागपार्टीभित्रको विवाद समाधान गर्न कार्यदल बनिसकेपछि पनि प्रधानमन्त्री केपी शर्मा ओलीले एकलौटी राजनीतिक नियुक्ति गरेको भन्दै नेकपामा नयाँ बखेडा सुरु भएको छ । प्रधानमन्त्री ओलीसँग मंगलबार र बुधबार भएको भेटमा अध्यक्ष पुष्पकमल दाहालले कार्यदल बनेपछि सरकारले गरेका सबै नियुक्ति खारेज गर्न प्रधानमन्त्रीसँग आग्रह गरेका छन् । कार्यदलले एकताका लागि छलफल गरिरहेको छ, प्रतिवेदन नआउँदासम्म विवादास्पद गतिविधि नगर्ने कुरा भएको हो, तपाईंले राजनीतिक नियुक्ति गर्दा पार्टीमा सल्लाह गर्छु भन्नुभएकै हो, दाहालले ओलीलाई भनेको कुरा उद्धृत गर्दै स्रोतले कान्तिपुरसँग भन्यो, हामी सहमतिका लागि भनेर मिहिनेत गरिरहने, तपाईं सहमतिको स्पिरिटभन्दा बाहिर गएर धमाधम राजनीतिक नियुक्ति गरिरहने ? यसरी त सहमति बन्न सक्दैन, झन् भाँडिन्छ । दाहालले ओलीसँग तपाईंले पार्टी एकताबद्ध भएर अघि बढोस् भन्ने चाहनुभएको छैन र ? भनेर सोधेका थिए । तपाईंले राजनीतिक नियुक्तिका लागि योग्यता जाँच गर्ने मापदण्ड बनाउनुभएको रैछ, दाहालको भनाइ उद्धृत गर्दै स्रोतले कान्तिपुरसँग भन्यो, जसले मलाई र माधवजीलाई धेरै निन्दा गर्छ, उसैलाई पुरस्कृत गर्दै हिँड्नुभएको छ, म तपाईंसँग एकदमै निराश छु ।जवाफमा ओलीले भने अति नै आवश्यक नियुक्तिहरू गरिएको बताएका थिए । उनले ती नियुक्तिहरू पुरानै भएको पनि बताएका थिए । सोमबार बसेको मन्त्रिपरिषद् बैठकले समाज कल्याण परिषद्को उपाध्यक्षमा इलामका लोकनाथ सुवेदी, युवा व्यवसायी तथा साना कोषको उपाध्यक्षमा खोटाङका देवराज रोका र प्रेस काउन्सिलको कार्यवाहक अध्यक्षमा कास्कीकी दुर्गा भण्डारीलाई नियुक्त गर्ने निर्णय गरेको थियो । यी निर्णयहरू खारेज गरेर सहमतिको पालना गर्न दाहालले ओलीलाई भनेका हुन् । यद्यपि भण्डारीलाई काउन्सिलको कार्यवाहक अध्यक्ष बनाउने निर्णय भने तत्काल कार्यान्वयन नगर्न सर्वोच्च अदालतले अन्तरिम आदेश जारी गरिसकेको छ । नेकपा स्रोतका अनुसार ओलीले कार्यदल बन्नुअघि अब आइन्दा राजनीतिक नियुक्ति गर्नुपर्दा पार्टीको सहमति लिने प्रतिबद्धता जनाएका थिए । सोही आधारमा विवाद समाधानको उपाय खोज्न बनेको कार्यदलले प्रतिवेदन तयार नहुँदासम्म कुनै पनि नियुक्ति तथा विवादास्पद अभिव्यक्ति दिन नहुने निर्णय गरेको थियो । तर सहमति बनेको चार दिन नपुग्दै ओलीले एकलौटी गरेको भनेर नेताहरूले असन्तुष्टि जनाएका हुन् । दाहाल निवास खुमलटारमा बुधबार बिहान दाहालसहित वरिष्ठ नेताहरू झलनाथ खनाल, माधवकुमार नेपाल र प्रवक्ता नारायणकाजी श्रेष्ठबीचमा छलफल भएको थियो । छलफलमा दाहालले ओलीसँग मंगलबार साँझ भएको भेटबारे जानकारी गराएका थिए । अरू नेताहरूले कार्यदलले काम गरिरहेका बेला मनपरी गर्ने हो भने कार्यदलकै पो के काम भयो र भनेर सोधेका थिए । उनीहरूले कार्यदलले काम नसक्दासम्म कुनै पनि राजनीतिक नियुक्ति नगर्ने र गर्नैपरे पनि दाहालको टिमसँग सरसल्लाह गर्ने पूर्ववत् सहमति भंग गरेको भन्दै ओलीले सहमति नचाहेको निष्कर्ष निकालेका थिए । उनीहरूले पार्टीलाई एकताबद्ध नगर्ने र पुरानै शैलीमा अलमल मात्रै पार्ने उहाँको सोच हो भने हामीले सोच्नैपर्छ, अब पार्टीलाई अनिर्णयमा राख्न हुन्न भनेका थिए । उनीहरूले गुटगत पूर्वाग्रहका आधारमा गरिएका पछिल्ला राजनीतिक नियुक्ति बदर गरेर ओलीले सहमतिको पालना गर्नुपर्नेमा जोड दिएका थिए । मैले ओलीजीलाई तपाईंले आफ्नो स्वभाव देखाइहाल्नुभयो, यो चालबाजी ठीक लागेको छैन भनें, दाहालको ब्रिफिङ सुनेका एक सचिवालय सदस्यले भने, ओलीजीले पहिले नै नियुक्ति गरिएको हो भनेर आलटाल गर्न खोज्नुभयो, त्यसो भनेर कहाँ हुन्छ र ?मंगलबार साँझ संसद्को कृषि सहकारी तथा प्राकृतिक स्रोत समितिका सदस्यहरूसँग पनि प्रधानमन्त्री ओलीले आफ्नै पार्टीभित्रका नेताहरूले शत्रुभन्दा तल्लो दर्जामा उत्रेर काम गर्न नदिएको भन्दै गुनासो गरेका थिए । त्यो विषयमा पनि चार नेताका बीचमा गम्भीर छलफल भएको खुमलटार स्रोतले जानकारी दियो । सहमतिका लागि प्रयास भइरहेका बेलामा ओलीले एकता भाँड्ने काम गरेको निचोड चार नेताहरूले निकालेका हुन् । त्यसपछि प्रधानमन्त्री ओलीलाई भेट्न दाहाल बालुवाटार गएका थिए । बुधबार पनि ओलीसँग दाहालले नियुक्तिका विषयमा कुरा उठाएका थिए ।"
संसद्को विवादित लोगो फिर्ता,"(काठमाडौं)  संसद् सचिवालयले संघीय सांसदका लागि बनाएको लोगो विवादित भएपछि निर्माणकर्तालाई नै फिर्ता गरेको छ । लोगोमा राखिएको नक्सा नमिलेको र भद्दा देखिएकाले फेरि बनाएर दिन भन्दै सचिवालयले फिर्ता गरेको हो ।सचिवालयले दुवै सदनका सदस्यका लागि ३ सय ५० वटा लोगो बनाएको थियो । त्यसमध्ये १ सय ९० वटा लोगो निर्माणकर्ता वाग्मती प्रदेश सरकार मातहतको घरेलु तथा साना उद्योग कार्यालयलाई फिर्ता दिइएको छ । बाँकी लोगो पनि फिर्ता गर्ने चरणमा रहेको सचिवालयले जनाएको छ । ९५ वटा लोगो सांसदहरूलाई वितरण गरिसकिएको छ ।पहिले बनाइसकेका लोगोलाई फेरि निर्माण गर्दा त्यसमा प्रयोग भएको सुन काम नलाग्ने भएको छ । प्रत्येक लोगोमा २ लाल सुन र १ तोला चाँदी प्रयोग गरिएको थियो । सचिवालयले नेपाल राष्ट्र बैंकको टक्सार विभागबाट ८७ ग्राम सुन खरिद गरेको थियो, जसको मूल्य ६ लाख ८२ हजार परेको सचिवालयका प्रमुख लेखा नियन्त्रक वसन्तराज सिग्देलले बताए । फेरि लोगो बनाउने भए सुन किन्नुपर्ने र त्यसको खर्च कसले बेहोर्ने भन्नेमा लोगो निर्माता र संसद सचिवालयबीच विवाद देखिएको छ । संसद् सचिवालयका सहायक प्रवक्ता दशरथ धमलाले यसअघि नै सुन र चाँदी खरिद गरेर दिइसकिएकाले अब खर्च नबेहोर्ने बताए । सचिवालयले लोगो निर्माण गरेबापतको ज्यालालगायत सबै खर्च यसअघि नै बुझाइसकेको र प्रतिलोगोबराबर ५ हजार ५ सय २७ रुपैयाँ खर्च भएको जनाएको छ । घरेलु तथा साना उद्योग कार्यालय, ललितपुरका एक अधिकारीले भने सुनको मूल्य संसद् सचिवालयले तिर्नुपर्ने बताए । फेरि लोगो बनाउँदा बिल बनाउनुपर्छ । त्यो बिल संसद् सचिवालयमा पेस गर्नुपर्छ, उनले भने । फेरि लोगो कसरी बनाउने भनेर उद्योग विभागका महानिर्देशक जीवलाल भुसालले बुधबार घरेलु तथा साना उद्योगका अधिकारी र संसद्का महासचिव भरतराज गौतमसँग पनि छलफल गरेका थिए । उनले लोगो निर्माणका क्रममा हेलचेक्र्याइँ गर्ने कर्मचारीमाथि कारबाही गर्ने बताएका थिए । लोगो फिर्ता गर्ने निर्णय भने मंगलबार भएको थियो । सभामुख अग्निप्रसाद सापकोटा, संसद्का महासचिव गौतम, सचिवहरू र अन्य अधिकारीले लोगो निर्माणकर्ता कार्यालयका अधिकारीसँग छलफल गरेर आलोचना धेरै आएकाले फिर्ता गर्नुपर्ने भएको बताएका थिए । उक्त बैठकमा पनि सुनको खर्च कसले बेहोर्ने भन्नेबारे छलफल भएको थियो । पुनः लोगो बनाउन ८७ ग्राम नै सुन चाहिने भएको छ । संसद् सचिवालयको अर्डर उद्योग कार्यालयले असार २१ गते बुझेको थियो । असार २९ मा दुई लोगो नमुनाका रूपमा बुझाइएको थियो । त्यसपछि साउन १२ गते थप तीन लोगोहरू संसद् सचिवालयमा बुझाइएको कार्यालयका अधिकारीले बताएका छन् । त्यतिबेला यो मिलेन भन्नुभएको भए त यत्रो खर्च र विवाद हुने थिएन, ती अधिकारीले भने, सभामुख, महासचिवका सामुन्ने फिर्ता लैजानुपर्छ भनेपछि फिर्ता ल्याइएको हो । केही लोगोहरू हतारमा निर्माण गर्दा बिग्रिएको निर्माताले स्वीकार गरेका छन् । लोगोमा रङ लगाएपछि ४८ घण्टा सुकाउनुपर्नेमा १२ घण्टामै प्लास्टिक कोटेड लगाइएको ती अधिकारीले बताए । संसद्को स्टोरका अधिकारी, सचिव र महासचिवले तारन्तार फोन गरेर सभामुखज्यूलाई ब्रिफिङ गर्नुपर्छ, कतिको काम भयो भनेपछि हतारमा प्लास्टिक कोटेड हाल्दा केही लोगोमा कलर बिग्रिएको हो, ती अधिकारीले भने । विगतमा पनि संसद्को लोगो बनाएको र अहिले पनि सरकारका तक्मा, विभूषण र पदकहरू निर्माण गर्दा कुनै खराबी नआएको उनीहरूको भनाइ छ । राम्रो काम गरेकैले कार्यालयले गुणस्तर चिह्न पनि पाएको अधिकारीहरूले बताए । लोगो विवादमा आएपछि कानुन, न्याय तथा संसदीय मामिलामन्त्री शिवमाया तुम्बाहाङ्फेले पनि चासो व्यक्त गरेकी थिइन् । उनले बुधबार घरेलु तथा साना उद्योग कार्यालयका अधिकारी, कालिगड र नापी विभागका अधिकारीलाई बोलाएर छलफल गरेकी थिइन् । लोगोमा नक्साको अक्षांश र देशान्तर मिलाउन भनेको छु, उनले भनिन् । जेठ ११ गते बसेको प्रतिनिधिसभा र राष्ट्रिय सभा कार्यव्यवस्था परामर्श समितिको बैठकले संघीय सांसदहरूले प्रयोग गर्दै आएको लोगो नेपालको वास्तविक सीमाअनुरूपको नक्साअनुसार परिमार्जन गर्ने निर्णय लिएको थियो । लोगोको डिजाइन टेकवीर मुखियाले गरेका हुन् । तर, सार्वजनिक गरिएको लोगोमा उनले पनि असन्तुष्टि जनाएका छन् । रफ लोगो लाई नै छानेर अन्तिम रूप दिएको भन्दै उनले असन्तुष्टि जनाएका हुन् ।"
नेकपा (एमाले) १३२ औं दल,"काठमाडौं (कास) सत्तारूढ दल नेकपाभित्र चुलिएको विवाद समाधानतर्फ उन्मुख भएको मानिएका बेला निर्वाचन आयोगले बुधबार नेकपा (एमाले) नामक दल दर्ता गरेको छ । नेकपा (एमाले) को दर्ता प्रक्रिया बढाउनुमा प्रधानमन्त्री केपी शर्मा ओलीको संलग्नता रहेको पार्टीमा उनी इतरपक्षले आरोप लगाउँदै आएका छन् । विराटनगरकी सन्ध्या तिवारीले गत असार १४ गते आयोगमा नेकपा (एमाले) दर्ताका लागि निवेदन दिएकी थिइन् । २१ सदस्यीय कार्यसमितिमा रहेका व्यक्ति राजनीतिमा चिनिएका होइनन् । कार्यसमितिमा १३ जना महिला र बाँकी पुरुष छन् । आयोगको बुधबार बसेको बैठकले दल दर्ता गर्ने निर्णय गरेको हो । प्रमुख निर्वाचन आयुक्त दिनेशकुमार थपलियाले संविधान र कानुनबमोजिम सबै प्रक्रिया पूरा गरेर आएपछि नेकपा (एमाले) लाई दर्ता गरिएको बताए । सबै प्रक्रिया पूरा गरेको पार्टीलाई दर्ता नगर्ने अधिकार आयोगले राख्दैन, उनले भने, प्रक्रिया पूरा गरेको वा नगरेको हेरेपछि निर्णय हुन्छ । उनले सचिवालयले आवश्यक सबै कागजातको छानबिन र प्रक्रिया पूरा गरेर आयोगसमक्ष पेस गरेपछि निर्णय भएको बताए । नेकपा (एमाले) १ सय ३२ औं दलका रूपमा दर्ता भएको छ । राजनीतिक दलसम्बन्धी ऐनमा दल दर्ताको निवेदन परेको ४५ दिनभित्र आयोगले दर्तासम्बन्धी निर्णय दिनुपर्ने प्रावधान रहेका कारण पनि आयोगले केही न केही निर्णय दिनैपर्ने अवस्था रहेको प्रवक्ता राजकुमार श्रेष्ठले बताए । उनका अनुसार नयाँ दलका पदाधिकारीले बुधबार नै प्रमाणपत्र बुझेका छन् । उनले दल दर्ताको प्रक्रिया जुनसुकै बेला पनि चलिरहने बताए ।"
नगरपालिकाले नटेर्दा पहिरो,"बाजुरामा २ को मृत्यु, २ घाइते मंगलबार राति पहिरोले बाजुरामा दुई जनाको मृत्यु भएको छ । अन्य दुई जना घाइते छन् । पहिरोले घर बगाउँदा खप्तड छेडेदह गाउँपालिका५ की ३ वर्षीया सनिका बुढाको ज्यान गएको छ । पहिरोले घट्ट बगाउँदा बूढीनन्दा नगरपालिका६ की ६५ वर्षीया झिमु लोहारको पनि ज्यान गएको बाजुराका प्रमुख जिल्ला अधिकारी कृष्ण गैरेले बताए । खप्तड छेडेदहमा सनिकाकी दिदी ६ वर्षीया विनिता र ६० वर्षीया हजुरआमा नन्दा बुढा घाइते छिन् । बूढीनन्दा नगरपालिका२ धुपागाढमा बाढीले कोल्टी क्षेत्रको एक खानेपानी र तीन सिँचाइ आयोजना पूर्ण रूपमा क्षति गरेको र करिब ९ सय रोपनी खेतीयोग्य जमिन बगाएको बूढीनन्दा नगरपालिकाकी उपप्रमुख सृष्टि रेग्मीले जानकारी दिइन् ।"
"कर्णालीमा ४ को मृत्यु, ५ जना बेपत्ता","सुर्खेत (कास) वर्षापछिको बाढी र पहिरोका कारण मंगलबार राति कालीकोट, दैलेख र सुर्खेतमा गरी ४ जनाको मृत्यु भएको छ । ८ घाइते र ५ बेपत्ता छन् । करिब एक दर्जन घर बगाएको स्थानीयको भनाइ छ ।कालीकोटको नरहरिनाथ गाउँपालिका५ रुप्सामा बाढीले बगाएर ४ जना बेपत्ता भएका छन् । चाउथे लेकमा भैंसी गोठालो गएका उनीहरू पहिरोसँगै आएको बाढीले बगाउँदा बेपत्ता भएका प्रहरीले जनाएको छ । जिल्ला प्रहरी प्रमुख डीएसपी श्यामबाबु ओलियाका अनुसार बेपत्ता हुनेमा खलापाटाका ६० वर्षीय चन्द्र सहकारी, उनकी ३० वर्षीया बुहारी पम्फादेवी, गावका ३० वर्षीय भीम सहकारी र उनका ९ वर्षीय छोरा रमित छन् ।उनका अनुसार बुधबार दिउँसो कुमाल गाउँ प्रहरी चौकीबाट गएका सुरक्षाकर्मीले बेपत्ताको खोजी गरिरहेका छन् । नेपाली सेना, सशस्त्र प्रहरी र नेपाल प्रहरीको ३१ जनाको टोली पनि घटनास्थलतर्फ गएको उनले बताए । बाढीले बगाएका ८ वटा भैंसी पनि फेला परेका स्थानीय लक्ष्मी बोगटीले बताइन् । मंगलबार रातिकै पहिरोले रुप्सामा धने सहकारी र तुले सहकारीको घर बगाएको छ ।दैलेखको ठाँटीकाँध गाउँपालिका४ गैरागाउँको पहिरोमा परी १२ वर्षीय जनक कठायतको मृत्यु भएको छ भने ११ वर्षीय लोकेश कठायत बेपत्ता छन् । मृतकका बाबु ४२ वर्षीय टीका, ४० वर्षीया आमा धनसरा, १७ वर्षीया दिदी बेल र १५ वर्षका दाइ शमशेर कठायत घाइते भएका छन् । घाइतेहरूको अवस्था गम्भीर रहेको जिल्ला प्रहरी प्रमुख डीएसपी हरिबहादुर ओलीले बताए । गाउँपालिका अध्यक्ष धीरबहादुर शाहीले लगातार वर्षा भइरहेकाले उद्धारमा कठिनाइ भएको बताए ।भगवतीमाई गाउँपालिका५ कट्टीमा पहिरोले घर भत्किँदा बलबहादुर रावतको मृत्यु भएको छ । यसैगरी, नौमुले गाउँपालिका५ को भित्रीखोलामा बाढीले बगाएर ल्याएको एक पुरुषको शव फेला परेको डीएसपी ओलीले जनाए । उनका अनुसार मृतकको सनाखत हुन सकेको छैन । पहिरोको जोखिममा रहेका गैरागाउँका १५ परिवारलाई सुरक्षित स्थानमा सारिएको छ ।सुर्खेतको सिम्ता गाउँपालिका१ गान्द्रामा मंगलबार राति रंगे खत्रीको घर बगाउँदा उनका २ वर्षीय छोराको मृत्यु भएको छ । उनीसहित श्रीमती र छोराछोरी घाइते भएका गाउँपालिका अध्यक्ष कवीन्द्र केसीले बताए ।"
काउन्सिलमा नयाँ नियम कार्यान्वयन नगर्नू : सर्वोच्च,काठमाडौं (कास) सर्वोच्च अदालतले प्रेस काउन्सिलमा कार्यवाहक अध्यक्ष सरकारले तोक्न पाउने व्यवस्था कार्यान्वयन नगर्न अन्तरिम आदेश जारी गरेको छ । यो आदेशसँगै सरकारले नै तोकेको कार्यवाहक अध्यक्ष दुर्गा भण्डारीले काम गर्न नपाउने भएकी छन् । अब यसअघिकै कार्यवाहक अध्यक्ष किशोर श्रेष्ठले निरन्तरता पाउनेछन् । सरकारले गत साउन २६ गते मन्त्रिपरिषद् बैठकबाट प्रेस काउन्सिल नियमावलीमा तेस्रो संशोधन गरेको थियो । नियम ३ मा क थपेर प्रेस काउन्सिलमा अध्यक्ष नभएका बेला सरकारले कार्यवाहक अध्यक्ष तोक्न पाउने नयाँ व्यवस्था गरेको थियो । ऐनमा भने अध्यक्ष नभएमा काउन्सिलका पदाधिकारीहरू रहने बोर्डले कार्यवाहक अध्यक्ष तोक्ने व्यवस्था गरेको छ । नयाँ व्यवस्था गर्दै सरकारले काउन्सिलको सदस्यमा नियुक्त भएकी दुर्गा भण्डारीलाई कार्यवाहकको जिम्मेवारी तोकेको थियो । सरकारको निर्णयविरुद्ध काउन्सिलका सदस्य चेतनाथ धमला सर्वोच्च अदालत गएका थिए । उनकै निवेदनमा सुनुवाइपछि सर्वोच्चले थपिएको नयाँ प्रावधान स्वतन्त्र प्रेसको मान्यताअनुकूल नदेखिएको भन्दै अन्तरिम आदेश जारी गरेको हो । सर्वोच्चले यसअघिका कार्यवाहक अध्यक्षलाई नहटाउन र पुरानै स्वरूपमा काम गर्न दिन पनि आदेश जारी गरेको छ । सर्वोच्चले १५ दिनभित्र यसबारे लिखित जवाफ दिन र त्यसपछि मुद्दालाई सुनुवाइका लागि पेस गर्न पनि आदेश जारी गरेको छ ।
महासंघको चुनाव फागुनमा,"काठमाडौं (कास) नेपाल पत्रकार महासंघको नयाँ नेतृत्व चयनका लागि आगामी फागुन ३ गते चुनाव हुने भएको छ । महासंघको विधानअनुसार अहिलेको कार्यसमितिको तीनवर्षे पदावधि भदौ ५ गते पूरा हुँदै छ । बढ्दो कोभिड संक्रमणका कारण तत्काल चुनाव गर्ने वातावरण नरहेको भन्दै कार्यसमितिको म्याद ६ महिनाका लागि थप गरिएको छ । महासंघको केन्द्रीय समिति, प्रदेश समिति र शाखा अध्यक्षहरूको बुधबार भएको भर्चुअल राष्ट्रिय भेलाले उक्त निर्णय गरेको हो । भेलाले कोभिड संक्रमणका कारण आमनागरिकको स्वास्थ्य सुरक्षा चुनौतीपूर्ण बन्दै गएकाले महामारीबाट सुरक्षित राख्न आवश्यक प्रभावकारी कदम चाल्न सरकारसँग माग गरेको छ । महामारीबीच अग्रभागमा रहेर पेसागत कर्म निर्वाह गरिरहेका पत्रकारलाई कानुनबमोजिम तलब, भत्ता र अन्य सुविधा दिलाउने बाध्यकारी व्यवस्था मिलाउन तथा आर्थिक संकटमा परेका सञ्चारमाध्यमलाई उचित राहत प्रदान गर्न सरकारको ध्यानाकर्षण गराइएको छ ।"
मन्दिरभित्रै बलात्कारको आरोप,"सिन्धुली (कास) हरिहरपुरगढी गाउँपालिका ८ का २५ र ३८ वर्षीय महिलालाई जबर्जस्ती करणी गरेको आरोपमा जलेश्वर महादेवस्थान मन्दिरका पुजारी पक्राउ परेका छन् । गत शनिबार महादेवको पूजा गर्न जलेश्वर महादेवस्थान पुगेका उनीहरूलाई पुजारीले बलात्कार गरेको आरोप लगाएका छन् । प्रतिकार गर्दागर्दै पनि पुजारी जंगबहादुर माझीले स्वास्थ्य, धनसम्पत्ति दिने र सबै किसिमका दुःखहरण हुने भन्दै जबर्जस्तीकरणी गरेको ती महिलाले बताएकी छन् । घनाजंगलमा रहेको मन्दिर परिसर पुगेपछि कोरोना संक्रमणको जोखिम हुने भन्दै माझीले पालैपालो पूजा गर्न बोलाएर तन्त्रमन्त्र गरी बेहोस बनाएर जबर्जस्ती गरेको पीडितको आरोप छ । पीडितको किटानी जाहेरी पछि घटनाका आरोपित ३७ वर्षीय माझीविरुद्ध मंगलबार जिल्ला अदालत सिन्धुलीमा जबर्जस्ती करणीअन्तर्गत मुद्दा दर्ता गरी कारबाही बढाएको जिल्ला प्रहरी कार्यालयले जनाएको छ । आरोपित माझी वडा नं ८ का निर्वाचित वडा सदस्य हुन् । प्रहरी नायब उपरीक्षक श्यामबहादुर खत्रीले महिला माथि यौन दुर्व्यवहार गर्ने माझीलाई मुद्दा दर्ता गरी अनुसन्धानका लागि सात दिनको म्याद लिएको बताए ।"
निजी विद्यालयले संकाय प्रणालीमै भर्ना खोले,"(काठमाडौं)  शिक्षा मन्त्रालय र निजी विद्यालयका कारण कक्षा ११ मा भर्ना हुने विद्यार्थी अन्योलमा परेका छन् । शिक्षा मन्त्रालयले यही शैक्षिक सत्रदेखि नयाँ पाठ्यक्रमका आधारमा पठनपाठन हुने जनाएको छ । गत आइतबार एसईईको नतिजा सार्वजनिक भएपछि केही निजी विद्यालयले भने पुरानै पाठ्यक्रम (संकाय प्रणाली) अनुसार अनलाइनबाट भर्ना आह्वान गरेका छन् ।कोरोना संक्रमण बढेपछि सरकारले भदौ १५ गतेसम्म भर्ना रोके पनि अधिकांश निजी विद्यालयले विज्ञान, व्यवस्थापन, मानविकी, शिक्षा, संकायमा भर्ना खुलेको सूचना सार्वजनिक गरेका छन् । नयाँ पाठ्यक्रममा संकाय प्रणाली खारेजी गरिएको छ । विद्यार्थीले कक्षा ९ र १० मा जस्तै कक्षा ११ मा अनिवार्यसहित ऐच्छिक विषय छनोट गरेर पढ्न पाउने व्यवस्था गरिएको छ ।काठमाडौं उपत्यकाका ठूला र नाम चलेका निजी विद्यालयले एसईईको नतिजा नआउँदै संकाय प्रणालीमै प्रिभर्ना र रजिस्ट्रेसन आह्वान गरेका थिए । दुई वर्षअघि पाठ्यक्रमको प्रारूप तयार हुँदादेखि नै नयाँ पाठ्यक्रममा निजी विद्यालयको असन्तुष्टि रहेको छ । कोरोना संक्रमणको कारण देखाएर विद्यालयका सञ्चालक नयाँ पाठ्यक्रम लागू गर्न नसकिने तर्क गर्न थालेका छन् । शिक्षक, विद्यार्थी र अभिभावक भने नयाँ कि पुरानो पाठ्यक्रमका आधारमा पढाइ हुने अब स्पष्ट हुनुपर्ने बताउँछन् ।केन्द्रले नयाँ पाठ्यक्रम लागू गर्न आवश्यक तयारी पूरा भइसकेको जनाएको छ । सरकारले नयाँ पाठ्यक्रम भनेको छ, स्कुलहरूले पुरानै तरिकाले भर्ना खोलेका छन्, कक्षा ११ मा भर्ना हुने तयारीमा रहेका विद्यार्थी सन्देश थापाले भने, कोरोनाले कक्षा हुनेनहुने पनि थाहा छैन, नयाँ कि पुरानो पाठ्यक्रमले झनै अलमल गरायो ।आगामी शैक्षिक सत्रदेखि नयाँ पाठ्यक्रम कार्यान्वयनमा लैजान पाठ्यक्रम विकास तथा मूल्यांकन परिषद्ले निर्णय गरिसकेको छ । कक्षा ११ मा भर्ना हुने आधारहरू समेत तय भइसकेको छ । केन्द्रका महानिर्देशक केशवप्रसाद दाहालका अनुसार अनिवार्य विषयका पाठ्यपुस्तक छपाइको कामसमेत सकिएको छ । नयाँ पाठ्यक्रममा कक्षा ११ मा नेपाली, अंग्रेजी र सामाजिक तथा जीवनोपयोगी शिक्षा अनिवार्य विषयका रूपमा पठनपाठन हुनेछ । ऐच्छिक विषयका लागि चारवटा विषयगत समूह बनाइएको छ । ती समूहबाट विद्यार्थीले ३ विषय छानेर पढ्न पाउने व्यवस्था छ । अग्रेजी र नेपाली विषयको पाठ्यपुस्तक जनक शिक्षामा छापिँदै छ, केही दिनमा बजारमा आउँछ, उनले थपे, ऐच्छिक विषयका पाठ्यपुस्तक निजी क्षेत्रबाट तयार भएको छ, मूल्यांकन र स्वीकृत गरेर छाप्न भन्छौं । सामाजिक र जीवनोपयोगी शिक्षा विषयको पनि पाठ्यक्रम बनाएर पुस्तक छपाइको प्रक्रिया सुरु गरिएको उनले जनाए ।संकाय प्रणाली अन्त्य भइसकेकाले त्यसअनुसार भर्ना आह्वान गर्नु बदमासी भएको महानिर्देशक दाहालले बताए । हिजो संकायअनुसार पढाइ हुन्थ्यो, यसपालिदेखि हुँदैन, खारेज भइसक्यो, संकाय नै छैन, त्यसअनुसार भर्ना खोल्छन् भने अभिभावक र विद्यार्थी पनि सचेत हुनुपर्छ । नयाँ पाठ्यक्रमअनुसार पठनपाठन गराउन विद्यालयहरूलाई परिपत्रसमेत गरिएको केन्द्रले जनाएको छ । कक्षा ११ र १२ विद्यालय शिक्षा हो, ९१० कक्षामा जसरी अनिवार्य र ऐच्छिक विषयअनुसार पढाइ हुन्छ, १११२ मा पनि त्यसैगरी पढाइ हुन्छ, उनले भने । नयाँ व्यवस्थाअनुसार कक्षा १११२ मा संकाय र कलेज भन्न पाइँदैन । तर निजी विद्यालयले संकाय र कलेज भन्न छाडेका छैनन् ।देशभर कक्षा ११ र १२ पढाइ हुने १० हजार ३ सय ७३ सामुदायिक र ४ हजार ६ सय ५८ निजी विद्यालय छन् । ती सबैमा यसपटकबाट ३ अनिवार्य र ३ ऐच्छिकसहित ६ विषयको पठनपाठन हुने मन्त्रालयले जनाएको छ । उच्चशिक्षामा कुन संकाय पढ्ने त्यसअनुसार कक्षा ११ र १२ मा विषय रोज्न पाउने व्यवस्था गरिएको केन्द्रका निर्देशक गणेशप्रसाद भट्टराईले जानकारी दिए । उच्चशिक्षामा विज्ञान संकाय पढ्नेले गणित, फिजिक्स, केमेस्ट्री, बायोलोजीलगायत विज्ञानसँग सम्बन्धित विषय रोज्न सक्छन् । व्यवस्थापनतर्फ जाने विद्यार्थीले अर्थशास्त्र, फाइनान्स, मार्केटिङ, बिजनेस स्टडी, एकाउन्टलगायत विषय ऐच्छिक रोज्न पाउँछन्, उनले भने । भाषाका विषयमा उच्चशिक्षा अध्ययन गर्न पाउनेले अंग्रेजी, नेपाली, पत्रकारितालगायतका विषय छान्न पाउने व्यवस्था गरिएको छ । करिब एक सय ऐच्छिक विषय राखिएको छ ।उच्च शिक्षालय तथा माध्यमिक विद्यालय संघ नेपाल (हिसान) ले भने यसपटक नयाँ पाठ्यक्रम लागू गर्न नसकिने जनाएको छ । सरकारलाई समेत यस विषयमा जानकारी गराइएको हिसान महासचिव लोकबहादुर भण्डारीले बताए । नयाँ पाठ्यक्रम लागू हुने कुरा हामीलाई औपचारिक रूपमा जानकारी छैन, त्यसैले पुरानै तरिकाले भर्ना खोलिएको हो । कोभिड संक्रमणका कारण पुरानै पाठ्यक्रमका आधारमा पठनपाठन गराउन पनि चुनौतीपूर्ण रहेको उनले औंल्याए । सरकारले शैक्षिक सत्र गुम्न नदिनेतिर ध्यान दिनुपर्ने हो, उनले भने, तयारीबिनै नयाँ पाठ्यक्रम कार्यान्वयनमा जान सकिँदैन । नयाँ पाठ्यक्रममा जाँदा शिक्षक तालिम अनिवार्य हुनुपर्ने विद्यालय सञ्चालकको तर्क छ । अधिकांश कक्षा १११२ पढाइ हुने निजी विद्यालय संकायका संरचनामा खुलेका छन् ।नयाँ व्यवस्थामा जाँदा विद्यार्थी घट्ने त्रासमा उनीहरू रहेको शिक्षा मन्त्रालयका अधिकारीहरू बताउँछन् । नयाँ पाठ्यक्रमअनुसार ६ विषय पठनपाठन गराउँदा शिक्षकको भारसमेत थपिने निश्चित छ । अघिल्लो वर्षदेखि नै उनीहरूले नयाँ पाठ्यक्रम लागू नगर्न प्रधानमन्त्री केपी शर्मा ओलीदेखि उच्च राजनीतिक तहमा समेत लबिइङ गर्दै आएको स्रोतको दाबी छ । प्रधानमन्त्रीनिकट हिसान अध्यक्ष रमेश सिलवालले निजी विद्यालय सञ्चालकहरूको एक भेलामा नयाँ पाठ्यक्रम लागू हुन नदिन आफूले लबिइङ गरिरहेको बताएको एक सञ्चालकले बताए । शिक्षामन्त्री गिरिराजमणि पोखरेलको अध्यक्षतामा रहने परिषद्ले भने गत माघ २ मै कक्षा १ र ११ मा नयाँ पाठ्यक्रमअनुसार पढाउने निर्णय गरेको थियो । शिक्षा मन्त्रालयका एक उच्च अधिकारी भने निजी विद्यालय सञ्चालकहरू नयाँ पाठ्यक्रम कार्यान्वयन नगर्न हतारमा संकायअनुसारको भर्नामा जुटेको बताउँछन् ।शिक्षा मन्त्रालयका प्रवक्ता दीपक शर्माले तोकेभन्दा अन्य पाठ्यक्रमबाट अध्ययन अध्यापन गराउन कसैलाई पनि छुट नदिइने बताए । संकाय प्रणालीबाट भर्ना खोल्छन्, पढाउँछन् भने पनि राष्ट्रिय परीक्षा बोर्डले नयाँ पाठ्यक्रमकै आधारमा परीक्षा लिन्छ, उनले भने । पाठ्यक्रमविपरीत भर्ना खोल्ने निजी विद्यालयलाई स्थानीय तहले पनि निगरानी र अनुगमन गरेर कारबाही गर्नुपर्ने उनको भनाइ छ । हामी पनि हेर्दैछौं, स्थानीय तहले पनि कारबाही गर्नुपर्छ, उनले भने ।"
विपत्मा काम आउँदैनन् सरकारी हेलिकप्टर,"(काठमाडौं)  सिन्धुपाल्चोकको लिदी गाउँमा गत साउन ३० गते पहिरो गएको झन्डै ५ घण्टापछि सेना र प्रहरीका उद्धार टोली घटनास्थल पुगे । थोरै संख्याका सुरक्षाकर्मीलाई पिक, साबेल र कोदालोको भरमा पहिरो पन्छाउन कठिन भयो । दिउँसो दुई बजेतिर सशस्त्र प्रहरी सीमा सुरक्षा बलका निरीक्षक शीतल श्रेष्ठको टोली कात्तिकेबाट साढे चार घण्टा हिँडेर घटनास्थल पुग्यो ।सिन्धुपाल्चोककै बाह्रबिसे नगरपालिकाको जम्बुमा गत असार २५ गते गएको पहिरोमा परी घाइते भएका तीन जनालाई आफन्तले निजी खर्चमा हेलिकप्टरमा उद्धार गरे । उक्त घटनामा १७ जना अझै हराइरहेका छन् । त्यसै दिन भोटेकोसी गाउँपालिका५ बुल्कुर्टेको पहिरोमा घाइते भएका तीन जनालाई गाउँपालिकाले निजी कम्पनीको हेलिकप्टरमा उद्धार गर्यो । भोटेकोसी गाउँपालिकाका अध्यक्ष राजकुमार पौडेलका अनुसार सरकारी हेलिकप्टर ल्याउन प्रक्रिया पूरा गर्दागर्दै घाइते मरिसक्ने अवस्था आएपछि निजीलाई बोलाइएको थियो ।०७१ सालमा सुनकोसी नै थुनिने गरी गएको जुरे पहिरोमा १ सय ४५ जनाको मृत्यु भयो, थुप्रै घाइते भएका थिए । तर, कुनै पनि घाइतेलाई सरकारी हेलिकप्टरले उद्धार गरेन । त्यतिबेलाको अनुभव सुनाउँदै जुरेका स्थानीय रमेश श्रेष्ठले घाइतेको उद्धारका लागि निजी कम्पनीलाई गुहारेको र हेलिकप्टर भाडाबापत सवा पाँच लाख रुपैयाँ तिरेको बताए । त्यतिबेला उनले भाडामा लिएको हेलिकप्टरले चारपटक घाइते ओसारेको थियो । घटनालगत्तै घाइतेको उद्धारमा काम नआएका सरकारी हेलिकप्टर त्यसपछिको झन्डै एक महिनासम्म भीआईपी बोकेर जुरे क्षेत्र आसपास उडिरहे । कुनै पनि प्राकृतिक विपत्ति आइपर्नासाथ सरकारको पहिलो प्राथमिकता घाइतेको उद्धार र उपचार हुनुपर्ने हो । त्यसका लागि घटनास्थलमा सुरक्षाकर्मीको जतिसक्दो छिटो पुग्नु जरुरी हुन्छ । गृह मन्त्रालयको शान्ति सुरक्षा तथा अपराध नियन्त्रण शाखाका अनुसार असार र साउन महिनामा उद्धार र राहतका लागि मुलुकभर २५ वटा उडान भएको छ । शाखाका एक कर्मचारीले भने, धेरै त निजी हेलिकप्टरबाट घाइतेको उद्धार गरिएको छ ।घाइतेको उद्धार र सुरक्षाकर्मीलाई छिटोभन्दा छिटो घटनास्थल पुर्याउन किन प्रयोग हुँदैन सेनाको हेलिकप्टर ? गृह मन्त्रालयका अधिकारीहरू यसको जवाफ दिन तयार छैनन् । गृह मन्त्रालयका प्रवक्ता चक्रबहादुर बुढाले सम्बन्धित जिल्लाका प्रमुख जिल्ला अधिकारीले अनुरोध गरेमा सुरक्षाकर्मीलाई घटनास्थल पुर्याउन सेनाको हेलिकप्टर प्रयोग गर्न सकिने बताए । तर घटना भएको घण्टौं बित्दा पनि सुरक्षाकर्मी जान नसक्ने स्थानमा हेलिकप्टरको प्रयोग गर्न किन सकिएन भन्ने प्रश्नमा मन्त्रालयका अधिकारीहरू मौन छन् । गृह मन्त्रालयका अधिकारीहरू नाम नलेख्न अनुरोध गर्दै भन्छन्, सरकारी हेलिकप्टर सुरक्षाकर्मीलाई तत्काल घटनास्थल पुर्याउन र घाइतेको उद्धारका लागि प्राथमिकतामा छैन । लिदीका चार जनालाई गत शुक्रबार सदरमुकाम लैजानेबाहेक सबैजसो घाइतेलाई निजी हेलिकप्टरबाट उद्धार गरिएको छ ।सरकारले गृह मन्त्रालयअन्तर्गत विपद् जोखिम न्यूनीकरण तथा व्यवस्थापन प्राधिकरणलाई खोज, उद्धार र राहतको जिम्मेवारी दिइएको छ । तर चालु वर्षमा प्राधिकरणमा गृह मन्त्रालयका कर्मचारी नै काजमा पठाएर कार्यालय सञ्चालन भइरहेको छ । प्राधिकरणका प्रवक्ता जनार्दन गौतमले पहिलो प्राथमिकता सुरक्षाकर्मीलाई घटनास्थल पठाएर उद्धार गर्नु भएको बताए । उनले प्राधिकरणले पनि तत्काल सम्बन्धित जिल्लाका प्रमुख जिल्ला अधिकारीमार्फत नै काम गर्ने जानकारी दिए । हामीले सूचनाको आफ्नै च्यानल पनि स्थापित गरेको छौं, उनले थपे, तर स्थानीयस्तरमा काम गर्न त्यहींको संयन्त्रसँग सहकार्य र समन्वय हुन्छ । लिदी घटनाको जानकारी पनि आफूले प्रजिअलाई तत्काल गराएको उनले बताए । विपद्को काम गर्ने भनिए पनि प्राधिकरणमा स्रोतसाधनको अभाव देखिएको छ । लिदीमा पहिरो गएको खबर पाएलगत्तै सिन्धुपाल्चोकका प्रमुख जिल्ला अधिकारी उमेश ढकालले उद्धार र राहतका लागि गृह मन्त्रालयमा हेलिकप्टर माग गरेका थिए । तर उद्धारमा जाने सुरक्षाकर्मी हिँडेरै घटनास्थल पुगे । बरु सभामुख अग्निप्रसाद सापकोटाले आफू सदरमुकाममा रोकिएर सेनाको हेलिकप्टर घाइते लिन चार जना सुरक्षाकर्मीलाई घटनास्थल पठाएका थिए । उनीहरू नै घटनास्थलमा पहिला पुग्ने सुरक्षाकर्मी थिए । उनीहरूले चार घाइतेलाई आफू गएकै हेलिकप्टरमा सदरमुकाम पठाएका थिए । घटनास्थलमा रहेका अर्का एक जना बिरामीलाई भने निजी कम्पनीको हेलिकप्टरमा काठमाडौं ल्याइएको थियो । साढे १० बजे घटनास्थल पुग्दा पनि सरकारी हेलिकप्टरले उद्धार गर्ने अवस्था नदेखेपछि बिरामीलाई आफू चढेको हेलिकप्टरमा राजधानी लगेका हौं, एक राजनीतिक कार्यकर्ताले भने ।ॅहेलिकप्टर खोज्दाखोज्दै घाइतेको ज्यान जान्छआपत्कालीन राहत तथा उद्धारका लागि गृह मन्त्रालयको सिफारिसमा सरकारी हेलिकप्टर प्रयोग गर्न सकिने भए पनि प्रक्रियागत झन्झटले पीडित निजी क्षेत्रकै भर पर्न विवश छन् । ठूल्ठूला बाढीपहिरो र उद्धारमा समेत सरकारी हेलिकप्टर प्रयोग गर्न कठिन हुने गरेको छ । भोटेकोसी गाउँपालिकाका अध्यक्ष राजकुमार पौडेलले गत असार २५ गते बुल्कुर्टेमा पहिरोबाट घाइते ७ दिनकी सुत्केरी र बच्चाको उद्धारका लागि सरकारी हेलिकप्टर प्रयोग गरेनन् । घाइते मरिसक्दा पनि प्रक्रिया नटुंगिने बुझेपछि आफैं निजीतिर लागें, उनले भने, आपत्का बेलामा मान्छेको ज्यान बचाउन मिनेटमिनेटको हिसाब हुने भएकाले सरकारी हेलिकप्टर सर्वसाधारणको पहुँचबाहिर देखिएको छ ।गृह मन्त्रालय स्रोतका अनुसार सरकारी खर्चमा सेनाको हेलिकप्टर प्रयोग गर्न सम्बन्धित जिल्लाको प्रमुख जिल्ला अधिकारीको लिखित अनुरोध गृह र रक्षा मन्त्रालय हुँदै सेनालाई पत्र पुग्नै दुई घण्टा लाग्छ । गृहका प्रवक्ता बुढा भने प्रक्रिया मिलाउनुपर्दा कुनै बेला हेलिकप्टर उडाउन ढिला हुनसक्ने बताए । उनले स्थानीय, जिल्ला, प्रादेशिक र संघीय संरचनामा विपद् व्यवस्थापनको संरचना भएकाले प्रारम्भिक चरणमा त्यही निकायको जिम्मेवारी हुने परिकल्पना गरिएको बताए । प्रजिअबाट माग भएमा विकट क्षेत्रमा हुने उद्धारको काममा सुरक्षाकर्मीलाई पनि हेलिकप्टरबाट लैजान सकिन्छ, उनले भने ।"
इल्ताफलाई रिहा गर्दा नजिरकै बेवास्ता,"(काठमाडौं)  सर्वोच्च अदालतले आफैं प्रतिपादन गरेको नजिर उल्लंघन गरेर नक्कली नोट तस्करीको आरोपमा दोषी ठहर भएका इल्ताफ हुसेन अन्सारीलाई रिहा गर्न आदेश दिएको खुलेको छ । न्यायाधीशहरू ओमप्रकाश मिश्र र विश्वम्भरप्रसाद श्रेष्ठको इजलासले पक्राउ परेका व्यक्ति इल्ताफ र अदालतबाट कसुरदार ठहर भएका अल्ताफ एउटै व्यक्ति भनी यकिन गर्न नमिल्ने आधारमा उनलाई बन्दीप्रत्यक्षीकरणको आदेशबाट रिहा गरेको थियो ।जिल्ला अदालत ललितपुरले २०६७ जेठ २६ गते नक्कली नोट कारोबार गरेको आरोपमा दोषी ठहर्याउँदै बारा भवानीपुर३ का अल्ताफ अन्सारीलाई ३ वर्ष कैद र दुई करोड ६१ लाख रुपैयाँ जरिवाना हुने ठहर गरेको थियो । त्यसैका आधारमा प्रहरीले २०७२ जेठ ३० गते ललितपुरको सातदोबाटोबाट इल्ताफ हुसेन अन्सारीलाई पक्राउ गर्यो । आफ्नो नाम इल्ताफ भएको उल्लेख गर्दै उनले अदालतबाट दोषी ठहर भएको व्यक्ति अल्ताफ भएको र त्यो आफू नभई अर्कै भएको भन्दै पुनरावेदन अदालत पाटन र त्यसपछि सर्वोच्च अदालतमा मुद्दा हालेका थिए ।२०७५ असार २१ गते सर्वोच्च अदालतले अल्ताफ र इल्ताफ फरक व्यक्ति भएको ठहर गर्यो । फैसलामा व्यक्ति पक्राउ परेपछि सनाखत गर्ने काम गलत भएको भन्दै त्यो गलत हुने ठम्यायो । फैसलामा भनिएको छ, सजाय कार्यान्वयन गरिसेकपछि औपचारिकता पूरा गर्ने हिसाबले सजाय पाएको व्यक्ति यही हो भन्ने पुष्टि गर्न सर्जिमिन मुचुल्का गरेको देखियो । सर्वोच्च अदालतले इल्ताफको मुद्दामा व्यक्ति पक्राउ परेपछि उसको पहिचानका लागि प्रमाण जुटाउन सर्जिमिन मुचुल्का गर्ने काम गलत हुने भनी व्याख्या गर्यो । तर सर्वोच्च अदालतको तीन सदस्यीय पूर्ण इजलासले २०७१ मंसिर २५ गते गरेको एउटा फैसलामा कैद ठहर भएको व्यक्तिले ढाँटी अर्कै नाम, थर र ठेगाना देखाएर नागरिकता लिएकै आधारमा सजायबाट उन्मुक्ति नपाउने व्याख्या गरिएको छ । त्यसरी व्यक्तिले झुक्याउन खोजेमा सनाखत गर्नुपर्ने र त्यो अत्यावश्यक हुने भनी पुरानो फैसलामै उल्लेख छ । प्रहरीले व्यक्तिलाई पक्राउ गर्दा चिन्न दुविधा भएमा यकिन गर्न चिनेजानेको पीडितलगायतका मानिसहरूबाट सनाखत गराउन सक्ने, नेपाल कानुन पत्रिकामा प्रकाशित फैसलामा भनिएको छ, व्यक्ति चिन्नका लागि फैसला कार्यान्वयनका क्रममा सनाखतलगायतका आवश्यक कागजात तयार पर्ने काम अन्यथा नभई अत्यावश्यक हुने । न्यायाधीशहरू कल्याण श्रेष्ठ, गोपाल पराजुली र जगदीश शर्मा पौडेलको इजलासले यस्तो नजिर प्रतिपादन गरेको हो ।अघिल्लो मुद्दाले नै पक्राउ हुनुपर्ने कैदी वा फरार आरोपितले आफू अर्कै व्यक्ति हो भन्ने दुविधा गराएमा पछि पनि सनाखत गराउन सकिने मान्यता स्थापित गरेको थियो । तर सर्वोच्चको पछिल्लो फैसलाले भने त्यसको उल्लंघन गरी व्यक्ति पक्राउ गरेपछि सनाखतलगायतका प्रमाण जुटाउने काम गलत भएको भन्दै पक्राउ परेका इल्ताफलाई नक्कली नोटको मुद्दामा दोषी ठहर भएका अल्ताफ नै हुन् भन्न नसकिने व्याख्या गरेको हो । तीन सदस्यीय पूर्ण इजलासले प्रतिपादन गरेको नजिर संयुक्त इजलासका लागि पालना गर्नुपर्ने बाध्यकारी हुन्छ ।सर्वोच्च अदालत स्रोतका अनुसार मुद्दा दर्ता भएसँगै त्यतिबेलाका न्यायाधीश ओमप्रकाश मिश्रले उक्त मुद्दामा रुचि देखाइरहेका थिए । २०७३ भदौ ६ गते उनीसहित न्यायाधीश सपना प्रधान मल्लको इजलासमा उक्त मुद्दा सुनुवाइका लागि पेस भयो । त्यो दिन मिश्रले जसरी पनि इल्ताफलाई छाड्ने आदेश गर्ने तयारी गरेपछि प्रधानले फरक मत राख्न खोजिन् । राय नै बाझिने अवस्था आएपछि तल्लो तहबाट कागज मगाउने आदेश गरेर त्यो दिनको सुनुवाइ स्थगित भएको थियो ।पटकपटक सर्दै आएको त्यो मुद्दा २०७५ जेठ ३१ गते फेरि मिश्रसहित न्यायाधीश केदारप्रसाद चालिसेको इजलासमा पर्यो । दीपकराज जोशी कामु प्रधानन्यायाधीश भएका बेलामा त्यसरी मिश्रलाई नै इजलास तोकिएपछि महान्यायाधिवक्ता कार्यालयले मुद्दा स्थगितका लागि पत्र पठायो । फेरि असार २१ गते मिश्रसहितको इजलासमै मुद्दाको पेसी तोकियो र इल्ताफलाई रिहा गर्न बन्दीप्रत्यक्षीकरणको आदेश जारी भयो । जेठ मसान्तमा स्थगित भएको मुद्दा तीन साता नबित्दै फेरि सुनुवाइका लागि पेसीमा चढाइएको थियो । सर्वोच्च अदालत स्रोतले भन्यो, इल्ताफको मुद्दाभन्दा अगाडि अरू चारवटा मुद्दा थिए, सबैलाई स्थगित गराएर त्यही मुद्दा टुंग्याएको देखिन्छ ।िििप्रहरीले गत साउन १३ गते राजधानीको सुन्धाराबाट साढे १४ किलोग्राम चाँदी, ७ सय ५० ग्राम सुन र २ थान पेस्तोल बरामद गरेको थियो । अनुसन्धानक्रममा त्यसका योजनाकारमध्येका एक इल्ताफ रहेको खुल्यो । घटनाको दुई सातापछि बाराको जितपुरबाट उनी पक्राउ परे । पक्राउ परेपछि अदालतबाट बन्दीप्रत्यक्षीकरणको आदेशमार्फत पुरानो मुद्दाका कसुरदार उनी नभएको भन्ने फैसलाका आधारमा उन्मुक्ति पाएका थिए । इल्ताफले सुरुमा पुनरावेदन अदालत पाटनमा मुद्दा हालेका थिए । पाटनले उनको सनाखती मुचुल्कालाई सही ठहर्याएको थियो । मिसिल संलग्न प्रमाणहरूका आधारमा आफूलाई इल्ताफ भन्ने निवेदक र अल्ताफ अन्सारी भनिएका व्यक्ति अलग अलग नभई एउटै भएको देखिँदा उनलाई दिइएको कैदी पुर्जी कानुनबमोजिमको देखिएकाले गैरकानुनी थुनामा राखिएको भनी दिएको निवेदन खारेज हुने ठहर्छ, पुनरावेदन अदालत पाटनको फैसलामा भनिएको छ । त्यसपछि उनले सर्वोच्च अदालतमा पुनरावेदन दिएका थिए । अन्सारीले आफू इल्ताफ हुसेन अन्सारी भएको भन्दै अल्ताफलाई गरिएको सजायमा आफूलाई भागीदार बनाउन नपाइने भन्दै अल्मल्याएका थिए । त्यसपछि प्रहरीले स्थलगत रूपमा गएर अल्ताफ र इल्ताफ एकै भएको मुचुल्का गराएको थियो । कसुदारको पहिचान नखुलेमा त्यस्तो मुचुल्का अत्यावश्यक हुने भनी यसअघि नै सर्वोच्च अदालतको पूर्ण इजलासले गरेको व्याख्याको बेवास्ता गरी संयुक्त इजलासले त्यसलाई वस्तुपरक र निष्पक्षतामा शंका रहेको भन्दै प्रमाणका रूपमा लिन अस्वीकार गरेको हो ।नेपाल प्रहरीका पूर्वएआईजी सुरेन्द्रबहादुर शाह विभिन्न रूपमा अपराध धन्दा चलाउने इल्ताफको हकमा अदालतले कानुनी छिद्रलाई पहिल्याउँदै उन्मुक्ति दिएको बताउँछन् । अदालतको फैसलाप्रति यो वा त्यो भनेर आरोप त लगाउन सक्दिनँ तर जुन व्यक्तिको हुलिया जेजस्तो नाममा भए पनि सबै एकै व्यक्ति हुन् भन्ने कुरा जान्नेबुझ्ने सबैलाई थाहा हुँदाहुँदै अनुसन्धान र अभियोजनमा भएका सामान्य कमजोरीले गर्दा त्यसलाई टेकेर सफाइ दिएको देखियो, शाहले कान्तिपुरसँग भने । यस्ता कमजोरी र छिद्रमा अदालत वा प्रतिवादी पक्षलाई टेक्ने मौका नदिन अनुसन्धान र अभियोजन बलियो बनाउन आवश्यक रहेको उनको भनाइ छ ।"
कविता बाँचेको एउटा कवि,"एक जुग कविता बाँचेका कवि माधवप्रसाद घिमिरेको भौतिक शरीर अब हामीमाझ छैन । नेपाली साहित्यमा प्रकृति र स्वच्छन्दताको बयान गरेर नथाकेका यी कवि १०१ वर्षको उमेरमा मंगलबार यो लोकबाट बिदा भएका छन् । नेपाली साहित्य क्षेत्रमा यिनी लेखनाथ पौड्याल र लक्ष्मीप्रसाद देवकोटापछिका एक युगीन स्रष्टाका रूपमा चिनिन्छन् । शताब्दी नाघिसक्दा पनि साहित्य साधनामै क्रियाशील रहेका घिमिरेको निधनले समग्र नेपाली वाङ्मयमा अपूरणीय क्षति भएको छ । लमजुङको पुस्तुनमा जन्मेहुर्केका घिमिरे साँच्ची नै ढुंगाको काप फोरेर उम्रिएको पीपल को प्रतीकका रूपमा चिनिएका थिए । संस्कृत पृष्ठभूमिमा गाउँमै पढाइ आरम्भ गरी काठमाडौं छिरेर शैक्षिक र प्राज्ञिक संघर्ष गर्दै उनले दिएको काव्यिक योगदान स्तुत्य छ, स्मरणीय छ ।त्यसो त, कवि घिमिरेको जीवनमा राजनीतिक बात पनि छ । तत्कालीन शाही सरकारले २०६० सालमा उनलाई प्रदान गरेको राष्ट्रकवि को उपाधि आलोचकहरूलाई मन्जुर छैन । उनले राजा ज्ञानेन्द्र शासनकालको समर्थनमा दिएको वक्तव्य त उनकै शुभेच्छुक र समर्थकलाई पनि चित्त बुझेको थिएन । आलोचकहरूका नजरमा उनी सधैं संस्थापन र सत्ताशक्तिको पुजारी ठहरिए । तर, घिमिरेको प्रशंसा गर्दा उनीतर्फ औंल्याइएका औंलाहरू नदेख्नु र आलोचना गर्दा उनका काव्यिक योगदानको कुनै कदर नगर्नु एकाकी हुन्छ । उनको व्यक्तित्व र कृतित्वको मूल्यांकन उनले बाँचेको समग्र जीवन र साहित्यका आधारमा हुनुपर्छ ।निश्चय पनि, कवि घिमिरेले क्षणिक स्वार्थपूर्तिका लागि या व्यक्तिगत विवेक वा छनोटका आधारमा राज्यसत्ताका पक्षमा केही रचना बाहिर ल्याए होलान्, तर त्यो उनको सर्वांगीण चित्रचरित्र होइन । उनले जनमनमा भिज्ने गरी हिमाल, फूल, नदीनाला, प्रकृति, जीवन र प्रेमजगत्का कुरा सधैंसधैं गरेका छन्, त्यो शिल्प र गुणवत्ता सदैव अतुलनीय छ । मालती मंगले मा मानव दासताको दारुण कथा कहेका उनले राष्ट्रराष्ट्रियताका धारमा नेपाली हामी रहौंला कहाँ नेपालै नरहे भनेका छन् । जनमनमा बस्न सफल छन् उनका यी सिर्जना ।जीवनभर सतत क्रियाशील हुनुपर्छ भनेर सकारात्मक चेतना बाँडेका घिमिरेले नेपाली भाषामा लेखे । यसको अर्थ उनी खसनेपाली भाषाका कवि मात्र होइनन् । आज हामी फ्रान्सका राष्ट्रिय कवि भिक्टर ह्युगो वा रुसी कवि अलेक्ज्यान्डर पुस्किनका अनेक कविता, रचनाहरू स्थानीय भाषाबाट अंग्रेजी हुँदै नेपालीमा पढिरहेका हुन्छौं । त्यस्तै, सेक्सपियर, दोस्तोभोस्की, टोल्सटोय, चेखव होऊन् या कालिदास, भर्जिनिया वुल्फ, जर्ज अर्वेल, भ्लादिमिर नाबोकोभ, हेमिङ्वे, यी लेखकहरूले कुन भाषामा लेखेका थिए भन्ने कुरा गौण हो । बरु, तिनका सिर्जना केकसरी र किन सार्वकालिक बने भन्ने पक्ष महत्त्वपूर्ण हो । त्यसैले, कवि घिमिरेले खस भाषामा लेखे वा शास्त्रीय काव्य चेतना प्रयोग गरे भन्ने पक्ष गौण हो । उनका सन्देश र काव्यिक चेतना बढी महत्त्वपूर्ण छन् ।अक्सर साहित्यकारहरूमा जस्तो विद्रोही चेत नबोकेका भए पनि कवि घिमिरे यो युगकै नेपाली भाषासाहित्यका सर्वाधिक रुचाइएका स्रष्टा हुन् । क्षणिक वाहवाही र प्रशंसाभन्दा सर्वथा अग्लो छ उनको कद । भँगेरा र भँगेरी कुरा गर्छन् कसरी जस्ता कवितामा घिमिरेको प्रकृति, समय, चेतना र सृजनाको सार्वकालिक उदाहरण भेटिन्छ । लेखनमा सधैं ध्वनि र दृश्यको अपरिहार्यता देख्ने कवि घिमिरेका कविता पढिन्नन् मात्रै, मस्तिष्कमा बस्छन् । त्यही भएरै, कतिपयले उनको लेखनशैली र भावलाई अघिल्लो पुस्ताका कवि लेखनाथ पौड्याल र महाकवि लक्ष्मीप्रसाद देवकोटाकै स्तरमा मूल्यांकन गर्छन्, जुन अस्वाभाविक लाग्दैन ।नेपाली भाषासाहित्यको एउटा दुःख के हो भने, बितेपछि मात्रै लेखकसाधकहरूको मूल्यांकन हुन्छ । तर कवि घिमिरे एक यस्ता उदाहरण हुन् जो जीवनकालमै राज्य तथा सरकारबाट सम्मानित तथा प्रशंसित मात्र भएनन्, जनमनमा पनि स्तुत्य बन्न सके । अग्ला साहित्यकारमध्ये यो सुखद संयोग भेट्ने उनी सम्भवतः एक्ला व्यक्तित्व हुन् । उनको ओज सरकारले दिएको राष्ट्रकवि वा सेनाले दिएको मानार्थ जर्नेलको उपाधिले होइन, जनमनमा भिजेका उनका सिर्जनाले बढाएका हुन् ।दुःखका कुरा, यिनै साधकका कृतिहरू पनि कुनै सरकारी संस्था वा निकायले संग्रह वा संकलनका रूपमा राख्न सकेका छैनन्, न अनूदित रूपमै अन्य भाषामा आएका छन् । उल्टो, यिनका सृजनालाई धेरैले आफ्नै स्वार्थसिद्धिमा उपयोग गरिरहेका छन् । कम्तीमा, कविवर घिमिरे र यस्ता साधकको सृजनालाई यसरी दुरुपयोग नगरियोस् । आफ्नो जीवनकालमै राज्य र निजी तहको मानसम्मान पाउने सन्दर्भमा स्रष्टा घिमिरे साँच्चिकै उदाहरण बनेका छन्, मृत्युपर्यन्त पनि घिमिरेको साधना र सृजनाको सम्मान हुन सकोस् । हार्दिक श्रद्धाञ्जली !"
माडीको प्राथमिकता,"सरिता तिवारीको राम ः नेकपा अवसानको पासवर्ड ले उठाएको विषयवस्तु सान्दर्भिक लाग्यो । एक महिनाअघि एक्कासि आविष्कार गरिएको अयोध्या र यसले निम्त्याएको बहसले माडीलाई केन्द्रमा ल्यायो । तिवारी माडीसँग प्रत्यक्ष सरोकार राख्ने व्यक्ति हुन् । उनी त्यहाँको धरातल, ऐतिहासिक तथ्यहरू, जनसरोकारका विषय र स्थानीय समस्याहरूसँग परिचित छन् । संघीय राजधानीमा बस्ने शासकहरू र उनीहरूले देख्ने तिलस्मी सपनाका विषयमा केही भन्न चाहन्नँ तर गर्दी, बघौंडा, कल्याणपुर र अध्योध्यापुरीका स्थानीय शासकहरू ठाकुरप्रसाद ढकाल, नारदमणि पौडेलहरूले तिवारीको खबरदारीलाई बेवास्ता गर्नु हुँदैन । माडीका गाँसबासविहीन सुकुम्बासी जनहरूको गाँस, बास, कपास, स्वास्थ्य, शिक्षा सुरक्षाजस्ता अधिकार सुनिश्चित गर्नु, राष्ट्रिय निकुञ्जका पहरेदारहरूको आतङ्कबाट जनताहरूलाई मुक्ति दिलाउनु, माडीजनको सेवामा समर्पित सुविधासम्पन्न अस्पतालको योजना अघि सार्नु, रियुखोलाको वितण्डा र निकुञ्जकै कारण अनकण्टार र दुर्गम बन्न पुगेको माडीलाई सुगम र सुविधासम्पन्न बनाउने योजना तर्जुमा गर्नु उनीहरूको प्राथमिकताका काम हुनुपर्छ । हरिहर खनाल, धापासी, काठमाडौं"
युवा नेताको भूमिका निराशाजनक,"राष्ट्रिय दलको मान्यताप्राप्त नेकपा, कांग्रेस र जसपाको नेतृत्वमा ६५ वर्षमाथिका नेताहरू छन् । दोस्रो तहका नेताहरूको उमेर ५५ माथि छ र तेस्रो वा युवा नेता भनिनेहरूको उमेर ४५ माथि छ । हाम्रोमा जसलाई युवा नेता भनिन्छ, त्यस्ता व्यक्ति युवा उमेर समूहका छैनन् । उनीहरूलाई युवा नेता भन्नु उपयुक्त हुँदैन । हरेक सभा, भेला, बैठक सबैतिर उनीहरूलाई युवा शब्दले सम्बोधन गरिने हुँदा हामीले युवा नेता भन्न बाध्य छौं । नेकपाको विवाद यति बेला समाधान हुने दिशातर्फ अगाडि बढेको छ । यही विवादलाई लिएर युवा नेताहरूको भूमिकामाथि प्रश्न उठ्यो । उनीहरू गुटमा लागेर आफ्नै गुटको संरक्षणमा व्यस्त देखिन्छन् । आफ्नो गुटको नेताले जति नै गल्ती गरे पनि प्रश्न सोध्न सक्ने आँट उनीहरूमा छैन । कांग्रेसका युवा नेताहरूको पनि अवस्था योभन्दा फरक छैन । कांग्रेस यतिबेला महाधिवेशन नजिक छ र केही युवा नेताले नेतृत्वमा आफ्नो दाबेदारी प्रस्तुत गरिरहेका छन् र आउँदो महाधिवेशनबाट कांग्रेसले पुनः जीवन पाउने बताइरहेका छन् । तर कांग्रेसको इतिहास हेर्ने हो भने युवा नेताहरूले दाबी गरेअनुसार पार्टीको निर्वाचनको नतिजा आउने सम्भावना देखिन्न । अधिकांश युवा नेताले पुनः ठूला नेताको धोतीको फेरो समातेर तिनै नेतालाई समर्थन र महाधिवेशनमा मतदान गर्ने निश्चित छ । अर्को पार्टी जसपा भर्खरै बनेको छ । यो पार्टीमा पनि नेताहरूबीच पदीय द्वन्द्व चलिरहेको छ । यसले पनि नेकपा र कांग्रेसमा जस्तै युवा नेताहरूले नेतृत्वदायी भूमिका पाउने सम्भावना छैन । तर नागरिकले भने युवा नेताहरूबाट ठूलै आशा गरेका छन् । त्यसैले हरेक पार्टीका युवा नेताहरू एकजुट भएर नेतृत्वका लागि लड्नुको विकल्प छैन । अविनाश अविरल, मन्थली४, रामेछापभयावह बन्दै कोरोना भेदभावकोरोना संक्रमण बढिरहेको बेला संक्रमणमुक्त भएर डिस्चार्ज हुनेहरूको संख्या पनि उत्तिकै छ । सुरुमा क्वारेन्टिनहरूको दुरवस्थाका कारण विदेशबाट फर्कनेहरू बढी संक्रमित देखिन्थे । अहिले संवेदनशील स्थानहरूमा समुदायस्तरमै भाइरस फैलिएको आकलन गरिएको छ । संक्रमित एवं निको हुनेको संख्या बढिरहँदा दुवै वर्गमाथि हुने समाजको वक्रदृष्टि भने थप चिन्ताको विषय बनेको छ । आफ्नै स्वार्थमा मडारिइरहने शीर्ष नेतृत्वको ध्यान यस्तो सामाजिक दुरवस्थातर्फ पुगेको देखिँदैन । अदृश्य विषाणुबाट संक्रमण भएपछि त्यस्ता व्यक्तिलाई अपराधीझैं ठान्ने, घृणाको दृष्टिले हेर्नेजस्ता अवाञ्छित सन्दर्भ आम बन्दै गएको छ । ठूला सहरमा बस्ने र आफूलाई तथाकथित बुद्धिजीवी ठान्नेहरूको भीडले संक्रमितको निवासमा ब्यानर, पोस्टर टाँसेर ठूलो पल्टने, ताली बजाउँदै हाहा हुहु गरेर इज्जतदार व्यक्तिको हुर्मत लिन पछि नपर्ने, झ्याली पिट्दै हिँड्नेलगायतका विषय नेपाली समाजको प्रतिविम्ब बन्नु दुःखद छ । त्यति मात्र नभएर अस्पतालबाट संक्रमणमुक्त भई गाउँ, टोल, आफन्तकहाँ जान खोज्दा स्थानीयले छिर्न नदिने, केही सीप नलागेर गाउँको छेउमा छाप्रो हालेर बस्दा पनि छिःछिः र दूरदूर गर्दै ज्यूँदै मरेतुल्य बनाउने, मानसिक सन्तुलन बिगार्ने, कोरोनाबाट मृत्यु हुनेको लासमाथि ढुंगामुढा गर्नेजस्ता अमानवीय र चेतनाशून्य व्यवहारलाई अब कतिन्जेलसम्म सहेर बसिरहने ? कोसँग हारगुहार माग्ने ? समाजको यो विकृतिलाई सरकारले टुलुटुलु हेरेर बस्न सुहाउँदैन ? सामाजिक अत्याचार रोक्न विशेष आदेश जारी गर्नु आवश्यक छ । दुर्व्यवहार गर्नेमाथि स्थानीय प्रहरी चौकीमा किटानी जाहेरी दिएपछि प्रत्येक पीडकलाई कम्तीमा बीस हजार रुपैयाँ जरिवाना गर्ने, सञ्चारकर्मी र स्थानीय सरकारको संयुक्त तत्त्वावधानमा पीडकलाई सामाजिक बहिष्कारसम्म गर्ने व्यवस्था मिलाउनु जरुरी भइसकेको छ । भुवनेश्वर शर्मा, चन्द्रागिरि२, काठमाडौं"
सञ्चारमाध्यमले समाज डोर्याउँछ,"आजभोलि सञ्चारमाध्यममा धेरै क्षेत्रका घटना र दुर्घटनाका खबरहरू सुन्न र पढ्न पाइन्छ । सञ्चार क्षेत्रको विस्तार व्यापक भएकाले नागरिक सुसूचित बन्न सजिलो भएको छ । तर राम्रा र सकारात्मक समाचारहरू मात्र आउँदैनन् । सकारात्मकको दाँजोमा नकारात्मक समाचार बढी आउने गरेको छ । यसले समाज कता गइरहेछ भन्ने प्रश्नको उत्तर दिन्छ । आज पनि हत्या, हिंसा, ठगी, अपहरण, डकैती र बलात्कारका समाचारको संख्या बढ्दो छ । शिक्षा र चेतनाका जति भाषण छाँटे पनि वा जति कलेज र स्कुल पढ्नेहरूको संख्या बढेको भनिए पनि समाजमा विकृति र विसंगतिहरूले विकराल रूप लिइरहेको देख्दा दिक्क लाग्छ । राजनीतिमा बिचौलियाको हालीमुहाली छ । शिक्षामा व्यापारी र जागिरेहरूको दबदबा छ । समाजलाई फटाहाहरूको जगजगीले जहिल्यै आक्रान्त पार्छ । हिंसा र नकारात्मक क्रियाकलापलाई निरुत्साहित गर्दै आम रूपमा सिंगो राष्ट्रलाई सकारात्मक बाटोतिर लान सञ्चारमाध्यमले गहिरो भूमिका खेल्न आवश्यक छ । कृष्ण कुम्पुरे, आदमटार, धादिङ"
विद्यालयहरूको विश्वसनीयतामा प्रश्न,"तीव्र गतिमा संक्रमितहरूको संख्या उकालो लागेसँगै तत्काल विद्यालय खुल्ने छाँट देखिँदैन । संक्रमणका कारण यो वर्षको एसईई परीक्षाको नतिजा विद्यालयहरूको अन्तरिक मूल्यांकनबाटै राष्ट्रिय परीक्षा बोर्डले सार्वजनिक गर्यो । विद्यालयले नम्बर पठाउँदा मापदण्ड तयार गरी सोहीअनुसार नम्बर दिने भनिएको थियो । तर अहिले विद्यालयले आफूखुसी नम्बर पठाए भन्ने समाचारले विद्यालयहरूको विश्वसनीयतामा प्रश्न खडा गरेको छ । सामुदायिक विद्यालयका शिक्षकहरू वैकल्पिक सिकाइ प्रक्रियामा सामेल नभएको गुनासो आइरहेको छ । सरकारी शिक्षकहरूले पढाउँदैनन्, दलका झोला बोकेर हिँड्छन् भन्ने आरोप लाग्ने गरेको छ । सामुदायिक विद्यालयमा गुणस्तरीय शिक्षा छैन र त्यहाँ पढ्ने बालबालिका जागिरको प्रतिस्पर्धामा पछि पर्छन् भन्ने भ्रम अभिभावकमा छ । त्यसैले ज्यालामजदुरी गरेर भए पनि आफ्ना बच्चाहरूलाई निजी विद्यालयमा महँगो शुल्क तिरेर पढाउन अभिभावक लालायित छन् । निजीमा बच्चा पढाउनु अधिकांश व्यक्तिका लागि प्रतिष्ठाको विषय बन्दै आएको छ । कोरोनाकालमा शिक्षा कस्तो हुने भन्ने ठोस योजना सरकारले प्रस्तुत गर्न सकेको छैन । शैक्षिक सत्र खारेज हुन लागेको भन्ने खबरहरू पनि आइरहेका छन् । विज्ञहरूले वैकल्पिक सिकाइलाई नै शैक्षिक सत्रमा जोडेर यो वर्षको शैक्षिक सत्र पूरा गर्न सकिने भनेका छन् । यस्तोमा सरकारले ठोस योजना अघि सारेर शिक्षकहरूलाई कडाइका साथ परिचालन गरी शैक्षिक सत्र अगाडि बढाउनुपर्छ । सामुदायिक विद्यालयका शिक्षकहरूले पनि विद्यार्थी पढाउने जाँगर छ है भन्ने वातावरण बनाउन जरुरी छ । शिक्षकहरूको नियमन तथा अनुगमनका लागि गतिलो संयन्त्र खडा गरेर सोहीअनुसार परिचलन गर्ने र आवश्यक वातावरण तयार गर्न सरकारको ध्यान जानुपर्छ । वैकल्पिक कक्षामा शिक्षक सक्रिय नहुनुमा कुन पक्षको कमजोरी हो ? यसको खोजी कसले गर्ने ? यस्ता विषयमा शिक्षा मन्त्रालय गम्भीर बन्नु अत्यावश्यक छ । शिक्षा देशको मेरुदण्ड भएकाले यसमा खेलाँची गर्नु हुन्न । गोविन्द विक, बूढानीलकण्ठ१२, काठमाडौंकोरोना कहरसँगै विद्यालय शिक्षामा ठूलो संकट देखा परेको छ । एउटा शैक्षिक सत्रको समाप्ति र अर्को शैक्षिक सत्रको सुरुआत हुने बेला देखिएको कोरोना महामारीले नेपालमा मात्र नभई विश्वभरिका विद्यालयलाई नराम्ररी प्रभावित पारिरहेछ । यस्तो बेला पठनपाठन सुचारु गर्ने उद्देश्यसहित सरकारले टीभी र रेडियोमार्फत शिक्षा दिन थालेको छ । यो सराहनीय कार्य हो । शिक्षा मन्त्रालयअन्तर्गत शिक्षा तथा मानव स्रोत विकास केन्द्रले पठनपाठन अवरुद्ध भएको ३ महिनापछि टीभी र रेडियोबाट शिक्षण कार्यक्रम सुरु गरेसँगै प्रदेश र स्थानीय तहहरूमा पनि त्यसैको सिको गर्ने होडबाजी चलेको छ । हरेक कक्षाका लागि तोकेको पाठ्यक्रम देशभरि एउटै हुन्छ । शिक्षा मन्त्रालयले संघमा उपलब्ध भएसम्मका योग्य शिक्षक एवं विषय विज्ञहरूद्वारा कक्षा सञ्चालन गरिरहेको बेला प्रदेश र स्थानीय तहहरूले पनि त्यही तरिका र प्रविधि अपनाएर कक्षा चलाइरहेका छन् । काठमाडौं उपत्यकाका हरेक पालिकाले सञ्चालन गरेको शिक्षण कार्यक्रमलाई यसको उदाहरणका रूपमा लिन सकिन्छ । चाहे संघबाट होस् वा प्रदेश र स्थानीय तहबाट नै किन नहोस्, दुवै राज्यको खर्च हो । कोरोनाको कारण देश आर्थिक संकटतर्फ गइरहेको यस विषम परिस्थितिमा यसरी दोहोरो खर्च गर्नु राज्यको साधन स्रोत खेर फाल्नु हो । एउटै काममा दोहोरो खर्च गर्नुभन्दा प्रदेश र स्थानीय तहहरूले रेडियो, टीभीमार्फत पढाउन खर्च गर्ने रकम विद्यालयहरूलाई उपलब्ध गराउनुपर्छ । विद्यालयहरूले पनि संघबाट प्रशारित कार्यक्रमसँग जोडिएर टोलटोलमा सम्पर्क कक्षा सञ्चालन, मूल्यांकन सामग्री निर्माण र प्रयोग, स्वयंसेवक शिक्षक परिचालनजस्ता शैक्षिक क्रियाकलापमा रकम खर्च गर्नु वाञ्छनीय हुन्छ । अन्यथा एउटै पाठलाई चारतिरबाट एकोहोरो पद्धतिमा फलाक्नुको औचित्य रहँदैन । यसका लागि शिक्षा मन्त्रालयले तुरुन्त उपयुक्त कदम चाल्नु आवश्यक देखिन्छ । रामप्रसाद सुवेदी, धापासी, काठमाडौंएसएलसीबाट एसईई भएदेखि खस्कँदै गएको कक्षा १० को वार्षिक परीक्षा यस वर्ष सबैभन्दा कमजोर देखियो । सरकारको आदेश पाएको भए परीक्षाको सम्पूर्ण तयारी सकेर बसेको बोर्डले अन्य कक्षासँगसँगै एसईई पनि चैतमै सञ्चालन गर्न भ्याउने थियो । बोर्डबाट परीक्षा सञ्चालन हुन नसकेपछि विद्यालयले लिएको अन्तिमपटकको परीक्षाको प्राप्तांकलाई आधार मानेर आन्तरिक मूल्यांकनका आधारमा प्रमाणपत्र उपलब्ध गराइयो । विद्यार्थीले आन्तरिक परीक्षामा प्राप्त गरेको अंक बोर्डले माग्यो र अंक पठाउँदा विद्यालयले मनलाग्दी तरिकाले अंक थपेर पठाएको पाइयो । शिक्षालाई गुणस्तरीय बनाउनुभन्दा जीपीए बढाएर आफ्नो विद्यालयको गुणस्तर उच्च देखाउने प्रतिस्पर्धा चल्यो । यस्तो प्रतिस्पर्धाले विद्यालय शिक्षालाई तहसनहस पार्छ । सुजन देवकोटा, पालुङटार४, गोरखा"
प्रचण्डका विकल्प,"प्रचण्डले जनयुद्धको समाप्तिपछि दिएको एउटा भाषण अचेल सामाजिक सञ्जालमा निकै लोकप्रिय भएको छ । भाषणमा प्रचण्ड प्रतिबद्ध र इमानदार देखिन्छन् । फेसबुकमा राजाबाबु को टाइमलाइनमा राखिएको भाषणको रेकर्डिङ रोचक र सनसनीखेज मात्र छैन, त्यसले प्रचण्डको वास्तविक भावनाको प्रतिनिधित्व गरेको आभास पाइन्छ । प्रचण्ड जोसिलो आवाजमा भन्छन्, माओवादीले कुनै पनि हालतमा जनताको एजेन्डा कहिले पनि छाड्नेछैन । जुन दिन माओवादीले जनताको एजेन्डा छाड्नेछ, त्यो दिन माओवादी हुनुको औचित्य समाप्त हुनेछ । यो कुराको बोध हामीलाई गहिरो गरी छ । यो कुरामा म विश्वास दिलाउन चाहन्छु । माओवादी मात्र त्यस्तो पार्टी हो जसले आमूल परिवर्तनका निम्ति, सामन्ती निरंकुशतन्त्रको अन्त्यका निम्ति, विदेशी हैकम र हस्तक्षेपको अन्त्यका निम्ति दसौं हजार नेपाली जनताका छोराछोरीको बलिदानपूर्ण आन्दोलनको नेतृत्व गर्यो । माओवादी पार्टीले कहिले पनि त्यो रगतमाथि धोका दिनेछैन । विश्वासघात गर्नेछैन ।सामाजिक सञ्जालमा यतिखेर नै प्रचण्डको अतीत यति विघ्न किन छाएको छ ? यो कुरा बुझ्न त्यति गाह्रो छैन । सत्तापक्षमा रहेका एक थरी मानिसहरू स्वाभाविक हिसाबले प्रधानमन्त्री ओलीको पक्षमा उँडेलिएका छन् । उनीहरू यस्ता पोस्टहरूको प्रयोग प्रचण्ड र माओवादी पक्षको उल्लीबिल्ली गर्न, खिस्याउन र हियाउनका लागि गर्दछन् । प्रचण्डका पक्षमा यस्ता पोस्टहरूको प्रयोग कतै भएको देखिएको छैन । युट्युब लगायतका सञ्जालमा पनि जनयुद्धविरोधीहरूलाई समेटिएको देखिन्छ । देशमा माओवादीले सत्र हजारको ज्यान लिएको कुरा दोहोर्याउनु एक थरी अधिकारकर्मीको पेसा नै बनेको छ । देशमा आएको यति ठूलो परिवर्तनको प्रतिरक्षामा जुट्नेको संख्या थोरै छ । जनयुद्धका लडाकुहरूलाई तत्कालीन शाही नेपाली सेनाका प्रभावशाली जर्नेल रुक्मांगद कटवाल, जो पछि सेनाप्रमुख भए, हेय सैनिक (र्यागट्याग) का रूपमा हेर्दथे । त्यति बेला उनी त्यही हेय सैनिकका कारण आधिकारिक राजसत्ता पराजित भएर गणतन्त्रको स्थापना भएको तथ्य बिर्सिन्थे ।प्रचण्डको यो भाषणको अन्त्य जहाँबाट हुन्छ, त्यहीँबाट सुरु हुन्छ नेपाल कम्युनिस्ट पार्टीभित्र अहिले देखा परेको विवाद र द्वन्द्व । यो सन्दर्भमा पार्टीका दुई मुख्य नेता अध्यक्ष तथा प्रधानमन्त्री खड्गप्रसाद शर्मा ओली र कार्यकारी अध्यक्ष प्रचण्डबीच आपसमा देखिने ब्लो हट र ब्लो कोल्ड व्यवहार यसैको परिणाम हो । एमालेका अध्यक्ष तथा प्रधानमन्त्री ओली नेपालको भारदारी शासनको पारम्परिक आधिकारिक संस्कारबाट मुक्त हुन सकेका छैनन् । उनको व्यवहार राणा प्राइममिनिस्टरको जस्तो छ । अर्कातिर, माओवादीका अध्यक्षको व्यवहार टड्कारो छ । नेपाल कम्युनिस्ट पार्टीका कार्यकर्ताहरूले दुई अध्यक्षबीचको विवादलाई आन्तरिक भने पनि यसमा आन्तरिक जस्तो तत्त्व केही पनि छैन । यसलाई दुई राजनीतिक विचार र दुई राजनीतिक संस्कारबीचको झगडा भन्नु उपयुक्त हुनेछ ।सत्र साल पुस १ गतेको घटनापछि कम्युनिस्ट नेता पुष्पलाल श्रेष्ठ भारतमा निर्वासित हुनुभयो । त्यहाँ उहाँ पनि संसदीय लोकतन्त्रको पुनःस्थापनाका लागि कार्यरत हुनुभयो । वर्गशत्रुको सफाया गर्न थालिएको २०२८ सालको झापा आन्दोलनको रोमान्स धेरै लामो टिकेन । यसका संयोजकहरू लामो समय जेल परे । तीमध्येका एक थिए हालका प्रधानमन्त्री ओली । त्यो आन्दोलनपछि जनवादी गणतन्त्र प्राप्तिका निम्ति संघर्ष गर्न २०३२ जेठ २४ र २५ गते झलनाथ खनाल, माधवकुमार नेपाल, सीपी मैनाली, अमृतकुमार बोहोरा, मुकुन्द न्यौपाने, मणिलाल राय र गोविन्द न्यौपानेहरू विराटनगरमा संगठित भए । यो संगठनमा, २०३४ सालमा, मोदनाथ प्रश्रित, जीवराज आश्रित र मदन भण्डारी जोडिए । २०३५ सालमा मोरङको इटहरामा जम्मा भएका देशभरका ८५ जना कम्युनिस्ट नेताहरूको भेलाले माले पार्टी गठन गरेको थियो । यो पार्टीले २०३६ सालको जनमत संग्रहलाई बहिष्कार गरेको थियो । जनमत संग्रहमा निर्दलीय पञ्चायत व्यवस्थाले विजय प्राप्त गरेपछि यसले आफ्ना कार्यकर्ताहरूलाई जनपक्षीय उम्मेदवारका रूपमा पञ्चायती चुनावमा सहभागी गरायो । यसका दर्जनभन्दा बढी नेताहरूले राष्ट्रिय पञ्चायत चुनावमा निर्वाचित भएर सुधारिएको निर्दलीय पञ्चायतको सुखभोग गरेका थिए ।२०४६ सालमा नेपाली कांग्रेसका सर्वोच्च नेता गणेशमान सिंहको नेतृत्वमा भएको राष्ट्रिय जनआन्दोलनमा माले समूहले भाग लिएको थियो । त्यसका लागि प्रेरणाका स्रोत बनेका थिए भारतका मार्क्सवादी कम्युनिस्ट पार्टीका महासचिव हरकिशन सिंह सुरजीत तथा अन्य कम्युनिस्ट नेताहरू । गणेशमान सिंह, मनमोहन अधिकारी तथा मालेका राधाकृष्ण मैनाली एकताका प्रवर्तक थिए । जनआन्दोलनको सफलतापछि भएको संसदीय चुनावमा नेपाली कांग्रेसले स्पष्ट बहुमत पाएर सरकार बनायो । तर त्यो सरकार टिकाउन सकेन । अहिले जसरी नेपाल कम्युनिस्ट पार्टी आन्तरिक विग्रहमा भासिएको छ, त्यसरी नै आन्तरिक विग्रहमा भासिएको थियो नेपाली कांग्रेस । कांग्रेस पार्टीका सरकार प्रमुखको अति महत्त्वाकांक्षाका कारण देश मध्यावधि चुनावमा धकेलियो । मध्यावधिमा कांग्रेसको पराजय भयो । त्यसपछि मनमोहन अधिकारीको अध्यक्षताको कम्युनिस्ट पार्टी (मार्क्सवादी) र नेपाल कम्युनिस्ट पार्टी (माले) मिलेर बनेको नेपाल कम्युनिस्ट पार्टी (एकीकृत मार्क्सवादी लेनिनवादी) संसद्मा सबभन्दा ठूलो दलका रूपमा स्थापित भयो । त्यसपछि एमालेले मनमोहन अधिकारीको नेतृत्वमा बनाएको थियो अल्पमतको सरकार ।नेपालको कम्युनिस्ट आन्दोलन अहिले निकै ठूलो आकारमा देखिएको छ । देशमा बढ्दो दरिद्रता र विपन्नतासँगै कम्युनिस्ट व्यवस्थाप्रति जनताको आकर्षण बढ्दै गएको देखिएको छ । २०४६ सालको जनआन्दोलनपछि कम्युनिस्ट पार्टी पटकपटक सत्तामा नगएको होइन । तर, यसले सत्ताको चरित्र बदल्न सकेन । आफ्नै चरित्रलाई परम्परागत सत्ताको स्वरूपअनुरूप रूपान्तरित गर्यो । एमाले सरकारका अर्थमन्त्री भरतमोहन अधिकारीले ल्याउनुभएको आफ्नो गाउँ आफैं बनाऔं कार्यक्रम उदाहरणीय थियो । यो कार्यक्रमलाई कांग्रेसले पनि स्वीकार गरेको थियो । तर, यसको सबलीकरणमा कुनै पनि पार्टीले ध्यान दिएन । यो कार्यक्रम अहिले पनि जारी छ । यसमा प्राविधिक ज्ञानको प्रवेश नभएकाले यो कार्यक्रम विनाशक बन्दै गएको छ ।२०४६ सालको जनआन्दोलनमा कम्युनिस्टहरूको अर्को समूह पनि सहभागी थियो । आन्दोलनको अन्त्यतिर यो समूहले गरेको प्रदर्शन यति विशाल थियो, जसले आन्दोलनलाई निर्णायक भूमिकातिर धकेलेको थियो । यो समूहले संयुक्त जनमोर्चाका नाममा संसदीय चुनाव पनि लड्यो र निकै आकर्षक परिणाम ल्यायो । तर, यो मोर्चा लामो समयसम्म संसदीय भास मा टिक्न सकेन । अन्ततः प्रचण्डको नेतृत्वमा माओवादी कम्युनिस्टहरू जनयुद्धमा लागे । हत्या र हिंसा जनयुद्धको मुख्य चरित्रका रूपमा देखिनु असहज थिएन । युद्ध भनेपछि त्यसले विनाश त ल्याउँछ नै । विनाशबिना परिवर्तन कतै भएको पनि छैन । अरू देशका जनसंघर्षहरूको तुलनामा नेपालको जनयुद्ध त्यति तीव्र थिएन । तर, सधैं अर्काका लागि युद्ध लडेका तर आफ्नै भूमिमा आन्तरिक राजनीतिक कारणले युद्धमा समावेश नभएका जनताले यसको चाप सहन सकेनन् । सानो देशको एक छेउदेखि अर्को छेउसम्म युद्ध फैलिएकाले पनि यसको प्रभाव समाजमा व्यापक थियो ।आजीवन मार्क्सवादी क्रान्तिकारी नेताका रूपमा रहेका माओ त्सेतुङ मार्क्सको शोषणको आर्थिक सिद्धान्त र पुँजीवादी प्रक्रियाको पछि लागेनन् । उनले आफ्नो प्रतिभाको प्रयोग क्रान्ति र समाजवादी समाजको निर्माणमा लगाए । माओले नयाँ चीन निर्माणका लागि दिएको योगदान यही हो कि, उनले पुरानो सामाजिक ढर्राका विरुद्ध क्रान्ति गरे र नयाँ समाजको निर्माण गरे । सन् १९४९ मा उनले राष्ट्रिय शक्तिमाथि कब्जा गर्दा चीनको भावी आकार बनिसकेको थियो । प्रचण्ड, सायद, माओको यही पदचिह्नमा हिँड्न चाहेका थिए । राज्यको रूपान्तरण गर्ने माओवादी नाराको लक्ष्य यही थियो । तर, प्रचण्डले आफ्ना सहयोगीहरूका बीच सन्तुलन कायम राख्न सकेनन् । प्रचण्डसँग मोहन वैद्य किरण, बाबुराम भट्टराई लगायतका नेताहरूको मोहभंग भयो । अन्ततः माओवादी एकीकृत नेपाल कम्युनिस्ट पार्टी बाट विकेन्द्रित पार्टीमा परिणत भयो । एमालेसँगको एकता सिद्धान्त होइन, पोलिटिकल बिजनेस थियो । यो कुरा प्रचण्डले बुझेका छन् ।अध्यक्ष प्रचण्डले प्रधानमन्त्री ओलीका शब्द र वचनमा अलमलिएर राज्य पुनःसंरचनाको लक्ष्य हासिल गर्न सक्दैनन् । यसका लागि एमाले उनको पार्टनर हुन सक्दैन । साँच्चै राज्यको पुनःसंरचना गर्ने हो भने प्रचण्डले प्रतिपक्षी नेपाली कांग्रेससँग नै सहकार्य गर्नुपर्दछ । कांग्रेसलाई आफ्नो अस्तित्वरक्षाका लागि राज्यको पुनःसंरचना चाहिएको छ । उनीहरू जयस्थिति मल्लको पालादेखि चल्दै आएको आर्थिक, राजनीतिक र सांस्कृतिक समाजको पुनर्निर्माण एक्लै गर्न सक्ने अवस्थामा छैनन् । प्रचण्डको हातमा नेपाल कम्युनिस्ट पार्टीको नेतृत्व परे पनि यथास्थितिमा उनी आफ्नो योजनामा सफल हुन सक्दैनन् । प्रधानमन्त्री ओलीले अहिले नेपाली समाजको जुन पक्षको प्रतिनिधित्व गरेका छन्, त्यो पक्ष भोलि कांग्रेसको साथ लाग्नेमा कुनै शंका छैन । प्रचण्डसँग अहिले समय छ । उनले हतार गर्नुपर्दैन । यति चिन्तन गरे पुग्छ एमालेसँगको एकताको भासबाट बाहिर निस्किएर ठूलो परिवर्तनतिर लाग्ने कि एमालेभित्र एउटा अर्को कम्युनिस्ट नेताका रूपमा स्थापित हुने ?"
संघीयताअनुकूल वित्तीय हस्तान्तरण,"संविधानतः संघीय सरकारले राष्ट्रिय स्तरका र प्रदेश सरकारले प्रदेशस्तरका विकासनिर्माणसम्बद्ध ठूलठूला परियोजनाहरू सञ्चालन गर्ने हो । मुलुकको विकास र समृद्धिमा योगदान पुर्याउने कार्यक्रम तथा योजनालाई संघीय सरकारले ससर्त अनुदान लगायतका रूपमा प्रदेश र स्थानीय तहलाई पठाउने हो । आफ्नो अधिकार क्षेत्रमा नभएका तर योजना तथा कार्यक्रम सञ्चालन गर्नैपर्ने अवस्था भएमा मात्र ससर्त अनुदान दिइन्छ । तर प्रदेश र स्थानीय तहको ससर्त अनुदानको विश्लेषण गर्दा त्यस्तो देखिँदैन । अनावश्यक र औचित्यहीन ससाना योजनाहरू पठाइएका छन् । केही योजनाको अनुदान रकम हेर्दा प्रदेशस्तरको त कुरै छाडिदिऔं, वडास्तरीय कार्यक्रम तथा योजना भन्न सुहाउने खालका पनि छैनन् । अहिलेका वडालाई साबिकका सिंगो गाविसका रूपमा बुझ्न पनि जरुरी छ । यसै सन्दर्भमा यस आलेखमा वित्तीय हस्तान्तरणका रूपमा चित्रित ससर्त अनुदानका सम्बन्धमा अलि बढी चर्चा छ ।चालु आव २०७७७८ मा प्रदेशले ३६ अर्ब ३५ करोड रुपैयाँ बराबरका ससर्त अनुदानका योजना तथा कार्यक्रमहरू सञ्चालन गर्ने गरी बजेट पाएका छन् । कुल योजनाको संख्या १३,२५६ छ । यी योजना तथा कार्यक्रममा ५०,००० रुपैयाँ वा सोभन्दा साना १,१८९ वटा र १ लाख रुपैयाँ वा सोभन्दा साना २,३६९ वटा छन् । यसै गरी १०,००० रुपैयाँ वा सोभन्दा साना २१ वटा छन् । १ करोड रुपैयाँभन्दा माथिका कार्यक्रम तथा आयोजना जम्मा ३७ वटा छन् । स्थानीय तहले प्रदेशको तुलनामा साढे चार गुणा बढी ससर्त अनुदान पाएका छन् । ससर्त अनुदानको रकम १ खर्ब ६१ अर्ब छ । यस अनुदानबाट स्थानीय तहले करिब ८४,००० योजना तथा कार्यक्रम सञ्चालन गर्नुपर्नेछ । १०,००० रुपैयाँ वा सोभन्दा साना योजना तथा कार्यक्रमको संख्या स्थानीय तहमा करिब ५,००० छ । अधिकांश योजना ५ लाख रुपैयाँभन्दा साना छन् । जस्तो संस्कृति, पर्यटन तथा नागरिक उड्डयन मन्त्रालयले विराटनगर महानगरपालिकालाई देवी पाञ्चायन मन्दिर बनाउन २ लाख ६५ हजार तथा श्याम मन्दिर, परोपकार पार्क र लक्ष्मीनारायण पयर्टन पूर्वाधारका लागि ५५ लाख विनियोजन गरेको छ । उद्योग मन्त्रालयले सम्भाव्य उत्पादनको उत्पादकत्व र बजार प्रतिस्पर्धा वृद्धि गर्नका लागि कम्तीमा पाँच जनाको समूहमा प्रविधि हस्तान्तरण योजनाका रूपमा १ लाख ४० हजार रुपैयाँ पठाएको छ । कृषि मन्त्रालयले कृषक दर्ता व्यवस्थापन कार्यक्रममा ३ लाख, ऊर्जा मन्त्रालयले सुधारिएको चुलो (बायोमास) प्रविधि जडानका लागि १ लाख, वन मन्त्रालयले फलफूल नर्सरी क्षमताको अभिवृद्धि कार्यक्रममा ३ लाख रुपैयाँ पठाएका छन् । विराटनगर महानगरपालिकासम्बद्ध यी केही योजनाका नमुना हुन् । विषयगत निकायका शिक्षककर्मचारीको तलबभत्ताबाहेक स्थानीय तहमा ससर्तका प्रायः यस्तै योजना छन् । प्रधानमन्त्री रोजगार कार्यक्रम र प्रधानमन्त्री कृषि आधुनिकीकरण कार्यक्रमका योजना तथा कार्यक्रमहरू पनि खासै परिणाम दिने खालका छैनन् । यस्ता आयोजनाले स्थानीय विकासमा दूरगामी महत्त्व राख्दैनन्, संघीय सरकारले पठाउन जरुरी छैन । यी कार्यक्रम तथा योजनाहरू स्थानीय सरकार सञ्चालन ऐनको भावनाविपरीत छन् ।तर, प्रदेशमा स्थानीयमा भन्दा पनि साना योजनाहरू पठाइएका छन् । जस्तो वाग्मती प्रदेशको मकवानपुर कागेश्वरी मनहरा बृहत् खानेपानी आयोजना, सुदूरपश्चिम प्रदेशको नावाठाना खानेपानी आयोजना र साँफेबगर ४ र ५ खानेपानी आयोजनाको अनुदान रकम १५१५,००० मात्र छ । संघीय ससर्तका वाग्मती प्रदेशका लागि ३०,००० रुपैयाँका कार्यक्रममा जितपुर ठूलोधारा खानेपानी आयोजना तारकेश्वर, बसाहचोक खरिबोट सम्पूर्ण मार्ग बोरिङ, गागलफेदी बृहत् खानेपानी योजना र ढकालगाउँ सुन्दरीजल खानेपानी आयोजना छन् । खानेपानी क्षेत्रमा पनि यस्ता ससाना योजना प्रशस्तै छन् । कर्णाली प्रदेशको छिबाङ चौतारा खानेपानी आयोजना, छिबाङ१ को अनुदान ३१,००० रुपैयाँ र प्रदेश २ को घुर्कौली सिद्धार्थ टोल पम्पिङ खानेपानी आयोजनाको अनुदान ३५,००० रुपैयाँ छ । गण्डकी प्रदेश अन्तर्गतका १ लाख रुपैयाँका केही खानेपानी आयोजनामा स्याली गुन्टेचौर कास्की, कमला जमुना, मोहरिया रूपाकोट९ कास्की, थुमाको डाँडा, अँधेरीखोला ब्यारथोक, हेलु नयाँबजार, बिर्घा सिमलबगर आदि हुन् । शिक्षा, स्वास्थ्य, वन, वातावरण, ऊर्जा, कृषि, सिँचाइ, सडक, सडकपुल, महिला, बालबालिका, खेलकुद, सहरी विकास, संघीय मामिला आदि लगायतका कार्यक्रम तथा आयोजनाहरूको प्रवृत्ति पनि झन्डै यस्तै छ ।संघीय सरकारले प्रदेश र स्थानीय तहमा पठाएका ससर्त योजनाहरूको बेथितिका केही नमुना हुन् यी, जुन संघीयताअनुकूल छैनन् । संघीयताको प्रतिकूल नहुने गरी ससर्त अनुदानको पाटोमा व्यापक सुधार आवश्यक छ । यस्ता बजेट तथा योजनालाई राष्ट्रिय योजना आयोग र अर्थ मन्त्रालयले स्वीकृति दिन हुँदैनथ्यो ।संघीय सरकारको देखासिकी गरेर प्रदेशले पनि यस्तै टुक्रे कार्यक्रम तथा योजनाहरू स्थानीय तहमा पठाएको गुनासो छ । यसबारे प्रदेशहरू पनि गम्भीर हुनुपर्छ । कर्णाली प्रदेश सरकारले गत आर्थिक वर्षमा १ करोड रुपैयाँभन्दा कमको योजना सञ्चालन नगर्ने निर्णय गरेको थियो, जसलाई कार्यान्वयन गर्न भने सकेन । प्रमुख कारण थियो संघीय योजनाहरू । प्रदेश सरकारका एक मन्त्री भन्छन्, संघीय सरकारले नै १ लाख रुपैयाँभन्दा पनि कमका दर्जनौं योजना पठाएपछि हामीलाई अप्ठेरो पर्छ । सुधार माथिबाटै हुनुपर्छ । निर्वाचन क्षेत्र पूर्वाधार विकास कार्यक्रमका सम्बन्धमा पनि प्रदेशहरूले दिने जवाफ यही हो ।साना बजेटका कार्यक्रम सञ्चालन गर्न साबिक एकात्मक व्यवस्थाका स्थानीय निकाय समेत हिचकिचाउँथे । त्यस बेला गाविसको कुल पुँजीगत बजेटलाई आर्थिकसामाजिक पूर्वाधार विकाससहित तीनवटा क्षेत्रमा वर्गीकरण गरिएको थियो । आर्थिकसामाजिक पूर्वाधार क्षेत्रमा कम्तीमा ६० प्रतिशत बजेट राख्नैपर्ने र यसबाट २ लाखभन्दा साना कार्यक्रम तथा आयोजना सञ्चालन गर्न नपाइने व्यवस्था थियो । यो व्यवस्था नगरपालिकाका सन्दर्भमा ५ लाख र महानगरपालिकाका लागि १० लाख रुपैयाँ थियो । ससाना योजना तथा कार्यक्रमभन्दा पनि स्थानीय पूर्वाधार विकासमा टेवा पुग्ने ठूला कार्यक्रम तथा योजनामा स्थानीय निकायको ध्यान जाओस् भन्ने हेतुले कार्यविधिमै यस्तो व्यवस्था गरिएको थियो । यसलाई कार्यसम्पादन मापनमा समेत आबद्ध गरिएको थियो । निर्वाचित जनप्रतिनिधि नहुँदाको समस्या आफ्नो ठाउँमा थियो, तर पनि योजना छनोट र कार्यान्वयनमा, वित्तीय अनुशासन र सुशासनमा कडाइ गरिएको थियो ।अहिले स्थानीय सेवाप्रवाह र विकासनिर्माणका जिम्मेवारी स्थानीय तहको हो । अन्तरपालिका स्तरमा यही काम प्रदेशले गर्नुपर्छ । संविधानको आशय एक तहको सरकारले अर्को तहको सरकारको कार्यक्षेत्रमा प्रवेश नगरोस् भन्ने छ । कार्यक्षेत्रमा प्रवेश गर्दा समन्वय र सहकार्यको आवश्यकता पर्छ । स्थानीय तहको अधिकार क्षेत्रभित्र योजना तथा कार्यक्रम सञ्चालन गर्न उसैको सहकार्य र अपनत्व जरुरी छ भने प्रदेशमा प्रदेश सरकारको । प्रदेश र स्थानीय तह पनि सरकार हुन् । त्यहाँ पनि निर्वाचित जनप्रतिनिधि छन् । यी सरकारको पनि आआफ्नो कार्यक्षेत्र र दायरा छ भन्ने बोध अहिले पनि कतिपय संघीय स्तरका विषयगत मन्त्रालय र निकायमा छैन । विभिन्न योजना तथा कार्यक्रम र परियोजनाका नाममा अधिकार क्षेत्र मिच्ने गरिएको छ ।ससर्त योजना तथा कार्यक्रमहरू वित्तीय हस्तान्तरणको एक पाटो हुन् । सबैभन्दा बढी भद्रगोल भएको क्षेत्र पनि यही हो । संविधान लेखनताका नै अधिकांश अधिकार क्षेत्रलाई साझा अधिकार सूचीमा राखियो, जसलाई एकल जिम्मेवारीका रूपमा कतिपय संघीय विषयगत मन्त्रालयहरूले लिए । अधिकार क्षेत्रहरूको कार्यविस्तृतीकरण गर्दा यस विषयलाई अलि गहन रूपमा हेरिनुपर्थ्यो । ससर्त अनुदानको आधार तोक्ने अधिकार कानुनले राष्ट्रिय प्राकृतिक स्रोत तथा वित्त आयोगलाई दिएको छ । राष्ट्रिय योजना आयोगले आयोजनाको वर्गीकरण तथा बाँडफाँटसम्बन्धी मापदण्ड पनि बनाएको छ, जुन अमूर्त छ । मापदण्ड सही भएको भए यस्ता विकृत रूपका आयोजनाहरू निश्चय पनि हुने थिएनन् । आयोगले स्थानीय र प्रदेशसमेतको रायसुझावका आधारमा ससर्तका योजना तथा कार्यक्रमको छनोट र कार्यान्वयनमा स्पष्ट मार्गदर्शन बनाउनुपर्छ । यसमा वित्त आयोगको थप क्रियाशीलतासमेत आवश्यक छ ।यस्तै विकृत अनुभव भएरै होला, वित्तीय हस्तान्तरणमा ससर्त अनुदान दिन हुँदैन भन्ने अन्तर्राष्ट्रिय सिद्धान्त र प्रचलन छ । दिए पनि कम दिने र क्रमशः घटाउँदै लग्ने भन्ने छ । तर हामीकहाँ दुई वर्षको अनुदान बाँडफाँटको विश्लेषण गर्ने हो भने चालु आवमा अघिल्लो आवका तुलनामा ससर्त अनुदानको रकम बढेको छ । प्रदेश र स्थानीय तहको कुल अनुदानमा ससर्त अनुदानको भार गत आवमा ३६ प्रतिशत थियो भने चालु आवमा ४१ प्रतिशत छ । गत आवमा प्रदेश र स्थानीय तहले १ खर्ब ६९ अर्ब ससर्त अनुदान पाएका थिए भने चालु आवमा १७ प्रतिशत बढी, १ खर्ब ९७ अर्ब । यस्ता विकृत योजनाका नाममा वित्तीय हस्तान्तरणको रकम बढेको छ भन्नुको अर्थ छैन ।वित्तीय हस्तान्तरणमा सुधार गर्नुपर्ने अर्को महत्त्वपूर्ण पक्ष हो कानुन । संविधानतः प्रदेश र स्थानीय तहले वित्तीय हस्तान्तरणको परिमाण वित्त आयोगको सिफारिसबमोजिम पाउँछन् । विशेषतः वित्तीय स्रोत र साधनसँग सरोकार राख्ने माथिल्लो तहको सरकारले तल्लो तहको सरकारलाई गर्ने जुनसुकै हस्तान्तरणलाई वित्तीय हस्तान्तरण भनिन्छ । उही तहको सरकारले उस्तै तहको सरकारलाई वित्तीय हस्तान्तरण गर्ने प्रचलन पनि छ । जस्तो जर्मनीमा अलि सक्षम प्रदेश (ल्यान्डर) ले कमजोर प्रदेशलाई समेत वित्तीय हस्तान्तरण गर्छन् । स्विटजरल्यान्डमा दुईतिहाइ अनुदान संघीय सरकारले र एकतिहाइ अनुदान सक्षम प्रदेश (क्यान्टोन) ले एउटै बास्केटमार्फत वित्तीय समानीकरण दिने प्रचलन छ । डेनमार्कमा यस्तो व्यवस्था स्थानीय तहमा छ । हामीकहाँ यस विषयमा पनि छलफल र बहसको जरुरी छ । सक्षम प्रदेश र सक्षम पालिकाले कमजोरलाई वित्तीय हस्तान्तरण गर्ने परिपाटी बसाल्दा अन्तरसम्बन्ध झन् कसिलो हुन्छ ।वित्तीय हस्तान्तरणका रूपमा संविधानमा चारवटा अनुदान (वित्तीय समानीकरण, ससर्त, विशेष र समपूरक) को व्यवस्था छ । तर कानुन बनाउँदा विशेष र समपूरक अनुदानलाई वित्तीय आयोगको दायरामा पारिएन । वित्तीय हस्तान्तरण आयोगको सिफारिसअनुसार हुने भावनालाई कानुनमा आत्मसात् गरिएन । ठूलो कमजोरी यहीँ भयो । प्रदेशप्रदेश र स्थानीयस्थानीय तहबीचको धनी र गरिबको खाडल कम गर्न विशेष अनुदान दिइन्छ । समानीकरण र यस अनुदानबीचको सम्बन्ध अन्योन्याश्रित हुन्छ, हुनुपर्छ । समानीकरणले पनि न्याय दिन नसके यो अनुदानबाट क्षतिपूर्ति गराउने सिद्धान्त र प्रचलन छ । तर हामीकहाँ अझै पनि बुझाइको समस्या छ । वित्तीय हस्तान्तरणलाई संघीयताअनुकूल बनाउन आयोगको थप भूमिका र सक्रियता अपरिहार्य छ । ससर्त अनुदानमा आयोगको खासै भूमिका छैन । विशेष र समपूरक आयोगको दायराभन्दा बाहिर छ । अरू देशको अनुभवसमेतका आधारमा आयोगले व्यवस्थित गर्ने अनुदान वित्तीय समानीकरण नै हो ।वित्तीय संघीयताको जग खलबलिएको छ । वित्तीय संघीयताको सुदृढीकरणका लागि तीनै तहका सरकारबीच घनीभूत सम्बन्ध हुनुपर्छ । संघीयताअनुकूल वित्तीय हस्तान्तरण कार्यान्वयनका लागि कानुनी तथा नीतिगत सुधार पनि त्यत्तिकै जरुरी छ ।"
ट्रम्पका प्रतिस्पर्धी बाइडेन,"वासिङ्टन (एजेन्सी) अमेरिकामा आगामी नोभेम्बरमा हुने राष्ट्रपतीय चुनावमा जो बाइडेनले वर्तमान राष्ट्रपति डोनाल्ड ट्रम्पसँग प्रतिस्पर्धा गर्ने पक्का भएको छ । डेमोक्र्याटिक पार्टीको सम्मेलनले बाइडेनलाई औपचारिक रूपमा राष्ट्रपतीय निर्वाचनका लागि उम्मेदवार घोषित गरेको हो । कोरोना भाइरसको महामारीका कारण भर्चुअल विधिबाट गरिएको सम्मेलनमा पार्टीका निर्वाचित प्रतिनिधिहरूले ७७ वर्षीय बाइडेनलाई उम्मेदवारका रूपमा अनुमोदन गरेका हुन् । बाइडेनलाई पूर्वराष्ट्रपतिहरू जिम्मी कार्टर र बिल क्लिन्टन तथा पूर्वविदेशमन्त्री कोलिन पावेलले समर्थन गरेका छन् । कार्टर र क्लिन्टन डेमोक्र्याटिक पार्टीबाट राष्ट्रपति बनेका भए पनि पावेल रिपब्लिकन पार्टीको सरकार हुँदा विदेशमन्त्री थिए । पावेल जर्ज डब्लू बुस प्रशासनमा सन् २००१ देखि २००५ सम्म विदेशमन्त्री थिए । अमेरिकाको सर्बोच्च पदका लागि बाइडेनको यो तेस्रो प्रतिस्पर्धा हुनेछ । उनी स्न १९८८ र २००८ मा पनि राष्ट्रपतिका आकांक्षीका रूपमा देखिएका थिए । विभिन्न मत सर्वेक्षणहरूले उनी राष्ट्रपति ट्रम्पभन्दा केही अगाडि देखिएका छन् । डेमोक्र्याटिक पार्टीको सम्मेलनमा मंगलबार राति पूर्वराष्ट्रपति क्लिन्टनले सम्बोधन गरेका थिए । भिडियोमार्फत गरिएको सम्बोधनमा उनले वर्तमान राष्ट्रपति ट्रम्पको कडा आलोचना गरेका छन् । ट्रम्पले ओभल अफिसलाई लथालिंग बनाएका क्लिन्टनको आरोप छ । अमेरिकाले विश्वको नेतृत्वको गरिरहेको डोनाल्ड ट्रम्पले दाबीप्रति लक्षित गर्दै भने, यो समयमा ओभल अफिस नेतृत्वको केन्द्रका रूपमा रहनुपर्थ्यो । तर यो आँधीको केन्द्रका रूपमा रहेको छ । यो लथालिंग अवस्थामा छ । प्रमुख औद्योगिक अर्थतन्त्रमा अमेरिकाको बेरोजगारी दर ३ गुणा बढेको क्लिन्टनको भनाइ छ । मंगलबार सम्मेलनमा सम्बोधन गर्ने नेताहरूले मतदाताहरूलाई रिझाउने प्रयास गरेका थिए । अमेरिकाका साथै अन्तर्राष्ट्रिय समस्या समाधान गर्न डेमोक्र्याटिक पार्टीको विकल्प नरहेको उनीहरूको दाबी थियो । अमेरिकी सेनाका पूर्वप्रमुख पावलले बाइडेनलाई समर्थन गर्ने घोषणा गरे । सैन्य सेवामा हुँदा सिकेका मूल्य र मान्यता बाइडेनले हालसम्म पनि बचाएका उनको भनाइ छ । त्यस्ता मान्यताहरू पुनः स्थापित गर्न टड्कारो भएकाले आफू खुलेरै बाइडेनको पक्षमा लागेको पावलले बताए । उनले गत जुनमा राष्ट्रपति ट्रम्पलाई ढटुवा को संज्ञा दिँदै बाइडनलाई समर्थन गर्ने जनाएका थिए । त्यसैगरी, रिपब्लिकन पार्टीका आधार दर्जन नेताहरूले पनि बाइडेनलाई समर्थन जनाएका छन् । ओहायो राज्यका पूर्वगभर्नर जोन कासिचले डेमोक्र्याटिक उम्मेदवार बाइडनलाई सघाउने घोषणा गरे । कासिच सन् २०११ देखि २०१९ सम्म ओहायोका गभर्नर थिए । बाराक ओबामाको सरकारमा विदेशमन्त्री रहेका जोन केरीले पनि सम्मेलनमा सम्बोधन गर्दै ट्रम्पको आलोचना गरे । बाइडेनले विश्व बुझेका कारण राष्ट्रहरूलाई एक ठाउँ ल्याई जनुसुकै समस्याको समाधान गर्न सक्ने क्षमता रहेको केरीको भनाइ छ । उनले अमेरिकालाई हेरेर हाँस्ने नभई स्याहार गर्ने राष्ट्रपतिको खाँचो भएको बताए ।राष्ट्रपति ट्रम्पले आफूसँग असन्तुष्ट रिपब्लिकन नेताहरूलाई ट्वीटरमा जवाफ फर्काएका छन् । उनले बाइडेनलाई वामपन्थी अतिवादीहरूको कठपुतली भएको बताएका छन् । आफू पुनः निर्वाचित हुने र बाइडेनले पराजय भोग्ने ट्रम्पको दाबी छ ।बिहीबारसम्म चल्ने डेमोक्र्याटिक पार्टीको सम्मेलनमा पूर्वराष्ट्रपति बाराक ओबामा, उपराष्ट्रपति पदकी उम्मेदवार कमला ह्यारिस तथा सन् २०१६ मा राष्ट्रपतीय चुनावमा पराजित उम्मेदवार हिलारी क्लिन्टनले सम्बोधन गर्नेछन् । पूर्वराष्ट्रपति ओबामाकी पत्नी मिसेल ओबामा र सिनेटर बर्नी स्यान्डर्सले सोमबार सम्बोधन गरेका थिए । उनीहरूले ट्रम्पको कडा आलोचना गर्दै उनी अमेरिकी राष्ट्रपतिका लागि अनुपयुक्त भएको दाबी गरेका थिए । डोनाल्ड ट्रम्प हाम्रो देशका लागि गलत राष्ट्रपति हुन्, सम्बोधनका क्रममा मिसेलले भनेकी थिइन् ।"
अस्ट्रेलियाले कोरोना भाइरसविरुद्धको खोप निःशुल्क दिने,"(अस्ट्रेलिया)  अस्ट्रेलियाले कोरोना भाइरसविरुद्धको खोप निःशुल्क उपलब्ध गराउने भएको छ । प्रधानमन्त्री स्कट मरिसनले भाइरसविरुद्ध सफल भएसँगै सम्पूर्ण नागरिकलाई निःशुल्क उपलब्ध गराउने बुधबार घोषणा गरेका हुन् । अन्तर्राष्ट्रिय औषधि कम्पनी अस्ट्राजेनेकासँग खोप उपलब्ध गराउने सहमति भएसँगै मरिसनको भनाइ सार्वजनिक भएको हो । उनका अनुसार २ करोड ५० लाख अस्ट्रेलियालीले उक्त खोप निःशुल्क लगाउन पाउनेछन् । मरिसनले बुधबार बेलायतस्थित अक्सफोर्ड विश्वविद्यालय र अस्ट्राजेनेकाले गरिरहेको खोपको परीक्षण सफल भएमा अस्ट्रेलियामै उत्पादन गर्ने सहमतिसमेत भएको जनाए । यो खोप कोरोना भाइरसविरुद्ध उपयोगी सावित भएको खण्डमा हामी यहाँ उत्पादन गरेर वितरण गर्नेछौं र २ करोड ५० लाख जनतालाई निःशुल्क उपलब्ध गराउनेछौं, मरिसनले भनेका छन् । त्यस्तै, प्रधानमन्त्री कार्यालयले पनि एक विज्ञप्ति जारी गर्दै अस्ट्रेलियाले बेलायतको अक्सफोर्ड विश्वविद्यालय तथा अस्ट्राजेनेकाले संयुक्त रूपमा गरिरहेको खोप परीक्षण तेस्रो चरणमा रहेको र उक्त खोप ल्याउने सबै तयारी पूरा भएको जनाएको छ । मरिसनले विशेष स्वास्थ्य अवस्थाबाहेक यो खोप देशभर अनिवार्य गरिनेसमेत जनाए । त्यसका लागि बेक्टन डिकिन्सन कम्पनीसँग खोपका लागि आवश्यक पर्ने सुईलगायत अन्य सामग्री खरिदका लागि समेत सहमति गरिएको मरिसनको भनाइ छ । उनले आफ्नै देशमा समेत खोपको परीक्षण कार्यलाई निरन्तरता दिइनेसमेत जनाएका छन् । हाल अस्ट्रेलियाका विभिन्न राज्यका करिब आधा दर्जन प्रयोगशालामा भाइरसविरुद्धको खोपको विभिन्न चरणमा परीक्षण भइरहेको छ । यसका साथै प्रधानमन्त्री मरिसनले छिमेकी राष्ट्रहरूलाई समेत जतिसक्दो चाँडो खोप उपलब्ध गराइने जनाएका छन् । अस्ट्राजेनेकाले अन्य देशसँग समेत खोप उपलब्ध गराउने विषयमा सहमति गरिसकेको छ । उसले पहिलो चरणमा ३ अर्ब डोज खोप उत्पादन गर्नेसमेत जनाएको छ । अस्ट्रेलियामा यो खोप उपलब्ध हुने मितिबारे भने केही उल्लेख गरिएको छैन । तर परीक्षण सफल भएको खण्डमा सन् २०२१ को सुरुवातदेखि नै सबै अस्ट्रेलियालीले निःशुल्क रूपमा खोप लगाउन पाउने स्थानीय समाचारमाध्यमले जनाएका छन् । पछिल्लो समयमा अस्ट्रेलियाको भिक्टोरिया राज्यमा देखिएको भाइरसको दोस्रो लहरका कारण जनजीवन प्रभावित छ । तर केही दिनयता दैनिक संक्रमणमा कमी आएपछि कडा रूपमा लगाइएको लकडाउन केही खुकुलो पारिएको छ । हाल भिक्टोरियामा दैनिक करिब २ सयको हाराहारीमा नयाँ संक्रमित थपिइरहेको जनाइएको छ । अन्य राज्यहरूमा भने लामो समयदेखि नयाँ संक्रमित भेटिएका छैनन् ।"
भारतमा थपिए ६४ हजार संक्रमित,"नयाँदिल्ली (एजेन्सी) भारतमा एकै दिन ६४ हजारभन्दा बढी कोरोना भाइरस संक्रमित थपिएका छन् ।भारतको स्वास्थ्य तथा परिवार कल्याण मन्त्रालयका अनुसार पछिल्लो २४ घण्टामा भारतमा ६४ हजार ५ सय ३१ जनामा संक्रमण पुष्टि भएको हो । उक्त अवधिमा १ हजार ९२ जनाको कोरोनाका कारण मृत्यु भएको मन्त्रालयले जनाएको छ । भारतमा बुधबार साँझसम्म भाइरस संक्रमितको कुल संख्या २७ लाख ६७ हजार २ सय ७४ पुगेको छ । संक्रमितमध्ये २० लाख ३७ हजार ८ सय ७१ जना निको भइसकेका जनाइएको छ । भाइरसका कारण भारतमा हालसम्म ५२ हजार ८ सय ८९ जनाको मृत्यु भइसकेको छ । मन्त्रालयले अहिलेसम्म देशभरि ३ करोड १७ लाख ४२ हजार ७ सय ८२ जनामा भाइरस परीक्षण गरिएको जनाएको छ । संक्रमित संख्याका आधारमा भारत हाल विश्वकै तेस्रो स्थानमा छ । पछिल्लो समय भारतका उत्तर प्रदेश, बिहार, पश्चिम बंगाललगायत राज्यमा भाइरसको संक्रमण थप तीव्र बन्दै गएको छ । जोन्स हप्किन्स विश्वविद्यालयका अनुसार सबैभन्दा धेरै संक्रमित अमेरिकामा छन् । अमेरिकामा ५४ लाख ८६ हजार २ सय जनामा संक्रमण पुष्टि भइसकेको छ । एक लाख ७१ हजार ८ सय ७७ जनाको मृत्यु भएको छ । दोस्रो प्रभावित ब्राजिलमा अहिलेसम्म कुल ३४ लाख ७ हजार ३ सय जना संक्रमित भइसकेका छन् । तीमध्ये १ लाख ९ हजार ८ सय ८८ जनाको मृत्यु भएको छ । विश्वविद्यालयका अनुसार भाइरसबाट विश्वभर संक्रमित हुनेको संख्या २ करोड २१ लाख ८७ हजार पुगेको छ । बुधबार साँझसम्म भाइरसका कारण ७ लाख ८२ हजारभन्दा बढीको ज्यान गइसकेको छ ।"
सेनाको कब्जामा रहेका मालीका राष्ट्रपतिद्वारा राजीनामा,"बामाको (एजेन्सी) अफ्रिकी देश मालीका राष्ट्रति इब्राहिम बुबकार केयटालाई अपदस्थ गरेका सैनिकहरूले देशमा संक्रमणकालीन सरकार निर्माण गरी नयाँ चुनाव गराउने घोषणा गरेका छन् । सैनिकहरूको कब्जामा लिएपछि राष्ट्रपति केयटाले राजीनामाको घोषणा गरेका थिए । सरकार टेलिभिजनमा सम्बोधन गर्दै राष्ट्रपति केयटाले सरकार र संसद् पनि भंग गरेको जनाए । म आफूलाई शक्तिमा राखिरहन रगत बगोस् भन्ने चाहन्नँ, सम्बोधनमा उनले भने । उनी र प्रधानमन्त्रीसहित अन्यलाई सैनिकहरूले गिरफ्तार गरी राजधानीनजिकैको एक छाउनीमा लगिएपछि उनको घोषणा सार्वजनिक भएको हो । देशलाई थप तहसनहस हुन नदिन आफूहरूले उक्त कार्य गर्नुपरेको विद्रोही सैनिकहरूका प्रवक्ताको भनाइ छ । सैनिक कर्नेल स्माइल वागले नयाँ माली निर्माणका लागि नागरिक समाज र राजनीतिक शक्तिहरू एक हुन आग्रहसमेत गरेका छन् । उनले सत्तामा रहने आफूरुको कुनै मनसाय नरहेको जनाए । समस्या समाधानका लागि संवादको अपिल गरे पनि प्रधानमन्त्री बुबु सिसे पनि पक्राउ परेका छन् । उनीहरूलाई मालीको राजधानी बामाकोबाट करिब १५ किलोमिटर टाढा रहेको कटीस्थित मुख्य सैन्य शिविरमा राखिएको बीबीसीले उल्लेख गरेको छ । एक कनिष्ठ सैनिक अधिकारीले उच्च कमान्डरलाई नियन्त्रणमा लिएपछि विद्रोही सैनिकले राजधानीमा मार्च गरेका थिए । त्यसपछि मंगलबार दिउँसो राष्ट्रपति केयटाको निवासमा सैनिकले धावा बोलेर उनी र त्यहाँ रहेका प्रधानमन्त्रीलाई गिरफ्तार गरेका हुन् ।पक्राउ गरिएकामा राष्ट्रपतिका छोरा, माथिल्लो सदनका सभामुख, विदेशमन्त्री र अर्थमन्त्री रहेको बताइएको छ । घटनाको नेतृत्व कटी सैनिक छाउनीका उपप्रमुख कर्णेल मलिक डिव र अर्का कमान्डर जनरल सादिओ कमारालगायतले गरेका जनाइएको छ । विद्रोहमा कति सैनिक सहभागी छन् र उनीहरूको माग के हो भन्ने स्पष्ट नभएको जनाइएको छ । सैनिक विद्रोहसंगै राजधानी लगायतका क्षेत्रमा प्रदर्शनहरू गरिएका छन् । कतिपय स्थानमा लुटपाट भएको बताइएको छ । राजधानीमा युवाहरूले सरकारी स्वामित्वको एक भवनमा आगो लगाइदिएका बीबीसीले जनाएको छ । मालीमा केही महिनादेखि राष्ट्रपतिको राजीनामा माग र्गै प्रदर्शन हुँदै आएको थियो । दोस्रो कार्यकालका लागि सन् २०१८ मा निर्वाचित केयटाको लोकप्रियता पछिल्लो समय निकै घटेको थियो । भ्रष्टाचार, ओरालो लागेको अर्थतन्त्र तथा असुरक्षाका कारण मानिसहरूमा चरम असन्तुष्टि छ । प्रदर्शनकारीहरूले त्यसको दोष राष्ट्रपतिमाथि लगाउँदै आएका थिए । घटनाको अफ्रिकी संघ, क्षेत्रीय नेताहरू, संयुक्त राष्ट्रसंघलगायतले भर्त्सना गरेका छन् । राष्ट्रसंघका महासचिवले घटनाको निन्दा गर्दै राष्ट्रपति र प्रधानमन्त्रीलाई बिनासर्त मुक्त गर्न आग्रह गरेका छन् ।"
अमेरिका र चीनबीच सातामा ८ उडान,वासिङ्टन (एजेन्सी) अमेरिका र चीनबीच सातामा ८ वटा सिधा हवाई उडान सञ्चालन हुने भएको छ । दुई देशका प्रतिनिधिबीचको वार्तामा उडान संचालनको सहमति भएको जनाइएको छ । हाल अमेरिका र चीनबीच सातामा ४ वटामात्रै सिधा उडान हुँदै आएका छन् । अमेरिकी यातायात मन्त्रालयद्वारा जारी विज्ञप्तिका अनुसार अब ४ उडान थप गरिएको हो । नयाँ सहमतिसँगै अमेरिकाबाट चीनतर्फ जाने र चीनबाट अमेरिकातर्फ आउने यात्रुहरूलाई सहज हुने विश्वास लिइएको मन्त्रालयले जनाएको छ । कोरोना भाइरसको महामारी र थप फैलिन सक्ने त्रासका कारण विश्वभरि नै अधिकांश उडान प्रभावित छन् । तर वर्तमान आवश्यकताका आधारमा सतर्कता अपनाउँदै उडान सेवा बृद्धि गर्नु परेको अधिकारीहरूको भनाइ छ ।
चौबीसै घण्टा विद्युत् उपभोग गरेका थिएनौं,"काठमाडौं (कास) औद्योगिक ग्राहकलाई निरन्तर विद्युत् दिने प्रयोजनका लागि दर स्वीकृत गरेको दुई महिनामै नेपाल विद्युत् प्राधिकरणले सार्वजनिक सूचना जारी गरी लोडसेडिङ तालिकामा बस्न सूचना प्रकाशन गरेको भन्दै उद्योगीहरूले लोडसेडिङका बेला निरन्तर विद्युत् उपभोग गर्ने ग्राहकसँग मात्र बढी महसुल उठाउन माग गरेका छन् ।प्राधिकरणले तत्कालीन विद्युत् महसुल निर्धारण आयोगबाट स्वीकृत गराई ०७३ माघ १२ गते डेडिकेटेड र ट्रंक लाइनमार्फत निरन्तर विद्युत् लिने ग्राहकका लागि महसुल परिवर्तन गरेको सूचना जारी गरेको थियो । आयोगले ०७२ पुस २९ गते डेडिकेटेड फिडरका औद्योगिक ग्राहकका लागि सामान्यभन्दा करिब ६५ प्रतिशत बढी शुल्क लिने गरी दर स्वीकृत गरेको थियो ।तर प्राधिकरणले सोही वर्ष फागुन ११ देखि लागू हुने गरी डेडिकेटेड फिडरका ग्राहकलाई पनि लोडसेडिङ तालिकाभित्र रहनुपर्ने अवगत गराउँदै सूचना निकालेको थियो । प्राधिकरणले यस्तो सूचना प्रकाशन गरेपछि ०७५ वैशाख ३० गते लोडसेडिङ अन्त्यको घोषणा नहुन्जेल उद्योगहरू लोडसेडिङ तालिकामा बसेको उद्योगीहरूको दाबी छ । लोडसेडिङको तालिका अनुसरण नगर्ने उपभोक्तालाई विनियमावलीको व्यवस्थाबमोजिम विद्युत् चोरीमा कारबाही गर्नुपर्थ्यो, सिमेन्ट एसोसिएसन अफ नेपाल, नेपाल स्टिल एन्ड रोलिङ मिल्स एसोसिएसन र नेपाल धागो उत्पादक संघले संयुक्त रूपमा जारी गरेको विज्ञप्तिमा भनिएको छ । पछि तत्कालीन महसुल निर्धारण आयोगले ०७३ असार १६ गते नयाँ महसुल दर लागू गर्दै असार २४ गते सार्वजनिक सूचना जारी गरेको थियो ।आयोगको निर्णयमा लोडसेडिङ ६ घण्टा वा सोभन्दा बढी कायम भएको अवस्थामा २० घण्टा वा त्यसभन्दा बढी समय छुट्टै ट्रंक लाइनबाट निरन्तर विद्युत् आपूर्ति लिने ग्राहकको महसुल डेडिकेटेड ग्राहकसरह कायम गरेको उल्लेख छ । प्राधिकरणको विद्युत् महसुल विनियमावलीअनुसार ट्रंक लाइनबाट आपूर्ति लिइरहेका कुनै ग्राहकले २० घण्टा वा त्यसभन्दा बढी समय डेडिकेटेड फिडरसरह विद्युत् आपूर्ति लिन चाहे निवेदन दिनुपर्ने र प्राधिकरणको सञ्चालक समितिबाट स्वीकृति लिनुपर्छ । कुनै पनि ट्रंक लाइनका ग्राहकले लोडसेडिङका बखत २० घण्टा वा त्यसभन्दा बढी विद्युत् लिन निवेदन नदिएको, विद्युत् उपभोग नगरेको उद्योगीहरूले जारी गरेको विज्ञप्तिमा जनाइएको छ । उद्योगीहरूले टीओडी मिटरको डाटा डाउनलोड गरी लोडसेडिङका बेला निरन्तर विद्युत् उपभोग गरेनगरेको हेर्न र गरेको भए विद्युत् चोरीमा कारबाही गर्न पनि माग गरेका छन् ।"
बाजुरामा खाद्यान्न अभाव चुलियो,"(धनगढी)  बाजुराको साप्पाटा जोरुका स्थानीय शिक्षक मनबहादुर रोकायासहित पाँच परिवार गाउँ नजिक कुनै ठाउँमा पनि खाद्यान्न नपाएपछि गत आइतबार घरदेखि एक दिनको पैदल दूरीमा पर्ने कोल्टी र पिलुचौर पुगे । कोल्टीस्थित खाद्य संस्थानको डिपोमा पुग्दा डेढ महिनाअघिदेखि नै ताला झुन्डिएको जवाफ पाएर फर्किए । त्यसपछि रोकायाको समूहले कोल्टी बजार क्षेत्रका पसलपसल चहारे । त्यता पनि कुनै पसलमा खाद्यान्न भेटेनन् । र निराश भई फर्किए । कोल्टीमा एक गेडो चामल पनि नपाएर रित्तै फर्कियौं, रोकायाले भने, हाम्रो क्षेत्रमा खाद्यान्न हाहाकार छ । घरमा गेडो छैन, बजारमा पाइँदैन । कोल्टी बाजुराको पूर्वोत्तर क्षेत्रको अत्यधिक खाद्य संकट हुने ठाउँ हो । हालका एउटा नगरपालिका र तीनवटा गाउँपालिका यसै क्षेत्रमा पर्छन् । बाजुराका नौवटा स्थानीय तहमध्ये बूढीनन्दा नगरपालिका, हिमाली, स्वामीकार्तिक र जगन्नाथ गाउँपालिका कर्णालीसँग जोडिएको कोल्टी क्षेत्रमा पर्छन् । सबै पालिकामा उस्तै अभाव छ ।अभाव यति धेरै बढेको छ कि किरियाकर्मका लागि पनि अत्यावश्यक चामल पाउने अवस्था छैन । स्थानीय परम्पराअनुसार कुनै व्यक्ति बिते भने उनको अन्तिम संस्कारमा सहभागी मलामीलाई भतेर खुवाउने चलन छ । भतेरका लागि पनि चामल नभएको गुनासोले च्यापेको छ, स्वामीकार्तिकका अध्यक्ष चिरञ्जीवी शाहीले भने । गत साता स्वामीकार्तिक १ जोरुकै सुन्की रावल बितिन् । उनको किरियाकर्म र भतेरका लागि पनि परिवारले चामल पाएनन् । छोरा साउने रावलले भने, चामल नपाएर मलामीलाई भतेर खुवाउन पनि अप्ठ्यारो भयो । हिमाली गाउँपालिकाको कवाडीका स्थानीय रामचन्द्र बुढथापाको दुःख पनि उस्तै छ । भन्छन्, डेढ दिन पैदल हिँडेर कोल्टी आएँ । यहाँ पनि चामल नपाएर रित्तै फर्केको छु । के खुवाएर बालबच्चा पाल्ने भन्ने समस्या रहेको उनले चिन्ता गरे ।खाद्यान्नको चरम अभाव भयो, स्वामीकार्तिक गाउँपालिकाका अध्यक्ष शाहीले भने, के गरौं, कसो गरौं भन्ने अवस्था छ । गाउँलेहरू दिनदिनै आएर हामीलाई दबाब दिन्छन् । हामीसँग पनि तत्काल कुनै उपाय छैन । स्वामीकार्तिकका पाँच वटै वडामा घरधुरी सर्वेक्षण गर्दा अधिकांश परिवार खाद्य संकटमा रहेको उनले बताए । तत्काल तीन हजार क्विन्टल चामल अत्यावश्यक भएको उनको भनाइ छ । कोल्टीमा खाद्यान्न उपलब्ध गराउँदै आएको नेपाल खाद्य संस्थानको कोल्टी डिपो प्रमुख नवीन आचार्य खाद्यान्न नभएर गोदाम बन्द गरिएको बताउँछन् । असोजकात्तिकयता चामल आइपुग्ने छाँट देखिन्न, आचार्यले भने, माग अत्यधिक छ तर असार पहिलो सातादेखि गोदाम रित्तिएको छ । खाद्य गोदाम रित्तिएकाले त्यसको असर विपन्न र भारतबाट फर्किएकालाई परेको छ । खाद्य संस्थानलाई सरकारले अनुदान उपलब्ध गराउने भएकाले चामलको मूल्य सस्तो र तुलनात्मक रूपमा गुणस्तरीय हुन्थ्यो । त्यो अवसरबाट पनि गाउँले वञ्चित भएका छन् । हामीले तत्काल १० हजार क्विन्टल चामल आपूर्ति हुनुपर्ने माग गर्दै जिल्ला प्रशासन कार्यालयमा ज्ञापन बुझाएका छौं, कोल्टीस्थित नागरिक समाजका अध्यक्ष जनेश भण्डारीले भने, गरिबले भोकभोकै मर्नुपर्ने अवस्थाबाट सरकारले बचाउनैपर्छ । कोल्टीमा गत वर्ष स्वीकृत चामलको कोटा सात हजार क्विन्टल थियो । त्योमध्ये दुई हजार पाँच सय क्विन्टल ढुवानी हुन नसकेको डिपो प्रमुख आचार्य बताउँछन् । कोरोना कहरका कारण भारत र जिल्लाबाहिर रहेकाहरू जिल्लामा भित्रिएसँगै जेठको दोस्रो साताबाट खाद्यान्नको माग बढेको थियो ।यति बेला बाजुरा सडक बिग्रिएकाले नयाँ ठेक्का भए पनि सडक मार्गबाट ढुवानी हुने अवस्था छैन । जिल्ला खाद्य सुरक्षा समितिले तत्काल दुई हजार क्विन्टल चामल हवाईमार्गबाट ढुवानीका लागि माग गरेको डिपो प्रमुख आचार्य बताउँछन् । हाल लामो समयदेखि साँफेमार्तडी सडक अवरुद्ध रहेको र व्यापारीहरूले समेत खाद्यान्न भित्र्याउने अवस्था नरहेको उद्योग वाणिज्य संघ बाजुराका उपाध्यक्ष तुला रोकायाको भनाइ छ । सदरमुकाम मार्तडी क्षेत्रमा पनि अभाव बढ्न थालेको खाद्य संस्थान मार्तडी शाखाका प्रमुख मेखराज ओझाले बताए । साउनमै एक हजारभन्दा बढी क्विन्टल चामल बिक्री भयो, उनले भने, दैनिक कम्तीमा एक सय क्विन्टल चामल बिक्री भइरहेकाले अब थोरै परिमाण मात्र मौज्दात छ ।अभाव बढ्ने देखिएपछि खाद्य सुरक्षा समितिले कोल्टीका लागि दुई र मार्तडीका लागि एक हजार क्विन्टल चामल हवाई मार्गबाट तत्काल ढुवानी गर्न अनुरोध गरिएको ओझाको भनाइ छ । सडक अवरुद्ध भएको र तत्काल मर्मत भएर पुनः सञ्चालन हुन सक्ने अवस्था नभएकाले खाद्यान्न हाहाकार हुन सक्ने जोखिम रहेको उनले बताए । बाजुरा सडकमा बाढीपहिरोले पक्की पुल, बूढीगंगा नदीको बेलिब्रिजलगायत बगाएको छ । ठाउँठाउँमा सडक पनि भत्किएको छ । बाजुरामा आफ्नो उत्पादनले तीन महिनासम्म खान पुग्ने जनसंख्या ४० प्रतिशत छ । हरेक वर्ष ११ हजार मेट्रिक टन खाद्यान्न अपुग हुने गरेको कृषि ज्ञान केन्द्र बाजुराको तथ्यांक छ । अपुग खाद्यान्नको पूर्ति खाद्य संस्थान र बजारबाट हुने गरेको छ । बाजुरामा कुल जमिनको ९ दशमलव २१ प्रतिशत मात्रै खेतीयोग्य रहेको केन्द्रका कृषि प्रसार अधिकृत मीनप्रसाद जैसीले जानकारी दिए । त्यसमा पनि सिञ्चित क्षेत्र दुई प्रतिशतभन्दा कम छ । बाजुरा खाद्य सुरक्षाका दृष्टिले उच्च जोखिमयुक्त जिल्ला हो, जैसीले भने, बाली सप्रेकै अवस्थामा समेत यहाँ वार्षिक ११ हजार मेट्रिक टन खाद्यान्न अपुग हुन्छ ।"
कुलेखानी सुरुङको काम अघि बढ्यो,"(हेटौंडा)  प्रदेश राजधानी हेटौंडा र संघीय राजधानीको आवतजावतलाई सहज बनाउन वाग्मती सरकारले पोस्टबहादुर बोगटी सुरुङमार्ग (भीमफेदीकुलेखानी सुरुङ) निर्माण प्रक्रिया सुरु गरेको छ । प्रदेशको भौतिक पूर्वाधार विकास मन्त्रालयले सुरुङमार्गको सुपरिवेक्षण परामर्शदाता छनोटका लागि मंगलबार सार्वजनिक सूचना जारी गरेको छ ।सुरुङमार्गको परामर्शदाता छनोट गर्न सूचना जारी गरेका छौं, मन्त्रालयका सचिव तेजराज भट्टले भने, सूचना निस्केको ३० दिन अवधिमा आएका दरखास्तबाट परामर्शदाता छनोट गर्छौं ।प्रदेश सरकारको गौरवको आयोजनाका रूपमा रहेको भीमफेदीकुलेखानी सुरुङमार्गको परामर्शदाता छनोटको सूचना सार्वजनिक गरेसँगै अब सुरुङमार्ग बन्ने पक्का भएको छ । सुरुङ निर्माण हुने भएपछि यस क्षेत्रका बासिन्दा उत्साहित भएको भीमफेदी गाउँपालिकाका अध्यक्ष हिदम लामाले बताए । परामर्शदाता चुनिएपछि सुरुङमार्गको टेन्डर प्रकाशन गर्ने मन्त्रालयले जनाएको छ । सुरुङमार्ग, एप्रोच सडक र तीनवटा पुल निर्माण गर्न १८ अर्ब ७ करोड रुपैयाँ खर्च लाग्ने अनुमान छ । चालु आवको अन्त्यसम्म परामर्शदाता र निर्माण कम्पनी छनोट गरिसक्ने लक्ष्य रहेको लामाको भनाइ छ । भीमफेदी गाउँपालिका६ स्थित बगर र इन्द्रसरोवर गाउँपालिका२ कुलेखानी ड्याममुनि ३ दशमलव २१ किलोमिटर लामो दुर्ई लेनको सुरुङ निर्माण गर्ने डिजाइन छ । सुरुङको चौडाइ १५ मिटरको हुने मन्त्रालयका सिनियर डिभिजनल इन्जिनियर नवीन सिंहले बताए । सुरुङका दुवैतिर गरी साढे २ किलोमिटर लामो एप्रोच सडक र तीनवटा पुल निर्माण हुनेछन् । तिनको लम्बाइ २ सय १० मिटर मात्र हुने उनले जानकारी दिए । सम्झौता भएको ४२ महिनामा निर्माण कार्य सम्पन्न गर्ने लक्ष्य रहेको सुरुङमार्गले भीमफेदीकुलेखानी सडक १७ किलोमिटर दूरी छोटिनेछ । हेटौंडाबाट राजधानी प्रवेश गर्ने उक्त छोटो दूरीको वैकल्पिक मार्ग ६५ किलोमिटरमा झर्नेछ । यो सडकखण्डको उच्च जोखिम, घुमाउरो र साँघुरो खण्डमा उक्त तीन किलोमिटर सुरुङमार्ग निर्माण हुँदै छ । सुरुङ बनिसकेपछि प्रदेशको राजधानी हेटौंडाबाट काठमाडौं पुग्न बढीमा दुई घण्टा मात्र लाग्ने भौतिक पूर्वाधार विकासमन्त्री रामेश्वर फुयालले बताए । बहुवर्षीय योजनाका रूपमा रहेको उक्त सुरुङमार्गलाई आर्थिक वर्ष ०७७७८ मा १ अर्ब रुपैयाँ बजेट विनियोजन गरिएको छ । संघीय सरकारले पनि उक्त सुरुङमार्ग निर्माण गर्न आर्थिक रूपमा साझेदारी गर्ने चालु आवको बजेट वक्तव्यमा उल्लेख गरेको छ । ०७८७९ मा ६ अर्ब, ०७९८० मा ६ अर्ब र ०८०८१ मा ४ अर्ब रुपैयाँ विनियोजन गर्ने मन्त्रालयले जनाएको छ । सुरुङमार्गसँगै सिस्नेरीतर्फको मोटरबाटोलाई फराकिलो र स्तरोन्नति गरिने मन्त्रालयले बताएको छ ।"
निषेधाज्ञामा बैंकिङ सेवा आधारभूत मात्रै,"बिमामा पनि आधारभूत सेवानिषेधाज्ञाको समयमा बिमा कम्पनीहरूले पनि आधारभूत सेवा प्रदान गर्ने भएका छन् । संक्रमण उच्च देखिएकाले सजग र सुरक्षित किसिमले आधारभूत सेवा सञ्चालन गर्न बिमा समितिले निर्देशन दिएको छ । सेवा सञ्चालनका क्रममा संक्रमणको जोखिम सुरक्षार्थ आवश्यक सम्पूर्ण आधारभूत स्वास्थ्य सामग्री कार्यस्थलमा अनिवार्य उपलब्ध हुने व्यवस्था मिलाउने, निर्देशनमा भनिएको छ, कर्मचारीमा संक्रमण देखिए निजको सम्पर्कमा रहेका कर्मचारीलाई समेत सम्पूर्ण खर्च कम्पनीले व्यहोर्ने गरी पीसीआर परीक्षण गर्ने । सम्भव भएसम्म घरबाटै काम गर्ने (वर्क फर्म होम) व्यवस्था मिलाउन पनि समितिले भनेको छ ।"
गाउँगाउँमा अझै छ सलह,"(रुकुम पश्चिम)  आठबीसकोट नगरपालिकाका अधिकांश वडामा ठूलो संख्यामा प्रवेश गरेको सलहको झुन्डले बाली सखाप पारेको छ । अन्नबाली सखाप पारेपछि खाद्यान्न अभाव हुने भन्दै किसान चिन्तित बनेका छन् ।आठबीसकोट नगरपालिकाका१, २, ३, ७ र ८ नम्बर वडामा लगाइएको मकैबाली सलहले सखाप बनाएको किसानको गुनासो छ । गाउँमा राम्रो अवस्था हुँदा पनि खाने अन्न पर्याप्त हुँदैन, आठबीसकोट नगरपालिका१ की डिलकमारी बुढाले भनिन्, झन् यस पटक सलहले सखापै पारेपछि ठूलो चिन्ता थपिएको छ । नगरपालिकाको वडा नम्बर १ र २ मा सडक सुविधा छैन । उनका अनुसार ३ नम्बर वडाको खदीसम्म सडक पुगे पनि नियमित गाडी नचल्दा खाद्य सामग्री ढुवानी असहज छ ।कोरोनाका कारण खाद्यान्न अभाव भइरहेका बेला सलहले थप संकटको अवस्था निम्तिने २ नम्बर वडाध्यक्ष देवबहादुर यरीले बताए । भर्खरै गोडेको मकै फेरि नउठ्ने गरी सलहले मासेको छ, उनले भने, वरिपरिको जंगलसमेत सलहले नष्ट बनायो । उनका अनुसार जिल्लाभरि घुमेको सलहको झुन्ड १ र २ नम्बर वडामा गएर बसेको छ । जलिगाड हुँदै पसेको सलह बाहिर निस्कन नसकेको उनको भनाइ छ । वरिपरि सिस्ने हिमाल, भनभने र झारमारे लेक भएकाले माथि उड्न नसक्दा सलह अन्यत्र जान नपाएको काँडाका ८२ वर्षीय नरबहादुर यरीले बताए । ४८ वर्षपछि सलह गाउँ पसेको उनको भनाइ छ । ०२९ सालमा प्रवेश गरेको सलह गाउँमै मासिएको उनले बताए । उति बेला पनि सबैतिरको सलह यहीं थुप्रिएर मरेको थियो, उनले भने, यस पटक पनि यतै छ, यतै सकिन्छ कि भन्ने लागेको छ । सलहका कारण आठबीसकोटमा ठूलो क्षति पुगेको नगरप्रमुख गोर्खबहादुर केसीले जानकारी दिए । सबैतिरबाट किसान र जनप्रतिनिधिको फोन आइरहेको छ, उनले भने, क्षतिको विवरण संकलन हुँदै छ, तथ्यांक आएपछि के गर्ने भन्नेबारे निर्णय गर्नेछौं । सलहका कारण धेरै क्षेत्रमा खाद्यान्न अभाव हुने अवस्था देखिएको उनको भनाइ छ । कृषि विकास कार्यालयले पनि सलहले गरेको क्षतिबारे तथ्यांक संकलन भइरहेको जनाएको छ ।"
७ महिनामा ८ लाख पर्यटक गुमे,"(तिलोत्तमा)  मुख्य सिजनमा लामो समय लकडाउन भएपछि बुद्ध जन्मस्थल लुम्बिनीमा पर्यटक स्वाट्टै घटेका छन् । लुम्बिनी विकास कोषका अनुसार गत जनवरीदेखि जुलाईसम्म कम्तीमा ८ लाख पर्यटक गुमाउनुपरेको छ । चीनमा कोरोना भाइरसको संक्रमण सुरु भएदेखि यहाँ बौद्धमार्गी आउन छाडेका हुन् । त्यसयता विभिन्न मुलुकमा संक्रमण फैलिएपछि लुम्बिनी पर्यटकविहीन बनेको हो । पर्यटक नआएपछि कोषले राजस्व गुमाउनुपरेको जनाएको छ । कोरोना संक्रमण फैलन सक्ने स्थानमध्ये मठमन्दिर पनि पर्ने भएकाले उक्त स्थानलाई अझै खोल्ने स्वीकृति दिइएको छैन । मुलुकको प्रमुख धार्मिक पर्यटकीयस्थल लुम्बिनी अहिले सुनसान छ । यहाँ लकडाउन घोषणा हुनुपूर्व नै पर्यटक आवतजावत कम भएपछि यहाँका पर्यटन व्यवसायी र विकास कोष प्रभावित भएको लुम्बिनी विकास कोषका सदस्यसचिव ज्ञानिन राईले बताए । फागुनबाट नै मानिस कम भइसकेका थिए, उनले भने, अहिले त झन् आउने कुरै भएन । लुम्बिनीका कुनै पनि मन्दिर नखुलेकाले पर्यटक आउने आधार नरहेको उनले जानकारी दिए । बन्दाबन्दीका कारण विकास कोषले राजस्व संकलनका साथै चालु सिजनमा ८ लाखभन्दा बढी पर्यटक गुमाएको राईले बताए । जनवरीदेखि जुलाईसम्मको समय आन्तरिकतर्फ जिल्लाबाहिरका धेरै पर्यटक पारिवारिक घुमघाम, वार्षिक क्लोजिङको खुसियाली मनाउन आउने सिजन भएको उनको भनाइ छ । विदेशबाट बुद्ध जयन्ती, बुद्धसँग सम्बन्धित अन्य कार्यक्रम लिएर अनुयायी र पर्यटक आउने सिजनसमेत यही रहेको राईले बताए । विकास कोषका अनुसार सन् २०१९ को जनवरीदेखि जुलाईसम्म लुम्बिनीमा ८६ हजार ५ सय ३१ भारतबाहेक अन्य देशका पर्यटक आएका थिए । यसैगरी ९३ हजार ८ सय ५२ भारतीय पर्यटक भित्रिएका थिए भने ६ लाख ८० हजार २ सय ६ आन्तरिक पर्यटक लुम्बिनी आएका थिए ।कोरोनाकै कारण रोकिएका पर्यटक आउने वातावरण तत्काल बन्ने माहोल नरहेको राईको भनाइ छ । यहाँ धेरै पर्यटक भारत हुँदै आउने गरेका छन् । भारतमा कोरोना भयावह छ । सीमा बन्द गरिएको छ । अहिलेको अवस्थामा भारतबाट ओहोरदोहोर सम्भव देखिँदैन । आन्तरिक होस् वा बाह्य, खाना खाएर सुत्ने भन्दै लुम्बिनी त आउँदैनन्, उनले भने, कम्तीमा एउटा भए पनि मन्दिर खुले ध्यान गर्ने, पूजा गर्ने र रात काट्ने सम्भावना हुन्छ । सरकारी निर्णयअनुसार धार्मिकस्थल बन्द रहने सूचना जारी भएकाले लुम्बिनी मात्र खुल्न दिने भन्ने निर्णय पनि सम्भव नरहेको उनले बताए । मानिसमा कोरोनाप्रतिको त्रास रहुन्जेलसम्म कुनै पनि स्थलमा भीडभाड हुने, चहलपहल हुने वातावरण नरहने राईको भनाइ छ । मन्दिर खोल्न पाउने भए पर्यटन बोर्ड र स्वास्थ्य मन्त्रालयले जारी गरेको स्वास्थ्य सुरक्षा प्रत्याभूतिको माहोल बनाएर खोल्न तयार छौं, उनले भने, ज्वरो नाप्ने उपकरण, सेनिटाइजर, मास्क अनिवार्य र भौतिक दूरीलगायत सतर्कता अपनाइनेछ । गत साउन १२ मा होटल तथा पर्यटन व्यवसायी, बौद्ध महिला, युवा समूह एवं आमा समूहलगायत १० भन्दा बढी सामाजिक संघसंस्थाले ज्ञापनपत्र बुझाई मायादेवी मन्दिर खुला गर्न मागसमेत गरेका थिए । उनीहरूले विकास कोषमार्फत पर्यटनमन्त्री योगेश भट्टराईलाई ज्ञापनपत्र बुझाएका हुन् । ०७६७७ मा गरिएको आर्थिक सर्वेक्षणमा मुलुकमा सर्वाधिक भ्रमण गरिएको ठाउँमा समेत लुम्बिनी परेको थियो । लकडाउन खुलेको र सरकारको जनस्वास्थ्य तथा सुरक्षा मापदण्डलाई ध्यानमा राख्दै मायादेवी मन्दिरमा आवतजावत गर्न दिन माग गरिएको लुम्बिनी होटल संघका अध्यक्ष मिथुनमान श्रेष्ठले बताए । चितवन र पोखरा प्राकृतिक सुन्दरता भएकाले मानिस जान्छन्, उनले भने, लुम्बिनीमा एउटा भए पनि मन्दिर नखुलेसम्म पर्यटक आउँदैनन् । मन्दिर खुला नहुँदा स्थानीयले समेत भगवान् बुद्धप्रति आस्था प्रकट गर्न नपाएको उनको भनाइ छ ।"
चिया उत्पादन ४० प्रतिशत घट्यो,"(बिर्तामोड)  झापाका चिया बगानले एक वर्षदेखि मल पाएका छैनन् । उनीहरूलाई सरकारले नै मल नदिएको हो । मल नपाएकै कारण जिल्लामा चिया उत्पादन ४० प्रतिशत घटेको छ । हरियो पत्तीको उत्पादन घटेकाले अहिले चिया कारखाना आधा क्षमतामा मात्र सञ्चालनमा छन् । चियापत्ती टिप्न भ्याइनभ्याइ हुनुपर्ने यो सिजनमा श्रमिकहरू विश्राम लिँदै काम गरिरहेका छन् । मल हाल्न नपाएकाले पत्ती उत्पादन पूरै घटेको छ, हल्दिबारी गाउँपालिका२ का किसान पर्वत डाँगीले भने, मेरो ६ बिघाको बगानबाट वार्षिक ८० हजार केजी हरियो पत्ती टिप्थे । यो वर्ष ५० हजार केजी पनि पुग्ला जस्तो छैन । हल्दिबारी२ स्थित पाराखोपी चिया उत्पादक सहकारी संस्थाले सञ्चालन गरिरहेको चिया प्रशोधन कारखाना अहिले आधा क्षमतामा पनि सञ्चालनमा छैन । सहकारीका सचिव रहेका डाँगीका अनुसार कारखानामा गत वर्ष यो सिजनमा दैनिक करिब २० हजार केजी हरियो चिया पत्ती संकलन हुन्थ्यो । यो वर्ष दैनिक बढीमा ६ हजार केजी पत्ती मात्र संकलन हुने गरेको उनले बताए ।चिया बगानमा वर्षमा कम्तीमा चार पटक रासायनिक मल युरिया लगाउनुपर्छ । तर किसानले एक वर्षदेखि बगानमा मल लगाउन पाएका छैनन् । वैशाखजेठमा एकपटक र साउनमा एकपटक मल लगाउन पाएको भए टिप्न भ्याइनभ्याइ हुने गरी हरियो पत्ती आउँथ्यो, बगान सञ्चालक रमेश पौडेलले भने । ६० बिघाको उनको बगानबाट वार्षिक साढे ५ लाख केजी हरियो पत्ती उत्पादन हुनुपर्ने हो । तर मल अभावमा यो वर्ष ३ लाख केजी पनि नपुग्ने उनको भनाइ छ ।उत्पादन घटेकाले हरियो चियापत्तीको मूल्य वृद्धि भएको छ । भारतीय बजारमा चियाको खपत बढेको र चिया उत्पादन घटेकाले जिल्लामा हरियो पत्ती अहिलेसम्मकै उच्च मूल्य प्रतिकेजी ४० रुपैयाँभन्दा बढीमा खरिदबिक्री भइरहेको छ । बगानमा मल हाल्न पाएको भए चिया क्षेत्रले ठूलो फड्को मार्ने थियो, चिया उत्पादक संघका महासचिव शिवकुमार गुप्ताले भने ।"
कोरोना कोषमा सिटिजन्सको २० लाख,"काठमाडौं (कास) सिटिजन्स बैंक इन्टरनेसनलले सरकारले स्थापना गरेको कोरोना भाइरस संक्रमण रोकथाम, नियन्त्रण तथा उपचार कोषमा २० लाख १५ हजार ५ सय ४ रुपैयाँ जम्मा गरेको छ । बैंकले आफ्नो सामाजिक उत्तरदायित्वअन्तर्गत सरकारलाई कोरोना भाइरसको उपचारमा सहयोग पुर्याउन योगदान गरेको जनाएको छ । बैंकले यसअघि सातै प्रदेश सरकारलाई ७ लाख रुपैयाँका दरले ४९ लाख रुपैयाँ, स्थानीय निकायमा करिब ६ लाख रुपैयाँ र विभिन्न संघसंस्थालाई ६ लाख रुपैयाँ सहयोग गरिसकेको जनाएको छ ।"
कृषि बैंकईसेवा भुक्तानी सम्झौता,काठमाडौं (कास) कृषि विकास बैंक र ईसेवा मनी ट्रान्सफरबीच रेमिट्यान्स भुक्तानीसम्बन्धी सम्झौता भएको छ । यससँगै अब ईसेवामार्फत विदेशबाट नेपाल पठाएको रकम बैंकका देशभर रहेका कुनै पनि शाखाबाट भुक्तानी लिन सकिन्छ । बैंकका उपमहाप्रबन्धक यज्ञप्रकाश न्यौपाने र ईसेवाका प्रबन्ध निर्देशक अजेश कोइरालाले सम्झौतापत्रमा हस्ताक्षर गरे ।
मेघौली सेराईलाई 'ट्राभलर्स च्वाइस २०२० पुरस्कार,"काठमाडौं (कास) चितवन राष्ट्रिय निकुञ्जस्थित ताज सफारीको मेघौली सेराई ट्रिप एड्भाइजर को ट्राभलर्स च्वाइस २०२० पुरस्कारबाट सम्मानित भएको छ । विश्वकै ठूलो यात्रा प्लेटफर्म ट्रिप एड्भाइजर ले १८ औं वार्षिक ट्राभलर्स च्वाइस २०२० पुरस्कार विजेता घोषणा गरेको हो । ट्रिप एड्भाइजरले सेवा, सर्त, गुणस्तर र ग्राहक सन्तुष्टिका आधारमा विश्वभरका गन्तव्य, रेस्टुरेन्ट तथा होटललाई पुरस्कृत गर्दर् ैआएको छ । यसैका आधारमा ट्रिप एड्भाइजरले मेघौली सेराईलाई सम्मानित गरेको जनाइएको छ ।"
वायर बेयरलीइन्भेस्टमेन्टबीच रेमिट्यान्स कारोबार सम्झौता,"काठमाडौं (कास) नेपाल इन्भेस्टमेन्ट बैंक लिमिटेड र वायर बेयरलीबीच रेमिट्यान्स कारोबारसम्बन्धी सम्झौता भएको छ । सम्झौताअनुसार अस्ट्रेलिया, अमेरिका न्युजिल्यान्ड तथा दक्षिण कोरियामा रहेका नेपालीले आफ्नो बैंकको खाताबाट वायर बेयरलीको मोबाइल एप वा अनलाइन पोर्टल प्रयोग गरी नेपालमा रकम पठाउन सक्ने बैंकले जनाएको छ ।"
रिचार्जरको ग्याजेट मेला,"काठमाडौं (कास) मोबाइल एप रिचार्जरले भदौ ११ बाट ब्रान्ड मेगा सेल ग्याजेट मेला आयोजना गरेको छ । मेलामा ५० प्रतिशतसम्म छुट र निःशुल्क सेनिटाइजर उपलब्ध गराउने कम्पनीले जनाएको छ । मेलामा मोबाइल, ल्यापटप, टेलिभिजन, फ्रिज जस्ता विद्युतीय उपकरणका साथै जुत्ता, कपडा, झोला तथा पर्फ्युमलगायतका सामान उपलब्ध हुनेछन् । रिचार्जरले सेलमा बाई वान गेट वन फ्री को अफर र १८ महिनासम्मको किस्ताबन्दीमा सामग्री किन्न सकिने सुविधा ल्याएको ग्लोबलका टेक्नोलोजी अध्यक्ष अलाइभ ग्लाइडरले जानकारी दिए ।"
कोरोनाले खोस्यो चाडको रौनक,"(डडेलधुरा)  सुदूर पहाडबाट रोजगारीका लागि भारत पसेकाको भदौ सुरु नहुँदै घर फर्कने लर्को हुन्थ्यो । खेती लगाएर बर्सेनि लुगाफाटो र चाड खर्च जुटाउन परदेशका गाउँसहर पस्नेहरू स्थानीय चाडपर्व सुरु हुने बेला सधैं घर फर्किन्थे । पहाडबाट बसाइँ सरेर कैलाली, कञ्चनपुर झरेकाहरू पनि भदौ १ मा पर्ने ओल्के संक्रान्तिलगत्तै गौरा पर्व मनाउन पुर्ख्यौली थलो उक्लन्थे । पहाडी गाउँमा भोक्कर, बिगुल, रुइसिंगे र दमाहा जस्ता बाजा दिनरात घन्किइरहन्थे । ओल्के संक्रान्तिका दिन आफ्ना समुदायका देवस्थलमा सरसफाइ सुरु हुन्थ्यो । वर्षातले बिग्रे, भत्केका बाटाघाटा सामूहिक रूपमा मर्मत गर्ने काम सुरु हुन्थ्यो । गौरा पर्व आउँदा नआउँदै पहाडका गाउँबस्तीमा चाडपर्वको बेग्लै रौनक सुरु भइसकेको हुन्थ्यो ।जनैपूर्णिमापछि आफन्तहरू कामको खोजीमा बाहिर गएकाको बाटो कुरेका हुन्थे । वर्ष दिनका लागि लत्ताकपडादेखि खाद्य सामग्रीको समेत जोहो गरेर गाउँ फर्कनेको संख्या निकै हुन्थ्यो । अधिकांश अन्य चाडभन्दा पनि गौरा मनाउन गाउँ फर्किने भएकाले यतिबेला बेग्लै चहलपहल भइरहने गाउँ कोरोना कहरले सुनसान छन् । अन्तरजिल्लाबाहेक यातायातका साधन बन्द छन् । रोजगारीका लागि भारतलगायतका अन्य मुलुक गएका अधिकांश पहिल्यै फर्किसकेका छन् । कोरोनाका कारण जनजीवन ठप्प छ । वर्षार्ैंदेखिको रोजगारी गुमाएर अधिकांश गाउँ फर्किएका छन्, भागेश्वर गाउँपालिका४ का खडक मालीले भने, कोरोना महामारीको त्रास छ । यस्तो स्थितिमा चाडपर्वको कुरै भएन । कमाउनभन्दा पनि गुजाराकै लागि कामको खोजीमा भारत पस्ने परम्परा जस्तै बनेको सुदूरपश्चिमका अधिकांश युवा रोजगारी गुमेर रित्तो हात फर्केकाले चाडबाडको मुखमा झन् बिजोग भएको छ । गौरा पर्व सुरु हुन एक साता पनि छैन । भदौ ७ को पञ्चमीदेखि सुरु हुने गौराका लागि चहलपहल छैन । कोरोना संक्रमितको संख्या बढिरहेकाले स्थानीय प्रशासनले चाडपर्व परिवारमा मात्रै भीड नगरी मनाउन निर्देशन गरेको छ । कोरोना त्रासका कारण गौरामा खेलिने देउडा, चैतालो, धुमारी यो वर्ष सञ्चालन नहुने भएको छ । सावधानी अपनाउन नसके चाडपर्व र सांस्कृतिक गतिविधिबाट संक्रमण फैलिन सक्ने भएकाले यतिबेला केही गर्न उचित नभएको देउडा गायक केशव पाण्डेय बताउँछन् ।"
पीएसजी बन्यो आत्मविश्वासी,"लिस्बन प्रशिक्षक थोमस टुचेल पेरिस सेन्ट जर्मेन (पीएसजी) ले आरबी लाइप्जिगको सामना गर्नु अगाडि दबाबमा थिए । तर जति बेला उनको टिमले जर्मन प्रतिद्वन्द्वीमाथि ३० को जित निकाल्यो, सबैभन्दा राहत कसैले महसुस गरे भने ती यिनै प्रशिक्षक टुचेल थिए । पीएसजीले मंगलबार पहिलोपल्ट युरोपेली च्याम्पियन्स लिग फुटबलको फाइनल यात्रा तय गरेको हो । यसका लागि पीएसजीले अर्जेन्टिनी खेलाडी एन्जेल डी मारियाको उत्कृष्ट प्रदर्शन मद्दतमा आरबी लाइप्जिगलाई सजिलै ३० ले हरायो ।पहिलो हाफमा पीएसजीले २० को अग्रता लिएको थियो । त्यसमा मारक्विन्हो र डी मारियाले गोल गरेका थिए । दोस्रो हाफमा जुवान बर्नाटले तेस्रो गोल गरे र पीएसजीले इस्टाडियो डी लुइजमा आरामदायी जित निकाल्यो । सन् १९७० मा स्थापित पीएएजीले यसपल्ट आफ्नो ५० औं जन्मोत्सव मनाइरहेको छ । यसै अवसरमा टोली फाइनल पुग्न पनि सफल रहेको छ । अब उपाधि भिडन्तका लागि उसले बुधबार बायर्न म्युनिक र लियोनबीच दोस्रो सेमिफाइनल विजेतासँग खेल्नेछ ।निकै खर्चालु पीएसजीका लागि लाइप्जिगलाई बलियो प्रतिद्वन्द्वी साबित भयो । लाइप्जिग पनि ११ वर्षअगाडि मात्र स्थापित क्लब हो । उसले सेमिफाइनलसम्म सनसनीर्ण यात्रा तय गरेको थियो । यसक्रममा टोलीले टोटेनहम र एट्लेटिको म्याड्रिडलाई पन्छाएको थियो । खेलपछि प्रतिक्रिया दिँदै डी मारियाले भने, खेलको सुरुआतदेखि हामी लाइप्जिगमाथि हाबी रह्यौं । अब हामी सबै फाइनलको प्रतीक्षामा छौं । हामीले यहाँसम्म पुग्न निकै मिहिनेत गरेका छौं र यसका लागि हकदार पनि छौं ।चोटबाट पूर्णतः मुक्त भएको विश्वकप विजेता फरवार्ड केलियन एमबाप्पे उपलब्ध भएपछि पीएसजी बलियो भएको हो । यस्तोमा प्रशिक्षक थोमस टुचेलले अगाडि उनीसँगै ब्राजिलका नेयमर र डी मारियालाई खेलाउने अवसर पाएका थिए । उनले खेलपछि भने, मलाई आफ्ना खेलाडीमा पूरा विश्वास छ, तर फाइनल पुग्नेमा म ढुक्क हुन सकेको थिइनँ । पीएसजीको मिहिनेत, समर्पण र स्तरीयताले नै फाइनल यात्रा सम्भव भएको थियो । सन् २०१८ मा मात्र टुचेललाई प्रशिक्षक पदमा नियुक्त गरिएको थियो । उनलाई जिम्मेवारी दिइएको थियो टिममा सुधार ल्याउने, त्यो पनि च्याम्पियन्स लिगमा राम्रो गर्ने गरेर । फाइनल पुगेपछि उनी आत्मविश्वासी भएका छन् । उनले भने, खासमा हामी यहाँ फाइनल खेल्न आएका हौं । यसक्रममा हामीले यसै अनुसार सुहाउँदो खेल पनि प्रदर्शन गरेका छौं । हाम्रो उद्देश्य उपाधि जित्ने नै हो । हामी यसका लागि हकदार छौं ।सेमिफाइनलको विश्लेषण गर्दै उनले भने, यो खेलअगाडि हामी पक्कै पनि दबाबमा थियौं । तर हाम्रा खेलाडीलाई यस्तो दबाबमा खेल्ने बानी परिसकेको छ । फुटबलमा यस्तै हुन्छ र आजको ३० को जित पनि यस्तै परिस्थितिमा प्राप्त जित हो । म कहिले पनि खेल अगाडि आरामले बस्न सक्दिनँ । तर आजको खेलमा हाम्रो डिफेन्सले जसरी खेल्यो, त्यसले देखाउँछ, हाम्रो टिम कस्तो छ भनेर । फुटबल आफ्नो समर्थकका लागि पनि हो, त्यसैले हामी वास्तवमै जित्न चाहन्छौं ।द गार्डियन"
बार्सिलोनामा कोम्यान,"बार्सिलोना (एजेन्सी) क्विक सेटिनलाई बर्खास्त गरेको दुई दिनपछि रोनाल्ड कोम्यानलाई बार्सिलोनाले नयाँ प्रशिक्षकमा नियुक्त गरेको छ । ५७ वर्षे कोम्यान नेदरल्यान्ड्स राष्ट्रिय टोलीको प्रशिक्षकमा थिए र त्यहाँ उनको सम्झौताअनुसार दुई वर्ष अझै बाँकी थियो । स्पेनिस महारथी बार्सिलोनासँग कोम्यानले दुई वर्षकै सम्झौता गरेका छन् । बार्सिलोनाबाट १९८९ देखि १९९५ सम्म खेल्दै कोम्यानले चार लिग उपाधि र युरोपियन कपको उपाधि दिलाएका थिए । योहान क्राएफले सम्हालेको यो समयको बार्सिलोनालाई ड्रिम टिम मानिन्थ्यो र त्यसमा कोम्यान डेड बल विशेषज्ञका रूपमा पनि खुबै छाएका थिए ।बार्सिलोना यस सिजनको ला लिगमा दोस्रो स्थानमा खुम्चिन पुग्यो भने २००७०८ यता पहिलो पटक कुनै उपाधि जित्न सकेन । ला लिगामा च्याम्पियन्स रियल म्याड्रिडभन्दा ५ अंकले पछाडि परेको बार्सिलोनालाई गत साता बायर्न म्युनिकले च्याम्पियन्स लिगको क्वाटरफाइनलमा ८२ को लज्जास्पद हार चखाएको थियो । यस नतिजापछि सेटिनलाई सोमबार क्याटलन क्लबले बिदाइ गरेको थियो ।बार्सिलोनाले रामोन प्लानेजलाई नयाँ टेक्निकल डाइरेक्टरमा नियुक्त गरेको छ । उनी फ्रान्सका पूर्व खेलाडी एरिक अविदालको सहायकका रूपमा रहेका थिए । अविदालले मंगलबार स्पोर्टिङ डाइरेक्टर पद त्यागेका छन् । उनको स्टार खेलाडी लियोनल मेसीसँग पछिल्लो पटक सम्बन्ध बिग्रेको थियो । कोम्यानसँग प्रशिक्षणको लामो अनुभव छ । १९९८ को विश्वकपमा उनी नेदरल्यान्ड्सका प्रशिक्षक गुस हिडिन्कको सहायकका थिए । लुइस भान गालले १९९८ देखि २००० सम्म बार्सिलोनालाई हेर्दा कोम्यान उनका दाहिने हातका रूपमा रहेका थिए । त्यसपछि अयाक्स, पीएसभी आइन्डहोभेनलाई लिग उपाधि दिलाउँदै नेदरल्यान्ड्समा उनी सफल व्यवस्थापकमा रहे ।२००७ मा कोम्यान छोटो समयका लागि भ्यालेन्सियाका प्रशिक्षक रहे । उनले भ्यालेन्सियालाई कोपा डेल रे पनि दिलाए । तर ला लिगामा रेलिगेसन क्षेत्रभन्दा दुई स्थानमात्र माथि रहेपछि भ्यालेन्ििसयाले उनलाई बर्खास्त गरेको थियो । पुनः नेदरल्यान्ड्सका टोलीहरू एजेड अल्कमार र फेयरनुर्ड हेरेपछि २०१४ मा कोम्यान साउथह्याम्पटनको व्यवस्थापक बनेका थिए । कमजोर मानिएको यो टोली हेर्दा उनले ठूलो सफलता पाए । साउथह्याम्पटनलाई पहिलो दुई सत्रमा इंग्लिस प्रिमियर लिगमा क्रमशः सातौं र छैटौं स्थानमा राख्दै युरोपा लिगको समूह चरणमा पुर्याए । एभरटनले २०१७ मा उनलाई लिएको थियो, जहाँ उनको बसाइ १६ महिनामात्र रह्यो । उनले एभरटन छाड्दा पुछारबाट तेस्रो स्थानमा थियो । तर २०१८ को फेब्रुअरीमै उनी नेदरल्यान्ड्सको प्रशिक्षक बने । नेदरल्यान्ड्स २०१८ को विश्वकपमा छनोट हुन असफल भएपछि उनी राष्ट्रिय टोली हेर्न आएका थिए । कोम्यानको प्रशिक्षणमा नेदरल्यान्ड्स पहिलो पटक आयोजना भएको यूईएफए नेसन्स लिगको फाइनलमा पुग्दै युरो कपलाई सोझै छनोट भएको थियो ।"
"मिर्गौलाका कारण थलिए क्रिकेटर कुन्दन, सहयोगको आसमा","(धनुषा)  क्रिकेट खेलाडी कुन्दन सिंहको मिर्गौलामा गम्भीर समस्या देखिएको छ । उनको मिर्गौला फेर्नुपर्ने अवस्थामा पुगे पनि आर्थिक अभावका कारण डायलसिस गरेर मात्र ज्यान थामिएको छ । २५ वर्षका कुन्दन उपचारको पर्खाइमा छन् । महोत्तरी, जलेश्वर९ फुल्हटाका उनले राष्ट्रिय टिममा समावेश भएर खेल्न चाहन्छन् । उनी प्रदेश २ क्रिकेट टिमका ओपनर ब्याट्सम्यान हुन् ।अभ्यासकै क्रममा उनको मिर्गौलामा समस्या देखिएपछि एक वर्षयता उनी नियमित डायलसिसमा छन् । गाउँमै कक्षा १२ सम्म अध्ययन गरेपछि उनी काठमाडौं गएका थिए । बनेपा क्रिकेट एकेडेमीमा अभ्यास थालेका खेलाडी कुन्दन गम्भीर बिरामी परेका हुन् । विद्यालय पढ्दै गर्दा बुबा र आमा गुमाएका उनी मामा अनोज सिंहसँग जलेश्वरमा बस्छन् । विद्यालय पढ्दादेखि नै क्रिकेटमा रुचि भएका कारण जलेश्वरस्थित एकेडेमीमा रहेर उनले क्रिकेट सुरु गरेका थिए । राष्ट्रियस्तरको क्रिकेट प्रतियोगितामा उनले चारपल्ट यू१६, तीनपल्ट यू१९ र तीनपल्ट खुला प्रतिस्पर्धामा आफ्नो प्रदर्शन गरिसकेका छन् । दोस्रो प्रधानमन्त्री कप सकेपछि एकेडेमी भर्ना भएका उनी अभ्यासका क्रममा बिरामी भएका थिए । त्यसपछि वीर अस्पताल भर्ना हुँदा उनमा मिर्गौलाको समस्या देखिएको थियो ।दुई साता लामो उपचारपछि नियमित डायलसिस गराउँदै आएका कुन्दनको मिर्गौला फेर्नुपर्ने चिकित्सकहरूले बताएका छन् । तर आर्थिक अभावका कारण उनले नियमित डायलसिससमेत गराउन सकेका छैनन् । डायलसिस गराउनै पैसा पुगेको छैन । मिर्गौला फेर्नुपर्दा टन्नै पैसा चाहिन्छ । त्यत्रो रकम कहाँबाट कसरी जुटाउने चिन्ता यो पनि थपिएको छ, उनले कान्तिपुरसँग गुनासो गरे । काठमाडौंको वीर अस्पताल र भक्तपुरको एक अस्पतालमा उपचार गराएपछि उनी आर्थिक अवस्था कमजोर भएकै कारण जलेश्वर फर्किए । जनकपुर प्रादेशिक अस्पतालमा आइतबार र बुधबार आएर उनले डायलसिस गराइरहेका छन् । नियमित औषधी र आवातजावत नै थेग्न समस्या भएको छ, सिंहले भने, डायलसिसले झन् समस्या थपिएको छ ।मृर्गौला ट्रान्सप्लान्ट गराउन करिब १० लाख रुपैयाँ खर्च लाग्ने र त्यसको बन्दोबस्तीमा ढिलाइ हुँदा मिर्गौलामा झन् समस्या देखिएको उनले सुनाए । प्रादेशिक अस्पातल जनकपुरमा डायलसिस निःशुल्क भए पनि सातामा दुई दिन अस्पताल आवातजावात र औषधीमा मात्रै महिनाको ४० हजारसम्म भएको हुन्छ । त्यो खर्च धान्न समस्या भएको स्थितिमा मिर्गौला फेर्न धेरै खर्च लाग्ने हुँदा त्यो बेहोर्न आफ्नो आर्थिक अवस्थाले नभ्याउने कुन्दन बताउँछन् । क्रिकेट खेलेर अझै मुलुकलाई चिनाउन चाहन्थें, तर अस्वथ्य भएपछि कतैबाट कुनै सहारा पाइनँ, कुन्दनले भने, क्रिकेट खेल्नकै लागि पढाइ छाडेर काठमाडौं गएको थिएँ तर स्वास्थ्यले साथ दिएन । व्यक्तिगत पहुँचको भरमा जिल्लादेखि केन्द्रसम्मको सरकारबाट उपचारका लागि सहयोग मागे पनि कुनै सहयोग प्राप्त नभएकोमा उनको दुखेसो छ । व्यक्तिगत र चिनजानकै भरमा जिल्ला क्रिकेट संघ र खेलाडीले आर्थिक सहयोग गरिरहेको उनले जनाए । प्राप्त सहयोगबाट नियमित औषधि र डायलसिस भइरहेको छ । क्रिकेट खेलमा जीवन रमाउन चाहेका युवा खेलाडी बिरामी भएर सहयोगका लागि चहार्दा सहयोग नपाएपछि चन्दा संकलन गरेर उपचारमा सहयोग गरेको जिल्ला क्रिकेट संघ धनुषाका कार्यवाहक अध्यक्ष शोभाकान्त पाण्डेले बताए ।"
