शीर्षक,विवरण
नेपालसँग काम गर्न तयार छौं : सी,"काठमाडौं (कास) चिनियाँ राष्ट्रपति सी चिनफिङले चीननेपाल सम्बन्धलाई अघि बढाउन नेपालसँग काम गर्न तयार रहेको बताएका छन् । नेपालचीनको औपचारिक रूपमा कूटनीतिक सम्बन्ध स्थापना भएको ६५ औं वर्ष पुगेको उपलक्ष्यमा राष्ट्रपति विद्यादेवी भण्डारीलाई बधाई सन्देश पठाउँदै राष्ट्रपति सीले दुई मुलुकका जनतालाई बढी फाइदा पुर्याउने र यस क्षेत्रको स्थिरता र विकासमा सकारात्मक योगदान गर्ने बताएका हुन् । सीले सन्देशमा दुई मुलुकले कूटनीतिक सम्बन्ध स्थापना भएदेखि एकअर्कालाई सम्मान र समान व्यवहार गरेको, राजनीतिक रूपमा आपसी विश्वास र गहन रूपमा पारस्परिक सहयोग गरिरहेको बताएका छन् । राष्ट्रपति भण्डारीले सीलाई पठाएको बधाई सन्देशमा दुई मुलुकबीचको सम्बन्धलाई आगामी दिनमा थप मजबुत बनाउन जोड दिएको परराष्ट्र मन्त्रालयले शनिबार जारी गरेको विज्ञप्तिमा उल्लेख छ । भण्डारीले गत वर्षको अप्रिलमा आफ्नो चीन भ्रमणका दौरान महत्त्वपूर्ण सम्झौता र समझदारी भएको बारेमा पनि स्मरण गराएकी छन् । परराष्ट्र मन्त्रालयका अनुसार प्रधानमन्त्री केपी शर्मा ओलीले पनि चीनका राष्ट्रपति सी र प्रधानमन्त्री ली खछ्याङलाई बधाई सन्देश पठाएका छन् ।"
फेरि बढ्यो इन्धनको मूल्य,"काठमाडौं (कास) नेपाल आयल निगमले इन्धनमा प्रतिलिटर २ रुपैयाँ मूल्य बढाएको छ । अन्तर्राष्ट्रिय बजारमा इन्धनको मूल्य बढेको जनाउँदै निगमले यहाँ पनि पेट्रोल, डिजेल र मट्टीतेलमा प्रतिलिटर २२ रुपैयाँ बढाउने निर्णय गरेको हो । भारतीय आयल कर्पोरेसन (आईओसी) ले अगस्ट १ मा पठाएको मूल्यसूचीअनुसार इन्धनको मूल्य समायोजन गरिएको निगमका प्रवक्ता विनीतमणि उपाध्यायले जानकारी दिए । कच्चा तेलको मूल्य, डलरको विनियम दर र आईओसीबाट प्राप्त मूल्यसूचीका आधारमा इन्धनको साविकको खुद्रा बिक्री मूल्यमा २ रुपैयाँ बढाउने निर्णय भएको छ, उनले भने, मूल्य समायोजन गरे पनि निगमलाई पेट्रोलमा १ रुपैयाँ २३ पैसा र डिजेलमा १ रुपैयाँ १५ पैसा नोक्सान नै छ । मूल्य समायोजनपछि पेट्रोलको खुद्रा मूल्य प्रतिलिटर १ सय ४, डिजेलको ९० र मट्टीतेलको ९० रुपैयाँ पुगेको छ । हवाई इन्धन र खाना पकाउने एलपी ग्यासको मूल्य भने यथावत् छ ।"
निगमको घाटा १० अर्ब,"(काठमाडौं)  कोराना महामारीलगायत कारण उड्डयन तालिका फेरबदल हुँदा नेपाल वायुसेवा निगमले गत आर्थिक वर्ष ०७६७७ मा करिब १० अर्ब रुपैयाँ घाटा व्यहोरेको छ । स्रोतका अनुसार निगमको गत आवमा सञ्चालन घाटा मात्रै ५ अर्ब रुपैयाँ हाराहारी पुगेको छ । त्यसअघिका वर्षसम्मको सञ्चित ५ अर्ब नोक्सानलाई समेत जोड्दा निगमको घाटा १० अर्ब रुपैयाँ पुगेको हो । यसमा ०५७ मा भएको लाउडा विमान भाडा प्रकरणको करिब २ अर्ब रुपैयाँ घाटासमेत समेटिएको छ । गत आवको पहिलो आठ महिनाको यथार्थ खर्च र अन्तिम चार महिनाको प्रक्षेपित खर्चको विश्लेषणका आधारमा निगमले यो तथ्यांक निकालेको हो । ०७६७७ मा निगमले २४ अर्ब ७९ करोड रुपैयाँ आम्दानीको प्रक्षेपण गरेको थियो । तर मध्य फागुनपछि कोभिड१९ महामारीलगायत कारण निगमले प्रक्षेपण गरेको भन्दा १० अर्ब ९७ करोड रुपैयाँ कम आम्दानी गरेको हो । आम्दानीको स्रोत अन्तर्राष्ट्रिय तथा आन्तरिक यात्रु सेवा, ग्राउन्ड ह्यान्डलिङ, कार्गो, चार्टर, घर तथा उपकरण भाडालगायत हुन् । निगमले अघिल्लो आवमा १६ अर्ब ३५ करोड रुपैयाँ आम्दानी गरेको थियो ।निगम सञ्चालक समितिले हालै पारित गरेको ०७७७८ को वार्षिक नीति, कार्यक्रम तथा बजेटमा उल्लेख भएअनुसार उसले गएको वर्ष आम्दानीको दाँजोमा ३ अर्ब ४६ करोड रुपैयाँ बढी खर्च गरेको छ । गत आवमा १३ अर्ब ८२ करोड आम्दानी र १७ अर्ब २८ करोड रुपैयाँ खर्च गरेको देखिन्छ । चालु वर्षमा पनि कोभिड१९ को महामारी कायमै रहने भएकाले निगमले गत आवमा प्रक्षेपण गरिएकोभन्दा ११ प्रतिशत कम २१ अर्ब ९९ करोड रुपैयाँ मात्रै आम्दानी गर्ने लक्ष्य लिएको छ । जसअन्तर्गत चारवटा जेट विमान (दुइटा वाइडबडी र दुइटा न्यारोबडी) बाट अन्तर्राष्ट्रिय उडान गरेर यात्रु सेवाबाट १२ अर्ब ८१ करोड, ती विमानले नियमितबाहेक गर्ने चार्टर उडानबाट ७१ करोड, कार्गो ढुवानीबाट १८ करोड तथा यात्रुको बढी हुने सामान ढुवानीबापत १८ करोड रुपैयाँ आम्दानी हुने प्रक्षेपण छ ।निगमले अन्तर्राष्ट्रिय उडानका सबै विधाबाट कुल १७ अर्ब ६१ करोड आम्दानीको लक्ष्य राखेको छ । आन्तरिक उडानतर्फ निगमले ५ वटा चिनियाँ विमान नउडाउने घोषणा गरिसकेको छ । अब निगमसँग चार दशक पुराना दुइटा क्यानेडियन टुइनअटर विमान मात्रै छन् । यी विमान उडाउँदै निगमले आन्तरिक बजारमा यात्रु सेवाबाट १५ करोड ४४ लाख उठाउने लक्ष्य लिएको छ । जसमा यात्रु सेवाबाहेक फ्युल सरजार्चबाट ५ करोड ९० लाख, कार्गो ढुवानीबाट १२ लाख, बढी सामान ढुवानी तथा मेलबाट ७ लाख, चार्टर उडानबाट ५ करोड ६३ लाख उठ्ने आकलन छ । चिनियाँ विमान नउडाउने निर्णयपछि आन्तरिक आम्दानीको लक्ष्य घटाइएको हो । निगमले चिनियाँ विमानसमेत उडाउँदा ०७५७६ मा ३१ करोड रुपैयाँ आम्दानी गरेको थियो । यस वर्ष यात्रु सेवाबाट मात्रै २० करोड आम्दानी गरेको थियो । तर गत वर्ष यही शीर्षकमा १३ करोड मात्रै आम्दानी गरेको छ ।निगमको अन्तर्राष्ट्रिय उडानपछि दोस्रो ठूलो आम्दानीको स्रोत त्रिभुवन अन्तर्राष्ट्रिय विमानस्थलमा स्वेदशी तथा विदेशी जेट विमानलाई दिइने भूमिस्थ सेवा (ग्राउन्ड ह्यान्डलिङ) हो । चालु वर्षमा निगमले २५ वटा विदेशी वायुसेवा कम्पनी, हिमालय एयरलाइन्स तथा कार्गो र चार्टर उडानमा आउने विदेशी वायुसेवालाई भूमिस्थ सेवा दिई ४ अर्ब ६ करोड आम्दानी गर्ने लक्ष्य राखेको छ । अघिल्लो आवमा निगमले ग्राउन्ड ह्यान्डलिङबाट ४ अर्ब ३८ करोड रुपैयाँ आम्दानी गरेको थियो । गत आवमा ५ अर्ब १६ करोडको लक्ष्य थियो तर २ अर्ब ७८ करोड हाराहारी मात्रै आम्दानी गरेको छ । यो लक्ष्यभन्दा झन्डै आधा मात्रै हो ।निगमका एक अधिकारीका अनुसार ग्राउन्ड ह्यान्डलिङबाट निगमले वार्षिक डेढ अर्ब हाराहारी नाफा आर्जन गर्दै आएको छ । यो नाफा विमान उडान सञ्चालनमा हुने घाटालाई परिपूर्ति गर्न खर्च हुने गरेको छ ।निगमले यस वर्ष २१ अर्ब १६ करोडको खर्च लक्ष्य निर्धारण गरेको छ । निगमको सबैभन्दा धेरै बजेट खर्च हुने क्षेत्र उडान सञ्चालन हो । यस शीर्षकमा चालु आवका लागि निगमले ७ अर्ब ३८ करोड खर्च अनुमान गर्दै बजेट विनियोजन गरेको छ । हवाई इन्धनमा मात्रै ४ अर्ब ५४ करोड बजेट छुट्याएको छ । गत आवमा हवाई इन्धनमा ५ अर्ब ५० करोड बजेट विनियोजन गरिएको थियो । जसमध्ये ५ अर्ब ९ करोड रुपैयाँ खर्च भएको अनुमान छ । अघिल्लो आवमा ४ अर्ब २१ करोड रुपैयाँ खर्च भएको थियो । हवाई इन्धनपछि विमानको ल्यान्डिङ, पार्किङ र विभिन्न मुलुकको आकाश भएर उड्दा तिर्नुपर्ने भाडामा धेरै खर्च हुने गरेको छ । यो शीर्षकमा निगमले चालु वर्षमा ९० करोड विनियोजन गरेको छ । गत वर्ष यही शीर्षकमा १ अर्ब २५ करोड विनियोजन गरेकोमा १ अर्ब १७ करोड हाराहारी खर्च भएको देखिन्छ । यीबाहेक चालकदलको तलब, भत्ता, तालिम, होटल खर्च, विभिन्न मुलुकमा विमान व्यवस्थापन गरेको शुल्क पनि ७ अर्बभित्रैबाट खर्च गर्नुपर्छ । अघिल्लो आवमा उडान सञ्चालन खर्च ७ अर्ब ३६ करोड भएको थियो भने गत वर्ष ७ अर्ब ९६ करोड पुगेको स्रोत बताउँछ ।पुँजीगतअन्तर्गत निगमले यस वर्ष विमानका स्पेयर्स पार्ट, ग्राउन्ड उपकरण, वर्कसप आदिका लागि ३ अर्ब २७ करोड रुपैयाँ विनियोजन गरेको छ । चारवटा जेट विमान खरिद गर्दा कर्मचारी सञ्चय कोष तथा नागरिक लगानी कोषबाट लिएको ऋणको किस्ता तिर्न यसमध्येबाट १ अर्ब ३२ करोड रुपैयाँ छुट्याइएको छ । चालु वर्षमा लक्ष्यअनुसार आम्दानी भए थप ४ अर्ब बैंक तथा वित्तीय संस्थाको ऋण तिर्ने जनाइएको छ । चारवटा जेट विमान तथा ६ वटा चिनियाँ विमान खरिदका लागि विभिन्न वित्तीय निकायबाट लिएको ऋण कम्तीमा ४० अर्ब पुगिसकेको छ ।निगमले चालु वर्षमा विमान मर्मतअन्तर्गत सिचेक, इन्जिन मर्मत, ओभरहललगायत मर्मतसम्भारका लागि १ अर्ब ४२ करोड रुपैयाँ विनियोजन गरेको छ । अन्तर्राष्ट्रिय उडानमा यात्रुलाई दिइने क्याटरिङ सेवाका लागि यस वर्ष ५८ करोड खर्च हुने जनाएको छ । हालै सकिएको आवमा क्याटरिङ तथा खानपिनमा ४४ करोड रुपैयाँ बराबर खर्च भएको थियो । यो रकम अघिल्लो आवको तुलनामा १५ करोडले कम हो ।"
सेनाले खोज्यो लगानी प्रवर्द्धकको भूमिका,"(काठमाडौं)  नेपाली सेनाले सैनिक ऐन२०६३ लाई लगानीका लागि अनुकूल बनाउने गरी प्रस्ताव अघि सारेको छ । सैनिक मुख्यालय जंगीअड्डाले सैनिक कल्याणकारी कोषमा रहेको रकम लगानी गर्नका लागि ऐनमा लगानी प्रवर्द्धक को प्रावधान राख्नुपर्ने प्रस्ताव गरेको हो । जंगीअड्डामा शुक्रबार आयोजित पत्रकार सम्मेलनमा प्राड (कानुन) विवाकका प्रमुख उपरथी रत्नप्रकाश थापाले सैनिक ऐनले प्रवर्द्धकका रूपमा लगानी गर्न नपाउने भनिदिएकाले त्यसलाई परिवर्तन गर्न असार ३२ मा रक्षा मन्त्रालयमा प्रस्ताव पठाइसकेको जानकारी दिए । सेनाको मुख्यालयमा कार्यदल गठन गरी छलफल गरेर सैनिक ऐन संशोधनको मस्यौदा रक्षा मन्त्रालयमा पठाएको हो । ऐन संशोधन गर्दा राष्ट्रिय गौरवका आयोजना जस्तै ठूल्ठूला आयोजनामा नेपाली सेनाले पनि सरकारको स्वीकृति लिएर प्रवर्द्धकका रूपमा लगानी गर्न पाउनेसम्मको प्रावधान हाम्रोतर्फबाट समावेश गरिएको छ, थापाले भने, कानुन बनाउने निकायले त्यो कुरालाई महसुस गरिदियो भने हामीले पनि निश्चित आयोजनामा प्रवर्द्धकका रूपमा लगानी गर्न पाउने बाटो खुल्नेछ । सेनाले लामो समयको गृहकार्यपछि उक्त प्रस्ताव अघि सारेको हो । सैनिक ऐनको परिभाषाको (न) मा भनिएको छ, कल्याणकारी योजना भन्नाले कल्याणकारी कार्यमा सहयोग पुर्याउने आयमूलक कार्य सम्झनुपर्छ र सो शब्दले नेपालमा स्थापना हुने पूर्वाधार एवं सेवामूलक परियोजना, वित्तीय संस्था तथा उद्योग व्यवसायमा तोकिएको आधारमा ऋण वा सेयर लगानी गर्ने कार्यलाई समेत जनाउँछ । तर यस्तो लगानी प्रवर्द्धकका रूपमा हुने छैन । सैनिक कल्याणकारी कोषको रकम हरेक वर्ष बढ्दै जाने र बैंकको मात्र ब्याज खाएर बस्नुपर्ने बाध्यता देखाउँदै सेनाले आफूलाई नयाँ भूमिकामा पनि प्रस्तुत गर्न खोजेको छ । सैनिक कल्याणकारी कोषको यथार्थ सम्पत्ति आर्थिक वर्ष ०७६७७ मा आइपुग्दा ५१ अर्ब ६१ करोड ४ लाख रुपैयाँ पुगेको छ । जसमा ४५ लाख ८६ करोड ८० लाख नगद मौज्दात छ । सैनिक कल्याणकारी कोषका निर्देशक तथा सहायक रथी सागरबहादुर केसीले कोषलाई अघि बढाउन सेनालाई नीतिगत चुनौती सबैभन्दा ठूलो रहेको बताए । उनले भने, ऐनले नै हामीलाई कल्याणकारी कार्य गर्न भन्छ । प्रमोटर (प्रवर्द्धक) हुन दिँदैन । सैनिक कल्याणकारी निर्देशनालयले सेना र सैनिक कल्याणकारीको विषय फरक भएको दाबी गरेको छ । नेपाली सेना फरक र सैनिक कल्याणकारी कोष फरकफरक निकाय हुन् । यो सेनाका बहालवाला, अवकाश प्राप्त र तिनका आश्रित परिवारलाई सेवा दिन स्थापना भएको छुट्टै गैरनाफामूलक कल्याणकारी निकाय हो । सेनाले गरेको प्रस्तुतीकरणमा हामीले बुझाउन नसकेको जस्तो लाग्छ, निर्देशनालयका एक पदाधिकारीले भने । रक्षा मन्त्रालयका उच्च पदाधिकारीले सेनाले पठाएको सैनिक ऐन संशोधनको मस्यौदा प्राप्त भएको बताए । मस्यौदामाथि रक्षा मन्त्रालयका कानुन विभागका सहसचिव, कानुन मन्त्रालयका सहसचिव र सेनाका एक पदाधिकारीबीच छलफल हुन्छ । त्यसपछि मात्र मन्त्रालयले अन्तिम निर्णय लिन्छ, उनले भने, मन्त्रालयले त्यसपछि अर्थ र कानुन मन्त्रालयमा मस्यौदालाई पठाउँछ । अनि मात्रै मन्त्रिपरिषद्मा लैजाने र संसद्मा पेस गर्ने प्रक्रिया हुन्छ । सैनिक कल्याणकारी कोषमा ठूलो रकम जम्मा भएपछि सेनाले विभिन्न क्षेत्रमा लगानी गर्न चाहेको हो । संयुक्त राष्ट्रसंघीय शान्ति सेनामा सहभागी हुने नेपाली सैनिकले पाउने मासिक भत्ताबाट करिब २२ प्रतिशतसम्म रकम कटौती गरी कोषमा जम्मा गरिँदै आएको छ । सेनाले पछिल्लो समय मनाङको भीमदाङ जलविद्युत् आयोजना, सोलुखुम्बुको दूधखोला जलविद्युत् आयोजना र रोल्पाको माडी जलविद्युत् आयोजना निर्माणमा लगानी गर्ने योजना बनाएको थियो । तर ऐनका कारण लगानी गर्न पाएन । सैनिक कल्याणकारी कोष सञ्चालन तथा व्यवस्थापन समिति प्रधानसेनापतिको अध्यक्षतामा ७ सदस्यीय हुन्छ । जसमा भूतपूर्व सैनिक अधिकृतमध्येबाट मनोनीत दुई जना, प्रधानसेनापतिबाट बहालवाला र भूतपूर्व सैनिक अधिकृतमध्येबाट मनोनीत दुई जना तथा अर्थ मन्त्रालय र रक्षा मन्त्रालयका सहसचिव एकएक जना हुन्छन् । कोषको संरक्षकमा प्रधानमन्त्री र सहसंरक्षकमा रक्षामन्त्री रहने व्यवस्था छ । उक्त समितिमा कल्याणकारी कोषको रकमलाई कसरी लगानी गर्ने भन्नेबारे विगत चार वर्षदेखि पटकपटक छलफल हुँदै आएको छ ।सुरक्षाविज्ञ इन्द्र अधिकारी सेनाले कल्याणकारी कोषको लगानी गर्न खोज्नुलाई दुई पक्षबाट हेर्नुपर्ने बताउँछिन् । पहिलो, लगानीका लागि विदेशीलाई नेपालमा पनि बोलाइराख्दा आफ्नै देशको एउटा संगठनको पैसा किन प्रयोग नगर्ने भन्ने हो, उनले भनिन्, सेनाको मुख्य भूमिका शान्तिसुरक्षा हो । सैनिक कल्याणकारी कोषको रकम लगानी गर्न सेना कर्पोरेट संस्था होइन । कोषको मर्म पनि लगानी बढाउने र फाइदा गर्ने होइन । यसको उद्देश्य सैनिक अधिकारी र परिवारको सुरक्षा स्वास्थ्य, शिक्षाजस्ता कुरा सुनिश्चित गर्नु हो । भौतिक पूर्वाधार क्षेत्रमा पनि सेनाले लगानी गर्यो भने उसैलाई अप्ठेरो पर्न सक्छ । सेनाले विवादमा आउने काम गर्नु हुन्न । पूर्वअर्थ सचिव रामेश्वर खनालले सेनालाई लगानी प्रवर्द्धकको भूमिका दिन नहुने धारणा राखे । यसले निजी क्षेत्र निरुत्साहित बनाउँछ । सेना आफैं भ्रष्ट बन्न सक्छ, त्यसबाट मुलुकलाई नै घाटा हुन्छ, उनले भने, सेनाले आफ्नै काम गर्नुपर्छ ।"
कांग्रेसका भ्रातृ संस्था भद्रगोल,"(काठमाडौं)  कांग्रेसका १३ भ्रातृ संस्थामध्ये नेपाल दलित संघ ८ वर्षदेखि एउटै नेतृत्वमा चलेको छ जब कि संघको कार्यसमितिको कार्यकाल तीन वर्षको हो । अधिवेशन गर्न नभ्याएको अवस्थामा विधानले एक वर्षको समय बढाउन सक्ने ठाउँ दिएको छ । तर, पार्टी नेतृत्वले अधिवेशन नगराई ४ वर्षदेखि जबर्जस्ती म्याद थप्दै आएको छ । संघमा सभापति शेरबहादुर देउवानिकट मीन विश्वकर्मा नेतृत्वमा छन् । पूर्वमन्त्रीसमेत रहेका विश्वकर्मा पार्टीको केन्द्रीय कार्यसमितिका सदस्यसमेत हुन् । विधानअनुसार उनी कुनै पनि भ्रातृ संस्थाको नेतृत्वमा बस्न मिल्दैन । पछिल्लो प्रावधान अमेरिका र भारतका जनसम्पर्क समितिका अध्यक्षको हकमा लागू हुनेछ । अमेरिकाका जनसम्पर्क समितिका अध्यक्ष आनन्द (गोरख) विष्ट र भारतका जनसम्पर्क समितिका अध्यक्ष बालकृष्ण पाण्डेलाई सभापति देउवाले केही समयअघि पार्टीको केन्द्रीय कार्यसमितिको आमन्त्रित सदस्यमा मनोयनन गरेका छन् । देउवानिकट रहेका दुवैले त्यहाँको अध्यक्षसमेत अहिलेसम्म छाडेका छैनन् । जसले दुई जनसम्पर्क समितिमा विवाद खडा भएको छ । विधानविपरीत कार्य तत्काल रोक्न आग्रह गर्दै बिहीबार सभापति देउवालाई ध्यानाकर्षण पत्र बुझाउँदा पौडेल पक्षले यो विषयलाई पनि जोडदार रूपमा उठाएको थियो ।विधानको व्यवस्थाले नेतृ लक्ष्मी परियारसमेत दलित संघमा बस्न मिल्दैन । पार्टीको केन्द्रीय कार्यसमितिमा रहेकी उनी संघकी महामन्त्री हुन् । अर्को भ्रातृ संस्था किसान संघको त ०६४ सालमा नेपाली कांग्रेस र नेपाली कांग्रेस (प्रजातान्त्रिक) बीच एकीकरण भएदेखि अधिवेशन भएको छैन । नेपाल विद्यार्थी संघको १२ औं महाधिवेशन समयभित्र गर्न नसकेको आरोपमा पार्टी नेतृत्वले नैनसिंह महर नेतृत्वको निर्वाचित कार्यसमितिलाई हटाएको थियो । संघको कार्यकाल दुई वर्षको छ । अहिले अधिवेशन हुन नसकेकै दुई वर्ष पुग्न लाग्यो । तीन वर्ष कार्यकालको तरुण दलले समेत अधिवेशन गर्न सकेन । दलको ६ महिनाअघि नै म्याद सएिको हो । दोस्रोपटक फेरि म्याद थपिएको छ । अनौठो त के छ भने, पोखरा अधिवेशनमा निर्वाचन नगराई भागबण्डामा दलको नेतृत्व चयन गरिएको थियो । त्यतिबेला पार्टी सभापति देउवाले नेतृत्व र कोषाध्यक्ष, वरिष्ठ नेता रामचन्द्र पौडेल पक्षले महासचिव र पूर्वमहामन्त्री कृष्णप्रसाद सिटौलाले उपसभापति लिएर चार जना पदाधिकारी चयन गरेका थिए । पौडेलपक्षीय महासचिव भूपेन्द्रजंग शाही कारबाहीमा परेपछि करिब एक वर्षदेखि दल तीन जना पदाधिकारीमा सीमित छ । दलको कार्यसमितिको संख्या ९५ जनाको छ ।महिला संघको पनि आगामी भदौबाट म्याद सकिँदैछ । भ्रातृ संस्थाहरू वषौंदेखि तदर्थवादमा चल्दा त्यसले कांग्रेसको भूमिकालाई समेत कमजोर बनाएको नेताहरू बताउँछन् । केन्द्रीय सदस्य गुरुराज घिमिरेका अनुसार पार्टी र यसका भ्रातृ संस्थामा सुधार हुन नसक्नुका पछि माउपार्टीको नेतृत्वको कार्यशैली र भूमिका मुख्य जिम्मेवार छ । प्रतिबन्धित अवस्थामा पार्टी सञ्चालनको जुन शैली थियो, अहिले पनि त्यही शैलीबाट नेतृत्व चलेको देखिन्छ । नेतृत्वले मनोगत शैलीबाटै पार्टी चलाउन खोज्दा यस्तो अवस्था आएको हो, उनले भने, त्यही चेतनामा परिवर्तन नआउँदा आज पार्टी यो अवस्थामा पुगेको हो ।कांग्रेसका १३ वटा भ्रातृ संस्था, १८ वटा शुभेच्छुक संस्था र ३५ वटा जनसम्पर्क समिति छन् । तर, यिनको सञ्चालन र गतिविधि कहिल्यै स्वतन्त्र भएनन्छैनन् । पार्टी नेतृत्वकै नियन्त्रणमा यी चल्ने गर्छन् । सभापति देउवाले पार्टी महाधिवेशनअघि कुनै पनि भ्रातृ संस्थाको अधिवेशन गर्न खोजेका छैनन् । देउवाले पार्टीको नेतृत्व सम्हालेपछि करिब आधा दर्जन शुभेच्छुक संस्थाको अधिवेशन गराए तर तिनमा सफलता हासिल गर्न सकेनन् । आफ्नो पक्षलाई जिताउन नसकेपछि उनले अधिवेशनका लागि हतारो गर्नै छाडिदिए । पार्टी महाधिवेशनको मुखमा अधिवशेन नगर्ने रणनीतिमा समेत उनी देखिन्छन् । १३ वटा भ्रातृ संस्थामध्ये चारवटा बाहेक सबैमा देउवानिकट नेतृत्व छ । अधिवेशन हुन नसकेका शुभेच्छुक र जनसम्पर्क समितिको नेतृत्वमा समेत देउवानिकटकै बाहुल्य छ । वरिष्ठ नेता पौडेल पक्षले आफ्नो वर्चस्व फुत्किने भयका कारण भ्रातृ तथा अन्य शुभेच्छुक संस्थाको अधिवेशन गराउन नचाहेको बताउँदै आएको छ । दलित संघको अध्यक्षसमेत रहेका नेता मीन विश्वकर्माले अधिवेशनका लागि आफूले पार्टी नेतृत्वकै निर्णय कुरेर बसेको बताउँछन् । उनका अनुसार ७७ जिल्लाकै अधिवेशन सम्पन्न भइसकेका छन् । उनले भने, पार्टी नेतृत्वको निर्देशन प्राप्त हुनासाथ दलित संघको अधिवेशन भइहाल्छ । संस्थापन इतरपक्षीय केन्द्रीय सदस्य जीवन परियार भने पार्टी नेतृत्वकै अनिच्छाका कारण दलितलगायत सबै भ्रातृ संस्थाको अधिवेशन हुन नसकेको बताउँछन् । उनका अनुसार सभापति देउवाले भ्रातृ संस्थाको अधिवेशनलाई पनि आसन्न पार्टीको महाधिवेशनको जोडघटाउसँग तुलना गरेर हेर्ने गरेका छन् । भ्रातृ संस्थामा आफ्नो वर्चस्व गुमेमा महाधिवेशनमा गम्भीर असर पर्छ भन्ने सोच नेतृत्वमा देखिन्छ, उनले भने, एकातिर भ्रातृ संस्थाहरूको नेतृत्व गुमाउने, अर्कोतिर महाधिवेशनलाई समेत असर पार्ने सोचेपछि अधिवेशन गर्न खोजिएन । देउवाले शुक्रबार म्याद सकिएका ९ वटा भ्रातृ संस्थाको ६ महिनाको म्याद थप्दासमेत अधिवेशनको प्रसङ्ग उल्लेख गर्न लगाएका छैनन् । देउवाको निर्देशनमा पार्टीका केन्द्रीय सचिव कृष्ण पौडेलले म्याद थपको विज्ञप्ति जारी गरेका थिए । यसप्रति पौडेल पक्षले असन्तुष्टि जनाएको छ ।देउवानिकट नेता विश्वकर्माले भने पहिला विधान र पछिल्लोपटक कोरोना महामारीका कारण अधिवेशनमा ढिलाइ भएको बताए । पार्टीको नयाँ विधान जारी भएपछि सबै भ्रातृ संस्थाहरूको संरचना र अधिवेशनमा एकरूपता ल्याउन केन्द्रीय सदस्य एनपी सावदको नेतृत्वमा समितिसमेत बनाइएको थियो । समितिका अध्यक्ष सावदले भ्रातृ संस्थाहरूलाई एकरूपता ल्याउने विधान धेरै अघि नै तयार भएको बताए । विधानका कारण अधिवेशन हुन नसकेको तर्क मान्न उनी तयार छैनन । केन्द्रीय कार्यसमिति बैठकमा प्रस्तुत गर्नका विधान ठिक्क छ, उनले भने, नेताहरूको आपसी झगडा र कोरानो महामारीका कारण ढिलाइ भएका होला । विधानको कारणले होइन ।"
सभापतिमा उठ्ने सिंहको घोषणा,"कस्तो छ त तयारी ?कोभिड१९ संक्रमण नियन्त्रणका लागि सरकारले लकडाउन घोषणा गर्नुअघि नै कांग्रेस नेता प्रकाशमान सिंहले ७७ जिल्लाकै भ्रमण सकिसकेका थिए । त्यसपछि सुरु भएको प्रतिकूल परिस्थितिमा पनि चाक्सीबारीस्थित उनको निवासमा चहलपहल यथावत् रह्यो । सामाजिक सञ्जालमा अभ्यस्त नभएका सिंहका लागि घर नै कार्यकर्तासँग भिज्ने र अन्तरक्रिया गर्ने मुख्य माध्यम पनि थियो । कान्तिपुरसँग उनले भने, बाहिर कार्यक्रम नपरेका दिन आएका सबै जनासँग भेट्छु, यस्तो क्रम बिहान ८ देखि १२१ बजेसम्म पनि चल्छ ।सिंह निवास चाक्सीबारी लोकतान्त्रिक आन्दोलनको इतिहाससँग पनि जोडिएको छ । कांग्रेसका संस्थापक एवं ०४६ सालको जनआन्दोलनका कमान्डर गणेशमान सिंहका धेरै सपना र योजना यही निवासमा तय भएका थिए । अहिले पनि नेताकार्यकर्तामा गणेशमानको झझल्को उस्तै छ । त्यही झझल्को मेट्ने आदतले उनीहरूलाई यहाँसम्म डोर्याउने गर्छ । ०४६ सालपछि आम कांग्रेसका लागि ब्रह्मा, विष्णु र महेश्वर भनेकै गणेशमान सिंह, कृष्णप्रसाद भट्टराई र गिरिजाप्रसाद कोइराला थिए । यिनै नेताको निवास कांग्रेस नेताकार्यकर्ताको मुख्य धाम थियो । यी तीन धामको परिक्रमा गरेरै आफ्नो राजनीतिक भविष्य सुरक्षित बनाउने परम्परा अहिले केही बदलाब आए पनि पूरै हटिसकेको छैन । बरु, धेरै धाम बनेका छन् । तीमध्ये कांग्रेसको सिंगो इतिहास भिजेको चाक्सीबारीबाट गणेशमान पुत्र प्रकाशमानले एउटा शक्ति केन्द्र चलाइरहेका छन् ।सिंह ०६४ सालयता नेता रामचन्द्र पौडेलसँग जोडिएका छन् । त्यसअघि उनी कांग्रेस सभापति देउवासँगै थिए । तत्कालीन सभापति गिरिजाप्रसाद कोइरालासँगको असन्तुष्टिले पार्टी विभाजन हुँदा उनले देउवालाई साथ दिएका थिए । दुई पार्टीबीच एकीकरणलगत्तै उनले देउवालाई छाडे । मैले हाकाहाकी देउवालाई साथ दिएँ र हाकाहाकी नै तपाईंको कार्यशैली मन परेन भनेर छाडिदिएँ, सिंहले भने, पार्टी सभापतिको साढे चार वर्षको कार्यकाल हेर्दा सभापतिजी सबै पक्षबाट असफल सावित हुनुभएको छ । मैले किन उहाँको साथ छाडें भन्ने कुरा व्यवहारले पुष्टि गराएको छ ।सभापतिको त्यही कमजोरीलाई समातेर सिंहले आसन्न महाधिवेशनमा नेतृत्वको प्रतिस्पर्धाका लागि दौडधुप बाक्लो बनाएका छन् । तर, संस्थापन इतरपक्षका लागि सबैको एउटै चुनौती आफू मात्रै कसरी उम्मेदवार बन्ने भन्नेमै छ । वरिष्ठ नेता रामचन्द्र पौडेल आफैं उम्मेदवारका आकांक्षी हुन् । यसअघि १३ औं महाधिवेशनमा सभापति देउवासँगै चुनाव लडेर पराजित पौडेलले नेतृत्वमा आफूलाई एकपटक परीक्षण गर्न आग्रह गर्दै आएका छन् । संस्थापन इतरपक्षमा दोस्रो पुस्ताका तीन आकांक्षी सतहमा छन् । कोइराला परिवारबाट महामन्त्री शशांक र शेखर दुवै दौडमा छन् । अन्तिममा यी दुई दाजुभाइमध्ये एक उम्मेदवार हुने आमबुझाइ छ । काठमाडौंको संगठनमा नेविसंघको अध्यक्षदेखि पार्टीको सभापति हुँदै केन्द्रमा उपसभापति, निर्वाचित पहिलो महामन्त्री, संसदीय दलको उपनेता, पटकपटक मन्त्री र उपप्रधानमन्त्री भई संसदीय दलको नेतामा सभापति देउवासँगै प्रतिस्पर्धा गरेका सिंहले अबको आफ्नो उम्मेदवारीलाई प्राकृतिक भनेका छन् । सिंहका अनुसार धेरै आकांक्षी भएकाले संस्थापन इतरपक्षले हतारमा उम्मेदवारी घोषणा नगर्ने समझदारी छ । महाधिवेशन प्रतिनिधि (मतदाता) छानिएपछि मात्रै औपचारिक रूपमा उम्मेदवार घोषणा हुनेछ । त्यसका लागि अझै केही महिना कुर्नुपर्नेछ । त्यतिबेला प्रतिनिधिहरूसँग पनि परामर्श गरेर त्यसैका आधारमा हामी एउटै उम्मेदवार बनाउँछौं, उनले भने, हामी सबैको मिसन मिलेको छ । त्यो भनेको सभापति शेरबहादुर देउवामा अब नेतृत्व रहन हुन्न भन्ने हो ।संस्थापन इतरपक्षमै रहेका पूर्वमहामन्त्री कृष्णप्रसाद सिटौलाको भूमिका के हुन्छ भन्ने प्रस्ट छैन । महाधिवेशनलाई लक्षित गरेरै उनले आफ्नो समूहको सम्पर्क कार्यालयसमेत यसै साताबाट सञ्चालनमा ल्याएका छन् ।सिंहले कोइरालालाई नछाड्ने र कोइरालाले कसैलाई नछाड्ने परिदृश्य संस्थापन इतरपक्षमा झाँगिँदै गएको छ । यस्तो भए, यसको सोझो फाइदा सभापति देउवालाई हुनेछ । देउवालाई पनि इतरपक्षमा एउटै उम्मेदवार हुने विश्वास छैन । इतरपक्षीय नेता एवं निर्वाचित महामन्त्री शंशाकको साढे चार वर्षको कार्यकालसमेत आलोचनामुक्त छैन । अर्का नेता शेखरलाई धेरैले जुनियर को बिल्ला लगाएका छन् । संगठनप्रतिको लगाव र क्रियाशीलता शशांकभन्दा धेरै माथि शेखरको छ । निरन्तर छलफलमा छौं, तर को उम्मेदवार बन्ने भन्नेमा प्रवेश गरेका छैनौं, सिंहले भने ।"
सडकमा हिँड्नै नपाउने ?,"आज सत्याग्रहको १६ औं दिनउता, इनफ इज इनफ का अभियन्ता ईः साउन ३ गतेदेखि वसन्तपुर दरबार स्क्वायरमा आमरण अनशनमा छन् । उनको स्वास्थ्य दिनानुदिन नाजुक बन्दै छ । सुगरको मात्रा र रक्तचाप तलमाथि भइरहेको छ ।अनशनको १५ औं दिन शनिबार पूर्वप्रधानमन्त्री तथा कांग्रेसका सभापति शेरबहादुर देउवा ईःलाई भेट्न र मागप्रति ऐक्यबद्धता जनाउन वसन्तपुर पुगेका थिए । उनले सत्याग्रहीसँग सरकारलाई माग पूरा गराउन आफूले पनि दबाब दिने आश्वासन दिए । अनशन तोडेर मलाई ज्यान बचाउन आग्रह गर्नुभयो, मागप्रति सहमति जनाउनुभयो, भेटपछि ईःले कान्तिपुरसँग भने, तर, कम्युनिस्ट सरकारले केही गर्दैन भन्नुभयो । ईःले लोकतन्त्रका लागि लडेको कांग्रेसले नागरिकको जीवनमरणको सवालमा सरकारद्वारा लापरबाही हुँदा पनि प्रभावकारी प्रतिपक्षीको भूमिका निर्वाह नगरेको भन्दै असन्तुष्टि व्यक्त गरे । शनिबारै कांग्रेसका नेता कृृृष्ण सिटौला र शुक्रबार राप्रपाका अध्यक्ष कमल थापा अभियानमा ऐक्यबद्धता जनाउँदै अनशनस्थल पुगेका थिए । उनीहरूले सम्झौता कार्यान्वयन गराउन सरकारको ध्यानाकर्षण गराउने प्रतिबद्धता जनाएको ईःले बताए ।ईः र पुकार बम १२ दिन आमरण अनशन बसेपछि सरकारले असार २२ गते १२ बुँदे सम्झौता गरेको थियो । कोभिड१९ को पहिचानका लागि आरडीटी प्रयोग स्थगित गर्ने, पीसीआर विधिमात्र प्रयोग गर्ने, विदेशबाट नेपाल फर्किरहेका व्यक्ति, संक्रमण पुष्टि भएका व्यक्तिको सम्पर्कमा आएका, जोखिममा भएका स्वास्थ्यकर्मी, श्वासप्रश्वाससम्बन्धी रोगका लक्षण देखा परेका, ज्वरो आएका र स्वाद लिने वा गन्ध सुँघ्ने शक्ति हराएकोजस्ता कोभिड१९ का कुनै पनि लक्षण देखा परेका र पीसीआर परीक्षण गराइनुपर्ने चिकित्सकीय सुझाव पाएका सबैको पीसीआर परीक्षण गर्ने सम्झौता भएको थियो । त्यस्तै, क्वारेन्टाइनमा भएकालाई अनिवार्य पीसीआर विधिद्वारा परीक्षण गर्दा नेगेटिभ नतिजा आएमा मात्र समाजमा पुनः स्थापना गर्ने गराउने व्यवस्था कार्यविधि र निर्देशिकामा एक साता समावेश गर्न अनि सर्वोच्च अदालतको फैसला र आदेशबमोजिम परीक्षण तथा क्वारेन्टाइन लगायतका विषयमा निर्देशिका एवं मापदण्ड परिमार्जन गर्ने उल्लेख थियो । कोभिड१९ को खर्चसम्बन्धी विवरण सार्वजनिकीकरणका लागि अर्थ मन्त्रालय, श्रमिकका सन्दर्भमा श्रम मन्त्रालय र अन्य विषयमा गृह मन्त्रालयलाई एक हप्ताभित्र लेखी पठाउने सम्झौता भएको थियो ।तर, सरकारले सम्झौता कार्यान्वयन नगरेपछि साउन ३ गतेबाट ईः र करण गुरुङले वसन्तपुरमा अनशन सुरु गरेका हुन् । करण ७ दिन, आशिष दाहाल ३ दिन र समाइरा श्रेष्ठ १० दिन अनशन बसे । यसपटक क्वारेन्टाइनको रणनीति सुधार्नुपर्ने, विदेशबाट फर्कने चाहने नागरिकको उच्चतम प्राथमिकता र पूर्णसम्मानका साथ घर फिर्ती हुनुपर्ने, सरकारलाई कोभिड१९ को सबल व्यवस्थापनबारे वैज्ञानिक एवं तथ्यपरक सुझाव दिन जनस्वास्थ्यविज्ञ, महामारीविद्, वरिष्ठ चिकित्सक, वैज्ञानिक, अर्थशास्त्रीलगायत स्वतन्त्र विज्ञ सम्मिलित समावेशी, स्वायत्त, अधिकारसम्पन्न विज्ञ सुझाव समिति गठन गर्नुपर्ने लगायतका माग थपिएका छन् । कोरोना भयावह भएपछि डाङडुङ गरेर हुन्न । त्यसैले हामी प्रोएक्टिभ हुनुपर्छ, ईःले भने ।"
"योजना कमलपोखरीमा, सुन लेपन न्युरोडमा","(काठमाडौं)  सुन तस्करीमा संलग्न बाराका इल्ताफ हुसेन अन्सारी र भारतको गुजरातदेखि आएको आपराधिक समूहले न्युरोडका एक कालिगढमार्फत १५ केजी चाँदीमा सुनजस्तो देखिने पहेंलो जलप लगाएको खुलेको छ । कमलपोखरी अपार्टमेन्टमा बसेर तस्करी र लुटपाटको योजना बनाएका अन्सारीले न्युरोडमा केही साताअघि नै मनिस मल्लिकमार्फत चाँदीमा जलप लगाएर पहेंलो धातु तयार पारेको पत्ता लागेको हो । शुक्रबार नियन्त्रणमा लिइएका मनिसले यसबारे प्रहरीलाई खुलासा गरेका थिए, उनी सोही दिन साँझ रिहा भएका छन् ।सो धातु वीरगन्ज हुँदै गुजरातसम्म पुर्याउने योजना रहे पनि सूचना बीचमै चुहिएपछि अन्सारी मंगलबार सामान छोडेर सुन्धाराबाट भागेका थिए । प्रहरीले सोही ठाउँबाट १५ केजी पहेंलो धातु, ७ सय ५० ग्राम असली सुन र २ थान पेस्तोल बरामद गरेको थियो । वीरगन्ज वा भारततिरै सामान लगेर बेच्ने रणनीति रहेको अहिलेसम्मको अनुसन्धानबाट देखिन्छ तर बीचमै सूचना चुहिएपछि अन्सारीको योजना विफल भयो, अनुसन्धानमा संलग्न एक प्रहरीले भने, आफू पक्राउ परिने डरले सामान घुमुवा प्रहरीलाई दिएर ऊ फरार भएको हुन सक्छ । महानगरीय प्रहरी वृत्त दरबारमार्गका दुई जना घुमुवा बहादुरसिंह कठायत र प्रसन्न श्रेष्ठले सेटिङ मा अन्सारी, उनका सहयोगी सञ्जय पटेल र निलेश सखियालाई बा६च ५५१९ नम्बरको स्कार्पियो गाडीसँगै भगाएका थिए । घटनाको अघिल्लो दिन घुमुवाले लाजिम्पाटमा गरगहना सफाइ गर्ने पसल सञ्चालक कौशल पटेल र देवानसिंह पटेलमार्फत यसबारे सूचना पाइसकेका थिए । तर सामान नियन्त्रणमा लिएर प्रहरीमा बुझाउनेभन्दा कौशल, देवान र घुमुवा प्रहरीले लुटपाट गरेर बाँड्ने योजना बुने । अर्कातिर डीएसपी रञ्जन दाहाललाई घुमुवाले यसबारे सूचना पनि दिए । तर सूचना दिएको रुट एकातिर, अन्सारी वीरगन्ज जान लागेको रुट अर्कै बताउँदा अन्योल थपियो । घुमुवाले डीएसपी दाहाललाई नक्सालको होटल मेरियट नजिकैबाट अन्सारीको समूह हात्तीसार हुँदै सुन बोकेर जान लागेको सूचना दिएका थिए । त्यहीअनुसार दाहालले तत्कालै प्रहरी टोली खटाए । तर सूचना दिएभन्दा विपरीत अन्सारी र उनीसँगै रहेका अन्य दुई सहयोगी कमलपोखरी अपार्टमेन्टबाट सीटी सेन्टरकृष्ण पाउरोटीकमलादीबाट घण्टाघर हुँदै निस्किए । अन्सारीलाई प्रहरीले फेला पार्न सकेन । डीएसपी दाहाल अत्तालिँदै घुमुवालाई गाडी पिछा गर्न आदेश दिए । प्रसन्न र बहादुरसिंह गाडी पछ्याउँदै अघि बढे । तर गाडी नियन्त्रणमा लिनुभन्दा अन्सारीबाट सामान फुत्काएर गायब बनाउने रणनीति घुमुवाको थियो । घुमुवा प्रहरीलाई लेपन गरिएको नभई सक्कली सुन भन्ने सूचना आएको थियो ।केही मिनेटमै सहिदगेट अगाडि गाडी रोकेर निलेश सखिया ओर्लिए । प्रसन्न र बहादुरसिंहलाई झोला दिएर अन्सारी र सञ्जय पटेलसँगै निलेश त्रिपुरेश्वर हुँदै भागे । गाडी अन्सारीले चलाएका थिए । बहादुरसिंहसँग भएको झोलाबाट प्रसन्नले एक केजीको बिस्कुट निकाल्न भ्याइसकेका थिए । झोला हात पारेका घुमुवाले यताउता हेर्दै गर्दा डीएसपी दाहाल आकासे पुल नजिकैको माइक्रो स्टेसन नजिक आइपुगे । झोलामा के हो भनेर डीएसपीले सोधे । बाटोमा सुन फ्याँकेर गाडी भाग्यो भनेर घुमुवाले भनेपछि डीएसपीले त्यहींबाट मेट्रो कन्ट्रोल मा गाडी नम्बर टिपाए । घुमुवासँग भएका अर्का व्यक्ति देखाउँदै ऊ को हो भनेर सोधेपछि प्रसन्नले सुराकी दिने मानिस उमेश श्रेष्ठ हो सर भनेर ढाँटे । प्रसन्नले केही समयअघि निकालेको एक केजी पहेंलो धातु सुराकी भनिएका उमेशलाई दिइसकेका थिए । उनी बागबजारमा मोबाइल पसल सञ्चालन गर्छन् ।घुमुवासँग भएको सामानबारे डीएसपी दाहालले त्यहीँबाट महानगरीय प्रहरी परिसर काठमाडौंका एसएसपी श्याम ज्ञवालीलाई जानकारी गराए । ज्ञवालीले अनुसन्धानमा असर पुग्ने भन्दै सामान भेटिएको सक्कली ठाउँ कमलादी उल्लेख गर्न लगाए । तर घटनाको मुचुल्का भने सुन्धारा नै उल्लेख गरियो । स्थानीय जनप्रतिनिधि र जनसेवा प्रहरीलाई साक्षी राखेर मुचुल्कामा घटनास्थल सुन्धारा राखियो । सामान बोकेर त्यहीँबाट डीएसपी दाहाल परीक्षण गराउन सुनचाँदी व्यवसायी महासंघको कार्यालय पुगे । अनि मात्रै थाहा भयो, तस्करीको सामानमध्ये १५ केजी चाँदीमा लेपन गरिएको रहेछ, ७ सय ५० ग्राम सुन मात्र असली रहेछ । एसएसपी ज्ञवालीले त्यसको केहीबेरमा पत्रकार सम्मेलन गरेर कमलादीबाट सामान र हतियार बरामद गरिएको जानकारी दिए । तर प्रहरीले किन घटनास्थल ढाँट्यो भन्ने प्रश्न उठेको छ ।पूर्वी नवलपरासी प्रहरीको सहयोगमा महानगरीय अपराध महाशाखाको टोलीले निलेश, देवान र अपार्टमेन्टका काम गर्न ल्याइएका विजय पटेललाई दुम्कीबासबाट पक्राउ गरेको थियो । उनीहरूको बयानका आधारमा दुवै घुमुवा प्रहरी, कौशल र उमेश पक्राउ परे । तर घटनाका मुख्य योजनाकार अन्सारी र उनका सहयोगी सञ्जय पटेल फरार छन् । पछिल्लो अनुसन्धानअनुसार कौशलले घुमुवा प्रहरीलाई सूचना दिएर सामान अन्सारीबाट लुट्ने र त्यसबापत कौशलले घुमुवालाई १५ लाख दिने सहमति भएको थियो । त्यही कारण डीएसपी दाहाललाई घुमुवाले सही सूचना नदिई अन्सारी हिँड्ने रुट नै अन्यत्र देखाएको खुलेको छ । तर घुमुवा र लाजिम्पाटमा व्यापार गरी बस्ने पटेलबीच सेटिङ भत्किएपछि सबै योजना भताभुंग भएको स्रोत बताउँछ । घुमुवाले सके घटना लुकाउने, नसके सामान बरामद गरेर त्यसको कमिसन बाँड्ने, त्यो पनि योजना विफल भए सामान बरामद गरेर डीएसपीलाई बुझाएर काम देखाउने तीन वटा रणनीति अपनाएको बयान दिएका छन् ।फरार भएका अन्सारी २०७२ जेठ ३० मा जाली नोट कारोबारको अभियोगमा सातदोबाटोबाट पक्राउ परेका थिए । ललितपुर जिल्ला अदालतले २०६७ जेठ २६ मा दोषी ठहर गर्दै अन्सारीलाई ३ वर्ष कैद र २ करोड ६१ लाख ९ हजार बिगो कायम गरेको थियो, फैसलाको ५ वर्षपछि पक्राउ परेका उनी कैद भुक्तान गरी छुटेका थिए । त्यसपछि उनी सुन तस्करीमा सिफ्ट भएको प्रहरी उच्च स्रोत बताउँछ ।"
लकडाउन खुलेपछि बढ्यो संक्रमण,"(काठमाडौं)  लकडाउन खुलेको पछिल्लो दुर्ई सातामा मुलुकमा कोभिड१९ को संक्रमण झन् बढेको छ । संक्रमितको संख्या शनिबारसम्म २० हजार नाघिसकेको छ । उक्त दिन मात्रै ३ सय १५ जना नयाँ संक्रमित थपिएका हुन् । स्वास्थ्य मन्त्रालयका प्रवक्ता डाजागेश्वर गौतमका अनुसार लकडाउन खोल्नुभन्दा अघि र पछिल्ला ११ दिनको तुलना गर्दा संक्रमण ०८ प्रतिशत बढेको छ । लकडाउन खोल्नुअघिका ११ दिनमा ४७ हजार ८ सय ७७ नमुनाको पीसीआर परीक्षण गरिएकोमा १ हजार ३ सय ४५ नमुना कोरोना पोजिटिभ देखिएको थियो । यो कुल संकलित नमुनामा २८ प्रतिशत हो । केही प्रतिबन्धसहित लकडाउन हटेको पछिल्ला ११ दिन (शनिबारसम्म) मा ५८ हजार १ सय ७४ नमुनाको पीसीआर परीक्षण गर्दा २ हजार ९२ नमुना कोरोना पोजिटिभ देखिएको छ । यो कुल संकलित नमुनामा ३६ प्रतिशत हो ।वीरगन्ज, कैलालीलगायत भारतसँग सीमा जोडिएका ठाउँमा संक्रमण बढेको छ, डागौतमले भने, सीमा क्षेत्रबाट भित्रभित्रै ओहोरदोहोर नभएको भए कसरी संक्रमण बढ्थ्यो ? स्वास्थ्य मन्त्रालय इपिडिमियोलोजी तथा रोग नियन्त्रण महाशाखाका निर्देशक एवं भाइरोलोजिस्ट डावासुदेव पाण्डेले समेत पछिल्ला केही दिनमा देशव्यापी रूपमा संक्रमितको संख्या बढेको बताए । तराईका जिल्लाहरूसँगै राजधानी काठमाडौंमा समेत पछिल्ला दिनमा संक्रमितको संख्यामा उल्लेख्य वृद्घि देखिएको छ ।काठमाडौंको जनसंख्या ५०६० लाख रहेको औंल्याउँदै डागौतम कोरोना संक्रमण अझै विस्तार भए जनस्वास्थ्यमा ठूलो असर पर्ने चिन्ता व्यक्त गर्छन् । उपत्यकावासीले मास्क प्रयोग, सामाजिक दूरी र नियमित साबुनपानीले हात धुने नगरे समुदायमा व्यापक संक्रमणको विस्तार अन्य ठाउँको दाँजोमा तीव्र हुन्छ । यसमा संक्रमणको वृद्धिसँगै लक्षण भएका बिरामीको बढ्दो संख्या विज्ञहरूको टाउको दुखाइ भएको छ । देशका केही ठाउँमा समुदायमै संक्रमण आशंका गरेका विज्ञहरूले राजधानीमा यही गतिले संक्रमण विस्तार भए स्थिति अत्यन्त गम्भीर हुने चेतावनी दिएका छन् ।पछिल्ला केही दिनयता संक्रमितहरूमध्ये करिब एक तिहाइमा कुनै न कुनै प्रकारको लक्षण देखिएको छ । लक्षण भएका संक्रमितको बढ्दो संख्याले आगामी दिनमा थप विशेष सतर्कता अपनाउनु आवश्यक देखिएको छ, डापाण्डेले भने । हाल वीरगन्ज, विराटनगर आदिमा गरिएको लकडाउन स्वास्थ्य मन्त्रालयले नभई स्थानीय सरकारले गरेको औंल्याउँदै डागौतम कोरोनाको केस बढ्दा स्थान विशेषमा लकडाउन गर्नुको विकल्प नरहेको बताउँछन् । राष्ट्रिय क्षयरोग नियन्त्रण केन्द्रका छाती रोग विशेषज्ञ डा नवीनप्रकाश शाहले समुदायमा कोरोना संक्रमण फैलिए कडा लकडाउन वा कर्फ्युबाहेकको विकल्प नरहने बताए । हालको संक्रमणको विस्तारमा विभिन्न प्रक्रिया अपनाउँदै व्यापक रोक नलगाइए समुदायमा कोरोना फैलिन सक्ने डा शाहको भनाइ छ । कोरोनाले आईसीयूमा उपचार गराउनुपर्ने अवस्था आउनुका साथै मृत्यु देखिन थालिएकाले विज्ञहरूले सरकार एक्लोको प्रयासले मात्र कोरोनाविरुद्घको लडाइँ जित्न नसकिने औंल्याएका छन् ।"
वीरगन्जमा अर्का संक्रमितको मृत्यु,"सप्तरीमा २३ थपिएराजविराज सदरमुकाम राजविराजमा १८ जनासहित शनिबार सप्तरीमा थप २३ जनामा कोरोना संक्रमण पुष्टि भएको छ । जिल्लामा संक्रमितको संख्या ४ सय ९७ पुगेको जिल्ला स्वास्थ्य कार्यालयका प्रमुख दुनियालाल यादवले बताए । गजेन्द्रनारायण सिंह अस्पतालका मेडिकल सुपरिन्टेन्डेन्ट डा रञ्जितकुमार झाका अनुसार शनिबार आएको परीक्षण रिपोर्टअनुसार राजविराज, हनुमाननगर कंकालिनी र तिरहुतका संक्रमित थपिएका हुन् । संक्रमितको संख्या बढ्दै गएपछि राजविराज नगर क्षेत्रभित्र साउन ८ देखि स्थानीय प्रशासनले निषेधाज्ञा नै जारी गरेको छ ।"
"अब जहाँ संक्रमण देखिन्छ, त्यहाँ सिल","काठमाडौं उपत्यकामा कोरोना संक्रमितको संख्या बढिरहेको छ, सीसीएमसीले यसलाई कसरी हेरिरहेको छ ? बिहीबार निर्देशक समितिको बैठक बसेको थियो । बैठकमा शंकास्पद स्थानहरूमा परीक्षण दायरा बढाउने, बाहिरबाट आउनेमा बढी संक्रमण देखिएकाले त्यस्तो आवातजावतलाई नियन्त्रण गर्ने, भारतबाट आउने नाकामा क्वारेन्टाइन बनाएर १४ दिन राखी संक्रमण नभएको पुष्टि भएपछि मात्रै गन्तव्यमा जान दिने र कुनै स्थानमा संक्रमण देखियो र त्यो बढ्ने सम्भावना देखियो भने त्यो क्षेत्रलाई सिल गरेर परीक्षण बढाउने रणनीतिमा छलफल भएको थियो ।प्रहरी प्रधान कार्यालय, सभामुख निवासमा कार्यरत र सीमा नाकामा कार्यरत प्रहरीहरूमा पनि संक्रमण देखिएको छ । यसलाई कसरी हेर्नुभएको छ ? जोखिम भएका सम्भावित ठाउँहरूमा परीक्षण गरेर फिल्टर गर्ने र संक्रमितहरूलाई आइसोलेसनमा राख्ने हो । अहिले बाहिरबाट आउनेलाई कन्ट्रोल गर्ने नै मुख्य काम हो ।तपाईंहरूले कुन कुरालाई सम्भावित खतरा ठान्नुभएको छ ? सुरक्षाकर्मीमा बढ्दो संक्रमण, राजधानी, वीरगन्ज र सप्तरीमा देखिएको ठूलो संख्याको संक्रमण वा अरू केही ? संक्रमणको प्रकृति पहिलेको भन्दा फरक छ । लक्षणसहितका संक्रमित देखिन थालेका छन् र संक्रमितको मृत्यु पनि बढ्दै गएको छ । यो सबैभन्दा ठूलो खतरा हो । सुरक्षाकर्मी ब्यारेकमा बस्ने भएकाले एक जनाबाट धेरैमा संक्रमण सर्ने सम्भावना रहन्छ । त्योभन्दा पनि परिवारमा बूढाबूढी, रोगी र अशक्त मानिसमा संक्रमण सर्यो भने जोखिम झनै बढ्छ । त्यसैले जहाँ संक्रमण देखिन्छ, त्यो ठाउँलाई सिल गरेर नियन्त्रण गर्ने हो । अनि बाहिरबाट आउनेलाई रोक्ने भन्ने नै हो ।काठमाडौं उपत्यकामा बढ्दो संक्रमणलाई लिएर केही विशेष निर्णय हुन सक्ने सम्भावना छ ?छुट्टै रणनीति त छैन । संक्रमित देखिएको क्षेत्रलाई सिल गर्ने, त्यहाँका सम्भावितको परीक्षण गर्ने र संक्रमितलाई आइसोलेसन गर्ने भन्ने नै अहिलेको प्राथमिकता हो । लकडाउन खुलेसँगै चहलपहल बाक्लो भएको, खोल्न अनुमति नदिइएका पसल पनि खुलेको भन्ने विषयमा के भन्नुहुन्छ ? अब गृह प्रशासनले यसको नियन्त्रण गर्छ । वाणिज्य मन्त्रालयले पसलहरूको अनुगमन गर्छ । खोल्न पाउने भनिएका बाहेक पसल बन्द गर्ने विषयमा निर्देशन भइसकेको छ । होटल र रेस्टुरेन्टहरू पनि मापदण्डबाहिर रहेर सञ्चालन भइरहेका छन् भन्ने छ । त्यसको पनि अनुगमन हुनेछ । सम्बन्धित क्षेत्र हेर्ने मन्त्रालयहरूले त्यसको अनुगमन गर्छन्, गृह मन्त्रालयले त्यसमा सघाउ पुर्याउँछ ।लकडाउन खुलेपछि कोरोना नियन्त्रण गर्ने सन्दर्भमा सरकारी र नागरिक तहबाट कहाँकहाँ कमजोरी भयो भन्ने लाग्छ ?विदेशबाट आउने र उपत्यका बाहिरबाट भित्रिनेहरूबाटै संक्रमणको जोखिम बढ्यो भन्ने छ । बाहिरबाट आउनेलाई कसरी आइसोलेसनमा राख्ने र कसरी परीक्षण गर्ने भन्ने अहिलेको चुनौती हो ।राजधानी भित्रिनेको स्वाब संकलन गर्न थालिएको छ तर स्वाब दिएकाहरू अरू मानिसहरूसँगै मिसिएर घरसम्म पुग्ने र सामूहिक रूपमा बस्ने गरेको देखिएको छ हैन ? उपत्यका भित्रिनेहरूलाई नाकामै स्वाब संकलन गरेर परीक्षण गरिएको छ । त्यसरी स्वाब दिएकालाई होम क्वारेन्टाइनमा बस्ने गरी पठाइएको छ । यो कत्तिको प्रभावकारी भएको देख्नुहुन्छ ? होम क्वारेन्टाइनको नियम पालना नगर्ने प्रवृत्तिबाट खतरा बढेको छ ? नागरिक आफैं सचेत हुनुपर्छ । तपाईंहामी जोकोहीले पनि जता पायो त्यतै गइदिने, समूहमा बस्नेजस्ता गतिविधि गर्नु हुँदैन । त्यो नगर्ने हो भने त जोखिम बढ्छ । परिवारभित्रै सर्ने जोखिम रहन्छ । समुदाय तहमा कोरोना संक्रमण फैलिएको छैन भन्नेमै सरकारी अधिकारीहरू अडिग देखिन्छन् । जब कि अरू जनस्वास्थ्यकर्मीहरू यो मान्न तयार छैनन् नि ? यो त तपाईंहरूले विश्लेषण गर्ने कुरा हो । अहिले आएको तथ्यांकका आधारमा स्वास्थ्य मन्त्रालयले भनेकै छ । समुदायमा संक्रमण फैलियो भनेर भन्ने अवस्था छैन । संख्या बढेको हुनाले समुदायमा संक्रमण गयो भनेर व्याख्या गर्ने काम पनि भइरहेको छ । जस्तो कि एक जनालाई संक्रमण भयो र त्यसबाट ब्यारेकमा सर्यो भन्दैमा समुदायमा संक्रमण गयो भन्न मिल्दैन । परिवारमा संक्रमण भएको वा टोलमा देखिएको संक्रमणलाई डब्लूएचओले क्लस्टर संक्रमण भनेको छ, त्यही हो ।"
"जहिल्यै लखेटिने त्रास, तैपनि वनमै बास","(हेटौंडा)  मनहरी गाउँपालिका४ मुसेधापमा लोपोन्मुख वनकरिया समुदायको बस्ती पर्सा वन्यजन्तु निकुञ्जभित्र पर्छ । निकुञ्जले बस्तीबाट अन्यत्र जान कहिले सूचना टाँस गर्छ, कहिले निकुञ्जका कर्मचारी आएर निर्देशन दिन्छन् । चितवन कुसुमखोलाको चेपाङ बस्तीमा निकुञ्जले आगो लगाउने र हात्ती लगाएर घर भत्कायो, स्थानीय पम्फा वनकरियाले भनिन्, बस्तीका सबैलाई यही पिरलो छ, हाम्रो पनि त्यसरी नै भत्काउला छ कि भन्ने डर छ । पहिलाभन्दा अन्य कुरा धेरै राम्रो हुँदै गए पनि बस्ने ठाउँ पक्का नभएको पीर रहेको स्थानीय सन्तमाया वनकरियाले बताइन् । निकुञ्जले बस्ती उठाउने भनेर तर्सार्र्इरहन्छ, उनले भनिन्, यहीं ढुक्कसँग बस्न पाए हुन्थ्यो । मनमा सधैं यही कुरा खेलिरहन्छ । पम्फा वनकरिया समुदायबाट एसएलसी पास गर्ने पहिलो महिला हुन् । उक्त समुदायका पुरुषले पनि हालसम्म एसईई गरेका छैनन् । २०५२ सालसम्म वनकरिया समुदाय पर्सा र मकवानपुरको सिमानामा पर्ने चुरेघाँचको जंगलमा फिरन्ते जीवन बिताउँदै आएका थिए । ०५५ देखि उनीहरू मुसेधापमा छाप्रो हालेर बस्न थालेका हुन् । २२ वर्षअघिसम्म उक्त स्थानमा उनीहरू बस्दा जमिन निकुञ्जभित्र थिएन । उक्त बस्तीमा २१ धुरी वनकरिया छन् । त्यतिबेलाका गाउँका अगुवाहरूले फिरन्ते जीवन बिताइरहेका लोपोन्मुख वनकरियाको संरक्षण र मूलधारमा ल्याउने उद्देश्यले मुसेधापमा बसाएको वडाध्यक्ष ध्रुव खड्काले बताए । अहिले उनीहरू बसेको जमिन निकुञ्जभित्र परेको भन्दै बेलाबेला बस्ती उठाउन सूचना टाँस गर्ने गरेको छ, खड्काले भने, यही सूचनाले उनीहरू आतंकित हुने गरेका छन् ।यहाँ मात्रै बसोबास भएका वनकरियालाई जिल्ला वन कार्यालय मकवानपुरले कबुलियती वन समूह गठन गरेर ९ हेक्टर जमिन उपलब्ध गराएको छ । उक्त जमिनमा उनीहरू खेतपाती गर्दै आएका छन् । सरकारले जनता आवास कार्यक्रमअन्तर्गत घर बनाउन बजेट विनियोजन गर्दै आए पनि वनकरियाको आफ्नो स्वामित्वमा जग्गा नभएकाले बर्सेनि बजेट फ्रिज हुने गरेको छ ।वनकरिया समुदाय उक्त थातथलो छाडेर अन्यत्र स्थानान्तरण हुन चाहेका छैनन्, गाउँपालिका अध्यक्ष एकराज उप्रेतीले भने, उनीहरू त्यहीं नै बस्न चाहेका छन् । तर निकुञ्जले उनीहरूका नाममा जग्गा दिन चाहेको छैन । चितवनको कुसुमखोला घटनापछि त्यहाँका चेपाङको झैं नियति हुन सक्ने डर वनकरियामा छ । धर्तीपुत्र उनीहरू नै हुन् तर उनीहरू नै स्वामित्वविहीन छन्, समाजशास्त्री प्राकृष्ण भट्टचनले भने, राज्य अहिले पनि विभेदकारी भएका कारणले उनीहरू अपहेलित भइरहेका छन् । निकुञ्जभन्दा पहिला उनीहरू त्यहाँ बस्दै आएका हुन् । उनीहरूको चुरेघाँचको जंगलको स्वामित्व निकुञ्जले खोसेको भट्टचनको आरोप छ । सरकारले उक्त समुदायलाई ०६६ सालदेखि सामाजिक सुरक्षा भत्ता उपलब्ध गराउँदै आएको छ । जन्मदर्ता गर्नेबित्तिकै वनकरिया जातिले मासिक प्रतिव्यक्ति ३ हजार रुपैयाँ सामाजिक सुरक्षा भत्ता पाउँछन् । स्थायी रूपमा बासको समस्या चेपाङ समुदायको पनि उस्तै छ । सदियौंदेखि ओत लाग्ने छाप्रोले ओगटेको जमिनसमेत उनीहरूसित छैन । पुस्तौंदेखि पसिना बगाएको खोरिया पनि उनीहरूको स्वामित्वमा छैन । कैलाश गाउँपालिका६ पैराङका ७४ वर्षीय बुधराम चेपाङको आफ्नो नाममा एक धुर जमिन छैन । बुधरामका दम्पती गाउँको सडकछेउमा चारैतिर टेको लगाएको कतरे छाप्रोमा ओत लाग्दै आएका छन् । बस्ती नजिकै उनले ५० वर्षदेखि भिरालो जमिनमा कोदो र मकै फलाउँदै आएका छन् । न घडेरी आफ्नो नाममा छ न त त्यो जमिन । सडक फराकिलो बनाउँदा उनको त्यही छाप्रो पनि भत्काउनुपर्ने भएको छ । त्यसपछि कहाँ बस्ने उनलाई चिन्ता छ । राक्सिराङ गाउँपालिका६ धिराङका रामकुमार चेपाङको पनि जमिन छैन । उनी बसेको छाप्रो र पसिना बगाएर खनजोत गरेको खोरिया पनि सामुदायिक वनभित्र पर्छ । वन उपभोक्ता समितिका पदाधिकारीले उनलाई त्यहाँबाट हट्न भनिरहेका छन् । राक्सिराङ र कैलाश गाउँपालिकामा चेपाङ समुदायको बाक्लो बसोबास छ । तर ३५ प्रतिशतभन्दा बढी चेपाङ लालपुर्जाविहीन छन् ।चेपाङ समुदायको बसोबास चितवन, मकवानपुर, धादिङ, गोरखा र तनहुँमा छ । ०६८ को जनगणनाअनुसार मुलुकभर चेपाङको जनसंख्या ६८ हजार ३ सय ९९ छ । चेपाङ अगुवाका अनुसार ८० प्रतिशत चेपाङ लालपुर्जाविहीन छन् । चितवनमा सबैभन्दा धेरै ४० प्रतिशत चेपाङ लालपुर्जाविहीन छन् । उनीहरूको बास डाँडापाखा र खोरियामा छ । यसैगरी मकवनापुरमा ३५ प्रतिशत, धादिङमा २५ र गोरखामा १० प्रतिशत चेपाङको लालपुर्जा छैन । सबैभन्दा बढी लालपुर्जा नहुने चितवनको राप्ती नगरपालिकाको लोथर र कोराकका छन् । त्यसपछि माडी नगरपालिकाको बाँदरझुलामा छन् । चितवनमा चेपाङको संख्या २८ हजार ९ सय ८९ छ । दोस्रो मकवानपुरमा १९ हजार २ सय ३३ र तेस्रो धादिङमा १४ हजार ४ सय ९२ छ । चौथो गोरखामा ३ हजार ४ सय ५४ छ । अन्य जिल्लामा बसोबास फाट्टफुट्ट छ । पूर्वसांसद गोविन्दराम चेपाङका अनुसार कुल जनसंख्यामा वर्ष दिनसम्म खान पुग्ने चेपाङ ७ प्रतिशत छन् । त्यस्तै ९ महिना पुग्ने २५ प्रतिशत, ६ महिना पुग्ने ४० र ३ महिनासम्म मात्र पुग्ने चेपाङ २८ प्रतिशत छन् ।"
राजकुमारको परिवारलाई १० लाख,"(चितवन)  चितवन राष्ट्रिय निकुञ्ज सुरक्षार्थ खटिएका सैनिकले नियन्त्रणमा लिई कुटपिट गरेको साता दिनपछि मृत्यु भएका राप्ती नगरपालिका२ पिप्ले मिलनटोलका राजकुमार चेपाङका परिवारलाई १० लाख रुपैयाँ राहत उपलब्ध गराइने लिखित प्रतिबद्धता जनाइएको छ । जिल्ला प्रशासन कार्यालयमा शुक्रबार साँझ भएको छलफलमा मृतकका परिवारलाई निकुञ्जले ७ लाख र राप्ती नगरपालिकाले ३ लाख रुपैयाँ दिने सहमति जनाएका हुन् । सहमतिपछि राजकुमारका बुबा विष्णुलाल उनको शव बुझ्न शनिबार काठमाडौं गएका छन् । मृतकका परिवारलाई राहत उपलब्ध गराउने मिति भने सहमतिपत्रमा उल्लेख छैन । त्यसैले शव बुझ्न जाने कि नजाने भन्ने थियो । तर जनप्रतिनिधिहरूका साथै प्रशासककै रोहबरमा भएको सहमति पालना हुन्छ भन्ने विश्वासले बुझ्ने भइयो, विष्णुलालले भने । राप्ती नगरप्रमुख प्रभा बराल, उपप्रमुख इमानसिंह लामा, नेकपा जिल्ला अध्यक्ष यमबहादुर परियार, कांग्रेस जिल्ला सभापति जितनारायण श्रेष्ठ, राप्ती२ का वडाध्यक्ष श्यामसुन्दर उप्रेती, राप्ती१२ का वडाध्यक्ष अर्जुन चेपाङको रोहबरमा सहमति भएको हो । प्रमुख जिल्ला अधिकारी नारायणप्रसाद भट्टराई निकुञ्जका प्रमुख संरक्षण अधिकृत नारायण रुपाखेती र निकुञ्ज सुरक्षार्थ तैनाथ बटुक दल गणका गणपति प्रमुख सेनानी अरुण श्रेष्ठसमेत सहभागी बैठकले उक्त निर्णय गरेको हो ।रुपाखेतीको विभागमा सरुवा भइसकेको छ । उनको ठाउँमा अणनाथ बराल आउने भएका छन् । बरालले जिम्मेवारी सम्हालिसकेका छैनन् । राहत उपलब्ध गराउने मिति उल्लेख नगर्नु र सरुवा भएका निकुञ्ज प्रमुखको उपस्थितिमा निर्णय भएका कारण परिवारले सहमति कार्यान्वयनमा आशंका प्रकट गरेका थिए । तर सबैले सम्झाएपछि उनीहरू शव बुझेर दाहसंस्कार गर्न राजी भएका हुन् ।राजकुमारसहित मिलनटोलका पाँच युवक र दुई महिला गत साउन १ मा निकुञ्जको सिमाना राप्ती नदी तरेर निकुञ्जभित्र रहेको ज्युँडी खोला गएका थिए । खोलामा घोँगी र जंगलमा अमिलो टिप्ने योजना उनीहरूको थियो । उनीहरूलाई निकुञ्ज सुरक्षाका लागि खटिएका एक सैनिकले ज्युँडी खोलाबाट पक्राउ गरी कुटपिट गर्दै निकुञ्जकै लिगलिगे पोस्ट पुर्याए । त्यहाँ दुई महिलाबाहेक सबैले पिटाइ खाए पनि राजकुमार धेरै बिरामी परेका थिए ।साउन ७ गते बुधबार राति उनलाई परिवारले पिप्लेबाट भरतपुर लगेका थिए । भरतपुर अस्पतालको आकस्मिक कक्षमा पुर्याउनेबित्तिकै चिकित्सकले मृत घोषणा गरेका थिए ।"
सरकार र नागरिकको अबको दायित्व,"मुलुकमा लकडाउन अन्त्य हुनुको अर्थ, सम्पूर्ण परिस्थिति पुरानै अवस्थामा फर्कनु थिएन । कोरोनाकालीन नयाँ अवस्थाअनुरूपको आचारमा सबैले आफूलाई अभ्यस्त बनाउँदै जानुपर्ने थियो । तर, यही मुख्य मामिला सरकारले जनसाधारणलाई बुझाउन त पर जाओस्, राम्ररी भन्न पनि सकेन वा जानेन । नागरिकहरू आफैं पनि स्थितिको गम्भीरता मनन गर्न चुके । परिणामतः लकडाउन अन्त्यपछिका परिदृश्यहरू झनै जटिल देखिँदै छन् । यो असामान्य अवस्थासित सही ढंगबाट मुकाबिला गर्नु र स्थितिलाई नियन्त्रणबाहिर जान नदिनु अहिलेको ठूलो चुनौती हो । यसका लागि सरकारको सक्रियता र नागरिक सावधानी दुवैको उत्तिकै खाँचो छ । पछिल्लो समय समूहसमूहमा कोरोना संक्रमण विस्तार भएको देखिँदै छ । नागरिकसित अग्रपंक्तिमा रहेर काम गर्नुपर्ने सुरक्षाकर्मी नै यसको मारमा छन् । काठमाडौंलगायत घना बस्ती भएका ठूला सहरहरूमा संक्रमितको संख्या बढ्दै छ । समुदायमै कोरोना भाइरस फैलिसकेको भय व्याप्त छ । लक्षणसहितका संक्रमितको संख्या मात्र होइन, मृत्युदर पनि यसबीचमा उल्लेखनीय बढेको छ । पछिल्ला ९ दिनमै १६ जनाको ज्यान गएको छ । यी सबै घटनाक्रमले दिने सन्देश लकडाउन अन्त्य गर्नु सरकारको गल्ती थियो भन्ने होइन, केवल बदलिएको अवस्थालाई कसरी काबुमा राख्ने भन्ने रणनीति सरकारसित रहेनछ भन्ने हो । अब यस्तै स्थिति सधैं रहन दिनु हुँदैन ।झन्डै चार महिनासम्म लम्बिसकेको लकडाउन मुलुकले अरू थेग्न सक्दैनथ्यो, एउटा निश्चित विन्दुमा यसको अन्त्य आवश्यक थियो । तर यसलाई ह्वात्तै टुंग्याउनुअघि नयाँ परिस्थितिअनुकूल चल्न नागरिकलाई आवश्यक सतर्क नगराउँदा, प्रभावकारी सन्देश प्रवाह गर्न नसक्दा र मानसिक रूपमा तयार नबनाउँदा समस्या देखिएको हो । सरकारले नागरिकसित उचित संवाद गर्न नसकेकै कारण बुझाइमा समस्या आएको हो, धेरैमा कोरोनाकालसमेत सकिएको भ्रम पर्न गएको हो । सक्रिय संक्रमित एक जना मात्रै भएको अवस्थामा लगाइएको लकडाउन पाँच हजारभन्दा बढी सक्रिय संक्रमित हुँदा अन्त्य गरिएको थियो । यस्तो अवस्थामा सरकारले लकडाउन किन लगाउनुपरेको थियो, किन खोल्न जाँदै छौं भनेर जनतालाई स्पष्ट भन्न नसक्नु र त्यहीअनुरूप रणनीति तय नगर्नु एकखाले त्रुटि भयो । सरकारले नागरिकहरूलाई सतर्क नगराएको मात्र होइन, कतिपय अवस्थामा जनताले अनुकरणीय मान्ने उच्चपदस्थ व्यक्तिहरू नै यसबीचमा गैरजिम्मेवार देखिए । संक्रमणको स्थिति दिनानुदिन भयावह बन्दा पनि देशका प्रधानमन्त्री, सभामुख, प्रमुख प्रतिपक्षी दलका नेता, मुख्यमन्त्री, मन्त्री, सांसद, सेना, प्रहरी र सरकारी निकायका उच्च पदाधिकारीले नै समूहमा छँदा समेत मास्क नलगाएका दृश्य प्रशस्तै देखिए । आफूहरूको असावधानीका कारण नजिकै रहेको व्यक्तिलाईबाट असर पर्न सक्छ भन्ने मात्र होइन, आम जनतामा त्यसको कस्तो छाप पर्ला भन्ने विचार पनि उनीहरूले पुर्याएनन् । अगुवाहरूले नै बिराएपछि जनतालाई नियम पालना गराउन कठिन पर्छ भन्नेतर्फ उनीहरूले ध्यान दिएनन् । यसले समस्या जनस्तरमा मात्र होइन, माथि पनि छ भन्ने देखाउँछ । सर्वसाधारण हुन् वा ओहोदाधारी, भाइरसले कसैलाई चिन्दैन, हरेक व्यक्ति आफैं सचेत हुनैपर्छ । समाज र राज्यको नेतृत्वदायी तहमा रहेका व्यक्तिहरू अझ बढी सतर्क रहनुपर्छ, किनभने उनीहरूका गतिविधिबाट सन्देश पनि प्रवाहित भइरहेको हुन्छ । मास्क नलगाई सार्वजनिक स्थलमा हिँडडुल गर्ने नागरिकलाई सरकारले सय रुपैयाँका दरले जरिवाना गराइरहेका बेला सार्वजनिक समारोहमै उच्चपदस्थहरू मास्कविहीन देखिनुले गलत सन्देश दिएको छ । साथै, अहिले हामीकहाँ एक्लै हिँड्दा मास्क लगाउने, दुई जना वा समूहमा हुँदा खोलेर बातचित गर्नेर् प्रवृत्ति देखिन्छ, जुन समाधान होइन, घातक समस्या हो । यस्ता बानीव्यहोरा सुधार्नेतर्फ सबैले ध्यान दिनुपर्छ । मुलुकका केही स्थानमा फेरि लकडाउन र निषेधाज्ञा जारी गर्नुपरेको छ । समस्या बढी देखिएका स्थानमा कन्ट्याक्ट ट्रेसिङ र परीक्षणको मात्रा बढाएर स्थिति नियन्त्रणमा लिनुपर्छ । मुलुकै फेरि ठप्प बनाउनुपर्ने अवस्था नआओस् भन्नेतर्फ सबै पक्ष सतर्क रहनुपर्छ । खासगरी, संक्रमितहरू भेटिएका स्थानबाट अर्को ठाउँमा हुने आवागमनमा विशेष सावधान हुनुपर्छ । घना बस्तीमा हुने यस्तो अनियन्त्रित आवतजावतले ठूलो समस्या निम्त्याउन सक्छ । लामो दूरीका सार्वजनिक सवारी भदौ १ गतेदेखि खुल्ने भनिए पनि अहिले नै कुनै न कुनै रूपमा देशभर आवतजावत भइरहेको छ । यसरी निर्बाध अर्को स्थानमा जानेहरू निगरानी वा स्वनिगरानीमा बस्ने प्रणाली व्यवस्थित गर्न सरकारले सकेको छैन । यस्तोमा नागरिक आफैं पनि जिम्मेवार हुन जरुरी छ । साथै, लक्षणसहितका संक्रमित र मृत्युदर बढ्दै जाँदा स्वास्थ्य पूर्वाधारलाई पनि मजबुत बनाउँदै लैजान अपरिहार्य भैसकेको छ । तर, यत्रो अवधिसम्म पनि यसतर्फ कुनै प्रगति भएको देखिँदैन । सरकारी अस्पतालको दुर्दशा र फितलो व्यवस्थापन सुधार्न ठोस पहल भएकै छैन । उदाहरणका लागि, दुई नम्बर प्रदेश मन्त्रिपरिषद्ले सामाजिक विकास मन्त्रालयलाई ५० वटा भेन्टिलेटरलगायतका आवश्यक सामग्री खरिद गर्न वैशाखमै ६८ करोड रुपैयाँ निकासा गरे पनि कुनै प्रगति नहुँदा बाँच्न सक्ने बिरामीको पनि भेन्टिलेटर अभावमै ज्यान गएको छ । दुई नम्बर प्रदेश मात्र होइन, पूरै मुलुकको ताल यही छ । गम्भीर संक्रमितको संख्या हजार मात्रै नाघ्यो भने हालको स्वास्थ्य पूर्वाधारले थेग्न सक्दैन । सरकारले स्थितिलाई नियन्त्रणबाहिर जान नदिन जोड दिनुको अलावा सम्भावित सबै परिस्थितिका लागि पनि आफूलाई तयार राख्नुपर्छ । तोकिएका अस्पतालहरूमा स्वास्थ्य पूर्वाधार र जनशक्ति क्षमता बढाउनुपर्छ । आज गरिएका हरेक हेलचेक्र्याइँको मूल्य भोलि आफैंलाई महँगो पर्छ । त्यही भएर, हरेक पाइलामा सरकार र नागरिक जिम्मेवार हुनुपर्छ । छिमेकी भारतमा संक्रमण आकासिइरहेकाले सीमानाकामा सम्पूर्ण रूपमा कडाइ हुनुपर्छ । मुलुकभित्रको जोखिमपूर्ण स्थानबाट अर्को ठाउँमा आउजाउ गर्न निश्चित मापदण्ड बनाइनुपर्छ । घरबाहिर निस्कने हरेकले व्यक्तिगत दूरी र मास्क लगाउने नियमको पालना गर्नुपर्छ । सार्वजनिक सवारीदेखि अन्य सेवाप्रदायकसम्मले पनि यस्ता पक्षमा ध्यान पुर्याउनुपर्छ । मुख्यगरी, सरकारले बदलिएको परिस्थितिअनुकूल रणनीति तय गर्दै महामारी नियन्त्रणतर्फ पाइला चाल्नुपर्छ, त्यसमा नागरिकले सघाउनुपर्छ ।"
जनता ठगिन अभिशप्त,"सांसदहरूले भने नेटवर्किङ व्यवसाय दलाली र ठगी हो समाचारले इंगित गरेजस्तो सरकारले नेटवर्किङ व्यवसायलाई अनुमति दिने अनि सांसदहरू यो व्यवसाय दलाली र ठगी हो भनेको यो पहिलोपटक होइन । काग कराउँदै गर्छ, पिना सुक्दै गर्छ भन्नेजस्तै सांसद कराउँदै गर्छन्, व्यवसायी ठग्दै गर्छन् । नेटवर्किङ धन्दा चलाउनेहरूविरुद्ध सांसद चिच्याइरहँदा पनि अनुमति दिने निकायले इजाजतपत्र वितरण गरिरहेको छ । यसले सांसदको आक्रोश रोइलो पो हो कि जस्तो देखिन्छ । राज्यले जायज आवाजलाई बेवास्ता गर्दा नयाँनयाँ गेरु वस्त्रधारी नेटवर्किङका साधुहरू लाखौंलाई विभिन्न खाले नेटवर्किङका नाममा हिजो ठगेर फरार भए आज ठग्ने इजाजत पाएका छन् । जनता निरन्तर यसरी नै ठगिन अभिशप्त छन् । नेटवर्किङका नाममा मिठा, गुलिया र रसिला कुराले बाठा र पढेलेखेकाहरूलाई दिग्भ्रमित पारेका इतिहास ताजै छ यस्तोमा अशिक्षित सोझासाझा जनताले ठगीको स्वरूप, योजना र लक्ष्य कसरी चाल पाउलान् र ? डेढ दशकअघि लाखौंलाई ठगेर उम्किन सफल पिरामिड स्वरूपको गोल्डक्वेस्ट जस्तै थुप्रै नेटवर्किङ व्यवसायका कारण एउटा पुस्तै घाइते र मर्माहत भयो । गोल्डक्वेस्ट मा प्रवेश गर्न ३७,५०० रुपैयाँ तिर्नुपर्थ्यो । त्यसरी प्रवेश गरेको व्यक्तिले अरू दस जनालाई आफ्नो पिरामिडमा राखेबापत सुनको घडीको आस देखाइन्थ्यो । फेरि ती दस जनाले सय जनालाई प्रतिव्यक्ति सोही रकम जम्मा गर्न लगाउँथे । यसरी झन्डै पाँच अर्बभन्दा बढी हिनामिना गरेका गोल्डक्वेस्ट का महानायकहरू पहुँचका आधारमा पाँच लाख धरौटीमा छुट्न सफल भए । लाखौंलाख नागरिकको अर्बौं रकम पचाउनेहरूलाई राजनीतिक संरक्षणमा सहजै छोडियो । कसरी ठगियो भन्ने वृत्तान्त अहिले पनि कानुनसँग सरोकार राख्ने निकायहरूका दराजमा थन्किएका छन् । जस्तो रङको पोसाक लगाए पनि नेटवर्किङ व्यवसाय ठगी हो । श्यामसुन्दर कुइँकेल, काठमाडौं"
पाका नेतालाई फ्रेममा सजाऊ,"कांग्रेसको महाधिवेशन नजिकिँदै गर्दा शेरबहादुर देउवा र रामचन्द्र पौडेल पक्षबीच द्वन्द्व बढ्दै छ । जुगौंदेखि सरकारको नेतृत्व गरेका, जिम्मेवार पदमा बसेका र पार्टी चलाएका दुवै नेता टेस्टेड बट फेलियर हुँदा पनि फेरि नेतृत्व गर्न तम्सिएका छन् । देउवा कांग्रेसका लागि सबैभन्दा नालायक नेता हुन् । पटकपटक प्रधानमन्त्री भए पनि असक्षम नेताको छवि बनाएका देउवाले पार्टीले निर्वाचनमा लज्जाजनक पराजय भोग्दासमेत नैतिकताको वास्तै गरेनन् । बरु इतिहास बोकेका निष्ठावान् नेतालाई पाखा लगाई राजनीतिको ज्ञानै नभएको श्रीमती आरजु राणालाई सांसदको टिकट दिए । कहिले माओवादीलाई त कहिले राप्रपालाई भोट हाल्न निर्देशन दिने देउवालाई सबैभन्दा पहिले काराबाही गर्नुपर्छ । उनले महाधिवेशनको मुखैमा आएर गोविन्दराज जोशी र पुष्करनाथ ओझालाई कारबाही गरेर कर्तुत लुकाउन खोजे । उमेरले नेटो काटेका नेताले न त पार्टीको नेतृत्व गर्न सक्छन् न देशलाई विकासको बाटोमा हिँडाउन । कांग्रेसका युवाहरूले अब गुट उपगुटभन्दा माथि उठी पार्टीलाई जोगाउन नेतृत्व लिनैपर्छ । अब पनि देउवा, पौडेल, कृष्णप्रसाद सिटौला, अर्जुननरसिंह केसी, रामशरण महत, गोपालमान श्रेष्ठजस्ता बूढालाई ससम्मान फ्रेममा सजाउन छोडेर तिनकै गुटको पछि लाग्ने हो भने कार्यकर्ताहरू निराश भई विकल्प खोज्न हतारिनेछन् । अरूलाई निर्वाचनमा घात गरेको आधारमा कारबाही गर्ने तर फरक विचार र सिद्धान्त बोकेको दललाई भोट हाल्न लगाउने र निर्वाचनमा पार्टी पराजित गर्ने देउवालाई खै कारबाही ? अब राजनीतिबाट विश्राम लिनयोग्य बूढा नेताले भकारो ओगट्ने मात्रै हो जोत्न सक्दैनन् । त्यसैले छिट्टै पार्टीबाट हटाउनुपर्छ । कुसुम न्यौपाने, मध्यबिन्दु१०, नवलपरासी (पूर्व)"
"राणाकाल, पञ्चायत र गणतन्त्र उस्तै","विचार र ज्ञानभन्दा हुंकारयुक्त बोलीले जनता तर्साउने, विद्वद्ववर्गको घाँटी निमोठ्न तम्सने, जनता लुटेर आफ्ना परिवार, नातागोतामा सम्पत्ति बाँड्ने, राज्यका महत्त्वपूर्ण पदमा सर्वसाधारणलाई छिर्न नदिने, ब्रह्मलुट मच्चाउने, आफू केही नगर्ने, औंलो ठड्याएर तलकालाई निर्देशन दिँदा गर्व गर्नेजस्ता क्रियाकलाप राणाशासनका प्रतिविम्ब हुन् । तीन दशक लामो पञ्चायती व्यवस्थामा सुशासनको केही झझल्को पाइएको थियो । त्यसपछिका तीन दशक राजनीतिक अतिवाद, अनुशासनहीनता, कुशासन, स्वार्थ, हत्याहिंसासँग जोडिएको शासकीय शैलीभित्र हामी फसेका छौं । २०६३ सालमा लोकतन्त्र स्थापना भएर १४ वर्ष बितिसके पनि राणाकालीन दासत्वको कुरूप परिदृश्य व्यापक बन्दै गएको छ । आज नेपालमा राम्रो पद पाउन दलीय प्रमाणपत्र नभई सम्भव छैन । दलको सदस्यता नलिएका विद्वान्हरू हुन् या अनुभवी विज्ञहरू नै किन नहुन्, उनीहरूको दैनिकी घोर निराशामा डुबेको छ । सदस्यता लिनेहरू ब्रिफकेस बोकेर नेताको घरघर चहार्दै हिँड्ने, अयोग्य भए पनि गुलामी गर्न जान्नेलाई जस्तोसुकै पद बक्सिसमा मिल्नेजस्ता विषय आम बन्दै जानु दुःखद छ । पदीय भागबन्डामा नेताको लुछाचुँडी, दलको समर्थकले पद पाउन पटकपटक नेताको चाकरी, ढोगभेट गर्नुपर्ने बाध्यता राणा शासनलाई उछिन्ने प्रवृत्ति हुन् । यता योग्यताको कदर नहुने भएपछि कात्तिकमा खाली हुने मुख्यसचिवको पद हात पार्न सचिवहरूले अहिलेदेखि नै नेताहरूको ढोकाढोकामा पुगेर हनुमान शैलीमा साष्टांग दण्डवत् गर्न थाल्नु पनि दासत्वको नांगो रूप हो । भुवनेश्वर शर्मा, चन्द्रागिरि२, काठमाडौं"
महामारी नियन्त्रणबाहिर,"लकडाउनका कारण आर्थिक गतिविधि ठप्प छ भने मूल्यवृद्धिले आकाश छुँदै छ । करोडौंले रोजगारी र व्यवसाय गुमाएका छन् । महामारीबाट छुटकारा पाउन विभिन्न खाले उपाय अपनाइँदै छ तर त्यो पर्याप्त छैन । लकडाउन भर्खरै हटे पनि त्यसका परिणामहरू सकारात्मक छैनन् । लकडाउन हटेदेखिका १० दिनमा संक्रमितहरू बढिरहेका छन् । मृतकको संख्या ४२ बाट ५६ पुगेको छ । कोरोनाको परीक्षण क्षमताभन्दा निकै कम भइरहेकाले संक्रमित संख्यामा धेरै बढोत्तरी नदेखिएको भए तापनि बढ्दो मृत्युदरले चिन्तित बनाएको छ । यस अवधिमा कतिपयले व्यक्तिगत रूपले गराएको परीक्षणको नतिजाको विश्लेषण गर्दा महामारी भयावह छ भन्न सकिन्छ । महामारी बढ्नुको पछाडिका कारण जनताको लापरबाही र परीक्षणको गति सुस्त हुनु हो । यसैकारण लकडाउन हटेको एक साता नबित्दै वीरगन्ज, राजविराज र विराटनगरमा स्थानीय प्रशासनले फेरि लकडाउन जारी गर्यो । सीमावर्ती अन्य जिल्लामा पनि यसको सम्भावना बढ्दै छ । यसरी संक्रमित बढिरहनु तर तयारीमा उदासीनता देखिनुले महामारी नियन्त्रणमा थप जटिलता निम्त्याएको छ । त्यसैले संक्रमितहरूको आवतजावतलाई निषेध गर्न आवश्यक उपाय अवलम्बन गर्नुपर्छ । महेन्द्रसिंह बम, टीकापुर१, कैलाली"
"सानालाई ऐन, ठूलालाई चैन !","ठूलाबडा नै लगाउँदैनन् मास्क र जनतालाई चाहिँ जरिवाना समाचारले सानालाई ऐन, ठूलालाई चैन भन्ने उखानलाई सार्थक बनाउँदै राजनीतिक नेतृत्वलाई नराम्रोसँग गिज्याएको छ । लोकतन्त्रमा कानुनको सर्वोच्चतालाई आत्मसात् गर्ने पद्धति विकास नभएसम्म कानुनी शासनको संस्थागत विकास हुन सक्दैन भन्ने उदाहरण पनि हो, यो । विधि निर्माताहरू नै विधिको पालनामा चुकेपछि सर्वसाधारणलाई मात्र कानुनको डन्डा चलाउन पाइन्छ ? निर्वाचित प्रतिनिधिहरूले स्वशासित हुँदै शासन सञ्चालनमा सहभागी हुनुपर्ने होइन ? कि उनीहरूले बनाएको कानुन सर्वसाधारण र निमुखा जनताका लागि मात्र हो ? नेतालाई कुनै कानुन लाग्दैन भन्ने सोच र संस्कारको अन्त्य कहिले होला ? नाक र मुख छोपिने गरी मास्क लगाउनुपर्ने नियम दुनियाँले देख्ने पारदर्शी विषय हो र त नेताहरूले खुलेआम यसको अवज्ञा गरिरहेका छन् भने अपारदर्शी काम कारबाहीमा जनतालाई कति पङ्गू बनाइरहेका होलान् ? यसरी राजनीतिक पहुँच, सत्ता र शक्तिको आडमा हुनेहरूको यो हदसम्मको हेलचेक्र्याइँले समाजले के सिक्ने ? गर्नेलाई भन्दा देख्नेलाई लाज भनेझैं भएन र ?राजनीतिक हिसाबले होस् वा प्रशासनिक, समाजमा जो अगुवा छ, जसले देशको शीर्षस्थ स्थानमा रहेर नेतृत्व गरिरहेको छ, उसैले स्वअनुशासन, विधिको पालना र अनुकरणीय कार्य गर्न नसक्नुले समाजलाई कस्तो असर गरिरहेको छ ? यसले आम नागरिकमा कस्तो सन्देश दिइरहेको होला ? बोल्दा मास्क खोल्नु हुँदैन भन्दाभन्दै बैठकमा बस्दा समेत चिउँडोमा मास्क लगाएर बस्ने ? प्रत्येक व्यक्तिलाई मास्क अनिवार्य हुनुपर्नेमा मञ्चमा बस्दासमेत मास्क छैन त ? त्यो पनि देशका प्रधानमन्त्री, सभामुख, प्रमुख प्रतिपक्षी दलका नेता, मुख्यमन्त्री, मन्त्री, सांसद, सेना, प्रहरीका उच्चपदस्थ अधिकारी, सरकारी प्रशासनिक निकायका उच्च कर्मचारीलगायतले कानुनको बर्खिलाप गरिरहेको फोटोसहित सञ्चारमाध्यममा आउनु राष्ट्रिय लज्जाको विषय होइन र ? अनि जनतालाई प्रहरीले जरिवाना तिराइरहने, नेताहरूचाहिँ प्रहरीकै स्कर्टिङमा नियम उल्लंघन गरिरहने ? एकै दिन एक हजार जनता जरिवानाको भागीदार हुँदा यी नेतालाई किन छुट ?फोटामा देखिने सबै नेता एवं उच्च अधिकारीहरूले आमजनताले सरह जरिवाना तिर्नुपर्ने कि नपर्ने ? नियम सबैका लागि समान हुनुपर्छ कि पर्दैन ? त्यसैले सबै नेताले जरिवाना तिरेर आइन्दा नियमको पालना गर्ने प्रतिबद्धता व्यक्त गरून् । कानुनी शासनको सुन्दर पक्ष भनेकै कानुनको नजरमा सबै बराबरी हुनु हो । यो देशमा कानुनी शासन छ भन्नका लागि पनि नेताहरूलाई जरिवाना तिराउनैपर्छ । यत्ति कुरा हेक्का राखौं कि राज्यकोषबाट तलबभत्ता खाने नेता, कर्मचारी सबै देशका सेवक हुन्, शासक होइनन् । जनताले मात्र कानुनको पालना गर्नुपर्छ भन्ने भ्रम नेताहरूमा हटेर जाओस् । फैलँदो महामारीको समयमा अगुवा नेता भएकै कारण कानुनबमोजिमको जरिवानाबाट छुट कसैलाई हुनु हुँदैन । थाहा छैन भनेर कानुन अवज्ञा गर्ने छुट्कारा कसैलाई हुँदैन र हुनु पनि हुँदैन । हामी लोकतन्त्रमा कानुनी शासनको पक्षमा छौं र रहिरहनेछौं । नोदनाथ त्रिताल, चौबिसे३, धनकुटा"
सत्याग्रहीलाई किन सुन्दैन सरकार ?,"कोभिड१९ को उचित व्यवस्थापनका लागि इनफ इज इनफ का अभियन्ता ई साउन ३ गतेदेखि अनशनमा छन् । कोभिड प्रकोपबाट नागरिकको जीवन जोगाउन यो अभियान सञ्चालन गरेका ईले आफ्नै जीवनको जोखिम उठाएका छन्, सत्यका लागि गरिएको यो आग्रह सरकारले सुनोस् र तदनुरूप काम गरोस् भनेर । समाइरा श्रेष्ठलगायत सयौं अभियन्ताले अल्पकालीन अनशन बसेर उनलाई साथ दिएका छन् । यो अभियानसँग सामाजिक सञ्चार सञ्जालमा २ लाखभन्दा बढी युवा जोडिएको देखिन्छ । अभियान काठमाडौंबाहिर पनि पुगिरहेको छ । युवा मात्र होइन, सबै उमेरका सचेत र संवेदनशील मानिसको यो अभियानप्रति समर्थन र ऐक्यबद्धता छ । म पनि आफ्नो समर्थन र ऐक्यबद्धता जनाउन शुक्रबार अनशनस्थल वसन्तपुर पुगेको थिएँ । अभियन्ता ईसँग कुरा गर्दैगर्दा भौतिक दूरी कायम हुने गरी त्यहाँ गोलाकार चिह्न लगाइँदै थियो । अभियानमा समर्थन जनाउन नेवाः गुठीका मानिसहरू आउँदै छन् भन्दै थिए ई ।कोभिड१९ कै सिलसिलामा यो उनको दोस्रो अनशन हो । अघिल्लोपटक उनी र अर्का अभियन्ता पुकार बम बाह्र दिन अनशन बसे । स्वास्थ्य बिग्रँदै गएपछि अस्पतालमै जारी थियो अनशन । प्रधानमन्त्री केपी ओलीले अस्पतालमै पुगेर माग पूरा गर्ने वचन दिएका थिए । असार २२ गते सरकारले अभियन्ताहरूसँग बाह्रबुँदे सम्झौता पनि गर्यो । तर त्यसको कुनै कार्यान्वयन भएन । सरकारको रवैया देखेर दस दिन बित्दानबित्दै अभियन्ताहरू फेरि आन्दोलनमा लाग्नुको विकल्प रहेन । साउन ३ देखि दोस्रो चरणको आमरण अनशन थाले ईले । तर यसपटक सरकार सत्याग्रहीका मागप्रति उपेक्षा मात्र होइन, दम्भको प्रदर्शन गर्न लागेको छ । सरकारसँग कोभिड१९ को खर्चको सूचना माग्न सिंहदरबार पुगेका अभियन्ताहरूलाई सरकारले धरपकड गर्यो । सत्याग्रहीहरू अनशनका अतिरिक्त सडक प्रदर्शनमा उत्रिन बाध्य भए । गत शुक्रबारदेखि सत्याग्रही बालुवाटारको आसपास प्रदर्शनका लागि जुट्ने र सरकारले तिनलाई लखेट्ने, लाठी बर्साउने र धरपकड गर्ने क्रम चलिरहेको छ ।इनफ इज इनफले यो अभियानलाई जनताको जीवनरक्षाका लागि सत्याग्रह भनेको छ । पीसीआर परीक्षणको वृद्धि एवं चाँडो नतिजा, क्वारेन्टिनमा सुधार, अग्रपंक्तिमा खटिनेहरूको सुरक्षा प्रबन्ध, संक्रमित एवं प्रभावित नागरिकलाई राहत र सुरक्षा, व्यवस्थापनको पारदर्शिता एवं जवाफदेहितालगायत पन्ध्रबुँदे माग छन् सत्याग्रहीका । यीमध्ये कुनै एउटा माग पनि अनुचित, सरकारले पूरा गर्न नसक्ने र महत्त्वाकांक्षी छैन । साथै कोभिड प्रकोप नियन्त्रणका लागि यी न्यूनतम र सामान्य कुरा हुन् । यिनै कतिपय काम सरकारले गरिरहेको पनि छ । तर ढंग नपुग्दा अपेक्षित परिणाम आउन सकेको छैन । पारदर्शिता र उपेक्षाभाव छ । अभियानको मागपत्रमा सरकारविरोधी एक शब्द पनि छैन । त्यसमा न सरकारको आलोचना छ, न बहुचर्चित कोभिड खर्चबारे भ्रष्टाचार भयो भनिएको छ । एकदमै संयमित र मर्यादित भाषा छ । चर्को राजनीतिमा अभ्यस्तका लागि यो भाषा निकै नरम र खल्लो लाग्न सक्छ । तर यसले मानिसको मन छोएको छ । त्यसैले त, यसमा सत्याग्रहको दम छ । तर जब यिनै सत्याग्रहीलाई सडक प्रदर्शनमा उत्रिन सरकार बाध्य पार्छ, त्यहाँ सरकारविरुद्ध नारा लाग्नु अस्वाभाविक र अनपेक्षित होइन । सरकार जति असहिष्णु हुन्छ, विरोधको दायरा पनि त्यही अनुपातमा बढ्न सक्छ । अन्ततः त्यसले सरकारविरोधी आन्दोलनको स्वरूप लिन पनि सक्छ ।समग्रतामा हेर्दा यो सत्याग्रह चलनचल्तीको राजनीतिबाट पूर्ण निरपेक्ष छ । राजनीतिक दलहरूको व्यवहारमा देखिने सनातनी पक्षविपक्ष, विरोध वा समर्थन त्यहाँ छैन । राजनीतिमा लागेकाहरूमध्ये समर्थन र सहानुभूति जनाउने एकाध विवेकशील र साझा पार्टीका केही अनुहार देखिन्छन् । त्यस्तै, कांग्रेसका केही युवाले समर्थन जनाएको सामाजिक सञ्जालमा देखिन्छ । त्यसो त, सत्तारूढ नेकपाका पनि कोही हुन सक्लान् समर्थन जनाउने र सहानुभूति राख्नेमा । तर हाम्रो मानसिकता यस्तो बनिसकेको छ, नागरिकको कुनै पनि आवाजलाई हामी सरकार र राजनीतिक पार्टीको पक्षविपक्षमा नजोडी हेर्नै सक्तैनौं । त्यसैले त, राजनीति र दलका धेरै कुराले जनतामाझ सन्दर्भ एवं अर्थ गुमाउँदै गएको छ । निजी स्वार्थको साङ्लोमा बाँधिएका बाहेक अरू जनता खास गरी युवानिरपेक्ष हुँदै गएको छ पार्टी संगठन, राजनीति र शासन । यस्तो अवस्था भनेको निरन्तर विद्रोह र अस्थिरताको स्रोत पनि हो ।कोभिड१९ सँग जोडिएका विषय मात्र होइनन्, अनगिन्ती छन् मुद्दाहरू जसमा सरकारको व्यवहार बेवास्ता, असहिष्णु, दमन र प्रताडनामुखी भएको छ । भ्रष्टाचार र अनियमितताको त कुरै नगरौं, सत्तामा बस्नेका लागि त्यो विशेष सुविधाको क्षेत्र बनिसकेको छ । जनताप्रतिको व्यवहारमा न्यूनतम मानवीय तत्त्वसमेत ह्रास हुँदै गएको छ । कोभिड१९ त विश्वकै लागि पूर्वानुमान नै गर्न नसकिएको विषय थियो । यसका लागि सरकारले पूर्वतयारी गरेन भन्ने ठाउँ छैन । त्यो भन्ने कुरा पनि होइन । तर विश्वमा कोभिड१९ को प्रकोप देखिसकेपछि गर्नुपर्ने र गर्न सकिने काम धेरै थिए । त्यसमा सरकार चुकेको छ । निजी स्वार्थ हावी भएका छन् । आर्थिक चलखेल र भ्रष्टाचारअनुकूल हुने कामले प्राथमिकता पाएका छन् । कानुनी आवरणका स्पष्टीकरण र रकमी वक्तव्यहरूले सरकारको अनुहार चोखिँदैन । न सरकारी भाटहरूले सामाजिक सञ्चारमा पोस्ट गरेका प्रतिक्रिया र प्रतिरक्षाले जनमतलाई नै बदल्न सक्छन् । कालो पोतेको भ्रष्टाचारी अनुहार समाजको आँखामा कहिल्यै चोखिँदैन । कोभिड१९ पछिको नेपाल अरू अव्यवस्थित, दुरूह र संकटपूर्ण हुने देखिन्छ । लामो लकडाउनले जनताको आर्थिक क्रियाकलाप पनि बन्दप्रायः भयो । सरकारको ढुकुटी रित्तियो । लकडाउन खुल्यो, स्थितिमा सुधार भएर होइन तलब सुविधाको जोहो गर्न । अहिले संक्रमण अरू बढ्दो छ, अझ भयावह बन्ने सम्भावना छ । महँगीको मार त भोग्नुपरिरहेकै छ, जनजीवन अरू अभाव र संकटग्रस्त हुने सम्भावना बढ्दो छ । त्यसतर्फ सरकारको ध्यान जानै सकेको छैन । सरकार मात्र होइन, सत्तारूढ नेकपा नै यसप्रति तलदेखि माथिसम्म निरपेक्ष छ । त्यहाँ मुलुकको दुरवस्था र सरकारको अकर्मण्यता एवं अयोग्यतामा चासो छैन, छलफलको विषय बन्न सकेको छैन ।सार्वजनिक मुद्दामा नागरिकका चासोप्रति किन सरकार यस्तो व्यवहार गर्छ ? के यस्तै हो उत्तरदायी सरकार भनेको ? इनफ इज इनफको यो सत्याग्रहमा मात्र होइन, यसअघि पनि गोविन्द केसीको अनशनलगायत नागरिकले उठाएका चासो र आवाजप्रति सरकारको असहिष्णु र दमनमुखी व्यवहार भोगेकै हो । अझ अहिले त दुईतिहाइ बहुमतको दम्भमा सरकार अझ बढी गैरजिम्मेवार बन्दै गएको छ । सरकारमा बस्नेलाई लाग्छ उनीहरूले भन्दा गतिलो अरू कसैले सोच्नै सक्तैनÙ उसबाट गल्ती हुनै सक्तैन । त्यसैले सरकारले गरेका कामको जानकारी माग्नु, कुनै सुझाव दिनु, गलत कुराको विरोध गर्नुलाई सरकारको काममा बाधा पार्नु भन्ने ठान्छ । चुनाव जितेर आउनु भनेको जे गर्न पनि हुने वैधता हो भन्ने राजनीतिक मानसिकता बनेको छ । राजनीति गर्ने मान्छेको काम र व्यवहार हरदम नागरिक सम्परीक्षणमा हुन्छ भन्ने मान्यताको ज्ञान देखिन्न ।कोभिडबाहेक पनि बाढीपहिरोको प्रकोप प्रत्येक वर्षको समस्या हो । दूरदराज देहात र पहाडका कच्ची सडकमा बर्सेनि हजारौंको ज्यान जान्छ, दुर्घटनाका कारण । त्यसको दीर्घकालीन उपचार र नियन्त्रण कहिल्यै देख्न पाइन्न । जातीय विभेदका व्यथा पनि उत्तिकै छन् । कहिलेसम्म दोहोरिरहने हो दलितमाथि विभेद, हिंसा ? कहिले नियन्त्रित होलान् महिला हिंसा र बलात्कारका घटना ? कहिले न्यायको अनुभूति होला समाजमा ? अझ सरकारी तहमा हुने विभेद, अमानवीय एवं क्रूर व्यवहारमा कहिल्यै परिवर्तन देख्न पाइएको छैन । आइसोलेसनमा औषधिमुलो नपाएर दुर्व्यवहारबाट ज्यान गुमाएका राजु सदा हुन् वा बलात्कृत किशोरी ! चितवनको कुसुमे खोलाको चेपाङ बस्तीमा निकुञ्जको सुरक्षार्थ खटेको सेनाले आगो लगायो, राजकुमार चेपाङको पिटाइबाट ज्यान गयो । कञ्चनपुरकी किशोरीको बलात्कारपछि हत्याको प्रमाण नष्ट गर्न प्रहरी आफैं लाग्यो । अब त पानी खस्छ कि भनेको, मेलम्ची सुरुङको ढोका नै फुट्यो । एक जनाको ज्यान गयो, अर्का बेपत्ता छन् ।यस्ता अनगिन्ती घटनामा को जिम्मेवार छन् ? जुन पार्टीको सरकार र जो मन्त्री भए पनि बचाव र ढाकछोप नै पहिलो काम भएको छ । राष्ट्रपतिदेखि प्रधानमन्त्री, मन्त्री कसैको पनि भाषा बदलिएको देख्न पाइन्न । किन नहुने प्रधानमन्त्रीको निवास बालुवाटार वा सिंहदरबारअगाडि नागरिक भेला हुन र आफ्ना कुरा राख्न ? किन चाहियो नगरिकसँग दूरी राख्ने सरकार ? हो, त्यहाँ तोडफोड र हिंसात्मक घटना गरिन्छ भने त्यसलाई रोक्नुपर्छÙ प्रदर्शनकारी र सरकार दुवैको जिम्मेवारी हो त्यो । तर सबतिर नागरिक भेला र प्रदर्शन निषेध गर्ने कुरा स्वीकार्य हुन सक्तैन ।अब्स्ट्राक्ट भाषणमा बाहेक शासकीय व्यवहारमा मर्कामा परेको नागरिकको पक्षमा सरकारको बोली पञ्चायतदेखि अहिलेसम्म पनि उही छ, उस्तै रटान छ । संसद् वा संसद्को समितिमा केही छलफल हुन्छन्, प्रश्नहरू उठ्छन् । कैयौं घटना त ती प्रश्न गर्ने सांसदहरू नै मन्त्री भएका बेलाका छन् । शासन र राजनीतिमा पुरानै फोहोरको डंगुर छ, गलत धन्दाको निरन्तरता छ । कहिले हुन्छ सुधार ? ओलीलाई राख वा हटाऊ, नेकपाको स्टक देखिसकिएको छ । जो आए पनि ओलीभन्दा लायक र कम भ्रष्ट त्यो स्टकमा कोही बचेको देखिन्न । नेकपा मात्रै किन, नेपाली कांग्रेसको स्टक पनि कति नै गतिलो छ र ? जति टेस्ट गरे पनि पुरानै धूलो झर्ने हो ।यस्तो सरकार र राजनीति भएको अवस्थामा सिद्धान्त, मूल्य, मान्यता र नैतिकताको कुरा गर्नुको कुनै अर्थ नदेखिएला । त्यस्तो कुरा लेखकको केवल निजी सन्तोष र बुद्धिविलासमा सीमित लाग्ला । तर त्यसो भन्दैमा विवेकको बोली त्याग्ने कुरा हुन सक्तैन । नालायक मन्त्रीहरू भएको बकम्फुसे नेताको रजगज भएको सरकार छ । मैले सरकारबाट धेरै ठूलो आशा गरेको छैन । हाम्रो राजनीतिको गुणस्तर नै कमजोर छ । मन्त्री हुनेहरूसँग कुनै सिर्जनशील सोच छैन, सिवाय कमाउ धन्दा । यस्तो अवस्थामा नागरिकको चेतना, विवेक र आवाज जनताको सबैभन्दा निकटको साथी हो ।विश्वभर आज सरकारसँग नागरिक संवादको ढाँचा फेरिएको छ । माध्यम र शैली पनि फरक छन् । अहिले उनीहरू सरकारसँग सोझै संवाद गर्न सक्छन्Ù कुनै राजनीतिक वा संस्थागत बिचौलिया र प्रक्रियाको आवश्यकता देख्दैनन् । मुद्दाको प्रत्यक्ष छिनोफानो चाहन्छन् । गभर्न्यान्सको तौरतरिका र भाषा पनि बदलिइरहेका छन् । इनफ इज इनफको नेपाली संस्करण त धेरै नरम छ । यो त ब्यानर हो, विश्वव्यापी प्रयोगमा छ । ब्याल्क लाइभ्स म्याटर ले युरोप र अमेरिकामा इतिहासको पुनर्लेखन गरिरहेको छ । राज्यको परम्परागत संरचनाबाट गरिने न्यायसम्पादनमाथि चुनौती दिएको छ, मान्यताको संकट पैदा गरेको छ ।सनातनी राजनीति र नागरिक अभिमतको द्वन्द्व चरमोत्कर्षतिर जाँदै छ । मलाई लाग्छ, केही वर्षमै राजनीतिको स्वरूपमा व्यापक परिवर्तन हुनेछ । कायम रहेका कैयौं संस्था र संरचना फ्याँकिनेछन् । एक प्रकारले नागरिकको प्रत्यक्ष शासन, प्रत्यक्ष लोकतन्त्रतर्फ विश्व अघि बढ्दै छ । इनफ इज इनफ नागरिकको प्रत्यक्ष पहल (डाइरेक्ट एक्सन) को प्रतिनिधि प्रयोग हो । यसअघि पनि अकुपाई बालुवाटार, विभिन्न मुद्दामा नागरिक प्रदर्शनहरू भएका छन् । यसलाई नबुझ्ने र सही तरिकाले रेस्पोन्स नगर्ने राजनीति र सरकारको अब प्रयोजन छैन ।"
झुटो न्याय !,"यही बन्दाबन्दीकै बीचमा इजलासमा उभिएकी छु । इजलासमा मुद्दा धेरै छैनन् । भीडभाड पनि कम छ । माननीय न्यायाधीशसँग प्रसंगवश विवादको विषयभन्दा केही फरक कुरासमेत गर्ने अवसर मिल्यो । अदालतसम्म आइपुग्ने विवादको तथ्यपरकताका सम्बन्धमा उहाँले भन्नुभयो, आफैंलाई थाहा होला नि वकिल साब, तपाईंहरूले कस्ता मुद्दा लेख्नुहुन्छ भनेर ! तपाईंहरूकहाँ झुटा विवाद बोकेर मानिसहरू आउँछन् । तपाईंहरू झुटा मुद्दा लेख्नुहुन्छ, झुटा साक्षी बनाइन्छन्, झुटो बहस हुन्छ । सबै झुटो भए पनि न्यायालयबाट भने वास्तविक न्यायको अपेक्षा गर्नुहुन्छ । सबै कुरा झुटो भएपछि न्याय पनि झुटो हुन्छ भन्ने कुराचाहिँ हामी बिर्सन्छौं । यो आरोप झुटो हो श्रीमान् भन्न सक्ने साहसको प्रतिशत ममा कम छ । बस, सुनिरहन्छु । यसो किन भइरहेको छ ? किन इजलास यस प्रकारको आरोप लगाइरहेछ ? बेन्च र बारबाट बाहिर आइसकेपछि आम समुदायसम्म पुग्दा यो आरोपको स्वरूप कस्तो हुन्छ ? यसको व्याख्या सचेत नागरिकहरूले कसरी गर्छन् ? कानुनी क्षेत्रका सरोकारवालाहरूको राय के छ यसमा ? हामीकहाँ साबितीलाई पुष्टि गर्ने थप प्रमाण नभएसम्म साबिती प्रमाणका रूपमा ग्राह्य नहुने अभ्यास छ । साबितीलाई न्यायका लागि गरिएको सहयोग भनेर तत्कालीन अवस्थामा अदालतले नमान्ने प्रावधानका कारण पक्षलाई बचाउन वा कम सजाय दिलाउनका लागि कानुन व्यवसायीहरूले पनि साबिती नगर्न प्रेरित गर्ने गरेको अवस्था थियो जुन अद्यापि छ । पञ्चायत व्यवस्थामा प्रहरीले गरेको ज्यादती तथा त्रासका कारण आरोपीले आफ्ना कुरा राख्नै नपाई जबरजस्ती अपराध कबुल गर्न लगाई चिसो कोठरीमा कुहाएको देखेर तर्सिएका तत्कालीन विधायकहरूले प्रजातन्त्रको पुनःस्थापनापछि त्यसो हुन नदिन प्रहरीले लिएको बयानलाई प्रमाणका रूपमा नलिने व्यवस्था गरे । कानुन व्यवसायीको रोहबरमा न्यायालयसमक्ष गरिएको बयान मात्र आधिकारिक तथा प्रामाणिक मान्न थालियो । यो ३० वर्षे पञ्चायती प्रहरीसँग भूमिगत रहेर राजनीति गरेका तत्कालीन नेताहरूको डर थियो । आजको दिनमा प्रजातान्त्रिक प्रहरी पनि ३० वर्षकै भइसकेको छ । प्रहरी मेरो साथी, मुस्कानसहितको सेवा जस्ता लालित्यपूर्ण नारा बोकेको प्रहरीले समात्नेबित्तिकै टर्चर, थर्ड डिग्री को प्रयोग गरेको खबर आउन कम हुँदै गएको पनि छ । समाजमा प्रहरीप्रतिको धारणा अब धेरै हदसम्म परिवर्तन भइसकेको छ । र, अब आरोपीको अदालतको बयान मात्र प्रमाण मान्ने जुन प्रावधान छ, त्यसमाथि पुनर्विचार गर्न ढिला गर्नु हुन्न । प्रहरीले पक्राउ गर्दाकै समयमा सरकारी वकिल तथा बार एसोसिएसनको प्रतिनिधि (कानुन व्यवसायी) को रोहबरमा आरोपीको बयान लिनुपर्छ जुन अदालतमा प्रमाण मान्न सकियोस् । यसका लागि कानुनी जनशक्तिको आवश्यकतालाई अहिले बढ्दै गएको कानुनी शिक्षाका उत्पादनले पूरा गर्नेछन् । राज्यले त्यति धेरै लगानी गरेर विकास गरेको अपराधअनुसन्धानको प्रणालीलाई अधिकांश अवस्थामा अदालती प्रक्रियाले भुत्ते साबित गरिदिएको छ । त्यसैले त महान्यायाधिवक्ताको कार्यालयबाट सर्वोच्च अदालतमा बहस पैरवी र प्रतिरक्षा गरिएका मुद्दा, रिट तथा निवेदनहरूको सफलता दर ५४४९ प्रतिशत, उच्च सरकारी वकिल कार्यालयहरूबाट गरिएकामा ४७३१ प्रतिशत, विशेष सरकारी वकिल कार्यालय काठमाडौंबाट गरिएकामा ८५७८ प्रतिशत, जिल्ला सरकारी वकिल कार्यालयहरूबाट गरिएकामा ७९८८ प्रतिशत छ । समग्रमा सरकारवादी मुद्दा, रिट र निवेदनमा ६७७० (२०७५७६) प्रतिशत मात्र सफलता हात लाग्ने गरेको छ । नागरिकलाई संगीन आरोपमा डामिसकेपछि त्यसको पुष्टि गर्नु राज्यको दायित्व हो । आरोप पुष्टि हुँदैन र उक्त व्यक्ति निर्दोष साबित भएर निस्कियो भने उसको व्यक्तिगत, पेसागत तथा सामाजिक जीवनमा पुगेको क्षति असाध्य महँगो हुन्छ । त्यसको जिम्मेवारी कसले लिन्छ ? त्यसको क्षतिपूर्ति भर्ने निकाय राज्य वा अनुसन्धानकर्मी को हो ?कुनै आरोपमा राज्यले छोइसकेपछि उक्त व्यक्तिको बाँकी सामाजिक जीवन सहज भएको देखिँदैन । त्यो दाग अदालतले दिएको सफाइले मात्र धुन सक्दैन । सफाइपछि पनि सामाजिक लाञ्छना उसले आजीवन बेहोर्छ । जीवनभर जेलमा सड्नु नपरेकामा ईश्वरप्रति कृतज्ञ रहनु उसको नियति बनिदिन्छ । भर्खरै मात्र कञ्चनपुरकी किशोरी निर्मला पन्तको बलात्कारको अनुसन्धान प्रक्रियामा संलग्न आठ प्रहरीले त्यो मुद्दाबाट सफाइ पाए । गत असारमा राष्ट्रिय फुटबल टोलीका तत्कालीन कप्तान सागर थापासहित ६ जनाले म्याच फिक्सिङ को आरोपबाट सफाइ पाए । यो मुद्दामा सफाइ पाए पनि आफ्नो खेल जीवनको उत्कर्षमा रहेका तत्कालीन कप्तानसहित अन्य आरोपीले २०७२ असोज २७ मा पक्राउ परेयता जे गुमाए, त्यसको पूर्ति केले हुन्छ ? पोलिमर नोट प्रकरणमा केही समयअगाडि मात्रै राष्ट्र बैंकका तत्कालीन गभर्नर तिलक रावलले विशेष अदालतबाट सफाइ पाए । ३३ केजी सुन प्रकरणमा नेपाल प्रहरीका उच्च दर्जाका प्रहरी अधिकृतहरू पक्राउ परे । केही प्रहरी साधारण तारेखमा रहेर तथा केही प्रहरी अझै थुनामै रहेर मुद्दाको पुर्पक्ष गरिरहेका छन् । उनीहरू पनि निर्दोष साबित हुन सक्दैनन् भन्ने के आधार छ ? यस्तो अवस्थामा कुनै विवादमा आरोप लगाउँदाका आधार र निर्दोष साबित हुँदाका आधारमा केकति तादात्म्य हुनुपर्छ ? यति संगीन आरोप लागेका मानिस यति सजिलै निर्दोष साबित कसरी हुन्छन् ? यसरी आरोप झुटो ठहरिएपछि आरोप लगाउने निकायव्यक्तिले चाहिँ कुनै दायित्व निर्वाह गर्नु नपर्ने हो ? झुटो आरोप र न्यायको परिबन्दमा सायद हामी सबै छौं । यसबाट निस्कन अब ढिलो गर्नु हुँदैन । लहड वा प्रतिशोधका नाममा मुद्दा हाल्ने र मन नपरेको व्यक्तिलाई दुःख दिने वादी तथा साक्षी पनि अब कारबाहीको दायरामा आउनुपर्छ । झुटो मुद्दा हाल्ने व्यक्ति होस् वा राज्य, सार्वजनिक माफी माग्नुपर्छ र उक्त क्षतिबापतको शोधभर्ना गर्नुपर्छ । मुलुकी देवानीफौजदारी संहिताले कसुर पीडितलाई क्षतिपूर्तिको व्यवस्था गरेको छ । तर पीडितको उक्त राहत (क्षतिपूर्ति) सम्म पहुँच कतिको छ ? यसमा ध्यान दिन जरुरी छ । आरोपबाट पूर्णतः सफाइ पाउने अभियुक्तहरू पनि पीडित नै हुन् । तिनले अदालती प्रक्रियाका क्रममा गुमाएको अमूल्य समय र सामाजिक साखको पूर्ति कसरी हुन्छ ? वास्तविक पीडित र पीडित बन्न बाध्य भएका प्रतिवादीहरू सबैका नामको क्षतिपूर्ति बेहोर्न राज्य सक्षम छ ? राज्यको क्षतिपूर्ति कोष कति बलियो छ ? यो कोषका स्रोत तथा स्रोतका विकल्पको खोजी गर्न ढिलो भएन ? कानुनमा रहेका यी प्रावधान समाजमा सञ्चार हुने गरी प्रयोग हुन बाँकी नै छन् । राज्यको अनुसन्धान प्रणालीले नागरिकको भरोसा जित्न नसकिरहेको अवस्थामा प्रहरीको लोकतन्त्रीकरण तथा अनुसन्धान प्रणालीमा केकति कमजोरी छन्, तिनलाई सुधार्नेतर्फ पनि सम्बन्धित निकाय तथा सरोकारवालाले ध्यान दिनु जरुरी छ । न्यायालयहरू फैसला उत्पादन गर्ने कारखाना मात्र नबनेर वास्तविक न्याय सम्पादन गर्ने आस्थाको केन्द्र बन्नुपर्छ । झुटो आरोप र झुटो न्यायको प्रकोपबाट समग्र न्यायप्रणाली अब बाहिर निस्कनुफर्छ ।"
भारतमा अनियन्त्रित बन्यो कोरोना,"भारतमा बुधबारदेखि कोरोना भाइरस (कोभिड१९) को संक्रमण नियन्त्रण र रोकथामका लागि लागू गरिएका निर्देशनहरूलाई थप खुकुलो पारियो । जसअनुसार जोखिममुक्त क्षेत्रमा रात्रिकालीन कर्फ्यु हटाउनेदेखि जिमखाना र योगा सेन्टरहरूलाई पनि खोल्न अनुमति दिइएको छ ।भारतमा जुनको पहिलो सातादेखि संक्रमण फैलिन नदिन लगाइएको लकडाउन र अन्य नियमहरूलाई खुकुलो पार्दै लगिएको हो । तर, कोरोना संक्रमण भने घट्नुका साटो दिनहुँ तीव्र गतिमा बढ्दै गएको छ । संक्रमणले हरेक दिन नयाँ कीर्तिमान बनाउन थालेको छ ।भारतको स्वास्थ्य तथा परिवार कल्याण मन्त्रालयका अनुसार गएको ३ दिनमै डेढ लाखभन्दा बढी नयाँ संक्रमित थपिएका छन् । गएको एक दिनमा मात्र थप ५७ हजारभन्दा बढी व्यक्तिमा संक्रमण पुष्टि भएको छ । जुन अहिलेसम्मकै सबैभन्दा बढी संख्या हो । ५० हजारभन्दा बढी नयाँ संक्रमित थपिएको यो लगातार तेस्रो दिन हो । यो सँगै भारतमा कुल संक्रमितको संख्या करिब सत्र लाख पुगेको छ ।साथै पछिल्लो एक दिनमा मात्र थप ७ सय ६४ जनाको मृत्यु भएको छ । योसमेत गरी भारतमा अहिलेसम्म कोरोना संक्रमणका कारण मृत्यु हुनेको संख्या ३६ हजार ५ सय ११ नाघेको छ । विश्वका कोरोना भाइरसले संक्रमित मुलुकहरूमध्ये भारत अमेरिका र ब्राजिलपछि तेस्रो स्थानमा छ भने संक्रमणबाट मृत्यु हुने संख्याका हिसाबले इटालीलाई समेत उछिन्दै पाँचौं स्थानमा पुगिसकेको छ । संक्रमितमध्ये करिब ११ लाख भने उपचारपछि निको भइसकेका छन् ।भारतमा पहिलो संक्रमण ३० जनवरीमा केरलामा पुष्टि भएको थियो । तर, करिब महिनाभित्रै संक्रमितको संख्या १७ लाख पुगेको हो । भारतमा संक्रमित संख्या पहिलो १ लाख पुग्न साढे तीन महिना लागेकोमा थप सोह्र लाखका लागि तीन महिना पनि लागेन । समुदायमा फैलिएका कारण संक्रमण यसरी तीव्र गतिमा बढेको आशंका गरिएको छ । यद्यपि भारत सरकारले केही स्थानमा स्थानीय स्तरमा फैलिए पनि समुदायमै फैलिएको कुरालाई भने अझैसम्म पनि स्वीकार गरेको छैन । हालसम्म भएको मृत्युमध्ये आधाभन्दा बढी त यही जुलाई महिनामै भएको हो ।विगत केही दिनयता महाराष्ट्र, कर्नाटक, तमिलनाडु, आन्ध्रप्रदेशलगायत राज्यमा संक्रमणको फैलावट उच्च देखिएको छ । यी राज्यहरूमा नेपाली कामदारहरूको समेत बाक्लो उपस्थिति रहेको छ । महाराष्ट्रमा मात्रै पछिल्लो एक दिनमा दस हजारभन्दा बढी नयाँ संक्रमित पहिचान भएका छन् । त्यहाँ १० हजारभन्दा बढी नयाँ संक्रमित थपिएको लगातार दोस्रो दिन हो ।यो सँगै त्यहाँ कुल संक्रमितको संख्या ४ लाख २२ हजार नाघेको छ । महाराष्ट्रमा त ठूलो संख्यामा सुरक्षाकर्मीहरूसमेत संक्रमित भएका छन् । त्यहाँ ९ हजार २ सयभन्दा बढी संक्रमित भएको बताइएको छ । त्यसैगरी दक्षिण भारतीय राज्य तमिलनाडुमा पनि गएको एक दिनमा करिब ६ हजार संक्रमित बढेका छन् ।यसअघि संक्रमण खासै नदेखिएका राज्यहरूमा पनि पछिल्लो समय संक्रमण तीव्र गतिले बढिरहेको छ । सिक्किममा कुल संक्रमितको संख्या ६ सय १० नाघेको छ । संक्रमण बढेपछि राज्य सरकारले ३ अगस्टसम्मका लागि लडकडाउन लम्बाउने निर्णय गरिसकेको छ । त्यसैगरी अर्को उत्तरपूर्वी राज्य असममा पनि संक्रमितको संख्या बढेर ३८ हजार नाघेको छ । संक्रमण बढ्दै गएपछि असम राज्य सरकारले अझ दुई हप्ता संक्रमण नियन्त्रणका लागि गरिएको कडाइलाई खुकुलो नपार्ने बताएको छ । त्यसैगरी त्रिपुरामा संक्रमितको संख्यामा करिब ५ हजार पुगेको छ । संक्रमणको जोखिम नहटेका कारण अन्तर्राष्ट्रिय उडानलाई ३१ अगस्टसम्म स्थगन गरिएको छ । साथै कतिपय राज्यहरूले लकडाउनलाई क्रमशः थप्दै गएका छन् । तमिलनाडुले लकडाउनलाई ३१ अगस्टसम्म र बिहारले १५ अगस्टसम्म कायम राख्ने निर्णय गरिसकेका छन् ।संक्रमण बढ्ने क्रमसँगै परीक्षणको दायरालाई भने फराकिलो बनाइएको छ । आईसीएमआरका अनुसार हालसम्म १ करोड ९३ लाख ५८ हजारभन्दा बढीको कोरोना परीक्षण भएको छ । पछिल्लो समय परीक्षणको दायरालाई थप फराकिलो गर्दै लगिएको छ । शुक्रबार मात्र ५ लाख २५ हजारभन्दा बढीको परीक्षण गरिएको आईसीएमआरले उल्लेख गरेको छ ।यसैगरी नेपालसँग सीमा जोडिएका उत्तरप्रदेश र बिहारमा पनि संक्रमणमा बढ्ने क्रममा छ । उत्तरप्रदेश (यूपी) मा गएको एक दिनमा अहिलेसम्मकै सबैभन्दा धेरै जनामा संक्रमण पुष्टि भएको छ । यूपीमा गएको एक दिनमा ३ हजार ८ सयभन्दा बढी संक्रमित थपिएका छन् । योसँगै त्यहाँ कुल संक्रमितको संख्या ८९ हजार नाघेको छ । त्यसैगरी अर्को छिमेकी राज्य बिहारमा संक्रमितको संख्यामा विस्फोटक ढंगले वृद्धि देखिएको छ । गएको एक दिनमा मात्रै बिहारमा करिब ३ हजार नयाँ बिरामी थपिएका छन् । योसँगै त्यहाँ कुल संक्रमितको संख्या करिब ५५ हजार पुगेको छ । भारतका अत्यधिक जनसंख्या भएका यूपी र बिहार स्वास्थ्य पूर्वाधार र जनशक्तिका हिसाबले अन्य राज्यहरूको तुलनामा निकै कमजोर मानिन्छन् । त्यसैले यी राज्यहरूमा कोरोनाको संक्रमण बढ्दै जाँदा सीमा जोडिएका कारण नेपालमा पनि संक्रमणको जोखिम स्वतः बढ्ने देखिन्छ ।भारतमा रहेका नेपालीहरूमध्ये संक्रमितको संख्या पनि उकालो लाग्दो छ । विशेषगरी महाराष्ट्र, तमिलनाडु, कर्नाटकलगायत राज्यमा संक्रमण बढ्दै जाँदा ती राज्यहरूमा बाक्लो संख्यामा रहेका कारण नेपालीहरूमा पनि संक्रमणको जोखिम बढ्दै गएको हो । भारतमा २० लाखभन्दा नेपाली कामदारहरू रहेको अनुमान छ । दिल्लीस्थित नेपाली दूतावासका अनुसार हालसम्म ८९ नेपालीहरू संक्रमित भएका छन् । र, १४ जनाको मृत्यु भएको छ । तर, भारतमा रहेका प्रवासी नेपाली संगठनहरूले भने संक्रमित र मृत्यु हुने नेपालीको संख्या दूतावासले बताएभन्दा धेरै बढी रहेको दाबी गर्ने गरेका छन् ।"
बेलायतमा सहज बन्दै कामदार भिसा,"बेलायतले आउँदो वर्षदेखि अंकमा आधारित अध्यागमन प्रणाली लागू गरी भिसा प्रक्रिया केही सहज बनाउने तयारी गरिरहेको छ । यसबाट अन्तर्राष्ट्रिय विद्यार्थी र दक्ष कामदारलाई बेलायत आउन सहज हुने विश्वास गरिएको छ । ब्रिटिस सरकारले ब्रेक्जिटपछि युरोपियन युनियन (ईयू) मुलुकका नागरिकको खुला आवतजावत अन्त्य भएसँगै सन् २०२१ जनवरी १ देखि प्वाइन्ट बेस्ड सिस्टम लागू गर्न लागेको हो । सन् २०२० को डिसेम्बरदेखि यूकेईयू खुला आवतजावत बन्द हुँदै छ ।आउँदो वर्षदेखि युरोपियन युनियन र गैरईयू नागरिकका लागि समान अध्यागमन नियम लागू हुनेछ । आइरिस नागरिकलाई भने अहिले जसरी नै यूके आउन र बस्न छुट दिइनेछ । बेलायत सरकारले अर्थतन्त्रमा योगदान गर्न सक्नेहरूलाई आकर्षित गर्न चाहिरहेको छ ।सरकारले जुलाई १३ मा अध्यागमन प्रणालीबारे नयाँ नीति सार्वजनिक गरिसकेको छ । नयाँ अध्यागमन नियमले यूके आउन चाहने विद्यार्थी र दक्ष कामदारलाई सहज हुने अध्यागमन विज्ञहरूको विश्वास छ ।टियर टु (वर्क पर्मिट) का लागि आवेदकले कुल ७० प्वाइन्ट प्राप्त गर्नुपर्नेछ, जसमा अंग्रेजी परीक्षा (बी वान लेभल) उत्तीर्ण गरी १० प्वाइन्ट, स्किल लेभल जब (आरक्यूएफ ३) बाट २० प्वाइन्ट, लाइसेन्स भएको मान्यताप्राप्त रोजगारदाताले दिने पक्का भएपछि २० प्वाइन्ट एवं तलबबाट २० प्वाइन्ट ल्याउन अनिवार्य छ । तलब वार्षिक कम्तीमा २५ हजार ६ सय पाउन्ड हुनुपर्नेछ । बेलायतमै रहेका विद्यार्थीले टियर टु मा स्विच गर्न चाहे माथि उल्लेखित प्रक्रिया पूरा गर्नुपर्ने जानकारहरू बताउँछन् । बेलायतमा अहिले पनि अंकमा आधारित अध्यागमन प्रणाली छ तर अब सरकारले जागिरको क्याटगोरी फेरबदल, स्किल लेभल र तलब थ्रेसहोल्ड घटाएको हो । जागिर आवश्यकताबारे रेसिडेन्ट मार्केट टेस्ट (विज्ञापन) पनि गर्न नपर्ने बनाइएको छ, जसले गर्दा छिटो र कम प्रतिस्पर्धा हुने आशा छ । अहिलेजस्तो सीमित कोटा पनि रहने छैन । विगत १० वर्षदेखि बेलायतमा स्पोन्सर लाइसेन्सको क्षेत्रमा कार्यरत भिसा क्वेस्टका विष्णु खरेलले सरकारले आगामी वर्षदेखि टियर टू (वर्क पर्मिट) भिसा प्रक्रिया खुकुलो बनाएको बताए । कोभिड१९ पछि आफ्नो आर्थिक स्थिति सन्तुलनमा ल्याउन र पोस्ट ब्रेक्जिटपछि हुन सक्ने कामदार अभाव पूरा गर्न नयाँ प्रणाली ल्याइएको विश्वास खरेलको छ ।वर्क पर्मिट प्रक्रिया भने खर्चिलो देखिन्छ । आवेदकले होम अफिसलाई मात्र करिब ४ हजार ८ सय पाउन्ड (झन्डै ७ लाख रुपैयाँ) तिर्नुपर्नेछ । जसमा ६ सय २५ पाउन्ड प्रत्येक वर्ष स्वास्थ्य शुल्क (इमिग्रेसन हेल्थ सरचार्ज), ६ सय १० पाउन्ड भिसा शुल्क, सर्टिफिकेट अफ स्पोन्सरसिप (सीओएस) जारीबापत २०० पाउन्डसहित इमिग्रेसन स्किल चार्ज पहिलो वर्ष १ हजार पाउन्ड र त्यसपछि वार्षिक ५ सय पाउन्ड थप तिर्नुपर्नेछ ।बेलायतको राष्ट्रिय स्वास्थ्य सेवा (एनएचएस) मा काम गर्न आउनेलाई फास्ट ट्र्याकमा हेल्थ एन्ड केयर भिसा दिने सरकारी नीति छ । त्यस्तो रुटमा भिसा शुल्कमा केही छुट दिन डिस्काउन्ट अनि हेल्थ सरचार्ज लिइने छैन । नयाँ अध्यागमन नियमअनुसार आउँदो वर्ष २०२१ को ग्रीष्मयामदेखि यूकेमा डिग्री उत्तीर्ण गर्नेले दुई वर्षसम्म र पीएचडी ग्य्राजुएट भए ३ वर्षसम्म काम गर्न पाउने गरी पोस्ट स्टडी वर्क स्किम ल्याउने घोषणा पनि सरकारले गरेको छ । अध्यागमन मुद्दा हेर्ने लन्डनस्थित सोलिसिटर राजु थापा आउँदो वर्षदेखि दक्ष जनशक्तिलाई बेलायत प्रवेश गर्न सहज हुने बताउँछन् । ब्रेक्जिटपछि युरोपेली मुलुकका कामदार अभाव हुने भएर सरकारले त्यसको परिपूर्तिका लागि नयाँ रणनीति लिएको उनको बुझाइ छ । सरकारले न्यून दक्ष जनशक्तिलाई भने निरुत्साहित गर्ने थापाले बताए ।सरकारले उच्च दक्ष जनशक्ति (हाइली स्किल्ड) स्किम ल्याउने तयारी गरिरहेको खरेलले बताए । तर, विगतमा ल्याइएको यस्तो स्किमको व्यापक दुरुपयोग भएपछि सरकारले यसलाई खारेज गरिदिएको थियो ।यसैबीच, ब्रिटिस सरकारले हाल बेलायतमा बसिरहेका विदेशी विद्यार्थीहरूको भिसा समाप्त भए पनि उनीहरूले आउँदो ३१ अगस्ट २०२० सम्म बेलायतमा बस्न र काम गर्न पाउने घोषणा गरेको छ । कोरोना संकटका कारण उत्पन्न परिस्थितिलाई ध्यानमा राख्दै त्यस्तो निर्णय गरिएको ब्रिटिस सरकारको भनाइ छ ।"
"डिजिटलमा उत्साह, अन्यतिर निराशा","चीनको वुहानबाट सुरु भएर संसारका १ सय ८८ देशको यात्रा गरेको कोभिड१९ ले महामारीको रूप लिँदा विश्वले नयाँ आर्थिक र सामाजिक संकटको सामना गर्नुपरेको छ । यसको बहुआयामिक असरले नछोएको कुनै क्षेत्र छैन । कुनै एउटा भाइरसका कारण आउने महामारीले स्वास्थ्यबाहेकको क्षेत्रमा यो तहको असर गर्ला भनेर सायदै कसैले कल्पना गरेको थियो । कोभिड१९ का कारण विश्वभर संक्रमितको संख्या १ करोड ७० लाख नाघ्दा साढे ६ लाखभन्दा बढीको मृत्यु भइसकेको छ । कोभिडको संक्रमण मानिसमा मात्रै नभएर अन्य धेरै क्षेत्रमा पनि परेको छ । धेरै व्यापार व्यवसाय कोरोनाका कारण ठप्प छन् भने धेरैले रोजगारी गुमाएका छन् । विश्वका ठूला अर्थतन्त्रमै कोभिडका कारण बेरोजगार दर बढ्दो छ । अन्तर्राष्ट्रिय मुद्रा कोषको तथ्यांकअनुसार ठूला अर्थतन्त्र भएका मुलुकमा कोभिडका कारण बेरोजगार दर बढेको छ । कोभिड१९ पछि जापानमा बेरोजगार दर ३ प्रतिशत पुगेको छ भने अमेरिकामा १०४ प्रतिशत जनसंख्या बेरोजगार छन् । इटालीमा बेरोजगार जनसंख्या करिब १३ प्रतिशत पुगेका छन् ।कोरोनाका कारण निम्तिएको आर्थिक संकटका कारण रोजगारी सदाका लागि गुमेको मात्रै होइन, संसारभरका धेरै व्यावसायिक प्रतिष्ठानले आफ्ना केही कर्मचारीलाई कोरोना प्रभाव नसकिउन्जेल वा केही महिनाका लागि बिदामा राखेका छन् । धेरै देशमा यस्तो समस्या देखिए पनि फ्रान्स र चीन भने यसमा अपवाद हुन् । फ्रान्स र चीनमा कोरोना महामारीकै बीच कर्मचारी भर्ना लिने दर बढेको छ ।लिंक्डइनबाट कर्मचारी भर्ना लिएको तथ्यांक केलाउने हो भने यी दुई देशमा मे महिनायता कर्मचारी भर्ना दर केही बढेको छ । तर अमेरिका, ब्राजिल, अस्ट्रेलिया जस्ता देशमा कर्मचारीको भर्ना दर नकारात्मक अवस्थामा छन् । तर लकडाउन खुकुलो भएसँगै लिंक्डइनमार्फत कर्मचारी भर्ना गर्ने दर केही बढ्न लागेको संकेत भने गरेको छ । कोरोनाबाट प्रभावित केही युरोपेली देशमा भने कर्मचारी केही समयका लागि बिदामा राख्ने क्रम बढ्दो छ । ब्लुमबर्गको तथ्यांकअनुसार फ्रान्समा १ करोड २० लाख मानिसलाई छोटो अवधिका लागि बिनातलब बिदामा राखिएको छ । यो संख्या भनेको फ्रान्सको कुल कामदारको ४१ प्रतिशत हो । कोरोनाका कारण बढी प्रभावित भएको इटालीमा पनि ७५ लाख मानिसलाई यस्तो खालको बिदामा राखिएको छ, यो त्यहाँका कुल कामदारको २९ प्रतिशत हो । कुनै पनि देशको अर्थतन्त्र वृद्धि हुनु भनेको त्यहाँ सम्पत्ति बढ्नु र धेरै मानिसले रोजगारी पाउनु पनि हो । तर कोभिडका कारण संसारभरका देशको अर्थतन्त्र बढ्न सकेको छैन बरु खुम्चिँदो अवस्थामा छ । अघिल्लो वर्षको तुलनामा घट्ने निश्चित भइसकेको छ । अन्तर्राष्ट्रिय मुद्रा कोषले कोभिड१९ महामारीका कारण विश्वको अर्थतन्त्र ३ प्रतिशतले खुम्चने आकलन गरिसकेको छ । विश्व बैंकले जुनमा सार्वजनिक गरेको ग्लोबल इकोनमिक प्रस्पेक्ट रिपोर्टमा भने यो वर्ष विश्व अर्थतन्त्र ५२ प्रतिशतले खुम्चिने छ । यो अवस्था सन् १९३० को आर्थिक मन्दीपछि पहिलो पटक आएको हो । बाँकी पृष्ठ १०ड"
२० घण्टा रिचार्ज सेवा अवरुद्ध हुँदा १५ हजार क्षतिपूर्ति,"भक्तपुरका राजकुमार सुवाल नेपाल टेलिकमको पोस्टपेड मोबाइल सेवाका ग्राहक हुन् । ०७५ भदौ २९ गते शुक्रबार साँझ ६ः४१ मा उनको मोबाइलमा टेलिकमबाट एउटा सन्देश आयो । जसमा लेखिएको थियो, तपाईंको तिर्नुपर्ने ब्यालेन्स ४ हजार ५ सय ७३ रुपैयाँ छ र तपाईंले उपयोग गर्न पाउने ब्यालेन्स ४ सय २६ रुपैयाँ छ । सेवा बन्द हुन नदिन चाँडै बिल तिर्नुहोस् ।मोबाइल ब्यालेन्स अझै छ भनेर ढुक्क भएर बसेका उनलाई भोलिपल्ट शनिबार बेलुका ७ बजेतिर अर्को सन्देश आयो । जसमा लेखिएको थियो, तपाईंको मोबाइलबाट फोन जान बन्द गरिएको छ । यस्ता म्यासेज देखेपछि उनले तत्कालै ५ सयका दुइटा रिचार्ज कार्ड किनेर मोबाइलमा ब्यालेन्स भरे ।रिचार्ज गरेपछि राति साढे ९ बजेतिर उनलाई अर्को म्यासेज आयो । जसमा लेखिएको थियो, तपाईंले तिर्नुपर्ने रकम ३ हजार ८ सय ४० रुपैयाँ छ भने उपभोग गर्न मिल्ने ब्यालेन्स अझै १ हजार १ सय ६० रुपैयाँ छ । ब्यालेन्स सकिएका कारण आएको फोन मात्रै उठाउन मिल्ने तर फोन गर्न नमिल्ने अवस्थामा पुगेको मोबाइल खुल्ने प्रतीक्षामा उनले रात कटाए । तर मोबाइलको सेवा भोलिपल्ट बिहान ११ः४५ तिर मात्रै पुनः सुरु भयो ।सुवाल त्यो बेलामा रोटरी क्लब अफ भक्तपुरका अध्यक्ष थिए । क्लबले सिन्धुपाल्चोकमा भोलिपल्ट एउटा कार्यक्रम राखेको थियो, जसको तयारीका लागि सुवाललाई फोन अत्यावश्यक थियो । रातभर फोन बन्द भएपछि मैले कार्यक्रमको तयारी गर्न पाइनँ, साह्रै मानसिक तनाव भयो, पेसाले अधिवक्ता रहेका सुवाल भन्छन्, साह्रै तनाव भएपछि टेलिकमलाई मुद्दा हाल्ने निष्कर्षमा पुगें ।शनिबार रातिदेखि बन्द भएको मोबाइल आइतबार बिहान पौने १२ बजे मात्रै खुलेपछि सोही दिन उनले काठमाडौं जिल्ला अदालतमा क्षतिपूर्ति माग गर्दै मुद्दा दायर गरे । ०७५ भदौ ३१ मा उनले अदालतमा दायर गरेको मुद्दाको फैसला सुनाउँदै काठमाडौं जिल्ला अदालतले क्षतिपूर्ति दिनु नपर्ने फैसला गर्यो । न्यायाधीश मोहनराज भट्टराईको इजलासले ०७६ वैशाख ४ गते सुवालको विपक्षमा फैसला सुनाएपछि उनले पाटन उच्च अदालतमा पुनरावेदन गरे । गत वर्षको साउन १७ गते उच्च अदालत पाटनमा सुवालले पुनः मुद्दा दायर गरेका थिए । उनको मुद्दाको सुनुवाइ गर्दै उच्च अदालतका न्यायाधीशद्वय ठाकुरप्रसाद शर्मा पौडेल र नातिबाबु लामिछानेको इजलासले काठमाडौं जिल्ला अदालतको फैसला उल्टाउँदै १५ हजार क्षतिपूर्ति तिर्नुपर्ने फैसला गरेको हो । उच्च अदालतले गते फागुन २० गते १५ हजार क्षतिपूर्ति निर्धारण गरेको हो । समयमा सेवा उपलब्ध नगराएबापत पुग्न गएको क्षतिस्वरूप नेपाल दूरसञ्चार कम्पनी लिमिटेडलाई मनासिक माफीको १५ हजार क्षतिपूर्ति भराई लिन पाउने ठहर्छ, अदालतको फैसलामा भनिएको छ । जेठ २८ मा फैसला प्रमाणीकरण भएपछि सुवालले उच्च अदालतको फैसला कार्यान्वयन शाखामा क्षतिपूर्तिका लागि निवेदन दिएका छन् ।क्षतिपूर्ति उपलब्ध गराउन शुक्रबार निवेदन दिएको छु, उनले भने, अबको केही समयमै क्षतिपूर्ति लिन्छु होला । आफूले जितेको मुद्दा अन्य उपभोक्ताका लागि पनि उदाहरण बनेकोमा सुवालले खुसी व्यक्त गरे । भन्छन्, कति क्षतिपूर्ति पाएँ त्यो ठूलो कुरा होइन, अब दूरसञ्चार कम्पनीहरू उपभोक्ताप्रति जिम्मेवार हुनुपर्छ, नत्र क्षतिपूर्ति तिर्नुपर्छ भन्ने मान्यता स्थापित भएको छ ।सूचना प्रविधिसम्बन्धी जानकार अर्का अधिवक्ता प्रवीण सुवेदी पनि उच्च अदालतको यस्तो फैसलाले दूरसञ्चार सेवा प्रदायकलाई जिम्मेवार बनाउन भूमिका खेल्ने टिप्पणी गर्छन् । देवानी संहिता बनेपछि यस्तो क्षतिपूर्ति दाबी गर्ने बाटो खुलेको हो, उनी भन्छन्, यस्तो विषयमा उपभोक्ता जागरुक भएर कानुनको प्रयोग गर्नुपर्छ । मोबाइल उपभोक्ताका लागि क्षतिपूर्ति भराउने यस्तो फैसला पहिलोपटक आएको उनले बताए । मुलुकी देवानी संहिता ०७४ को दफा ८ अनुसार गल्ती गर्नेले क्षतिपूर्ति तिर्नुपर्ने व्यवस्थाका आधारमा उच्च अदालतले यस्तो फैसला गरेको हो । यो दफामा कुनै काम गर्दा वा गराउँदा कसैको गल्तीले अरूलाई हानिनोक्सानी हुन गएमा त्यसरी हानिनोक्सानी भएको क्षतिको दायित्व त्यस्तो गल्ती गर्ने वा गराउने व्यक्तिले व्यहोर्नुपर्ने व्यवस्था छ ।हवाई सेवा सञ्चालन गर्ने कम्पनीले समयमै उडान नहुँदा उपभोक्तालाई क्षतिपूर्ति तिर्नुपर्ने भनी यसअघि सर्वोच्च अदालतले गरेको फैसला नजिरका रूपमा रहेको छ । यती एयरलाइन्स प्रालिविरुद्ध घमराज लुइँटेलले दायर गरेको मुद्दामा प्रतिपादित सिद्धान्तलाई उच्च अदालतले आधार मानेको हो । सर्वोच्चले त्यतिबेला सेवा प्रदायक संस्थाले उडान तालिका परिवर्तन गरी उडानको निर्धारित तालिकाविपरीत उडान गर्दा त्यसको परिणम उपभोक्तालाई क्षति पुग्न गएको अवस्थामा पनि टिकटको सर्त देखाई आफ्नो कुनै पनि दायित्व नै नभएको भनी पन्छिन नमिल्ने भनी फैसला गरेको थियो ।"
एउटै बैंकका शाखाबाट हुने कारोबार निःशुल्क,"आफ्नो खाता रहेको बैंकको जुनसुकै शाखाबाट कारोबार गर्दा पनि बैंक तथा वित्तीय संस्थालाई शुल्क तिर्नु नपर्ने भएको छ । एनी ब्रान्च बैंकिङ सर्भिस (एबीबीएस) भनिने उक्त कारोबारमा ग्राहकबाट शुल्क नलिन बैंक तथा वित्तीय संस्थालाई राष्ट्र बैंकले निर्देशन दिएको छ ।यसअघि प्राकृतिक व्यक्तिको हकमा २ लाख रुपैयाँसम्मको एबीबीएस कारोबारमा मात्र शुल्क लिन नपाइने व्यवस्था थियो । अब भने जतिसुकै रकमको कारोबारमा पनि शुल्क तिर्नु नपर्ने भएको छ । यो सुविधा व्यक्तिगत ग्राहकलाई मात्र नभई संस्थागतलाई पनि भएको राष्ट्र बैंकले जनाएको छ ।यसअघि आफ्नो खाता रहेको बैंकबाट सोही बैंकको अर्को व्यक्तिको खातामा पैसा जम्मा गर्दा पनि दुई लाख रुपैयाँभन्दा धेरै रकममा शुल्क तिर्नुपर्थ्यो । यस्तो शुल्क बैंकपिच्छे फरक हुने गरेको थियो । यस्तै खाता खोल्दा तथा बन्द गर्दा पनि शुल्क लिन नपाइने व्यवस्था राष्ट्र बैंकले गरेको छ । प्रतिस्पर्धा बढेकाले अहिले धेरै बैंकले खाता खोल्दा पैसा लिने गरेका छैनन् । तर खाता खुलेको ६ महिनाअघि बन्द गर्नुपरेको अवस्थामा शुल्क लिँदै आएका थिए । अब त्यो शुल्क पनि लिन नपाइने भएको हो । बैंक तथा वित्तीय संस्थाले गुड फर पेमेन्ट चेक जारी गर्दासमेत शुल्क लिन पाउने छैनन् । यसअघि यस्तो चेक जारी गर्दा शुल्क लिन पाउने व्यवस्था थियो ।बैंक तथा वित्तीय संस्थाले खाता खोल्दा, चेक जारी गर्दा (गुडफर पेमेन्ट चेकसमेत), चेकको स्टप पेमेन्ट गर्दा, मौज्दात प्रमाणित गर्दा, खाता सञ्चालन गर्दा, खाता बन्द गर्दा, स्टेटमेन्ट दिँदा, विप्रेषण रकम खातामा जम्मा गर्दा, एबीबीएसलगायत सेवा प्रदान गर्दा ग्राहकबाट कुनै किसिमको सेवा शुल्क लिन पाइने छैन, निर्देशनमा भनिएको छ ।यसअघि बैंक तथा वित्तीय संस्थाले खातामा रहेको नगद मौज्दात प्रमाणित गर्दा र रेमिट्यान्स बैंक खातामा जम्मा गर्दा पनि शुल्क लिएको भेटिएपछि उल्लिखित शुल्क लिन नपाउने व्यवस्था गरिएको राष्ट्र बैंक नियमन विभाग प्रमुख देवकुमार ढकालले बताए । ग्राहकले सकेसम्म न्यून शुल्कमा उत्कृष्ट सेवा पाउन् भन्ने राष्ट्र बैंकको उद्देश्य हो, उनले भने, यी निर्देशन उल्लंघन गर्ने बैंक तथा वित्तीय संस्थालाई तत्काल कानुनबमोजिम कारबाही गरिनेछ । यीमध्ये कुनै एक व्यवस्था पालना नगर्ने एक बैंकलाई केही दिनअघि मात्रै कारबाही गरिएको उनले जानकारी दिए । विदेशबाट आएको रेमिट्यान्स ग्राहकको खातामा जम्मा गर्दा बैंकको कुनै लागत लाग्दैन, ढकालले भने, तर बैंकले मनपरी रूपमा शुल्क लिएको भेटियो । त्यसलाई नियन्त्रण गर्न खोजिएको हो । ग्राहकले कुनै एक अवधिको स्टेटमेन्ट एक पटकभन्दा बढी माग गरेको अवस्थामा न्यूनतम शुल्क लिन पाइने सुविधा राष्ट्र बैंकले बैंक तथा वित्तीय संस्थालाई दिएको छ । एकै अवधिको स्टेटमेन्ट पटकपटक लिन जाँदा भने ग्राहकले शुल्क तिर्नुपर्छ । नवीकरण प्रकृतिका चालु पुँजी कर्जामा नवीकरण शुल्क र प्रतिबद्धता शुल्क, अग्रिम भुक्तानी शुल्क, कर्जा स्वाप गर्दा लिने शुल्कलगायतमा पनि राष्ट्र बैंकले सीमा तोकिदिएको छ । नवीकरण हुने प्रकृतिका चालु पुँजी कर्जामा नवीकरण र प्रतिबद्धता शुल्क, अग्रिम भुक्तानी शुल्क तथा कर्जा स्वाप हुँदा लिने स्वाप शुल्कको हकमा उल्लिखित सेवा शुल्कको अधिकतम २० प्रतिशतसम्म लिन पाइनेछ, निर्देशनमा भनिएको छ । अन्य जुनसुकै शीर्षकमा शुल्क लिएको वा तोकिएको सीमाभन्दा बढी शुल्क लिएको पाइए त्यसमा १० प्रतिशत थप गरी ग्राहकको खातामा जम्मा गर्नुपर्ने व्यवस्था छ । यही व्यवस्थाअनुसार राष्ट्र बैंकले गत साता एक बैंकलाई कारबाही गरिसकेको छ ।बैंक तथा वित्तीय संस्थाले कर्जा प्रवाह गर्दा लिने सेवा शुल्कमा पनि राष्ट्र बैंकले सीमा तोकिदिएको छ । यसमा वाणिज्य बैंकले कर्जा स्वीकृति गर्दा सेवा शुल्कबापत अधिकतम ०७५ प्रतिशत, विकास बैंकले १ प्रतिशत र फाइनान्स कम्पनीले १२५ प्रतिशतभन्दा बढी शुल्क लिन नपाइने व्यवस्था पनि राष्ट्र बैंकले मौद्रिक नीतिमार्फत गरेको छ । अन्तर बैंक एटीएम कारोबारमा शुल्क लिन नपाउने व्यवस्था पनि राष्ट्र बैंकले गरेको छ । कोभिडका कारण गरिएको लकडाउनको समयमा बैंक तथा वित्तीय संस्थाले अन्तर बैंक एटीएम कारोबार निःशुल्क गरेका थिए । साउन १ देखि बैंकर्स संघले बैंकले आफैं शुल्क निर्धारण गर्न सक्ने सुविधा दिएको थियो । तर मौद्रिक नीतिले पुनः त्यस्तो शुल्क लिन नपाइने व्यवस्था गरेको हो ।"
सडक बिग्रँदा पाइँदैन पेट्रोलियम,"बेनीजोमसोम सडकको गलेश्वरघाँसा ३८ किलोमिटर खण्डमा बाढीपहिरोले अवरोध पुर्याएपछि हिमालपारिको जिल्ला मुस्ताङमा खाना पकाउने एलपी ग्याससहित पेट्रोलियम पदार्थको अभाव हुन थालेको छ ।मनसुन सुरु भएसँगै पेट्रोलियम पदार्थको ढुवानी अनियमित भएको हो । असार २७ देखि बेनीजोमसोम सडकको गलेश्वरघाँसा खण्डका दर्जनभन्दा बढी स्थानमा बाढीपहिरोले यातायात अवरुद्ध हुँदा मुस्ताङमा ग्यास र पेट्रोलियम पदार्थ ढुवानी ठप्प छ । मुस्ताङमा नेपाल आयल निगमको डिलर नभएकाले व्यवसायीले बेनी र पोखराबाट ब्यारेल (२ सय २० लिटर क्षमताको ड्रम) मा भरेर डिजेल, पेट्रोल ल्याई प्लास्टिक बोटलमा भरेर बेच्ने गर्छन् । ग्यास पनि पोखराबाटै सिलिन्डर भरेर लैजाने गरिएको छ ।ग्यास अभाव हुँदा ठूलो संख्यामा रहने सुरक्षाकर्मी, कर्मचारी र मजदुर समुदाय बढी प्रभावित छन् । बजारमा ६ सय लिटर डिजेल, ५० लिटर पेट्रोल र ५०६० वटा ग्यास सिलिन्डर मात्र स्टक भेटिएको जिल्ला प्रशासन कार्यालय मुस्ताङले जनाएको छ । पेट्रोलियम पदार्थको ढुवानी रोकिएपछि हाहाकार नै भएको छ । गुनासोपछि बजार अनुगमन गर्दा पेट्रोलियम पदार्थको स्टक नै रहेनछ । मुस्ताङबाट पनि सडक मर्मत गर्दै तल झर्न खोज्दा डोजर चलाउने इन्धन भएन, प्रमुख जिल्ला अधिकारी वेदनाथ अर्यालले भने, असारे विकासले पनि एक्कासि पेट्रोलियम पदार्थ सकिएको हो । इन्धनको जिल्लामा डिपो नभएको तर ठेकेदारले समयमा स्टक नराख्दा समस्या भयो । पेट्रोलियम पदार्थसँगै निर्माण सामग्री ढुवानी पनि रोकिएकाले मुस्ताङमा सञ्चालित विभिन्न पूर्वाधारका योजना प्रभावित भएका छन् । पानी नपर्ने र गर्मी मौसम भएकाले मुस्ताङमा वैशाखभदौ पूर्वाधार निर्माणको उपयुक्त समय हो । लकडाउनले अवरुद्ध योजना लकडाउन खुलेसँगै मुस्ताङमा पूर्वाधार निर्माणको कामले गति लिएको थियो । तर लामो समयदेखि सडक अवरुद्ध भएपछि निर्माण सामग्री ढुवानी रोकिएकाले काम प्रभावित भएका छन्, गण्डकी प्रदेश सांसद इन्द्रधारा विष्टले भने, तर काम गर्ने मुख्य सिजनमा मजदुर र निर्माण सामग्री ल्याउन नपाउँदा योजनाहरू प्रभावित भएका छन् ।पेट्रोलियम पदार्थको अभाव बढेसँगै मुस्ताङमा सञ्चालित राष्ट्रिय गौरवको कालीगण्डकी करिडोर बेनीजोमसोमकोरला सडकको लेतजोमसोमकोरला खण्डमा भइरहेको कामसमेत धेरै योजना प्रभावित भएका छन् ।"
नागढुंगा सुरुङले लिएन गति,"प्रधानमन्त्री केपी शर्मा ओलीले गत कात्तिक ४ मा नागढुंगासिस्नेखोला सुरुङमार्गको शिलान्यासका बेला भनेका थिए, मुलुक अब सुरुङ युगमा प्रवेश गर्यो । यो सुरुङमार्ग तोकिएकै समयमा सकिनेछ । उनले भने जस्तै भएको भए अहिलेसम्म सुरुङ छेड्ने काम सुरु भइसक्थ्यो । तर शिलान्यास भएको १० महिना पुग्दा पनि सुरुङ निर्माणमा प्रगति देखिएको छैन । अहिलेसम्म राम्रोसँग काम अघि बढ्न सकेको छैन । ४२ महिनामा निर्माण सक्ने गरी ठेक्का भए पनि कामले गति नलिँदा समयमै सक्न गाह्रो हुने देखिएको छ । मुआब्जाको समस्या नटुंग्याई ठेक्का गर्दा सुरुङमार्ग आयोजनाले समयमै निर्माण कम्पनीलाई साइट उपलब्ध गराउन सकेन । धादिङतर्फ रहेको श्री ५ को वायु गुठीको जग्गा उपयोग गर्दै आएका स्थानीयले शतप्रतिशत मुआब्जा मागेपछि साइट क्लियर गर्न समस्या देखियो । पछि वायु गुठीका मोहीलाई सरकारले ५० प्रतिशत क्षतिपूर्ति उपलब्ध गराउने निर्णय गरेसँगै यति बेला निर्माणमा अवरोध छैन । अहिले मुआब्जाको समस्या छैन, सडक विभागअन्तर्गत विकास सहायता कार्यान्वयन महाशाखा प्रमुख अर्जुनजंग थापाले भने, काठमाडौं र धादिङतर्फ निर्माणको काम सुरु भएको छ । कात्तिकदेखि फागुनसम्मै मुआब्जाको समस्या टुंगिएन । चैतमा कोरोनाले गर्दा लकडाउन भयो, उनले भने, अहिले विस्तारै काम अघि बढ्दै गएको छ । आयोजनामा करिब ४ सय कामदार चाहिन्छन् । अहिले १ सय १५ जना मात्र फिल्डमा छन् । केही कामदार लकडाउनको समयमा घर गएका र केही नयाँ थप्नुपर्ने देखिएको थापाले जानकारी दिए । अहिले धादिङतर्फ सुरुङ प्रवेश गर्ने ठाउँमा सडक निर्माणको काम भइरहेको छ । अहिले सुरुङछेउमा पर्ने खोल्सो फर्काउने काम भइरहेको छ । पानी परिरहेकाले समस्या भएको छ । त्यस्तै विस्फोटक पदार्थ खरिद गर्न समयमै नेपाली सेनाले स्वीकृत नदिँदा पनि समस्या भएको हो, थापाले भने । आयोजनाले गत असोजमा विस्फोटक पदार्थ ल्याउन पाऊँ भन्दै भौतिक पूर्वाधार तथा यातायात मन्त्रालयमार्फत रक्षा मन्त्रालयमा स्वीकृति दिन माग गरेको थियो । विस्फोटक पदार्थ ल्याउने स्वीकृति पाउनै समय लाग्यो, थापाले भने, बल्ल अहिले आएर अनुमति पाएका छौं, तीन महिनाभित्र भारतबाट विस्फोटक पदार्थ आइसक्छ । उनका अनुसार अहिले ३ सय टन विस्फोटक ल्याउने गरी स्वीकृति दिइएको छ । जेठ तेस्रो साताबाट सुरुङ निर्माणको काम गर्ने भनिएको थियो । जेठमा सुरुङ नै खन्ने भनेर योजना पेस गरिएको थियो, विस्फोटक पदार्थ नहुँदा ढिला भयो । सुरुङकै काम सुरु गर्न तीन महिना ढिला भयो, उनले भने । असोजसम्म विस्फोटक पदार्थ आउँछ । त्यसलगत्तै सुरुङ खन्न थालिनेछ । सुरुङ खन्न ९ सय टन विस्फोटक पदार्थ लाग्ने एस्टिमेट छ । एकडेढ सय मिटर खनेपछि नेपाली सेनाले उत्पादन गरेको विस्फोटक पदार्थ ल्याएर परीक्षण गरिने थापाले जानकारी दिए । उक्त विस्फोटक सन्तोषजनक पाइए त्यसपछि भारतबाट ल्याउन्नौं, उनले भने, सेनाले उत्पादन गरेको नै प्रयोग गर्छौं । यसमा निर्माणको जिम्मा पाएको जापानी कम्पनी हाज्मा एन्डो पनि सहमत भइसकेको उनको भनाइ छ । निर्माण कम्पनीले सुरुङ खन्ने सबै मेसिन आयोजनास्थलमा ल्याइसकेको छ । अहिले मेसिन राख्ने र आफू बस्ने क्याम्प बनाउने काम पनि जारी छ । काठमाडौंतर्फ भने सुरुङमार्गमा पर्ने चार घरले डेढ वर्षअघि मुआब्जा लिए पनि अहिलेसम्म खाली गरेका छैनन् । बर्खामा जबर्जस्ती उनीहरूलाई हटाउने कुरा भएन, थापाले भने, बर्खा सकिनेबित्तिकै हटेनन् भने आफैं हटाएर निर्माणको काम अघि बढाउँछौं । उनका अनुसार समग्रमा सुरुङ, सडक, फ्लाइओभर, भवन बनाउनुपर्ने काम छन् । अहिलेसम्म तोकिएकै समयमा काम सकिने अवस्था रहेको उनको दाबी छ । २६८ किमि दूरी रहने सुरुङ निर्माणका लागि जापानको साढे १६ अर्ब ऋण सहयोग छ । ठेक्का भने साढे २२ अर्ब रुपैयाँको हो । यसमा ६ अर्ब नेपाल सरकारको रहेको छ ।"
बन्द भयो श्रीराम सुगर मिल्स,"रौतहटको गरुडास्थित श्रीराम सुगर मिल्स बन्द भएको छ । बर्सेनि घाटामा रहेको कारण देखाउँदै गोल्छा अर्गनाइजेसनले २६ वर्ष पुरानो चिनी मिल्स बन्द गर्दा ३ सय २५ जना मजदुरको रोजगारी गुमेको छ । कम्पनी सञ्चालक समिति बैठकले साउन ९ मा मिल बन्द गर्ने निर्णय गरेको हो । निरन्तर घाटा र बाध्यात्मक परिस्थितिका कारण जनाउँदै व्यवस्थापन पक्षले स्थायी रूपमा मिल्स बन्द गरेको हो । जस्तोसुकै प्रयास गरे पनि मिल्स सञ्चालनमा आउन सक्ने अवस्था छैन । उद्योगले हरेक वर्ष करोडौं रुपैयाँ घाटा बेहोर्दै आएको छ, मिल्सले निकालेको सूचनामा भनिएको छ, वर्तमान परिस्थितिमा उद्योगमा कार्यरत श्रमिक, कर्मचारीलाई न्यूनतम पारिश्रमिक तलबभत्ता दिनसमेत उद्योगसित आर्थिक अभाव छ । यसैकारण अनुकूलता नभएसम्म अब बाध्य भई स्थायी रूपमै चिनी मिल्स बन्द गरेका छौं । मिलले कर्मचारीको ४ महिनादेखिको तलबभत्ता र अन्य सुविधाको रकम उपलब्ध गराउँदै जाने जनाएको छ । किसान र कर्मचारीको तलबभत्ता दिनसमेत रकम नभएको भन्दै चलअचल सम्पत्ति बिक्री गरी भुक्तानी दिने मिलले बताएको छ । यसका लागि सरकारसित पहल थालिसकेको सूचनामा उल्लेख छ । अहिलेसम्म २ अर्ब १७ करोड ७५ लाख ५८ हजार घाटा व्यहोरेको मिल्सको दाबी छ । मिल्स स्थापनाको केही वर्षसम्म मुनाफामा चलेको थियो । पछिल्लो एक दशकदेखि किसानलाई उखु किनेबापतको रकम भुक्तानी गर्न नसक्ने अवस्थामा पुगेको छ । गएको सिजनमा मिल्सले १३ दिन मात्र उखु क्रसिङ गरेको थियो । नगदे बाली उखु उधारोमा किन्ने गरेको मिल्सले किसानलाई ०७१ सालदेखिको ३५ करोडभन्दा बढी रकम भुक्तानी दिन बाँकी रहेको उखु उत्पादक संघ रौतहटले जानकारी दिएको छ । अवकाशप्राप्त कर्मचारीलाई ७० लाख रुपैयाँभन्दा बढी रकम भुक्तानी दिन बाँकी छ ।अर्गनाइजेसनले कम्पनीको आर्थिक अवस्था अत्यन्त जर्जर भएको, पुँजी अभाव भएपछि व्यवस्थापन पक्षबाट विगत ४ महिनादेखि उद्योगमा कार्यरत श्रमिक कर्मचारीको पारिश्रमिक भुक्तानी गर्ने अवस्था नरहेको बताएको छ । बिनाजानकारी उद्योग बन्द भएको सूचना जारी गरेकोमा संघले दुःख व्यक्त गरेको छ । लामो समयदेखि किसान र मिल्सबीच समधुर सम्बन्ध रही आएको र विभिन्न कठिनाइबीच किसानले मिल्स व्यवस्थापनलाई सघाउँदै आएको अवस्थामा एकाएक स्थायी रूपमै बन्द गर्नु अन्याय भएको संघका अध्यक्ष अशोक यादवले बताए । अहिले नै बन्द गरिहाल्नुपर्ने अवस्था आएको थिएन, उनले भने, यति धेरै सदस्य रहेको किसानको भावनामा चोट पुग्ने काम भयो । अब किसानले कहाँ लगेर उखु बेच्छन् । मिलका वरिष्ठ कार्यालय सहायक श्यामनन्दन यादवले व्यवस्थापन पक्षले स्थायी रूपमै मिल्स बन्द भएको सूचना पठाइसकेको पुष्टि गरे ।"
उखु किसान आन्दोलित,"तीन वर्षअगाडिको बक्यौता रकम नपाएपछि पश्चिम नवलपरासीका उखु किसान आन्दोलित भएका छन् । चिनी उद्योग सञ्चालकविरुद्ध ठगी मुद्दा दायर गर्ने र सडक संघर्षमा जाने किसानको चेतावनी छ । जिल्लामा रहेका तीनवटा चिनी उद्योग सञ्चालक, किसान र प्रशासनबीच किसानलाई ०७६ माघ ७ भित्र सबै भुक्तानी दिइसक्नुपर्ने सहमति भए पनि किसानले अहिलेसम्म भुक्तानी पाएका छैनन् । ०७४७५ मा बेचेको उखुको भुक्तानी अहिलेसम्म नपाउँदा किसान मर्कामा छन् ।लुम्बिनी चिनी उद्योग सुनवलले १० करोड र इन्दिरा सुगर एन्ड एग्रो इन्ड्रस्टिजले ८ करोड रुपैयाँ भुक्तानी गर्न बाँकी रहेको उखु उत्पादक किसान समिति नवलपरासीका अध्यक्ष यमेश यादवले बताए । पटकपटक प्रशासनको रोहबरमा बक्यौता रकम दिने सहमति गर्ने तर किसानको रकम वर्षौंसम्म नदिने प्रवृत्ति उद्योगीले देखाएको उनको दाबी छ । प्रशासन र किसानलाई पटकपटक ढाँट्ने काम भएकाले ठगी मुद्दा दायर गर्दै छौं, यादवले भने, उधारोमा उखु किन्ने, चिनी बेच्ने तर किसानको रकम दिन आनाकानी गर्नेविरुद्ध सडक संघर्ष र कानुनी उपचार खोज्दै छौं ।जिल्ला प्रशासन कार्यालयमा बक्यौता रकम भुक्तानी दिलाइदिन भन्दै किसानले प्रमुख जिल्ला अधिकारी सागरमणि पाठकसमक्ष ज्ञापनपत्र बुझाएका छन् । तत्काल भुक्तानी नगर्ने भए लुम्बिनी र इन्दिरा सुगर मिलका सञ्चालकविरुद्ध ठगी मुद्दा दर्ता गर्न किसानको माग छ । जिल्ला सरकारी वकिल कार्यालयसँग कानुनी पक्षबारे छलफल गरेर मात्र थप प्रक्रियामा जाने प्रमुख जिल्ला अधिकारी पाठकले बताए । प्रहरी कार्यालयमार्फत ठगी मुद्दा दर्ता गर्न सकिन्छ । तर त्यसका लागि आवश्यक प्रमाण जुटाउन आवश्यक छ, उनले भने ।"
सिद्धार्थको घर कर्जा,काठमाडौं (कास) सिद्धार्थ बैंकले वार्षिक ९ दशमलव २५ प्रतिशत ब्याजदरमा घर कर्जा प्रदान गर्ने भएको छ । कर्जाको ब्याजदर १ वर्षसम्मका लागि स्थिर रहनेछ । ग्राहकको सुविधालाई दृष्टिगत गरी बैंकले विभिन्न समयमा सरल तथा सहज किसिमका कर्जा योजना ल्याउने गरेको बताएको छ । यो योजनाले सबै ग्राहकलाई आफ्नै घर बनाउने सपना पूरा गर्न प्रेरित गर्ने बैंकले जनाएको छ ।
सनराइजएटी सर्भिसेसबीच विप्रेषण सम्झौता,"काठमाडौं (कास) सनराइज बैंक र हङकङस्थित एटी सर्भिसेसमार्फत अनलाइन माध्यबाट विप्रेषण सेवा प्रदान गर्नेसम्बन्धी सम्झौता भएको छ । सम्झौताअनुसार हङकङस्थित नेपालीले नेपालमा रहेका आफन्त तथा इष्टमित्रलाई पैसा पठाउन सहज हुनेछ । एटी सर्भिसेसमार्फत पैसा पठाउँदा तुलनात्मक रूपमा अधिकतम उच्च विनिमय दरमा रकम पठाउन सकिने व्यवस्थासमेत गरिएको छ । एटी सर्भिसेसमार्फत हङकङबाट पठाएको पैसा सनराइज बैंकका शाखा, विस्तारित काउन्टर तथा एजेन्ट सञ्जालमार्फत सजिलै नगद भुक्तानी लिन सकिनेछ ।"
नेपाल फाइनान्समा श्रेष्ठ र ताम्राकार,"काठमाडौं (कास) नेपाल फाइनान्स कम्पनीले रिक्त रहेका दुई सञ्चालक नियुक्त गरेको छ । सर्वसाधारण सेयरधनीको प्रतिनिधित्व गर्दै पानस इन्भेस्टमेन्ट प्रालिका तर्फबाट रोजिना श्रेष्ठ र स्वतन्त्र सञ्चालकमा आनन्दकृष्ण ताम्राकार नियुक्त भएका हुन् । यो नियुक्तिसँगै कम्पनीको सञ्चालक समितिले पूर्णता पाएको छ । अध्यक्ष हिरेन्द्रमान प्रधान, चन्द्रकुमार राई, दिप्रश शाक्य, राजन प्रजापति, लक्ष्मी महर्जनसहित फाइनान्समा ७ जना सञ्चालक पुगेका छन् ।"
फैसला गर्नेमाथि नै कार्यक्षमताको प्रश्न,सर्वोच्च १ श्रीमतीकै कारण रिस उठेकाले उनको हत्या गर्ने कोइरालाको काममा आवेश देखिएको२ घरमा बालबच्चाको संरक्षणको मानवीय पक्ष पनि जोडिएको३ फैसलामा केही उल्लेख नभएको ४ पुनरावेदनको फैसला सदर तर त्यही कानुनी दफाका आधारमा जन्मकैद साढे ८ वर्षमा सीमित हुने राय
श्रम कार्यालय प्रमुख सञ्जेल कार्यकक्षमै कुटिए,"मोरङ (कास) श्रम तथा रोजगार कार्यालय विराटनगरका प्रमुख प्रेमप्रसाद सञ्जेललाई शनिबार कार्यकक्षमा उनकै कर्मचारीले कुटपिट गरेका छन् । कार्यालय सहयोगीद्वय नेत्र भट्टराई निरौला र मेनुका सापकोटा कोइरालाले कुटपिट गरेका मोरङ प्रहरीका डीएसपी लोकदर्शन थापाले बताए । दुवै जनालाई प्रहरीले पक्राउ गरेको छ । कार्यकक्षभित्रै टेबुलमाथि राखिएको पेपर वेट, चप्पल, पन्चिङ मेसिनलगायतले प्रहार गरिएको प्रहरीको भनाइ छ । सञ्जेलको अनुहारमा चोट लागेको छ । थापाका अनुसार सञ्जेलले आफूहरूलाई काममा धेरै पेलेको, तनाव र दुःख दिने नियत राखेको, बारम्बार गालीगलौज गर्ने गरेका कारण कुटपिट गरेको उनीहरूले बताएका छन् । कुटपिटमा संलग्न दुवै जना शनिबार बिहान १० बजे कार्यालय आइपुगेका थिए । त्यतिबेलै आएका सञ्जेललाई उनकै कार्यकक्षमा चुकुल लगाएर आक्रमण गरिएको हो । सञ्जेल सार्वजनिक बिदाका दिन पनि कार्यालय पुगेर काम गर्ने गर्छन् । कुटपिट गर्ने कर्मचारी र सञ्जेलसहितको सहभागितामा छलफल गरेर विवादबारे थप बुझ्ने उनले बताए ।"
पेरिस एफसीमा बहराइनको लगानी,"पेरिस पछिल्लो केही वर्षयता पेरिसको फुटबल शक्ति कतारको हातमा छ । कतारको स्वामित्वमा छ, फ्रान्सको अहिलेको सबैभन्दा ठूलो र सफल क्लब, पेरिस सेन्ट जर्मेन (पीएसजी) । पीएसजी किनेयता कतारले धेरै सपना देखेको छ, यसका लागि उत्तिकै खर्च पनि गरेको छ अनि त्यसलाई सुहाउने गरेर सफलता पनि हात परेको छ । यही क्रममा कतारले विश्व मञ्चमा आफ्नो छवि सुधारेको छ, दाग मेट्ने प्रयासका रूपमा आफ्नो अनुहार चम्किलो बनाएको छ ।यसमा पनि अब कतारले चुनौती सामना गर्नेछ । अन्यत्र कतैबाट आउने होइन, खाडीबाटै आउने छ । भर्खरै बहराइनले पेरिस एफसी किनेको छ र फ्रान्सेली फुटबलमा प्रवेश गर्ने यो अर्को खाडी देश भएको छ । बहराइनको राजपरिवार पनि अब फ्रान्सेली फुटबल, विशेषतः पेरिसको फुटबलमा अब हर्ताकर्ता हुनेछ । त्यसो त पेरिस एफसी फ्रान्सको दोस्रो डिभिजनमा खेल्ने क्लब मात्रै हो । भर्खरैजस्तो घोषणा भएको हो, यसको स्वामित्व बहराइनले किनेको छ ।बहराइनले सुरुमै कतारलाई उछिन्ने महत्त्वाकांक्षा देखाएको छैन । उसका उद्देश्य सामान्य जस्तै छन्, तय बढ्ने भने छ । पेरिस एफसीका लागि ठिक्कको लगानी गरेको छ । कतारले पीएसजी किने बेला जस्तो युरोपेली क्लब फुटबलको राजा हुने सपना बुनेको छैन । बहराइन चाहन्छ, सुरुमा पेरिस एफसी फ्रान्सको माथिल्लो डिभिजनमै पुगोस्, त्यो भनेको लिग वानमा । यस्तै पेरिस एफसीको महिला टिम पनि छ र बहराइन चाहन्छ, यसले भने सकेसम्म उपाधि नै जितोस् ।तर सबैलाई बहराइनको भित्री उद्देश्य पनि थाहा छ, यो प्रस्टजस्तै छ । खाडीतिर बहराइन आफैं पनि चल्तापुर्जा देश हुन चाहन्छ । त्यो भन्दा पनि ठूलो बहराइनको राजपरिवार आफ्नो देशको छवि सुधार्न चाहन्छ, फुटबलको माध्यमबाट । अरबमा सुरु भएको स्वतन्त्रताको आन्दोलन बहराइन पनि पुगेको थियो र त्यसलाई नराम्रोसँग कुल्चिने काम भएको थियो । त्यो पनि राजपरिवारले नै । यसले बहराइनको छविमा पछिल्लो समय ठूलै धक्का पुगेको थियो । अब त्यो धक्का मेट्ने पालो आएको छ र बहराइन के सम्म चाहन्छ भने पेरिस एफसीको लोकप्रियता बढेपछि यसका समर्थकदेखि अरू पनि पयर्टनका रूपमा बहराइन पुगोस् । खाडीको निकै सानो देश हो बहराइन । क्षेत्रफल ७ सय ८० वर्गकिलोमिटर मात्रै छ । पेरिस एफसी पनि आफैं मख्ख छ अनि यसका समर्थक । आखिरमा आफ्नै प्रयासले फ्रान्सको माथिल्लो डिभिजनमा उक्लने छ र बलियो बन्न सक्ने त होइन नै, विदेशी लगानी आएन भने यो त सपनामै सीमित हुने सत्य हो ।जब फ्रान्समा नयाँ लिग सिजन सुरु हुनेछ । पेरिस एफसीको खेलाडी मैदानमा उत्रनेछन्, तिनको जर्सीमा लेखिएको हुनेछ, एक्सप्लोर बहराइन । अर्थात् बहराइनलाई बुझ्ने प्रयास गर्नु अनि यसलाई कतार र यूएईले रोजेको बाटो नै पछ्याएको काम पनि हो । कतार त पीएसजीको मालिक भयो नै । यूएईको स्वामित्वमा इंल्यान्डको म्यानचेस्टर सिटी पनि छ । अब त साउदी अरेबिया पनि कुनै न कुनै क्लब किन्ने तरखरमा छ । भलै, उसको न्युकासल किन्ने काममा अहिले व्यवधान आएको छ ।सन् २०११ मा चलेको अरब आन्दोलनमा बहराइन पनि टाढा रहेन । त्यहाँ सिया समर्थक जनताको बाहुल्य छ, तर शासक भने सुन्नी हुन् । त्यसैले ती शासकले सियाबाट प्रेरित आन्दोलनलाई निर्ममतापूर्वक दमन गरेको थियो । यसक्रममा धेरैलाई मारियो वा विदेश पलायन हुन बाध्य पारियो । यसको जिम्मेवार बहराइनको राजपरिवार नै थियो । सन् २०१६ को फिफा चुनावका बेला पनि बहराइनबाट उम्मेदवारी प्रस्तुत हुँदा ठूलै विवाद भएको थियो ।बहराइन खाडी राजनीतिमा अमेरिकाको नजिक रहेको छ । अहिले तत्काल बहराइन शान्त छ, किनभने जतिले पनि आन्दोलनमा आवाज उठाएका थिए । केही त मरे नै, धेरै विदेशमा छन् । बहराइनका राजपरिवारलाई लागेको हुनुपर्छ, समय यही हो । जहाँसम्म पेरिस एफसीको कुरा छ, यसको स्थापना भएको थियो सन् १९६९ मा । त्यसको तीन वर्षपछि त यसमा फुटबल आयो र दुई क्लब अस्तित्वमा आए । एउटा त यही पेरिस एफसी हो भने अर्को हो त्यही पीएसजी ।"
किरण अर्थोप्लास्टको सद्भावना दूत,"काठमाडौं (कास) नेपाली राष्ट्रिय फुटबल टोलीका गोलरक्षक किरण चेम्जोङ अर्थोप्लास्ट रिह्याब सेन्टरका सद्भावना दूत भएका छन् । गोलरक्षक चेम्जोङलाई सेन्टरले शनिबार एक वर्षका लागि सद्भावना दूत नियुक्त गरेको छ । उनलाई पूर्वराष्ट्रिय गोलरक्षक उपेन्द्रमान सिंहले सद्भावना दूतको जर्सी प्रदान गरे ।सेन्टरले विभिन्न खेलका खेलाडीलाई सेवा प्रदान गर्दै आएको जनाएको छ । विशेषगरी नेपालमा खेलाडीका लागि आवश्यक फिजियोथेरापीका लागि उपयुक्त सेन्टर नभएको अवस्थामा खेलाडीको समस्यामा सहयोग पुर्याउने उद्देश्यले स्थापना भएको संस्थाका निर्देशक समिद कलिला श्रेष्ठले बताए । उनले भने, धेरै खेलाडीलाई रियाब र फिजियोथेरापी सेवा प्रदान गर्न खेलाडीलाई नै सद्भावना दूत बनाइएको हो । यो स्पोर्ट्स इन्जुरीको लागि स्थापित सेन्टर हो । सद्भावना दूत बनेवापत किरण र उनको परिवारले अर्थोप्लास्टबाट २ लाख रुपैयाँबराबर सेवासुविधा पाउनेछन् । ल्याब सेवामा ५० प्रतिशत छुट पाउने बताइएको छ । नेपाललाई अन्तर्राष्ट्रिय जगत्मा चिनाउने जुनसुकै विधाका राष्ट्रिय खेलाडीलाई संस्थाले दिने सेवामा ४० प्रतिशत तथा जुनसुकै विधाका खेलाडीलाई ३० प्रतिशत छुट दिने जनाइएको छ ।"
पौडी र ट्रायथलनको कोचिङ कोर्स,"काठमाडौं (कास) नेपाल ट्रायथलन संघको आयोजना र वर्ल्ड कोचेज एकेडेमीको सहयोगमा अनलाइन स्विमिङ लेभल १ कोचिङ कोर्स शनिबार सुरु भएको छ । प्रशिक्षकमा वैज्ञानिक प्रशिक्षण विधि र पौडीसम्बन्धी प्राविधिक ज्ञान प्रदान गर्दै पौडी खेलाडीमा प्रभावकारी ज्ञान प्रदान गर्ने उद्देश्यले कोर्स गरिएको नेपाल ट्रायथलन संघले जनाएको छ । दुईदिने कोर्समा ट्रायथलन र पौडीसाग सम्बन्धित २५ प्रशिक्षकले अनलाइन कोर्समा सहभागिता जनाएका छन् । नेपालमा पौडीसम्बन्धी प्राविधिक ज्ञान प्रदान गर्न अनलाइनमार्फत प्रशिक्षण प्रदान गर्न लागेको यो पहिलो पटक हो । प्रशिक्षार्थीलाई वर्ल्ड कोचेज एकेडेमीका संस्थापक निर्देशक एवं प्रशिक्षक युगिन लिले प्रशिक्षण दिएका छन् । ट्रायथलनमा नेपालले दक्षिण एसियाली खेलकुदमा पहिलो पटकको सहभागितामा हुादा १२ औं सागमा एक रजत र कांस्य पदक तथा १३ औं सागमा दुई स्वर्ण, तीन रजत र एक कांस्य पदक जितेको थियो ।"
