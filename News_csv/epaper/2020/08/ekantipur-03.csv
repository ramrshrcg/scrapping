शीर्षक,विवरण
हेलचक््रयाइँले कोरोना अनियन्त्रित,"(जनकपुरवीरगन्ज)  संघीय सरकारले झन्डै चार महिना लामो लकडाउन अन्त्य गरेलगत्तै प्रदेश २ मा कोरोना संक्रमण र यसबाट भएको मृत्युको ग्राफ ह्वात्तै बढेको छ । प्रदेशका मुख्य सहरमा क्रमशः लकडाउन र निषेधाज्ञा जारी गर्न थालिएको छ । लामो लकडाउनपछि सुरु भएको चहलपहल बिस्तारै कम हुँदै गएको छ । संक्रमितसँग सम्पर्कमा नरहेका र कुनै ट्राभल हिस्ट्री नभएकामा पनि संक्रमण देखिनु, अग्रपंक्तिमा खटिएका चिकित्सक, सुरक्षाकर्मी, जनप्रतिनिधिलगायत संक्रमित हुनु, मृतकको संख्या बढ्दै जानु तथा उपचार सेवा चुस्त नहुनुले प्रदेशमा महामारीको फैलावट नियन्त्रणभन्दा बाहिर गइरहेको विज्ञहरू नै आशंका गर्छन् । आखिर यस्तो कसरी हुन गयो ? जानकारहरू भन्छन्, यसको एउटै कारण हो अगुवादेखि सर्वसाधारणसम्मले गरेको व्यापक हेलचक््रयाइँ । जसका केही उदाहरण यस्ता छन्िििसाउन १५ गते सिरहाको चौहर्वामा जनता समाजवादी पार्टीले शीर्ष नेता डाकेर पार्टी प्रवेश कार्यक्रम गर्यो । शीर्ष नेता उपेन्द्र यादव र बाबुराम भट्टराईले तीन सय जनाभन्दा बढीलाई टीका र खादा लगाइदिएर पार्टी प्रवेश गराए । मञ्चमा सामाजिक दूरी कायम गर्दै शीर्ष नेताहरूले मास्क र ग्लोब्स लगाए पनि उनीहरूको पछाडि उभिनेको भने भीड थियो । दर्शकदीर्घाको त बिजोग नै थियो । खाँदिएर राखिएका कुर्सीमा कोचाकोच गरेर बसेका मध्ये धेरैले मास्क लगाएका थिएनन् । लगाउनेमध्ये धेरैले चिउँडोमै अड्काएका थिए । कोरोना भाइरसको संक्रमण प्रदेश २ मा अनियन्त्रित बनिरहेका बेला ठूलै जमघट गरेर पार्टी प्रवेश को कार्यक्रम राखेकामा जसपाले आलोचना खेपिरहेको छ । िििकोरोना संक्रमितको उपचारमा लापरबाही गरिएको आक्रोशमा साउन १३ गते जनकपुरमा गरिएको ठूलो प्रदर्शन आफैंमा संक्रमण निम्त्याउने खालको थियो । क्वारेन्टाइन र आइसोलेसनमा दलित समुदायको उपचार र हेरचाह राम्ररी नगरिएको भन्दै संयुक्त दलित संघर्ष समितिले गरेको प्रदर्शनमा पाँच सय जनाभन्दा बढी व्यक्ति सहभागी थिए । भीडमा थोरैले मात्रै मास्क लगाएका थिए । थाल ठटाउँदै उनीहरू नगरको विभिन्न भागमा पुगे । जुलुसमा टाँसिएर हिँडिरहेका थिए । उनीहरूले उपद्रो गरिहाले हस्तक्षेप गर्न जुलुसको पछि प्रहरीको भ्यान थियो तर ठूलो जमघटले संक्रमणको जोखिम रहने सम्झाइबुझाइ उनीहरूलाई कसैले गरेनन् । िििसाउन १४ गते सर्लाहीको कविलासी नगरपालिका१ पिपरियामा लागेको हाटबजारमा तरकारी किन्ने र बेच्ने दुवैले सामाजिक दूरी पालना गरेको देखिएन । क्रेता र बिक्रेता दुवैले मास्क लगाएका थिएनन् । मधेसमा हटियामा कोरोना भाइरस संक्रमणका बेला पनि समान्य अवस्थाजस्तै मानिसहरू बेपरवाह बनेर खरिदबिक्री गर्छन् । कसैले रोकटोक गर्दैनन् । लकडाउनका बेला हटिया लगाउँदा प्रहरीले लखेटेर भगाइदिन्थे । अहिले हटिया, मठमन्दिर र होटलरेस्टुरेन्टमा स्वास्थ्य सुरक्षाको कुनै पनि उपाय अपनाएको देखिँदैन । िििकोरोना भाइरस संक्रमण फैलिन र लाग्न नदिन सामाजिक दूरी, मास्क लगाउने र भीडभाडमा नजाने सामान्य मापदण्ड पनि नटेरेपछि प्रदेश २ मा यो महामारी अनियन्त्रित बनेको छ । राजनीति दल, संघसंस्था, सरकारी एजेन्सी र सर्वसाधारण पनि लकडाउनको अन्त्यसँगै लापरवाह बन्दै भीडभाडमा उत्रिएपछि कोरोना भाइरसको संक्रमण झन् फैलिँदो छ । प्रदेश २ का सात ठूला सहरमा निषेधाज्ञा जारी गरिएको छ । जनकपुर, वीरगन्ज, राजविराज, बारा र जलेश्वरमा निषेधाज्ञा लगाइसकिएको छ । अरू ठाउँमा पनि संक्रमितको संख्या बढ्दो छ । जनकपुरमा पनि संक्रमण अनियन्त्रित बनेपछि सोमबार राति १२ बजेदेखि निषेधाज्ञा लगाउने निर्णय आइतबार गरिएको छ । धनुषाका प्रमुख जिल्ला अधिकारी प्रेमप्रसाद भट्टराईले संक्रमितको संख्या दिनदिनै बढिरहेकाले थप संक्रमणको जोखिमलाई न्यूनीकरण गर्न साउन २५ गतेसम्म निषेधाज्ञा लगाइएको जानकारी दिए । राजविराजमा कोरोना संक्रमितको मृत्यु भएपछि साउन ८ देखि लागेको निषेधाज्ञा अझै जारी छ । वीरगन्जमा संक्रमित थपिएसँगै मृत्यु हुनेको संख्या उच्च बनेपछि साउन १० देखि निषेधाज्ञा लागू गरिएको छ । सीमावर्ती सहर जलेश्वरमा साउन १६ देखि र बाराका अधिकांश स्थानमा आइतबारदेखि निषेधाज्ञा लागू गरिएको छ । प्रदेश २ मा आवश्यक समन्वयका लागि स्वास्थ्य मन्त्रालयले दीपेन्द्ररमण सिंह नेतृत्वको टिम वीरगन्ज र जनकपुरका लागि खटाएको छ । प्रदेश २ को सामाजिक विकास मन्त्रालयका अनुसार कोरोना भाइरस संक्रमणको संख्या आइतबारसम्म ४ हजार ९ सय ६ जना पुगेका छन् । संक्रमित १९ जनाको प्रदेश २ मा मृत्यु भइसकेको छ । क्वारेन्टाइनमा १ हजार ५ सय ४० र आइसोलेसनमा ६ सय १४ जनाको उपचार भइरहेको छ । ३ हजार १ सय ७३ जना निको भएर घर फर्किएका छन् । कोरोना भाइरस अनियन्त्रित बन्नुमा सरकार र नागरिक दुवै दोषी हुन्, जनकपुरका वरिष्ठ फिजिसियन डा विजयकुमार सिंहले कान्तिपुरसँग भने, सामान्य चीज सेनिटाइजर, हात मिचिमिची धुने, मास्क लगाउने र सामाजिक दूरी कायम राख्ने पनि नगरेपछि कसले बचाइदिन्छ कोरोना भाइरसबाट ?यसरी भयो अनियन्त्रितअसार अन्त्यमा पर्सामा दुई जना कोरोना संक्रमित नारायणी अस्थायी कोरोना अस्पतालमा उपचारार्थ भर्ना भएका थिए । साउनयता पर्सामा ३ सय ५५ जना नयाँ संक्रमित थपिए । १२ जनाको मृत्यु नै भइसकेको छ । वीरगन्ज महानगरपालिकाका मेयर, उनकी श्रीमती र छोरी पनि संक्रमित छन् । पर्सा क्षेत्र नं १ का संघीय सांसद प्रदीप यादवमा समेत कोरोना पोजिटिभ देखिएको छ । नारायणी अस्पतालका ८ चिकित्सकसहित ३५ जना स्वास्थ्यकर्मी, प्यारामेडिक्स र तिनका परिवारमा कोरोना संक्रमण पुष्टि भइसकेको छ । वीरगन्जमा वैशाख र जेठ महिनामा देखिएको संक्रमणको चेन ब्रेक भएको थियो । असारमा भारतबाट फर्किएर क्वारेन्टाइनमा बसेकाहरूमा मात्र संक्रमण देखिएको थियो । तर, साउन सुरुदेखि समुदायमा देखिएको संक्रमण अहिले काबुबाहिर गएको छ । सांसद, मेयर, सेना, प्रहरी, उद्योगी, व्यापारी, कैदीबन्दी र सर्वसाधारणमा दिनदिनै संक्रमण थपिँदो छ । कोरोना नियन्त्रण, रोकथाम र उपचारमा चैतदेखि सक्रिय रहेका नारायणी अस्पतालका प्रमुख मेडिकल सुपरिन्टेन्डेन्ट डा मदनकुमार उपाध्यायका अनुसार पर्सामा कोरोनाले अनियन्त्रित रूप लिनुमा कुनै एउटा निकायको मात्रै दोष छैन । असार अन्त्यसम्म करिब एक्टिभ केस जिरो भइसकेको थियो । भारतबाट आएर क्वारेन्टाइनमा बसेकाहरूमा पोजिटिभ आउँथ्यो । त्यसबाहिर केही थिएन । मुलुकको प्रमुख व्यापारिक नाका, प्रवेशद्वार र खुला सीमामा पारिबाट आएकाहरूका कारण रोग भित्रिएको उनले बताए ।वीरगन्ज प्रमुख व्यापारिक नाका हो, खुला बोर्डरका कारण मानिसको सजिलै आवतजावत हुन्छ, उनले भने, सामानसँगै रोग पनि भित्र्याए । रक्सौलका व्यापारीको यहाँ पसल छ । बोर्डर सिल हुँदा पनि बिहान पसल चलाएर साँझ रक्सौल फर्किने धेरै थिए । खुला बोर्डर ठूलो चुनौतीका रूपमा रहेको छ । छिद्रैछिद्र भएको बोर्डरमा मान्छेको आवतजावत सजिलो छ, डा उपाध्याय भन्छन्, रोग सधैं आइरह्यो तर त्यो रोक्ने काम भएन । जसले गर्दा अहिले अनियन्त्रित बन्यो, हामीले रोक्न सकेनौं । कसको जिम्मेवारी हो, त्यो उसले जिम्मा लिनुपर्छ । उनका अनुसार अर्को कुरा हाम्रो समाजमा कति बिरामी छन्, त्यो हामीले ट्रेसिङ र टेस्टिङ नै गरेनौं, गर्न सकेनौं, हाम्रो क्षमताले भ्याएन । सुरुमा हटस्पटका रूपमा देखिएको ठाउँमा जब केस देखिन छाडे तब मैले भन्दै आएको थिएँ कि यो मध्यान्तर हो, केस नदेखिएकाले ढुक्क बन्ने ठाउँ थिएन, उनले भने, महामारीको दोस्रो लहर नआउला भन्ने थिएन, आयो । उनका अनुसार महामारी नियन्त्रण र रोकथाममा स्थानीय, प्रदेश र केन्द्रका प्रतिनिधिबीच समन्वय हुन सकेन । महानगरपालिकाले राम्रो योजना ल्याए पनि कार्यान्वयन गर्न सकेन, प्रदेश सरकारले सहयोग गरेको अनुभूति नै भएन, उनले भने, केन्द्र सरकार नीतिनिर्देशिका बनाउनमै सीमित रह्यो । हामीले पनि त्यो कार्यान्वयन गराउन सकेनौं । यो महामारी कुनै एउटा निकायले नियन्त्रण गरेर रोकिने हैन ।महामारी अनियन्त्रित हुनुमा यहाँका नागरिक पनि त्यत्तिकै जिम्मेवार छन् । राज्यले घोषण गरेको लकडाउन, निषेधाज्ञा हामीले पालना गरेनौं, बाहिर निस्किँदा मास्क लगाएनौं, भौतिक दूरी कायम गरेनौं, उनले भने, न साबुन पानी र सेनिटाइजर नै प्रयोग गर्यौं । पहिलो चरणको कोरोना संक्रमणको चेन ब्रेक हामीले गरेकै हौं । उनका अनुसार वैशाखजेठतिरका लक्षणबिनाका संक्रमित निको भएर घर फर्किएपछि हामीमा डर हराएको थियो । पब्लिकलाई सचेत गर्न सकेनौं, उनले भने, पब्लिक सचेत पनि बन्न चाहेनन् ।पछिल्लो समय मिना बजारमा धेरै पोजिटिभ आएको पब्लिक अनुशासनमा नबसेर नै हो । त्यसैले कुनै एउटा निकायलाई महामारीको दोषी तुल्याउन उचित हुँदैन, डा उपाध्यायले भने, यहाँ भयावह हुनुको कारण हरेक तहतप्काको जिम्मेवारी र दोष छ । सबै निकाय एक भएर अगाडि बढ्न सकेनन् ।"
भयावह अवस्था अब आउँछ,"डा विजयकुमार सिंहवरिष्ठ फिजिसियन, जनकपुरकोरोना भाइरस अनियन्त्रित रूपमा बढ्नुको कारण प्रस्टै छ । स्वास्थ्य सुरक्षाको उपाय अपनाइएन । यति भइसक्दा पनि राजनीतिक नेतृत्व र सरकारी अधिकारीदेखि जनस्तरसम्म कसैले पनि यसको गाम्भीर्यतालाई आत्मसात् गरेको देखिएको छैन । लकडाउन गर्नुको मतलब बिरामी एकैपटक धेरै संख्यामा नआउन् भन्ने नै हो । त्यही बीचमा स्वास्थ्य संस्थाहरूको क्षमतामा सुधार ल्याउनु पनि हो ।लकडाउनका बेला परीक्षण सुस्त गरेर स्वास्थ्यको अरू तयारी तीव्र बनाउनुपर्छ । सरकारी अस्पताल, निजी स्वास्थ्य संस्था, प्राइभेट क्लिनिक जति छ, स्वास्थ्यको पूर्वाधार र एजेन्सीलाई तयारी हालतमा राख्नुपर्छ । यो आधारभूत काम हो । यही कुरा सरकारले बुझ्दैन । प्रदेश सरकारले गठन गरेको विज्ञ समूहमा यही कारणले म जानै छोडें ।यस्ता कुरा सुन्नै चाहँदैनन् । समान किन्ने, पैसा यताको उता गर्ने बढी ध्यान त्यसमै देखें । लकडाउनको चार महिनाको अवधिमा कुन स्वास्थ्य संस्था बिल्डअप भयो ? १० वटा भेन्टिलेटर पनि कसैले ल्याउन सकेनन् । यही अवस्था रह्यो भने आउँदो दिन झन् भयावह हुनेछ । यस्तो अवस्थामा को बाँच्छ ? अचानोमा छन् सबै मानिस । हामी फ्रन्टलाइनर आफैं बढी समस्यामा छौं । लक्षण भएका व्यक्ति आए भने पनि कहाँ परीक्षण गर्ने त्यो पनि समस्या छ । सरकारको तयारी र नागरिकको मानसिकतामा खासै परिवर्तन आएन । सामान्य स्वास्थ्य नियम पनि कसैले पालना गरेको छैन । यस्तो भएपछि कसले बचाइदिन्छ संक्रमणबाट ?"
नेकपामा बैठककै बखेडा,"ॅदुई अध्यक्ष सहमतिनजिकधेरै समयपछि दुई अध्यक्षबीच त्यति हार्दिक छलफल भएको हो जस्तो मलाई लाग्छ । अहिले देखा परिरहेको अप्ठ्यारोलाई कसरी फुकाउने र कसरी पार्टीको औपचारिक बैठक सुरु गर्ने भन्नेमै केन्द्रित रहेर बैठक भयो । समस्यालाई छलफल गरेर, निरन्तर वार्ता र संवाद गरेर समाधान गर्नुपर्छ भन्नेमा विवाद रहेन । दुई अध्यक्षबीच कुरा गरेरै समस्याको टुंगो लाग्छ, यसको विकल्प छैन भन्ने निष्कर्ष निस्किएको छ । आजै टुंगोमा पुर्याऔं भनेर कुराकानी सुरु भएको थियो, अन्तिममा यसलाई निरन्तरता दिऔं भनेर छलफलले निरन्तरता पाएको छ । दुई अध्यक्षबीच भोलि बिहान ९ बजे फेरि बालुवाटारमा हुन्छ । त्यसले सकेसम्म केही निचोड निकाल्ने भन्ने सल्लाह छ । सानातिना कतिपय कुरा सार्वजनिक रूपमा आइरहन्थे, त्यस्ता कुरा पनि उठे । तर ती कुरा दुई अध्यक्षले छलफल गरेर टुंगो लगाउँदै जानुभयो । त्यस्ता कुरा अब उठ्दैनन् भन्ने मलाई विश्वास छ ।"
विवादास्पद फैसलामा ढुलमुल बार,"(काठमाडौं)  पूर्वडीआईजी रञ्जन कोइरालाको कैद घटाउने सर्वोच्च अदालतको फैसला सार्वजनिक भएको करिब तीन साता हुन लागेको छ । फैसलामाथि चौतर्फी आलोचना र टीकाटिप्पणी हुँदा मौन रहेको नेपाल बार एसोसिएसनले आइतबार विज्ञप्ति जारी गरेर अदालतप्रतिको जनआस्था कमजोर पार्ने गतिविधिमा नलाग्न भनेको छ । जुन सोझै सञ्चारमाध्यमलाई इंगित गरिएको हो । तत्कालीन प्रधानन्यायाधीश गोपाल पराजुलीको प्रमाणपत्र र नागरिकताको संशोधित प्रतिलिपिको विवाद भएका बेला पनि २०७४ फागुनमा बारले उनको पक्ष लिएको थियो । बारले पराजुलीको प्रमाणपत्रको विषयमा न्यायपरिषद् र संवैधानिक परिषद्बाट टुंगो लागिसकेको भन्दै प्रेस स्वतन्त्रताको नाममा स्वच्छन्दता देखिएको आरोप लगाएको थियो । बारले विज्ञप्ति जारी गर्नुअघि तत्कालीन प्रधानन्यायाधीश पराजुलीले कार्यसमिति पदाधिकारीहरूलाई छलफलमा बोलाएका थिए । बारका तत्कालीन अध्यक्ष शेरबहादुर केसी र महासचिव खम्मबहादुर खाती पराजुलीको पक्षमा उभिए । त्यतिबेला बारको निर्णयको इकाईहरूबाटै विरोध भएको थियो । कार्यसमितिका केही पदाधिकारीले फरक मत राखेका थिए । बारको नेपालगन्जमा भएको सम्मेलन नै दुई खेमामा बाँडिएको थियो । तत्कालीन प्रधानन्यायाधीश सुशीला कार्कीमाथि महाभियोग लाग्दासमेत बार आफ्ना सदस्यहरूको आलोचनाबाट जोगिन सकेन । केसी नेतृत्वको बारले त्यतिबेला महाभियोगमाथि टिप्पणी गर्दै सुखद पक्ष नभएको ठहर गरेको थियो । बारले न्याय सम्पादनमा देखिएको व्यग्रताका कारण यस्तो महाभियोगको परिस्थिति निम्तिएको भनी आफ्नो धारणा राखेको थियो । त्यतिबेला बारले महाअभियोग प्रकरणबारे चुप लाग्न मातहतका इकाई तथा शाखा कार्यालयमा परिपत्र गरेको थियो । जसको चौतर्फी आलोचना भएको थियो । न्यायालयको विकृति र विसंगतिप्रति मौन रहने र अदालतभित्रको संस्थापन पक्ष सँग अनुकूलको व्यवहार गर्ने भनी आरोप खेपेको बारले यसपटक पनि त्यही प्रवृत्ति दोहोर्याएको छ । स्वयं प्रधानन्यायाधीश सम्मिलित इजलासले गरेको फैसलाको चौतर्फी आलोचना हुँदासमेत बारले त्यसको अध्ययन गर्ने हिम्मत गरेन । वरिष्ठ अधिवक्ता हरि उप्रेतीका विचारमा बारजस्तो व्यावसायिक संस्थामा दलहरूको ठाडो हस्तक्षेप बढ्दै गएकाले यस्ता घटना देखिएका हुन् । पार्टीहरूले बारमा सोझै हस्तक्षेप गर्न थाले, उम्मेदवारहरू पनि दलहरूबाटै चयन हुने भयो । नेतृत्व पनि दलहरूप्रति नै बढी बफादार देखिए, उप्रेतीले कान्तिपुरसित भने, व्यावसायिकता र न्यायपालिकाप्रतिको चिन्तन अहिले बारको नेतृत्वको प्राथमिकतामा छैन । सत्ताबाटै पदमा पुगेको हुनाले त्यसको तावेदारीका लागि उनीहरू मरिमेट्छन् । पछिल्लो विज्ञप्ति पनि त्यसैको उदाहरण हो ।बारले यो विवादमा ध्यान मोड्न देशभरका अदालतहरूबाट विकृति, विसंगतिजन्य आदेश र फैसला भएको पाइए अध्ययन गर्न र त्यसको जानकारी पठाउन आग्रह गरेको छ । बारका इकाईबाट आउने त्यस्ता फैसला तथा आदेशहरूको अध्ययन हुने र कैफियत भेटिए न्यायपरिषद्मा अगाडि बढाइने बारका अध्यक्ष चण्डेश्वर श्रेष्ठले बताए । एन्सेलको फैसलामाथि अध्ययन गर्ने भनेको बारले हालसम्म पनि त्यसलाई निचोडमा पुर्याउन सकेको छैन । एकाध फैसलालाई लिएर सञ्चारमाध्यमबाट समाचार सम्प्रेषण भएकाले न्यायपालिकाको जनआस्थामा गम्भीर दख्खल पुग्न जाने भन्दै बारले बार र सर्वसाधारणका नाममा अपिल जारी गरेको हो । बारले फैसलाको विषयवस्तुमाथि भने कुनै टिप्पणी गरेको छैन । अदालतका आदेश र फैसलामा बौद्धिक बहस स्वाभाविक मानिए पनि समग्र न्यायपालिका र न्याय प्रणालीप्रति अनास्था फैलाउने किसिमको टीकाटिप्पणी र प्रदर्शन गर्ने कार्यलाई उचित मान्न सकिँदैन, बारले विज्ञप्तिमा भनेको छ ।सर्वोच्चलगायत देशभरका अदालतबाट पछिल्लो समय भएका विवादित फैसला, बेन्च सपिङलगायतका विकृतिविरुद्ध केही कानुन व्यवसायीले संगठित भएर विरोध गर्ने तयारी गरेका छन् । केही वरिष्ठ अधिवक्तासहित कानुन व्यवसायीको भेलाले बारको रबैयाको विरोध गर्ने, न्यायालयमा देखिएका विकृति एवं विसंगतिको आलोचना गर्ने योजना बनाएको छ । उनीहरूले केही न्यायाधीशमा देखिएको विचलन र कार्यक्षमताको विषयमा सार्वजनिक बहस र छलफलकै तयारी गरेका छन् ।"
अब फैसला अध्ययन गर्छौं,"पछिल्ला दुई विषय (फैसला र आदेश) बारे पनि अध्ययन हुन्छ ? रञ्जन कोइरालाको घटनामा पुनरावलोकनको निस्सा नै भइसकेको छ । सर्वोच्च अदालत स्वयंले त्यो फैसलामा गल्ती वा त्रुटि छ भनेर महसुस गरिसकेको छ । त्यहीबाटै अब टुंगो लाग्छ । जन्मकैद सदर गरे पनि पुरानो ऐनको व्यवस्था टेकेकोमा विवाद हो । छिटै त्यसको निरुपण हुन्छ भन्ने हाम्रो भनाइ हो । त्यसैले अदालतमै विचाराधीन भएको यो विषयमा अब हामी प्रवेश गर्दैनौं । त्यसरी हेर्दा त अरू मुद्दा पनि कहीँ न कहीँ त विचाराधीन हुन्छन्, तिनमा के गर्नुहुन्छ ? अदालतमा फैसला वा आदेश भइसकेपछि चित्त नबुझे माथिल्लो तहमा जाने कुरा आफ्नो ठाउँमा छ, त्यो नियमित प्रक्रिया भयो । त्यसमा अरू किसिमको शंका लागे, त्रुटि देखे वा हुनै नपर्ने गम्भीर कुरा भयो भन्ने देखिए वा लागे बारमा गुनासो संकलन गर्ने, त्यस आधारमा फैसला हेर्ने र नेपाल बारमा पठाउने भनिएको हो । त्यसपछि अध्ययन गरेर कैफियत भेटिए हामीले आफ्नो प्रतिक्रियासहित नै सम्बन्धित निकायमा पठाउछौं । तपाईंहरूले यसअघि नै घोषणा गरेको एन्सेलको फैसला अध्ययन अलपत्र छ नि ? एन्सेलको फैसलाबारे हामीले वरिष्ठ अधिवक्ता श्रीहरि अर्यालको नेतृत्वमा समिति गठन गरेका थियौं । त्यसमा रहेका केही साथीहरूले हेर्न नमिल्ने स्थिति भयो भनेपछि हामीले त्यसलाई पुनर्गठन गरेका छौं । त्यसमा अहिले वरिष्ठ अधिवक्ता पवन ओझाको संयोजकत्वमा कमलनारायण दास, गुणनिधि न्यौपाने, रविनारायण खनाल सदस्य र रुद्र पोख्रेल सदस्यसचिव रहेको समिति छ । उहाँहरूले हेरिरहनुभएको छ । अदालतको विसंगतिमा बार सधैं मौन छ । अहिले त सञ्चारमाध्यममाथि बारले पनि आरोप लगाएको छ । किन होला ? सञ्चारमाध्यमले फैसलाको कमीकमजोरी औंल्याउन सक्छन् । सर्वोच्च अदालतको विज्ञप्तिमा पनि त्यो कुरा बोलेको छ । स्वच्छ रूपमा मूल्यांकन हुने कुरा भएकै छ । आलोचना गर्दा न्यायपालिकाको आस्थामा नकारात्मक असर पर्ने किसिमको काम तपाईं हामी कसैले पनि गर्न हुँदैन भन्ने हो । आलोचना गर्न हुँदैन भनेको होइन, आलोचना गर्न हुन्छ भनेर सर्वोच्च अदालतले पनि बोलेको छ । त्यत्ति हो, मर्यादाबारे विचार गर्नुपर्छ ।"
पूर्वकान्तिपुरकर्मी रोकायाको निधन,हुम्ला (कास) हुम्लामा रहेर लामो समय पत्रकारिता गरेका पूर्वकान्तिपुरकर्मी जयबहादुर रोकायाको शनिबार दिउँसो निधन भएको छ । ६६ वर्षीय रोकायाको पक्षघातका कारण मृत्यु भएको हो । एक साताअघि एक्कासि पक्षघात भएपछि उनी घरमै उपचाररत थिए । रोकायाले करिब दुई दशकसम्म कान्तिपुर दैनिकको हुम्ला संवाददाताका रूपमा काम गरेका थिए । उनी नेपाल पत्रकार महासंघका पूर्वकेन्द्रीय सदस्य र हुम्ला शाखाका संस्थापक अध्यक्षसमेत हुन् । रोकायाका श्रीमतीसहित ४ छोरा र १ छोरी छन् ।
पशुपति गुरुयोजना अध्ययन गर्न कार्यदल,"काठमाडौं (कास) चौतर्फी विरोधपछि पशुपति क्षेत्र विकास कोषले पारित गरेको पशुपति क्षेत्रको गुरुयोजना अध्ययन गर्न संस्कृति, पर्यटन तथा नागरिक उड्डयन मन्त्रालयले ३ सदस्यीय कार्यदल गठन गरेको छ । मन्त्रालयमा आइतबार कोषका पदाधिकारी, त्यस क्षेत्रबाट प्रतिनिधित्व गर्ने सांसद, प्रदेश सांसद तथा सरोकारवालाबीचको छलफलपछि कार्यदल बनेको हो । कार्यदलमा मन्त्रालयका प्रवक्ता कमलप्रसाद भट्टराई, सहसचिव प्रदीपकुमार कोइराला र पुरातत्त्व विभागका महानिर्देशक दामोदर गौतम छन् । कार्यदलले गुरुयोजनाको अध्ययन, सरोकारवालासँग छलफल गरेर एक महिनाभित्र सुझावसहित प्रतिवेदन पेस गर्नेछ । छलफलका क्रममा पर्यटनमन्त्री योगेश भट्टराईले आवश्यक परे गुरुयोजना परिमार्जन गर्नसमेत तयार भएको बताएका थिए । कोषको सञ्चालक परिषद्ले गत फागुनमै पारित गरी गुरुयोजना मन्त्रिपरिषद्मा पठाएको थियो । गुरुयोजना पाशुपत क्षेत्रको प्राचीनता मासिने गरी ल्याइएको पाइएपछि सम्पदाविद्, स्थानीयलगायतले विरोध गरेका थिए ।"
त्रिविको ताला खोल्न उच्च अदालतको अन्तरिम आदेश,"काठमाडौं (कास) उच्च अदालत पाटनले त्रिभुवन विश्वविद्यालयमा गरिएको तालाबन्दी खुलाउन आइतबार अन्तरिम आदेश दिएको छ । न्यायाधीश रामबहादुर थापाको इजलासले स्थानीय प्रशासन ऐन २०२८ अनुसार शिक्षण संस्थामा तालाबन्दी गर्नेजस्ता कुनै पनि अवरोध पुर्याउन नहुने भन्दै अन्तरिम आदेश जारी गरेको हो । आदेशमा विश्वविद्यालयको केन्द्रीय कार्यालय, सचिवालयमा तालाबन्दीजस्ता अवरोधजन्य कार्य नगर्नू, नगराउनू, सुचारु रूपमा सञ्चालन गर्न दिनू भनिएको छ । त्रिविका कर्मचारी महेश्वरमान श्रेष्ठले दायर गरेको रिटमा सुनुवाइ गर्दै सर्वोच्चले अल्पकालीन समयका लागि अन्तरिम आदेश जारी गरेको हो । त्रिविका पदाधिकारी कार्यालयमा विभिन्न माग राखी प्रजातन्त्रवादी प्राध्यापक संघ र नेपाल विद्यार्थी संघले विभिन्न समयमा तालाबन्दी गरेका थिए । अदालतले साउन २३ मा दुवै पक्षलाई तारिखमा समेत डाकेको छ ।"
'समुदायस्तरमा व्यापक संक्रमण देखिने सम्भावना छ,"कोभिड१९ महामारीका सन्दर्भमा डब्लूएचओले नेपाललाई कसरी हेरिरहेको छ ?नेपालमा संक्रमितको संख्या २० हजार पुगेको छ । त्यसमा पनि अधिकांश विदेशबाट आएकाहरू छन् । अझ भनौं, भारतबाट आएकाहरूमा संक्रमण बढी देखिएको छ । विदेशबाट आउनेलाई क्वारेन्टाइनमा राख्ने, परीक्षण गर्ने र संक्रमण देखिए आइसोलेट गर्ने प्रक्रियालाई हामीले नजिकबाट नियालिरहेका छौं । नेपाल सरकारले यस्ता सबै व्यक्तिको तथ्यांक संकलन पनि गरिरहेको छ । तथ्यांक विश्लेषणमा हामीले पनि सहयोग गरिरहेका छौं ।सरकारले गरिरहेको कन्ट्याक्ट ट्रेसिङ र संकलन गरिरहेको तथ्यांकमा डब्लूएचओ सन्तुष्ट छ ? काठमाडौंबाहिर त नाम मात्रको कन्ट्याक्ट ट्रेसिङ भइरहेको भन्ने सुनिन्छ ।कन्ट्याक्ट ट्रेसिङमा धेरै सुधार गर्नुपर्ने देखिन्छ । कन्ट्याक्ट ट्रेसिङ सजिलो काम होइन । त्यसमा मिहिनेत पनि धेरै लाग्छ । धेरै जनशक्ति चाहिन्छ । त्यही स्थानका व्यक्ति भए बढी सहज हुन्छ । यो संक्रमितसँग कुरा गरेर धेरै सूचना कसरी लिने भन्ने पनि हो । तथ्यपरक सूचना प्राप्त गर्न विश्वासिलो वातावरण पनि हुनुपर्छ । भोलि संक्रमितको संख्या बढ्दै गए उनीहरू कहाँ र कसरी संक्रमित भए भनेर थाहा पाउन पनि कन्ट्याक्ट ट्रेसिङ निकै महत्त्वपूर्ण हुन्छ ।यो महामारीविरुद्ध स्वास्थ्य मन्त्रालय तथा समग्रमा नेपाल सरकारले चालेका कदमप्रति डब्लूएचओ सन्तुष्ट छ त ?महामारीले सबै देशका सरकारलाई चुनौती दिएको छ । धनी, गरिब सबै देश यसले सिर्जना गरेका अवस्थाका कारण समस्यामा छन् । कोरोना भाइरसबारे अझै धेरै कुरा पत्ता लागिनसकेकाले सबै सरकारलाई यसविरुद्ध कार्य गर्न अप्ठ्यारो परेको छ । नेपालमा धेरै निर्णय भएका छन् जुन मानिस बिर्सिन्छन् । नेपालले २ जनामा संक्रमण देखिनेबित्तिकै लकडाउन गर्ने निर्णय गर्यो । त्यसले धेरै हदसम्म यहाँ संक्रमण फैलन नदिन सहयोग पुर्यायो । अर्को कुरा बाहिरबाट आएका अधिकांश व्यक्तिलाई क्वारेन्टाइनमा राखेर परीक्षण गरियो । क्वारेन्टाइनको पूर्वाधारमाथि धेरै प्रश्न पनि उठे । तर, छोटो समयमा धेरै मानिस सीमाभित्र प्रवेश गरेपछि समस्या त हुने नै भयो । जे जस्तो भए पनि नेपालमा संक्रमणको दर कम हुनुमा त्यसको योगदान छ जस्तो हामीलाई लाग्छ । लकडाउन उपयोग गरेर सरकारले स्रोत साधन जुटाउन, पूर्वाधार विकास गर्न तथा तथ्यांक संकलनलाई सुधार गर्न पनि काम गरेको थियो । ६ महिनाअघि कोभिड१९ को परीक्षणका लागि एउटा मात्रै प्रयोगशाला थियो, हाल २८ भन्दा बढी प्रयोगशालामा परीक्षण हुन थालेको छ । सुधार गर्नुपर्ने धेरै विषय छन् र त्यसको सम्भावना सधैं रहन्छ । एउटा गरिब मुलुकमा यस खालको समस्या देखिनु अपेक्षित पनि हो ।नेपालमा लकडाउन सुरु भएका बेला छिमेकी देश भारतमा पनि त्यति धेरै संक्रमण देखिएको थिएन । अहिले त्यहाँको अवस्था भयावह छ । यस्तोमा भारतबाट आउनेलाई क्वारेन्टाइन गर्नु झनै महत्त्वपूर्ण देखिन्छ । के क्वारेन्टाइन केन्द्रहरूको अवस्थामा सुधार गरिएको छ त ?बाहिरबाट नेपालको सीमाभित्र प्रवेश गर्नेहरू क्वारेन्टाइनमा बस्नुपर्ने नीति नेपाल सरकारले बनाएको छ । केही महिनाअघि ठूलो संख्यामा नेपाली एकैपटक फिर्ता आएपछि समस्या भएको थियो । सरकारलाई क्वारेन्टाइन केन्द्रहरूमा मानिस राख्नै समस्या भएको सत्य हो । सुरुका दिनमा स्थिति यति भयावह बन्यो कि क्वारेन्टाइनमा रहेका मानिसले धेरै सास्ती बेहोर्नुपरेको देखियो । तर, समय बित्दै जाँदा क्वारेन्टाइन केन्द्रहरूको अवस्थामा पनि सुधार भए जस्तो लाग्छ । त्यसमा सुधार गर्न सरकारले पनि खर्च गरेको छ र आउने मान्छे पनि घटेकाले पहिलाभन्दा केही व्यवस्थित भएको जस्तो देखिन्छ । भोलिका दिनमा सीमा पूर्ण रूपमा खुला हुँदा फेरि समस्या आउन सक्छ । किनभने भारतमा संक्रमितहरूको संख्या धेरै बढेको छ । भारतसँग सीमा जोडिएका नेपाली क्षेत्रमा त्यसको दबाब पक्कै देखिन्छ । विज्ञहरूका अनुसार हामीकहाँ परीक्षणको दायरा साँघुरो छ, त्यसैले पनि यहाँ संक्रमितको संख्या कम देखिएको हो । तपाईंलाई के लाग्छ ?नेपालको अवस्था अलि विशेष प्रकारकै छ । यहाँ भेटिएका अधिकांश संक्रमित लक्षणरहित छन् । यो अवस्थामा कसलाई परीक्षण गर्ने र कसलाई नगर्ने भन्ने द्विविधा देखिनु स्वाभाविक हो । सबैको परीक्षण गर्न कहीँ पनि सम्भव हुँदैन । सरकार संक्रमणको सम्भावित जोखिम भएकाहरूको मात्रै परीक्षणमा केन्द्रित हुनु ठीकै हो । नेपालमा विदेशबाट आएकाहरूको परीक्षण गर्नलाई प्राथमिकता दिइयो । परीक्षण गरेर संक्रमित पाइएका मध्ये ९० प्रतिशत त बाहिरबाट आएकाहरू नै छन् । त्यसमा केही गलत भयो जस्तो लाग्दैन ।भोलिका दिनमा केन्द्रित भएर सरकारले परीक्षणको नयाँ मापदण्ड सार्वजनिक गरिसकेको छ । जसमा सामान्य लक्षण देखिए पनि परीक्षण गरिने भनिएको छ । परीक्षणको दायरालाई पनि फराकिलो बनाइएको छ । फ्रन्टलाइनमा बसेर काम गर्नेहरूको परीक्षणमा पनि जोड दिइएको छ । के हालसम्म गरिएको परीक्षणको संख्या ठीक छ त भन्ने प्रश्नका लागि अहिलेसम्म भएका परीक्षण र संक्रमित देखिएको दरलाई आधार मानेर विश्लेषण गर्नुपर्ने हुन्छ । नेपालमा त्यसको दर ४५ प्रतिशत हाराहारी छ । जुन दर डब्लूएचओले राम्रो मानेको दरसँग मेल खान्छ । त्यसैले अहिले परीक्षणको दायरा सन्तोषजनक नै मान्नुपर्छ । संक्रमणको अवस्थालाई हेरेर यसलाई बढाउँदै लैजानुपर्ने हुन सक्छ ।के डब्लूएचओले नेपालमा भइरहेको परीक्षणको गुणस्तर तथा परीक्षणका लागि प्रयोग भइरहेका सामग्रीको गुणस्तर पनि अनुगमन गरिरहेको छ ? हामी राष्ट्रिय जनस्वास्थ्य प्रयोगशालासँग निकै नजिकमा रहेर काम गरिरहेका छौं । परीक्षणको गुणस्तरलाई मापन गर्ने दुई वटा माध्यम छन् । एउटा आन्तरिक हो, जसमा राष्ट्रिय जनस्वास्थ्य प्रयोगशालाले नै सबै प्रयोगशालामा भइरहेको परीक्षणको अनुगमन गर्छ । अर्को भनेको बाह्य हो, त्यसमा हामी बाहिरका प्रयोगशालाबाट नमुना ल्याएर यहाँ परीक्षण गर्छौं र त्यसको नतिजा कस्तो छ भनेर हेर्छौं ।त्यसको मतलब परीक्षणको गुणस्तरबाट तपाईं सन्तुष्ट हुनुहुन्छ ?हो, आजको दिनसम्म हामी सन्तुष्ट छौं ।अहिले नेपालमा समुदायस्तरमा नै संक्रमण फैलिसक्यो भन्ने चर्चा हुन थालेको छ । यसमा डब्लूएचओको धारणा के छ ? नेपालमा संक्रमणको अवस्था के हो ?अहिले केही संक्रमित त्यस्ता पनि देखिएका छन् जसको कुनै भ्रमणको इतिहास छैन । उनीहरूले भ्रमण गरेका छैनन् भने संक्रमण कसरी भयो भन्ने प्रश्न उठ्छ । उनीहरूलाई त्यो समुदायबाटै सरेको हो कि भन्ने आशंका उब्जिन्छ । समुदायस्तरको संक्रमण हो या होइन भन्ने हुँदैन । यसमा सानो स्तरमा, ठूलो स्तरमा र धेरै ठूलो स्तरमा भन्ने हुन्छ । नेपालमा भने अहिले त्यो निकै सानो स्तरमा (केही स्थानीय क्षेत्रमा) मात्रै रहेको देखिन्छ । जस्तै कि कुनै गाउँमा ४५ जनामा मात्रै सीमित भएको वा दुईतीन वटा परिवारसम्ममा फैलिएको पाइन्छ । धेरै ठूलो क्षेत्रमा फैलिएको अहिले देखिएको छैन । एउटै ठाउँको धेरै गाउँ, टोल वा समुदायमा फैलिएको छैन । भविष्यमा भने त्यस्तो हुन सक्छ । अहिले स्थानीयस्तरमा देखिएको संक्रमण फैलिएर समुदायलाई नै संक्रमित बनाउने सम्भावना देख्छौं । त्यो म किन भनिरहेको छु भने मानिसले संक्रमणबाट जोगिन अपनाउनुपर्ने उपायलाई गम्भीरतापूर्वक पालना गरेको देखिँदैन । मानिसहरू कोभिड महामारीपूर्वकै अवस्थामा आफ्नो दैनिक कार्य सावधानीबेगर गरिरहेका छन् । जमघट भइरहेको छ । रेस्टुरेन्टमा जम्मा भएर गफ गरिरहेका हुन्छन् । पसल वा बाटोमा पनि सामाजिक दूरी कायम भएको देखिँदैन । मास्कको प्रयोग पनि गरेका छैनन् । यस्तो व्यवहार गरेर हामीले समुदायस्तरको संक्रमणलाई आफैं आमन्त्रण गरिरहेका छौं ।त्यसको मतलब हामी समुदायस्तरको संक्रमणतर्फ अग्रसर भइरहेका छौं ?हो, समुदायस्तरमा व्यापक संक्रमण देखा पर्न सक्छ ।हामीकहाँ ठूलो मात्रामा समुदायस्तरमा संक्रमण फैलियो भने धेरै मानिसलाई अस्पतालको सेवा चाहिन सक्छ । के हाम्रो स्वास्थ्य क्षेत्र त्यो अवस्थाका लागि तयार छ ?त्यसको तयारीका लागि धेरै काम भइरहेका छन् । लक्षणसहितका संक्रमितमा पनि ८० प्रतिशतलाई सामान्य रुघाखोकी लागे जस्तो मात्रै हुन्छ भने करिब १५ प्रतिशतलाई उपचार आवश्यक पर्न सक्छ र करिब ५ प्रतिशतलाई मात्र आईसीयूको सुविधा चाहिन्छ । त्यसैले लक्षणसहितका संक्रमितहरूको संख्या कति हुन्छ भन्नेमा पनि धेरै कुरा निर्भर गर्छ । तर, यहाँ अस्पतालको क्षमता सीमित छ, त्यो सत्य हो । उपचार आवश्यक पर्ने बिरामीको संख्यामा बढोत्तरी भए अस्पतालमा धेरै दबाब बढ्ने निश्चित छ । डब्लूएचओले विभिन्न देशमा भइरहेको कोरोना भाइरसविरुद्धको भ्याक्सिनको विकास तथा उपचारमा सहयोगी औषधिको प्रयोगलाई कसरी नियालिरहेको छ ?लगभग १२८ वटा समूह भ्याक्सिन विकासमा जुटिरहेका छन् । ती सबै विभिन्न चरणमा छन् । केहीको त मान्छेमै अन्तिम परीक्षण भइरहेको छ । हामीलाई अझै पनि कुन भ्याक्सिनले पूर्ण रूपमा काम गर्छ भन्ने थाहा छैन । ती सबै कति सुरक्षित छन्छैनन् भनेर अनुसन्धान गर्नुपर्ने हुन्छ ।डब्लूएचओले सबै भ्याक्सिनको अनुसन्धानलाई नजिकबाट नियालिरहेको छ । जसका कारण हामीलाई कुन समूहले विकास गर्न लागेको भ्याक्सिन कुन चरणमा पुगेको छ भन्ने यकिन छ । भ्याक्सिनको विकास भएको खण्डमा त्यसको उत्पादनलाई कसरी बढाउन सकिन्छ भनेर पनि छलफल भइरहेको छ । सुरुका दिनमा कसलाई भ्याक्सिन उपलब्ध गराउने भन्ने नीतिमा पनि छलफल भइरहेको छ । जस्तो कि सबैभन्दा पहिला चिकित्सकलाई दिनुपर्ने हुन सक्छ । त्यसपछि भ्याक्सिन कसरी सबैलाई सुलभ मूल्यमा उपलब्ध गराउने भनेर छलफल भइरहेको छ । नेपाल जस्ता गरिब देशलाई भ्याक्सिनका लागि पैसा तिर्न समस्या हुन सक्छ । यस्तोमा कसरी उपलब्ध गराउने भन्ने प्रणालीको विकास पनि भइरहेको छ । भ्याक्सिनको विकास एउटा पाटो हो भने विकास भएको अवस्थामा सबैले सुलभ तरिकाले भ्याक्सिन लगाउन पाउन् भन्ने अर्को पाटो हो । उपचारको पाटोमा पनि धेरै कार्य भइरहेका छन् । अहिले मुख्य गरेर चार वटा उपचार मापदण्डमा अनुसन्धान भइरहेको छ । त्यसमा पनि डब्लूएचओले विश्वभरका चिकित्सकहरूसँग समन्वय गरिरहेको छ । जस्तो कि यस्तै अनुसन्धानपछि क्लोरोक्विनले काम गर्दैन भनेर प्रमाणित भइसकेको पनि छ ।नेपालमा मृत्युदर कम हुनुमा यहाँको खानपान, रहनसहन पनि कारण हो भन्ने बुझाइ छ । हाम्रा प्रधानमन्त्रीले पनि धेरै फोरम त्यस प्रकारको अभिव्यक्ति दिनुभएको छ । वैकल्पिक उपचार पद्धतिबारे तपाईंको धारणा के छ ?यसको सिधा जवाफ के हो भने अहिले धेरैजसो संक्रमित विदेशबाट फर्किएकाहरू छन् । उनीहरू सामान्यतया २१ देखि ४० वर्षका युवक छन् । भारतमा काम गर्न जाने भनेका पनि युवा पुरुषहरू नै हुन् । र, यो संक्रमणका कारण युवा उमेरको जनसंख्यामा ठूलो क्षति कहीँ पनि भएको देखिँदैन । नेपालमा पनि त्यही देखिएको हो । नेपालमा अहिले देखिएको २० हजार संक्रमितले यहाँको सम्पूर्ण जनसंख्याको प्रतिनिधित्व गर्दैन । त्यसमा स्पष्ट हुनुपर्छ । यो विदेशबाट फर्किएकाहरूको संख्या मात्रै हो, जसमा ८५ प्रतिशत युवा छन् । यो उमेर समूहमा त कोरोना भाइरस मृत्युको कारण हुनु अपवाद मात्र हो । त्यसैले अन्य भनाइ वा दाबीको खासै ठूलो अर्थ छ जस्तो लाग्दैन ।यहाँ संक्रमितहरूको संख्यामा बढोत्तरी भयो भने स्वास्थ्य पूर्वाधारका कारण हामीले धेरै कम क्षति हुन्छ भनेर आकलन गरेकै उमेर समूहमा पनि धेरै मृत्यु हुने सम्भावना कत्तिको छ ?विश्वमा अहिले कोरोना भाइरसका कारण मृत्यु हुनेको संख्या ४ देखि ५ प्रतिशतको बीचमा छ । नेपालमा त्यो दर एक प्रतिशतभन्दा पनि कम छ । संक्रमितको संख्या बढेसँगै मृत्युदर पनि बढ्न सक्छ । संक्रमण समुदायमा विस्तार भएपछि त अन्य उमेर समूहकाहरू पनि संक्रमित हुन्छन् । यसको मतलब सबै उमेर समूहमा जोखिम बढ्छ तर बढी उमेर भएकाहरूको समूहमा मृत्युदर बढ्न सक्छ । जति उमेर कम भयो, मृत्युको सम्भावना त्यति नै कम हुन्छ भन्ने हो ।कोरोना भाइरसका कारण कम मृत्यु हुन्छ भनेको उमेर समूहमा रहेकाहरूमा यही महामारी, लकडाउनलगायतका विभिन्न कारणले आत्महत्या गर्ने दर भने बढेको देखिन्छ । त्यसलाई नियन्त्रण गर्नका लागि पनि डब्लूएचओले केही गरेको छ ?यो महामारीमा हामीले भौतिक विषयमा मात्रै ध्यान केन्द्रित गरेका छौं तर यसले मानसिक स्वास्थ्यमा पनि धेरै दबाब बढाएको कुरा ठीक हो । यो महामारीले फ्रन्टलाइनमा काम गर्ने चिकित्सकदेखि आममानिस सबैमा मानसिक दबाब सिर्जना गरेको छ । जब भोलि के हुन्छ भन्ने केही पनि निश्चित हुँदैन तब मानिसमा झन् बढी चिन्ता, तनाव र मानसिक दबाब बढ्छ । कसैलाई पनि यस्तो अवस्थामा रहने मन हुँदैन । भोलि हामीलाई स्वास्थ्य वा आर्थिक हिसाबले के हुन्छ भनेर थाहै छैन । नेपालमा मानसिक स्वास्थ्यको क्षेत्र सन्तोषजनक रूपमा विकास भएको छैन । हामी सरकारसँग समन्वय गरेर तल्लो तहमा काम गर्ने प्राथमिक स्वास्थ्यकर्मीलाई पनि मानसिक स्वास्थ्यबारे केही जानकारी दिन लागिपरेका छौं । भोलि कसैमा मानसिक स्वास्थ्य समस्या देखियो भने त्यसलाई कसरी सम्बोधन गर्ने भनेर प्रशिक्षित गर्दै छौं ताकि त्यो समयमा नै पत्ता लागोस् र त्यो व्यक्तिको उपचार सम्भव होस् । सबैलाई विशिष्टीकृत उपचार नै चाहिन्छ भन्ने पनि हुँदैन । त्यो पाटोमा पनि काम गरिरहेका छौं । यसमा कोभिडपछिको अवस्थालाई पनि दृष्टिगत गरिएको छ । तर मानसिक स्वास्थ्यका लागि वरपरको सामाजिक अवस्थालाई पनि जागरुक बनाउन जरुरी हुन्छ ।के हामी अर्को लकडाउनतर्फ अगाडि बढिरहेका हौं ?त्यो डब्लूएचओले गर्ने निर्णय होइन । लकडाउन गर्ने या नगर्ने निर्णय सरकारले गर्ने हो । नेपालमा संक्रमितहरूको संख्या बढ्ने सम्भावना देखिन्छ । पहिला देखिएका संक्रमितहरूमा विदेशबाट आएकाहरू धेरै थिए । अब समुदायमा संक्रमण देखिए, त्यसलाई नियन्त्रण गर्न गाह्रो हुन्छ । त्यसैले सबैले संक्रमणको जोखिम न्यूनीकरण गर्नका लागि व्यक्तिगत सुरक्षाका उपाय गम्भीरतापूर्वक पालना गर्न जरुरी छ । हामीले ती उपाय पालना गरेनौं भने सरकारले संक्रमण नियन्त्रणका लागि मानिसलाई सामाजिक दूरी कायम गर्न बाध्य पार्नका लागि फेरि लकडाउन घोषणा गर्न सक्छ । लकडाउन स्थानीयस्तरको पनि हुन सक्छ वा देशैभरको पनि हुन सक्छ । पूर्ण लकडाउन नभएर विभिन्न तहको लकडाउन पनि हुन सक्छ ।"
पहिरोले गाउँ नै विस्थापित,"पहिरोमा पुरिएर मजदुरको मृत्युगोरखा बेनीघाटलार्के सडकखण्डमा पहिरोले पुरिएर एक मजदुरको मृत्यु भएको छ । धार्चे गाउँपालिका२ तातोपानीस्थित पुलपारिको सडक निर्माणमा खटिएका चितवनका ३३ वर्षीय महेन्द्र बर्तौलाको आइतबार पहिरोले पुरिएर मृत्यु भएको सडक निर्माण कार्यदलका प्रमुख एवं नेपाली सेनाका मेजर निशान्त क्षत्रीले बताए । कटिङको काम भइरहेको थियो, एक्कासि झरेको पहिरोले घटना हुन पुग्यो, उनले भने । उक्त सडकखण्डको ट्र्याक खोल्ने जिम्मा नेपाली सेनाले पाएको छ । घटनास्थलमा प्रहरी टोली पठाइएको गोरखा प्रहरीले जनाएको छ ।"
सत्याग्रहीलाई सुन,"कोभिड१९ रोकथाम र नियन्त्रणका लागि सरकारी कामकारबाही प्रभावकारी र पारदर्शी हुनुपर्ने माग राख्दै सञ्चालित इनफ इज इनफ अभियानप्रति सरकार सम्पूर्ण रूपमा असंवेदनशील देखिएको छ । दोस्रोपटक साउन ३ गतेदेखि आमरण अनशन बसिरहेका अभियन्ता ई को स्वास्थ्य अवस्था गम्भीर बन्दै जाँदा पनि सरकारले अझै उपेक्षा गरिरहेको छ । उल्टो, विभिन्न स्थानमा सडक प्रदर्शनमा निस्किएका अरू अभियानकर्मीविरुद्ध दमन गर्न थालेको छ । जनसरोकारका विषयमा नागरिकका प्रतिनिधिसँग प्रश्न तथा माग बोकेर अभियानमा उत्रिएका युवाहरूलाई सुनेनसुनेझैं गर्नु र उल्टो प्रहरी लगाएर हुर्मत लिन खोज्नु बिलकुल अलोकतान्त्रिक चरित्र हो । आम नागरिकको जीवन बचाउन आमरण अनशन बसेका अभियन्ताको आवाज नसुन्ने छुट सरकारलाई छैन । जनताको जीवनरक्षाका लागि सत्याग्रह भनिएको यो अभियान त्यसै बेवास्ता गर्न मिल्ने विषय होइन । तैपनि सरकार उनीहरूको मागको उचित सुनुवाइ गर्नु त कता हो कता, उल्टो संविधानप्रदत्त शान्तिपूर्वक भेला भई प्रदर्शन गर्न पाउने नागरिक हकसमेत खोस्न उद्यत देखिन्छ । पछिल्ला दिनमा सडक प्रदर्शनमा उत्रिएका प्रति धरपकड थालिएको छ । जस्तो, शनिबार प्रहरीले नक्सालवरपरको सडकमा हिँड्नसमेत दिएन । आन्दोलनकारी मात्र हैन, बटुवा पनि समातिए । प्रहरीलाई प्रतिप्रश्न गरेकै भरमा लछारपछार गर्दै पक्रिइए । तिनमा सडकपेटीमै उभिएकाहरूसमेत परे । शनिबार २० अभियानकर्मीलाई पक्रिएको प्रहरीले शुक्रबार पनि करिब ५० जना समातेको थियो । प्रहरीले बाटोमा उभिने वा हिँड्नेसँग समेत परिचयपत्र माग्दै हिँड्नुको कारण सोधेको थियो । लोकतान्त्रिक मुलुकमा गैरनिषेधित क्षेत्रमा सुरक्षाकर्मीको यस्तो गतिविधि अशोभनीय मात्र होइन, खतराको सूचक पनि हो ।मुलुकमा लोकतान्त्रिक गणतन्त्रात्मक शासन बहाली गर्नुको अर्थ नै यस्तै संवैधानिक हकहरू उपभोग गर्नका लागि हो । संविधानले प्रत्याभूति गरेका अधिकार छिन्ने हक कुनै सरकार वा गृहप्रहरी प्रशासनसित हुँदैन । हालको विरोध प्रदर्शन सांकेतिक रूपमा मात्र भइरहेको देखिन्छ, शान्तिसुरक्षामा खलल पुग्ने गरी अनियन्त्रित विशाल जुलुस निस्केको छैन । यस्तो अवस्थामा प्रहरीले आवश्यक देखिएमा स्वास्थ्य सावधानीलाई ख्याल गर्दै व्यक्तिगत दूरी कायम गर्न लगाउने हो । तर कुनै पनि बहानामा विचार र अभिव्यक्तिको स्वतन्त्रता, शान्तिपूर्वक भेला हुने र आवतजावत गर्ने अधिकार कुण्ठित गर्न मिल्दैन । हतोत्साही तुल्याउने प्रयोजनले अकारण पक्रेर हिरासतमा राख्न पाइँदैन । र, कुनै पनि प्रहरीले माथिको आदेश भन्दै अभियानकर्मीलाई दुर्व्यवहार गर्न पनि मिल्दैन । यी कर्मन्यतावादीहरूले सरकारले पूरा गर्नै नसक्ने असाधारण माग राखेका पनि होइनन् । केवल कोभिड१९ को सबल व्यवस्थापन र आर्थिक पारदर्शिता खोजेका हुन् । वास्तवमा, सरकार प्रणालीबद्ध तरिकाले चलेको हुन्थ्यो भने यस्ता माग राखेर आन्दोलन गर्नुपर्ने आवश्यकतै पर्दैनथ्यो । सरकारले सुशासन कायम गर्न सकेको भए उत्तरदायी शासन, पारदर्शिता र सूचनामा आम नागरिकको पहुँचजस्ता विषय स्वतः स्थापित भएका हुन्थे । त्यसकै लागि नागरिकहरू सडकमा ओर्लिरहनुपर्दैनथ्यो । सरकारी कार्यशैली लोकतान्त्रिक नभएकैले उनीहरू आन्दोलित हुनुपरेको हो । तसर्थ, आफ्ना कमजोरीहरू औंल्याइदिनेलाई सरकारले धन्यवाद भन्नुपर्छ र आफूलाई सच्याउनुपर्छ, तिरस्कारको भाव राख्न मिल्दैन । फेरि, सरकार आफैंले पनि विगतमा अभियन्ताहरूको मागमा समर्थन जनाइसकेको छ । अघिल्लोपटक अनशनरत अभियन्तालाई भेट्न अस्पतालमै पुगेका प्रधानमन्त्री केपी शर्मा ओलीले माग पूरा गर्ने वचन दिएका थिए । त्यतिबेला अभियन्ता ई र पुकार बम १२ दिन आमरण अनशन बसेपछि सरकारले असार २२ गते १२ बुँदे सम्झौता गरेको थियो । कोभिड१९ रोकथाम र नियन्त्रणका लागि सरकारी क्रियाकलापलाई प्रभावकारी बनाउनेदेखि यससम्बन्धी खर्च विवरण सार्वजनिक गर्ने विषय तिनमा थिए । तर, सरकारले सम्झौता कार्यान्वयन नगरेपछि केही माग थपेर फेरि अभियान छेड्न उनीहरू बाध्य भएका हुन् । तसर्थ, सरकारले जनआक्रोश थप चुलिन नपाउँदै अभियानलाई सम्बोधन गर्नुपर्छ । त्यसका लागि विलम्ब नगरी अभियानकर्मीसित संवाद र अर्को सम्झौता गरी त्यसको कार्यान्वयन गर्ने बाटो समात्नुपर्छ । सरकारले मनन गर्नुपर्छ, अभियानका माग पूरा गनुको अर्थ अभियानकर्मीलाई केही दिनु होइन । यसबाट सम्बन्धित अभियन्ताहरूले व्यक्तिगत रूपमा केही आर्जन गर्ने पनि होइनन् । यो त सरकारले आफ्नै जिम्मेवारीभित्रका कामलाई प्रभावकारी बनाउनु हो । बुद्धिमानी सरकारले कुनै पनि सकारात्मक अभियानलाई डर वा त्रासको माध्यमबाट निस्तेज तुल्याउने यत्न गर्दैन । बरु, अभियानकर्मीको माग सुन्न र तिनलाई कार्यान्वयन गर्नमा बढी जोड दिन्छ । वर्तमान नेतृत्वको प्रयत्न पनि यही रहनुपर्छ, यो अभियानलाई आफू विरोधी राजनीतिका रूपमा नलिई आफ्नो मार्गदर्शनका रूपमा बुझ्नुपर्छ । किनभने, अभियानले कोभिड१९ रोकथाम र नियन्त्रणमा सरकारले खेल्नुपर्ने न्यूनतम भूमिकाको मात्रै अपेक्षा गरेको छ, सरकार फाल्न खोजेको छैन । नागरिकका यस्ता मागप्रति निरन्तर उपेक्षा गरिरह्यो भने सरकारको गैरजिम्मेवार चरित्र थप उजागर हुँदै जान्छ । लोकतन्त्रमा यस्तो अहम् स्वीकार्य हुँदैन । जनसरोकारका कुनै पनि मागलाई बेवास्ता गर्ने छुट सरकारलाई छैन । नागरिक आवाजलाई सुन्ने न्यूनतम दायित्वबाट जननिर्वाचित सरकार च्युत हुन मिल्दैन, अभियानको शालीन भाषालाई उसले उत्तिकै शिष्टतापूर्वक सुन्नुपर्छ । सम्बन्धित अभियन्ताहरूसित स्पष्ट संवादमा बसी कुन माग कसरी कहिलेसम्म पूरा हुँदै जान्छ, मार्गचित्र बनाएर सरकार अघि बढ्नुपर्छ । जनस्वास्थ्यका लागि अनशन बसेका अभियानकर्मीको स्वास्थ्य थप नबिग्रिँदै मुलुकको नेतृत्व संवेदनशील बन्नुपर्छ ।"
सरकार दमनकारी बन्दै,"सरकारका गैरजिम्मेवारपूर्ण कामविरुद्ध शान्तिपूर्ण तरिकाले खबरदारी गरिरहेका अभियन्ताहरूलाई प्रहरीले धरपकड गरी गाडीमा कोचेको दृश्यले नागारिकका आवाज दबाउनमा कम्युनिस्ट सरकार कति लालायित छ भन्ने प्रस्ट पारेको छ । सरकार जनमुखी नभई नेतामुखी भएर गलत मार्गमा हिँड्छ भने खबरदारी जनताले नगरे कसले गर्छ ? सरकारका गलत निर्णय र कार्यशैलीविरुद्ध आवाज उठाउने अधिकार संविधानले दिएको छ । लोकतन्त्रमा आफूलाई ठीक नलागेका सवालहरूमा शान्तिपूर्ण तरिकाले विरोध गर्न पाउनुपर्छ । आफ्नो कर्तुतहरू जनतालाई थाहा हुने भयो भन्दै सरकारले जनबोली दबाउने रणनीति लिएको छ । यो गलत छ । शान्ति र स्थिरता नखलबलिने गरी जनताले उठाएका मागलाई सुन्ने धैर्य सरकारमा हुनुपर्छ । सडकमा हिँडिरहेकाहरूलाई समातेर गाडीमा कोच्दै प्रहरी कार्यालय लानु मानवअधिकारविरोधी काम हो । अहिले सडकमा उठेका एकदुई जनाको आवाजलाई निरंकुश तरिकाले दबाउन खोज्दा भोलि लाखौं जनता सडकमा उभिनेछन् । त्यसकारण सडकका आवाज सुनेर गल्ती सच्याउनतिर लाग्नु उत्तम उपाय हो । सरकारको स्वेच्छाचारी कार्यशैलीले सीमा नाघिसकेको छ । जनता कोरोना र प्राकृतिक विपत्को आहतमा छन् । सरकारले एकथोक भन्छ अर्को गर्छ । अनि कसरी चुप लागेर बस्नु ? कुर्सीमा बसेर आदेश मात्रै दिने अनि जनताका दुःखबारे बेखबर हुने नेतृत्व दूरदर्शी हो र ? धन्न कोरोना किस्ताबन्दीमा फैलिइराखेका छ र मात्रै अन्य मुलुकमा जस्तो यहाँ पनि दिनकै हजारौंमा संक्रमण देखिएको भए धेरैको मृत्यु भइसक्थ्यो । सरकारको ताल यही हो, कुनै भरपर्दो र ठोस काम गरेको छैन र गर्ने आस पनि छैन । यस्तो संकटको बेला जनमुखी काम गरेर अर्को चुनावमा फेरि जनताको मन जित्ने अवसर नेकपाले गुमायो । गोविन्द विक, बूढानीलकण्ठ१२, काठमाडौं"
सिंहदरबार बिचौलियाको कब्जामा,"जनआन्दोलको राप र तापले २०४६ सालमा बहुदलीय व्यवस्था स्थापना भएपछिको लामो समय कांग्रेसले सत्ता चलायो । असल राजनीतिक संस्कार नभएका कारण कांग्रेसले सत्ता चलाउँदा अराजकता मात्र मच्चियो, जनताको काम हुन सकेन । सच्चा प्रजातन्त्रिक शासनको अपेक्षासाथ कांग्रेसलाई सत्तामा बिराजमान गराउने नागरिकको मन र मुहार कहिल्यै हँसिलो भएन । जब विकल्प खोज्दै देशवासी एक भएर कम्युनिस्टलाई भोट हाले तब कांग्रेसले धूलै चाट्न पुग्यो । नयाँ र आकर्षक नारा दिएर अगाडि बढेको नेकपालाई अत्यधिक मत दिएर जनताले सिंहदरबार पुर्याए । हँसियाहथौडाधारी नेकपाले मजदुर र किसानका पीडा कम गर्छन् भन्ने आशा र विश्वास थियो । तर जब नेकपाले सत्ताको स्वाद पायो तब देशवासीलाई भुसुक्कै बिर्सियो । सिंहदरबारभित्रका बिचौलिया र माफियाहरूले यी क्रान्तिकारी भनाउँदाहरूलाई पनि अघिल्ला सरकारका मै हुँ भन्नेहरूलाई जस्तै थाङ्नामा सुताइदिए । विचार र सिद्धान्तको राजनीतिबाट विमुख हुँदै गएका अधिकांश कम्युनिस्ट छोटो समयमै कमाउनिस्टमा परिवर्तन भए । कमिसनको खेलमा चर्चा कमाउँदै गुटबन्दीको खेतीमा लिप्त यी नेतागणले दललाई दलदलमा त लगे नै देश र जनताको ढाड पनि भाँचे । कांग्रेसको पुरानो पदचापमा हिँड्ने भए हँसियाहथौडावाला झन्डा बोकेर झुटा नारा किन उराल्नुपर्यो ? कृष्ण कुम्पुरे, आदमटार, धादिङ"
मास्क अनिवार्य,"सरकारले माक्स नलगाई हिँडडुल गर्ने सर्वसाधारणलाई कारबाही गर्छ । तर उच्चपदस्थ व्यक्तिहरू मास्कबिना सार्वजनिक स्थानमा उपस्थित हुँदा केही उल्टो सम्मान पाउँछन् । सर्वसाधारणले मात्र मास्क लगाउन पर्नु हो ? अनि जनतालाई मात्र कोरोना लाग्छ ? यदि यसो होइन भने नियमविपरीत चल्नेलाई किन सजाय दिइँदैन ? सरकारले कोरोना नियन्त्रण गर्न सकेन भनेर चौतर्फी आलोचना भइरहेको छ । विदेशबाट आउनेलाई निगरानी गर्न नसक्दा संक्रमणको जोखिम बढ्दै छ । यस्तो बेला हामी आफैं सचेत हुनुपर्छ । सार्वजनिक सवारीसाधनले भाडा लगभग डबल लिएर आधा यात्रु मात्र बोक्न पाउने नियम भए पनि त्यसको पालना भएको छैन । ठूला नेताले नै नियमको पालना गर्दैनन् यस्ता सनातिनालाई के दोष दिनु ? नीति बनाउने तर त्यसको कार्यान्वयन नगर्ने के चाला हो यो ? यदि नियम मिच्ने हो भने किन बनाइराख्नुपर्यो ? राजधानीमा दिनानुदिन संक्रमित बढिरहेका छन् । यस्तो अवस्थामा हामी आफैं सचेत बन्नुको विकल्प छैन । कोरोना फैलिन नदिन अनिवार्य मास्क लगाउनुपर्छ र अन्य सुरक्षाको उपाय पनि अपनाउनु अत्यावश्यक छ । पुरुषोत्तम घिमिरे, काठमाडौं"
लगानी बोर्डको नियुक्ति त्रुटिपूर्ण,"जब नेताहरूमा लोकलाज र नैतिकताको खडेरी पर्छ तब देशमा राम्रा पात्रहरू पाखा लाग्ने अनि खराब पात्रहरू सतहमा आउने गर्छन् । सुशासनको नारा दिएर कहिल्यै नथाक्ने प्रधानमन्त्री केपी शर्मा ओलीको ३ वर्षे शासनकालमा पनि लोकलाजलाई चुनौती दिने थुप्रै काम भए । त्यसैको पछिल्लो उदाहरण हो लगानी बोर्ड प्रमुखको नियुक्ति । एक बिचौलियालाई बोर्ड प्रमुख बनाइँदै छ । लाजै नभएपछि नागैं हिँड्दा हुँदो रहेछ । अहिले विभिन्न संवैधानिक निकायमा करिब ४ दर्जन महत्त्वपूर्ण पदमा नयाँ नियुक्ति गर्नुपर्ने अवस्था छ र यसमा प्रधानमन्त्री ओलीको लोभी नजर परेको छ । प्रधानमन्त्रीबाट हटे ती नियुक्तिबाट हात धुनुपर्ने आकलन गरी ओलीले भटाभट आफ्ना मान्छे राख्न चाहन्छन् । उनी जसरी पनि पदमा टिकिरहन चाहन्छन् । सचिवालय र स्थायी कमिटीका बहुमत सदस्यले राजीनामा माग्दासमेत ओली निर्लज्ज ढंगले प्रधानमन्त्री र अध्यक्ष पद दुवै छोड्दिनँ भनिरहेका छन् । यसो भन्नुको पछाडि भष्टाचार गरी अकुत सम्पत्ति कमाउने नियत लुकेको छ । ओली हरेक मन्त्रालयका ससानो नियुक्तिमा पनि हस्तक्षेप गर्छन् भनेर हालै एक मन्त्रीले सार्वजनिक रूपमा बताएका थिए । यसर्थ यस्ता विकृति रोक्न दाहालनेपाल समूहले प्रधानमन्त्रीको राजीनामा प्रकरण समाधान नभएसम्म नयाँ नियुक्ति गर्नबाट रोक्नुपर्छ । गोपाल देवकोटा, जोरपाटी, काठमाडौं"
संकटमा पशुपतिनाथ,"केही वर्षदेखि निरन्तर पशुपतिनाथ परिसर वरिपरिका प्राचीन संरचनाहरू भत्काइँदै छन् । यस्तो गतिविधिको विरोध हिजो पनि गरिन्थ्यो, आज पनि । तर जिम्मेवार निकायले विरोधलाई कहिल्यै सम्बोधन गरेनन् । नागरिककै चाहनाअनुसार पशुपति क्षेत्रको पुरातात्त्विक संरक्षण र सुरक्षाका लागि स्थापित पशुपति क्षेत्र विकास कोष विकासका नाममा विनाश गर्दै छ । भर्खरै कोषले पशुपति मन्दिरको ढोकादेखि आँगनसम्म विस्तार गर्ने योजना ल्याएसँगै विभिन्न क्षेत्रबाट विरोध भइरहेको छ । घाटदेखि ब्रह्मनालसम्म अन्त सारिने जानकारी कोषले दिएको छ । पछिल्लो समय कोष पशुपति क्षेत्रमा अन्धाधुन्ध कंक्रिट निर्माणमा व्यस्त छ । हाम्रो मौलिकता, विश्वास र धर्ममा खेलबाड नगरियोस् । पशुपतिनाथ संसारभरिका हिन्दु धर्मावलम्बीको धरोहर हो । हिन्दुको चाहना हुन्छ प्राण गएपछि ब्रह्मनालमा सुताइयोस् र त्यहाँको जल पिएर अन्तिम बिदाइ गरियोस् । यस्तो संवेदनशील ठाउँलाई आज विकासका नाममा अन्तै लाने योजना अगाडि आएको छ । यो विडम्बनापूर्ण छ । आज संसारभरिबाट पशुपति क्षेत्र आइपुग्ने धर्मावलम्बी र पर्यटकको संख्या निकै छ । किन आउँछन् उनीहरू ? यदि कंक्रिटकै पशुपतिनाथ हेर्ने हो भने किन आउनुपर्यो यहाँ ? रामकृष्ण बराल, जोरपाटी५, काठमाडौं"
किंवदन्तीका पात्र खोज्नु व्यर्थ,"सुजित मैनालीको रामायणको ऐतिहासिकता लेखले रामायणका पात्रहरूको जन्मथलोलाई लिएर हुने हानथाप प्राज्ञिक दृष्टिले अर्थहीन छ भन्ने निचोड निकालेको छ र यो तर्क यथार्थ लाग्छ । त्रेताबाट द्वापर हुँदै कलियुगसम्म आइपुग्दा लाखौं वर्ष बितिसक्यो । रामायण, महाभारतजस्ता ग्रन्थ र अन्य पुराणको रचना इतिहासको कुन कालखण्डमा भएको थियो अनि त्यो इतिहास हो वा काल्पना भन्ने विषयमा बहस भइरहेको छ । किंवदन्तीमा बहस गरेर कतै पुगिँदैन । शास्त्रहरूमा वर्णन गरेअनुसार रामायण त्रेता युगको र महाभारत द्वापर युगको भन्ने छ । तथापि रामायण पहिलाको हो कि महाभारत भन्ने विषयमा विवाद कायमै छ । कतिपय विद्वान्ले दुवै ग्रन्थबीच लाखौं वर्षको फरक छ भन्छन् । रामायणभन्दा महाभारत पूर्ववर्ती हो भन्ने सन्दर्भ लेखमा छ । यदि यस्तै हो भने महाभारतको रचना हुँदा त्यसमा इक्ष्वाकु वंशमा अज नामका राजा थिए, उनका छोरा दशरथ र नाति राम, लक्ष्मण, भरत र शत्रुघ्न थिए भनेर (वनपर्व अन्तर्गतको रामोपाख्यान पर्व, अ २७४) कसरी उल्लेख हुन पुग्यो होला ? कसलाई सोध्ने र कसले भनेको कुराले सन्तुष्ट हुने ? यस अर्थमा यस्ता ग्रन्थको प्रामाणिकताको खोजीमा समय व्यतीत गर्नुभन्दा तिनलाई यथास्थानमा रहन दिएर त्यसभित्रका उपदेशात्मक कुराबाट लाभान्वित हुन सक्नु सबैका लागि कल्याणकारी होला । महेशप्रसाद ढुंगाना, नयाँ बानेश्वर, काठमाडौं"
प्रमाण हुँदाहुँदै बलात्कारीलाई सफाइ,"आमाले नदेखेकाले बलात्कार भन्न मिलेन समाचारअनुसार महाराजगन्जमा बस्ने किशोरीले बलात्कारका बेला कसैको मद्दत नमागेको र आमाको जाहेरी नपरेको भन्ने आधारमा बलात्कारीलाई सफाइ दिइयो । चितवनका कृष्णप्रसाद आचार्य, जो ती पीडितको घर आइरहन्थे उनैले जुस खुवाएर किशोरीलाई बेहोस बनाई बलात्कार गरे । किशोरीले बलात्कार भयो भन्दा उल्टै हल्ला नगर्न्ू भनेर आमाले हप्काइन् । त्यसपछि किशोरीले ठूली आमाको सहयोगमा उजुरी दिइन् । किशोरीकी आमा र बलात्कारी कृष्णप्रसादबीच पैसा लेनदेन हुने गरेको रहेछ । घटनाको दिन किशोरी सुतेको बाहिरपट्टिको कोठामा आमा सुतेकी थिइन् । किशोरीको बलात्कार भइरहँदा आमाले थाहा नपाएको र बलात्कार हुँदा कुनै प्रतिक्रिया नजनाएको कारण कृष्णप्रसादले सफाइ पाएका रे ! यो कस्तो फैसला हो ? अनि आमाको जाहेरी नपरेको कारण देखाएर बलात्कारै होइन भन्ने ? लागूपदार्थ मिश्रित जुस सेवन गराई बेहोस बनाएर बलात्कार गरेपछि आमालाई कसरी थाहा हुन्छ ? नाबालिगलाई गरेको बलात्कारलाई मात्र बलात्कार मानिन्छ वा बालिग वा वृद्धलाई गरेको बलात्कारलाई पनि बलात्कार मान्ने हो ? होइन भने ती किशोरीको उमेर कति थियो, बालिग उमेर भएकीले प्रतिकार गर्न सक्ने आदिको बहस किन भएको हो ? यस घटनामा किशोरीले आफू बलात्कारमा परेको भनी गरेको उजुरी नै पर्याप्त प्रमाण हुनुपर्ने होइन र ? कुनचाहिँ महिलाले आफूलाई बलात्कार नभए पनि बलात्कार भएको बनावटी निवेदन दिन्छन् ? बेलाबेलामा पैसा दिने र बुबा भन्ने कृष्णप्रसाद घरकै बाहिरी कोठामा सुतेको र आफू बलात्कृत भएको जाहेरी दिन सहयोग माग्दा आमाले नमानेपछि ठूली आमाको सहयोगमा जाहेरी गरेको र स्वास्थ्य परीक्षणबाट समेत बलात्कार भएको खुलेपछि बलात्कार ठहर गर्न त्योभन्दा यथेष्ट र आवश्यक प्रमाण अरू के चाहिन्छ ? यसअघि पनि बलात्कारको सिकार भएकी ती किशोरीका बलात्कारीलाई जिल्ला अदालत काठमाडौंले एक लाख नगद र ६ वर्ष कैद सजायको फैसला गरेको रहेछ तर अहिले भने बलात्कारीले आरामले सफाइ पाउनुले हाम्रा न्यायालयमा कस्तो न्याय सम्पादन हुन थालेको हो छ भन्ने स्पष्ट पार्छ । गंगाराज अर्याल, पाणिनि८, अर्घाखाँची"
नेकपा विसर्जनको बाटामा ?,"युगोस्लाभिया त्यतिखेर सर्बियाका रूपमा चिनिन्थ्यो । त्यहाँका एक राजा एकदमै अहंकारी, आत्मकेन्द्रित र आत्मप्रशंसक थिए । आफैंलाई सर्वोच्च ठान्थे । दरबारिया धुपौरे तथा चाटुकारहरूलाई दायाँबायाँ राखेर हिँड्ने उनको स्वभाव थियो । बाटामा तिनलाई रोकेर रूखतिर औंल्याउँदै सोध्ने गर्थे, लौ भन, यो सल्लाको रूख सोझो छ कि बांगो ? वास्तविकताको कुनै अर्थ हुँदैनथ्यो । बांगै भए पनि राजाले रूख सोझो छ भनेर हुकुम भए सबैले होमा हो मिलाउनुपर्थ्यो । कुनै तर्कवितर्क, यथार्थको अर्थ हुन्नथ्यो । ती राजा एक बिहान घुम्दै साभा नदीको किनारमा पुगे । नदीमा भेल बढेको थियो । तर्न सक्ने अवस्था थिएन । राजालाई चाटुकारहरूले सल्लाह दिए, हजुर त, सम्राट् हो ! सर्वोच्च व्यक्ति ! शक्तिशाली ! हजुरको अधीनस्थ भूमिभित्र सबैले हजुरको आज्ञापालन गर्नुपर्छ । साभा नदी सर्बिया भूमिअन्तर्गत बग्ने भएकाले यसले पनि हजुरको आज्ञापालन गर्नुपर्छ । महाराजबाट नदीलाई शान्त हुन हुकुम होस् । नदी नियन्त्रणमा आइहाल्छ । दम्भले विवेकशून्य राजा नदीको नजिकै गए । दरबारिया धुपौरे र चाटुकारहरूले उनलाई पछ्याए । एउटा ढिस्कोमा चढेर राजाले नदीलाई रोकिन भन्दै चर्को स्वरमा आदेश जारी गरिरहे । एकै क्षणमा नदीको धार बढ्दै गयो र राजालाई सोत्तर पारिदियो । दायाँबायाँका अरूलाई पनि आफैंसँग लग्यो त्यो भेलले । विश्वमा विशिष्ट इतिहास रचेको सोभियत संघले सय वर्ष पनि काटेनÙ नवौं दशकसम्म पुग्दा बालुवाको महलजस्तै छिन्नभिन्न भयो । नेतृत्वपंक्तिमा विकसित आत्ममोह, दम्भ अनि सर्वसत्तावादी व्यवहारका कारण अन्ततः धूलो चाट्यो । शक्तिशाली सत्ता थियो, स्रोतसाधनको अभाव थिएन । सुस्पष्ट राजनीतिक सिद्धान्तले निर्दिष्ट गरेको थियो । तर पनि सत्ता आम नागरिकको सरोकारभन्दा पर हुँदै जाने र नेताहरूले आफूलाई जनताको मालिक ठान्ने प्रवृत्ति प्रबल बन्यो । कुनै समय अग्रगामी कार्यकर्ताहरूको संगठन कहलिएको सोभियत कम्युनिस्ट पार्टी केही नवसामन्त र चाप्लुसहरूको स्वार्थसिद्धिको माध्यममा रूपान्तरित भयो । नेतृत्व तहको स्खलन र विचलनलाई रोक्न र छेक्न पार्टीपंक्ति चुक्दै गयो । मार्क्सवादीलेनिनवादी पार्टीको संगठन सञ्चालनको आधारभूत पद्धति जनवादी केन्द्रीयता कतै रहेन । आखिर २५ डिसेम्बर १९९१ सम्म आइपुग्दा हँसियाहथौडा र ताराअंकित लाल झन्डा रुसको आकाशबाट लोप भयो ।नेतृत्व पंक्तिको सर्वसत्तावाद अनि पार्टी तहमा नेतृत्वका कमीकमजोरीलाई लिएर आलोचना गर्ने साहसको कमीले गर्दा पूर्वी युरोपभित्रका सम्पूर्ण कम्युनिस्ट सत्ता विसर्जनको अवस्थामा पुगे । युगोस्लाभियामा मार्सल टिटोको शासनसत्ता होस् वा रोमानियामा चाउचेस्कु र अल्बानियामा अनवर होक्साको, शक्तिकेन्द्रप्रतिको अन्धभक्ति र त्रुटिकमजोरीमा औंला ठड्याउने अभ्यासको अभावमा सबैले राजनीतिक त्रासदी बेहोर्नुपर्यो । कम्युनिस्ट पार्टीको कार्यकर्ता पंक्तिलाई अग्रगामी शक्ति सम्झने गर्थे लेनिन । माओ पनि जनवादी केन्द्रीयतालाई पार्टीको आधारशिला ठान्थे । सांस्कृतिक क्रान्तिकालमा त पार्टीको शुद्धीकरणका लागि हेडक्वाटरमाथि नै प्रहार गर भनेर तल्लो तहका कार्यकर्ताहरूलाई हौस्याएका थिए उनले । सायद त्यसैले होला, लिन प्याओ, च्याङ चिङजस्ता शीर्ष नेतामा देखिएको विचलनले पनि चिनियाँ कम्युनिस्ट पार्टीको संरचना भत्काउन सकेन । त्यसैले चीनमा आजसम्म कम्युनिस्ट पार्टीको नेतृत्व कायम रहन सकेको छ ।अहिले नेपालमा पनि नेपाल कम्युनिस्ट पार्टीको नेतृत्वमा सरकार छ, जसलाई जनताले बहुमत दिएर संसद्मा पुर्याएका हुन् । नीतिनिर्माण र कार्यान्वयनमा कुनै अवरोध छैन । पाँच वर्षसम्मको कार्यकाल निर्बाध सञ्चालनका लागि वैधानिक अनुमोदन प्राप्त छ । फेरि पनि, सत्तारूढ नेकपा केही समययता आन्तरिक विवादमा यसरी अल्झिएको छ, उसले प्रभावकारी तरिकाले राज्य सञ्चालन गर्न सकिरहेको छैन । जनताको अपेक्षा सम्बोधन गर्न सकिरहेको छैन । समृद्धि, विकास र स्थिर सरकार भन्ने नेकपाको चुनावी नारा सत्य साबित हुन सकिरहेको छैन । यस अतिरिक्त आर्थिक विचलन, न्याय प्रत्याभूतिमा अक्षमता, सुशासनको अभावका कारण मुलुकमा राज्यसत्ताको प्रभावकारितामा गम्भीर प्रश्न उठिरहेको छ । एकातिर कोभिड१९ बाट सिर्जित रोग र भोकको चुनौती, अर्कातिर बाढीपहिरोबाट जनधनको क्षति, साथमा दक्षिणी छिमेकीसँगको सीमा विवादका कारण अवस्था अति संवेदनशील छ । सरकारमा बस्नेहरू गम्भीर बन्नुपर्थ्यो । त्यसैअनुरूप राज्य संयन्त्रहरूलाई चुस्तदुरुस्त पार्नुपर्थ्यो । तर, त्यसो भइरहेको छैन । अनियमितता, आर्थिक हिनामिना र भ्रष्टाचार व्याप्त छ । यिनै पृष्ठभूमिका कारण नेकपाभित्रैबाट वर्तमान पार्टी नेतृत्व र सरकार प्रमुखलाई जिम्मेवारीमुक्त गर्नुपर्ने प्रश्न उठिरहेको छ, जुन अस्वाभाविक पनि होइन ।यसैबाट अनपेक्षित राजनीतिक जटिलता पनि सिर्जना भएको छ । यसै मुद्दामा अल्झेर नेकपाका अध्यक्षद्वयबीच अन्त्यहीन शक्तिसंघर्ष सुरु भएको छ । समर्थन र विरोधमा पार्टीपंक्ति स्पष्टतः विभाजित छ । अहिले घिनलाग्दो ढंगले छलकपट र षड्यन्त्रमा सिंगो पार्टी जाकिएको छ । थाहा छैन, पार्टीको भविष्य अब के हुने हो ! नेकपाले पनि जनवादी केन्द्रीयताको पैरवी गर्छÙ जनवाद अनि लोकतन्त्रको कुरा पनि त्यत्तिकै गर्छ । फेरि पनि पार्टी अनिर्णयको बन्दी भएर पूर्णतया गतिहीन अवस्थामा छ । लाखौंको संख्यामा पार्टी सदस्य रहेको दाबी छ । पार्टीलाई क्याडरबेस्ड पनि भन्ने गरिन्छ । फेरि पनि यति विघ्न गम्भीर र जटिलतामा पार्टी फस्दै गरेका बेला सम्बन्धित मुद्दामा केन्द्रित भएर लोकतान्त्रिक मान्यताअनुसार पार्टीको तल्लो तहसम्मका कार्यकर्ता, समर्थक, सहयोगीमाझ छलफल किन चलाइँदैन ? यसबारे आम समुदाय र पार्टीपंक्तिको विचार के छ ? किन अभिमत बुझ्ने काम गरिँदैन ? जनपक्षीय भनिने पार्टी, जनताको तहसम्म संगठनसंरचना छ भनेर दाबी गरिरहने राजनीतिक शक्ति किन अहिलेको पेचिलो अवस्थामा खुला रूपमा छलफल चलाउन खोज्दैन ?पटकपटक एउटै कुरा गरिन्छ पार्टीको वर्तमान समस्यालाई लिएर दुई अध्यक्षबीच छलफल गरी टुंगोमा पुग्न लगाउने, अध्यक्षद्वयले सहमति खोज्ने, समाधानका लागि दुई जनाले प्रयास गर्ने, छलफलमा समय दिने, दुई अध्यक्षबीच कुरा नमिलेसम्म पार्टी बैठक नबस्ने  । सञ्चारमाध्यममा अहिले यही कुरा छ । पार्टीपंक्ति यिनै कुरामा नतमस्तक देखिन्छ । महिनौंसम्म, वर्षौंसम्म पार्टी दिशाहीन भइरहँदा पनि जनवाद र लोकतन्त्रको दाबी गर्ने राजनीतिक दलले सिंगो पार्टीको भविष्य निर्माण गर्ने कामलाई किन दुई व्यक्तिको आवेगमा छाडा छाडिरह्यो ? के नेकपाभित्र यावत् राजनीतिक समस्या समाधानका विधि, पद्धति, संहिता र सिद्धान्त छैनन् ? समस्या समाधानको आधार व्यक्ति हो कि विचार ? द्वन्द्वात्मक भौतिकवादको पक्षधर भनिने पार्टीमा अहिले किन विचारप्रधान कुरा भइरहेको छ्रैन ? व्यक्तिविशेषप्रति मोहित बन्ने र कसैको साखुल्ले हुनेलाई सही वा गलत भन्न लगाउने पद्धति आखिर व्यक्तिपूजाकै अर्को रूप होइन र ? सिद्धान्त, विधि, पद्धति र संहितालाई एकातिर पन्छाएर व्यक्तिविशेषप्रति त्वं शरणम् गर्ने अभ्यास सामन्तवादी संस्कार होइन र ? सर्वसत्तावादको अर्को रूप होइन र ? सारतः यो नेतृत्वलाई सर्वसत्तावादी र निरंकुश बनाउँदै लग्ने चाटुकार प्रवृत्ति मात्र हो । यसले पार्टीपंक्तिमा कार्यकर्ताहरूको भूमिकालाई निषेध र निस्तेज पार्नेछÙ माथिको निर्णय र आदेशलाई तामिल गर्ने टहलुवाको जमातमा रूपान्तरण गर्नेछ । त्यसको अर्थ हो पार्टीलाई पूर्णतया विसर्जनको खाल्टोमा जाक्नु । नेकपा अहिले यही बाटोतिर उन्मुख छ । यस्तोमा जे गर्लान् नेताले नै गर्लान्, नेताले जे गर्छन् त्यो नै सही हो, नेताले गरेको निर्णय नै हाम्रो पनि निर्णय हो भन्ने प्रवृत्ति नेकपाका संघर्षशील र अग्रगामी कार्यकर्ताहरूलाई सुहाउँदैन । नेताकेन्द्रित र व्यक्तिपूजा प्रवृत्तिको अर्थ हो कार्यकर्ताहरूले आफूलाई राजनीतिकर्मीका रूपमा होइन, पार्टीको दासका रूपमा उभ्याउनु । शक्तिशाली सोभियत संघको सत्ता, पूर्वी युरोपका साम्यवादी सरकारहरू अन्ततः विर्सजनको दुर्गतिमा पुग्नुमा नेतृत्व तहमा रहेका राजनीतिक व्यक्तिहरू मात्र जिम्मेवार थिएनन्, उनीहरूका वरपर रहेर शक्तिकेन्द्रको पूजा र प्रशंसामा रमाउने चाटुकारहरू पनि त्यत्तिकै दोषी थिए । अन्धभक्ति र चाटुकारिताले सर्बियाका राजालाई मात्र साभा नदीमा बगाउने काम गरेन, उनीसँगै ती चाटुकारहरू पनि डुबे । नेकपाको पार्टी पंक्तिसमक्ष मुलुकको यक्ष प्रश्न छ इमानदार, सिद्धान्तनिष्ठ र अग्रगामी कार्यकर्ता भएर पार्टीपंक्तिको रक्षाका लागि भूमिका निर्वाह गर्ने कि नगर्ने ? जनवादी केन्द्रीयताको विधि, पद्धतिअनुसार पार्टी समस्या समाधानका लागि आम कार्यकर्ता तहमा बहस चलाउने कि नचलाउने ? अथवा, नेतृत्व तहका केही व्यक्तिका हातमा पार्टीलाई थान्को लगाएर नेकपालाई पनि सोभियत कम्युनिस्ट पार्टीजस्तै विसर्जनको बाटामा घिसार्ने ?"
अनिर्वाचनको मोह,"आरविन्द अडिगाको द ह्वाइट टाइगर उपन्यासमा मुख्य पात्र बलराम हलवाई तत्कालीन चिनियाँ प्रधानमन्त्री वेन जियाबाओलाई चिठी लेख्दै चीनभारतको तुलना गर्छ । ऊ भन्छ ः प्रधानमन्त्री वेन, तपाईंको देशमा पहेंला वर्णका जनता छन् । पिउने सफा पानी छ । ओलम्पिकका टन्नै स्वर्ण पदक छन् । यति भएर पनि तपाईंसँग प्रजातन्त्र छैन । त्यसैले हाम्रा नेताहरूले भन्ने गरेका छन् ः हामीसँग ओलम्पिक मेडल, सफा पिउने पानी, खाना, आवास नभएर के भो ? हामीसँग यत्रो सिंगै प्रजातन्त्र छ ।जातप्रथाको जाँतोमा पिसिएर आजपर्यन्त गन्हाइरहेको भारतीय लोकतन्त्रमाथि पानापिच्छे खिसिट्युरी गरेको छ अडिगाको बुकर विजेता पुस्तकले । हाम्रो नेपाली हालतचाहिं मूल सरोकारहरूमा प्रश्नातीत बन्दै गएको छ । हामी चीनप्रति अनुरक्त छौं । भारतका कुप्रवृत्ति छाडेका छैनौं । हामी चुनाव गर्छौं । त्यसले छान्ने सरकारलाई अनिर्वाचित मानिसहरूले प्रभावित पार्छन् । यस अर्थमा हामीकहाँ चिनियाँ मोडलको भारतीय शासनशैली चलिरहेको छ ।वामदेव गौतमलाई नै हेरौं न । हम्मेसी कसैका घरमा नजाने प्रधानमन्त्री केपी ओलीले अन्ततः उनीकहाँ पुग्नुपर्यो । प्रधानमन्त्रीले अरू नेताकहाँ जाने चलन नयाँ हुँदै होइन, न त त्यसलाई अनुचित भन्न खोजिएको हो । त्यो ओलीको स्वभावमा पर्दैन, कुरो यति मात्रै हो । एमालेमाओवादी एकतापूर्व केहीपल्ट प्रचण्डको खुमलटार निवास पुगेको सन्दर्भ छाड्ने हो भने ओली कुनै नेताकहाँ जाँदैनन् । कमजोर प्रमुख प्रतिपक्षका शक्तिमान् सभापति शेरबहादुर देउवाले बाहिर जतिसुकै चर्का कुरा गरे पनि उनी ओलीकहाँ नपुगी सुखै छैन । तर यसपल्ट वामदेवले आफ्नो भैंसेपाटी निवासलाई केन्द्रमा ल्याए । यो उनले पाएको पछिल्लो सफलता हो । यो उपलब्धिका अघिल्तिर उनले निर्वाचित सांसदलाई क्षेत्र खाली गर्न लगाएर लड्न खोजेको उपचुनाव, अनि प्रधानमन्त्री बन्न पाउने सर्तसहित राष्ट्रिय सभा जान उचालेको खुट्टा किमार्थ महत्त्वपूर्ण होइनन् ।हाम्रोमा चुनाव विशुद्ध प्राविधिक प्रक्रिया मान्ने गरिएको छ । यो प्रतिनिधिमूलक शासन व्यवस्थाको लक्ष्मणरेखा बन्नै सकेन । तत्कालीन प्रधानमन्त्री माधव नेपालदेखि हाल राष्ट्रिय सभा सांसद नारायणकाजी श्रेष्ठसम्म आइपुग्दा चुनावले आफ्नो आधारभूत चरित्र गुमाएको छ । तपाईं चुनावमा हार्न सक्नुहुन्छ । तर त्यसले तपाईंलाई संसद्मा आउन रोक्दैन । कथं रोकिहाल्यो भने पनि निर्वाचित संसद् र सरकारलाई तपाईं पार्टीको मुख्यालयमा बसेर जति पनि हैरानी दिन सक्नुहुन्छ । वामदेव यसका सग्ला दृष्टान्त हुन् । यसरी निर्वाचनबाट उदाएका मानिसहरूलाई अनिर्वाचितहरूबाट निरन्तर अनुमोदित हुनुपर्ने बाध्यता छ । निर्वाचनमा सहभागी हुने गरेकैले आफूहरू अब कम्युनिस्ट नरहेको स्वयं प्रधानमन्त्री ओलीले बताएका छन् । पछिल्लो चुनावभन्दा ठीक अघि पत्रकार विजय कुमारसँगको एक अन्तर्वार्तामा उनले आफू अब नाममा मात्रै कम्युनिस्ट रहेको प्रस्ट भनिसकेका थिए । हुन त कुनै बेला मनमोहन अधिकारीले नै ब्रान्ड र साइनबोर्डमा कम्युनिस्ट रहेको खुलासा गरिसकेका थिए । ओलीले त्यसको पुनर्पुष्टि मात्रै गरिदिएका हुन् । तर मानिसहरू भन्छन्, कम्युनिस्टको सरकार भएर यस्तो गर्ने, उस्तो गर्ने ? जुन सरकारले ए बाबा, म कम्युनिस्ट नै होइन भनेर भनिरहेको छ, उसलाई तिमी कम्युनिस्ट हौ, होइनौ भने पनि हुनैपर्छ भनेको भन्यै गर्नु कत्तिको उचित हुन्छ ? चेपाङ बस्ती जलाउने सरकार कम्युनिस्टको होइन । उसले म कम्युनिस्ट हुँ भनी कबुल गर्न मानेकै छैन । यी अनियमितता, हिंसा र अतिचारहरूको चाङ कम्युनिस्टका नाममा थुपार्नु, अनि उसैलाई मार्क्स र लेनिनको वर्गविश्लेषण सम्झाउँदै उप्रान्त दुःख दिनु मनासिब हुँदैन । यी सबै दुःखहरूको एउटै स्रोत हो ः निर्वाचितहरूको अनन्त अराजकता, अनि एक्लै खान पाइन्छ ? हामीले पनि त्यसो गर्न पाउनुपर्छ भनेर अनिर्वाचितहरूले मच्चाउने उत्पात ।अनिर्वाचनको मोह कति छ भने झन्डै दुईतिहाइ बहुमतप्राप्त ओलीले संसद्मा आफूलाई साबित गर्न सक्थे । त्यो दिन देख्न पाइएन । बरु बिजुली गतिमा अधिवेशन अन्त्य भयो । एक निमेष ढिला नगरी राष्ट्रपतिले त्यसमा टाँचा लगाउँदै यो प्रमाणित गरेकी छन्, चाह्यो भने सरकारी काम पनि तुरुन्तै गर्न सकिन्छ । त्यसपछि पालो आउँछ स्थायी कमिटीको । महिनौंदेखि प्रधानमन्त्रीको घरैमा बैठकका बैठक चलिरहेका छन् । नेताहरूले पुष्टि गरेका छन् अब बरु पार्टी नरहला, तर स्थायी कमिटी नित्य रहिरहन्छ । स्वयं प्रधानमन्त्रीदेखि नेकपाका अर्का अध्यक्ष प्रचण्डसम्म, अनि निर्वाचित स्थायी समिति नेतादेखि अनिर्वाचितसम्मले एउटै कुरा बुझिदिए हुने हो बाटो संसदीय दलको हो । कसैलाई मन परे पनि, या नपरे पनि अब आफ्नो पक्षको बहुमत साबित गर्ने एक र अन्तिम बाटो संसदीय दल हो । त्यसभन्दा बाहिर गएर समाधान खोजिनु विधि र पद्धतिको उपहास हो । सरकारलाई पार्टीले नीतिगत निर्देशन मात्रै गर्ने हो । पार्टीको कमिटीले आफैं सरकार चलाउने होइन । तर अनिर्वाचनको रोग यहाँ पनि सरेको छ ।बरु यस बेला धन्यवाद दिनुपर्छ प्रधानमन्त्रीको सचिवालय र सल्लाहकारहरूलाई । केही सातायता उनीहरूले कुनै विवादास्पद अभिव्यक्ति दिएका छैनन् । यसबाट प्रस्ट भएको छ, उनीहरूले केही नबोले पनि सरकारको कामलाई फरक पर्दैन । त्यो उनीहरूको कामै होइन भन्ने कुरा बुझ्न बरु निकै समय लागेजस्तो छ । उनीहरूलाई सायद कसैले भनेको हुनुपर्छ निर्वाचित तपाईंहरू होइन, सरकार र संसद्का सदस्यहरू हुन् । त्यसैले तिनलाई नाघेर अघि बढ्दा जनमतको अपमान हुन्छ ।जसले जे काम गर्नुपर्ने हो, त्यो गर्यो भने धन्यवाद पाइने देश हो यो । त्यसैले यहाँनेर अर्को धन्यवाद दिनुपर्छ, प्रधानमन्त्रीका सूचना प्रविधि सल्लाहकार र उनको टिमलाई । पत्रकारहरूले सूचना नै पाउन नसकेको भए अर्कै कुरा, नत्र असगर अली र टिमको अनधिकृत चलखेलबारे हिजोआज केही सुन्नुपरेको छैन । ओम्नीदेखि काठमान्डु प्रेस डिजिटल पत्रिकासम्मको प्रकरणमा आफ्नो अनधिकृत संलग्नताबाट उनीहरूले पुष्टि गरिदिएका थिए अब देशमा शासन गर्न मन्त्रिपरिषद्, संसद्, शीतलनिवास होइन, हामी आइसकेका छौं । युभल नोअ हरारीले लन्डन रिभ्यु अफ बुक्स प्रवर्द्धित टकिङ पोलिटिक्स पोडकास्टमा चार वर्षअघि भनेका थिए, ह्वाइटहाउस, क्रेमलिन, बेइजिङले होइन, अब सिलिकन भ्यालीका केही मानिसहरूले शासन गर्नेछन्, जसलाई कसैले पनि निर्वाचित गरेको होइन । र, उनीहरू कसैप्रति पनि जवाफदेह छैनन् । याद रहोस्, उनले यो अन्तर्वार्ता ब्रेक्जिटको पक्षमा जनमतसंग्रहपछि, अनि अमेरिकी राष्ट्रपति चुनावभन्दा अगाडि दिएका थिए । फेसबुकका अल्गोरिद्म केलाएकै आधारमा त्यो चुनाव ट्रम्पले जित्ने, हिलारी क्लिन्टन हार्ने पहिल्यै ठोकुवा गरेका थिए उनले । असगर अली र कृत्रिम दुनियाँका एआई चलाख हरू ले यत्ति कुरा नबुझ्ने सम्भावनै हुँदैन । अनिर्वाचनतन्त्रलाई सघाउन आज मान्छे मात्रै नभएर प्रविधिसमेत हाजिर छ ।प्रधानमन्त्री ओलीले पनि एकदुइटा पूर्वधारणामा गम्भीर पुनर्विचार गर्नुपर्ने भएको छ । राम्रो पक्ष यो छ कि, उनी धेरै विधामा दिलचस्पी राख्छन् । यसको एउटै समस्या, कहिलेकाहीँ आफ्नो ज्ञानले आफैंलाई दुःख दिन्छ । महाकाव्यको काल्पनिक स्थानबारे उनको टिप्पणी, अनि नेपालीहरूको कोरोना प्रतिरोध क्षमता बढ्ता रहेको जस्ता बोलीले त्यसलाई प्रतिविम्बित गर्छन् । बालकृष्ण समले लेखेका थिए, ज्ञान मर्दछ हाँसेर रोई विज्ञान मर्दछ । उनले खासमा यो कुरा साहित्यिक विम्बमार्फत भन्न खोजेका थिए । तर यहाँ त सीधै अर्थ लाग्न गयो । यसर्थ प्रधानमन्त्रीलगायत विगतमा बाँचिरहेको विद्वान् पंक्तिले बुझ्नुपर्छ अब विगतको काल्पनिक उडानमा होइन, भविष्यको वास्तविक योजनामा लागौं । यसमा केही अलमल भयो भने आफ्नो छोराछोरी पुस्तासँग सोधपुछ गरे तिनले अझै राम्रोसँग यो कुरा भन्न सक्छन् । तिनले बुझेका छन् ः विश्वको प्रवाहभन्दा यो देशको छुट्टै यात्रा छैन । जस्तो कि, सत्तापक्षीय नेतानेत्री पुत्रीसमेत रहेकी शृंखला खतिवडाले केही समयअघि सेतोपाटीसँग बोलेकी थिइन् ः राजनीतिक चेतना राख्नुपर्छ, तर कसैको हनुमान भएर हिँड्ने होइन । हामीले पटकपटक लडेर ल्याएको प्रजातन्त्र पक्कै अडिगाले द ह्वाइट टाइगर मा लेखेजस्तो होइन, जहाँ प्रजातन्त्र नै नागरिकका लागि भार बनोस् । अब पनि कम्युनिस्ट भएर खेलाँची गर्ने ? भनी सरकारलाई सोधिरहँदा प्रश्नहरूको संहार हुन जान्छ । डेलिभर गर्ने प्रजातान्त्रिक सरकारको पक्षमा, अनिर्वाचितहरूले राइँदाइँ गर्ने तन्त्रको विपक्षमा प्रत्येक नागरिकले आफूलाई उभ्याउनुपर्छ ।"
मेलबर्नमा ६ साता लामो रात्रिकालीन कर्फ्यु,"(अस्ट्रेलिया)  कोरोना भाइरस (कोभिड१९) को संक्रमण लगातार बढेपछि अस्ट्रेलियाको भिक्टोरिया राज्यमा स्टेट अफ डिजास्टर घोषणा गरिएको छ । आइतबार साँझ ६ बजेदेखि सुरु हुने यो घोषणासँगै मेलबर्नमा ६ साताका लागि रात्रिकालीन कर्फ्युको समेत घोषणा गरिएको छ । सरकारद्वारा घोषणा गरिएको यो कडा नियमले मेलबर्नमा रहेका ५० हजार बढी नेपालीसमेत प्रत्यक्ष प्रभावित बनेका छन् ।अस्ट्रेलियाका अन्य राज्यहरूमा भाइरस संक्रमण कम भइरहेको भए पनि भिक्टोरियामा करिब एक महिनादेखि पुनः ठूलो संख्यामा कोरोना भाइरसका संक्रमित देखिएका छन् । आइतबार पत्रकार सम्मेलनमा प्रिमियर ड्यानियल एन्ड्रिजले बढिरहेको संक्रमण नियन्त्रणमा लिनका लागि उच्चस्तरको लकडाउन घोषणा गर्नुपरेको सुनाए । भिक्टोरियामा मात्र अहिलेसम्म ६ हजार ३ सय बढी सक्रिय संक्रमणका बिरामी रहेका छन् । ६ सय ७१ जनामा बितेको २४ घण्टामा संक्रमण पत्ता लागेको हो । यस राज्यमा मात्र अहिलेसम्म १ सय २३ जनाले ज्यान गुमाइसकेका छन् भने ३ सय ५ जना अस्पतालमा छन जसमध्ये ३ को आईसीयूमा उपचार भइरहेको छ । मेलबर्नमा एकाउन्टिङ व्यवसाय गर्दै आएका योगेन अधिकारीले सोमबारदेखि कार्यलय पूर्णतः बन्द हुने जनाए । उनी आफ्ना दर्जनौं ग्राहकको काम भए पनि लकडाउनका कारण कार्यालय जान नपाएपछि आफ्नो व्यवसाय प्रभावित हुने सुनाउँछन् । सरकारले जे गरिरहेको छ त्यो सबै सर्वसाधारणको सुरक्षाका लागि भएकाले समेत हामीले सरकारको निर्णयलाई पालना गरेर सहयोग गर्नु आवश्यक छ, उनीहरू भन्छन् ।मेलबर्नका स्थानीय बासिन्दा प्रवासी नेपालीको संगठन एनआरएनए अस्ट्रेलियाका अध्यक्ष केशव कँडेल सरकारले यो निर्णयले यहाँ रहेका अनुमानित ५० हजार बढी नेपाली प्रत्यक्ष प्रभावित हुने सुनाउँछन् । हामी सरकारले प्रदान गर्ने जबसिकरलगायतका सुविधा पाउन सक्ने नागरिकलाई केही नहोला तर विद्यार्थीलाई यसले धेरै असर पार्ने पक्का छ, उनले कान्तिपुरसँग भने । भिक्टोरियामा अहिलेसम्म करिब ३ दर्जन नेपालीमा कोरोना संक्रमण देखिएको छ । अध्यक्ष कँडेल यो संख्या अझ धेरै हुन सक्ने बताउँछन् ।"
जम्मुकश्मीरमा 'गोर्खा ले पाए स्थायी बसोबासको प्रमाणपत्र,"(नयाँदिल्ली)  नरेन्द्र मोदी नेतृत्वको सरकारले जम्मुकश्मीरको विशेषाधिकार अन्त्य गरेको बिहीबार एक वर्ष पुग्दै छ । गत वर्ष भारत सरकारले संविधानमा रहेको धारा ३७० र ३५ (क) खारेज गरिएको थियो । उक्त खारेजीसँगै जम्मुकश्मीर राज्यले विगत ७ दशकदेखि पाउँदै आएको विशेष राज्यको मान्यतासहितको अधिकारको अन्त्य भएको थियो । मोदी सरकारले ती निर्णयसँगै जम्मुकश्मीर राज्यलाई दुईवटा केन्द्रशासित राज्यहरूमा जम्मुकश्मीर र लेहलद्दाखमा समेत विभाजन गरिदियो । विशेषाधिकार खारेज गर्ने निर्णयलाई असंवैधानिक भन्दै त्यहाँका राजनीतिक दलहरूले सुरुदेखि नै विरोध गरेका थिए । यसले जम्मुकश्मीरका नागरिकहरूको हकअधिकार हनन भएको भन्दै उनीहरूले विरोध अझै कायम नै राखेका छन् । तर विशेष राज्यसँगै कसलाई राज्यको स्थायी बासिन्दा मान्ने वा नमान्नेसम्बन्धी अधिकारको खारेजीले अन्य राज्यका नागरिकहरूलाई पनि जम्मुकश्मीरमा स्थायी रूपमा बस्न पाउने व्यवस्था भयो । त्यसका साथै त्यहाँ पुस्तौंदेखि बस्दै आएका केही समुदायहरूले त्यहाँको स्थायी नागरिकसरह नै स्थायी बसोबासलगायतका अधिकार उपभोग गर्नसमेत बाटो खुल्यो । त्यही अधिकार प्रयोग गर्दै नेपालीभाषी गोर्खा समुदायलगायतलाई घरबार जोड्न, राज्यभित्र सरकारी सेवामा प्रवेशदेखि छात्रवृत्तिमा अध्ययन गर्न वञ्चित गरिँदै आएको थियो । त्यसैकारण मोदी सरकारको उक्त निर्णयपछि जम्मुकश्मीरका नेपालीभाषी गोर्खा समुदाय, वाल्मीकि समुदाय र पाकिस्तानबाट आएका मुसलमान शरणार्थीहरूले खुसी व्यक्त गरेका थिए । भारतको गृह मन्त्रालयले स्थायी बसोबास (डोमिसाइल) सम्बन्धी कानुन भने गएको मार्च ३१ मा मात्रै जारी गर्यो । त्यसैका आधारमा मे १८ मा जम्मुकश्मीर सरकारले त्यसका लागि आवेदन माग गरेको थियो । प्राप्त आवेदनकै आधारमा जून २६ देखि स्थायी बसोबासको प्रमाणपत्र वितरण सुरु गरिएको हो । पहिलो चरणमा प्रमाणपत्र पाउनेहरूमा अधिकांश नेपालीभाषी गोर्खा समुदाय एवं वाल्मीकि समुदायकै रहेका बताइएको छ । गोर्खा सभाकी अध्यक्ष करुणा क्षेत्रीले कान्तिपुरसँग कुरा गर्दै आवेदन दिने र बसाबार अनुमति पाउने क्रम जारी रहेको बताइन् । प्रशासनले अनलाइनबाट समेत आवेदन दिने व्यवस्था गरेको छ ।भारतीय सञ्चारमाध्यमका अनुसार हालसम्म अनलाइन आवेदनबाट दिएकाहरूमध्ये ३ लाख ७० हजारले त्यस्तो प्रमाणपत्र पाइसकेका छन् । त्यसमध्ये ७ सयभन्दा बढी गोर्खा समुदायको भएको भारतीय सञ्चारमाध्यमहरूले जनाएका छन् । जम्मुकश्मीर क्षेत्रमा दस हजारभन्दा बढी नेपालीभाषी गोर्खाहरू रहेको अनुमान छ । डोमिसाइलको निर्णयबाट जम्मुकश्मीरका गोर्खाली समुदाय आफूहरूले दशकौंदेखि गर्दै आएको माग पूरा भएको भन्दै दंग छन् । उनीहरूले स्थायी बसोबासको अधिकार पाउने भएपछि मात्र आफूहरूको हैसियत अन्यसरह भएको अनुभूत भएको भन्दै खुसी प्रकट गरेका छन् । पहिले कहिले लखेटिने हो कि भन्ने डर थियो, अब त्यो हटेको छ, निकै खुसी छौं, धेरै वर्षदेखि संघर्षको नतिजा हात परेको छ, जम्मुकश्मीर गोर्खा सभाकी अध्यक्ष क्षेत्रीले भनिन् । क्षेत्रीले अबको नयाँ व्यवस्थापछि आफूले पनि प्रमाणपत्र लिने बताइन् । क्षेत्री जस्तै खुसी छन् शंकर सिंह । जम्मुकश्मीर गोर्खा समाजका उपाध्यक्षसमेत रहेका ६७ वर्षीय शंकर सिंह त आफूहरूले बल्ल स्वतन्त्रता पाएको महसुस भएको बताउँछन् । सबै नेपालीभाषी गोर्खाहरूले बल्ल समान हैसियत पाएको अनुभूत गरेको सिंहको भनाइ छ । अब बल्ल हामी समान भएको अनुभव भइरहेको छ, वास्तवमा बल्ल पो स्वतन्त्र भएका छौं, सिंहले भने । क्षेत्री, पुन र सिंहसँगै जम्मुकश्मीरका सबै नेपालीभाषी गोर्खा मा पछिल्लो निर्णयले खुसीको सञ्चार गरेको छ । उनीहरूले भोग्दै आएको विभेदलाई हेर्ने हो भने यो खुसी स्वाभाविक लाग्छ । स्थायी बसोबासको कागजात नहुँदा उनीहरूले आफू बस्दै आएको घरजग्गासमेत आफ्नो नाममा बनाएका थिएनन् । साथै केही अत्यावश्यक व्यवसाय वा छोराछोरीलाई पढाउनका लागि त्यही घरजग्गा राखेर ऋण लिनसमेत पाउँदैनथे । साथै गोर्खा समुदायका छोराछोरीलाई जम्मुकश्मीर सरकारअन्तर्गतको कुनै पनि जागिरका लागि योग्य मानिँदैनथ्यो । त्यति मात्र होइन, कलेज र विश्वविद्यालयमा छात्रवृत्ति नपाउँदा पढ्नका लागि निकै महँगो शुल्क तिर्नुपर्थ्यो । जबकि अन्य स्थानीयले निकै सस्तोमा पढ्न पाउँथे । राज्यमा अवसर नपाउँदा गोर्खाका छोराहरू बाध्य भएर कि त भारतीय सेनामा वा अन्य राज्यमा रोजगारीका लागि जानुपर्ने बाध्यता थियो । तर उनीहरूलाई पञ्चायतदेखि केन्द्रसम्मको चुनावमा भने भोट हाल्ने सुविधा दिइएको थियो । जम्मुकश्मीरमा डोग्रा र मुसलमानपछि आफूहरू नै मूलवासी भए पनि आफूहरूलाई सधैं पराईको व्यवहार गरिएको गोर्खालीहरूको गुनासो छ । भोटचाहिँ हाम्रो चाहिने तर व्यवहारचाहिँ पराई जस्तो गरियो, पुनले भने ।त्यसैगरी नेपालीभाषीहरूको अर्को संस्था गोर्खा सभा जे एक के की अध्यक्ष लीला ठाकुर जमवालले स्थायी बसोबासको प्रमाणपत्र नहुँदा आफ्नै घर र जग्गामा बसे पनि असुरक्षाको भाव कायम रहेको बताइन् । उनले आफूहरू चार पिँढीदेखि जम्मुकश्मीरमा बस्दै आएको बताइन् । हाल जम्मुको गोर्खा नगर, नयाँबस्ती, मगलमल वाग, उद्यमपुरलगायतका ठाउँमा गरेर करिब दस हजारभन्दा बढी गोर्खा समुदाय रहेको सम्बन्धित संगठनका सदस्यहरूको दाबी छ । हाल नेपालीहरूको सबैभन्दा ठूलो बस्ती भनेको जम्मुको गोर्खा नगर नै हो । जम्मुकश्मीरका तत्कालीन प्रधानमन्त्री मोहम्मद गलाम बक्सीले नेपालीभाषी गोर्खाहरूलाई अहिले बसेको ठाउँ छुट्याएका थिए । गोर्खा नगरमा करिब ४ सय घर भएको बताउँछन् पुन । उनीहरू स्थायी रूपमा घर बनाएर बस्दै आए पनि स्थायी बसोबासको प्रमाणपत्र नहुँदा त्यसको पूर्ण स्वामित्व उनीहरूसँग थिएन । जसले गर्दा उनीहरूले ती अचल सम्पत्ति किनबेच गर्न पाउँदैनथे । जम्मुकश्मीरमा नेपालीभाषी गोर्खाको आगमनका सम्बन्धमा फरकफरक धारणा रहेको पाइन्छ । तर धेरैजसोले गोर्खा राज्य विस्तार क्रममा गोर्खाली सैनिकहरू जम्मुकश्मीरसम्म पुगेको र पछि सुगौली सन्धिपछि केही गोर्खा सैनिकहरू पन्जाबका राजा रणजित सिंहको सेनामा भर्ना भएको दाबी गर्छन् । त्यहीबेलादेखि नै नेपालीभाषी गोर्खाहरू जम्मुकश्मीरमा बस्न थालेको बताइन्छ । पछि जम्मुकश्मीरका डोग्रा राजाहरूले पनि गोर्खालीहरूलाई सेनामा भर्ना गर्न थाले । त्यसपछि जम्मुकश्मीरमा गोर्खालीहरूको उपस्थिति थप बढ्न गयो । त्यसपछि जम्मुकश्मीरका अन्तिम राजा हरि सिंहका छोरा करण सिंहको विवाहमा पनि नेपालीहरू आएको केहीको भनाइ छ । सिंहले राणा प्रधानमन्त्री मोहनशमशेरकी नातिनी योशो राज्यलक्ष्मीसँग विवाह गरेका थिए । दाइजोमा केही सेवकहरू पठाउने परम्पराअनुसार केही नेपालीहरू पनि योशा राज्यलक्ष्मीसँगै जम्मुकश्मीर आएको एकथरीको दाबी छ । जम्मुकश्मीर गोर्खा समाजकी अध्यक्ष करुणा क्षेत्री भने सन् १८५७ देखि फौजकै रूपमा नेपालीहरू जम्मुकश्मीर आएको बताउँछिन् । उनले तत्कालीन राजा गुलाब सिंहले पन्जाबका राजा रणजित सिंहको सहयोगमा आफ्नो सेनामा गोर्खा पल्टन नै निर्माण गरेको बताइन् । र, हरि सिंहको पालासम्म गोर्खालीहरूलाई निकै ठूलो सम्मान रहेको उनले बताइन् । उनले करण सिंहको विवाहमा दाइजोमा गोर्खालीहरू आएको कुरा आफूले विश्वास नगर्ने बताइन् । तर उनले भारत स्वतन्त्र भएर ३७० र ३५ (क) को व्यवस्था लागू भएपछि नेपालीहरूको सामाजिक र आर्थिक हैसियत क्रमशः कमजोर बन्दै गएको भने बताइन् ।"
"अमितलाई कोरोना, अमिताभ निको","नयाँदिल्ली (एजेन्सी) भारतको केन्द्र सरकारका गृहमन्त्री अमित शाहलाई कोरोना संक्रमण भएको छ । भारतीय जनता पार्टीका पूर्वअध्यक्षसमेत रहेका मोदी सरकारका शक्तिशाली मन्त्री शाहले ट्वीटमार्फत आफूलाई कोरोना देखिएको सार्वजनिक गरेका हुन् ।कोरोनाका लक्षणहरू देखिन थालेपछि मन्त्री शाहले परीक्षण गराएका थिए । परीक्षणका क्रममा पोजिटिभ देखिएपछि गृहमन्त्री शाह अस्पताल भर्ना भएका छन् । शाहले केही दिनको अवधिमा आफूसँग सम्पर्कमा आएका सबै व्यक्तिहरूलाई कोरोना परीक्षण गराउनसमेत आग्रह गरेका छन् । यसैबीच, योगी आदित्यनाथ नेतृत्वको उत्तर प्रदेश सरकारकी एक मन्त्रीको कोरोनाका कारण निधन भएको छ । प्राविधिक शिक्षामन्त्री कमलारानी बरुणको कोरोनाका कारण आइतबार लखनउमा निधन भएको भारतीय सञ्चारमाध्यमहरूले जनाएका छन् । ६२ वर्षीया बरुणको लखनउस्थित सञ्जय गान्धी पोस्टग्य्राजुएट इन्स्टिच्युट अफ मेडिकल साइन्समा उपचारका क्रममा निधन भएको उत्तर प्रदेश सरकारले जनाएको छ ।कोरोना संक्रमणपछि अस्पताल भर्ना भएका बलिउड अभिनेता अमिताभ बच्चन उपचारपछि घर फर्किएका छन् । उनले अस्पतालमा रहँदा उपचारमा संलग्न सबैलाई धन्यवादसमेत ज्ञापन गरेका छन् । ७७ वर्षीय बच्चनले आफूलाई गत महिना कोरोना संक्रमण भएको ट्वीटरमार्फत जानकारी दिएका थिए ।"
"दूधमा फ्याट कम, दहीमा कोलिफर्म भेटियो","(काठमाडौं)  सर्वसाधारणले दैनिक प्रयोग गर्ने दुग्ध पदार्थमा व्यापक खेलबाड भएको पाइएको छ । दुग्ध पदार्थ प्रशोधन र सरसफाइमा पर्याप्त ध्यान नदिँदा दहीमा कोलिफर्म र दूधमा हुनुपर्ने गुणस्तर कम देखिएको हो । खाद्य प्रविधि तथा गुण नियन्त्रण विभागले ५६ महिनाअघि विभिन्न डेरीबाट संकलन गरेको दूध र दहीको नमुना परीक्षण गर्दा यस्तो भेटिएको हो । दुग्ध पदार्थमा कोलिफर्म भेटिएको र गुणस्तर पनि भनेअनुसार नपाइएपछि उद्योगीसँग बयान लिन र मुद्दा चलाउन गत असार १५ मा निरीक्षक अधिकृतसमेत तोकिएको छ । परीक्षणका क्रममा निजी डेरीसँगै सरकारी दुग्ध विकास संस्थान (डीडीसी) को उत्पादनमा पनि कैफियत भेटिएको विभागको प्रतिवेदनमा उल्लेख छ । विभाग स्रोतका अनुसार डीडीसीको बालाजु प्लान्टबाट दहीको नमुना संकलन गरिएको थियो । नमुना परीक्षण गर्दा दहीमा कोलिफर्म भेटिएको हो । कोलिफर्म शून्य नै हुनुपर्छ । तर प्रायः नमुनामा कैफियत देखिएको विभागका एक अधिकारीले बताए । बालाजु प्लान्टबाट दूधको पनि नमुना संकलन गरिएको थियो । दूधमा पनि कम फ्याट देखिएको ती अधिकारीले जनाए । दूधमा फ्याटको मात्रा ३ हुनुपर्नेमा २९ मात्रै देखियो । संकलित नमुनाको ठोस पदार्थ ८ हुनुपर्नेमा ७७ मात्रै छ, उनले भने । विभागले डीडीसीकै फुल क्रिम मिल्क (हरियो प्याकेट) दूधको पनि नमुना लिएको थियो । त्यसमा पनि फ्याटको मात्रा कम देखिएको छ । हरियो प्याकेटको दूधको फ्याटको मात्रा ५ प्रतिशत हुनुपर्नेमा ४७ प्रतिशत मात्रै भेटियो, ती अधिकारीले भने ।डीडीसीकै लैनचौर कार्यालयबाट पनि दहीको नमुना संकलन गरिएको थियो । उक्त नमुनामा पनि कोलिफर्म देखिएको विभागको प्रतिवेदनमा उल्लेख छ । दहीमा कोलिफर्म शून्य हुनुपर्नेमा प्रतिग्राम दहीमा १३ हजार सीएफयूसम्म भेटियो, विभागका ती अधिकारीले भने । कच्चा पदार्थ र प्रशोधनपछि पनि त्यस्तो समस्या हुन सक्ने डीडीसीका सूचना अधिकारी राजेन्द्रप्रसाद अधिकारीले स्विकारे । त्यसका विभिन्न स्रोत छन् । हावाबाट पनि हुन सक्छ । ठाउँ, परिस्थिति र उपकरणहरूका कारण पनि समस्या हुन सक्छ, उनले भने, दूधको नमुना लिँदा पनि फरक पर्न सक्छ । ती कागजात अख्तियार दुरुपयोग अनुसन्धान आयोगमा समेत पठाइएको स्रोतको दाबी छ । विभागले सीताराम गोकुल मिल्कबाट पनि दूधको नमुना संकलन गरेको थियो । उक्त उद्योगले उत्पादन गरेको दूधमा पनि ठोस पदार्थ कम भेटिएको थियो । ठोस पदार्थ ८ हुनुपर्नेमा ७८ मात्रै भेटियो, विभागका अधिकारीले भने । सीताराम गोकुल मिल्कका सञ्चालक सुमित केडिया हुन् । उनी डेरी एसोसिएसनका निवर्तमान अध्यक्ष हुन् । विभागले नेपाल डेरीबाट पनि दहीको नमुना संकलन गरेको थियो । उक्त नमुनामा पनि कोलिफर्म देखिएको विभागले जनाएको छ । नेपाल डेरीका सञ्चालक अरनिको राजभण्डारी हुन् । उनी डेरी उद्योग संघका निवर्तमान अध्यक्ष हुन् । पाटनमा रहेको राजधानी डेरीको दहीको नमुना परीक्षण गर्दा पनि कोलिफर्म भेटिएको विभागको दाबी छ । त्यहाँका नमुनामा प्रतिग्राम ३८ सय कोलिफर्म देखियो, विभागका ती अधिकारीले भने । राजधानी डेरीका सञ्चालक राजकुमार दाहाल हुन् । उनी डेरी उद्योग संघका अध्यक्ष हुन् । कोलिफर्म ईकोलाई र नन ईकोलाई गरी दुई प्रकारका हुने डेरी एसोसिएसनका महासचिव प्रह्लाद दाहालले बताए । अन्तर्राष्ट्रिय मान्यताअनुसार विदेशमा ५ देखि १० सम्मलाई खानयुक्त मानिएको उनको दाबी छ । यद्यपि नेपालको हकमा शून्य नै हुनुपर्ने उनको भनाइ छ । विभागका अनुसार बालाजुमा रहेको पुष्प डेरीबाट संकलित दहीमा पनि कोलिफर्म थियो । उक्त नमुनामा प्रतिग्राम ५१ सय सीएफयूसम्म भेटिएको विभागको दाबी छ । भद्रकाली डेरी फर्मबाट संकलित नमुनामा पनि कोलिफर्म, चपलीमा रहेको हाम्रो डेरी उद्योग (एचडी डेरी) बाट संकलित दहीको नमुनामा प्रतिग्राम ६८ हजार सीएफयूसम्म कोलिफर्म रहेका जनाएको छ ।दुग्ध पदार्थमा कोलिफर्म भेटिनुमा मुख्य कारण सरसफाइकै अभाव रहेको विभागका निरीक्षक अधिकृत ईश्वर सुवेदी बताउँछन् । यसले झाडापखाला, पेट दुख्नेलगायत समस्या हुन्छ । कैफियत भेटिएको छ, सुवेदीले भने, बयानका लागि पत्र पठाइसकेका छौं । त्यसपछि मुद्दा चलाउँछौं । विभागका प्रवक्ता मोहनकृष्ण महर्जनले पनि ढिलाचाँडो त्यस्ता कैफियत भेटिएका डेरीलाई कारबाही हुने बताए ।"
६ स्थानीय तहमा अझै पुगेनन् बैंक,"(काठमाडौं)  सबै स्थानीय तहमा कम्तीमा एउटा वाणिज्य बैंकको शाखा पुर्याउने सरकारी लक्ष्य अझै पूरा गएको छैन । यसका लागि ०७४ असारभित्र अनिवार्य रूपमा सबै स्थानीय तहमा शाखा पुर्याउन राष्ट्र बैंकले वाणिज्य बैंकलाई निर्देशन दिएको थियो । दिएको मिति सकिएको तीन वर्षसम्म पनि ६ वटा स्थानीय तह अझै वाणिज्य बैंकविहीन छन् । गत असारसम्म वाणिज्य बैंकको शाखा नपुगेका स्थानीय तहमा ताप्लेजुङको मिक्काखोला, धादिङको रुवीभ्याली र नेत्रावती, जाजरकोटको जुनिचाँदे, बझाङको काँडा र थलारा गाउँपालिका हुन् ।बैंक नपुगेका स्थानीय तहमध्ये तीनवटामा छिट्टै सञ्चालन हुने र बाँकी तीनवटामा तत्काल सम्भव नभएको बैंकर्स संघले जनाएको छ । जसमध्ये ताप्लेजुङको मिक्काखोला, धादिङको नेत्रावती र बझाङको थलारा गाउँपालिकामा दुईतीन महिनाभित्रै शाखा पुग्ने बैंकर्स संघका कार्यकारी निर्देशक अनिल शर्माले बताए । उनका अनुसार ताप्लेजुङको मिक्काखोलामा कार्यालय स्थापनाका लागि घर नपाएर ढिलाइ भएको हो । निर्माणाधीन घर बैंकले भाडामा लिइसकेको छ, उनले भने, सम्पन्न भएपछि शाखा सञ्चालन भइहाल्छ ।बैंक नहुँदा कारोबार गर्न निकै गाह्रो भएको ताप्लेजुङको मिक्काखोला गाउँपालिकाका अध्यक्ष रामकुमार साँवाले बताए । गाउँपालिकामा एउटा सहकारीबाहेक वित्तीय कारोबार गर्ने अरू संस्था छैनन्, उनले भने, स्थानीय तहको सबै कारोबार सदरमुकामस्थित बैंकबाट गर्नुपरेको छ । गाउँपालिकाबाट सदरमुकाम पुग्न बसमा करिब ३ घण्टा लाग्ने उनले बताए । एउटा भरपर्दो बैंकको शाखा ल्याउन धेरै ठाउँमा आग्रह गरे पनि अझै आइनसकेको उनले गुनासो गरे । धादिङको रुवीभ्याली गाउँपालिका गणेश हिमालको फेदी हो । हिमाल भएकाले गाउँपालिकाको कार्यालय पनि सदरमुकार धादिङबेंसीबाटै सञ्चालन हुँदै आएको छ । यसकारण बैंक शाखा खोल्न ढिलाइ भएको संघको तर्क छ । जाजरकोटको जुनिचाँदे गाउँपालिकामा केन्द्र कहाँ राख्ने विषयमा विवाद छ । यो विवादको मुद्दा सर्वोच्च अदालतमा विचराधीन छ । यसकारण मुद्दाको टुंगो नलाग्दा शाखा स्थापनामा अप्ठ्यारो भएको संघले जनाएको छ । बैंकिङ कारोबारकै लागि सदरमुकाम जान एक दिन बास बस्नुपर्ने धादिङको रुवीभ्याली गाउँपालिकाका अध्यक्ष चेरुङ तामाङले बताए । अहिलेसम्म बैंक छैन, आफैं विचार गर्नुस् न, कति गाह्रो भएको होला, उनले भने, हिउँदमा त एक दिन लगाएर पनि सदरमुकाम गइन्छ । वर्षामा जान मुस्किल पर्छ । बैंक आउने हल्ला चले पनि अझै कुन बैंक आउने भन्नेबारे टुंगो लागि नसकेको उनले बताए । बझाङ साइपालको काँडा गाउँपालिका पनि धेरै विकट क्षेत्र हो । सोही कारण त्यहाँ तत्काल शाखा खोल्न सम्भव देखिएन, बैंकर्स संघका कार्यकारी निर्देशक शर्माले भने । स्थानीय तहमा बैंक नहुँदा एकातिर ससानो कारोबार गर्न पनि सदरमुकाम धाउनुपरेको छ भने अर्कोतिर स्थानीयमा बचत गर्ने बानी नभएको बझाङको थलारा गाउँपालिकाका अध्यक्ष भुवनेश्वर उपाध्यायले बताए । जिल्लामा दुईतीनवटा सहकारीबाहेक अरु कुनै संस्था नभएको उनले जानकारी दिए । सहकारीमा गाउँपालिकाको कारोबार गर्ने भन्ने हुँदैन, यसकारण सदरमुकाम नै जाने गरेका छौं, उनले भने, सदरमुकाम पुग्नकै लागि गाडीमा डेढदुई घण्टा लाग्छ । संघीय संरचनाअनुसार तय भएका ७ सय ५३ स्थानीय तहमध्ये ०७४ असार मसान्तसम्म वाणिज्य बैंकको शाखा नरहेका स्थानीय तहमा वाणिज्य बैंकले अनिवार्य रूपले शाखा खोल्नुपर्नेछ, ०७४ सालमा जारी राष्ट्र बैंकको निर्देशनमा भनिएको छ, विकास बैंकहरूले वाणिज्य बैंक र विकास बैंक दुवै नरहेका स्थानीय तहमा शाखा खोल्न सक्नेछन् । राष्ट्र बैंकको तथ्यांकअनुसार गत असारसम्म ७ सय ४७ स्थानीय तहमा बैंकको शाखा पुगिसकेका छन् । शाखा पुग्न बाँकी जिल्लामा क, ख र ग वर्गका कुनै पनि वित्तीय संस्था नरहेको राष्ट्र बैंकले जनाएको छ । ती स्थानमा सहकारी र घ वर्गका वित्तीय संस्था भए पनि तिनले निक्षेप संकलन गर्न पाउँदैनन्, राष्ट्र बैंक नियमन विभाग प्रमुख देवकुमार ढकालले भने, निकै दुर्गम भएकाले बैंक तथा वित्तीय संस्थाका शाखा छैनन् ।मुलुक संघीय संरचनामा गएपछि बनेका ७ सय स्थानीय तहमध्ये त्यति बेला करिब साढे २ सयमा मात्र वाणिज्य बैंकको शाखा पुगेको थियो । सबै तहका सरकारी कारोबार वाणिज्य बैंकको शाखामार्फत मात्र गर्नुपर्ने व्यवस्था संविधानमा छ । यसको अर्थ विकास बैंक, फाइनान्स कम्पनी र लघुवित्त वित्तीय संस्थाले सरकारी कारोबार गर्न पाउँदैनन् । यहीकारण स्थानीय तहमा सरकारी कारोबार सञ्चालनका लागि पनि वाणिज्य बैंकको उपस्थिति आवश्यक भएको हो ।यसरी स्थानीय तहमा शाखा खोल्ने बैंकले विभिन्न सुविधा पाउँछन्, जसमा शाखा स्थापना गर्दा राष्ट्र बैंकको पूर्वस्वीकृति नचाहिने, स्थानीय सरकारको कारोबार गर्न पाउने, स्थानीय सरकारको खातामा रहेको पैसाको ५० प्रतिशत आफ्नै बैंकमा राख्न पाउने, सो स्थानमा तीन वर्षसम्म अर्को बैंकले शाखा सञ्चालन गर्न नपाउनेलगायत छन् ।यो व्यवस्थाबमोजिम सम्बन्धित वाणिज्य बैंक वा विकास बैंकले सञ्चालक समितिबाट निर्णय गराई शाखा कार्यालय खोल्न सक्नेछन् । पूर्वस्वीकृति आवश्यक पर्नेछैन, निर्देशनमा भनिएको छ, तोकिएका स्थानीय तहमा शाखा खोल्ने वाणिज्य बैंक वा विकास बैंकको शाखा कार्यालयलाई सरकारी कारोबार सञ्चालन गर्न दिने व्यवस्था मिलाइनेछ ।प्रदेशगत रूपमा हेर्दा प्रदेश २, पाँच र गण्डकी प्रदेशका सबै स्थानीय तहमा बैंकको शाखा पुगेका छन् । प्रदेश २ मा १ सय ३६, पाँचमा १ सय ९ र गण्डकी प्रदेशमा ८५ स्थानीय तह छन् । यस्तै प्रदेश १ का १ सय ३७ स्थानीय तहमध्ये १ सय ३६ मा शाखा पुगेको छ । वाग्मती प्रदेशका १ सय १९ स्थानीय तहमध्ये १ सय १७ स्थानमा, कर्णालीका ७९ स्थानीय तहमध्ये ७८ मा र सुदूरपश्चिमका ८८ मध्ये ८६ वटामा बैंक शाखा पुगेका छैनन् ।"
जनै बनाउँछन् महिला,"(तिलोत्तमा)  बुटवल उपमहानगरपालिका४ राम मन्दिर लाइनमा श्रीमतीका नाममा उद्योग सञ्चालन गरेका बुद्धिप्रसाद शर्मा पाण्डेयले रोजगारीका लागि महिलालाई अवसर दिएका छन् । उनको धागो उद्योगमा रक्षाबन्धनको धागो बनाउने, लक्ष्यबत्ती कात्ने, प्याकिङ गर्ने सबै काम महिलाले गर्छन् । घरको काम सकेर फुर्सदमा काम गर्न चाहने ब्राह्मण महिलालाई आम्दानी होस् भन्ने हिसाबले रोजगारी दिएको हुँ, सञ्चालक पाण्डेयले भने, उद्योगमै आएर काम गर्ने ७ जना छन् भने घरमै बसी काम गर्नेको संख्या १ सयभन्दा बढी छ । उनीहरूलाई दैनिक ज्यालादारीमा पिसको हिसाबले पारिश्रमिक दिने गरेको उनले बताए । कामदारमध्ये एक जनाले मासिक १२ हजारदेखि १५ हजार रुपैयाँसम्म आम्दानी गर्ने गरेको उनले सुनाए । राधा धागो उद्योगको विशेषता नै नक्कली जनैदेखि सावधान भन्ने ट्यागसहित विधिपूर्वक जनै तयार पार्ने रहेको उनले बताए । जनै शास्त्रअनुसारको विधिसम्मत हुन्छ । ३ सरा र त्यसलाई तेब्य्राइ ९ सरा बनाउँदा अलगअलग बाटिएको हुन्छ । प्रत्येक जनैमा पाँच शिखा हुन्छन् । जनै मन्त्रँदा सप्तऋषिलाई तर्पण दिई प्रत्येक डोरामा हुने नौ सराका तन्तु देवता र शिखामा ब्रह्मा, विष्णु, महेश र जगत् जननीको पूजा गरी गायत्री मन्त्रद्वारा पूजा गरिन्छ । शास्त्रअनुसार ती देवता र पाँच शिखाको बन्धनले जनै लगाउनेको रक्षा हुने भनिएकाले यहाँ उत्पादित जनै त्यसैअनुसार उत्पादन गरिएको छ, उनले भने । उद्योगमा उत्पादित जनैलाई विधिवत् पूजा गरी बिक्रीका लागि पठाउने गरेको पाण्डेयले बताए । ०५८ सालमा उनले राधा धागो उद्योग खोलेका थिए । त्यसको उद्देश्य शास्त्रीय विधिअनुसार बत्ती कात्ने धागो र जनै उत्पादन गर्ने थियो । अध्यापन पेसाबाट अवकाश पाएपछि संस्कार जोगाइराख्ने उद्देश्यले उद्योग सञ्चालनमा ल्याएको उनले बताए । भारतबाट आउने जनै, धागो र रक्षाबन्धन विधिपूर्वक बनाइएका कमै हुन्छन्, उनले भने, धर्म, संस्कृतिअनुसार विधि नपुगेका जनै लगाउनुले अर्थ राख्दैन । १९ वर्षअघि स्थापना भएको आफ्नो धागो उद्योगले नेपाली बजारको ७० प्रतिशत स्थान ओगटेको उनले बताए । यहाँ उत्पादित जनै सबैभन्दा पहिले सेना र प्रहरीका पण्डितले प्रयोग गरेका थिए । क्रमैसँग जनै, धागो र रक्षाबन्धन पूर्वको झापा, पश्चिमको धनगढीसँगै काठमाडौं, पोखरा, गुल्मी, अर्घाखाँची, दाङ, नेपालगन्जसम्म पुग्ने गरेको छ । सिधै विदेश नपठाए पनि आफ्नो उद्योगको ट्याग भएका जनै र धागो व्यापारीमार्फत जर्मनी, बेलायत, थाइल्यान्ड, बर्मासम्म पुग्ने गरेको उनले बताए । ३ लाख रुपैयाँबाट सुरु भएको उनको उद्योगमा पहिले वार्षिक ३ हजार पिस जनै उत्पादन हुन्थ्यो । अहिले बढेर ६ लाखसम्म उत्पादन हुन्छ । लगानी बढेर २५ लाख रुपैयाँ नाघेको छ । सुरुमा हाते मेसिनबाट काम हुने भए पनि अहिले प्रविधियुक्त मेसिन प्रयोग गरी धेरै संख्यामा उत्पादन गर्न सकेको पाण्डेयले बताए । पछिल्लो समय बजारमा विधिविपरीत जनै तथा धागो उत्पादन गर्ने बढेको उनले गुनासो गरे । शुद्ध जनै र रक्षाबन्धन सुती धागोबाट बनेको ९ सरा हुनुपर्नेमा बजारमा नाफा कमाउने उद्देश्यले ७५ प्रतिशत पोलिस्टर मिसाइएको ३ सराको मात्रै बनाउने गरिएको उनले बताए ।"
साहसिक पर्यटनमा २० करोड लगानी,"(बागलुङपर्वत)  बागलुङ नगरपालिका१४ को नेपाने भीरमा लामो समयदेखि खेतीपाती हुन छाडेको थियो । बाँदर लागेकाले किसानले मकै पनि रोप्दैनथे । गाईगोरु चराउने र वर्षायामा घाँस काट्ने काममा मात्र यहाँको सयौं रोपनी जमिन थियो । यहाँका स्थानीय खेतबारी बेचेर सहर पसेका थिए ।पाँच वर्षअघि सिन्धुपाल्चोकका राजु कार्की र उनकी श्रीमती फ्लोरेनस आएर यहाँ साहसिक खेल र व्यवसायमा लगाउने तयारी गरे । स्थानीय व्यवसायीले साथ दिएपछि अहिले बागलुङतर्फ एक सय जनासम्म पाहुना राख्ने गरी रेस्टुरेन्ट, होटल, साहसिक साइकल यात्रा, गुलेली पिङलगायत सञ्चालनमा ल्याइएको छ । एसियाकै अग्लो दाबी गरिएको बन्जीजम्पको छेउमा अन्य सहायक र साहसिक खेल तथा पर्यटकीय होटल सञ्चालनमा आएको हो । स्थानीय व्यवसायीसँग मिलेर बनाइएको दि क्लिफ कम्पनीमार्फत २३ रोपनी जग्गामा व्यवसाय सञ्चालन गरेका हुन् । लकडाउनअघि परीक्षण गरिएको बञ्जी तत्काल व्यावसायिक सञ्चालन गर्न ढिलाइ भएपछि सहायक व्यवसायको थालनी गरिएको हो । अझै कोरोना संक्रमणको डर रहेकाले आन्तरिक र बाहिरी पर्यटक भित्र्याउन सकिएको छैन । तर पूर्वाधार भने अधिकांश तयार भएको छ, कार्कीले भने, ५० जनालाई रोजगारी दिने र स्वास्थ्य मनोरञ्जन एवं साहसिक खेलका लागि विदेश जाने प्रवृत्ति रोक्न खोजेका हौं । कम्पनीमा कार्की दम्पतीसहित स्थानीय ८ जना व्यवसायी सहभागी छन् । उनीहरूले यहाँ २० करोड लगानी गरिसकेका छन् ।बागलुङको बलेवादेखि पर्वत सदरमुकाम कुश्मा जोड्ने बन्जीजम्पसँगै भीरमा डोरी टाँगेर गरिने साइक्लिङ र स्विङ (पुलबाटै दुई जनाले एकै पटक खेलिने अग्लो पिङ) र एकल पिङ बनाइएको हो । पानीको सतहदेखि २ सय २८ मिटर अग्लो र ५ सय मिटर लामो पुल छेउका सहायक खेल पनि २ सय ५० मिटरसम्म उचाइमा छन् । ५ सय मिटर माथिसम्म भीरमा डोरीमा साइकल कुदाउने खेल आकर्षक छ । बिहेपछि केही समय फ्रान्समै बसेका कार्की दम्पतीले नेपाल फर्केर ७ वर्षसम्म भोटेकोसीको बन्जीजम्पमा काम गरेका थिए । त्यहाँ काम गर्ने क्रममा नेपालीको संख्या बढ्दै गएपछि नेपालीबाटै साहसिक खेल चल्ने निष्कर्ष निकालेर यहाँ लगानी गरेको कार्कीले बताए । अहिले २० प्रतिशत मात्रै विदेशी र ८० प्रतिशत नेपालीले बन्जी गर्छन्, उनले भने, कोरोना कहरबाट उम्किएपछि आन्तरिक पर्यटकबाटै नेपालको अर्थतन्त्र चलायमान बनाउन सकिन्छ । मुक्तिनाथ जाने विदेशी र भारतीयको पनि आकर्षणको केन्द्र बनाउने उनले योजना सुनाए । कुश्मामा प्रवेशद्वार बनाएर अधिकांश संरचना बागलुङको कैयातर्फ केन्द्रित रहेको कम्पनीका निर्देशक नेत्र पराजुलीले जानकारी दिए । कोरोना कहरका कारण अहिले बन्जी सञ्चालनमा ल्याउन नसके पनि केही समयमा व्यवसाय लयमा फर्कने उनले विश्वास गरे । खेलको छेवैमा धौलागिरि प्राविधिक शिक्षालय, बलेवा विमानस्थल र कालीगण्डकी करिडोर छन् । ती सबै संरचनाले पूर्णता पाइसक्दा दैनिक सयौं पर्यटकको गन्तव्य बन्ने निश्चित भइसकेको पराजुलीले बताए । यहाँका सबै साहसिक खेल खेल्दा पर्यटकले कम्तीमा १० हजारदेखि १५ हजार रुपैयाँसम्म खर्चने उनीहरूको अनुमान छ । पोखरा र काठमाडौंबाट एक दिनदेखि ५ दिनसम्मका प्याकेज लिएर आउने व्यवस्थापनका तयारी गरिएको छ । पोखरामा कार्यालयसमेत खोलेर सम्पर्क बढाइएको छ । यसबाट बर्सेनि २० हजारभन्दा बढी साहसिक खेल खेल्ने पर्यटक थपिने पर्वत उद्योग वाणिज्य संघका अध्यक्ष केदार शर्माको अनुमान छ ।"
चिनियाँ प्राविधिक नफर्किंदा विद्युत् उत्पादन रोकियो,"(पोखरा)  कास्कीको मादी गाउँपालिका२ सेतीखोलामा १२ मेगावाट क्षमताको नामार्जुङमादी जलविद्युत् आयोजनाको काम सकिएको चार महिना भयो । तर आयोजनाले उत्पादन सुरु गर्न पाएको छैन । चिनियाँ प्राविधिक नेपाल आउन नपाउँदा विद्युत् उत्पादन गर्न नपाइएको हो ।आयोजनाबाट उत्पादित बिजुली साढे ४ किलोमिटर तल अपरमादी जलविद्युत् आयोजनाको स्विचयार्डमा जोडेर १३२ केभीए प्रसारण (केन्द्रीय) लाइनमा जोड्ने काम लकडाउनका कारण रोकिएको हो । आयोजनाको सबै निर्माण सकिएर ट्रान्समिसन लाइन परीक्षणसमेत भइसकेको छ । चिनियाँ प्राविधिक आएर सफ्टवेयर मिलाउने काम मात्र बाँकी छ । चिनियाँ प्राविधिक आएर दुईतीन दिन काम गरेपछि विद्युत् उत्पादन सुरु भइहाल्छ, आयोजनाका इन्जिनियर अमित पन्तले भने । नयाँ वर्ष मनाउन चीन गएका प्राविधिक कोरोनाका कारण आउन पाएनन् । यसले चैतबाटै उत्पादन गर्ने लक्ष्य लिएको आयोजना यत्तिकै छ । १२ सय ४५ मिटर लामो नहरबाट मादी नदीको पानी ल्याएर ३ सय मिटर पेनस्टक पाइपमार्फत सेतीखोलास्थित विद्युत् गृहमा पानी खसालिएको छ । हिमालयन हाइड्रोपावर लिमिटेडअन्तर्गत ५ सय ९९ संस्थापक सेयरबाट २ अर्ब २७ करोड लागतमा आयोजना बनेको हो । यसको लागत बढ्न सक्ने लेखा अधिकृत जयराम न्यौपानेले बताए । ग्लोबल आईएमई बैंकको संयोजकत्वमा विभिन्न पाँच बैंकबाट १ अर्ब ४७ करोड रुपैयाँ ऋण लिइएको छ । व्यावसायिक रूपमा विद्युत् उत्पादन भएपछि पब्लिक सेयर खुलाउने तयारी पनि भइरहेको न्यौपानेले जानकारी दिए । आयोजनाले ०६७ भदौमा विद्युत् प्राधिकरणसँग विद्युत् खरिद सम्झौता गरेको थियो ।"
व्यवसायीलाई कामनाको सहुलियत कर्जा,काठमाडौं (कास) कामना सेवा विकास बैंक र अलपसल पब्लिक प्रालिबीच सहुलियतपूर्ण कर्जाको सम्झौता भएको छ । राष्ट्र बैंकको निर्देशनअनुरूप कामनाले अलपसल पब्लिकमा आबद्ध व्यवसायीलाई सहुलियतपूर्ण कर्जा प्रदान गर्नेछ । बैंकका प्रमुख कार्यकारी अधिकृत प्रवीण बस्नेत र अलपसलका अध्यक्ष झवीन्द्र पन्थीले सम्झौतामा हस्ताक्षर गरे । आर्थिक अभिमुखीकरण तथा स्वरोजगारमूलक व्यवसाय विकास र प्रवर्द्धन गर्ने उद्देश्यले सम्झौता भएको हो ।
फेरि पनि नबिल ॅउत्कृष्ट बैंक,काठमाडौं (कास) नबिल बैंकलाई बेलायतको पत्रिका युरोमनीले दोस्रो पटक नेपालको उत्कृष्ट बैंक बाट पुरस्कृत गरेको छ । समकालीन बैंकमध्ये बदलिँदो परिवेशमा बैंकले प्रदान गरेको सेवा तथा नाफामा गरेको वृद्धिलगायतलाई आधार मानेर यो सम्मान प्रदान गरिएको बताइएको छ । नबिललाई समग्र बैंकिङ कार्यसम्पादन मूल्यांकन गरी उत्कृष्ट ठहरिँदै युरोमनीले पुरस्कृत गरेको बैंकले जनाएको छ । सन् १९९२ मा स्थापना भएको युरोमनिज अवार्ड फर एक्सिलेन्स लाई बैंकिङ क्षेत्रको एक मौलिक पुरस्कारका रूपमा लिइन्छ ।
आविष्कार केन्द्रलाई बीओकेका कर्मचारीको साढे २ लाख,काठमाडौं (कास) बैंक अफ काठमान्डू (बीओके) को कर्मचारी संघले राष्ट्रिय आविष्कार केन्द्रलाई दुई लाख ५१ हजार रुपैयाँ सहयोग गरेको छ । विश्वव्यापी महामारीका रूपमा फैलिरहेको कोभिड१९ बाट सिर्जित कठिन परिस्थितिमा सीमित स्रोतसाधनबीच संक्रमण नियन्त्रणको प्रयासका लागि देशभित्र व्यक्तिगत सुरक्षा उपकरण (पीपीई) उत्पादन गर्दै आएको केन्द्रलाई बैंकको कर्मचारी संघले आर्थिक सहयोग गरेको हो । बैंकको कर्मचारी संघका अध्यक्ष अरुण श्रेष्ठले केन्द्रका अध्यक्ष डा महावीर पुनलाई उक्त सहयोग रकम हस्तान्तरण गरे ।
मुक्तिनाथमा शर्मा,"काठमाडौं (कास) मुक्तिनाथ विकास बैंकको स्वतन्त्र सञ्चालकमा श्यामसुन्दर शर्मा नियुक्त भएका छन् । बैंकको सञ्चालक समितिले बैंक तथा वित्तीय संस्थासम्बन्धी ऐन, ०७३ को दफा १४ (३) बमोजिम शर्मालाई आइतबार स्वतन्त्र सञ्चालकमा नियुक्त गरेको जनाएको छ । शर्माले सरकारको उच्चपदमा रही विभिन्न मन्त्रालयअन्तर्गत करिब ३९ वर्ष काम गरेका छन् ।"
ॅमेरो सेयर बाट आईपीओको नवीकरण भुक्तानी,काठमाडौं (कास) सेयर कारोबार तथा आईपीओमा लगानी गर्नेहरूले ईसेवाको मेरो सेयर एकाउन्टबाट नवीकरण भुक्तानी दिन सक्ने भएका छन् । यसअघि डिम्याट एकाउन्ट नवीकरण तथा ब्रोकरको रकम अनलाइनबाट भुक्तानी गर्न सकिने सेवा दिइएको थियो । फेरि ईसेवाले मेरो सेयर एकाउन्ट नवीकरण पनि अनलाइनबाटै गर्न सकिने सेवा उपलब्ध गराएको जनाएको छ ।
एभरेस्टले दियो अस्पताललाई स्वास्थ्य उपकरण,काठमाडौं (कास) एभरेस्ट बैंकले लुम्बिनी नेत्र विज्ञान अध्ययन संस्थानअन्तर्गत रणअम्बिका शाह आँखा अस्पताल तथा रिसर्च सेन्टरलाई १० लाख १५ हजार रुपैयाँबराबरका स्वास्थ्य उपकरण सहयोग गरेको छ । अस्पताललाई अटोरेफ्रेक्तोर मिटर र केरातोमिटर नामक उपकरण सहयोग गरिएको बैंकले जनाएको छ । दृष्टिदोष पत्ता लगाइसकेपछि प्रयोग हुने चस्माको पावर जाँच्न उक्त मेसिन प्रयोग गरिने अस्पतालले बताएको छ । अस्पताल व्यवस्थापन समितिका अध्यक्ष सागरप्रताप राणालाई बैंकका प्रदेश ५ प्रमुख विष्णुप्रसाद ज्ञवालीले उपकरण हस्तान्तरण गरे ।
ॅकम खर्चिलो भएकाले उपयुक्त,"नेपालमा प्लाज्मा थेरापी कति प्रभावकारी छ ? प्लाज्मा थेरापी कोभिड१९ का लागि नयाँ उपचारको विकल्प हो । हाल यो उपचार पद्घति जति मुलुकमा प्रयोगमा ल्याइएको छ, सबै अध्ययनका लागि मात्रै हो । विश्व स्वास्थ्य संगठन (डब्लूएचओ) ले आकस्मिक उपयोगका लागि यो पद्धतिलाई सिफारिस गरेको छ । धेरै ठाउँमा यसको राम्रो प्रभाव देखिएको छ । यसै सन्दर्भमा नेपालमा समेत नेपाल स्वास्थ्य अनुसन्धान परिषद्को समन्वयमा अनुसन्धान उद्देश्यका लागि प्लाज्मा थेरापीलाई अघि बढाइएको छ । यसका लागि हामीले परिषद्सँग सम्पर्क गरेर प्लाज्मा दान गर्ने दाता खोज्यौं र नतिजा पनि धेरै राम्रो आयो ।नेपाल जस्तो राष्ट्रका लागि यो थेरापी उपयुक्त छ । किनभने एन्टिभाइरल औषधि धेरै महँगो हुन्छ । एक मात्राको ८० हजार रुपैयाँसम्म पर्छ । बिरामीलाई १० देखि ११ मात्रासम्म दिनुपर्छ । त्यसको प्रभाव पनि त्यति राम्रो देखिएको छैन । हामीले प्लाज्मा थेरापीबाट उपचार गरेका बिरामीमा एन्टिभाइरल औषधिसमेत चलाएका थियौं । ५ दिन रेमडिसिभिर एन्टिभाइरल चलाएपछि पनि राम्रो सुधार देखिएन । हाम्रा ९० प्रतिशतभन्दा बढी जनता यस्ता औषधि किन्न सक्दैनन् । नेपालजस्तो मुलुकमा औषधिको मूल्यले धेरै महत्त्व राख्ने भएकाले अत्यन्त न्यून खर्च लाग्ने प्लाज्मा थेरापी नै हाम्रा लागि महत्त्वपूर्ण हो ।यसबाट उपचार गर्न कति खर्च लाग्छ ?प्लाज्मा थेरापी खासमा रक्तदान हो । नेपालको कानुनअनुसार कसैले रकम लिएर रक्तदान गर्न पाउँदैनन्, इच्छाले मात्र गर्न सक्छन् । यसैले यो थेरापीमा रुचि राख्ने व्यक्तिले रक्तदान गर्न सक्छन् । रक्तदान गर्न शुल्क लाग्दैन । रगतको प्रोसेसिङ मा विभिन्न रोगको संक्रमण नभएको सुनिश्चित गर्न स्क्रिनिङ गरिन्छ । यसका लागि ६ सयदेखि ७ सय रुपैयाँसम्म खर्च हुन्छ । त्यसपछि रगतबाट प्लाज्मा छुट्याउनुपर्छ । ब्लड बैंकमा यो छुट्याउने प्रक्रियाका लागि स्वास्थ्य अनुसन्धान परिषद्ले शुल्क तिर्छ । यसैले बिरामीले प्लाज्मा थेरापीमा कुनै खर्च गर्नु पर्दैन, निःशुल्क हुन्छ ।संक्रमितलाई कतिपटक प्लाज्मा चढाउनुपर्छ ? हामीले पहिलो केसमा एकपटक मात्र प्लाज्मा दिँदा नै संक्रमितमा राम्रो सुधार देखिएको थियो । धेरैजसो संक्रमितलाई एक मात्रा प्लाज्माले नै सुधार हुन्छ भने कसैकसैलाई दोहोर्याउनुपर्छ ।कस्ता बिरामीलाई प्लाज्मा थेरापी आवश्यक पर्छ ? प्लाज्मा थेरापी १८ वर्षमाथिका कोभिड१९ संक्रमितमा गर्न सकिन्छ । यसका लागि बिरामी अस्पतालको आईसीयूमा भर्ना भएको हुनुपर्छ । स्वास्थ्य अवस्था गम्भीर वा अक्सिजन धेरै चाहिने र ज्यान नै खतरामा पर्ने खालको निमोनिया भएको हुनुपर्छ । फोक्सोको एक्सरेमा २४ देखि ४८ घण्टाभित्र ५० प्रतिशतले निमोनियाको दाग बढेको, श्वास फेर्ने दर प्रतिमिनेट ३० पटकभन्दा बढी भएको र अक्सिजन स्याचुरेसन ९३ प्रतिशतभन्दा कम भएको बिरामीमा मात्र यो पद्धतिबाट उपचार गर्न सकिन्छ ।कस्ता व्यक्तिले प्लाज्मा दान गर्न सक्छन् ?१८ वर्षभन्दा धेरै उमेरका कोरोना संक्रमणमुक्त व्यक्तिले प्लाज्मा दान गर्न सक्छन् । दातामा कोरोनाको लक्षण नहुनुका साथै दोहोर्याएर पीसीआर परीक्षण गर्दा नतिजा नेगेटिभ आएको हुनुपर्छ । कोरोनामुक्त भएको १४ दिन पुगेपछि दान गरिएको प्लाज्मालाई थेरापीका लागि उपयुक्त मानिन्छ । एकपटक प्लाज्मा दान गरेको व्यक्तिले दुई साताको अन्तरमा फेरि रक्तदान गर्न सक्छन् । तर रक्तदाता र ग्रहणकर्ताबीचको रक्त समूह मिल्नुपर्छ ।यस पद्धतिको कुनै खराब पक्ष त छैन ?प्लाज्मा थेरापीको मुख्य खतरा ट्रान्सफ्युजन रिलेटेड एक्युट लंग इन्ज्युरी हो । अर्थात् कहिलेकाहीँ ट्रान्सफ्युजन भएपछि प्रतिक्रियास्वरूप फोक्सोको अवस्था झन् बिग्रिने सम्भावना रहन्छ । विशेष गरी कोरोनामुक्त सुत्केरीको रगत अरू बिरामीलाई दिँदा यसको सम्भावना रहन्छ । यो सम्भावना कम गर्न हामीले पुरुष र सुत्केरीबाहेकका महिलाको मात्र रगत दानमा लिने गरेका छौं ।"
'अवतारी टासी दाइ र मनाङ,"(काठमाडौं)  केही बूढो भएर हो कि अब त टासी घले पनि धेरैका टासी दाइ भए । अझ अवतारी टासी रे एक उनले आफ्नो जमानामा फुटबल पनि खेले, गल्फ त अझै खेलिरहेका छन् । तर जतिबेला उनले फुटबलको बल देखेका थिएनन् । गल्फ भन्ने खेल हुन्छ भनेर सुनेका पनि थिएनन्, आफ्नो मनाङतिरको गाउँमा सानो छँदा खाली खेलिरहन्थे । उनले खेल्ने खेल अलिकति फुटबल जस्तो थियो, अलिकति क्रिकेट जस्तो पनि थियो । आफ्नै गाउँले प्रविधिले बनाएको बललाई पहाडको भित्तामा सकेसम्म जोरले प्रहार गर्थ, सके खुट्टाले नभए लट्ठीले अनि भित्तामा ठोक्किएर आएको बललाई समाउनुपर्थ्यो । यही खेलमा सानो टासीलाई महारथी प्राप्त थियो । त्यसैले त्यति बेलाकै बूढापाका भन्थे रे, यी त अवतारी हुन् खेलका । अझ भनौं खेल्नका लागि फेरि पुनर्जन्म लिएका । नभन्दै टासी दाइले फुटबलको मैदानमा पनि धेरै खेले, गल्फ कोर्समा पनि उत्तिकै समय बिताइसकेका छन् । मैदानबाहिरको खेलमा पनि उनी उत्तिकै माहिर छन् । जेहोस्, हालैका कुनै दिन बिहान सबेरै उनी आफ्ना केही पुराना कुरा सुनाउन तयार भए । लगभग चार दशकभन्दा बढी समयको नेपाली फुटबलमा कुनै न कुनै भूमिका र पात्रका रूपमा देखा परे । उनीबिना नेपाली फुटबलको एक कालखण्ड अधुरो नै हुन्छ । अब टासी घले भनेपछि मनाङ मर्स्याङ्दी क्लबको कुरा आउने नै भयो । खासमा कुरा यसैबारे हो, नेपाली घरेलु फुटबलको सबैभन्दा सफल र लोकप्रिय क्लब कसरी अस्तित्वमा आयो त ? फेरि बिहानकै कुरा, त्यो पनि पुसको । त्यसमाथि काठमाडौंको जाडो । तर घटना भने आजको होइन, ०३८ सालको । त्यो वर्षको पुसको कुनै बिहान दशरथ रंगशालामा ८ बजे निकै महत्त्वपूर्ण खेल भएको थियो । त्यतिबेला लिगमा पनि फाइनल हुन्थ्यो, त्यो खेल सहिद स्मारक लिग बी डिभिजनको फाइनल थियो । खेल थियो, थ्रीस्टारविरुद्ध ठमेल११ । कुनै न कुनै अवसरमा यो खेलबारे प्रायः चर्चा भइरहन्छ । आखिरमा यो खेलको ऐतिहासिक महत्त्व छ । यो खेल जसले जित्थ्यो, त्यो ए डिभिजन पुग्थ्यो । त्यसै बिहानै दशरथ रंगशालाका दर्शकदीर्घा लगभग भरिसकेको थियो । खेल आखिरमा थ्रीस्टारले २० जित्यो र ए डिभिजनमा उक्लिन सफल रह्यो । त्यसयता त थ्रीस्टार त्यहीं छ, सानले । यसबारे थ्रीस्टार र भित्री पाटनका फुटबलप्रेमीले सुनाउने कथा एकथरी छ । त्यसअनुसार त्यस खेलमा पवन रानामगर र प्रेमबहादुरले गोल गरेका थिए । अब टासी दाइको मुखबाट सुनेको विवरण यस्तो छ, जुन ठमेल र भित्री काठमाडौंको हो । स्कोरमा कुनै समस्या भएन, खेल थ्रीस्टारले नै जितेको हो । तर त्यो खेल पूरा चलेको थिएन । दोस्रो गोल विवादास्पद रह्यो । खेलका रेफ्री थिए मथुरा श्रेष्ठ । दर्शकदीर्घाबाट बजेको सिठीमा ठमेलका खेलाडी झुक्किए र उनीहरूले आफ्नो पेनाल्टी एरियामा बल रोके । त्यसैमा रेफ्रीले पेनाल्टीको निर्णय दिए र दोस्रो गोल भयो । तर यसलाई ठमेल समर्थकले स्विकार्न सकेनन् र झगडा सुरु भयो । झगडा बढ्दै गयो, दर्शक मैदानमै ओर्लिए, खेल त्यहीं रोकियो । त्यस दिन दशरथ रंगशालामा भएको झगडा निकै डरलाग्दो थियो । यस्तो मारामार र काटाकाटको झगडा यसअघि र पछि कहिले पनि भएन होला । झगडा न हो, अहिलेका बूढापाका पाटनतिरका भए भन्छन्, त्यसमा हामीले नै जित्यौं । ठमेलतिरका बूढापाका भन्छन्, होइन झगडामा हामी नै माथि रह्यौं । आखिरमा यस्तो झगडाको नतिजा त हुन्न होला । जेहोस्, त्यो घटनापछि ठमेल कारबाहीमा पर्यो, दुईवर्षे प्रतिबन्धको । अझ रेलिगेसनमै पारियो । खेलाडीमाथि पनि यस्तै प्रतिबन्धको सजाय सुनाइएको थियो । त्यसको अर्थ टासी दाइ पनि प्रतिबन्धमा परे । त्यो खेल खेल्नेमा भर्खर किशोर उमेर छोएका दुई खेलाडी पनि थिए, पहिलो त मणि शाह भए, अर्को विराटजंग शाह । उनीहरू पनि कारबाहीमा परे । पछि उनीहरू तत्कालीन राष्ट्रिय खेलकुद परिषद्का सदस्य सचिव शरदचन्द्र शाहलाई भेटेर क्लब र आफूहरूमाथि लागेको प्रतिबन्ध हटाउन अनुरोध गर्न गए । तर कुरा मिलेन । पछि मणिमाथिको प्रतिबन्ध मात्र हट्यो किनभने उनलाई नेपालको उमेर समूहको फुटबलमा खेलाउनु थियो । ठमेल क्लब खासमा त्यहींका भगवान बहालतिरका रैनाथे नेवारले स्थापना गरेका थिए । त्यसले कहिले पनि ए डिभिजनमा खेलेन । प्रतिबन्ध सकेपछि यसले फेरि बी डिभिजन उक्लिन पनि सफल रह्यो । एकपल्ट मनाङ मर्स्याङ्दी र ठमेलकै खेल पनि भएको थियो, बी डिभिजनमा । मनाङ मर्स्याङ्दीको स्थापना र उदयपछि त यो सधैंका लागि हरायो । कसरी हरायो, त्यो टासी दाइलाई पनि हेक्का छैन, उनी त खाली भगवान बहालको एउटा औषधि पसल मात्र सम्झन्छन् । खेल सकेपछि खाजा खान त्यहीं जान्थे खेलाडीहरू । जुन दिन दशरथ रंगशालामा त्यो झगडा भएको थियो, त्यतिबेलासम्म मनाङ मर्स्याङ्दीको कुनै अस्तित्व नै थिएन । तर क्लबको बीउ रोप्ने काम भने त्यही बेला भएको थियो भन्दा हुन्छ । त्यसैले त अहिले पनि मनाङ मर्स्याङ्दी र थ्रीस्टारबीच खेल हुनुपर्छ, प्रतिद्वन्द्विता अलि चर्को नै हुन्छ । ठमेलमा प्रतिबन्ध लागेपछि पनि टासी र उनका साथीहरूले फुटबल भने खेल्न छाडेनन् । त्यतिबेला बिहान खेलेर खाजा खान ठमेलतिर लाग्थे । यस्तै खाजा गफका क्रममा कुरा निस्क्यो, एउटा फुटबल क्लबको स्थापना गर्ने । ख्याल ख्यालमा निस्केको त्यो कुरामा पछि सबै गम्भीर भए र सुरुमा एउटा विधान नै तयार पार्ने कुरा भयो । यसका लागि केही साथीहरू बागबजारको कुनै ल फर्ममा छिरे र त्यहाँबाट फर्कंदा उनीहरूको हातमा विधान थियो । पछि रानीपोखरीमा रहेको अञ्चलाधीश कार्यालयमा गएर क्लब दर्ता पनि भयो, अध्यक्ष अरू कोही नभएर टासी नै थिए । त्यसपछि त मनाङ मर्स्याङ्दीले डी डिभिजनबाट खेल्न थाल्यो । बाँकी त इतिहास नै भयो । मनाङ मर्स्याङ्दीको सुरुआती दिनको इतिहास अझै लेखिएको छैन भन्दा हुन्छ, तर त्यसलाई सुनाउनेहरू अझै हट्टाकट्टा नै छन् । जस्तो, टासी दाइ आफैं । उनलाई पनि अब यसलाई सुनाउने सुर चलेको छ, हामीलाई भने सुन्ने ।जस्तो एउटा कथा । मनाङ मर्स्याङ्दीले अहिलेको जर्सीको स्वरूप कसरी तयार भयो त ? उनी सुनाउँछन्, हङकङ गएका बेला डी डिभिजनमा पहिलोपल्ट लगाएर खेलेको पूरा जर्सी सेट मैले किनेको थिएँ । त्यसमा पुमाको ट्र्याकसुट थियो । सबैका लागि खर्च भएको थियो, जम्मा ४० हजार, जुत्तासम्म पनि गरेर । एउटा जर्सीको सेट आकाशे र सेतो रङको धर्सा धर्सा भएको थियो, उनलाई मन पर्यो र किनिहाले । खासमा यो जर्सी कुन क्लबको थियो त ? यसबारे उनलाई पनि राम्रोसँग हेक्का छैन । अनुमान गर्छन्, कुनै उताकै क्लबको हुनुपर्छ, वा कुनै देशको । संयोग कस्तो भने यो जर्सी लगभग अर्जेन्टिनाको जस्तै थियो । जति बेला मनाङ मर्स्याङ्दीको उदय भएको थियो, त्यतिबेलाको समय अर्जेन्टिना र डिएगो म्याराडोनाकै थियो । त्यसैले यसैले निरन्तरता पनि पायो, सबैले मन पनि पराए । यस्ता धेरै कथा छन्, जुन उनी सुनाउन सक्छन्, उनका त्यो बेलाका साथीहरू सुनाउन सक्छन् । उनले वाचा पनि गरेका छन्, सुनाउँछु भनेर । यिनै अवतारी टासी दाइ केही समय बिराएर विवादमा फसिरहन्छन् । दोष जसको भए पनि उनको नाम जोडेर थरीथरीका कुरा निस्किरहन्छन् । तर यी सबै एक प्रकारले माफयोग्य छन् किनभने उनले नेपाली फुटबललाई दुई ठूला गुन लगाएका छन्, पहिलो त मनाङ मर्स्याङ्दीको स्थापना गर्नु र त्यसलाई हुर्काउनु । दोस्रो मणि शाहलाई सुरुआती दिनतिर सहयोग गर्नु र यसलाई पछिसम्म पनि जारी राख्नु । अब कसैले नसोधे हुन्छ, मनाङ मर्स्याङ्दी के हो र मणि को हुन् भनेर ।"
इमोबिललाई गोल्डेन बुट,टुरिन युभेन्ट्सले इटालीको सिरी ए मा शनिबार लगातार दोस्रो हार बेहोरेको छ । सिजनको आफ्नो अन्तिम लिग खेलमा क्रिस्टियानो रोनाल्डोबिना मैदानमा उत्रेको युभेन्ट्स रोमासँग ३१ ले पराजित भएको हो । औपचारिक महत्त्व नभएको हुनाले रोनाल्डोलाई यो खेलमा आराम दिइएको थियो । युरोपेली च्याम्पियन्स लिग सुरु हुन ठीकअगाडि युभेन्ट्सले आफ्नो लय गुमाएको हो । यसअघि नै लगातार नवौंपल्ट लिग उपाधि जितिसकेको युभेन्ट्सले शुक्रबार अन्तिम १६ मा लियोनविरुद्ध खेल्दैछ । त्यस अन्तिम १६ को खेलमा युभेन्ट्स १० ले पछाडि छ ।
दूरी र मास्कले मार्सल आर्ट्सको अभ्यास प्रभावित,"(तिलोत्तमा)  कराते खेलाडी रश्मि पाण्डे बिहान रनिङ र व्यायामसँगै काता अभ्यास गरेर दिनको सुरुआत गर्छिन् । यति त धेरै सर्वसाधारणले दैनिक गरिरहेकै हुन्छन् । खेलाडीका हिसाबले घरमा गरिने अभ्यास पर्याप्त नभएको उनले महसुस गरेकी छन् । सानो छँदा एकअर्कालाई हिर्काउने पनि खेल हुन्छ भन्ने लाग्थ्यो । अहिले मार्सल आर्टबाटै उनको परिचय बनिसकेको छ । कोभिड१९ कारण लकडाउनले उनको खेल क्षमता खुम्च्याइदिएको छ । बुटवल११, देवीनगरमा ०५९ सालमा जन्मिएकी रश्मि ब्ल्याकबेल्ट सेकेन्ड डान हुन् । लकडाउनअघि झिसमिसेमै ट्रेनिङ सेन्टर पुगिसकेकी हुन्थिन् र प्रशिक्षकको सिकाइ लिन्थिन् । त्यो दिनचर्या पूरै फेरिएको छ । बिहान आफूले सिकेर विद्यालयमा सिकाउन पुग्थें, उनले सुनाइन्, लकडाउन खुकुलो भएपछि आफूले अभ्यास गरिरहे पनि विद्यार्थीलाई सिकाउन पाएकी छैन । दैनिक सिकेका कतिपय तरिका र विधि लकडाउनले भुलाएको भन्दै उनले एउटै तरिका सिक्न धेरै समय खर्चिनुपरेको बताइन् । जुन विषय पनि निरन्तर गरिरहे सम्झनामा ताजा रहन्छ तर छोड्ने बित्तिकै लयमा फर्कन समय लाग्ने अनुभव रश्मिले सुनाइन् । ०७३ मा नवौं राष्ट्रपति खेलकुदमा काता र कुमुतेबाट स्वर्ण र रजत पदक जितेपछि पाएको पुरस्कारले हौसला बढाएको उनी बताउँछिन् । खेल खेलिन्छ तर देशका लागि खेलेर पदक जित्नु सानो कुरो होइन रहेछ, उनले भनिन्, सबैको ध्यान आफूतिर केन्द्रित हुँदाको खुसी नै बेग्लै हुन्छ । बिहानबाटै आफ्नो अभ्यास र बालबालिकालाई सिकाउने गरेकी उनले महिनौंसम्म लकडाउन हुँदा नियमबद्ध चलेको दैनिकीमा खलल आएको सुनाइन् । बन्दाबन्दीभर छतलाई तालिमस्थल बनाएकी उनी गुरुहरूको सिकाइको प्रतीक्षामा छिन् । जुन सिकाइ उनले घरमा पाइनन् । कक्षा १२ को परीक्षा दिएकी रश्मिले अनलाइन करातेका प्रतियोगितामा भाग लिइन् । उनले काताबाट दोस्रो भएर पुरस्कार पाइन् । दक्षिण कोरियामा रहेका खेलप्रेमी व्यक्तिले आयोजना गरेको प्रतिस्पर्धामा उनले भाग लिइन् । घरमा बसेपछि कहिले धेरै सुतिने, कहिले के बहाना बन्ने हुँदोरहेछ, उनले भनिन्, १५ दिन भयो, केही खुकुलो भएपछि ट्रेनिङ सेन्टरमै सिक्न थालेकी छु । लयमा फर्कन अझै केही समय लाग्ला । बन्दाबन्दी नभएको भए पोखरामा हुने भनिएको अन्तर्राष्ट्रिय च्याम्पियनसिपलगायत अन्य प्रतियोगितामा भाग लिएकी हुन्थिन् ।बन्दाबन्दीले हरेक खेलाडीलाई केही मात्रामा अल्छी बनाएको र गुरुसँग सिक्न जाँदा मास्क, सेनिटाइजर प्रयोग गर्नुपरेको र त्यसले अप्ठ्यारो बनाएको उनले बताइन् ।आठौं राष्ट्रिय खेलकुदमा सफलता पाउन नसकेपछि उनी १३ औं दक्षिण एसियाली खेलकुद छनोटको परिनन् । ०७१ को भदौमा धनगढीमा सम्पन्न अन्तर्राष्ट्रिय कराते च्याम्पियनसिपमा यू१२ खेलेकी उनी दोस्रो भएकी थिइन् । फाइनल भारतीय खेलाडीसँग पराजित उनले लगत्तै जुनियर टिमका लागि दिइएको अन्तर्राष्ट्रिय तालिम लिने मौका पाइन् । केही दिन काठमाडौंमा बसेर क्लोज क्याम्प अभ्यास गर्न पाइयो, उनले भनिन्, त्यस्ता सामग्री स्थानीयस्तरमा समेत उपलब्ध हुने हो भने खेलाडीलाई थप सहज र सिकाइ राम्रो हुने हुन्थ्यो ।जिल्लामा सिक्दा त्यस्ता सामग्री त परै जाओस्, सामान्य म्याट पनि नहुने र भुइँमै अभ्यास गर्ने गरेको उनले सुनाइन् । रश्मिले देशको प्रतिनिधित्व गर्दै थाइल्यान्डमा सम्पन्न थाइल्यान्ड ओपन कराते च्याम्यिनसिपमा २०१९ मा भाग लिइन् । तर त्यहाँ सफलता पाउन सकिनन् । आगामी प्रतिस्पर्धाका लागि अनुभव भएको उनी बताउँछिन् ।सिद्धार्थनगर नगरपालिका३, राइस मिल टोलका तेक्वान्दो खेलाडी किरणबहादुर आलेलाई कहिले लकडाउन पूरै खुला होला र प्रतिस्पर्धामा भाग लिन पाइएला भन्ने चिन्ता छ । १३ औं दक्षिण एसियाली खेलकुदमा भैरहवा तेक्वान्दो डोजाङबाट छानिएर ग्यारोगीतर्फ ८० केजीमुनि प्रतिस्पर्धामा भिडेका किरणले रजत हात पारे । उक्त प्रतियोगितामा भाग लिन पाउनु नै ठूलो जस्तो लाग्यो, उनले भने, खेल नै जीवन भनेर लागेपछि हरेक पटक कुनै न कुनै प्रतियोगिता होस् र भाग लिन पाऊँ भन्ने लाग्दोरहेछ । बाहिरी मैदान आवश्यक नपर्ने भए पनि तेक्वान्दो फराकिलो स्थानमा सिक्नुपर्ने र खेलाडीले सहजता महसुस गर्न आवश्यक रहने उनी बताउँछन् । उनले आउटडोरमा खेलेजस्तो रमाइलो गर्न भने पाएका छैनन् । संसारकै समस्या आफूले पनि सामना गर्नुपरेको भन्दै चित्त बुझाए । अरू खेलमा शारीरिक दूरी कायम गरेर अभ्यास गर्न सकिन्छ, हाम्रो त कन्ट्याक्ट खेल हो, उनले भने, दूरी सम्भवै नहुने तेक्वान्दोमा केही न केही नयाँ नियम बनाएर खेल्न सकिन्छ । एक महिनादेखि आलेले स्वास्थ्य सुरक्षा अपनाएर आफ्ना प्रशिक्षार्थीलाई सिकाइरहेका छन् । उनीहरूलाई सिकाउँदै आफूले अभ्यास गर्ने गरेका उनले लकडाउनले परिवारसँगै समय बिताउनुका साथै परिवारले देख्ने गरी आफ्नो खेल प्रदर्शन गर्न पाएको सुनाए । आफू खेलेको कुनै पनि खेल हेर्न नपाएका परिवारका सदस्यले घरमै हेर्दा धेरै नै मिहिनेत गर्नुपर्ने खेल रहेछ भनी प्रतिक्रिया दिने गरेको अनुभव बटुले । कुनै बेला खेल छोड्ने सोच बनाइसकेका उनलाई खेलमा निरन्तरता दिन श्रीमतीले पनि सघाएकी छन् ।लकडाउन खुकुलो भएपछि पनि केही बालबालिकाका अभिभावकले डरका कारण प्रशिक्षणमा नपठाएकाले छुटेका र अहिले गरिरहेका सँगै हुन नपाउँदा एउटै सिकाइ दोहोर्याउनुपर्ने बाध्यतासमेत हुने बताए । धेरैबेरसम्म मास्क, ग्लोभ्स लगाएर प्रशिक्षण गर्न पनि सम्भव नरहेकाले पूर्ण रूपमा लकडाउन खुला हुने समय पर्खिरहेको उनले बताए ।कन्ट्याक्ट खेल भएकाले इन्डोर गेममा लकडाउनको नकारात्मक प्रभाव परेको जिल्ला खेलकुद विकास समिति रूपन्देहीका तेक्वान्दो प्रशिक्षक प्रकाश राजभण्डारीले बताए ।"
आर्सनलले जित्यो एफए कप,"लन्डन (रोयटर्स) कप्तान पिएरे एमरिक अबामेयाङको दुई गोल मद्दतमा आर्सनलले १० खेलाडीमा सीमित चेल्सीलाई २१ ले पराजित गर्दै शनिबार एफए कप जितेको छ । आर्सनलले एफए कप जितेको यो कीर्तिमानी १४ औं पल्ट हो । यससँगै आर्सनल अर्को सिजनको युरोपा लिगलाई छनोट भएको छ । वेम्बलीको खाली रंगशालामा प्राप्त यो सफलता आर्सनल व्यवस्थापकका रूपमा मिखेल आर्टेटाको पहिलो हो । उनले यो सफलतापछि खुसी व्यक्त गरे । उनले भने, खेलाडीको रूपमा भन्दा पनि प्रशिक्षक भएर उपाधि जित्दा धेरै खुसी लागेको छ । मलाई विश्वास छ, यो आर्सनलका लागि सुरुआतमात्रै हो । यो हाम्रा लागि विशेष दिन पनि हो किनभने यसले धेरैलाई खुसी दिएको छ । हामी सबैले यसका लागि धेरै मिहिनेत गरेका छौं । आर्टेटा जनवरीमा मात्रै आर्सनल आएका हुन् । यसअघि म्यानचेस्टर सिटीमा पेप ग्वार्डिओलाका सहायक रहेका आर्टेटाले उनाइ एम्रीको स्थान लिएका थिए । फाइनल खेल ११ को बराबरी रहेको स्थितिमा अबामेयाङले ६७ औं मिनेटमा निर्णायक गोल गरे । घरेलु लिगमा राम्रो गर्न नसकेको आर्सनल अंकतालिकाको आठौं स्थानमा रहेको थियो । चेल्सीले पाँचौं मिनेटमा क्रिस्टियन पुलिसिचको गोलले अग्रता लिएयता अबामेयाङले २८ औं मिनेटमा पेनाल्टीबाट गोल फर्काएका थिए । हारपछि चेल्सीका व्यवस्थापक फ्रान्क लाम्पार्डले एक गोलको अग्रता कायम राख्न नसक्नु नै हारको मुख्य कारण रहेको बताए ।"
