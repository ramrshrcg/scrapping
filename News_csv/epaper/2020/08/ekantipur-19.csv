शीर्षक,विवरण
अस्पतालहरूमा संक्रमित अटाउनै मुस्किल,"सरकारको गफ धेरै, काम कमएक सरकारी अस्पतालको आईसीयूमा कार्यरत चिकित्सकका अनुसार अहिले अस्पतालहरूको अवस्था भयावह भइसकेको छ । बाहिरी जिल्लामा उपचार नपाएर काठमाडौं आएका पनि धेरै छन् । यहाँ पनि लक्षण भएका संक्रमित धेरै देखिन थालेपछि समस्या भएको हो, उनले भने, सरकारले नै हस्तक्षेप गरेर आईसीयू र भेन्टिलेटरयुक्त सुविधा नथप्ने हो भने धेरै जनाको ज्यान जाने निश्चित छ । हामीले च ाहेर पनि उपचार गर्न सक्ने अवस्था छैन । ती चिकित्सकका अनुसार सरकारले अहिले हरेक दिन आईसीयू शय्या र भेन्टिलेटरको सुविधा भनेर सार्वजनिक गरेको तथ्यांक नै गलत छ । उदाहरणको लागि शिक्षण अस्पतालमा कुल ५० आईसीयू बेड छ त्यसमध्ये २० बेड लेभल ३, २० बेड लेभल २ र १० बेड लेभल १ का छन् । कोभिड१९को उपचारका लागि १० बेड मात्रै छुट्याइएका छन् । तर, मन्त्रालयले शिक्षण अस्पतालमा ५१ वटा आईसीयू बेड भनेर गणना गरेको छ, उनले भने, सबै अस्पतालले आफ्नो आईसीयू बेड र भेन्टिलेटर कोभिड१९ को उपचारका लागि दिए अरू बिरामी कहाँ जाने ?"
उपत्यकामा भदौ १० सम्म निषेधाज्ञा,"४० जिल्लामा निषेधाज्ञासिल र सेवा बन्दकोरोना संक्रमणको दर बढेपछि देशभरका ४० जिल्लामा कतै विशेष क्षेत्र र कतै जिल्लाभर निषेधाज्ञा र निश्चित सेवा सञ्चालनमा रोक लगाइएको छ । गृह मन्त्रालयका अनुसार २९ जिल्लामा निषेधाज्ञा, ७ जिल्लामा लकडाउन र २२ जिल्लामा सिल र सेवा बन्द गरिएका छन् । २१ जिल्लामा पूर्ण र १९ जिल्लामा आंशिक बन्द तथा निषेधाज्ञा जारी गरिएको छ । यी सबै निर्णय स्थानीय प्रशासन ऐन, २०२८ को दफा ६ (३) ले दिएको अधिकारअन्तर्गत लिइएको हो । कास्की, अर्घाखाँची, लमजुङ, गोरखा, बागलुङ, सिन्धुपाल्चोक, पश्चिम नवलपरासी, दोलखा, चितवन, रामेछाप, पाल्पा, सुर्खेत, उदयपुर, तनहुँ, धनकुटा, रुकुम पश्चिम, धादिङ, कपिलवस्तु, मकवानपुर, रूपन्देही, रौतहट, उपत्यकाका तीनवटै जिल्ला, झापा, दार्चुला, मोरङ, बर्दिया, जुम्ला, सिरहा, स्याङ्जा, सर्लाही, सुनसरी, महोत्तरी, बारा, पर्सा, बाँके, नुवाकोट, सप्तरी र धनुषामा कतै पूरै र कतै आंशिक निषेधाज्ञा जारी गरिएको छ ।"
संक्रमित एकै दिन हजार नाघे,"(काठमाडौं)  मंगलबार एकै दिन एक हजार १६ जनामा कोरोना देखिएको छ । यो हालसम्मकै उच्च संख्या हो । उपत्यकामा पनि मंगलबार हालसम्मकै सबैभन्दा बढी २ सय ५ जनामा संक्रमण पुष्टि भएको छ । काठमाडौंमा १३८, ललितपुरमा ५० र भक्तपुरमा १७ जनामा कोरोना देखिएको हो । यो तथ्यांकले मुलुकमा संक्रमण एकदमै बढेको देखाउँछ, स्वास्थ्य मन्त्रालयका सहप्रवक्ता डा समीरकुमार अधिकारीले भने, जनस्वास्थ्यको हिसाबले हामी उच्च जोखिमतिर गइरहेका छौं ।इपिडिमियोलोजी तथा रोग नियन्त्रण महाशाखाका निर्देशक एवं भाइरोलोजिस्ट डा वासुदेव पाण्डेले भविष्यमा मुलुकमा अझै संक्रमण बढ्ने सम्भावना रहेको बताए । एक सातादेखि काठमाडौं उपत्यकामा समेत दैनिक करिब २ सय संक्रमित देखिएको बताउँदै उनले स्थान विशेषमा पुनः कडा लकडाउन गर्न सुझाए । बाहिर नगएका व्यक्तिमा समेत संक्रमण देखिने अवस्था अझ बढेर आयो, उनले भने, पछिल्लो दिन संक्रमितको मृत्युदरसमेत बढेको छ ।हालको तथ्यांकले अस्पतालमा भर्ना गरेर उपचार गराउनुपर्ने संक्रमितसँगै आईसीयू र भेन्टिलेटर चाहिने संक्रमितको संख्यासमेत बढ्दै जाने स्पष्ट पारेको मन्त्रालयका सहप्रवक्ता अधिकारीको भनाइ छ । संक्रमणको ग्राफलाई तल झार्न सर्वसाधारणले व्यवहार र सरकारले प्रतिक्रिया बढाउनुपर्छ, उनले भने, जनसंख्या उच्च भएको जिल्लामा एक दिनमा सयभन्दा बढी संक्रमण देखिएको छ । यो डरलाग्दो अवस्था हो । संक्रमणको अवस्था बढ्दै गएकाले अस्पताल थप्नुपर्ने, बेड बढाउनुपर्ने, कन्ट्याक्ट ट्रेसिङ र परीक्षणको दायरा बढाउनुपर्ने उनको सुझाव छ ।विज्ञहरूका अनुसार एक सय संक्रमितमध्ये करिब ८५ जनालाई घरमै उपचारको व्यवस्थापन गर्न सकिन्छ । बाँकी १५ जनालाई अस्पताल चाहिन सक्ने भए पनि यसमध्ये करिब ५ जनालाई सघन उपचार आवश्यक पर्छ । हाल हामीकहाँ कोभिड उपचारको अवस्था निकै दयालाग्दो, प्राडा मधु दीक्षित देवकोटा भन्छिन्, जनसंख्याअनुसार कोभिड व्यवस्थापन गर्न जति अस्पताल, बेड, आईसीयू, भेन्टिलेटरलगायत संरचना र जनशक्ति चाहिन्छ, त्यसअनुसारको तयारी हामीसँग केही छैन भने हुन्छ । साउनको पहिलो साता लकडाउन खुला गर्न लाग्दा विज्ञहरूले भविष्यमा संक्रमण विस्तार हुन सक्ने चेतावनी दिएका थिए । उनीहरूले विभिन्न मुलुकको अनुभवले लकडाउन खोलेपछि संक्रमितको संख्या बढ्ने भएकाले त्यसअनुसारको सबै तयारी हुन नसकेको समेत औंल्याएका थिए । विश्व स्वास्थ्य संगठनले नेपालमा संक्रमणको फैलावटलाई हालसम्म क्लस्टर अफ केस देखिएको जनाउँदै आएको छ । ॅनिषेधाज्ञा नीतिकोभिड१९ संक्रमितको संख्या चुलिँदै गएपछि जोखिम कतिसम्म हुन सक्छ र अरू कुनकुन रणनीति अपनाउने भन्नेबारे सीसीएमसी सचिवालयले मूल्यांकन गरिरहेको छ । सीसीएमसी सचिवालयले मंगलबार सीसीएमसी निर्देशक समितिका संयोजक एवं उपप्रधान तथा रक्षामन्त्री ईश्वर पोखरेललाई हालसम्मको कोरोना भाइरस संक्रमणको स्थिति र सरकारले लिनुपर्ने बाटोबारे प्रस्तुति दिएको छ । सीसीएमसी सचिवालयका सचिव महेन्द्र गुरागार्इंका अनुसार प्रस्तुतीकरणको दौरान कोभिड१९ को हालको अवस्था र यसलाई नियन्त्रण र रोकथामका लागि चाल्नुपर्ने कदमबारे छलफल भएको थियो । छलफलमा मान्छेको ओहोरदोहोरलाई हटाउनुपर्ने, भीडभाड गर्न नहुने र जनस्वास्थ्यका कुरालाई पालना गर्नुपर्नेमा जोड दिनुपर्ने कुरा भएको बैठकमा सहभागी अर्का एक अधिकारीले बताए । ती अधिकारीका अनुसार यही हिसाबमा कोभिड१९ को संक्रमण बढ्दै गए मुलुकमा संक्रमितलाई हेरचाह र राख्ने स्थानसमेत अभाव हुनेछ ।सार्वजनिक यातायात रोक्नुपर्ने, भइरहेका अस्पताल र त्यसको क्षमता, मुलुकमा भएको स्वास्थ्य सामग्री र त्यसको अवस्था तथा अन्य अत्यावश्यक विषयमा पनि सचिवालयले उपप्रधानमन्त्रीसँग छलफल गरेको थियो । उपप्रधान तथा रक्षामन्त्री पोखरेलले छलफलमा उठेका विषयबारे अब बस्ने मन्त्रिपरिषद्को बैठकमा जानकारी दिने र जोखिम न्यूनीकरणका लागि थप योजना अघि सार्ने ती पदाधिकारीले जानकारी दिए ।"
थप ८ को मृत्यु,"काठमाडौं (कास) पश्चिम नवलपरासी, कास्की, तनहुँ, चितवन, काभ्रे, बाँके, धनुषा र बर्दियाका थप ८ जना कोरोना संक्रमितको मृत्यु भएको छ । पश्चिम नवलपरासीका नेपाली कांग्रेस जिल्ला उपसभापति ३८ वर्षीय सुवासचन्द्र गिरीको मंगलबार पाटन अस्पतालमा मृत्यु भएको हो । रुपन्देहीको भैरहवास्थित मेडिकल कलेजमा पित्तथैलीको पत्थरीको उपचारका क्रममा उनमा कोरोना पुष्टि भएको थियो । श्वासप्रश्वासमा समस्या देखिएपछि उनलाई साउन २८ गते नै भैरहवाको भीम अस्पताल रेफर गरिएको थियो । निमोनियाको लक्षणसमेत देखिन थालेपछि उनलाई परिवारले साउन ३० गते ललितपुरको पाटन अस्पताल लगेका थिए ।कास्कीको पोखरा महानगरपालिका१६ का ८७ वर्षीय पुरुषको पनि कोरोनाबाटै मृत्यु भएको छ । पोखरा स्वास्थ्य विज्ञान प्रतिष्ठानको कोभिड१९ उपचार केन्द्रमा उपचाररत उनको मंगलबार बिहान मृत्यु भएको हो । उच्च ज्वरो र श्वासप्रश्वासमा समस्या देखिएपछि साउन ३२ मा प्रतिष्ठानअन्तर्गत पश्चिमाञ्चल क्षेत्रीय अस्पताल ल्याइएका उनलाई सोमबार कोभिड१९ उपचार केन्द्रको आईसीयूमा भर्ना गरिएको थियो । उनी उच्च रक्तचाप, मधुमेह र मिर्गौलासम्बन्धी रोगबाट समेत पीडित रहेको अस्पतालका निर्देशक डाअर्जुन आचार्यले बताए । तनहुँको व्यास नगरपालिका१ की ५० वर्षीया महिलाको पोखराको कास्की सेवा अस्पतालमा सोमबार राति मृत्यु भएको छ । अस्पतालका निर्देशक डापदम खड्काका अनुसार उनी हेपाटाइटिस, निमोनिया, मधुमेह, उच्च रक्तचाप र मुटु रोगबाट ग्रसित थिइन् । हाल अस्पतालको सेवा बन्द गरिएको छ । मृतककी छोरीमा समेत कोरोना पुष्टि भएपछि उनलाई प्रदेश सरुवा रोग अस्पतालको आइसोलेसनमा राखिएको छ । मंगलबार बिहान घरमै मृत्यु भएकी चितवनको खैरहनी नगरपालिका३ की एक सय वर्ष नाघेकी वृद्धामा कोरोना पुष्टि भएको छ । भरतपुर अस्पतालका सूचना अधिकारी लीलाधार पौडेलका अनुसार मंगलबार साँझ उनमा कोरोना पुष्टि भएको हो । खैरहनीका मेयर लालमणि चौधरीका अनुसार ती महिलाको स्वास्थ्य पहिलेदेखि नै शिथिल रहेको बताए । मृतकका एक आफन्तले उनको उमेर १०९ वर्ष भएको बताएका छन् । यस्तै, काभ्रेको धुलिखेल नगरपालिका७ का कोरोना संक्रमित ९८ वर्षीय वृद्धको उपचारका क्रममा मृत्यु भएको छ । गत साउन २७ गते संक्रमण पुष्टि भएका उनको मंगलबार धुलिखेल अस्पतालमा मृत्यु भएको जिल्ला स्वास्थ्य कार्यालयका वरिष्ठ स्वास्थ्य प्रशासक डा नरेन्द्रकुमार झाले बताए । काठमाडौंको बानेश्वर बस्दै आएका उनी साउन २७ गते आफ्नो जन्मदिन मनाउन धुलिखेल आएका थिए । उनका परिवारका ७ जनामा पनि कोरोना पुष्टि भएको छ । सोमबार राति मृत्यु भएका बाँकेको नेपालगन्ज उपमहानगरपालिका५ का ६२ वर्षीय वृद्धमा पनि कोरोना पुष्टि भएको छ । निमोनियाको समस्या देखिएका उनको नेपालगन्ज मेडिकल कलेज शिक्षण अस्पतालमा सोमबार राति मृत्यु भएको स्वास्थ्य कार्यालय बाँकेका कोरोना फोकल पर्सन नरेश श्रेष्ठले बताए । दुई दिनदेखि लक्षण देखिएपछि उनी आइतबार अस्पताल भर्ना भएका थिए । धनुषाको धनौजी३ का ६५ वर्षीय पुरुषको सोमबार प्रादेशिक अस्पताल जनकपुरमा मृत्यु भएको छ । श्वासप्रश्वासमा समस्या भएपछि उनलाई साउन ३० गते आइसोलेसनमा भर्ना गरिएको थियो । बर्दियाको मधुवन नगरपालिका९ का ७८ वर्षीय पुरुषको पनि कोरोना संक्रमणबाट मृत्यु भएको छ । नेपालगन्ज मेडिकल कलेज शिक्षण अस्पताल कोहलपुरमा सोमबार राति साढे १ बजे उनको मृत्यु भएको हो । दाहसंस्कार गरिसकेपछि मात्रै मंगलबार दिउँसो उनको कोरोना पोजिटिभ रिपोर्ट आएको थियो । मलामी गएका १२८ जनालाई होम क्वारेन्टाइनमा राखिएको प्रजिअ लीलाधर अधिकारीले बताए । हाल देशभर १२६ संक्रमित भेन्टिलेटर र आईसीयूमा छन् । प्रदेश १ मा ४, प्रदेश २ मा ४६, गण्डकीमा ६, प्रदेश ५ मा १०, वाग्मतीमा ५२ जना आईसीयू र ८ जना भेन्टिलेटरमा छन् ।"
जनस्वास्थ्य आपत्काल घोषणा गरौं,"काठमाडौं (कास) कांग्रेस सांसद तथा पूर्व स्वास्थ्यमन्त्री गगन थापाले कोभिड१९ संक्रमणको फैलावट रोक्न र उपचार सहज बनाउन तत्काल कम्तीमा दुई साताका लागि काठमाडौंलगायत हटस्पट हरूमा जनस्वास्थ्य आपत्काल घोषणा गर्न माग गरेका छन् । उनले मंगलबार प्रधानमन्त्री केपी शर्मा ओलीलाई खुला ध्यानाकर्षण पत्र लेख्दै नागरिकको जीवन रक्षालाई पहिलो प्राथमिकतामा राख्न आग्रह गरेका छन् । थापाले कोरोना नियन्त्रणका लागि आवागमनलाई पूर्णरूपमा रोक्न र अत्यावश्यकबाहेकका सबै सेवा बन्द गर्न पनि आग्रह गरेका छन् । यो दुई साताको अवधिमा पहिलाको जस्तो जनतालाई घरमा राखेर सरकार बालुवाटारमा नसुतोस््, उनले भनेका छन् ।प्रधानमन्त्री ओलीले स्टेट अफ इमर्जेन्सी अनुभूति नगर्ने हो भने अरूले जति कराए पनि कोरोना नियन्त्रण नहुने थापाले बताएका हुन् । यतिबेला हामी आपत्कालीन अवस्थामा छौं । यो दौडमा जबसम्म कोरोना भाइरसभन्दा अगाडि हुँदैनौं तबसम्म यो लडाइँ जित्न सक्दैनौं । तर प्रधानमन्त्रीज्यूले अझै पनि स्टेट अफ इमर्जेन्सी अनुभूति नगर्ने हो भने हामी जति कराए पनि केही हुँदैन, उनले भनेका छन् । प्रधानमन्त्री ओलीले आफ्नो लहडमा विषयान्तर गरेर आफ्नो पार्टीको स्वार्थी किचलोमा सारा समय खर्चेर अहिलेको संकटलाई देखेको नदेख्यै गर्ने छुट नभएको पनि बताएका छन् । उनले विभिन्न निकायले लहडमा तथ्य र आधारबिना निर्णय गरेको भन्दै तत्काल त्यसलाई रोकेर प्रधानमन्त्रीले सरकारले के गर्ने, के नगर्ने भन्नेमा स्पष्ट निर्णय लिनुपर्ने बताएका छन् । कमान्ड र कन्ट्रोलबिना युद्ध लड्न सकिँदैन । कमान्डर तपाईं हो । यो आपत्कालीन अवस्थामा मुलुकका ७६१ सरकारहरू, सबै सरोकारवाला निकायलगायत सिंगो राज्यप्रणालीलाई चलायमान बनाएर तपाईंको कमान्ड र कन्ट्रोलमा युद्धको वातावरण बनाउनुहोस्, थापाले पत्रमा भनेका छन् ।"
नेपालले चाहे भ्याक्सिन छिट्टै : रुसी राजदूत,"काठमाडौं (कास) नेपालका लागि रुसका राजदूत एलेक्से नोविकोभले नेपालले चाहे आफ्नो मुलुकले तयार पारेको कोभिड१९ उपचारमा प्रयोग हुने भ्याक्सिन छिट्टै उपलब्ध गराउन पहल गर्ने प्रतिबद्धता व्यक्त गरेका छन् । राष्ट्रिय सभाका अध्यक्ष गणेशप्रसाद तिमिल्सिनासँग सिंहदरबारमा मंगलबार भएको शिष्टाचार भेटमा राजदूत नोविकोभले रुसले तयार पारेको भ्याक्सिन नोभेम्बरमा विश्वबजारमा आउने दाबी गरे । नेपाललाई प्राथमिकतामा राखेर उपलब्ध गराउन सकिन्छ, उनले भने ।राजदूत नोविकोभले भ्याक्सिनका लागि विश्वभरबाट अर्डर आउन थालिसकेको जानकारी गराए । उनले रुसमा सफल परीक्षण भएको भ्याक्सिनले छिट्टै विश्व स्वास्थ्य संगठनबाट मान्यता पाउने विश्वास पनि व्यक्त गरेका थिए । भेटमा दुई देशको कूटनीतिक सम्बन्ध, संसदीय सम्बन्ध, कोरोना प्रभाव, पूर्वाधार विकास, व्यापार र लगानीको साझेदारीलगायत विषयमा कुराकानी भएको थियो ।"
आफूखुसी नम्बर थप्नेमा निजी स्कुल अगाडि,"कक्षा ११ मा भर्नाको आधारएसईईमा प्राप्त गरेको नतिजाका आधारमा कक्षा ११ मा भर्ना हुन र विषय छान्न पाउने व्यवस्था गरिएको छ । एसईईमा नम्बर वृद्धि गरेपछि विद्यार्थीको ११ कक्षाको पढाइमा पनि असर पुग्न सक्ने विज्ञहरू बताउँछन् । एसईईमा उच्च जीपीए र ग्रेड प्राप्त गरें भनेर विद्यार्थीले त्यहीअनुसार ११ मा विषय छनोट गर्दा समस्या हुन सक्ने शिक्षकहरूको पनि भनाइ छ । पाठ्यक्रम विकास केन्द्रले एसईईमा कम्तीमा १६ जीपीए प्राप्त गर्ने विद्यार्थीले मात्र कक्षा ११ मा भर्ना हुन पाउने व्यवस्था गरेको छ । यस पटकदेखि नयाँ पाठ्यक्रमका आधारमा पठनपाठन हुँदै छ । ३३ अनिवार्य र ऐच्छिकसहित ६ विषय हुनेछन् । विज्ञान विषयका समूह पढ्न भने एसईईमा कम्तीमा २ जीपीए प्राप्त गरेको हुनुपर्छ । गणित र विज्ञान विषयमा न्यूनतम सी प्लस र अंग्रेजी, नेपाली र सामाजिकमा कम्तीमा डी प्लस ल्याएको हुनुपर्छ । विद्यार्थीले १३ वटा विषय समूहबाट रोजेर इच्छाएको विषय पढ्न पाउने व्यवस्था गरिएको छ ।शिक्षा मन्त्रालयले गत असार ५ गते विद्यार्थीले कक्षा ११ मा भर्ना हुने मापदण्ड सम्बन्धमा जीपीए र विषयगत ग्रेड निर्धारण गरेको थियो । कोरोनाका कारण परीक्षा सम्भव नहुँदा आन्तरिक मूल्यांकनका आधारमा बोर्डले प्रमाणपत्र जारी गरेको हो । कक्षा ११ को भर्ना र पठनपाठन पनि अन्योलमा छ ।"
प्रदेशमा दुई तिहाइभन्दा बढी प्रहरी राख्न प्रस्ताव,"(काठमाडौं)  संघमा ३१ प्रतिशत र प्रदेशमा ६९ प्रतिशत प्रहरी रहने गरी नेपाल प्रहरी र प्रदेश प्रहरीको संगठन तथा व्यवस्थापन (ओएन्डएम) सर्वेक्षण प्रतिवेदन तयार भएको छ । आईजीपी, ४ एआईजी र १९ डीआईजीसहित अधिकृत, जवान र कार्यालय सहयोगी गरेर प्रहरीको कुल दरबन्दी भने ७९ हजार ५ सय ३१ जना राख्ने प्रस्ताव गरिएको छ । प्रतिवेदनअनुसार २४ हजार ८ सय ११ जना नेपाल प्रहरीमा र ५४ हजार ७ सय २० जना प्रदेश प्रहरीका रूपमा समायोजन हुनेछन् । प्रदेश १ मा १० हजार ७ सय १७, प्रदेश २ मा ९ हजार १ सय ५२, वाग्मतीमा ७ हजार ३ सय ४, गण्डकीमा ६ हजार ७ सय ४५, प्रदेश ५ मा ९ हजार ४ सय ४३, कर्णालीमा ५ हजार ४ सय ५८ र सुदूरपश्चिममा ५ हजार ९ सय १ दरबन्दी हुनेछ । हाल प्रदेश १ मा ११ हजार ४ सय १७, प्रदेश २ मा ९ हजार ५ सय ७५, वाग्मतीमा ७ हजार ९ सय ७७, गण्डकीमा ७ हजार २ सय ६२, प्रदेश ५ मा १० हजार १०, कर्णालीमा ५ हजार १ सय ११ र सुदूरपश्चिममा ६ हजार ४ सय ३७ जनाको दरबन्दी छ । गृह सचिव महेश्वर न्यौपानेको अध्यक्षतामा केही दिनअघि बसेको बैठकले संघ र प्रदेश सरकार मातहत रहने प्रहरी जनशक्तिको टुंगो लगाएको थियो । बैठकले तय गरेको सिफारिस मन्त्रिपरिषद्ले पारित गरेपछि यो संख्या कायम गरिनेछ । सोमबारको मन्त्रिपरिषद्ले ओएन्डएम सर्वेक्षण प्रतिवेदन पारित गर्ने बताइए पनि कुनै निर्णय हुन सकेन । हाल नेपाल प्रहरी मातहत ७९ हजार ५ सय ४३ जनाको दरबन्दी छ । यसमध्ये हरेक वर्ष राजीनामा दिएर जानेको चाप, नियमित अवकाश र मागअनुसार पदपूर्तिमा सरकारले ध्यान नदिँदा करिब १२ हजार दरबन्दी रिक्त छ । रिक्त दरबन्दीमा प्रहरी समायोजनपछि मात्रै पदपूर्ति गरिनेछ । हाल ६७ हजार ६ सय २५ प्रहरी कार्यरत छन् । गृहसचिवको अध्यक्षतामा बसेको बैठकले यसअघि कटौतीमा परेको डीआईजीको संख्यामध्ये ५ पद थप्न पनि सिफारिस गरेको छ । हाल स्वास्थ्य र इन्जिनियरबाहेक साधारणतर्फ प्रहरीमा डीआईजी संख्या १५ छ । गृह मन्त्रालयका अनुसार अहिले प्रदेशमा कार्यरत जनशक्तिको संख्या केही घटाइएको छ । गृह र अर्थ मन्त्रालयका सहसचिव तथा सातवटै प्रदेश सरकारका आन्तरिक मामिला तथा कानुन मन्त्रालयका सचिवसमेत सहभागी बैठकले उपत्यकाको शान्तिसुरक्षा व्यवस्थापनसमेत संघीय सरकारअन्तर्गत नेपाल प्रहरीबाट हुने गरी ओएन्डएम सर्वेक्षण प्रतिवेदन तर्जुमा गरेको छ । राजधानीको शान्तिसुरक्षा हाल महानगरीय प्रहरी अवधारणाअन्तर्गत उपत्यकाका तीन जिल्ला हेर्ने गरी डीआईजी मातहत महानगरीय प्रहरी कार्यालयबाट हुँदै आएको छ । उपत्यकाका तीन जिल्लाको सुरक्षा प्रदेश प्रहरी मातहत राख्नुपर्ने भन्दै वाग्मती प्रदेश सरकारले यसअघि आपत्ति जनाएको थियो । तर वाग्मती प्रदेश सरकारका आन्तरिक मामिला तथा कानुन मन्त्रालयका सचिव मदन भुजेलसहितको सर्वसम्मत निर्णयमा ओएन्डएम सर्वेक्षण प्रतिवेदन तय गरिएको छ । गृहमन्त्री रामबहादुर थापाको अध्यक्षतामा साउन ११ र १२ गते बसेको बैठकले राजधानीको सुरक्षा केन्द्र मातहत राख्ने प्रस्ताव पेस भएपछि वाग्मतीका आन्तरिक मामिला तथा कानुनमन्त्री शालिकराम जम्कट्टेलले आपत्ति जनाएका थिए । त्यसको २ दिनपछि प्रधानमन्त्री केपी शर्मा ओलीले बालुवाटारमै वाग्मतीबाहेक ६ वटा प्रदेश सरकारका आन्तरिक मामिला मन्त्रीसहित गृहमन्त्री थापा, मुख्यसचिव लोकदर्शन रेग्मी, गृह सचिव न्यौपाने, प्रहरी महानिरीक्षक शैलेश थापा क्षत्रीलगायत सहभागी बैठकमा राजधानीको सुरक्षा केन्द्र मातहत राख्ने गरी ओएन्डएम प्रतिवेदनको मस्यौदालाई अन्तिम रूप दिन निर्देशन दिएका थिए । बैठकमा सहभागी नभई हेटौंडा पुगेका मन्त्री जम्कट्टेलले संवैधानिक व्यवस्थाविपरीत ओएन्डएम प्रतिवेदन बने संघीय सरकारविरुद्ध अदालत जाने चेतावनी दिएका थिए । मन्त्रिपरिषद्बाट ओएन्डएम प्रतिवेदन पारित भएपछि प्रदेशको दरबन्दी केही कटौती हुनेछ । प्रदेशअन्तर्गतका संघीय इकाइ, केन्द्रबाट केन्द्रीय अनुसन्धान ब्युरो, लागूऔषध नियन्त्रण ब्युरो, साइबर ब्युरोलगायत युनिटका प्रदेश शाखामा पनि जनशक्ति खटिने भएर अहिले प्रदेशअन्तर्गत भएको संख्यामा तलमाथि पर्ने गृह मन्त्रालयका एक अधिकारीले बताए । गृह प्रवक्ता चक्रबहादुर बुढाले ओएन्डएम प्रतिवेदन मन्त्रिपरिषद्बाट पारित भएपछि नेपाल प्रहरी र प्रदेश प्रहरीमा केकति जनशक्ति रहने भन्ने विषय र समायोजन औपचारिक रूपमा अघि बढ्ने बताए । प्रहरीलाई नेपाल प्रहरी र प्रदेश प्रहरीमा समायोजन गर्नेसम्बन्धी र नेपाल प्रहरी र प्रदेश प्रहरीको कार्यसञ्चालनसुपरिवेक्षणसम्बन्धी ऐन राष्ट्रपतिबाट प्रमाणीकरण भइसके पनि ओएन्डएम सर्वेक्षण नभएकाले समायोजन नै रोकिएको छ । प्रहरी प्रधान कार्यालयका एक अधिकारीले ओएन्डएम प्रतिवेदन चाँडै पारित भए त्यहीअनुसार कार्यविधि बनाएर असोजभित्र समायोजन प्रक्रिया अघि बढाइने बताए ।"
छन्दका दुर्लभ नक्षत्र,"(काठमाडौं)  कविवर माधव घिमिरेले लेखेका थिए फूलको थुँगा बहेर गयो गंगाको पानीमा, कहिले भेट होला है राजै यो जिन्दगानीमा । पहाडमा फुलेका वनफूल हुन् माधव घिमिरे, जो आफ्नै कविताका पंक्तिझैं बहेर गएका छन्, उनैको कविताजस्तै अब यो जिन्दगानीमा उनीसँगको भौतिक भेट सम्भव छैन । भर्खरै बगिगएका यी फूलका थुँगा आफ्नै कविता र कविताका दर्शनबाट नेपाली कविताका कहिल्यै नओइलाउने फूल बनेका छन् । प्रकृतिप्रेमी लेखक एवं वैज्ञानिक तीर्थबहादुर श्रेष्ठले २०३६ सालदेखि २०४६ सालसम्म घिमिरेसँगै काम गरे, प्रज्ञा प्रतिष्ठानमा । भूपी शेरचन, विजयबहादुर मल्ल, लैनसिंह वाङ्देल, अमर चित्रकार, माधव घिमिरे, तीर्थबहादुर श्रेष्ठ, नयराज पन्त, बालकृष्ण पोखरेलको टिम थियो । आजसम्म त्यो टिममा जिउँदा हामी दुई थियौं । अब उहाँ गएपछि म एक्लो भएको छु । मलाई एकदमै करेन्ट लागेजस्तो भएको छ, श्रेष्ठले भने । उनको बुझाइमा आफू बाँचेको परिवेशभन्दा बाहिरको नसा समातेर कविता लेख्ने कवि थिए घिमिरे । उनको विचारमा आफ्नो जिन्दगीको अर्बिट (ग्रहपथ) भन्दा बाहिर जाने द्वार हो कविता । अरूको जीवन देख्न कवि पनि अरूको अर्बिटमा प्रवेश गर्नु जरुरी हुन्छ । र, अरूको अर्बिटमा प्रवेश गर्न सक्ने कवि हुन् घिमिरे । िििघिमिरेका कविताले आफ्नै स्तम्भ बनाएका छन् अरूका कवितालाई होच्याउन होइन, सँगसँगै हातेमालो गरेर नेपाली कविताको गरिमा कायम राख्न । उनले जानेर गरेका थिए भन्नु अतिशयोक्ति होला तर उनको काव्यपथले त्यही मार्ग लियो जसलाई नेपाली वाङ्मयले सधैं गर्वका साथ लिनुपर्ने हुन्छ । र, भन्न सकिन्छ नेपाली कवितालाई अग्ल्याउन उनले गरेको कर्म र उनको कविताको स्कुलको संस्थापक उनै हुन् । काव्यको मर्म बुझ्नेहरू भन्छन् उनका कविता उनकै गाउँ लमजुङको पहाडी मूलबाट रसाएका झरनाका कञ्चन पानी हुन् । बहुचर्चित गौरी र माधव घिमिरे दुई पदार्थलाई नेपाली कविताका पारखीले मस्तिष्कमा यसरी हुलेका छन् कि पारखीको मस्तिष्कबाट कवि र कविता कसैगरी बाहिर निस्कँदैनन् । ऋतम्भरा महाकाव्यमा साधनारत घिमिरे पछिल्ला केही वर्षमा अपवादबाहेकका साहित्य महोत्सव वा सार्वजनिक कार्यक्रममा देखिएनन् । उनलाई भेट्ने रुचि भएकाहरू उनको घरै पुग्थे । घरैमा गएर सम्मान दिन्थे, लिन्थे । उनको घरमा दिनहुँजसो सेल्फी खिच्ने, अन्तर्वार्ता गर्ने र फोटो सेसन गर्नेहरूको ताँती लाग्थ्यो । कहिल्यै झर्को नमानी उनी काँपेको स्वरमा काँपेकै हात हल्लाउँदै बोलिरहन्थे । घिमिरेको काव्यसंसार धेरै नेपालीको हृदयमा छ । घिमिरे नेपाली कविताका टावरिङ पर्सन मध्ये एक बनिसकेका छन् । कवितालेखनमा अब घिमिरेझैं पर्सनालिटी बनाउने सपना कसैको हुन सक्छ । तर, त्यसको जिम्मा समयले लिन्छ । हुन पनि उचो स्थानमा पुग्न चाहनेहरू पुग्लान् तर काव्यमर्मरहित भएर ओर्लिनुपर्ने सम्भावना पनि प्रबल रहन्छ । कवि वैरागी काइँलाले आमजनताले आफ्नो कविका रूपमा घिमिरेलाई स्वीकार गरिसकेको बताए । उहाँलाई सरकारले राष्ट्रकवि बनायो तर सबै साहित्यकार, साहित्यप्रेमी र नेपालीका प्रिय कवि हुनुभयो, उनले भने, आफ्नो जीवनकालमै मानसम्मान र श्रद्धा पाउने उहाँ नै हुनुहुन्थ्यो । सरलताभित्र गहनता भएको साहित्य लेखेर समृद्ध बनाउने कवि पनि उहाँ नै हो । काइँलाका अनुसार समकालीन स्रष्टाका भन्दा कम लेखेका भए पनि नेपाली जनजीवन, नेपालीपनले भरिएका उनका काव्यरचना वा गीतिनाटक, फुटकर कविताका साथै प्रेमका कारुणिक कविता तथा युद्ध र युद्धजनितविध्वंशले ध्वस्त हुन लागेको मानवतामाथि दार्शनिक ऋषिकोझैं गहिरो चिन्तन र मननले लेखिएका काव्यरचनाले उनलाई स्थान उच्च स्थान दिएको छ । पटकपटक बिरामी हुँदा पनि, हात थरथर काँपिरहे पनि घिमिरेको कलम कामेको थिएन । काठमाडौं लैनचौरस्थित निवासमा परिवारसँगै बसेर उनी निरन्तर साहित्य साधनामा थिए । उनले आफ्ना कवितामा अनेक ऐतिहासिक मानिसमाथि लेखेका छन् । समीक्षकहरू त्यसलाई उनको आविष्कारझैं ठान्छन् । राष्ट्रनिर्माता मा पृथ्वीनारायण शाह, राजेश्वरी मा नेवार सभ्यताकी राजेश्वरी, मालती मंगले मा कमारी मालती र कमारो मंगलेलाई स्केच गरेका छन् उनले । मालती र मंगलेको अनुहारमा हामी कुनै बेलाको समयको प्रतिबिम्ब देख्न सक्छौं र अहिले पनि त्यसको बाछिटा महसुस गर्न सक्छौं । प्रकृति र जीवनमाथि उनले गरेको काव्यसिर्जनाले भन्छ शब्द र सौन्दर्यलाई सुन्दर बनाउनु उनको एक मात्र अभिष्ट हो । उनका काव्यिक बिम्बमा सौन्दर्यको ताजा सास भेटिन्छ । कवि घिमिरेले लेखे, राष्ट्रको निर्माण एक अनन्त प्रक्रिया हो । आज यो भूप्रदेशको विस्तारमा होइन, राष्ट्रिय आत्माको परिष्कारमा हुन्छ । राष्ट्रजन जीवित हुन्जेलसम्म यो प्रक्रिया कहिल्यै सकिँदैन । सही हो, घिमिरेले आफ्ना कवितामा राष्ट्रनिर्माणका पक्षमा निकै लेखे तर मानवीय संवेदनासहित गौरी शोककाव्यमा वियोग र विरह पनि लेखे । गौरी मा उनले लेखेका छन्, व्यक्तिगत शोक, यसले अरूलाई पनि काम दिन्छ, म भन्न सक्दिनँ । आफ्ना आँसुलाई लिएर बजारमा म के मोल गरूँ ? तैपनि मानिसहरू भन्छन् आँसुले हृदय धुन्छ रे । मैले पनि अरूको निम्ति यसै सम्झेको छु । िििघिमिरेका रचना, कौशल, विराट् स्टाइलले पाठकलाई जकडिइहाल्छन् र कविताका पारखी उनका फ्यान बन्छन् । उनीप्रति जुन श्रद्धा पाठकको हुन्छ, त्यो कुनै अव्यावहारिक बोली होइन । त्यो त कैयौं पाठकको स्वच्छ मस्तिष्कबाट बाहिर निस्केको पूजा हो । समालोचक नेत्र एटम भन्छन्, माधव घिमिरेका कविता घोक्नु पर्दैन, तिनका हरफ आफैं हृदयबाट कण्ठमा आउन हतारिन्छन् । असल कविता मञ्चमा कसैलाई धारेहात लगाउँदै पढ्नु पनि पर्दैन, आफैं तिनले पाठकका गुनगुनमा स्थान पाउँछन् । कवितालाई लिएर कविवर घिमिरे अति स्पष्ट थिए । असल साहित्य के हो वा खराब साहित्य के हो भन्नेमा घिमिरेमा अस्पष्टता र अलमल थिएन । उनी बाँचेको समय भयानक अशान्त । अनेकबीच उनले लेखिरहे र हृदयस्पर्शी लेखे । घिमिरेलाई सम्झँदा आफ्ना सम्झनाहरू पनि आनन्दित हुन्छन् भन्छन् कवि विप्लव प्रतीक । उनले भने, माधव घिमिरे यस मुलुकका मात्रै होइनन्, यस ब्रह्माण्डकै कवि हुन् । भन्न मन लाग्छ उनलाई ब्रह्माण्ड कवि । तर, जब जब कविवर भन्छु उनलाई सम्झिँदा लाग्छ, उनी करिब छन् मेरै वरिपरि । आज लागिरहेछ मैले समाउन सक्ने छन्दको एउटा मियो हरायो । िििकवि मनु मञ्जिललाई कविवर घिमिरेको जीवनको उमंग उनको अनुहारमै देख्न सकिन्छ भन्ने लाग्छ । हृदयको त्यो उमंग उनले लेखेका गीतमा, कवितामा छरिएर नै तिनले जगत्लाई कविको वरिपरि घुमाउने क्षमता राख्छन् । उनले कविता लेखेकै ८५ वर्ष नाघ्यो, मनुले भने, यति समयमा त यौटा सानु यात्री कमिलाले पनि सयवटा पहाड नाघिसक्छ । यौटा उत्कृष्ट कविको साढे आठ दशकको काव्यिक यात्रामा भावनाका कति दुर्गम उचाइहरूमा उनी पुगे होलान्, हामी अवाक् भएर अन्दाज मात्र गर्न सक्छौं ।आफ्ना प्रिय कविहरूबारे बोल्दा राष्ट्रकविले मसँगको अन्तर्वार्तामा भनेका थिए, लेखनाथको कविता पढेर कविता लेख्न सिकेको हुँ । उनले आफ्नो निबन्धसंग्रहमा लेखेका छन्, जो बोल्दाबोल्दै वार्ता भैसकेको छ, जो सोच्तासोच्तै दर्शन भैसकेको छ, त्यो कविता हैन । एकै भाषा सबैको भाषा हुन्छ, त्यही काव्यमा बोलिन्छ, एकै मर्म सबैको मर्म हुन्छ, त्यही काव्यमा खोलिन्छ । कवि आफ्ना मुरलीमा यही भाषा सोच्छ, आफ्नो मधुमती भूमिकामा यही मर्मको मधुकोश रच्छ । समीक्षकसमालोचकले उनलाई देवकोटा र पौड्यालकै स्तरको कवि मानेका छन् । फुटकर समीक्षा मा ईश्वर बरालले लेखेका छन्, लेखनाथ पौड्याल जुन ठाउँमा पुगेर अडिए, त्यहीं ठाउँमा घिमिरे अघि बढे । पौड्यालको शैली, भाव तथा व्याख्याले रूपायित भएर तथा प्रकृतिका कवि देवकोटाको सारा प्रभावले भिजेर पनि घिमिरे फरक भए । िििगाउँछ गीत नेपाली, ज्योतिको पङ्ख उचाली गीत प्राथमिक कक्षाको पाठ्यपुस्तकमै थियो । यही गीतले नै हो त्यसबेलादेखिका अधिकांश नेपालीलाई बालककालबाटै घिमिरेको कवितासँग परिचित हुन पाउने अवसर जुरेको । आख्यानकार नारायण ढकालले पनि गाउँछ गीत नेपाली मार्फत प्राथमिक कक्षाको पाठ्यपुस्तकबाटै उनलाई पढेका हुन् । हामीलाई हाम्रा नेपाली विषयका गुरुले त्यो कविता कण्ठ पार्न लगाएका थिए, ढकालले सम्झिए । कवि सीमा आभासको विचारमा कविको आवाज पाठकको ढुकढुकीमा कविताको लय बनेर सुनियो भने ऊ खास कवि हो । एउटा कविका कवितामा उसको देश देखिनुपर्छ । सौन्दर्ययुक्त आभाले सिँगारिएको देशको नक्सा बोकेर उनका कविता ओर्लन्छन् । माधव घिमिरे महसुर कवि हुन्, जसलाई नेपाली काव्यिक आकाशमा चन्द्रसूर्य अंकित झन्डा समाएर श्रद्धाले गाउन सकिन्छ, सीमाले भनिन्, जब एउटा नेपाली राष्ट्रिय झन्डा बोकेर उभिन्छ, उसको ढुकढुकीमा आफसेआफ उनको गीत गुन्जिन थाल्छ । िििनेपाली कवितालाई एउटा मोड दिएका थिए घिमिरेले । तुलनात्मक रूपमा कृतिको स्थान कहा हुन्छ भन्ने त समालोचकहरूले निर्धारण गर्ने हुन् । तथापि पाठकले लगाएको मूल्यले पनि ठूलै ठाउँ पाउँछ, काइँलाले भने, मैले त घिमिरेको गौरी र अश्वत्थामालाई औधि मन पराएको छु । काइँलाको विचारमा मन पर्नु पनि राम्रो वा माथिल्लो उच्चस्तरको ठानिएको हो । भने, चीजबीज किन्दा राम्रो लागेर महँगो मूल्य हालेजस्तो ठान्ने हो भने ती सिर्जना वा कृतिहरू मेरा लागि धेरै राम्रा अथवा महत्त्वका हुन् । शाही शासनमा राष्ट्रकवि पदवी पाएपछि उनीमाथि आलोचना पनि बर्सिए । तर आलोचनाकै केन्द्रमा उनका कविता र व्यक्तित्वमाथि उठेको हो । काइँलाले थपे, लोकप्रिय तथा गहन काव्यरचनाकारका रूपमा नेपाली साहित्यको श्रीवृद्धिमा लागिरहनु घिमिरेको योगदान हो । निकृष्ट तवरले गरिने आलोचनाको अर्थ छैन । छन्दमा उत्कृष्ट कविता लेख्ने घिमिरे छन्द र लयको दृष्टिकोणबाट नेपाली इतिहासकै अन्तिम विराट् कवि हुन् । तर यो धरतीमा नेपालीभाषी रहुन्जेल र कविताको महिमा रहुन्जेल उनका मन्त्ररूपी कविताहरू पाठकको पठनआकाशमा टिमटिमाइरहनेछन् र तिनले कहिले रुवाउनेछन्, कहिले आनन्दको वर्षा गराउनेछन्, जिन्दगीको अर्थ पत्ता लगाउने नयाँ सोचको किरण छरिरहनेछन् । उनी गए तर उनी रहिरहनेछन्, उनका कविता त्यसको साक्षीस्वरूप रहिरहनेछन् ।"
पहिरोमा परेका थप दुईको शव फेला,सिन्धुपाल्चोक (कास) जुगल गाउँपालिका२ लिदीमा शुक्रबार खसेको पहिरोमा परी बेपत्ता भएका थप दुई जनाको शव भेटिएको छ । यससँगै उक्त घटनामा मृत्यु हुनेको संख्या २४ पुगेको छ । १५ जना अझै बेपत्ता छन् । मंगलबार पहिरोले पुरिएको अवस्थामा ७२ वर्षीय शिरमाई दोङ र ८७ वर्षीया धनलक्ष्मी दोङको शव फेला परेको प्रहरीले जनाएको छ । शुक्रबार बस्तीमाथिबाट पहिरो खस्दा लिदीका १३ घर पुरिएका थिए । बस्तीका १ सय ३५ परिवार विस्थापित छन् ।
"पहुँचवाला घरमै, अरू टिनको छानामुनि","(रूपन्देहीबाँके)  प्रदेश ५ को सामाजिक विकास मन्त्रालयका कोभिड१९ फोकल पर्सन डा उमाशंकर चौधरीलाई संक्रमण देखियो । कोरोनाबारेमन्त्रालयबाटै नियमित जानकारी दिने गरेका उनमा कहाँबाट संक्रमण सर्यो, मंगलबारसम्म खुलेको छैन । उनी बिहीबारदेखि घरमै आइसोलेट भएर बसेको सामाजिक सञ्जालमार्फत जानकारी गराएका छन् । सोमबार लुम्बिनी प्रादेशिक अस्पतालका पूर्वमेसु एवं शल्य चिकित्सक डा कृष्ण खनाललाई संक्रमण देखियो । उनले पनि सामाजिक सञ्जालमा लेखे सेल्फ आइसोलेसनमा छु । बाँकेबाट निर्वाचित प्रदेशसभा सदस्य कृष्णा केसीमा पनि साउन १८ मा संक्रमण देखियो । होम आइसोलेसनमा बसेकी उनी उच्च ज्वरो, जिउ दुख्ने र घाँटीमा समस्या भएपछि साउन २३ देखि भेरी अस्पताल भर्ना भइन् । उक्त अस्पतालमा कोभिड१९ संक्रमित उनी मात्र हुन् । अन्य खजुराको सुशील कोइराला प्रखर क्यान्सर अस्पतालमा छन् ।प्रदेश ५ का तीन जिल्लामा चारवटा कोरोना अस्पताल छन् । रुपन्देहीको धागो कारखाना र भैरहवास्थित भीम अस्पताल, दाङको बेलझुन्डी र बाँकेको खजुरा क्यान्सर अस्पताल । यी अस्पतालमा १ सय ९१ सामान्य बेड, २९ आईसीयू र १३ भेन्टिलेटर छन् । यी बाहेक १२ जिल्लामा थप ९९ सय आइसोलेसन सेन्टर छन् । स्थानीय सरकारले विद्यालय र संघसंस्थाका भवनलाई आइसोलेसन सेन्टरका रूपमा प्रयोग गरेका छन् । त्यस्ता सेन्टरमा पर्याप्त खानेपानी, शौचालयको अभावदेखि बिजुलीको पनि समस्या छ । टिनको छाना भएको भवनमा पंखा पनि नरहेको र झुलबिनाका बेड रहेको भन्दै संक्रमितले घरमै बस्न माग गर्ने गरेका छन् । सुविधाविहीन आइसोलेसनमा बस्नुपर्ने त्रासले संक्रमण देखिएकाको सम्पर्कमा रहेकाले समेत परीक्षण गर्न आनाकानी गर्ने गरेका छन् । बुटवल उपमहानगरपालिकाका ३ जना अधिकृतमा चार दिनअघि संक्रमण देखियो । उनीहरू पनि होम आइसोलेसनमै छन् । संक्रमितको सम्पर्कमा रहेका अर्का एक जना व्यवसायीलाई नगरपालिकाले पीसीआर परीक्षण गर्न आग्रह गर्यो । तर, उनी सम्पर्कविहीन भए । घरमै क्वारेन्टाइनमा छन् । चार दिनपछि आफ्नै खर्चमा परीक्षण गर्ने उनको तयारी छ । कालिकानगरका ती व्यवसायीका अनुसार आफू सम्पर्कबाहिर रहनुको मुख्य कारण सुविधाविहीन आइसोलेसन सेन्टरमा जानै पर्ने बाध्यात्मक अवस्था हो ।सुविधा नै नभएको र धेरै संक्रमितले एउटै शौचालय प्रयोग गर्नुपर्छ भन्ने सुनेको छु, जुन झन् असुरक्षितजस्तै लागेको छ । बुटवल उपमहानगरपालिकाले देवीनगरस्थित जिल्ला फुटवल संघको एन्फा एकेडेमीको भवनलाई आइसोलेसन सेन्टर बनाएको छ । त्यहाँ अहिले ३० जना संक्रमित छन् । त्यहीं रहेका बुटवल१३, बेलबासका एक संक्रमितले आइसोलेसन केन्द्र संक्रमितको सुरक्षाका हिसाबले उपयुक्त नभएको बताए । पहुँच हुनेहरू अहिले पनि घरमै बसेका छन् रे, उनले भने, मैले पनि घरमै बस्छु भन्दा जनप्रतिनिधि र प्रहरीले जबर्जस्ती जानै पर्छ भनेर ल्याए । सरकारी आइसोलेसनमा स्वास्थ्यकर्मीले रेखदेख गरे पनि अन्य पूर्वाधारका सुविधाको समस्या रहेको उनले बताए । बुटवलमै एक साताअघि आफ्नै खर्चमा होटलमा बसेका एक संक्रमितलाई स्थानीय तहले मापदण्ड नपुगेको भन्दै सरकारी आइसोलेसनमै लगे । त्यसले संक्रमितलाई थप चिन्तित बनायो । बुटवलका होटलमा मापदण्डअनुसारका आइसोलेसन बन्दैनन् भन्नु सरकारी लाचारीपन भएको होटल व्यवसायी संघका अध्यक्ष समुन्द्र जीसीले बताए । यहाँका होटल सरकारी आइसोलेसन सेन्टरभन्दा व्यवस्थित र मापदण्ड पुगेकै छन्, उनले भने, हामी आइसोलेसन सेन्टर बनाउन पनि तयार छौं तर सरकारले सुविधाविहीन भवन नै प्रयोग गरेको छ । रुपन्देहीमा दैनिक संक्रमितको ग्राफ उकालो लाग्दो छ । मंगलबारसम्ममा यहाँका १७ आइसोलेसन सेन्टरमा १ सय ४७ जना छन् । झन्डै ३० जना घरमै बसेका छन् । प्रदेश ५ मा हाल ८ सय ५३ जना संक्रमित छन् । आइसोलेसन सेन्टरमा बिरामीको चाप बढ्दै गएपछि अहिले लक्षण देखिएकाको मात्र उपचार गर्न निर्देशन छ । त्यसले पहुँचका आधारमा बेड उपलब्ध हुने गरेको र पहुँच नहुनेले उपचार नै नपाउने अवस्था भएको संक्रमितको गुनासो छ । सामाजिक विकास मन्त्रालयका सूचना अधिकारी डा पुष्पराज पौडेलले मापदण्ड पुगेका होम आइसोलेसन सेन्टरमा बस्न चाहनेका लागि कुनै अवरोध नहुने बताए । तर, मापदण्डबिनाका घरमा जबरजस्ती बस्छु भन्न मिल्दैन, उनले भने । छुट्टै कोठा, खाना खाने स्थान, धारा र बाथरुमलगायत मापदण्ड पूरा गरेको भए सरकारको आइसोलेसन सेन्टरमा आउनु नपर्ने उनले बताए । हराउँदै संवेदनासंक्रमित परिवारलाई समाजबाटै अपहेलना हुन थालेको छ । संक्रमितको घरमा कोही नजाने, बाहिर निस्कन नदिने र टोलछिमेकमा तिरस्कार गर्नेलगायत समस्या देखिन थालेका हुन् । अहिले देखिएका केही गतिविधिले सामाजिक सद्भाव पनि प्रभावित हुने भन्दै अधिकारकर्मी गोविन्द खनालले चिन्ता व्यक्त गरे । सरकारको आइसोलेसनमा भन्दा होम क्वारेन्टाइनमा बस्नेका परिवार बढी तिरस्कारमा पर्ने गरेको देखिन्छ, उनले भने, घरभित्र बिरामी छ भने बाहिर परिवार र उनका आफन्तलाई छिःछि र दूरदूरदेखि तिरस्कृत गरिएको देखिन्छ । होम क्वारेन्टाइनमा सरकारको अनुगमनसमेत छैन । होटलमा आइसोलेसनबाँकेमा सुविधायुक्त होटललाई आइसोलेसनमा परिणत गरिएको छ । संक्रमितले दुई साताभन्दा बढी समय आइसोलेट हुनुपर्ने भएकाले सहज बसोबासका लागि पैसा तिरेर होटलमा बस्ने व्यवस्था गरिएको हो । जिल्ला प्रशासनले स्थानीयको मागअनुसार होटललाई आइसोलेसन बनाउन अनुमति दिएको हो । होटल व्यवसायी संघ जिल्ला अध्यक्ष भीम कँडेलले सिटिप्यालेस, न्यु इन्द्रेणी, भेरी, कलपत्रु र ह्वाइट हाउसलगायत होटलमा आइसोलेसनको व्यवस्था गरिएको बताए । आवश्यक परे अरू पनि खोल्ने तयारीमा छौं, उनले भने, सुविधाअनुसारको मूल्यांकन तोक्नु आवश्यक छ । उद्योग वाणिज्य महासंघका केन्द्रीय सदस्य कृष्ण श्रेष्ठ संक्रमित भएपछि होटल सिटी प्यालेसमा बसेका छन् । उनीलगायत बैंकका कर्मचारी, व्यवसायी, स्वास्थ्यकर्मी, उद्योपतिलगायत ७० जना संक्रमित सिटी प्यालेसमा आइसोलेट छन् । दुई सातासम्म घर छोडेर रोगसँग लड्नुपर्ने हुँदा मानसिक, शारीरिक र परिवेशसमेत स्वस्थ हुनुपर्ने श्रेष्ठले बताए । बाँकेका प्रमुख जिल्ला अधिकारी रामबहादुर कुरुम्बाङले भीआईपी संक्रमितले पैसा तिरेर आइसोलेसनमा बस्न चाहे होटल प्रयोग गर्नु उचित रहेको बताए ।स्वास्थ्य प्रमुखसहित मोरङमा १०५ जनामा संक्रमणमोरङ स्वास्थ्य कार्यालय प्रमुखसहित मंगलबार मोरङमा १ सय ५ जना संक्रमित थपिएका छन् । कार्यालयका अन्य २ कर्मचारीमा पनि कोरोना पुष्टि भएको छ । स्वास्थ्य प्रमुखले कोसी अस्पतालको कोभिड१९ उपचार केन्द्रको व्यवस्थापकको समेत जिम्मेवारी सम्हाल्दै आएका थिए । यस्तै, नोबेल शिक्षण अस्पतालका एक चिकित्सकसहित ४ जना स्वास्थ्यकर्मीमा समेत कोरोना देखिएको छ । संक्रमण पुष्टि हुनेमा विराटनगरका मात्रै ९६ जना छन् । हालसम्म १ हजार १ सय ४१ पुगेका संक्रमितमध्ये ३ सय ६३ जना निको भएका छन् । ११ जनाको मृत्यु भएको छ । धरानको बीपी प्रतिष्ठानमा एक नर्स र उपचारका लागि भर्ना भएका दुई महिलामा मंगलबार कोरोना पुष्टि भएको छ । प्रतिष्ठानका प्रवक्ता निदेश सापकोटाका अनुसार संक्रमित दुवै महिला धनुषाबाट रेफर गरिएका थिए । तीमध्ये एक जना ३० साताकी गर्भवती साउन ३१ मा र अर्की महिला पाठेघरमा समस्या भएर शल्यक्रियाका लागि साउन २९ मा प्रतिष्ठानमा भर्ना भएका थिए ।"
सबै अस्पतालमा कोरोनाको उपचार गर्नु उचित हो ?,"(काठमाडौं)  काठमाडौं उपत्यकालगायत देशैभरि कोरोना संक्रमण व्यापक भएसँगै एउटै अस्पतालमा कोभिड र नन्कोभिड बिरामीको उपचार गर्नु उचित हो कि होइन भन्ने बहस सुरु भएको छ । स्वास्थ्य मन्त्रालयले गत सोमबार हरेक अस्पतालले आफ्नो स्वीकृत बेड संख्याको २० प्रतिशत कोभिड१९ बिरामीको उपचारका लागि छुट्याउनुपर्ने र शनिबार हरेक मेडिकल कलेजले ३३ प्रतिशत बेड आइसोलेसनका लागि छुट्याउनुपर्ने निर्णय गरेको थियो ।मन्त्रालयको निर्देशनप्रति निजी अस्पताल र मेडिकल कलेज सञ्चालकले असन्तुष्टि जनाएका छन् । केही विज्ञले भने नेपालजस्तो कमजोर स्वास्थ्य संरचना भएको देशमा छुट्टाछुट्टै अस्पताल बनाउन सम्भव नभएको तर्क गरेका छन् । इपिडिमियोलोजी तथा रोग नियन्त्रण महाशाखा (ईडीसीडी) का पूर्वनिर्देशक डा बाबुराम मरासिनीका अनुसार सामान्य अवस्थामा नै देश विभिन्न रोगको उपचारका लागि अस्पतालमा बेड संख्या कम छ । त्यसमाथि कोरोना संक्रमितका लागि बेड छुट्याउन दबाब दिँदा अन्य रोगका बिरामी मारमा पर्ने उनको तर्क छ । सरकारले समग्रमा बेडको संख्या कसरी बढाउन सकिन्छ भनेर सोच्न जरुरी छ । सरकारको यो निर्णयले अझ जोखिम र संक्रमण बढाउन सक्छ, बिरामी जति धेरै ठाउँमा छर्यो, त्यति नै संक्रमणको जोखिम बढ्छ, उनले भने, इटालीले आफ्नो भूल स्वीकार्दै कोभिड र नन्कोभिडका बिरामीलाई एकै अस्पतालमा उपचार गर्दा संक्रमण र मृत्युदर बढेको बताएको छ । त्यही गल्ती नेपालमा नदोहोर्याऔं ।डा मरासिनीले खाली रहेका छुट्टै अपार्टमेन्ट, घर वा बन्द भएको होटलमा पनि आइसोलेसन बेड राख्नुपर्ने बताए । बालाजुस्थित जनमैत्री अस्पताल, आनन्द वनस्थित कुष्ठरोग अस्पताललगायतसँग सम्झौता गरेर त्यहाँ पनि बिरामी राख्न सकिन्छ, थुप्रै बेड भएका अस्पताल हुन् ती, उनले भने, महानगरपालिकाले पनि खाली रहेका भवनका बारेमा सोच्नुपर्छ यत्तिकै भौतारिएर मात्र हुँदैन । छुट्टै राखेर उपचार गर्दा धेरै पीपीई पनि खर्च हुँदैन र सिफ्ट मिलाएर स्वास्थ्यकर्मीलाई काम गराउन सजिलो र संक्रमणको जोखिम कम रहन्छ । त्यसैले सरकारले छुट्टै अस्पताल बनाउनु राम्रो हुन्छ ।जनस्वास्थ्यविज्ञ डा रवीन्द्र पाण्डेले सरकारको पछिल्लो कदम अन्तर्राष्ट्रिय र सुरक्षाका अभ्यासविपरीत भएको बताए । उनका अनुसार बिरामी एउटै अस्पतालमा राख्दा स्वास्थ्यकर्मीलाई नै बढी संक्रमण हुन सक्ने जोखिम रहन्छ । यस्तै अन्य रोगका बिरामी पनि संक्रमित हुने भयले अस्पतालमा जाँच गराउन नजाँदा जोखिममा पर्ने उनको तर्क छ । उनका अनुसार काठमाडौंमा दुईवटा ठूला मेडिकल कलेज र दुईवटा ठूला सरकारी तथा निजी अस्पताललाई छुट्टै कोभिड अस्पताल बनाउनुपर्छ । उपत्यकाबाहिर पनि हरेक जिल्लामा कोभिड र नन्कोभिड अस्पताल छुट्याएर उपचार गरिनुपर्छ । सँगै मिसाउँदा खोप लगाउने बालबालिका, डायलसिस गर्ने, क्यान्सरको किमो लिनुपर्नेलगायत अन्य दीर्घरोग लागेका बिरामी बढी प्रभावित बन्न पुग्छन् ।शुक्रराज ट्रोपिकल तथा सरुवा रोग अस्पतालका संक्रामक रोग विशेषज्ञ डा शेरबहादुर पुन पनि यो निर्णयले पछि विभिन्न समस्या उत्पन्न हुन सक्ने बताउँछन् । यो निर्णयसँगै आउने समस्या समाधानका उपायको पनि खोजी भए मात्रै यसबारे केही सोच्न सकिन्छ, उनले भने ।नारायणी अस्पतालका पूर्वमेसु डा मदन उपाध्यायले भने कोरोना संक्रमित बढेको अवस्थामा अरू निजी अस्पतालमा शंकास्पदका लागि आइसोलेसन बेड छुट्याउने निर्णय राम्रो भएको बताए । उनका अनुसार पर्सामा धेरै संक्रमितको निधन भएको छ । यताउती बिरामी भौतारिँदा धेरैको निधन भएको उनको बुझाइ छ । शंकास्पद बिरामीका लागि २० प्रतिशत छट्याउँदा लाभदायक नै हुन्छ । तर कोभिड पुष्टि भएपछि कहाँ व्यवस्थापन गर्ने भन्ने सँगैसँगै हुनुपर्छ । डेडिकेटेड अस्पताल कम्तीमा पनि एक हजार बेडको आवश्यकता छ । पर्सामा त पाँच सयभन्दा घटी बेड काम नै छैन ।पाटन अस्पतालका निर्देशक डा रवि शाक्यका अनुसार कोभिड र नन्कोभिड अस्पताल बनाउन व्यावहारिक हुँदैन । उनले भने सबै अस्पतालले आफूले सकेअनुसार कोभिड उपचारका लागि तयारी गरे नै ठीक हुन्छ । आफूले उपचार गर्न नसकेका बिरामी रेफर गर्ने भन्ने त छँदै छ नि ।उनका अनुसार पाटन अस्पतालले कोरोना पोजिटिभहरूको उपचार गरेको अनुभवका आधारमा पनि संरचना र पूर्वाधार भएका अस्पतालले कोभिडका बिरामीको उपचार गर्न थाल्नुको विकल्प अब छैन । भन्नलाई इटाली, चीन र अन्य देशको अनुभवको कुरा गरिन्छ तर के हाम्रो स्वास्थ्य संयन्त्र हेर्दा अहिले नै नन्कोभिड अस्पताल र त्यसमा चाहिने जनशक्ति व्यवस्थापन गर्ने क्षमता छ त भन्ने प्रश्न पनि आउँछ, उनले भने ।काठमाडौं मेडिकल कलेजका प्रवक्ता डा मुकुन्द जोशीले पनि सरकारको पछिल्लो निर्णय अलि तर्कसंगत नभएको बताए । उनले यसरी व्यवस्थापन गर्नुभन्दा कोभिडका बिरामीलाई अलग्गै राखे सुरक्षित हुने दाबी गरे । हरेक अस्पतालमा त्यसरी बिरामी राख्दा संक्रमण हुने सम्भावना बढी हुन्छ । कोभिड जतिलाई एउटै ठाउँमा राख्दा राम्रो होला, उनले भने ।किस्ट मेडिकल कलेजका चिफ अपरेटिङ अफिसर अमिस पाठकले यस्तो विषम परिस्थितिमा सरकारले गरेको निर्णय नकार्न नसक्ने बताउँदै मेडिकल कलेजहरू तयार भए पनि यसका लागि सरकारले हरेक अस्पताललाई अनुदानबापतको रकम सही समयमा दिनुपर्ने बताए । कोभिड डेडिकेटेड अस्पताल भयो भने त पक्कै राम्रो हुन्छ । अहिले हामी एकदम घाटा खाएर उपचार गरिरहेका छौं । थोरै पैसामा पनि काम गर्ने तर त्यो पैसा पनि पाएनौं भने कसरी उठाउने भन्ने चिन्ता हो, उनले भने, बेड छुट्याऊ भनेको छ, त्यसका लागि तयार छौं । २० देखि २५ बेड छुट्याउने तयारी गरेका छौं । हाललाई आइसोलेसन बेड ४० देखि ४५ वटा बनाएर उपचार गरिरहेका छौं । गुणस्तर मापन तथा नियमन महाशाखा प्रमुख डा विकास देवकोटाले छुट्टै भवन, भित्र पस्ने र निस्कने द्वार छुट्टै जस्ता मापदण्ड पूरा भएका अस्पतालले मात्र बेड छुट्याएर उपचार गर्नुपर्ने बताए । अहिलेको परिप्रेक्ष्यमा बिरामीहरू आफ्नो नजिकको अस्पताल तथा पायक पर्ने ठाउँमा जाँदा धेरै अस्पतालले बिरामी नै लिएनन्, अर्को अस्पताल जाँदा त्यहाँ पनि नलिने, सबै अस्पतालले छिःछि, दूरदूर गरे, त्यसले गर्दा बिरामीहरू भौतारिनुपर्यो, उनले भने, त्यसमाथि कुनै अपरेसनका लागि जाँदा पनि कोभिड परीक्षण गर्नुपर्छ । कुन अस्पतालमा कोभिडका बिरामी छन् र कुन अस्पतालमा छैनन् भनेर भन्न अहिलेका लागि गाह्रो अवस्था भयो । त्यो हिसाबले हरेक अस्पतालले यदि मापदण्ड पुग्छ भने जाने, आउने ठाउँ फरक हुनुपर्यो, अनि छुट्टै र टाढा भवन छ भने छुट्याउन सक्नेछन् ।उनका अनुसार अस्पतालले कुनै एउटा डिपार्टमेन्टलाई कोभिड उपचार युनिट बनाऊन् र सेवा दिऊन् भनेर यो निर्णय गरिएको हो । उनको भनाइमा सरकारले भविष्यमा कोभिड१९ का बिरामीहरूको उपचारका लागि छुट्टै अस्पताल बनाउने निर्णय पनि गरेको छ । अहिले बिरामी भौतारिएर झन् बढी समस्या देखिएको हुनाले हाललाई मापदण्ड पुगेको अस्पतालहरूमा केही बेडहरू कोभिडका लागि छुट्याउन भनिएको हो । कोभिड र नन्कोभिडका बिरामी सँगै राख्ने त हुँदै होइन, उनले भने ।"
जहाँ विद्यालयलाई लकडाउनले छोएन,"(बझाङ)  कोरोना संक्रमणको त्रासले देशभरका अधिकांश शैक्षिक संस्था चैत पहिलो सातापछि ठप्पप्रायः छन् । बझाङको साइपाल गाउँपालिकाका विद्यालयमा भने नियमित कक्षा चलेको छ ।अघिल्ला वर्ष यहाँका विद्यालय चैतदेखि साउनसम्म बन्द हुन्थे । विद्यार्थीशिक्षक यार्चा संकलनका लागि लेकतिर जाने हुँदा विद्यालयमा साउन पहिलो साता मात्रै भर्ना सुरु हुन्थ्यो । यो वर्ष उल्टो भयो । लकडाउनले देशभर शैक्षिक गतिविधि ठप्प हुँदा दुर्गमको साइपालका विद्यालयलाई भने बन्दले छोएन ।यहाँ गत वैशाख २ बाटै भर्ना सुरु भयो । लगत्तै पढाइ थालियो । सरकारले कोरोना महामारी नियन्त्रणका लागि विद्यालय बन्द गर्न निर्देशन दिए पनि साइपालमा जोखिम नरहेको भन्दै अभिभावकहरूले नै खोल्न दबाब दिएका गाउँपालिकाले जनाएको छ ।गाउँपालिकाको शिक्षा इकाईका प्रमुख नरबहादुर धामीले बाहिरबाट कोही पनि नआउने र स्थानीय पनि ठूलै काम पर्दा मात्रै बाहिर जाने भएकाले विद्यालय व्यवस्थापन समितिहरूले स्वस्फूर्त पठनपाठन सुरु गरेको बताए । साइपालमा कोरोनाको जोखिम छैन । हामी स्कुल चलाउँछौं भन्न थाले, उनले भने, सबै अभिभावकको जोड खोल्नु पर्छ भन्ने भयो ।साइपालमा हालसम्म कसैलाई पनि कोरोना संक्रमण नभएको र आवतजावत पनि नहुने भएकाले कक्षा सञ्चालनमा समस्या नभएको शिक्षकहरू बताउँछन् । यहाँका विद्यालयहरूमा लकडाउनको कुनै असर परेन भन्दा हुन्छ, धुली माविका शिक्षक धनबहादुर विष्टले भने, अरू बेला भए यार्चाका कारण विद्यालय बन्द गर्नुपर्थ्यो । यो वर्ष यार्चा टिप्न बन्द भयो, विद्यालयचाहिँ समयमै खुले । प्रशासनको कडाइका कारण सीमित संख्यामा गाउँले यार्चा टिप्न गएको र विद्यार्थीहरू नगएकाले कक्षा नियमित रहेको उनले बताए ।अन्तका विद्यालयहरू बन्द भएकाले गाउँपालिकाभन्दा बाहिर पढ्ने विद्यार्थी पनि यहीँकै विद्यालयहरूमा भर्ना भएका छन् । यसले विद्यार्थी भर्ना दर बढेको शिक्षा इकाई प्रमुख धामीले बताए । बाहिर पढिरहेकाहरू पनि गाउँमै फर्किएका छन्, उनले भने, पहिले भन्दा १५ प्रतिशत बढी विद्यार्थी यो वर्ष भर्ना भएका छन् । उनले यस वर्ष विद्यार्थीहरूको नियमित हाजिर दर पनि बढेको बताए । साइपालमा ३ मावि, ५ प्रावि र २ निजी विद्यालय छन् । विद्यार्थी संख्या १ हजार ३ सय ४७ छ । गर्मीमा यार्चा संकलन र हिउँदमा भारी हिमपातले पढाइ बन्द हुने भएकाले कहिल्यै पूरा कोर्स पढ्न नपाएका विद्यार्थीहरू यसपटक खुसी छन् । ९ कक्षा पुग्दासम्म जहिल्यै पूरा कोर्स नपढेरै परीक्षा दियौं, धुलीकी छात्रा मुसुरी रोकायाले भनिन्, यो वर्ष पूरा पढाइ हुन्छ होला ।कोरोनाको जोखिम न्यून रहेको र अभिभावकहरूले पनि दबाब दिएकाले पठनपाठन बन्द नगरिएको गाउँपालिका अध्यक्ष राजेन्द्र धामीले बताए । यो गाउँपालिका उसै पनि आइसोलेसनमै छ । जडिबुटी संकलन गर्न बन्दपछि बाहिरबाट कोही आएको छैन, उनले भने ।"
गरिबी निवारण कोष कामविहीन,"गरिबी निवारण कोष कामविहीन भएको लामो समय भइसक्यो । विश्व बैंकको सहयोगबाट सञ्चालित आयोजनाको समाप्ति तथा स्थानीय तहको निर्वाचनपछि कोष पूर्णतः जिम्मेवारविहीन छ । गरिबी निवारण कोष ऐनको प्रावधानबमोजिम राजनीतिक नियुक्ति पाएका उपाध्यक्ष र आधा दर्जन कर्मचारी दिनभर उङेर बसिरहेका हुन्छन् । कोभिड१९ का कारण राजस्व घटेर सरकारी कर्मचारीलाई सामान्य तलब खुवाउनसमेत समस्या परिरहेको बेला हिजो विश्व बैंकले दिएको आकर्षक सुविधा बराबर आज पनि कामै नगरी जनताले तिरेको करबाट लाखौं तलब खानु, खुवाउनु लज्जाको विषय हैन र ? अर्थ मन्त्रालय र प्रधानमन्त्री कार्यालयको ध्यानाकर्षण होस् । इन्द्र कर्माचार्य, चक्रपथ, काठमाडौं"
एसईई नतिजालाई विवादित नबनाऔं,"एसईई परीक्षामा सहभागी परीक्षार्थीको नतिजा राष्ट्रिय परीक्षा बोर्डले सार्वजनिक गर्यो । परीक्षाफललाई लिएर विभिन्न टीकाटिप्पणी र आलोचना सुरु भएको छ । परीक्षै नदिई पास गर्ने प्रणालीको विकास भयो भनेर शिक्षित व्यक्तिहरूले भनेको सुन्दा दुःख लागिरहेछ । यो परिस्थितिको निर्माण न त परीक्षा बोर्डले सृजना गरेको हो न त विद्यार्थीहरूले नै । यस्तो स्थिति कोभिड१९ ले सृजना गरेको हो । विद्यार्थीहरूले आफ्नो क्षमता प्रदर्शन गरेर ल्याएको अकंले झन् आत्मविश्वास बढाउँथ्यो । विद्यार्थीलाई गौरव महसुस हुन्थ्यो । तर भौतिक दूरी कायम गर्नुपर्ने भएकाले यो वैकल्पिक मार्ग रोज्नुपरेको तितो यथार्थ हामीसँग छ । यदि अहिलेसम्म शिक्षा मन्त्रालयले केही निर्णय लिन नसकेको भए झन् आलोचना हुन्थ्यो । ढिलै भए पनि आन्तरिक मूल्यांकनबाट अंक दिने निर्णयले विद्यार्थी र अभिभावकलाई सहज भयो । विरोधका लागि विरोध गर्नु ठीक होइन । विद्यालयको मूल्यांकनमा केही त्रुटि हुन सक्छ । परीक्षा बोर्डले समग्र जीपीए सार्वजनिक गर्नुपर्थ्यो । सार्वजनिक नगर्दा बोर्डमाथि प्रश्नहरू तेर्सिएका छन् । आफ्ना विद्यार्थीलाई सकेसम्म राम्रो अंक दिने चाहना हुनु स्वाभाविकै हो । विद्यार्थीलाई अलि बढी अंक दिएर हौस्याउनुलाई नकारात्मक रूपमा लिनु हुन्न । लगभग ९ हजार विद्यार्थीले ४ जीपीए ल्याउने ल्याकत राख्छन्जस्तो कसैलाई लाग्दैन । अघिल्ला वर्षहरूका जीपीए हेर्दा अहिलेको जीपीएमा केही गडबड छ भन्न सकिन्छ । तर यसो भनिरहँदा शिक्षकको मूल्यांकनलाई नजरअन्दाज गर्न भने मिल्दैन । फेल हुने विद्यार्थीलाई ४ जीपीए दिएका हुँदैनन् । यो स्तरीकृत परीक्षा होइन । पहिलेकै जस्तो नतिजा आउनुपर्थो भनी विश्लेषण गर्नु अन्याय हुन्छ । तसर्थ नतिजालाई लिएर नकारात्मक टीकाटिप्पणी र आलोचना गरेर विद्यार्थीहरूको मनोविज्ञानमा असर पुग्ने काम नगरौँ । हेमराज दाहाल, अरुण गाउँपालिका१, भोजपुर"
सिद्धान्तबिनाको राजनीति,"उमेशप्रसाद मैनालीको साखको संकट लेख अत्यन्त सटीक र मननीय लाग्यो । जनताले अमूल्य मत दिएर शक्तिमा पुर्याएकाहरूले जनविश्वास आर्जन गर्न नसके सरकारले औचित्य मात्र नभई वैधानिकतासमेत गुमाउँछ भन्ने तर्क मैनालीको छ । मुलुकले संघीय लोकतान्त्रिक गणतन्त्रजस्तो उत्कृष्ट व्यवस्था अवलम्बन गरेको छ । यस व्यवस्थालाई संस्थागत गर्ने मौका सरकारले पाएको छ । तर सरकार हाँक्नेहरू निरंकुश मत्ताहात्तीको रूपमा दुईचार जनाको प्रशंसामा रमाइरहेको छ । थिति बसाल्दै समृद्ध मुलुक बनाउने नारा घन्काए पनि निर्णय भने सरकारले बेथितिपूर्ण गरिरहेको छ । आरोपित, विवादास्पद र अयोग्य व्यक्तिलाई राज्यका महत्त्वपूर्ण ओहोदामा पुर्याउने, सञ्चारजगत्लाई सधैँ विरोधी देख्ने, सरकारी निर्णय कार्यान्वयन गर्न सघाउने सरकारकै प्रतिनिधि कर्मचारीलाई पटक्कै नरुचाउने र गर्नैपर्ने निर्णय पनि सडकमा नारा नलगाएसम्म नगर्नेजस्ता कामले सिद्धान्तबिनाको राजनीति, नैतिकताबिनाको सरकार र श्रद्धाबिनाको पूजा भनेझैं सरकारको साखमा संकट मात्र नभई शून्यमा झरेको छ ।गठन हुँदा सुरु गरेका सराहनीय कामको ट्र्याक सरकार आफैंले भत्काएको छ । त्यतिबेला सरकारका सही कदमलाई तारिफ गरेर लेख्नेहरू अहिले आलोचनाका हरफ लेख्न बाध्य हुनुपरेको छ । हिजो ठूला सपना देखाएको पार्टी सरकारमा पुग्दा पनि जनताकेन्द्रित काम भएन । जनताको दुःखमा सरकारले चाल्नुपर्ने कदम औल्याउँदै गुनासो गर्नेलाई शत्रु ठान्ने, स्वास्थ्य क्षेत्रका विज्ञसँगको बैठकमा आफ्नै पार्टीका नेताले काम गर्न नदिएको गुनासो गर्ने, बिचौलियालाई पार्टी र सरकारमा हालीमुहाली गराउने अनि यस्ता गलत कदम औंल्याउनेलाई विरोधी देख्ने र अनेक अंकुश लगाई निरंकुशता लाद्ने, यो कस्तो नियति भोग्नुपरिरहेका छौं हामीले ? कोरोना महामारीलाई सही तरिकाले व्यवस्थापन गर्न सकेनौं । सुरुमै स्वदेश फर्केकाहरूलाई अनिवार्य क्वारेन्टिन र आइसोलेसको व्यवस्था गरिएन । न त त्यसरी बेसेकाहरूलाई १५ दिन राखेपछि परीक्षण नै पर्याप्त मात्रामा गरियो । पीसीआर गरेर मात्र घर पठाउने व्यवस्था गर्न हारगुहार गर्दा पनि सुनिएन । बाढीपहिरोले देश आक्रान्त छ । दुःखमा पिल्सिएका जनताको आधारभूत आवश्यकता पूर्ति गर्न सरकारले कुनै काम गरेन । यही शैली कायम रहे दुई वर्षपछिको निर्वाचनको नतिजा सार्वजनिक भएपछि पछुताउनु सिबाय अरू केही विकल्प रहने छैन । गंगाराज अर्याल, पाणिनि८, अर्घाखाँची"
रेमडेसिभिरमा कालोबजारी पीडादायी,"रेमडेसिभिरमा कालोबजारीको समाचार पीडादायी छ । ४ हजारदेखि ७ हजारमा पाइनसक्ने औषधिका लागि ७० हजारदेखि १ लाखसम्ममा किनबेच हुने अवस्था हुनु भयावह हो । भारतले निकासीमा प्रतिबन्ध लगाएको औषधि यहाँको बजारमा सुलभ नहुने थाहा हुँदाहुँदै चिकित्सकले सिफारिस गर्नु आफैंमा अनौठो छ । औषधि व्यवस्था विभागले तीनवटा कम्पनीलाई भारतबाट रेमडेसिभिर ल्याउन अनुमति दिनु मात्र पनि समस्याको समाधान होइन । विभिन्न देशमा कोरोना संक्रममित बिरामीहरूका लागि आपत्कालीन अवस्थामा प्रयोग हुने गरेको औषधिको उपयोगिताबारे सरकारले यहाँका बिरामीहरूमाथि कुनै अध्यन अनुसन्धान गरेर उपयोगी हुने देखेर सिफारिस गर्न थालिएको हो भने पनि पहिला यसको सर्वसुलभतामा ध्यान पुर्याउनुपर्ने हो । बजारमा औषधि नपाइने, चिकित्सकले त्यही औषधि सिफारिस गर्ने र कालाबजारीले यति मूल्य तिर्ने भए मगाइदिन्छु भन्ने वातावरण बन्नुले सरकारको व्यवस्थापकीय कमजोरीलाई उजागर गर्छ । महेशप्रसाद ढुंगाना, नयाँ बानेश्वर, काठमाडौं"
लामागाउँमा पहिरो पर्यटकहरू !,"२०७१ सालमा सिन्धुपाल्चोकको जुरेडाँडा खसेर सुनकोसी थुनिन पुग्यो । उक्त पहिरोमा ४५ जनाले ज्यान गुमाए, ठूलो जनधनको क्षति भयो । २०७१ देखि २०७७ सालसम्म आइपुग्दा सिन्धुपाल्चोकमा बाढीपहिरोले ठूलो क्षति पुर्याइसकेको छ । वर्षौंदेखि उक्त क्षेत्रमा अत्यन्तै जोखिमयुक्त ठाउँमा मानवबस्तीहरू छन् । त्यसलाई कसरी सुरक्षित बनाउने भन्नेतर्फ सरकारले न हिजो सोच्न सक्यो न आज नै । आगामी सरकारी कार्ययोजनामा समेत बस्ती स्थानान्तरणले ठाउँ पाउन सकेको छैन । महाभूकम्पलगत्तै गरिएको सरकारी तथा गैरसरकारी संस्थाको अध्ययन प्रतिवेदनले सिन्धुपाल्चोकको लिदी लामागाउँ बस्नयोग्य छैन भन्ने देखाउँछ । यो गाउँलाई सुरक्षित स्थानमा सार्नुपर्छ भन्नेमा सबै सरकारी निकाय एकमत थिए । त्यसका लागि ४० करोड रकम पनि छुट्याइयो । तर बस्ती सरेन । बस्ती सार्नुपर्छ भन्दाभन्दै पहिरो खस्यो, ३९ जना बेपत्ता भए । शवको खोजी अझै भइरहेको छ । यस्तो विषम परिस्थतिको निरीक्षण गर्न सभामुख अग्निप्रसाद सापकोटा, गृहमन्त्री रामबहादुर थापालगायतका भीआईपी नेताहरू हेलिकप्टरमा सवार भएर लामागाउँ पुगे । पहिले त्यहाँका बासिन्दाले हामीलाई बचाऊ, यहाँबाट सार भन्दा कसैले सुनेनन् । अहिले पहिरोले सखाप पारेपछि सबै रमिता हेर्न पुगेका छन् । यो जत्तिको लाजमर्दो के हुन सक्छ ? कसरी नेताहरूले जनताका लास हेर्न सकेका होलान् ? आफ्ना मतदातालाई माटोमुनि पुरिएको हेर्न किन महामारीमा तँछाडमछाड गर्दै पुग्नुपरेको होला ?सरकार हिजो पनि तमासामा रमाउँथ्यो र आज पनि त्यो प्रवृत्ति हराएको छैन । लामागाउँमा लागेको हेलिकप्टरको लाइनले यही कुरालाई प्रमाणित गर्छ । विगत ६ वर्षमा सिन्धुपाल्चोकतर्फ उडेका हेलिकप्टरको भाडा मात्र जोड्ने हो भने, एउटा ठूलो बस्ती नै स्थानान्तरण गर्न सकिन्थ्यो । पहिरोले थिलथिलो पारेपछि विकल्पविहीन नागरिक आफ्ना पीडा फुकाउँदै सरकारतर्फ फर्किएका छन् । उनीहरूको रोदनले सरकारलाई छोएको छैन । पहिरो हेर्न पुगेका नेताहरू देख्दा लाग्छ यो दुःखको क्षण उनीहरूका लागि घुम्ने अवसर बनिरहेछ । कोरोना महामारीमा पनि राज्यको ढुकुटी सकाएर किन घुम्नुपरेको होला ? पहिरो पर्यटनको अन्त्य हुनु जरुरी छ । रामकृष्ण बराल, जोरपाटी५, काठमाडौं"
लोकतन्त्र : विसर्जन कि अग्रगमन ?,"दलहरूभित्रको लोकतन्त्रदलहरू अग्रगामी र लोकतान्त्रिक नभई राज्यको लोकतन्त्रीकरण पूर्ण हुँदैन । तर नेकपा र कांग्रेसजस्ता दलहरूमा अहिले के भइरहेको छ ? उनीहरू किन जनताका मुद्दाहरूमा संवेदनशील छैनन् ? उनीहरू किन लोकतन्त्रमा भन्दा धेरै दलतन्त्रमा चासो राख्छन् ? अनेक घटना हेर्दा स्पष्ट हुन्छ, हाम्रा दलहरूमा लोकतन्त्र छैन । परिणामतः दलहरू नदी हैन, कुवा बने । पार्टीहरू कञ्चन र चलायमान हुन सकेनन् । विचार र व्यवहारमा पार्टीहरू पछाडि छुटे । नेतृत्वले समयको गीत गाउनै सकेन ।दलहरूलाई लोकतान्त्रिक, गतिशील र अग्रगामी बनाउन पार्टीभित्र सकारात्मक हलचल आवश्यक छ । त्यसका लागि सहभागितामूलक लोकतन्त्र महत्त्वपूर्ण विधि हुन सक्छ । पार्टीसत्तामाथि सदस्यहरूको नियन्त्रण नै सहभागितामूलक लोकतन्त्रको आधार हो । यसका लागि पार्टी निर्वाचनमा पनि अस्वीकारको अधिकार र फिर्ता बोलाउने अधिकार स्थापित गर्न सकिन्छ । लाभका पदहरूमा जान पार्टीभित्र निर्वाचन गर्ने विधि अपनाउन सकिन्छ । नेतृत्व हस्तान्तरणलाई सुदृढ गर्न पार्टीहरूले एक व्यक्ति एक पद र दुई कार्यकालको सिद्धान्तलाई कार्यान्वयन गर्न सक्छन् । पार्टीलाई बिचौलियाबाट मुक्त गर्ने र सदस्यहरूलाई अझ धेरै सार्वभौम बनाउने विधि नै दलहरूको लोकतन्त्रीकरण गर्ने महत्त्वपूर्ण विधि हो ।दलहरू कसरी सफल हुन्छन् ? यो मुख्य प्रश्न होइन । दलहरू कसरी बाँच्लान् ? यो पनि मुख्य प्रश्न होइन । देश कसरी सफल हुन्छ ? मुख्य प्रश्न यो हो । अझ भनौं, मान्छेको जीवनलाई कसरी बदल्न सकिन्छ ? मुख्य प्रश्न यो हो । लोकतन्त्र कसरी सफल हुन्छ ? मुख्य प्रश्न यो हो । परम्परागत लोकतन्त्रको लट्ठी टेकेर आजको युग अगाडि बढ्न सक्दैन । के अग्रगामी, सहभागितामूलक, ताजा र परिणाममुखी लोकतन्त्रका लागि नेकपा र कांग्रेसहरू तयार छन् ? के लोकतन्त्रको नयाँ बाटो खन्न नेकपा र कांग्रेसका युवाहरू तयार छन् ? अन्यथा परम्परागत लोकतन्त्र, परम्परागत सत्ता र परम्परागत राजनीतिले समाज फेरिँदैन ।"
महामारीको विभाजन रेखा,"को भिड१९ सिर्जित महामारीका कारण अस्पतालका इमर्जेन्सी उपचार कक्षमा भोगिने विभाजनका रेखाहरू समाज र राजनीतिका अनेक पत्रमा विस्तार भएका छन् । हिजोसम्म बिरामीको आर्थिक क्षमताका आधारमा अस्पतालहरूले उपचार दिने र नदिने छुट्टिन्थ्यो । अहिले त्यस्तो वर्गीय असमानताको जरो झनै गहिरिएको छ । पैसा नभएर अस्पताल पुग्नै नपाएका बिरामीका दारुण कथा वा अस्पतालले बिरामीसँग पैसा असुल्न प्रयोग गर्ने अनेक हतकन्डाका खबर हाम्रा लागि हिजोदेखि नै सामान्य बन्दै आएका हुन् । कोरोना भाइरसले एकातिर त्यसलाई विस्तार गरिदिएको छ भने, अर्कातिर चिकित्सक, स्वास्थ्यकर्मी तथा सुरक्षाकर्मीमा फैलिन थालेको संक्रमणले परिस्थिति सम्हालिन सुरुमा गरिएको आकलनविपरीत निकै ठूलो अर्थसामाजिक मूल्य चुकाउनुपर्ने यथार्थसामु हामी उभिएका छौं ।नेपाल यो दुःखको साक्षी एक्लै भने होइन । भौतिक विकास र आर्थिक सक्षमताका आधारमा विश्वका राष्ट्रहरूको प्रगतिलाई विकसित, विकासशील र अल्पविकसित भनी वर्गीकृत गरिएको छ । कोभिड१९ महामारीले अहिलेसम्म विकसित विश्वलाई सबैभन्दा नराम्ररी प्रताडित गरेको छ । जतिजति महामारीको प्रभावसमय लम्बिँदै जान्छ, उति नै विकासशील र अल्पविकसित राष्ट्रहरू थप प्रभावित हुँदै जानेछन् ।नौ महिनाअघि महामारी थोरै देशमा सीमित हुँदा विश्वभरिबाट विज्ञहरूले यसको प्रभाव एक वर्षभन्दा कम रहने आकलन गरे । जब भाइरसले सम्पूर्ण विश्वलाई गाँज्यो, निरन्तर अध्ययनबाट यस महामारीबारे नयाँ तथ्यहरू प्रक्षेपण भैरहेका छन्, जसले के देखाउँछन् भने कोभिड१९ तत्काल संसारबाट बिदा हुनेछैन । निकै लामो समयसम्म यो रोग रहनेछ र मानव जातिले आफ्नो जीवनलाई सोहीअनुरूप अनुकूलन गर्दै लैजानुपर्नेछ । हामी मात्रै त्यस बाध्यात्मक परिवेशको अपवाद रहन सक्नेछैनौं ।त्यसो त नेपालको इतिहासमा विगत पच्चीस वर्षको अवधि अनेक दृष्टिबाट प्रतिकूलतापूर्ण थियो । पहिलो एक दशक हिंसात्मक सशस्त्र द्वन्द्वलाई झेलेर अर्को एक दशक त्यसको अवतरणका लागि राजनीतिक संक्रमणकालको व्यवस्थापन गर्दैमा बित्यो । त्यसै समयमा लोकतन्त्रउपर आक्रमण भए । राष्ट्रसंघद्वारा तय गरिएकामध्ये अधिकांश सहस्राब्दी विकास लक्ष्य राजनीतिक अस्थिरताको सामना गर्दै त्यही अवधिमा जसोतसो पूरा गरिएका हुन् । अर्थसामाजिक क्षेत्रमा विगत पाँच वर्षको अवधिभित्र नेपालले निरपेक्ष गरिबीको रेखामुनि रहेको जनसंख्यालाई करिब २५ प्रतिशतबाट १८ प्रतिशतमा झार्ने सफलता प्राप्त गर्यो । यही अवधिमा शिशु मृत्युदर प्रतिहजार ३१ बाट घटेर हाल २६ मा झरेको छ, जुन अल्पविकसित राष्ट्रहरूमध्ये सबैभन्दा कम हो भने, प्रसूतिका कारण हुने मातृ मृत्युदर प्रतिलाख जीवित जन्ममध्ये २३५ मा झरेको छ । प्रसूतिको अवस्थामा रहेका महिलाले पाउने स्वास्थ्य सेवामा पहुँच गत वर्षको अन्त्यसम्ममा ८९ प्रतिशत पुगेको छ ।यसै वर्ष नेपालले अति कम विकसित राष्ट्रबाट निम्नमध्यम आय भएको राष्ट्रका रूपमा स्तरोन्नति गर्यो । पाँच वर्षअघि महाभूकम्पले भत्काएका निजी घर, सार्वजनिक भवन तथा सांस्कृतिक सम्पदाको पुनर्निर्माण करिब ९० प्रतिशत पूरा भएको छ । हाम्रो स्रोत र साधनको अवस्थासँग तुलना गर्दा यी उपलब्धि चामत्कारिक नभए पनि केही हुँदै छ भन्ने वास्तविकताका द्योतक अवश्य हुन् ।संयुक्त राष्ट्रसंघ र विश्व बैंक लगायतका संस्थाले मानेका यी तथ्यांकमा विश्वास गर्न सकिन्छ । अहिले कोभिड१९ महामारीले हाम्रो सामाजिक विकासका यी सूचकलाई जगैदेखि हल्लाइरहेको छ । हामी यस बेला महामारीको दोस्रो वेभ सामना गरिरहेका छौं र अवस्था दुई महिनाअघिको तुलनामा खराब भएको छ । संक्रमणको अनुपात आगामी केही महिना यसै गरी कायम रहँदा अर्थसामाजिक क्षेत्रका माथि उल्लिखितलगायत अन्य प्रगति उल्टिने देखिन्छन् । विद्यालय शिक्षामा झनै उथलपुथल भएको छ । सम्पूर्ण विश्व अझै असमान र गरिब हुँदै जाँदा नेपालले मात्र अहिलेसम्मका उपलब्धिलाई कायम राख्न सम्भव हुँदैन । हामी पनि गरिब हुन्छौं । त्यहाँबाट बौरिन राज्यको निर्णायक हस्तक्षेप र नागरिकले परिश्रम गर्ने वातावरण चाहिन्छ ।महामारीले उत्पन्न गर्ने प्रभाव वास्तवमै बहुआयामिक छ, जसलाई तीनवटा बृहत् क्षेत्रमा हेर्न सकिन्छ । पहिलो, संक्रमितको संख्या बढ्दै जाँदा सीमित स्रोत र साधन भएको स्वास्थ्य क्षेत्रको पूर्वाधारमाथि ठूलो दबाब पैदा भैरहेको छ र यसबाट सामाजिक असुरक्षाभाव उत्पन्न भएको छ । दोस्रो, पर्यटनसेवाव्यापाररोजगार ठप्पप्रायः छ, जसबाट राष्ट्रिय आम्दानीमा नकारात्मक प्रभाव परेको छ । र तेस्रो, अन्तर्राष्ट्रिय व्यापारका लागि नेपाल भर पर्ने छिमेकी देशहरू भारत र चीन दुवैतिर संक्रमणको अवस्था चिन्ताजनक छ । चीनले एक हदसम्म परिस्थिति नियन्त्रणमा लिन सफल भएको भनिए पनि नेपाललाई कोभिड१९ सँग जुध्न बारम्बार गरिरहेको प्रतिबद्धताअनुसारको सहयोग गरेको छैन । भारत आफैं नराम्रो अवस्थामा छ, तैपनि सानातिना सहयोग उपलब्ध गराइरहेकै छ । हामीसँग खुला सिमाना भएको भारतमा महामारी नियन्त्रण नभएसम्म नेपालमा खतराको घण्टी बजिरहनेछ ।यस पृष्ठभूमिमा कोभिड१९ महामारीबाट नागरिकलाई थोरै भए पनि त्राण दिन संघीय सरकारको रणनीतिक हस्तक्षेप चाहिन्छ । नागरिकको जीवन बचाउन अत्यावश्यक कदमहरू दैनिक तथ्यांक र सूचनाको विश्लेषणमा आधारित हुनुपर्छ । महामारीको गति तीव्र छ । संक्रमितको ठूलो संख्या हरेक दिनजसो थपिइरहेको छ । तीनै तहका सरकारसँग नागरिकले संवेदनशीलताको अपेक्षा गरिरहेका छन् । निर्णय गर्न औपचारिकता र लाल फिताशाहीको बहानाबाजी पन्छाएर कामको अग्रसरता संघीय सरकारले लिनुपर्छ । स्वास्थ्य पूर्वाधार, औषधि र उपकरणमा आपत्कालीन वा युद्धस्तरको निरन्तर हस्तक्षेप जरुरी छ । दुःखका साथ भन्नुपर्छ, हालसम्म त्यस्तो तदारुकता देखिएको छैन । नागरिक महामारीको त्रासले थिचिएकै समयमा भारतले हाम्रो जमिन हडपेको समेत ख्याल नगरी सत्तारूढ दलभित्र कुर्सीका लागि भएको गुटबन्दी झनै लज्जास्पद थियो । यसबाट नागरिकको पीडामाथि राजनीति गर्नेहरूको स्वाङ उदांगिएको छ ।महामारीको लम्बिँदो दुष्प्रभावबाट नागरिकको सुरक्षा गर्न संघीय सरकारले तत्काल सुरु गरेर आगामी दुई वर्षसम्म आफ्नो प्राथमिकता तीनवटा प्रमुख क्षेत्रमा केन्द्रित गर्नुपर्छ । दूरदराजको गरिब र सीमान्तीकृत जनसंख्यासम्म पुग्नु सरकारको दायित्व हो । यसका लागि ठोस योजना तर्जुमा गर्न राष्ट्रिय योजना आयोग र अर्थ मन्त्रालयको प्रमुख भूमिका हुन्छ । तीनवटै प्राथमिकतालाई समान महत्त्वका साथ कार्यान्वयन गर्दै लैजानुपर्छ ।पहिलो प्राथमिकतामा महामारीबाट उत्पन्न आर्थिक समस्याको सामना गर्न निश्चित रकम प्रत्येक परिवारलाई सोझै हस्तान्तरण गर्ने वा खास अवधिका लागि एक घर एक रोजगार सुनिश्चित गर्ने कार्यक्रम तय गर्नुपर्छ । यो नयाँ कार्यक्रम होइन । संसारका धेरै देशले आर्थिक मन्दी वा महामारीबाट आफ्ना नागरिकलाई राहत दिन यस्तो कार्यक्रम लागू गर्छन् । नेपालमा हाल करिब २८ लाख जनसंख्या सामाजिक सुरक्षाको दायराभित्र छ, जुन हाम्रो जनसंख्याको १० प्रतिशतभन्दा बढी हुन आउँछ । वृद्धवृद्धा, अपाङ्गता भएका, दलित, एकल महिलासहितको यो जनसंख्या समाजको त्यो वर्ग हा,े जसले सबै प्रकारका विपत्को सबैभन्दा बढी पीडा भोग्नुपर्छ । यस जनसंख्याको अभिलेख केन्द्र र स्थानीय तह दुवैसँग उपलब्ध छ । यसबाहेक संघीय सरकारले गत वर्ष प्रधानमन्त्री बैंक खाता योजना अन्तर्गत करिब ६ लाख परिवारले खाता खोलेको जानकारी दिएको थियो । वैदेशिक रोजगारीमा जाने तथा भूकम्पपछिको पुनर्निर्माणमा सरकारले उपलब्ध गराउने सुविधा लिनका लागि ठूलो संख्यामा नागरिकले बैंक खाता खोलेकै छन् । फेरि एकपटक देशैभरि स्थानीय सरकारद्वारा सूचित गराएर प्रत्येक परिवारलाई बैंकमा खाता खोल्न आग्रह गर्न सकिन्छ । जम्मा ६० लाख परिवारले बैंक खाता खोल्नु ठूलो कुरा होइन । यसबाट सानै परिमाणमा भए पनि नागरिकका हातमा सोझै राहत सहयोग उपलब्ध गराउन सकिन्छ । अथवा, यसको बदलामा प्रधानमन्त्री रोजगार कार्यक्रमलाई निगरानी गरी दुई वर्षसम्म कमसेकम छ महिनाका लागि प्रत्येक परिवारमा एक रोजगार उपलब्ध गराउन सकिन्छ । स्थानीय तहसँग समन्वय गरी रोजगारी नभएका परिवार छनोट गर्ने कार्य चुनौतीपूर्ण भए पनि असम्भव छैन । स्रोतको दुरुपयोग रोक्ने ठोस तयारीसहित संघीय सरकारले यी कार्यक्रम प्रभावकारी रूपमा लागू गर्न सक्छ ।दोस्रो प्राथमिकता विदेशबाट कुनै न कुनै सीप लिएर फर्केका नागरिकलाई आयमूलक काममा इन्गेज गर्नेतर्फ हुनुपर्छ । महामारी सुरु भएपछि भारतबाट फर्केकाको संख्या मोटामोटी ६ लाख रहेको सरकारी तथ्यांक छ । अन्य मुलुकबाट करिब १ लाख नागरिक घर फर्केका छन् । यसपटक आफ्नो क्षेत्रमा फर्केका नागरिकको अभिलेख स्थानीय तहले पनि राखेका छन् । देशभर सञ्चालन हुने ठूला पूर्वाधार निर्माण, महामारीपछि पूर्ण क्षमतामा चल्न सक्ने निर्माण उद्योगसमेतमा तलब सुविधा सन्तुलन गरेरै भए पनि करिब १० लाख अतिरिक्त रोजगारी सिर्जना गर्ने गरी सरकारले निजी तथा सार्वजनिक प्रतिष्ठानसँग तत्कालै सहकार्य गर्नुपर्छ । सबै स्थानीय तहलाई नागरिकको अभिलेख अद्यावधिक गर्न निर्देशन दिई संघीय सरकारले आगामी दुई वर्षको रणनीतिमा यो कार्यक्रम सामेल गर्न सक्छ । यसमा प्रदेश सरकारहरूको भूमिका तय गर्न सकिन्छ ।तेस्रो प्राथमिकताको क्षेत्र कृषि हो । लगानीको अनुपातमा आम्दानी नहुने हुनाले केही दशकयता कृषि क्षेत्र उपेक्षित हुँदै आएको तथ्य जगजाहेर छ, जबकि आधुनिक रोजगारको देशव्यापी सम्भावना यही क्षेत्रले बोकेको छ । विश्वभरि नै कृषि क्षेत्र सरकारको पूर्ण अनुदानबाट चल्छ । कृषिलाई दीर्घकालीन रूपमा मर्यादित तथा लाभदायक पेसाका रूपमा उभ्याएर वैदेशिक रोजगारीको प्रतिस्पर्धी विकल्प निर्माण गर्न केन्द्रित हुनु आवश्यक छ । संघीय सरकारको दृष्टि तत्कालका समस्याका बारेमा स्पष्ट दृष्टिकोण निर्माण गर्ने, मध्यम र दीर्घकालीन योजना बनाई प्रदेश तथा स्थानीय तहलाई कार्यान्वयनका लागि परिचालित गर्नेमा रहनुपर्छ ।विदेशमा रोजगारी खोसिएर फर्किएका युवा कृषि क्षेत्रमा समेटिने रणनीति बनाएर विद्यमान संकटलाई खाद्यान्नमा राष्ट्रिय आत्मनिर्भरता हासिल गर्ने अवसरमा बदल्न सकिन्छ । देश फर्केको यस समुदायले ल्याउने ज्ञान र सीप कृषि क्षेत्रको अनिवार्य आधुनिकीकरणका लागि पनि फलदायी हुने निश्चित छ ।खेतीकिसानी व्यवसाय स्थानीय तहमा हुने तर नीतिनिर्माण संघीय तथा प्रान्तीय सरकारहरूले गर्ने हुँदा कृषि क्षेत्रलाई अघि बढाउन स्थानीय सरकारलाई केन्द्र र प्रदेशले सक्दो सहयोग गर्नुपर्ने हुन्छ । हरेक प्रदेशका विभिन्न भेकमा उचाइ, जमिनको अवस्था, मौसम र सामाजिक अवस्थाको भिन्नताका कारण फरक प्रकारका हस्तक्षेप चाहिनेमा सबै सजग हुन जरुरी छ । महामारीले जन्माएका विभाजन रेखा मेट्न स्मरणीय काम गर्ने समय घर्किसकेको छैन । ढोकाबाट छिरिसकेको संकट चिनेर सबै तहका सरकारले त्यसैअनुरूप संवेदनशीलता देखाउन सक्नुपर्छ ।"
भारतका बिहार र उत्तरप्रदेशमा संक्रमण तीव्र,"भारतमा मंगलबार कोरोना भाइरस (कोभिड१९) संक्रमितको संख्या २७ लाख नाघेको छ । पछिल्ला दिनमा भारत सरकारले परीक्षण दायरालाई निकै फराकिलो पार्दै लगेको जनाएको छ । सोमबार मात्र करिब ९ लाखको परीक्षण गरिएको भारतीय आयुर्विज्ञान तथा अनुसन्धान परिषद् (आईसीएमआर) ले जनाएको छ । तर, दक्षिणी छिमेकमा संक्रमण दिन प्रतिदिन बढ्दै जाँदा त्यसको जोखिम नेपालमा पनि स्वतः बढेर गएको छ । अझै सीमावर्ती भारतीय राज्यहरू बिहार र उत्तरप्रदेशमा पछिल्ला दिनमा बढेको संक्रमणले त्यो जोखिमलाई थप बढाएको छ । बिहारमा मंगलबार साँझसम्म १ लाख १० जनामा संक्रमण पुष्टि भइसकेको छ । जसमध्ये ५ सय ५८ जनाको मृत्यु भएको छ । पछिल्लो एक दिनमा मात्र यो राज्यमा ३ हजार २ सय ५७ जना नयाँ संक्रमित थपिएका छन् । सबैभन्दा उच्च संक्रमण राजधानी पटनामै भेटिएको छ । पछिल्लो चौबीस घण्टामा पटनामा मात्र ३ सय ६८ जनामा संक्रमण पुष्टि भएको छ । पटनामा मात्र हालसम्म १७ हजारभन्दा बढीमा संक्रमण पुष्टि भएको छ भने १ सय ७ जनाको मृत्यु भइसकेको छ । यसका अतिरिक्त औरंगावाद, बेगुसराय, भागलपुर, पूर्वी चम्पारण, कटिहार, मधुवनी, मुजफ्फरपुर, नालन्दा, पूर्णिया, सारण, सीतामढीमा गएको एक दिनमा नयाँ संक्रमितको संख्यामा तीव्र वृद्धि देखिएको छ । पूर्वी चम्पारण, मधुवनी नेपालसँग सीमा जोडिएका जिल्ला हुन् । पूर्वी चम्पारणमा हालसम्म ३ हजार ८ सय २८ जना तथा मधुवनीमा ३ हजार ३ सय जना संक्रमित भइसकेका छन् । त्यसैगरी नेपालसँग सीमा जोडिएका अररियामा २ हजार ६३, किसनगन्जमा १ हजार ४ सय ६३, पश्चिम चम्पारणमा २ हजार ८ सय ८२, सुपौल १ हजार ९ सय २८, किसनगन्जमा १ हजार ४ सय ६३ जनामा कोभिड१९ को संक्रमण पुष्टि भएको छ । यी जिल्लाहरूमा हालसम्म संक्रमणकै कारण ७१ ज्यान गइसकेको छ । संक्रमण बढेकै कारण बिहार सरकारले उच्च जोखिम किटान गरिएका क्षेत्रहरूमा अगस्ट ३० सम्म कायम रहेको लकडाउनलाई ६ सेप्टेम्बरसम्म बढाउने निर्णय गरेको छ । राज्य सरकारले सोमबार त्यस्तो निर्णय गरेको हो । जसअनुसार अत्यावश्यकबाहेक सबै सेवाहरू बन्द हुनेछन् । बिहार भारतका सबैभन्दा बढी जनघनत्व भएको राज्यमा पर्छ । त्यहाँको जनसंख्या १२ करोडभन्दा बढी भएको अनुमान छ । तर, बिहारमा हालसम्म करिब १९ लाखको स्वास्थ्य मात्र परीक्षण गरिएको छ । बिहारमा हालसम्म प्रति १० लाखमा करिब १५ हजारको मात्र परीक्षण भएको छ । जबकि दिल्लीमा त्यो दर ६५ हजारभन्दा बढी छ । त्यसैले पछिल्ला दिनमा दैनिक १ लाखभन्दा बढीको दरले परीक्षण हुँदै आए जनसंख्याका हिसाबले यो अत्यन्त न्यून हो । जनसंख्याका हिसाबले उत्तरप्रदेश र महाराष्ट्रपछि तेस्रो स्थानमा रहेको बिहार यी दुई राज्यको तुलनामा स्वास्थ्य क्षेत्रका पूर्वाधारमा धेरै पछि छ । स्वास्थ्य पूर्वाधारको अवस्था अत्यन्त कमजोर छ । भएका ठाउँहरूमा पनि पर्याप्त जनशक्ति छैन । त्यसमाथि करिब ८५ प्रतिशतभन्दा बढी मानिस गाउँमा बस्ने गर्छन् ।विज्ञहरूले भनेजस्तै बिहारमा संक्रमण बढ्दै जाँदा त्यसको खतरा नेपालमा स्वतः पर्न जानेछ । दुई देशबीचको सीमा औपचारिक रूपमा बन्द गरिए पनि लुकीछिपी आउजाउ गर्ने रोकिएको छैन । पछिल्लो समय सरकारले सीमामा कडाइ गरे पनि सुरक्षाकर्मीको आँखा छलेर स्थानीय र कामदारहरू आउजाउ गर्दै आएका छन् । यिनै कारणले पनि पछिल्ला दिनमा नेपालको सीमावर्ती सहरहरू कोरोना हटस्पट बन्दै गएका छन् । काठमाडौंमा पुष्टि भएको कोरोनाका केही केसको स्रोत बिहारसँग जोडिएको थियो । त्यसैले बिहारमा संक्रमण बढ्दै जानु नेपालका लागि पनि खतराको सूचक भएको प्रस्ट हुन्छ । अर्को सीमावर्ती राज्य उत्तरप्रदेश (यूपी) मा पनि पछिल्ला दिनमा संक्रमण तीव्र रूपमा बढिरहेको छ । यूपी भारतकै सबैभन्दा बढी जनसंख्या भएको राज्य हो । करिब २३ करोड जनसंख्या भएको यूपीले सोमबार मात्र संक्रमितको संख्यामा दिल्लीलाई उछिनेर पाँचौं स्थानमा उक्लिएको छ । यूपीमा मंगलबार साँझसम्म १ लाख ५८ हजारभन्दा बढी संक्रमित भइसकेका छन् । गएको एक दिनमा मात्रै यूपीमा ३ हजार ७ सयभन्दा बढी नयाँ संक्रमित थपिएका छन् । साथै मंगलबार मात्र ७० जनाको मृत्यु भएको छ, जुन अहिलेसम्मकै बढी हो । परीक्षणका हिसाबले अन्य राज्यहरूको तुलनामा यूपी पनि बिहारजस्तै निकै पछाडि छ । यूपीमा प्रति १० लाखमा मात्र १६ हजारको परीक्षण भएको छ । यूपीमा कोरोना भाइरसको संक्रमणकै कारण हालसम्म २ जना मन्त्रीले नै ज्यान गुमाइसकेका छन् । आइतबार मात्र भारतका पूर्वक्रिकेटर तथा उत्तरप्रदेश राज्यका मन्त्री ७३ वर्षीय चेतन चौहानको मृत्यु भएको थियो । त्यसैगरी दुई साताअघि उत्तरप्रदेशकै मन्त्री कमला रानी वरुणको कोरोना भाइरसको संक्रमणबाट मृत्यु भएको थियो । उनी योगी आदित्यनाथ नेतृत्वको उत्तर प्रदेश सरकारमा प्राविधिक शिक्षामन्त्री थिइन् । मंगलबार यूपीकै स्वास्थ्य तथा परिवार कल्याण राज्यमन्त्री अतुल गर्ग संक्रमित भएका भारतीय सञ्चारमाध्यमहरूले जनाएका छन् । यूपीका ७५ जिल्लामध्ये नेपालसँग ८ वटा जिल्लाको सीमा जोडिन्छ । ती जिल्लाहरूमा पनि संक्रमण तीव्र रूपमा फैलिइरहेको छ । गएको एक दिनमा मात्र नेपालका सीमावर्ती जिल्लाहरू कुशीनगरमा १ सय ३७, महाराजगन्जमा ७३, बहराइजमा ४४, लखिमपुर खिरीमा ४२, सिद्धार्थनगरमा ३८, पिलिभितमा ३६, बलरामपुरमा २३ र स्रवस्तीमा २१ जना नयाँ संक्रमित थपिएका छन् । पछिल्ला दिनको वृद्धि हेर्ने हो भने, यी सीमावर्ती जिल्लामा पनि संक्रमण भयावह बन्दै जाने निश्चित देखिन्छ । नेपालका सीमावर्ती जिल्ला बाँके, बर्दिया, रुपन्देही, कपिलवस्तुलगायतमा बढ्दो संक्रमणले पनि त्यो पुष्टि गर्छ ।"
ट्रम्प अमेरिकाका लागि गलत राष्ट्रपति,"वासिङ्टन (एजेन्सी) अमेरिकी पूर्वप्रथम महिला मिसेल ओबामाले राष्ट्रपति डोनाल्ड ट्रम्पको चर्को आलोचना गरेकी छन् । राष्ट्रपतीय चुनावमा डेमोक्र्याटिक पार्टीका तर्फबाट जो बाइडेनलाई औपचारिक उम्मेदवार घोषणा गर्न सुरु भएको राष्ट्रिय सम्मेलनलाई सम्बोधन गर्ने क्रममा ओबामाले ट्रम्पको कडा आलोचना गरेकी हुन् । अमेरिकामा नोभेम्बर ३ मा राष्ट्रपतीय चुनाव हुँदै छ । भर्चुअल सम्मेलनलाई सम्बोधन गर्दै पूर्वराष्ट्रपति बाराक ओबामा पत्नी मिसेलले अमेरिकाका राष्ट्रपतिका लागि ट्रम्प सही व्यक्ति नभएको दाबी गरिन् । डोनाल्ड ट्रम्प हाम्रो देशका लागि गलत राष्ट्रपति हुन्, मिसेलले भनिन् । राष्ट्रपति ट्रम्पले कोरोना भाइरस (कोभिड१९) को महामारी र यसबारेका विभिन्न तथ्यलाई बेवास्ता गरेका कारण अर्थतन्त्र खराब भएको उनको आरोप छ । सम्बोधनका क्रममा मिसेलले ट्रम्प प्रशासननले अमेरिकीमा विभाजन ल्याएको दाबी गरिन् । ट्रम्पप्रति लक्षित गर्दै मिसेलले ब्ल्याक लाइफ म्याटर्स लाई अझै पनि देशको सर्वोच्च निकायले उपहास गरिरहेको बताइन् । हाम्रा नेताहरूले नागरिकलाई राज्यको दुश्मनका रूपमा प्रस्तुत गरेको देखिएको छ । श्वेत प्राधानताका पक्षपातीहरूको समर्थन सर्वोच्च कार्यालयबाटै भएको छ, मिसेलले भनिन् । काम गर्नका लागि ट्रम्पले यथेष्ट समय पाएका भए पनि उनी गम्भीर नरहेका मिसेलको गुनासो छ । उनले आफूलाई प्रमाणित गर्न आवश्यकभन्दा धेरै समय पाए । तर उनलाई त्यसमा कुनै वास्ता छैन, मिसेलले भनिन् । सम्बोधनका क्रममा मिसेलले जो बाइडेन निकै सभ्य र योग्य भएको बताइन् । हामीले हाम्रो जीवन अडिएको ठानेर बाइडेनलाई मत दिनुपर्छ, उनले भनिन् । राष्ट्रपति ट्रम्पले ट्वीट गर्दै मिसेलका श्रीमान् (बाराक ओबामा) का कारण ह्वाइटहाउस प्रवेश गर्न पाएको प्रतिक्रिया दिएका छन् । उनले आफू दोस्रो कार्यकालका लागि पुनः निर्वाचित हुने र बाइडेनले पराजय भोग्ने दाबी गरेका छन् ।"
नेटवर्किङ व्यवसाय बचाउन संसदीय समितिमै चलखेल,"वस्तुको प्रत्यक्ष बिक्रीका नाममा नेटवर्किङ व्यवसाय सञ्चालन गरिरहेका व्यवसायीलाई बचाउन संसदीय समितिमा चलखेल सुरु भएको छ । दुई साताअघि प्रतिनिधिसभा अन्तर्गत उद्योग तथा वाणिज्य र श्रम तथा उपभोक्ता हित समिति बैठकमा तत्काल व्यवसाय बन्द गर्नुपर्छ भन्ने सांसदले नै अहिले ऐनअनुसार चलाउनुपर्ने तर्क राख्न थालेका छन् । सांसदहरूले आफू पनि ठगिएको सम्झना गराउँदै वस्तुको प्रत्यक्ष बिक्री भनेर नाम मात्रै फरक भएको, उद्देश्य नेटवर्किङ व्यवसाय नै गर्ने धारणा राखेका थिए । तर थप अध्ययन गर्न बनेको उपसमितिमा सांसदले इजाजत पाइसकेका कम्पनीलाई रोक्दा कानुनी जटिलता आउन सक्ने भन्दै कारोबार गर्न दिने सोच बनाएको स्रोतको दाबी छ । माथिल्लो तह (वरिष्ठ नेता) सम्म व्यवसायीहरूको पहुँच रहेछ । उनीहरूबाट आफ्नो पक्षमा पार्न व्यापक लबिइङ भइरहेको छ, स्रोतले भन्यो, दबाबका कारण अध्ययन प्रतिवेदन उपभोक्ताको भन्दा व्यवसायीकै पक्षमा आउने सम्भावना देखियो ।वाणिज्य, आपूर्ति तथा उपभोक्ता हित संरक्षण विभागले वस्तुको प्रत्यक्ष बिक्री (व्यवस्थापन तथा नियमन गर्ने) ऐन, ०७४ र नियमावली ०७६ अनुसार असार १६ यता ७ कम्पनीलाई इजाजत दिएको थियो । इजाजत पाउनेमा आइबोस ग्लोबल लाइफ इन्टरनेसनल प्रालि, नेचर हर्ब्स इन्टरनेसनल प्रालि, न्यु विवेक इन्टरप्राइजेज प्रालि, हेल्दी लिभिङ नेपाल प्रालि, केयर मार्ट्स इन्टरनेसनल प्रालि, युटर्न इन्टरनेसनल प्रालि र ग्लोबल ओरियन्स नेपाल प्रालि छन् । यी कम्पनीका सञ्चालकले विगतमा नेटवर्किङ व्यवसाय सञ्चालन गरेका थिए । जसबाट लाखौं सर्वसाधारण ठगिएका छन् । सर्वसाधारणले ठगी भएको रकमसहितको उजुरी दिँदा पनि क्षतिपूर्ति पाएका छैनन् । वस्तुको प्रत्यक्ष बिक्रीका नाममा यसअघि नै नेटवर्किङ व्यवसायबाट ठगी गरेको पुष्टि भएका व्यक्तिलाई पुनः नेटवर्किङ व्यवसाय सञ्चालनको अनुमति दिइएपछि समितिमा उजुरी परेको थियो ।समितिले तत्कालका लागि इजाजत रोक्ने र थप अध्ययन गर्न सांसद् सोमप्रसाद पाण्डेको संयोजत्कवमा उपसमिति गठन गरेको छ । उपसमितिमा पाण्डेसहित नेकपाका सांसद कृष्णबहादुर श्रेष्ठ, नेकपाकै सरिताकुमारी गिरी, कांग्रेसका प्रकाश रसाइली र समाजवादी पार्टीकी अमृता अग्रहरी सदस्य छन् ।उपसमितिमा व्यवसाय सञ्चालन गर्न दिनेनदिने सन्दर्भमा दुई धार देखिएको छ । स्रोतका अनुसार नेकपाकै बहुमत सदस्यले उपसमितिमा ऐनअनुसार चल्न दिनुपर्ने भन्दै आएका छन् । कांग्रेसका सांसद रसाइली र समाजवादीका अग्रहरीले विगतमा धेरै सर्वसाधारण ठगिएकाले तत्काल खारेज गर्नुपर्ने धारणा राख्दै आएका छन् । माथिल्लोस्तरको दबाब छ, राजनीतिक दलका नेतासँग व्यवसायीको सम्बन्ध छ, उनीहरूले धेरै चलखेल गरिरहेका छन, एक सांसदले भने ।उपसमिति संयोजक पाण्डेले नेटवर्किङबारे आफूहरूले अध्ययन गरिरहेको जानकारी दिए । यद्यपि व्यवसायीहरूले कम्पनीको प्रबन्धपत्रमा नेटवर्किङ कारोबार गर्न मिल्ने गरी केही विषय घुसाएको उनको भनाइ छ । जानकारी लिने काम भइरहेको छ । तर कोरोनाका कारण मिटिङ बस्न सकेका छैनौं । कर्मचारी पनि आउन डराए, मान्छेहरूलाई बोलाए पनि आउन डराए, सांसद पाण्डेले भने । इजाजत पाएका ७ कम्पनीका व्यवसायी, उद्योग वाणिज्य तथा आपूर्ति मन्त्रालयका सचिव, विभागका महनिर्देशक, उपभोक्ताकर्मी र विज्ञसँग छलफल भएको समिति सचिव झलक शर्माले बताए । नियमकानुनमा समस्या छैन । ऐनमा नेटवर्किङ नगर्ने प्रस्ट भनिएको छ । व्यवसायीले नेटवर्किङ पनि नगर्ने बताएका छन्, उनले भने, एक जना व्यवसायीले नेटवर्किङ गरेको स्वीकार गरे । तर नेपालमा नभई विदेशमा भनेका छन् । त्यसलाई पनि तत्काल बन्द गर्न निर्देशन दिएका छौं । व्यवसायीले उपसमितिमा नेटवर्किङ नगरेको दाबी गरिरहे पनि कम्पनीहरूकै लिडरले खुला रूपमै नेटवर्किङ व्यवसाय बताउने गरेका छन् । उनीहरूले विभिन्न जिल्लामा प्रशिक्षणसमेत दिइरहेका छन् । इजाजत लिनुअघि गैरकानुनी रूपमा कारोबार गरेको समेत पुष्टि भइसकेको छ । इजाजत लिएपछि कारोबार गर्नुअघि विभागलाई जानकारी गराउनुपर्छ । तर नेचर हर्ब्सले जानकारी नगराई कारोबारसमेत गरेको पाइएको छ । प्रत्यक्ष बिक्रीवितरणका लागि इजाजत पाएको कम्पनीले नेपालमा नेटवर्किङ वैध भएको भन्दै आममानिसलाई आफ्नो सदस्य बनाएर रकम असुली गर्न थालेका छन् ।विभागले भने यसबारे कुनै अध्ययन गरेको छैन । अध्ययन अनुसन्धानका लागि उसले गृह प्रशासनसँग पनि सहकार्य गरेको देखिँदैन । यसअघि उपसमितिले प्रहरीसँग पनि छलफल गर्ने तयारी गरेको थियो । अहिले भने कोरोनाको जोखिम भन्दै पन्छिन खोजिरहेको जानकार बताउँछन् । प्रहरीले अनुसन्धान गरे सबै पुष्टि हुने उनीहरूको भनाइ छ । प्रहरीसँगको छलफल कारोनाको परिस्थितिले निर्भर हुने सचिव शर्माले जानकारी दिए । परिस्थिति कस्तो हुन्छ । त्यसमा भर पर्छ, जति छलफल भएको छ, त्यसैका आधारमा प्रतिवेदन बन्न सक्छ, शर्माले भने ।उपसमितिका सदस्य सांसद रसाइलीले पनि बैठकमा खास छलफल हुन नसकेको बताए । विगतमा ३ लाखभन्दा बढी जनता ठगिए । अहिले वस्तुको प्रत्यक्ष बिक्रीका नाममा इजाजत दिइएको कम्पनीको प्रबन्धपत्र हेर्दा आशंका पनि छ, उनले भने, म इजाजत रोक्नुपर्छ भन्ने पक्षमा छु । विगतका घटनाको पनि छानबिन हुन जरुरी छ । उपसमितिले एक महिनामा प्रतिवेदन बुझाउने समिति सभापति विमलप्रसाद श्रीवास्तवले जानकारी दिए । सोही प्रतिवेदनका आधारमा समितिले निर्देशन दिने उनको भनाइ छ । उपसमितिले अध्ययन अनुसन्धान गरिरहेको छ । प्रतिवेदन तयार पारी पेस गरेपछि साधारण छलफल गरेर आवश्यक निर्देशन दिन्छौं, उनले भने । उपसमितिको समयावधि भदौ १५ गतेभित्र तोकिएको छ । उपसमितिबाट दुई निर्देशनको अपेक्षा गरेको उपभोक्ता हित संरक्षण मञ्चका अध्यक्ष ज्योति बानियाँले बताए । पहिलो काम, इजाजत पाएका ७ बटा व्यवसाय बन्द हुने गरी निर्णय होस् भन्नेमा प्रतीक्षामा छौं । दोस्रो, समितिले छानबिनका लागि गृहमा चिठी पठाउनुपर्छ । नेटवर्किङका विषयमा नागरिकभन्दा बढी सांसद जानकार रहेको उनको भनाइ छ । उनीहरूमध्ये कतिपय आफैं पनि पीडित रहेको बानियाँले बताए । उनीहरूले नेटवर्किङ आवश्यक छैन भनिसकेका छन् । अहिले प्रत्यक्ष बिक्रीको नाममा नेटवर्किङको काम भइरहेको छ, यसलाई नियन्त्रण गर्नैपर्छ ।"
साउनमा निक्षेप र कर्जा दुवै घटे,"काठमाडौं (कास) आर्थिक वर्षको पहिलो महिना (साउन) मा पनि वित्तीय क्षेत्रमा उत्साह देखिएन । यो अवधिमा वित्तीय प्रणालीमा न त कर्जा प्रवाह बढ्यो, न ठूलो निक्षेप नै थपियो । असारको तुलनामा निक्षेप र कर्जा प्रवाह दुवै घटे । साउन ३० मा वाणिज्य बैंकहरूको कुल निक्षेप ३४ खर्ब ७९ अर्ब रुपैयाँ छ । गत असार मसान्तको तुलनामा यो ८ अर्ब रुपैयाँले कम रहेको राष्ट्र बैंकको तथ्यांक छ । असार मसान्तमा यस्तो निक्षेप ३४ खर्ब ८७ अर्ब रुपैयाँ थियो । गत आर्थिक वर्षको अन्त्यमा सरकारी खर्च बढेपछि बैंकहरूमा निक्षेप पनि बढेको थियो । यही कारण साउन दोस्रो सातासम्म निक्षेप पनि बढेको देखिएको थियो । तर त्यो क्रमले निरन्तरता पाउन सकेन । यही कारण दोस्रो सातापछि निक्षेपमा केही कमी आउन थाल्यो । यद्यपि अघिल्लो साताको तुलनामा गत साता वाणिज्य बैंकहरूको निक्षेप २ अर्ब रुपैयाँ बढेको छ ।साउनमा बैंकहरूको कर्जा प्रवाह पनि घटेको छ । नयाँ कर्जा माग नआएको र प्रवाह भएको केही कर्जा असुली भएपछि लगानीमा रहेको कर्जा पनि घटेको बैंकहरूले बताएका छन् । राष्ट्र बैंकको तथ्यांकअनुसार साउन मसान्तमा बैंकहरूको कुल लगानीमा रहेको कर्जा २८ खर्ब ७८ अर्ब रुपैयाँ छ । गत असारको तुलनामा यो करिब २५ अर्ब रुपैयाँ कम हो । ०७७ असार मसान्तमा यस्तो कर्जा २९ खर्ब ३ अर्ब रुपैयाँ थियो । यो अवधिमा कर्जा असुली भएकाले लगानीमा रहेको कुल कर्जा घटेको हुन सक्ने बैंकहरूले जनाएका छन् । नयाँ कर्जा माग नभएपछि बैंक तथा वित्तीय प्रणालीमा थुप्रिएको अधिक तरलता अझै उपयोग भएको छैन । राष्ट्र बैंकका अनुसार सोमबारसम्म वित्तीय प्रणालीमा २ खर्ब रुपैयाँभन्दा बढी अधिक तरलता छ । यो अनिवार्य नगद मौज्दात (सीआरआर) बाहेकको रकम भएकाले बैंक तथा वित्तीय संस्थाले आवश्यक परे सबै उपयोग गर्न सक्छन् । कर्जा माग नभइरहेकाले सो रकम उपयोग नभएको बैंकहरूले जनाएका छ्न । नयाँ कर्जाको माग नभएपछि बैंकबीचमा पुरानै कर्जा खोसाखोस गर्ने प्रवृत्ति सुरु भएको छ । एउटा बैंकबाट कर्जा लिएको ऋणीलाई ऋण अवधि नसकिँदै उक्त लोन अर्को बैंकमा सार्नुलाई बैंकिङ भाषामा कर्जा स्वाप भनिन्छ । बैंकहरूले कर्जा स्वाप गर्न पाउँछन् । तर अहिले यसका लागि अस्वस्थ प्रतिस्पर्धा देखिन थालेको स्वयं बैंकरहरू नै बताँउछन् । अर्को बैंकबाट ऋण लिएको ऋणीलाई आफ्नो बैंकमा तान्ने र पुरानोभन्दा सस्तो दरमा धेरै कर्जा प्रवाह गर्ने प्रवृत्ति सुरु भएको छ, एक बैंकरले भने, बैंकहरूले यस्तो काम नगरिदिए हुन्थ्यो । त्यसले विकृति ल्याउँछ । कर्जाको तानातान हुँदा वास्तविक समस्यामा परेका साना ऋणीले सुविधा नपाई अनावश्यक तर ठूला र पहुँचवाला ऋणीले सुविधा पाएको ती बैंकरको भनाइ छ । आर्थिक वर्षको पहिलो त्रैमासको अन्त्यतिर (भदौ अन्तिम र असोज) मा कर्जाको माग उच्च हुने भएकाले अहिलेको अधिक तरलता सामान्य अवस्थामा वा केही कमीको अवस्था पनि हुन सक्ने उनको अनुमान छ ।"
करिब २४ अर्ब ऋण स्वीकृत,"काठमाडौं (कास) मन्त्रिपरिषद्को सोमबार बसेको बैठकले एसियाली विकास बैंक (एडीबी) ले दिने करिब २४ अर्ब रुपैयाँबराबरको ऋण स्वीकृत गर्ने निर्णय गरेको छ । सासेकविद्युत् प्रसारण तथा वितरण प्रणाली सुदृढीकरण आयोजनाका लागि एडीबीले २४ अर्ब ८८ करोड सहुलियतपूर्ण ऋण दिन लागेको हो ।मन्त्रिपरिषद् बैठकले नर्वे सरकारका तर्फबाट प्राप्त हुने ४ अर्ब १८ करोड अनुदान पनि स्वीकार गर्ने निर्णय गरेको अर्थ, सञ्चार तथा सूचना प्रविधिमन्त्री युवराज खतिवडाले जानकारी दिए ।सरकारले विश्व बैंक समूहअन्तर्गतको अन्तर्राष्ट्रिय वित्त निगमको सेयर खरिदका लागि पनि अर्थ मन्त्रालयलाई स्वीकृति दिएको छ । बैठकले पूर्वाञ्चल विश्वविद्यालयको स्कुल अफ इन्जिनियरिङ एन्ड टेक्नोलोजीलाई बीई इलेक्ट्रिकलमा ४८ जनाको दरबन्दीसहित थप कार्यक्रम गर्न र मदन भण्डारी स्मृति प्रतिष्ठान नेपाललाई ब्याचलर अफ आर्किटेक्चरमा ४८ जना विद्यार्थीसहित अध्ययन अध्यापन गराउन स्वीकृति दिने निर्णय पनि गरेको छ ।मन्त्रिपरिषद् बैठकले वन तथा वातावरण मन्त्रालयलाई ग्लोबल ग्रिन ग्रोथ इन्स्टिच्युटमा समस्यता प्राप्तिका लागि नेपाल सन्धि ऐन, २०४७ बमोजिम संसद्मा पेस गर्न स्वीकृति दिने निर्णय पनि गरेको छ ।"
ट्राफिक बढेपछि घटाउन थालियो गुणस्तर,"भारत र अमेरिकाले प्रतिबन्ध लगाएसँगै नेपालमा टिकटक प्रयोगकर्ता ह्वात्तै बढेका छन् । टिकटक प्रयोगमा मात्रै नेपाल भित्रिने २५ प्रतिशत ब्यान्डविथ खपत हुन थालेपछि सेवा प्रदायकले टिकटकको ब्यान्डविथ सीमित पार्न थालेका छन् । छोटो भिडियो सेयरिङ गर्ने चिनियाँ एप केही सातायता विवाद र चर्चाको केन्द्रमा छ । भारत र अमेरिकाले आफ्नो राष्ट्रिय सुरक्षाका कारण देखाउँदै यो एपलाई प्रतिबन्ध लगाइसकेका छन् ।केही सातायता टिकटक प्रयोगका लागि मात्रै नेपालमा १ सय ७५ जीबीपीएस ब्यान्डविथ खपत हुन थालेको सेवा प्रदायकको भनाइ छ । यो नेपाल भित्रिने अन्तर्राष्ट्रिय ब्यान्डविथको २५ प्रतिशत हो । लकडाउनपछि नेपालमा ७ सय जीबीपीएस ब्यान्डविथ भित्रिइरहेको छ । जेठ १ सम्म टिकटकले १३ जीबी मात्रै अन्तर्राष्ट्रिय ब्यान्डविथ खपत गरेको सेवा प्रदायकहरूको तथ्यांक छ । कोभिड१९ का कारण लकडाउन गर्नुअघिसम्म टिकटकका लागि ७ जीबी मात्रै अन्तर्राष्ट्रिय ब्यान्डविथ खपत हुन्थ्यो । लकडाउनका बेला बढेर १३ जीबीपीएस पुगेको थियो ।सबैभन्दा ठूलो इन्टरनेट सेवा प्रदायक वर्ल्डलिंकसहित सबै इन्टरनेट सेवा प्रदायकले इन्टरनेटको बढी माग हुने साँझको समयमा टिकटकका लागि ब्यान्डविथ सीमित पार्न थालेका छन् । जसका कारण साँझ केही घण्टा टिकटकको भिडियो गुणस्तर घट्ने सेवा प्रदायक बताउँछन् । तर इन्टरनेट सेवा प्रदायकहरूको संस्था नेपाल (आइस्पान) अध्यक्ष भोजराज भट्ट भने सेवा प्रदायकले गुणस्तर नघटाएको दाबी गर्छन् । अन्तर्राष्ट्रिय ब्यान्डविथ सीमित र माग बढी भएकाले गुणस्तर घटेको हुन सक्छ, उनी भन्छन्, सेवा प्रदायकले गुणस्तर घटाएका होइनन् । टिकटकले २८ जुलाईदेखि आफ्नो प्रोटोकल एटीटीपीबाट एचटीटीपीएस बनाएपछि सेवा प्रदायक थप समस्यामा परेको भट्टले बताए । कम्प्युटर नेटवर्कमा हुने सञ्चारलाई सुरक्षित पार्न एचटीपीएस प्रोटोकल प्रयोग गरिन्छ । एचटीपीएस प्रोटोकलमा गएपछि टिकटक प्रयोग गर्दा स्वतः अन्तर्राष्ट्रिय ब्यान्डविथ प्रयोग भएको उनको भनाइ छ । एचटीपीएस प्रोटोकलमा गएपछि क्यास सर्भर राख्न सम्भव हुन्न, उनले भने, यसले गर्दा नेपाल भित्रिने अन्तर्राष्ट्रिय ब्यान्डविथमा चाप परेको हो ।इन्टरनेटमा भएको कन्टेन्ट स्थानीय रूपमा भण्डारण गर्ने सर्भरलाई क्यास सर्भर भनिन्छ । ब्यान्डविथको चाप घटाउन र इन्टरनेटको गति बढाउन क्यास सर्भर प्रयोग गरिन्छ । सेवा प्रदायकहरूले अनौपचारिक रूपमा नियामक निकाय नेपाल दूरसञ्चार प्राधिकरणलाई पनि जानकारी गराएको अध्यक्ष पुरुषोत्तम खनालले जानकारी दिए । टिकटकमा खपत भइरहेको ब्यान्डविथ कसरी कम गर्न सकिन्छ भनेर अध्ययन अघि बढाएका छौं, उनले भने, अरू देशको अभ्यास हेरेर यसमा निर्णय लिन्छौं । टिकटकलाई नेपालमै क्यास सर्भर राख्न लगाएर हुन्छ कि प्राधिकरणले रिजोलुसन तोकिएर हुन्छ, ब्यान्डविथको खपतलाई नियमन गर्ने योजना प्राधिकरणको रहेको उनले बताए ।एचटीटीपीएस प्रोटोकलमा गएपछि टिकटकले अन्य देशमा क्यास सर्भर राख्न अकुमाईको कन्टेन्ट डेलिभरी नेटवर्क (सीडीएन) प्रयोग गरिरहेको छ । तर नेपालमा रहेको अकुमाईको सीडीएन लकडाउन अघिदेखि नै पूर्ण क्षमतामा सञ्चालनमा रहेकाले यसलाई प्रयोग गर्न नसकिने सेवा प्रदायकहरूको भनाइ छ । अकुमाईको सीडीएनको क्षमता पनि तत्काल वृद्धि गर्न सकिने छैन, इन्टरनेट एक्सचेन्ज नेपाल (एनपिक्स) का एक पदाधिकारीले भने, यसको क्षमता बढाउँदासम्म सेवा प्रदायकले धेरै घाटा बेहोर्नुपर्छ । भारत र अमेरिकाले प्रतिबन्ध लगाएसँगै संसारभर टिकटकबारे चर्चा भएपछि प्रयोगकर्ताले उत्सुकता मेटाउन पनि यसलाई प्रयोग गर्न थालेको सेवा प्रदायकको विश्लेषण छ ।टिकटकले खपत गर्ने ब्यान्डविथ गुगल र फेसबुक प्रयोगका लागि नेपालभित्र खपत हुने अन्तर्राष्ट्रिय ब्यान्डविथभन्दा बढी हो । सेवा प्रदायकहरूका अनुसार गुगलको प्रयोगमा १ सय ५५ जीबीपीएस र फेसबुक प्रयोगका लागि १ सय ५ जीबीपीएस अन्तर्राष्ट्रिय ब्यान्डविथ खपत भइरहेको छ ।"
जोखिम व्यवस्थापन गर्न बैंकका योजना के छन् ?,"कर्मचारी नै कोरोना संक्रमित भएपछि गत साता एभरेस्ट बैंकको लाजिम्पाटस्थित मुख्य कार्यालय दुई दिन बन्द गरियो । क्लियरिङलगायत महत्त्वपूर्ण काम अन्य स्थानबाट हुँदै आएकाले सेवा प्रवाह प्रभावित नभएको बैंकले दाबी गरेको छ ।कर्मचारीमा कोरोना देखिएकै कारण आइतबारदेखि प्राइम बैंकको मुख्य कार्यालय बन्द गरिएको छ । परीक्षणका सबै रिपोर्ट आइनसकेको भन्दै बैंकले कहिलेसम्म मुख्य कार्यालय बन्द गर्ने भन्ने निर्णय गरेको छैन । सबै कर्मचारीको रिपोर्ट आइसकेको छैन, रिपोर्ट कस्तो आउँछ त्यसका आधारमा मुख्य कार्यालय कति दिन बन्द गर्ने भन्नेबारे निर्णय गर्छौं, प्राइम बैंकका महाप्रबन्धक सञ्जीव मानन्धरले भने ।कोरोनाको जोखिम बढेसँगै बैंक तथा वित्तीय संस्थाका कर्मचारी संक्रमण हुने क्रम तीव्र छ । यही कारण बैंक तथा वित्तीय संस्थालाई वैकल्पिक योजना बनाउन राष्ट्र बैंकले निर्देशन दिएको छ । तर कोभिड१९ को सम्भावित जोखिम व्यवस्थापनका लागि बैंकहरू कमजोर देखिएका छन् । अप्ठ्यारो परिस्थितिमा पनि अत्यावश्यक बैंकिङ सेवा नरोकियोस् भन्ने उद्देश्यले राष्ट्र बैंकले बिजनेस कन्टिन्युटी प्लान (बीसीपी) बनाउन बैंक तथा वित्तीय संस्थालाई निर्देशन दिएको थियो । तर सोमबारसम्म धेरै बैंकले बीसीपी बनाएका छैनन् । विदेशी लगानी भएका र वित्तीय अवस्था राम्रो भएका केही बैंकमा उत्कृष्ट वैकल्पिक योजना रहेको बताइएको छ । कर्मचारीमा संक्रमण देखिए बैंककै खर्चमा सुरक्षित तरिकाले घर वा होटलमा आइसोलेसनमा राख्न पनि राष्ट बैंकले निर्देशन दिएको छ । यो विषयमा अपवादबाहेक कुनै पनि बैंकको होटलसँग छलफलसम्म नभएको सूचना राष्ट्र बैंकसमक्ष पुगेको छ । सम्भावित जोखिम व्यवस्थापनमा बैंकको तयारी पर्याप्त भएन, राष्ट्र बैंक स्रोतले भन्यो, कुनै एक बैंकको मुख्य कार्यालय सिल गर्नुपरे अत्यावश्यक सेवा रोक्नुपर्ने अवस्था छ । प्रायः बैंक तथा वित्तीय संस्थामा स्विफ्ट, क्लियरिङ, आईटीलगायत महत्त्वपूर्ण काम मुख्य कार्यालयबाट सञ्चालन हुँदै आएको छ । यसकारण बैंकको मुख्य कार्यालय सिल गर्नुपर्ने अवस्था आए ती सेवा अवरुद्ध हुने सम्भावना बढी रहेको बताइएको छ । अप्ठ्यारो परिस्थितिमा पनि सेवा कसरी सञ्चालन गर्ने भन्नेबारे वैकल्पिक तयारी कस्तो छ भनेर राष्ट्र बैंकले बैंकहरूसँग सूचना मागेको छ । प्राप्त सूचनाका आधारमा बैंकहरूको तयारी पर्याप्त नभएको राष्ट्र बैंकको निष्कर्ष छ । स्विफ्ट र क्लियरिङ सञ्चालन गर्न धेरै बैंकमा वैकल्पिक योजना देखियो, स्रोतले भन्यो, तर स्विफ्ट सञ्चालन गर्ने वैकल्पिक योजना बहुसंख्यक बैंकसँग छैन ।कोभिड१९ को सम्भावित जोखिम व्यवस्थापनका लागि बैंकहरू लागिरहे पनि तयारी पर्याप्त नभएको राष्ट्र बैंक सुपरिभिजन विभाग प्रमुख मुकुन्दकुमार क्षेत्रीले बताए । विदेशी लगानी भएका बैंकलगायत केही बैंकले बीसीपी बनाएका छन्, उनले भने, तर, केही बैंकले अझै पनि छलफल गरिरहेको बताएका छन् । कोभिडका कारण केही कार्यालय सिल गर्नुपर्ने अवस्था आयो भने अत्यावश्यक सेवा जारी राख्न बैंकहरूसँग केकस्तो योजना छ भनेर सूचना मागिएको उनले स्विकारे ।कोभिडको जोखिम सुरु भएदेखि नै आफूहरूले बैंकहरूलाई बीसीपी बनाउन आग्रह गरेको बैंकर्स संघका अध्यक्ष भुवन दाहालले जानकारी दिए । संघले सुरुमा तीन महिनाअघि नै यस्तो आग्रह गरेको थियो । त्यसपछि पनि पटकपटक सोही कुरा दोहोर्याइरहेका छौं, उनले भने, आशा छ धेरै बैंकले बीसीपी बनाएका होलान् । संघ नियामक निकाय नभएकाले बैंकको तयारीबारे जानकारी नभएको उनले बताए । आफू आबद्ध सानिमा बैंकको हकमा भने वैकल्पिक योजना तयार रहेको उनले दाबी गरे ।बैंकले प्रदान गर्ने विभिन्न सेवामध्ये स्विफ्ट, क्लियरिङ, आईटी, ट्रेजरी, ट्रेड फाइनान्सलगायत सेवालाई महत्त्वपूर्ण मानिन्छ । यसकारण अप्ठ्यारो परिस्थितिमा पनि ती सेवा रोक्न मिल्दैन । यसका लागि बैंक तथा वित्तीय संस्थाले एकभन्दा बढी स्थानबाट पनि ती सेवा सञ्चालन गर्ने प्रबन्ध मिलाउनुपर्छ । एक स्थानबाट मात्र ती सेवा सञ्चालन गर्दा कुनै कारणले सो स्थानबाट सेवा रोक्नुपरे सबै काम नै प्रभावित हुन्छ ।राष्ट्र बैंकले भने बीपीसी बनाइसकेको प्रवक्ता गुणाकर भट्टको दाबी छ । स्विफ्ट पनि दुई स्थानमा राखिएको छ, अरू कामका लागि पनि वैकल्पिक योजना बनेको छ, उनले भने । जोखिम व्यवस्थापनकै लागि वरिष्ठ डेपुटी गभर्नरको संयोजकत्वमा एक समिति गठन गरिएको पनि उनले जानकारी दिए ।"
झन्डै ५ हजार महिलालाई सहुलियत ऋण,"करिब २ वर्षमा ५ हजार उद्यमी महिलाले सहुलियत ब्याजदरको ऋण सुविधा लिएका छन् । राष्ट्र बैंकले सहुलियत ब्याजदरसम्बन्धी कार्यविधि जारी गरेपछि गत जेठसम्म महिला उद्यमीले बैंक तथा वित्तीय संस्थाबाट ऋण लिएको संख्या हो यो । ०७६ असारसम्मको तुलनामा यो करिब ६ गुणा (५ सय २१ प्रतिशत) बढी हो । सरकारले ब्याज अनुदान दिने नौ प्रकारका कर्जामध्ये कृषिबाहेक सबैभन्दा धेरै कर्जा प्रवाह महिला उद्यमी शीर्षकमै भएको देखिन्छ ।कोभिड१९ को जोखिमबाट बच्न गत चैतदेखि लकडाउन भएको थियो । सो अवधिमा बैंक तथा वित्तीय संस्थाले नयाँ कर्जा प्रवाह गरेका थिएनन् । तर, तथ्यांकमा भने लकडाउनमा पनि ऋण लिनेको संख्या बढेको देखिन्छ । लकडाउनअघि नै प्रक्रियामा रहेका कर्जा अहिले स्वीकृत भइरहेकाले केही बढेको हुन सक्ने बैंकहरूले बताएका छन् । लकडाउनपछि केही नयाँ कर्जाका लागि आवेदन आउन थालेको उनीहरूले जानकारी दिएका छन् । महिला उद्यमीलाई प्रदान गरिने कर्जामा सरकारले ६ प्रतिशत ब्याज अनुदान दिन्छ । बैंक तथा वित्तीय संस्थाले तोकेको ब्याजदरमा महिलाले ६ प्रतिशत घटाएर बाँकी ब्याज मात्र तिर्नुपर्छ । गत जेठसम्म ४ हजार ९ सय ४० जना महिलाले सहुलियत दरको उद्यमशील कर्जा लिएको राष्ट्र बैंकको तथ्यांक छ । ती महिलाका लागि बैंक तथा वित्तीय संस्थाले ३ अर्ब २९ करोड ७२ लाख रुपैयाँ ऋण प्रवाह गरेका छन् । ०७६ असारसम्म बैंकहरूले यस्तो कर्जा ५१ करोड २२ लाख रुपैयाँ प्रवाह गरेका थिए ।महिलालाई उद्यमशीलतामा प्रोत्साहन गर्ने उद्देश्यले सरकारले सहुलियतपूर्ण कर्जा कार्यक्रम सुरु गरेको हो । यो कार्यक्रमअन्तर्गत महिलाले १५ लाख रुपैयाँसम्म ऋण पाउँछन् । सरकारले कृषि तथा पशुपन्छी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ५ देखि ६ प्रतिशतसम्म ब्याज अनुदान दिँदै आएको छ ।सरकारको निर्देशनअनुसार राष्ट्र बैंकले ०७५ कात्तिक २० मा सहुलियतपूर्ण कर्जासम्बन्धी कार्यविधि जारी गरेको थियो । त्यसको केही महिनापछि मात्र उक्त व्यवस्था कार्यान्वयनमा आएको थियो । कार्यविधि जारी हुँदा ७ प्रकारका कर्जा समेटिएको थियो । त्यसमा पनि व्यावसायिक कृषि तथा पशुपन्छी कर्जा पुरानै हो । व्यावसायिक कृषि कर्जामा ब्याज अनुदान दिने कार्यक्रम ०७३ मै आएको हो । पछि यो कर्जालाई पनि सरकारले सहुलियत ब्याजदरको कार्यविधिअनुसार समेटेर एकीकृत कार्यक्रम बनाएको हो । त्यसपछि कार्यविधि संशोधन गरी कपडा उद्योग र सीटीईभीटीलाई पनि जोडेर नौ प्रकारको कर्जा कार्यक्रम बनाइयो । थपिएको कर्जामध्ये कपडा उद्योगमा ४८ जनाले करिब ३७ करोड कर्जा लिएका छन् । तर, सीटीईभीटी शीर्षकमा अझै कर्जा प्रवाह भएको छैन ।गत जेठसम्म ५ हजार ८ सय ३९ जनाले मात्र कृषिबाहेकका क्षेत्रमा सहुलियत ऋण पाएका छन् । उल्लिखित तथ्यांक पनि अपेक्षाभन्दा कम हो । सहुलियत दरको कर्जामा बैंक तथा वित्तीय संस्थाले आधार दरमा अधिकतम २ प्रतिशतसम्म मात्र प्रिमियम (ब्याजदर) थप गर्न पाउँछन् । अपेक्षित रूपमा कर्जा प्रवाह नभएकै कारण राष्ट्र बैंकले हरेक बैंकलाई संख्या तोकेरै अनिवार्य रूपमा प्रवाह गर्नुपर्ने व्यवस्था गरेको छ । जसमध्ये अब हरेक वाणिज्य बैंकले न्यूनतम ५ सय, विकास बैंकले २ सय र वित्त कम्पनीले १ सय वा वाणिज्य बैंकको हरेक शाखाले न्यूनतम १० र विकास बैंकको शाखाले न्यूनतम ५ वटा कृषिबाहेकको सहुलियत दरको ऋण प्रवाह गर्नुपर्ने व्यवस्था छ ।यो कार्यक्रमअन्तर्गत गत जेठसम्म २९ हजार १ सय ५७ जनाले करिब ५५ अर्ब ५४ करोड रुपैयाँ बराबर सहुलियतपूर्ण ऋण प्राप्त गरेका छन् । तीमध्ये कृषि व्यावसायिकतर्फ कृषि तथा पशुपन्छी शीर्षकमा मात्र ९३ प्रतिशत (५१ अर्ब ४६ करोड रुपैयाँ) कर्जा प्रवाह भएको छ । २३ हजार ३ सय १८ जना ऋणीले उक्त ऋण सुविधा लिएको राष्ट्र बैंकले जनाएको छ । ब्याज अनुदान दिइने कर्जाको भुक्तानी अवधि बढीमा पाँच वर्षको हुने व्यवस्था कार्यविधिमा छ ।"
खेर गयो १० मेगावाट सौर्य बिजुली,नुवाकोट (कास) नेपाल विद्युत् प्राधिकरणले राष्ट्रिय प्रसारण लाइनमा जोड्ने भनिएको १० मेगावाटको सौर्य बिजुली त्यसै खेर गएको छ । चीनबाट ल्याउनुपर्ने तार र उपकरण कोरोनाका कारण केरुङमा रोकिएपछि १० मेगावाट जडित सौर्य ऊर्जा त्यत्तिकै परेको हो । देशकै ठूलो २५ मेगावाट ग्रिड सोलार जडान परियोजना विदुर नगरपालिका६ देवीघाट जलविद्युत् केन्द्रको कोलोनीमा स्थापना गरिएको छ । १० मेगावाट बिजुली जलविद्युत् केन्द्रको सबस्टेसनबाट राष्ट्रिय प्रणालीमा जोड्न सकिएको छैन । देवीघाट कोलनीबाट आधा किमि दूरीमा तार जोडेर सबस्टेसनसम्म लैजानुपर्ने थियो । त्यसका लागि चाहिने सामान आएका छैनन् । उक्त बिजुली वैशाख दोस्रो साता राष्ट्रिय प्रसारण लाइनमा जोडिने विद्युत् प्राधिकरणको योजना थियो । कोरोनाका कारण नाका बन्द भएपछि चीनको केरुङबाट आयात गर्नुपर्ने तार र उपकरण थन्किएको छ । सामान नआएपछि प्यानलबाट उत्पादित बिजुली सबस्टेसनमा जोड्न नसकिएको आयोजनाका उपप्रबन्धक विकास रघुवंशीले बताए । सामान नआएपछि सोलार प्यानलको बिजुली सबस्टेसनमा जोड्न नसकिएको आयोजनाले जनाएको छ । सोलार प्यानल देवीघाट जलविद्युत् केन्द्रको कोलनीमा जडानको काम सकिएर सबस्टेसनमा जोड्न मात्र बाँकी छ । फोरवेमा जडान भई बिजुली उत्पादन सुरु भइसकेको छ । ग्रिड सोलार तथा ऊर्जा दक्षता परियोजनाअन्तर्गत नेपाल सरकार र विश्व बैंकको सहुलियतपूर्ण ऋण लगानीमा सोलार पावर निर्माण भइरहेको छ । आयोजनाको लागत ३ अर्ब ८० करोड रुपैयाँ छ ।
नयाँ संस्करणमा अपाचे आरटीआर २००४भी,काठमाडौं (कास) टीभीएसको आधिकारिक वितरक जगदम्बा मोटर्सले सोमबार अपाचे आरटीआर २००४भी को नयाँ संस्करण सार्वजनिक गरेको छ । जगदम्बाले स्मार्ट कनेक्ट र एबीएएस २०० सीसीको नयाँ मोडलको मोटरसाइकल सार्वजनिक गरेको हो । कम्पनीले आफ्नो आधिकारिक फेसबुक पेजमार्फत सार्वजनिक गरेको मोटरसाइकलको उद्घाटन राष्ट्रिय क्रिकेट टोलीका पूर्वकप्तान पारस खड्काले गरे ।
इन्फिनिक्सले ल्यायो हट ९ प्ले,"काठमाडौं (कास) प्रिमियम ब्रान्ड इन्फिनिक्सले ६ हजार एमएएच ब्याट्री भएको हट ९ प्ले मोबाइल नेपालमा सार्वजनिक गरेको छ । यसमा ६८२ इन्च डिस्प्ले, ४ जीबी र्याम र ६४ जीबी स्टोरेज मेमोरीजस्ता विशेषता छन् । नेपाली बजारमा यसको मूल्य १४ हजार ४ सय ९० रुपैयाँ रहेको कम्पनीले जनाएको छ । यसैको अर्को संस्करण २ जीबी र्याम र ३२ जीबी स्टोरेज मेमोरी भएको मोबाइलको मूल्य ११ हजार ४ सय ९० रुपैयाँ रहेको इन्फिनिक्सको आधिकारिक वितरक ओला इलेक्ट्रोनिक्सले जनाएको छ ।"
कोरोना कोषमा एनआईसीको १ करोड,"काठमाडौं (कास) एनआईसी एसिया बैंकले सरकारले स्थापना गरेको कोरोना भाइरस संक्रमण रोकथाम, नियन्त्रण तथा उपचार कोषमा १ करोड ७ लाख ५९ हजार रुपैयाँ सहयोग गरेको छ । बैंकले संस्थागत सामाजिक उत्तरदायित्व बहन गर्दै सरकारलाई कोरोना भाइरस महामारी नियन्त्रणमा सघाउने उद्देश्यले उक्त रकम सहयोग गरेको हो । बैंकले यसअघि सातै प्रदेश सरकारलाई १५१५ लाख रुपैयाँका दरले १ करोड ५ लाख रुपैयाँ रकम प्रदान गरिसकेको छ ।"
मानवताका लागि अलफ्टको साथ,"काठमाडौं (कास) अगस्ट १९ तारिखमा मनाइने विश्व मानवीय दिवसका अवसरमा ठमेलमा रहेको पाँचतारे होटल अलफ्टले स्वास्थ्यकर्मी, सुरक्षाकर्मीलगायतको सम्मानका लागि मानवताका लागि आशा कार्यक्रम गर्ने भएको छ । उक्त अवसरमा बुधबार कुटुम्ब ब्यान्डले बेलुकी ६ बजेदेखि एक घण्टा नेपाली गीतसंगीतको धुनसहितको प्रस्तुति दिँदै छ । उक्त कार्यक्रम फेसबुक र इन्स्टाग्रामबाट प्रत्यक्ष प्रसारण गरिने होटलले जारी गरेको विज्ञप्तिमा उल्लेख छ ।"
मुक्तिनाथले घटायो कर्जाको ब्याजदर,काठमाडौं (कास) मुक्तिनाथ बैंकले हायर पर्चेज कर्जाको ब्याजदर घटाएको छ । बैंकले सोमबारदेखि कार्यान्वयन हुने गरी २ प्रतिशतले कर्जाको ब्याजदर घटाएको हो । कोभिड१९ ले ग्राहकमा परेको असरलाई ध्यानमा राख्दै बैंकले हायर पर्चेज कर्जाको ब्याजदर घटाएको जनाएको छ । यसबाट सानो लगानीका व्यवसायीमा परेको आर्थिक प्रभावमा राहत मिल्ने बैंकको विश्वास छ ।
नबिलका ऋणीलाई ०२५ प्रतिशत ब्याज छुट,काठमाडौं (कास) नबिल बैंकले आफ्ना ऋणीलाई ०२५ प्रतिशत ब्याज छुट दिएको छ । कोभिड१९ को महामारीबाट आफ्ना ऋणीलाई सहज गराउन उक्त छुट दिइएको बैंकले बताएको छ । बैंकले साउनमा सबै ऋणी ग्राहकलाई ०२५ प्रतिशत ब्याजदर घटाएको छ । यो छुट खराब कर्जाका ऋणीले भने प्राप्त गर्ने छैनन् ।
टेलिकमको स्टुडेन्ट अफर प्याक,काठमाडौं (कास) नेपाल टेलिकमले एसईई पास गरेका विद्यार्थीका लागि स्टुडेन्ट अफर प्याक ल्याएको छ । टेलिकमको यो अफरमा निःशुल्क सिम तथा स्टुडेन्ट रजिस्ट्रेसन प्याक उपलब्ध हुनेछ । टेलिकमले विगतका वर्षदेखि नै एसईई परीक्षाको नतिजा प्रकाशन भएपछि एसईईका विद्यार्थीहरूका लागि यो अफर उपलब्ध गराउँदै आएको छ ।
ग्लोबलले सुरु गर्यो कल सेन्टर,काठमाडौं (कास) ग्लोबल आईएमई बैंकले एकद्वार प्रणालीअनुरूप ग्लोबल कनेक्ट कल सेन्टरको सुरुवात गरेको छ । बैंकले बढ्दो डिजिटल प्रविधिको विकास र व्यस्त जीवनशैलीसँगै ग्राहकको बैंकिङ आवश्यकतालाई सम्बोधन गर्ने उद्देश्यले यो सेवा सुरु गरेको हो । ग्लोबल कनेक्टमार्फत ग्राहकले बिहान ८ देखि बेलुका ७ बजेसम्म फोन गरी आफ्ना विभिन्न जिज्ञासा समाधान गर्न सक्ने बैंकले जनाएको छ ।
ज्योतिका ग्राहकलाई सूर्या हेल्थ केयरमा छुट,काठमाडौं (कास) ज्योति विकास बैंकका ग्राहकले सूर्या हेल्थ केयरको सेवामा २० प्रतिशत छुट प्राप्त गर्ने भएका छन् । बैंक र सूर्या हेल्थ केयरबीच मंगलबार बैंकका ग्राहकलाई छुट दिनेसम्बन्धी सम्झौता भएको छ । सम्झौताअनुसार बैंकको डेबिट तथा क्रेडिट कार्डमार्फत हेल्थ केयरको प्याथोलोजी सेवामा २० प्रतिशत छुट मिल्नेछ । बैंकका प्रमुख कार्यकारी अधिकृत श्रीचन्द्र भट्ट र हेल्थ केयरका ल्याब म्यानेजर प्रमोदकुमार यादवले सम्झौतापत्रमा हस्ताक्षर गरे ।
बुबालाई सम्झेर गीत,"गत फागुन अन्तिमतिर गायक सुगम पोखरेल बुबाआमालाई भेट्न विराटनगरस्थित घर पुगेका थिए । त्यतिबेला बुबाले मुस्कुराउँदै भनेछन्, आइज, हाम्रो फोटो खिचौं । यसअघि कहिल्यै बुबाले बोलाएर फोटो खिचेको सुगमलाई याद छैन । त्यसैले जिस्काएछन्, फेसबुक चलाउन थालेपछि त तपाईंले पनि फोटो खिच्न थाल्नुभएछ । तर, त्यही भेट नै बाबुछोराको अन्तिम भेट हुनेछ भनेर न बुबालाई थाहा थियो, न त सुगमलाई । भेटजस्तै त्यो फोटो पनि अन्तिम भयो । साउन १० मा सुगमका बुबा एकनाथ पोखरेलले सदाका लागि संसार छाडे । उनी ८१ वर्षका थिए ।कोसीपारि र जनकपुरसम्मको कन्सर्ट भयो भने फर्कंदा जसरी पनि विराटनगर पुग्ने गर्छन्, सुगम । समय मिले एक रात बसेर फर्कन्छन्, नत्र एकैछिनका लागि भए पनि घर पुग्छन्, बुबाआमालाई भेट्छन् । त्यो बेला पनि त्यस्तै भएको थियो । सुगम काठमाडौं फर्किए, लकडाउन भइहाल्यो । त्यसपछि न बुबाआमा यता आउने अवस्था भयो, न सुगम उता जाने । फोनमा भने बरोबर कुरा भइरहन्थ्यो ।साउन ६ गते, बुबासँग सुगमको अन्तिम वार्तालाप भयो । तर दुवैलाई यसको हेक्का भने थिएन । सन्चोबिसन्चो सोधखोजपछि उनले बुबालाई भनेछन् तपाईंलाई गाह्रो भएको भए पास मिलाएर आउछु नि । छोरासँग भेट्न मन त पक्कै हुँदो हो तर कोरोना भाइरसले तर्साइरहेका बेला बोलाउन चाहेनन् । भनेछन्, चोरैतिर यस्तो दशा लागिराछ, आउनु पर्दैन । अलि ठीक भएपछि आउनू । अहिले यता सबै ठीक छ । बुबाआमानजिकै सुगमकी दिदी बस्छिन्, केही हुँदा दिदी आइपुग्छिन्, हेरचाह गर्छिन् । त्यसैले सुगम ढुक्क थिए, धेरै जोडबल गरेर विराटनगर जानु आवश्यक देखेनन् ।साउन १० बेलुकाको त्यस्तै ९ बजेको हुँदो हो, दिदीसँग कुरा भयो । आमाबुबा सन्चै हुनुहुन्छ भन्ने थाहा पाए, फोन राखे । पाँचै मिनेटपछि फेरि दिदीको फोन आयो । रुँदै अत्यासलाग्दो खबर सुनाइन्, बुबा जानुभयो, तिमीहरू आउनुपर्यो । भर्खरैसम्म ठीक भएको बुबा एक्कासि बितेको कुरा सुगमले पत्याउनु कसरी ? आत्तिँदै भिनाजुलाई फोनमा भने, भाइबरमा बुबाको अनुहार देखाउनू । त्यसपछि जुन दृश्य देखे, पूरा आकाश उनको टाउकोमाथि खसेको जस्तो भयो । त्यो पीडादायी पल सम्झँदै उनी भन्छन्, एकछिन् त दिमागले कामै गरेन, मन अत्तालियो । तर, नस्विकारी सुखै थिएन । सुगमका बुबालाई मुटु र नसाको समस्या थियो । डेढ वर्षअगाडि एकदमै गाह्रो थियो, अहिले खासै समस्या थिएन । बितेको दिन पनि खाना खाएर बाथरुम गएछन्, खुट्टा लर्बराएछ । त्यसको केही मिनेटमा प्राण त्यागेछन् । सुगम भन्छन्, घरमा हुने सबैलाई एकदुई पटक हेरेर आनन्दले जानुभएछ । लगत्तै सुगमले काठमाडौंमा बस्ने दाइ सुनील र सुशीललाई खबर गरे, अनि सबै मध्यरातमा विराटनगर लागे ।यात्रामा सुगमले ती सबै क्षणहरू सम्झिए, जुन बुबासँग बिताएका थिए, ती कहिल्यै फर्केर आउँदैनन् तर स्वर्णिम छन्, सम्झना मात्रले पनि आड र भरोसा दिन्छ । सुगम ठान्छन्, बुबा भनेको छहारी हो, ओत हो । आफू जति शक्तिशाली र सम्पन्न होस्, बुबा जति वृद्ध र बिरामी हुन्, केही पर्दा बुबा छन् भन्ने ढाडस हुन्छ, आत्मबल मिल्छ । मैले आँखा चिम्लेर विश्वास गरेको मान्छे रहेन, अब एक्लै भएँजस्तो महसुस भयो । भित्रबाटै एकखालको डर लाग्यो, आड लाग्ने टेको नै ढलेजस्तो भइरहेको छ, उनले पितावियोगको आलो भोगाइ सुनाए ।बुबासँग सुगमको सम्बन्ध कहिल्यै नराम्रो भएन, एक थप्पड हानेको याद छैन तर राम्रो भनेर एकदमै मन खोलेर कुराकानी हुने पनि होइन । एक खालको ग्याप थियो । घरभित्रको संस्कार त्यस्तै । डरभन्दा सम्मान थियो त्यो । भन्छन्, प्रायः मलाई कहिल्यै सिधा भन्नुहुन्थेन । बुबालाई मेरो कामहरू राम्रो वा नराम्रो कस्तो लागिरहेको छ, आमा र दिदीबाट थाहा पाउनुपर्थ्यो । कम बोल्ने, मुसुमुसु हाँसेरै प्रतिक्रिया दिने बुबाको बानी कहिल्यै भुल्ने छैनन् उनी ।उनलाई लाग्छ, दाजु सुनील र आफू कलाकारितामा लाग्नुमा कतैं त कतैं बुबाको प्रभाव छ । गाउँघरतिर भजन र आरती हुँदा जहिल्यै गाउने । हार्मोनियम बजाउने । ६७ वर्षअगाडि सुगमसँग किबोर्ड बजाउन पनि सिकेका थिए । फिल्मको पनि पारखी, परिवारसहित फिल्म हेर्न हल लैजान्थे । हामीमा कलाकारिताको प्रेम बुबाबाटै छिरेको हुनुपर्छ, सुगम भन्छन्, सुनील दाइको नाम पनि सुनील दत्तबाट प्रभावित भएर राखेको भन्ने सुनेको थिएँ ।सुगमले गाउन थाल्नुअगावै सुनील नाट्यकर्ममा लागिसकेका थिए, त्यसैले पनि होला, घरमा कुनै रोकटोक भएन । सुनील दाइ रंगमञ्चमा लागिसकेकाले मलाई गायनमा लाग्न बाधा भएन, जति हन्डर भोग्नुपर्ने थियो, दाईले नै भोगिसक्नुभएको थियो, सुगमले सुनाए । उनले विराटनगर हुँदै गाउन सुरु गरेका हुन् तर बुबाले खासै थाहा पाएनन्, उनले भनेनन् पनि । काठमाडौं आएर गीत निकाले । मेरो संसार, फेरि त्यो दिन सम्झन चाहन्नँ लगायतका गीत लोकप्रिय भए, कन्सर्टमा उनको माग हुन थाल्यो । सोही क्रममा पहिलो पटक विराटनगरमा कन्सर्ट गर्न पुगे । वीरेन्द्र सभागृहमा कार्यक्रम थियो, जब स्टेजमा उक्ले, उनको सात्तोपुत्लो उड्यो, सभागृहको अगाडि सिटमा उनका बुबा थिए । सभागृह नजिकमै रहेको मालपोतमा काम गर्थे उनी, छोराले गाउँदै छ भन्ने थाहा पाएपछि किन छुटाउँथे र ? आयोजकले पनि अगाडि लगेर राखिदिएछन्, सुगमलाई पत्तो थिएन । सुरुसुरु भएकाले त्यतिबेला स्टेज चढेपछि नर्भस हुन्थें, बुबालाई देखेपछि झन् रातोपिरो भएँ, त्यो सुखद पल सुगम यसरी सम्झन्छन्, तर गीत गाउन थालेपछि बुबातिर हेर्दै हेरिनँ । बेलुका घरमा भेट हुँदा केही भन्नु भएन, मुसुमुसु हाँस्नुभयो मात्रै ।पाँचमध्ये कान्छो सन्तान सुगम । उनी जन्मँदा बुबा ४० कटिसकेका थिए । त्यसैले उनलाई सुगमको सुर्ता धेरै थियो, कसरी गरेर खाला ?, धेरै दुःख पाउला कि, छोराको कमाइ म खान पाउँछुपाउदिनँ यस्तैयस्तै । तर मेरो कन्सर्ट हेरेपछि आमा र दिदीलाई कान्छोको चिन्ता हट्यो, यसले पनि आफ्नो बाटो समाएछ भनेर खुसी हुनुभएछ । मलाई झन् हौसला मिल्यो, सुगमले खुसी हुँदै भने ।०५३५४ सालतिरको कुरा हो, सुगम रेडियो सगरमाथामा काम गर्थे । पहिलो तलब आएपछि बुबालाई स्विटर किने, आमालाई साडी । अनि पुगे, विराटनगर । बुबाको हातमा स्विटर थमाइदिए, उनको आँखा आँसुले टिल्पिलायो । तेरो कमाइ खान पाउँछु भन्ने लागेकै थिएन, त्यतिबेला बुबाले बोलेका यी शब्दहरू सुगम कहिल्यै भुल्दैनन् । अर्कोपटक बुबा रोएको क्षणले सुगमको मन अहिले पनि भतभती पोल्छ । एक समय थियो, घनघोर अन्धकारले सुमगलाई लपेटेको । उनी कुलतमा फसे । निस्कन खोज्थे तर सकिरहेका थिएनन् । बुबालाई केहीको अम्मल थिएन, एकदम सफा मान्छे । कुलतबाट निस्किए आफू पनि बुबाजस्तै सफा हुन्छु भन्ने सुगमलाई थाहा नभएको होइन । तर, अहँ नशाले दिने भ्रमको रमाइलो संसारमा उनी मग्न थिए । अति भएपछि एक दिन रुँदै बुबाले सुगमलाई भनेछन्, दुनियाँभरका मान्छे समस्या लिएर मकहाँ आउँछन्, दुःख पोख्छन्, सकेसम्म समाधान गरिदिन्छु । अहिले मलाई यति ठूलो चोट परेको, म कसलाई भनूँ ?मलाई बुबा एकदमै शक्तिशाली लाग्थ्यो, मैले बुबा रोएको देखेकै थिइनँ । त्यतिबेला मलाई आफ्नो रमाइलोका लागि आफन्तलाई रुवाएछु भनेर ग्लानि भयो र कुलतबाट निस्कन्छु भनेर प्रण गरें, सुगमले केही भावुक हुँदै सुनाए, मेरो जीवन परिवर्तन हुन बुबा र मेरी छोरीको भूमिका छ । जब दुव्यर्वसनीबाट पूर्णरूपमा बाहिर निस्कें, तब आँट गरेर बुबालाई भनेछन्, अहिले म तपाईंजस्तै छु । त्यतिबेला बुबाको आँखाबाट फेरि आँसु खस्यो तर त्यो खुसीको थियो ।करिब त्यही छेकोबाट हो, सुगमले बुबालाई समर्पित गर्दै गीत गाउन चाहेको । दिमागमा गीतको खाका तयार पनि भयो तर सोचेको जस्तो आउटपुट आइरहेको थिएन । लकडाउनका बेला शब्द रचना पूरा गरे, कम्पोज पनि आफैंले गरेर रेकर्डिङ भयो गीत :मेरो प्रेरणाको स्रोतमेरो जीवनको हिरो ती भनेका कुराको अझै छाप छ गहिरोगहिरोनबिराउनू कहिल्यै तिमी नडराउनू कहिल्यैतर, याद गर्नू सत्यको बाटो हिँड्न गाह्रो छ जहिल्यैसुरुमै बुबालाई सुनाउन मन लागेनछ, भिडियो बनाएपछि एकैपटक देखाउन चाहे । साउन १२ मा भिडियो खिच्ने र बुबाको मुख हेर्ने दिनको पूर्वसन्ध्यामा रिलिज गर्ने योजना थियो ।तर, १० गते त्यस्तो भइहाल्यो । बुबाको लागि लेखिएको गीत नै बुबालाई सुनाउन पाएनन् ।१३ दिनको काजक्रिया सकेर काठमाडौं फर्किए । भिडियो खिचे, बुबासँगका तस्बिरहरू पनि राखे । भिडियोमा अरू वास्तविक बाबुछोरालाई पनि देखाइएको छ । उनको भनाइमा यो गीत समस्त बुबाहरूप्रति समर्पित छ, जसले आफू अनेकौं सास्ती झेलेर भए पनि सन्तानलाई सत्मार्गमा हिँड्न अभिप्रेरित गर्छन् । गत आइतबार युट्युबमा भिडियो रिलिज गरेका छन् । भान्जाभान्जीले मैले उहाँका लागि गीत गाएकोबारे भनेका रहेछन्, मुसुमुसु हाँस्नुभएछ, सुगमले भावुक हुँदै भने, बुबालाई सुनाउन पाइनँ, हल्का थकथक लाग्छ । तर, म यो संसारपछि अर्को संसार पनि छ भन्नेमा पूरा विश्वास गर्छु । त्यसैले उहाँ जहाँ भए पनि मेरो गीत सुनिरहनुभएको छ ।"
जब लाइभ म्युजिक बन्द भयो,"हरेक साँझ ४ बजेपछि गितार लिएर क्याफे पुग्ने गरेका स्थानीय बसन श्रेष्ठ गत फागुनयता घरमै छन् । राति १० बजेसम्म दर्शकको भीडमा गाउने दिन कहिले फिर्लान् ?, उनले भने, समयको टुंगो नभएकाले चिन्तित छु । बुटवलका विभिन्न रेस्टुरेन्टमा गरिने प्रस्तुतिले एकातिर मनोरञ्जन हुन्थ्यो अर्कोतर्फ आम्दानी भइरहेको थियो । साताको ६ दिन उनले जिल्लाका विभिन्न क्याफे तथा रेस्टुराँमा सांगीतिक प्रस्तुति दिने गरेका थिए । त्यो रोकिएपछि आर्थिक रूपमा समेत मार परेको उनले गुनासो गरे । अहिले बेरोजगार भएर बस्नुपरेको छ, उनले भने । मासिक ४० हजार रुपैयाँ हाराहारी कमाउने गरेका थिए । कोरोनाले अन्य व्यवसाय पनि सञ्चालन नहुँदा समस्या परेको उनले बताए ।लाइभ म्युजिक ब्यान्डस्को प्रतिनिधित्व गर्ने संस्था बुटवल रक्सका अध्यक्ष श्रेष्ठले आफूलगायत यहाँका कलाकारले आर्थिक अभाव झेल्नुपरेको बताए । अन्य केही काम नगरी यसैमा लागिपरेका आफूजस्ता कलाकारलाई कहिलेसम्म कोरोनाको असरले आयआर्जनको बाटो बन्द रहन्छ भन्ने टुंगो नहुँदा मानसिक समस्या हुन थालेको उनले सुनाए । रुपन्देहीको सांगीतिक क्षेत्रमा क्रियाशील श्रेष्ठ पछिल्लोपटक यहाँका सबैजसो क्याफे र जिल्लाबाहिरका क्याफेमा समेत गीत गाउने कलाकार हुन् । लाइभ प्रस्तुति हुने भनी बिहानै सामाजिक सञ्जालमा पोस्ट आएपछि अरू दिन नजाने व्यक्तिसमेत उक्त क्याफेमा पुग्ने, रमाउने गरेको अनुभव उनले सुनाए । कतिपय क्याफे बन्दाबन्दी खुकुलो भएपछि खुलेको भए पनि लाइभ म्युजिक नभएर मान्छे नै नआउने गरेको आफूले सुनेको उनले बताए । लाइभ गाउने कलाकार भएकाले उनले २ महिनाभन्दा बढी फेसबुक लाइभबाट प्रस्तुति जारी राखेका थिए । यो अवधिमा नयाँ कलाकारले प्रतिभा प्रस्फुटनसमेत गर्न पाएको भन्दै उनले अहिले घरमा बसेर गरिरहेको अभ्यासमा त्यो भीड, आवाज र ऊर्जा कम हुने गरेको जनाए । गायनसँगै साउन्ड सिस्टमको समेत काम गरिरहेका उनले फागुनबाटै काम पनि ठप्प हुँदा थप मारमा परेको गुनासो उनले गरे । यहाँ आयोजना हुने गरेका इभेन्टस्, ठूला कार्यक्रमसमेत बन्दा हुँदा श्रेष्ठले व्यवसाय चलाउन पाएका छैनन् ।बुटवल११, देवीनगरका सुजनकुमार मानन्धर लाइभ गायनमा सक्रिय अर्का प्रतिभा हुन् । विगत ४ वर्षदेखि लाइभ म्युजिक गरिरहेका उनीसँगै अन्य २ साथी पनि अघि बढिरहेका छन् । इम्पल्स ब्यान्ड गठन गरी सुजन र उनका साथीले जिल्ला र बाहिरका क्याफेमा सांगीतिक प्रभाव पारिरहेका थिए । तर, चैत महिनाबाट भएको लकडाउनले उनीहरूको यो यात्रालाई रोकिदियो । रेगुलर सेड्युल नै बिग्रियो, सुजनले भने, अब स्टेज चढ्नुअघि एक हप्ता टिमसँगै बिताउनु जरुरी हुन्छ । बन्दाबन्दीको सुरुवातमा घरमै प्रशिक्षण गर्दा रमाइलो लाग्ने गरेको भए पनि यति लामो समय भइसक्दा समेत नखुलेपछि प्रशिक्षण गर्न जाँगर नचल्ने मानन्धरले बताए । मासिक २५ देखि ३५ हजार रुपैयाँसम्म आम्दानी गरिरहेको पेसा रोकिएपछि आर्थिक रूपमा पनि समस्या परेको उनले सुनाए । संगीत साधनाले आनन्द मिल्ने र आफ्नो प्रतिभा देखाउन पाइने भएकाले पनि यसप्रति लगाव बढेको र यही यात्रामा अघि बढेको उनले सुनाए । हप्ताको ६ दिन नै यहाँका क्याफेमा गीत गाउँदै मनोरञ्जन प्रदान गर्ने गरेको दिनचर्या ठप्प हुँदा साँझको समय खेर गएको महसुस भएको उनको भनाइ छ । दिनभरि अरू काम गरिने भए पनि साँझमा उही सांगीतिक माहोलको बानी परेकाले अहिले केही छुटेझैं लाग्छ, उनले भने, त्यो स्टेज र फ्यानको साथ मिस भइरहेको छ । सामाजिक सञ्जालमार्फत आफ्नो आवाज रुचाउने साथीभाइलाई गीत गाएर पठाइदिने, भिडियो कलबाटै सुनाएर पठाउने गरेको मानन्धरले बताए । फेसबुक लाइभमा पनि १५१६ हजारले हेर्दा खुसी लाग्ने उनको भनाइ छ । मासमा रहेर गीत गाई साथी कमाउने माध्यम बनेको लाइभ म्युजिक नै गर्न नपाउँदा चिन्ता लागेको गायक विशाल आत्रेयले बताए । नाद ब्यान्डमार्फत क्याफे तथा रेस्टुराँमा गीत गाउने उनलाई भर्चुअल गायनले त्यति रमाइलो गराउन सकिन्छ जस्तो लाग्दैन । आफ्ना प्रशंसकले पनि पटकपटक कहिलेबाट हुन्छ स्टेज लाइभ र कहिले गाउनुहुन्छ भनेर सोधिरहने गरेको आत्रेयले बताए । फ्यानसँग जोड्न सामाजिक सञ्जाललाई प्रयोग गरिएको भए पनि उक्त माहोलको मज्जा बेग्लै रहने उनले बताए । बीचमा रेस्टुराँ खोल्न अनुमति पाउँदासमेत भीड हुने डरले लाइभ म्युजिक नभएपछि आफूहरू खुल्ने दिनको पर्खाइमा रहेको आत्रेयको भनाइ छ ।जिल्लाका युवाको जमघट हुने प्रायः क्याफेमा हप्ताको २ दिन लाइभ म्युजिक बज्ने गर्थ्यो । तर, कोरोना महामारीले रेस्टुराँ धेरै समय खोल्न नपाएको र खुले पनि मानिसको भीड गराउन नपाउँदा यी कलाकार मारमा परेका हुन् । आम्दानीका हिसाबले मात्र नभई धेरै वर्षको मिहिनेतले कमाएका शुभेच्छुक बचाइराख्न जुन माध्यमबाट जोडिएका थिए, त्यही माध्यम उपयुक्त हुने कलाकारको भनाइ छ । केही क्याफेले खाजाका परिकारलाई जोड दिएर ग्राहक तानेका थिए भने केहीमा लाइभ म्युजिकलाई नै बढी महत्त्व दिइएको थियो । त्यस्ता क्याफेमा दिनभरि काम, व्यवसायमा तनाव झेलेका मानिस संगीतको आनन्दमा झुम्न आउने गर्थे । यस्ता क्याफे लाइभ म्युजिकबिना खुला गरिए पनि मानिसको आवागमन नहुने र ती धरासायी हुने डर रहेको लाइम एन्ड लेमनका सञ्चालक सागर पौड्यालले बताए । लाइभ म्युजिक ग्राहक आकर्षणको महरूवपूर्ण माध्यम हो, उनले भने, खानेकुरामा मात्र जोड दिने जमात त होटल तथा सामान्य रेस्टुराँमा पनि गइरहेका हुन्छन् । युवापुस्ता र संगीतप्रेमी लक्षित क्याफेमा कोरोना महामारीले ठूलो असर पारेको उनको भनाइ छ । अन्य दिनभन्दा लाइभ म्युजिक भएको दिन मानिसको भीड बढ्ने र व्यवसायी पनि बढ्ने गरेको उनले बताए ।"
क्यामेरा पर्सन पक्राउ,काठमाडौं (कास) युट्युबमा सार्वजनिक देशद्रोही बोलको गीत छायांकन गर्ने क्यामेरा पर्सन इसाक लिम्बूलाई प्रहरीले मंगलबार ललितपुरको नखिपोटबाट पक्राउ गरेको छ । राष्ट्रिय झन्डा जलाइएको दृश्य र जाति विशेषलाई गाली गरिएको उक्त गीतका गायक मंगोल ग्याल्जीको पनि खोजी भइरहेको प्रहरीले जनाएको छ । गायक ग्याल्जीसहित अरू ६ जना फरार रहेको महानगरीय अपराध महाशाखाले जनाएको छ ।
स्रष्टालाई थाहै नदिई लोगो फाइनल !,"काठमाडौं (कास) संघीय सांसदले लगाउने लोगोका डिजाइनर टेकवीर मुखियाले रफ तयार पारेर संसद्मा बुझाएको नमुना लोगोलाई अन्तिम रूपमा उपयोग गरिएकोमा आपत्ति जनाएका छन् । आफूले बुझाएको लोगोमाथि जबर्जस्ती रंगमाटो थोपरेजस्तो आकृतिमा सोमबार सार्वजनिक भएपछि मुखियाले यसरी कलाको मानमर्दन नगर्न आह्वानसमेत गरेका छन् ।मैले दुइटा लोगोको खाका बुझाएको थिएँ, छानिएपछि खबर गर्नुहोला, म त्यसलाई फाइनल गरौंला भनेकै थिएँ, ८७ वर्षीय कलाकार मुखियाले भने, यसरी आफूखुसी जे गर्न पनि पाइन्छ ? हिजो टेलिभिजनमा देखेर मात्रै थाहा पाएँ । मैले बनाएको लोगो कुनै नानीबाबुलाई फेरि बनाउन लगाएर सुनचाँदीको जलप हालिएको जस्तै रहेछ । लोगोमा सांसदहरूले समेत आपत्ति जनाएपछि राष्ट्रिय सभा अध्यक्षका प्रेसविज्ञ अशोक पौडेलले यसबारेमा बचाउ गर्दै फेसबुकमार्फत प्रतिक्रिया दिइसकेका छन् । उनका अनुसार मुखियाले बनाएको नमुनालाई पाटनको घरेलु तथा साना उद्योगका कालिगडले हातैले कुँदेर पछिल्लो लोगो तयार पारेका हुन् ।संसद्का कर्मचारीले घरै आएर दिनभर ढुकेर लोगो बनाउन लगाएका थिएँ । मैले यो खाका रफ हो है भनेको थिएँ । पछि संसद्को एउटा बैठकमा पनि यसबारे छलफल गर्दा मलाई बोलाइएको थियो, मुखियाले भने, तर, त्यही डिजाइनलाई रिप्लिकाझैं गरेर जबर्जस्ती प्रयोगमा ल्याइएको हिजो मात्रै थाहा पाएँ । त्यो लोगो छानिएपछि म फाइनल गरौंला भनेकै थिएँ, तर कसैले जानकारी दिएन । पञ्चायतकाल, प्रजातन्त्र र गणतन्त्रका तीनवटा संसदीय लोगो डिजाइन गरेर राष्ट्रको चिनारीमा जोडिँदै आएका प्रखर कलाकार मुखियाले सरकारी पद्धति र कार्यशैलीका कारण यसपटक आफ्नो नाम र पहिचान बिगार्ने काम भएकोमा चिन्ता पनि व्यक्त गरे । यो लोगो बनाएबापत उनलाई सरकारले ५० हजार रुपैयाँ दिएको थियो । करकट्टी गरेर ४२ हजार हात परेको उनले जानकारी दिए । मेरो कलाको सम्मान हुँदैन र यसरी जथाभावी गरिन्छ भने पारिश्रमिक म आजै फिर्ता गर्न तयार छु, उनले भने, यसरी जथाभावी गर्न पाइन्नँ ।"
"सेटिन बर्खास्त, कोम्यानको सम्भावना","बार्सिलोना (रोयटर्स) अपेक्षाअनुसार नै बार्सिलोनाले सोमबार आफ्ना प्रशिक्षक क्विक सेटिनलाई बर्खास्त गरेको छ ।युरोपेली च्याम्पियन्स लिग क्वाटरफाइनलमा बायर्न म्युनिकको हातबाट ८२ ले पराजित भएको दुई दिनपछि नै सेटिनलाई हटाइएको हो । क्लबको औपचारिक निर्णय आउनुअगाडि नै सेटिनले आफ्नो काम गुमाइसकेको हल्ला चलिरहेको थियो । बार्सिलोनाले ६१ वर्षीय सेटिनलाई पछिल्लो जनवरीमा मात्र नियुक्त गरेको थियो ।त्यसअघि क्लबले दुईपल्ट लिग उपाधि दिलाउने अर्नेस्टो भाल्भर्डेलाई पनि बर्खास्त गरेको थियो । त्यतिबेला क्लब अंकतालिकाको शीर्ष स्थानमा पनि थियो । यस सिजन भने बार्सिलोना उपाधिविहीन रह्यो र क्लबले कुनै उपाधि जित्न नसकेको १२ वर्षयता पहिलो सिजन थियो । क्लब लिगमा रियल म्याड्रिडपछि दोस्रो स्थानमा रह्यो भने कोपा डे रेमा क्वाटरफाइनलबाटै बाहिरिएको थियो । बार्सिलोनाले अध्यक्ष पदको निर्वाचन सन् २०२१ को मार्चमा गर्ने घोषणा गरेको छ ।अब बार्सिलोनाले नेदरल्यान्ड्सका प्रशिक्षक रहेका रोनाल्ड कोम्यानलाई भित्र्याउने लगभग तय मानिएको छ । सन् १९८९ देखि १९९५ सम्म कोम्यानले बार्सिलानाका लागि खेलेका थिए । स्पेनी मिडियालाई पत्याउने हो भने सेटिनको स्थानमा अब यिनै कोम्यानले नो क्याम्पको जिम्मेवारी सम्हाल्नेछन् । रियल बेटिसमा प्रशिक्षक रहिसकेका ६१ वर्षीय सेटिनले जम्माजम्मी २५ खेलमा मात्र टिमको नेतृत्व गर्न पाए । बार्सिलोना उनको रेखदेखमा खेल्दै स्पेनी ला लिगाको दोस्रो स्थानमा रह्यो ।यो शीर्षस्थानमा रहेको रियल म्याड्रिडसँग ५ अंकको दूरी हो । क्लबले के पनि भनेको छ भने अबका केही दिनमा नयाँ प्रशिक्षक नियुक्तिको घोषणा गर्नेछ, अहिले नै नयाँ प्रशिक्षकबारे भन्न हतार गरेको छैन । बायर्नको हातबाट ठूलो अन्तरले पराजित हुँदै बार्सिलोना च्याम्पियन्स लिगबाट बाहिरिएपछि नयाँ खराब प्रदर्शनको प्रवृत्ति तयार भएको थियो । पछिल्लो पाँच वर्षमा बार्सिलोना क्वाटरफाइनल चरणबाट बाहिरिएको यो चौथोपल्ट हो ।बायर्नसँगको खेल गुमाएपछि सेटिनले भनेका थिए, अब त्यो समय आएको छ, जतिबेला हामीले पछाडि फर्केर हेर्नै पर्छ र सही निर्णय गर्नुपर्छ । यो निर्णयले नै क्लबको भविष्य पनि कोर्नेछ । उनलाई बर्खास्त गरेयता क्लब स्वयंले भनेको छ, क्लब अब ठूलो परिवर्तनबाट गुज्रिने छ र प्रशिक्षकलाई हटाउनु यो परिवर्तनको पहिलो खुड्किलो हो । बर्खास्तगीपछि उनीमाथि सहानुभूति देखाउने संख्या पनि धेरै रहेको छ । उनीहरूका अनुसार सेटिनले क्लब सम्हाल्ने पर्याप्त मौका नै पाएनन् ।तिनै क्लब आलोचकका अनुसार बार्सिलोनाको पछिल्लो खराब प्रदर्शनमा उनको कुनै ठूलो हात छैन, बरु क्लबमा केही वर्षयता भइरहेको खराब व्यवस्थान नै यसको मुख्य कारण हो । बार्सिलोनाको अहिलेको खराब प्रदर्शन एकै दिनमा सम्भव नभएर त्यसको कारण यसअघिका प्रशिक्षकको पालामै तयार हुन थालेको मानिन्छ । त्यसैले जुनमा तय मानिएको अध्यक्षको चुनाव पनि चाँडै हुने भएको छ । यसलाई पनि अगाडि सारेर मार्च १५ मा ल्याइएको छ ।बायर्नविरुद्धको त्यस खेलपछि सबैभन्दा पहिले प्रतिक्रिया दिने खेलाडी जेरार्ड पिके थिए र उनले क्लब परिवर्तनबाट गुज्रिने हो भने आफू सबैभन्दा पहिले टिम छोड्न तयार भएको बताएका थिए । कोम्यानलाई दुई वर्षको अनुबन्ध दिइने भनिएको छ । उनी लामो समयदेखि आफू खेलेको क्लबको जिम्मेवारी सम्हाल्न उत्सुक थिए । उनीसँगै टोटेनहमका पूर्व प्रशिक्षक माउरिसियो पोचेटिनोको पनि सम्भावना रहेको बताइएको छ ।तर बार्सिलोनाले पोचेटिनो खेलाडी छँदा स्पान्योलमा रहेको र उनले त्यही बार्सिलोनाका प्रमुख प्रतिद्वन्द्वी क्लबमा प्रशिक्षणको जिम्मेवारी पनि सम्हालिसकेका हुनाले यी अर्जेन्टिनी व्यवस्थापकलाई अनुबन्ध गर्ने सम्भावना कम मानिएको छ । बार्सिलोनामा पछिल्लो समय सबैभन्दा ठूलो समस्या ऋणका रूपमा अगाडि आएको मानिएको छ । बार्सिलोनाको टाउकोमा ७० करोड युरो ऋण रहेको छ । त्यसमाथि क्लबले आफ्नो आम्दानीको ७० प्रतिशत पहिलो रोजाइका खेलाडीको पारिश्रमिक खर्चने गर्छ ।त्यसैले क्लबले नयाँ प्रशिक्षक आएयता क्लबमा खेलाडीको संरचनामा पनि ठूलो परिवर्तन गर्न खोजेको छ । स्पेनी मिडियाका अनुसार अहिलेको टिममा अधिकांश खेलाडीले अनुबन्ध गुमाउन सक्नेछ । बार्सिलोनासामु आफ्ना स्टार खेलाडी तथा क्लबकै परिचयको रूपमा लिएका लियोनल मेसीबारे ठोस निर्णय गर्ने चुनौती छ । मेसीले बायर्नसँगको हारपछि आफूले क्लब छोड्न चाहेको बताइसकेका छन् । क्लब भने मेसीलाई उनको संन्यास अगाडिसम्म टिममै राख्न चाहन्छ ।"
इन्टर दशकपछि उपाधि जित्ने संघारमा,"डसेलर्डोफ (रोयटर्स) लाउटारो मार्टिनेजको प्रेरणादायी उत्कृष्ट खेल मद्दतमा इन्टर मिलानले सोमबार साख्तर डोनेस्कलाई सजिलै ५० ले हराएको छ । टोली युरोपा लिगको फाइनलमा प्रवेश गर्यो । अब सिरी ए क्लब इन्टर ९ वर्षयता पहिलो उपाधि जित्न सक्ने स्थितिमा पुगेको छ । फाइनलमा इन्टरको सामना पाँचपल्टको विजेता सेभियासँग हुनेछ । अर्जेन्टिनी फरवार्डले प्रशिक्षक एन्टोनियो कोन्टेले तयार पारेको रणनीतिअनुसार उत्कृष्ट प्रदर्शन गर्दै दुई गोल गरे ।इन्टरका लागि रोमेलु लुकाकुले दुई र डानिलो डीएम्ब्रोसियाले एक गोल गरे । साख्तरले पनि नियमित अन्तरमा अवसर सिर्जना गरेपछि इन्टरको बलियो डिफेन्स तोड्न सकेन । म्यानचेस्टर युनाइटेडका पूर्व खेलाडी लुकाकुले युरोपा लिगमा लगातार गोल गरेको खेल संख्या १० पुगेको छ । यो सिजन उनले ३३ गोल गरिसकेका छन् । युरोपा लिगका पछिल्ला १० खेलका १८ गोलमा उनले कुनै न कुनै भूमिका खेलेका छन् । यी गोलमध्ये १४ उनको नाममा छ भने चारमा उनले सहयोगी भूमिका खेलेका छन् ।सिरी ए को उपाधि दौडमा च्याम्पियन युभेन्ट्सभन्दा एक अंकको दूरीले पछाडि परेको इन्टरले सन् २०११ मा अन्तिम पटक उपाधि चुमेको थियो । त्यो सिजन इन्टरले कोपा इटालिया जितेको थियो । सन् २०१८ मा चेल्सीको बर्खास्तगीमा परेको कोन्टेले इंग्लिस प्रिमियर लिगकै खेलाडी जम्मा गरेर अहिले इन्टर बलियो बनाएका छन् । उनी आएयता इन्टरमा म्यानचेस्टर युनाइटेडबाट लुकाकु, एलेक्स सान्चेज र एस्ली योङ तथा टोटेनहमबाट क्रिस्टियन एरिक्सन भित्र्याएका छन् । यस्तै चेल्सीबाट ऋणमै भिक्टर मोयस पनि इन्टरमा खेलिरहेका छन् ।खेलपछि प्रशिक्षक कोन्टेले भने, इन्टरले निकै राम्रो खेल्यो, त्यसैले म खुसी छु । आजको जस्तो खेल प्रदर्शन गर्न मेरा खेलाडीले लामो समयदेखि मिहिनेत गरिरहेका थिए । वास्तवमै आजको जितमा सन्तुष्ट हुने धेरै ठाउँ छ । दस वर्षपछि हामी कुनै उपाधि जित्न सक्ने अवसरमा पुगेका छौं र यो ठूलो उपलब्धि हो । हामी उपाधि जितेर इन्टरका समर्थकलाई खुसी बनाउन चाहन्छौं, हामी सबै उपाधिको प्रतीक्षामा छौं । उनले सेभिया फाइनलमा बलियो प्रतिद्वन्द्वी हुने पनि स्विकारे ।"
इन्टर दशकपछि उपाधि जित्ने संघारमा,"डसेलर्डोफ (रोयटर्स) लाउटारो मार्टिनेजको प्रेरणादायी उत्कृष्ट खेल मद्दतमा इन्टर मिलानले सोमबार साख्तर डोनेस्कलाई सजिलै ५० ले हराएको छ । टोली युरोपा लिगको फाइनलमा प्रवेश गर्यो । अब सिरी ए क्लब इन्टर ९ वर्षयता पहिलो उपाधि जित्न सक्ने स्थितिमा पुगेको छ । फाइनलमा इन्टरको सामना पाँचपल्टको विजेता सेभियासँग हुनेछ । अर्जेन्टिनी फरवार्डले प्रशिक्षक एन्टोनियो कोन्टेले तयार पारेको रणनीतिअनुसार उत्कृष्ट प्रदर्शन गर्दै दुई गोल गरे ।इन्टरका लागि रोमेलु लुकाकुले दुई र डानिलो डीएम्ब्रोसियाले एक गोल गरे । साख्तरले पनि नियमित अन्तरमा अवसर सिर्जना गरेपछि इन्टरको बलियो डिफेन्स तोड्न सकेन । म्यानचेस्टर युनाइटेडका पूर्व खेलाडी लुकाकुले युरोपा लिगमा लगातार गोल गरेको खेल संख्या १० पुगेको छ । यो सिजन उनले ३३ गोल गरिसकेका छन् । युरोपा लिगका पछिल्ला १० खेलका १८ गोलमा उनले कुनै न कुनै भूमिका खेलेका छन् । यी गोलमध्ये १४ उनको नाममा छ भने चारमा उनले सहयोगी भूमिका खेलेका छन् ।सिरी ए को उपाधि दौडमा च्याम्पियन युभेन्ट्सभन्दा एक अंकको दूरीले पछाडि परेको इन्टरले सन् २०११ मा अन्तिम पटक उपाधि चुमेको थियो । त्यो सिजन इन्टरले कोपा इटालिया जितेको थियो । सन् २०१८ मा चेल्सीको बर्खास्तगीमा परेको कोन्टेले इंग्लिस प्रिमियर लिगकै खेलाडी जम्मा गरेर अहिले इन्टर बलियो बनाएका छन् । उनी आएयता इन्टरमा म्यानचेस्टर युनाइटेडबाट लुकाकु, एलेक्स सान्चेज र एस्ली योङ तथा टोटेनहमबाट क्रिस्टियन एरिक्सन भित्र्याएका छन् । यस्तै चेल्सीबाट ऋणमै भिक्टर मोयस पनि इन्टरमा खेलिरहेका छन् ।खेलपछि प्रशिक्षक कोन्टेले भने, इन्टरले निकै राम्रो खेल्यो, त्यसैले म खुसी छु । आजको जस्तो खेल प्रदर्शन गर्न मेरा खेलाडीले लामो समयदेखि मिहिनेत गरिरहेका थिए । वास्तवमै आजको जितमा सन्तुष्ट हुने धेरै ठाउँ छ । दस वर्षपछि हामी कुनै उपाधि जित्न सक्ने अवसरमा पुगेका छौं र यो ठूलो उपलब्धि हो । हामी उपाधि जितेर इन्टरका समर्थकलाई खुसी बनाउन चाहन्छौं, हामी सबै उपाधिको प्रतीक्षामा छौं । उनले सेभिया फाइनलमा बलियो प्रतिद्वन्द्वी हुने पनि स्विकारे ।"
म्यानचेस्टर सिटीमा सिल्भाको सालिक,"म्यानचेस्टर (रोयटर्स) स्पेनी मिडफिल्डर डेबिड सिल्भाको सम्मानमा म्यानचेस्टर सिटीको घरेलु मैदान इतिहाद बाहिर उनको सालिक राखिने भएको छ । सिल्भाको महत्त्वपूर्ण योगदानका कारण उनले खेल्ने समयमा सिटीले १० उपाधि जितेको थियो । इंग्लिस प्रिमियर लिग क्लबले सोमबार यसबारे औपचारिक रूपमा घोषणा पनि गरेको छ ।युरोपेली च्याम्पियन्स लिगको क्वाटरफाइनलमा लियोनविरुद्ध सिटी पराजित खेलमा उनले अन्तिमपल्ट क्लबका लागि खेलेका थिए । सिटीका लागि ३४ वर्षीय सिल्भाले चार प्रिमियर लिग, दुई एफए कप र पाँचपल्ट लिग कप जिते । सन् २०१० मा उनी स्पेनी क्लब भ्यालेन्सियाबाट सिटीमा अनुबन्धित भएका थिए ।सिल्भाले ३ सय ९ प्रिमियर लिग खेल खेल्दै ६० गोल गरे । उनले सिटी कीर्तिमान ७० युरोपेली क्लब फुटबलका खेल पनि खेले । सिटीका प्रमुख खाल्दुन अल मुबारकले भनेका छन्, सिल्भा निकै उच्चकोटिका खेलाडी हुन्, उनले टिममा नेतृत्वकारी भूमिका खेले । समग्रमा उनले सिटीको मात्र होइन, प्रिमियर लिगकै लागि गतिलो योगदान दिए ।सिटीले यसअघि बेल्जियमका डिफेन्डर भिन्सेन्ट कोम्पनीको पनि रंगशाला बाहिर सालिक राख्ने निर्णय गरेको थियो । कोम्पनीले ११ वर्ष सिटीमा बिताए । अर्को वर्ष दुवैको सालिकको विशेष कार्यक्रमबीच उद्घाटन गरिनेछ । हामी आफ्ना खेलाडीको सम्मान गर्न चाहन्छौं, मुबारकले भनेका छन् । यसैबीच सिल्भाले दुई सिजनका लागि स्पेनी ला लिगा क्लब रियल सोसिडाडका लागि अनुबन्ध पनि गरेका छन् ।"
कोम्पनी प्रशिक्षकमा,"एन्डरलेक (एजेन्सी) सिटीका पूर्वकप्तान भिन्सेन्ट कोम्पनी आफ्नो खेलजीवन टुंग्याउँदै चार वर्षको सम्झौतामा बेल्जियम टोली एन्डरलेकको प्रशिक्षकमा नियुक्त भएका छन् । सिटीबाट आएपछि उनी गत वर्ष एन्डरलेकको खेलाडी र प्रशिक्षक दुवै भूमिकामा थिए । एन्डरलेकमा ३४ वर्षे कोम्पनीले फ्रान्की भेर्काउटेरेनको स्थान लिनेछन् ।म प्रशिक्षकको भूमिकामा पूर्ण प्रतिबद्ध हुन चाहन्छु र यसमा शतप्रतिशत समय बिताउन आवश्यक छ, कोम्पनीले भनेका छन्, त्यसैले मैले फुटबल खेलाडी जीवन छाडेको हुँ । हाम्रो उद्देश्य र उपाधि भोक यथावत् छ । म यस क्लबमा कम्तीमा अर्को चार वर्ष बस्न चाहन्छु र त्यो समयमा एन्डरलेकले नतिजा दिनुका साथै आधुनिक शैलीको फुटबल पनि खेलोस् ।सिटीमा ११ वर्ष बिताउँदा उनी ८ वर्ष कप्तान रहे । त्यसपछि उनी युवा अवस्थामा बिताएको क्लब फर्किएका थिए । सिटी जानुअघि उनले यस क्लबबाट दुई वर्ष बेल्जियमको पहिलो डिभिजनको लिग जितेका थिए । सिटीमा उनले चार प्रिमियर लिग, दुई एफए कपको उपाधि जिते । उनले बेल्जियमको राष्ट्रिय टोलीबाट ८९ खेल खेलेका थिए । कोम्पनी पूर्ण प्रशिक्षक भएपछि एन्डरलेकले पहिलो खेल आइतबार माउसकोर्नसँग खेल्नेछ ।"
आईपीएललाई दौडधुप,"सेनेटरी कम्पनी प्रायोजकमासेनेटरी टावेल कम्पनी प्रायोजक लिने राजस्थान रोयल्स पहिलो प्रमुख क्रिकेट टोली भएको छ । यस सिजनको आईपीएलमा रोयल्सले जर्सीको पछाडिको भागमा इन्डियन हाइजिन र व्यक्तिगत केयर कम्पनी नाइनको लोगो राख्नेछ ।यो वास्तविक परिवर्तन गर्ने समय हो, रोयल्सका कार्यकारी प्रमुख रञ्जित बर्थाकुरले नाइनसँगको सम्झौतापछि भने । राजस्थान रोयल्स सामाजिक कार्यनिम्ति परिचित छ । भारतलाई अझ सुदृढ पार्न महिला सशक्तीकरण गर्ने साझा दृष्टिकोण छ, नाइनका संस्थापक अमर तुलस्यानले भने । सेनेटरी प्याडसँगको सहकार्यपछि रोयल्सले महिनावारी सचेतनालाई अझ सशक्त बनाउने जनाएको छ ।रोयल्सबाट इंग्लिस खेलाडी बेन स्टोक्स, जोस बटलर र जोफ्रा आर्चर तथा अस्ट्रेलियाका स्टिभ स्मिथ खेल्छन् । अस्ट्रेलियाले एकदिवसीय अन्तर्राष्ट्रिय र ट्वान्टी२० अन्तर्राष्ट्रिय शृंखला खेल्न इंग्ल्यान्ड जाने २१ सदस्यीय टोलीमा स्मिथलाई राखेको छ । इंग्ल्यान्डले टोलीको घोषणा गरिसकेको त छैन । तर टोलीमा बटलर र आर्चर रहने निश्चित छ । स्टोक्स पारिवारिक कारण न्युजिल्यान्डमा छन् । यी सबै खेलाडीले आईपीएलको सुरुआती चरण गुमाउने निश्चितजस्तै छ । प्रतियोगिताको प्रोटोकलअनुसार पनि यूएई पुगेपछि टोलीमा रहेका सबैले कोभिड१९का कारण विभिन्न चरणको परीक्षण गर्नुपर्ने हुनाले इंग्ल्यान्ड र अस्ट्रेलियाका खेलाडीले सुरुआती चरणका खेल गुमाउनेछन् ।"
