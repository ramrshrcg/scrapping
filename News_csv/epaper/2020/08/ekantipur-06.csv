शीर्षक,विवरण
बुधबार ६ संक्रमितको मृत्यु पुष्टि,"पर्सामा १३३ संक्रमित थपिएनारायणी अस्पतालको प्रयोगशालामा गरिएको मंगलबार राति गरिएको परीक्षणमा वीरगन्ज महानगरपालिकाका प्रमुख प्रशासकीय अधिकृत प्रदीपकुमार निरौला, वीरगन्ज कारागारका जेलर श्रवण पोखरेलसहित १ सय ३३ जनामा कोरोना संक्रमण पुष्टि भएको छ । संक्रमितमध्ये १७ जना बाराको सिमरा क्वारेन्टाइनका र बाँकी पर्साका हुन् । अस्पतालका प्रमुख मेडिकल सुपरिन्टेन्डेन्ट डा मदनकुमार उपाध्यायका अनुसार २४ महिलासहित ५ वर्षदेखि ७४ वर्ष उमेर समूहका १ सय ३३ जना संक्रमित थपिएका हुन् । वीरगन्ज महानगरपालिकाका प्रमुख प्रशासकीय अधिकृत निरौलाले फ्रन्टलाइनमा काम गर्दागर्दै कोरोना संक्रमित भएको बताए । रिपोर्ट आउनमा ढिलाइ भएकोप्रति उनले चित्त दुखाए । उनले भने, मेरो र श्रीमतीको रिपोर्ट पोजिटिभ आएको छ, छोराको नेगेटिभ, तर छोरा योबीचमा हामीसँग बसेको छ । उनका अनुसार साउन १६ मा दिएको स्वाबको नतिजा हालै आएको हो । महानगरपालिका कार्यालयका अरू १० जना कर्मचारीमा पनि संक्रमण पुष्टि भएको छ । कारागारका जेलर श्रवण पोखरेलले साउन १८ गते दिएको स्वाब परीक्षणमा कोरोना संक्रमण पुष्टि भएको बताए । साउन १२ गतेको स्वाब परीक्षणमा पोखरेलको रिपोर्ट नेगेटिभ आएको थियो । त्यसबेला कारागारका २२ जनाले स्वाब परीक्षण गर्न दिएकोमा कैदीबन्दीसहित १३ जनाको पोजिटिभ आएको थियो । कन्ट्याक्ट ट्रेसिङका क्रममा साउन १८ गते जेलरसहित १ सय १८ जनाले स्वाब दिएका थिए । जसमध्ये जेलर पोखरेलसहित ३४ जनामा कोरोना पोजिटिभ देखिएको हो । सेनाका ३ जना, वीरगन्ज भन्सारमा खटिएका ३ सशस्त्र प्रहरीमा समेत कोरोना पुष्टि भएको छ ।"
मापदण्ड अटेरीपछि निषेधाज्ञा,"काठमाडौं लकडाउनजस्तो होइन निषेधाज्ञा । कोभिड१९ रोग रोकथाम तथा नियन्त्रणका लागि चैत ११ देखि गत असार ६ सम्म लागू गरिएको लकडाउन संघीय सरकारले संक्रामक रोग ऐन २०२० अनुसार गरेको थियो । उक्त घोषणा विश्व स्वास्थ्य संगठन र स्वास्थ्य मन्त्रालयको जनस्वास्थ्य मापदण्डअनुसार थियो । लकडाउनमा स्वास्थ्य सावधानी अपनाएर निश्चित र तोकिएका सर्तभित्र बसेर आवतजावत गर्न दिइएको थियो । उल्लंघन गर्नेमाथि सोही ऐनको दफाअनुसार १ सय जरिवाना वा १ महिना कैद वा दुवै सजाय हुने व्यवस्था छ । विभिन्न जिल्लामा प्रमुख जिल्ला अधिकारीहरूले जारी गरेको निषेधाज्ञा जिल्लाको अवस्थाअनुसार प्रशासनको बाध्यकारी आदेश हो । संक्रमण फैलने गरी गैरजिम्मेवार आवतजावत बढेपछि नियन्त्रण गर्न निषेधाज्ञाको आदेश जारी गरिएका हुन् । लकडाउन उल्लंघन गर्नेलाई सम्झाइबुझाइ पठाइने गरेकामा अव निषेधाज्ञा जारीपछि अटेरीलाई पक्राउ गरी दण्ड र जरिवानाको नीति अपनाइएको छ । निषेधाज्ञा उल्लंघन गर्नेमाथि कैद, जरिवाना जा दुवै सजाय हुन सक्छ । स्थानीय प्रशासन ऐन २०२८ को दफा ६ अनुसार प्रमुख जिल्ला अधिकारीले निश्चित स्थान वा क्षेत्रमा अनियन्त्रित आवागमन र सेवा प्रवाह नियन्त्रण गर्न सुरक्षाकर्मी परिचालन गर्न सक्छन् । बाधा पुर्याउनेमाथि तत्काल सोही दफाको उपदफा ३ अनुसार ५ सय रुपैयाँ जरिवाना र १ महिना कैद हुने गरी दण्डजरिवाना गर्न सकिनेछ । कसैले कुनै काम गर्न लाग्दा वा कहीँ केही वस्तु रहँदा वा कसैले राख्दा हूलदंगा भई शान्तिसुरक्षा भंग हुने वा कसैलाई बाधा विरोध पर्ने वा जनस्वास्थ्यलाई खराब असर पर्ने सम्भावना भएमा प्रजिअले निश्चित क्षेत्र वा पूरै जिल्ला निषेधाज्ञा जारी गरेर निश्चित अधिकार निलम्बन, ५ जनाभन्दा बढी भेला हुन रोक, पूरै आवागमन नियन्त्रणलगायतका आदेश जारी गर्न सक्ने व्यवस्था छ । संक्रामक रोग नियन्त्रण रणनीतिअनुसार मात्रै स्थिति नियन्त्रणमा लिन नसकेपछि प्रशासनिक अधिकार प्रयोग गरिएको हो ।"
स्याङ्जामा लम्बिन सक्ने,"पोखरा थुनामुक्त भएर घर फर्किएका स्याङ्जाको पुतलीबजार१३ का एक पुरुषमा कोरोना संक्रमण पुष्टि भयो । जिल्ला प्रहरी कार्यालयको हिरासतबाट घर पुगेका उनले आफ्नो परिवारका अन्य ३ सहित छिमेकका अरू ४ जनामा संक्रमण फैलाए । ४१ जना प्रहरीमा कोरोना पोजिटिभ देखिएपछि कन्ट्याक्ट ट्रेसिङका क्रममा ती थुनुवालाई पीसीआर नगरी छाडिएको पाइएको थियो । हालसम्म स्याङ्जामा समुदायस्तरमा ५९ जनामा कोरोना पोजिटिभ पुष्टि भएपछि सरकारले साउन २३ सम्म निषेधाज्ञा जारी गरेको छ । यसअघि, साउन पहिलो साता ३ प्रहरीमा कोरोना पोजिटिभ पुष्टि भएपछि जिल्ला प्रहरी कार्यालय मात्रै सिल गरिएको थियो । साउन १३ देखि १० दिनलाई स्याङ्जा सिल गरिएको थियो । प्रमुख जिल्ला अधिकारी गंगाबहादुर क्षत्रीले केही स्थानमा समुदायस्तरमा कोरोना फैलिएको आशंकामा निषेधाज्ञा जारी गर्नुपरेको बताए । पुतलीबजार नगरपालिका, गल्याङ नगरपालिका र अर्जुनचौपारी गाउँपालिकामा समुदायमा कोरोना फैलिएको आशंका छ । सुरक्षाकर्मी, कर्मचारी, स्वास्थ्यकर्मी, अत्यावश्यक सेवा प्रदायकलाई समुदायबाट कोरोना सर्ने सम्भावना देखियो, उनले भने, अब केही नियन्त्रणमा आउँछ कि भन्ने छ । साउन २३ पछि पनि निषेधाज्ञा लम्बिन सक्ने उनले जनाए । जिल्ला प्रशासन कार्यालयले अत्यावश्यक सेवा प्रदायकबाहेककालाई घरबाट बाहिर ननिस्कन सूचना जारी गरेको छ । जिल्लाभित्र प्रहरीका ३२ इकाइ छन् । नेगेटिभ रिपोर्ट आएका प्रहरीले कार्यालयमा रहेर काम गरेका छन् । बाढी, पहिरो आएको अवस्थामा सशस्त्र प्रहरी र नेपाली सेनालाई समेत खटाउन सकिने उनले जनाए । स्याङ्जामा हालसम्म संक्रमण पुष्टि भएका २ सय ८० मध्ये १ सय ९८ जना निको भएर घर फर्किसकेका छन् । २ जनाको मृत्यु भएको छ । अधिकांशको कन्ट्याक्ट ट्रेसिङका क्रममा ट्राभल हिस्ट्री नभएकामा संक्रमण पाइएको देखिएको जिल्ला स्वास्थ्य कार्यालय प्रमुख यामप्रसाद शर्माले बताए ।"
छेकबारले गरिखानै गाह्रो,"(बारा)  ठेलामा खानेकुरा डुलाउँदै बेच्ने छोटु साह पहलवानका दिन सधैं व्यस्ततामा बित्थे । कलैयाको भरत चोकमा व्यापार गर्ने उनलाई लकडाउनले निकै गाह्रो पारेको थियो । बिस्तारै जनजीवन सहजतातर्फ फिर्दै गर्दा फेरि अप्ठ्यारो परेको छ । कोरोना संक्रमित बढेपछि चार दिनयता कलैयामा निषेधाज्ञा छ । फेरि हातमुख जोर्न गाह्रो पर्यो, उनले भने, पाँच जनाको परिवार छ । ठेलाकै व्यापारले घर धान्दै आएको थिएँ । सब चौपट भयो । कलैयाको मुख्य बजारमा व्यापार गर्दै आएका न्यु गढीमाई इलेक्ट्रोनिक्सका सञ्चालक मिथलेश सर्राफ गर्मी बढेसँगै पंखाको बिक्रीले उत्साहित थिए । निषेधाज्ञापछि पसल खोल्न नपाउँदा छटपटी बढेको उनले बताए । निषेधाज्ञाले घरमै थुनिनुपरेको छ । पसल बन्द छ, बैंकको ऋण थपिँदै छ, उनले भने, निषेधाज्ञा नै कोरोना रोकथामको प्रभावकारी अस्त्र होइन । सरकारले जाँच र उपचार बढाउनुपर्छ । यस्ता थुप्रै व्यवसायी, सर्वसाधारण र श्रमिकहरू निषेधाज्ञाले गरिखान गाह्रो परेको बताउँछन् । दैनिक कोरोना संक्रमितहरू भेटिन थालेपछि उपमहानगरमा अनिश्चितकालीन निषेधाज्ञा जारी गरिएको हो । जिल्लाको मुख्य सहरी क्षेत्र सदरमुकाम कलैयासहित हुलाकी तथा पूर्वपश्चिम महेन्द्र राजमार्ग छेउछाउका जितपुरसिमरा, निजगढ, कोल्हवी, महागढीमाई, सिम्रौनगढ र परवानीपुर सहरोन्मुख पालिकाअन्तर्गत पर्ने बजारका र व्यवसायहरू बन्द भएको छ । बजार बन्दले जनजीवन असहज बनेको छ । लकडाउन जसोतसो झेल्यौं । तर निषेधाज्ञा झेल्न कठिन छ, कलैया५ का साना होटल व्यवसायी गौरीप्रसाद जयसवालले भने, लकडाउनले थलिएका थियौं, खुलेपछि बल्लतल्ल सप्रिने आस थियो, तबसम्म निषेधाज्ञा सुरु भयो । ऋण लिएर सुरु गरेको होटल चलाउन नपाउँदा घाटा बढेको उनले गुनासो गरे । सिम्रौनगढ६ का किराना व्यवसायी मुकेश मेहता लकडाउनपछि अवस्थामा सुधार आउने आशामा चिन्ता बढेको बताउँछन् । स्थानीय प्रशासनले बिहान १० बजेसम्म किराना पसल खोल्न दिए पनि यो समय पर्याप्त नभएको उनको भनाइ छ । जिल्ला प्रशासन कार्यालय बाराले जिल्लाका अधिकांश ठाउँमा गतआइतबारदेखि अनिश्चितकालका लागि निषेधाज्ञा जारी गरेपछि जनजीवन र आर्थिक कारोबारमा असर परेको छ । वीरगन्जदेखि पथलैयासम्मको औद्योगिक क्षेत्र, पथलैयादेखि निजगढसम्मको पूर्वपश्चिम राजमार्ग, वीरगन्जदेखि रौतहटको सिमानासम्म जोडिने हुलाकी मार्ग छेउछाउका स्थानीय तहहरूलगायत कलैया र जितपुरसिमरा उपमहानगरपालिका क्षेत्रमा निषेधाज्ञा जारी गरिएको प्रमुख जिल्ला अधिकारी रुद्रप्रसाद पण्डितले बताए । उद्योगभित्रका होस्टेल तथा उद्योग सञ्चालन गर्न स्वास्थ्य सुरक्षा मापदण्ड अपनाएर काम गर्न गराउन भनिएको छ । प्रजिअ पण्डितका अनुसार उद्योगहरूमा कोरोना संक्रमित भेटिएकाले जगदम्बा इन्टरप्राइजेज र मारुती फर्मास्युटिकल सिल गरिएको छ । अरू पनि उद्योगहरूमा अनुगमन थालिएको छ, उनले भने, स्वास्थ्य मापदण्ड नअपनाउनेलाई सिल गरिनेछ ।"
'संक्रमण तीव्र भए भेन्टिलेटर र आईसीयू पुग्दैन,"(काठमाडौं)  कोभिड१९ का जटिल बिरामी बढ्दै गए उपलब्ध भेन्टिलेटर र आईसीयू शय्याले नधान्ने देखिएको छ । कोरोनाका गम्भीर बिरामीको उपचारका लागि निजी र सरकारीमा गरी ९ सय भेन्टिलेटर र १ हजार ७ सय २ आईसीयू शय्या मात्र उपलब्ध रहेको स्वास्थ्य मन्त्रालयले जनाएको छ । विज्ञहरूले संक्रमितको संख्या बढिरहेकाले थप आईसीयू र भेन्टिलेटर चाहिने बताएका छन् । देशभरि बुधबारसम्म चार जना भेन्टिलेटरमा र ४६ जना संक्रमित आईसीयूमा छन् । मन्त्रालयका अनुसार हाल वाग्मती प्रदेशमा २४ जना आईसीयूमा र चार जना भेन्टिलेटरमा छन् । त्यस्तै प्रदेश २ मा १९ जना, प्रदेश ५ मा दुई जना र सुदूरपश्चिममा एक जना बिरामी आईसीयूमा छन् । इपिडिमियोलोजी तथा रोग नियन्त्रण महाशाखाका निर्देशक एवं भाइरोलोजिस्ट डावासुदेव पाण्डेले आईसीयूमा जाने बिरामीको बढ्दो संख्याले चिन्ता बढाएको बताए । आईसीयू र भेन्टिलेटरको उपचार प्रक्रिया सहजै थेग्न नसकिने भएकाले कोरोना संक्रमणको विस्तार रोक्न थप कडा पाइला चाल्नु आवश्यक छ, उनले भने । त्रिवि शिक्षण अस्पतालका सबै आईसीयू भरिएको आईसीयू विभाग प्रमुख डा सुवास आचार्यले जानकारी दिए । कोरोना बिरामीका लागि आईसीयूको आवश्यकता देशभरि बढेको छ, उनले भने । कोरोना संक्रमणको दर यही अनुपातमा बढे काठमाडौं उपत्यकामा अर्को दुई सातामा आईसीयूका सबै शय्या भरिने चिकित्सकहरू बताउँछन् । डा आचार्यले संक्रमण समुदायमा गए २ हजार आईसीयू शय्या र २ हजार भेन्टिलेटर भए पनि अपर्याप्त हुने बताए । आईसीयूमा उपचार गर्न इटालीले त सकेन । सरकारको प्राथमिकतामा कहिले पनि आईसीयू परेन, उनले भने ।स्वास्थ्य मन्त्रालयका सहप्रवक्ता डा समीरकुमार अधिकारीले आवश्यकताअनुसार क्रमिक रूपमा आईसीयू र भेन्टिलेटर थप्ने प्रक्रिया अघि बढेको दाबी गरे । उनले आईसीयू र भेन्टिलेटरमा राख्ने अवस्था नआओस् भनेर रोकथाममै बढी जोड दिँदै आएको बताए । विश्वको शक्तिशाली र स्वास्थ्य सेवामा एक नम्बरमा रहेका मुलुकहरूसमेत सबै कोरोना बिरामीलाई आईसीयू र भेन्टिलेटर सेवा दिन नसक्ने अवस्थामा पुगेको हामीले देखिसकेका छौं, उनले भने ।डा अधिकारीले कोरोनाको विस्तार समुदायमा हुन नदिन हरेक नेपालीले अत्यावश्यक अवस्थामा मात्र घरबाहिर निस्कनुपर्ने र यसरी निस्कँदा मास्क लगाएर अन्य व्यक्तिसँग दुई मिटरको दूरी कायम राख्नुपर्ने र हातको सफाइमा ध्यान दिनुपर्ने बताए । यी सामान्य उपायले कोरोनाको विस्तारलाई नियन्त्रण गरेर मुलुकमा भएकै स्वास्थ्य संरचनाले अत्यावश्यक बिरामीलाई सहज रूपमा सेवा दिन सकिन्छ, उनले भने । त्यसो त कोरोना संक्रमितका लागि जनरल बेड (साधारण शय्या) को समेत अभाव हुन थालेको छ । कोरोनाकै लागि स्वास्थ्य मन्त्रालयले तोकेका लेभल १, २ र ३ का अस्पताल र प्रदेशका क्लिनिकहरूमा गरी देशभरिमा जनरल बेडको संख्या ९ हजार ८ सय ५७ छ । लेभल १, २ र ३ का अस्पताल र प्रदेशका क्लिनिकहरूमा कोरोना उपचारका लागि भनेर ४ सय ९ वटा आईसीयू शय्या र १ सय ६० वटा भेन्टिलेटर छन् । स्वास्थ्य मन्त्रालयका सहप्रवक्ता डा अधिकारीको अनुसार क्रिटिकल केयर र तालिम प्राप्त कर्मचारी देशभरिका लेभल १, २ र ३ का अस्पताल र प्रदेशका क्लिनिकहरूमा गरी ४ सय २३ जना छन् । मुलुकभरिमा क्वारेन्टाइन बेडको संख्या १ लाख ९२ हजार ४ सय ७० छ । प्रदेश १ मा १२ हजार ९ सय, प्रदेश २ मा २३ हजार ५१, वाग्मती प्रदेशमा १२ हजार ९४, गण्डकी प्रदेशमा ११ हजार २ सय २०, प्रदेश ५ मा ५४ हजार ८ सय ११, कर्णाली प्रदेशमा २५ हजार २ सय ५७ र सुदूरपश्चिम प्रदेशमा ५३ हजार १ सय ३७ क्वारेन्टाइन बेड छन् । यस्तै देशभरिमा आइसोलेसन बेड संख्या ९ हजार ५ सय ७ छ । प्रदेश १ मा ५ सय ७, प्रदेश २ मा २ हजार ४ सय ४९, वाग्मती प्रदेशमा १ हजार ३ सय २४, गण्डकी प्रदेशमा २ सय ३५, प्रदेश ५ मा ३ हजार १ सय १९, कर्णाली प्रदेशमा १ हजार ५ सय ६१ र सुदूरपश्चिम प्रदेशमा ३ सय १२ आइसोलेसन बेड छन् ।"
आजदेखि यातायातमा जोरबिजोर,"काठमाडौं (कास) सरकारले काठमाडौं उपत्यकासहित दुई सयभन्दा बढी संक्रमित भएका जिल्लामा बेलुका ९ बजेदेखि बिहान ५ बजेसम्म आवागमन निषेध गरेको छ । कोभिड१९ को संक्रमण बढेपछि बिहीबारदेखि लागू हुने गरी सरकारले यस्तो निर्णय गरेको हो । त्यस्तै अत्यावश्यक सेवाबाहेकका सार्वजनिक र निजी सवारीसाधनमा बिहीबारबाटै लागू हुने गरी जोरबिजोर नम्बरको आधारमा मात्र चल्न दिने र अन्तर्राष्ट्रिय सीमा नाकाहरूमा सरकारको निर्णयबाट अनुमति पाएका व्यक्तिबाहेक अरुको आवागमनमा कडाइका साथ निषेध गर्ने निर्णय गरेको छ । काठमाडौं उपत्यका र कोभिड१९ को २०० भन्दा बढी सक्रिय संक्रमण केस भएका जिल्लामा अत्यावश्यक सेवाबाहेकका सार्वजनिक तथा निजी सवारीसाधानहरू २०७७०४२२ गतेदेखि लागू हुने गरी जोरबिजोर नम्बरका आधारमा मात्र सञ्चालन गर्ने व्यवस्था गर्ने गृह मन्त्रालयका प्रवक्ता चक्रबहादुर बुढाद्वारा जारी विज्ञप्तिमा छ, यस वर्गमा पर्ने जिल्लाका सहरी इलाकामा जिल्लाभित्र समेत बेलुका ९ बजेदेखि बिहान ५ बजेसम्म आवागमन बन्द गर्ने । त्यस्तै संक्रमणको विश्लेषण गरी जोखिम बढेको क्षेत्रस्थानलाई जिल्ला कोभिड संकट व्यवस्थापन केन्द्रले निर्णय गरी तुरुन्त बन्द गर्न पनि मन्त्रालयले जिल्ला प्रशासनहरूलाई निर्देशन दिएको छ । संक्रमण बढेका जिल्लाहरूमा परीक्षणको दायरा बढाउन मन्त्रालयले निर्देश गरेको छ । सरकारले गत साउन ६ मा लकडाउन खुला गरेपछि काठमाडौं उपत्यकासहित धेरै जिल्लामा संक्रमितको संख्या बढेको छ । सवारीसाधनहरू पूर्ण खुला हुँदा सर्वसाधारणको आवतजावत बढेकाले सवारीसाधनको मुभमेन्ट कम गर्न सरकार पुनः जोरबिजोर प्रणाली लागू गर्ने, संक्रमित बढेका जिल्लामा बेलुकीको आवागमन रोक्ने र सीमा नाकामा कडाइ गर्ने निष्कर्षमा पुगेको हो । पछिल्लो समय सीमा नाकाबाट नेपाल भित्रिनेको संख्या बढिरहेको थियो तर तिनको प्रभावकारी निगरानी भएको थिएन । त्यसैले पनि संक्रमित बढेको हुन सक्ने सरकारी विश्लेषण छ । कोरोना संक्रमण देखिएपछि गत चैत ११ बाट गरिएको लकडाउन सरकारले चार महिनापछि साउन ६ गतेबाट हटाएको थियो । यो बीचमा किस्ताबन्दीमा लकडाउन खुकुलो बनाइएको थियो । खुकुलो बनाउने क्रममा सुरुमा जोरबिजोर प्रणाली हुँदै पछि जिल्लाभित्र आवागमनका लागि सबै सवारीसाधन खुला गर्ने निर्णय गरेको थियो । मन्त्रालयले होटल, रेस्टुरेन्टमा हुने सामाजिक भोज, पार्टी, सेमिनार वा अन्य सामूहिक भेलाजस्ता कार्य गर्न पनि निषेध गरेको छ । यसअघि पनि यस्ता कार्य नगर्न भनिएको थियो तर केही स्थानमा भेला, जमघट हुन थालेपछि मन्त्रालयले त्यसमा कडाइ गर्न पुनः निर्देशन दिएको हो । त्यस्तै मन्त्रालयले स्वास्थ्य सुरक्षाका मापदण्ड पालनामा कडाइ गर्ने, मास्क नलगाउने वा जनस्वास्थ्य मापदण्ड उल्लंघन गर्ने व्यक्तिहरूलाई दण्डित गर्ने र मापदण्ड पालना नगर्ने व्यक्ति, संस्था वा त्यसका सञ्चालकलाई समेत कारबाही गर्ने मन्त्रालयले जनाएको छ । सरकारले यसअघि नै काठमाडौं भित्रिने सार्वजनिक सवारीसाधनलाई बेलुका ७ देखि बिहान ७ बजेसम्म प्रवेशमा निषेध गरेको थियो । उक्त व्यवस्थालाई कडाइका साथ लागू गराउन मन्त्रालयले प्रशासनलाई निर्देशन दिएको छ ।"
चिनियाँ दूतावासद्वारा सरकारी ल्याबको रिपोर्ट अस्वीकार,"काठमाडौ (कास) चिनियाँ दूतावासले आफ्ना नागरिकले राष्ट्रिय जनस्वास्थ्य प्रयोगशालामा परीक्षण गराएर पेस गरेको पीसीआर रिपोर्ट अस्वीकार गरेको छ । नेपाली सेनाले चीनबाट खरिद गरेको बायो टेक सन सियोर कम्पनीको १ एमएलको भीटीएममा चिनियाँको स्वाब संकलन गरिएको थियो ।स्वदेश फर्किन लागेका चिनियाँ नागरिकको पीसीआर गरिदिन भन्दै काठमाडौं महानगरपालिकाको वडा नं २६ को कार्यालयले सिफारिस गरेपछि शुक्रबार इपिडिमियोलोजी तथा रोग नियन्त्रण महाशाखाको टोलीले ५९ जनाको स्वाब संकलन गरेको थियो । ईडीसीडीका मेडिकल टेक्नोलोजिस्ट धनप्रसाद पौडेलको टोली स्वाब संकलन गर्न ठमेलको ज्याठास्थित एक होटलमा गएका थिए । प्रयोगशालाले बुधबार दिएको रिपोर्ट दूतावासमा पेस गर्दा अस्वीकार भएको वडाध्यक्ष ख्यामराज तिवारीले बताए । ठमेलका होटल व्यवसायीहरूले चिनियाँ नागरिकको पीसीआरका लागि सिफारिस गरिदिन भनेपछि मैले टेकुमा पत्र लेखिदिएको थिएँ । सबैको रिपोर्ट नेगेटिभ आएछ, उनले भने, त्यही रिपोर्ट लिएर चिनियाँहरू दूतावास जाँदा अस्वीकार भयो । त्यसपछि स्टार अस्पतालले उनीहरूको स्वाब संकलन गरेको छ । ईडीसीडीका मेडिकल टेक्नोलोजिस्ट पौडेल सरकारी प्रयोगशालाको रिपोर्ट दूतावासले अस्वीकार गरेपछि बुधबार बेलुका फेरि स्वाब लिएकै होटलमा पुगेका थिए । तर त्यहाँ स्टार अस्पतालका कर्मचारीले ३ एमएलको भीटीएममा उनीहरूको स्वाब लिइरहेका थिए, उनले भने । चिनियाँ दूतावासले राष्ट्रिय प्रयोगशालाबाहेक वीर, टिचिङ, पाटन, केएमसी र स्टार अस्पताल जहाँ पीसीआर गराएर रिपोर्ट ल्याए पनि मान्ने भनेपछि होटल व्यवसायीले छिटो रिपोर्ट लिन स्टार अस्पतालको प्रयोगशालामा पीसीआर गराएको वडाध्यक्ष तिवारीले बताए । चिनियाँहरू शुक्रबार चीन फर्कने तयारीमा छन् ।"
प्रदेश २ का मन्त्री र सांसदलाई कोरोना,"जनकपुर (कास) प्रदेश २ का एक मन्त्री र सांसदलाई कोरोना संक्रमण पुष्टि भएको छ । सामाजिक विकास मन्त्रालय उच्च स्रोतका अनुसार आन्तरिक मामिला तथा कानुनमन्त्री ज्ञानेन्द्रकुमार यादव र प्रदेश सांसद रिना यादवलाई कोरोना संक्रमण भएको हो । बुधबार साँझ परीक्षण रिपोर्ट आएपछि यादव मन्त्री निवासमै होम आइसोलेसनमा बसेका छन् । यसैगरी, जनकपुर उपमहानगर प्रमुख लालकिशोर साह, उपप्रमुख रिता मिश्रको सचिवालय र परिवारका ६ जनामा पनि कोरोना देखिएको छ ।"
जोखिम घटाउने मुख्य जिम्मेवारी सर्वसाधारणकै हातमा,"लकडाउन हटेपछि संक्रमणको जोखिम झन् बढेको हो ?लकडाउनअघि नेपालमा कोभिड१९ का संक्रमित २ जना मात्रै थिए । पछिल्लो समय औसत दिनमा डेढ सय जनाका दरले संक्रमित बढिरहेका छन् । संक्रमितको संख्या ओरोला नलाग्दै बिनातयारी लकडाउन हटाइयो । पछिल्लो समय संक्रमणको जोखिम बढेकै हो ।के कारणले जोखिम बढेको हो ?लकडाउन गर्दैमा संक्रमण रोकिने भन्ने होइन । संक्रमण फैलिन नदिनका लागि तयारी गर्न र जनमानसलाई यसबारे बुझाउन लकडाउन गरिने हो । सरकारले यसैका लागि १२० दिन लकडाउन गर्यो । रोकथामका लागि केही तयारी पनि भए । तर रोकथाम तथा नियन्त्रणका लागि आममानिसले पूरा गर्नुपर्ने जिम्मेवारीमा लापरबाही देखिएको छ । भीडभाडमा भौतिक दूरी कायम गर्ने, मास्क लगाएर हिँड्ने, हात धुनेजस्ता आधारभूत नियम पनि पालना नगरिदिँदा संक्रमणको जोखिम बढेको हो । लकडाउन खुल्यो भन्ने शब्दलाई जनमानसले बुझेकै छैनन् । यसलाई उनीहरूले संक्रमणमुक्त भयौं भन्ने बुझेर मनलाग्दी रूपमा हिँडिरहेका छन् । केहीले बुझेर पनि अटेरी गरिरहेका छन् । डराउने, सावधानी अपनाउने समूह पनि छ । पहिले रोग लाग्यो कि मरिन्छ भन्ने डर थियो । अहिले रोग लाग्लाभन्दा पनि रोग लागेपछि समाजले बहिष्कार गर्ला भन्ने डर बढी छ । यो रोगबारे समाजमा जनचेतना पर्याप्त छ तर सावधानीका उपाय व्यवहारमा लागू गर्न अटेरी गर्दा लकडाउन हटेपछि संक्रमणको जोखिम बढेको हो । यस्तै बानी व्यहोरा र चालचलनमा रहने हो भने भोलिका दिनमा समुदायमै संक्रमण फैलिने सम्भावना उच्च छ ।उसो भए लकडाउन खोल्नै नहुने थियो ?महामारी नियन्त्रण गर्न लकडाउन अन्तिम उपाय होइन । यो खोल्नैपर्ने थियो । सधैं लकडाउन गर्दा मुलुकमा आर्थिकलगायतका धेरै समस्या आउँछन् । तर लकडाउन गर्ने र खोल्ने दुवै तरिका मिलेन । लकडाउनभर सिकेका कुरा अब व्यवहारमा उतार्नुपर्छ । संक्रमणको झन् जोखिम भएकाले पहिलेभन्दा बढी सावधानी अपनाउनुपर्छ ।पछिल्ला दिनमा लक्षणसहितका संक्रमित बढेका छन् नि ?पहिले पीसीआर पोजिटिभ आएका ९९ प्रतिशत संक्रमित लक्षणविहीन हुन्थे । अहिले अस्पतालमा लक्षणसहितका बिरामी आउन थालेका छन् । उनीहरूमा ज्वरो रुघाखोकी, सास फेर्न गाह्रो हुने खालका लक्षण छन् । तर, यो कोभिड१९ कै लक्षण हो भन्न हतार गर्नु हुँदैन । स्क्रबटाइपस, इन्फ्लुएन्जा, स्वाइनफ्लुलगायत अन्य संक्रामक रोगमा पनि यस्तै लक्षण देखिन्छन् । यी रोगका सर्ने तरिका र बच्ने उपाय पनि उस्तै हुन् । साउन, भदौ फ्लुको मौसम पनि हो । अहिले कोभिड१९ नभएको भए यस्ता लक्षण लिएर आउने बिरामीलाई हामीले फ्लुकै उपचार गरिरहेका हुन्थ्यौं । कोभिड र गैरकोभिडमा स्वाद र गन्ध थाहा नपाउने लक्षण मात्रै फरक छ । त्यसैले लक्षण नदेखिएकामा अचानक कसरीे लक्षण देखिन थाल्यो, कसरी ट्वीस्ट आयो भनेर पहिचान गर्न कोभिड१९ सँगै अन्य फ्लुको पनि परीक्षण गरेर हेर्नुपर्छ अनि मात्रै केही निष्कर्ष निकाल्न सकिन्छ । लकडाउन खुलेको अवस्थामा जोखिम कम गर्न जनजीवन कस्तो हुनुपर्छ ?लकडाउन हटेपछि आममानसको जिम्मेवारी झनै बढेको छ । घरबाहिर आवतजावत धेरै छ, भेटघाट बढेको छ । बजार, रेस्टुरेन्ट र सार्वजनिक यातायात खुला छ । तर सर्वसाधारणले सही तरिकाले सावधानी अपनाइरहेको देखिँदैन । जोखिम न्यूनीकरण गर्ने मुख्य जिम्मेवारी उनीहरूकै हातमा छ । लापरबाही गर्ने हो भने भोलि जे जस्तो नतिजा आउँछ, त्यसको भागीदार उनीहरू नै हुनेछन् । यो महामारी राज्य र जनता दुवैले मिलेर लड्नुपर्ने लडाइँ हो । सावधानीबारे सबैले सुनेका, बढेका र बुझेका छन् । व्यवहारमा लागू गरिदिए ठूलो खतरा हुनबाट बच्न सकिन्छ ।संक्रमण बढ्यो भने कस्तो खतरा हुन सक्छ ?लगभग सबै मुलुकमा कोभिड१९ को संक्रमण फैलिसक्यो । केही मुलुकबाहेक कतै भयावह स्थिति आएको छैन र नेपालमा पनि आउँछ नै भन्ने छैन । हाम्रो देशका अस्पतालको अवस्था र स्वास्थ्य पूर्वाधार कस्तो छ, सबैलाई थाहै छ । भयावह स्थिति आयो भने थेग्न सकिँदैन । उपत्यकामा जनघनत्व बढी छ, आवतजावत बढी छ । त्यसैले जोखिम पनि यहाँ नै बढी छ । संक्रमण बढ्यो भने यहाँका अस्पतालले धान्न सक्छन् जस्तो लाग्दैन । लक्षणसहितका संक्रमित बढेर अस्पताल भर्ना गर्नुपर्यो भने सम्हाल्न नसकिने स्थिति आउन सक्छ । एकपछि अर्को जटिल अवस्था आउन सक्छ । हामीले सोचेभन्दा खराब स्थिति नआओस् भनेर तयार हुनुपर्छ । सतर्कता अपनाउनुपर्छ । कोभिड१९ सँगै अहिले अन्य संक्रामक रोग थपिन थालेका छन्, त्यसलाई नजरअन्दाज गर्नु हुँदैन । भाइरसले कुनै पनि बेला रूप फेर्न सक्छ, जटिलता पैदा हुन सक्छ र यो जनस्वास्थ्यकै लागि ठूलो चुनौती खडा हुन सक्छ ।अन्य मुलुकसँग तुलना गर्दा नेपालमा संक्रमणको स्थिति कस्तो छ ?अहिलेसम्म अन्य मुलुकको तुलनामा हाम्रो स्थिति खराब छैन । निको भएर गएका संक्रमित फर्केर आएका छैनन् । अन्य मुलुकमा जस्तो कडा रोगी र वृद्धवृद्धाको मृत्युदर यहाँ छैन । वृद्धवृद्धा हुँदैमा मानवीय क्षति हुन्छ भनेरचाहिँ बुझ्नु हुँदैन । उमेर हद नहुनु रोगबाट बच्नु भन्ने होइन । पक्षघात, क्षयरोग या अन्य कडा रोग छ भने युवालाई पनि यो रोगको खतरा उत्तिकै छ । नेपालमा मृत्यु भएका संक्रमितको तथ्यांकले पनि यही देखाएको छ । समुदायमा संक्रमण फैलिएको छ, छैन भन्ने अहिले तर्कवितर्क चलिरहेको छ । अहिलेको संकेत हेर्दा हामी समुदाय संक्रमणको मुखैमा छौं । ठोकुवा गरेर भन्नचाहिँ एकपटक समुदायमा परीक्षण गर्नुपर्छ । संक्रमण फैलिएको क्षेत्रमा, उपत्यका जस्तो मानिस धेरै आवतजावत हुने ठाउँमा परीक्षण गर्न आवश्यक छ । अन्तर्राष्ट्रिय उडान बन्द हुँदासम्म धेरै जोखिम छैन । कोभिड१९ संक्रमणका कारण नेपालमा मृत्युदर कम देखिएको हो ? हाम्रो देशमा संक्रमण फैलिरहेकाले अहिले नै मृत्युदर कम या धेरै भनेर हिसाब गरिहाल्न मिल्दैन । प्रायः दिनमा एक जना संक्रमितको मृत्यु भइरहेको छ । अन्य मुलुकको तुलनामा मृत्युदर कम नै हो भन्न सकिन्छ । मृत्युदर कम हुनुका धेरै कारण पत्ता लाग्नै बाँकी छ । दक्षिण एसियाली मुलुकमा यो भाइरस कमजोर रूपमा छ पनि भनिएको छ तर यो अनुमान मात्रै हो । यहाँको वातावरण र जीवनशैलीका कारण पनि यो भाइरसले कडा रूपमा असर नगरेको हो कि पनि भन्न सकिन्छ । तर यसको कुनै वैज्ञानिक प्रमाण छैन ।संक्रमण रोक्न राज्यको प्रणाली कस्तो हुनुपर्छ ?अहिलेको अवस्थामा सर्वसाधारणले सावधानी अपनाउनु नै मुख्य उपाय हो । परीक्षणको दायरा बढाउनुपर्छ । लक्षणसहितका संक्रमित बढेकाले अस्पतालमा आईसीयू र भेन्टिलेटरको संख्या पनि बढाउन आवश्यक देखिन्छ ।"
सांसदहरूको 'जबर्जस्ती भ्रमण !,"(काठमाडौं)  सभामुख अग्निप्रसाद सापकोटा र राष्ट्रिय सभाका अध्यक्ष गणेशप्रसाद तिमिल्सिनाले गत साउन ५ मा संघीय संसद्को विषयगत समितिका सभापतिहरूसँगको छलफलमा कोभिड१९ र बजेटको अपर्याप्तताका कारण सकेसम्म अनुगमनमा राजधानीबाहिर जाने कार्यक्रम नबनाउन आग्रह गरे ।उनीहरूले यस्तो सुझाव दिएको दुई सातामा प्रतिनिधिसभाअन्तर्गत दुई समितिका सांसद पूर्वका केही जिल्लाको वैज्ञानिक वन अनुगमनमा निस्किए । साउन १४ मा पूर्वी तराईको वन अनुगमनमा निस्केको सार्वजनिक लेखा समितिअन्तर्गत उपसमितिका सांसद अहिले होम क्वारेन्टाइनमा छन् । उपसमिति संयोजक प्रदीप यादव, उनका चालक एवं अंगरक्षकको पीसीआर परीक्षणमा कोरोना पोजिटिभ देखिएपछि अनुगमनमा गएका सबै सांसद क्वारेन्टाइनमा बसेका हुन् । सांसदहरू प्रेम आले र मीना सुब्बा, संसद् सचिवालयका प्रवक्ता रोजनाथ पाण्डे र अधिकृत सरस्वती मरहट्ठा उक्त टोलीमा थिए । अनुगमन गर्दागर्दै उनीहरू जिल्लाबाट फर्केका थिए । उनीहरू सबैको पीसीआर परीक्षणको तयारी भइरहेको संसद् सचिवालयले जनाएको छ ।कृषि, सहकारी तथा प्राकृतिक स्रोत समिति सभापति पूर्णकुमारी सुवेदीसहित ७ जनाको टोली साउन १५ देखि पूर्वी तराईका जिल्लाहरूको भ्रमणमा छ । उक्त टोलीमा ५ सांसद र २ जना कर्मचारी छन् । यो समिति पनि वैज्ञानिक वनकै विषयमा अनुगमन गर्न निस्केको हो । अनुगमन गर्ने भन्दै लेखा समितिले आफ्नो कार्यक्षेत्र मिचेको प्राकृतिक स्रोत समितिले दाबी गर्दै आएको छ । यसअघि गत असार २१ देखि लेखाको अर्को उपसमितिले कैलाली, कञ्चनपुरलगायतका जिल्लामा अनुगमन गरेको थियो । अहिले पूर्वी तराईको भ्रमणमा निस्केका बेला सांसद यादवलाई कोरोना संक्रमण भएको हो ।असारमै प्राकृतिक स्रोत समितिअन्तर्गत शान्ता चौधरीको संयोजकत्वको ३ सदस्यीय उपसमितिले पनि कञ्चनपुर, कैलालीलगायतका जिल्लामा अनुगमन गरेको थियो । दुई समितिबीच कार्यक्षेत्र विवादपछि सभामुख सापकोटाले उनीहरूलाई तत्काल अनुगमनमा नजान सुझाएका थिए । उचित कारण नखोली उपसमितिका सांसदहरूले जानैपर्ने भनेपछि सभामुखले स्वीकृति दिएका संसद् सचिवालय स्रोत बताउँछ । सभामुखले त सकभर अहिले नजानुस् भन्नुभएको हो, सचिवालय स्रोतले भन्यो, सांसदज्यूहरूले मान्नुभएन । गत साउन ५ मा सभामुख र राष्ट्रिय सभा अध्यक्षसँग भएको छलफलमा समितिका सभापतिहरूले सांसदहरूको अनुपस्थितिका कारण बैठक सञ्चालन गर्न कठिन भएको गुनासो गरेका थिए । उनीहरूले गणपूरक संख्या घटाउन मागसमेत गरेका थिए । सचिवालयका एक अधिकारी आश्चर्य व्यक्त गर्दै भन्छन्, बैठकमा नआउने सांसदहरू अनुगमनमा जान भने किन मरिहत्ते गर्छन् बुझ्न कठिन भएको छ । ती अधिकारीका अनुसार समितिका केही सदस्यले स्वीकृति नदिए आफ्नै खर्चले जान्छौं भन्दै घुर्की लगाउन थालेपछि सचिवालयले अनुमति दिएको हो । अनुगमनमा जान सभामुखको स्वीकृति चाहिने प्रावधान छ ।प्राकृतिक स्रोत समिति सभापति सुवेदीले भने पश्चिमको अनुगमन भ्रमण सकिएकाले प्रतिवेदनलाई पूर्णता दिन पनि पूर्वी क्षेत्रमा जानु जरुरी भएको बताइन् । उनले आफूहरूले सिन्धुली, झापा, मोरङ, सुनसरी, कपिलवस्तुको अनुगमन सकेको जनाइन् । हामी प्रदेश २ मा गएनौं । अहिलेसम्म सुरक्षित महसुस गरेका छौं । जंगलमा अनुगमन गर्ने भएकाले व्यक्तिसँगको सम्पर्क कम हुने गरेको छ, उनले भनिन् ।वैज्ञानिक वन व्यवस्थापनसम्बन्धी विवाद र कटानको विषय लेखा समितिको कार्यक्षेत्र नभएको दाबी प्राकृितक स्रोत समितिले गर्दै आएको छ । तर महालेखा परीक्षकको ५६ औं प्रतिवेदनमा वैज्ञानिक वन व्यवस्थापनमा भएको बेरुजुको विषय उल्लेख भएकाले क्षेत्राधिकार नमिचेको दाबी लेखा समितिको छ । लेखाका सभापति भरतकुमार शाहले भने कार्यक्षेत्र विवाद नभएको दाबी गरे । महालेखाको प्रतिवेदनमा भएको विषय लेखाले नै हेर्ने हो । अरू विषयमा हामीले हेर्ने भनेका छैनौं, उनले भने ।२०७१ देखि लागू भएको वैज्ञानिक वन व्यवस्थापन कार्यक्रम ४४ जिल्लामा कार्यान्वयनमा छ । कार्यक्रमअन्तर्गत कुल वन क्षेत्रको ५१ प्रतिशत भागमा उत्पादनमूलक वैज्ञानिक वन व्यवस्थापन गरी वार्षिक १२ करोड घनफिटसम्म काठ उत्पादन र १२ लाख ९५ हजार जनालाई रोजगारी दिलाउने उद्देश्य छ । साथै वार्षिक करिब एक खर्ब राजस्व आम्दानी हुने लक्ष्य सरकारले राखेको छ । तर वन फँडानी अनियन्त्रित रूपमा भएको र त्यसको व्यवस्थापन उद्देश्यअनुसार नभएको महालेखाको प्रतिवेदनमा छ । महालेखाको सोही विषयमा टेकेर लेखाले अनुगमन गरेको बताउँदै आएको छ । सभापति शाहले भने, कोरोना लागेको अवस्थामा अनुगमनमा निस्केको होइन । थाहा पाएको भए त जाने कुरै हुँदैनथ्यो । आवश्यकता भएरै अनुगमनमा निस्केको हो ।"
राज्यसंयन्त्रको बेवास्तामा 'पराधीन भूमि,"२०१६ मंसिर १९ मा सम्पन्न गण्डक सम्झौताको आशयमा स्पष्ट लेखिएको छ गण्डकी नदीमा ब्यारेज, तटबन्ध, नहर निर्माण र नेपालभारत द्विदेशीय भूभागमा सिँचाइ प्रबन्ध गरिने । त्यसपछि सुरु भएको साविकको नवलपरासी जिल्लामा जोडिएको पानी सरोकारले विकास र समुन्नतिभन्दा बढी राजनीतिलाई प्रश्रय दिएको हो कि झैं देखिन्छ । नारायणी नदीको मुख्य भंगालोलाई काटेर उभिएको भूभागमा २०२२ सालदेखि नेपाली समुदायको बसोबास रहिआएको निस्साप्रमाण र इतिहास भएर पनि आज यो भूभागमा झन्डै ३४ हजार हेक्टर जमिन भने कि भारत अतिक्रमित भनेर सूचीकृत भएको छ, कि द्विदेशीय विवादास्पद भनेर उपयोगहीन राखिँदै आएको छ । सुस्ता गाउँपालिकाको वडा नम्बर ५ अन्तर्गत रहेकामध्ये ३ हजार जनसंख्या अहिले पनि नदीपारिको यही सुस्ता भूमिमा खेतीपाती गरेर बसिरहेका छन् । कहिले नारायणीमा आएको बाढी, कहिले नदीको धार परिवर्तन र कहिले नदीको प्राकृतिक बहावविरुद्ध उभिएर गरिएको निर्माणसंरचनाका कारण सुस्ता भूमि नेपालको राजनीतिकप्रशासनिक नक्सामा कायम भएरै पनि विवादित वा अतिक्रमित रहँदै आएको स्थिति छ । नेपालभारत सीमा निर्धारणका क्रममा द्विपक्षीय समझदारीमै नवलपरासीको सुस्ता र दार्चुलाको कालापानी क्षेत्रलाई विवादास्पद भनेर यो भूभागबारे सहमतिसमझदारी बनाउन नसकिरहेकै बेला सुस्ताको भूमिलाई फेरि पनि अलग देखाउने काम राज्यसंयन्त्रको कार्यशैलीबाटै हुन गएको छ । नेपालले लिम्पियाधुरासम्मै आफ्नो भूभागको स्वामित्व दर्साएर नयाँ राजनीतिक एवम् प्रशासनिक नक्सा सार्वजनिक गरेपछि स्वभावतः विवादको पुरानो रटानबाट कालापानी बाहिरिएको छ । तर, सुस्ता भने अझै पनि विवादित र अतिक्रमित अवस्थामै छ । सुस्ता भूमिमा ठूलै डुबान र कटान निम्त्याउने गरी २०३४ सालमा आएको नारायणीको बाढीपछि त्यहाँ रहेका नेपालीलाई नदीवारिको पक्लिहवा, त्रिवेणीलगायतका गाउँमा स्थानान्तरण गरिएको थियो । त्यसबेला डुबानमा परेको १९ हजार ४ सय ८० हेक्टर क्षेत्रफल त्यही जमिनलाई भारतीय हस्तक्षेप र पहुँचका कारण जानाजानी विवादित भनेर राखिएको थियो । यही विवादित भनिएको भूमिको लालपुर्जा बोकेर आज दर्जनौं घरपरिवार नदीवारि बसिरहेका छन् भने सुस्तामा खेती आर्जन गरेर बसेका घरपरिवारलाई अझै पनि नेपाल सरकारले तथा राज्य पद्धतिले अपनत्व दिन सकेको छैन, आफ्ना नागरिकका लागि निर्वाह गर्नुपर्ने भूमिका प्रवाह गर्न सकेकै छैन । सुस्तामा रहेका ३ हजार नेपालीमध्ये मुस्किलले ३ सयजतिलाई नेपाली नागरिकताको प्रमाणपत्र दिइएको छ भने अरूका लागि वर्षौंदेखि नागरिक अधिकार र निस्साप्रमाण दिने यत्न गरिएकै छैन । मुखबोलीमा हाम्रो भूमि भनेर कराइरहने तर व्यवहारमा भएरहेका प्रमाण र आधारलाई पनि पन्छाइरहने राज्यपद्धतिको यो शैली आफैंमा विरोधाभासपूर्ण छ । अन्तर्राष्ट्रिय नियम र प्रचलनमा सीमावर्ती विन्दुमा सीमास्तम्भ राख्नेदेखि दशगजा निर्धारण गर्नेसम्म केही काम हुन सकेकै छैन । आज आफ्नै भूमिमा टेक्न पनि भारतीय बाटो हुँदै र ३४ ठाउँमा भारतीय सुरक्षा जाँचको घेराबन्दी छिचोल्दै हिँड्नुपर्ने बाध्यता यथावत् छ ।एउटा राज्यपद्धतिले आफ्ना नागरिकका लागि दिनुपर्ने हकअधिकार र पुर्याउनुपर्ने सेवासर्तमा शिक्षा, स्वास्थ्य, रोजगारीका अवसरहरू हुन् भनेर नियमकानुनका दस्तावेजमा उल्लेख हुने गरेको छ । यसभन्दा पनि राज्यले आफ्नो नागरिकको पहिचान अधिकारलाई आधारभूत र मुख्य जिम्मेवारीका रूपमा लिनैपर्ने हुन्छ । सुस्ता टापुमा नेपालनेपालीको पहिचान जोगाएर जीवन गुजारा गरिरहेका र सही अर्थमा सुस्ताको अस्तित्व जोगाएर बसिरहेका नेपालीलाई जानाजानी अनागरिक बनाउने राज्यसंयन्त्रले आफ्नो यो लाचारीमाथि पुनर्विचार गर्नैपर्ने हुन्छ । सधैं विवादित र अतिक्रमित भूमि भनेरै आफ्ना नागरिकको बाँच्न पाउने अधिकारलाई यसरी पन्छाएर बस्न मिल्दैन । द्विदेशीय विवाद र असमझदारीको पाटो छँदै छ, त्यसबाहेक आफ्नो नागरिक अधिकारका लागि वर्षौंदेखि पर्खेर बसिरहेका सुस्तावासी नेपालीका पक्षमा राज्य प्रशासनको ध्यान जानैपर्छ । अन्यथा सुस्ताको रहेभएको विवाद सल्टिनुभन्दा बाँकी रहेको आफ्नै भूमि र स्वामित्व तथा आफ्नै नागरिक पनि क्रमशः पराधीन बन्दै जान सक्ने देखिन्छ ।"
राहत कम विज्ञापन बेसी,"केही दिनअघि बाढीले कैलालीको भजनीमा तीन जनाको ज्यान लिनुको साथै हजारौंलाई विस्थापित गर्यो । एक साता बितिसक्दा पनि घरहरू ओभानो हुन पाएका छैनन् । कैयन् घर बगिसकेका र अधिकांशको आँगन हिलोले पुरिएका छन् । खाद्यान्न र ओढ्ने ओछ्याउनेसमेत बगाएका विस्थापितहरू हुलाकी सडकमा खुला आकाशमुनि बसेका छन् । केही ठाउँमा सहयोगी संस्थाले दिएको चिउरा, चाउचाउ र बिस्कुटले गुजारा चलाए पनि भरपेट हुन पाएका छैनन् । यस्तैमा जानकी गाउँपालिका स्वामी ईश्वर चेतन्य महाराजको अगुवाइमा स्वयंसेवकहरूले स्वस्फूर्त खटिएर हजारौं विस्थापितलाई भरपेट खाना खुवाई तृप्त पारेको समाचारले स्वयंसेवा र राहत वितरणको अनुपम नमुना प्रस्तुत गरेको छ । राहत कम बिस्कुट र चाउचाउको विज्ञापन बढी हुने गरी राहत वितरण गर्ने संस्थाहरूले यस उदाहरणीय स्वयंसेवाबाट केही सिक्ने हो कि ? महेन्द्रसिंह बम, टीकापुर१, कैलाली"
गफाडी महानगरपालिका,"काठमाडौं महानगरपालिकाभित्र बेथिति दैनिक रूपमा बढ्दै छ । अर्बौं रुपैयाँ सवारीसाधन खरिद र फोहोर व्यवस्थापनको नाममा सकिएको छ । खुलामञ्च र टुँडिखेलजस्ता सार्वजनिक महत्त्वका क्षेत्र दिनप्रतिदिन अतिक्रमित हुँदै छन् । महानगरभित्र शौचालयको व्यवस्था छैन । विभिन्न पार्क तथा सार्वजनिक संरचनाहरू मर्मतको अभावमा जीर्ण बन्दै गइरहेका छन् । फोहोर व्यवस्थापनको जिम्मा निजी क्षेत्रलाई दिएर केही समयका लागि समस्या समाधान गर्न सकिने भए पनि कमिसनको मोलमोलाइका कारण सो काम जिम्मेवारीपूर्वक र सहज रूपमा अगाडि बढ्न सकेको छैन । मनोरेल र मेट्रोरेलको कुरा महानगरको चुनावमा निकै उठेका थिए तर चुनाव सकिएपछि गफैमा सीमित भए । मठमन्दिर, पाटीपौवा, ढुंगेधाराहरूको संरक्षण हुन सकेको छैन । सार्कलगायतका सम्मेलनहरू हुँदा दुईचार दिन काठमाडौंलाई सिँगारपटार गरे पनि सभासम्मेलन सकिएपछि भने महानगर पुरानै रूपमा फर्कियो । काठमाडौं महानगरपालिकालाई देशकै नमुना सहर बनाउने हो भने गुरुयोजना बनाएरै काम गर्ने इच्छाशक्ति देखाउनु जरुरी छ । तिलप्रसाद न्यौपाने, बालाजु, काठमाडौं"
विद्यालय खोल्न हतार नगरौं,"कोरोना महामारीका कारण विद्यालयहरू गत चैत ५ देखि बन्द छन् र अहिलेसम्म खुल्न सकेका छौनन् । पठनपाठन ठप्प छ । त्रिभुवन विश्वविद्यालयले हालै रोकिएको परीक्षाहरू तत्काल नगर्ने निर्णय गर्यो । यो निकै सराहनीय काम हो । महामारीको बेला परीक्षा लिनु ठीक होइन । शिक्षा मन्त्रालयले विद्यालय के कसरी खोल्ने भन्ने निर्णय गर्न सकेको छैन । अभिभावकहरू विद्यालय नखोले हुन्छ भन्ने पक्षमा छन् । तर सधैं छोराछोरीलाई घरमै राखेर के गर्ने ? विद्यालय सञ्चालकहरू पनि समस्यामा छन् । घरभाडा तिर्नुपरेको छ । शिक्षकलाई तलब दिन सकेको छैन । अभिभावकले शुल्क पनि बुझाउँदैनन् । सबैको समस्या आआफ्नो ठाउँमा ठूलो छ । तर महामारी फैलिरहेको यस्तो बेला विद्यालय बन्द गर्नु उपयुक्त हुन्छ । सरकारले निजी विद्यालय र शिक्षकलाई सहायता दिनुपर्छ । निजी विद्यालयको समस्यालाई हल नगरी शिक्षा क्षेत्र अगाडि बढ्दैन । शिक्षा मन्त्रालयले भदौ १ देखि नयाँ भर्ना लिने भने पनि यो सम्भव छैन । विद्यालय अहिले सञ्चालन हुने स्थितिमा छैनन् । यदि कसैले यही सरकारी निर्णयलाई आधार मानेर पैसा उठाउँछ भने त्यस्तालाई कारबाही गर्नुपर्छ । छोराछोरीलाई विद्यालय पठाउन ढुक्क हुने वातारवरणको सृजना हुन निकै समय लाग्नेजस्तो देखिन्छ । जीवनभन्दा ठूलो शिक्षा हुँदैन । जीवन रहे मात्रै पढ्न पाइन्छ । महामारीको त्रासमा कसरी पढ्ने ? त्यसैले विद्यालय खोल्न हतार नगरौं । एक वर्ष नपढे पनि केही फरक पर्दैन तर कलिला बालबालिकाको ज्यान गयो भने देशलाई निकै घाटा लाग्छ । शिक्षा मन्त्रालयले अबको शिक्षा प्रणाली कसरी चलाउने भन्नेबारे ठोस निर्णय गर्न जरुरी छ । पुरुषोत्तम घिमिरे, जोरपाटी, काठमाडौं"
राज्य बिचौलियाको हातमा,"गोकुल बास्कोटा भ्रष्टाचार काण्डमा मुछिनुअघि काभ्रेमा भएको एक कार्यक्रममा प्रधानमन्त्री केपी शर्मा ओलीले तुलामा राखेर जोख्ने हो भने सबै काभ्रेका नेता एकातिर अनि बाँस्कोटा अर्कोतिर राख्दा पनि बाँस्कोटाले नै जित्छन् भनेका थिए । त्यसको केही दिनमै बाँस्कोटा कमिसनका लागि मोलमलाइ गर्दै गरेको अडियो सार्वजनिक भएपछि बर्खास्त हुन पुगे । अहिले पनि प्रधानमन्त्री ओली सुशील भट्टको तारिफ बाँस्कोटाको झैं गरिरहेका छन् । तर खोटो सिक्का खोटै हुन्छ । प्रधानमन्त्री ओलीले सुन र पित्तल छुटाउन नसक्दा आज पूरै राज्य व्यवस्था बिचौलियाको हातमा पुगेको छ । प्रधानमन्त्री बनेको बेला जुनजुन गल्ती शेरबहादुर देउवाले गरे र कांग्रेसको भविष्य चौपट बनाए ठीक त्यही ढगंको गल्ती अहिले ओलीले गर्दै छन् । जसको पछिल्लो नमुना हो लगानी बोर्डको कार्यकारी प्रमुखमा सुशील भट्टको नियुक्ति । जनस्तरमा व्यापक आलोचित व्यक्तिलाई ओलीले नियुक्तिपत्र थमाउँदा नेकपाप्रति आस्था राख्ने लाखौं जनताले कस्तो अनुभव गरेका होलान् ? यस्ता अलोकप्रिय कामले पार्टीको भविष्यमा कस्तो प्रभाव पार्ला भन्ने हेक्का ओली र उनका मन्त्रिमण्डलका सदस्यहरूले राखेका छन् त ? छन् भने के कुनै पनि मन्त्रीले क्याबिनेटमा यसबारे प्रश्न उठाए ? प्रतिरोध गरे ? के भट्टको विकल्पमा देशमा कुनै योग्य मान्छे पाइएन ? जे जुन स्वार्थले भट्टको नियुक्ति भए पनि त्यसले जनमानसमा नकारात्मक सन्देश दिएको छ जसको मूल्य पार्टीले आउने चुनावमा तिर्नुपर्ने हुन सक्छ । हिजोको दिनमा शेरबहादुर देउवाले यस्तै अनगिन्ती गल्ती गरे । म्यानावर कम्पनीका एजेन्टहरूलाई राजदूत बनाए, इमानदार प्रधानन्यायाधीश सुशीला कार्कीलाई महाअभियोग लगाए, कनिष्ठ प्रहरी अधिकृत जयबहादुर चन्दलाई आईजीपी बनाए, भारतको नाकाबन्दीलाई नाकाबन्दी हो भनेर लेख्न माइन्युटै दिएनन्, मनपरी पार्टीका समितिहरू गठन गरे । ती सबै कामले मतदातामा नकारात्मक सन्देश जाँदा आज कांग्रेस दुलोभित्र अट्ने पार्टीमा सीमित भएको छ र अहिले ठीक त्यस्तै गल्ती ओलीले गरेर नेकपाको भविष्यलाई अन्धकार बनाउने काम गरेका छन् । जसको पार्टीभित्रैबाट प्रतिरोध हुनु जरुरी छ । ओली एक जनाको कर्तुतले पूरै ८ लाख पार्टी कार्यकर्ताको भविष्य यतिखेर जोखिममा छ । प्रधानमन्त्री ओलीले जनताको नजरमा योग्य नदेखिएका भट्ट मात्र होइन, दिगम्बर झा, मदन खरेल र यति ग्रुपको मान्छेलाई सार्वजनिक पद दिएर गम्भीर गल्ती गरिरहेका छन् । यी सबैको दुष्प्रभाव आगामी आम चुनावमा पर्न सक्छ । उनले सरकार मात्र होइन पार्टी पनि राम्ररी चलाउन सकेका छैनन् । एकातिर जनवादी पार्टी भन्ने तर जनताको कुरा नसुन्ने, जनआवाज सुनाउने पार्टी बैठकहरू नबोलाउने, बोलाए पनि भाग्ने फासीवादी चरित्र उनले देखाइरहेका छन् । यस्तै तालमा सरकार र पार्टी चलेमा जसरी कांग्रेसको भविष्य अन्धकार भएको थियो, उसैगरी नेकपाको भविष्य अन्धकार हुन्छ । भैरहेको छ । यसको जिम्मा कसले लिने ? गोपाल देवकोटा, जोरपाटी, काठमाडौंसुशील भट्टका दुर्गुणको फेहरिस्त सार्वजनिक भएर चौतर्फी आलोचना भइरहे पनि प्रधानमन्त्री ओलीले काखी च्यापेर अनौठो नमुना देखाएका छन् । विज्ञ र योग्य व्यक्तिहरूलाई पन्छाएर यस्तो काम गर्दा प्रधानमन्त्रीलाई रत्तिभर लज्जाबोध नहुनु आठौं आश्चर्य हो । अर्बौंका आयोजनाहरू अलपत्र पारेका, बिचौलियाका रूपमा कुख्याति कमाएका मान्छेलाई लगानी बोर्डजस्तो अन्तर्राष्ट्रिय सम्बन्ध बढाउनुपर्ने, विदेशी लगानी भित्र्याउनुपर्ने संस्थाको जिम्मेवारी दिनुले मुलुकको छवि कस्तो बनाउला ?तर, प्रधानमन्त्रीलाई यस्ता कुरासँग के मतलब ? विवादित र भ्रष्ट व्यक्तिहरूलाई अनेकतिर नियुक्त गर्नु उनको रुचि रहँदै आएको छ, मानौं यो मुलुकमा स्वच्छ र योग्य मान्छे नै छैनन् । आफूखुसी गर्नमा राणा र राजाहरूलाई पछि पार्दै आएका ओलीको हरेक विवादित र अमर्यादित कदमप्रति आशालाग्दा भनिएका युवा मन्त्रीहरूको मौन समर्थनले आम नागरिकलाई घोर चकित तुल्याइरहेको छ । सत्तामा नपुगुन्जेल आफूलाई बडो इमानदार देखाएर नथाक्ने युवा मन्त्रीहरूको यस्तो अवस्था देखिनु टीठलाग्दो छ । सैलुङ कन्स्ट्रक्सन, यति होल्डिङ्स, ओम्नीलाई च्याप्दै सत्ता र शक्तिको उन्मादमा रमाइरहेका ओलीको स्वेच्छाचारितामा लगाम कस्न ढिलो भैसकेको छ । रोशन भट्टराई, इनरुवा३, सुनसरी"
चाडपर्व मनाउँदा सावधान रहौं,"यो साता जनैपूर्णेमा र गाईजात्रा मनाइयो । कोराना भाइरसले देशको विभिन्न क्षेत्रमा असर गरेको छ । मानिसको दिनचर्या बदलियो । भौतिक दूरी कायम गर्नुपर्ने स्थित छ । यस्तो स्थितिमा पनि हामीले चाडपर्व मनाउन छाडेनौं । प्रशासनले काठमाडौंका राष्ट्रिय तथा अन्तर्राष्ट्रिय रूपमै परिचित चाडपर्व र जात्राहरू केही समयका लागि स्थगित गर्यो । तर जात्रा रोकिएन । काठमाडौंमा दिनेपिच्छे संक्रमितको संख्या बढिरहेको छ । तैपनि जनैपूर्णिमाको दिन मठमन्दिरहरूमा निकै भीडभाड देखियो । जनै लगाइदिने पुरेत धेरै व्यक्तिको सम्पर्कमा आएका हुन्छन् । त्यस्तै डोरो लाउन जाने व्यक्ति संक्रमित हुन सक्ने सम्भावना पनि उत्तिकै थियो । भौतिक दूरीको पालना नगरी मन्दिर परिसर धाउने भक्तजनले भाइरस सारिरहेका हुन सक्छन् । संक्रमणको जोखिमलाई विचार गर्नेहरूले यसपालि जनै लगाएनन् । विशेषगरी उपत्यकाका नेवारी बस्तीहरूमा अहिले गाईजात्रा मनाइँदै छ । यो जात्रा सात दिनसम्म चल्छ । नेवारी भाषामा यसलाई सापारु भनिन्छ । दिवंगत भएका परिवारको सदस्यको नाममा गाईलाई नगर परिक्रमा गरिन्छ । यसरी परिक्रमा गर्दा भजन गाउने समूह दाफा खलः पनि सँगै हुन्छ । गुठीयार, आफन्त, इष्टमित्र र परिवारजन मिसिँदा भीड ठूलै हुन्छ । भीड बढ्नेबित्तिकै संक्रमणको डर पनि बढ्छ । गाईजात्रा वा अन्य चाडपर्व समुदायको आस्थासँग जोडिने भएकाले स्थानीय प्रशासनले रोक लगाए पनि सञ्चालन भइछाड्छन् । टोलछिमेकमा यस्तो महामारीबीच गाईजात्रा मनाएकोमा गर्व गर्नेहरूको संख्या निकै छ । तर यो चाडबाड मनाउने उपयुक्त बेला होइन । समयमै भीड कम गर्ने सकिएन भने ठूलै दुर्घटना पनि हुन सक्छ । नागरिक आफैं सचेत हुनुपर्छ । नेपालमा कोरोनाको उच्च जोखिमको समय साउन र भदौ हो भनेर विज्ञहरूले केही समय अघिदेखि बताइरहेका छन् । यही बेला चाडपर्वको सिजन पनि सुरु भइरहेको छ । संक्रमणबाट जोगिन यसपालि समूहमा चाडपर्व नमनाए पनि केही फरक पर्दैन । चार्डपर्व घरभित्रै मनाउँदा हुन्छ । बाहिर सबै जना जमघट गरेर भीडभाड गर्नु उपयुक्त होइन । फेरि यस्तो गर्नु अनिवार्य पनि छैन । कोरोनाको सुरुआती दिनमा मानिस निकै संवेदनशील थिए तर अहिले लकडाउन हटेसँगै टोल र बजारमा भीड बढेको छ । नागरिकस्तरबाटै स्वास्थ्य सुरक्षाका तरिकाहरूलाई पालना गरिएको छैन । रवि सायमि, ध्वाखाबाहाः, काठमाडौं२५"
न्यायपालिकाको दुर्दशा र मूकदर्शक हामी,"विचलनको अर्को पाटो उपत्यकाको कुनै कारागारमा बसेको मुद्दाको एक प्रतिवादीले मलाई फोन गरेर कुनै मुद्दामा बहस गरिदिन अनुरोध गर्यो । मैले मुद्दाको फाइल र आफ्नो पारिश्रमिक पठाइदिए मुद्दा हेरिदिने कुरा गरें । तर उसले मेरो पारिश्रमिकको आधा मात्र दिने बतायो । उसको कारण थियो, मुद्दाको सबै सेटिङ भइसकेको छ, धेरै मिहिनेत गर्नु नपर्ने भएकाले आधा फी लिँदा पनि मलाई मर्का पर्दैन । मैले उक्त मुद्दामा बहस नगर्ने निर्णय सुनाएँ । बिचौलिया भनेर चिनिएको वकिल संलग्न र कथित सेटिङ गरिएको भन्नेमा विश्वस्त भएको मुद्दामा म बहस गर्दिनँ । पछि थाहा भयो त्यो मुद्दा निजले मलाई भनेकै न्यायाधीशकोमा पर्यो र भनेबमोजिमै काम फत्ते भयो ।काठमाडौं जिल्ला अदालतमा विचाराधीन मुद्दामा बहस गर्न मैले वकालतनामा हालिसकेको थिएँ । पक्षले एक दिन आएर भन्यो, यो मुद्दामा हजुर उपस्थित हुँदा श्रीमान्लाई गाह्रो हुन्छ रे । यहाँले पछि गरिदिनुहोला, योपटक म श्रीमान्ले भनेकै वकिल राख्छु । मैले उसको कुरा सहर्ष स्विकारेर फाइल फिर्ता गरें । मलाई केवल उक्त न्यायाधीश पहिचान गर्न मन लाग्यो र गरें पनि । समान अवस्थाका अन्य मुद्दामा मागिएको भन्दा निकै कम प्रतिशतमा धरौटी मागेर श्रीमान्ले भनेकै वकिल राखेपछि उक्त पक्षको चाहना पूरा भयो । यस्ता कैयौं घटनामा न्यायको किनबेच भइरहेको छ, तैपनि हामी मूकदर्शक भएर बसिरहेका छौं । यस्ता न्यायाधीशको सरुवा भरसक उपत्यकाबाहिर हुँदैन, भइहाल्यो भने पनि काज मिलाएर वा बिरामीको कागज बनाएर उपत्यका छिरिहाल्छन् । गर्न के सकिन्छ ?अदालतहरूमा मुद्दाको पेसी सूची तोकिने कुनै वैज्ञानिक आधार छैन । बिचौलिया लागेका र योजना बनाइएका मुद्दाहरू जतिसुकै नयाँ भए पनि पेसीमा चढिहाल्छन् र योजनामुताबिक काम पनि हुन्छ । अनि बिचौलिया नलागेका पुराना मुद्दा एकदुई नम्बरमा त चढ्छन् तर त्यसको माथि क देखि ज्ञ सम्मका अरू निवेदन चढ्छन् । हो, यही विन्दुमा हुन्छ नीतिगत भ्रष्टाचार । अदालती नियमावली बमोजिम सबै तहका मुद्दाको पेसी सूची अर्थात् सुनुवाइ हुने मुद्दाको क्रम र हेर्ने न्यायाधीश तोक्ने अधिकार अदालत प्रमुखलाई हुन्छ । र, नेपालका हरेक प्रधानन्यायाधीश वा मुख्य न्यायाधीशको आलोचना र टिप्पणी यही पेसी तोक्ने क्रममै हुन्छ । बिचौलियाले भन्ने गरेको सेटिङ मिलाउने कार्यमध्ये एउटा यो पनि हो । अर्थात्, आफूअनुकूलका न्यायाधीशकोमा मुद्दा पार्ने र आफ्नो उद्देश्य पूरा गर्ने । वरिष्ठ अधिवक्ता शम्भु थापाले कजलिस्ट (मुद्दाको सुनुवाइ हुने क्रम, न्यायाधीश र मिति तोकिएको सूची) बिक्री हुन्छ भनेर सार्वजनिक रूपमै भनेको धेरै वर्ष भैसकेको छ तर पनि कुनै पनि प्रधानन्यायाधीश वा मुख्य न्यायाधीशहरू म एक्लै कजलिस्ट तोक्दिनँ वा यसको विकल्प खोजौं भन्ने हिम्मत गर्न किन तयार छैनन् ? यही प्रश्नभित्र गम्भीर रहस्य लुकेको छ । मुद्दाको पेसी सूची प्रधानन्यायाधीश वा मुख्य न्यायाधीश एक्लैले नतोकेर महिनैपिच्छे परिवर्तन गरिने रोस्टर बनाएर त्यो रोस्टरमा सम्मिलित न्यायाधीशले सामूहिक रूपमा तोक्ने वा स्वचालित विद्युतीय यन्त्र (अटोमेसन) प्रणालीबाट तोक्ने हो भने प्रधानन्यायाधीश र कतिपय अन्य न्यायाधीशलाई लागेको विचलनको आरोप स्वतः खण्डित हुन्छ । तर यो गर्न किन तयार छैन न्यायिक नेतृत्व ?त्यसै गरी, न्यायपरिषद् सदस्य र न्यायाधीश चयनलाई राजनीतिक नेतृत्वबाट खोसेर न्यायिक जगत्मा ल्याउनका लागि निकै ठूलो लडाइँ गर्नु जरुरी छ । राजनीतिबाट पूर्ण अप्रभावित व्यक्तिको चयन यो प्रणालीबाट सम्भवै छैन । तर नियुक्ति गरिने सम्भावित व्यक्तिहरूको रोस्टर सार्वजनिक गरी निश्चित समय दिएर सुझाव संकलन गर्ने हो भने अहिलेको संविधान र कानुनलाई नछोई पनि नियुक्तिलाई पारदर्शी बनाउन र स्वच्छ पात्र चयन गर्न सकिन्छ । राजनीतिक दलका अमुक नेता बसेर आफ्नो कोटरीभित्रका पनि आसेपासेलाई मात्र नियुक्त गर्ने अहिलेको परिपाटीलाई अन्त्य गर्ने यो एउटा उत्तम उपाय हो । प्रधानन्यायाधीश, न्यायपरिषद् र नेपाल बार यसमा तयार हुने हो भने यति गर्नु कुनै ठूलो कुरा होइन । अब मूकदर्शक भएर नबसौं, सकारात्मक हस्तक्षेप गरौं । न्यायपालिका बचाउन सकिएन भने निश्चित छ गणतन्त्र र संविधान बच्नेछैन । कतै हामी त्यही यात्राका अनजान यात्री त भइरहेका छैनौं ?"
कोरोनाले ल्याएको अवसर,"कोरोना महामारीले विश्वका ७ लाखभन्दा बढी मानिसको ज्यान लिइसकेको छ । विश्वका समृद्ध र शक्तिशाली मुलुकहरूलाई समेत कोरोनाले थला पारेको छ । कोरोना भाइरसविरुद्धको खोप अहिलेसम्म पत्ता लागेको छैन । नागरिकलाई संक्रमणबाट जोगाउन लकडाउन गरिए पनि भोलिको दिन कस्तो होला भन्ने कसैलाई थाहा छैन । कसैको भविष्यको पनि कुनै ग्यारेन्टी छैन । सर्वत्र कोरोना महामारीको चर्चा छ । मानिससँगै डराउनुपर्ने र छेउमा जानै नहुने स्थिति छ । यसैकारण पर्यटन व्यवसाय अनिश्चितकालीन बन्दमा छ । त्यस्तै सभाहल, सिनेमाहल, मठमन्दिर र मस्जिद सुनसान छन् । बार बारे तुलफूल जोगिन्छ भनेझैं महामारीबाट नागरिकलाई लकडाउनले केही हदसम्म जोगाए पनि दैनिक ज्यालादारी गर्नेहरूले हातमुख जोर्ने कसरी ? गरिबीको रेखामुनि रहेका झन्डै २५ प्रतिशत जनसंख्यालाई रोगले भन्दा भोकले सताइरहेको छ । यो नेपालीको मात्र होइन विश्वभरिका लाखौंकरोडौं श्रमिकको समस्या हो । बदलिँदो दिनचर्याले निराशा पैदा गरेको छ । सकारात्मक हुने आधार देखिँदैन । थिति बस्न खोज्दै गरेको हाम्रो अर्थपरिवेशलाई कोरोनाले तावाको माछा भुङ्ग्रोमा भनेझैं अर्को कठिन स्थितिमा पुर्यायो । समग्र अर्थतन्त्र सोच्दै नसोचेको कठिन स्थितिमा छ । तैपनि कालो बादलभित्र चाँदीको घेरा हुन्छ भनेझैं हरेक संकटभित्र अवसर पनि हुन्छ । कोरोनाकाल अर्थतन्त्रलाई आत्मनिर्भर बनाउने मौका हुन सक्छ । हिजोको प्रदूषणयुक्त प्रकृति लकडाउनका कारण केही हदसम्म धूलोधूवाँमुक्त छ । यति बेला वातावरण सफा, स्वच्छ र हराभरा छ । वसन्तको आगमनले झन् सुन्दरता थपेको छ । लाहुर जाने हाम्रो चलन उही छ, समय मात्रै बदलियो । उति बेला भोट जाने मदनहरू अहिले भारत, खाडी, युरोप र अमेरिका पुग्छन् । महिलाहरू पनि बिदेसिएका छन् । पछिल्लो शताब्दीमा भएका विकासका कारण संसारै एउटा गाउँजस्तो भएको छ । अपरिचितसँग भय लाग्न छोड्यो र एकअर्काका रहनसहन र संस्कृति जान्ने उत्सुकता बढ्दै गयो । एउटा देशबाट अर्को देशमा जानेहरूको संख्या पनि बढ्यो । पठनपाठनदेखि रोजगारीको सिलसिलामा मानिसहरू संसारभर फिँजिए । तर अचानक आइपरेको कोरोना महामारीले देशदेशान्तरको अन्तरघुलनलाई ठप्प मात्रै पारेन, युवाहरू विदेश पनि जान्थे रे भन्ने दिन ल्याइदियो । बाध्यतावश विदेश उछिट्टिएकाहरू भटाभट फर्किरहेका छन् । आउन बाँकीहरू पनि उद्धारको पर्खाइमा छन् । लाखौं खर्चेर सपनासहित उडेकाहरूले अब आफ्नो कला, कौशल, सीप र दक्षतालाई यही माटोमा प्रयोग गर्छन् कि भन्ने आशा गर्न सकिन्छ । यतै पसिना बगाए आफ्नै पाखोमा हीरामोती फल्ने थियो । सहरमा सङ्क्रमण फैलिन थालेपछि धमाधम गाउँ फर्किनेहरूको भीड बढिरहेको छ । यस महामारीबाट बच्न सहरभन्दा गाउँ बढी सुरक्षित हुन्छ भन्ने भावनाले गर्दा गाउँ फर्कनेहरू बढिरहेका छन् । काठमाडौंबाट मात्रै ८ लाख हाराहारीमा मानिस गाउँ फर्किए भन्ने प्रहरीको भनाइ छ । देशको मेरुदण्ड मानिने युवालाई आधुनिक ढाँचाको कृषिकर्ममा लगाउन सरकार लागिपर्ने हो भने यो संकट अवसरमा बदलिनेछ । कोरोना महामारीले मानिसलाई झुपडी नै भए पनि आफ्नै घर राम्रो, आफ्नै परिवार प्यारो भन्ने चेत खुलाइदियो र गाउँ फर्काइदियो । लकडाउनमा पारिवारिक सम्बन्ध र एकआपसको माया अझ मजबुत बन्यो । कोरोनालाई जित्न रोग प्रतिरोध क्षमता आवश्यक छ अनि योगले दिनचर्यालाई सकारात्मक बनाउँछ । योसम्बन्धी पूर्वजले छोडेका ज्ञानले हामीलाई लड्न मद्दत गर्छ । प्रकृतिलाई जति मात्रमा भत्काउने बिगार्ने काम गरिन्छ, परिणाम पनि उति नै निराशाजनक आउँछ । हामीले पहिले प्रकृति बिगारेका कारण यो महामारी आएको त होइन ? अर्थतन्त्र तहसनहस भएको अहिलेको अवस्था लम्बिए ठूलै विपत् निम्तिनेछ । विभिन्न अनुसन्धानले पनि यही भन्छ । हामी संकटको मैदानमा छौं तर हिम्मत हार्नु हुन्न । रोजगारी सृजना गर्ने हाम्रो प्रमुख विकल्प कृषि क्षेत्र हो । योजना र ठोस विचारसहित कृषि प्रणालीलाई प्रविधिउन्मुख गर्नुपर्छ । कृषिलाई आधुनिक र व्यावसायिक बनाउन समयमै बीउ र मल सहजै उपलब्ध हुनुपर्छ । त्यस्तै सिँचाइको उचित व्यवस्था जरुरी छ । युवालक्षित कृषि कार्यक्रम आजको आवश्यकता हो । त्यसका लागि ठोस योजना ल्याएर युवालाई कृषिमा लाग्न प्रेरित गर्नुपर्छ । कृषिमा अनुदान सुनिश्चित गर्न सकियो भने जीवन निर्वाहसँगै राष्ट्रिय आम्दानीको प्रमुख आधार कृषिलाई बनाउन सकिन्छ ।"
अयोध्यामा राममन्दिर निर्माण सुरु,"भारतीय प्रधानमन्त्री नरेन्द्र मोदीले रामसँग नेपालको आत्मीय सम्बन्ध रहेको बताएका छन् । बुधबार अयोध्यामा राममन्दिर निर्माणको औपचारिक शिलान्यास कार्यक्रमपछि उपस्थित साधुसन्तहरू तथा अन्य पाहुनाहरूलाई सम्बोधन गर्दै विश्वका विभिन्न मुलुकसँग रामको सम्बन्ध केलाउने क्रममा मोदीले त्यस्तो धारणा राखेका हुन् । नेपालको त रामसँग आत्मीय सम्बन्ध माता जानकी (सीता) सँग जोडिएको छ, उनले भने । नक्सा विवादका कारण दुई देशबीचको राजनीतिक सम्बन्ध इतिहासकै खराब अवस्थामा रहेको दाबी भइरहेका बेला मोदीको यस्तो धारणा आएको हो । यसलाई केहीले भारतले नेपालसँगको सम्बन्ध सुधार गर्ने संकेत दिएको अर्थ्याएका छन् भने केहीले केही साताअघि प्रधानमन्त्री केपी शर्मा ओलीले रामका सम्बन्धमा दिइएको अभिव्यक्तिको जवाफसमेत भनेका छन् । प्रधानमन्त्री ओलीले अघिल्लो महिना भानुजयन्तीका अवसरमा बालुवाटारमा आयोजित एक कार्यक्रममा राम जन्मेको अयोध्या नेपालको वीरगन्जछेउमा पर्ने दाबीसहित अभिव्यक्ति दिएका थिए । उक्त अभिव्यक्तिलाई लिएर ओलीको भारतमा मात्र नभएर नेपालमा पनि चर्को आलोचना भएको थियो । पछि परराष्ट्र मन्त्रालयले ओलीको भनाइ राजनीतिक विषयसँग सम्बन्धित नभएको र कसैको भावनामा चोट पुर्याउने उद्देश्य नरहेको भन्दै प्रस्टीकरण दिएको थियो ।यसैबीच, मोदीले अयोध्यामा नेपाललाई जोडेर दिएको भनाइ उल्लेख गर्दै भारतका लागि नेपालका राजदूत नीलाम्बर आचार्यले पनि रामसीताको सम्बन्धले पनि दुई देशको सम्बन्ध निकट र बलियो रहेको जनाएका छन् । रामसीतासित जोडिएको दुई देशको निकटता गहिरो र बलियो छ । यो सम्बन्धलाई आधुनिक समयअनुरूप बढ्दो सहयोगात्मक र सुदृढ बनाउन रामजानकीले प्रेरणा दिइरहुन्, राजदूत आचार्यले ट्वीट गर्दै भनेका छन् ।"
कोरोनाबाट मृत्यु हुने ७ लाख,"जेनेभा (एएफपी) कोरोना भाइरस (कोभिड१९) का कारण विश्वभर ज्यान गुमाउनेको संख्या ७ लाख नाघेको छ । विश्व स्वास्थ्य संगठन (डब्लूएचओ) का अनुसार बुधबार साँझसम्म भाइरसका कारण ७ लाख ४ हजार ४ सय ३८ जनाले ज्यान गुमाइसकेका छन् ।डब्लूएचओका अनुसार बुधबारसम्म विश्वभर १ करोड ८७ लाख ९ हजार १ सय ६१ जनामा संक्रमण पुष्टि भइसकेको छ । संक्रमितमध्ये हालसम्म १ करोड १९ लाख २६ हजार २ सय २४ जना निको भएका छन् । संक्रमितमध्ये ६५ हजारभन्दा बढीको अवस्था गम्भीर रहेको जनाइएको छ ।चीनको वुहान सहरबाट गत वर्षको डिसेम्बर अन्त्यबाट सुरु भएको भाइरसका कारण अमेरिका सबैभन्दा बढी प्रभावित भएको छ । डब्लूएचओकाअनुसार अमेरिकामा मात्र ४९ लाख १८ हजार ४ सय २० जनामा संक्रमण पुष्टि भइसकेको छ । भाइरसका कारण अमेरिकामा १ लाख ६० हजार २ सय ९ जनाको मृत्यु भइसकेको छ ।दक्षिण अमेरिकामा ४३ लाख ६९ हजार ८ सय ४५ तथा उत्तर अमेरिकामा ५७ लाख ८२ हजार ४ सय ९९ जना संक्रमित छन् । युरोपमा २९ लाख ४३ हजार ५ सय ३२, एसिया ४६ लाख ८ हजार ८ सय ९ र अफ्रिकामा ९ लाख ८२ हजार २ सय १९ जनामा संक्रमण पुष्टि भइसकेको छ ।"
लकडाउनमा ६१ प्रतिशत उद्योग बन्द,"सामान्य अवस्थामा फर्कन १३ महिनालकडाउनका कारण उद्योग व्यवसाय सामान्य अवस्थामा फर्किन एक वर्षभन्दा बढी समय लाग्ने उद्योगी व्यवसायीले बताएका छन् । उद्योगव्यवसायले बन्दाबन्दीपश्चात् सामान्य अवस्थामा फर्कन औसतमा करिब ९ महिना लाग्ने बताएका छन्, प्रतिवेदनमा भनिएको छ, होटल तथा रेस्टुरेन्ट क्षेत्रलाई सामान्य अवस्थामा फर्कन १३ महिना लाग्ने देखिन्छ । करिब ८२३ प्रतिशत उद्योग व्यवसायले बन्दाबन्दीपछि अहिलेकै व्यवसायलाई निरन्तरता दिने बताए पनि केहीले हालको व्यवसाय बिक्री वा बन्द गर्न चाहेको अध्ययनले औंल्याएको छ ।८० प्रतिशतले सुविधा ब्याज छुट पाएनन् करिब ८० प्रतिशतभन्दा बढी उद्योगी व्यवसायीले राष्ट्र बैंकको निर्देशनअनुसार बैंक तथा वित्तीय संस्थाबाट ब्याज छुट नपाएको बताएका छन् । सर्वेक्षणमा १७३ प्रतिशत उद्योगी व्यवसायीले ब्याज छुट पाएको बताएपछि उक्त रहस्य बाहिर आएको हो । ७१६ प्रतिशतले सो सुविधा प्राप्त नगरेको र १११ प्रतिशतले आफूलाई सो सुविधा लागू नहुने जनाएका छन्, प्रतिवेदनमा भनिएको छ, ब्याज छुट प्राप्त गर्नेमा सबैभन्दा धेरै ३५१ प्रतिशत कृषि, वन तथा मत्स्यपालन क्षेत्रका र सबैभन्दा कम १०१ प्रतिशत अन्य क्षेत्रका उद्योगव्यवसाय छन् । सञ्चार क्षेत्रका कुनै पनि उद्योगव्यवसायले यो सुविधा पाएका छैनन् ।सर्वेक्षणमा सहभागीमध्ये ७० प्रतिशत उद्योगव्यवसायले सरकारले चालु आवको बजेटमा व्यवस्था गरेअनुसार ५ प्रतिशत ब्याजदरमा कर्जा प्राप्त भएमा कर्मचारीकामदारको रोजगारीलाई पूर्ण रूपमा निरन्तरता दिन सक्ने अध्ययनले देखाएको छ । बन्दाबन्दी अवधिमा सर्वेक्षणमा सहभागी उद्योग व्यवसायहरूलाई सञ्चालन खर्च बेहोर्न चालु पुँजीको अभाव, उत्पादनको बिक्रीवितरणमा कठिनाइ र बजारमा मागको कमीजस्ता समस्या रहेको देखिन्छ, प्रतिवेदनमा भनिएको छ । लकडाउनपछि वित्तीय साधन परिचालनका लागि बैंक तथा वित्तीय संस्थाबाट ऋण लिने, कर्मचारीतलब कटौती गरी खर्च घटाउने, सहकारी संस्थाबाट ऋण लिने र नयाँ लगानी साझेदार खोज्नेजस्ता सोचमा रहेको सर्वेक्षणले देखाएको छ । यसअघि राष्ट्र बैंककै एक अध्ययनले कोभिडका कारण प्रचलित मूल्यमा मुलुकको खुद गार्हस्थ्य उत्पादन (जीडीपी) मा १ खर्ब ६८ अर्ब रुपैयाँले नोक्सानी भएको देखाएको थियो । कोभिडका कारण गत वर्षको जीडीपी वृद्धिदर २२८ प्रतिशतमा सीमित हुने केन्द्रीय तथ्यांक विभागको प्रक्षेपणका आधारमा उक्त विश्लेषण गरिएको थियो । अहिले पनि करिब ६१ प्रतिशत उद्योग सञ्चालन हुन नसकेको तथा ४ प्रतिशत उद्योगमात्र पूर्ण रूपमा सञ्चालन भएकाले आर्थिक वृद्धिदर धेरै खुम्चिने आकलन विज्ञहरूले गरेका छन् । कोभिड१९ को जोखिम झनै बढिरहेको अवस्थामा निजी क्षेत्रको मनोबल बढाउन राज्यस्तरबाटै ठूला पूर्वाधार क्षेत्रमा लगानी गर्नुपर्ने उनीहरूको सुझाव छ ।"
सवा ५ लाख सरकारी कर्मचारीको कोरोना बिमा,"सरकारले करिब सवा ५ लाख सरकारी कर्मचारीको कोरोना बिमा गर्ने भएको छ । प्रतिव्यक्ति १ लाख रुपैयाँ बिमा रकम (बिमांक) भएको यो बिमा कर्मचारीका लागि निःशुल्क हो । सरकारले चालु आर्थिक वर्षको बजेटमार्फत सबै सरकारी कर्मचारीको निःशुल्क कोरोना बिमा गर्ने घोषणा गरेको थियो । सोही व्यवस्था कार्यान्वयनमा आएको हो । बिमा कार्यक्रम कार्यान्वयनका लागि बिमा समितिले बुधबार कोरोना बिमा मापदण्ड२०७७ जारी गरेको छ । आगामी वर्षका लागि अस्थायी र करारलगायत सबै राष्ट्रसेवकको १ लाख रुपैयाँसम्मको कोरोना बिमा निःशुल्क हुने व्यवस्था मिलाएको छु, चालु आर्थिक वर्षको बजेटमा उल्लेख छ । हाल निजामती कर्मचारी, नेपाली सेना, सशस्त्र प्रहरी, नेपाल प्रहरी, शिक्षकलगायत सबै गरी करिब सवा ५ लाख सरकारी कर्मचारी छन् ।कर्मचारीको बिमा गर्दा हरेक मन्त्रालय मातहतका कार्यालयले आफ्ना कर्मचारीको कोरोना बिमा गर्नुपर्नेछ । सुरुमा बिमा शुल्क सम्बन्धित कार्यालयले नै भुक्तानी गर्नुपर्नेछ । सो रकम पछि सरकारबाट फिर्ता पाइने बिमा समितिले जनाएको छ । कोरोना बिमा गरेका नागरिकलाई बिमा शुल्कमा ५० प्रतिशत अनुदान दिने व्यवस्था पनि कार्यान्वयनमा आएको छ । सरकारले बजेटमा एक लाख रुपैयाँसम्मको सामूहिक कोरोना बिमाको वार्षिक शुल्कमा ५० प्रतिशत अनुदान दिने घोषणा गरेको थियो । यो व्यवस्था कार्यान्वयनका लागि पनि बिमा समितिले कम्पनीहरूलाई निर्देशन दिएको छ ।कोरोना रोगको बिमा हुने थप व्यवस्था गरी १ लाखसम्मको सामूहिक कोरोना बिमा गर्दा लाग्ने वार्षिक शुल्कमा सरकारले ५० प्रतिशत अनुदान दिने प्रबन्ध मिलाएको छु, बजेट वक्तव्यमा भनिएको छ, स्वास्थ्यकर्मी, महिला स्वास्थ्य स्वयंसेविकालगायतका व्यक्तिको बिमा दायित्व शुल्क सरकारले व्यहोर्ने व्यवस्था मिलाएको छु । यसरी बिमा शुल्कमा अनुदान पाउन भने सामूहिक रूपमा बिमा गरेको हुनुपर्ने व्यवस्था कोरोना बिमा मापदण्डमा छ । व्यक्तिगत रूपमा कसैले एक लाख रुपैयाँसम्मको कोरोना बिमा गरेमा उसले सरकारबाट अनुदान पाउँदैन । तर परिवार, कार्यालयमार्फत सामूहिक रूपमा बिमा गरेको अवस्थामा बिमा शुल्कमा ५० प्रतिशत अनुदान पाइन्छ । बिमा शुल्कमा अनुदान पाउन भने स्थानीय निकायको सिफारिस चाहिने व्यवस्था छ । कसैले आफ्नो परिवारको सामूहिक बिमा गरे स्थानीय निकायबाट यो व्यक्तिको परिवारमा यति जना छन् भन्ने आशयको सिफारिस चाहिने व्यवस्था बिमा समितिले गरेको हो । कोभिड१९ को जोखिम सुरक्षणका लागि गत वैशाख ७ देखि बिमालेख बिक्री सुरु गरिएको थियो । यो बिमाअन्तर्गत अहिलेसम्म करिब ६ लाख जनाको बिमा भइसकेको छ । उक्त बिमामा करिब ३३ करोड रुपैयाँ बिमा शुल्क संकलन भएको छ । सो अवधिमा ५७ हजार ६ सय बिमालेख बिक्री भएको बिमा समितिले जनाएको छ । सञ्चालनमा रहेका २० निर्जीवन बिमा कम्पनीले उक्त बिमालेख बिक्री गरिरहेका थिए । कोरोना बिमालेखमा एक लाख र ५० हजार गरी दुई प्रकारका बिमांक तोकिएको छ । व्यक्तिगत, सामूहिक (परिवार, कार्यालयका कर्मचारी आदि) रूपमा पनि यो बिमा गर्न सकिन्छ । एक लाख रुपैयाँको बिमाका लागि व्यक्तिले एक हजार रुपैयाँ प्रिमियम (बिमा शुल्क) तिर्नुपर्छ । तर सामूहिक रूपमा घरपरिवार वा कार्यालयका कर्मचारीको बिमा गर्दा प्रतिव्यक्ति ६ सय रुपैयाँ तिरे पुग्छ । यसमा पनि सरकारबाट ५० प्रतिशत अनुदान पाइने भएपछि प्रतिव्यक्ति ३ सय रुपैयाँमै बिमा गर्न सकिन्छ ।"
सुन तोलाको १ लाख नाघ्यो,"काठमाडौं (कास) सुनको प्रतितोला मूल्य १ लाख रुपैयाँभन्दा बढी पुगेको छ । अन्तर्राष्ट्रिय बजारमा मंगलबारको तुलनामा बुधबार भाउ प्रतिऔंस ३९ अमेरिकी डलर बढेपछि यहाँ मूल्य बढेको हो । मंगलबार भाउ निर्धारण गर्दा अन्तर्राष्ट्रिय बजारमा प्रतिऔंस सुनको मूल्य १९ सय ७५ रुपैयाँ रहेको सुनचाँदी व्यवसायी महासंघका पूर्वअध्यक्ष एवं महासंघअन्तर्गतका मूल्य निर्धारण समिति संयोजक तेजरत्न शाक्यले जानकारी दिए । उक्त दिन नेपाली बजारमा ९९ हजार ८ सय रुपैयाँ निर्धारण गरिएको थियो । बुधबार अन्तर्राष्ट्रिय बजारमा २ हजार १४ अमेरिकी डलर पुग्यो । यहाँ पनि मूल्य बढेर प्रतितोला १ लाख १ हजार ४ सय रुपैयाँ पुगेको शाक्यले जानकारी दिए । अहिले परिस्थिति विषम भएकाले लगानीका अन्य क्षेत्र सुरक्षित मानिएका छैनन् । लगानीकर्ताले सुनमै लगानी गर्न चाहेका छन्, उनले भने, अन्तर्राष्ट्रिय बजारमा पुनः बढेर प्रतिऔंस २ हजार ३५ देखि ३६ मा आइरहेको छ । बढ्ने क्रम जारी रहे बिहीबार थप एक हजार बढ्न सक्छ । कोभिड१९ का कारण विश्व अर्थतन्त्र शिथिल अवस्थामा पुगेको छ । यसको असर सबै क्षेत्रमा परेपछि लगानीकर्ता सुरक्षित लगानीको खोजीमा सुनमा लगानी गरिरहेका छन् । सुनको माग बढिरहँदा उत्पादन भने घटेको छ । २०१८ मा अन्तर्राष्ट्रिय बजारमा वार्षिक उत्पादन र कारोबार ४ हजार ५ सय टन रहेकोमा घटेर ३ हजार ५ सय टनको मात्रै भएको छ । जसले गर्दा भाउ अकासिएको महासंघले जनाएको छ । महासंघको तथ्यांकअनुसार केही महिनायता भाउमा लगातार नयाँ रेकर्ड बनाएको छ । भाउ दिनहुँ बढ्नुको एक कारण अमेरिका र चीनबीचको व्यापारिक युद्ध पनि हो । यीबाहेक अन्तर्राष्ट्रिय बजारमा बैंकहरूले ब्याजदर घटाएका छन् । जसले गर्दा लगानीकर्ताले सुनलाई नै प्राथमिकता दिएका छन् । अन्तर्राष्ट्रिय बजारमा प्रतिऔंस सुन थप २३ सय डलर बढ्न सक्ने अनुमान छ, शाक्यले भने, त्यो भनेको नेपाली बजारमा थप १०१२ हजार रुपैयाँ थप मूल्य बढ्नु हो । सुनको भाउ बढे पनि नेपाली बजारमा माग भने सुस्त छ । भाउ बढेकै कारण बजार सुनसान भएको व्यवसायी बताउँछन् । सुनको भाउले दैनिक नयाँ रेकर्ड बनाएपछि बिक्री शून्य छ, शाक्यले भने, भाउ थप बढ्ने आकलनले सर्वसाधारणले पुराना गहना पनि बेचेका छैनन् ।"
अफिसको रकम लेखापालकी पत्नीको खातामा,"रुकुम पश्चिम (कास) त्रिवेणी गाउँपालिकाका लेखापाल हेमन्त केसीले सरकारी रकम आफू, पत्नी र भतिजाको नाममा जम्मा गरेको पाइएको छ । उनले पत्नी विर्मा र दाइका छोरा सुवासको नाममा झन्डै २५ लाख रुपैयाँ जम्मा गरेको खुलेको हो । केसीले आफ्नो नाममा ८ लाख र विर्माको नाममा फरकफरक मितिमा ८ लाख ८६ हजार रुपैयाँ जम्मा गरेको पाइएको छ । उनले गाउँपालिकाको लेखा सहयोगीका रूपमा कार्यरत भतिजा सुवासको खातामा तलब शीर्षकमा ७ लाख ९१ हजार रकम जम्मा गरेका हुन् । घटनाबारे थाहा पाएपछि कार्यपालिकाले गाउँपालिका अध्यक्ष झक्कुप्रसाद घर्ती, उपाध्यक्ष निर्मला विष्ट खड्का तथा केही वडाध्यक्ष रहेको छानबिन कार्यदल बनाएर अध्ययन थालेको छ ।आव ०७६७७ मा विभिन्न शीर्षकको २४ लाख ७७ हजार रुपैयाँ लेखापाल केसीले आफू, पत्नी र भतिजाको खातामा जम्मा गराएको पाइएको गाउँपालिकाका प्रमुख प्रशासकीय अधिकृत दीपेन्द्र रावलले पुष्टि गरे । उनका अनुसार त्यसमध्ये पत्नीको नाममा गएको ८ लाख ८६ हजार रुपैयाँ गाउँपालिकाको सञ्चित खातामा जम्मा गरिसकिएको छ । लेखापालको खाताको ८ लाख र भतिजा सुवासको खातामा जम्मा भएको ७ लाख ९१ हजार भने फिर्ता नभएको रावलले बताए । भतिजाको खातामा पारिश्रमिक भनेर उक्त रकम पठाइएको पाइएको छ । जब कि सुवासको मासिक तलब २२ हजार रुपैयाँ मात्र हो । जेठ १ देखि लागू हुने गरी नियुक्ति दिन कार्यपालिकाले निर्णय गरे पनि उनले गत फागुनमा मात्र नियुक्ति पाएका थिए ।"
उधारोमा सिमेन्ट बिक्री बन्द,"उपभोक्ताको हितलाई ध्यानमा राख्दै र लामो समयदेखि बजारबाट पैसा नउठेको भन्दै उद्योगीहरूले उधारोमा सिमेन्ट बिक्री बन्द गरेका छन् । उनीहरूले साउन १ बाट उधारोमा सिमेन्ट बिक्री गर्न नपाइने निर्णय गर्दै नगद कारोबार अनिवार्य गरेका हुन् । उधारोमा बेचिएको करिब ३० अर्ब रुपैयाँ बराबरको सिमेन्टको भुक्तानी उठ्न नसकेको नेपाल सिमेन्ट उत्पादक संघका अध्यक्ष ध्रुव थापाले जानकारी दिए । सबै उद्योगी मिलेर उधारोमा नबेच्ने निर्णय भइसकेको छ, उनले भने, पहिला डिलरले बोरामा ४० रुपैयाँसम्म नाफा लिने गर्थे, अब कमिसनको अधिकतम सीमा प्रतिबोरा २० रुपैयाँसम्म बनाएका छौं । अहिले सिमेन्टको माग कम छ । जसले गर्दा धेरै उत्पादन हुन सकेको छैन । उद्योगको दैनिक सिमेन्ट उत्पादन गर्ने क्षमता ५० हजार टन छ । माग पनि कम छ, उद्योग पनि कुल क्षमताको २० प्रतिशत मात्र चलेका छन्, थापाले भने, अघिपछि यो बेला ४० प्रतिशतमा चल्थे । देशभर ६१ वटा सिमेन्ट उद्योग छन् । त्यसमध्ये चुनढुंगामा आधारित उद्योग २१ वटा छन् । उद्योगहरूको लगानी डुब्ने अवस्था छ, बजारमा एकदमै मन्दी छ । १० प्रतिशत मात्र बिक्री छ, थापाले भने । अब सिमेन्टको सम्पूर्ण बिक्री कारोबार नगदमा गर्नुपर्नेछ । निर्माण कम्पनी र कर्पोरेट ग्राहकलाई कम्पनीले उधारो दिनुपर्ने भए अनिवार्य बैंक ग्यारेन्टी वा एलसी लिनुपर्नेछ, उद्योगीहरूले बनाएको सर्तमा भनिएको छ, उधारोको अधिकतम समय ६० दिनसम्मको मात्र हुनुपर्नेछ । त्यस्तै वार्षिक स्किम, मासिक स्किम, बोनस जुनसुकै नाममा स्किम, बोनस कमिसन दिए पनि त्यसको अधिकतम सीमा २० रुपैयाँ प्रतिबोरामा ननाघ्ने गरी हुनुपर्नेछ । सो रकम भुक्तानी गर्दा अनिवार्य रूपले कर कट्टी गर्नुपर्नेछ । यसबाहेक सुनचाँदी, हीरामोती, विदेश टुर वा अन्य कुनै प्रकारको नगद वा जिन्सी स्किम डिलर तथा उपभोक्ताका लागि राख्न पाइने छैन । नेपाल उद्योग वाणिज्य महासंघका पूर्वअध्यक्ष पशुपति मुरारकाले पनि सिमेन्ट नगदमा मात्र बिक्री गर्ने गरी निर्णय गरिएको बताए । उक्त निर्णय साउनबाट लागू भएकाले बजारमा राम्रै प्रभाव पर्न थालेको उनको भनाइ छ । समग्रमा डन्डीको मूल्य घटेको छ । डन्डीको मूल्य घटबढ भइरहेको ग्रिल तथा स्टिल व्यवसायी महासंघका अध्यक्ष मोहन कटुवालले बताए । समग्रमा फलामको मूल्य बढ्ने, घट्ने क्रम जारी छ, उनले भने, सरकारी निकायबाट प्रभावकारी अनुगमन नहुँदा भने समस्या भएको छ । मूल्यमा एकरूपता नभएको उनको भनाइ छ । आफूखुसी मूल्य बढाउने गरिएको छ, उनले भने । बजारमा डन्डीको माग २५ प्रतिशत पनि छैन । कोरोना र लकडाउनले गर्दा समस्या भएको छ । घर निर्माण कम छ । आयोजना, सार्वजनिक भवन निर्माणको काम भइरहेकाले ती ठाउँमा बढी माग छ । मुरारका भने बजारमा डन्डीको मूल्य घटेको बताउँछन् । जेठपछि किलोमा ३ देखि ४ रुपैयाँ घटेको छ ।"
एनसेल अब पब्लिक कम्पनी,"काठमाडौं (कास) टेलिकम कम्पनी एनसेल पब्लिक कम्पनीमा रूपान्तरण भएको छ । कम्पनी ऐनको बाध्यकारी प्रावधानका कारण एनसेल पब्लिक कम्पनी बनेको हो । यससँगै एनसेललाई सार्वजनिक सेयर जारी गर्ने बाटो खुलेको छ ।एनसेलले बुधबार सूचना जारी गर्दै आफू पब्लिक कम्पनीमा परिणत भएको र नाम परिवर्तन गरेको जानकारी गराएको छ । कम्पनी रजिस्ट्रारको कार्यालयले साउन १९ गते एनसेललाई पब्लिक कम्पनीमा रूपान्तरण हुन अनुमति दिएको हो । प्राइभेट लिमिटेड कम्पनीबाट पब्लिक लिमिटेड कम्पनीमा परिणत भएको हुँदा यस कम्पनीका सम्पूर्ण काम, कारोबारहरू एनसेल आजियटा लिमिटेड नामबाट गरिने, एनसेलद्वारा जारी सूचनामा भनिएको छ ।०७४ वैशाख १९ मा राजपत्रमा प्रकाशित कम्पनी ऐन, ०६३ लाई संशोधन गर्न बनेको ऐनमा ५ करोडभन्दा बढी चुक्ता पुँजी भएका कम्पनी २ वर्षभित्र पब्लिक कम्पनीमा रूपान्तरण हुनुपर्ने बाध्यकारी व्यवस्था राखिएको थियो । संशोधित ऐनमा ०७४ वैशाख १९ यता दर्ता भएका ५ करोडभन्दा बढी चुक्ता पुँजी भएका प्राइभेट कम्पनी पनि पब्लिक लिमिटेडमा जानुपर्ने व्यवस्था छ ।धितोपत्र दर्ता तथा निष्कासन नियमावली, ०७३ अनुसार संगठित संस्थाको जारी पुँजीको १० प्रतिशतभन्दा घटी र ४९ प्रतिशतभन्दा बढी नहुने गरी सेयरको प्रारम्भिक सार्वजनिक निष्कासन गर्नुपर्ने हुन्छ । धितोपत्रको सार्वजनिक निष्कासन गर्दा पब्लिक कम्पनीका रूपमा एक आर्थिक वर्ष पूरा गरेको, लेखापरीक्षण तथा साधारणसभा सम्पन्न गरेको जस्ता सर्त पूरा गरेको हुनुपर्छ । यो सर्तका अनुसार एनसेलको सेयर जारी हुन अझै कम्तीमा एक वर्ष लाग्न सक्छ ।"
"सडक बन्यो, मुआब्जाको टुंगो छैन","रामेछाप (कास) रामेछापको लिखु तामाकोसी गाउँपालिकामा भूकम्पपछिको पुनर्निर्माण कार्यक्रम अन्तर्गत सडक बनेको १० महिना बितिसक्यो । उक्त स्थानको मुआब्जा रकम भने अझै केही किसानले पाएका छैनन् । एसियाली विकास बैंकको सहयोगमा निर्माण हुने योजनाहरूमा सरकारले जग्गाको मुआब्जा दिएपछि मात्र लगानी गर्ने नियम छ । तर रामेछापको उक्त योजनामा कामै सकिएको १० महिना बितिसक्दा पनि जग्गाधनीले मुआब्जा पाउन नसकेको तामाकोसी७ का वडाध्यक्ष सुवास बोहराले बताए । तिल्पुङधोबीसिरिसे सडक खण्डमा पर्ने ५१ कित्ताको झन्डै १ करोड रुपैयाँ मुआब्जा वितरण गर्न बाँकी छ । करिब ३९ किलोमिटर सडकखण्डमा पर्ने अन्य जग्गाधनीले मुआब्जाको रकम पाइसकेका छन् ।राष्ट्रिय पुनर्निर्माण प्राधिकरणअन्तर्गतको जिल्ला आयोजना कार्यान्वयन इकाइ (अनुदान व्यवस्थापन तथा स्थानीय पूर्वाधार) ले सडक निर्माण हुनुअगावै अधिग्रहण गर्नुपर्ने जग्गाको लगत प्रकाशन गरेको थियो । उक्त सूचनामा परेका जग्गामा सडक नपरेर अर्को स्थानबाट निर्माण कार्य भएको पाइएकाले अधिग्रहण गर्नुपर्ने जग्गा छुट्न गएको हो । अब सबै नयाँ प्रक्रियाबाटै उक्त समस्या टुंगोमा पुर्याउनुपर्छ, आयोजना प्रमुख गणेश अर्यालले भने । उनका अनुसार साविकमा रोक्का भएका जग्गा फुकुवा गरी सडक परेको स्थानमा नयाँ सर्वेक्षण गरिएको छ । हामीले ५१ वटा कित्ताको लगत तयार गरी आवश्यक निर्देशनका लागि माथिल्लो निकायमा पठाएका छौं, अर्यालले भने, मुआब्जा रकम निकासा भएपछि अरू प्रक्रिया बढाउँछौं ।विगतमा जग्गाको मुआब्जा निर्धारण भइसकेका १ सयभन्दा बढी जग्गाधनीलाई गत असारमा मुआब्जा वितरण गरिएको थियो । कित्ताकाट लगायतको कामले उनीहरूले मुआब्जा लिन सकेका थिएनन् । नापी र मालपोत कार्यालयमा जनशक्ति अभाव देखाउँदै मुआब्जाको काम रोकिएको थियो । जग्गाधनीबाट योजनाको नाममा जग्गा पारित भएपछि मात्र मुआब्जाको रकम वितरण गर्ने नीति छ ।"
बजारमा अपाचे आरटीआर १६० ४भी,काठमाडौं (कास) टीभीएसको आधिकारिक वितरक जगदम्बा मोटर्सले अपाचे आरटीआर १६० ४ भी को सिंगल डिस्क भेरियन्ट मंगलबार सार्वजनिक गरेको छ । कम्पनीले यसअघि डबल डिस्कमा मात्रै बिक्री गर्दै आएको अपाचे आरटीआर १६० ४ भीसीएलाई सिंगल डिस्कमा पनि उपलब्ध गराएको हो । जगदम्बा मोटर्सले नयाँ भेरियन्टमा अपाचे आरटीआर १६० ४ भीलाई बजारमा ल्याएको हो । यसको पछाडि चक्कामा भने ड्रम ब्रेक छ । कम्पनीले साउन ८ मा सार्वजनिक गरेको नयाँ मूल्यसूचीमै आरटीआर १६० फोर भी सिंगल डिस्क भेरियन्टको मूल्य सार्वजनिक गरेको थियो । कम्पनीले यसको मूल्य २ लाख ७२ हजार ९ सय रुपैयाँ रहेको जानकारी दिइएको छ । दराजले चलाइरहेको दराज महाबचत योजना सकिएलगत्तै यो सार्वजनिक गरिएको हो । दराजबाट अपाचे आरटीआर १६० ४ भी किन्ने ग्राहकले नगद १४ हजार रुपैयाँ छुट पाउनेछन् । यो छुट ७ दिनका लागि रहनेछ ।
मादमे खोला आयोजनाको मुख्य लगानीकर्ता एनएमबी,"काठमाडौं (कास) एनएमबी बैंकले २४ मेगावाटको मादमे खोला जलविद्युत् आयोजनाको मुख्य लगानीकर्ताका रूपमा वित्तीय व्यवस्थापन गरेको छ । कास्कीको मादी गाउँपालिकामा निर्माणाधीन जलविद्युत् आयोजनामा एनएमबीले अगुवाइ गरेको हो । यसैगरी सहवित्तीयकरणमा कर्मचारी सञ्चय कोष, एनआईसी एसिया बैंक र प्रभु बैंक छन् । आयोजनाको कुल लागत ४४८ अर्ब छ । यसमध्ये बैंकहरूको लगानी ३३२५ अर्ब हुनेछ । आयोजनासँग एनएमबीले ४२ वटा जलविद्युत् आयोजनामा लगानी गरिसकेको जनाएको छ ।"
धितोपत्र बोर्डलाई सूचना सच्याउन सगुनको अनुरोध,"काठमाडौं (कास) सगुनले नेपाल धितोपत्र बोर्डले साउन १४ मा प्रकाशन गरेको सूचना सच्याउन अनुरोध गरेको छ । बोर्डले बोर्डबाट स्वीकृति प्राप्त नगरेका निष्कासन तथा योजनाहरूमा सहभागी नहुन सर्वसाधारण लगानीकर्ताहरूलाई जरुरी सूचना विषयमा सूचना प्रकाशन गरेको थियो । बोर्ड जस्तो जिम्मेवार निकायले विषयवस्तुको गम्भीरता नबुझी साउन १४ गते प्रकाशन गरेको सार्वजनिक सूचनालाई सच्याइयोस् भनी आग्रह गर्दछौं, सगुनले जारी गरेको विज्ञप्तिमा भनिएको छ, यसै सिलसिलामा सगुनले बोर्डलाई स्पष्टीकरण निवेदनसमेत बुझाइसकेका छौं । कम्पनीले नेपालमा नेपालीहरूलाई लक्ष्य गरी धितोपत्रको सार्वजनिक निष्कासन जारी गरेकोसम्बन्धी कुनै विषय विज्ञापन नगरेको सगुनले जनाएको छ ।"
बदला बरिलै,"यस्ता विषय फिल्ममा किन उठ्दैन ?केकी व्यावसायिक दृष्टिकोणले यस्ता फिल्मले लगानी सुरक्षित नगरेका कारण पनि यस किसिमको मुद्दामा कम फिल्म बन्ने गरेको तर्क गर्छिन् । हामीले फिल्मलाई मनोरञ्जनसँग जोडेर मात्र हेरिरहेका हुन्छौं । यस्तो गम्भीर विषय उठाउँदा मनोरञ्जनको महत्त्व कम हुन्छ भन्ने सोचमा हाम्रा फिल्म बन्छन्, उनले भनिन्, व्यावसायिक दृष्टिकोणले पनि त्यस्ता खालका कम फिल्मले मात्र लगानी उठाएको देखिन्छ । यस्तो विषय उठाउँदा जोखिम धेरै भएको कारणले कम फिल्म बनेको हुन सक्छ ।यो गीतलाई फिल्मी शैलीमा गायक प्रकाश आफैंले निर्देशन गरेका छन् । आफ्नो कथा भन्ने रुचिले पनि यस्तो भिडियो बनेको प्रकाश सुनाउँछन् । अडियो मात्र निकाल्ने जमाना हरायो । अहिले गीतलाई सुन्ने मात्र होइन हेर्न पनि सकिन्छ भन्ने माध्यम आयो । योचाहिँ हाम्रा लागि राम्रो अवसर हो । हामीले हाम्रो कथाहरू देखाउन पायौं, उनले भने, यसलाई कथामा गीत मिसाएको भन्न पनि मिल्छ र गीतमा कथा मिसाएको भन्न मिल्छ । मलाई कथामा रुचि छ । दर्शकलाई नयाँ कुरा देखाउने रुचि छ ।आफूले देखाउन खोजेको कथा दर्शकसम्म पुर्याउन गीत सजिलो माध्यम बन्यो प्रकाशका लागि । सानो छँदा आमाले सुनाएको दन्त्य कथाबाट यो गीतको कन्सेप्ट प्रभावित रहेको उनी बताउँछन् ।उनका अनुसार यो गीतले धेरैलाई निर्मला पन्तको सम्झना गराइदिएको छ । आफूले देखे, सुनेकै कथा गीतमा प्रकाशले प्रस्तुत गरेका छन् । दुर्व्यवहारको विषय देखिरहिएकै हुन्छ । हाम्रै गीतमा पनि अवार्ड दिने बेलामा जुनखालको व्यवहार गरिएको छ, त्यो दुर्व्यवहार हो, उनी सुनाउँछन्, सबै जना त्यस्तै हुन्छन् भन्ने हुँदैन । तर, कतिपयको नियतमै त्यो देखिन्छ । कतिपयको व्यवहारमा देखिन्छ । यस्तो व्यवहारमा चाहिँ महिला आफैंले अनुभूत गर्ने कुरा हो, मलाई दुर्व्यवहार भयो कि भएन भनेर । म पुरुष भएर त्यसलाई गहिराइमा त्यो देखिरहेको नहुन सक्छु । कहिलेकाहीं बाटोमा हिँड्दै गर्दा, काम गर्ने ठाउँमा कोही व्यक्तिले दुर्व्यवहार गरिरहेको छ है भन्ने कुरा देखिरहेको हुन्छौं हामी ।दुर्व्यवहार भइरहेको देख्दा आफूलाई बोलिहालौं भन्ने अनुभव पनि हुन्छ प्रकाशलाई । बोलौं कि भन्ने हुन्छ । हामीले बोलिदिँदा महिलालाई असहज पो हुने हो कि, छ कि भन्ने डर भइरहेको हुन्छ, उनले आफ्नो अनुभव साटे ।अभिनेत्री केकी गीतले उठाएको बलात्कार, दुर्व्यवहारबाट महिलाहरू अछुत नरहने बताउँछिन् । महिलाहरूले आफ्नो जीवनकालमा कुनै रूपमा काम गर्ने ठाउँमा, विद्यालय जाने ठाउँमा कतै न कतै विभिन्न किसिमको अप्ठ्यारो अनुभव गरेका हुन्छन् । दुर्व्यवहार भनेको कसैले बोलेर, छोएर नै गर्नुपर्छ भन्ने मात्र होइन, उनी भन्छिन्, व्यवहारमा गरिने ससाना विभेद हिँड्दाखेरी जिस्काएर हिँड्न अप्ठ्यारो बनाइदिने कुराले महिलाहरू जहिले पनि डराएर, जोगिएर हिँड्नुपर्ने वातावरण समाजले बनाइदिएको छ । जसको कारणले एउटा महिलामा जतिबेला पनि डर र भय हुन्छ । उनी थप्छिन्, समाजको डरले आवाजहरू उठाउन खोजेको समयमा उठाउन सकिँदैन । उठेका आवाजहरू पनि दबाइन्छ । मैले पनि मेरो जीवनकालमा कतै न कतै कुनै किसिमको अप्ठ्यारो पक्कै पनि महसुस गरेको छु होला । ओहो ! त्यो व्यक्तिले त्यसरी नहेरिदिएको भए त्यहाँ म अझ निर्धक्क भएर प्रस्तुत हुन पाउँथे कि भन्ने हुन्छ । यो किसिमको भोगाइ र देखाइबाट कोही अछुत छैनजस्तो लाग्छ हाम्रो समाजमा । गम्भीर विषय भए पनि गीतलाई हरर टोनमा देखाइएको छ । केकी खासमा यस्ता अपराध गर्ने व्यक्तिले कुनै न कुनै समयमा सजाय पाउँछन् भन्ने देखाउन यस्तो गरिएको बताउँछिन् । यसले दुर्व्यवहार गर्ने अथवा आपराधिक सोच आउने व्यक्तिलाई झक्झकाओस्, कानुनबाट छुटे पनि कुनै न कुनै रूपमा जिन्दगीमा यसको सजाय पाउँछु भन्ने डर पनि पैदा गरोस् भन्ने हो, केकीले भनिन्, कसैलाई वस्तुको रूपमा लिनु, बलात्कार गर्नु, बलात्कार गरेर हत्या गर्नु, त्यसलाई आत्महत्याको नाम दिनु त्यसमाथि पनि त्यो व्यक्तिको परिवारले कहिल्यै पनि न्याय पाउन नसक्नु यो जत्तिको नराम्रो संसारमा सायदै कुनै कुरा होला । चेतना फैलाउन केही हदसम्म सफल भएको छ जस्तो लाग्छ यो गीत ।प्रकाश गीतलाई राज्यसँग गुनासोका रूपमा पनि जोड्छन् । राज्यको कानुन कति कमजोर छ भन्ने व्यंग्यका रूपमा पनि गीतलाई व्याख्या गर्छन् उनी । भन्छन्, एउटा घटना त भयो । कानुन त छ तर त्यो कानुन अझै प्रभावकारी भएको छैन भन्ने व्यंग्यात्मक चेतना पनि भिडियोले दिन खोजेको हो । त्यो खालको घटना गराउने व्यक्तिलाई यो भिडियो हेरिहालेमा हिनताबोध हुन्छ होला ।लकडाउनले गर्दा कामविहीन भए पनि केकीले यो गीतको म्युजिक भिडियोमा काम गर्दा पारिश्रमिक लिइनन् । भन्छिन्, कामले दिने आनन्दचाहिँ पारिश्रमिकभन्दा ठूलो हुन्छ । मैले यसलाई कामभन्दा पनि मनबाट गर्न चाहेको अभियानको रूपमा लिएको हो ।पछिल्लो समय अभिनेत्री साम्राज्ञी राज्यलक्ष्मी शाहले दुर्व्यवहारबारे बोलिन् । हाम्रो समाजमा महिलालाई हिंसाबारे बोल्ने वातावरण बनाइदिनुपर्ने केकीको धारणा छ । साम्राज्ञीको विषयमा भनिन्, विषय उठान हुनु हाम्रोजस्तो सामाजिक परिपाटीमा ठूलो क्रान्ति हो । फिल्म क्षेत्रमा काम पाइँदैन कि भन्ने डर हुन्छ । परिवारको चिन्ता हुन्छ । इज्जतको चिन्ता भइरहेको अवस्थामा कसैले आवाज उठाउँछ भने समाजको एउटा जिम्मेवार व्यक्ति अथवा अंश भएको नाताले यस्तो वातावरण बनाइदिनुपर्छ, जहाँ आवाज उठाउने व्यक्तिलाई सहजता महसुस होस् । आवाज उठेको बेलामा साथ त दिनुपर्छ ।"
मदन पुरस्कारको दौडमा ७ पुस्तक,"काठमाडौं (कास) मदन पुरस्कार गुठीले मदन पुरस्कार२०७६ का लागि सातवटा पुस्तक छनोट गरेको छ । यस वर्षको पुरस्कारका लागि २०७६ मा प्रकाशित १ सय ५१ पुस्तकहरू आफूलाई प्राप्त भएको गुठीले जनाएको छ । छनोट भएका उत्कृष्ट ७ पुस्तकमध्ये एकलाई यस वर्षको मदन पुरस्कार प्रदान गरिनेछ । मनोनयनमा परेका पुस्तकहरूमा विमल निभाको जोकरको बन्दुक, तीर्थ श्रेष्ठको धर्सैधर्साको चक्रव्यूह, भुवन ढुंगानाको परित्यक्ता, योगी धर्ममहारसको महारसनिघण्टु (खण्ड १३), चन्द्रप्रकाश बानियाँको महारानी, ललित विष्टको मोहपथ र शारदा शर्माको यात्रामा छन् ।"
क्रिकेटको प्रशिक्षण पछि धकेलियो,"नेपाली राष्ट्रिय क्रिकेट टोलीको बन्द प्रशिक्षण एक महिना पछाडि धकेलिने भएको छ । तत्कालका लागि नेपालको अन्तर्राष्ट्रिय क्रिकेट क्यालेन्डर केही नभएकाले भदौ १ गते सुरु हुने भनिएको प्रशिक्षण एक महिनासम्म धकेलिन सक्ने नेपाल क्रिकेट संघ (क्यान) स्रोतले जनाएको छ ।अन्तर्राष्ट्रिय क्रिकेट परिषद् (आईसीसी) ले क्यानलाई २०२१ को जनवरी अगाडिसम्म नेपालको कुनै पनि खेलतालिका नभएको बताएपछि विश्व क्रिकेटको उच्च निकायको मागनिर्देशनअनुरूप नै नेपाली क्रिकेटको प्रशिक्षण असोजसम्म सार्न लागिएको जनाइएको छ । भदौको अन्तिम सातादेखि असोज पहिलो सातासम्म नेपाली राष्ट्रिय टोलीको प्रशिक्षण सुरु गर्ने भनिएको छ ।कोभिड१९ (कोरोना भाइरस) ले महामारीको रूप लिएपछि नेपाली क्रिकेट टोली मार्चयता मैदान प्रवेश गरेको छैन । नोभेम्बरमा दुबईमा कुनै शृंखला आयोजना गर्ने आशामा भदौ १ देखि त्रिवि क्रिकेट मैदान कीर्तिपुरमा आवासीय सुविधासहित क्यानले प्रशिक्षणलाई आवश्यक तयारी सुरु गरेको थियो ।नेपालले विश्वकप लिग २ मा अप्रिलमा नामिबिया, जुनमा पपुवा न्युगिनी र जुलाईमा स्कटल्यान्डमा गएर खेल्ने कार्यक्रम कोरोना भाइरसका कारण स्थगित भइसकेको छ । नामिबियामा नेपालले नामिबिया र स्कटल्यान्ड, पपुवा न्युगिनीमा पपुवासाग र युएई तथा स्कटल्यान्डमा स्कटल्यान्ड र नामिबियासाग २२ गरी १२ खेल खेल्ने तालिका थियो । एकदिवसीय अन्तर्राष्ट्रिय मान्यताप्राप्त राष्ट्र बनेपछि विश्वकप लिग २ मा रहेको नेपालले ४ खेल खेलिसकेको छ र २०२२ सम्म गरी गरी नेपालले थप ३२ खेल खेल्न बाँकी रहेको छ ।क्यान स्रोतका अनुसार नेपालले अब २०२१ मा ७ त्रिकोणात्मक शृंखला खेल्न सक्नेछ । निर्धारित तालिकाअनुसार नेपाल २०२१ को जवनरीमा ओमान जानेछ र त्यहाँ ओमान र अमेरिकासँग प्रतिस्पर्धा गर्नेछ । फेब्रुअरीमा यूएई र पपुवा न्युगिनी काठमाडौं आएर नेपालसँग खेल्ने तालिका छ । नोभेम्बरमा नामिबिया र स्कटल्यान्ड पनि नेपाल आउने छन् । यसबीचमा अगस्टमा अमेरिका गएर नेपालले अमेरिका र ओमानसँग खेल्नेछ ।नेपालको नामियिबा, स्कटल्यान्ड र पपुवा न्युगिनी भ्रमण पनि २०२१ मै मिलाइने सम्भावना छ । सन् २०२२ को जनवरीमा यूएई गएर यूएई र नामिबियासँग खेलेपछि नेपालको विश्वकप लिग २ को यात्रा टुंगिने छ । नेपालले यसै वर्षको मार्चमा अमेरिका र ओमानसँग कीर्तिपुरमा खेल्दै विश्वकप लिग २ को यात्रा सुरु गरेको हो । त्यसमा अमेरिकासँगको दुवै खेल जिते पनि ओमानसँगका दुवै खेल हारेको थियो ।चारमहिने लकडाउनपछि भदौ १ गतेबाट सरकारले खेलाडीलाई प्रशिक्षणका लागि अनुमति दिएको थियो । सोहीअनुरूप क्यानले नेपाल सरकार र आईसीसीको गाइडलाइन अनुसार नेपाली पुरुष राष्ट्रिय टोलीको प्रशिक्षण सुरु गर्न लागेको थियो । नेपाली टोली प्रशिक्षणका लागि आएपछि पहिला पीसीआर परीक्षण गर्ने र त्यसपछि दुई साता त्रिवि क्रिकेट मैदान कीर्तिपुरमा क्वारेन्टाइनमा बस्ने, क्युरेटर, मैदानका कर्मचारीहरू सबैको पीसीआर परीक्षण गरिने तयारी गरेको थियो ।आईसीसीको निर्देशनअनुरूप खेलाडीका लागि त्रिवि मैदानको हाताभित्रै आवासीय व्यवस्था मिलाउन लागिएको थियो । त्रिवि मैदान हाताभित्रको भीआईपी प्यारापिट र स्कोर बोर्ड अपडेट गर्न बनाइएको भवनमा खेलाडीलाई आवासीय व्यवस्था मिलाउने तयारी गरेको क्यानले असोजमा प्रशिक्षण धकेलिएपछि हाल रहेको जिम भवनमा आवासीय सुविधा बनाउने विकल्प पनि अगाडि ल्याएको बताइएको छ ।"
विश्व च्याम्पियन इंग्ल्यान्ड स्तब्ध,भ्रमणकारी पाकिस्तान र इंग्ल्यान्डबीच म्यानचेस्टरमा सुरु पहिलो टेस्ट क्रिकेटलाई वर्षाले प्रभावित गरेको छ । बुधबार वर्षाले प्रभावित हुनुअगाडि ४१ ओभरको खेल हुँदासम्म पाकिस्तानले २ विकेट गुमाई १२१ रन बनाएको थियो । बाबर आजम ५२ र सान मसुद ४५ रनमा क्रिजमा थिए । एलबीडब्लू धरापमा परेका कप्तान अजहर अली शून्य आउट भए भने जोफ्रा आर्चरबाट बोल्ड हुनुअघि अविद अलीले १६ रन बनाएका थिए । तस्बिरमा बाबर आजम । तस्बिर : एपी
फुलहमको बहादुरीपूर्ण पुनरागमन,"लन्डन (एएफपी) फुलहमले प्रिमियर लिगमा तत्काल पुनरागमनका लागि विश्व फुटबलमै सबैभन्दा आकर्षक मानिएको खेलमा ब्रेन्टफोर्डलाई २१ गोलले पराजित गरेको छ । २०१७१८ को सिजन रेलिगेसनमा परेको फुलहमका लागि यो जित प्रिमियर लिगमा पुनरागमनसहित ठूलो आर्थिक लाभका हिसाबमा पनि महत्त्वपूर्ण छ । मंगलबार राति खेलिरहेको च्याम्पियनसिप प्लेअफ फाइनलमा पूर्वखेलाडी स्कट पार्करद्वारा प्रशिक्षित फुलहमका लागि डिफेन्डर जो ब्रायनले अतिरिक्त समयमा २ गोल गर्दै अप्रत्याशित नायकका रूपमा चम्किए । नियमित समयमा दुई टिमले गोलरहित बराबरी खेलेका थिए ।खेलको अन्त्यतिर हेनरिक डाल्सगार्डले सान्त्वना गोल फर्काए पनि ब्रेन्टफोर्डका लागि निकै ढिला भइसकेको थियो । ब्रेन्टफोर्ड ७३ वर्षदेखि प्रिमियर लिग खेल्न प्रतीक्षारत थियो । प्रिमियर लिगमा बढुवासँगै द क्राभेन कटेज क्लबले १ सय ७६ मिलियन अमेरिकी डलर पाउने छ । साथै यो नतिजा प्रशिक्षक पार्करका लागि पनि महत्त्वपूर्ण छ । प्रशिक्षण करिअरमा उनके यो पहिलो ठूलो सफलता हो ।हामीले त्यही गर्यौं, जुन आज रात गर्न चाहन्थ्यौं । तर अझै धेरै सुधार गर्न बाँकी छ । यो प्रदर्शनले मलाई खुसी र गर्व लागेको छ, पार्करले स्काई स्पोटर््ससँगको कुराकानीमा भने, म मेरा टिमका सम्पूर्ण उत्कृष्ट खेलाडीप्रति गर्व गर्न चाहन्छु कि उनीहरू अघिल्लो वर्ष गम्भीर मनोवैज्ञाननिक समस्याबाट संघर्षरत थिए । उनीहरूमा यस्तो मानसिकताको कमी थियो । हरेक दिन मैले उनीहरूलाई निश्चित लक्ष्य निर्धारण गरी प्रोत्साहित गरें र आजको रात जब यो नतिजा आयो अनि सोचें पछिल्लो १२ महिनामा मैले के गरिरहेको थिएँ ।लेफ्टब्याक ब्रायनले १ सय ५ औं मिनेटमा ब्रेन्टफोर्डका गोलरक्षक डेभिड रायाको गम्भीर गल्तीको फाइदा उठाउँदै गोलको खडेरी तोडे । १ सय १७ औं मिनेटमा सब्स्टिच्युड अलेक्जान्डर मिट्रोभिचसँगको तालमेलमा अर्को गोल गरे । दुई गोलको अग्रतापछि फुलहमले सानदार उत्सव मनाएको थियो । फुलहमको जित निश्चित हुनु केही सेकेन्डअघि ब्रेन्टफोर्डका लागि हेनरिकले एक गोल फर्काएका थिए ।च्याम्पियनसिपको यस सिजनमा दुवैपल्ट ब्रेन्टफोर्डले फुलहमलाई पराजित गरेको थियो । लिग तालिकामा समान अंक भए पनि गोलअन्तरका आधारमा उसले तेस्रो स्थान हासिल गरेको थियो ।यो नतिजा ब्रेन्टफोर्डका लागि भने एक ठूलो झड्का हो । एक महिनाअघिसम्म यो टिम सिधै प्रिमियर लिगमा छनोट हुने स्थितिमा थियो । तर तालिकामा अन्त्यतिर रहेका स्टोक्स सिटी र ब्रान्सलीसँग पराजित भएपछि ब्रेन्टफोर्डले लिगमा तेस्रो स्थानमा सीमित हुँदै प्लेअफ खेल्नुपरेको हो । च्याम्पियनसिपमा शीर्ष र दोस्रो स्थानमा रहेर क्रमशः लिड्स युनाइटेड र वेस्ट ब्रुमले प्रिमियर लिगमा स्थान बनाएका थिए ।"
तीन दृष्टिविहीन क्रिकेटर पुरस्कृत,"काठमाडौं (कास) नेपाल दृष्टिविहीन क्रिकेट संघले आफ्नो १५औं वार्षिकोत्सवको अवसरमा दृष्टिविहीन क्रिकेट विकासमा योगदान पुर्याएको भन्दै तीन क्रिकेटरलाई ज्योति केसी दृष्टिविहीन महिला क्रिकेट खेलाडी प्रतिभा पुरस्कार द्वारा सम्मान गरेको छ ।बी३ समूहबाट राष्ट्रिय कप्तान भगवती भट्टराई बराल, बी२ समूहबाट मनकेशरी चौधरी र बी१ समूहबाट आशा रेगामीले पुरस्कार पाएका छन् । १४ वर्षदेखि दृष्टिविहीन क्रिकेट खेलिरहेकी भगवतीले सन् २०१४ मा बेलायत र सन् २०१९ मा पाकिस्तानविरुद्धको शृंखलामा नेपालको कप्तानी गरेकी थिइन् । दुवै शृंखला नेपालले जितेको थियो । ती दुवै शृंखलामा मनकेशरीले उत्कृष्ट ब्याटिङ प्रदर्शन गरेकी थिइन् । दशकदेखि क्रिकेटमै सक्रिय आशा गतवर्ष पाकिस्तानसँगको शृंखलामा प्लेयर अफ द सिरिज भएकी थिइन् ।दृष्टिविहीन क्रिकेट संघका अध्यक्ष पवन घिमिरेले भिन्न क्षमता भएकाको क्रिकेटलाई सहयोग गरी यो अवस्थासम्म पुर्याउने सबैलाई वार्षिकोत्सवको अवसरमा धन्यवाद दिएका छन् । संघले हरेक वर्ष साउन २२ गते स्थापना दिन मनाउँदै आएको छ ।"
विगान लिग वानमा झर्यो,"लन्डन (एएफपी) १२ अंक कटौती गर्ने आफ्नो जरिवानाको अपिल विफल भएपछि विगान इंग्लिस च्याम्पियनसिपबाट रेलिगेसनमा परेको इंग्ल्यान्ड फुटबल लिगले मंगलबार पुष्टि गरेको छ । सन् २०१३ मा एफ एक जितेको विगान यसपालि च्याम्पियनसिपमा १३ औं स्थानमा रहेको थियो तर जरिवाना गरिएको अंक काटिएपछि टोली पुछारबाट दोस्रो स्थानमा झर्न पुगेको थियो ।विगानले अब लिग वान खेल्नेछ । एक स्वतन्त्र प्यानलले गत महिना विगान एथलेटिक्सले १२ अंक जरिवाना गर्न नपाउनेविरुद्ध गरेको अपिल खारेज गरेको फैसला सुनाएको छ । मध्यस्त प्यानलको निर्णय अन्तिम र कानुनी रूपमा बाध्यकारी हुनेछ । अपिल शुक्रबार गरिएको थियो र त्यसपछि क्लबको बिक्री प्रक्रिया चलिरहेको खुल्न आएको थियो, जुन यस सातासम्म जारी छ । प्रिमियर लिगका पूर्व टोलीका व्यवस्थापक पाउल कुकले गत साता नै राजीनामा दिइसकेका छन् । विगानले आफ्नो विज्ञप्तिमा भनेको छ, क्लबले अपिलका लागि बलियो आधार तयार पारेको थियो, त्यसैले यस्तो निर्णय आउँदा निश्चय पनि दुःख लाग्छ ।"
