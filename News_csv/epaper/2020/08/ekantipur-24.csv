शीर्षक,विवरण
चितुवासँग ६९ वर्षेको पौंठेजोरी,"थापा दौडेर चिच्याउँदै घर आए । उनले चितुवा मरेको लख काटे । थापा दौडेर आएपछि मात्रै घर परिवार र छिमेकीले थाहा पाए । परिवारका महिलाहरू ऋषि पञ्चमीको दिन पूजापाठमा व्यस्त थिए । उनी घर फर्किएपछि के भयो ? भन्दै छिमेकी आए । चितुवा मारेर आएपछि म अलि अलि डराएछु । मै मरेको भए के हुन्थ्यो ? भन्ने पनि सोचेँ, उनले भने । चितुवासँगको घम्साघम्सीमा उनले आफूलाई कहाँ चोट लाग्यो भनेर केही भेउ पाएनन् । घर आएर हेरेपछि पाखुरामा नङ्ग्राले पारेका गहिरो चोट देखे । हातखुट्टा, घुँडा र ढाडतिर चोट लागेको रहेछ । छिमेकी रवि थापाका अनुसार चितुवासँग लड्ने हरिबहादुरको हिम्मतको गाउँलेले प्रशंसा गरेका छन् ।रातको समय चितुवा आएर खोरबाट बाख्रा लैजानु बस्तीका लागि नौलो घटना थिए । तर गाउँमा यसअघि चितुवा दिउँसै देखिएको थिएन । चितुवा दिउँसै गाउँ पसेको यो पहिलोपटक हो, हरिबहादुरले भने, सिकार खोज्दै आएको हुनुपर्छ । जीउभरि चोट लागेका थापालाई लमजुङ जिल्ला सामुदायिक अस्पतालमा प्रारम्भिक उपचारपछि थप उपचारका लागि काठमाडौं लगिएको प्रहरीले जनाएको छ । घटनास्थलमा चितुवा मरेको पाइएको छ । मरेको चितुवालाई सवडिभिजन वन कार्यालय बेंसीसहरले व्यवस्थापन गरेको छ । चितुवालाई कार्यालय परिसरमा गाडिएको छ । सहायक अधिकृत नारायणप्रसाद कोइरालाका अनुसार वृद्धलाई आक्रमण गर्ने चितुवा करिब डेढ वर्ष उमेरको पोथी हो । टाउकोदेखि पुच्छरसम्म लम्बाइ ५ फुट ६ इन्च र उचाइ १ फुट ११ इन्च थियो । डिभिजनल वन अधिकृत मोहनराज काफ्लेका अनुसार वन्यजन्तुबाट घाइते भएकाको उपचार खर्च सरकाले दिने व्यवस्था छ । आइतबारको घटना सरसर्ती हेर्दा जीवनरक्षाका लागि प्रतिकार गर्दा चितुवा मरेको देखिन्छ, उनले भने, हामीले मुचुल्का उठाएर घटनाको छानबिन थालेका छौं ।"
तरकारीको मूल्य अचाक्ली,"(काठमाडौं)  सर्वसाधारणले दिनहुँ उपभोग गर्ने तरकारीको मूल्य बढेको छ । अफ सिजन, बर्खाले तरकारी नष्ट गरेको, निषेधाज्ञाले आपूर्ति असजिलो भएको र कृत्रिम अभाव सिर्जना गरिएकाले मूल्य अचाक्ली बढेको हो । सरकारी तथ्यांकअनुसार एक महिनाकै अवधिमा तरकारीको भाउ २ सय ७८ प्रतिशतसम्म बढेको छ । सामान्य दिनमा दैनिक ६ देखि ७ लाख किलो तरकारी भित्रिने कालीमाटी बजारमा अहिले आधा घटेको छ, शनिबारको तुलनामा आइतबार थप आधाले घट्यो, कालीमाटी फलफूल तथा तरकारी बजार विकास समितिका कार्यकारी निर्देशक विनोदकुमार भट्टराईले भने, पानी धेरै परेकाले तरकारी नष्ट हुने समस्या भयो । निषेधाज्ञाले आपूर्तिमा रोकतोक नभए पनि केही ठाउँमा झन्झटिलो हुँदा तरकारी कम भित्रियो । कालीमाटी तरकारी बजारले उपत्यकाको ७० प्रतिशत माग धान्छ तर आइतबार ९५ हजार २ सय ३४ किलो मात्रै भित्रियो । जसले गर्दा बजार भाउ बढ्न थप मद्दत पुगेको हो । भारतबाट हरियो सागसब्जी आएको छैन, प्याज र आलु भारतबाट आउँछ, त्यो पनि महँगिएको छ, उनले भने ।समितिको तथ्यांकमा एक महिनाको अवधिमा सबैभन्दा बढी सानो गोलभेंडा (टनेल) को भाउ बढेको छ । साउन ७ गते प्रतिकिलो १८ रुपैयाँ (होलसेल) मा बिक्री भएको टनेल गोलभेंडाको मूल्य बढेर होलसेलमै ६८ रुपैयाँ पुगेको छ । एक महिनाको अवधिमा मूल्य २ सय ७७७८ प्रतिशतले बढेको छ । सानो गोलभेंडाको प्रतिकिलो २ सय ४४२२ प्रतिशतले बढेर प्रतिकिलो ६२ रुपैयाँ पुगेको छ ।प्रतिकिलो ५४ रुपैयाँ पर्ने रातो आलुको ६७ रुपैयाँ, ३८ रुपैयाँ पर्ने बन्दा (स्थानीय) को ४८ रुपैयाँ पुगेको छ । एक महिनाअगाडि प्रतिकिलो ९५ रुपैयाँ पर्ने काउली स्थानीयको १ सय १५ रुपैयाँ, ५५ रुपैयाँ पर्ने बोडीको १ सय ५ रुपैयाँ र ७७ रुपैयाँ पर्ने घिउसिमीको १ सय १५ रुपैयाँ पुगेको छ ।उत्यकामा मुख्यतः धादिङ, नुवाकोट, काभ्रे, चितवन, मकवानपुरलगायत तराईका जिल्लाबाट तरकारी भित्रिन्छ । ती जिल्लाबाट आयातीत तरकारी कालीमाटी, बल्खु, टुकुचा, कोटेश्वरलगायत तरकारी बजारमा बिक्री हुन्छ । अहिले होलसेलमै मूल्य बढेपछि खुद्रा पसलमा मनपरी मूल्यमा बिक्री भइरहेको छ । ठाउँ हेरी खुद्रामा व्यापारीले शतप्रतिशतसम्म मूल्य बढाएका छन् ।नियामक निकायबाट प्रभावकारी रूपमा अनुगमन नहुँदा व्यवसायीले मनोमानी पैसा लिएको उपभोक्ताकर्मीहरू बताउँछन् । बर्खा, लकडाउननिषेधाज्ञा मूल्य बढाउन एउटा बहाना मात्रै हो, खुद्रा पसलमा प्रतिकिलो तरकारी एक सय रुपैयाँभन्दा कममा पाइँदैन, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, महामारीको अवस्थामा व्यवसायीले आफ्नो धर्म निभाएनन्, सरकारले पनि उपस्थिति देखाउन सकेन । अनुगमन प्रभावकारी गरेन ।बजार अनुगमन र मूल्य नियन्त्रण गर्ने दायित्व वाणिज्य आपूर्ति तथा उपभोक्ता हित संरक्षण विभागको हो । संघीय संरचनासँगै बजार अनुगमनको दायित्व स्थानीय तहलाई पनि जिम्मा दिइएको छ । वाणिज्यले केही क्षेत्रमा अनुगमन गरे पनि स्थानीय निकायबाट अनुगमन भएको छैन । निषेधाज्ञाका क्रममा व्यवसायीहरूले मूल्यवृद्धि गरे जिल्ला प्रशासन कार्यालयले पनि कारबाही गर्ने जनाएको थियो । तर, यी निकायबाट बजार अनुगमन हुन सकेको छैन । बल्खु तरकारी बजारका म्यानेजर श्याम लामिछानेले पनि होलसेल र खुद्रामा मूल्य धेरै अन्तर रहेको बताए । उनले तरकारीको मूल्य होलसेलमा भन्दा खुद्रामा अचाक्ली बढेको बताए । होलसेलमा प्रतिकिलो ५० मा पाइने तरकारी बाहिर ८० रुपैयाँमा खरिद गरिरहेको छु, कुनै तरकारीको शतप्रतिशतसम्म मूल्य बढेको देखिन्छ, उनले भने, होलसेलमा मुख्य बढ्नुको कारण सामान नभएरै हो । शनिबार तरकारी बजारमा दुईतीन डोको भिन्डी थियो तर किन्ने मान्छे सयौं थिए । माग बढी भएपछि व्यवसायीले मूल्य केही बढाएको देखिन्छ । लामिछानेका अनुसार बल्खु बजारमा भारतबाट तरकारी भित्रिएको छैन । स्वदेशी उत्पादन पनि सकिएकाले माग र आपूर्तिमा असन्तुलन देखिएको उनको दाबी छ । नेपाल फलफूल तथा तरकारी व्यवसायी महासंघका महासचिव भरत खतिवडाले विषम परिस्थिति भएकाले सामान्य मूल्यवृद्धि स्वाभाविक भएको बताए । यद्यपि मूल्य होलसेलभन्दा खुद्रामा बढेको दाबी गरे । होलसेलमा २२ रुपैयाँमा बेचेको करेला खुद्रामा ८० रुपैयाँ, गोलभेंडा आलु, प्याज, काउली पनि उत्तिकै महँगो भएको छ, खतिवडाले भने, भारतबाट तरकारी नल्याउने भन्ने मनसाय हो तैपनि फाटफुट आएको छ । बजारमा तरकारी नहुँदा केही महँगो भयो ।समितिको तथ्यांकअनुसार एक महिनाअघि प्रतिकिलो ८८ रुपैयाँ पर्ने परबर बढेर ९५ रुपैयाँ, किलोको २८ रुपैयाँ पर्ने फर्सी ३८ रुपैयाँ, किलोको ५८ रुपैयाँ पर्ने भिन्डी ६५ रुपैयाँ, किलोको १ सय १५ रुपैयाँ पर्ने हरियो प्याज १ सय ४५ रुपैयाँ, ४५ रुपैयाँ पर्ने हरियो खुर्सानी ९८ रुपैयाँ पुगेको छ । समितिका सूचना अधिकारी विनय श्रेष्ठले पनि वर्षाका कारण उत्पादनमा कमी आएको दाबी गरे । भारतबाट कालीमाटी बजारमा आलु, प्याज मात्रै आयात भएको बताए । ताजा तरकारी नेपालीकै हुन्, भारतबाट आयात भएको छैन तर माग अत्यधिक छ, सूचना अधिकारी श्रेष्ठले भने, यातायात सहज नहुँदा पनि मूल्य बढेको छ । भन्सार विभागको तथ्यांकअनुसार आर्थिक वर्ष ०७५७६ मा भारतबाट १५ अर्ब १३ करोड रुपैयाँको तरकारी आयात भएको थियो । ०७६७७ मा परिमाण घटेर १४ अर्ब ८५ करोड रुपैयाँको आयात भएको थियो । समितिको तथ्यांकअनुसार एक वर्षको तुलनामा गोलभेंडाको मूल्य १३ प्रतिशतले घटेको छ । अन्य हरियो तरकारीको मूल्य भने बढेको छ । ०७६ भदौ ७ गते प्रतिकिलो ४१ रुपैयाँमा बिक्री भएको आलु अहिले ६७ रुपैयाँ पुगेको छ । एक वर्षको तुलनामा बन्दाको मूल्य ४५ प्रतिशत, काउली स्थानीय ६९१२ प्रतिशत, बोडी १ सय ७६ प्रतिशत, घिउसिमी १ सय २१ प्रतिशतसम्म बढेको छ ।वाणिज्य आपूर्ति तथा उपभोक्ता हित संरक्षण विभागका प्रवक्ता रवीन्द्र आचार्यले केही स्थानको तरकारी विश्लेषण गर्दा महँगो पाइएकाले दुईतीन दिनमा नियन्त्रण गर्ने दाबी गरे । कालीमाटीमा महँगो र बूढानीलकण्ठमा सस्तो देखियो, उनले भने, एकदुई दिनमा अनुगमन गर्छौं । मूल्य नियन्त्रण नहुन्जेल कोटेश्वर, चाबहिल, बानेश्वर, महाराजगन्ज, बूढानीलकण्ठ, बालाजु र कलंकीमा ३४ अनुगमन टोली खटाउँछौं । प्रवक्ता आचार्यले मूल्य बढ्नुमा सवारीसाधनको उपलब्धता कारण रहेको बताए । पर्याप्त मात्रामा सवारी नचल्दा विगतमा पनि महँगी बढेको थियो । अहिले पनि त्यही भएको बुझाइ हो, उनले भने, दुईतीन दिनमा यसलाई नियन्त्रण गर्छौं ।फलफूलको मूल्य शतप्रतिशत बढ्योतरकारीसँगै फलफूलको मूल्य पनि उच्च भएको छ । कालीमाटी फलफूल तथा तरकारी बजार विकास समितिको तथ्यांकअनुसार सबैभन्दा बढी स्याउको मूल्य बढेको छ । साउन ७ गते प्रतिकिलो ९५ रुपैयाँ रहेको स्याउ (झोले) ६३१६ प्रतिशतले बढेर १ सय ५५ रुपैयाँ पुगेको छ । स्याउ (फुजी) प्रतिकिलो १ सय ४५ रुपैयाँ रहेकामा १ सय ४ प्रतिशतले बढेर २ सय ९५ रुपैयाँ पुगेको छ । स्वदेशमा पर्याप्त उत्पादन नहुँदा आयातमै निर्भर हुनुपर्ने बाध्यता छ ।भन्सार विभागको तथ्यांकअनुसार ०७६७७ मा फलफूल खरिद गर्दा १४ अर्ब ७१ करोड रुपैयाँ बाहिरिएको थियो । समितिका अनुसार केराको मूल्य पनि प्रतिदर्जन २० रुपैयाँ बढेर ९५ रुपैयाँ पुगेको छ । एक महिनाको अवधिमा प्रतिकिलो अनार ३४ प्रतिशतले बढेर १ सय ९५ रुपैयाँ पुगेको छ । तरबुजा हरियो किलोको १२ प्रतिशतले बढेर ४८ रुपैयाँ, मेवा किलोमा २७ प्रतिशतले बढेर ९५ रुपैयाँ पुगेको छ ।"
घटेन पीसीआर शुल्क,"(काठमाडौं)  स्वास्थ्य तथा जनसंख्या मन्त्रालयले गत शुक्रबारसम्म कोरोना भाइरसको पीसीआर परीक्षण गर्दा करिब ३ अर्ब १८ करोड ९४ लाख ४४ हजार ५ सय रुपैयाँ खर्च भएको दाबी गरेको छ । तर, मन्त्रालयले एउटा पीसीआर परीक्षणका लागि तोकेको ५ हजार ५ सय रुपैयाँ निकै महँगो रहेको तथ्यहरूले देखाएका छन् ।राष्ट्रिय जनस्वास्थ्य प्रयोगशालास्थित स्रोतका अनुसार सरकारले तय गरेको पीसीआरको शुल्क सुरुको अवस्थामा ठीक भए पनि हालको अवस्थामा निकै महँगो रहेको देखिन्छ । नेपालमा हाल पीसीआरमा मल्टिप्लेक्सिङ गरी प्रायः तीन प्रकारका जिनहरू हेरिन्छ एन जिन, ई जिन र ओआरएफ वान एबी । पीसीआरको शुल्क तय गर्ने काम मन्त्रालयको हो, त्यसैले हामीले यसमा केही भन्न मिल्दैन, स्रोतले भने, तर पहिलाको तुलनामा अहिले पीसीआरको रिएजेन्टदेखि पीपीईलगायतका प्रायः एकपटक मात्रै प्रयोग गर्न मिल्ने अन्य सामग्रीहरूको मूल्यमा पनि निकै गिरावट आएको छ । त्यसैले शुल्क घटाउँदा नै उचित हुन्छ ।मन्त्रालयले भने जेठको अन्तिम साता तय गरेको पीसीआरको मूल्य समयोजन गर्नेतर्फ कुनै कदम चालेको देखिँदैन । हाल एक्सट्र्याक्सन किट, स्वाब संकलन गर्ने भीटीएम र रिएजेन्ट, ल्याबमा काम गर्ने कर्मचारीको तलब, पानी बत्ती, मेसिनको खर्चसहित एक जनाको पीसीआर परीक्षणमा करिब २ हजार ५ सयदेखि ३ हजार रुपैयाँसम्म पर्न आउँछ । अहिले देशभरका निजी तथा सरकारी गरेर ४० वटा प्रयोगशालामा पीसीआर परीक्षण गरिन्छ ।सरकारी तवरमा स्थापित प्रयोगशालाहरूले परीक्षणको मापदण्ड पूरा गरेकाबाहेक अन्य सबै परीक्षणमा शुल्क लिने गरेका छन् । त्यसमध्ये कुपण्डोल यूएन पार्कस्थित विध ल्याबले ४ हजारमा परीक्षण गर्ने गरेको छ भने अन्य सबैले ५ हजार ५ सय लिने गरेका छन् । ५ हजार ५ सय शुल्क त्यस बेलाको बजारमा उपलब्ध सामानको मूल्यअनुसार निर्धारण गरिएको हो, स्वास्थ्य तथा जनसंख्या मन्त्रालयका सहायक प्रवक्ता डा समीरकुमार अधिकारीले भने, अहिले शुल्क महँगो भएको भन्ने गुनासो आएकाले समायोजन गर्न छलफल भने चलिरहेको छ ।अधिकांश प्रयोगशालाले कोरोना परीक्षणका लागि हाल पाँच थरी पीसीआर रिएजेन्ट प्रयोग गर्ने गरेका छन् । जसमा चीनमा उत्पादितकै वर्चस्व छ । नाम उल्लेख नगर्ने सर्तमा एक रिएजेन्ट सप्लायर्सले उपलब्ध गराएको मूल्य सूचीअनुसार चिनियाँ बजारमा माकुरा ब्रान्डको रिएजेन्टको ५ डलर पर्छ भने एसडी बायोसासियोरको १० डलर पर्छ । यस्तै जीबी ताइवान ४ डलरमै पाइन्छ भने डानजेनको ८ डलरजति पर्छ । यस्तै केही प्रयोगशालाले प्रयोग गर्ने यान्जेन बायोटेकको रिएजेन्ट ६ डलरमै आउँछ । नेपालमा एकदमै कम प्रयोग गरिएको थर्मोफिसर ब्रान्डकै रिएजेन्ट पनि ७ डलरमापाइन्छ । यसका साथै पीसीआर परीक्षणका लागि आवश्यक पर्ने आरएनए एक्सट्र्याक्सन किट २ डलरमै उपलब्ध हुन्छ । माथि उल्लेखित मूल्य चिनियाँ बजारअनुसारको हो, ती सप्लायर्सले भने, यहाँ उक्त सामग्री ल्याइपुर्याउँदा ढुवानी, भन्सार तथा केही कमिसन राख्दा ५० प्रतिशत मूल्य बढ्छ किनभने अहिले ढुवानी खर्च धेरै लाग्छ । उनका अनुसार नमुना संकलनका लागि आवश्यक पर्ने भीटीएम भने करिब १८० रुपैयाँमा नेपाली बजारमा पाइन्छ । एक निजी प्रयोगशालाले कान्तिपुरलाई उपलब्ध गराएको सूचनाअनुसार एउटा परीक्षणका लागि आवश्यक पर्ने अन्य सामग्रीहरू जस्तै पीपीई, पन्जा, गगल्स, फेस सिल्डलगायत सबै कन्जुमेबल्स (प्रायः एकपटक मात्रै प्रयोग गर्न मिल्ने सामग्री) को ६५० रुपैयाँजति पर्छ । अहिले सबैभन्दा बढी पैसा खर्च हुने भनेको म्यानपावरमा पनि हो, उनले भने, पहिला प्रयोगशालामा नमुना संकलन गर्ने व्यक्तिलाई धेरैमा २० हजार तलब दिए पुग्थ्यो । अहिले स्वाब संकलन गर्ने व्यक्तिले ५० हजार माग्छन् । यस्तै पीसीआर गर्न सक्ने जनशक्तिको पनि कमी छ, जसका कारण त्यो जनशक्ति प्राप्त गर्न भनेको मूल्य तिर्न प्रयोगशालाहरू बाध्य छन् । पहिला पीसीआर गर्न सक्ने मान्छे एक जना भए पुग्थ्यो, अहिले दुई सिफ्ट गरेर चलाउन पनि करिब चार जना चाहिन्छ । त्यसैले खर्च त हुन्छ ।सर्वसाधारणले तिरेको पैसा पनि सरकारी हिसाबमानिजी प्रयोगशालाहरूका साथै विभिन्न सरकारीस्तरका प्रयोगशालाहरूमा सर्वसाधारणले ५ हजार ५ सय रुपैयाँ तिरेर गरेको पीसीआर संख्यालाई पनि सरकारले आफ्नै खर्चमा जोडेर प्रस्तुत गरेको छ । मन्त्रालयले शुक्रबारको ब्रिफिङमा ५ लाख ७९ हजार ८ सय ९९ जनाको पीसीआर गरेको जनाएको थियो । त्यहाँ उल्लेख गरिएका सबै पीसीआरलाई मन्त्रालयका प्रवक्ता डा जागेश्वर गौतमले सरकारी खर्चमै समावेश गरेर पेस गरेका थिए । ५ हजार ५ सयका दरले ५ लाख ७९ हजार ८ सय ९९ जनाको पीसीआर गर्दा ३ अर्ब १८ करोड ९४ लाख ४४ हजार ५ सय खर्च भएको उनको दाबी थियो । यति पैसा खर्च गरेर ३० हजार ४ सय ८३ जना मात्रै पोजिटिभ देखिएको छ, उनले भनेका थिए, एउटा पोजिटिभ केस पत्ता लगाउन सरकारले करिब १ लाख ४ हजार ६ सय ३० रुपैयाँ खर्च गरेको छ । पीसीआर बहुत खर्चिलो छ । काम नपरी घरबाट ननिस्कनुस् । असार दोस्रो सातादेखि काठमाडौं उपत्यकामै वीर, पाटन, त्रिवि शिक्षण अस्पतालमा ५ हजार ५ सय रुपैयाँ तिरेर सर्वसाधारणले पीसीआर गर्नेगराउने व्यवस्था गरिएको थियो । घरबेटी र कार्यालयको दबाबमा पीसीआर गराउन टेकुस्थित सहिद शुक्रराज ट्रपिकल तथा सरुवा रोग अस्पतालमा सहज नभएपछि लक्षण भएकाले यी अस्पतालमा शुल्क तिरेर पीसीआर गराउन थालेका थिए । त्यस्तै साउन ५ देखि सानेपास्थित स्टार अस्पताल र सिनामंगलस्थित काठमाडौं मेडिकल कलेजले पनि ५ हजार ५ सय रुपैयाँ सर्वसाधारणसँग लिएर पीसीआर गराउन थालेका थिए । स्टारसहित अन्य निजी ल्याबमा शुक्रबारसम्म पैसा तिरेर २६ हजारभन्दा बढीले पीसीआर गराएका छन् । यसमा पाटन, वीर र टिचिङलगायत अन्य सरकारी अस्पतालमा शुल्क तिरेर परीक्षण गराउनेको संख्या समावेश गरिएको छैन । निःशुल्क परीक्षण गर्दा असार १८ सम्म पाटनमा ४ हजार १ सय ७९, वीरमा ३ हजार ७ सय ८१ र टिचिङमा ३ हजार ८ सय ६५ जनाको पीसीआर गरिएको थियो । तर, शुक्रबारसम्म पाटनमा १० हजार ८ सय ६, वीरमा १२ हजार ७ सय ९० र टिचिङमा १० हजार ६ सय ४० जनाको पीसीआर गराइसकेका छन् । स्रोतका अनुसार शुल्क लिएर परीक्षण गर्न अनुमति प्राप्त भएसँगै उपत्यकाका यी तीन मात्रै नभई देशभरका प्रायः सबै सरकारी प्रयोगशालामा परीक्षणको संख्या बढेको देखिन्छ । स्वास्थ्य मन्त्रालयका अनुसार स्टारमा गत शुक्रबारसम्म ९ हजार ३ सय ५ जनाको पीसीआर गरिसकेका छन् । त्यहाँ पीसीआर गराउने सबैले शुल्क तिरेका छन् । यस्तै नेपाल कोरिया मैत्री अस्पताल ठिमीले ५ हजार १ सय ७९, सेन्ट्रल डायगोनिस्टिक ल्याबले १ हजार ७ सय ६७, बिध ल्याबले ५ हजार १ सय ९१, सुरिया हेल्थले ४ सय, केएमसीले ६ सय ३८, हयाम्सले २ हजार २ सय, बी एन्ड बी ४ सय, नेपाल मेडिसिटीले ९ सय ४७ जनाको पीसीआर गरिसकेका छन् ।असार २७ देखि हरेक प्रदेशमा पनि शुल्क लिएर पीसीआर गराउन अनुमति दिइएको थियो । जसअनुसार काठमाडौं बाहिरका नेसनल प्याथ ल्याब एन्ड रिसर्च सेन्टर प्रालि, बुटवलमा १ हजार ८ परीक्षण गरिएको छ भने नेपालगन्जस्थित बागेश्वरी डाइग्नोस्टिक एन्ड पोलिक्लिनिक सेन्टरमा ३ सय १४ जनाको परीक्षण गरिएको छ ।स्वास्थ्यमन्त्री भानुभक्त ढकालको अध्यक्षतामा यही असार २४ गतेको मन्त्रीस्तरीय निर्णयबाट प्रत्येक प्रदेशमा एक प्रयोगशालालाई शुल्क तिरेर निर्देशिकाभन्दा बाहेकका नमुना परीक्षण गर्न पाउने व्यवस्था गरिएको थियो । प्रदेश १ मा कोसी अस्पताल, प्रदेश २ मा नारायणी अस्पताल, गण्डकी प्रदेशमा पोखरा स्वास्थ्य विज्ञान प्रतिष्ठान, प्रदेश ५ मा लुम्बिनी अस्पताल बुटवल, कर्णाली प्रदेशमा प्रादेशिक जनस्वास्थ्य प्रयोगशाला सुर्खेत र सुदूरपश्चिम प्रदेशमा प्रादेशिक प्रयोगशाला धनगढीको प्रयोगशालालाई शुल्क तिरेर पीसीआर परीक्षण गराइरहेका छन् ।शुल्क घटाउनेबारे मिश्रित प्रतिक्रियासरकारले तोकेको अधिकतम शुल्क लिएर परीक्षण गरिरहेका केही निजी प्रयोगशालाले सरकारले शुल्क घटाए आफूहरू पनि घटाउन तयार रहेको प्रतिक्रिया दिएका छन् भने केहीले यही मूल्य उचित रहेको दाबीसमेत गरेका छन् । हाल सबैभन्दा कम शुल्कमा परीक्षण गरिरहेको बिध ल्याबका सञ्चालक बीके भण्डारीका अनुसार उनी हाल लिइरहेको ४ हजारबाट थप ५ सय रुपैयाँ घटाएर ३ हजार ५ सय बनाउनेबारे योजना बनाइरहेका छन् । हामीले सुरुमै ४ हजार ५ सयमा परीक्षण सुरु गरेका थियौं । त्यसको केही दिनमै ४ हजार बनायौं । अब नयाँ लट रिएजेन्ट आउनेबित्तिकै शुल्क घटाउनेबारे आन्तरिक छलफल भइरहेको छ, उनले भने ।यस्तै नाम उल्लेख नगरिदिने सर्तमा कान्तिपुरसँग कुराकानी गरेका अन्य केही प्रयोगशाला सञ्चालकले समेत अहिले सरकारले तोकेको शुल्क लिँदा आफूलाई हजार रुपैयाँभन्दा माथि नै फाइदा रहेको स्वीकार गरेका थिए । ५ हजार ५ सयमा परीक्षण गर्दा फाइदा छैन भन्न त मिल्दैन तर अहिले अन्य सबै सेवा बन्द गरेर परीक्षण गर्नुपर्दा साफानाफा एउटै हुन्छ । त्यसैले यताबाट फाइदा भएको छ, अरू परीक्षण गर्न नमिल्दा घाटा पनि त छ नि, एक सञ्चालकले भने । उनका अनुसार सरकारले हालको शुल्कमा एक हजारसम्म कम गरे शुल्क तिर्ने र परीक्षण गर्ने दुवैलाई न्यायोचित हुन्छ ।यस्तै, अर्का निजी प्रयोगशाला सञ्चालकका अनुसार भने सरकारले तोकेको ५ हजार ५ सय शुल्क एकदमै उचित छ । तपाईंहरूले के आधारमा महँगो भनिरहनुभएको छ त्यो त मलाई थाहा छैन तर मेरो ठाउँमा बसेर हिसाब गर्दा शुल्क उचित छ, उनले भने, हामीले अहिले २४ घण्टा प्रयोगशाला सञ्चालन गर्नका लागि म्यानपावरमा कति खर्च गर्नुपर्छ, त्यो तपाईंहरूले हिसाब नै गर्नुहुन्न । त्यो सबै हिसाब गर्दा बाहिर कुरा गरेजस्तो धेरै फाइदा छैन ।"
घुमीफिरी मंसिर ४,"(काठमाडौं)  मुलुक कोरोना महामारी र बाढीपहिरोको दोहोरो संकटबाट गुज्रिरहेका बेला आन्तरिक कलहको चुलीमा पुगेका नेकपा नेताहरू अन्ततोगत्वा ९ महिनाअघिको तामेली सहमति कार्यान्वयन गर्न लगभग सहमत भएका छन् । तर सत्ताधारी राजनीतिक दलले यत्रो ९ महिनाको दहलफसल केका लागि गर्यो र केले नेताहरूलाई मिलायो भन्ने सवालको जवाफ समस्या समाधानका लागि तयार पारेको कार्यदलको प्रतिवेदनले समेत दिन सकेको छैन । १७ पृष्ठ लामो कार्यदलको प्रतिवेदनले पार्टीमा मौलाएको भनिएको व्यक्तिवादी चिन्तन, अन्तरसंघर्षको कारण र समाधान, एक व्यक्ति एक पदको लामो बहसलाई सम्बोधन गरेको छैन । हामीले पार्टी मूल नेतृत्वको गलत प्रवृत्तिविरुद्ध जसरी लडाइँ लडेका हौं । त्यो लडाइँको सार छैन, एक सचिवालय सदस्यले कान्तिपुरलाई प्रतिक्रिया दिए, यो एउटा सम्झौताको दस्तावेज मात्रै बनेर आएको छ, यसले पार्टी रिफर्म हुँदैन । पार्टी सचिवालयमा छलफल नभई औपचारिक प्रतिक्रिया नदिने सहमति बनेकाले अहिले यति मात्रै बोल्न सक्ने उनको भनाइ छ । प्रधानमन्त्री केपी शर्मा ओली, कार्यकारी अध्यक्ष पुष्पकमल दाहाल तथा वरिष्ठ नेताहरू झलनाथ खनाल र माधवकुमार नेपाल समूहका प्रतिनिधिहरू रहेको र ती सदस्यहरूले सहमतिमै आएको बताएकाले विवाद समाधानको सूत्र पहिल्याएको यो प्रतिवेदनको महत्त्व पार्टी महाधिवेशनसम्म नै हुने देखिन्छ । तर मंसिर ४ कै सहमतिमा फर्किनका लागि यो ९ महिनामा नेकपाभित्र देखिएको रडाको भने अस्वाभाविक थियो । थुप्रै पुराना असहमति र विवादलाई किनारा लगाउँदै गत सालको मंसिर ४ गते प्रधानमन्त्री निवास बालुवाटारमा बसेको सचिवालय बैठकले पार्टीका दुवै अध्यक्षको जित हुने गरी ओलीलाई प्रतिनिधिसभाको यो कार्यकालभरि प्रधानमन्त्री र दाहाललाई कार्यकारी अध्यक्ष बनाउने निर्णय गरेको थियो । पोहोर साउन अन्तिम साता प्रधानमन्त्री ओली र दाहालबीच भएको गोप्य सहमति मंसिर ४ गते दस्तावेज बनेर आएको हो । सहमतिपछि सरकार पुनर्गठनको जिम्मा लिएका ओलीले त्यही दिन ६ मन्त्री र ३ राज्यमन्त्रीसहित मन्त्रिपरिषद् पुनर्गठन गरे । मंसिर १० गते बिरामी भएर १० दिन लामो अस्पताल बसाइपछि बालुवाटार फर्केका ओली त्यसपछि पनि अत्यावश्यकीयबाहेक सरकारी प्रशासनिक काममा त्यति सक्रिय भएनन् । त्यो बेला दाहालले सचिवालय र स्थायी कमिटी बैठक पार्टी कार्यालयमा चलाए । ओलीले अत्यावश्क पर्दा मन्त्रिपरिषद् बैठक बालुवाटारमै राखे । मंसिर १८ गते दाहालको एकल अध्यक्षतामा पार्टी कार्यालय धुम्बाराहीमा सचिवालय बैठक बस्यो भने मंसिर २९ देखि पुस ५ सम्म बसेको स्थायी कमिटी बैठकको अध्यक्षता पनि दाहाल एक्लैले गरे । स्थायी कमिटीको उक्त बैठकमा सरकारको कामबारे चर्को आलोचना भयो भने एमसीसी सम्झौता अनुमोदन गर्नुहुन्न भन्ने मत पनि उसै गरी उठ्यो । पार्टीभित्र गुट उपगुटको शृंखला मौलाउँदै गएको र नेताहरू पार्टीभन्दा गुटप्रति धेरै बफादार बन्ने प्रवृत्ति बढेको राजनीतिक प्रतिवेदन दाहाल स्वयंले ल्याए । आफैंले आफ्नैबारे गरेको टिप्पणीजस्तो आत्मानुशासन भने उनले पनि कायम राखेनन् । स्थायी कमिटी बैठकपछि गुटको छुट्टै बैठक आह्वान गर्ने परम्पराको सुरुवात दाहाल र उनी पक्षीय नेताहरूबाटै भएको हो । पुस १३ गतेको सचिवालय बैठकमा ओली र दाहालको कुर्सी समान हैसियतमा राखियो । नेकपामा दाहालको जिम्मेवारी बढोत्तरी भएको संकेत पनि थियो, त्यो । तर ओली र दाहालको मिलाप लामो समयसम्म टिकेन । विवादको सुरुवात सभामुख चयन प्रक्रियाको छलफलबाट भयो । आफूले सरकार चलाउने भएपछि ओली संसद्मा समेत आफूअनुकूल सभामुख राख्न चाहन्थे । एमसीसी सम्झौता संसद्बाट अनुमोदन गराउने विषयमा तत्कालीन सभामुख कृष्णबहादुर महराले असहयोग गरेको अनुभव उनीसँग थियो । तर सरकारमा एकलौटी गरिरहेका ओलीले भनेअनुसार नै सभामुख राखे आफूहरू किनारामा परिन्छ भन्ने हेक्का दाहालले राखेका थिए । दाहाललाई वरिष्ठ नेताहरू खनाल, नेपाल र उपाध्यक्ष वामदेव गौतम र प्रवक्ता नारायणकाजी श्रेष्ठको पनि साथ थियो । यसैको फलस्वरूप पुस २३ गते भैंसेपाटी गठबन्धन जन्मियो । गठबन्धनले पूर्वमाओवादी खेमाकै नेतालाई सभामुख बनाउने, गौतमलाई राष्ट्रिय सभा सदस्य मनोनयन गर्ने, राष्ट्रिय सभा सदस्य पनि प्रधानमन्त्री बन्ने गरी संविधान संशोधनको प्रक्रिया अघि बढाउने र यही अवस्थामा एमसीसी सम्झौता अनुमोदन नगर्ने प्रस्ताव तयार पार्यो । अरू एजेन्डा तत्कालका लागि थाती राखिए पनि सभामुख चयनको विषयले नेकपामा गर्मागर्मी बहस भयो । दाहाल र ओलीबीच तिक्तता बढ्यो । अन्ततः माघ १२ गते दाहाल खेमाकै अग्नि सापकोटा सभामुखमा निर्वाचित भए । त्यसपछि पार्टीका काममा अर्का अध्यक्ष ओलीको असहयोग सुरु भयो । पार्टी एकता पूरा गर्न दाहालले ल्याएका प्रस्तावमा उनले चासो दिनै छाडे । यही बीचमा केन्द्रीय कमिटी बैठक सुरु भयो । माघ १५ देखि १९ गतेसम्म चलेको बैठकमा दाहालनेपाल पक्षीय केन्द्रीय सदस्यहरू आक्रामक र ओली पक्षीय नेताहरू रक्षात्मक देखिए । पार्टी महासचिव विष्णु पौडेलले केन्द्रीय कमिटीको यही बैठकपछि नेताहरूबीच कित्ताकाट सुरु भएको प्रतिक्रिया सार्वजनिक रूपमै दिए । बहुमत केन्द्रीय सदस्यले पार्टी र सरकार नेतृत्वकर्ताका रूपमा ओलीको चर्को आलोचना गरेपछि ओली पक्षीय नेताहरूले पनि नयाँ रणनीति अपनाउन थाले । केन्द्रीय कमिटी बैठकलगत्तै ओली पक्षधर नेताहरूले आफ्नो समूहको बैठक गरेर सकेसम्म पूर्वएमाले र त्यसो हुन नसके पनि पूर्वमाओवादीसँग आफ्नो गठबन्धन बलियो बनाउने निर्णय गरे । माघ अन्तिम साता मदन भण्डारी फाउन्डेसन कार्यालय गौशालामा भएको यो भेलाले पोलिसी सिफ्ट को संकेत गरेको थियो । पार्टी केन्द्रीय कमिटीको बैठकलगत्तै ओलीजीले गुटको गोप्य भेला गरेर पोलिसी सिफ्ट गर्न खोज्नुभयो, गत साउन २१ गते काठमाडौंमा पत्रकारहरूसँग दाहालले भनेका थिए, त्यसपछि पार्टी एकता सकिन नदिने र अराजकतातिर लैजाने प्रक्रिया सुरु भयो । फागुनमा नेकपाभित्र संविधान संशोधनको अर्को विषयले प्रवेश पायो । संविधान संशोधनको पुरानो सहमति पालना गर्न प्रधानमन्त्री ओली उदासीन भएको भन्दै संघीय समाजवादी दलले सरकार छोडेको ठ्याक्कै दुई महिनापछि नेकपाभित्र संविधान संशोधनको प्रस्ताव आएको हो । फागुन ९ को सचिवालय बैठकले सचिवालय सदस्य नेपालको संयोजकत्वमा संविधान संशोधन कार्यदल बनाउनुको उद्देश्य राष्ट्रिय सभा सदस्य पनि प्रधानमन्त्री बन्न पाउने व्यवस्था गर्नु थियो । त्यसको दीर्घकालीन परिणाम भने गौतम राष्ट्रिय सभामा गएर प्रधानमन्त्री बन्ने भन्ने नै थियो । तर नेताहरूकै बीचमा कुरा मिलेन, कार्यदल काम नै सुरु नगरी भंग भयो । बरु अर्को रडाकोका रूपमा यो विषयले प्रवेश पाइहाल्यो । राष्ट्रिय सभा सदस्यमा उपाध्यक्ष गौतमलाई सिफारिस गर्ने कि युवराज खतिवडालाई निरन्तरता दिने भन्ने दहलफसलका कारण उक्त निर्णय कार्यान्वयनमा आउनै सकेन । सचिवालयले गरेको निर्णय प्रधानमन्त्रीसमेत रहेका अध्यक्ष ओलीले नमान्ने अडान राखे । फागुन १९ देखि प्रधानमन्त्री ओली मिर्गौला प्रत्यारोपणका लागि अस्पताल भर्ना भएपछि विवादहरू थाती बसे । सचिवालय बैठक पनि चैत ५ गते मात्रै बसेको थियो । उक्त बैठकमा ओलीकै छेउमा राखिएको अध्यक्ष दाहालको कुर्सी हटाइयो, किनभने भर्खरै अस्पतालबाट फर्किएका उनलाई इन्फेक्सनबाट बच्नु थियो । तर मनमुटावबाट नेताहरू बच्नै सकेनन् । त्यहीबीचमा कोरोना कहर बढ्दै गएकाले छलफल र बैठकहरू रोकिए । चैत दोस्रो साता नेकपाका अर्का अध्यक्ष दाहालले कोरोना महामारीविरुद्ध लड्न प्रधानमन्त्री ओलीकै नेतृत्वमा उच्चस्तरीय संयन्त्र बनाउन प्रस्ताव गरेका थिए । ओलीले सरकारले काम गरिरहेकाले त्यस्तो कुनै संयन्त्र आवश्यक नभएको प्रतिक्रिया दिए । महासंकटका बेला बाहिरिएको अध्यक्षहरूको यो विवादले समस्या जटिल बन्दै गइरहेको छ भन्ने संकेत मिलिसकेको थियो । तर नेताहरू ठ्याक्कै केका लागि विवाद गरिरहेका छन् भन्ने ठोस कारण फेला परिसकेको थिएन । यही बेला प्रधानमन्त्री ओलीले दल विभाजनलाई सहयोग पुग्ने खालको राजनीतिक दलसम्बन्धी अध्यादेश ल्याइदिए । गत वैशाख ८ गते प्रधानमन्त्री ओलीले राजनीतिक दलसम्बन्धी अध्यादेश ल्याएपछि कोरोना र लकडाउनको असरले आक्रान्त भएका नागरिकबाहेक सबैको ध्यान नेकपा र सरकारको दहलफसलमै केन्द्रित भयो । स्थायी कमिटी सदस्यहरूले बैठक माग गर्दै अध्यक्षद्वयलाई १० गते पत्र पठाए । १२ गते प्रधानमन्त्री ओलीले अध्यादेश त फिर्ता लिए, तर नेकपाभित्रको विवाद फर्केन । वैशाख १७ गतेको सचिवालय बैठकमा अध्यक्ष दाहालसहित बहुमत सचिवालय सदस्यहरूले प्रधानमन्त्री ओलीको राजीनामा मागे, ओलीले भावी प्रधानमन्त्रीको रूपमा उपाध्यक्ष गौतमलाई अघि सारे । त्यसअघि भित्रभित्रै सरकारको काम कारबाहीबारे असन्तुष्टि छचल्किएको मात्र थियो, वैशाख १७ गते पोखियो नै । पार्टी कमिटीमा ओलीको राजीनामाको विषयले प्रवेश पाएको पनि त्यही बैठकदेखि हो । त्यसपछि वैशाख २० गते बसेको सचिवालय बैठकमा ओलीले तत्काल राजीनामा दिनु नपर्ने गरी नेताहरूले सहमति गरे, ओलीमाथिको सत्ता संकट तत्काललाई टर्यो । तर कोरोना कहरकै बीचमा नेताहरूका कोठे बैठक र गुटका भेलाले निरन्तरता पाए । यो सरकार ढाल्ने कि राख्ने भन्ने बहसमै केन्द्रीय नेताहरूले दुई महिना बिताए । असार १० मा सुरु भएको स्थायी कमिटी बैठकपछि पार्टीको विवाद छताछुल्ल भयो, सरकारको काम कारबाही र कोरोना नियन्त्रणमा अरू त परै जाओस्, प्रधानमन्त्रीको समेत ध्यान जान छाड्यो । असार १० यता परिस्थिति झन् अप्ठ्यारो मोडमा पुग्यो । नेताहरूले विधि, विधान र पद्धतिको छलफल भने पनि कुरा पदीय भागबन्डाकै विषयमा पुगेर अड्कियो । सरकारी निवास बालुवाटारभित्रै प्रधानमन्त्रीले छ्डोनुपर्छ भन्ने र छोड्नुहुन्न भन्नेहरूको समानान्तर बैठकसमेत यही बेला बस्यो, जतिखेर मुलुक कोरोना, बाढीपहिरोबाट आक्रान्त थियो । असार १४ गते प्रधानमन्त्री ओलीले आफूलाई सत्ताबाट निकाल्न भारतीय पक्ष लागेको र त्यसमा नेकपाका नेताहरूको समेत समर्थन रहेको बताएपछि आन्तरिक विवाद झन् उग्र बन्यो । असार १६ गतेको स्थायी कमिटी बैठकको एजेन्डा नै प्रधानमन्त्रीको राजीनामा बन्न पुग्यो । त्यसपछि न स्थायी कमिटीमा राम्ररी एजेन्डामा छलफल भयो न त सरकार महामारी नियन्त्रण हुने गरी काममा जुट्यो । बरु प्रधानमन्त्री ओलीले मन्त्रीहरूको अनौपचारिक बैठक राखेर आआफ्नो कित्ता क्लियर गर्न भने । ओलीले नै भनेझै नेताहरूको कित्ता साउन १३ गते क्लियर भयो, दाहाल पक्षधर मन्त्रीहरू दाहालले डाकेको स्थायी कमिटी बैठकमा बसे भने ओली पक्षधर नेता र मन्त्रीहरू आएनन् । साउन ३ गते मंसिरमा नै पार्टीको महाधिवेशन गर्ने र ओलीले पार्टीको नेतृत्व छाड्ने सहमति दुई अध्यक्षबीच भएको पनि थियो । त्यही दिनको सचिवालय बैठकले अध्यक्षद्वयको उक्त प्रस्तावलाई पारित गर्दै ठोस योजना ल्याउन सुझाव दिएको थियो । तर उक्त सहमति एक दिन पनि टिक्न सकेन, दाहाल ओलीले प्रधानमन्त्री या अध्यक्ष पदबाट राजीनामा दिनुपर्ने पूर्ववत् अडानमा फर्किए । असार १० देखि निरन्तर दाहाल पक्षधर नेताहरूले सुरुमा ओलीले दुवै पदबाट राजीनामा दिनुपर्ने माग राखे, त्यसपछि पार्टी अध्यक्ष र प्रधानमन्त्रीमध्ये एउटा पदबाट राजीनामा दिनुपर्ने भन्न थाले । दाहालनेपाल पक्षका कतिपय नेताहरूले पार्टी एकीकरणका लागि २०७५ जेठ २ गते भएको आलोपालो प्रणालीमा फर्किनुपर्ने तर्क पनि गरे । तर ओली दुवै पदबाट राजीनामा दिन्न जे गर्ने हो गर्नुस् भन्नु बाहेक अरू विकल्पमा छलफल गर्न तयार नै भएनन् । विवाद झन् चुलिँदै गयो, नेताहरूबीच संवाद हरायो । तर दोस्रो तहका नेताहरूले छलफल र वार्तालाई जारी राखेका थिए । साउन ३० गते समस्या समाधानको उपाय खोज्न भन्दै अध्यक्षहरूले महासचिव पौडेलको संयोजकत्वमा ६ सदस्यीय कार्यदल बनाए । एक सातामा काम सकेको कार्यदलले तयार पारेको प्रतिवेदनको सार ठ्याक्कै मंसिर ४ को हुबहु छ । दाहालले कार्यकारी अध्यक्ष भएर पार्टीको सम्पूर्ण काम गर्ने र ओलीले सरकार सञ्चालन गर्ने प्रस्ताव नै सहमतिको बिन्दु हो भने यो त पहिले नै सहमति भएको कुरा थियो । संकटको यो बेला जनताको घरदैलोमा हुनुपर्ने नेकपाले व्यर्थमा नौ महिनासम्म किन यति धेरै रडाको मच्चायो ? अब बस्ने पार्टी सचिवालय र स्थायी कमिटी बैठकले यो प्रश्नको जवाफ दिन सक्लान् ?"
समायोजन संशोधनको निर्णयविरुद्ध प्रदेश२ सर्वोच्चमा,"(काठमाडौं)  प्रदेश२ सरकारले कर्मचारी समायोजनसम्बन्धी संघीय सरकारको पछिल्लो निर्णयविरुद्ध सर्वोच्च अदालतमा रिट दायर गरेको छ । प्रदेशका मुख्यमन्त्री लालबाबु राउतले आइतबार सरकारको निर्णय संविधान र कानुनविपरीत रहेको भन्दै खारेजीको माग गरेर निवेदन दिएका हुन् । संघ, प्रदेश र स्थानीय तहमा समायोजन भइसकेका कर्मचारीको समायोजनसम्बन्धी समस्या समाधान गर्न नीतिगत व्यवस्था गर्ने निर्णय संघीय सरकारले गरेको थियो । समायोजन भइसकेका कर्मचारीको समायोजन संशोधन र मिलान का नाममा एक प्रदेशमा समायोजित कर्मचारीलाई अर्को प्रदेशमा, एक स्थानीय तहका कर्मचारीलाई अर्को स्थानीय तहमा पठाउन सकिने निर्णय गरिएको हो । त्यस्तै, संघमा समायोजन भएका कर्मचारीले चाहे प्रदेश र स्थनीय तहमा पठाउन सकिने पनि सरकारले गरेको निर्णयमा उल्लेख छ । संघीय मामिला तथा सामान्य प्रशासन मन्त्रालयको प्रस्तावमा मन्त्रिपरिषद्ले कर्मचारी समायोजनमा देखिएको समस्या समाधानका लागि केही नीतिगत निर्णय लिएको हो । तर उक्त निर्णय कार्यान्वयनमा नआउँदै संघीयता, संविधान र प्रशासनका विज्ञहरूले विरोध गरिरहेका छन् । प्रदेश २ सरकार त्यसविरुद्ध कानुन लडाइँमै उत्रेको छ । प्रदेश र स्थानीय तहमा समायोजन भएका कर्मचारीलाई संशोधनका नाममा भए पनि चलाउन पाउने अधिकार संघीय सरकारलाई समायोजन ऐनले दिएको छैन । मुख्यमन्त्री राउतले संविधान र समायोजन ऐनले प्रदेश तथा स्थानीय तहमा समायोजन भएका कर्मचारीलाई प्रदेश कानुनअनुसार मात्रै चलाउन सकिने भएकाले संघीय सरकारको निर्णय असंवैधानिक भएको बताए । उनले संघीयतालाई अस्थिर बनाइराख्न संघ सरकारले पटकपटक गलत निर्णयहरू लिँदै आएको आरोप लगाए । प्रदेशका प्रमुख सचिव वा मन्त्रालयका सचिवलाई ३४ महिनामै सरुवा गरिन्छ । त्यसवारे एकपटक पनि सल्लाह गरिँदैन, उनले भने, अब समायोजन भएर आएका कर्मचारीलाई पनि विभिन्न नाममा चलाउन खोज्नु संघीयताविरोधी कदम हो । अदालतमा विचाराधीन मुद्दाको ख्यालसमेत नगरी प्रदेशमा समायोजन भएर आएका विभिन्न उपसचिव र अधिकृतलाई संघमै काममा लगाउने गरी गरिएको निर्णयसमेत गलत भएको सर्वोच्चमा दिएको निवेदनमा मुख्यमन्त्री राउतले उल्लेख गरेका छन् । समायोजनमा चित्त नबुभेर अदालत गएका कर्मचारीको सन्दर्भमा अदालतबाट अन्तिम फैसला नआएसम्म पहिले कार्यरत निकायमै काममा लगाउन सकिने मन्त्रिपरिषद्को नीतिगत निर्णयमा भनिएको छ । त्यसको लाभ प्रदेशमा समायोजन भएर गएका राजस्व समूहका १४ जना उपसचिव तथा कैयौं लेखा अधिकृतहरूले पाउने भएका छन् । अदालतको निर्णय नआउँदै उनीहरूलाई पुनः संघमै फर्काउने बाटो खोल्नु संविधान र कानुनविपरीत हुने निवेदनमा दाबी गरिएको छ । सर्वोच्चमा दिइएको निवेदनमा संक्रमणकालीन अवस्थामा अर्थात् बढीमा एकपटक मात्र प्रदेश र स्थानीय तहमा कर्मचारी समायोजन गर्न सकिने संविधानको धारा ३०२ (२) को भावनाविपरीत समायोजनलाई पटकपटक चलाउन खोजिएको उल्लेख छ । कर्मचारी समायोजन ऐनको दफा २० (२) मा प्रदेश सेवामा समायोजन भएका कर्मचारी सम्बन्धित प्रदेश निजामती सेवामा र स्थानीय तहको सेवामा समायोजन भएका कर्मचारी स्थानीय सेवामा समायोजन भएको मानिने भनिएको छ । त्यस्तै, सोही ऐनको दफा १४(१) मा प्रचलित कानुनमा जुनसुकै कुरा लेखिएको भए तापनि यस ऐनबमोजिम प्रदेशका सेवामा समायोजन भएका कर्मचारीलाई प्रदेश कानुनमा तोकिएको अवधि पूरा भएपछि सम्बन्धित प्रदेश वा अन्तर्गतका कार्यालयमा सरुवा गर्न सकिनेछ भनिएको छ । संविधानको धारा २२७ मा गाउँपालिका र नगरपालिकाको कर्मचारी र कार्यालयसम्बन्धी व्यवस्था प्रदेश कानुनबमोजिम हुने उल्लेख छ । त्यस्तै, संविधानको धारा २८५ (३) ले प्रदेश मन्त्रिपरिषद्, गाउँ कार्यपालिका र नगरपाकिालकाले प्रशासन सञ्चालन गर्न आवश्यकताअनुसार कानुनबमोजिम विभिन्न सेवा गठन र सञ्चालन गर्न सक्ने भनेको छ । मुख्यमन्त्री राउतले आफ्नो निवेदनमा प्रदेश र स्थानीय तहका कर्मचारीका सम्बन्धमा संविधान र कानुनमा उल्लेखित ती प्रावधानतर्फ सर्वोच्चको ध्यानाकर्षण गराउँदै प्रदेश कानुन नबनेकै आधारमा प्रदेश र स्थानीय तहमा पुगेका कर्मचारीलाई संघले चलाउन पाउने कुनै कानुनी आधार नभएको दाबी गरेका छन् । उनले संघीय निजामती सेवासम्बन्धी विधेयक पारित नभएकैले प्रदेश सेवासम्बन्धी विधेयक ल्याउन कठिनाइ भएको बताएका छन् । काठमाडौंमा जारी निषेधाज्ञाका कारण सर्वोच्चले यतिबेला बन्दी प्रत्यक्षीकरणसम्बन्धी मुद्दा मात्रै हेर्ने गरेकाले मुख्यमन्त्री राउतका तर्फबाट पठाइएको निवेदनलाई अदालतले बुझे पनि त्यसको दर्ता र सुनुवाइ पछि मात्रै हुने भएको छ ।"
सीमामा निर्बाध आउजाउ,"मूल नाकामा घुइँचोरूपन्देहीको सुनौली मूल नाकाबाट भन्सारमा जाँचपासको काम भन्दै कार्ड भिरेर बिहानदेखि साँझसम्म ओहोरदोहर हुने गरेको छ । भारतीय भन्सार एजेन्ट संघ र भारतीय ट्रान्सपोर्ट कम्पनीका तर्फबाट जारी गरिएका कार्ड भिरेर भारतीय नागरिक सहजै नेपाल प्र्रवेश गर्ने गरेका हुन् । घाँटीमा कार्ड भिरेको देखेपछि सीमामा तैनाथ सुरक्षाकर्मीले पनि खासै सोधखोज गर्दैनन् । भैरहवा भन्सार क्लियरिङ एजेन्ट संघका अध्यक्ष असिम न्यौपानेले विभिन्न कम्पनीका प्रतिनिधि र मजदुरसमेत गरेर दैनिक ३४ सय भारतीय नागरिक नेपालतर्फ छिर्ने गरेको दाबी गरे । भैरहवा भन्सारमा नेपालीभन्दा भारतीय नागरिककै भीड बढी देखिन्छ, उनले भने, यस खालको आवागमनलाई नियन्त्रण गरिनुपर्छ । सीमावर्ती इलाका प्रहरी कार्यालय बेलहियाका अनुसार भारतबाट घर फर्किने नेपालीको संख्या पछिल्ला दिनमा दैनिक १ सयभन्दा कम छ । नेपालबाट भारततर्फ जानेको संख्या पनि दैनिक ५०६० छ । भन्सारमा जाँचपास र अन्य कामले नेपाल आउने भारतीयको संख्या पहिलाकै तुलनामा सरदर दैनिक एक सयको हाराहारीमा रहेको प्रहरी निरीक्षक ईश्वरी अधिकारीले बताए । माधव ढुंगाना (भैरहवा), नवीन पौडेल (नवलपरासी पश्चिम), मनोज पौडेल (कपिलवस्तु) र कमल पन्थी (बर्दिया()"
सतर्कताले हामी सुरक्षित,"हामीले अहिलेसम्म ३ सय ५० जना कोरोना संक्रमितको उपचार गरिसकेका छौं । करिब ६ सय जनाजति शंकास्पद बिरामीलाई हेरेका छौं । म गर्व पनि गर्छु कि अहिलेसम्म यहाँका कुनै पनि स्वास्थ्यकर्मीमा संक्रमण पुष्टि भएको छैन । हामीले पीपीईको प्रयोगमा कन्जुस्याइँ गरेका छैनौं । एकचोटि प्रयोग गरेको मास्क पनि प्रयोग गर्देनौं । संक्रमितले लगाएको कपडा, तन्ना, खोललगायत सामग्री केमिकल प्रयोग गरेर मेसिनमा धुन्छौं । केमिकल ट्रिटमेन्ट गरेर फोहोर व्यवस्थापनका लागि अटोक्लेभ गर्छौं । भौतिक दूरी कायम गरेका छौं । डिजिटल प्रविधि अपनाएका छौं । आईसीयूमा पनि नेगेटिभ प्रेसरयुक्त कोठाहरू छन् । हावा छानिएर मात्र भित्र जान्छ । आइसोलेसन पनि त्यसैअनुसार निर्माण गरिएको छ । त्यसैले पनि हामी अहिलेसम्म सुरक्षित छौं । खासमा आवश्यक सबै स्वास्थ्य सुरक्षा सतर्कता अपनाउनु नै हामीमा संक्रमण नहुनुको प्रमुख कारण हो । (कुराकानीमा आधारित)"
पत्रकार बानियाँको परिवारलाई नेजाको सहयोग,"तनहुँ (कास) कान्तिपुर दैनिकका पत्रकार स्वर्गीय बलराम बानियाँको परिवारलाई नेपालअमेरिका पत्रकार संघ (नेजा) ले ४ लाख ३१ हजार ९ सय ५१ रुपैयाँ सहयोग उपलब्ध गराएको छ । नेपाल पत्रकार महासंघका केन्द्रीय अध्यक्ष गोविन्द आचार्यले तनहुँको भानु नगरपालिका१३ मिर्लुङस्थित बानियाँको घरमा पुगेर उक्त सहयोग रकमको चेक परिवारलाई हस्तान्तरण गरे । स्वर्गीय बानियाँका छोराछोरीको शिक्षाका लागि महासंघको पहलमा अमेरिकामा बस्दै आएका पत्रकारहरूले सहयोग रकम पठाएको अध्यक्ष आचार्यले बताए । उहाँको असामयिक निधनले नेपाली पत्रकारिता क्षेत्रले ठूलो क्षति व्यहोर्नुपरेको छ, उनले भने, घटनाको निष्पक्ष छानबिनका लागि महासंघले आवाज उठाउँदै आएको छ । सम्बन्धित सबै पक्षसँग समन्वय र छलफल गरी सत्यतथ्य बाहिर ल्याउँछौं । प्रेस काउन्सिल नेपालका कार्यवाहक अध्यक्ष किशोर श्रेष्ठ, काउन्सिलका सदस्य खिलबहादुर भण्डारी, पत्रकार महासंघ गण्डकी प्रदेश समिति अध्यक्ष त्रिभुवन श्रेष्ठलगायतले परिवारजनप्रति समवेदना प्रकट गरेका थिए । गत साउन २६ गतेदेखि परिवारको सम्पर्कबाहिर रहेका बानियाँको शव भोलिपल्ट मकवानपुरको सिस्नेरीस्थित मान्डो जलविद्युत् परियोजनामा भेटिएको थियो ।"
११ सरकारी वकिलको कार्यालय उद्घाटन,"काठमाडौं (कास) महान्यायाधिवक्ता अग्नि खरेलले अनलाइनमार्फत देशभरका ११ वटा सरकारी वकिल कार्यालयको एकसाथ उद्घाटन गरेका छन् । सरकारी वकिल कार्यालयको संस्थागत सुदृढीकरणको योजनाअनुसार नयाँ ठाउँमा भवन बनाउने अभियान चलेको उनले बताए । खरेलका अनुसार अहिले देशभर थप १० वटा भवन निर्माणाधीन छन् । आइतबार उद्घाटन भएकोमा पोखराको उच्च सरकारी वकिलको कार्यालय पनि छ । अरू १० वटा भोजपुर, महोत्तरी, धनुषा, सिरहा, बर्दिया, सल्यान, हुम्ला, कैलाली, डडेलधुरा र दार्चुलाका जिल्ला सरकारी कार्यालय हुन् । महान्यायाधिवक्ता खरेलले आफ्नो तीस महिनाको कार्यकालमा तीसवटा भवन निर्माण भएको बताए । महान्यायाधिवक्ता कार्यालयले स्वास्थ्य मन्त्रालयछेवैको खाली जग्गामा जिल्ला सरकारी वकिलको कार्यालय काठमाडौं र विशेष सरकारी वकिलको कार्यालयका लागि भवन बनाउँदै छ । भूकम्पले क्षतिग्रस्त महान्यायाधिवक्ता कार्यालयको भवन पनि निर्माणाधीन छ ।"
श्रमिक उद्धार निर्देशिका अव्यावहारिक,"(काठमाडौं)  श्रम स्वीकृतिको म्याद गुज्रेका नेपाली श्रमिकलाई विदेशबाट उद्धार गर्न हवाई टिकट नदिने सरकारले मृत्युपछि शव ल्याउन भने तीन गुणासम्म बढी खर्च पनि उपलब्ध गराउने नीति लिएको छ । श्रम, रोजगार तथा सामाजिक सुरक्षा मन्त्रालयले अलपत्र परेका श्रमिकलाई स्वदेश ल्याउन बनाएको उद्धार तथा फिर्ती गर्नेसम्बन्धी निर्देशिकाले यस्तो व्यवस्था गरेको हो । सरकारले असार २९ मा जारी गरेको निर्देशिकाले श्रम स्वीकृतिको म्याद सकिएर अलपत्र परेका श्रमिकलाई सम्बोधन गर्दैन । निर्देशिकाको ३ नम्बर बुँदामा श्रम स्वीकृति नसकिएका, रोजगार अवधिभित्रै कोभिड१९ का कारणले रोजगारी गुमाई फर्कनुपर्ने, रोजगारीको प्रकृति तथा विदेशविदेशको आर्जनसमेतका आधारमा आफ्नै खर्चमा स्वदेश फर्कन नसक्ने, गन्तव्य देशका सरकार, रोजगारदाता र अन्य निकायबाट टिकट नपाउने र श्रम स्वीकृतिको अवधिभित्र फौजदारी अभियोगमा जेल परी आममाफी पाएकालाई मात्रै टिकट दिने उल्लेख छ । श्रम स्वीकृतिको म्याद समाप्त भएकालाई टिकट दिइँदैन । श्रम स्वीकृति म्याद समाप्त भई मृत्यु भएका श्रमिकको शव स्वदेश ल्याउने खर्च भने बोर्डबाट बेहोरिन्छ । जबकि उनीहरू वैदेशिक रोजगार कल्याणकारी कोषमा योगदान गरेरै विदेश गएका हुन्छन् । मलेसियाका लागि नेपाली राजदूत उदयराज पाण्डेले श्रम स्वीकृति लिई आएर समस्यामा परेका श्रमिकको हकमा एकै खालको नीति लिनुपर्ने बताए । निर्देशिकाले हामीलाई निराश बनाएको छ । करार अवधि भएकालाई मात्रै टिकट बेहोर्ने भनिएको छ । करार अवधि भएका श्रमिकको दायित्व त कम्पनीले लिन्छ । कम्पनीलाई दूतावासले जसरी पनि जिम्मेवारी लिन बाध्य बनाउँछ, पाण्डेले भने, श्रम स्वीकृतिको म्याद समाप्त भई अति आवश्यक परेका श्रमिकलाई हेर्नुपर्ने हो । त्यस्तोलाई बाँचेको अवस्थामा हेर्दैन । तर मृत्यु भएपछि शव लैजान खर्च उपलब्ध गराउँछ ।राजदूत पाण्डेले कोषबाट सुविधा पाउन कि जेल जानुपर्ने कि मर्नुपर्ने जस्तो देखिएको बताए । निर्देशिकाले जेलमा भएकालाई स्वदेश ल्याउन टिकट दिने प्रस्ट व्यवस्था गरेको छ । जसअनुसार मलेसियाको डिपोर्टेसन सेन्टरमा रहेका ८६ जनालाई टिकटको प्रबन्ध गर्न वैदेशिक रोजगार बोर्डले आइतबार झन्डै ४३ लाख रुपैयाँ पठाएको छ । बोर्डका कार्यकारी निर्देशक राजन श्रेष्ठले सबै श्रमिकलाई टिकटको दायराभित्र समेट्न नसकिने बताए । निर्देशिकाले रोजगारदाता, सरकारी निकाय, श्रमिक र म्यानपावर कम्पनीलाई जिम्मेवार बनाएको छ । यसको एउटा सीमा छ । सीमाभित्र रहेर काम गर्नुपर्छ, उनले भने, सबैलाई समेट्दा कोष रित्तिन्छ । श्रेष्ठले कानुनी दायरा उल्लंघन गर्ने श्रमिकलाई सम्बोधन गर्न नसकिने बताए । हामीले घाँटी हेरेर हाड निल्नुपर्छ, उनले भने, विदेशमा अलपत्र परेको शव झिकाउने दायित्व भने सरकारको हो । त्यसअनुसार काम भएको हो । उनले बोर्डमा रहेको सबै रकमले बढीमा एक लाख जनालाई मात्रै पुग्ने बताए । राजदूत पाण्डेले बाटोमा क्षयरोग लागेर जीवनमरणको दोसाँधमा भेटिएको श्रमिकलाई उपचार खर्च माग्दा कोषबाट रकम नआएको बताए । टीबी रोग लागेर २० केजीमा झरेका श्रमिकको उपचार अस्पतालमा भइरहेको छ । उनको श्रम स्वीकृतिको म्याद समाप्त भइसकेको छ । बोर्डको पैसाबाट उपचार गर्न मिल्दैन, उनले भने, यसबारे मैले श्रममन्त्रीसँग पनि कुरा राखें । लेखेर पनि पठाएँ ।असार २९ गते मन्त्रिपरिषद्बाट स्वीकृत निर्देशिकाले विदेशमा रहेका एक प्रतिशत श्रमिकलाई पनि सम्बोधन नगर्ने राजदूतहरूको बुझाइ छ । निर्देशिकामा उल्लेख गरिएका प्रक्रिया निकै झन्झटिलो भएको भन्दै नेपाली दूतावासहरूले कार्यान्वयन गरेका छैनन् । निर्देशिकामा राखिएका प्रक्रियालाई मात्रै पूरा गर्न पनि कम्तीमा १० साता लाग्नेछ । निर्देशिकालाई कसरी कार्यान्वयन गर्न सकिन्छ भनेर खाडी तथा मलेसियास्थित राजदूतहरूबीच छलफलसमेत भएको छ । कतारका लागि नेपाली राजदूत नारदनाथ भारद्वाजले निर्देशिकालाई पूर्ण रूपमा पालना गरी अलपत्र श्रमिकलाई टिकट उपलब्ध गराउने प्रक्रिया निकै जटिल रहेको बताए । निर्देशिका बनाउने बेला राजदूतहरूसँग छलफल गरिदिएको भए हुन्थ्यो । अहिले यथार्थ धरातलभन्दा बाहिर गयो, उनले भने, अहिले हामीले निःशुल्क टिकटका लागि सूचना निकाल्न सकेका छैनौं । सूचना नगरौं, सरकारको आदेश छ, गरौं प्रक्रिया निकै जटिल छ । सूचना जारी गर्नेबित्तिकै कसरी थेग्ने हो ? भारद्वाजले टिकटको सट्टा बोर्डबाट होटल क्वारेन्टाइन र पीसीआर खर्चको व्यवस्था गरिदिए थप प्रभावकारी हुने बताए । अहिले कम्पनीबाटै टिकटको प्रबन्ध भइरहेको छ । कम्पनी वा व्यक्ति आफैंले टिकट बेहोर्न सक्नेहरू जान्थे । जसले टिकट बेहोर्न सक्दैन, ती श्रमिकहरू छुटिन्थे, उनले भने, गइसकेकाहरूको होटल र पीसीआर खर्चको प्रबन्ध मिलाइदिए सरकारको उपस्थिति पनि देखिन्थ्यो ।निर्देशिकाको प्रक्रिया पूरा गर्दा समय लाग्ने हुँदा झन् तनाव सिर्जना हुने राजदूतहरूको ठम्याइ छ । जसले गर्दा निर्देशिका लागू भएको महिना दिन बित्दा पनि एक जनाले टिकट पाएको छैन । रोजगारदाताले टिकट उपलब्ध नगरेको प्रमाणित भएमा मात्रै बोर्डले टिकट दिने निर्देशिकामा उल्लेख छ । बोर्डले पहिलोपटक श्रम स्वीकृति लिई गएको एक वर्ष नपुग्दै रोजगारी गुमाएका कामदारलाई मात्रै शतप्रतिशत, एक वर्षभन्दा बढी काम गरिसकेकालाई ७५ प्रतिशत र पुनः श्रम स्वीकृति लिई गएका कामदारको टिकटको आधा खर्च मात्रै बेहोर्ने छ ।बोर्डबाट टिकट पाउन पीडित कामदारले नेपाली दूतावासमा आवेदन दिनुपर्नेछ । निवेदनमाथि दूतावासले सम्बन्धित मुलुकको सरकार, रोजगारदाता वा इजाजतपत्र प्राप्त संस्थाद्वारा कामदारलाई हवाई टिकट र खर्च उपलब्ध नहुने र सोको औचित्यपूर्ण कारण खोज्नुपर्नेछ । कामदारले सम्बन्धित देशमा प्राप्त गरेको आयआर्जनको विवरण खुल्ने रोजगार करारपत्र, काम गरेको अवधिको तलब तथा अन्य सुविधा नपाएको, रोजगारी गुमाउनुको कारण, कोभिड१९ सम्बन्धी स्वास्थ्य परीक्षण, कुनै अन्तर्राष्ट्रिय निकायबाट सहयोग नपाएको र स्वदेश फिर्ताका लागि पूर्ण वा आंशिक आर्थिक सहयोग नपाएको प्रमाणित भए मात्रै दूतावासले टिकटका लागि बोर्डलाई सिफारिस गर्नुपर्छ । दूतावासले टिकटका लागि रोजगारदातासमक्ष पहल गर्दा पनि नभए मात्रै बोर्डलाई सिफारिस गर्नुपर्ने निर्देशिकामा उल्लेख छ । कूटनीतिक नियोगले नेपालको इजाजतपत्र प्राप्त संस्थाले फिर्ती टिकटलगायत कामदारले रोजगारदाताबाट पारिश्रमिक सुविधा प्राप्त गर्न गरेको प्रयत्नका बारेमा लिखित रूपमा प्रमाण प्राप्त गरी संलग्न हुनुपर्नेछ । कूटनीतिक नियोगले प्रमाणित गरी परराष्ट्र मन्त्रालयमार्फत बोर्डमा पठाउनुपर्नेछ । प्रमाणित कामदारलाई कूटनीतिक नियोगले परराष्ट्र, पर्यटन र श्रम मन्त्रालयको समन्वयमा स्वदेश फिर्ता गर्नुपर्नेछ, निर्देशिकामा भनिएको छ । साउदीका लागि नेपाली राजदूत महेन्द्रसिंह राजपुतले निर्देशिकालाई कसरी व्यवहारमा उतार्न सकिन्छ भनेर अध्ययन भइरहेको बताए । स्थानीय हावापानीलाई सुहाउँदो भइदिए उत्तम हुने थियो, उनले भने, यसको हरेक पाइलापाइला चाल्दा समय लाग्छ । हाम्रो टिमले अध्ययन गरिरहेको छ । साउदीका लागि श्रम काउन्सिलर जीवन राईले निःशुल्क टिकट दिनेभन्दा घरफिर्तीका लागि चालिएको बाटो नै बिग्रिने हो कि भन्ने डर उत्पन्न भइरहेको बताए । दूतावासमा जतिले फोन गर्छन्, उनीहरू सबैले कम्पनी वा आफैंले टिकटको प्रबन्ध गरेका छन् । टिकट छैन भन्नेहरू नगन्य मात्रामा आएका छन्, उनले भने, टिकट नपाउनेलाई स्थानीयस्तरबाट स्रोत जुटाइरहेका छौं । निर्देशिकाअनुसार काम गर्ने जनशक्तिको अपुग छ । दूतावासले निवेदन लिन थाल्दा अगाडि बढिरहेका घरफिर्तीको प्रक्रियामा ठेस लाग्न सक्छ । राईले निर्देशिका लागू भएपछि आफैं टिकट काटेर आउने श्रमिकले सोधभर्ना लिन वैदेशिक रोजगार विभागमा आवेदन दिन सकिने व्यवस्थालाई बढी जोड दिनुपर्ने बताए ।वैदेशिक रोजगार बोर्डका कार्यकारी निर्देशिक श्रेष्ठले सर्वोच्च अदालतको आदेशभित्र रहेर निर्देशिका बनाइएको बताए । कसलाई टिकट चाहिने र कसलाई नचाहिने विषय दूतावासले नै छुट्याउन सक्छ भनेर सबै जिम्मेवारी दूतावासलाई दिइएको हो, उनले भने, निर्देशिका झन्झटिलो छैन । आप्रवासन मामिलाका श्रम विज्ञसमेत रहेका इक्विडेम अनुसन्धान केन्द्रका दक्षिण एसिया निर्देशक रामेश्वर नेपालले करारभित्र रहेको भन्दा गैरकानुनी हैसियत भएका श्रमिकलाई टिकटको बढी जरुरी रहेको बताए । कम्पनीमै काम गरिरहेका श्रमिकहरूलाई टिकट दिने पहिलो दायित्व रोजगारदाताको हो । रोजगारदाताले दिन सकेन भने गन्तव्य देशको हो, उनले भने, कसैले जिम्मेवारी नलिए मात्रै नेपाल सरकारको दायित्वभित्र पर्ने अन्तर्राष्ट्रिय कानुन र श्रम सम्झौताले बोल्छ । राष्ट्रिय मानव अधिकार आयोगले गन्तव्य देशमा तलब भुक्तानी नपाएका, रोजगारीबाट निष्कासन गरिएका, बेतलबी बिदामा पठाइएका र स्वदेश फिर्तीको हवाई टिकट नदिइएका लगायतका मानव अधिकार तथा श्रम अधिकार हननमा पारिएका नेपाली श्रमिकहरूको न्यायमा पहुँच तथा क्षतिपूर्ति सुनिश्चित गर्न गन्तव्य देशका सरकार, रोजगारदाता र नेपालस्थित श्रमिक भर्ना गर्ने निजी संस्थाहरूलाई जिम्मेवार बनाउनुपर्ने जनाएको छ । यसका लागि आवश्यकताअनुसार उच्चस्तरीय राजनीतिक तथा कूटनीतिक पहल गर्नुपर्छ, आयोगका सदस्य सुदीप पाठकले भने, मानव अधिकार र श्रम अधिकार हननमा पारिएका तर स्वदेश फिर्तीका लागि हवाई टिकटलगायतको खर्च आफैंले बेहोर्नुपरेका आप्रवासी नेपाली श्रमिकहरूको सो खर्च सोधभर्ना दिलाउने व्यवस्था गर्नुपर्छ ।"
दुबईमा अलपत्र २६२ यात्रुको उद्धार,"काठमाडौं (कास) नेपाल वायुसेवा निगमले दुबईमा अलपत्रमध्येका २ सय ६२ नेपाली कामदारलाई आइतबार उद्धार गरी काठमाडौं ल्याइपुर्याएको छ । साँझ ७ बजे काठमाडौं उत्रिएको विमानमा दुई शिशु र एक नेपालीको शवसमेत ल्याइएको त्रिभुवन अन्तर्राष्ट्रिय विमानस्थल कार्यालयले जनाएको छ । गत सोमबार दुबई पुगेर पनि निगमको वाइडबडी विमान यी यात्रुलाई नल्याई रित्तै काठमाडौं फर्किएको थियो । आइतबार बिहान साढे ९ बजे काठमाडौंबाट उडेको वाइडबडीमार्फत १ सय ६४ यात्रु र एक शिशुसमेत दुबई उत्रिएका थिए । आइतबार नै त्रिभुवन विमानस्थलमा योसहित चारवटा चार्टर उडान भए । जसमा हिमालय एयरलाइन्सका दुईवटा विमान मेडिकल कार्गो लिन साँझ चीनको कुन्मिङ गएका थिए । बिहान रसियन भोल्गा डेनेपर एयरलाइन्सको कार्गो विमान इलुजन७६ श्री एयरलाइन्सका दुईवटा हेलिकप्टर ल्याएर काठमाडौं आएको थियो । यस दिन आन्तरिकतर्फ पाँचवटा चार्टर उडान भए । जसमा तारा एयरको विमान कार्गो लिएर लुक्ला गएको थियो भने सीता एयरको विमान ८ जना यात्रु लिएर नेपालगन्ज पुगेको थियो । त्यसैगरी प्रभुको हेलिकप्टर पोखरा, एयर डाइनेस्टीको विराटनगर र मनाङ एयरको हेलिकप्टर लुक्ला प्रस्थान गरेका थिए ।"
सहज छैन होम आइसोलेसन,"जनचेतनाको कमीसंक्रमितलाई होम आइसोलेसनमा राख्न सहज भने नभएको नगर प्रमुखहरू बताउँछन् । अझै पनि जनचेतनाको कमी छ, नगरपालिकाको स्वास्थ्य र सुरक्षा टोली घरघरमा पुगेर सम्झाउँदासमेत कतिपयले संक्रमितका परिवारलाई अपमान गरेको पाएका छौं, मध्यपुर थिमि नगर प्रमुख श्रेष्ठले भने । यसअघि संक्रमित बसोबास गरेको क्षेत्रमा प्रवेश निषेधसंक्रमित क्षेत्र उल्लेख गरी ब्यानर राख्ने गरेको भए पनि पछिल्लो समय घरको कम्पाउन्ड क्षेत्रमा डोरी टाँगेर मात्र सिल गर्ने गरेको उनको भनाइ छ ।काठमाडौं महानगरपालिकाका कोभिड१९ फोकल पर्सन ज्ञानबहादुर ओलीका अनुसार होम आइसोलेसनमा बसेर १४ दिन पार गरिसकेपछि पीसीआर परीक्षण गरिँदैन । होम आइसोलेसनमा १४ दिन पार गरेपछि कुनै पनि लक्षण देखिएको छैन भने उनीहरू निको भइसकेको बुझिन्छ । केही लक्षण देखिएको खण्डमा थप एक साता आइसोलेसनमा बस्नुपर्ने हुन्छ, उनले भने । संक्रमण पुष्टि भएपछि लक्षण देखिएका संक्रमितलाई अस्पताल र लक्षण नदेखिएका संक्रमितलाई होम आइसोलेसनमा बस्ने व्यवस्था छ । अस्पतालमा बस्नेलाई सरकारले सबै सुविधा दिए पनि होम आइसोलेसनमा त्यस्तो नभएको संक्रमितहरूको भनाइ छ । पछिल्लो समय होम आइसोलेसनमा बस्ने संक्रमितको संख्या बढ्दै गएपछि टोखा नगरपालिकाले प्रतिव्यक्ति दैनिक ३ सय ५० रुपैयाँ दिने निर्णय गरेको छ । सन्तुलित भोजनका लागि उक्त रकम उपलब्ध गराउन लागेको नगर प्रमुख प्रकाश अधिकारीले बताए । स्वास्थ्य शाखाले प्रमाणित गरिसकेपछि होम आइसोलेसनमा बसेकाहरूलाई एकमुष्ट रकम उपलब्ध गराउनेछौं, उनले भने । नगरपालिकामा हालसम्म ९३ जनामा संक्रमण देखिएकामा ३८ जना होम आइसोलेसनमा छन् । काठमाडौं महानगरपालिकामा शनिबारसम्म १ हजार ४ सय ११ जना संक्रमित छन् । जसमध्ये ३ सय ४२ जना होम आइसोलेसनमा छन, ८ जना संक्रमितको मृत्यु भएको छ । बाँकी अस्पतालमा छन् । कोभिड फोकल पर्सन ओलीका अनुसार पहिला इपिडिमियोलोजी तथा रोग नियन्त्रण महाशाखा (ईडीसीडी) ले नै तथ्यांक राखेको र पछि महानगरले तथ्यांक राख्न सुरु गरेकाले हालसम्म निको भएर जानेको संख्या यकिन हुन सकेको छैन । होम आइसोलेसनका संक्रमितहरूको दैनिक स्वास्थ्य अवस्था मात्र जानकारी लिइरहेको र गम्भीर अवस्था भएको खण्डमा अस्पताल लैजाने व्यवस्था गरिरहेको महानगरका प्रवक्ता ईश्वरमान डंगोलले बताए । परिवार नै संक्रमित भएको घरमा संक्रमितले नै पैसा तिर्ने सर्तमा खाद्यान्न पुर्याउने व्यवस्था छ, उनले भने, छाक टार्नै समस्या भएका संक्रमितको हकमा महानगर छँदै छ । आइतबार काठमाडौं महानगरमा १ सय २६ संक्रमित थपिएका छन् । चन्द्रागिरि नगरपालिकामा ५३ जना संक्रमित छन् । जसमध्ये होम आइसोलेसनमा २८ जना छन् । विपन्न परिवारलाई १५ दिनलाई पुग्ने राहत वितरण गरेको नगरपालिकाका प्रवक्ता हरिभक्त महर्जनले बताए । कीर्तिपुर नगरपालिकाका २४ जना संक्रमितमध्ये १६ जना निको भइसकेका छन्, ७ जना होम आइसोलेसनमा छन् । एक जनाको मृत्यु भएको छ । नगरपालिकाले दैनिक फोनमार्फत नै होम आइसोलेसनमा बसेकाहरूको जानकारी लिने गरेको उपमेयर सरस्वती खड्काले बताइन् । कागेश्वरी मनोहरा नगरपालिकामा ७५ जना संक्रमित छन् । मूलपानी नगर अस्पतालको आइसोलेसनमा रहेका संक्रमितलाई खाना र स्वास्थ्य सेवा प्रदान गरे पनि घरमा रहेका संक्रमितलाई कुनै सेवा नदिएको मेयर हरिकृष्ण थापाले बताए । संक्रमित निको भए पनि समुदायको डरले पहिचान लुकाउँदा होम आइसोलेसन र अस्पतालमा कति छन् भन्ने यकिन तथ्यांक नै नरहेको नगर कर्मचारीहरू बताउँछन् । समाजको अवहेलनाको डरले कतिपय निजी अस्पतालमा गएर परीक्षण गर्ने गरेका छन्, तारकेश्वर नगरपालिकाका स्वास्थ्य प्रमुख जनार्दन अधिकारीले भने, आफूखुसी अस्पताल जाने र घरमा नै लुकेर बस्ने संक्रमितले गर्दा घर र अस्पतालमा रहेको संक्रमितहरूको संख्या तोक्न सकिएको छैन ।"
सरकारको उपस्थिति शून्य,"दुई ठूला कम्युनिस्ट पार्टी मिलेर बनेको दुईतिहाइ नजिकको सरकारले के के नै गर्ला भन्ने अपेक्षा थियो तर आशाअनुरूप काम हुन सकेन । कोरोना कहरले विश्व अर्थतन्त्र नै डामाडोल भइरहेको बेला नेपाल पनि नराम्ररी प्रभावित भइरहेको छ । लामो लकडाउनले नागरिकको जनजीवन चल्नै नसक्ने गरी अस्तव्यस्त भइसकेको छ । केही समय खुलाइएको लकडाउनमा सरकारले आफ्ना कमर्चारीलाई टन्नै खान पुग्ने गरी कर संकलन गर्न भ्यायो । त्यसो त सरकारले कर उठाउनकै लागि केही समय लकडाउन खोलेको हो पनि भनिन्छ । निजी क्षेत्रका कर्मचारीलाई कसरी व्यवस्था गर्ने भन्ने कुनै योजना सरकारसँग छैन । शैक्षिक संस्था, पर्यटन व्यवसाय, होटलहरू पाँच महिनादेखि ठप्प छन् र कसरी सञ्चालन गर्ने भन्नेतिर कुनै सोच रहेको पाइँदैन । कोरोना भाइरस निर्मूल हुने भाइरसै होइन भनेर सम्बन्धित क्षेत्रका विज्ञहरूले भनिरहेका छन् । यसविरुद्धको खोप नआउँदासम्म सधैँभरि लकडाउन गरेर जनजीवन चल्न सक्दैन । सरकरले गम्भीर रूपमा सावधानी अपनाएको छैन । आफूले कसरी कमाउने र आफ्ना कर्मचारीलाई कसरी पारिश्रममिक दिलाउने भन्ने मात्रै सरकारले सोचिरहेको छ ।एकातिर कोरोनाको यो अवस्था छ भने अर्कातिर देशका विभिन्न ठाउँमा बाढीपहिरोले गाउँ बगाइरहेको छ । त्यस्ता ठाउँमा सरकारको उपस्थिति शून्य छ । देशमा तीन तहका सरकार छन् तर जनतालाई परेको बेला टन्नै सरकार भए पनि कसैको सहयोग नपाउने रहेछन् । कतिपय स्थानमा ७२ सालको भूकम्पपछि बस्न नहुने भनेर विज्ञले रातो स्टिकर टाँसिदिदा र स्थानीयले आफ्नो बस्ती जोखिममा रहेको बताउँदा पनि सरकार कानमा तेल हालेर बस्यो । यसले सरकारको उपस्थिति नभएकै हो भन्ने पुष्टि गर्छ । पहिरोले सिन्धुपाल्चोक, अछाम, जाजरकोटलगायतका जिल्लामा बस्ती नै सखाप पारिसकेको छ । जोखिमपूर्ण ठाउँका बस्तीहरूलाई सुरक्षित स्थलतिर स्थानान्तरण गर्नुपर्ने आवश्यकता टड्कारो रूपमा देखा परेको छ । तर सरकार राहतको नाममा चरालाई चारो हालेजसरी सीमित रकम बाँडेर आफ्नो दायित्वबाट पन्छिन खोजिरहेछ । चुनावका बेला गल्लीगल्ली चहार्ने नेताहरू जब विपत् आउँछ तब आकाशबाट रमिता हेरेर फर्किन्छन् । यस्ता नेतासँग जनताले अर्को चुनावमा हिसाबकिताब खोज्ने नै छन् । सुजन देवकोटा, पालुङ्टार४, गोरखागुटउपगुटको खिचातानी, द्वन्द्व र पदको झगडाले चिरा पर्ने अवस्थामा पुगेको सत्ताधारी दल, नयाँ कार्यदलले टालटुले प्रतिवेदन अध्यक्षद्वयलाई बुझाएपछि हालका लागि औपचारिक विभाजनबाट जोगिएको छ । सिद्धान्त र योजनासहित राज्य सञ्चालन गर्नेभन्दा बिचौलिया धन्दामा रमाउन थालेको नाम मात्रको कम्युनिस्ट पार्टीमा पहिल्यैदेखि भुसको आगो दन्किरहेको थियो । यसपटक जेनतेन जोगिएपछि अध्यक्ष केपी शर्मा ओली अबको बाँकी कार्यकाल प्रधानमन्त्री रहनेछन् भने पुष्पकमल दाहाल कार्यकारी अध्यक्ष भएर पार्टी सञ्चालन गर्नेछन् । कार्यदलको प्रतिवेदन अध्ययनपछि मन्त्रीमण्डल पुनर्गठन गरिने हल्ला सुन्नमा आएका छन् । काम राम्रो गरेर देखाउन नसकेका मन्त्री महोदयहरूलाई बिदा गर्ने उपयुक्त समय यही हो । शिक्षामन्त्री, खानेपानीमन्त्री, अर्थमन्त्री, परराष्ट्रमन्त्री, श्रममन्त्री, वनमन्त्रीहरूको कार्यशैलीप्रति जनता रुष्ट छन् । कृषिमन्त्रीले पनि यो खेतीपातीको मौसममा मलबीउको व्यवस्थापन गर्न सकेका छैनन् । गरिब जनताको अपेक्षा पूरा गर्ने कसम खाएर सिंहदरबार छिरेको कम्युनिस्ट पार्टीको कार्यशैलीमा सुधार आओस् भनेर जनताले केही समय धैर्य गर्लान् तर सरकारले सधैँ यो अवसर पाउँदैन । अब गतिशील मन्त्रीहरू ल्याएर समग्र रूपमा खरो उत्रिने कि भित्तामा फोटा टाँसेर सिंहदरबारबाट बिदा हुने ? कृष्ण कुम्पुरे, आदमटार, धादिङ"
निषेधाज्ञाले महामारी रोक्न सकिन्न,"निषेधाज्ञा मात्रै समाधान होइन समाचारको विषयवस्तु सान्दर्भिक छ । संक्रमित संख्या बढेसँगै प्रशासनले धमाधम निषेधाज्ञा जारी गरिरहेको छ । हिँडडुल गर्न रोक लागेको छ । तर जनस्वास्थ्य विज्ञहरूले ठोस योजनाबिना निषेधाज्ञाले मात्र कोभिड१९ नियन्त्रण नहुने बताएका छन् । सरकारले लकडाउननिषेधाज्ञा जारी गरेको झन्डै ५ महिना बितिसकेको छ । सो अवधिमा प्रभावकारी कदम चाल्ने प्रशस्त समय पाएको सरकारले कोरोना भाइरस संक्रमण नियन्त्रणमा कस्तो योजना तर्जुमा गर्यो ? महामारी तथा विपद् व्यवस्थापन गर्न हरेक जिल्लामा स्वास्थ्य प्राविधिकसहितको रेपिड रेस्पोन्स टिम गठन भैसकेको छ । सो टिमलाई अभिमुखीकरण तालिम दिएर परिचालन गर्न किन सकिएन ? यति ठूलो महाव्याधि नभए पनि सरुवा रोगको रोकथाम तथा नियन्त्रण गर्न सक्षम रेस्पोन्स टिमलाई नजरअन्दाज गरी संघस्तरको र प्राविधिक बिनाको मन्त्रीसहितको सीसीएमसी किन गठन गरियो ? संघले लकडाउननिषेधाज्ञा मात्रै जारी गरेर जनतालाई घरमै थुन्ने सिफारिस गरिरहेछ । ओम्नी समूहमार्फत प्रक्रिया मिचेर चर्को मूल्यमा स्वास्थ्य सामग्री खरिद गर्नेबाहेक सीसीएमसीले खासै अरू केही काम गरेन । योजनाबिनाको लकडाउन, सिल र निषेधाज्ञाले नागरिकको जीवन र मुलुकको आर्थिक स्थिति डामाडोलबाहेक अरू के भयो ? सीसीएमसीले निषेधाज्ञाको सिफारिस गर्छ अनि सरकारबाट निर्णय भैहाल्छ । एकातिर निषेधाज्ञा छ तर अर्कोतिर संक्रमितको संख्या बढेको बढ्यै छ । ठोस योजनाबिनाको निषेधाज्ञाले आफैँ कोरोना महामारी नियन्त्रण हुन्छ ? सरकारले खर्चको फेहरिस्त सुनाउनुको साटो सांसद विकास कोषको रकम र गाडी किन्ने पैसा जोगाएर कोरोना नियन्त्रणका विभिन्न जनचेतनामूलक कार्यक्रम गर्नुपर्छ । गंगाराज अर्याल, पाणिनि८, अर्घाखाँचीकोरोना संक्रमितको संख्या ३२ हजारको हाराहारीमा पुगेको छ र अझ संख्या निरन्तर बढिरहेको छ । दिनहुँ १०११ जनाको मृत्यु हुन थालेपछि निकट भविष्यमा कोरोना भयावह हुने संकेत देखिएको छ । तराई र मध्यपहाडी क्षेत्रका अधिकांश जिल्लामा संक्रमण बढेसँगै नियन्त्रण र उपचारका प्रयास सन्तोषजनक देखिएको छैन । सर्वसाधारण मात्र नभएर सुरक्षाकर्मी, स्वास्थ्यकर्मीसमेत संक्रमित हुन थालेपछि सरकारको कदम डगमगाउन थालेको छ । अझ कोरोना समुदायस्तरमै पुगिसकेको अनुमान भइरहँदा जिम्मेवार सरकारी पदाधिकारी एवं समाजका अधिकांश व्यक्तिमा शारीरिकभन्दा मानसिक तनाव बढ्दै छ । बाहिरफेर कतै नजानेहरूलाई पनि कोरोना देखा पर्नु र कसरी भाइरस उनीहरूसम्म आइपुग्यो भन्ने थाहा नहुनुले विज्ञहरूसमेत अन्योलग्रस्त छन् । जसरी आकाशमा उडिरहने बाजले जमिनका ढुक्कुर, परेवालाई एकै झप्कामा आफ्नो सिकार बनाउँछ, कोरोनाको आक्रमण पनि त्यस्तै देखिएको छ यतिबेला । को सिकार बन्ने हो थाहै हुँदैन । सधैँ तनावमा रहने, बनको बाघले खाओस्, नखाओस् मनको बाघलाई खुवाइरहने बानी त्यागेर सतर्कताका साथ कोरोनासँग लड्ने क्षमता अभिवृद्धि गर्नु अपरिहार्य छ । भुवनेश्वर शर्मा, चन्द्रागिरि२, काठमाडौँ"
स्वास्थ्यकर्मीलाई सद्भाव चाहिन्छ,"कोरोना महामारीका कारण अस्पताल भरिभराउ छ । स्वास्थ्यकर्मीको नियमित ८ घण्टाको ड्युटीलाई बढाएर १५ घण्टा पुर्याइएको छ । भ्यान्टिलेटर, आईसीयू र आइसोलेसन कक्ष सबै भरिएका छन् । संक्रमणको कारण ज्यान गुमाउनेको संख्या बढ्दो छ । बिस्तारै महामारीले स्वास्थ्यकर्मीलाई पनि समाउन थालिसकेको छ । १९ स्वास्थ्यकर्मी संक्रमित भइसकेका छन् । हाम्रो समाज भने तिनै स्वास्थ्यकर्मीप्रति असामाजिक बन्दै गइरहेको छ । भरतपुरमा होस् वा बानेश्वरमा स्वास्थ्यकर्मीमाथि भएको आक्रमण खेदजनक छ । केही नकारात्मक सोच भएका व्यक्तिको उक्साहटमा स्वास्थ्यकर्मीप्रति दुर्व्यवहार गरियो । हाम्रो मुलुक स्वास्थ्य संरचनामा कमजोर छ ं। हामीले भौतिक पूर्वाधार र दक्ष जनशक्तिको अभाव भोगिरहेका छौँ । यो जान्दाजान्दै पनि भीडले सेतो कोटको सम्मान गरेन । कम्तीमा सम्मान गर्न नसक्नेले दुर्व्यवहार पनि त नगर्नु । यदि यस्तै भइरहने हो भने भोलि सिर्जना हुने परिस्थितिको जिम्मेवारि कसले लिन्छ ? अतः सरकार, मौजुदा कानुनलाई संशोधन गरेर कुनै पनि ठाउँमा व्यक्ति विशेषले पद र प्रतिष्ठाको दुरुपयोग गरेर स्वास्थ्यकर्मीको मनोबल गिराउने काम गर्छ भने उसलाई कडाभन्दा कडा कारबाही गर्नुपर्छ । रामकृष्ण बराल, जोरपाटी५, काठमाडौँ"
प्रहरीकै सुरक्षा कसले गर्ने ?,"संक्रमण देशैभरि तीव्र गतिमा फैलिरहेको छ । यस्तोमा जनताको सुरक्षामा खटिने प्रहरीमै संक्रमण बढ्नुले थप निराश बनाइरहेछ । संक्रमित जिल्लाहरूबाट जथाभावी मानिस ओहोरदोहोर गर्न थालेपछि उनीहरूलाई रोक्न प्रहरी नै खटाउनपर्यो र प्रहरी संक्रमितहरूसँग प्रत्यक्ष सम्पर्कमा आए । संक्रमण समुदायमा नफैलियोस् भनेर खट्दाखट्दै कोरोनाले प्रहरीलाई भेट्यो । सरकारले भनेजस्तो जनताले कोरोना रोकथामका उपाय पालना गरेको भए सायद संक्रमणको ग्राफ उकालो लाग्ने थिएन । जनस्तरबाट व्यापक हेलचेक्राइँ भएपछि त्यसलाई रोक्न सडकमा प्रहरी ओराल्दा, उनीहरू नै संक्रमित भए । राज्यले ड्युटीमा खट्ने हरेक प्रहरीलाई सेनिटाइजर, पन्जा, मास्कलगायतका आवश्यक सामग्री उपलब्ध गराएर मात्र संक्रमित जिल्लामा खटाउनुपर्थ्यो । नेपालभारत सीमा र संक्रमण फैलिरहेको जिल्लामा खट्ने प्रहरीलाई अघिपछि जस्तो सामान्य मास्क मात्र दिइयो । अरूलाई संक्रमण फैलिन नदिने प्रहरी नै संक्रमणले थलिएपछि शान्ति सुरक्षा कसरी कायम गर्ने ? जटिल परिस्थितिलाई बुझेर जनसमुदायले कडाइका साथ स्वास्थ्य सुरक्षाका नियम पालना गर्ने हो भने प्रहरी सडकमा निक्लनु पर्दैनथ्यो ।लकडाउनले जनतालाई थुनेर सत्ताको लडाइँमा मस्त रमाउने मौका नेताहरूलाई दियो । सरकारको सम्पूर्ण ध्यान आफ्नो कुर्सी जोगाउनमा गयो । यस्तो बेतिथिविरुद्ध युवाहरू आन्दोलित भए । आक्रोशका आवाज सडकमा पोखिन थाल्यो । यो आन्दोलनलाई नियन्त्रण गर्न पनि प्रहरी नै अगाडि आउनुपर्यो । संक्रमित हुने जोखिम हुँदाहुँदै प्रहरी आफ्नो प्रवाह गरेनन् वा उनीहरूलाई सडकमा उत्रिन बाध्य पारियो । प्रहरीमा संक्रमण तीव्र हुनुमा सरकारको बेवास्ता र जनताको हेल्चेक्राइँ जिम्मेवार छ । बुझेर वा नबुझेर गल्ती हामी गर्छौं अनि त्यसको निगरानी प्रहरीले गर्नुपर्छ । सरकारले आह्राएको मान्नैपर्ने र जनताको सुरक्षा पनि गर्नैपर्ने हुनाले प्रहरी चेपुवामा परे । महामारीले प्रहरी र उनीहरूको परिवारलाई त्रसित बनाइरहेको छ । यसमा सरकार गम्भीर बन्नैपर्छ । प्रहरीका हाकिमहरूले कुर्सीमा बसेर आदेश दिने मात्र होइन, फिल्डमा खट्नेहरूलाई स्वास्थ्य सुरक्षाका के कस्ता सामग्री आवश्यक छ भन्नेबारे पनि ध्यान दिन जरुरी छ । गोविन्द विक, बूढानीलकण्ठ१२, काठमाडौँ"
"छटपटीमा जनता, शीतनिद्रामा सरकार","उल्टो बाटोमा सरकारतर सरकार उल्लिखित कुनै पनि आयाममा विज्ञहरूले देखाएको त्यो प्रस्ट बाटो नियतवश नै हिँड्न चाहेन । स्रोत र चेत नभएर त्यसो गरिएको होइन । हरेक जिल्लालाई दस करोड नै रकम एकैपल्ट उपलब्ध गराएको भए पनि जम्माजम्मी बढीमा आठ अर्ब रुपैयाँ लाग्थ्यो । महामारीको आयतनका दृष्टिमा राज्यका लागि त्यो ठूलो रकम होइन । तर, कमिसनको तीव्र मोहमा परेर संघीय सरकारले ठूलो रकमको एकीकृत खरिदलाई बिलकुलै विकेन्द्रित गर्न चाहेन । अझै गरेको छैन ।सरकारसरकारबीच (जीटुजी) को आवरणमा स्वास्थ्य सामग्री खरिदमा सरकारले नेपाली सेनालाई मुखौटो बनायो । सेनाको भूमिकालाई विवादमा तानियो । त्यसमा पनि माफियातन्त्र नै अदृश्य रूपमा हावी भयो । सेनाले सामग्री ल्याउने पहिलो खेपको उडानबाट पीसीआर किट रहेको प्याकेट जहाज उड्ने अन्तिम समयमा कसैको इसारामा चलाखीपूर्ण तरिकाले अफलोड गराइएको थियो । त्यो किट नछुटोस् भन्ने सन्देश निरन्तर पठाउँदापठाउँदै यस्तो घटना गराइयो र त्यसको अपजस सेनालाई दिइयो । यसपछि, सेना र उसको तालुकी मन्त्रालयबीचको सम्बन्धमा चिसोपन आयो । विवादलाई मत्थर पार्न सेना अहिले प्रेस विज्ञप्तिको सहारा लिनुपर्ने अवस्थामा आइपुगेको छ ।अर्को महत्त्वपूर्ण पक्ष, सरकारले महामारी नियन्त्रणमा असल नियतले काम गरेन । यसका तीनवटा प्रस्ट परिदृश्य छन् । पहिलो, महामारी नियन्त्रण, शान्तिसुरक्षा र जीविकोपार्जन व्यवस्थापनका लागि कानुनी रूपले नै प्रस्ट जिम्मेवारी पाएका र तदनुरूपको संस्थागत संरचना निर्माण गरिएका अग्रमोर्चामा रहेर काम गर्नुपर्ने मन्त्रालयहरू क्रमशः स्वास्थ्य, गृह, संघीय मामिला र अर्थ मन्त्रालयहरूको भूमिकालाई प्रारम्भदेखि नै गौण बनाइयो । सीसीएमसी नामको संविधान र कानुनले नचिनेको नयाँ संरचना मात्र बनाइएन, त्यसलाई नीतिगत निर्णयमा सीमित नराखेर विभागीय प्रकृतिको स्वास्थ्य सामग्री आदि खरिद गर्ने र अति संवेदनशील विषयहरूमा समेत अपरिपक्व एवम् लहडी निर्णयहरू गर्ने छुट दिइयो । ती मन्त्रालयको नेतृत्व गर्ने भनिएका आत्मसम्मानशून्य मन्त्रीहरूले त्यसको प्रतिवाद प्रधानमन्त्रीसँग गर्ने र आफूले पाएको वैधानिक अधिकार प्रयोग गर्ने हैसियत देखाएनन् । यसबाट गैरजिम्मेवारीको अभ्यास बढ्यो र अहिलेको अराजक स्थिति पैदा भयो ।दोस्रो, स्थानीय र प्रादेशिक सरकारहरूलाई स्वास्थ्य पूर्वाधार निर्माणदेखि टेस्टिङ, ट्रेसिङ र ट्रिटमेन्ट को सकेसम्म व्यवस्था र नसके समन्वय गर्ने भूमिकामा अघि सार्न कन्जुस्याइँ गरियो । स्रोत र सहयोग दिइएन । अहिले दोहोर्याएर निषेधाज्ञा जारी गर्ने बेलासम्म आइपुग्दा जिल्ला प्रशासन कार्यालयहरूको भूमिका स्थानीय सरकारहरूको भन्दा अगाडि देखिएको छ । स्थानीय सरकारहरू, कारण जेसुकै होस्, फेरि छायामा धकेलिएका छन् । केही ठाउँमा उद्देश्यहीन लकडाउन लगाउन संघीय सरकारको सिको गरेका स्थानीय जनप्रतिनिधिहरूसँग लकडाउनलाई महामारी नियन्त्रणका लागि सदुपयोग गर्ने कामको कुनै प्राथमिकता सूची छैन । यस्तो तयारीबिना गरिने लकडाउनको परिणति अझ खराब हुन्छ भन्ने चेत उनीहरूमा छैन । स्थानीय तहको राहत, रोजगारी सिर्जना, कृषि बजारको व्यवस्थापन र आपूर्ति सहजतामा पनि स्थानीय सरकारहरू अपेक्षाअनुरूप प्रभावकारी देखिएनन् । यसले सिंगो संघीय राज्य प्रणालीको औचित्य र प्रभावकारितालाई प्रश्नको घेरामा ल्याएको छ । संघीय सरकारले चाहेको पनि त्यही थियो । स्थानीय र प्रादेशिक सरकारहरूको हैसियत परख गरेपछि अहिले स्थानीय तहका कर्मचारी परिचालन पनि कुनै बहानामा आफैं गर्ने हुँकार संघीय सरकारले गरेको हो । संघीय शासनको मर्मलाई यसरी अवमूल्यन गर्नुको दुष्परिणाम कोभिड१९ महामारी नियन्त्रणपछि पनि मुलुकले लामो समय भोग्नुपर्नेछ ।तेस्रो, सत्तारूढ नेकपाभित्रको विवाद र किचलोको प्रचार कोभिड१९ को महामारीभन्दा चर्को भयो । यसमा जनतालाई झुक्याउने अनौठो प्रपञ्च भयो । सत्तामा बस्ने गुटले पार्टीभित्रका विरोधीहरूका कारण प्रभावकारी काम गर्न नसकेको आरेप लगाएर उम्कने निहुँ पायो भने, विरोधीहरू सरकारले काम नगरेका कारण विरोध गरेको बहानामा पानीमाथिको ओभानो देखिन पाए । यथार्थमा, यो खिचातानीको कुनै तात्त्विक परिणाम आउने थिएन । अधिकतर भए प्रधानमन्त्री ओली मन्त्रिमण्डलसम्म पुनर्गठन गर्न बाध्य होलान् भन्ने पहिल्यै अनुमान थियो । गत शनिबार महासचिव विष्णु पौडेल नेतृत्वको एकता कार्यदलले नेकपाका दुई अध्यक्षलाई बुझाएको विरोधाभासपूर्ण प्रतिवेदनले यही पुष्टि गर्छ ।एकातर्फ ओलीले नै पाँच वर्ष सरकार र अर्का अध्यक्ष पुष्पकमल दाहालले सो अवधिमा पार्टीको पूर्ण कार्यकारी अध्यक्ष चलाउने निष्कर्ष छ भने, अर्कातर्फ आउँदो चैतमा महाधिवेशन गरेर नेतृत्वको विवाद छिनोफानो गर्ने प्रस्ताव पनि छ । यसमाथि छुट्टै राजनीतिक विश्लेषण होला ।जे होस्, वर्तमान सरकार प्रभावकारी ढंगले काम गर्न अक्षम साबित भएको तथ्य भने निर्विवाद हो । र, यसको कम्तीमा पुनर्गठन आवश्यक छ । महामारी नियन्त्रणमा संघीय सरकार विगतका कमजोरीहरूबाट सिकेर थप जिम्मेवार हुनुपर्छ । संघीय राज्य प्रणालीसम्मत विधिबाट प्रादेशिक एवम् स्थानीय सरकारहरूलाई स्रोत र साधन दिएर सक्रिय गराउनुको विकल्प अझै पनि छैन । बेसारपानीका बेतुकका कथा सुनाउन कुनै बेला हप्तैपिच्छे राष्ट्रका नाममा सम्बोधन गर्ने प्रधानमन्त्री ओलीले सरकारको अबको मार्गचित्रबारे राष्ट्रलाई प्रस्ट्याउनु आवश्यक छ ।"
कांग्रेसका सञ्जीवनी बुटी,"पछिल्लो समय नेपाली कांग्रेस मिडिया विमर्शको केन्द्रमा छ । दुई कारणले मिडियाले कांग्रेसलक्षित बहसलाई प्राथमिकतामा राखेका छन् । एक, यो पार्टीले आगामी फागुनमा महाधिवेशन गर्ने घोषणा गरेको छ । बुढ्यौलीले छोएका कतिपय र युवा पुस्ताका नेताले सभापतिमहामन्त्रीजस्ता नेतृत्वदायी पदका लागि दाबा गर्न थालेका छन् । आम कार्यकर्तामा महाधिवेशनकेन्द्रित सक्रियता बढ्न थालेको छ । दोस्रो, पार्टी घेरोबाहिरको जनमतले पनि कांग्रेस नेतृत्व चुन्ने प्रक्रियालाई नियाल्दै छ । यो अघिल्ला महाधिवेशनजस्तै गुट र परिवारवादको चंगुलभित्रै रहेर कर्मकाण्डी हुन्छ वा यसले साँच्चिकै गतिशील नेतृत्व जन्माउँछ ? आम चासोको विषय भएको छ । यो आलेख पनि कांग्रेसको आगामी नेतृत्वकै विषयको सेरोफेरोमा केन्द्रित हुनेछ । कांग्रेसको प्राण भर्न कस्तो नेतृत्व, किन चाहिन्छ भनी विश्लेषण गर्नुअघि कांग्रेसको अहिलेको अवस्थाबारे संक्षिप्त चर्चा गरौं ।आजको कांग्रेसप्रति जनताको अपेक्षा, भरोसा खासै छैन । पछिल्लो निर्वाचनको नमिठो पराजयले पनि कांग्रेसप्रतिको जनविकर्षण सिद्ध गरिसक्यो । यो विकर्षणलाई आकर्षणमा बदल्न कांग्रेसले यसबीच केही गर्न सकेन । प्रमुख प्रतिपक्षी दलको हैसियतले उसले राष्ट्रिय राजनीतिमा जुन खबरदारी र हस्तक्षेपकारी भूमिका खेल्न सक्नुपर्थ्यो, त्यो गर्न पटक्कै सकेन । सभापति शेरबहादुर देउवा सत्तारूढ नेकपाको पोलिटिकल बिजनेस का एक साझेदारजस्ता मात्रै देखिए । संसद्मा गगन थापा बेलाबेला नगर्जिएका भए कांग्रेस हराएको सूचना जारी गर्नुपर्ने अवस्था आइसकेको थियो ।यस्तो टीठलाग्दो अवस्था भएको कांग्रेसतिर यो बेला जनताको नजर किन पनि सोझिएको छ भने, यो गर्विलो इतिहास भएको पार्टी हो । यसले नेपाली समाजको राजनीतिक रूपान्तरणमा उल्लेख्य भूमिका निर्वाह गरेको छ । राणाशाही फाल्दा, निरंकुश पञ्चायत उखेल्दा वा संविधानसभाबाट नयाँ संविधान घोषणा गर्दासम्म कांग्रेस अग्रमोर्चामै छ । यस्तो पृष्ठभूमि भएको पार्टी सुध्रिएर आइहाल्छ कि भन्ने झिनो आश आम रूपमा पलाएको देखिन्छ ।अन्यथा, कांग्रेस सत्तासीन हुँदाको अवस्था कम्ती निराशाजनक छैन । २०४६ सालपछिको लोकतान्त्रिक व्यवस्थाका विभिन्न चरणमा यो पार्टी धेरै समय सत्तासीन भयो । आन्दोलनको मोर्चामा कांग्रेस सशक्त देखियो, तर सत्ता सम्हाल्दा त्यो साख गुमायो । कुशासन, भ्रष्टाचार, बेथिति, राजनीतिक विसंगति र अपराधीकरण बढाउन यसको प्रधान भूमिका रह्यो । त्यसैले विकल्पमा कम्युनिस्टहरू आए । कांग्रेससँग आन्दोलनमा हातेमालो गर्दै आएका कम्युनिस्टहरू पछिल्लो डेढ दशकदेखि शासनसत्ता र राष्ट्रिय मुद्दाहरूमा हावी भए । कांग्रेस पिछलग्गू मात्रै भयो । कम्युनिस्टहरूले उठान गरेको राजनीतिको प्रतिक्रियामा रमाउने अनि सत्तातिर मात्रै आँखा लगाउने कमजोर शक्तिका रूपमा कांग्रेस सीमित भयो ।दुई ठूला कम्युनिस्ट पार्टी एक भएर सत्तामा हालीमुहाली गरिरहेका छन् । प्रतिपक्ष कमजोर हुँदा उनीहरूमा चरम शक्तिउन्माद छ । कुशासन, भ्रष्टाचार र बेथितिमा नेकपाले विगतको कांग्रेसलाई बिर्साएको छ । अग्रगामी र प्रगतिशील राजनीतिक व्यवस्था ल्याएपछि मुलुकजनताको जीवनमा खुसहाली ल्याउने वाचा गरेका कम्युनिस्टहरू कति निकृष्ट अवस्थामा पुगे भने, स्वयं कम्युनिस्ट पार्टीकै नेताहरूले छिःछिः र दूरदूर गर्नुपर्ने अवस्था आयो । हालै कान्तिपुर दैनिकमा प्रकाशित एक कम्युनिस्ट नेता राम कार्कीको आत्मालोचित टिप्पणी भाइरल भएको छ । उनले भनेका छन्, लेनिनले सुँगुर सफा गर्न सुँगुरको खोरमा प्रवेश गर्नुपर्छ भनेका थिए, सुँगुर नै बन्नु भनेका थिएनन् । तर हामी त सुँगुर नै भएर निस्कियौं । सहकर्मीले सत्तारूढ नेतृत्वप्रति यो तहमा ओर्लेर टिप्पणी गर्नुपर्ने अवस्था आउनुले नेकपाभित्रको यति बेलाको उकुसमुकुस धेरै हदसम्म बयान गर्छ । कांग्रेसको आगामी नेतृत्व कस्तो होला भनेर उत्सुकता बढ्नुमा सायद यो पृष्ठभूमि र सन्दर्भले पनि काम गरेको छ ।नेपालको राजनीतिमा बेलाबखत वैकल्पिक शक्तिबारे बहस हुन्छ । तर, आजसम्मको राजनीतिक शक्ति सन्तुलनको अवस्थाले कम्युनिस्टको विकल्प कांग्रेस र कांग्रेसको विकल्प कम्युनिस्ट मात्रै देखाएको छ । अरू साना दलले वैकल्पिक राजनीतिको अभ्यास र अभियान बढाए पनि त्यो बौद्धिक विमर्शको विषयमा सीमित छ । जनतालाई त्यसले न आकर्षित गर्न सकेको छ, न त आश जगाउन नै । दुई ठूला शक्तिलाई सुधारेर, यिनैभित्र रहेको तुलनात्मक उन्नत नेतृत्व अघि बढ्नुपर्छ भन्ने अहिलेको राजनीतिक परिवेश छ । यो पृष्ठभूमिमा कांग्रेसको आगामी महाधिवेशन र नेतृत्व परिवर्तनको बहस मिडिया, विश्लेषक, नागरिक समाज आदिको चासोको विषय भएको हो । के कांग्रेस यी चासो सम्बोधन गर्न समर्थ होला ? एकै छिन कांग्रेसको आगामी महाधिवेशनका मुद्दाहरूबारे चर्चा गरौं ।कांग्रेस महाधिवेशनलक्षित कुनै मुद्दा उठेको छ भने, त्यो नेतृत्व परिवर्तनको विषयमा मात्रै केन्द्रित छ । पुरानो पुस्ता फेरि पनि नेतृत्व कब्जा गर्ने रणनीतिमा छ भने, एकाध नयाँ पुस्ताका नेताहरू पनि नेतृत्वकै दाबा गरिरहेछन् । बौद्धिक जमातले पनि मरणासन्न कांग्रेसमा प्राण भर्न गतिशील नेतृत्वको आवश्यकता औंल्याएका छन् । अर्का थरी विश्लेषकले चाहिँ बौद्धिक विमर्श र हस्तक्षेपबाट मात्रै यो पार्टीलाई विसर्जन हुनबाट जोगाउन सकिने तर्क राखेका छन् । यो बखत कांग्रेसको दुःख भनेकै नेता, नीति अनि त्यसको पूर्ण कार्यान्वयन हुन नसक्नु हो । अर्थात्, प्रस्ट नीतिसहित कार्यान्वयनको निश्चितता गर्न सक्ने गतिशील नेतृत्व यो बेला कांग्रेसको आवश्यकता हो ।गतिशील नेतृत्वका लागि कांग्रेसमा अहिले चलेका अभ्यास यस्ता छन् ः१ सभापति शेरबहादुर देउवा आफैं पुनः दोहोरिने चालबाजी मा छन् । पुराना कांग्रेसी गच्छदारदेखि पुराना पञ्च सूर्यबहादुर थापाका छोरा सुनील थापासम्मलाई फर्काउन सफल देउवा भोटको अंकगणितलाई आफूअनुकूल बनाउन लागिपरेका छन् । बुथ कमिटीदेखि महाधिवेशन प्रतिनिधि छनोटसम्म आफूअनुकूल बनाउन देउवा गुट तल्लो तहसम्म सक्रिय हुन थालिसकेको छ ।२ शशांक कोइराला, विमलेन्द्र निधि, प्रकाशमान सिंह आआफ्ना पिताहरूको योगदानको ब्याज असुल्दै नेतृत्वको दाबा गरिरहेका छन् ।३ देउवाका समकक्षी र एकपटक पनि प्रधानमन्त्री हुन नसकेका रामचन्द्र पौडेलले नेतृत्वको स्वाभाविक दाबा गर्ने नै भए । उनी देउवा गुटको पराजयका लागि रणनीतिहरू तय गर्न व्यस्त छन् ।४ गोपालमान श्रेष्ठ, शेखर कोइराला आदि पनि नेतृत्वको दाबी गर्दै छन् ।५ युवा पंक्तिबाट कोही नलडे आफू सभापतिकै लागि लड्न तयार रहेको उद्घोष गगन थापाले गरेका छन् ।६ प्रवक्ताबाट रिटायर्ड नहुने इच्छा व्यक्त गर्दै आएका विश्वप्रकाश शर्मा पनि महामन्त्रीमा लड्ने तरखरमा छन् ।६० वर्ष पुग्नै लागेका अरू पनि थुप्रै युवा नेता छन्, जो यसपालि कम्तीमा महामन्त्री लड्न चाहन्छन् । यस्तैयस्तै आकांक्षाहरूको सम्बोधन गर्न कांग्रेसमा देउवा गुट, पौडेलकोइरालाहरूको गुट अनि कृष्ण सिटौलाको तेस्रो धार सक्रिय छन् । सबैको ध्येय आफू कसरी सुरक्षित हुने र नेतृत्वमा पुग्ने भन्नेमै छ । कसैले पनि नेतृत्व परिवर्तन नीति र विचारका आधारमा हुनुपर्छ भनिरहेको छैन ।आफूलाई नेता दाबी गर्दैगर्दा कुनै पनि कांग्रेसले किन चौधौं महाधिवेशनपछि कांग्रेस अघि बढाउने सूत्र के हो भन्न सकिरहेको छैन ? पार्टीको कार्यदिशा के हो ? यो अहिले सत्तारूढ नेकपाभन्दा केके कुरामा फरक हुन्छ ? भोलि सत्तामा पुगेपछि यसले के डेलिभर गर्छ ? के अब पनि बीपीकै समाजवाद को अमूर्त बखान गरेर र ब्याज खाएर मात्रै कांग्रेस जीवन्त हुन सक्छ ? नेतृत्व परिवर्तनको बहस चल्दै गर्दा यो पक्ष बेवास्तामा पर्नु अनौठो छ । नेतृत्वको दाबी गर्नेहरूले कांग्रेसको आर्थिक, सामाजिक, राजनीतिक सबै खाले नीतिबारे समाजलाई प्रस्ट रूपमा भन्नुपर्छ ।त्यो किन पनि भने, कांग्रेसको जन्म राजासहितको उत्तरदायी शासन व्यवस्था बन्नुपर्छ भनेर भएको हो । २००६ सालमा जन्मिएयता कांग्रेसले स्वेच्छाचारी राजा होइन, संवैधानिक राजाको वकालत गर्दै, जनउत्तरदायी शासन व्यवस्थाको वकालत गर्दै आयो । यति बेला कांग्रेसले त्यो नीति छोडेको छ र मुलुक संघीय लोकतान्त्रिक गणतन्त्रमा छ । सात दशक लामो राजनीतिक यात्रापछि मुलुकमा संविधानसभाबाट संविधान मात्रै आएको छैन, संघीयता पनि लागू भएको छ । राजतन्त्र इतिहासको विषय बनिसकेको सन्दर्भमा कांग्रेसले आफ्ना नीतिलाई समयअनुरूप परिष्कृत गर्दै लैजान सक्नुपर्छ ।कांग्रेसले नीतिगत रूपमा आफूलाई किन पुनर्जागृत गर्न सकेन भने, त्यहाँ डाइनामिक लिडरसिप को अभाव रहिरह्यो । देउवा कांग्रेसका फस्ट म्यान, चारपटक प्रधानमन्त्री भएका व्यक्ति । पार्टीभित्र संरक्षण पाएका गुटका नेतालाई बाहेक गर्ने हो भने उनीप्रति आम रूपमा न कुनै भरोसा छ न त आकर्षण । गिरिजाप्रसाद कोइराला र कृष्णप्रसाद भट्टराईबीचको अन्तर्द्वन्द्वका उपज हुन्, देउवा । युवाकालीन राजनीतिमा कार्यकर्ता पंक्तिमा उनीप्रति आकर्षण रहे पनि सत्तामा मात बढ्न थालेपछि उनको छवि कलंकित हुँदै गयो । र, आज पार्टीको नेतृत्व गरिरहँदा पनि उनीप्रति जनमानसको भरोसा छैन ।उनी मात्रै होइन, उनको विकल्पमा प्रस्तुत भएका रामचन्द्र होऊन् वा शशांक, प्रकाशमान, विमलेन्द्र, गोपालमान वा अरू यस्तै समकालीन नाम, ती सबै कांग्रेसको आजको अवस्थाप्रति कुनै न कुनै रूपमा जिम्मेवार छन् । कुनै बेला युवा कार्यकर्ताको धड्कन देउवा यो तहमा पथभ्रष्ट हुनुमा परोक्षतः उनका समकालीनहरूको पनि भूमिका छ । त्यसमाथि पटकपटक कांग्रेस सत्तासीन हुँदा यी नामहरू नै सत्ताको वरिपरि रहे । अर्थात्, यिनको परीक्षण भइसकेको छ र सफल भएका दृष्टान्त भेटिँदैनन् ।कांग्रेस यस्तो मोडमा छ, जहाँ सामान्य सुधार गरेर हुन्न, एउटा जबर्जस्त रूपान्तरणको खाँचो छ । त्यस्तो रूपान्तरणको सञ्जीवनी बुटी कोहीसँग छ भने, त्यो कांग्रेसको नयाँ पुस्तासँग मात्रै छ । गगन थापाको पुस्ताले मरणासन्न कांग्रेसमा प्राण भर्न सक्छ ।गगन थापाको पुस्ता भन्नाले उनी एक्लै होइनन् । उनको साथमा विश्वप्रकाश शर्मा, प्रदीप पौडेललगायतको आश गर्नलायक युवाहरूको लामो सूची बन्न सक्छ, जसले एकै ठाउँमा उभिएर कांग्रेस रूपान्तरणको नयाँ प्रयास गर्न सक्छन् । गुट र ठूला नेताको फेरो समातेर राजनीतिक सुरक्षाको खोजी गर्ने प्रवृत्ति कांग्रेसमा रोगकै रूपमा छ । यो रोगबाट मुक्त हुन सके मात्रै कांग्रेसले वृद्ध र आउटडेटेड नेताहरूबाट त्राण पाउन सक्छ । गगन थापा पुस्ताको कुनै कमजोरी छैन भन्ने होइन । माथि भनिएझैं यो पुस्ताले जुन स्तरमा पार्टीमा वैचारिक हस्तक्षेप गर्न सक्नुपर्थ्यो, त्यो गर्न सकेको छैन । तर, आम जनताप्रति थोरै भए पनि कांग्रेसप्रति आशाभरोसा छ भने त्यो यही पुस्ताको देन हो । त्यसकारण पनि यो पुस्तालाई एकपटक परीक्षण हुने मौका कांग्रेसले दिनैपर्छ ।सधैं गुट, गिरोह र परिवारवादकै चपेटामा पर्ने कि राष्ट्रिय आवश्यकता, समाजको मत र विवेकको फ्रयोग गर्ने ? आम कांग्रेसीजनले सोच्ने बेला आएको छ ।"
इम्बोस्ड नम्बर प्लेटसम्बन्धी फैसलामा प्रश्न,"केही वर्षदेखि सरकारी र अन्य निकायबाट षड्यन्त्रपूर्वक मानक नेपाली भाषालाई ध्वस्त पार्न पटकपटक आक्रमण गरिँदै आएको छ । सवारीसाधनहरूमा नेपाली भाषाको पहिचान एवं अस्तित्व नै मेट्ने गरी अङ्ग्रेजी भाषामा मात्र इम्बोस्ड नम्बर प्लेट राख्नू भनी हालसालै सर्वोच्च अदालतबाट भएको फैसला यसैको पछिल्लो कडी हो ।इम्बोस्ड नम्बर प्लेट भनेको गाडीमा प्रयोग गरिने परम्परागत नम्बर प्लेटभन्दा भिन्न धातुको प्लेटमा उठेका अङ्क र अक्षरमा लेखिएको प्लेट हो र यो विशेषतः ट्राफिक व्यवस्थासँग सम्बद्ध भएकाले सबैले बुझ्ने हुनुपर्छ । इम्बोस्ड नम्बर प्लेट अङ्ग्रेजीमा राख्ने सरकारी निर्णयको सर्वत्र विरोध हुँदाहुँदै सर्वोच्च अदालतबाट गरिएको फैसलामा दिइएका अधिकांश तर्क तथ्यप्रमाणमा आधारित नभई मनगढन्ते र कतिपय हास्यास्पदसमेत छन् । जस्तै१ नेपालको संविधानको धारा ७(१) मा देवनागरी लिपिमा लेखिने नेपाली भाषा नेपालको सरकारी कामकाजको भाषा हुनेछ भन्ने भाषासम्बन्धी संवैधानिक व्यवस्थाको सामान्य र स्वाभाविक अर्थ गर्दा नेपाल सरकारले सम्पादन गर्ने कामकारबाहीमा सरकारी कामकाजको भाषा नै प्रयोग गर्नुपर्ने भन्नेमा विवाद देखिँदैन भन्नेहरूलाई आम नेपालीको कामकाजको भाषाकै रूपमा रहेको इम्बोस्ड नम्बर प्लेटमा चाहिँ किन अङ्ग्रेजीमोह त ? नेपाली अक्षरमा प्रयोग हुने मात्राको कारण अक्षरको आकार सानोठूलो हुने भएकोले नम्बर प्लेटको साइज एउटै हुन नसक्ने भएकोले एउटै साइजको नम्बर प्लेट जडान गरी एकरूपता कायम गर्न तथा अन्य देशहरूमा समेत प्रचलनमा रहेका इम्बोस्ड नम्बर प्लेटमा लेखिएका अक्षरहरूसमेतलाई आधार मानेर सहजताका लागि मात्र अङ्ग्रेजी भाषाको प्रयोग भएको यसबाट नितान्त प्राविधिक हिसाबले मात्र अङ्ग्रेजी भाषा प्रयोग भएको देखियो भन्ने कुरा अत्यन्त हास्यास्पद छ । आकार, इकार, उकार, ओकार नेपाली भाषाका मात्र नभएर देवनागरी लिपिकै विशेषता हुन् । सम्भोट लिपि, अरबी लिपिलगायत एसिया र अफ्रिकाका विभिन्न मुलुकमा प्रचलित पर्सियन, सिन्धी, बलोची, पास्तो, उर्दू, काश्मिरी आदिका साथै स्पेनिस, तुर्किस, चिनियाँ, जापानी, कोरियाली आदि भाषाका वर्णमा पनि यस्ता प्रवृत्ति पाइन्छन् । अङ्ग्रेजीमा पनि सबै वर्ण समान आकारका छैनन् । देवनागरी लिपिलाई प्रविधिमा उपयोग गर्न सकिन्न भन्नु सरासर गलत हो । प्रविधिले मान्छेलाई नभएर मान्छेले प्रविधिलाई बनाएको हुँदा प्रचलित वर्णलाई मास्ने होइन, त्यसैअनुरूपको प्रविधि निर्माण गरी प्रयोग गर्नुपर्छ । आधुनिकीकरण र प्रविधिमैत्री अङ्ग्रेजीमा मात्र हुन्छ भन्ठान्नु जनतालाई दिग्भ्रमित तुल्याउनु हो ।२ नेपाली भाषा सरकारी कामकाजको भाषा हुने संवैधानिक व्यवस्था हुँदाहुँदै अहिले पनि नेपाल सरकारले सम्पादन गरेका कतिपय कामहरूमा अङ्ग्रेजी भाषा प्रयोग हुने गरेको यथार्थता हामी सामु रहेको छ । परराष्ट्र मन्त्रालयबाट सम्पादित हुने कार्यमा तथा यातायात व्यवस्था विभागबाट जारी गरिने स्मार्ट अनुमतिपत्रमा अङ्ग्रेजी भाषा प्रयोग भइरहेको देखिन्छ भने नेपाली राहदानी, नेपाली नागरिकताको प्रमाणपत्रमा नेपाली भाषाको साथसाथै अङ्ग्रेजी भाषाको पनि प्रयोग भइरहेको देखिन्छ । नेपालमा विश्वविद्यालयद्वारा अङ्ग्रेजी भाषामै प्रमाणपत्र जारी गरिएको छ । परराष्ट्र मन्त्रालयबाट सम्पादित हुने कार्य अङ्ग्रेजीमा मात्र हुन्छ भन्नु पनि गलत हो । विदेशी निकायहरूमा बाहेक स्वदेशमा गरिने सम्पूर्ण कार्य नेपाली माध्यममै हुने गरेको तथ्यलाई बङ्ग्याउनु उचित होइन । नेपाली राहदानी र नेपाली नागरिकताको प्रमाणपत्रमा पनि नेपाली र अङ्ग्रेजी भाषाको प्रयोग गरिएको छ भने इम्बोस्ड नम्बर प्लेटमा पनि नेपाली र अङ्ग्रेजी दुवै राख्न किन मिल्दैन ? नेपालमा विश्वविद्यालयद्वारा अङ्ग्रेजी भाषामै प्रमाणपत्र जारी गरिएको छ भन्ने कुरा झुठा हो । विश्वविद्यालयबाट प्रदान गरिने सबै तहका प्रमाणपत्रमा माथि ठूला अक्षरमा नेपाली र तल साना अक्षरमा अङ्ग्रेजी लेखिएको हुन्छ । स्मार्ट अनुमतिपत्रमा पनि नेपाली र अङ्ग्रेजी दुवै भाषाको प्रयोग गर्नु उपयुक्त हुन्छ ।३ सार्वजनिक खरिद ऐन, २०६३ को दफा १५(२) अनुसार नेपाल सरकारका मन्त्रालयलगायत अन्य निकायले अन्तर्राष्ट्रिय बोलपत्र आवानको सूचना अङ्ग्रेजी भाषामा प्रकाशन गर्नुपर्ने कानुनी व्यवस्था रहेको भनिए पनि यस्ता बोलपत्र ज्यादै कम हुन्छन् र राष्ट्रिय बोलपत्र आवानका सूचना नेपालीमै हुन्छन् । यदि कहीँ कसैले अङ्ग्रेजीमा गरेको छ भने पनि त्यसलाई नेपालीमै गर्नुपर्छ । अपवादका रूपमा कतिपय सरकारी कामकाजमा अङ्ग्रेजी भाषाको प्रयोग हुने गरेको कुरालाई लिएर इम्बोस्ड नम्बर पनि अङ्ग्रेजीमा मात्र राख्नुपर्छ भन्नु ठीक होइन ।४ नेपाल, भारत, भुटान र बङ्गलादेशबीच अन्तर्देशीय पारवहन सम्झौता भइसकेको सन्दर्भमा नेपालमा दर्ता भएका सवारीसाधनहरूको आवतजावत अन्य मुलुकमा समेत हुने हुँदा अङ्ग्रेजी लिपिमा नम्बर प्लेट जारी हुँदा अन्तर्देशीय आवतजावतलाई समेत सहज हुने देखिन्छ । इम्बोस्ड नम्बर प्लेट प्रयोगमा ल्याएका भारत, चीन, भुटानलगायतका मुलुकमा समेत अङ्ग्रेजी अक्षर प्रयोग भएको छ भन्ने तर्क सरासर गलत हो । अधिक भाषा प्रयोग गरिने मुलुक भारतका संविधानको आठौँ अनुसूचीमा नेपालीसमेत २२ वटा भाषालाई मान्यता दिइएको छ । भारतमा अङ्ग्रेजी सरकारी कामकाजको मुख्य भाषा नै भएकाले सवारीसाधनमा अङ्ग्रेजी प्रयोग गरिएको हो । भुटान, बङ्गलादेश र चीनका सवारीसाधनको नम्बर प्लेटमा आनो र अङ्ग्रेजी दुवै भाषाका लिपिको प्रयोग गरिएको स्पष्ट हुँदाहुँदै यसको अपव्याख्या गरिनु त्रुटिपूर्ण देखिन्छ । अन्तर्देशीय पारवहन सम्झौता भए पनि नेपालका सवारीसाधन यी देशमा कति जान्छन् भन्ने सबैलाई थाहा छँदै छ ।५ विभिन्न मुलुकमा इम्बोस्ड नम्बर रखाइमा विविधता देखिन्छ । म्यान्मारलगायतका कतिपय देशमा आनै भाषाका लिपिको मात्र प्रयोग गरिएको छ भने पाकिस्तान, बङ्गलादेश, मध्यपूर्वका सबैजसो देशमा पहिले आनो र त्यसपछि मात्र रोमन लिपिको प्रयोग गरिएको छ । अङ्ग्रेजी भाषा प्रयोग हुने देश अमेरिका, बेलायत, क्यानडा, अस्ट्रेलिया आदिमा रोमन लिपिको प्रयोग गरिएको छ । अमेरिकालगायत कतिपय मुलुकमा व्यक्तिका इच्छाअनुसारको नाम राखेर प्लेट लिई प्रयोग गर्न पाउने व्यवस्था पनि छ । युरोपेली युनियनअन्तर्गतका देशहरूमा सडक ट्राफिकसम्बन्धी भियना कन्भेन्सन (भियना कन्भेन्सन अन रोड ट्राफिक) अनुरूप ल्याटिन र ग्रिक वर्णको प्रयोग विशेषतः ग्रिक वर्णानुक्रममा गरिएको छ । यिनमा ल्याटिन अक्षर र अरबिक नम्बर प्रयोग गरिएको छ अनि रसिया, युक्रेन, बेलारुस, बोस्निया हर्जगोभिना, बुल्गेरियाले पनि यही प्रयोग गरेका छन् । युरोपेली मुलुकमा पूरै खुला सिमानाका कारण लेखाइ र बुझाइमा एकरूपताका लागि रसियाली, फ्रेन्च, जर्मनी आदि विभिन्न भाषाका लिपिमध्ये रोमन लिपिसँग मिल्ने लिपिको मात्र प्रयोग गरिएको छ । ती झट्ट हेर्दा अङ्ग्रेजी जस्ता देखिए पनि ती अङ्ग्रेजी नभएर तत्तत् देशकै लिपि हुन् । रुसका गाडीमा प्रयोग गरिएको अङ्ग्रेजीको पि जस्तो वर्ण रसियालीको आर हो । रूसलगायतमा प्रत्येक राज्य वा सहरलाई छुट्टाछुट्टै सङ्केत नम्बर दिएर त्यसैअनुरूप सवारीसाधनको नम्बर निर्धारण गरिएको पनि देखिन्छ ।६ आरएफआईडी चिप्सस्टिकर राखेर सवारीसाधनको आवागमनको नम्बर यातायात व्यवस्था विभागस्थित नेपाल सरकारको तथ्याङ्क केन्द्रमा भण्डारण हुने भन्ने कुरा ठीकै हो तर इम्बोस्ड नम्बर प्लेट निर्माण गर्ने विदेशी कम्पनीले सूचना लिन मिल्ने कुराचाहिँ गोपनीयताको हक मात्र नभएर सार्वभौमसत्ताका दृष्टिले पनि अनुपयुक्त हो । संसारमा प्रचलित इम्बोस्ड नम्बर प्लेटमध्ये कतिपयमा बारकोड राखिएको हुन्छ भने कतिपयमा सङ्केताङ्क मात्र राखिएको हुन्छ र ट्राफिकले त्यसैबाट आवश्यक सूचना प्राप्त गर्छ ।७ नेपालमा सञ्चालित सवारी साधनहरूमा तिनको चोरी, राजस्व छली तथा अन्य आपराधिक क्रियाकलाप रोक्ने, सवारीसाधनको व्यवस्थापनलाई आधुनिक एवं वैज्ञानिक बनाउने उद्देश्यले उच्च सुरक्षायुक्त डिजिटल इम्बोस्ड नम्बर प्लेट लागु गर्दा यातायात व्यवस्थापनलाई वैज्ञानिक बनाउने, सुरक्षा प्रबन्ध, चोरीपैठारी नियन्त्रण, कर असुलीसमेतलाई सहज बनाउने भनिएकामा, हाल नेपालमा चलेका सम्पूर्ण गाडीहरू चोरीपैठारीकै हुन् त ? यी सबैले राजस्व छली र आपराधिक क्रियाकलाप नै गरेका छन् त ? मानौँ यसकै लागि गरिएको हो भने पनि इम्बोस्ड नम्बर अङ्ग्रेजीमा राख्दा मात्र सुरक्षित हुने र नेपालीमा राख्दा असुरक्षित हुने कसरी हुन्छ ?८ नेपाल सरकार भौतिक पूर्वाधार तथा यातायात मन्त्रालयद्वारा सवारी तथा व्यवस्था ऐन, २०४९ को अनुसूची २ मा हेरफेर गरी सवारी साधनमा अङ्ग्रेजी लिपिमा लेखिएको इम्बोस्ड नम्बर प्लेट राख्नुपर्ने गरी भएका निर्णय एवं कामकारबाहीमा कुनै संवैधानिक एवं कानुनी त्रुटि रहेको नदेखिँदा रिट निवेदन मागबमोजिम आदेश गर्न मिलेन भन्ने कुरा संविधानसँग बाझिएकाले स्वतः बदरभागी छ । नेपालमा चल्ने सवारीसाधन प्रत्यक्षतः जनसरोकारको विषय भएकाले यिनमा अङ्ग्रेजी भाषामा मात्र नम्बर प्लेट राख्दा दुर्घटना अत्यधिक बढ्ने देखिन्छ । अहिले नम्बर प्लेट नेपालीमै हुँदा त यति धेरै दुर्घटना भएका छन् भने झन् सामान्य जनताले नबुझ्ने भाषामा लेख्दा त्यसको परिणाम के हुन्छ ? नेपालीमा हुँदा कुनै सवारीसाधनले कसैलाई ठक्कर दिई भागेमा त्यहाँ वरिपरिका सामान्य साक्षर व्यक्तिले पनि नम्बर टिपेर ट्राफिकलाई खबर गर्नसक्छ तर अङ्ग्रेजीमा लेखिएको नम्बर प्लेट सामान्य साक्षरको त के कुरा, उच्चशिक्षितलाई समेत हेर्नेबित्तिकै तत्काल बुझ्न र टिप्न कठिन हुन्छ । यसर्थ यसले दुर्घटना र अपराध झन् बढाउँछ । नेपालका सवारीसाधनमा प्रयोग हुने भाषा विदेशीहरूका लागि नभएर मूलतः नेपालीहरूका लागि हो भन्ने स्पष्ट छ । यति हुँदाहुँदै नेपाली भाषाका वर्णलेखनमा जटिलता रहेको भनी सर्वोच्च अदालतबाट कुत्सित स्वार्थका कारण नेपालको राष्ट्रभाषा, माध्यमभाषा र सरकारी कामकाजको भाषाका रूपमा रहेको नेपाली भाषाको अपमान गरी अङ्ग्रेजीमा इम्बोस्ड नम्बर प्लेट राख्ने फैसला गरिनु घोर निन्दनीय र अत्यन्त आपत्तिजनक कार्य भएकाले यो कदापि मान्य हुन्न । यो फैसला असंवैधानिक र राष्ट्रघाती प्रकृतिको भएकाले यसलाई तत्काल सच्याउनुपर्छ ।निष्कर्षतः इम्बोस्ड नम्बर प्लेट निकै खर्चालु भएकाले नेपालका सवारीसाधनमा नराखे पनि फरक पर्दैन । यदि राख्नैपर्ने भए सबै प्रदेशको नाम राखिसकेपछि मात्र राखेमा दोहोरो खर्च नभई राज्यको ठूलो धनराशि बचत हुन्छ । नेपाली राहदानी, नेपाली नागरिकता, विश्वविद्यालयका प्रमाणपत्रहरूका माथि नेपाली र तल अङ्ग्रेजी भएजस्तै गरी नेपालमा चल्ने सवारीसाधनमा अधिकांश देशमा प्रचलित अभ्यासअनुरूप माथि नेपाली र तल अङ्ग्रेजी लेख्ने व्यवस्था गरिनुपर्छ । यसका लागि नेपालको राष्ट्रियता र अस्मितासँग गाँसिएको यस्तो महत्त्वपूर्ण विषयबारे सर्वोच्च अदालतको संवैधानिक इजलासबाट भएको असंवैधानिक फैसलालाई विवेकका साथ पूर्ण इजलासबाट वा अन्य प्रक्रियाबाट सच्याउन सकिन्छ । अझ सजिलोका लागि पहिले सरकारले गरेको निर्णय वा सवारी तथा व्यवस्था ऐन, २०४९ को अनुसूची २ सच्याए मात्र पनि पुग्छ । सर्वोच्च अदालतको फैसलामा इम्बोस्ड नम्बर प्लेट अङ्ग्रेजीमा लेख्नू भनिए पनि नेपालीमा नलेख्नू भनी स्पष्ट रूपमा नभनिएकाले यसकै आधारमा पनि यातायात विभागले दुवै भाषामा लेख्ने व्यवस्था मिलाउन सक्छ । यसो नगरी कसैको निहित स्वार्थपूर्तिका लागि अङ्ग्रेजीमा मात्र इम्बोस्ड नम्बर प्लेट राखिएमा देशको अस्तित्व नै सङ्कटग्रस्त हुने भएकाले त्यो कदापि स्वीकार्य हुन्न । नेपाली भाषामाथि यस किसिमका दुष्कार्य गर्नु हुन्न तथा न्यायालय र न्यायाधीश पर्यायवाची नभएकाले यसलाई कसैले पनि प्रतिष्ठासङ्घर्षको विषय बनाउनु हुन्न ।लुइटेल मानक नेपाली भाषा अभियान अन्तर्राष्ट्रिय सञ्जालका अध्यक्ष हुन् ।"
नीतिनिर्माण तहमा महिला,"राजनीतिक नीतिनिर्माण तहमा पुरुषहरूको पकड र वर्चस्व कायमै रहे पनि महिलाहरूको सहभागिता क्रमशः बढ्दै छ । विश्व इतिहास पल्टाउँदा देखिन्छ, निर्वाचनमा मत हाल्ने अधिकार महिलालाई सर्वप्रथम आइल अफ म्यानले सन् १८८१ मा र त्यसपछि तत्कालीन बेलायती उपनिवेश न्युजिल्यान्डले सन् १८९३ मा दिएका थिए । मताधिकार पाए पनि संसद्को निर्वाचनमा निर्वाचित हुन भने महिलाले अरू १४ वर्ष कुर्नुपर्यो । सन् १९०७ मा तत्कालीन रुसी साम्राज्य मातहत रहेको ग्रान्ड डची अफ फिनल्यान्डमा सम्पन्न संसदीय निर्वाचनमा विश्व इतिहासमा पहिलोपटक एउटी महिला पनि विधायकसांसद बन्न सफल भइन् । रुस आफैंभित्र भने महिलाहरूले मताधिकार सन् १९१७ को अक्टोबर क्रान्तिलगत्तै पाएका थिए, जबकि संयुक्त राज्य अमेरिकामा पहिलो विश्वयुद्ध समाप्त भएपछि, सन् १९२० मा मात्र प्रदान गरिएको थियो (सायद विश्वयुद्धको बेला युद्धमैदानमा खटाइएका पुरुषहरूको ठाउँमा महिलाहरूले कलकारखाना चलाएर नदेखाएका भए अमेरिकामा महिला मताधिकार अझै टाढाको विषय हुन सक्दथ्यो ।) बेलायतले सन् १९१८ मा महिलालाई मताधिकार दिँदा महिलाको उमेर ३० वर्ष कटेको हुनैपर्ने सर्त थियो भने, जर्मनी (सन् १९२८) मा उमेरको हद कम्तीमा २१ वर्ष हुनैपर्ने प्रावधान थियो । महिलालाई मताधिकार दिने पछिल्लो देश साउदी अरब बनेको छ । त्यहाँ सन् २०१५ डिसेम्बरमा सम्पन्न नगरपालिका चुनावमा महिलाहरूले पहिलोपटक मतदान गरेका थिए । तर जे होस्, आज एक शताब्दीपछि संसारभर राजनीतिक नीतिनिर्माण तहमा महिला उपस्थिति र प्रभाव बढ्दै छ ।सन् २०१६ मा संसारभरिको आँकडा हेर्दा देखियो, राष्ट्रिय व्यवस्थापिका वा संसद्मा २३०२ प्रतिशत महिलाहरू रहेकामा सन् २०१९ मा त्यो बढेर प्रतिशत २५ पुग्यो । तीन दशक अगाडिदेखिको आँकडा हेर्यौं भने महिलाहरूको त्यो प्रतिशत सो अवधिमा दोब्बर बढेको प्रस्ट देखिन्छ । देशैपिच्छेको तस्बिर हेर्ने हो भने कुनै बेलाको जर्जर एवं जातीय गृहयुद्धले ध्वस्त भइसकेको अफ्रिकी देश रुवान्डा सबैभन्दा अगाडि देखिन्छ । हुटु तथा तुत्सीहरूको आपसी द्वन्द्वमा लाखौंले ज्यान गुमाएको त्यो देशको व्यवस्थापिका (संसद्) मा ६४ प्रतिशत महिलाहरू सांसद छन् । रुवान्डाले तीव्रतर गतिमा काँचुली फेर्दै छ । त्यसपछि क्रमशः दोस्रो र तेस्रो स्थानमा बोलिभिया (५३ प्रतिशत) र क्युबा (४९ प्रतिशत) छन् । प्रजातन्त्रको जननी मानिएको बेलायतमा भने केवल ३२ प्रतिशत सांसदहरू महिला छन् । प्रजातन्त्रको माला जपेर नथाक्ने संयुक्त राज्य अमेरिकामा त्यो प्रतिशत केवल १९ छ । संसारको सबैभन्दा ठूलो प्रजातन्त्र भनिएको भारतमा १२ प्रतिशत महिला सांसद छन् (सन् १९९० मा त्यो ५ प्रतिशत मात्र थियो), जबकि हाम्रो अर्को छिमेकी चीनमा त्यो प्रतिशत ठ्याक्कै दोब्बर (२४) छ । उदारतातिर लम्किँदै गइरहेको मुस्लिम देश इरानमा समेत कुल सांसदमध्ये ६ प्रतिशत विधायकहरू महिला छन् ।"
बालबालिका घरैमा बस्नु झन् घातक,"बेलायतको फेल्थामस्थित रिभर्स एकेडेमीमा इयर ७ का छात्र बेन्सन क्षेत्री मार्चयता स्कुल गएका छैनन् । बेलायत सरकारले कोरोना भाइरस (कोभिड१९) नियन्त्रण गर्न लकडाउन गरेसँगै ब्रिटेनमा स्कुल बन्द हुँदा १३ वर्षीय बेन्सनको दैनिकी अहिले घरैमा खेलेर बितेको छ । सेप्टेम्बरदेखि भने उनको इयर ८ को पढाइ सुरु हुनेछ । सरकारले आगामी सेप्टेम्बरबाट स्कुल सञ्चालन गर्ने खबरले बेन्सनका अभिभावक भने खुसी देखिएका छन् । स्कुल खोल्ने सरकारको निर्णयलाई सकारात्मक लिएका छौं, बेन्सनकी आमा विनिता खड्का बस्नेतले भनिन्, कोरोना संक्रमणको प्रभाव केटाकेटीहरूमा खासै नदेखिएको भनेका छन् । त्यसैले घर बस्नभन्दा स्कुल जाँदा नै फाइदा छ ।घरमा हुँदा बालबालिकालाई सुत्ने, उठ्ने, खाने, खेल्ने, पढ्ने रुटिन अनियमित छ । कम्प्युटर, टीभीमा बढी समय खेर जाँदा भविष्य अन्धकार हुने भएकाले स्कुल पठाउँदा नै बढी फाइदा देख्छिन् विनिता । संयुक्त अधिराज्यको इंग्ल्यान्ड, वेल्स् र नर्दन आयरल्यान्डका लाखौं बालबालिका सेप्टेम्बरदेखि पूर्णकालीन अध्ययनका लागि स्कुल फर्कने तयारीमा छन् । स्कटल्यान्डमा भने स्कुल सुचारु भइसकेको छ ।लामो समय विद्यालय नपठाउँदा बालबालिकामा गम्भीर मानसिक तथा शैक्षिक असर पर्नेतर्फ ब्रिटेनका स्वास्थ्य सल्लाहकारहरूले ध्यानाकर्षण गराएका छन् । बेलायतको चारवटै राज्यका प्रमुख स्वास्थ्य सल्लाहकारहरूले जारी गरेको संयुक्त विज्ञप्तिमा बालबालिकालाई शिक्षाबाट वञ्चित गरिनु कोभिड१९ को प्रकोपभन्दा बढी घातक हुने औंल्याएका छन् । बेलायत सरकारका प्रमुख चिकित्सा सल्लाहकार प्राध्यापक क्रिस ह्विटीले पनि बालबालिकालाई स्कुल नपठाउनु भाइरसभन्दा बढी घातक हुनेमा जोड दिएका छन् । उनका भनाइमा बालबालिकामा कोरोना भाइरसले ज्यान गुमाउने सम्भावना धेरै कम छ तर पठनपाठन नहुँदा भविष्यमा हुने क्षति उच्च छ । कोभिड१९ कम्तीमा ९ महिना चुनौतीपूर्ण हुने प्राध्यापक ह्विटीको बुझाइ छ । उनले सन् २०२० मा कोभिड खोप विकासको सम्भावना न्यून रहे पनि अर्को वर्ष हुने आधार धेरै रहेका बताए । प्रधानमन्त्री बोरिस जोन्सनले पनि बालबालिकालाई कोरोना भाइरसले भन्दा स्कुल नपठाउँदा उनीहरूको शैक्षिक तथा मानसिक क्षति बढी हुने धारणा राख्दै आएका छन् । बालबालिकालाई विद्यालय पठाउनु अभिभावकहरूको नैतिक दायित्व हुने पनि उनको जोड छ । शिक्षक युनियनले पनि विद्यालय सुरक्षित तवरले सुचारु गर्न जोड दिएको छ । विद्यार्थी र कर्मचारीको स्वास्थ्य प्राथमिकतालाई मध्यनजर गर्दै युनियनका महासचिव डा प्याट्रिक रोचले सरकारले सुरक्षा निगरानीसहित प्रभावकारी जोखिम नियन्त्रण प्रणाली लागू गरेर स्कुल खोल्न सुझाएका छन् ।राष्ट्रिय तथ्यांक कार्यालयका अनुसार, कोभिड१९ का कारण गत मार्चदेखि जुनसम्म इंग्ल्यान्ड र वेल्समा १९ वर्षमुनिका १० जनाको मात्र निधन भयो । भाइरसबाट मृत्यु भएका बालबालिका अधिकांशलाई दीर्घरोग थियो । तर, २० वर्षदेखि माथि निधन हुनेको संख्या ४६ हजार ७ सय २५ छ । इंग्ल्यान्डमा गत जुनमा प्रिस्कुल र प्राइमरी स्कुल गएका १० लाखभन्दा बढी बालबालिकामध्ये ७० जना र १ सय २८ जना स्कुल कर्मचारीमात्र संक्रमित भएको पब्लिक हेल्थ इंग्ल्यान्डको एउटा नयाँ अध्ययनले देखाएको छ । उक्त समयमा ३० वटा संक्रमण कर्मचारीबाट कर्मचारीमै र विद्यार्थीमा भएको पाइएको छ । तर, विद्यार्थीबाट विद्यार्थीमा भने दुइटा संक्रमण मात्र भएको थियो । अध्ययनमा जुन महिनासम्म स्कुल गएका बालबालिकालाई स्कुलभन्दा घरमा कोरोना भाइरस संक्रमणको खतरा बढी रहेको औंल्याइएको छ । सरकारले अभिभावकलाई आफ्ना सन्तान स्कुल पठाउन प्रेरित गर्ने एउटा अभियान पनि सुरु गरेको छ । उसको ब्याक टु स्कुल सेफ्ली अभियानमा संक्रमण रोक्न सरकारले विभिन्न कदम चालेको विश्वास दिलाइएको छ । पत्रपत्रिका, डिजिटल प्लेटफर्म, रेडियो, बिलबोर्ड विज्ञापनमार्फत बालबालिकाको विकासका लागि शिक्षाको महत्त्व दर्साइएको छ । १२ वर्षदेखि लन्डन ह्याम्पटनस्थित बकिङहम प्राइमरी स्कुलकी कक्षा शिक्षक लक्ष्मी गुरुङको स्कुल जुन १ देखि नै सुचारु छ । सरकारले कामदार र जोखिममा रहेका परिवारका बालबालिका पढ्ने स्कुल खोल्ने निर्णय गरेपछि करिब ६ सय विद्यार्थी पढ्ने उक्त स्कुलमा सुरुतिर २ सय मात्र बालबालिका पढ्न आए । तर, सेफ्टी गाइडेन्स अनुसरण गर्दै ह्यान्ड हाइजिन, सामाजिक दूरी, सरसफाइका कारण अभिभावक विश्वस्त भएर अहिले सबै विद्यार्थी आउँछन् । अहिले इयर ५ कक्षा पनि सुरु गरिएको गुरुङले बताइन् । स्कुलले पूर्णरूपमा सुरक्षा अपनाउने भएकाले बालबालिकालाई स्कुल फर्काउन जोखिम देख्दिनँ म । हाम्रो स्कुलमा एक जना पनि बालबालिका र कर्मचारीलाई कोरोना संक्रमण भएको छैन, गुरुङले भनिन् ।विगत १२ वर्षदेखि बकिङघमसायरस्थित द मिस्बर्न स्कुलमा विज्ञानका शिक्षक डोलेन्द्र खड्का स्कुलको वातावरण अस्पतालभन्दा पनि राम्रो भएको दाबी गर्छन् । हामीलाई दैनिक ब्रिफिङ हुने गर्दछ । पढाउनेभन्दा पनि कसरी सुरक्षित रहने भन्ने मुख्य प्राथमिकता स्कुलको छ, खड्का भन्छन्, आउनेजाने वानवे सिस्टम लागू गरिएको छ । सामाजिक दूरीदेखि आवश्यक भौतिक पूर्वाधार र सेफ गार्डिङको राम्रो व्यवस्था छ । एक जनालाई संक्रमण भएमा स्कुललाई नै असर पर्ने हुँदा धेरै सावधानी अपनाइएको छ, खड्का भन्छन् ।"
पाकिस्तानमा मार्चयताकै कम संक्रमण,इस्लामाबाद (एजेन्सी) पाकिस्तानमा करिब पाँच महिनायताकै कम कोरोना भाइरस संक्रमित फेला परेका छन् । राष्ट्रिय आदेश तथा नियन्त्रण केन्द्रका अनुसार आइतबार ५ सय ९१ जना संक्रमित थपिएका छन् । यो मार्चयता एकै दिन संक्रमित हुनेमध्येकै कम संख्या हो । भाइरसका कारण पछिल्लो २४ घण्टाको अवधिमा चार जनाको मृत्यु भएको छ । जोन्स हप्किन्स विश्वविद्यालयका अनुसार पाकिस्तानमा आइतबार साँझसम्म भाइरस संक्रमितको संख्या २ लाख ९२ हजार पुगेको छ । तीमध्ये ६ हजार २ सय ३५ जनाले ज्यान गुमाएको जनाइएको छ । पछिल्लो समय संक्रमितको संख्यामा कमी आएसँगै पाकिस्तानका मुख्य सहरहरूको दैनिक जनजीवन सामान्य बन्दै गएको जनाइएको छ ।
एफडीएले खोप परीक्षणमा ढिलाइ गर्यो,"वासिङ्टन (एजेन्सी) कोरोना भाइरस (कोभिड१९) विरुद्धको खोपको मानव परीक्षण ढिलाइ गरेको भन्दै अमेरिकी राष्ट्रपति डोनाल्ड ट्रम्पले अमेरिकी खाद्य तथा औषधि प्रशासन (एफडीए) को आलोचना गरेका छन् । एफडीए वा यसका अधिकारीले खोप र उपचारका लागि मानव परीक्षण प्रक्रियालार्ई धेरै जटिल बनाइरहेका छन्, ट्रम्पले सामाजिक सञ्जाल ट्वीटरमा लेखेका छन्, स्पष्ट छ, तिनीहरू नोभेम्बर ३ सम्म यसबारे प्रतिक्रिया जनाउनसमेत ढिलाइ गर्नेछन् । मैले यो कुरालाई बुझेको छु । अमेरिकामा हाल विभिन्न कम्पनीहरूले विकास गरेका भाइरसविरुद्धका ३ वटा खोप तेस्रो चरणको परीक्षणको पर्खाइमा छन् । अमेरिकामा नोभेम्बर ३ मा राष्ट्रपतीय चुनाव हुँदै छ । विभिन्न सर्वेक्षणले ट्रम्पको पक्षमा जनमत कमजोर देखाइरहेका छन् । कोभिड१९ को रोकथाम तथा नियन्त्रणमा असफल भएको भन्दै पछिल्ला दिनमा उनको निकै आलोचना हुने गरेको छ । कोभिड१९ बाट अमेरिका विश्वमै सबैभन्दा प्रभावित भएको छ । जोन्स हप्किन्स विश्वविद्यालयका अनुसार अमेरिकाका ५६ लाख ६५ हजार ४ सयभन्दा बढीमा भाइरसको संक्रमण पुष्टि भइसकेको छ भने कम्तीमा १ लाख ७६ हजार ३ सयले ज्यान गुमाएका छन् ।"
अस्ट्रेलियामा आधाभन्दा बढी विद्यार्थीले गुमाए जागिर,"अस्ट्रेलियामा कोरोना भाइरस (कोभिड१९) का कारण रोजगार गुमाउनेमध्ये ६० प्रतिशत अन्तर्राष्ट्रिय विद्यार्थी रहेको एक अध्ययनले देखाएको छ । सिड्नीस्थित युनियन एनएसडब्लूले मार्चदेखि मेसम्मको तीन महिना लगाएर गरेको एक अध्ययनमा ६५ प्रतिशतले वर्तमान समस्याका कारण जागिर गुमाएका देखिएको छ । तीमध्ये ६० प्रतिशत अन्तर्राष्ट्रिय विद्यार्थी रहेको एनएसडब्लूले जनाएको छ । करिब ३४ प्रतिशत घरबारविहीन भएका र २३ प्रतिशतले घरभाडा तिर्न नसकेका कारण अर्कैसँग घर सेयर गरेर बस्न बाध्य भएका सर्वेक्षणलाई उल्लेख गर्दै स्थानीय समाचारमाध्यमले जनाएका छन् । यसैगरी ४६ प्रतिशत अन्तर्राष्ट्रिय विद्यार्थीले खर्च नभएका कारण नियमित रूपमा खाने खाना छाड्नुपरेको बताइएको छ । अध्ययनमा नेपाली विद्यार्थीको तथ्यांक उल्लेख नगरिएको भए पनि नेपाली दूतावास र एनआरएनएले हजारौं विद्यार्थीले रोजगारी गुमाएको र आर्थिक समस्यामा रहेको बताएका छन् । निमित्त अध्यागमन मन्त्री एलन टजले स्थानीय सञ्चारमाध्यम एसबीएसलाई अस्थायी भिसामा यहाँ आएकाले आफ्नो खर्च आफैं धान्न सक्ने विश्वास रहेको बताएका छन् । यद्यपि उनीहरूलाई आफ्नो सुपरएनुएसन झिक्न दिने व्यवस्था मिलाएको र भिसा प्रक्रिया सहज बनाएको प्रतिक्रिया दिएका छन् । हाम्रो मुख्य प्राथमिकता नागरिक र स्थायी बासिन्दा हुन्, उनले भनेका छन् । मेलबर्नको एक क्याफेमा काम गर्दै आएकी नेपाली विद्यार्थी रश्मिता आलेले केही साताअघि जागिर गुमाइन् । सरकारले एकपटकलाई दिने १ हजार ५ सय सहयोग पाए पनि उनले त्यसबाहेक कुनै सहयोग पाउन सकेकी छैनन् । यसैगरी, केही दिनअघि दक्षिण अस्ट्रेलियाको एडिलेडमा नेपाली विद्यार्थी आफ्नै घरको ग्यारेजमा मृत फेला परे । उनको शवलाई नेपाल पठाउन र उनका परिवारलाई सहयोग पुर्याइरहेका एनआरएनका पदाधिकारीका अनुसार उनले कोरोना भाइरसका कारण सिर्जित समस्याका कारण जागिरसमेत गुमाएका थिए ।एनआरएनए अस्ट्रेलियाका अनुसार भाइरसको समस्याका कारण अहिलेसम्म करिब ३ हजार विद्यार्थीले संस्थाबाट वितरण गरिएको सुविधा लिइसकेका छन् । जसमध्ये जागिर गुमाएका विद्यार्थीको संख्या उल्लेख्य छ । एनआरएनए अस्ट्रेलियाका महासचिव डा ज्ञानेन्द्र रेग्मीले अहिले भिक्टोरियामा सबैभन्दा बढी नेपाली विद्यार्थी प्रभावित भएको बताएका छन् । हामीसँग कति विद्यार्थीले जागिर गुमाए भन्ने यथार्थ तथ्यांक नभए पनि १० हजाभन्दा बढी नेपाली विद्यार्थीले जागिर गुमाएको अनुमान छ । उनले भिक्टोरियामा केही साताअघिदेखि देखिएको दोस्रो वेभले सामान्य हुन लागिरहेको जनजीवनलाई प्रत्यक्ष असर गरेकाले समेत सबैभन्दा धेरै विद्यार्थी मारमा परेको बताउँछन् । रेग्मीले कर्फ्युका कारण सहयोग सहज रूपले पुर्याउन नसकिएकामा एनआरएन र स्थानीय समुदायको सहकार्यमा करिब एक महिनासम्म पुग्ने ग्रोसरीको खर्च अनलाइनमार्फत दिने व्यवस्था मिलाइएको जानकारी दिए । समस्यामा रहेका विद्यार्थीले फोन, इमेल र सामाजिक सञ्जालमार्फत दूतावासलाई सहयोगको आग्रह गर्ने गरेका भए पनि दूतावासले कुनै सहयोग पुर्याउन सकेको छैन । क्यानबेरास्थित नेपाली दूतावासकी उपनियोग प्रमुख द्रुपदा सापकोटाले मुख्य गरेर आवास र जागिरको समस्या देखाउँदै विद्यार्थीले सम्पर्क गर्ने गरेको बताइन् ।"
टिकटकले बढी ब्यान्डविथ खपत गरेपछि इन्टरनेटमा समस्या,"टिकटकका कारण नेपालमा अन्तर्राष्ट्रिय ब्यान्डविथ प्रयोग बढेसँगै नेपाल दूरसञ्चार प्राधिकरणले अध्ययन अघि बढाएको छ । क्यास सर्भरको प्रयोग नहुँदा टिकटकका लागि खपत हुने अन्तर्राष्ट्रिय ब्यान्डविथ बढेको हो ।ब्यान्डविथको खपत एक्कासि बढेपछि इन्टरनेट सेवा प्रदायकहरूले समस्या समाधानका लागि पहल गरिदिन अनुरोध गरेपछि प्राधिकरणले अध्ययन अघि बढाएको प्राधिकरणका अध्यक्ष पुरुषोत्तम खनालले जानकारी दिए । पछिल्लो समय टिकटकले मात्रै नेपाल भित्रिने अन्तर्राष्ट्रिय ब्यान्डविथको २५ प्रतिशत खपत गर्न थालेको छ । त्यसैले सेवा प्रदायकले अनौपचारिक रूपमा पिक आवरमा यसको ब्यान्डविथ सीमित पार्न थालेका छन् । यसले साँझ केही घण्टा टिकटक भिडियोको गुणस्तर कम हुनेछ ।सेवा प्रदायकहरूले प्राधिकरणसमक्ष टिकटकको भिडियो रिजोलुसन सीमित पार्ने, क्यास सर्भर राख्न पहल गर्ने र नभए मूल्य बढाउनुपर्ने माग गरेको प्राधिकरण स्रोतले जनाएको छ । तर इन्टरनेट सेवा प्रदायकहरूको संस्था नेपाल (आइस्पान) अध्यक्ष भोजराज भट्ट भने मूल्य बढाउने विषयमा कुनै छलफल नभएको बताउँछन् । आइस्पानसँग विभिन्न विकल्पमा छलफल भएको प्राधिकरणका अध्यक्ष खनालको भनाइ छ । टिकटकका विषयमा अध्ययन गरिरहेका छौं, उनले भने, अन्य देशको अभ्यास हेरेर रिजोलुसन सीमित पार्ने वा क्यास सर्भर राख्ने विषयमा छलफल गर्दै छौं ।केही सातायता टिकटक प्रयोगका लागि मात्रै नेपालमा १ सय ७५ जीबीपीएस ब्यान्डविथ खपत हुन थालेको सेवा प्रदायकले बताएका छन् । यो नेपाल भित्रिने अन्तर्राष्ट्रिय ब्यान्डविथको २५ प्रतिशत हो । लकडाउनपछि नेपालमा ७ सय जीबीपीएस ब्यान्डविथ भित्रिइरहेको छ । जेठ १ सम्म टिकटकले १३ जीबीपीएस मात्रै अन्तर्राष्ट्रिय ब्यान्डविथ खपत गर्ने सेवा प्रदायकहरूको तथ्यांक छ । लकडाउनअघिसम्म टिकटकका लागि ७ जीबी मात्रै अन्तर्राष्ट्रिय ब्यान्डविथ खपत हुन्थ्यो । लकडाउनका बेला बढेर १३ जीबीपीएस पुगेको थियो । त्यसअघि ५ सय जीबीपीएस ब्यान्डविथ भित्रिने गरेकोमा लकडाउनको समयमा इन्टरनेट ब्यान्डविथको माग अत्यधिक भएपछि सेवा प्रदायकहरूले बढी ब्यान्डविथ भित्र्याउन थालेका हुन् । टिकटकले २८ जुलाईदेखि आफ्नो प्रोटोकल एटीटीपीबाट एचटीटीपीएस बनाएपछि सेवा प्रदायक थप समस्यामा परेको आइस्पान अध्यक्ष भट्टको भनाइ छ । एचटीटीपीएस प्रोटोकल कम्प्युटर नेटवर्कमा हुने सञ्चारलाई सुरक्षित पार्न प्रयोग गरिन्छ । भारतले आफ्नो देशमा प्रतिबन्ध लगाएको र अमेरिकाले पनि टिकटकलाई आफ्नो देशमा हुने व्यापारको हिस्सा आफ्नै देशको कम्पनीलाई बिक्री गर्न म्याद दिएपछि मानिसमा यसप्रति चासो बढेको उनको विश्लेषण छ । एचटीटीपीएस प्रोटोकलमा गएपछि टिकटकको प्रयोग गर्दा स्वतः अन्तर्राष्ट्रिय ब्यान्डविथ प्रयोग भएको उनले बताए । एचटीटीपीएस प्रोटोकलमा गएपछि क्यास सर्भर राख्न सम्भव हुन्न, उनले भने, यसले गर्दा नेपाल भित्रिने अन्तर्राष्ट्रिय ब्यान्डविथमा चाप गर्न गएको हो । इन्टरनेटमा भएको कन्टेन्ट स्थानीय रूपमा भण्डारण गर्ने सर्भरलाई क्यास सर्भर भनिन्छ । ब्यान्डविथको चाप घटाउन र इन्टरनेटको गति बढाउन क्यास सर्भरलाई प्रयोग गरिन्छ । एचटीटीपीएस प्रोटोकलमा गएपछि टिकटकले अन्य देशमा क्यास सर्भर राख्न अकुमाईको कन्टेन्ट डेलिभरी नेटवर्क (सीडीएन) प्रयोग गरिहेको छ । तर नेपालमा रहेको अकुमाईको सीडीएम लकडाउनअघिदेखि नै पूर्ण क्षमतामा सञ्चालनमा रहेकाले यसलाई प्रयोग गर्न नसकिने सेवा प्रदायकहरूले बताएका छन् ।अकुमाईको सीडीएनको क्षमता पनि तत्काल वृद्धि गर्न सकिने छैन, इन्टरनेट एक्सचेन्ज नेपाल (एनपिक्स) का एक पदाधिकारीले भने, यसको क्षमता बढाउन्जेल सेवा प्रदायकले धेरै घाटा बेहोर्नुपर्छ । टिकटकले खपत गर्ने ब्यान्डविथ गुगल र फेसबुक प्रयोगका लागि नेपालभित्र खपत हुने अन्तर्राष्ट्रिय ब्यान्डविथभन्दा बढी हो । सेवा प्रदायकहरूका अनुसार गुगलको प्रयोगमा १ सय ५५ जीबीपीएस र फेसबुकका लागि १ सय ५ जीबीपीएस अन्तर्राष्ट्रिय ब्यान्डविथ खपत भइरहेको छ ।"
कोरोना बिमा गर्ने साढे ७ लाख पुगे,"कोभिड१९ को संक्रमण बढेसँगै कोरोना बिमा गर्नेको संख्या पनि साढे ७ लाख पुगेको छ । शुक्रबारसम्म ७ लाख ४६ हजार ८ सय ५० जनाले यस्तो बिमा गरेका छन् । सो अवधिमा ८० हजार ३ सय ३ वटा बिमालेख बिक्री भएका छन् । ती बिमालेखबाट ४२ करोड १० लाख ३० हजार रुपैयाँ बिमा शुल्क संकलन भएको छ । पछिल्ला दिनमा बिमा कम्पनीमा बिमा दाबी ह्वात्तै बढेको छ । गत शुक्रबारसम्म ३ सय ५२ जनाको दाबी परेको छ । परेका दाबी कुल ३ करोड ३७ लाख रुपैयाँ बराबरको हो । त्यसमा ७७ जनाले भुक्तानी पाइसकेका छन् । जसमा ६९ जनालाई प्रतिव्यक्ति एक लाख गरी ६९ लाख रुपैयाँ र आठ जनालाई प्रतिव्यक्ति ५० हजार गरी ४ लाख रुपैयाँ भुक्तानी भइसकेको छ । परेका दाबीमध्ये २ सय ७६ वटाको भुक्तानी बाँकी छ । जसमा २ सय ५२ वटा प्रतिव्यक्ति एक लाख बिमांक भएका दाबीको २ करोड ५२ लाख रुपैयाँ र २४ वटा प्रतिव्यक्ति ५० हजार रुपैयाँ बिमांकको १२ लाख रुपैयाँ भुक्तानी हुन बाँकी छ । बिमा समितिको निर्देशनअनुसार कागजात पुगेका दाबीलाई बढीमा एक साताभित्र भुक्तानी दिइसक्नुपर्छ । तर पछिल्ला सातामा दाबी भुक्तानी नभएर थुप्रिने क्रम बढी छ । आवश्यक कागजात नभएकाले केही दाबी भुक्तानी गर्न नसकिएको बिमक संघका अध्यक्ष दीपप्रकाश पाण्डेले जानकारी दिए । खासगरी कर्पोरेट अफिसबाट आउने दाबीमा सबै कागजात आउन ढिलाइ भएको छ, उनले भने, कर्मचारी बिरामी भएर बसेपछि अरूलाई कागजात जुटाउन गाह्रो भएको हुन सक्छ । भुक्तानी गर्न बाँकी दाबीमध्ये धेरैजसो कर्पोरेटको भएको उनले बताए । बाँकी दाबी भुक्तानी बढेपछि अब कर्पोरेट कार्यालयको जमानीमा कागजात पछि दिने गरी भुक्तानी दिने कि भन्नेबारे पनि छलफल भएको उनले जानकारी दिए । कसरी हुन्छ छिटो दाबी भुक्तानी होस् भन्ने हाम्रो उद्देश्य हो, उनले भने, सोहीअनुसार मापदण्ड पुगेका दाबी दुईतीन दिनभित्र भुक्तानी भएका छन् । कोरोना बिमामा दायित्व बहनबारे स्पष्ट व्यवस्था भएकाले कम्पनीले दाबी भुक्तानीमा ढिलाइ गर्ने अवस्था नभएको समितिका अध्यक्ष चिरञ्जीवी चापागाईंले बताए । कागजात पुगेका दाबी भुक्तानीमा ढिलाइ नहुनुपर्ने हो, उनले भने, के भएको हो, म बुझ्छु । कोरोना बिमासम्बन्धी मापदण्डको व्यवस्थाअनुसार कोभिड१९ रोगको संक्रमण देखिएको प्रमाण पेस भएको सात दिनभित्र कम्पनीले दाबी भुक्तानी गरिसक्नुपर्छ । दाबी भुक्तानी नहुँदै बिमितको मृत्यु भए इच्छाइएको व्यक्ति वा कानुनी हकदारलाई भुक्तानी गर्नुपर्ने व्यवस्था छ । कोभिड१९ को जोखिम सुरक्षणका लागि गत वैशाख ७ देखि बिमालेख बिक्री थालिएको हो । सञ्चालनमा रहेका २० निर्जीवन बिमा कम्पनीले उक्त बिमालेख बिक्री गरिरहेका छन् । चालु आर्थिक वर्षदेखि सरकारले सबै राष्ट्रसेवक कर्मचारीको निःशुल्क कोरोना बिमा गरेको छ । हाल निजामती कर्मचारी, नेपाली सेना, सशस्त्र प्रहरी, नेपाल प्रहरी, शिक्षकलगायत सबै गरी करिब सवा ५ लाख सरकारी कर्मचारी छन् । सरकारले यी कर्मचारीको एक लाख रुपैयाँको निःशुल्क बिमा गर्ने व्यवस्था छ ।"
रोपेका बिरुवा खोइ ?,"रूपन्देहीको शंकरनगर वन विहार तथा अनुसन्धान केन्द्रमा ६ वटा छुट्टाछुट्टै पार्क छन् । पार्कमा हरेक वर्ष वृक्षरोपण हुन्छ । विभिन्न संघसंस्थाले स्मृति र स्थापना दिवस पारेर तामझामसहित वृक्षरोपण गर्छन् । तर, रोपिएका बिरुवा हुर्किएको देख्न पाइँदैन । बिरुवा रोप्ने संस्थाले संरक्षणमा लगानी नगर्दा बिरुवा हुर्काउन नसकिएको वन विहारका उपाध्यक्ष खिमलाल पाण्डेले बताए । संघसंस्थाले बिरुवा रोप्न ठाउँ माग्छन् । हामी दिन्छौं, उनले भने, त्यसपछि कसरी संरक्षण गर्ने योजना बन्दैन । त्यही कारण बिरुवा बाँच्दैनन् ।वृक्षरोपण संघसंस्थाले मात्र होइन, हरेक स्थानीय तह हुँदै प्रदेश र संघीय सरकारले समेत गरेका हुन्छन् । तर, रोपिएका बिरुवा कति बाँचे र हुर्किए भन्ने कतै तथ्यांक छैन । रोपिएका बिरुवा अहिले कहाँ कति छन् ? त्यसको तथ्यांक कतै भेटिँदैन । वृक्षरोपणको तुलनामा नाङ्गो जमिन हरियाली भएको क्षेत्र पनि निकै कम छ । रूपन्देहीको सैनामैना नगरपालिका त्यसमध्येको एक हो । गत वर्ष चरिचरण र फँडानीबाट उजाड भएको वनलाई पुनः हराभरा बनाउने भन्दै नगरपालिकाले पर्रोहा, मलमला र इंगुरिया सामुदायिक वनमा वृक्षरोपण गर्यो । त्यसमा प्रधानमन्त्री रोजगार कार्यक्रममा फारम भरेका पाँच सय युवा खटिए । चिउरी, अम्बा, अमला, खन्युलगायत करिब २० हजार बिरुवा रोपिए । घाँसका लागि ५ हजारभन्दा बढी अम्रिसो लगाइयो । ती बिरुवा कति बाँचे ? नगरपालिकामा तथ्यांक छैन । यस वर्ष पुनः १० हजार बिरुवा रोपिएको छ । बीपी स्मृति दिवसमा सांसद भरत शाह र पुष्पलाल स्मृति दिवसमा प्रदेशका उद्योग, पर्यटन, वन तथा वातावरण मन्त्री लीला गिरीको आतिथ्यतामा तामझामसहित बिरुवा रोपिए । रोपिएका बिरुवा संरक्षण गरी आगामी वर्ष बाँचेका बिरुवाको तथ्यांक निकाल्ने नगर प्रमुख चित्रबहादुर कार्कीले जानकारी दिए । हरेक वर्ष बिरुवा रोप्ने, खर्च गर्ने । तर नहुर्काउने समस्या रहेछ, उनले भने, हामीले एकएक बिरुवाको तथ्यांक निकाल्ने छौं ।गत वर्ष प्रदेश ५ को उद्योग, पर्यटन, वन तथा वातावरण मन्त्रालयअन्तर्गत २७ लाख ४६ हजार बिरुवा रोपिए । त्यसमध्ये २२ लाख ४५ हजार काष्ठ र ५ लाख १ हजार गैरकाष्ठजन्य हुन् । बिरुवा उत्पादनमा मात्रै मन्त्रालयको ४ करोड ११ लाख ९० हजार रुपैयाँ खर्च भयो । तर गत वर्ष रोपेका बिरुवा कति बाँचे वा मरे भन्ने मन्त्रालयमा तथ्यांक छैन । बरु चालु आर्थिक वर्षमा २८ लाख नयाँ बिरुवा रोप्ने योजना बनाएको छ । त्यसमा ५ करोड ६० लाख रुपैयाँ लगानी हुनेछ । डिभिजन वन कार्यालयले उत्पादन गरेका बिरुवा माग र आवश्यकताका आधारमा निजी, सामुदायिक र अन्य वन क्षेत्रमा रोपेको मन्त्रालयका प्रवक्ता विजयराज सुवेदीले बताए । जसले वृक्षरोपण गर्ने हो, संरक्षणको जिम्मा पनि उनीहरूलाई नै दिएकाले कति बिरुवा बाँचे भन्ने तथ्यांक नभएको उनको दाबी छ । हाम्रो काम बिरुवा उत्पादन गर्ने र उपलब्ध गराउने हो, उनले भने, अरू काम सम्बन्धित निकायले गर्ने हो ।वनस्पति विज्ञानका अनुसार रोपिएका बिरुवामध्ये ८० प्रतिशत बाँच्नुपर्छ । तर, प्रदेश ५ मा बिरुवा बाँच्ने दर ५० प्रतिशत मात्रै छ । माटो र वातावरण सुहाउँदो बिरुवा नरोप्दा बिरुवा बाँच्ने दर कम भएको जानकारहरू बताउँछन् । मन्त्रालयले भने प्रदेशको माटो, भूगोल र वातावरण परीक्षणपछि मात्रै बिरुवा उत्पादन गर्ने र वृक्षरोपण गर्ने गरेको दाबी गरेको छ । सानो बिरुवा नबाँच्ने र नहुर्कने समस्या छ, प्रवक्ता सुवेदीले भने, त्यसैले अब बहुवर्षीय बिरुवा मात्रै रोप्ने योजना बनाएका छौं । नेपालमा हरेक वर्ष करिब २ करोड ५० लाख बिरुवा रोप्ने गरिएको वन तथा वातावरण मन्त्रालयले जनाएको छ । त्यसमा ३७ करोड ५० लाख रुपैयाँ खर्च हुने गरेको छ । यति धेरै लगानीका बिरुवा कति बाँचे वा मरे भन्ने तथ्यांक यस मन्त्रालयसँग पनि छैन । रोपिएका बिरुवा संरक्षण गर्ने ठोस योजना पनि छैन । बरु एकै ठाउँमा हरेक वर्ष वृक्षरोपणका रूपमा रकम खर्चिएको छ । बिरुवा उत्पादनमा लगानी गर्ने र तामझामका साथ वृक्षरोपण गर्ने तर हुर्काउने र संरक्षणमा वास्ता नगर्ने परिपाटीले हरेक वर्ष वृक्षरोपणको लगानी बालुवामा पानी भएको विश्लेषकहरूको भनाइ छ । संघसंस्थाले लोकप्रियता र सरकारी निकायले काम देखाउन मात्रै वृक्षरोपण गर्दा लगानी खेर गएको वन तथा वातावरणबारे जानकार युवराज कँडेलले बताए ।"
बैंकका सबै शाखाले विदेशी मुद्राको कारोबार गर्नुपर्ने,"काठमाडौं (कास) अब वाणिज्य बैंकका हरेक शाखाले विदेशी मुद्राको कारोबार गर्नुपर्ने भएको छ । यसअघि एउटा बैंकका सबै शाखाबाट विदेशी मुद्राको कारोबार अनिवार्य थिएन । राष्ट्र बैंकले विदेशी विनिमय कारोबार इजाजतपत्र तथा निरीक्षण विनियमावली ०७७ मा यो नयाँ व्यवस्था ल्याएको हो । १० वर्षपछि परिमार्जन गरेको विदेशी विनिमय कारोबार इजाजतपत्र तथा निरीक्षण विनियमावली राष्ट्र बैंकले आइतबार सार्वजनिक गरेको छ । नयाँ व्यवस्थाअनुसार वाणिज्य बैंकका हरेक शाखाले विदेशी मुद्रा बिक्री, सटही नगरे पनि खरिद भने गर्नुपर्नेछ । नागरिकसँग रहेको विदेशी मुद्रा बिक्रीका लागि सजिलो होस् भन्ने उद्देश्यले उक्त व्यवस्था गरिएको राष्ट्र बैंक विदेशी विनिमय व्यवस्थापन विभागका निर्देशक गुरुप्रसाद पौडेलले जानकारी दिए । शाखाले विदेशी मुद्राका अरू कारोबार नगर्न पनि सक्छन् । तर ग्राहकले ल्याएको विदेशी मुद्रा भने अनिवार्य रूपमा किन्नुपर्नेछ, उनल भने । नयाँ व्यवस्थाअनुसार वाणिज्य बैंकका हरेक शाखाले विदेशी विनिमय कारोबारका लागि छुट्टाछुट्टै लाइसेन्स लिनु नपर्ने भएको छ । बैंकले एक पटक विदेशी विनिमय कारोबारका लागि लाइसेन्स लिएपछि सबै शाखामार्फत सो कारोबार गर्न पाइनेछ । यसअघि हरेक शाखाले छुट्टाछुट्टै विदेशी विनिमय कारोबारका लागि लाइसेन्स लिनुपर्ने व्यवस्था थियो । यही कारण बैंकका सीमित शाखाले विदेशी विनिमयको कारोबार गर्दै आएका थिए । यो व्यवस्थाले बैंकहरूलाई हरेक शाखाका लागि लाइसेन्स लिनुपर्ने झन्झट हटेको बैंकर्स संघका अध्यक्ष भुवन दाहालले बताए । हामीले वर्षौंदेखि उठाएको माग हो, उनले भने, यसले बैंकहरूलाई राहत नै हुनेछ ।यस्तै डिपार्टमेन्टल स्टोरसुपरमार्केट, एयरलाइन्स र तीनतारे तथा सोभन्दा माथिल्लो स्तरका होटलले विदेशी मुद्राको कारोबार गर्ने इजाजतपत्र प्राप्त गर्न प्रतिकारोबार स्थानका लागि एक लाख रुपैयाँ र मुनाफा आर्जन गर्ने उद्देश्य भएका अन्य जुनसुकै होटल, रिसोर्ट, फर्म, कम्पनी वा संस्थाले विदेशी मुद्राको कारोबार गर्ने इजाजतपत्र लिनुपर्नेछ । इजाजतपत्रलाई प्रतिकारोबार स्थानका लागि ५० हजार रुपैयाँ बराबरको कम्तीमा चार वर्ष अवधिको बैंक जमानत पेस गर्नुपर्नेछ, विनियमावलीमा उल्लेख छ । तर सरकारी निकाय, सरकारी विश्वविद्यालय एवं शैक्षिक प्रतिष्ठान तथा मुनाफा आर्जन गर्ने उद्देश्य नभएका सामाजिक संघसंस्थाले विदेशी विनिमय कारोबारको इजाजतपत्र प्राप्त गर्न यस्तो जमानत पेस गर्नुपर्नेछैन ।"
सेभ द चिल्ड्रेनले दियो ७ थान भेन्टिलेटर,"काठमाडौं (कास) कोभिड१९ महामारी नियन्त्रणका लागि सेभ द चिल्ड्रेनले सरकारलाई ७ वटा आईसीयू भेन्टिलेटर हस्तान्तरण गरेको छ । एक करोड ७५ लाखबराबरका ती सामग्री आइतबार स्वास्थ्य तथा जनसंख्या मन्त्रालयमा आयोजित एक कार्यक्रमबीच सरकारलाई हस्तान्तरण गरिएको सेभ द चिल्ड्रेनले जारी गरेको विज्ञप्तिमा जनाइएको छ । ग्लोबल फन्ड प्रोजेक्ट तथा सेभ द चिल्ड्रेनका तर्फबाट राजन भट्टराईले ती भेन्टिलेटर मन्त्रालयका कन्ट्री कोअर्डिनेसन मेकानिजम (सीसीएम) अध्यक्ष रोशन पोखरेललाई हस्तान्तरण गरेका हुन् । ती भेन्टिलेटर मन्त्रालयको प्राथमिकताअनुसार प्रयोगमा आउनेछन् । आईसीयू भेन्टिलेटरको अभावलाई सम्बोधन गर्न सेभ द चिल्ड्रनअन्तर्गतको ग्लोबल फन्ड प्रोजेक्टमार्फत नेपाल सरकारको कोभिड१९ संक्रमण रोकथामको प्रयासलाई थप बलियो बनाउन सात थान भेन्टिलेटर उपलब्ध गराएका छौं, सेभ द चिल्ड्रेनका निमित्त डेपुटी राष्ट्रिय निर्देशक वीरेन्द्र ठगुन्नाले भने, पछिल्लो समय कोभिड१९ संक्रमणको दर बढिरहँदा उपचारका लागि भेन्टिलेटरको माग पनि बढ्दै गइरहेको छ ।"
आईएमई लाइफमा फुयाँल,काठमाडौं (कास) आईएमई लाइफ इन्स्योरेन्स कम्पनीको प्रमुख कार्यकारी अधिकृत (सीईओ) मा कवि फुयाँल नियुक्त भएका छन् । कम्पनीको सञ्चालक समितिसमक्ष आइतबार फुयाँलले शपथ ग्रहण गरे । बैंकिङ सेवाबाट करिअर थालेका फुयाँल पछिल्लो समय विभिन्न बिमा कम्पनीको उच्च व्यवस्थापकीय पदमा कार्यरत थिए ।
वर्ल्डलिंकको आईपीभी ६ सेवा,"काठमाडौं (कास) इन्टरनेट सेवा प्रदायक वर्ल्डलिंकले चालू आार्थिक वर्षको अन्त्यसम्म आफ्ना ग्राहकलाई आईपीभी ६ इन्टरनेट प्रोटोकल सेवा पुर्याउने भएको छ । इन्टरनेटको गुणस्तरीय सेवा पुर्याउन यो योजना सार्वजनिक गरिएको वर्ल्डलिंकले जनाएको छ । एकअर्कासँग सम्पर्क स्थापित गर्न इन्टरनेटमा जोडिएका हरेक उपकरणलाई आईपी एड्रेस आवश्यक हुन्छ, कम्पनीले आइतबार जारी गरेको विज्ञप्तिमा भनिएको छ, यो एउटा यस्तो संख्या हो, जसलाई इन्टरनेट प्रोटोकल एड्रेस भनिन्छ ।"
कञ्चनलाई प्राप्तिपछि एनएमबीको कारोबार सुरु,काठमाडौं (कास) एनएमबी बैंकले कञ्चन डेभलपमेन्ट बैंकलाई प्राप्ति गरी आइतबारदेखि एकीकृत कारोबार सुरु गरेको छ । यससँगै एनएमबीको चुक्ता पुँजी १४४५ अर्ब रुपैयाँ तथा जगेडा कोषको आकार ७३५ अर्ब रुपैयाँमा वृद्घि भएको जनाइएको छ । प्राप्तिपछि बैंकको नाम एनएमबी बैंक लिमिटेड नै रहनेछ ।
नागरिक कोषको अनलाइन भुक्तानी,काठमाडौं (कास) नागरिक लगानी कोषको भुक्तानी अनलाइनमार्फत हुने भएको छ । कोषको उपदान कोष र लगानीकर्ता हिसाब योजनाको भुक्तानी कुमारी बैंकमा रहेको आफ्नो खाताबाट लाभग्राहीको बैंक खातामा सीधै भुक्तानी गर्न नेपाल क्लियरिङ हाउस (एनसीएचएल) को नेसनल पेमेन्ट्स इन्टरसेफ (एनपीआई) मा अप्रत्यक्ष सदस्यका रूपमा आबद्ध भएको कोषले जनाएको छ ।
मुसलधारे वर्षाले विपद्,"विकसित मुलुकहरूलाई दबाबजलवायुजन्य जोखिम न्यूनीकरण र नोक्सानीलाई सम्बोधन गर्न आवश्यक आर्थिक लगानी जुटाउनेबारे नेपालसहितका पर्वतीय र टापु मुलुकहरूले गत वर्ष मंसिरमा स्पेनको म्याड्रिडमा भएको कोप २५ (जलवायु परिवर्तनसम्बन्धी राष्ट्रसंघीय संरचना महासन्धि (यूएनएफसीसीसी) का पक्ष मुलुकको सम्मेलन) मा पनि दबाब दिएका थिए । उक्त विषयमा यूएनएफसीसीसीका १ सय ९७ वटा पक्ष मुलुकको बैठकले सहमति जुटाउन भने सकेको थिएन । जलवायुजन्य जोखिम झेलिरहेका अतिकम विकसित र टापु देशले हानिनोक्सानीका क्षेत्रमा लगानी गर्न अलग्गै संयन्त्र बनाउन र त्यसमा वित्तको सुनिश्चित गर्नसमेत दबाब दिएका थिए । अन्तर्राष्ट्रिय एकीकृत पर्वतीय विकास केन्द्र (इसिमोड) ले अहिलेकै हिसाबले विश्वमा कार्बन उत्सर्जन भइरहने हो भने सन् २१०० सम्ममा विश्वको तापक्रम ४२ देखि ६५ डिग्रीसम्म पुग्ने चेतावनी गत महिना दिएको छ । त्यसको बढी असर हाम्रा सुन्दर हिमाल, जनजीवन र अर्थतन्त्रमा पर्नेछ । पृथ्वीको औसत तापक्रम १५ डिग्री सेल्सियस मात्र बढे पनि यो शताब्दीको अन्त्यमा हिमालबाट एक तिहाइ हिउँ पग्लने अनुमानसहितको प्रतिवेदन दिइसकेको छ ।"
बेपत्ता भेटिने आसमा घटनास्थल कुर्दै आफन्त,"रातिमा पालमा, दिउँसो घरमालिदीमा चार परिवार पहिरोभन्दा यता जोगिएको आफ्नै घरमा गएर खाना खान्छन् । पालमा बस्न गाह्रो भएपछि दिउँसो आएर आफ्नै घरमा बस्ने गरेको स्थानीय सुनबहादुर दोङले बताए । रातमा भने यहाँ बस्दैनौं । पालमै जान्छौं, उनले भने । बस्तीभन्दा माथिल्लो एउटा पालमा शव राखेर पहिचान र बौद्ध परम्पराअनुरूप पूजा हुने गर्छ भने बस्तीकै छेउमा सेना, प्रहरीको हेल्थ क्याम्प राखिएको छ । केही परेमा सुरक्षाकर्मी र विपद् व्यवस्थापन टिमका युवा र महिलाको समूह खट्ने गरेको छ ।"
पूर्वसावधानी नअपनाउँदा धेरै क्षति,"स्थानीय तहले पूर्वसावधानी नअपनाउँदा कालीकोटका अधिकांश गाउँमा पहिरोले क्षति पुर्याएको छ । जथाभावी सडक निर्माणका कारण ५१ गाउँ पहिरोको उच्च जोखिममा छन् । एक महिनामा ३१ जनाको मृत्यु भइसकेको छ भने सात जना अझै बेपत्ता छन् । नरहरिनाथका १३ बस्तीका पाँच सयभन्दा बढी घर पहिरोको जोखिममा छन् । त्यहाँका स्थानीय बेलुकी पानी परेका बेला घरमा बस्न सक्ने अवस्था छैन । कतिपय पाल टाँगेर बस्ने गरेका छन् भने कतिपय आफन्तको घरमा सुत्न जान्छन् । कर्णाली करिडोर र कर्णाली राजमार्गबाट गाउँ जोड्न डोजरमार्फत खनिएका ग्रामीण सडकले अधिकांश गाउँमा पहिरो निम्त्याएको नागरिक अगुवा कालीबहादुर मल्लले बताए । स्थानीय तहले पूर्वतयारीको योजना मात्रै बनाए, त्यो पनि हचुवाको भरमा, उनले भने, एकदुई वर्षअघि बनाएका सामान्य योजनालाई मात्रै कार्यान्वयनमा लगेको भए यति ठूलो क्षति व्यहोर्नुपर्ने थिएन ।मापदण्डबिनाका सडक निर्माण, वन फँडानी र अव्यवस्थित ढुंगामाटोको उत्खननजस्ता कारणले पहिरो निम्त्याएको प्रमुख जिल्ला अधिकारी चन्द्रप्रसाद गैरेले बताए । उनका अनुसार कर्णाली करिडोरअन्तर्गतको खुलालुलैफु सडक र कर्णाली राजमार्गमा मात्रै झन्डै सय ठाउँमा पहिरो खसेको छ । जिल्लामा केही सुरक्षित मानिएकै बस्तीमा पनि पहिरोले ठूलो क्षति पुर्याएको छ । रास्कोट नगरपालिका१ स्थित बडालतोलालाई गत वर्ष कर्णाली प्रदेश सरकारले एकीकृत बस्ती विकास कार्यक्रममा समेटेको थियो । नगरपालिकाले पनि बाढीपहिरोको उच्च जोखिममा रहेका अन्यत्रका बस्तीलाई बडालतोलामा सार्ने योजना बनायो । तर योजना कार्यान्वयन नहुँदै साउन दोस्रो साताको पहिरोले बडालतोलाकै एकै घरका पाँच जनाको मृत्यु भयो । १८ घर विस्थापित छन् । पहिरोका कारण रास्कोटका ११, सान्नीत्रिवेणीका ७, खाडाचक्रका ७, शुभकालिकाका ३, महाबैका ५, पचालझरना र पलाताका ३३ बस्ती जोखिममा रहेको प्रशासनले जनाएको छ । कालीकोटमा यसअघि वर्षमा ८१० जनाले ज्यान गुमाउने तथ्यांक भए पनि यस वर्ष हालसम्मकै बढी क्षति भएको सहायक प्रमुख जिल्ला अधिकारी युवराज गुरागाईंले बताए । उनका अनुसार पहिरोले घर, खेत, खानेपानी, सिँचाइ, सडकलगायतमा गरी करिब २० करोड रुपैयाँको क्षति पुर्याएको छ । उनले विपदघि नै पूर्वतयारी तथा प्रतिकार्य योजना बनाइए पनि नसोचेको ठाउँमा पहिरो गएकाले क्षति बढी भएको जनाए । पहिरोले सबैभन्दा कम जोखिम मानिएको तिलागुफाका टाकुल्ला, छाप्रे, ओखरभित्ता, खल्लालगायत गाउँ जोखिममा परेको नगरप्रमुख रतनबहादुर शाहीले बताए । यस वर्ष धेरै क्षति भएकाले रेडक्रसमा निवेदन दिनेको संख्या ६ हजार नाघेको सभापति बलप्रसाद सन्ज्याल बताउँछन् । पहिरोले घरगोठ भत्कायो भनेर निवेदन दिन दिनहुँ भीड लाग्ने गरेको छ, उनले भने, सबैलाई त्रिपाल पनि दिन सक्ने अवस्था छैन । पहिरोमा परी घाइते भएका १६ जनाको जिल्ला अस्पतालसहित सुर्खेत र काठमाडौंमा उपचार भइरहेको छ । घाइतेमध्ये आठ जनालाई हेलिकप्टरमार्फत उद्धार गरिएको जिल्ला प्रहरी प्रमुख डीएसपी श्यामबाबु ओलियाले बताए । उनका अनुसार पहिरोमा सबैभन्दा बढी नरहरिनाथमा १६ जनाले ज्यान गुमाएका छन् भने तिलागुफा र शुभकालिकामा कसैको पनि ज्यान गएको छैन । महाबैमा ८, रास्कोटमा २, सान्नीत्रिवेणीमा २, पलाता र पचालझरनामा ११ जनाको ज्यान गएको प्रहरीको तथ्यांक छ ।"
जोखिम उठाउँदै सेरेना,"सेरेना विलियम्स २४ औं ग्रान्ड स्लाम उपाधि जित्ने संघारमा छिन् । यसका लागि यसपल्टको यूएस ओपन सबैभन्दा राम्रो विकल्प हुन सक्छ । कोरोना भाइरस संक्रमणको महामारीबीच हुने प्रतियोगितामा भाग लिनबाट प्रमुख खेलाडीले नाम फिर्ता लिइसकेका छन् । सेरेनाले भने यो प्रतियोगिता खेल्दैछिन् र मान्छिन्, जसले यो प्रतियोगिता जिते पनि उपाधिको सफलतालाई सस्तो मान्न पाइने छैन । यूएस ओपनको महत्त्व पहिला जत्ति थियो, अहिले पनि उत्तिकै छ ।सेरेनाले हालै जुम कन्फ्ररेन्स मा भनेकी छन्, अहिलेको यूएस ओपनमा पनि जित्ने भनेको खेलेर नै हो । अझ यो वर्ष विशेष हुनेछ, किनभने अहिलेको स्थिति हामीले यसअघि कहिले पनि इतिहासमा देख्न पाएका छैनौं । मलाई के लाग्छ भने यस्तो स्थिति कसैले पनि अहिलेको जुनीमा देख्न पाउने छैनन् । यो आफैंमा ऐतिहासिक क्षण हो । उनको के आशय छ भने यसपल्टको यूएस ओपन यही परिस्थितिमा हुन लागेको छ, त्यसैले यसको अझ बढी महत्त्व छ । उनी भन्छिन्, त्यसैले यसपल्टको उपाधि जसले जिते पनि त्यो उपलब्धिलाई अवमूल्यन गर्न पाइन्न । अहिलेको विषम परिस्थितिमा खेलेर जित्न अझ पो गाह्रो छ । मलाई पनि यसपल्टको यूएस ओपन खेल्न मानसिक र शारीरिक दुवै रूपमा गाह्रो छ । तर मैले यो स्थितिलाई जितेर खेल्ने निर्णय गरेको हुँ । यो स्थितिबाट सबै खेलाडी गुज्रिएको हुनुपर्छ । यही स्थितिमा रहेर खेल्नु कोही पनि खेलाडीका लागि सजिलो हुने छैन, यो तथ्य निश्चित छ ।सेरेना के मान्छिन् भने दर्शनबिना खेल्नु अझ कठिन हुन सक्छ, किनभने अहिलेसम्म खेलाडीले यो स्थितिमा खेल्नुपरेको छैन । धेरैजसो शीर्ष वरीयताका खेलाडीले भने यसपल्ट यूएस ओपन खेल्ने छैनन् । भर्खरै मात्र महिलातर्फ सिमोना हालेपले नखेल्ने निर्णय गरेकी छन् । उनी वरीयताको दोस्रो स्थानमा रहेकी खेलाडी हुन् । उनीसँगै वरीयताका शीर्ष दस खेलाडीमध्ये ६ जनाले प्रतियोगिता खेल्नबाट आफ्नो नाम फिर्ता लिइसकेका छन् ।पुरुषतर्फ राफेल नाडलले पनि खेल्ने छैनन् । यस्तोमा महिला र पुरुष दुवैतर्फ डिफेन्डिङ च्याम्पियनले उपाधिको रक्षा गर्ने छैनन् । महिलातर्फकी च्याम्पियन बियन्का आन्द्रेस्कुले यसअघि नै आफू न्युयोर्क नआउने घोषणा गरिसकेकी छन् । सेरेनाले भने न्युयोर्कमा खेल्न एक प्रकारले जोखिम उठाएकी छन्, किनभने उनको स्वास्थ्य इतिहास पनि उति साह्रो राम्रो छैन । उनलाई समयसमयमा रगतसम्बन्धी समस्या भइरहन्छ ।तर उनी भन्छिन्, मैले पक्कै पनि नयाँ अनुभव बटुल्ने प्रयास गरेकी छु । त्यसैले एक प्रकारले म तनावमा पनि छु । मलाई पक्कै आफ्नो स्वास्थ्यको हेरचाह गर्नु छ, किनभने यसमा समयसमयमा समस्या आइरहन्छ । त्यसैले मलाई अरूको तुलनामा बढी जोखिम छ । मलाई के लाग्छ भने यसपल्टको यूएस ओपन खेल्नु खालि टेनिस खेल्नुमात्र हुने छैन । यो त सबै समस्याबीच केही राम्रो हुँदै छ भनेर देखाउनु पनि हुनेछ ।अहिले सेरेना प्रतियोगिता आयोजना हुने स्थल नजिककै फ्ल्याटमा बसिरहेकी छन् । प्रतियोगितामा भाग लिन यसपल्ट धेरैथरी नियम बनेको छ । यसमध्ये एक नियम हो, खेलस्थलबाट नजिक रहने । यसको उद्देश्य हो, सकेसम्म कमसँग सम्पर्क होस् भनेर । सेरेनालाई त अचेल भेट्रान खेलाडीभन्दा पनि हुन्छ, किनभने उनी ३८ वर्षकी भइसकिन् । एक बच्चीकी आमा पनि हुन् । पछिल्ला दुई संस्करणको फाइनल गुमाएकी सेरेनासामु यसपल्ट उपाधि जित्ने वास्तवमै बलियो मौका छ । द गार्डियन"
सन्दीपको उत्कृष्ट इकोनोमी बलिङ,काठमाडौं (कास) सन्दीप लामिछानेले क्यारेबियन प्रिमियर लिग (सीपीएल) मा फेरि उत्कृष्ट बलिङ गरेका छन् । त्यस बाबजुद पनि उनको टोली जमैका तलावाज लगातार दोस्रो खेलमा पराजित हुन पुगेको छ । गुयना अमाजोन वारियर्सले शनिबार जमैकालाई १४ रनले पराजित गर्यो ।सन्दीप र अर्का दक्षिण एसियाली खेलाडी अफगानिस्तानका मुजिब उर रहमानले कसिलो बलिङ गर्दै माथिल्लोक्रम धराशायी बनाएपछि गुयना १९१ ओभरमा १ सय १८ रनमा अलआउट भयो । तर दक्षिण अफ्रिकी अफ ब्रेक बलर क्रिस ग्रिनले स्पिन दबादबा भएको खेलमा पनि आफूलाई अब्बल साबित गरेपछि जमैकाले ७ विकेट गुमाई १ सय ४ रनमात्र बनाउन सक्यो ।गुयनाले ५ ओभरमा ५५ रन जोडेर सानदार सुरुआत गरेको थियो । तर रहमान र सन्दीपले सानदार बलिङ गर्दै जमैकालाई खेलमा फर्कार्एका थिए । छैटौं ओभरमा बलिङमा आएका रहमानले लगातार बलमा ब्रान्डन किङलाई २९ र सिमरोन हेटमरलाई बोल्ड गरेका थिए । उनले आफ्नो अर्को ओभरमा निकोलस पुरनलाई ४ रनमा आउट गरे । यसबीचमा एन्ड्रयु रसेलले चन्द्रपाल हेमराजलाई २१ रनमा आउट गरे ।त्यसपछि सन्दीप चम्किएका थिए । उनले आफ्नो लगातार चार ओभरको स्पेलमा ८ रन खर्चेर २ विकेट लिए । ट्वान्टी२० मा सन्दीपको यो सबैभन्दा किफायती बलिङ प्रदर्शन हो । गत वर्ष उनले पाकिस्तान सुपर लिगमा लाहोर कान्दर्सबाट खेल्दै दुबईमा क्वेटा ग्लाडिएटर्सविरुद्ध ४ ओभरमा १० रन खर्चेर ४ विकेट लिएका थिए । विकेटको हिसाबमा सन्दीपको त्यो अहिलेसम्मकै उत्कृष्ट बलिङ हो ।ट्रिनिडाडको ब्रायन लारा रंगशालामा पहिलो ओभरमा उनले ३ रनमात्र दिए र दोस्रो ओभरमा सन्दीपले सेरफेन रदरफोर्डलाई ६ रनमा आउट गरे । अफ स्टम्प बाहिरको गुगली बल हान्न खोज्दा रदरफोर्डले रहमानलाई सामान्य क्याच दिन पुगे । गुयनाका कप्तान ग्रिनलाई २ रनमा बोल्ड गरेर सन्दीपले आफ्नो दोस्रो विकेट लिएका थिए । क्रस गरेर खेल्न खोज्दा ग्रिनको लेग स्टम्प सन्दीपले उडाइदिए ।सन्दीपले बुधबार सेन्ट लुइस जोउक्स र त्यसको भोलिपल्ट ट्रिबागो राइट नाइडर्ससँग ११ विकेट लिएका थिए । जमैकाले सेन्ट लुइसलाई ५ विकेटले पराजित गरेको थियो भने ट्रिबागोसँग ७ विकेटको हार बेहोरेको थियो ।स्टार अलराउन्डर रसेलको सानदार प्रयासका बावजुद जमैका शनिबार लो स्कोरिङ खेलमा पनि लक्ष्य भेट्न असफल रह्यो । इनिङ्सको पहिलो बलमै चाडविक वाल्टनलाई एलबीडब्लू आउट गरेका ग्रिनले सुरुआतमै २ विकेट लिएपछि जमैकाले ४ रन बनाउँदा ३ विकेट गुमाइसकेको थियो । कप्तान रोभमान पावेलले २३ रन बनाए । सातौं नम्बरमा ब्याटिङमा आएका रसेलले ३७ बलमा ४ चौका र ५ छक्कासहित ५२ रन बनाए पनि त्यो जमैकालाई पर्याप्त भएन । अन्तिम ओभरमा २२ रन बनाउनुपर्ने स्थिति जमैकाले पार गर्न सकेन ।
लिभरपुलको नयाँ सिजन,"भियना (एजेन्सी) लिभरपुलले प्रिसिजनको पहिलो खेलमा शनिबार जर्मन टोली स्टुटगार्टलाई ३० ले पराजित गरेको छ । दुई महिनाअघि प्रिमियर लिगको उपाधि उचालेयता टोलीको यो पहिलो खेल थियो । नयाँ सिजन सुरु हुनुअघि प्रशिक्षण क्याम्पका लागि लिभरपुल अहिले अस्ट्रियामा छ । टोलीले स्टुटगार्टसँग पहिलो खेल खेलेको थियो ।रोबर्टो फिर्मिनोले १५ औं मिनेटमा खोलेको खातामा नाबी केइटाले ४० औं र रायन ब्रेस्टरले ६८ औं मिनेटमा गोल गरेका थिए । लिभरपुलले पहिलो हाफमा फुल सेट जस्तै टोली उतारेको थियो र दोस्रो हाफमा पूरै खेलाडी परिवर्तन गर्दै दोस्रो सेट खेलाएको थियो । ब्रेस्टर दोस्रो हाफमा प्रवेश गर्दै गोल गरे । अनुभवी जेम्स मिल्नर, जिनी वाइज्नाल्डमसहित गोलरक्षक एड्रियन, निको विलियम्स, नथाइनल फिलिप्स, सेप भान डेनबर्ग, कोस्टास सिमिकास, मार्को गुर्जिक, हार्भे इलियट, ताकुमी मिनामिनो, बिली कुमेटिओ दोस्रो हाफमा मैदानमा छिरेका थिए । कप्तान जोर्डन हेन्डरसन र रक्षक एलेक्जान्डर ट्रेन्ट आर्नोल्ड स्टुटगार्टविरुद्ध खेलेनन् । अस्ट्रियामा प्रशिक्षणकै क्रममा घाइते भएका एलेक्स अक्सलेड च्याम्बरलिन आठ साता खेल्न नसक्ने भएका छन् ।लिभरपुलले सेप्टेम्बर १२ मा नवप्रवेशी लिड्ससँग प्रिमियर लिगको पहिलो खेल खेल्दै छ । त्यसपछिका सातामा चेल्सी र आर्सनलसँग खेल्दा च्याम्बरलिन लिभरपुल टोलीमा हुने छैनन् । आर्सनलसँग शनिबार कम्युनिटी सिल्डमा खेलेर लिभरपुलले नयाँ सिजनको सुरु गर्नेछ । त्यसअघि टोलीले च्याम्पियन्स लिगको सेमिफाइनलिस्ट आरबी लाइप्जिगसँग दोस्रो मैत्रीपूर्ण खेल्नेछ ।ब्रिटिस सरकारले अघिल्लो साता कोभिड १९ को महामारी सूचीमा अस्ट्रियालाई राखे पनि लिभरपुलको प्रिसिजन यथावत् रहनेछ । अघिल्लो शनिबारदेखि ब्रिटिस सरकारले अस्ट्रिया गएर आउनेलाई पनि क्वारेन्टाइनमा राख्नुपर्ने सूची निकालेको थियो । यही नयाँ नियमका कारण बिदा मनाउन क्यारेबियन गएका टोटेनहमका कप्तान ह्यारी केन लन्डन फर्किएपछि अहिले १४ दिन व्यक्तिगत क्वारेन्टाइनमा छन् ।लिभरपुल अस्ट्रिया गइसकेपछि बेलायत सरकारको यो नियम आएको थियो । फुटबल एसोसिएसन (एफए) सँगको सहकार्यका कारण लिभरपुलले क्वारेन्टाइनमा बस्नु नपर्ने भएको हो । बुधबार इंग्ल्यान्ड फर्किएर लिभरपुलले आर्सनलको सामना गर्दैछ । फ्रान्सको इभिन प्रशिक्षण क्याम्प तोके पनि लिभरपुल त्यहाँको भ्रमण स्थगित गर्दै अस्ट्रिया पुगेको थियो ।"
अरूको भविष्य उज्ज्वल पार्दै प्रज्वल,"दशकसम्म संघीय राजधानी काठमाडौंमा बसेर सोचेजस्तो सफलता पाउन नसकेपछि टेबलटेनिस खेलाडी प्रज्वल श्रेष्ठ गृहजिल्ला रूपन्देही फर्किएका छन् । आफूले गरेको लामो संघर्ष खेर जान नदिन उनी अहिले खेलाडी उत्पादनमा लागेका छन् । साउन १ गतेबाट उनले बुटवल टेबलटेनिस एकेडेमीको सुरुआत गरेका हुन् । फागुनबाट नै सञ्चालन गर्ने तयारी थियो, उनले भने, कोरोना महामारीका कारण सामान आउन ढिलाइ भएपछि ५ महिना पर धकेलियो । उनले ८ लाख रुपैयाँ लगानी गरी ५ वर्षलाई हल भाडामा लिएर प्रशिक्षण सुरु गराएका छन् । हलभित्र चारवटा बोर्ड छन् । अहिले ८ जना प्रशिक्षार्थीले उनीसँग टेबलटेनिस सिकिरहेका छन् । कोभिड१९ को त्रासले आउने भनेका प्रशिक्षार्थी आउन नपाएको श्रेष्ठले बताए । साँझ ५ देखि ७ बजेसम्म उनी सिकाउनमा तल्लीन हुन्छन् ।०४७ सालमा तिलोत्तमास्थित योगीकुटीमा जन्मिएका प्रज्वलले कक्षा १२ सम्म न्यु होराइजन स्कुलमा पढे । जेठो छोरा भएकाले परिवारको जिम्मेवारी सम्हाल्नुपर्ने पक्षलाई सानैबाट अनुसरण गरिदेओस् भन्ने चाहना अभिभावकको थियो । मुनाल स्कुलमा पढिरहेका उनी साथीभाइले होराइजनमा टेबलटेनिस बोर्ड भएको र खेल्न रमाइलो हुने भनेपछि उतै पढ्न गए । कक्षा ७ मा पढ्दा पहिलोपल्ट बोर्डमा खेलेको उनले स्मरण गरे । जोसँग ब्याट र बल हुन्थ्यो, उसले पहिल्यै गएर बोर्ड रिजर्भ गर्थ्यो, उसैले खेल्न पाउँथ्यो, उनले सम्झिए, मैले पनि ठूला दाइहरूसँग विस्तारै सिक्न थालें । ०६२ सालमा विद्यालयस्तरीय प्रतियोगिता पहिलोपल्ट खेल्दा प्रज्वल क्वाटरफाइनलसम्म पुगेका थिए । त्यसलगत्तै अर्को प्रतियोगिताको फाइनल जितेर पदक थापे ।जिल्लाका हरेक प्रतिस्पर्धामा जित्दै आएका खेलाडीलाई मैले हराएको रहेछु, उनले भने, त्यो दिनको खुसी अझै ताजै छ । उनीहरूबीचको फाइनलमा दर्शकले हुटिङ गर्दा अन्य खेलसमेत रोकिएको उनले सम्झिए । त्यही जितले हौसला थपिएपछि बुटवलको हाटबजारस्थित तत्कालीन खेलकुद विकास समितिको हलमा राजेन्द्र श्रेष्ठसँग उनले प्रशिक्षण सुरु गरे । त्यतिबेला जिल्ला टेबलटेनिसको धेरै प्रतियोगिता हुन्थेन । तर भएकामा उनी सहभागी भइरहे ।कक्षा १२ पढेपछि बुवाले ब्रिटिस लाहुरे र अन्य पेसातर्फ आकर्षित गर्न खोजे तर उनको मन मानेन । टेटेमै केही गर्छु म भने अभिभावकसामु रोए पनि । त्यसपछि उनी काठमाडौं हानिए । राजधानीमा सबै नयाँ थियो । लक्ष्य प्राप्त गर्न उनका लागि नयाँ अध्याय सुरु गर्नुपर्ने भयो । चार वर्षसम्म खेल्ने र आर्मीमा प्रवेश गर्ने लक्ष्य बनाए । ०७० सालमा धनगढीमा कास्कीका प्रतिस्पर्धीलाई हराएर प्रिक्वाटरमा प्रवेश गरेपछि प्रज्वल राष्ट्रिय टिमको अन्तिम १६ भित्र पर्न सफल भए । यता सफलता अर्कोतिर पारिवारिक वियोग आइपर्यो । निमोनियाका कारण उनले बुबालाई गुमाएका थिए । त्यसपछि एक भाइ र आमाका लागि प्रज्वल नै सहारा हुनुपर्यो । धनगढीको खेल सम्पन्न भएको डेढ महिनापछि उनले नेपाली सेनाका लागि खेलाडी आवश्यक भएको जानकारी पाए । उनलाई प्रशिक्षकले प्रयास गर्न भने । प्रयास गरेअनुरूप छानिए पनि उनी । देशको राम्रो क्लब (त्रिभुवन आर्मी) मा आबद्ध हुँदाको खुसी बेग्लै थियो, प्रज्वलले भने, अब आमा र भाइलाई आडभरोसा दिन सक्छु भन्ने हिम्मत जुट्यो । प्रज्वलले सातवटा राष्ट्र्रिय प्रतियोगिता खेले । तर, कुनैमा पनि टप फाइभमा पर्न नसक्दा उनी निराश थिए । टिममा पर्नु, खेल्न पाउनु पनि धेरै गाह्रो रहेछ, प्रतिभाले मात्रै पुग्छ जस्तो लागेन, उनले सुनाए ।आठौं राष्ट्रिय खेलकुदमा टिम इभेन्टमा उनले कांस्य पदक जिते । टिम र डबल्समा राम्रै भइरहे पनि सिंगल्समा उनले सफलता पाउन सकेनन् । यसमै उनको मन अमिलो भइरह्यो । व्यावसायिक रूपमा त्रिभुवन आर्मीबाट खेलिरहेका प्रज्वलले टेबलटेनिसको विकासमा कसैले त्यति धेरै चासो दिन नसकेको भोगाइ सुनाए । राष्ट्रिय टिमबाट खेल्दा पनि उचित डाइट, देशका विभिन्न जिल्लाबाट जाने खेलाडीलाई यात्रा, बसाइ खर्चसमेत उपलब्ध नगराउँदा खेलाडी विस्थापित हुने लहर बढेको उनको अनुभव छ । दुई वर्षअघि आफ्नै खर्चमा थाइल्यान्ड गएर एक महिना एकेडेमीमा प्रशिक्षण लिएका प्रज्वलले त्यहाँका विद्यार्थीसँग खेल्न आफूलाई धौधौ परेको सुनाए । स्कुलका विद्यार्थी पनि कति तगडा, उनले भने, सुरुसुरुमा त लाज लाग्यो, पछि सिक्नैपर्छ भनेर मजाले सिकें । थाइल्यान्डका विभिन्न स्थानमा प्रतियोगिता खेल्ने, एकेडेमी भिजिट गर्ने मौका पनि उनले पाए । नेपालमा त्यस्तो खालको प्रशिक्षणस्थल नभएकाले आफ्नो सिकाइ प्रयोग गरी खेलाडी उत्पादन गर्नुपर्छ भन्ने आँट बढ्यो अनि त्यहीअनुरूप एकेडेमी खोलेको उनले सुनाए । थाइल्यान्डको सिकाइ नेपालको भन्दा सयौं गुणा फरक रहेको उनको अनुभव छ । विद्यालय तहबाटै मासमा घुलमिल हुन सके धेरै नयाँ कुरा सिकिने अनुभव गरेका प्रज्वलले खेलकै दौरान घुँडाको लिगामेन्ट च्यातिँदा धेरै दुःख पाए । पाँच वर्षअघि भएको चोटको असर पटक पटक बल्झिँदा बेलाबेला अस्पताल जाने र घुँडाबाट पानी निकाल्ने क्रम अहिले पनि जारी छ । अप्रेशन गर्नका लागि धेरै पैसा चाहिने तर आफूसँग नभएकाले औषधि उपचारले नै काम चलाएको उनले दुखेसो पोखे । बुबाले फोटो स्टुडियो चलाएर आफूहरूलाई पढाएको सम्झँदै उनले बुबासँग जिद्दी गरेर खेल्न गएकाले खेलमै केही गर्ने धोको प्रज्वलको छ । शीर्ष खेलाडी बन्न नसके पनि आफू जन्मिएको ठाउँबाट प्रतिभा उत्पादन गरेर सपना पूरा गर्ने उनले लक्ष्य छ । खेलाडीलाई राज्यले उचित प्रशिक्षण र हौसला दिन नसक्नु पीडादायी भएको भन्दै उनले कतिपय खेलाडी यसबाट जीवनयापनको सहजता नदेखेपछि पलायन हुन बाध्य भएको सुनाए ।उनी सानोमा खेल्नका लागि कहिले घरमा ढाँटेर त कहिले भागेरै जाने गर्थे । अहिलेका बालबालिकालाई त्यो अवस्था नआओस् भन्ने उनी चाहन्छन् । खेल्ने चाहना भएर खेल्न नपाएका बालबालिकाका लागि अभिभावक बन्ने भनेर आफू गृहजिल्ला आएको उनी सुनाउँछन् । जिल्लामा टेबलटेनिस प्रशिक्षणस्थल नगन्य रहेकाले आफ्नो एकेडेमीबाट धेरै खेलाडी उत्पादन गर्नसक्ने विश्वास उनको छ । अरू खेलजस्तै टेबलटेनिसका लागि पनि जिल्ला खेलकुद विकास समितिले प्रतियोगिता गर्न पहल गरिदिए राम्रो हुने उनको बुझाइ छ । आफूले एकेडेमी सञ्चालन गरे पनि उनी त्रिभुवन आर्मी क्लबमा व्यावसायिक रूपमा जोडिएकाले प्रतियोगिता पर्दा जाने, खेल्ने र फेरि बुटवल आउने उनले बताए । अरूलाई सिकाउँदै, आफू पनि सिक्दै अगाडि बढ्ने उनको सोच छ ।"
