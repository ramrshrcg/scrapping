शीर्षक,विवरण
प्रदेश र स्थानीय तहका कर्मचारी चलाउने तरखर,"ऐनले निर्दिष्ट गरेको मूल काम कर्मचारीको समायोजन प्रक्रिया टुंगिएको डेढ वर्ष भइसकेपछि ऐन कार्यान्वयनमा समस्या भएको भन्दै नीतिगत निर्णय गरिनुलाई स्वाभाविक मानिएको छैन । समायोजन प्रक्रिया टुंगिसकेपछि ऐन नै निष्क्रिय अवस्था छ, त्यसको कार्यान्वयनमा कसरी बाधा उत्पन्न हुन पुग्यो ? मन्त्रालयमा रहिसकेका ती सहसचिव भन्छन्, मन्त्रिपरिषद्बाट गराइएका नीतिगत निर्णयले एकपछि अर्को गर्दै हजारौं कर्मचारीको समायोजन संशोधन हुने र त्यसले समायोजन प्रक्रिया नै बिथोलिने सम्भावना रहन्छ । मन्त्रालयको प्रस्तावमा मन्त्रिपरिषद्ले समायोजन संशोधनमा सहजताका लागि ५ वटा नीतिगत निर्णय गरेको छ । जसअनुसार एक स्थानीय तहमा समायोजन भएका कर्मचारीले अन्यत्र त्यही सेवा समूहको समान पद रिक्त रहेको खण्डमा दुईतर्फी सहमतिको आधारमा समायोजन संशोधन गराउन पाउनेछन् । त्यसरी समायोजन भएको प्रदेश कटेर ७ सय ५३ वटामध्ये कुनै पनि स्थानीय तहमा जान पाउने सुविधा दिइएको छ । एक प्रदेशमा समायोजन भएको कर्मचारी अर्को प्रदेशको समान रिक्त पदमा जान चाहेमा छाड्न चाहने र जान चाहने प्रदेशको सहमतिमा समायोजन संशोधन गराउन सकिनेछ । संघमा समायोजन भएका तर प्रदेश र स्थानीय तहको रिक्त दरबन्दीमा जान चाहेमा त्यस्तोलाई मन्त्रालयले पठाउन सक्ने छ । तर, तल जाने कर्मचारीको सेवा अवधि कम्तीमा ३ वर्ष बाँकी रहेको हुनुपर्ने सर्त राखिएको छ । समायोजनका बेला घरेलु विकास र दुर्गम विकास समितिका कर्मचारीलाई ती समितिको कार्यालय रहेका स्थानीय तहमा मात्रै समायोजन गरिएकाले उनीहरूलाई अब संशोधनमार्फत देशैभरका स्थानीय तहमा समायोजन गर्न सकिने बाटो खुलाइएको छ ।समायोजनमा चित्त नबुझेर अदालत पुगेको र अदालतले अन्तिम फैसला नगरिसकेका कर्मचारीलाई समायोजन पूर्वकै मन्त्रालय, निकायले कामकाजमा लगाउन सक्ने नीतिगत निर्णय भएको छ । यस निर्णयका आधारमा प्रदेशमा समायोजन भएका राजस्व समूहका १४ जना उपसचिव र लेखा समूहका लेखा अधिकृतहरूसहितका सयौं कर्मचारीलाई पुनः संघमै फर्किने बाटो खोलेको छ । अदालतको अन्तिम निर्णय नआउँदै समायोजन भइसकेका कर्मचारीलाई संघमै फर्काउने गरी नीतिगत निर्णय लिनुलाई चलखेल बाट सिर्जित बेथितिका रूपमा हेर्छन्, समायोजनताका मन्त्रालयमा खटिएका अधिकारीहरू । समायोजनमा चित्त नबुझेर अदालत गएका कर्मचारीको हकमा नियम, कानुनअनुसार समायोजन गरिएको जवाफ मन्त्रालयले अदालतलाई जवाफ दिएको स्मरण गर्दै ती अधिकारी भन्छन्, अदालतको अन्तिम आदेश आइसकेको छैन । समायोजन भइसकेपछि तिनको दरबन्दी तल गइसक्यो । संघमा दरबन्दी नै नरहेका खण्डमा तिनलाई कुन कानुनमा टेकर पुनः माथि ल्याउने र कहाँबाट तलब भत्ता खुवाउन खोजिएको छ ? उनले अर्कोतिर एउटा प्रदेशमा समायोजन भएका कर्मचारीलाई संघ वा अन्य प्रदेशमा सरुवा संशोधन वा जुनसुकै नाममा सार्न सकिने कानुनी व्यवस्था नरहेको बताए । मन्त्रालयले २०७५ पुस ११ देखि माघ ३ सम्म निजामती र स्थानीय सेवाका कर्मचारीलाई आफू समायोजन हुन चाहने तहको छनोट गर्न अनलाइनमार्फत आवेदन मागेको थियो । समायोजनका लागि १ लाख ३८ हजार दरबन्दी तयार पारिएको थियो । त्यसमा ४९ हजार संघमा, २२ हजार प्रदेशमा र ६७ हजार दरबन्दी स्थानीय तहमा राखिएको थियो । कार्यरत रहेका करिब १ लाख कर्मचारीको त्यही अनुसार समायोजन भएको थियो । सफ्टवेयरमार्फत गरिएकाले समायोजन प्रक्रियालाई वैज्ञानिक र विश्वासिलो मानिएको थियो । समायोजनपछिको कर्मचारीको व्यवस्थापन तत्तत् तहको कानुनबाट हुनेछ । कर्मचारी समायोजनपश्चात संघ, प्रदेश र स्थानीय सेवाका कर्मचारीहरूको सेवा, सर्त र सुविधासम्बन्धी विषयहरू तत्तत् सेवाका कानुनहरूबाट निर्धारण र सञ्चालन हुने हो, ती अधिकारीले भने, नीतिगत निर्णयका नाममा सम्पूर्ण समायोजन प्रक्रियालाई गिजोल्न खोजिएको छ । यो गलत हो । संघीय निजामती सेवासम्बन्धी विधेयक प्रतिनिधिसभामा एक वर्षदेखि अड्किएको छ । संघीय कानुन नआएकै कारण प्रदेशहरूले कर्मचारी व्यवस्थापनसम्बन्धी आफ्नो कानुन बनाउन पाएका छैनन् । प्रदेशको कानुन नबनेका कारण समायोजन भएर प्रदेश र स्थानीय तहमा पुगेका कर्मचारीलाई चलाउने कुनै कानुनी आधार छैन ।मन्त्रालयका प्रवक्ता सहसचिव वसन्त अधिकारीले सामायोजनका क्रममा भएका र पछि देखिएका त्रुटिलाई सुधार गर्न नीतिगत निर्णयले सहयोग पुग्ने बताए । उनले प्रदेश र स्थानीय तहमा कर्मचारीको कमी भइरहेका बेला संघबाट जान चाहनेलाई बाटो खुला हुनुले धेरै हदसम्म तल कर्मचारीको पूर्ति हुने बताए । उनले भने प्रदेश सेवा र स्थानीय सेवासम्बन्धी ऐन नआइसकेको अवस्थामा गुनासो व्यवस्थापन गर्न मन्त्रिपरिषद्बाट निर्णय भएको हो । मन्त्रालयले मन्त्रिपरिषद्बाट निर्णय हुनुअगावै करिब ४ हजार कर्मचारीको समायोजन संशोधन गरिसकेको छ ।"
डायलसिस नपाउँदा छटपटिएर ज्यान गयो,"अस्पताल भन्छ ॅबलपूर्वक उपचार लिन खोजेप्रादेशिक अस्पताल जनकपुरको प्रशासन विभागले प्रमोदलाई डाइलसिस वार्डमा बलपूर्वक उपचार गराउन खोजेको आरोप लगाएको छ । बिरामीले उपचारसम्बन्धी कुनै कागजात नल्याएको र अस्पतालमा उनको डायलसिससमेत नभएको अस्पतालको भनाइ छ । उपचारका लागि जाँचको रिपोर्ट लिएर आउनु भन्दा जानकारी नदिई अन्यत्र लगेको अस्पतालले बिहीबार जारी गरेको विज्ञप्तिमा उल्लेख गरेको छ ।मिर्गौलामा समस्या भएर प्रमोदलाई मंगलबार अस्पतालको इमर्जेन्सी वार्डमा ल्याइएको थियो, विज्ञप्तिमा भनिएको छ, त्यसपछि बलपूवर्क डायलसिस वार्डमा बिरामीलाई राखियो । डाक्टरले जाँच गरेर डायलसिस तथा उपचारका लागि आवश्यक जाँच ब्लड टेस्ट, सीबीसी, आरएफटी, चेस्ट एक्सरे, युरिन रे ल्याउन भन्दा जानकारी नदिई अन्यत्र लगियो । डायलसिस वार्ड अत्यन्तै व्यस्त रहेको र बेडको सीमितताका कारण ४० जना बिरामी प्रतीक्षा सूचीमा रहेकोसमेत विज्ञप्तिमा उल्लेख छ । अस्पतालमा हाल ४ वटा मात्र डायलसिस शय्या चालु अवस्थामा छन् । यसअघि १० वटा डायलसिस शय्या रहेकामा ६ वटा बिग्रेका छन् ।"
एम्बुलेन्स भाडा दुई हजार तिर्न नसक्दा महिलाको मृत्यु,"(बर्दिया)  अत्यधिक रक्तस्रावले गुलरिया नगरपालिका५ की ३२ वर्षीया महिला गुड्डी पालको घरमै मृत्यु भएको छ । जिल्ला अस्पतालमा उपचार सम्भव नभएपछि चिकित्सकले नेपालगन्ज रेफर गरेका थिए । परिवारले एम्बुलेन्स खर्च बेहोरेर नेपालगन्ज लैजान नसक्दा बुधबार ज्यान गएको हो । गुलरियाबाट नेपालगन्जको दूरी ३६ किलोमिटर छ । निषेधाज्ञाले अहिले सार्वजनिक यातायात सञ्चालनमा छैनन् । यहाँबाट नेपालगन्ज बिरामी पुर्याएबापत एम्बुलेन्सले अक्सिजनसहित २ हजार २ सय र अक्सिजनबिना २ हजार रुपैयाँ लिने गर्छ । अस्पताल परिसरकै एम्बुलेन्स चालकलाई आग्रह गरे पनि रकम नभएको बुझेपछि पुर्याउन नमानेको परिवारका सदस्यले बताए । त्यसपछि उनी अटो रिक्सामा घर फर्किएकी थिइन् । एक साताअघि पालको ६ महिनाको गर्भ खेर गएको थियो । त्यसपछि रगत बग्न थामिएको थिएन ।तीन दिनअघि उनलाई अस्पतालमा भर्ना गरिएको श्रीमान् मैंकुले बताए । उनले मजदुरी गरेर गुजारा गर्दै आएका थिए । लकडाउन भएपछि काम पाएका थिएनन् । आफ्नै घर नभएकाले भाडामा बस्दै आएका छन् । उनीहरू हाम्रै टोलमा भाडामा बस्छन्, स्थानीय अजितकुमार श्रीवास्तवले भने, महिलाको अवस्था देखेपछि उपचारका लागि गाउँलेले ५ हजार रुपैयाँ संकलन गरेका थियौं । तर, स्थानीयले सहयोग जुटाएकै दिन पालको मृत्यु भएको उनले बताए । परिवारले अस्पतालमा रगत परीक्षण गरेको दुई सय र औषधि खरिदबापतको १ हजार ९ सय ७० रुपैयाँ पनि तिर्न सकेका थिएनन् । रेफर गर्ने बेलामा चिकित्सकले उक्त खर्च निःशुल्क लेखिदिएको मैंकुले बताए । एम्बुलेन्स चालकले सित्तैमा लानुपर्ने भएपछि कोरोना लागेकालाई बोक्दिनँ भने, बिहीबार मैंकुले कान्तिपुरसित भने, त्यसपछि घर ल्याएँ ।अत्यधिक रक्तस्राव र गर्भ अवधि पूरा नहुँदै बच्चा खेर गएकाले पाल निकै कमजोर भएको आफन्तले बताए । उनले खान पनि छाडेकी थिइन् । उनी टोलका विभिन्न घरमा भाँडा माझ्ने काम गर्थिन् । कोरोना संक्रमण भएपछि काम छुटेको थियो । लामो समयदेखिको लकडाउनले मैंकुले पनि मजदुरी गुमाएकाले आम्दानी स्रोत थिएन । मृतकका श्रीमान् मैंकुले छाक टार्न समस्या भएकाले नेपालगन्जमा गएर उपचार गर्नुभन्दा घरमै बसेर निको हुने विश्वासले डेरामा आएको बताए । उनका एक छोरा र दुई छोरी छन् । गुड्डीसित १३ वर्षको उमेरमा विवाह गरेको थिएँ, मैंकुले भने, त्यसको एक वर्षमा छोरी जन्मिई । जेठी छोरीको १६ वर्षको उमेरमा विवाह भइसकेको उनले बताए । माइली छोरी र ७ वर्षका छोरा सँगै छन् । महिनाको १५ सय रुपैयाँ कोठा भाडा तिरेर बसिरहेको मैंकुले बताए । उनीहरूको रेखदेखको अभिभारा बाबुको काँधमा आएको छ । तर, मजदुरी नगरी छाक नटर्ने भएकाले उनी समस्यामा परेका छन् । पहिले कोरोनाले काम खोस्यो, मैंकुले भने, अहिले श्रीमती पनि लग्यो । जिल्ला अस्पतालका मेडिकल सुपरिन्टेन्डेन्ट डा सुभाष पाण्डेयले दुई दिनसम्म अस्पतालमा उपचार गरिए पनि रक्तस्राव नरोकिएपछि उनलाई नेपालगन्ज रेफर गरिएको बताए । नेपालगन्ज जाने भन्दै हिँडेकी महिलाको मृत्यु कहाँ भयो थाहा भएन, उनले भने, घरमा मृत्यु भएको जानकारी आएपछि स्वाब परीक्षण गर्न लगाएका हौं । प्रमुख जिल्ला अधिकारी लीलाधर अधिकारीले बुधबार साँझ पीसीआर रिपोर्ट नेगेटिभ आएको बताए । उनी केही समयअघि भारतमा रहेको आफन्तको घरमा गएकी थिइन् । भारतबाट फर्किएकी उनलाई गत जेठमा १५ दिन गुलरियास्थित बगलामुखी राधाकृष्ण माध्यमिक विद्यालयको क्वारेन्टाइनमा राखिएको थियो । त्यसपछि घरमा पतिसँगै थिइन् । उनको बिहीबार दाहसंस्कार गरिएको पारिवारिक स्रोतले जनाएको छ ।"
अत्यावश्यक सेवामा पनि अवरोध,"प्रशासनले जारी गरेको निषेधाज्ञा आदेशमा यी तीनवटै क्षेत्रसम्बन्धी काममा अवरोध नगर्ने उल्लेख छ । अत्यावश्यक सेवाभित्र दैनिक उपभोग्य वस्तु, विद्युत्, सूचना तथा सञ्चार, भन्सारलगायत क्षेत्रलाई समेटिएको छ । तर बिहीबार त्यसअनुसार व्यवस्थापन हुन सकेन । हामीलाई कसैले निषेधाज्ञा अटेर गरे आउजाउ गर्न नदिनू, जबर्जस्ती गरे सवारी नियन्त्रणमा लिएर मानिसलाई सडकमा होल्डिङ सेन्टरमा कैद गर्नू भन्ने आदेश छ, महाराजगन्जबालुवाटार क्षेत्रमा खटिएका एक प्रहरीले भने । कर्मचारीलाई सडकमा निस्कन नदिएपछि राजधानीका बैंकवित्तीय संस्थाले बिहीबार सबै कारोबार ठप्प पारे । बैंकर संघले विज्ञप्ति नै जारी गरेर कर्मचारीलाई आवतजावत गर्न सहज नभएकाले सेवा बन्द गर्नुपरेको जनाएको थियो ।प्रशासन र प्रहरीबीच समन्वय अभावका साथै फिल्डमा खटिने सुरक्षाकर्मीलाई त्यहीअनुसार जानकारी नगराइँदा अत्यावश्यक काममा निस्किएका मानिसले निषेधाज्ञाको पहिलो दिन केही असहजता बेहोरेका छन् । निषेधाज्ञाका बेला कुनकुन क्षेत्र र सेवालाई हिँडडुल गर्न अनुमति दिने भन्ने विषय उपत्यकास्थित काठमाडौं, भक्तपुर र ललितपुर प्रशासनले मंगलबार गरेको निर्णयमा उल्लेख छ । त्यसैअनुसार बुधबार दिउँसो तीनवटै जिल्ला प्रशासन कार्यालयले निषेधाज्ञा पालना गराउन र अत्यावश्यक काममा सहजीकरण गर्न प्रहरीलाई परिपत्र गरेका थिए । बिहीबार बिहान सबेरैबाट सडक तथा भित्री गल्लीमा सुरक्षाकर्मीको बाक्लो तैनाथी गरिएको थियो । तर प्रशासन र प्रहरीबीच समन्वयमा भने कमजोरी देखियो । तीनवटै जिल्ला प्रशासनले संयुक्त सुरक्षा बैठकबाट गरेको निर्णयको बुँदा नम्बर ११ मा भनिएको छ, बैंकिङ सेवालगायत विभिन्न निकायहरूको भर्चुअल वा विद्युतीय माध्यमबाट सेवा प्रवाह गर्ने व्यवस्था मिलाई सो सम्भव नभएमा न्यूनतम कर्मचारी राखी स्वास्थ्य सुरक्षा मापदण्ड पालना गर्नेगराउने गरी आवश्यक सेवा प्रवाह गर्नुपर्नेछ । अत्यावश्यक कार्यका लागि घरबाहिर निस्कँदा अनिवार्य रूपमा मास्कको प्रयोग तथा भौतिक दूरी कायम गर्नुपर्नेछ । निषेधाज्ञा जारीसम्बन्धी बुँदा नम्बर ६ मा पनि अत्यावश्यक सेवाका सवारीलाई अवरोध नगर्ने स्पष्ट उल्लेख छ । विभिन्न अत्यावश्यक सेवाका सवारी सञ्चालन गर्नेसम्बन्धी पूर्वअनुमति आवश्यक नपर्ने भनी तोकिएका वस्तु तथा सेवाका लागि प्रयोग गर्ने सवारीसाधनजस्ता अति आवश्यक सेवाबाहेकका सवारी सञ्चालन गर्न पाइने छैन । सोही बुँदामा अस्पताल आउजाउ गर्ने बिरामीको हकमा पनि अवरोध नगर्ने उल्लेख छ । काठमाडौं प्रशासनका एक अधिकारी पनि बिरामी कुरुवा र खाना बोकेर हिँडेकाको हकमा अवरोध गर्न आवश्यक नभएको बताउँछन् । तर फिल्डमा खटिएका प्रहरी मानवीय संवेदनासँग जोडिएका विषयमा पनि नरम हुन सकेनन् । काठमाडौंका सहायक प्रमुख जिल्ला अधिकारी तुल्सीराम पौडेलले संक्रमण रोकथाम तथा नियन्त्रणका लागि निषेधाज्ञा जारी भएकाले अत्यावश्यक कामबाहेक कसैलाई पनि बाहिर हिँडडुल गर्न नदिइएको बताए । निषेधाज्ञाको पहिलो दिन भएकाले फिल्डमा खटिएका सुरक्षाकर्मीमा सूचना र निर्देशन बुझाइमा कमी भएको हुन सक्ने उनको भनाइ छ ।महानगरीय ट्राफिक प्रहरी महाशाखा प्रमुख एसएसपी भीमप्रसाद ढकालले निषेधाज्ञालाई कडाइका साथ लागू गरिएको बताए । निषेधाज्ञाका क्रममा सडकमा निस्किएका सवारी चालकबारे सोधीखोजी गर्दा केही ढिलो भयो होला, त्यसलाई नै लिएर हामीले अवरोध गर्यौं भन्न मिल्दैन, ढकालले कान्तिपुरसँग भने, सुरक्षा र सवारी जाँचका क्रममा अटेर गर्ने, आदेश अवज्ञा गर्नेलगायतलाई नियन्त्रणमा पनि लिइएको छ । प्रहरीले निषेधाज्ञाको पहिलो दिन भएर बिहीबार नियन्त्रणमा लिइएका सबै सवारीसाधन बेलुका सम्बन्धित व्यक्तिलाई जिम्मा लगाएको छ । सवारी बुझ्न बाँकीको हकमा अर्को दिन हस्तान्तरण गरिने उनले बताए । महानगरीय प्रहरी परिसर काठमाडौंका प्रवक्ता एसपी सोमेन्द्रसिंह राठौरले प्रशासनको निर्देशनअनुसार नै अत्यावश्यक काममा बाहेक हिँडडुल गर्नेलाई फर्काइएको बताए । सवारी सञ्चालनका हकमा ट्राफिक प्रहरीले व्यवस्थापन गरेको छ, बाँकी व्यवस्थापन जनपदबाट गरिएको छ, सडकमा अनावश्यक हिँडडुल गर्ने, आदेशविपरीत सटर खोल्नेलगायतलाई नियन्त्रणमा लिइएको छ, कतिलाई सम्झाएर पनि पठाएका छौं, एसपी राठौरले भने, नियन्त्रणमा लिइएकालाई सडकमा निषेधाज्ञा, कोरोना तथा आदेश पालना नगर्दा भोग्नुपर्ने कारबाहीबारे जानकारी गराएर छाडिएको छ ।बिहीबार निषेधाज्ञा उल्लंघन गर्ने २ हजार ९ सय २ सवारीसाधनलाई ट्राफिक प्रहरीले नियन्त्रणमा लिएको छ । महाशाखा प्रमुख एसएसपी ढकालका अनुसार २ हजार २ सय ९४ दुईपांग्रे र ६ सय ८ चारपांग्रे सवारी नियन्त्रणमा लिइएको छ । अत्यावश्यकबाहेकका सवारी नियन्त्रणमा लिइएको छ, उनले भने, अटेर गर्नेलाई स्थानीय प्रशासन ऐन २०२८ अनुसार ५ सय जरिवाना वा १ महिना कैद वा दुवै सजाय हुने व्यवस्था भएकाले नियम उल्लंघन गर्ने चालकबारे पनि बुझ्ने काम भइरहेको छ । त्यस्तै कामबिनै बाहिर निस्किने दुई हजारभन्दा बढीलाई नियन्त्रणमा लिइएको थियो । सडकमा होल्डिङ जोन बनाएर उनीहरूलाई संक्रमणको असर र आदेश उल्लंघन गर्दा हुने सजायबारे जानकारी गराइएको थियो ।"
कोरोनाले थप ४ को मृत्यु,"काठमाडौं (कास) कोरोना संक्रमणबाट बिहीबार थप ४ जनाको मृत्यु पुष्टि भएको छ । पर्साको वीरगन्ज महानगरपालिका५ का ७४ वर्षीय पुरुषको नारायणी अस्थायी कोरोना वीरगन्ज हेल्थ केयर अस्पतालमा बिहीबार बेलुकी मृत्यु भएको हो । ज्वरो र खोकीको समस्या भएका उनको कुनै ट्राभल हिस्ट्री नरहेको जिल्ला प्रशासन कार्यालयले जनाएको छ । रूपन्देहीको देवदह नगरपालिका३ का ७० वर्षीय पुरुषको पनि बिहीबार मृत्यु भएको हो । पक्षाघात, सुगर, प्रेसरका समेत बिरामी रहेका उनको देवदह मेडिकल कलेजको आईसीयूमा मृत्यु भएको देवदह नगरपालिकाका मेयर हीरा केसीले बताए । बुधबार उनमा संक्रमण पुष्टि भएको थियो । चितवनस्थित भरतपुर अस्पतालको आईसीयूमा उपचाररत रत्ननगर नगरपालिका१३ का ६५ वर्षीय पुरुषको बिहीबार दिउँसो मृत्यु भएको छ । ६ दिनअघि कोरोना पुष्टि भएका उनमा क्षयरोगसमेत रहेको अस्पतालले जनाएको छ । स्वास्थ्य मन्त्रालयका अनुसार काठमाडौंकी एक महिलाको पनि कोरोना संक्रमणबाट मृत्यु भएको छ । योसँगै कोरोनाबाट ज्यान गुमाउनेको संख्या १ सय ३० पुगेको छ । बिहीबार ७ सय ७ नयाँ संक्रमित थपिएसँगै देशभर कोरोना संक्रमितको संख्या २९ हजार ६ सय ४५ पुगेको छ । स्वास्थ्य तथा जनसंख्या मन्त्रालयका अनुसार बिहीबार ११ हजार ६ सय २७ पीसीआर परीक्षण गरिएको छ । हालसम्म पीसीआर परीक्षण हुनेको संख्या ५ लाख ६६ हजार १५ रहेको छ । पछिल्लो २४ घण्टामा कोरोना संक्रमणबाट मुक्त भई घर फर्किनेको संख्या २ सय ६४ जना रहेको छ भने हालसम्म १७ हजार ९ सय ६४ जना निको भइसकेका छन् ।यस्तै, काठमाडौं उपत्यकामा थप २ सय जनामा कोरोना संक्रमण पुष्टि भएको छ । काठमाडौंमा १ सय ७४, ललितपुरमा १८ र भक्तपुरमा ८ जना संक्रमित फेला परेको मन्त्रालयले जानकारी दिएको छ ।"
चुनावदेखि चुनावसम्मै बिचौलियाको चंगुल,"(काठमाडौं)  दक्षिण एसियाका अधिकांश मुलुकमा सन् १९५०७० तिर सांसदहरूको पृष्ठभूमि कृषि थियो । १९८०९० को दशकमा शिक्षक, सेवा निवृत्त निजामती कर्मचारी, कानुन व्यवसायीलगायत पृष्ठभूमि भएका जनप्रतिनिधिहरूको बाहुल्य देखियो । नेपाल र दक्षिण एसियाको राजनीतिबारे लामो खोज अनुसन्धान गरेका राजनीतिशास्त्री प्राध्यापक कृष्ण हाछेथुका अनुसार ९० को दशकयता नेपालसहित दक्षिण एसियाली मुलुकहरूको राजनीति ठेकेदार, व्यापारी र उद्योगपति वा उनीहरूका प्रतिनिधिले ओगटे । २१ औं शताब्दी सुरु भएपछि नेपालमा ६० प्रतिशत जनप्रतिनिधि व्यापारिक घरानाकै वरिपरि रहेको हाछेथुको अध्ययनले देखाउँछ । योसँगै मुलुकमा माफियातन्त्र फस्टायो, नेताहरू बिचौलियाका चंगुलमा फसे । िििमुलुकमा सशस्त्र द्वन्द्व सुरु भएपछि स्थानीय निकायहरू तहसनहस भए । लामो समयसम्म चुनाव हुन सकेन । ०६२६३ को जनआन्दोलनपछिका ११ वर्षसम्मै स्थानीय निकाय जनप्रतिनिधिविहीन बने । केन्द्रमा सहमतिको सरकारजस्तै स्थानीय निकायमा पनि सर्वदलीय संयन्त्रको अभ्यास सुरु भयो । केन्द्रबाट गएको बजेटमाथि संयन्त्रमा बसेका मुट्ठीभरका प्रतिनिधिहरूले हालिमुहाली गरे । त्यसअघिसम्म ठेकेदारको संख्या यतिधेरै थिएन, राजनीतिशास्त्री हाछेथुले भने, त्यो बेला सर्वदलीय संयन्त्रमा बसेकाहरू नै कि ठेकेदार बनेर निस्किए, कि जग्गा दलाल भए । योसँगै समाजमा अर्को एउटा नयाँ वर्गको उदय भयो । सँगसँगै चुनाव जित्न सक्ने मापदण्ड बदलियो, आफैं पैसा खर्च गर्न सक्ने या आफ्नो चुनावी खर्चका लागि लगानीकर्ता खोज्न सक्नेहरू नै केन्द्र, प्रदेश र स्थानीय तहका लागि योग्य भए । अहिले राजनीतिमा तीन समूह सक्रिय छन् । राजनीतिक दलको ट्यागसहित ११ वर्षमा जन्मिएको नयाँ वर्ग जसले सर्वदलीय संयन्त्रका बेला पैसा के हो र कसरी कमाउन सकिन्छ भन्ने बुझेको छ, दोस्रो दलहरूसँग सामीप्यता राख्ने रिटायर्ड कर्मचारीहरू र तेस्रो पार्टीको काममा प्रभाव पार्न सक्ने व्यक्ति जसको तल्लो वर्गसँग कुनै कनेक्सनै हुन्न, हाछेथुले भने ।िििमतदाता र नेताबीच चुनावका बेला मात्रै भेट हुने र अरू बेला नेताका वरिपरि बिचौलिया मात्रै देखिन थालेपछि गत माघको केन्द्रीय कमिटी बैठकमा नेकपाका नेता एवं सांसद राम कार्कीले मलाई चुनावका बेला भएको खर्च बराबरको पैसा कसैले दिन्छ भने सांसद पद बेच्न तयार छु भनेर अभिव्यक्ति दिए । कम्युनिस्ट पार्टीले कार्यकर्तालाई अग्रदस्ता भनेर बुझ्नुपर्छ तर हाम्रोमा राजनीति चुनावदेखि चुनावसम्म मात्रै भयो, कार्कीले भने, नेताका वरिपरि बिचौलियाहरू घुम्न थाले, कार्यकर्ता आकृतिहीन मतदाताका रूपमा मात्रै चिनिन थाले । यो खालको राजनीतिले अब उँभो लाग्न सकिन्न भन्ने सन्दर्भमा त्यो अभिव्यक्ति दिएको हुँ । उनले आफ्नो हैसियतका मान्छेका लागि चुनावमा हुने खर्च एकदमै भारी हुने प्रतिक्रिया दिए ।नेपालमा अधिकांश भ्रष्टाचारजन्य काण्डहरू निर्वाचनको मुखमै भएको पाइन्छ । निर्वाचनका लागि दलहरूलाई रकम जुटाउने बिचौलियाहरू यस्ता प्रकरणमा मुछिएका छन् । शान्ति प्रक्रिया सुरु भएलगत्तैको संविधानसभा निर्वाचनको संघारमा सुडान काण्ड भयो । त्यो प्रकरणमा मुछिएका शम्भु भारतीको साँठगाँठ बंगालदेशका नागरिक रुबेल चौधरीसँग थियो, जो तत्कालीन प्रधानमन्त्री एवं कांग्रेस सभापति गिरिजाप्रसाद कोइरालाकी छोरीसमेत रहेकी नेता सुजाताका ज्वार्इं हुन् । यो प्रकरणमा प्रमुख दलहरूले नै निर्वाचनका क्रममा बिचौलियाबाट लाभ लिएको चर्चा चलेको थियो, जुन कुरा लिखित अभिलेखका रूपमा रहन सकेन । बरु तत्कालीन राजनीतिक नेतृत्वमाथि छानबिन आँट नगरेको भनी त्यतिबेर अख्तियार दुरुपयोग अनुसन्धान आयोगको चर्को आलोचना भयो । प्रशासनिक नेतृत्वको अख्तियारले त्यति बेला किन पनि छानबिनको आँट गरेन भने त्यसमा प्रायः सबैजसो दलका मुख्य नेताहरूको आशीर्वाद थियो । दोस्रो संविधानसभा निर्वाचनका बेला कर फर्छ्योट आयोगबाट व्यापारीहरूको कर भारी मिनाहा गरियो । पछिल्लो निर्वाचनका बेला वाइडबडी प्रकरण भयो । धमिजा, चाइना साउदर्न, बैना प्रकरणलगायत वाइडबडी विमान खरिद प्रकरणसम्म आइपुग्दा ठूला भ्रष्टाचार र अनियमितता साझा सहमति मा हुन्छन् भने मान्यता स्थापित भइसकेका छन् । नेता कार्की आफ्ना कार्यकर्तालाई केबल मतदाता एजेन्टका रूपमा प्रयोग गर्ने, दलाल पुँजीपतिहरूको पैसाले चुनावमा कार्यकर्तालाई मासुभात खुवाउने, मत बटुल्ने र जितेर गएपछि बिचौलिया र माफियाकै सेवा गर्ने प्रवृत्ति मौलाएकाले इमानदार नेताहरू चुनावमा उठ्न नसक्ने र उठे पनि पराजित हुने गरेको बताउँछन् । हाम्रा धेरै इमानदार कार्यकर्ता राजनीतिबाट पलायन भइसक्नुभयो, अहिलेसम्म रहेकाहरूलाई पनि यस्तै पद्धति हो भने अरू टिक्न कठिन छ, कार्कीले गुनासो गरे, लेनिनले सुँगुर सफा गर्न सुँगुरको खोरमा नै पस्नुपर्छ भनेका थिए, सुँगुर नै बन्नु भनेका थिएनन् तर हामी त सुँगुर नै भएर निस्कियौं । उनले बाध्य भएरै पनि कि आफैं ठेकेदार बन्नुपर्ने या ठेकेदारको पछि लाग्नुपर्ने स्थिति नेताहरूमा आउनु दुर्भाग्यपूर्ण रहेको बताए । नेकपाको राजनीतिक दस्तावेजमा पार्टीको रणनीतिक लक्ष्य समाजवाद र आम रणनीति समाजवादको स्थापना गर्नु हो भनिएको छ । दस्तावेजअनुसार नेकपाले साम्यवादलाई आफ्नो उच्चतम लक्ष्य मान्छ तर उसले अहिले जुन बाटो अवलम्बन गरेको छ, त्यसले समाजवाद र साम्यवादको विन्दुमा पुर्याउने देखिँदैन । पार्टीको पछिल्लो समयको परिस्थितिलाई नेता कार्की बाटो बिराएको यात्रुसँग तुलना गर्छन् । पोखरा हिँडेर धरान पुगिँदैन, नेकपाका हामी सबै नेतालाई थाहा छ, तर हामी धरान जान्छौं भनेर पोखरातिरकै बाटो हिँडिरहेका छौं, पार्टीको सुर हराएको छ, कार्कीले भने । बिचौलिया प्रवृत्तिबाट मुक्त हुन अब नेताहरूको जीवन पारदर्शी हुनुपर्ने कार्की बताउँछन् । अहिले नेताहरूको जीवनशैली एकदमै ढोंगी छ, उनले भने, प्रजातन्त्रको सम्बन्ध पारदर्शितासँग हुन्छ, पारदर्शी नेता आफैं बिचौलियाको पञ्जाबाट मुक्त हुन्छ । स्थानीय तहदेखि केन्द्रसम्म नेताबिचौलियाको स्वार्थको जालो विस्तार हुँदा पनि त्यसलाई नियमन गर्ने निकाय छैन । भएका एकदुई संस्था पनि मौनप्रायः देखिन्छन् । नेकपाको अनुशासन आयोगले पूर्णता र काम दुवै पाउन सकेको छैन । प्रमुख प्रतिपक्षी कांग्रेसको उपस्थिति संसद्मा असाध्यै कमजोर देखिन्छ । अनियमितताका जुन गुह्य खोतले पनि कांग्रेस सभापति शेरबहादुर देउवाको नाम जोडिने गरेको हुन्छ । त्यसले प्रतिपक्षीको प्रश्न सोध्ने धरातल पनि कमजोर बनाएको छ । प्रतिनिधिसभा नियमावलीले परिकल्पना गरेको सांसदहरूको आचरण अनुगमनसम्बन्धी समिति बनेकै छैन । सभामुख सभापति रहने गरी प्रतिनिधिसभा नियमावलीको दफा २१७ ले आचारण अनुगमन समिति बनाउने उल्लेख गरेको छ । उक्त समितिले नेताहरूले निजी स्वार्थमात्रै गाँसिएको विषयमा केन्द्रित रहेर काम गर्न थाले भने उनीहरूबारे अध्ययन गर्ने भनिएको छ । स्वार्थ समूहकै रुचिमा सांसदहरूले धेरै पटक समिति र संसद्को बैठकमा बोली फेरेका उदाहरण धेरै छन् । नेता र व्यापारीको लेनदेनका कारण ठूल्ठूला भ्रष्टाचारका घटना भए पनि अख्तियारलाई तातो नलागेको राप्रपाका अध्यक्ष तथा पूर्वमन्त्री प्रकाशचन्द्र लोहनीको भनाइ छ । बिचौलियाले नेतासँग मिलेर भ्रष्टाचार गर्छ तर अनुसन्धान गर्नुपर्ने संवैधानिक निकाय मौन बसिदिन्छन्, उनले भने, बेइमानीको कुनै औषधि हुन्न । तैपनि संवैधानिक निकायलाई बलियो बनाउन सक्नुपर्छ, कार्यकर्ता र नेताका वरिपरिका मान्छे भर्ती गर्ने ठाउँ बनाउनु हुँदैन । हुन पनि जनआन्दोलनपछिको समयमा अदालत, अख्तियारजस्ता संवैधानिक निकायहरू पार्टीको भागबन्डामा चल्न थाले । स्वार्थ समूहका मान्छेहरू नै नियुक्त हुँदा अनुसन्धान र न्याय निरूपणप्रति नागरिकको भरोसा उड्दै गयो । भागबन्डा नमिलेकै कारण अधिकांश संवैधानिक निकायहरू ०७१ देखि खाली छन् । अहिले पनि सत्ता र प्रतिपक्षका नेताहरूबीच कसका मान्छेलाई कुन ठाउँमा भर्ती गर्ने भनेर भेटघाट बाक्लिएको छ । यो खालको प्रवृत्ति मौलाउँदै जाँदा दुःख गरेर व्यवस्था परिवर्तन गरेका दलहरू कुनै न कुनै बेला नराम्रोसँग अप्ठ्यारोमा पर्ने विश्लेषण स्वयं नेताहरूको पनि छ । नेकपाका नेताहरूकै बीचमा निर्वाचन प्रणाली एकदमै महँगो भयो भन्ने कुरा बारम्बार उठिरहन्छ । अघिल्लो निर्वाचनमा व्यापारीहरूले लगाएको गुन अर्को निर्वाचनसम्म पनि तिरिनभ्याइने, उनीहरूले जे जे भन्यो त्यही त्यही बोलिदिनुपर्ने गुनासो कतिपय नेताहरू नै गर्छन् । लोहनी पनि क्रान्तिकारी परिवर्तनपछि नै चुनावको पद्धति बिग्रिएको बताउँछन् । चुनाव असाध्यै खर्चिलो हुन थालेपछि ०५९ सालमा म अर्थमन्त्री भएका बेला चुनाव लड्ने पार्टीहरूलाई प्रतिभोट २० रुपैयाँ दिने गरी बजेट घोषणा गरेको थिएँ, उनले भने, यो खालको प्रचलन हुँदा पनि नेताहरू आफैंले चुनावमा सघाउने नेता खोज्न जानुपर्दर्नै र चुनावका नाममा शक्ति दुरुपयोग गर्ने प्रवृत्ति हल हुन्छ भन्ने थियो तर त्यसपछि चुनाव हुँदा गणतन्त्र आइसकेको थियो, बजेट कार्यान्वयन हुन पाएन । पछिल्लो कालमा पैसाले भोट किन्ने र भोट किन्ने पैसा व्यापारीबाट उठाउने प्रवृत्तिले केही निश्चित वर्ग खुसी र जनता निराश हुने परिस्थिति बनेको लोहनीको भनाइ छ । तर यो सबै जनताले हेरेका छन्, हिसाबकिताब चुनावमै हुन्छ, उनले भने । नेताहरूको देखिने आम्दानी खासै हुँदैन तर जीवनशैली तडकभडक छ । राजनीतिमा उति लामो समय नबिताएका र सुविधाको पदमा नपुगेका युवा नेताहरूले समेत महँगा गाडी चढेको र आलिसान घर बनाएर बसेको देखिन्छ । यही कुरा नेकपाको गत माघको केन्द्रीय कमिटी बैठकमा जोडतोडले उठेको थियो । राष्ट्रिय सभागृहको पार्किङमा महँगा गाडीहरू खचाखच देखेपछि बैठक स्थल छिरेका नेताहरूले यो प्रश्न उठाएका थिए । हामी केन्द्रीय सदस्यमध्ये कति त बेरोजगार छौं, तर यही बैठकमा आउँदा पनि सुटेडबुटेड भएर चिल्ला कारबाट ओर्लिएका छौं, बैठकमा उठाइएको प्रश्न उद्धृत गर्दै त्यो बेला नेता राजेन्द्र राईले कान्तिपुरसँग भनेका थिए, यत्रो सम्पत्ति कहाँबाट कसरी आउँछ, छानबिन गर्नुपर्यो । नेकपा केन्द्रीय सदस्य लेखनाथ न्यौपाने नेताहरूको जीवनशैली र सम्पत्तिको सम्बन्धबारे स्पष्ट भएर तल्लो तहसम्म शुद्धीकरण नगर्दासम्म बिचौलियानेताको गठबन्धन बलियो बन्दै जाने बताउँछन् । हाम्रो नेतृत्व बिचौलियाहरूको घेरामा परेको र आफैं पनि बिचौलिया बनेको कुरा प्रमाणित गर्न धेरै मेहनत गर्नै पर्दैन, उहाँहरूको जीवन र दैनिकीलाई नियाल्यो भने पुष्टि भइहाल्छ । सामान्य श्रमबाट हुने आम्दानीले त्यो खालको जीवनशैली सम्भव नै छैन, उनले भने, श्रमबिनाको पुँजी जसरी नेताहरूले चलाएका छन् त्यो सजिलै प्राप्त भएको दलाल पुँजी हो । उनले जसरी सजिलो हुन्छ, त्यसरी नै धनी हुनुपर्छ भन्ने मानसिकता समाजमा र समाजमा भन्दा धेरै राजनीतिमा रहेको बताए । राजनीतिज्ञ हिरण्यलाल श्रेष्ठ पनि पैसा भएको मान्छे भ्रष्टाचारी नै भए पनि सम्मान गर्ने समाजको मनोविज्ञानले पनि नेतालाई पैसामुखी बनाएको टिप्पणी गर्छन् । संविधानमै लेखिएको समाजवाद उन्मुख व्यवस्थाको सपना देखाएर झन्डै दुई तिहाइ बहुमत प्राप्त केपी शर्मा ओली नेतृत्वको सरकार बनेको साढे २ वर्षमा पनि दल, दलको मूल नेतृत्व र सरकारको उठबस व्यापारी र बिचौलियासँग अत्यधिक रहेका उदाहरण बग्रेल्ती छन् । यति समूहसँग प्रधानमन्त्रीको सीधा सम्बन्ध, संकटका बेला स्वास्थ्य सामग्री खरिदमा ओम्नीका लागि सरकारले देखाएको उदारता, विभिन्न बिचौलियासँग नेता र मन्त्रीहरूकै गठजोडले नेकपाको सम्बन्ध माफिया र बिचौलियासँग घनिष्ठ छ भनेर पुष्टि गरेको नेकपाकै नेताहरू बताउँछन् । गत पुस पहिलो साता सकिएको स्थायी कमिटी बैठकमा पार्टीको नेताकार्यकर्ताको जीवनशैली अस्वाभाविक भएको भन्दै त्यसको अनुशासन आयोगका अध्यक्ष अमृत बोहरालाई अध्ययनको जिम्मा दिइएको थियो । तर आयोगले पूर्णता नपाउँदा काम थाल्नै नसकेको बोहराको भनाइ छ । माघ दोस्रो साता चलेको केन्द्रीय कमिटी बैठकमा पनि नेताहरूले यति, वाइडबडी र बालुवाटार जग्गा काण्डबारे सरकारसँग जवाफ मागेका थिए । पार्टी नेतृत्वलाई हामीले फोन गर्दा उठ्दैन, छेउमै भएको ठेकेदारले फोन गर्छ र ह्यान्ड्स फ्रिमा कुरा गर्छ, कुरा सकिएपछि देखिस् तेरो नेता भनेर ह्युमिलेट गरिन्छ, त्यतिखेर केन्द्रीय सदस्य विन्दा पाण्डेले भनेकी थिइन् । केन्द्रीय कमिटी बैठकमै नेताहरूले ०४८ यता राजकीय पदमा बसेका नेताहरूको सम्पत्ति छानबिन गर्न माग गरेका थिए । पार्टीमा दुइटा वर्ग स्पष्टै देखिएको भन्दै उनीहरूले पार्टी नेतृत्वदेखि केन्द्रीय सदस्यसम्म सबैको सम्पत्ति छानबिन गर्न माग गरेका थिए । तर छानबिन प्रक्रिया अघि बढाउँछौं भनेका नेताहरू केन्द्रीय कमिटी बैठकपछि दुई ध्रुवमा बाँडिए, पार्टी ओइलाउँदै गयो, गुट झाँगियो । बिचौलिया र माफियासँगको सम्बन्ध झन् सुमधुर बन्दै आयो । स्थायी कमिटी सदस्य युवराज ज्ञवाली अहिले सरकार कम्युनिस्ट पार्टीको भए पनि नियन्त्रण भने दलाल र नोकरशाही पुँजीवादको भएको बताउँछन् । अहिले कार्यपालिका, व्यवस्थापिकामा कम्युनिस्ट पार्टी छ । व्यवस्थापिकाले नियम कानुन बनाउने हो, कार्यपालिकाले कार्यान्वयन गर्ने हो । यो बेला कम्युनिस्ट पार्टीका लागि एकदमै अनुकूल थियो, ज्ञवालीले कान्तिपुरसँग भने, तर दलाल र नोकरशाही पुँजीवादको पहिलेदेखिको नियन्त्रण अहिले झन् बढेर गएको छ, यसबाट आम जनता निराश छन् ।उनी सामान्य मान्छेले लड्नै नसक्ने चुनाव प्रणालीलाई परिवर्तन गर्नुपर्ने धारणा राख्छन् । चुनाव यति खर्चिलो छ कि सामान्य मान्छे चुनाव लड्नै सक्दैन । या त पर्याप्त पैसा हुन पर्यो, या त बिचौलियालाई प्रयोग गर्नुपर्छ, उनले भने, नेताहरूमा बिचौलियाको दबदबा चुनावदेखि चुनावसम्म नै छ, त्यसलाई हटाउन चुनाव प्रणाली सस्तो बनाउनैपर्छ ।"
"नारामा वैकल्पिक शक्ति, काममा यथास्थितिवादी","(काठमाडौं)  वैकल्पिक राजनीतिक शक्ति बनाउने घोषणा गरिए पनि जनता समाजवादीले अहिलेसम्म नेताहरूकै जिम्मेवारी बाँडफाँटको टुंगो लगाउन सकेको छैन । जिम्मेवारी नपाउँदा नेताहरूले काम पाएका छैनन् । पार्टीको सांगठनिक गतिविधिसमेत ठप्प छ । पार्टीमा दुई अध्यक्ष महन्थ ठाकुर र उपेन्द्र यादवबाहेक अन्य नेताहरूको भूमिका खुम्चिएको छ । केन्द्रीय कार्यकारिणी समितिमा ५१ सदस्य छन् । उनीहरू पार्टी पदाधिकारी हुन् । पार्टी हाइकमान्डमा रहेकै नेताहरूको जिम्मेवारीको टुंगो लाग्न नसक्दा समायोजन र संगठनसम्बन्धी सबै काम अलपत्र छन् । नेताहरूकै जिम्मेवारी तोक्न नसक्दा जनता समाजवादीलाई वैकल्पिक राजनीतिक शक्ति बनाउने घोषणाप्रति आम नागरिकले पत्याउन छाडेका छन्, पार्टीका एक केन्द्रीय कार्यकारिणी समिति सदस्यले भने, अहिलेसम्म पार्टीको संगठनसमेत खडा हुन सक्दैन भने कसरी वैकल्पिक शक्ति बनाउन सकिएला ? नेताहरूको पद तथा जिम्मेवारी बाँडफाँट टुंग्याउन केन्द्रीय कार्यकारिणी समितिको बैठक बसेको थियो । साउन २१२४ सम्म बसेको बैठकले पदीय जिम्मेवारी तोक्न नसकेपछि पाँच सदस्यीय सचिवालय बनाएर त्यसैलाई जिम्मेवारी सुम्पिएको छ । सचिवालयमा अध्यक्षद्वय ठाकुर र यादवका अतिरिक्त वरिष्ठ नेताहरू अशोक राई, बाबुराम भट्टराई र राजेन्द्र महतो सदस्य छन् । सचिवालयका सदस्यहरूबीच अनौपचारिक संवाद चलिरहे पनि पदका लागि रस्साकसी चर्को छ । संसद्मा करिब बराबरी हैसियतमा रहेका तत्कालीन राजपा र समाजवादीले पार्टी एकीकरण समान हैसियतमा गर्ने समझदारी गरेका थिए । एकताको भावनाअनुसार पद तथा जिम्मेवारी बाँडफाँट गर्दा तत्कालीन समाजवादीको तुलनामा राजपाका नेताहरूको व्यवस्थापन मुख्य चुनौती बनेको छ । पार्टीको केन्द्रीय कार्यकारिणी समितिमा अहिले पूर्वराजपाबाट २६ र पूर्वसमाजवादीबाट २५ जनाको प्रतिनिधित्व छ । तत्कालीन समाजवादीमा पदाधिकारीको संख्या त्यति नै रहेकाले नेता व्यवस्थापन गर्न सहज छ । तर राजपा ६ अध्यक्षको चक्रीय प्रणालीमा पार्टी चलेकाले उनीहरूकै व्यवस्थापन कसरी गर्ने भन्नेमा अध्यक्ष ठाकुर र वरिष्ठ नेता महतोलाई टाउको दुखाइ बनेको छ । तत्कालीन राजपाका अध्यक्ष मण्डलका सदस्यहरू महेन्द्र राय यादव, शरतसिंह भण्डारी, अनिल झा र राजकिशोर यादवले वरिष्ठ नेताकै भूमिका खोजेका छन् । अध्यक्ष यादवले राजपाका पाँच जनालाई नै वरिष्ठ नेता बनाउन नसकिने बताउँदै आएका छन् । राजपाका महतोसहित पाँच जना नेतालाई वरिष्ठ नेता दिँदा समाजवादीबाट पनि त्यति नै संख्यामा वरिष्ठ बनाउनुपर्ने हुन्छ । राजपाभित्रको यही लफडाले पनि केन्द्रीय कार्यकारिणी समितिले पद तथा जिम्मेवारीको टुंगो लगाउन नसकेको हो । अध्यक्ष यादवले तत्कालीन समाजवादी पार्टीमा रहेका पदाधिकारीअनुसार नै जिम्मेवारी तोक्न पूर्वराजपाका नेताहरूलाई सुझाएका छन् । तत्कालीन समाजवादीको २५ सदस्यीय पदाधिकारीमा दुई अध्यक्ष (केन्द्रीय कार्यकारिणी र संघीय परिषद्), एक वरिष्ठ नेता, एक सहअध्यक्ष, ८ उपाध्यक्ष, ३ महासचिव, ३ उपमहासचिव, ६ सचिव र १ कोषाध्यक्ष थिए । पार्टीका वरिष्ठ नेता महतोले सचिवालयबाट केही दिनभित्र पद तथा जिम्मेवारी बाँडफाँटको टुंगो लाग्ने दाबी गरे । गृहकार्य नपुगेकाले केन्द्रीय कार्यकारिणी समितिको बैठकबाट निर्णय गर्न सकिएन, अब सचिवालयले टुंगो लगाउँछ, उनले भने, तयारी नभएर हो, विवाद भएर होइन । वैशाख १० गते तत्कालीन राजपा र समाजवादीबीच एकीकरण भएको हो । एकीकरणले वैधानिक हैसियत पाएको एक महिना बितिसकेको छ । पार्टीले आगामी मंसिर मसान्तसम्म समायोजनका सबै काम सक्ने लक्ष्य लिएको छ । तर, नेताहरूकै व्यवस्थापनमै लामो समय अल्झिँदा तोकिएकै समयमा समायोजन सकिनेमा आशंका छ । महतोले कोरोना महामारीका कारण पनि समस्या आएको बताए । संगठनका कुनै पनि गतिविधि गर्न सक्ने परिस्थिति छैन । सडकमा न जुलुस निकाल्न सक्ने अवस्था छ, न त सार्वजनिक रूपमा कुनै कार्यक्रम गर्न सकिन्छ, उनले भने, यसैका कारण पनि जिम्मेवारी बाँडफाँट गर्ने काम प्रभावित भएको हो । पार्टीको ७ सय ५१ सदस्यीय केन्द्रीय कार्यसमितिसमेत गठन हुन सकेको छैन । १ हजार १ सय सदस्य रहने संघीय परिषद्, १ सय ५१ सदस्यीय राजनीतिक समितिसमेत बन्न सकेको छैन । नेतृ रेणुकुमारी यादव पार्टीलाई चलायमान बनाउन संगठन निर्माण र समायोजन चाँडै सम्पन्न गर्नुपर्ने बताउँछिन् । कोरोना महामारीका कारण काममा सुस्तता आए पनि केन्द्रीय सचिवालयले नेताहरूको जिम्मेवारी बाँडफाँटको काम अब चाँडै टुंग्याउने उनले बताइन् । समाजवादीको तुलनामा राजपाको पार्टीको सांगठनिक संरचना व्यवस्थित नभएकाले पनि समायोजनमा कठिनाइ आएको उनको तर्क छ । एक डेढ सातामै यो काम टुंगिन्छ, उनले भनिन्, त्यसपछि अरू सांगठनिक निर्माण र समायोजनका काम अघि अघि बढ्छन् । अहिलेसम्म अध्यक्षद्वय ठाकुर र यादवकै भूमिकाको परिभाषासमेत भएको छैन । पूर्वप्रधानमन्त्रीसमेत रहेका वरिष्ठ नेता भट्टराईलाई संघीय परिषद्कै अध्यक्ष बनाउने तयारी सुरुदेखिकै छ । त्यसपछि वरिष्ठ नेता, सहअध्यक्ष, उपाध्यक्ष, महासचिव, उपमहासचिव, सचिव, सहसचिव, कोषाध्यक्ष र सहकोषाध्यक्षमा ककसलाई राख्ने भन्ने निर्णय लिनुपर्नेछ । केन्द्रीय कार्यकारिणी समितिका सदस्य केशव झाले एकदुई दिनमै सचिवालय बैठक बस्ने र त्यसले सबै निर्णय गर्ने बताए । पाँच जनाको सचिवालय बैठकले सांगठनिक सबै निर्णय गर्नेछ, उनले भने, पार्टीको हितका लागि पनि लामो समय यसमा अल्झिन हुन्न भन्ने अनुभूति नेताहरूमा पनि भएको छ ।"
भूकम्पपछि पहिरोजन्य विपद् बढ्यो,"पानी धेरै परेको हो ? दक्षिण एसियाका मौसमविद्हरूले यो वर्षको मनसुनमा सरदर र केही स्थानमा मात्र सरदरभन्दा बढी वर्षा हुने आकलन गरेका थिए । नेपालको हकमा भने यो वर्ष धेरैजसो स्थानमा सरदरभन्दा बढी वर्षा भएको छ । जल तथा मौसम विज्ञान विभागको हावापानी विश्लेषण शाखाअनुसार सुर्खेत, जुम्ला र ताप्लेजुङबाहेक अन्य भागमा सरदरभन्दा बढी वर्षा रेकर्ड भएको छ ।"
आईसीयू र भेन्टिलेटर थप्दै छौं : प्रवक्ता गौतम,"स्वास्थ्य मन्त्रालयका प्रवक्ता डा जागेश्वर गौतमले सरकारको तयारी कम भएर नभई मान्छेले मास्क नलगाउँदा र दूरी कायम नगर्दा संक्रमण बढेकाले निषेधाज्ञा गर्नुपरेको बताए । लकडाउनचाहिँ हाम्रो योजना नभएर निषेधाज्ञा जारी गर्नुपरेको हो, उनले भने, अहिले हामी पूर्ण रूपमा तयारी अवस्थामा छौं । संक्रमित जति थपिए पनि आइसोलेसनका लागि ठाउँ व्यवस्थापन गरिसकेका छौं । अध्ययनले पनि काठमाडौंमा ९ लाख जनाले मास्क नलगाएको पाइएको उनले दाबी गरे । मास्क लगाइदिएको भए संक्रमित बढ्ने थिएनन्, उनले भने । संक्रमित बढेसँगै काठमाडौं उपत्यकामा मनमोहन कलेजको भवन, इचंगुनारायणमा सुकुम्बासीका लागि बनाएको भवन, खरिपाटीको विद्युत् प्राधिकरणको भवनमा पनि आइसोलेसन बनाइसकेको उनले बताए । खाली भवनभन्दा होटल उपयुक्त हुने विषयमा पनि छलफल चलिरहेको डा गौतमले बताए । थप आईसीयू र भेन्टिलेटर बढाउन पनि मन्त्रालय लागिपरेको उनको भनाइ छ । भेन्टिलेटर बढाए पनि जनशक्ति अभाव छ, उनले भने, यसको पनि व्यवस्थापन गर्न चुनौती छ । पीसीआरसँगै इलाइजा विधिबाट व्यापक परीक्षण गर्ने विषयमा पनि योजना बनाइरहेको उनले जानकारी दिए ।"
श्रम स्वीकृति नलिएकाको उद्धार कसले गर्ने ?,"(काठमाडौं)  लेबनानमा गैरकानुनी हैसियतमा बसेका झन्डै ३० जना नेपाली महिलाले आफूहरूलाई स्वदेश पठाइदिन भन्दै इजिप्टस्थित नेपाली दूतावासलाई गुहारिरहेका छन् । पाँच महिनादेखि हारगुहार गर्दा पनि स्वदेश फर्किने दिनको टुंगो नलागेको उनीहरू बताउँछन् ।हामीजस्तो गैरकानुनी हैसियतमा बस्नेलाई कसैले हेरेको छैन । यो समयमा सबैभन्दा बढी जोखिममा त हामी नै छौं । आम्दानी छैन । खाना र बस्ने ठेगान छैन । जिम्मेवारी लिने रोजगारदाता छैनन्, एक दशकदेखि लेबनानमा रहेकी इन्द्र गुरुङले भनिन्, हाम्रो पीडामाथि सबै मिलेर मादल बजाउने काम भयो । त्यो धुनमा हामीलाई नचाइयो । नेपाल जाने विषय पनि दन्त्य कथाजस्तो हुन लाग्यो । उनका अनुसार स्वदेश फर्किन चाहेका अन्य महिला पनि उद्धारको पर्खाइमा छन् । हामीसँग त टिकटको पैसा पनि छैन, इटहरीकी कुमारी लिम्बूले भनिन्, हाम्रो जिम्मा लिइदिने कोही भएन ।रोजगारी नपाएपछि उनीहरू स्वदेश फिर्न चाहेका हुन् । इजिप्टस्थित नेपाली दूतावासका अनुसार विमान चार्टर गर्न पुग्ने यात्रु लेबनानमा छैनन् । हामीलाई प्राप्त निवेदन हेर्ने हो भने विमानको क्षमताअनुसारको यात्रु संख्या पुग्दैन । त्यही भएर नेपाल जान चाहनेलाई उडानको प्रबन्ध मिलाउन कठिन छ, दूतावासका प्रवक्ता सुजन बिडारीले भने । लेबनानमा रहेका घरेलु कामदारहरूले भने टिकटको जोहो गर्न नसक्दा दूतावासमा निवेदन दिन नसकिएको गुनासो गरेका छन् । सरकारले हामीलाई टिकटको व्यवस्था गरिदिए घर जान तयार धेरै दिदीबहिनी छन्, गुरुङले भनिन् ।लेबनानसहित खाडीमा रहेका घरेलु कामदार जोखिममा पर्दा पनि वैदेशिक रोजगार बोर्डबाट उद्धारका लागि पहल भएको छैन । खाडीमा मात्रै झन्डै १ लाख ५० हजार घरेलु कामदार छन् । वैदेशिक रोजगार विभागले श्रम स्वीकृति नदिँदा उनीहरू तेस्रो बाटो प्रयोग गरेर खाडी पुगेका थिए । बोर्डले श्रम स्वीकृति लिएका कामदारका लागि मात्रै टिकट खर्चको व्यवस्था गर्छ । बोर्डका कार्यकारी निर्देशक राजन श्रेष्ठले बोर्डमा भएको कल्याणकारी कोषले श्रम स्वीकृतिबिनै वैदेशिक रोजगारीमा गएका कामदारको दायित्व नबोक्ने बताए । सर्वोच्च अदालतले नै श्रम स्वीकृति लिएकालाई मात्रै कोषबाट खर्च बेहोर्न आदेश भएको छ, उनले भने ।सर्वोच्चले श्रम स्वीकृति लिई वैदेशिक रोजगारीमा गएका, करारको अवधि नपुगी फर्कनुपर्ने अवस्थामा रहेका तथा गन्तव्य मुलुक वा रोजगारदाताबाट टिकट प्राप्त गर्न नसक्ने अवस्थामा रहेका व्यक्तिहरूमध्ये पनि रोजगारीको प्रकृति, आयस्रोतसमेतका कारण आफ्नो खर्चमा घर फर्कन नसक्ने अवस्था भई अलपत्र परेका, वैदेशिक रोजगारीमा गएका नागरिकहरूको हकमा कूटनीतिक नियोग वा श्रम सहचारीबाट उद्धार गर्नुपर्ने अवस्थामा रहेको भनी प्रमाणित भएका कामदारहरूलाई नेपाल ल्याई गन्तव्य स्थानसम्म पुर्याउनुपर्ने राज्यको दायित्व रहेको उल्लेख गरेको छ । साथै, कोषका योगदानकर्ता आप्रवासी श्रमिकहरूको वैधानिक अपेक्षा र कोषको न्यायपूर्ण प्रयोगबीच सन्तुलन कायम हुने गरी कार्यविधि बनाई तत्काल उद्धारको प्रक्रिया सुरु गर्न नेपाल सरकारलाई अन्तरिम आदेश दिएको थियो । यही आदेशमा टेकेर सरकारले कामदारलाई हवाई टिकट उपलब्ध गराउन थालेको छ । परराष्ट्र मन्त्रालयले सरकारका तर्फबाट झन्डै २५ सय जनालाई टिकट खर्च बेहोर्नुपर्ने व्यहोरासहितको नामावली दूतावासहरूबाट प्राप्त भएको जनाएको छ ।श्रमिक अधिकारकर्मीहरूले भने विदेशमा रहेका नेपाली कामदारलाई कानुनी र गैरकानुनी भनेर विभेदपूर्ण नीति अख्तियार गरिएको जनाएका छन् । कानुनी रूपमा वैदेशिक रोजगारीको अवसर लिनका लागि लैंगिक विभेद गरिएको छैन । तर व्यवहारमा अनेक बहानामा विभेद गरिँदै आएको छ, महिला कामदारको पक्षमा वकालत गर्दै आएकी पौरखी नेपालकी अध्यक्ष मञ्जु गुरुङले भनिन्, यसको नतिजास्वरूप महिला कामदारलाई राज्यका हरेक तहबाट सेवा लिन वञ्चित गराइएको छ ।ॅगैरकानुनी कामदार बढी जोखिममाराष्ट्रिय मानवअधिकार आयोगको पछिल्लो अध्ययनले कोभिड१९ महामारीले सरकारी अभिलेखमा नसमेटिएका श्रमिकहरू अझ बढी जोखिममा रहेको देखाएको छ । खुला सिमानाको प्रयोग गरेर, भिजिट भिसा वा पर्यटक भिसा प्रयोग गरी विदेशमा रोजगारी गर्ने उद्देश्यले गएकालगिएका अधिकांश नेपालीलाई सम्बन्धित गन्तव्य देशको कानुनले अनियमित मानी सजायको व्यवस्था गरेको हुनाले उनीहरू भयको अवस्थामा रहेका हुन्छन्, आयोगको प्रतिवेदनमा भनिएको छ, कोभिड१९ का कारण कतिपयले काम र आम्दानी गुमाउनुपर्दा खाना तथा आवासको समेत समस्यामा परेका छन् भने पर्यटक तथा पारिवारिक भिसामा गएकाहरूमा लामो समयसम्म गन्तव्य देशमा रोकिनुपर्दा आर्थिक भार थपिँदै गएको छ । यसैगरी आफू अनियमित भएको हुँदा स्वास्थ्य सेवालगायत अन्य सहयोग लिन जाँदा थप अप्ठ्यारोमा परिन्छ कि भन्ने डरका कारण उनीहरूमा त्यस्तो सेवा लिन जान हिचकिचाहट रहेको पाइयो ।कोभिड१९ का कारण उनीहरू जबर्जस्ती श्रम गर्नुपर्ने अवस्थामा पर्ने जोखिम बढाएको उल्लेख गर्दै केही अवस्थामा त्यस्ता श्रमिकहरूलाई बिनाविश्राम, खाना र बिदा तोकिएको भन्दा बढी घण्टा काम गर्नुपरेको प्रतिवेदनमा उल्लेख छ । सर्वोच्च अदालतले कोभिड१९ महामारी फैलिएका देशहरूमा रोजगारीमा रहेका नेपाली नागरिकको नेपाली नियोग वा श्रम सहचारीमार्फत स्वास्थ्य स्थितिबारे तत्काल अध्ययन गर्न, विश्व स्वास्थ्य संगठनको मापदण्डबमोजिम स्वास्थ्य सेवाउपचार भेदभावरहित तरिकाले प्राप्त गर्न, परराष्ट्र मन्त्रालयमार्फत कूटनीतिक सञ्चार र समन्वय गर्न तथा अत्यन्त जोखिमको अवस्थामा रहेका नेपालीलाई सुरक्षित, बिनाभेदभाव, बिनास्वेच्छाचारी र विवेकपूर्ण तवरले स्वदेश फिर्ता ल्याउने व्यवस्था मिलाउन अन्तरिम आदेश जारी गरेको थियो । तर उक्त आदेशको प्रभावकारी कार्यान्वयन भने भएको छैन । खाडीस्थित नेपाली दूतावासका अनुसार श्रम स्वीकृति नलिई काममा आएर अलपत्र परेका नेपालीलाई कोषको टिकटमा पठाउने अवस्था छैन । यूएईमा हामीले अनुमान गरेको भन्दा धेरै भिजिट भिसामा आएका नेपाली महिलाहरू छन् । टिकट बेहोर्न नसक्नेलाई कसरी स्वदेश पठाउने भन्ने अहिले ठूलो चुनौती छ, यूएईका लागि नेपाली राजदूत कृष्णप्रसाद ढकालले भने ।कामदार केकस्तो अवस्थामा छन् भनी सरकारी निकायका तर्फबाट खोजी गरी तथ्यपरक विवरण तयार गर्नेतर्फ ठोस प्रयास नभएको बताउँछन् आप्रवासी कामदारको मामिलामा अनुसन्धान गर्ने इक्युडियम अनुसन्धान केन्द्रका दक्षिण एसिया निर्देशक रामेश्वर नेपाल । गन्तव्य देशमा रहेका नेपाली नियोगहरूसँग आफैं सम्पर्कमा आएका कामदारबाहेक यथार्थमा नेपाल फर्कनुपर्ने, अभिलेखमा नभएका कामदारहरू केकति संख्यामा छन् र उनीहरूको समस्या केकस्तो छ भन्ने यकिन विवरणसमेत छैन, उनले भने ।ॅश्रम सम्झौता नै अपूर्णश्रम तथा चलायमनका लागि अनुसन्धान केन्द्र (सेस्लाम) का सहायक निर्देशक जीवन बानियाँले नेपालले विभिन्न गन्तव्य देशहरूसँग गरेका श्रम सम्झौताबमोजिम गन्तव्य देशका सरकार र रोजगारदातालाई जवाफदेही बनाउन खासै प्रयास नगरेको आरोप लगाए । अहिलेको जस्तो जीवन नै जोखिममा पर्न सक्ने अवस्था आइपरेमा श्रमिकहरूले सामान्य अवस्थामा झैं निरन्तर रूपमा काम गर्नु नपर्ने व्यवस्था ती श्रम सम्झौताहरूमा उल्लेख नभएको पाइयो, बानियाँले भने, श्रम सम्झौताहरूमा हालको महामारीजस्तै अवस्थामा श्रमिकहरूको अधिकार, सम्मान, संरक्षण र परिपालना गर्ने सम्बन्धमा गन्तव्य देशका दायित्वहरू स्पष्ट रूपमा लेखिएको देखिएन ।राष्ट्रिय मानवअधिकार आयोगका आयुक्त सुदीप पाठक बेखर्ची, गन्तव्य देश वा रोजगारदाताबाट हवाई टिकट उपलब्ध नभएका र सरकारी अभिलेखमा नभएका आप्रवासी कामदारलाई हवाई भाडा, यातायात तथा खाना खर्च र यात्राका क्रममा आवश्यक खानेपानी, खाना, आवासको व्यवस्था गर्ने सरकारको दायित्व रहेको बताउँछन् । अनौपचारिक तवरले विदेश गएकालगिएका, गर्भवती, सुत्केरी, घरेलु श्रमिकलगायतका विशेष अवस्थाका महिला कामदारलाई उनीहरूको संवेदनशीलताका आधारमा विशेष संरक्षण सुनिश्चित गर्न सरकारलाई सिफारिस गरेका छौं, उनले भने, सरकारी अभिलेखमा नभएका, अपांगता भएका, ज्येष्ठ नागरिक, विशेष स्वास्थ्य समस्या भएका जस्ता कामदार र तिनका परिवारहरूको पहिचान गरी उनीहरूको जोखिमता र आवश्यकताहरूका आधारमा विशेष संरक्षणको व्यवस्था मिलाउनुपर्छ ।"
पार्कको छाप्रोमा आमाछोराको बास,"काठमाडौं (कास) मलेसियाको क्वालालम्पुरमा एक नेपाली महिला नाबालक छोरासहित बिचल्लीमा छिन् । त्यहाँको सुवाङ पार्कमा छाप्रो बनाई ६ महिनादेखि आमा र चार वर्षीय छोरा बस्दै आएका छन् । मलेसियाली प्रावधानअनुसार दुवै जनाको कानुनी हैसियत छैन ।ओखलढुंगाकी ३८ वर्षीया सविना राई (कटवाल) बताउने महिला आफ्नो छोरासँग बस्दै आएकी हुन् । मैले बिहीबार बिहान सविनालाई छाप्रोमा गएर भेटें । उनीहरूको अवस्था दयनीय छ । अरूले दिएको भरमा खाना खाइरहेका छन्, गैरआवासीय नेपाली संघ, मलेसियाका उपाध्यक्ष सुभद्राकुमारी लिम्बूले भनिन्, उनी सुरको कुरा गर्दिनन् । नेपाल जाने हो भन्दा डराउँछिन् । उनले आफ्नो बाबुको नाम वीरबहादुर राई र ओखलढुंगाको पात्ले गाउँमा घर भएको बताएको लिम्बूले फोनमा सुनाइन् । सविना मलेसिया कहिले आइन् भन्ने खुलेको छैन । मलेसियाका लागि नेपाली राजदूत उदयराज पाण्डेले लकडाउनअघि नै दूतावासले दिएको आश्रयस्थल छाडेर हिँडेको बताए । हामीले बेसहारा भएको थाहा भएपछि आश्रय दिइराखेका थियौं । म मेरो नै ठाउँमा जान्छु भनेर निस्केर हिँडिन्, पाण्डेले भने, त्यसपछि सम्पर्क भएन । उनले छोराको बाबु र नेपालको यकिन घरठेगाना नबताउँदा स्वदेश पठाउने कागजात बनाउन नसकिएको राजदूत पाण्डेले बताए । नेपाली भन्ने स्पष्ट आधार खुल्दैन । नेपाली र मले भाषा बोल्छिन् । उनको परिवारले उनीबारे जानकारी दिए सजिलो हुने थियो, उनले भने । लिम्बूले छाप्रोबाट अन्यत्र जान नमानेको उनले बताइन् । नेपाल जाने हो भन्दा डराउँछिन् । छाप्रोबाट अन्य ठाउँमा जान मान्दिनन्, उनले भनिन् ।"
अन्तर्राष्ट्रिय उडानको निर्णय आज,"काठमाडौं (कास) नियमित अन्तर्राष्ट्रिय उडान भदौ १६ (सेप्टेम्बर १) देखि सञ्चालन गर्न संस्कृति, पर्यटन तथा नागरिक उड्डयन मन्त्रालयले मन्त्रिपरिषद्मा बिहीबार पेस गरेको प्रस्तावमा शुक्रबार टुंगो लगाउन उपप्रधानमन्त्रीसहित चार मन्त्रीको बैठकलाई जिम्मा दिइएको छ । पर्यटनमन्त्री योगेश भट्टराईका अनुसार प्रधानमन्त्री केपी शर्मा ओलीले उपप्रधान तथा रक्षामन्त्री ईश्वर पोखरेल, गृहमन्त्री रामबहादुर थापा, स्वास्थ्य तथा जनसंख्यामन्त्री भानुभक्त ढकाल, अर्थ एवं सञ्चार तथा सूचना प्रविधिमन्त्री युवराज खतिवडा र मुख्य सचिव लोकदर्शन रेग्मीलाई यो विषय टुंग्याउन जिम्मेवारी दिएका छन् । उडान सञ्चालनबारे हामीले गरेको प्रस्तावमा मन्त्रिपरिषद्मा छलफल भयो । त्यहाँ आएको सुझावका आधारमा भोलि (शुक्रबार) त्यसलाई फाइनल गर्न प्रधानमन्त्रीले भन्नुभएको छ, पर्यटनमन्त्री भट्टराईले भने । पर्यटनमन्त्री भट्टराईले मन्त्रालयका तर्फबाट मन्त्रिपरिषद्मा कोराना संक्रमण न्यून भएका तथा स्वास्थ्य जाँच गर्न सजिलो भएका मुलुकबाट नियमित (निश्चित) उडान सञ्चालन गर्न सकिने प्रस्ताव लगेका थिए । जहाँ कोरोना संक्रमण अलि ज्यादा छ, त्यहाँ अहिलेकै जस्तो उद्धार फ्लाइट राखिदिने, संक्रमण कम भएको र पीसीआर जाँच सजिलो भएको मुलुकबाट लिमिटेड उडान खोल्ने प्रस्ताव गरेको थिएँ, उनले भने, तर जहाँ पीसीआर टेस्ट छैन त्यहाँबाट आउनेले काठमाडौंमा एक साता होटल क्वारेन्टाइनमा आफैं खर्चमा अनिवार्य बस्नुपर्ने प्रस्ताव थियो । उडान खुला भएपछि खर्च व्यहोर्न नसक्ने श्रमिकहरूको हकमा भने कल्याणकारी कोषको खर्चमा सरकारले हवाई जहाजको भाडादेखि होटल क्वारेन्टाइनसम्मको खर्च व्यहोर्ने मन्त्री भट्टराईले बताए । शुक्रबारको बैठकले काठमाडौंमा रहेका जिल्ला तहका सीसीएमसीलाई होटलको सूची सार्वजनिक गराउने जिम्मेवारी पनि दिँदै छ । मन्त्री भट्टराईले गत मंगलबार नेपाल वायुसेवा निगमको उडानमा नल्याइएका २ सय ६० नेपालीलाई पनि उद्धार गरिने बताए । निगमको जहाज रित्तै फर्काउने निर्णय मलाई थाहा नै दिइएन, उनले भने, सीसीएमसीको एउटा पत्रले निगमको जहाज रित्तै आए छ ।पाँचौं पटकको उद्धार उडानअन्तर्गत नेपाल वायुसेवा निगमको वाइडबडी विमानबाट मंगलबार २ सय ६० जना नेपाली स्वदेश फर्किनेवाला थिए । तर सोमबार साँझ एकाएक कोभिड१९ संकट व्यवस्थापन सञ्चालन केन्द्र (सीसीएमसी) ले संस्कृति, पर्यटन तथा नागरिक उड्डयन तथा परराष्ट्र मन्त्रालयलाई उद्धार उडान रोक्न पत्राचार गरेपछि दुबई विमानस्थलमा आइसकेका सयौं नेपाली अलपत्र परेका थिए । यो विषयमा मन्त्रिपरिषद्मा छलफल नभएको तर उनीहरूलाई प्राथमिकता दिइने उनले बताए । सीसीएमसीको उक्त निर्णयले सोमबार सुरु भएको पाँचौं चरणको उद्धार उडानका ४३ मध्ये करिब ४० उडान पनि अनिश्चित भएका छन् । यी उडानबाट करिब ७ हजार नेपाली घर फर्किंदै थिए । उपप्रधानमन्त्रीको नेतृत्वमा शुक्रबार बस्ने बैठकले उडान सञ्चालन गर्ने निर्णय गरेपछि चार्टर र उद्धार उडानको संख्या घट्ने छ । तर, आन्तरिक उडान भने तत्काल सञ्चालन गर्न नसकिने पर्यटनमन्त्रीले बताए ।"
बाघ र चितुवाको सहयात्रा,"(काठमाडौं)  बाघ र चितुवा सँगसँगै एकै बासस्थानमा मिलेर बस्छन् ? सरसर्ती हेर्दा बाघ र चितुवा एउटै जंगलभित्र के मिलेर बस्लान् र भन्ने लाग्न सक्छ । दुवै ठूला मांसाहारी भएकाले जंगलमा घम्साघम्सी हुन्छ होला भन्ने अनुमान स्वाभाविक भए पनि अध्ययनले दुवै जनावर मिलेर सहयात्रा गरिरहेको पाइएको छ । चितवन निकुञ्जभित्र र बाहिरको मध्यवर्ती क्षेत्रमा गरिएको अध्ययनले बाघ र चितुवाले एकै खाले आहार खाँदै गरेको पाइएको हो । बाघ रहेको क्षेत्रमा चितुवाको संख्या घटेको भारतको राजाजी नेसनल पार्कमा गरिएको अध्ययनले देखाएको थियो । त्यसविपरीत चितवन निकुञ्जमा भने बाघका कारण चितुवाको संख्यामा कुनै कमी नआएको पाइएको छ । एक दर्जन वन्यजन्तुविज्ञहरूले बाघ र चितुवाजस्ता ठूला मांसाहारी वन्यजन्तुको सहअस्तित्वबारे चितवन निकुञ्जको भित्री भाग र बाहिरको मध्यवर्ती क्षेत्र गरी करिब १४०० वर्ग किलोमिटर क्षेत्रफलमा स्वचालित क्यामेरा राखेर अध्ययन गरेका थिए । फ्याक्टर्स एसोसिएटेड विथ कोअक्करेन्स अफ लार्ज कार्निभोरस इन अ ह्युमन डोमिनेटेड ल्यान्डिस्केप नामको अध्ययनमा वन्यजन्तुविज्ञहरू बाबुराम लामिछाने, नरेश सुवेदी, विश्वनाथ ओली, महेश्वर ढकाल, चिरञ्जीवी पोखरेल, लक्ष्मण पौड्याल, सविता मल्लसहित हरविग लेर्स, गेराड पेरसोन, साइमन रिनेर्ट, भिन्सेन्ट स्लड्सलगायत सहभागी थिए । सन् २०१३ मा बाघ गणनाका लागि राखिएको क्यामेरामा कैद भएका चितुवाका तस्बिरलाई विश्लेषण गर्दै विज्ञहरूले नयाँ तथ्य पत्ता लगाएका हुन् । बाघको संख्या बढ्दा चितुवाको संख्या घटेको होला भन्ने अनुमान गलत सावित भएको छ, अध्ययनमा संलग्न राष्ट्रिय प्रकृति संरक्षण कोषका वन्यजन्तुविज्ञ बाबुराम लामिछानेले शनिबार कान्तिपुरसित भने, अघिल्ला अध्ययनले भन्दा चितवनमा हाम्रो अध्ययनले चितुवाको संख्या बढेको पाइयो ।यसअघि सन् २०१० मा त्रिविको प्र्राणीशास्त्र केन्द्रीय विभागका प्रमुख प्राध्यापक तेजबहादुर थापाले गरेको अध्ययनले चितवनमा चितुवाको अनुमानित संख्या ५७ रहेको देखाएको थियो । लामिछानेका अनुसार चितवन निकुञ्जमा चितुवाको संख्या ६६ देखि १ सय ६ छ । घनत्वका हिसाबले प्रति १०० वर्गकिमिमा ३ देखि ४ वटा चितुवा रहेको देखिन्छ, उनले भने, संख्यात्मक हिसाबले यो राम्रो हो । चितवनमा १ सय ४३ वटा बाघ क्यामेरामा कैद हुँदा उही स्थानमा १ सय १० वटा चितुवा पनि कैद भएका थिए । ४७ वटा क्यामेरामा बाघ र चितुवा दुवै एकैपटक कैद भएका थिए । यसले पनि बाघ र चितुवाले उही स्थानलाई आफ्नो बासस्थल बनाउने गरेको पुष्टि हुने विज्ञहरूको तर्क छ । सन् २०१८ को गणनाअनुसार चितवनमा बाघको संख्या ९३ छ । सन् २०१३ मा भने चितवनमा १ सय २० बाघ थिए । चितवन निकुञ्जमा दुई वर्षअघि प्रति एक सय वर्ग किमिमा बाघको घनत्व ३८१ रहेकामा अहिले १४५ पुगेको छ । पर्सा निकुञ्जमा भने प्रति एक सय वर्ग किमिमा बाघको घनत्व ६२२ पुगेको छ । सन् २०१३ मा पर्सामा १४९ थियो । भर्खरै सार्वजनिक भएको अध्ययनले भने चितवन र पर्सा निकुञ्ज (चितवनपर्सा कम्प्लेक्स) ले १ सय ७५ वयस्क बाघ थेग्न सक्ने (क्यारिङ क्यापासिटी) निष्कर्ष निकालेको छ ।बर्दिया निकुञ्जका हकमा भने चितुवाको अस्तित्व निकुञ्जभन्दा बाहिरको क्षेत्रमा बढी छ । त्यहाँ निकुञ्जको मुख्य भित्री भागको बासस्थानमा बाघले मात्र रजगज गर्ने गरेको छ । पछिल्लो गणनाअनुसार बाघको संख्या ८७ छ । चितवनमा गरिएको अध्ययनले बाघ र चितुवाको आहारमा भने प्रतिस्पर्धा हुने गरेको देखाएको छ । बाघ र चितुवाको आहार प्रजातिमा ९० प्रतिशत ओभरल्याप हुने गरेको पाइयो, लामिछानेले थपे, बाघले ठूला प्रजाति गौर र जरायोजस्ता वन्यजन्तु मार्ने गरेको देखियो भने चितुवाले तीभन्दा साना चित्तल र गाई, गोरु र बाख्रा मारेको देखियो । अध्ययनअनुसार चितुवाले गौर मारेकै देखिन्न । चितुवाको ४८ प्रतिशत आहार चित्तल भइरहँदा बाघले भने ३८ प्रतिशत मात्र उक्त आहारमा निर्भर भएको देखिन्छ । बाघको २२ प्रतिशत आहार जरायो हुँदा चितुवाले १२ प्रतिशत मात्र उक्त प्रजातिलाई आहार बनाएको देखिन्छ । जरायो ठूलो हुने भएकाले चितुवाले सिकार गर्न सजिलो छैन । बाघ चितुवाभन्दा चार गुणा ठूलो हुन्छ । बाघले दैनिक ५७ किलो मासु खान्छ भने चितुवालाई दैनिक १२ किलो भए पर्याप्त हुन्छ । बाघको तौल २ सय र चितुवाको तौल ३० किलो हाराहारी हुन्छ । बाघले नदी तटीय क्षेत्रको जंगल र घाँसे मैदान भएको क्षेत्रलाई मुख्य बासस्थान बनाउने गरेको देखिएको छ भने, चितुवा साल भएको जंगल (साल फरेस्ट) र घरपालुवा जनावर (गाई, गोरु, बाख्रा) को उपस्थिति भएको क्षेत्र र चुरे क्षेत्रमा बढी चलखेल गर्ने देखिएको छ । चितुवाले गाईलाई १५ प्रतिशत आहार बनाइरहँदा बाघले भने जम्मा ३ प्रतिशत मात्र आहार बनाउने गरेको पाइएको छ । बाघ र चितुवा बिहान र बेलुकीको समयमा आहारलगायतका गतिविधिमा सक्रिय हुने गरेको देखिन्छ, केहीअघि प्रकाशित अध्ययन प्रतिवेदनमा भनिएको छ, आहार प्रजातिको उपलब्धता अत्यधिक भएकाले दुवै प्रजातिलाई बाँच्न सहज भएको छ । बाघ घाम अस्ताएपछि रातको समयमा आफ्नो बासस्थानमा सक्रिय हुन्छ भने चितुवा दिउँसो दिन ढल्किएपछि (२ बजेपछि) ५६ बजेसम्म सक्रिय हुने गरेको छ । चितवन र पर्सा निकुञ्जमा गरेको अध्ययनले बाघका आहारमध्ये ठूला प्रजाति गौरीगाई, नीलगाई, जरायो, अर्नाभन्दा साना प्रजातिहरू चित्तल, लगुना मृग, रतुवा मृग, जंगली बँदेलको घनत्व बढी पाइएको छ ।सन् १९९७९८ तिर भने बाघले जम्काभेट हुँदा चितुवालाई आक्रमण गरी मारेको पाइएको थियो । पछिल्लो अवधिमा भने त्यस्तो घटना भएको छैन । पछिल्लो अध्ययनको निष्कर्ष छ आहार प्रजाति प्रशस्त भएका क्षेत्रमा ठूला मांसाहारी वन्यजन्तु सँगसँगै सहयात्रा गर्न सक्छन् । चितवनमा सबै प्रजातिका बाघचितुवाका आहारको उपलब्धता ७१५८ र चित्तलको उपलब्धता ५१९५ छ भने पर्सामा सबै प्रजातिको उपलब्धता ३०९१ र चित्तलको उपलब्धता १३९६ प्रतिशत छ ।"
कोभिड१९ : सरकारको कार्ययोजना खोइ ?,"झन्डै चार महिना लामो उकुसमुकुसपूर्ण लकडाउन खुलेको एक महिना के भएको थियो, मुलुकका कैयौं स्थान फेरि कुनै न कुनै रूपमा उस्तै कडा लकडाउन वा निषेधाज्ञाको भुमरीमा परिसकेका छन् । बढ्दो संक्रमण जोखिम र सर्वत्र अनिश्चितताबीच नागरिकहरू अन्यमनस्कमा छन् । मुलुक र जनतालाई उज्यालो बाटो देखाउनुपर्ने सरकार आफैंले लकडाउन वा निषेधाज्ञाबाहेक अर्को उपाय पहिल्याउन सकेको देखिँदैन । यसअघि नै विश्वमै बढी दिन लकडाउन झेल्नेमध्येमा परेका नेपाली जनतासित सरकारी आज्ञा शिरोपर गर्नुबाहेक अर्को विकल्प छैन । यस्तो बेला उठ्ने मूल प्रश्न हो अधिकांश सर्वसाधारण जीविकोपार्जनका सबै बाटा गुमाएर घरमै बसिरहँदा सरकार के गर्दै छ ? जिल्ला प्रशासन तथा स्थानीय तहहरूले ठाउँठाउँमा निषेधाज्ञा, लकडाउन, सेवा बन्द र क्षेत्र सिल गरिरहँदा मुलुकभर प्रकोप नियन्त्रणमा लिन सरकारले के योजना बनाउँदै छ ? किनभने, कोभिड१९ नियन्त्रण सडकमा सुरक्षाकर्मी परिचालन गरेर मात्र होइन, प्रभावकारी स्वास्थ्य रणनीति र योजना लागू गरेर हुन्छ ।अब पनि सरकार नागरिकहरूलाई केही दिन घरमै थुनिदिएपछि कोरोना आफैं भागिहाल्छ नि भन्ने सोचेर चल्नु हुँदैन । त्यस्तो तरिका प्रभावकारी हुन्थ्यो भने यसअघि महिनौंमहिना लगाइएको लकडाउन त्यसै खेर जाने थिएन । जिम्मेवार नेतृत्वले विगतको गल्तीबाट पाठ सिक्नुपर्छ । जनतालाई जीविकोपार्जनबाट वञ्चित तुल्याएर घरमै थुनेका एकएक दिनको औचित्य पुष्टि गर्न सरकारले सक्नुपर्छ । यति दिन नागरिकहरूले घरमै बसेर सघाउँदा हामी यीयी काम गर्न सक्छौं भन्ने स्पष्ट मार्गचित्र र कार्ययोजना सरकारसित चाहिन्छ । अन्यथा लकडाउन र निषेधाज्ञालाई निर्विकल्प अस्त्रका रूपमा मात्र प्रयोग गरियो भने महामारी नियन्त्रणमा त आउँदैन नै, मुलुकको अर्थतन्त्र पनि अझ चौपट बन्नेछ र सर्वसाधारणको संकट झनै चुलिनेछ । त्यस्तो आत्मघाती भिरालोबाट मुलुकलाई नगुडाउन नागरिकहरू घरभित्रै बसेको यसबेला सरकार सर्वत्र सक्रिय हुनुपर्छ । यसअघिझैं आफू पनि लकडाउनमै हराउनु हुँदैन ।कोरोना भाइरस रोकथाम र नियन्त्रणमा अहिलेसम्म उपलब्ध गुरुमन्त्र हुन् नागरिकले घरबाहिर निस्कँदा मास्क लगाउने, हात धोइरहने र व्यक्तिगत दूरी कायम गर्ने, त्यस्तै सरकारले परीक्षण बढाउने, आवश्यक कन्ट्याक्ट ट्रेसिङ गर्ने र संक्रमितको उचित उपचार प्रबन्ध मिलाउने । यसमा नागरिक तहबाट पनि केही लापरबाही भएको देखिन्छ, तर मुख्यगरी सरकार नै आफ्नो मूल दायित्व पूरा गर्न विफलप्रायः छ । कतिसम्म भने, ११ दिन बितिसक्दा पनि संक्रमितले आफ्नो परीक्षणको नतिजाबारे औपचारिक जानकारी पाउन नसकेको अवस्था छ । यही शैलीले कसरी सम्भव होला संक्रमितको सम्पर्कमा आएका व्यक्तिहरू पत्ता लगाउन ? कसरी रोकिएला भाइरसको प्रसार, कसरी चुँडिएला संक्रमणको साङ्लो ?सक्रिय संक्रमित बढी भएका क्षेत्रमध्ये वीरगन्जको अवस्था अहिल्यै भयावह भइसक्यो । त्यहाँका मेयर विजय सरावगीले त सार्वजनिक रूपमै केन्द्रदेखि जिल्लासम्म कसैसित पनि कार्ययोजना नभएको गुनासो गरेका छन् । योजनाबिनै काम गर्नु र आगो लागेपछि मात्रै दमकल खोज्न निस्कनुको परिणाम अहिले देखिएको उनको भनाइ गम्भीर छ । सरकारले यही शैलीलाई निरन्तरता दिइरहनु हुँदैन । आधा करोडभन्दा बढी मानिस बसोबास गर्ने काठमाडौं उपत्यकामा संक्रमित पहिचान र उपचार प्रबन्धमा उचित पाइला चाल्न नसकिए स्थिति नियन्त्रण बाहिर जाने जोखिम छ । विराटनगरलगायत कतिपय स्थानको समस्या पनि यही छ । त्यसैले, महामारी नियन्त्रण स्थानीय सरकार र जिल्ला तहको बुतामा मात्रै सीमित छैन, संघ सरकारले नै दत्तचित्त भएर प्रस्ट कार्ययोजना ल्याउनुपर्छ ।सरकारले लकडाउन अन्त्यसँगै परीक्षण र संक्रमितको पहिचानमा आएको व्यक्तिको खोजी कार्यमा लत्तो छोडिदिँदा पछिल्लो समय समस्या बढेको देखिन्छ । यसबीचमा जोखिमपूर्ण स्थानहरूबाट भएका आवागमनलाई निगरानीमा नराख्नु पनि गल्ती भयो । यात्रा इतिहास नै नभएका व्यक्तिमा संक्रमण देखिँदा जुन ढंगले प्रभावकारी कन्ट्याक्ट ट्रेसिङ हुनुपर्थ्यो, त्यो भएन । संक्रमितलाई पहिचान गरी तुरुन्तै अलग्गै राख्ने प्रबन्ध हुन नसक्दा अरू कैयौंमा फैलन पायो । अब यसलाई समुदायमा थप फैलिन नदिन संक्रमितको सम्पर्कमा आएका व्यक्तिहरूको खोजी तीव्र बनाउनुपर्छ ।संक्रमितको संख्या बढेसँगै अस्पतालहरूमा बेड अभाव भैसकेको छ । सहरमा एउटा कोठामा डेरा गरेर बस्नेसित होम आइसोलेसन को सुविधा हुँदैन । त्यसैले काठमाडौं जिल्ला संकट व्यवस्थापन केन्द्रले १० हजार शय्याको आइसोलेसन सेन्टर बनाउन गरेको मागलाई सरकारले तुरुन्त कार्यान्वयनमा लैजानुपर्छ । यही रूपमा अनियन्त्रित ढंगले संक्रमित बढिरहेमा अहिले मागले पनि नधान्न सक्छ । यस्तै, पछिल्लो समय गम्भीर बिरामीको संख्या पनि बढिरहेकाले भेन्टिलेटरसहितका सघन उपचार कक्षका संख्या बढाएर त्यहीअनुसार जनशक्ति तयार राख्नुपर्छ । उपचार अभावमा बिरामीको ज्यान जान दिनु हुँदैन । यी सबै पक्षको व्यवस्थापनका लागि सरकारसित विस्तृत कार्ययोजना हुनुपर्छ, र त्यो कागजमा मात्रै सीमित हुनु हुँदैन । महामारीसित जुध्न गर्नुपर्ने अरू कुनै काम प्रभावकारी रूपमा नगरी केवल लकडाउननिषेधाज्ञा मात्रै थोपरिरहे जनताले दुःख पाउनेबाहेक अर्को उपलब्धि हुँदैन ।"
एसईई नतिजाले निराश,"एसईईमा विद्यालयले पठाए आफूखुसी अंक समाचारले शिक्षा क्षेत्रको बेथितिलाई उजागर गरेको छ । कोरोना महामारीका कारण गत चैतमा प्रश्नपत्र परीक्षा केन्द्रहरूमा पुगिसकेको भए पनि एसईई रोकियो । त्यसपछि मन्त्रालयले विद्यालयलाई १० कक्षाका आन्तरिक परीक्षामा पाएका अंकको मूल्यांकन गरी राष्ट्रिय परीक्षा बोर्डमा पेस गर्न लगायो । यही आधारमा एसईईमा ग्रेडिङ गरी नतिजा निकाल्ने सजिलो उपाय निकालियो । विद्यालयले आफ्ना विद्यार्थीलाई सजिलै धेरैभन्दा धैरै अंक दिए जसका कारण एसईईको नतिजा अस्वाभाविक मात्र नभई हास्यास्पद पनि हुन गयो । अझ सामुदायिकभन्दा निजी विद्यालयले भरमार अंक थपेर पठाए । प्रश्नपत्र छाप्दा र त्यसलाई हरेक परीक्षा केन्द्रमा पुर्याउँदा निकै बजेट सकियो । यसरी बजेट सकाएपछि मात्रै परीक्षा स्थगित गरियो । शिक्षा मन्त्रालयले परीक्षा केन्द्र थपेर भए पनि विद्यार्थीलाई घरनजिकै पर्ने केन्द्रमा संक्रमणबाट सुरक्षित उपाय अवलम्बन गरी परीक्षा लिने हल्ला पनि चल्यो । विद्यालयलाई नै मूल्यांकन गर्न लगाउँदा पनि एकआपसमा क्रस मूल्यांकन गर्न सकिन्थ्यो । यस्ता प्रभावकारी कार्यतर्फ शिक्षा मन्त्रालय र बोर्डको ध्यान नपुग्दा नतिजा निकै लाजमर्दो आयो । अध्ययन नगर्ने वा कमजोर र मिहिनेती, विद्यार्थीको मूल्यांकन एकै खालको भएको छ । १ सय ६ जनाबाट एकै वर्षमा ९ हजारभन्दा माथि कसरी ४ जीपीए आउँछ ? कुनै हालतमा आउँदैन । अहिलेलाई विद्यार्थी र अभिभावक खुसी छन् तर पछि लोक सेवा आयोग र अन्य परीक्षा दिँदाको कस्तो नतिजा आउला ? यतिबेलाको असर पछि देखिन्छ नै । यस्तो मनपरी मूल्यांकनबाट शिक्षाको गुणस्तर कता पुग्ला ? नतिजाले शिक्षा मन्त्रालयको निर्णय, कार्यविधि, अनुगमन एवम् परीक्षा सञ्चालन परिपाटीका कमजारीहरूलाई देखाइदिएको छ । गंगाराज अर्याल, पाणिनि८, अर्घाखाँची"
गैरजिम्मेवारीले कोरोना तीव्र,"जसले ११ दिन बित्दा पनि रिपोर्ट पाएनन् समाचार पढेपछि कोरोना संक्रमण तीव्र हुनुमा राज्यको चरम लापरबाही जिम्मेवार छ भन्ने प्रस्ट हुन्छ । कोरोना संक्रमण फैलिन नदिन लकडाउनबाहेकका अन्य प्रभावकारी काम राज्यले हिजो पनि गरेन र आज पनि गरेको छैन । भारतमा कोरोना तीव्र भएपछि हजारौंको संख्यामा संक्रमित नेपाल प्रवेश गरे । त्यस बेला राज्यले कडाइ गर्ने भने पनि व्यवहारमा कडाइ गरेको देखिएन । सयौं मान्छे लुकीछिपी प्रवेश गरेको प्रहरीले पत्तै पाएन र तराईका जिल्लाहरूमा संक्रमण अत्यधिक रूपमा वृद्धि भयो । बाहिरी जिल्लाहरूमा संक्रमण तीव्र भएपछि मान्छेहरू विभिन्न बहाना बनाएर धमाधम उपत्यका प्रवेश गर्न थाले । राज्यले उपत्यका प्रवेश गर्ने हरेक नाकामा कडाइ गर्ने भने पनि शक्ति र पदको दुरुपयोग गरेर विभिन्न समस्या देखाउँदै मान्छेहरू उपत्यका प्रवेश गरे । प्रहरी निरीह बनेर बसे भने राज्य बेखबरजस्तै भयो । लक्षण नदेखिएका संक्रमितहरूको परीक्षण नै नगर्ने भनेपछि बिनालक्षणका संक्रमितहरूले कोरोना फैलाए । संक्रमितहरू बढेपछि उपचार गर्न आइसोलेसन छैन भन्दै सरकारले संक्रमितहरूलाई घरमै बस्न भन्यो । तर उनीहरूको निगरानी भएन जसले संक्रमण फैलन सघायो । यो विषयमा राज्य मौन रह्यो । उपत्यका भित्रिने संक्रमितहरूको निगरानीमा कुन निकायको कमजोरी रह्यो भन्ने खोजी गरिएन ।सयौंको संख्यामा संक्रमित दैनिक रूपमा थपिन थालेपछि उपत्यकाका प्रशासनहरू अतालिन थालेका छन् । तर पनि राज्यले उपत्यका प्रवेशमा कडाइ गर्ने छाँट देखाएको छैन । मान्छेहरू काम र व्यापारका लागि भन्दै पावर लाउँदै उपत्यका भित्रिने क्रम रोकिएन । यसरी कोरोना संक्रमण तीव्र भएसँगै उपत्यका कोरोनाको हटस्पट बन्दै छ र उपत्यकावासीहरू अतालिएका छन् । संक्रमण तीव्र हुनुमा जनस्तरको पनि व्यापक खेलाँची नभएको हैन । भीडभाड नगर्ने, मास्क प्रयोग गर्ने र भौतिक दूरी कायम गर्ने नियम जनताले पालना गरेनन् । संक्रमितहरू आफैं अस्पताल ओहोरदोहोर गर्ने गरेका खबरहरू बाहिर आउँदा पनि राज्यले कान ठाडा पारेन । राज्यका जिम्मेवार निकायहरूको भूमिका पनि प्रभावकारी देखिएन । परीक्षणको रिपोर्ट लिन आफैं आउनुपर्छ भन्दै संक्रमित आफैं बाहिर हिँड्न बाध्य पारियो । संक्रमित र मृत्यु हुनेको संख्या बढनु राम्रो संकेत होइन । यसले नागरिकमा त्रास थपेको छ । जनताको हेलचेक्य्राइँ र राज्यको गैरजिम्मेवार कार्यशैलीका कारण कोरोनाले भयावह रूप लिइरहेको छ । संक्रमण तीव्र रूपमा फैलिन थालेपछि प्रशासनले उपत्यकामा निषेधाज्ञा जारी गर्नुपर्यो । निषेधाज्ञाले मजदुरहरूलाई झन् अप्ठ्यारो पार्नेछ । सबै पक्ष जिम्मेवार भएर काम गरेको भए आज यो दिनको सामना गर्नुपर्थेन । गोविन्द विक, बूढानीलकण्ठ१२, काठमाडौंअहिले काठमाडौं उपत्यकामा पूर्ण रूपमा निषेधाज्ञा जारी गरिएको छ । उपत्यकामा संक्रमितहरूको संख्या बढ्दै गएपछि हतारहतार सरकारले निषेधाज्ञा जारी गर्यो । कोरोना नियन्त्रणको उपाय लकडाउन मात्र हो भन्ने धारणा सरकारको छ । लकडाउन माध्यम मात्र हो । जब समुदायस्तरमा संक्रमण फैलन्छ तब समुदायमै गएर संक्रमितको खोजी गर्ने, आईसीयूभेन्टिलेटरको व्यवस्था गर्ने र क्वारेन्टिनहरूलाई व्यवस्थित गर्नुपर्छ । परीक्षणको दायरामा उल्लेखनीय वृद्धि गर्न लकडाउन वा निषेधाज्ञाको प्रयोग गर्नुपर्ने हो । तर यसतर्फ खासै ध्यानै नदिई निषेधाज्ञा जारी गरी अधिकारको दुरुपयोग गरिएको छ । सरकार, देश र जनताका पक्षमा काम गर्ने यो समयमा आन्तरिक किचलो पन्छाएर स्वास्थ्य सेवाका न्यूनतम पूर्वाधार तयार गर्नेतर्फ अगाडि बढ । अन्यथा आमनागरिकले तिमीलाई माफ गर्ने छैनन् । यो समयमा एकआपसमा लडेर होइन जुटेर महामारीलाई परास्त गर्नुपर्छ । स्वास्थ्य मन्त्रालय र अरू जिम्मेवार निकाय स्वास्थ्य पूर्वाधार बनाउन लागि पर्नुपर्छ । रामकृष्ण बराल, जोरपाटी५, काठमाडौं"
मल नपाएर किसान मर्कामा,"कृषिप्रधान देशमा मल, बीउ र कृषि औजार आयात नगरी किसानलाई कृषि कर्म गर्न गाह्रो छ । कृषि मल समयमै आयो र किसानले खुसीसाथ सहजै पाए भन्ने कहिल्यै सुन्न पाइएन । असार सकिएको दुई महिना भैसक्यो तर किसानले मल पर्खेर बसिरहेका छन् । सरकारले बर्सेनि अर्बौं रुपैयाँ मलमा अनुदान दिएको भन्छ खोइ त समयमा किसानलाई मल पाएको ? अर्बौं अनुदान बजेट छुट्ट्याउन सक्ने तर आफ्नै देशमा मल कारखाना खोल्न नसकिने ? हरियो वन नेपालको धन भनेर जतिसुकै भने पनि हाम्रो काठ मकिएर जंगलमै नष्ट भएको छ तैपनि हामी विदेशबाट काठ ल्याएर प्रयोग गर्छौं । जुन पार्टीको सरकार बने पनि जो कृषिमन्त्री भए पनि उनीहरू कमिसनको पछि दौडिन्छन् । अनुदानको करोडौं रकम गाडीमै खर्च गर्छन् । के कृषि बजेट यसरी नै सिध्याउने हो ? आत्मनिर्भर हुन्छौं भनेर कृषिमन्त्रीले गफ मात्र होइन, काम पनि गरेर देखाउनुपर्यो । जनताको विश्वास जित्न काम गर्नैपर्छ । रामेश्वर बासी, चाँगुनारायण९, भक्तपुरकृषिमन्त्री घनश्याम भुसालबाट जनताले निकै आशा गरेका थिए, छन् । आदर्श र सिद्धान्तको बहस गर्न उनी जत्तिका काबिल नेता नेकपामा विरलै छन् । तथापि आदर्श र कोरा सिद्धान्तले मात्र देश विकास हुँदैन । कृषिको उत्पादकत्व बढ्दैन । तर यो कुरा मन्त्री भुसाललाई कसले सम्झाइदिने ? उनले आफ्नो आदर्श र क्षमता देखाउने उपयुक्त प्लेटफर्म पाएका थिए । ८० प्रतिशत जनता निर्भर भएको कृषि क्षेत्रमा आमूल परिवर्तन गरेर जनताको मन जित्ने र माया पाउने अवसर मन्त्री भुसालसँग थियो । तर ऐनमौकामा उनले काम देखाउन नसक्दा आज उल्टो गाली खाने अवस्था आएको छ । नालायिकीमा दरिने सम्भावना बढेर गएको छ । एउटा सामान्य कृषकलाई धेरै के नै चाहिन्छ र ? समयमा बीउ, मल र सिँचाइको व्यवस्था गरिदिए ऊ त्यसैमा रमाउँछ । त्योभन्दा पर सहुलियतपूर्ण कृषि कर्जा र आफूले उत्पादन गरेको उपजको न्यूनतम खरिद मूल्यको ग्यारेन्टी भए उसले सरकारलाई दुई हात जोडेर सलाम गर्छ । तर मुख्य समयमा कृषि मल नपाउँदा आज कृषिमन्त्रीको कार्यशैलीमा प्रश्न उठ्न पुगेको छ । नेकपाको सरकार आलोचित हुन पुगेको छ । भुसाल मन्त्री भएको ६ महिनाभन्दा बढी भयो । किन उनले ६ महिनाअघि नै यो समयमा कृषि मलको व्यापक माग हुन्छ भन्ने सोचेर काम गरेनन् ? किन बदनाम र कुनै अनुभवै नभएका ठेकेदार शारदाप्रसाद अधिकारीलाई यसको जिम्मा दिए ? गोपाल देवकोटा, जोरपाटी, काठमाडौं"
कक्षा ११ भर्नाको पूर्वसर्त कति ठीक ?,"१ यो शैक्षिक सत्रदेखि कक्षा ११ मा भर्ना हुन गणितमा डी प्लस अनिवार्य गर्नु कति ठीक होला ? गत वर्षसम्म लागू नगरिएको यो व्यवस्था अहिले कहाँबाट उठ्यो र शिक्षामन्त्री अध्यक्ष रहेको पाठ्यक्रम तथा मूल्यांकन परिषद्बाट कसरी निर्णय भयो भन्ने कुरा रहस्यमय छ ।२ कक्षा ११ मा न गणित अनिवार्य छ न कक्षा १० को गणितको डी प्लसले अरू कुनै विषयमा सघाउ पुर्याउँछ । नभए कक्षा ११ देखि जिन्दगीभर गणित विषय नपढ्ने वा पढ्न नपर्ने विद्यार्थीका लागि यो अल्झो किन ?३ कि त शिक्षा मन्त्रालयले २०७३ साउन २ को आफ्नो निर्णयमा अडिग हुन सक्नुपर्थ्यो यदि गुणस्तरीय शिक्षाको कल्पना गरेको भए । त्यो त उसले २०७३ साउन १५ मै उल्ट्याई १६ जीपीए आउने सबैले कक्षा ११ पढ्न पाउने निर्णय गरेर एसईईमा गुणस्तर आवश्यक नठानेको होइन र ?४ अब शिक्षा मन्त्रालयकै सिद्धान्तको कुरा गरौं । कक्षा १ देखि १२ सम्म विद्यालय शिक्षा मानिसकेपछि कक्षा ११ मा फेरि प्रवेश परीक्षा लिनुपर्ने हो र यो सर्त राख्नलाई ? के विद्यार्थीले कक्षा ११ मा फेरि भर्ना हुनुपर्ने हो ?५ के विद्यार्थीले एउटा विद्यालयमा पसेपछि कक्षा १२ सम्म निर्बाध अरू कक्षामा जस्तै सोझै कक्षा उक्लँदै पढ्न पाउनुपर्ने होइन र ?६ विद्यालय शिक्षाकै तहमा कक्षा ११ मा प्रवेश परीक्षाको नाममा मोटो रकम लिएर अनि विद्यार्थी छानेर लिन पाउने छुट दिएर शिक्षा मन्त्रालयले कतै लुटलाई प्रश्रय दिइरहेको त छैन ?७ कक्षा १० सम्म माध्यमिक विद्यालय भएको परिप्रेक्ष्यमा त यो ठीकै थियो होला तर अहिले यसो गर्नु भनेको नेपालको संविधान र शिक्षासम्बन्धी कानुनको बर्खिलाफ ठहर्छ ।८ बरु उच्च शिक्षामा विज्ञान विषय पढ्न चाहनेका निम्ति विज्ञान र गणित अनि व्यवस्थापन विषय उच्च शिक्षामा पढ्न चाहनेका लागि गणित र लेखामा केही अंकुश लगाएको भए उचित निर्णय मान्न सकिन्थ्यो ।९ भन्ने बेलामा एकलपथ पाठ्यक्रम भन्ने तर व्यवहारमा असान्दर्भिक निर्णय गर्न पछि नपर्ने पाठ्यक्रम तथा मूल्यांकन परिषद्मा रहने शिक्षामन्त्रीका सल्लाहकार कस्ता हुन् ?१० एकलपथीय पाठ्यक्रमको अवधारणामा अगाडि बढेको कक्षा ११२ को पठनपाठनलाई र ग्रेडिङ मूल्यांकन पद्धतिलाई गुणस्तरीय बनाउनेतर्फ बरु अहिलेदेखि नै गृहकार्य सुरु गरौं, किनकि यो शैक्षिक सत्रदेखि कक्षा १ र कक्षा ११ मा नयाँ पाठ्यक्रम लागू हुँदै छ । तबसम्म पुरानो प्रथा जिन्दावाद गरौं । मनप्रसाद वाग्ले, मीनभवन, काठमाडौं"
कांग्रेस विसर्जनको विकल्प,"राजनीतिक दलको महाधिवेशनमा कानुनी योग्यता पुगेको सदस्य, सामान्यतया जो पनि, नेतृत्वका लागि उम्मेदवार हुन पाइहाल्छ । तसर्थ नेपाली कांग्रेसको आगामी महाधिवेशनमार्फत नेतृत्वमा आउन धेरैको दाबी हुनु स्वाभाविक हो । तर विसर्जन हुन नदिई एउटा लोकतान्त्रिक आन्दोलनका रूपमा कांग्रेसलाई जोगाइराख्ने हो भने उक्त पार्टीलाई सर्वप्रथम पार्टीभित्रकै धेरै नेताबाट जोगाउनु जरुरी छ । कांग्रेसको अस्तित्वलाई कतिपय नेतृत्वमा रहिसकेका कांग्रेसी स्वयंबाट जति खतरा अन्त कतैबाट छैन । कांग्रेसलाई म अब जोगाउँछु भन्नेमध्ये धेरैबाट जोगाउनु नै यस पार्टीका सदस्यहरूको अहिलेको प्रमुख कार्यभार हो ।कांग्रेस किन कमजोर भयो भन्नेबारे केही वर्षदेखि भइआएका धेरै विश्लेषणप्रति पंक्तिकारको सहमति छैन । शेरबहादुर देउवालाई फेर्यो भने कांग्रेस सुध्रन्छ, सुशील कोइरालाकै पालाबाट कमजोर भएको हो भन्नेजस्ता चर्चा आंशिक रूपमा सत्य होलान्Ù तर यो पार्टीको समस्या अर्कै गहिराइको छ, जसलाई धेरै वर्षदेखि यसको नेतृत्वदायी तहमा भएका धेरैले ठाडै अस्वीकार गर्छन् । त्यो के हो भने, कांग्रेसको नेतृत्वबाट बौद्धिकता हराएको वर्षौं भइसक्यो । बौद्धिकतासँग जोडिने एकदुईवटा अरू कारण पनि छन् तर उसको असफलता प्रमुख रूपमा यहीँबाट सुरु भएको हो । बौद्धिकता भन्नेबित्तिकै अलिकति अमूर्त र ठूलो कुराजस्तो लाग्ला । त्यसैले यो प्रसंगलाई थोरै व्याख्या गरेर अगाडि बढौं ।कांग्रेस स्थापनाकालदेखि पछिल्ला केही वर्षसम्म एउटा लोकतान्त्रिक आन्दोलन को बौद्धिक नेतृत्व गर्न सकेका कारण जीवन्त रहन सकेको हो । लोकतन्त्र त एउटा राजनीतिक फ्रेमवर्क मात्रै न थियो । त्यो फ्रेम भित्र समाजका अरू महत्त्वपूर्ण मुद्दामा बौद्धिक अगुवाइ, व्याख्या र मान्यता आफ्नो नेतृत्वले दिने क्षमता राखेका कारण कांग्रेस धेरै समयसम्म कांग्रेस भैराखेको थियो । सरल भाषामा भन्नुपर्दा, नेतृत्वको बौद्धिकता भन्नाले के बुझ्नुपर्छ भने, उसले आफ्नो पार्टी नेपालमा किन आवश्यक छ भन्ने आधारभूत प्रश्नमा साधारण तर सबैले बुझ्ने गरी प्रस्ट बौद्धिक व्याख्या दिन सक्नुपर्छ । बौद्धिक नेतृत्व कुनै पनि प्रश्नबाट भाग्न जान्दैन । अहिले कांग्रेस नेतृत्वले कांग्रेस नभए लोकतन्त्र रहँदैन भन्न जानेको छ, तर लोकतन्त्र नभएर के बिग्रन्छ त भनेर कसैले उपप्रश्न गर्यो भने ऊ त्यत्तिमै अलमलिन्छ । यसलाई अझ यसरी प्रस्ट पारौं ः अहिलेको विश्वसन्दर्भमा कम्युनिस्ट हुनु भनेको के हो, मान्छे किन कम्युनिस्ट हुनु हुन्छहुँदैन, नेपालका लागि वामपन्थ किन राम्रो वैचारिकी होइन वा नेपालका वामपन्थीले कुन विषयमा कस्तो दृष्टिकोण बनाउनु ठीक वा बेठीक छ भनेर एउटा लोकतान्त्रिक पार्टीले धेरैले बुझ्ने भाषामा नबताएको कति वर्ष भयो ?अहिलेको नेपालमा कांग्रेस र कम्युनिस्ट जे भए पनि सबै दलाल पुँजीवादकै पुर्जा हुन् भन्ने सबैले बुझिसकेका छन् । तर यदि पार्टीलाई पुनर्जीवित गर्ने हो भने पहिले त कांग्रेस र कम्युनिस्ट के कुरामा कसरी फरक हुन्छन् वा हुनुपर्छ भनेर थाल्नुपर्ने होइन ? अठार वर्ष पुगेको कुनै शिक्षित युवाले, अहिलेको विश्वमा कम्युनिस्ट हुनु भनेको के हो वा लोकतान्त्रिक हुनु भनेको के हो भनेर पहिले बुझ्यो भने नै त्यसपछि आफू कुन पार्टीको समर्थक हुने भनेर सोच्थ्यो होला । अनि बल्ल, कुन पार्टीको शिक्षानीति कस्तो हुने रहेछ, कसको अर्थनीति कता ढल्केको होला भन्ने आधारमा समाजमा सकारात्मक ध्रुवीकरण हुन्थ्यो । तर अहिलेको नेतृत्वको बौद्धिक ब्यांकरप्सी का कारण ऊ आफैं कम्युनिस्ट र कांग्रेसमा फरक छुट्याउन नसक्ने मनोदशामा पुगेको छ ।माथिको विषय त आधारभूत भए पनि अलिक ठूलो भयो होला । केही समकालीन मुद्दाकै कुरा गरौं । नेकपा एमाले र माओवादी मिलेर नेकपा भन्ने पार्टी बनाएका छन् । यो पार्टी कति एक हो, कहिलेसम्म यो टिक्ला, त्यो आफ्नै ठाउँमा छ । तर दुइटा वामपन्थी दल एउटा हुँदै गर्दा, उसले बनाउन खोजेका कतिपय वैचारिक विषयमा कांग्रेस नेतृत्वले बौद्धिक टिप्पणी गर्ने हैसियत नै राख्दैन । नेपालको लोकतन्त्र संस्थागत गर्न, नयाँ संविधान लागू गर्न ती दुई पार्टी एक हुनु राम्रो हो कि कस्तो हो भनेर कांग्रेस नेतृत्वले वैचारिक व्याख्या गर्ने सामर्थ्य नराख्ने मात्रै होइन, त्यसमा आफ्ना शुभचिन्तक र बाँकी विश्वका लागि भए पनि टिप्पणी गर्नुपर्छ भन्ने उसलाई जानकारीसम्म छैन । संविधान लागू गर्न खोजेको पाँच वर्ष भइसक्यो, अहिले संघीयताको हालत के छ, संविधान जारी हुँदादेखिकै असन्तुष्टिप्रति कांग्रेसको धारणा के हुनुपर्छ भन्नेबारे कतै केही सुनिँदैन ।हो, बोल्न त माथिका सबै विषयमा कतिपय नेता हरू बोलेका होलान्, तर तिनको आवाज किन सुनिँदैन ? किनकि त्यसमा सुनिनलायक गाम्भीर्य र वैधता नै छैन । र त्यस्तो किन भइरहेको छ भने, कांग्रेसको नेतृत्वको दृष्टिकोण जुन बौद्धिकताले बन्थ्यो, त्यो हराएको वर्षौं भइसक्यो । अहिलेको कांग्रेस लेनदेनमुखी छ । एमाले र माओवादी मिले भने मैले सत्ता कति गुमाउनुपर्ने हो भनेर हेर्ने । उनीहरू फुटे भने आफू फेरि सरकारमा आउन पाउने भएँ भनेर हेर्ने । अर्थात्, कांग्रेस अहिले शेरबहादुर देउवा भएको छ । तसर्थ, समकालीन नेपालमा कम्युनिस्ट पार्टी फुट्दा वा जुट्दा देशको लोकतान्त्रिक प्रक्रियालाई के असर हुन्छ भनेर जनतालाई आफ्ना कुरा भन्न सक्ने कांग्रेस विगतमा थियो, अहिले छैन । जब नेतृत्व नेतृत्वमा रहनुको एक मात्र कारण नै थप एकपटक प्रधानमन्त्री वा मन्त्री हुनका लागि हुन्छ, समकालीन समाजका तमाम मुद्दामा उसको बौद्धिक दृष्टिकोण हुने कुरै भएन ।यस आलेखमा बौद्धिक शब्दलाई किन जोड दिइएको हो भने, प्रत्येक आदर्श, त्याग र राजनीतिक आस्थाको स्रोत बौद्धिकता हो । मान्छे कम्युनिस्ट हुने कि कांग्रेस (भलै अहिले ती दुवै उस्तै छन्) भन्ने विषय बौद्धिक हो । सबै मान्छे असलनैतिकतावान् हुँदैनन् । मान्छे असल किन हुनुपर्छ भन्ने विषय बौद्धिकताबाट आउने हो । नैतिकतावान् हुनुपर्छ भनेर त सबैले सधैं भन्छन् । तर मान्छे किन नैतिक हुँदैन भन्ने विषय बौद्धिक हो । जब नेतृत्वले त्यो बौद्धिक ऊर्जा र व्याख्या दिन सक्दैन, तब कार्यकर्ताले भ्रष्ट किन नहुने भन्ने सोच्न थाल्छ । किन भ्रष्ट नहुनु भ्रष्ट हुनुभन्दा बढी शक्तिशाली हुनु हो भन्ने विषय सुन्दा साधारण लाग्ला, तर पार्टीमा यस्ता विषयमा कुनै बौद्धिक चर्चा हुन्छ ? हुँदैन । त्यसो भएपछि, जसरी नेकपाका एउटा अध्यक्ष र प्रधानमन्त्री यति नामक व्यापारिक समूहको अभिभावक छन् र उसका अर्का अध्यक्षले बदनाम ठेकेदारको घरमा डेरा जमाएर समाजको विवेकलाई ठाडै चुनौती दिएका छन्, देउवा त्योभन्दा फरक हुने अपेक्षा कसरी गर्ने ?सबै पार्टीले सधैं बीपी कोइराला पाउँदैनन् । तर माथिका जस्ता प्रश्नमा घोत्लिँदै, विमर्श गर्दै एउटा व्याख्या दिँदै जाने पार्टीले अहिलेको युवालाई अपिल गर्न सक्थ्यो । यस्तो कुराको प्रयाससम्म नगरी वा उक्त विषयलाई आत्मसात् नगरी कांग्रेस पुनः एउटा आन्दोलनका रूपमा जागृत होला भन्ने देखिँदैन । ठीक छ, नेकपा फुट्यो भने ऊ फेरि पनि ठूलो पार्टी बन्ला, तर पार्टी ठूलो हुनु नै उपलब्धि हो भने त अहिले नै नेकपा छँदै छ नि । ठूलो मात्र पार्टीले देशलाई कति अगाडि बढाउन सक्दो रहेछ भन्ने हेर्न अझै बाँकी छ र ?बौद्धिकतासँगै आउने अरू विषय पनि छन् । जस्तो, नेतृत्वको जीवनशैली । जसरी कोही व्यक्ति कवि वा दार्शनिक हुनेबित्तिकै दाह्री पालेर, सधैं विरक्त भावमा देखिनुपर्छ भन्ने छैन, त्यसरी नै नेता हुनेबित्तिकै गरिब नै हुनुपर्छ भन्ने छैन । यो विषयलाई हामीले पश्चिमा वा अन्य धनी देशका उदाहरणमार्फत हेर्नु हुँदैन । नेपालजस्तो देशका लागि नेतृत्वको जीवनशैली, त्याग र समर्पणले विशेष अर्थ राख्छ । यदि अख्तियार, न्यायालयजस्ता संस्था पूरै विवादरहित र सक्षम हुन्थे भने अर्कै कुरा । त्यस्तो छैन । तसर्थ नेतृत्वको जीवनशैलीमा सादगी र त्याग भेटियो भने त्यसले नैतिक शक्ति दिन्छ । अहिलेका धेरै नेता शक्तिमा छन् तर तिनीहरूको राजनीतिक वैधता नभएको विषय यता जोडिन्छ । कम्तीमा राजनीतिमा लाग्नु भनेको सबैभन्दा सजिलोसँग सबैले भन्दा धेरै कमाउनु हो भन्ने कुरा कांग्रेसकम्युनिस्ट मिलेर विगत तीन दशकमा स्थापित गरेकै छन् । कांग्रेसले राजनीतिको यो विकृत रूपलाई चिर्न सम्भव छ भने त्यो पनि बौद्धिक हस्तक्षेपबाट मात्र ।माथिका कुरा कांग्रेसलाई बौद्धिक पुनर्जागरण गर्न केके गर्नुपर्ला भन्ने केही उदाहरण हुन् । तर कांग्रेसको नेतृत्वको सम्भावनाको यथार्थ के छ भन्ने कुरा महत्त्वपूर्ण त हुने नै भयो । अहिले उपलब्ध विकल्पबाट माथिका मुद्दालाई एक जनाले मात्र प्रतिनिधित्व गर्न कठिन छ । त्यसका लागि सानो समूह बन्न सक्छ । त्यसको नेतृत्व गर्न आदर्श पात्र कोही पनि बाँकी नरहेका हुन सक्छन् । तर त्यहीँभित्रको सम्भावना हेर्दा फेरि पनि देखिने भनेको गगन थापा, विश्वप्रकाश शर्मा र प्रदीप पौडेलहरूकै हो । त्योभन्दा बाँकी, अघिल्लो पुस्ताका केही अभिभावक बनाउनका लागि राम्रा होलान् । जस्तो, प्रदीप गिरि कांग्रेस परम्पराको बौद्धिकताका लागि, रामचन्द्र पौडेल अघिल्लो पुस्ताको सापेक्षिक रूपमा नीति र निष्ठाको राजनीति गर्ने प्रतिनिधिका लागि र शेखर कोइराला पछिल्लो पार्टीको जनाधार र कोइराला परम्पराको प्रतिनिधित्वका लागि । त्यस्तो हुन सके जीवन्त देखिने एउटा पार्टी देशको लोकतन्त्र र सुशासनका लागि मात्र होइन, राजनीतिक टिप्पणी गर्ने विषयका रूपमा पनि रोचक हुन्थ्यो ।"
प्रधानमन्त्रीका प्रतिद्वन्द्वी,"विषय वा प्रसंगले अर्को अर्थ नलागेमा भनिहालूँ, प्रधानमन्त्री केपी शर्मा ओलीले आफ्ना आन्तरिक प्रतिद्वन्द्वीहरूलाई कार्यदलमा पुर्याएर (पुनः) परास्त गरेका छन् । आन्तरिक प्रतिद्वन्द्वी हुन् पुष्पकमल दाहाल, माधवकुमार नेपाल, झलनाथ खनाल । दाहाल पूर्वमाओवादी, नेपाल र खनाल पूर्वएमाले हुन् । यी तीनै द्वन्द्वीका संयोजक र सूत्रधार वामदेव गौतम थिए । यिनै गौतमले माधवकुमार नेपाललाई हराउन र ओलीलाई एमाले अध्यक्ष बन्न सघाएका थिए । तर ओलीले आश्वासन मात्र दिए, गौतमले लगाएको त्यति ठूलो गुनको ऋण तिरेनन् । गौतम त्यसैकारण रुष्ट भएका हुन् । रमाइलो हेर्नुहोस्, पछिल्ला दिनहरूमा ओली उनै गौतमलाई फकाउन फेरि समर्थ भएका छन् । ओलीले सपत्नी घरै पुगेर उनलाई अभिवादन गरिसकेका हुँदा मात्रै फक्किएका होइनन् । उनी केही उपाय नलागेर फक्किएका हुन् । यद्यपि उनी राष्ट्रिय सभामा सदस्य बनाउने आश्वासन पत्याएर फक्किएका हुन् भन्नेहरूको संख्या पनि कम छैन ।अचेल वामदेव गौतमको प्रसंग आउँदा म हिन्दीमा समेत प्रयोग हुने एउटा उर्दू शब्द वजूद सम्झन्छु । उनको वजूद अर्थात् अस्तित्व के हो, अडान के हो, कहिले यता कहिले उता भइरहने उनको व्यक्तित्वलाई के भन्ने, यसमा प्रयुक्त हुने सटीक विशेषण उनलाई नजिकबाट चिन्नेले गर्न सक्लान्Ù तर यतिचाहिँ निश्चय नै भन्न सकिन्छ यसरी यताउता गरिरहनु स्वयं उनकै स्वास्थ्यका लागि पनि राम्रो होइन । भनाइचाहिँ माथि भनिएजस्तै के छ भने, हटाउन भरमग्दुर कोसिस गर्दा पनि नसकेपछि मात्र गौतम फक्किएका हुन् (अंग्रेजी नजान्ने भएका कारण उनी फक्किएका होइनन्) । यसो भनेर मैले ओलीको भजनमण्डलीसँग होमा हो मिलाएको होइन । तर पछिल्ला प्रकरणहरूबाट के प्रस्ट भएको छ भने, ओलीमा अरूसित नभएको मान्छे भुल्याउने गजबकै क्षमता रहेछ । त्यसमा गौतम मात्र होइन कि, प्रतिपक्षका नेताहरूसमेत पर्छन् । आफ्नै पार्टीका नेताहरूलाई उनले पटकपटक माछोमाछो भ्यागुतोको अवस्थामा पुर्याएका छन् । उनीहरू बारम्बार छक्किएका र कतिपय अवस्थामा लाटिएका पनि छन् ।यथार्थमै ओलीले आन्तरिक प्रत्याशीहरूलाई हल्लाउँदैहल्लाउँदै थकाउन र कार्यदल गठन गरेर थन्क्याउन सफल भएका हुन् । कार्यदलको प्रतिवेदन उनका प्रतिकूल आउने सम्भावना अत्यन्तै न्यून छ । उस्तै परे उनले अब प्रतिनिधिसभाको बाँकी अढाई वर्ष पनि यसै गरी, अर्थात् तात्पर्य के भने, गर्नुपर्ने काम नगरी विरोधीलाई छक्याउँदै, रिंग्याउँदै कटाइदिनेछन् । किनभने कार्यदलले जेसुकै सुझाव दिए पनि अनुकूल आए मान्न र प्रतिकूल आए नमान्न उनी स्वतन्त्र छन् । तथापि कार्यदलले उनले नमान्ने सुझाव दिने सम्भावना छैन भन्ने नै छ । अर्थात्, उनका विपरीत सुझाव आउने सम्भावना न का बराबर छ । यद्यपि चर्चा प्रतिवेदन छिट्टै आउने भन्ने छ, तर यी हरफ लेखिँदै गरेको बेलासम्म आएको छैन ।प्रश्न उठ्न सक्छ, ओलीमा त्यस्तो के विशेषता छ, जसका फलस्वरूप सग्लै पूर्वमाओवादी र एमालेको ठूलो कित्ता विपरीत जाँदासमेत उनको सत्ता हल्लाउन सकिरहेका छैनन् र कार्यदल बनाएर लाज ढाकछोप गर्नुपर्ने अवस्था आएको हो ? जति कोसिस गर्दा पनि उनी टसको मस भएनन्, भइरहेका छैनन् । कुनै बेलाका अत्यन्त शक्तिशाली पात्र दाहाल अर्थात् प्रचण्ड, जो राजाको जरा उखेल्ने विद्रोहको अगुवाइ गर्न समर्थ थिए, आज ओलीका सामु यति निरीह किन र कसरी बने भन्ने गम्भीर प्रश्न छ । यो प्रश्न लरतरो होइन । होइन किनभने माओवादी विद्रोहताकाका प्रचण्ड सम्झनुहोस् त । सम्झनुहोस् त, २०६३ सालमा बालुवाटारमा अवतरण गरेका प्रचण्ड र उनको सम्बोधन । त्यस्तो तारतम्य मिलेको सम्बोधन नेपालकै इतिहासमा विरलै होला । त्यसमा भिजन थियो, वर्णन र कार्यक्रम पनि थियो । तिनै प्रचण्ड आज घण्टौं, पट्यारलाग्दो गरी प्रधानमन्त्री निवास बालुवाटारमा ओलीको दर्शन पाउन कुरेर बस्छन् र घण्टौं पर्खाएपछि ओली प्रकट हुन्छन् ।कुनै बेलाका जाज्वल्यमान मान्छेको साख यतिसम्म कसरी गिर्छ, किन मानिस यति निर्बल हुन्छ, कसरी हुन्छ, निष्कर्षमा पुग्न यस्ता प्रश्नको उत्तर खोज्नु अनिवार्य हुन्छ । उत्तर खोजिएन भने कारणसम्म पुग्न सकिँदैन । एउटा प्रभावशाली राजनीतिज्ञ उमेर पाकेकै कारण कमजोर हुने भन्ने हुँदैन । राजनीतिज्ञहरू यथार्थमा ध्येय गुमेपछि निर्बल हुन्छन् । मिसन हराएपछि छिन्नभिन्न हुन्छन् । निहित स्वार्थमा डुबेपछि आफूमै भत्किन्छन् । परिवार र द्रव्यमोहले विचलित हुन्छन् अनि ओरालो लाग्छन् । अन्यथा ओलीका सामु प्रचण्डको यो दुर्दशा कदाचित् सम्भवै थिएन । प्रचण्ड २०६२६३ सालमा सार्वजनिक भएयता निरन्तर मार्गच्युत हुँदै गए र उनी मार्गच्युत हुँदै गएकाले उनका प्रति लोकको मोहभंग हुँदै गयो । फलस्वरूप प्रचण्डको व्यक्तित्व निरन्तर स्खलित भइरह्यो । उनले स्खलित भइरहेको व्यक्तित्व सम्हाल्न सकेनन् र सम्हालिदिने पनि भएनन् ।प्रचण्ड मात्र होइन, झलनाथ खनाल जो मदन भण्डारीपूर्व तत्कालीन मालेका हर्ताकर्ता थिए, २०४६ सालको जनआन्दोलनपछि बनेको नेपाली कांग्रेस नेतृत्वको कृष्णप्रसाद भट्टराई सरकारमा आपूर्तिमन्त्री बनेका थिए, उनी पनि ओलीबाट हेपिएका छन् । खनाल एमाले अध्यक्षीय प्रणालीमा जाँदा यसको पहिलो अध्यक्ष निर्वाचित भएका थिए । पहिलो संविधानसभामा तेस्रो प्रधानमन्त्री बन्ने अवसर पनि पाएका थिए । त्यस्तै माधवकुमार नेपाल, अर्थात् मदन भण्डारीका सहयात्री र २०४७ सालको संविधान सुझाव आयोगका सदस्य, एमालेका सिद्धान्तकार, भण्डारीको निधनपछि एमाले महासचिव, एमाले अल्पमत सरकारका परराष्ट्रमन्त्री र २०६४ सालमा संविधानसभाको निर्वाचन नहार्दासम्मका एमाले महासचिव, संवैधानिक समितिका सभापति र पहिलो संविधानसभामा प्रचण्डपछि बनेका प्रधानमन्त्री र एमालेमाओवादी एकीकरण सूत्रधार । ओली उनलाई पनि गन्दैनन् । खनाल र नेपाल दुवै मुखर रूपमै ओली हटाउने मिसनमा छन् । पहरो हल्लेला तर ओलीलाई हल्लाउन सकिरहेका छैनन् ।यद्यपि उल्लिखित तीन महारथीहरूको संयुक्त प्रोफाइलका सामु ओलीको व्यक्तित्व खासै उल्लेख्य लाग्दैन र होइन पनि । तर उनीहरू नै ओली हटाउन नसकेर, थाकेर, हारेर ओलीकै प्रियपात्र विष्णु पौडेल संयोजकत्वको कार्यदलले लाज जोगाइदेला भन्ने आशा गर्न बाध्य छन् । हुन त आशाको त्यान्द्रो पनि गज्जबै हुन्छ । जस्तै महाभारत युद्धको अन्तिमअन्तिमतिर हार्दै गएका दुर्योधनले अझै युद्ध जित्छु भन्ने लागेरै शल्यलाई सेनापति नियुक्त गरेका थिए । जबकि त्यो युद्ध मैदानमा भीष्म ढलिसकेका थिए । द्रोण र कर्णको अवसान भइसकेको थियो । तैपनि दुर्योधनका मनमा आश थियो, शल्यको सेनापतित्वमा युद्ध जितेर हस्तिनापुरमा निष्कण्टक राज्य गर्ने । त्यो आशा र हालको नेकपा कार्यदलबाट प्रचण्ड र उनका सहयोगीहरूको आकांक्षाको अभिपूर्ति हुनु प्रकारान्तरमा उस्तै हो । प्रचण्डले आश गर्नु आफ्नो ठाउँमा छ । पाउँछन् आश गर्न तर परन्तुमा परिणाम उनका पक्षमा आउन कुनै चमत्कारै भएमा मात्र सम्भव छ ।किन ओली सबैलाई रिंग्याउन सफल भइरहेका छन् भने उनका प्रतिद्वन्द्वीहरू बाहिरबाहिर एकजुट देखिन्छन्, तर भित्र एकै ठाउँमा छैनन् । एकजुट छैनन् । लामो समयसम्म उनीहरू वामदेव गौतमका भर परे तर गौतम स्वयंलाई भने उनीहरूको भर भएन । भर किन भएन भने सत्ता राजनीतिको यस्तो खेल वास्तवमा आश, त्रास, लोभ र आश्रयका आधारमा चल्छ । आश नभए साथ छोड्न कत्ति गाह्रो मानिँदैन । ओलीइतर पक्षलाई परस्पर जोड्ने तत्त्व के त, ओली हटाउने आकांक्षाबाहेक ? ओली यदि हटे, त्यसपछि बन्ने प्रधानमन्त्रीले बाँकी अरूलाई आश्रय प्रदान गर्छ भन्ने कुरामा कोही पनि एकअर्कासँग आश्वस्त छैन । उनीहरू परस्परमा विश्वास गर्न सकिरहेका छैनन् र कसैले परस्पर विश्वासको वातावरण निर्माण गर्न प्रयत्न गरिरहेको पनि प्रतीत हुँदैन ।एक थरीको भनाइ छ, ओलीले आफूइतर पक्षलाई पार्टी फुटाउने डर देखाएका, तर्साएका छन् र उनकै समर्थकहरूले निर्वाचन आयोगमा नेकपा एमाले ब्युँताउने प्रयोजनले पार्टी दर्ता गराएका छन् । त्यसैकारण इतर पक्ष पार्टी एकता नटुटोस् भनेर हच्केको हो भन्छन् । यो बकम्फुसे तर्क हो । पार्टी एकता यसरी जोगाएर जोगिने होइन । मन फाटीफाटी र स्वार्थ पनि मिल्दैन भने एकै ठाउँमा बस्नुको कुनै प्रयोजन छैन । यो भनिसुनाउने तर्क हो । कार्यकर्ताको भावना थुमथुम्याउने मात्र । यथार्थमा चाहिँ संसदीय दलमा इतरपक्षको शक्ति र सामर्थ्य नपुगेको हो । जन अपर्याप्त भएको र धन ले नभ्याएको हो । आश्रय खोज्नेहरूले आश्रय नपाएकाले हो । अर्थात् ओलीले आफ्ना प्रतिद्वन्द्वीहरूलाई उनीहरूकै असमर्थताको रहस्य पत्ता लगाएर, परस्परमै फुटाएर सूत्रधारलाई लोभ्याएर, कार्यदलको कलेवर लगाइदिएर परास्त गरेका हुन् ।"
तीजमा आचारसंहिता,"क्या लेन्डर हेर्दाहेर्दै तीज आइपुगेको छ । महिलाविशेष पर्वका रूपमा सबैजसो क्षत्रीब्राह्मण समुदायले तीज मनाउँछन् । तीजमा विवाहित छोरी माइत जान्छन् । छोरी आउँछे भनी आँखा झिमिक्क नगरी आमाले बाटो हेरिरहेका हुन्छन् । छोरी आए खुसी हुन्छन्, नआए दुःखी । माइत जान नसक्ने छोरीका लागि तीज उत्सवजस्तो हुन्न । रौनक क्षणभरमै हराउँछ । अरू बेला आफ्नै काममा व्यस्त हुने छोरीलाई माइत गएर रमाउने समय तीजले दिन्छ । विशेष गरी विवाहिता छोरीहरूमाझ यो पर्व लोकप्रिय छ ।पछिल्लो समय क्षत्रीब्राह्मण समुदायबाहिर पनि तीज पुगिरहेको छ । अन्य समुदायले पनि यो पर्व आफ्नै तरिकाले मनाउन थालेका छन् । तीजसँग हिन्दुहरूले मान्ने शिव र पार्वतीको पौराणिक कथा जोडिन्छ । कथाअनुसार, हिमालय पर्वतमा शिव बस्थे । उनलाई पार्वतीले मन पराउँथिन् । अर्का देवता विष्णुले पनि पार्वतीलाई मन पराउँदा रहेछन् । तर पार्वतीको रोजाइमा शिव थिए । यो कुरा विष्णुलाई थाहा थिएन । त्यसैले पार्वतीका पिता हिमालयसामु उनी पार्वतीसँगको बिहेको प्रस्ताव लिएर गए । हिमालयले विष्णुको प्रस्तावलाई स्विकारे । पार्वतीलाई भने यो कुरा चित्त बुझेको थिएन । बुबाको यस्तो चाहना थाहा पाएर पार्वती आफ्नी सखीसँग अज्ञातस्थल गइन् । विष्णुसँगको विवाहलाई छल्न लामो समय गुप्तवास बसिन् । गुप्तवासमा बस्दा उनले शिवलाई पाउने कामना गरिन् । शिवले उनको कामनालाई नकार्न सकेनन् । यसरी पार्वतीको शिवसँग विवाह गर्ने प्रतिज्ञा पूरा भयो । योबाहेक पनि तीजसम्बन्धी विभिन्न किंवदन्ती छन् ।आजभोलि परिवारको सुखशान्ति र समृद्धिका लागि तीज मनाइन्छ ।लामो समयदेखि चलिआएको चलनलाई जीवन्त बनाउने अभिभारा हाम्रै हो । स्वतन्त्रतापूर्वक घरमै परिवारका सदस्यहरूसँग रमाइलो गर्ने, सखी अनि छरछिमेकी भेट्ने, परम्परागत गीतसङ्गीतमा रमाउनेजस्ता गतिविधिमा सरिक हुने अवसर हो, तीज । तीजको अघिल्लो दिन दर खाने चलन छ । माइतमा वा माइत आउन नसकेकाहरू आआफ्नो बासस्थानमा रही मिष्टान्न खान्छन् । खानाभन्दा पनि जमघट र कुराकानी गर्ने वातावरण दर खाने दिनले बनाउँछ ।तीजको दिन प्रायः महिलालाई हेर्दा लाग्छ, उनीहरू निकै स्वतन्त्र र निर्भीक छन् । हाँसोठट्टामा रमाइरहेका देखिन्छन् । तर यथार्थ त्यस्तो नहुन पनि सक्छ । काठमाडौंको पशुपतिनाथगुह्येश्वरी क्षेत्रमा यो दिन महिलाहरूको भीड हुन्छ । अर्को जुनीमा इन्द्रपुरीकी अप्सरा हुने आशामा भोकप्यासै मन्दिर धाउने चलन ठीक होइन । तीजसँग जोडिएका मौलिक गीतहरू छन् । समूहसमूहमा त्यस्ता गीत गाउँदै महिलाले आफ्ना कथाव्यथा व्यक्त गर्छन् । यो तीजको आकर्षण पनि हो । यस्ता दृश्य हामी सबैले देखेकै छौं । रोजगारी र पढाइका लागि संसारका विभिन्न स्थानमा नेपाली पुग्ने क्रम बढ्दो छ । नेपालीले जहाँजहाँ टेकेका छन् त्यहाँ तीज संस्कृति पनि पुगेको छ । यसले तीजलाई विश्वव्यापी बनाइरहेको छ । हामीले पशुपतिनाथगुह्येश्वरी क्षेत्रमा देखेका दृश्यहरू अब संसारभरि देख्न पाइन्छ । विदेशी भूमिमा परम्परागत नेपाली गानाबजाना, संस्कृतिको पहिचान दिने एक सशक्त माध्यमका रूपमा यो पर्व देखा परेको छ ।पछिल्लो समय तिजमा थुप्रै विकृतिविसङ्गति देखा परेका छन् । आफ्नो आर्थिक अवस्थाले नथेग्ने गरी खर्च गरिन्छ । परिवर्तनका नाममा महिनौंअगाडिदेखि दर खाने भन्दै टोलटोलमा भोज हुन थालेको छ । अरूलाई देखाउनकै लागि महँगा गहना किनिन्छ, लगाइन्छ । पहिरनमा पनि निकै पैसा खर्च गरिन्छ । सकीनसकी अरूलाई बोलाएर दर खुवाइन्छ । यस्तो तडकभडकलाई नियन्त्रण गर्न आचारसंहिताको आवश्यकता छ । अधिकांश नागरिक गरिबीमा पिल्सिएका छन् र यस्तो चाडबाडले तिनलाई आर्थिक रूपमा झन् कमजोर बनाउँछ । मौलिकतालाई कायम राख्दै तीजमा हुने गतिविधिलाई भड्किलो हुन दिनु हुन्न । घरेलु हिंसा, लैङ्गिक असमानताविरुद्ध आवाज उठाउँदै महिला सशक्तीकरणको माध्यमका रूपमा तीजलाई प्रयोग गर्न सकिन्छ । आडम्बर र विकृतिलाई प्रवेश गर्न दिए तीजको मौलिकता हराउँछ । र, यस्तो कार्य हाम्रो परम्फराविरुद्ध छ ।"
उद्यमीव्यवसायीलाई आडभरोसा,"सन्दर्भ निर्वाचनमहासंघ यतिखेर नेतृत्व चयनको अर्को एउटा संघारमा आइपुगेको छ । महासंघलाई निजी उद्यमव्यवसायको हितरक्षा, औद्योगीकरणको प्रवर्द्धन र अर्थतन्त्रलाई उल्लेख्य योगदान पुर्याउन सक्ने मुलुकको प्रभावकारी संस्थाका रूपमा भविष्यमा समेत उत्तिकै सान्दर्भिक बनाइराख्न आगामी निर्वाचन एउटा निर्णय कडी हुने प्रस्टै छ । महासंघको मूलतः गैरराजनीतिक चरित्रलाई सुदृढ र संस्थागत गर्ने उद्देश्यले अध्यक्षको प्रत्यक्ष निर्वाचन नहुने र अघिल्लो कार्यकालमा निर्वाचित वरिष्ठ उपाध्यक्ष नै स्वतः अध्यक्षमा पदोन्नति हुने वैधानिक पद्धति हामीले बसालेका छौं । महासंघलाई प्रत्यक्ष राजनीतिक हस्तक्षेपबाट टाढा राख्न यो व्यवस्था निश्चय नै एउटा महत्त्वपूर्ण कोसेढुंगा हो । वरिष्ठ उपाध्यक्षलगायतका पदहरूमा पनि यथासम्भव सहमतिका आधारमा पदाधिकारीहरूको चयन गर्ने परम्परालाई स्थापित र संस्थागत गर्न सक्ने हो भने यो विशुद्ध व्यावसायिक संगठनभित्र राजनीतिक चलखेल र तिक्तताको स्थान अझ साँघुरिने थियो । विगतका मनमुटाव र फुटसम्मका तिता अनुभवहरूबाट शिक्षा लिएर ढिलो वा चाँडो यो पद्धतिलाई अवलम्बन गर्नु पक्कै वाञ्छनीय छ । संस्थाको हितलाई सर्वोपरि मानेर सबै गम्भीर हुने हो भने आसन्न चुनावका लागि पनि यो सम्भावना टरेको छैन । तथापि, लोकतान्त्रिक मूल्यमान्यतामा आधारित सदस्यहरूको अमूल्य मतद्वारा वरिष्ठ उपाध्यक्षलगायत अन्य पदाधिकारीको चुनावलाई पनि थप मर्यादित र विवादरहित बनाउन सक्दा चुनावकै अभ्यासलाई अन्यथा मान्नुपर्ने कारण छैन ।अन्त्यमा, मैले अब आउने चुनावमा महासंघको वरिष्ठ उपाध्यक्ष पदका लागि उम्मेदवार हुने निर्णय गरेको छु । माथि उल्लेख भएझैं अब निर्वाचनबाट चुनिने वरिष्ठ उपाध्यक्ष अर्को कार्यकालमा स्वतः अध्यक्ष हुने भएकाले यो छनोट यथार्थमा ६ वर्षको नेतृत्वकारी भूमिकाका लागि हो भन्ने प्रस्टै छ । मैले यसअघि व्यवसायीहरूको विश्वासकै कारण महासंघको एसोसिएटतर्फको उपाध्यक्षको भूमिका निर्वाह गर्ने अवसर पाएँ । यो भूमिकालाई मैले जिम्मेवारीपूर्वक सम्पन्न गरेको अनुभूति उद्यमीव्यवसायी मित्रहरू, शुभचिन्तक र सरोकारवालाहरूले दिनुभएको कदर र हौसलाले मलाई दिएको छ । यसले मलाई महासंघको नेतृत्वमा रहेर थप योगदान गर्नका लागि प्रेरित गरेको छ । मेरो उम्मेदवारीको मूल आधार यही हो । मुलुकभर उद्यमव्यवसाय प्रवर्द्धन गर्न, प्रोत्साहित गर्न र स्थापित उद्यमव्यवसायहरूको उन्नति एवं व्यवसाय विस्तारका लागि सघाउन महासंघको नेतृत्व प्रत्यक्ष रूपले क्रियाशील हुनुपर्छ । यो हाम्रो राष्ट्रिय जिम्मेवारी पनि हो । मेरो आफ्नै व्यवसायको सञ्जाल मुलुकका दूरदराज र विकट स्थानहरूसम्म पुगेको छ । जनताका घरघरमा रेमिट्यान्सको लाभ पुर्याएर व्यवहारमै वित्तीय समावेशितालाई उतारिएको छ । यो अनुभवले फरक भूगोल, प्रदेश र स्थानीय तहमा उद्यमशीलता एवं व्यावसायिकता विस्तारका लागि कस्ता अवसर र चुनौतीहरू छन् भन्ने मैले प्रत्यक्ष अनुभव गर्ने अवसर पाएको छु । यो अनुभवले महासंघको उपाध्यक्ष भएपछि जिल्ला र स्थानीय तहमा धेरै सानाठूला व्यवसाय स्थापना गर्न र व्यवसायीका सरोकार र समस्याहरूलाई पहिचान एवम् समाधान गर्न सघाएको छ ।राष्ट्रिय एवम् अन्तर्राष्ट्रिय लगानीकर्ताहरू एवं बहुपक्षीय विकास साझेदारहरूमार्फत हुने लगानी र आयोजनागत सहकार्यलाई प्रदेश र स्थानीय तहकै नेतृत्वमा पारदर्शी र उपलब्धिमूलक ढंगले कार्यान्वयन गर्ने परिपाटी अब बसाल्नुपर्छ । राज्यको संघीय स्वरूपअनुरूप महासंघसँगको सहकार्यको अभ्यासलाई संस्थागत र सूचारु गर्न सक्दा जिल्ला नगर उद्योग वाणिज्य संघहरूको भूमिका थप प्रभावकारी हुने, त्यहाँका उद्यम व्यवसायले पाउने अवसर बढ्ने र विभिन्न तहका सरकारहरूसँगको सहकार्यमा मुलुकको आर्थिक वृद्धि र विकासमा योगदान पुग्ने हुन्छ । पुँजी, प्रविधि र प्रबन्ध तल्लो तहसम्म प्रवाहित हुँदा मात्र निजी क्षेत्र पनि मुलुकभर फस्टाउन सक्छ भन्ने मलाई दृढ विश्वास छ ।"
केरलाबाट सिक्ने कि ?,"नेपालमा कोरोना भाइरस (कोभिड१९) को संक्रमण विगत केही दिनयता चिन्ताजनक हिसाबले बढिरहेको छ । संक्रमण तीव्र भएपछि काठमाडौंमा बुधबार रातिदेखि एक साताका लागि निषेधाज्ञा जारी गरिएको छ । संक्रमितको संख्या दिनहुँ बढ्दो छ, तर रोकथाम र नियन्त्रणका लागि केन्द्र, प्रदेश र स्थानीय सरकारबीच समन्वय देखिएको छैन । कोभिड१९ संक्रमणको सन्दर्भमा केरला र नेपालबीच केही समानता छन् । भारतमा पनि पहिलो कोरोना केस केरलामै देखिएको थियो । जनवरी ३० मा भारतमा पहिलो कोरोनाको संक्रमण केरलामा पुष्टि भएको हो । ती संक्रमित चीनको वुहानबाट फर्केका विद्यार्थी थिए । करिब साढे ३ करोड जनसंख्या भएको भारतको तटीय राज्य केरलाको आम्दानीको मुख्य स्रोत भनेको विप्रेषण हो । राज्यको कुल आयमा एक तिहाइ हिस्सा विप्रेषणको छ । केरलामा पुष्टि भएका संक्रमितमध्ये अधिकांश विदेशबाट आएकाहरू हुन् । यद्यपि केही स्थानमा समुदायमा पनि संक्रमण फैलिएको छ । तर पनि अन्य राज्यहरूको तुलनामा केरलामा संक्रमण कम देखिन्छ । बिहीबारसम्म केरलामा कुल संक्रमितको संख्या ५० हजार २ सय ३१ छ । भाइरसका कारण १ सय ८२ जनाको मात्र मृत्यु भएको छ । भारतका ३६ प्रदेश तथा केन्द्रशासित राज्यहरूमध्ये संक्रमणका हिसाबले केरला १३ औं स्थानमा छ भने मृत्यु संख्याका हिसाबले १४ औं स्थानमा छ । तर पछिल्ला दिनमा संक्रमण उच्च दरले बढिरहेको छ । तर, त्यहाँ खासै भयको वातावरण छैन । संक्रमण फैलावट र मृत्युदर कम किन भयो त केरलामा ? किन भयको वातावरण छैन ? यसको प्रमुख कारण भनेको केरलाको स्वास्थ्य पूर्वाधारसँगै राज्य सरकारको प्रभावकारी भूमिका हो । भारत सरकारका लागि नीति निर्माण गर्ने थिंक ट्यांक नीति आयोगले स्वास्थ्य सूचकांकमा केरलालाई पहिलो नम्बरमा राखेको छ । विशेषगरी आपत्कालीन स्वास्थ्य सेवाका लागि केरला निकै सफल मानिएको छ । विश्व स्वास्थ्य संगठनले पनि कोभिड१९ महामारी नियन्त्रण र रोकथामका लागि चालेका प्रभावकारी कदमका लागि केरलाको प्रशंसा गरिसकेको छ । राज्य सरकारले विशेषगरी प्रभावकारी सञ्चार, स्वास्थ्य क्षेत्रका जनशक्तिको दक्षता अभिवृद्धि र परिचालन तथा सरोकारवाला निकायबीचको समन्वयलाई प्राथमिकतामा राखेको देखिन्छ । सबैभन्दा माथि मुख्यमन्त्रीको नेतृत्वमा आवश्यक निर्णय लिन, समन्वय र परिचालन गर्न उच्चस्तरीय समिति गठन गरिएको छ । यसमा निर्णायक भूमिका रहेको छ राज्यकी स्वास्थ्यमन्त्री केके शैलजाको । कोभिड१९ को महामारीविरुद्ध लड्ने जिम्मेवारी पूरै उनको नेतृत्वमा छ । प्रदेश मुख्यसचिवको नेतृत्वमा कन्ट्रोल रुम छ । त्यसकै मातहतमा प्रत्येक जिल्लामा आपत्कालीन कन्ट्रोल रुमहरू बनाइएको छ । त्यसअन्तर्गत स्थानीय तहका सरकारहरूसँग समन्वय गर्ने गरिएको छ । भाइरससम्बन्धी चेतना विस्तारमा विशेष जोड दिइएको थियो । दिल्लीबाट आफ्नी आमालाई भेट्न केरला पुगेकी द टेलिग्राफकी वरिष्ठ संवाददाता अनिता जोसुवाको भनाइमा केरलामा स्थानीय तह र राज्य सरकारबीचको समन्वयले सकारात्मक नतिजा दिएको हो । राज्यमा कोरोना संक्रमणको साङ्लो तोड्न ब्रेक द चेन नामक विशेष अभियान नै चलाइएको छ । अनिताले पनि स्थानीय सरकारका प्रतिनिधिहरूको भूमिका प्रशंसनीय रहेको बताइन् । स्थानीय जनप्रतिनिधिहरू, स्वयंसेवकका साथै नागरिकहरूको परिचालन राम्रो भएर नै केरलामा सरकारको काम प्रभावकारी देखिएको थियो, उनले भनिन् ।त्यस्तै, राज्य सरकारले नागरिकलाई भाइरससम्बन्धी सबै सूचना सम्प्रेषण गर्न विशेष पोर्टल नै चलाएको छ । त्यसमा राज्य सरकारलाई प्राप्त सहयोगदेखि महामारीसम्बन्धी सबै जानकारी उपलब्ध छन् । त्यसले राज्यको महामारीको पछिल्लो तस्बिर र सरकारले चालेका कदमहरूको सम्पूर्ण जानकारी पाउन सकिन्छ ।"
युरोपमा फेरि बढ्यो संक्रमण,"ब्रसेल्स (एजेन्सी) युरोपका केही देशहरूमा लामो समयपछि कोरोना भाइरस संक्रमितको संख्या बढेको छ । स्पेन, इटाली र जर्मनीमा संक्रमितको संख्यामा अत्यधिक वृद्धि देखिएको छ । त्यस्तै फ्रान्समा पनि भाइरसको संक्रमणमा वृद्धि भएको छ ।स्पेनमा बुधबार ३ हजार ७ सय १५ जना नयाँ संक्रमित थपिएका छन् । जुन महिनाको अन्त्यमा स्पेनमा कडा लकडाउन हटाइएपछिको यो सबभन्दा ठूलो संख्या हो । त्यस्तै, इटालीमा बुधबार ६ सय ४२ जनामा संक्रमण पुष्टि भएको छ । यो संख्या मे महिनायता दैनिक देखिएको सबभन्दा बढी हो । जर्मनीमा पनि एकै दिन संक्रमित हुनेको संख्या अप्रिलयताकै उच्च देखिएको छ । अधिकारीहरूका अनुसार बुधबार जर्मनीमा १ हजार ७ सय ७ जनामा संक्रमण पुष्टि भएको हो । फ्रान्समा पनि मे महिनाको अनुपातमै संक्रमितहरू भेटिन थालेका छन् । फ्रान्समा बुधबार ३ हजार ८ सय जना नयाँ संक्रमित थपिएका छन् । पछिल्लो समय अधिकांश युरोपेली देशमा लकडाउन खुकुलो पारेसँगै जनजीवन सामान्य बन्दै गएको छ । तर संक्रमणका घटनामा वृद्धि भएसँगै चिन्ता थपिएको छ । कैयौं युरोपेली देशले यात्रामा नियन्त्रण गर्ने उपाय तथा सामाजिक दूरी तथा मास्क लगाउने नियम भने हालसम्म पनि लागू गरिरहेका छन् । छिमेकी देश भारतमा पनि पछिल्लो समयमा कोभिड१९ को संक्रमण तीव्र बन्दै गएको छ । भारतमा बिहीबार ६९ हजार ६ सय ७२ जनामा संक्रमण पुष्टि भएको छ । यो दैनिक संक्रमित हुनेको हालसम्मकै ठूलो संख्या हो । योसँगै भारतमा कुल संक्रमितको संख्या २८ लाख ३६ हजार ९ सय २५ जनामा संक्रमण पुष्टि भएको छ । भाइरसका कारण भारतमा ५३ हजार ८ सय ६६ जनाले ज्यान गुमाइसकेका छन् । भारतको स्वास्थ्य तथा परिवार कल्याण मन्त्रालयका अनुसार तीमध्ये ९ सय ९७ जनाको बिहीबार मृत्यु भएको हो । संक्रमित संख्याका आधारमा भारत विश्वकै तेस्रो स्थानमा छ । पहिलो अमेरिकामा ५५ लाख ३० हजार ४ सय र दोस्रो ब्राजिलमा ३४ लाख ५६ हजार ६ सय संक्रमित छन् । अमेरिकामा १ लाख ७३ हजार २ सय तथा ब्राजिलमा १ लाख ११ हजार १ सयले भाइरसका कारण ज्यान गुमाइसकेका छन् ।"
रुसका विपक्षी नेता अस्पताल भर्ना,"मस्को (एजेन्सी) रुस सरकारका कडा आलोचक तथा विपक्षी नेता एलेक्सी नाभाल्नी बेहोस भएपछि बिहीबार अस्पताल भर्ना गरिएको छ । शंकास्पद रूपमा विषाक्त पदार्थको सेवन गरेपछि उनलाई अस्पताल भर्ना गरिएको सरकारी अधिकारीहरूले जानकारी दिएका छन् । सन् २०११ मा नाभाल्नीले गठन गरेको भ्रष्टाचारविरुद्धको संयन्त्रका सञ्चार सचिव किरा यार्मयसका अनुसार बिहान टम्सकबाट विमानमा मस्को फर्किरहेका बेलादेखि उनको स्वास्थ्यमा समस्या देखिएको थियो । नाभाल्नीले उडानकै बेलामा अप्ठ्यारो महसुस गर्नुभएको थियो । ओम्स्कमा विमान आकस्मिक अवतरण गरेलगत्तै उहाँलाई अस्पताल पुर्याइएको हो, यार्मयसले भनिन् । सञ्जाल ट्वीटरमा उनले नाभाल्नीलाई विषाक्त खानेकुराका कारण समस्या भएकाले अस्पताल भर्ना गरिएको उल्लेख गरेकी छन् । यार्मयसले नाभाल्नीले पिएको चियामा केही विषाक्त पदार्थ घोलिएको हुन सक्ने शंका व्यक्त गरिन् । रुसी सञ्चारमाध्यमका अनुसार नाभाल्नीको स्वास्थ्य अवस्था गम्भीर छ र उनको सघन उपचार कक्ष (आईसीयू) मा उपचार भइरहेको छ । ४४ वर्षीय नाभाल्नी रुसी राष्ट्रपति भ्लादिमिर पुटिनका कडा आलोचक हुन् । गत जुनमा संविधान सुधारका लागि रुसमा भएको चुनाव असंवैधानिक भएको भन्दै उनले कु को संज्ञा दिएका थिए । उक्त चुनावले पुटिनलाई थप राष्ट्रपति बन्ने बाटो खोलिदिएको थियो । रुसी राष्ट्रपति कार्यालयले नाभाल्नीको स्वास्थ्यलाभको कामना गरेको छ । त्यस्तै, बेलायती विदेशमन्त्री डोमिनिक राबले घटनाप्रति गहिरो चासो व्यक्त गर्दै नाभाल्नीको स्वास्थ्यलाभको कामना गरेका बीबीसीले जनाएको छ ।"
अत्यावश्यक पसल पनि चलेनन्,"राजधानीमा कोभिड१९ को संक्रमण तीव्र बनेपछि उपत्यकाका तीनै जिल्लाका प्रमुख अधिकारी र सुरक्षा निकाय प्रमुखको भदौ २ गतेको बैठकले निषेधाज्ञा जारी गर्ने निर्णय गर्यो । निर्णयमा भदौ १० सम्म लागू हुने निषेधाज्ञाका क्रममा दैनिक उपभोग्य वस्तुको बिक्री र ढुवानी गर्न पाइने उल्लेख छ । त्यसैले दैनिक उपभोग्य वस्तु ढुवानी र बिक्री गर्न पाउने भएपछि हिमालय डेरी एन्ड एग्रोभेट रिसर्च सेन्टरका सञ्चालक प्रह्लाद दाहालले बिहीबार काभ्रेबाट एक ट्यांकर दही मगाए । तीजलाई लक्ष्य गरी ल्याइएको दही बबरमहलमा प्रहरीले रोक्यो । दही अत्यावश्यक पदार्थ नै हो, दरका लागि पनिर, मिठाईलगायत दुग्ध पदार्थ बिक्री हुन्छ । त्यसको तयारी गर्न काभ्रेबाट दही मगाएको थिएँ, दाहालले भने, तर चार घण्टा प्रहरीले रोकिदियो । त्यति मात्र होइन, प्रहरीले जय श्रीकृष्ण डेरीको दुग्ध पदार्थ बोकेको सवारी कोटेश्वर र सीताराम डेरीको सवारी ट्यांकर कलंकीमा रोकेको नेपाल डेरी एसोसिएसनले जनाएको छ । सरकारको निर्देशन लागू नहुँदा अवस्था डमाडोल भयो । प्रमुख जिल्ला अधिकारीको निर्णय एउटा छ, ट्राफिक प्रहरी र नगरपालिकाको छुट्टाछुट्टै छ, एसोसिएसनका महासचिवसमेत रहेका दाहालले भने, अत्यावश्यक वस्तु ढुवानी गर्न दिने निर्णय गरे पनि ठाउँठाउँमा ट्यांकर सञ्चालनमा अवरोध भयो । डेरी खोल्ने तालिका स्पष्ट नहुँदा समस्या भयो । एसोसिएसनका अनुसार कतिपय ठाउँमा बिहानको ७ बजेसम्म मात्र डेरी सञ्चालन गर्न दिइएको छ । तर त्यतिबेलासम्म दूध संकलन हुँदैन । उपत्यकासम्म ल्याउँदासम्म पसल बन्द भइसक्छ । डेरी बन्द गरेकोमा हाम्रो गुनासो होइन, महामारी भएकाले बेच्न नदिए पनि आपत्ति छैन, दाहालले भने, तर चलाउने हो भने कसरी जाने भनेर सरकारको स्पष्ट नीति हुनुपर्यो । ढुवानी बिक्री गर्न दिएपछि सोहीअनुसार सबै निकायबीच समन्वय हुनुपर्छ । डेरी क्षेत्र मात्र होइन, खाद्यान्न पसलमा पनि बिहीबार उस्तै समस्या देखियो । न्युरोड ओमबहालमा रहेको शाक्य स्टोर बिहान ७ बजेसम्म खुल्यो । त्यसपछि प्रहरीले स्टोर बन्द गराएको सञ्चालक नवीन शाक्यले बताए । जिल्ला प्रशासनले ७ बजेसम्म मात्र खोल्न भनेको छ भन्दै प्रहरीले बन्द गराए, उनले भने । सरकारले निषेधाज्ञा गर्ने र कोभिड देखिएका ठाउँमा सिल गर्न थालेपछि खाद्यान्न जोहो गर्ने ग्राहक बढेका छन् । तर प्रहरीले बन्द गराउँदा पसल र ग्राहक दुवैलाई समस्या भएको छ । ओमबहालकै धनबाहदुर पानी सप्लायर्सका सञ्चालक धनबहादुर मगरको भनाइ पनि उस्तै छ । मानिस बिहान ७ बजे उठ्छन् । बिहानको ७८ बजेसम्म पानी पुर्याउनै भ्याइँदैन, उनले भने, सुरक्षाका सम्पूर्ण मापदण्ड अपनाएर पसल खोली व्यापार व्यवसाय गर्न पाउनुपर्छ । असनका खुद्रा व्यापारी रोशन तुलाधरको भनाइ भने फरक छ । व्यापारभन्दा पनि पहिलो प्राथमिकता स्वास्थ्य भएको उनको भनाइ छ । बजार र पसल खोल्ने विषयमा सरकारको नीति स्पष्ट नहुँदा व्यवसायीसँगै सर्वसाधारणमा समेत अन्योल देखियो । सरकारले खाद्यवस्तुका पसल सञ्चालन गर्न दिने भने पनि कतिपय स्थानमा प्रहरीले बन्द गराउँदै हिँडेका थिए । प्रहरीले फरकफरक ठाउँमा फरकफरक व्यवहार गरेका छन् । पसल खोल्नेलाई पनि समस्या देखिएको छ । सामान किन्न जाने सर्वसाधारणलाई पनि अन्योल देखिएको उपभोक्ता अधिकारकर्मी बताउँछन् । केही स्थानमा भने व्यवसायी स्वयं सचेत भएर पसल बन्द गरे । केही ठाउँमा बिहान एकदुई घण्टा मात्र पसल चलेको खुद्रा व्यापार संघका अध्यक्ष राजकुमार श्रेष्ठले बताए । मन्त्रालय र प्रमुख जिल्ला अधिकारीको निर्णयबारे सुरक्षा निकायले मनन नगरिदिँदा समस्या परेको उनको भनाइ छ । सुरक्षित भएर व्यापार गर्न पाउनुपर्ने खाद्य किराना संघका अध्यक्ष देवेन्द्रभक्त श्रेष्ठको भनाइ छ । दिउँसो किन्न आउने ग्राहक कमै हुन्छन् । प्रशासनले बिहान र बेलुकाको एउटा समय तोक्नुपर्छ । समय निर्धारण भएपछि किन्ने र बेच्ने दुवैलाई सजिलो हुन्छ, चेम्बर अफ कमर्सका आपूर्ति समिति सभापतिसमेत रहेका श्रेष्ठले भने । होलसेल व्यवसायीसँग पर्याप्त सामान मौज्दात रहेको उनले दाबी गरे । आयात पर्याप्त भइरहेकै छ । होलसेल व्यवसायीसँग करिब एक महिनालाई धान्ने मौज्दात पनि छ, उनले भने, खाद्यान्नमा कुनै समस्या हुँदैन । बिक्रीको समय भने तोक्नुपर्छ । यता उद्योग वाणिज्य तथा आपूर्ति मन्त्रालयका प्रवक्ता नारायणप्रसाद रेग्मीले भने निषेधाज्ञाको समयमा अत्यावश्यक वस्तुको ढुवानीमा कुनै अवरोध नभएको दाबी गरे । ढुवानी, बिक्रीलगायत के गर्न हुने, नहुने सन्दर्भमा जिल्ला प्रशासन कार्यालयले पत्र जारी गरेकाले सोही निर्णय सबैले मान्नुपर्ने उनको भनाइ छ ।किराना पसल सञ्चालनको समय तोक्ने अधिकार प्रमुख जिल्ला अधिकारीमै रहेको उनले जानकारी दिए । काठमाडौंका सहायक प्रमुख जिल्ला अधिकारी तुलसीराम पौडेलले भने सुरुको दिन भएकाले बुझाइमा केही फरक परेको हुन सक्ने बताए । अत्यावश्यक सेवालाई अवरोध गर्ने नीति कसैको नरहेको उनले प्रस्ट्याए । अत्यावश्यक सेवामा अवरोध गर्ने नीति छैन, शुक्रबारबाट थप व्यवस्थित र सहज बनाउन पहल गर्छौं, उनले भने ।"
जिल्लामा हरेक बैंकको एउटा शाखा मात्र खुल्ने,"आधारभूत बैंकिङ सेवा मात्र निषेधाज्ञाको समयमा पनि आधारभूत (नगद जम्माभुक्तानी, बैंक ट्रान्सफर, चेक क्लियरिङ आदि) निरन्तर राख्न राष्ट्र बैंकले निर्देशन दिएको छ । राष्ट्र बैंकले बुधबार सूचना जारी गरी उक्त निर्देशन दिएको हो । निषेधाज्ञालगायत विशेष आदेशको पालना गरी बैंक तथा वित्तीय संस्थाबाट प्रदान गरिने आधारभूत बैंकिङ सेवा निरन्तरता दिन स्वास्थ्य सुरक्षासँग सम्बद्ध मापदण्ड कायमै रहने गरी आदेश अवधिभर न्यूनतम बैंकिङ सेवा निरन्तर गर्नगराउन राष्ट्र बैंकले भनेको छ । विद्युतीय कारोबारलाई सुनिश्चित गरी सम्भव भएसम्म ग्राहकलाई विद्युतीय कारोबारमा प्रोत्साहन गर्न पनि राष्ट्र बैंकले भनेको छ । एटीएम मेसिनहरूमा पर्याप्त नगद राख्ने र त्यसको निगरानी गर्ने व्यवस्था मिलाउने, विज्ञप्तिमा उल्लेख छ, अत्यावश्यक वस्तुको आपूर्ति सुनिश्चित गर्न ड्राफ्ट, टीटी, प्रतीतपत्र, ग्यारेन्टी जस्ता कारोबार सञ्चालन हुने व्यवस्था मिलाउने ।"
अख्तियारले सुझायो मध्यमार्गी उपाय,"डेडिकेटेड र ट्रंक लाइनबाट विद्युत् उपभोग गरिरहेका उद्योग र तिनको बक्यौताका विषयमा अध्ययन गर्न प्राधिकरणका सञ्चालक समिति सदस्य भक्तबहादुर पुनको संयोजकत्वमा गठित समितिले उद्योगबाट डेडिकेटेड र ट्रंक लाइनबापतको प्रिमियम शुल्क उठाउनुपर्ने राय पेस गरेपछि प्राधिकरणले एक सयभन्दा बढी उद्योगलाई पत्र काट्दै बक्यौता तिर्न भनेको थियो । प्राधिकरणको पत्रपछि उद्योगी र प्राधिकरणबीच महसुल विवाद चर्किएको हो ।अख्तियारले पठाएको पत्रको तेस्रो बुँदामा विद्युत् लोडसेडिङ अन्त्य भएको घोषणापश्चात् सर्वसाधारणले समेत विद्युत्को नियमित उपभोग गर्न पाएको अवस्थामा उद्योग व्यवसायको प्रवर्द्धनसमेतलाई दृष्टिगत गर्दै डेडिकेटेड तथा ट्रंक लाइनमार्फत भएको विद्युत्को वास्तविक उपयोग यकिन गरी कानुनतः अधिकारप्राप्त निकायले न्यायोचित मसहुल निर्धारण तथा सहजीकरण गर्न उपयुक्त हुने राय दिइएको छ ।अख्तियारको यो राय ऊर्जा मन्त्रालयका सचिव दिनेशकुमार घिमिरेको संयोजकत्वमा रहेको समितिले दिएको प्रतिवेदनसँग मिल्दोजुल्दो छ । घिमिरेको संयोजकत्वमा महसुल विवाद समाधानका लागि गठित समितिले बुझाएको प्रतिवेदन मन्त्रिपरिषद् बैठकले साउन २२ मा पारित गरेको थियो । मन्त्रिपरिषद्ले प्रतिवेदन पारित गर्दै कार्यान्वयनका लागि ऊर्जा मन्त्रालयलाई अख्तियारी दिने निर्णय गरेको थियो ।घिमिरे नेतृत्वको समितिले तयार पारेको प्रतिवेदनमा तत्कालीन महसुल निर्धारण आयोगले महसुल स्वीकृत गरेको मितिदेखि ०७५ वैशाख मसान्तमा लोडसेडिङ अन्त्यको घोषणा भएको मितिसम्मको डेडिकेटेड र ट्रंक लाइनको प्रिमियम शुल्क उठाउनपर्ने, लोडसेडिङ अन्त्य भइसकेपछि र आयोगले महसुल निर्धारण गर्नुअघिको महसुल उठाउने वा नउठाउने निर्णय गर्न विद्युत् नियमन आयोगलाई सिफारिस गर्न सुझाइएको थियो ।सरकारले ०७५ वैशाख मसान्तमा लोडसेडिङ अन्त्य भएको घोषणा गरे पनि डेडिकेटेड र ट्रंक लाइबापतको प्रिमियम शुल्क ०७७ असार मसान्तसम्म कायमै थियो । लोडसेडिङका बेला प्रिमियम शुल्क लिएर दिइएको सुविधा लोडिसेडिङ अन्त्य भएपछि पनि कार्यान्वयनमा रहेको भन्दै उद्योगीहरूले यसको खारेजी माग्दै आएका थिए । विद्युत् नियमन आयोगले साउन १ देखि लागू हुने गरी तय गरेको नयाँ महसुल दरमा डेडिकेटेड र ट्रंक लाइनको प्रावधान हटाएको छ ।आयोगले भने आफू गठन हुनुपूर्वकै विवाद रहेकाले महसुल विवाद समाधानको जिम्मेवारी आफ्नो क्षेत्राधिकारभित्र नपर्ने बताउँदै आएको छ ।"
बर्खैपिच्छे बन्द हुन्छ सडक,"अरनिको राजमार्गसँग जोडिएका जिल्लाभरका ग्रामीण सडक हरेक वर्ष बर्खासँगै बन्द हुन्छन् । सदरमुकामबाट विभिन्न गाउँ जोड्ने ५५ वटा सडकमध्ये प्रायः सडक बर्खालगत्तैदेखि अवरुद्ध रहेको जिल्ला समन्वय समितिले जनाएको छ । जिल्लाभरि २ हजार ५ सय किलोमिटर ग्रामीण सडक छ । त्यसमा पाँच सय किलोमिटर ग्राभेल र दुई सय किलोमिटर कालोपत्र छ । नयाँ खुलेका स्थानीय तहअन्तर्गतका र अरनिको राजमार्ग, लामोसाँघु चरिकोट सडकखण्डका केही भागमा पहिरोले हिलाम्मे बनाएको चरिकोट सडक डिभिजन कार्यालयले बताएको छ ।जिल्लाको उत्तरपूर्वी भेगका सबै सडक बर्खा लागेसँगै बन्द छन् । बाढीपहिरोले राजधानी जोड्ने मुख्य सडक भास्सिएपछि सीमा क्षेत्र तातोपानीदेखि पश्चिम हेलम्बु, पाँचपोखरीसम्मका सडक हिलाम्मे छन् । चौतारा साँगाचोकगढी नगरकुभिन्डे जोड्ने बलेफी जलबिरे सडकखण्डको बीचमा बगेको लप्सेखोलामा बाढीले सवारी पार हुन नसकेपछि बिहीबार दिनभर यात्रु बीचमै अलपत्र परे । यी सडकमा अहिलेसम्म करोडौं रुपैयाँ लगानी भइसकेको छ । तैपनि बर्खामा हामीले सधैं सास्ती भोग्नुपर्छ, स्थानीय बुद्ध घलेले भने । कमसल कामले गर्दा सडक गर्मीमा धुलाम्मे र बर्खामा हिलाम्मे हुने गरेको उनको भनाइ छ । भोटेकोसी गाउँपालिकाका मार्मिर्ङ, तातोपानी, लिस्तीकोट र फुल्पिङकट्टीका गाउँमा पुग्ने सबै सडक वर्षासँगै पहिरोले पुरिएका छन् । भूकम्पले छियाछिया बनाएकाले सीमावर्ती गाउँका सडकमा पैदल यात्रासमेत जोखिमपूर्ण छ । बाह्रबिसेतातोपानी २६ किलोमिटर दूरीमा दसकिलो, सिरिसे, जम्बु, झिर्पु, डाकालाङ, कोदारी जस्ता स्थानमा पुराना पहिरा फेरि खस्न थालेका छन् । बाह्रबिसे नगरपालिकाअन्तर्गतका गाती, घुम्थाङ, कर्थली, राम्चेदेखि इन्द्रावती गाउँपालिकाको माझीगाउँ जोड्ने सडक हिलो, पहिरोले अवरुद्ध बनाएको छ । ग्रामीण भेगका कच्ची सडक बर्खासँगै बन्द भएका छन् । कतै मर्मतपछि सञ्चालनमा ल्याइएको छ, चरिकोट सडक डिभिजन कार्यालयका विजयकुमार महतोले भने । नयाँ बनेका सडक र लामोसाँघु चरिकोट सडकखण्डका केही भाग पहिरोले हिलाम्मे बनाएको उनले जानकारी दिए ।"
नेपालमा लगानी गर्न सही समय,"बेइजिङ (कास) नेपालमा लगानी गरिरहेका चिनियाँ लगानीकर्ताले विभिन्न उतारचढावका बाबजुद यहाँ लगानी गर्ने उपयुक्त वातावरण रहेको बताएका छन् । लामो समयदेखि नेपालको हाइड्रोपावर, विमानस्थललगायत क्षेत्रमा लगानी गरिरहेका उनीहरूले भूकम्प, नाकाबन्दीलगायत केही अप्ठ्यारो अवस्था भोगे पनि नेपालमा लगानी गर्नु सन्तोषजनक हुने भनेर अन्य चिनियाँ लगानीकर्तालाई हौस्याए । निर्माणस्थलमा स्थानीय जनसमुदायसँग भिजेर काम गर्नुपर्ने अवस्था रहेकाले यो पनि एउटा विचारणीय पक्ष भएको उनीहरूले बताए ।चीनका लागि नेपाली दूतावासले बिहीबार बेइजिङमा आयोजना गरेको नेपालमा लगानीरत चिनियाँ कम्पनीका प्रतिनिधिसँगको अन्तर्क्रियामा पाँचवटा चिनियाँ कम्पनीले आआफ्ना अनुभव सुनाए । अन्य तीन दर्जन चिनियाँ व्यवसायीमाझ त्रिभुवन अन्तर्राष्ट्रिय विमानस्थलको रनवे विस्तारमा खटिएको एभिक केडीएन एयरपोर्ट इन्जिनियरिङ कम्पनीका उपाध्यक्ष टीन छन्, पावर चाइना इन्टरनेसनल समूहका प्रमुख वित्तीय उपअधिकृत थान स्याओफङ, चाइना इनर्जी इन्जिनियरिङ कर्पोरेसनकी एसिया प्रवर्द्धनकी महाप्रबन्धक ली चिच्यान लेई, नेपाल र हिमालय एयरलाइन्सका चिनियाँ अफिस व्यावसायिक विभागका उपप्रमुख आउ थाइलीलगायतले आफ्ना काम तथा प्रगतिबारे विवरण प्रस्तुत गरेका थिए ।लगानीकर्तामध्ये केहीले नेपालमा वैदेशिक मुद्रामा गरिने लगानी फिर्ता पाउने सवाल भने झन्झटिलो रहेको बताए । केहीले भने लगानीमैत्री वातावरण पनि स्थिर नभएकोतर्फ ध्यानाकर्षण गराए । अन्तर्क्रियामा चीनका लागि नेपाली राजदूत महेन्द्रबहादुर पाण्डेले चिनियाँ कम्पनीलाई नेपालमा लगानी गर्न अनुरोध गरे ।"
मकवानपुरका १७९ विद्यालय पुनर्निर्माण नहुने,"हेटौंडा (कास) जग्गा अभाव, जग्गा विवाद, विद्यार्थी संख्या र सडक अभावलगायत कारण भूकम्पले भत्किएका मकवानपुरका १ सय ७९ विद्यालय भवन पुनर्निर्माण नहुने भएका छन् । राष्ट्रिय पुनर्निर्माण प्राधिकरण जिल्ला कार्यान्वयन इकाइ (शिक्षा) प्रमुख बद्री पाठकले आफ्नो नाममा लालपुर्जा नहुँदा ३९ विद्यालय भवन पुनर्निर्माण हुन नसकेको बताए । यसैगरी ६१ वटा विद्यालयमा भवन नै आवश्यक छैन । बसाइँसराइका कारण विद्यार्थी संख्या न्यून भएकाले १९ विद्यालयमा थप भवन आवश्यक नभएको पाठकले जानकारी दिए । १० वटा विद्यालय मर्ज भएकाले भवन बनाउन नपर्ने ठहर गरिएको छ । कक्षाकोठा अभावले जरुरी भएको तर यातायातको पहुँच नभएकाले जिल्लाका ४६ विद्यालयमा भवन निर्माण हुन सकेका छैनन् । यातायातको पहुँच नपुगेपछि भवन निर्माणको लागत बढ्ने भएकाले निर्माण गर्न बाधा परेको हो, पाठकले भने । दुई वटा विद्यालयमा जग्गा विवादले निर्माण अवरुद्ध भएको छ । प्राधिकरणको ठेक्का प्रणाली, विद्यालय व्यवस्थापन समिति र गैरसरकारी संस्थामार्फत विद्यालय भवनको पुनर्निर्माण भइरहेको छ । मकवानपुरमा विद्यालय व्यवस्थापनमार्फत २ सय २९, ठेक्काबाट ४५, संघसंस्थामार्फत २६ गरी ३ सय ६९ विद्यालयमा भवन निर्माण भइसकेका छन् । भूकम्पले मकवानपुरका ४ सय ९ विद्यालयका २ हजार ३ सय १० कक्षाकोठा क्षतिग्रस्त बनेका थिए ।"
पोन्ड्स र डभ नेपालको तीज रेडी सेल्फी,काठमाडौं (कास) पोन्ड नेपाल र डभ नेपालले तीज रेडी सेल्फी प्रतियोगिता सुरु गरेका छन् । प्रतियोगितामा सहभागी हुन तीज मनाउन तयार भएको फोटो पोन्ड्स तथा डभ नेपालको आधिकारिक फेसबुक पेजमा पठाउनुपर्नेछ । प्राप्त फोटो पोन्ड्स तथा डभको फेसबुक पेजमा राखिनेछ । यो फोटोलाई सहभागी आफैंले पनि आफ्नो फेसबुक पेजमा राख्नुपर्नेछ । सहभागी उत्कृष्ट १० फोटोलाई विजेताका रूपमा घोषणा गरिनेछ । विजेताले पोन्ड्स तथा डभबाट पुरस्कार प्राप्त गर्नेछन् । प्रतियोगिता बुधबारदेखि भदौ १६ सम्म सञ्चालन हुनेछ ।
सिद्धार्थ३६० ट्रान्सपोर्टबीच डिजिटल भुक्तानी सहकार्य,काठमाडौं (कास) सिद्धार्थ बैंक र ३६० ट्रान्सपोर्टबीच सोलुसन्सबीच डिजिटल भुक्तानीसम्बन्धी सम्झौता भएको छ । सम्झौताअनुसार ३६० ट्रान्सपोर्टअन्तर्गत सञ्चालनमा रहेको यातायातका साधनमा निकट भविष्यमा बैंकको पीओएस मेसिन जडान गरिनेछ । जहाँ यात्रुहरूले स्मार्ट प्रिपेड कार्ड प्रयोग गरी पीओएसमार्फत आफ्नो बसको भाडा भुक्तानी गर्न सक्छन् । बैंकका सहायक महाप्रबन्धक सुरेशराज महर्जन र ३६० ट्रान्सपोर्टका प्रमुख कार्यकारी अधिकृत खुशल रेग्मीले सम्झौता पत्रमा हस्ताक्षर गरे ।
अभिनेत्रीमाथि आक्रमण किन ?,"आत्मसमीक्षा पनि जरुरीसामाजिक सञ्जालमा अभिनेत्रीमाथि गाली बर्सिनुमा स्त्रीद्वेषी मानसिकताले त काम गरेकै छ, सँगै सार्वजनिक मञ्चमा प्रस्तुत हुने कलाकारको शैलीमा पनि कमजोर देखिने गर्छ यदाकदा । त्यसैले प्रस्तुति शैली, समाज अध्ययन र बुझाइमा पनि ध्यान दिनुपर्ने अभिनेत्री रेखा थापा बताउँछिन् । महिला कलाकारलाई हेर्ने दृष्टिकोण अझ फराकिलो छैन । कलाकारको पनि व्यक्तिगत जीवन हुन्छ भनेर धेरैले बुझ्दैनन् । तथापि सार्वजनिक जीवन बिताएपछि आममान्छेको ध्यान तानिन्छ । हामीले बोल्ने, खाने, हिँड्ने तरिका मान्छेले नियालिरहेका हुन्छन्, त्यसैले सजग हुनुपर्छ, रेखा भन्छिन्, तर, दुर्व्यवहार भयो भनेचाहिँ सहनुहुन्न, डटेर प्रतिवाद गर्नुपर्छ । पुस्ता परिवर्तन हुँदा कलाकारमा सोहीअनुरूप बौद्धिक परिवर्तन नआएको रेखाको भनाइ छ । कति चाहिँ हिरोइन मात्र बनेर आत्मरतीमा रमाइरहेका हुन्छन्, सामाजिक घटनाक्रमबारे जानकार हुँदैनन्, तर हरेक विषयमा बोल्न खोज्छन् । कुनै विषयमा बोल्नुपहिले प्रशस्त ज्ञान हुनुपर्छ, रेखा भन्छिन्, समाजमा हामीले अर्कै दर्जामा राख्यौं कि, समाजकै प्रतिनिधित्व गर्न सकेनौं कि, दायित्व पूरा गरेनौं कि भनेर पनि समीक्षा गर्नैपर्छ । रेखाको यो भनाइ नयाँ छिमलका अभिनेत्रीप्रति लक्षित छ । अभिनेत्री वर्षा भने सेलिब्रेटी भनिएकाहरूबाट पनि गल्ती हुने तर दर्शकहरूले त्यसलाई नबुझिदिने गुनासो गर्छिन् । यद्यपि उनले पनि सामाजिक सञ्जाल र मिडियामा प्रस्तुत हुने तरिकामा समस्या रहेको स्विकारिन् । भन्छिन्, कलाकार भएपछि सबथोक आउनुपर्छ भन्ने छैन तर हामीले सार्वजनिक रूपमा प्रस्तुत हुने तरिका समीक्षा गर्नुपर्छ, सजग हुनुपर्छ ।"
तस्बिरबाटै संस्कृति साटासाट,"आधा दर्जन नेपाली फोटोग्राफरहरूले खिचेका फोटोहरू नवौं चीनदक्षिण एसिया अन्तर्राष्ट्रिय संस्कृति मञ्चमा सहभागी भएका छन् । यस वर्षको मध्य अगस्टदेखि डिसेम्बरसम्म चल्ने फोटो प्रदर्शनी वैदेशिक मित्रताका लागि चिनियाँ जनमैत्री संघ र युन्नान प्रान्त सरकारले आयोजना गरेका हुन् भने दक्षिण एसियाली संघसंस्थाहरूले फोटोको संयोजन गरेका हुन् । नेपालका तर्फबाट फोटोको संयोजन गरेको वर्ल्ड कल्चरनेटले हरिवंश किराँतसहित ६ जना फोटोग्राफरका सिर्जना चीन पुर्याएको हो । अनिशा न्यौपाने, असीम श्रेष्ठ, पुनम लिम्बू, रूजन रञ्जितकार र सन्नी बरेले खिचेका तस्बिरहरूमा नेपालको परम्परा तथा अमूर्त संस्कृति झल्काइएको छ । अमूर्त सांस्कृतिक सम्पदाको थिम बनाएर यस क्षेत्रमा लेन्स चलाइरहेका अध्ययनकर्ता फोटोग्राफरका सिर्जना छनोट गरिएको वर्ल्ड कल्चरनेटका अध्यक्ष दीपक सरकारले बताए । पहिलापहिला स्थलगत फोटो प्रदर्शनी मात्रै गरे पनि यस पटक कोभिड महामारीका कारण अनलाइनबाट समेत अन्तरआयोजना गरिएको छ । यसको सबल पक्ष भनेको बढीभन्दा बढी दर्शकसमक्ष पुग्नेछ र नेपालको कला संस्कृति पर्यटनमा विश्वको ध्यानाकर्षण गर्नेछ ।चिनियाँ जनमैत्री संघ र युन्नान प्रान्तको जनसरकारले संयुक्त रूपमा गरेको यस पटकको फोटो प्रदर्शनीमा चीन र दक्षिण एसियाली मुलुकका ८५ जना फोटोग्राफरले खिचेका १ सय ११ वटा फोटोहरू प्रदर्शनीमा राखिएको छ । चीन र दक्षिण एसियाका विभिन्न मुलुकको प्राकृतिक दृश्य, रंगीविरंगी जीवन, रीतिरिवाज फोटोमा देख्न सकिनेछ ।चिनियाँ जनमैत्री संघका प्रमुख लीन सुङ थ्येनले चीन र दक्षिण एसियाली मुलुकबीच हार्दिक मित्रता रहेको बताउँदै कोरोना महामारीका कारण एकता र सहकार्य आवश्यक परेको अवस्थामा नवौं चीनदक्षिण एसिया अन्तर्राष्ट्रिय संस्कृति मञ्चले अझै नजिक्याउने बताए । भने, फोटो प्रदर्शनीका कार्यक्रमहरूले दक्षिण एसियाको सौन्दर्य र हार्दिकता झल्किनेछ, महामारीविरुद्ध लड्न देशदेशबीचको हातेमालोलाई अझै प्रेरित गर्नेछ । प्रदर्शनीका लागि नेपाली फोटोहरू संकलन गरेर कल्चरनेटकी संयोजक बबिता रानाभाटले युन्नान सदरमुकाम खुन्मिङ पुर्याएकी थिइन् । प्रदर्शनीको फोटो प्रायोजन नेपालको कल्चरनेट र श्रीलंकाली संस्थाले गरेका हुन् ।"
अक्षयले थाले बेल बटम,"मुम्बई (एजेन्सी) कोरोना भाइरस संक्रमितको बढ्दो दरबीच बलिउडका थुप्रै प्रोजेक्ट प्रभावित भएका बेला अक्षय कुमारले फिल्म बेल बटम को सुटिङ सुरु गरेका छन् । चलचित्रको सेटमा कोरोनाको भय भने देखिएको छ । उनले सामाजिक सञ्जालमा बिहीबार साँझ छोटो भिडियो सेयर गर्दै छायांकन थालेको खबर सार्वजनिक गरेका हुन् । क्ल्याप बोर्ड बोकेका उनी मास्क लगाएको अवस्थामा छन् । सन्त्रासको परिस्थितिमा सबैलाई सुरक्षित रहन आग्रह गर्दै उनले कसरी काम भइरहेको छ भन्ने जानकारी साझा गरेका छन् । चलचित्रको सेटमा कोरोना भाइरसको संक्रमणबाट जोगिन पालना गर्नुपर्ने नियममा सावधानी अपनाइएको उनले बताएका छन् । बेलबटममा अक्षय कुमारसँगै वाणी कपूर, हुमा कुरैसी र लारा दत्ता खास पात्रका रूपमा रहने छन् । आगामी वर्षका लागि प्रदर्शनको मिति तय गरिसकेको यो चलचित्रको छायांकन भारत बाहिर पनि गरिएको छ । कोरोनाको सन्त्रास सुरु भएयता भने बाँकी काम रोकिएको थियो । निर्देशक रञ्जीत एम तिवारी रहेको यो चलचित्रको कथा १९८० को दशकको जासुसमाथि छ । अक्षय कुमार जासुसको भूमिकामा देखिने छन् ।"
लौ न बोलिदेऊ सार्वजनिक,काठमाडौं (कास) कवि तथा सञ्चारकर्मी सुनिता खनालको शब्द रहेको लौ न बोलिदेऊ गीतको म्युजिक भिडियो बिहीबार सार्वजनिक भएको छ । संगीतकार राजु सिंहको संगीत रहेको गीतमा गायक शिव परियारले स्वर दिएका छन् । संगीतकार सिंहले नयाँ पुस्तासँग साक्षात्कार गर्ने उद्देश्यले यस गीतमा फरक कम्पोजिसन गरेको बताए । गोङग्बाको निर्देशन रहेको उक्त गीतको भिडियोलाई विकास ज्ञवालीले सम्पादन गरेका हुन् । भिडियोमा भारतीय रियालिटी सो डान्स इन्डिया डान्स २०१७ का सेमी फाइनलिस्ट तथा डान्स प्लस २०१८ का फ्रस्ट रनरअप सुजन मार्पा तामाङको साथमा मानसी तामाङको अभिनय रहेको छ । गीत गायक परियार आफैले निर्माण गरेका हुन् । गायक स्वयंको आधिकारिक युट््युब च्यानलबाट सार्वजनिक गरिएको उक्त गीत उनको एघारौं सांगीतिक संग्रह शिवालय मा संग्रहित रहने बताइएको छ ।
क्रिकेटमा खराब प्रकाशको समस्या कहिलेसम्म ?,"इंग्ल्यान्ड र पाकिस्तानबीच भर्खरै सकिएको दोस्रो टेस्ट पछिसम्म के कसका लागि सम्झिने छ त ? यसको एकमात्र उत्तर हो, मौसमका लागि । खराब प्रकाशले यो टेस्टमा गर्नु गर्यो भन्दा हुन्छ । सन् १९८७ यता यो इंग्ल्यान्डमा खेलिएको सबैभन्दा छोटो टेस्ट रह्यो । खेलमा कति धेरै रोकावट थियो भने यसले गर्दा स्पष्ट नतिजा कुनै पनि हालतमा सम्भव थिएन । पूरा खेल नै किरकिर साबित भयो ।यो टेस्टको निराशाजनक बराबरीपछि धेरै प्रश्न उठ्न थालेका छन् । क्रिकेटका उच्च पदाधिकारीले पनि यो पक्षमा ध्यान नदिँदा धेरैलाई रिस उठेको छ अनि उत्तिकै चिन्ता पनि बढेको छ । अहिलेको स्थिति कस्तो छ त ? यसका लागि खालि दुई शब्द धेरै छन्, बयान गर्न । यी हुन्, निराशा र उपेक्षा । कोरोना भाइरस संक्रमणको महामारीपछि पनि क्रिकेटलाई सुचारु गर्न कति धेरै मिहिनेत गरेको थियो । खर्च पनि उत्तिकै थियो । तर मैदानमा खेल नै नहुने । यसले त क्रिकेटको खराब रूपलाई मात्र उल्टै उदांगो पारेको छ । यसलाई रोक्न साँच्चै के गर्नुपर्ला त ? त्यसो त खराब प्रकाशको समस्या अहिलेको होइन क्रिकेटमा । यो खेल जति पुरानो छ, समस्या पनि उत्तिकै पुरानोभन्दा हुन्छ । पछिल्लो समय यो समस्याबाट मुक्त पाउन प्रयोग गरिएको एउटा उपाय हो, फ्लडलाइट ।अर्थात् कृत्रिम प्रकाश । तर यो उपाय पनि उति साह्रो प्रभावशाली हुन सकेको छैन, भलै केही स्थितिमा रोकिएको खेल पनि सुचारु गर्न सकिएका छन् । कहिलेकाहीं फ्लडलाइट आफैं समस्या भइदिन्छ । इंग्लिस कप्तान जो रुट मान्छन्, यो फ्लडलाइटको पनि आफ्नो स्तर हुनुपर्छ । अनि यसलाई केही रंगशालामा मात्र सीमित राखेर पनि हुन्न, जताततै लागू हुनुपर्छ । क्रिकेट पण्डित जोनाथन एगन्यु मान्छन्, अब फ्लडलाइटको पनि नयाँ प्रविधि चाहिएको छ । यो अत्याधुनिक हुनुपर्छ ।उनी भन्छन्, अब जति पनि टेस्ट आयोजना गर्ने रंगशाला छन्, त्यहाँ फ्लडलाइट अनिवार्य गर्नुपर्छ त्यो पनि अत्याध्नुिक । खराब प्रकाशको समस्या समाधान गर्ने यो कृत्रिम प्रयास नै भयो । यसको एउटा प्राकृतिक उपाय पनि छ र त्यो हो, सकेसम्म चाँडै टेस्ट क्रिकेट सुरु गर्ने । इंग्ल्यान्डमा साधारणतया टेस्ट क्रिकेट त्यहाँको समयअनुसार ११ बजे सुरु हुन्छ, यो त इंग्लिस क्रिकेटको परम्पराजस्तै भइसकेको छ । मौसम सफा हुँदा त यो समय पनि ठीकै छ, तर मौसम खराब हुनसक्ने अनुमान पहिले नै उपलब्धि भएको स्थितिमा किन टेस्ट चाँडै सुरु नगर्ने त ? बिहान ११ बजेको समयमा इंग्ल्यान्डको टेस्ट क्रिकेट सुरु हुनु पछाडि दुई जायज तर्क पनि छन् । जस्तो एक त यसले दर्शकलाई सजिलो बनाउँछ, मैदानसम्म पुग्न । दोस्रो यो टीभीमा खेल हेर्ने अन्तर्राष्ट्रिय दर्शकलाई ध्यानमा राखिएको तय गरिएको समय पनि हो ।तर साउथह्याम्पटनमा यो तर्क मिलेन, दोस्रो टेस्टको चौथो दिन । त्यस दिन बिहानको समय मौसम सफा थियो । ठीक ११ बज्नु अगाडि त्यहाँ दुई घण्टाको सफा मौसम थियो, त्यसमाथि यो खेल हेर्न दर्शक आउनेवाला पनि थिएन । तर खेल ११ बजे नै सुरु भयो, १२ बज्दासम्म फेरि पानी पर्न सुरु भयो । खेल खाली १० ओभरको मात्र सम्भव भयो । त्यसपछि पूरा दिन खेल नै भएन । खेलाडी आफ्नै कोठा कोठामा सीमित भए । यस्तोमा माइकल भनले पनि प्रश्न गरे, चाँडै खेल सुरु गरेको भए के नै बिग्रिन्थ्यो ? यी इंग्लिस टिमका पूर्व कप्तानसँग सहमत छन्, कमेन्टेटर इसा गुहा । उनले यसका लागि एउटा राम्रो उदाहरण पनि पेस गरेकी छन् । उनका अनुसार अन्तर्राष्ट्रिय गल्फमा मौसमलाई ध्यानमा राखेर खेल अगाडि पछाडि गरिन्छ । त्यस्तो बेला टीभीका प्रसारणकर्ता पनि खुसी नै हुन्छन्, समय तलमाथि भए पनि । खेल नहुनुभन्दा त यो पनि त राम्रो विकल्प हो नि ।खराब प्रकाशबाट मुक्त पाउन एउटा उपायका रूपमा अगाडि सारिएको विकल्प हो, टेस्ट क्रिकेटमा प्रयोग हुने रातो बल नै परिवर्तन गर्ने कि ? जति बेला मौसम खराब हुन्छ र मैदानमा प्रकाश कमजोर हुन्छ, त्यति बेला ब्याट्सम्यान मात्र होइन, सबैलाई देख्न गाह्रो हुने भनेकै रातो बल हो । अझ फ्लडलाइटमा पनि रातो बललाई पहिल्याउन गाह्रो नै हुन्छ । अब रातो बलको स्थानमा पिंक बल प्रयोग गरे कसो होला त ?डेनाइट टेस्टमा प्रयोग हुने यही पिंक बल नै हो अर्थात् गुलाबी बल । भनले पनि भन्न थालेका छन्, अब टेस्ट क्रिकेटमा पूरा दिनको खेल दिनमा नै हुन्छ भनेपछि पिंक बल प्रयोग गर्दा केही फरक पर्दैन । टेस्ट कमेन्टेटर सिमोन मनले त झन अझ के सम्म भनेका छन् भने प्रकाश राम्रो हुँदा रातो बलमा खेलाउने, प्रकाश कमजोर भयो भने गुलाबी बल खेलाउने । त्यसो भनेको पालोपालो ।यी सल्लाहमा भने इंग्ल्यान्डका तीव्र गतिका बलरको फरक मत छ । जेम्स एन्डरसन र स्टुवार्ट ब्रोड इंग्ल्यान्डका लागि सर्वाधिक विकेट लिने खेलाडी हुन् । उनीहरू भन्छन्, रातो बलको व्यवहार र पिंक बलको व्यवहार फरक छ । रातो बलले खेलका क्रममा आफ्नो स्वाभाविक रूपमा गुमाउने सम्भावना धेरै हुन्छ । अब सबैलाई थाहा छ, यसले कति धेरै फरक पार्छ खेलमा भनेर । फेरि रातो बल नै टेस्ट क्रिकेटको पर्याय रहेको छ, त्यसैले यो उपाय सबैलाई चित्त नबुझ्न सक्छ ।खेलाडीको मानसिकता पनि परिवर्तन जरुरी छ । अम्पायरले खराब प्रकाशमा खेल रोक्नुको एकमात्र कारण भनेको यसले ब्याट्सम्यानलाई चोट पुग्ला भन्ने नै हो । अचेल ब्याट्सम्यानसँग जसरी आफूलाई बचाउने उपाय छन्, त्यस कारण केही कमजोर प्रकाशमा पनि खेल जारी राख्नुपर्छ । आखिरमा आधुनिक ब्याट्सम्यानसँग बचाउका लागि अचेल सुरक्षाका सामग्री के मात्र छैन र ?यी त भए सबै उपाय नै । यी लागू पनि हुन सक्न, नहुन पनि सक्छ । भन के मान्छन् भने खेल रोकिएको स्थितिमा त्यसको टीभीमा प्रसारण गरिरहेको संस्थाले भन्न सक्नुपर्छ, खेल रोकिएको समयको पैसा अब आयोजकले फिर्ता दिनुपर्छ । आयोजकलाई पनि करकर नगरेर हुन्न । जति बेलासम्म यस्तो स्थिति आउँदैन, क्रिकेटका आयोजकलाई खेल रोकियोस् कि सुचारु होस्, त्यसमा त्यति धेरै ध्यान जाँदैन । बीबीसी"
सन्दीपको सानदार सुरुआत,काठमाडौं (कास) सन्दीप लामिछानेले सानदार बलिङ गर्दै यस सिजनको क्यारेबियन प्रिमियर लिग (सीपीएल) मा आफ्नो यात्रा सुरु गरेका छन् । सन्दीपले सटीक बलिङ गर्नुका साथै विकेट लिएपछि उनको टोली जमैका तलवाजले बुधबार सेन्ट लुइस जोउक्सलाई ५ विकेटले पराजित गरेको छ ।जमैकाले टस जितेपछि ब्याटिङमा बोलाइएको सेन्ट लुइसले निर्धारित २० ओभरमा ७ विकेट गुमाई १ सय ५८ रन बनाएको थियो । टोलीबाट रोस्टोन चेजले सर्वाधिक ५२ रन बनाए । ४२ बल खेलेका उनले चार चौका र दुई छक्का प्रहार गरे । सेन्ट लुइसले राम्रो सुरुआत गरे पनि सन्दीप र अफगानिस्तानी खेलाडी मुजिब उर रहमानले कसिलो बलिङ गरेपछि टोली मध्यम स्कोरमै खुम्चिएको थियो ।सन्दीपले जमैकाबाट सबैभन्दा किफायती बलिङ गर्नेक्रममा ४ ओभरमा २३ रनमात्र खर्चे । उनले २५ रन बनाएका अफगानी खेलाडी नाजीबुल्लाह जाद्रानलाई २५ रनमा बाउन्ड्री लाइनमा क्याचआउट गराए । रहमानले ४ ओभरमा २५ रन खर्चेर २ विकेट लिए । रहमानले १३ र सन्दीपले १२ डट बल फाले । सन्दीपको बलिङमा सेन्ट लुइसका ब्याट्सम्यानले १ चौका र १ छक्कामात्र प्रहार गर्न सकेका थिए ।ट्रिनिडाडको ब्रायन लारा रंगशालामा पाकिस्तानी खेलाडी असिफ अलीले २७ बलमा ५ चौका र २ छक्कासहित ४७ तथा दक्षिण अफ्रिकी ग्लेन फिलिप्सले २९ बलमा ३ चौका र ३ छक्कासहित ४४ रन बनाएपछि २०१३ र २०१६ को संस्करणको विजेता जमैकाले ७ बलअगाडि नै लक्ष्य पूरा गरेको थियो । जमैकाले शुक्रबार राति (नेपाली समयअनुसार शनिबार बिहान) ट्रिबागो राइट नाइडर्ससँग खेल्नेछ ।सन्दीप यसपालि सबैभन्दा बढी रकममा सीपीएलमा खेलिरहेका छन् । जमैकाले उनलाई ९० हजार डलरमा ड्राफ्टबाटै लिएको थियो । सन्दीपले दुई वर्षअघि सेन्ट किट्स एन्ड नेभिस पेट्रियट्सबाट ५ हजार तथा गत बार्बाडोस ट्राइन्डेट्स ७० हजार डलर पारिश्रमिकमा खेलेका थिए । सेन्ट किट्सबाट सन्दीपले ७ र बार्बाडोसबाट ८ विकेट लिएका थिए ।
बायर्नलाई ट्रेबल उपलब्धिको अवसर,"लिस्बन (बीबीसी) सन् २०२० बायर्न म्युनिकका लागि सधैं सम्झनलायक हुन सक्नेछ । बार्सिलोनालाई अविश्वसनीय रूपमा ठूलो अन्तरले हराएयता बार्यनले लियोनलाई पनि सजिलै पराजित गरेको छ । यसका लागि बायर्नले पक्कै पनि खेलको सुरुमा संघर्ष गर्नुपर्यो, तर जतिबेला जित हात पर्यो, त्यतिबेला यसलाई सजिलो जित भन्न सकिने छ । अब बायर्नसामु दुर्लभ ऐतिहासिक उपलब्धिको अवसर छ । त्यो भनेको ट्रेबल उपाधिको मौका हो । सर्ज जेनाब्रीको दुई र रोबर्ट लेवान्डोवस्कीको एक गोल मदतमा बायर्न म्युनिकले बुधबार लियोनलाई ३० ले हराएर युरोपेली च्याम्यिन्स लिगको फाइनल यात्रा तय गर्यो । अब उपाधिको भिडन्तमा बायर्नले पेरिस सेन्ट जर्मेन (पीएसजी) को सामना गर्नेछ । स्टाडियो जोसे एल्भाल्डेमा भएको खेलमा लियोनले सुरुमा पाएको दुई मौका सदुपयोग गर्न सकेन । अन्त्यमा फ्रान्सेली क्लब त्यसको चर्को मूल्य तिर्न बाध्य रह्यो र प्रतियोगिताबाट बाहिरियो ।त्यसलगत्तै जेनाब्रीले १८ औं मिनेटमा पहिलो गोल गरे भने खेलले आधा घण्टाको समय छुँदा दोस्रो गोल थपे । लेवान्डोवस्कीले ८८ औं मिनेटमा तेस्रो गोल गरे । यो उनको सिजनको ५५ औं गोल रह्यो । बायर्नले च्याम्पियन्स लिगका १० खेलमा ४२ गोल गरिसकेको छ । त्यसमा बार्सिलोनामाथि प्राप्त ८२ को जित पनि पर्छ । अब बायर्नसामु घरेलु लिग र कपसँग च्याम्पियन्स लिग जित्ने अवसर आएको छ । बायर्नले जर्मन बुन्डेसलिगा र जर्मन कप दुवै जितिसकेको छ ।जितपछि प्रतिक्रिया दिँदै बायर्न प्रशिक्षक हान्सी फ्लिकले फाइनल प्रवेशका लागि आफ्नो टिमले कडा मिहिनेत गर्नुपरेको बताए । उनको भनाइ थियो, हामीलाई थाहा थियो, सेमिफाइलन सजिलो हुन्न । लियोनले सुरुमा नै हामीलाई दबाबमा राख्न सफल रह्यो । म्यानचेस्टर सिटी र युभेन्ट्सविरुद्ध लियोनले त्यसै जित निकालेको थिएन । लियोन प्राविधिक र रणनीतिक दुवै रूपमा बलियो छ । त्यसैले सुरुमा हामीलाई पक्कै पनि केही गाह्रो भयो ।उनले थपे, हाम्रो डिफेन्सले पनि आजको खेलमा राम्रो गर्यो । यो नै हाम्रो टिमको सबैभन्दा बलियो पक्ष हो । तर पनि म के मान्छु भने लियोनले राम्रो खेलेको हो । अन्त्यमा हामी सबै खुसी छौं र अझ राम्रो गर्न प्रेरित छौं । उनले बायर्नका लागि अहिले सपना साकार हुने स्थिति रहेको माने । प्रशिक्षक फ्लिकले अब आफ्नो टिमको ध्यान आइतबार हुने फाइनलमा केन्द्रित हुने र त्यसअगाडि आफ्ना खेलाडीलाई तयार गर्ने चुनौती रहेको बताए ।घरेलु फ्रान्सेली लिग वानमा यसपल्ट राम्रो गर्न नसकेको लियोनका लागि च्याम्पियन्स लिगमा सेमिफाइनलसम्मको यात्रा भने सम्झनलायक रहनेछ । हारपछि प्रतिक्रिया दिँदै लियोनका ब्राजिली खेलाडी मार्सेलोले भने, आज हामी सुरुमै गोल गर्न चुक्यौं र यसको मूल्य पनि चुकायौं । हाम्रो आक्रमणमा केही कमजोरी देखियो । तर मलाई टिमको प्रदर्शनमा गर्व छ । हामीले आज बायर्नका रूपमा निकै बलियो टिमको सामना गर्यौं र उसकै स्तरमा प्रदर्शन गर्न पनि सफल रह्यौं ।"
पहिलो खेल लिभरपुल र लिड्स,"लन्डन (एजेन्सी) च्याम्पियन्स लिभरपुलले इंग्लिस प्रिमियरसिपको नयाँ सिजनको पहिलो खेलमो नवप्रवेशी लिड्स युनाइटेडको सामना गर्ने भएको छ । लिड्स च्याम्पियनसिप जित्दै १६ वर्षपछि प्रिमियर लिगमा फर्किएको थियो । लिभरपुलले ३० वर्षपछि लिग उपाधि जितेर गत सिजनलाई स्मरणीय बनाएको थियो ।प्रिमियर लिगका नयाँ सत्र सेप्टेम्बर १२ बाट सुरु हुँदै छ । लिभरपुल त्यसअघि नै मैदानमा उत्रिने छ र टोलीले अगस्ट २९ मा एफए कपको विजेता आर्सनलसँग कम्युनिटी सिल्डमा प्रतिस्पर्धा गर्नेछ । प्रिमियर लिग र एफए कप विजेताबीच प्रतिस्पर्धा गरेपछि इंग्लिस सिजन सुरु हुने प्रावधान छ ।यद्यपि म्यानचेस्टर सिटी र म्यानचेस्टर युनाइटेडले प्रिमियर लिगको पहिलो सातामा प्रतिस्पर्धा गर्ने छैनन् । सिटीले च्याम्पियन्स लिगको क्वाटरफाइनल र युनाइटेडले युरोपा लिगको सेमिफाइनलमा प्रतिस्पर्धा गरेको ३० दिन पनि नभएकाले दुवै टोलीको खेल पछाडि सारिएको छ । निर्धारित तालिकाअनुसार गत सिजनमा दोस्रो स्थानमा रहेको सिटीले एस्टन भिल्लासँग र युनाइटेडले बर्नलीसँग उसैको मैदानमा गएर खेल्नुपर्नेछ ।च्याम्पियनसिप उपविजेता फुलह्यामले आर्सनल र तेस्रो नवप्रवेशी टोली वेस्ट ब्रोमविच अल्बियनले लेस्टर सिटीसँग पहिलो दिनको खेलमा प्रतिस्पर्धा गर्नेछन् । युरोपियन प्रतियोगितामा सिटी र युनाइटेडको तुलनामा केही चाँडो बाहिरिएका चेल्सी र वोल्भसले सेप्टेम्बर १४ सोमबार आफ्नो पहिलो चरणको खेल खेल्ने छन् । चेल्सीले ब्राइटनमा तर वोल्भसले सेफिल्ड युनाइटेडमा गएर खेल्ने छन् । पहिलो दिनमा क्रिस्टल प्यालेस र साउथह्याम्पटन, टोटेनहम र एभरटन तथा वेस्टह्याम र न्युकासलबीच प्रतिस्पर्धा हुनेछ । सबै खेल दर्शकबिना खेलाइने छ ।लिग उपाधि जित्न तीन दशक लगाएको लिभरपुल २०१७ को अप्रिलयता अपराजित छ । पछिल्लो पटक टोली क्रिस्टल प्यालेससँग ३१ ले पराजित भएको थियो । त्यसयता योर्गन क्लोपको टोलीले एनफिल्डमा खेलिएको २६ मध्ये २५ खेल जितेको छ । लिभरपुलले दोस्रो खेलमा चेल्सीसँग स्टामफोर्ड ब्रिज र तेस्रो खेलमा आर्सनलसँग घरेलु मैदानमा खेल्नेछ । सिटीले दोस्रो चरणमा वोल्भससँग खेलेर सिजन सुरु गर्नेछ र तेस्रोमा लेस्टरको सामना गर्नेछ । युनाइटेडले दोस्रो चरणमा ब्राइटनसँग आफ्नो पहिलो खेल खेल्नेछ र तेस्रो चरणमा टोटनहमको सामना गर्नेछ । चेल्सीले दोस्रोमा लिभरपुल र तेस्रोमा वेस्ट ब्रोम, टोटेनहमले दोस्रो चरणमा साउथह्याम्पटन र तेस्रोमा न्युकासलसँग प्रतिस्पर्धा गर्नेछ ।"
