शीर्षक,विवरण
अर्को सातादेखि समुदायमा एन्टिबडी परीक्षण,"सबैको परीक्षण गर्न सकिँदैन । निश्चित ठाउँमा गएर नमुना लिएर अध्ययन गरिन्छ, बाँस्तोलाले भने । समुदायका धेरै व्यक्तिको परीक्षण गर्ने र अवस्था पत्ता लगाउने उपयुक्त विधि एन्टिबडी परीक्षण भएको उनले बताए । ईडीसीडीका निर्देशक डा पाण्डेले एन्टिबडी सेरोलोजिकल टेस्ट विश्वसनीय र भरपर्दो हुने भएकाले समुदायमा ठूलो समूहको परीक्षण हुने बताए । एन्टिबडी परीक्षणमा शरीरमा कोरोना भाइरस संक्रमण छ भने त्यसविरुद्ध शरीरले उत्पादन गरेको भाइरसप्रतिरोधी प्रोटिन भएनभएको हेरिन्छ ।सेरो प्रिभिलेन्स अध्ययनका क्रममा परीक्षण गर्दा इम्युनोग्लोब्युलिनएम (आईजीएम) वा इम्युनोग्लोब्युलिनजी (आईजीजी) रगतमा भएनभएको हेरिन्छ । आईजीएम शरीरमा संक्रमण भएको थोरैमा पनि तीन दिनपछि मात्रै उत्पादन सुरु हुन्छ । संक्रमण भएको केही सातापछि (थोरैमा पनि दुई साता) आईजीएमको स्थानमा शरीरले आईजीजी निकाल्न थाल्छ । सामान्य रूपमा बुझ्दा शरीरमा आईजीएम देखिनु भनेको संक्रमणको सुरुवाती अवस्था हो भने आईजीजी देखिए संक्रमण भएर पनि त्यसविरुद्ध शरीरमा प्रतिरोधी क्षमता विकास भएको भन्ने बुझिन्छ । दुवै देखिनु भने शरीर संक्रमणमुक्त भई नसकेको अवस्था हो । सेरो प्रिभेलेन्समा आईजीजी वा आईजीएम छुट्याएर परीक्षण गरिन्न । जुनसुकै एन्टीबडी भए पनि परीक्षणमा देखिने भए रिपोर्टको नतिजा राम्रो आउने विज्ञहरू बताउँछन् । ईडीसीडीका जनस्वास्थ्यविज्ञ उत्तमकुमार कोइरालाले उपत्यकामा संक्रमितमध्ये ट्राभल हिस्ट्री भएका संक्रमित मुस्किलले १० प्रतिशत मात्रै छन् । संक्रमित महिलाको संख्या ३० प्रतिशत हाराहारी रहेको उनले बताए । सुरुमा महिला संक्रमितको संख्या १० देखि १५ प्रतिशत हाराहारी मात्रै हुन्थ्यो । यो तथ्यले पनि संक्रमण समुदायमा गइसकेको अनुमान गर्न लगाउन सकिन्छ, उनले भने । उपत्यकामा आइतबारसम्म संक्रमितको संख्या ५ हजार ४ सय २६ पुगेको छ । आइतबार अहिलेसम्मकै सबैभन्दा बढी ४ सय २९ जनालाई कोरोना पुष्टि भयो । काठमाडौंमा ४ हजार ३ सय ३२, भक्तपुरमा ४ सय ७६ र ललितपुरमा ६ सय १८ जनालाई संक्रमण भइसकेको छ । एउटै परिवारका १४ जनासम्म संक्रमित भएका छन् ।"
पीसीआरको अधिकतम शुल्क अब ४४००,"काठमाडौं (कास) स्वास्थ्य तथा जनसंख्या मन्त्रालयले कोरोना भाइरस संक्रमण रहेनरहेको पत्ता लगाउन गरिने पीसीआर परीक्षणको शुल्क घटाएर अधिकतम ४ हजार ४ सय रुपैयाँ बनाएको छ । यसअघि मन्त्रालयले अधिकतम शुल्क ५ हजार ५ सय तोकेको थियो ।मन्त्रालयमा आइतबार मन्त्री भानुभक्त ढकालको उपस्थितिमा बसेको इन्सिडेन्ट कमान्ड सेन्टरका पदाधिकारीसहित बसेको बैठकले पीसीआर परीक्षणको शुल्क घटाउने निर्णय गरेको हो । मन्त्रालयका सहप्रवक्ता डा समीरकुमार अधिकारीका अनुसार अब कुनै पनि संस्थाले सेवा शुल्कसहित ४ हजार ४ सय रुपैयाँ मात्रै लिन पाउने छन् । सबै शुल्क जोडेर मूल्य तोकिएको हो, त्योभन्दा बढी एक रुपैयाँ पनि लिन पाइँदैन, उनले भने ।यसअघि मन्त्रालयले अनुमति प्राप्त गरेका प्रयोगशालाहरूमा पीसीआर गर्दा अधिकतम ५ हजार ५ सय रुपैयाँ लिन पाउने र अनुमति नपाएका अस्पतालले स्वाब संकलन गर्दा १० प्रतिशत थप सेवा शुल्क लिन पाउने व्यवस्था गरेको थियो । अन्तर्राष्ट्रिय बजारमै पीसीआरका लागि प्रयोग हुने रिएजेन्ट, आरएनए एक्सट्र्याक्टर तथा भीटीएम लगायतको मूल्यमा भारी गिरावट आए पनि सरकारले पीसीआरको मूल्य घटाएको थिएन ।"
आमाछोरासहित ९ को मृत्यु,"एकै दिन धेरै संक्रमितमुलुकभर आइतबार थप १ हजार २ सय २१ जनामा संक्रमण पुष्टि भएको छ । योसँगै कुल संक्रमितको संख्या ३८ हजार ५ सय ६१ पुगेको छ । उपत्यकामा आइतबार ४ सय २९ जनामा संक्रमण पुष्टि भएको छ । काठमाडौंमा ३७२, भक्तपुरमा ४५ र ललितपुरमा १२ जनामा संक्रमण फेला परेको हो । थप १२ हजार ७ सय १७ जनाको पीसीआर परीक्षण गरिएसँगै कुल परीक्षणको संख्या आइतबारसम्म ६ लाख ८२ हजार ३ सय ४३ पुगेको छ । २० हजार ८ सय २२ जना निको भएका छन् ।"
कामदार ल्याउन अन्तर्राष्ट्रिय उडान थपिने,"काठमाडौं (कास) सरकारले श्रम गन्तव्य मुलुकमा अलपत्र नेपाली कामदारलाई ल्याउन अन्तर्राष्ट्रिय उडान थप्ने निर्णय गरेको छ । मन्त्रिपरिषद्को आइतबारको बैठकले कोरोनाबाट रोजगारी गुमाएका नेपालीलाई स्वदेश आउन सहज होस् भनेर त्यस्तो निर्णय लिएको एक मन्त्रीले बताए ।बैठकले नेपाली कामदारलाई काठमाडौंसम्म ल्याउन चाहने कम्पनीलाई उडानको अनुमति दिने पनि निर्णय गरेको छ । यसअघि कोभिड१९ संकट व्यवस्थापन केन्द्र (सीसीएमसी) ले अन्तर्राष्ट्रिय उडानमा कोटा प्रणाली लागू गरेको थियो । उक्त व्यवस्थालाई लिएर श्रमिक तथा खाडीलगायत मुलुकका राजदूतहरूले असन्तुष्टि जनाएका थिए ।ती मन्त्रीका अनुसार बैठकमा परराष्ट्रमन्त्री प्रदीपकुमार ज्ञवाली, संस्कृति, पर्यटन तथा नागरिक उड्डयनमन्त्री योगेश भट्टराई र श्रम, रोजगार तथा सामाजिक सुरक्षामन्त्री रामेश्वर राय यादवले अन्तर्राष्ट्रिय उडान थप्नुपर्नेमा जोड दिएका थिए । उनीहरूले सीसीएमसीले लगाएको कोटा प्रणालीको चौतर्फी विरोध भएको र सोहीअनुसार अघि बढ्दा अलपत्र कामदारको उद्धारमा ढिलाइ हुनेसमेत बताएका थिए । अब अन्तर्राष्ट्रिय उडान संख्या बढ्ने भयो । अनिवार्य पीसीआर परीक्षण हुने मुलुकका लागि अन्तर्राष्ट्रिय उडान संख्या बढाइनेछ, ती मन्त्रीले भने, जुन कम्पनीले आफूले सबै खर्च (हवाई टिकट, पीसीआर परीक्षण र काठमाडौंको क्वारेन्टाइन खर्च) बेहोर्ने भनेर नेपाली कामदार पठाउने भन्छ, उसका हकमा त्यो खुला गरिदिने निर्णय भएको छ ।विभिन्न मुलुकका रोजगारदाता कम्पनीले नेपाली कामदारलाई स्वदेश फर्काइदिने तर त्यसका लागि उडानको समस्या रहेको बताउँदै आएका थिए । उनीहरूले नेपाल सरकार र दूतावासहरूलाई उडानको अनुमति दिन आग्रह गर्दै आएका थिए । अन्तर्राष्ट्रिय उडान संख्या थपिँदा र नेपाली श्रमिकलाई रोजगारदाता कम्पनीले नै काठमाडौं ल्याइदिने भएपछि हवाई टिकटको मूल्यसमेत घट्नेछ ।वैदेशिक रोजगारीका लागि नेपाली कामदारहरूलाई आवागमन खुला गरिए त्यस्ता देशका लागि मात्र श्रम इजाजत खोल्ने निर्णय पनि गरिएको छ ।यस्तै, मन्त्रिपरिषद् बैठकले लामो दूरीका यातायातका साधन र आन्तरिक हवाई उडान सञ्चालनमा भदौ मसान्तसम्म रोक लगाउने निर्णय गरेको छ । यसअघि अन्तरजिल्ला यातायात तथा हवाई उडान भदौ १ बाट खुला गर्ने निर्णयलाई भदौ १५ सम्मका लागि स्थगित गरिएको थियो । कोरोना संक्रमितको संख्या बढिरहेको र काठमाडौं उपत्यकासहित देशका ३ दर्जनभन्दा बढी जिल्लामा निषेधाज्ञा लगाइएकाले यातायात सञ्चालनमा रोक लगाइएको हो ।"
थाकिसके बेपत्ताका आफन्त,"(काठमाडौं)  संकटकालको बेला थियो । धादिङको केवलपुरमा कल्पना श्रेष्ठलाई सेनाले लखेटी लखेटी मारे । त्यसको दुईतीन दिनपछि तीन जना मानिस हाम्रो घरमा आए, घटनास्थल नजिकै घर भएका परशुराम कोइरालाले २०६० पुस २८ गतेको पीडादायी रातलाई सम्झिए, रातिको साढे ९ बजेको हुँदो हो, हामी सुतिसकेका थियौं, कल्पनाको हत्यामा मेरी पत्नी गोमाको सुराकीले काम गरेको भन्ने उनीहरूलाई लागेको रहेछ ।चिनजानकै दुई युवक र एक युवतीको त्यो समूहले परशुराम पत्नीलाई एकैछिनको काम हो भनेर लगे । म्याक्सी लगाएकी र छिसमिसे बर्को ओढेकी ३७ वर्षीया गोमालाई पुसको त्यो ठन्डीमा उनीहरूले जंगलतिर लगेपछि परशुरामको निधारभरि पसिना छुटेको थियो । केहीबेरमै फर्काइदिन्छु भनेका उनीहरूले अहिलेसम्म बेपत्तै पारिरहेका छन्, परशुरामले भने, खोजी पाऊँ भनेर आकाशपाताल गुहारिसकें, तर कहीं केही टुंगो छैन ।खेती किसानीमा रमाएका कोइराला परिवारलाई पुसको त्यस रातले भताभुंग पार्यो । आमा गुमाएका बालखा छोराछोरीको आँसु र घरको एक्लोपनले परशुराम विरक्तिए । त्यसमाथि लगत्तै उनको घरमा आगो लगाइयो । म सबै हिसाबले लुटिएँ, उनले भने, तर न्याय कतै पाइनँ । हाल सेक्युरिटी कम्पनीमा काम गरेर गुजारा चलाउँदै आएका उनी कोरोना संक्रमणमा परेपछि हलचोकस्थित सशस्त्र प्रहरीको अस्पतालमा उपचाररत छन् । अस्पतालको आइसोलेसन वार्डमा एक्लै बसिरहेका बेला आफूलाई बेपत्ता पत्नीको यादले खुबै सताएको उनी बताउँछन् । ऊ भएकी भए अहिले परिबार सम्हालिरहेकी हुन्थी, म ढुक्कले काम गर्न पाउँथें उनले भने, आफ्नै संसारमा रमाइरहेका हामीमाथि भएको यो अत्याचारको प्रवाहसम्म पनि कसैलाई नभएको देख्दा साह्रै दुःख लाग्छ ।कोइरालाले मानवअधिकार आयोगदेखि बेपत्ता छानबिन आयोगसम्ममा उजुरी हालेका छन्, पत्नीको कि सास चाहियो कि लास चाहियो भनेर । तर कहींबाट पनि उनलाई जवाफ मिलेको छैन । बेपत्ता आयोगमा परेको उजुरीका अनुसार परिवारजन बेपत्ता हुँदा कोइरालाको जस्तै दुःख व्यहोर्नेहरू ३ हजारभन्दा बढी छन् । उनीहरू सबको माग एउटै छ, हाम्रा मान्छे कहाँ छन् ?राष्ट्रिय, अन्तर्राष्ट्रिय सबै निकायमा धाउँदा धाउँदा उनीहरू आजित भइसके । आफन्तबारे जानकारी पाउने उनीहरूको इच्छा हराएको भने छैन । हाम्रा मानिसलाई किन र कसरी बेपत्ता पारियो, जवाफ हामीलाई चाहिन्छ, २०६० कात्तिक २ गते सेनाद्वारा बेपत्ता बनाइएका मोरङ रतुवामाईका टंक तामाङकी पत्नी लीलादेवीले भनिन्, राज्यले कि हामीलाई सास देओस्, कि लास देओस् । केही भएको छैन जसरी चुप लागेर बस्न मिल्दैन ।घरनजिकैको चोकमा पोसाकमा आएका सैनिकले पति बेपत्ता बनाएपछि कलिला दुई छोरी र एक छोरालाई जेनतेन हुर्काए पनि गतिलो गरी पढाउन नसकेकामा लीलादेवीलाई दुःख लाग्छ । बेलाबेला बाबा भएको भए यस्तो हुन्थ्यो, उस्तो हुन्थ्यो भनेर छोराछोरीले गफ गर्दा मनै थाम्न सक्दिनँ, उनले भनिन्, पढाइ छाडेर ससानो जागिर गरिरहेका छोराछोरी कोरोना फैलिएदेखि घरैमा छन्, आम्दानीको सबै बाटो सुक्यो, अब झन् कसरी अघि बढ्ने होला ?बलपूर्वक बेपत्ता पारिएका व्यक्तिहरूको अन्तर्राष्ट्रिय दिवस मनाउन भनेर उनी लकडाउनकै बीचमा पनि रतुवामाईदेखि विराटनगर पुगिन् र आफूजस्तै अरू पीडितसँग मिली आइतबार दिउँसो मैनबत्ती बाली बेपत्ता पतिको सम्झना गर्दै राज्यसँग मौन भाखामा न्याय माग गरिन् । हामी पीडितहरू त्यसै पनि अन्यायको दुःखमा थियौं, यो संकटले झनै दुःख थपिदिएको छ उनले कान्तिपुरसित भनिन्, हामी कहिलेसम्म यसरी अन्योलमा बसिरहने ? कहिलेसम्म हामीले हाम्रा मान्छेलाई पर्खिरहने ?कोभिड१९ को महामारीले संक्रमणकालीन न्यायलाई झन् पछि धकेल्ने जोखिम देखिएको भन्दै द्वन्द्व पीडितहरूले आफ्ना मागप्रति सरकारलाई गम्भीर भइदिन आग्रह गरेका छन् । बेपत्ता दिवसको सन्दर्भ पार्दै आइतबार पीडित तथा अधिकारवादी ४८ वटा संगठनले सर्वोच्च अदालतको आदेशअनुसार ऐन संशोधन गरी संक्रमणकालीन न्यायिक प्रक्रियालाई अन्तर्राष्ट्रिय न्यायको मापदण्डअनुसार अगाडि बढाउन संयुक्त आह्वान गरेका छन् । दिवसको पूर्वसन्ध्यामा पीडितहरूका ४० वटा संगठनले पनि राज्यका विभिन्न निकायदेखि मानवअधिकारका अन्तर्राष्ट्रिय निकायलाई समेत पत्राचार गर्दै आफ्ना माग सुनुवाइका लागि सघाउन अपिल गरेका छन् । देशमा शान्ति स्थापना भएको डेढ दशक बित्न लागिसक्दा पनि हामी पीडितहरूको न्याय पाउने हक प्राप्त भएको छैन, द्वन्द्वपीडित साझा चौतारीका संस्थापक अध्यक्ष सुमन अधिकारीले भने, सरकार यसरी पन्छिरहन पाउँदैन, हाम्रो सुनुवाइ हुनैपर्छ ।"
मापदण्ड बनाएर कैदीलाई घर पठाउन निर्देशन,"काठमाडौं (कास) प्रतिनिधिसभाको राज्यव्यवस्था तथा सुशासन समितिले निश्चित कैद अवधि र उमेर पार गरेका कैदीबन्दीलाई रिहाइको व्यवस्था मिलाउन सरकारलाई निर्देशन दिएको छ । समितिले कोभिड१९ संक्रमणबाट बचाउनका लागि कैदीबन्दीलाई रिहाइको व्यवस्था मिलाउन भनेको हो । समितिको आइतबारको भर्चुअल बैठकले दिएको निर्देशनमा छ, कारागारको दीर्घकालीन सुधार तथा व्यवस्थापनका लागि फौजदारी कसुर ऐन २०७४ मा भएका व्यवस्था यथाशीघ्र कार्यान्वयन गर्ने, निश्चित उमेर समूह र अवधि पार गरेका कैदीबन्दीलाई तत्काल रिहा गर्न आवश्यक व्यवस्था गर्ने । समिति सभापति शशी श्रेष्ठले कारागारहरूमा संक्रमण फैलिँदै गएकाले आवश्यक व्यवस्था गर्न सरकारलाई निर्देशन दिइएको बताइन् ।"
सैनिकद्वारा गोली हानी आत्महत्या,काठमाडौं (कास) सुन्धारास्थित नेपाली सेनाको मुख्यालय परिसरमा एक सैनिकले आफैंसँग भएको राइफलबाट गोली चलाएर आत्महत्या गरेका छन् । आइतबार बिहान ३ बजे रिपुमर्दिनी पेट्रोल पम्पमा ड्युटीमा रहेका सिपाही दर्जाका जवानले आत्महत्या गरेको सैनिक प्रवक्ता सन्तोषवल्लभ पौडेलले जानकारी दिए । तनहुँको रानीपोखरीका उनको त्रिवि शिक्षण अस्पतालमा पोस्टमार्टम गरिएको छ ।
खतिवडालाई दोहोर्याउने मनस्थितिमा प्रधानमन्त्री,"(काठमाडौं)  प्रधानमन्त्री केपी शर्मा ओलीको विश्वासिला मन्त्रीका रूपमा रहेका युवराज खतिवडा दोहोरिन्छन् या नयाँ व्यक्ति आउँछन् भन्नेबारे नेकपा वृत्तमा विभिन्न कोणबाट छलफल सुरु भएको छ । खतिवडाको कार्यशैलीलाई लिएर पार्टीभित्रै र ओली समूहकै पनि एउटा खेमा र पार्टीबाहिर समेत आलोचना भइरहेकाले उनलाई प्रधानमन्त्रीले हटाउँछन् भन्ने नेकपाकै एकाथरी नेताहरूको भनाइ छ । प्रधानमन्त्री ओली भने मन्त्रिपरिषद्मा खतिवडा जत्तिकै विश्वासिलो अर्को पात्र नभएकाले सकेसम्म उनलाई नै दोहोर्याउने मनस्थितिमा देखिन्छन् ।सांसद नभए पनि ६ महिना मन्त्री बन्न पाउने संवैधानिक व्यवस्थाअनुसार राष्ट्रिय सभा सदस्यको पदावधि सकिइसकेका खतिवडाले गत फागुनमा शपथ लिएका थिए । खतिवडाको म्याद सकिएर रिक्त रहेको राष्ट्रिय सभा सदस्यमा पार्टी उपाध्यक्ष वामदेव गौतमलाई मनोनयनका लागि सिफारिस गर्ने निर्णय नेकपा सचिवालयले फागुन १४ मा गरेको थियो । तर बैठक सकिएको दुई घण्टा पनि नबित्दै प्रधानमन्त्री ओलीले आफूले अर्थमन्त्रीसमेत रहेका खतिवडालाई नै राष्ट्रिय सभा सदस्य मनोनयनका लागि सिफारिस गर्ने बताए । त्यसपछि राष्ट्रिय सभामा गौतम र खतिवडामध्ये कसलाई लाने भन्नेबारे नेकपामा मतान्तर चुलिएको थियो । फागुन १८ मा सचिवालय बैठकले छिनोफानो गर्ने भनिए पनि प्रधानमन्त्री ओलीले त्यस बैठकमा आफू १९ गतेदेखि नै मिर्गौला प्रत्यारोपणका लागि अस्पताल भर्ना हुने बताएपछि उक्त मतान्तर त्यही स्थगित भएको थियो । पछि खतिवडाले प्रधानमन्त्री अस्पतालमा रहेकै बेला अर्थमन्त्रीबाट राजीनामा दिएर पुनः मन्त्रीको शपथ लिएका थिए । संसद् सदस्य नरहेका अर्थमन्त्री खतिवडाको म्याद आगामी २१ गते सकिँदै छ । उनलाई नै मन्त्रीमा निरन्तरता दिने हो भने सरकारले २० गतेअघि नै राष्ट्रिय सभा सदस्यमा सिफारिस गर्नुपर्ने छ । आउँदो १८ गतेका लागि बोलाइएको नेकपा सचिवालय बैठकअघि के हुन्छ, यसै भन्न नसकिने नेकपा नेताहरूको भनाइ छ । छलफल त आआफ्नो आफ्नो हिसाबले हुने नै भयो, सचिवालय सदस्य झलनाथ खनालले भने, महत्त्वपूर्ण निर्णय पार्टी बैठकले नै गर्ने सबैको बुझाइ भएकाले १८ गतेको सचिवालय बैठकमा निर्णय हुन सक्छ ।ओलीनिकट एक स्थायी कमिटी सदस्यले अहिले अर्थतन्त्र उकास्नका लागि आन्तरिक र बाह्य पुँजी परिचालनमा खतिवडा जति दख्खल भएको मन्त्री भेटिन कठिन पर्ने दाबी गरे । महामारीका बेलामा युवराजजीले आफ्नो किसिमको बेस बनाएर काम पनि गरिरहनुभएको छ, त्यसैले सकेसम्म उहाँकै निरन्तरता होस् भन्ने चाहना प्रधानमन्त्रीको छ, उनले भने । ती नेताका अनुसार सचिवालय बैठकमा अरू नेताहरूले खतिवडाको नाममा सहमति जनाएनन् र फेरि तिक्तता बढ्ने अवस्था आउनेछ तर ओली पछि हट्न पनि सक्छन् । तर त्यसो नहोला, उनले कान्तिपुरसँग भने, सरकार पूर्ण रूपमा प्रधानमन्त्रीज्यूले नै चलाउने भनेर पार्टीको कार्यदलले पनि सिफारिस गरेको छ, त्यही कार्यान्वयन हुने हुँदा आफूलाई कम्फर्टेबल हुने मन्त्रिपरिषद् बनाउने उहाँको पनि चाहना होला ।बालुवाटार स्रोतका अनुसार ओली र दाहालबीच खतिवडाबारे एकदुई चरण कुराकानी पनि भएको छ । दाहालले पार्टी कमिटीमै छलफल गरेर निर्णय गरौं भन्ने प्रस्ताव गरेकाले राष्ट्रिय सभा सदस्य बनाउने विषयको टुंगो आउँदो सचिवालय बैठकले नै गर्ने दाहाल निकट स्रोतको भनाइ छ । अहिलेसम्म यो विषयले पार्टीमा प्रवेश पाइसकेको छैन, उहाँहरूबीच छलफल भएको छैन, स्रोतले कान्तिपुरसँग भन्यो, नियुक्तिलगायतका विषयमा यसअघि पनि पार्टीमा बबन्डर भएकाले सचिवालयले नै निर्णय गर्ने सम्भावना छ । स्थायी कमिटी सदस्य सुवास नेम्वाङले दुई अध्यक्षको सहमति र पार्टी सचिवालयमा छलफल भएर नै महत्त्वपूर्ण निर्णयहरू हुने बताए । अहिले मैले यस विषयमा केही थाहा पाएको छैन, उनले भने, १८ गते सचिवालय बोलाइएको छ, त्यही निर्णय होला, अध्यक्षद्वयबीच पनि कुराकानी भएका होलान् ।सरकारले खतिवडालाई नै निरन्तरता दिने या नदिने भन्ने कुराको टुंगो २० गतेभित्रमै लगाउनुपर्ने हुन्छ । उनका बारेमा हुने निर्णयबाटै मन्त्रिपरिषद् पुनर्गठन कसरी हुन्छ भन्ने कुराको समेत आकलन गर्न सकिने प्रधानमन्त्री निकट स्रोतको भनाइ छ । अहिले उहाँले तीन विकल्प हेरिरहनुभएको छ, पहिलो दुई वर्ष पुगेकाहरूको सेट नै परिवर्तन गर्ने, दोस्रो मन्त्रीहरूको पर्फमेन्स हेरेर निर्णय लिने र तेस्रो केही मन्त्रालय फुटाएर नयाँ मन्त्री थप्ने, पुरानालाई निरन्तरता दिने, ओलीनिकट ती नेताको भनाइ छ, कुन विकल्पमा जाने भनेर अहिलेसम्म आकार आइसकेको छैन । उनका अनुसार पार्टीभित्र सहज सहमति बनेर खतिवडा दोहोरिने अवस्था आयो भने ओलीले मन्त्रिपरिषद् पुनर्गठन प्रक्रियालाई केही पर धकेल्न पनि सक्छन् । नेकपा सचिवालयका अधिकांश सदस्य उपाध्यक्ष गौतमले चाहे भने उनलाई नै राष्ट्रिय सभा सदस्यमा मनोनयन गर्नुपर्ने पक्षमा छन् । तर यसपालि गौतम स्वयं राष्ट्रिय सभामा नजाने मनस्थितिमा रहेको सचिवालयका अर्का एक सदस्यले बताए । हामीले सकेसम्म वामदेवजी नै गए हुन्थ्यो भन्ने चाहेको हो, तर अहिले उहाँले मनस्थिति परिवर्तन गरेजस्तो देखिन्छ, त्यति मन गर्नुभएको छैन, ती सदस्यले भने, हेरौं, सचिवालय बैठकमा उहाँ कसरी आउनुहुन्छ, उहाँले जान्न भन्नुभयो भने अरू विकल्पमा छलफल गरिन्छ ।गत वैशाख १७ गते प्रधानमन्त्री ओलीले गौतमलाई प्रतिनिधिसभा सदस्यको उम्मेदवार बनेर भावी प्रधानमन्त्रीका रूपमा तयार हुन भनेका थिए । त्यसपछि २० गते सचिवालय बैठकले गौतमलाई उपयुक्त समयमा प्रतिनिधिसभा सदस्यको उम्मेदवार बनाउने निर्णय गरेको थियो । यही निर्णयले उनलाई राष्ट्रिय सभामा लैजाने पुरानो निर्णय प्रतिस्थापन गरेकाले अहिले गौतमको च्याप्टरै बन्द भइसकेको ओलीको भनाइ छ । नयाँ व्यक्ति ल्याउन खोज्दा एकातिर धेरै आकांक्षी हुने र चित्त बुझाइदिन पनि कठिन पर्ने र अर्कातिर खतिवडा आफ्ना लागि भरपर्दो भएकाले ओली उनकै पक्षमा देखिएका हुन् । तर पछिल्लो समयमा उनको कार्यशैलीलाई लिएर नागरिकस्तरमा समेत आलोचना तीव्र छ । नीति निर्माण र योजना बनाउन माहिर भए पनि जनता र जनजीविकासँग सरकारलाई जोड्ने सवालमा अर्थमन्त्री चुकेको टिप्पणी व्याप्त छ । प्रधानमन्त्री ओलीले भनेका सबै कुरा मानेर उनकै चाहनामा खुरुखुरु काम गर्ने मन्त्रीको छवि बनाएका खतिवडाले निजी क्षेत्रको मनोबल बढाउने र तल्लो तहका नागरिकसँग जोडिने गरी काम गर्न नसकेको भनी उनकै पार्टीमा सबैभन्दा धेरै आलोचना हुने गरेको छ । अनुत्पादक क्षेत्रको अनधिकृत कारोबार, कर प्रशासन र अनौपचारिक अर्थतन्त्र नियन्त्रणका लागि भने खतिवडाले महत्त्वपूर्ण नीतिगत निर्णय गरेका छन् ।"
विधानविपरीतका गतिविधि रोक्न देउवालाई चेतावनी,"(काठमाडौं)  १४ औं महाधिवेशन नजिकिएसँगै कांग्रेसका संस्थापन र इतरपक्ष आरोपप्रत्यारोपमा उत्रिन थालेका छन् । सभापति शेरबहादुर देउवाले नेतृत्वमा दोहोरिनका लागि विधि, विधान र पद्धतिबाहिर गएर आफूअनुकूलका निर्णय र काम गर्न निर्देशन दिन थालेको बताउँदै वरिष्ठ नेता रामचन्द्र पौडेल पक्षले त्यसविरुद्ध धर्ना र अनशनमा उत्रने चेतावनी दिएको छ । सभापति देउवाले दोस्रो पटक पनि नेतृत्वमा निरन्तरता चाहेका छन् । त्यसका लागि आफूअनुकूलको परिस्थिति बनाउन उनी जुटिरहेको अर्को पक्षको आरोप छ । देउवालाई नेतृत्वमा दोहोरिन नदिन इतरपक्षका नेताहरू एकै ठाउँमा देखिएका छन् ।पौडेल पक्षको गत बिहीबारको जुम बैठकले पार्टी सभापति देउवाले महाधिवेशनलाई केन्द्रित गरेर गरेका विधान र प्रक्रियाविपरीतका निर्णय खुट्याउन तीन सदस्यीय समिति बनाएको थियो । गुरुराज घिमिरे, बद्री पाण्डे र जीवन परियार संलग्न समितिले यसबीचमा पार्टीभित्रका गलत निर्णय र त्यसविरुद्धको प्रतिवादका कार्यक्रमसमेत सुझाएर तयार पारेको प्रतिवेदन आफ्नो समूहका नेताहरूलाई वितरण गरिसकिएको छ । प्रतिवेदनमा सभापति देउवालाई विधि, विधान र पद्धतिमा बाँध्नका लागि आमरण अनशनसम्मका सम्भावित विरोधका कार्यक्रम सुझाइएको छ । आमरण अनशन गर्नुअघि ६ चरणका कार्यक्रम गर्ने सुझाव दिइएको छ । जसअनुसार सभापतिलाई गलत निर्णय सच्याउन तीन दिनको अल्टिमेटम दिने, त्यसको कुनै प्रतिक्रिया नदिए इतरपक्षका केन्द्रीय पदािधकारी, सदस्य, सांसद, जिल्ला सभापति र भ्रातृ तथा शुभेच्छुक संस्थासँग अन्तर्क्रिया गर्ने, पत्रकार सम्मेलन गर्ने, जिल्ला तथा केन्द्रीय कार्यालयमा धर्ना दिने दिने, जिल्ला तथा केन्द्रीय कार्यलयमा रिले र अन्तिममा आमरण अनशन बस्ने योजना छ । यस्तै कार्यक्रम सुशील कोइरालाको सभापतित्व कालमा देउवाले गरेका थिए । त्यतिबेला उनले आफैंले केन्द्रीय सदस्यबाट राजीनामा दिने, केन्द्रीय कार्यसमितिको बैठक बहिष्कार गर्ने, केन्द्रीय विभागबाट आफूनिकट रहेकाहरूलाई राजीनामा दिन लगाउने, अनशन बसाउने जस्ता काम गरेका थिए । महाधिवेशन प्रभावित बनाउन देउवाले केन्द्रीय विभागको गठन, पार्टीको पुरानो संरचनाको समायोजन र क्रियाशील सदस्यतामा चलखेल गरेको आरोप पौडेल पक्षले लगाएको छ । केन्द्रदेखि तल्लो तहसम्मको अधिवेशन घोषणा भइसकेपछि देउवाले २० वटा विभाग गठन गरेका छन् । उनले अरू विभाग गठनको योजना पनि बनाइरहेका छन् । विधानमा २८ वटा विभाग भएकामा कार्यकर्ता रिझाउनकै लागि बढाएर ४७ वटा पुर्याएको आरोप पौडेल पक्षको छ । एउटा विभागमा संयोजकबाहेक ५० जना सदस्य मनोनयन गर्न पाइन्छ । यसबाट स्थानीय तहमा ठूलो कार्यकर्ता पंक्तिलाई जोड्न सकिने बुझाइ देउवामा देखिन्छ । महाधिवेशनको औपचारिक प्रक्रिया सुरु भएपछि पार्टीका साथीहरूमा आपसी तिक्तता बढाएर पक्ष र विपक्ष खडा गर्नुको उद्देश्य के हो ? यस कार्यबाट महाधिवेशनको निष्पक्षतामा गम्भीर प्रश्न उठेको छ, तीन सदस्यीय समितिले बनाएको प्रतिवेदनमा उल्लेख छ, पार्टीका सबै तहको मिति तोकि सकेपश्चात् विभिन्न नियुक्तिहरू गर्नु महाधिवेशनको आचारसंहिताको ठाडो उल्लंघन गर्नु हो । तसर्थ विभाग गठनका कार्य तत्काल रोकिनुपर्छ । समितिले औंल्याएको अर्को विषय पार्टीको पुरानो संरचना समायोजनसम्बन्धी छ । अहिले पनि ११ जिल्लाको समायोजन भएको छैन । प्रदेश २ का ८ वटै जिल्लाकै समायोजन बाँकी छ । समायोजन नभएका जिल्लामा क्रियाशील सदस्यताको वितरण र नवीकरण रोकिएको छ । पौडेल पक्षले पार्टीले बनाएको निर्देशिकाविपरीत गएर समायोजन गर्न खोजिएको र महाधिवेशन ढिलाइ गर्न समायोजनको कामसमेत लम्बाएको आरोप लगाएको छ । प्रदेश २ का जिल्लामा समायोजन प्रक्रिया पूरा हुन नसक्नुमा केन्द्रीय पदाधिकारीकै इसारामा महाधिवेशन समयमा नगर्ने षड्यन्त्र रहेको भनी पौडेल पक्षले शंका गरेको छ । सिन्धुपलाञ्चोक, काभ्रे र मुस्ताङको भने समायोजन सकेर बुझाइसक्दासमेत निर्वाचन समितिले रोकेको आरोप पौडेल पक्षले लगाएको छ । यस्तै नेतृत्वको हस्तक्षेपका कारण राधेश्याम अधिकारी संयोजकत्वको समितिले निर्णय गर्न नसकेको भन्दै समितिको निष्पक्षतामाथि पौडेल पक्षले प्रश्न उठाएको छ । पौडेल पक्षले अन्य पार्टीबाट कांग्रेस प्रवेश गरेकाहरूको समायोजनका नाममा विधानविपरीत क्रियाशील सदस्यता वितरण गरेको आरोप लगाउँदै आएको छ । सभापति देउवाकै गृहजिल्लामा समायोजनका काम सकिसक्दा समेत त्यहाँका जिल्ला सभापति कर्ण मल्ललाई क्रियाशील सदस्यता नदिइएकामा पौडेल पक्षले आक्रोश पोखेको छ । सोलुखुम्बुमा समेत क्रियाशील सदस्यता रोकिएको विषय विवादमा छ । क्रियाशील सदस्यता वितरण केन्द्रमा महमन्त्रीद्वयले हस्ताक्षर गर्नुपर्ने व्यवस्था छ । तर, पछिल्लो पटक महामन्त्रीहरूलाई समेत बाइपास गरी सभापतिको निर्देशनमा वितरण गर्न लागिएको पौडेल पक्षको भनाइ छ । केन्द्रीय सदस्य अर्जुनरसिंह केसी विधानविपरीतका सम्पूर्ण निर्णय सच्याएर नेतृत्व अघि बढ्न खोजे आफूहरू सहमतिका साथ अघि बढ्ने बताए । विधान, प्रक्रिया र पद्धतिबाहिरबाट भएका निर्णय र गतिविधि नरोक्ने हो भने हामी धर्ना, आमरण अनशन के गर्नुपर्छ त्यसका लागि तयार छौं, देशभरका कार्यकर्तालाई जोडेर विरोधमा उत्रन्छौं, उनले भने । देउवाले १४ औं महाधिवेशनबाट पनि नेतृत्वमा दोहोरिने घोषणा गरेदेखि नै संस्थापन इतरपक्ष सशंकित बनेको छ । आफूअनुकूल परिस्थित खडा गर्न देउवाले जस्तो कदम पनि उठाउन सक्छन् भन्ने छाप संस्थापन इतरपक्षलाई परेको छ । पार्टी सत्ताको दुरुपयोग गरेर आफ्नो पक्षमा माहोल खडा गर्न सक्ने संशय इतरपक्षलाई छ । देउवाको कदमलाई समयमै रोक्न नसके अनियमितताको शृंखला अझै बढ्ने भन्दै प्रतिवादमा उत्रिन पौडेल पक्षमा अधिकांशको दबाब छ । हरेक महाधिवेशनमा यस्ता खालका विवाद आइराख्ने संस्थापन पक्षीय नेता सुरेन्द्र पाण्डे बताउँछन् । क्रियाशील सदस्यको प्रभाव केन्द्रीय सभापति चयनमा समेत देखिने भएकाले धाँधली हुन्छ कि भन्ने चासो राख्नु स्वाभाविक हो, उनले भने, अहिले भइरहेका विवाद महाधिवेशन केन्द्रित हुन् । आफ्नो पक्षलाई बलियो बनाउने रणनीति पनि यसमा घुलमिल हुन्छन् । देशभरमा पुराना क्रियाशील सदस्यताको संख्या ४ लाख ७० हजार छ । १४ औं महाधिवेशनको मुखमा त्यति नै संख्या थप्ने नीति पार्टीले बनाइसकेको छ । अन्य राजनीतिक दलबाट कांग्रेस प्रवेश गरेका नेता तथा कार्यकर्ताका लागि छुट्टै क्रियाशील सदस्यता बाँडिएका छन् । यी सबै गर्दा करिब १० लाख क्रियाशील सदस्यता पुग्ने अनुमान छ । अहिले नेतृत्वका आकांक्षीहरूको मुख्य चासो नै क्रियाशील सदस्यतामाथि केन्द्रित देखिन्छ ।"
अधिकार बाँडफाँटमा अनावश्यक किचलो,"मुलुकमा संघीय लोकतान्त्रिक गणतन्त्रात्मक शासन व्यवस्थासहितको संविधान जारी भएको अर्को महिना पाँच वर्ष पुग्दै छ । यसबीचमा संघ र प्रदेशमा निर्वाचित सरकारहरूले आफ्नो आधा अवधि गुजारिसके । तैपनि संघीयता कार्यान्वयनको गति एकदमै धीमा छ । सविधानले प्रदेशलाई तोकेका कैयौं अधिकारहरू अभ्यासमा आउन सकेका छैनन् । यसका लागि अति आवश्यक धेरै कानुन संघ सरकारले बनाइसकेकै छैन । बनाइएका कानुनहरूमा पनि प्रदेशको अधिकारलाई सीमित बनाउने प्रयत्न गरिएको छ । यसको सोझो असर प्रदेशहरूको सञ्चालन र तिनका संस्थाहरूको विकासमा परेको छ ।संघीय सरकारले प्रदेशहरूको संवैधानिक अधिकारमाथि अतिक्रमण गर्न चाहेका कैयौं दृष्टान्त छन् । पछिल्लोपटक उसले संघीय राजधानी काठमाडौं उपत्यकाको शान्ति सुरक्षाको जिम्मेवारी आफूमातहत राख्न संघीय संसद्ले बनाएका प्रहरीसम्बन्धी दुइटा ऐन कार्यान्वयनमा आउँदानआउँदै अध्यादेशमार्फत संशोधनको तयारी गरेको छ । जबकि, संविधानको अनुसूची६ अनुसार प्रदेशको एकल अधिकारको सूचीको पहिलो बुँदा नै प्रदेश प्रहरी प्रशासन र शान्तिसुरक्षा हो । यसैअनुसार प्रदेशभित्रको शान्तिसुरक्षा तथा सार्वजनिक सुव्यवस्था कायम राख्ने अधिकार प्रदेश प्रहरीलाई नै तोकेर संघीय संसद्ले बनाएको नेपाल प्रहरी र प्रदेश प्रहरी (कार्यसञ्चालन, सुपरिवेक्षण र समन्वय) ऐन, २०७६ गत माघमै राष्ट्रपतिबाट प्रमाणीकरण भइसकेको छ । सरकारले यससँगै प्रहरी कर्मचारी समायोजन ऐन, २०७६ लाई पनि संशोधन गर्न खोजेको हो ।ऐनअनुसार नेपाल प्रहरी तथा प्रदेश प्रहरीमा दरबन्दी संरचना स्वीकृत तथा समायोजनको तयारी भइरहेका बेला संघीय राजधानीको सुरक्षा केन्द्र मातहत राख्न खोजिनु तर्कसंगत देखिँदैन । हाम्रो संविधानले कुनै नगर, जिल्ला वा क्षेत्र केन्द्रशासितका रूपमा रहने कल्पना गरेको छैन । यसको मतलब संविधानले स्थानविशेषका लागि छुट्टै व्यवस्था गर्ने सोचेको छैन । तसर्थ, राजधानी उपत्यकालाई वाग्मती प्रदेशअन्तर्गतका जिल्ला तथा सहरभन्दा पनि केन्द्रशासित भूभागका रूपमा झल्को दिने गरी व्यवस्था गर्न खोज्नु संविधानको खिलाफमा जानु हो, जुन छुट संघ सरकारलाई छैन । यसो गरियो भने, यो कदम संघीयताको सामान्य सिद्धान्तको विपरीत हुनेछ ।भारतमा राजधानी नयाँदिल्लीको शान्ति सुरक्षाको जिम्मेवारी संघमातहत भए पनि हाम्रो संवैधानिक व्यवस्था नितान्त फरक छ । त्यहाँ दिल्ली आफैंमा कुनै छुट्टै राज्य होइन, युनियन टेरिटोरी मात्र हो । पछिल्लो समय भारतमा २८ राज्य र ८ युनियन टेरिटोरीहरू छन् । तर, हाम्रो संविधानले ७ प्रदेशको व्यवस्था मात्र गरेको छ, युनियन टेरिटोरीको छैन । त्यसैले, हाम्रो सन्दर्भमा संघीय राजधानीको सुरक्षा जिम्मेवारी सम्बन्धित वाग्मती प्रदेशकै हो । प्रदेशहरूलाई नै कसरी राजधानी वा ठूला महानगरको सुरक्षा हेर्न सक्षम बनाउने भन्ने क्षमता अभिवृद्धिसम्बन्धी पाटो भिन्नै हो, नीतिनिर्माताहरूको ध्यान यसतर्फ चाहिँ केन्द्रित हुनुपर्छ । राजधानी उपत्यकालाई केन्द्रप्रशासित भूभाग नै बनाउन खोजिएको हो भने संविधान नै संशोधन गर्नुपर्ने हुन्छ, जसका लागि त्यहीअनुसार विमर्श चाहिन्छ ।यस्तै, यसअघि मन्त्रिपरिषद् बैठकले कर्मचारी समायोजनसम्बन्धी नीतिगत निर्णय गरेर प्रदेश र स्थानीय तहमा समायोजन भइसकेका कर्मचारीलाई चलाउन पाउने अधिकार आफूसँग राखेको छ । यी दुवै कदमले प्रदेशको अधिकारमाथि धावा बोलेका छन् । हिजो दरबन्दी वितरणमै पनि अनावश्यक रूपमा संघमा बढी जनशक्ति राखिएको थियो । आज समायोजन भइसकेपछि पनि संविधान र कानुनविपरीत प्रदेशमातहतका कर्मचारी चलाउने अधिकार संघमा राख्नु आफैंमा अनुचित छ । यी दुवैले संघीयता कार्यान्वयनका सवालमा सरकारको इच्छाशक्ति र नियतमाथि शंका उब्जाएको छ । संघीय संरचनामा गैसकेपछि मुलुकको नेतृत्वगण केन्द्रीयतावादी सोचबाट माथि उठ्न सक्नुपर्छ । यो वा त्यो नामका केन्द्रीय संरचनाहरू नै भद्दा राखिराख्ने, प्रदेशहरूमा पर्याप्त अधिकार र जनशक्ति नदिने हो भने संघीयताको औचित्य नै रहन्न । नामको मात्र संघीयताको अर्थ छैन, कम्तीमा संवैधानिक अधिकारहरूको पूर्ण प्रत्याभूति हुनुपर्छ ।काठमाडौं उपत्यकाको शान्तिसुरक्षाको जिम्मेवारी प्रदेशबाट खोसिए त्यसविरुद्ध सर्वोच्चमा चुनौती दिने चेतावनी वाग्मती प्रदेशका आन्तरिक मामिला तथा कानुनमन्त्रीले दिइसकेका छन् । यस्तो अनावश्यक द्वन्द्व संघले निम्त्याउनु हुँदैन । वाग्मतीलगायत देशका अरू पाँच प्रदेशमा संघकै सत्तारूढ नेकपाको सरकार छ । एउटा पार्टीले चलाइरहेका दुई सरकारमा त यस्तो अन्तरद्वन्द्व छ भने संघमा विपक्षमा रहेको जनता समाजवादीले सरकार चलाइरहेको प्रदेश २ त यो मामिलामा अझ मुखर छ । उक्त प्रदेश कर्मचारी समायोजन संशोधनका सन्दर्भमा गरिएको निर्णयविरुद्ध यही साता सर्वोच्च अदालत पुगिसकेको छ । यसअघि सागरनाथ वन विकास परियोजनालाई केन्द्रमा तानिएपछि उसले सर्वोच्च अदालतमा हालेको रिट मुद्दा विचाराधीन अवस्थामा छ ।शिशु संघीयतालाई बलियो बनाउन अहिले चालिएका कदमहरू महत्त्वपूर्ण हुन्छन् । यतिबेला जस्तो अभ्यास थालियो वा स्विकारियो, पछि त्यस्तै नजिर बस्दै जान्छ । तसर्थ, संघले यसबेला आफूमा मात्रै शक्ति केन्द्रित गर्ने गरी अगाडि बढ्नु हुँदैन । संविधानबमोजिम कानुनी व्यवस्था गरी संरचना तथा जनशक्ति प्रदेशलाई हस्तान्तरण गर्न कन्जुस्याइँ गर्नुको तुक छैन । संविधानको सर्वस्वीकार्यता बढाउन पनि प्रदेशलाई तोकिएका अधिकार अभ्यास गर्न दिन विलम्ब गरिरहनु हुँदैन । प्रदेशहरूका नेतृत्वले पनि दलको छायामा नपरीकन संघको मनलागीविरुद्ध बोल्न हिच्किचाउनु हुँदैन । किनभने, आज हामीले संघीयतालाई जसरी स्याहार्छौं, त्यसमै निर्भर हुन्छ भोलि यसले दिने फल पनि ।"
केसीसँग सरकार किन डराउँछ ?,"लकडाउन जारी गरेको लगभग एक महिनाअघि नै डा गोविन्द केसी सुदूरपश्चिम निस्किसकेका थिए । उनी त्यतैका जनताको सेवामा निरन्तर खटिइरहे । सुदूरपश्चिममा हुँदा देशलाई कोरोना भाइरसले छोपिसकेको थियो । उपचारका लागि अस्पताल जान सक्ने अवस्था थिएन । यस्तो बेला गाउँगाउँमा पुगेर कसैले उपचार गरिदिन्छ भने त्योभन्दा ठूलो खुसी त्यहाँका जनताका लागि अरू के होला ? दूरदराजका जनताले विभिन्न कारण उपचार नपाइरहेका बेला डा केसी नागरिकको सेवामा जुटिरहेका छन् । बन्दाबन्दीका कारण उपचार पाउनबाट वञ्चित भएका धेरै नागरिकले उनीबाट सेवा लिए । अहिले पनि उनी कर्णाली क्षेत्रका जनताको उपचारका लागि जुटिरहेका छन् । तर जहाँजहाँ उनी पुग्छन्, त्यहाँका स्थानीय प्रशासनले उनलाई जनताको सेवा गर्नबाट रोकिरहेका समाचार बाहिर आइरहेको छ ।सरकारी सेवाबाट वञ्चित भएका, पैसा नभएर उपचार गर्न नसकेका र भौगोलिक विकटताले अस्पतालसम्म पुग्न नसकेकाहरूलाई डा केसीले आफूले सकेको स्वास्थ्य सेवा प्रदान गरिरहेका छन् । जसले गर्दा ती दूरदराजका मानिसलाई राहत मिलिरहेको छ । यद्यपि आफ्नै खर्चले आफूले जानेको ज्ञान र सीपको उपयोग गरेर अरूको सेवामा जुटेको व्यक्तिमाथि सरकारी स्तरबाट जुन दुर्व्यवहार गरियो यसले अवरोधकर्ताहरूमा बाँदरे प्रवृत्ति रहेछ भन्ने देखाएको छ । बाँदरले आफ्नो घर पनि बनाउँदैन अरूले बनाएको पनि भत्काइदिन्छ । डोल्पामा त वडाअध्यक्षले नै उनलाई बिरामी नजाँच्न भनेको पाइयो । वडाअध्यक्षले बिरामी जाँच्न अवरोध गरे पनि उनकै श्रीमतीले डा केसीसँग उपचार गराएको घटनाले के देखाउँछ भने जनप्रतिनिधिहरूलाई कसैले सञ्चालन गरिरहेका छन् । उनीहरूले अरूको आदेश पालना गरिरहेका छन् । अरूको आदेश पालना गर्नुपर्छ भन्दैमा मानवीय संवेदनै हराउने गरी अन्धभक्त भएर लाग्नु हुँदैन । डा केसीलाई कर्णाली र सुदूरपश्चिममा गरिएको व्यवहार तत्काल बन्द गर्नुपर्छ र स्थानीयले पनि त्यस्ता कार्यको भर्त्सना गर्नुपर्छ । सुजन देवकोटा, पालुङटार४, गोरखापूर्ण बहुमत प्राप्त सरकार कोरोना महामारीसँग पटक्कै डराएको छैन । देशमा यति ठूला भ्रष्टाचारका शृंखला दोहोरिरहेका छन् तर सरकार डराएको छैन । चारैतिरबाट संकटका वर्षा भइरहेका छन्, तैपनि सरकार डराउँदैन । शिक्षण अस्पतालबाट निवृत्त भएका स्वयंसेवी डा केसीले सरकारसँग खान, बस्न, हिँडडुल गर्न पैसा मागेका छैनन् । त्यस्तो व्यक्ति जो देशको दूरदराजमा गएर आफूले जानेको सिकाउँछु र बिनापैसा जनताका लागि सेवा गर्छु भन्दा किन हाम्रो सरकार डराइरहेको छ । यो कुरा आमनागरिकले बुझ्न सकिरहेका छैनन् । उनले गरेका कामसँग सरकारका हरेक निकाय त्रसित भइरहेका छन् । महामारीमा स्वास्थ्यकर्मीको अभाव भइरहँदा यति धेरै अनुभव सँगालेका डाक्टरले अबको जीवन जनताको दैलोमा पुगेर सेवा गर्छु भन्दा सरकारी संयन्त्रै लागेर अवरोध किन गर्नुपर्यो ? सरकार किन डा केसीसँग डराइरहेछ भन्ने प्रश्नको जवाफ आमनागरिकलाई दिनुपर्छ । रामकृष्ण बराल, जोरपाटी५, काठमाडौं"
दिन आए सम्धीका,"कोरोना महामारी, भ्रष्टाचार र खोक्रो राष्ट्रवाद नेता र बिचौलियाहरूका लागि कमाउने सुअवसर बनिरहेको छ । रक्षामन्त्री ईश्वर पोखरेलका सम्धी उपेन्द्र कोइरालालगायतले पैसा र पहुँचका आधारमा उच्च पदमा आसीन हुने मौका पाइरहेका छन् । २०५१ सालदेखि विभिन्न सरकारी पदमा आसीन सम्धीका लागि कुनै सिफारिस नगरेको र अहिले पनि योग्यताका आधारमा नियुक्त भएको गफ दिन्छन् रक्षामन्त्री, लाजसरमबिना । अचम्मको कुरा, रक्षामन्त्रीका यी सम्धी हरेक क्षेत्रमा पोख्त र विज्ञ रहेछन् । सुरुदेखि नै नियुक्तिपिच्छे विवादमा घेरिँदै आएका छन् । अख्तियारमा उजुरी परे पनि सत्ता र शक्तिको घेराभित्र रहेका कोइरालालाई कानुनको दायरामा ल्याएर कुनै पनि सरकारले कारबाही गर्न सकेन । अहिले त झन् साढुभाइ नै अख्तियार प्रमुख छन् । यो देशमा जनहितको काम इमानदारीसाथ गर्नेलाई डाँडा कटाइन्छ भने, भ्रष्टाचार गरेर कमिसन मिलाउन सक्नेलाई काखी च्यापिन्छ । सम्धीका त दिन आए भने अरूका के कुरा ! रोशन भट्टराई, इनरुवा३, सुनसरी"
एयरफिल्टर मास्क नलगाऔं,"अचेल एयरफिल्टर मास्कको प्रयोग बढी हुन थालेको छ । यस्ता मास्कको दायाँ वा बायाँतिर डल्लो आकारको फिल्टर हुन्छ जसले बाहिरको कीटाणुभित्र पस्न दिँदैन तर भित्रको भने सजिलै बाहिर जान्छ । त्यस्ता मास्क लाउनेहरू अरूबाट सुरक्षित हुन सक्लान् तर उनीहरू संक्रमित भए अरूलाई सजिलै सारिदिन्छन् । यस्ता मास्क बेच्ने पसले र यसलाई प्रयोग गर्ने व्यक्तिलाई सबैले यसको कमजोरीबारे जानकारी दिऔं । अटेर गरे सुरक्षा निकायलाई तत्काल खबर गरौं । कोरोना नियन्त्रणका निम्ति नागरिक सजग हुनुपर्छ । एयर फिल्टर मास्कको कमजोरी वा भनौं विशेषताबारे आम समुदायलाई सुसूचित गर्न सञ्चारमाध्यमले महत्त्वपूर्ण भूमिका खेल्नुपर्छ । मुकुन्द अर्याल, पुतलीबजार१२, स्याङ्जा"
पशुपतिनाथले नै कोरोना नियन्त्रण गर्लान् !,"आफ्नो रक्षा आफैं गरौं समाचारले मन दुखायो । कोरोना संक्रमित सांसदहरू डा सूर्यनारायण यादव र यज्ञ बोगटीले पर्याप्त समय पाउँदा पनि सरकारले तयारी नगर्दा दिनदिनै संक्रमण फैलिइरहेको बताए । मुलुकको कानुन बनाउने र सरकारका कामको सुपरिवेक्षण गर्ने संक्रमित सांसदहरूले नै आफ्नो रक्षा आफैं गर्नुपर्छ भन्न थालेपछि सरकार कति निरीह छ भनेर सजिलै अड्कल काट्न सकिन्छ । एक जना संक्रमित भेट्नासाथ दूरगामी सोच राखेर लकडाउनसँगै भारतबाट आउनेहरूलाई सीमामै अनिवार्य रूपमा क्वारेन्टिनमा दुई हप्ता राखी पीसीआर परीक्षण गर्नुपर्ने थियो । अनि संक्रमितलाई आइसोलेसनमा राखेको भए अन्यलाई सर्दैन्थ्यो । सरकार भने नेपालमा १ हजारदेखि १ हजार ५ सयसम्म मात्र संक्रमित हुन सक्ने हचुवामा अनुमान गरेर मुलुकलाई करिब ५ महिनासम्म लकडाउनमा राखेर राजनीति गर्नै व्यस्त भयो ।महामारी नियन्त्रणका लागि हरेक जिल्लामा सक्रिय रेपिड रेस्पोन्स टिम लाई आवश्यक अभिमुखीकरणतालिम प्रदान गरी परिचालन गर्न सकेको भए धेरैलाई कोरोनाबाट बचाउन सकिन्थ्यो । तर सरकारले यस्तो जनशक्तिलाई नजरअन्दाज गरी प्राविधिक जनशक्तिरहित सीसीएमसीको गठन गर्यो । महामारी नियन्त्रण गर्न पीसीआर टेस्ट, ट्रेसिङ, क्वारेन्टिन, आइसोलेसन र प्रभावकारी उपचार व्यवस्थाजस्ता अचुक उपाय अपनाइएन । सरकारले प्रतिदिन २२ हजारसम्म परीक्षण गर्ने क्षमता भएको र स्वास्थ्यमन्त्रीले नै दैनिक २० हजार परीक्षण गर्ने तयारी भएको बताए पनि दैनिक १० हजारको पनि परीक्षण गर्न सकिएको छैन । लकडाउन गरेर जनतालाई घरभित्रै थुनेपछि संक्रमण आफैं नियन्त्रणमा आउने सपना सरकारले देख्दै आएको छ । समुदायमा परीक्षण र कन्ट्याक्ट ट्रेसिङ गर्नु अत्यन्त आवश्यक छ । निषेधाज्ञा जारी गरे पनि एकै दिन १ हजार १ सयभन्दा बढी संक्रमित हुनुले मुलुक कस्तो धराशायी स्थितिमा छ भन्ने संकेत गर्छ । विज्ञहरूको सुझावहरूको कार्यान्वयन नगरी आफ्नै हठबाट सरकार चलिरह्यो । सरकारका विवादास्पद क्रियाकलापप्रति आलोचना गर्नेहरूलाई स्वास्थ्यमन्त्रीले मोतीविन्दु लागेको भने । जनतालाई थुनेरै राख्ने तर आफूले केही नगर्ने सरकारबाट के आस गर्नु ? त्यसैले अब कोरोना महाव्याधि पशुपतिनाथले नै नियन्त्रण गर्न सक्लान् ! गंगाराज अर्याल, पाणिनि८, अर्घाखाँची"
कोभिड१९ भ्याक्सिन र परीक्षण,"वैज्ञानिकहरूको सफलता रोगविरुद्धको भ्याक्सिनले निर्धारण गर्छ । भ्याक्सिनकै कारण बिफर उन्मूलन हुनुको साथै थुप्रै संक्रामक रोगमा कमी आयो । नेपालमा भ्याक्सिन बनाउन सक्ने वा सोसम्बन्धी अनुसन्धान गर्न सक्ने दक्ष जनशक्तिलाई सरकारले बेवास्ता गर्दै आएको छ । कोभिड१९ सम्बन्धी अनुसन्धानका लागि सरकारले बजेट व्यवस्था गर्नेबारे सोचेन वा सकेन । खाली विदेशी कम्पनीले तयार पारेको भ्याक्सिन खरिद गर्न मात्रै सरकार अग्रसर देखिन्छ । कोभिड१९ विरुद्ध संसारभरि भ्याक्सिनहरू विभिन्न चरणमा बनिरहेका छन् । भ्याक्सिन कसले तयार गर्ने भन्ने प्रतिस्पर्धामा विकसित देशहरू छन् । संसारभर यो भ्याक्सिन फैलाएर मान्छेलाई बचाउनुका साथै बेचेर पैसा पनि कमाउने ध्यान विभिन्न अन्तर्राष्ट्रिय कम्पनीको छ । विकसित देशका प्रतिनिधिहरूले हामीलाई कोभिड१९ रोकथामका लागि आर्थिक सहयोग दिएर आफूले तयार गरेको भ्याक्सिनको परीक्षण गर्न अनुरोध गर्न सक्छन् । आर्थिक सहयोग देखेर कतिपय राजनीतिज्ञ तथा बुद्धिजीवी नेपालमा त्यो परीक्षण गर्नुपर्छ भन्लान् । यो अनुरोधलाई अनुमति दिनुभन्दा अगाडि प्रिक्लिनिकल र क्लिनिकल अवस्थाको विभिन्न चरणको परिणामहरूबारे प्रकाशित सामग्रीहरूको अध्ययन गर्न जरुरी छ । निर्णर्य गर्दा निणर्यकर्ताले आफू र आफ्नो परिवारलाई त्यो भ्याक्सिन परीक्षण गर्न लागेको सम्झिनुपर्छ । यसका साथै सरकारले भ्यासिन परीक्षणको अनुमति दिने हो भने सबैभन्दा पहिला संसद् र मन्त्रिपरिषद्का सदस्यहरूमा नै यो भ्याक्सिनको परीक्षण गर्नुपर्छ । यसरी परीक्षण गरे जनताका लागि योभन्दा ठूलो योगदान केही हुन्न । बिनाअध्ययनअनुसन्धान हचुवाको भरमा सबै भ्याक्सिनलाई परीक्षणको अनुमति दिने हो भने राजनीतिको प्रयोगशाला ठानिएको यो देश विदेशी भ्याक्सिनको प्रयोगशाला हुन सक्छ । तीर्थराज घिमिरे, वैज्ञानिक, नेपाल विज्ञान तथा प्रविधि प्रज्ञा प्रतिष्ठान (नास्ट)"
जर्मनीमा प्रतिबन्धको विरोधमा उत्रिएका सयौं गिरफ्तार,"बर्लिन (एजेन्सी) कोरोना भाइरसको महामारी नियन्त्रणका लागि लगाइएको प्रतिबन्धविरुद्ध जर्मनीमा गरिएको प्रदर्शनमा सयौं प्रदर्शनकारी पक्राउ परेका छन् । जर्मनीको राजधानी बर्लिनमा गरिएको प्रदर्शनका क्रममा तीन सय जनालाई नियन्त्रणमा लिइएको प्रहरीले जनाएको छ । तीमध्ये दुई सय जनालाई बर्लिनको एउटा प्रदर्शनबाट पक्राउ गरिएको हो । प्रदर्शनकारीहरूको एक जत्थाले जर्मनीको संसद् भवन तोडफोडको समेत प्रयास गरेका थिए । उक्त कदमको राजनीतिज्ञहरूले कडा विरोध जनाएका छन् । बर्लिनका विभिन्न स्थानमा प्रदर्शनकारीहरू भेला भएका थिए । प्रहरी अधिकारीहरूले दक्षिणपन्थी प्रदर्शनकारीले सुरक्षाकर्मीमाथि ढुंगा तथा पानीका बोतल प्रहार गरेको आरोप लगाएका छन् । स्थानीय सञ्चारमाध्यमले प्रदर्शनकारीको भीडमा दक्षिणपन्थीहरूलाई समर्थन गर्ने झन्डा तथा टिसर्टहरू देखिएको जनाएका छन् । कतिपय प्रदर्शनकारी बालबच्चासहित विरोधमा उत्रेका थिए । सुरक्षा नियमको अवज्ञा गरेको भन्दै प्रहरीले प्रदर्शनकारीलाई तितरबितर हुन निर्देशन दिएको थियो । तर नमानेर उल्टै आक्रमणमा उत्रिएपछि उनीहरूलाई नियन्त्रणमा लिन प्रहरी बाध्य भएको अधिकारीहरूको भनाइ छ । सबै उपायहरू अपनाउँदाअपनाउँदै पनि आफूहरूसँग प्रदर्शनकारीलाई पक्राउ गर्नुको विकल्प रहेन, बर्लिन प्रहरीले ट्वीटरमा लेखेको छ । सो क्रममा सात जना प्रहरी अधिकारी घाइते भएका बताइएको छ । अन्तर्राष्ट्रिय सञ्चारमाध्यमका अनुसार प्रतिबन्धको विरोध गर्दै ४० हजार जनाभन्दा बढी बर्लिनका सडकमा उत्रिएका थिए । त्यस्तै अर्को स्थानमा करिब ३० हजार जना भेला भएका थिए । तर उक्त प्रदर्शन भने शान्तिपूर्ण रूपमा सम्पन्न भएको बीबीसीले उल्लेख गरेको छ । भाइरस नियन्त्रणका लागि लगाइएका प्रतिबन्धहरूले जर्मनीको संविधानमा सुनिश्चित गरिएका आधारभूत अधिकार र स्वतन्त्रताको उल्लंघन गरेको प्रदर्शनकारीहरूको भनाइ छ । उनीहरू त्यस्ता प्रतिबन्ध फिर्ता लिई आफूहरूलाई निर्बाध स्वतन्त्रता उपभोग गर्न दिनुपर्ने बताउँछन् । जर्मनी कोरोना भाइरस रोकथाम, नियन्त्रण, पहिचान र उपचारका उपायहरू निकै प्रभावकारी रूपमा लागू देशहरूमध्येमा पर्छ । भाइरसका कारण हुने मृत्युदर पनि जर्मनीमा निकै न्यून छ । भाइरसको संक्रमण फैलिएसँगै जर्मनीमा लगाइएको प्रतिबन्ध अप्रिल महिनामा केही खुकुलो पारिएको थियो । तर संक्रमितको संख्या केही बढेपछि पुनः प्रतिबन्धहरू कडा पारिएको हो । जर्मनीका १६ वटा राज्यले सार्वजनिक स्थानमा मास्क लगाउनुपर्ने नियम जारी गरेका छन् । उक्त नियम उल्लंघन गर्नेलाई कम्तीमा ५९ डलर जरिवाना गर्ने बताइएको छ । त्यसैगरी, सार्वजनिक कार्यक्रम गर्न लगाइएको प्रतिबन्ध यस वर्षको अन्त्यसम्मका लागि बढाइएको छ ।जर्मन चान्सलर एन्जेला मर्केलले जाडोयाममा संक्रमणको चुनौती बढ्न सक्ने बताएकी छन् । उनले प्रतिबन्धहरू कडा पार्दै त्यसलाई पालना गर्नुको कुनै विकल्प नरहेको बताइन् । हामी अझै लामो समयसम्म भाइरससँगै बाँच्नैपर्छ । यो अझै गम्भीर छ, मर्केलले भनिन् । विश्वव्यापी रूपमा फैलिएको कोरोना भाइरसको महामारीका कारण जर्मनीमा आइतबार साँझसम्म २ लाख ४२ हजार ८ सय ३५ जना संक्रमित भइसकेका छन् र ९ हजार २ सय ९७ जनाको मृत्यु भएको छ ।जर्मनीमा जस्तै युरोपका अन्य केही देशमा पनि विरोध प्रदर्शनहरू गरिएका छन् । बेलायत, फ्रान्स स्विट्जरल्यान्ड तथा अस्ट्रियाका विभिन्न सहरमा पनि भाइरस नियन्त्रण गर्न लगाइएका प्रतिबन्धको विरोधमा प्रदर्शनहरू भएका छन् ।"
"इन्डोनेसिया, फिनल्यान्ड र रुससँग हवाई सम्झौता हुने","नेपाल सरकारले तीनवटा देशमा हवाई सम्झौता गर्ने भएको छ । संस्कृति, पर्यटन तथा नागरिक उड्डयन मन्त्रालयमा आइतबार भएको मन्त्रालयको उच्चस्तरीय व्यवस्थापन समूहको बैठकले इन्डोनेसिया, फिनल्यान्ड र रुससँग हवाई सम्झौताको प्रक्रिया अघि बढाउने निर्णय गरेको हो । मन्त्रालयका अनुसार बैठकले मंगलबारदेखि हुन लागेको नियमित उडान गर्ने वायुसेवा कम्पनीलाई चर्को भाडा नलिन निर्देशन दिने भएको छ । कोभिड१९ को महामारी पूर्वनियमित अवस्थामा लिने हवाई भाडादरभन्दा बढी नलिन सबै वायुसेवा निगमहरूसँग समन्वय गर्ने, बैठकपछि जारी विज्ञप्तिमा भनिएको छ, नेपाल नागरिक उड्डयन प्राधिकरणमार्फत वायुसेवा कम्पनीहरूलाई सचेत गराउने निर्णय गरिएको छ ।त्यस्तै विदेशमा रहेका नेपालीलाई स्वदेश फिर्ता गर्नेलगायत विषयको अनुगमन र सहजीकरण गर्न पर्यटन मन्त्रालयका उपसचिव रामकृष्ण लामिछानेको संयोजकत्वमा चार सदस्यीय समिति गठन गरिएको छ । समितिका सदस्यमा पर्यटन विभागका निर्देशक सुरेन्द्र थापा, नेपाल नागरिक उड्डयन प्राधिकरणका प्रबन्धक हिराजन काफ्ले र नेपाल पर्यटन बोर्डका प्रबन्धक सुनील शर्मा छन् । समितिलाई हवाई उडान भाडादर, यात्रुहरूको परिवहनका विषयमा अनुगमन गर्न, होटलले प्रदान गर्ने मापदण्डका विषयमा स्थलगत अनुगमन गरी पृष्ठपोषण गर्न, होटल संघलगायत संघसंस्थाहरूसँग आवश्यक समन्वय गर्ने र स्वदेश फिर्ता प्रक्रियासँग जोडिएको गुनासो व्यवस्थापन गर्न कार्यादेश दिइएको छ ।संस्कृति, पर्यटन तथा नागरिक उड्ययन मन्त्री योगेश भट्टराईसमेतको उपस्थिति रहेको बैठकले हिमाल आरोहणका लागि खटाइने सम्पर्क अधिकृत र उद्धारलगायत विषयमा मापदण्ड र कार्यविधि बनाउने निर्णय पनि गरेको छ ।मन्त्री भट्टराईले मन्त्रालयको वार्षिक कार्ययोजनामा समावेश गरिएका योजनालाई तोकिएको समयमै सम्पन्न गर्न मातहतका कर्मचारीलाई निर्देशन दिएका थिए ।"
भारतमा एकै दिन ७८ हजार संक्रमित,नयाँदिल्ली (एजेन्सी) भारतमा कोरोना भाइरस (कोभिड१९) बाट संक्रमित हुनेको संख्या दैनिक वृद्धि हुँदै गइरहेको छ । भारतको स्वास्थ्य तथा परिवार कल्याण मन्त्रालयका अनुसार पछिल्लो २४ घण्टामा ७८ हजार ७ सय ६१ जनामा संक्रमण पुष्टि भएको छ । यो एकै दिन संक्रमित हुने हालसम्मकै ठूलो संख्या हो । योसँगै भारतमा कुल संक्रमितको संख्या ३५ लाख ४२ हजार ७ सय ३३ पुगेको छ ।
कतारमा संक्रमितबाट बच्न मोबाइल एप,"कतारमा घरबाहिर निस्किएको कोरोना भाइरस संक्रमितबारे जानकारी दिन मोबाइल एप प्रयोगमा ल्याइएको छ । ऐतेराज एप्स को प्रयोगले भाइरस नियन्त्रणमा ठूलो मद्दत पुगेको कतारको दाबी छ । कतार सरकारका अनुसार भाइरस संक्रमित व्यक्ति स्वस्थ मानिस नजिक आए सतर्क रहन सन्देश दिन्ने गर्छ । एप डाउनलोड गरी आफ्नो स्वास्थ्य अवस्थाबारे विवरण अद्यावधिक गरेपछि यस्तो सन्देश आउने गर्छ । कोरोना भाइरस समुदायमा फैलिन नदिन यस्तो एप बनाइएको सरकारको भनाइ छ । एप कार्यान्वयनमा आएसँगै कतार हरेक दिन संक्रमितको संख्या घट्दो छ । कतारमा आइतबार १ सय ६८ जनामा संक्रमण पुष्टि भएको थियो । कतारका लागि नेपाली राजदूत नारदनाथ भारद्वाजका अनुसार सबै आप्रवासी र नागरिकका लागि ऐतेराज एपको प्रयोग अनिवार्य गरिएको छ । यो एप डाउनलोड गरेपछि चारथरीको बारकोड आउँछ । स्वाब लिइएको व्यक्तिबारे जानकारी दिन खैरो, पोजिटिभ भए रातो, आइसोलेसनमा बसेको भए पहेँलो र नेगेटिभ देखिएको भए हरियो रङको बारकोड मोबाइलमा आउँछ, उनले भने, त्यसअनुसार आफूले व्यवहार हुन्छ । पोजिटिभ देखिएर ४३ दिनपछि निको भएका करिमबक्स मियाँले यो व्यवस्थाले आफूलाई मानसिक रूपमा दरिलो बनाएको बताए । यहाँ परिचयपत्र हेर्दैन । मोबाइलमा ऐतेराज छ कि छैन हेर्छ । हरेक व्यक्तिसँग अनिवार्य रूपमा ऐतेराज हुनैपर्छ, उनले भने, हरियो रङ हुनैपर्ने मान्यता विकास हुँदा निकै सहज भएको छ ।उनले यस्तै प्रविधिको प्रयोगले बिनालकडाउन कोरोनासँग जुध्न कतार सफल भएको वताए । जहाँ कोरोनाको संक्रमण ज्यादा देखियो । त्यो क्षेत्रलाई केही समय सिल गरेको छ । रेस्टुरेन्टबाट खाना लैजान पाइएको छ । निर्माण क्षेत्र एक दिन बन्द गरिएन, उनले भने । पछिल्लो समय भाइरसको संक्रमण नियन्त्रण उन्मुख भएसँगै कतारले भदौ १६ देखि सबै खालको जमघाट खोल्ने तयारी गरेको छ । उच्चस्तरीय संकट व्यवस्थापन समितिको पूर्वनिर्धारत तयारीअनुसार विवाह समारोह, मस्जिदमा प्रार्थना, व्यावसायिक भेला, सेमिनार, कर्न्सट, वसरेल सेवा, नयाँ शैक्षिक सत्र सुरु हुँदै छ । हरेक दिन पोजिटिभको संख्या घटिरहेको छ । उच्च तहमा संक्रमण फैलिएको थियो । त्यसको जालोलाई तोड्न सकियो, समितिले आइतबार जारी गरेको विज्ञप्तिमा उल्लेख छ । नेपाली जनसम्पक समिति, कतारका पूर्वसभापति विमल सुवेदीले कतारमा उकुसमुकुसको वातावरण सकिएको बताए । एक समय यस्तो आयो कि हरेक दिनै डरैडरमा बित्यो । के गर्ने, के नगर्ने भन्नेमा चिन्तित थियौं । रोजगारीको अवसर के हुन्छ भन्ने अनिश्चिय थियो, उनले भने, यी सबै चिन्ता दूर भयो । कतारले साँच्चिकै कोरोना नियन्त्रणमा आफूलाई अब्बल देखायो ।"
कर्णालीमा ७ हजार छोरीको बैंक खाता,"प्रदेश सरकारले कर्णालीमा ७ हजार २ सय ९९ छोरीका बैंक खाता खोलिदिएको छ । प्रदेश सरकारले गत वर्ष साउनयता जन्मिएका छोरीहरूको बैंक खाता खोलिदिएको हो । छोरी बैंक खाता कार्यक्रमका लागि गत वर्ष ३ करोड ८४ लाख रुपैयाँ विनियोजन गरिएको थियो । त्यसमध्ये २ करोड ६७ लाख रुपैयाँ खर्च भएको छ । सबैभन्दा धेरै दैलेखमा १ हजार ३ सय १७ र सबैभन्दा कम हुम्लामा ७३ जना छोरीहरूको बैंक खाता खोलिएको मन्त्रालयले जनाएको छ । सुर्खेतमा ७ सय २३, सल्यानमा १ हजार ७८, रुकुम पश्चिममा ८ सय ५२, जाजरकोटमा ८ सय ८२, डोल्पामा ५ सय ३७, जुम्लामा ५ सय ४४, कालीकोटमा ९ सय ८१ र मुगुमा ३ सय १२ जना छोरीको बैंक खाता खोलिएको हो । छोरीको खातामा प्रदेश सरकारले सुरुमै १ हजार बचत गरिदिने मन्त्रालयकी महिला विकास अधिकृत अनिता ज्ञवालीले जानकारी दिइन् । उनका अनुसार खातामा सरकारले हरेक महिना ५ सयका दरले छोरीको उमेर २० वर्ष नपुगेसम्म बचत गरिदिनेछ । कार्यक्रम प्रदेशका १० वटै जिल्लामा लागू गरिएको उनले बताइन् । खातावाला छोरीले २० वर्ष नपुग्दै विवाह गरे, माध्यमिक तहको अध्ययन पूरा नगरे र बीचमै पढाइ छाडे रकम नपाउने कार्यविधि बनाइएको छ । तर खातावाला छोरीको मृत्यु भए, गम्भीर प्रकृतिको अपांगता भए, अभिभावकको मृत्यु भई आर्थिक कठिनाइले गर्दा पढाइलाई निरन्तरता दिन नसक्ने अवस्था आएमा भने तोकिएको समयअघि नै रकम निकाल्न सक्ने व्यवस्था गरिएको मन्त्रालयले जनाएको छ ।कर्णालीमा प्रायः दुर्गम भेग भएकाले अभिभावकलाई जानकारी नहुँदा गत वर्ष कम खाता खोलिएको महिला विकास अधिकृत ज्ञवालीले बताइन् । स्थानीय तहले नै आफ्ना नागरिकलाई कार्यक्रमबारे जानकारी दिएर छोरीको भविष्य सुधार्न भूमिका निर्वाह गर्नुपर्छ, उनले भनिन्, कोरोना महामारीका कारण चालु आर्थिक वर्षमा जन्मिएका छोरीका खाता खोल्न समस्या भएको छ । कार्यक्रम सञ्चालन कार्यविधिअनुसार गत वर्ष साउन १ गते वा त्यसयता जन्मिएका छोरीहरूको सरकारले खाता खोलिदिएको हो । बैंक खाताका लागि बालिकाका अभिभावकले जन्मदर्ताको प्रतिलिपिसहित आफू बसिरहेको स्थानीय तहमा ४५ दिनभित्र निवेदन दिनुपर्ने कार्यविधि बनाइएको छ । कार्यविधिअनुसार अभिभावक नभए आश्रित संघसंस्था वा संरक्षकले छोरीको खाता खोलिदिनुपर्ने नियम छ । यो सुविधा एक दम्पतीबाट जन्मिएका बढीमा २ जना छोरीको हकमा मात्र उपलब्ध हुनेछ, ज्ञवालीले भनिन्, संरक्षकको जिम्मामा रहेका छोरीको हकमा भने संख्याको सीमा तोकिएको छैन । अभिभावक अनभिज्ञ एक महिनाअघि छोरीको बाबु बनेका हुम्लाको सर्केगाड गाउँपालिका१ जैरका धनलाल बुढालाई छोरी बैंक खाताबारे थाहा छैन । यसअघिका ३ वटै सन्तान छोरी रहेका उनको परिवारमा मुस्किलले बिहानबेलुकीको खर्च चल्छ । छोरा मोहले ४ छोरीका बाबु बनेका उनले शिक्षाभन्दा पनि लालनपालनमै समस्या भएको गुनासो गरे । आफू किसानी काम गर्छु, उनले भने, सामान्य परिवार छ, २ छोरीले त पढ्छन्, सबैलाई कसरी पढाउने होला भन्ने चिन्ताले सताइरहन्छ । आफू मात्र नभई आफ्नो छिमेकमा छोरीको अभिभावक बनेका कसैलाई पनि कार्यक्रमबारे थाहा नभएको उनले बताए । कालीकोटको शुभकालिका गाउँपालिका३, गाल्जेलाका हरिकला परियारको पनि छोरी जन्मिएको ७ महिना भयो । छोरीहरूको सुरक्षाका लागि सरकारले नै बैंकमा खाता खोलेर पैसा बचत गरिदिने कुराबाट उनी पनि अनभिज्ञ छिन् । अहिलेसम्म हामीलाई त थाहा नै थिएन, उनले भनिन्, छोरीका लागि यति राम्रो कार्यक्रम रैछ तर कसैले पनि खाता खोल्नुस् भनेर जानकारी दिएनन् । छोरी जन्मिएपछि बैंकमा खाता खोलेकाहरू भने प्रदेश सरकारले सुरु गरेको कार्यक्रम छोरीको सम्मान बढाउन प्रशंसनीय रहेको बताउँछन् । १३ वर्षमै पढाइ छाडेर १७ वर्षमा विवाह गरेकी जाजरकोटको भेरी नगरपालिकाकी विनिता शाहीले अब जन्मिने छोरीहरू भाग्यमानी हुने बताइन् । कार्यक्रमबारे गाउँगाउँमा थाहा दिने हो भने धेरै छोरीहरूको भविष्य उज्ज्वल हुन्छ, उनले भनिन्, स्थानीय सरकारले पनि यसबारे जनचेतना फैलाउन जरुरी छ ।"
होम डेलिभरी सेवा खुलाउने तयारी,"काठमाडौं जिल्ला प्रशासन कार्यालयले होम डेलिभरी सेवा सञ्चालन गर्न दिने तयारी थालेको छ । सेवा सञ्चालनको मापदण्ड बनाउन आइतबार समिति गठन गरिएको प्रमुख जिल्ला अधिकारी जनकराज दाहालले जानकारी दिए ।जिल्ला प्रशासन कार्यालयमा आइतबार बसेको सरोकारवालाको बैठकले काठमाडौंका सहायक प्रमुख जिल्ला अधिकारी जनकराज भट्टको संयोजकत्वमा मापदण्ड तयार पार्न समिति गठन गरेको हो । समितिमा वाणिज्य मन्त्रालय, स्वास्थ्य मन्त्रालय र नेपाल प्रहरीका प्रतिनिधि पनि रहेनछन् । निषेधाज्ञाको अवधिमा अनलाइन डेलिभरी सेवा दिन नपाइने भन्दै यस्तो सेवामा संलग्नलाई प्रहरीले बुधबार र बिहीबार पक्राउ गरेको थियो । प्रशासन र प्रहरीको यो कदमको सर्वत्र आलोचना भएपछि जिल्ला प्रशासन कार्यालय काठमाडौंले मापदण्ड बनाउन समिति गठन गरेको हो ।समितिलाई तत्काल अनलाइन डेलिभरीको मापदण्ड तयार गर्ने जिम्मा दिइएको प्रजिअ दाहालले जानकारी दिए । दीर्घकालसम्मका लागि सेवा सञ्चालनमा सहज होस् भनेर मापदण्ड तयार गर्न लागिएको हो, उनले भने, समितिले तत्कालै काम थाल्नेछ । जिल्ला प्रशासन कार्यालय काठमाडौंमा बसेको बैठकमा काठमाडौंका प्रमुख जनस्वास्थ्य प्रशासक बद्रीबहादुर खड्कासहित ईकमर्स सञ्चालक, नेपाल प्रहरी, नेपाली सेना, वाणिज्य मन्त्रालयका प्रतिनिधि सहभागी थिए । जिल्ला प्रशासन कार्यालयको बैठकमा सहभागी नेपाल ईकमर्स तथा अनलाइन डेलिभरी सेवा सञ्चालकहरूको साझा फोरमका संयोजक सागरदेव भट्टले आफूहरूले एकदुई दिनमै मापदण्ड तयार गर्न माग गरेको बताए । हामीले अत्यावश्यक सामानको डेलिभरीका लागि एकदुई दिनमै मापदण्ड तयार गर्न माग गरेका थियौं, उनले भने, सरकारी पक्षले भने १७ गतेको निषेधाज्ञासम्म पर्खिनुस् भन्नुभएको छ । अत्यावश्यक सामानको होम डेलिभरी तत्काल खुलाउन र रेस्टुरेन्टको टेक अवे पनि केही सातामै खुलाउन व्यवसायीले बैठकमा माग राखेको उनले बताए । सरकारी अधिकारीहरूलाई होम डेलिभरी गर्नेबित्तिकै कोभिड१९ को संक्रमण फैलिन्छ भन्ने भ्रम रहेछ, उनी भन्छन्, यो बुझाइको कमी हो । होम डेलिभरीमा जानेहरूले सुरक्षाका मापदण्ड अपनाएको र सामान दिँदा भौतिक दूरी कायम गर्ने गरेको उनको भनाइ छ । व्यक्तिहरू सम्पर्कमै नआएपछि कसरी संक्रमण फैलिन्छ ?, उनी प्रश्न गर्छन्, पसलमा गएर सामान किन्नुभन्दा होम डेलिभरी सुरक्षित छ ।होम डेलिभरीमा संलग्नलाई प्रहरीले पक्राउ गरेपछि उपत्यकामा यो सेवा ठप्प भएको छ । ईकमर्स सञ्चालकहरूले पनि निषेधाज्ञाभर डेलिभरी नगर्ने निर्णय गरेका छन् । उपत्यकामा अनलाइन डेलिभरीको सेवा दिइरहेका एक दर्जनभन्दा बढी कम्पनीका प्रतिनिधि र व्यवसाय सञ्चालकलाई प्रहरीले पक्राउ गरी डेलिभरी काम रोक्ने सर्तमा बिहीबार राति छाडेको थियो ।फुडमान्डुका संस्थापक मनोहर अधिकारी र यूजी केककी सहसंस्थापक निकिता आचार्यलाई पनि प्रहरीले कार्यालयबाट पक्राउ गरी अनलाइन डेलिभरी सेवा सञ्चालन नगर्ने सर्तसहित राति अबेर छाडेको थियो । फुडमान्डु, यूजी केकलगायत कम्पनीले लकडाउन र निषेधाज्ञाको अवधिमा तयारी खानेकुरासहित अन्य अत्यावश्यक खाद्यान्न घरघरमा पुर्याएर सेवा दिइरहेका थिए । प्रहरी हस्तक्षेपपछि व्यवसाय निरन्तर गर्न माग गर्दै काठमाडौंका प्रमुख जिल्ला अधिकारी दाहाललाई व्यवसायीले ज्ञापन बुझाएका थिए । नेपाल ईकमर्स तथा अनलाइन डेलिभरी सेवा सञ्चालकहरूको साझा फोरमका संयोजक सागरदेव भट्टसहितको टोलीले शुक्रबार अनलाइन डेलिभरी सेवा निरन्तर गर्न पाउनुपर्ने माग गर्दै प्रमुख जिल्ला अधिकारी दाहाललाई ज्ञापन बुझाएको थियो ।व्यवसायीले सुरक्षाको मापदण्ड पालना गरेर होम डेलिभरी गरिरहेको जानकारी प्रजिअ दाहाललाई गराएका थिए । तर जवाफमा प्रजिअ दाहालले होम डेलिभरीका कारण पनि कोभिड१९ को संक्रमण फैलिने तर्क गरेका थिए ।"
होम डेलिभरी सेवा खुलाउने तयारी,"काठमाडौं जिल्ला प्रशासन कार्यालयले होम डेलिभरी सेवा सञ्चालन गर्न दिने तयारी थालेको छ । सेवा सञ्चालनको मापदण्ड बनाउन आइतबार समिति गठन गरिएको प्रमुख जिल्ला अधिकारी जनकराज दाहालले जानकारी दिए ।जिल्ला प्रशासन कार्यालयमा आइतबार बसेको सरोकारवालाको बैठकले काठमाडौंका सहायक प्रमुख जिल्ला अधिकारी जनकराज भट्टको संयोजकत्वमा मापदण्ड तयार पार्न समिति गठन गरेको हो । समितिमा वाणिज्य मन्त्रालय, स्वास्थ्य मन्त्रालय र नेपाल प्रहरीका प्रतिनिधि पनि रहेनछन् । निषेधाज्ञाको अवधिमा अनलाइन डेलिभरी सेवा दिन नपाइने भन्दै यस्तो सेवामा संलग्नलाई प्रहरीले बुधबार र बिहीबार पक्राउ गरेको थियो । प्रशासन र प्रहरीको यो कदमको सर्वत्र आलोचना भएपछि जिल्ला प्रशासन कार्यालय काठमाडौंले मापदण्ड बनाउन समिति गठन गरेको हो ।समितिलाई तत्काल अनलाइन डेलिभरीको मापदण्ड तयार गर्ने जिम्मा दिइएको प्रजिअ दाहालले जानकारी दिए । दीर्घकालसम्मका लागि सेवा सञ्चालनमा सहज होस् भनेर मापदण्ड तयार गर्न लागिएको हो, उनले भने, समितिले तत्कालै काम थाल्नेछ । जिल्ला प्रशासन कार्यालय काठमाडौंमा बसेको बैठकमा काठमाडौंका प्रमुख जनस्वास्थ्य प्रशासक बद्रीबहादुर खड्कासहित ईकमर्स सञ्चालक, नेपाल प्रहरी, नेपाली सेना, वाणिज्य मन्त्रालयका प्रतिनिधि सहभागी थिए । जिल्ला प्रशासन कार्यालयको बैठकमा सहभागी नेपाल ईकमर्स तथा अनलाइन डेलिभरी सेवा सञ्चालकहरूको साझा फोरमका संयोजक सागरदेव भट्टले आफूहरूले एकदुई दिनमै मापदण्ड तयार गर्न माग गरेको बताए । हामीले अत्यावश्यक सामानको डेलिभरीका लागि एकदुई दिनमै मापदण्ड तयार गर्न माग गरेका थियौं, उनले भने, सरकारी पक्षले भने १७ गतेको निषेधाज्ञासम्म पर्खिनुस् भन्नुभएको छ । अत्यावश्यक सामानको होम डेलिभरी तत्काल खुलाउन र रेस्टुरेन्टको टेक अवे पनि केही सातामै खुलाउन व्यवसायीले बैठकमा माग राखेको उनले बताए । सरकारी अधिकारीहरूलाई होम डेलिभरी गर्नेबित्तिकै कोभिड१९ को संक्रमण फैलिन्छ भन्ने भ्रम रहेछ, उनी भन्छन्, यो बुझाइको कमी हो । होम डेलिभरीमा जानेहरूले सुरक्षाका मापदण्ड अपनाएको र सामान दिँदा भौतिक दूरी कायम गर्ने गरेको उनको भनाइ छ । व्यक्तिहरू सम्पर्कमै नआएपछि कसरी संक्रमण फैलिन्छ ?, उनी प्रश्न गर्छन्, पसलमा गएर सामान किन्नुभन्दा होम डेलिभरी सुरक्षित छ ।होम डेलिभरीमा संलग्नलाई प्रहरीले पक्राउ गरेपछि उपत्यकामा यो सेवा ठप्प भएको छ । ईकमर्स सञ्चालकहरूले पनि निषेधाज्ञाभर डेलिभरी नगर्ने निर्णय गरेका छन् । उपत्यकामा अनलाइन डेलिभरीको सेवा दिइरहेका एक दर्जनभन्दा बढी कम्पनीका प्रतिनिधि र व्यवसाय सञ्चालकलाई प्रहरीले पक्राउ गरी डेलिभरी काम रोक्ने सर्तमा बिहीबार राति छाडेको थियो ।फुडमान्डुका संस्थापक मनोहर अधिकारी र यूजी केककी सहसंस्थापक निकिता आचार्यलाई पनि प्रहरीले कार्यालयबाट पक्राउ गरी अनलाइन डेलिभरी सेवा सञ्चालन नगर्ने सर्तसहित राति अबेर छाडेको थियो । फुडमान्डु, यूजी केकलगायत कम्पनीले लकडाउन र निषेधाज्ञाको अवधिमा तयारी खानेकुरासहित अन्य अत्यावश्यक खाद्यान्न घरघरमा पुर्याएर सेवा दिइरहेका थिए । प्रहरी हस्तक्षेपपछि व्यवसाय निरन्तर गर्न माग गर्दै काठमाडौंका प्रमुख जिल्ला अधिकारी दाहाललाई व्यवसायीले ज्ञापन बुझाएका थिए । नेपाल ईकमर्स तथा अनलाइन डेलिभरी सेवा सञ्चालकहरूको साझा फोरमका संयोजक सागरदेव भट्टसहितको टोलीले शुक्रबार अनलाइन डेलिभरी सेवा निरन्तर गर्न पाउनुपर्ने माग गर्दै प्रमुख जिल्ला अधिकारी दाहाललाई ज्ञापन बुझाएको थियो ।व्यवसायीले सुरक्षाको मापदण्ड पालना गरेर होम डेलिभरी गरिरहेको जानकारी प्रजिअ दाहाललाई गराएका थिए । तर जवाफमा प्रजिअ दाहालले होम डेलिभरीका कारण पनि कोभिड१९ को संक्रमण फैलिने तर्क गरेका थिए ।"
एटीएमबाट मासिक ४ लाखभन्दा बढी निकाल्न नपाइने,"ग्राहकले एटीएम कार्डबाट मासिक ४ लाख रुपैयाँभन्दा बढी रकम निकाल्न नपाउने भएका छन् । राष्ट्र बैंक भुक्तानी प्रणाली विभागले सार्वजनिक गरेको गत आर्थिक वर्षको एकीकृत निर्देशनमा यस्तो व्यवस्था गरिएको हो । यसअघि एटीएमबाट हुने प्रतिपटक र दैनिक कारोबारका लागि मात्र सीमा तोकिएको थियो । अहिले मासिक कारोबारको सीमा पनि तोकिएको हो । एटीएमबाट धेरै रकम बाहिरिएको सूचनाका आधारमा मासिक सीमा तोकिएको राष्ट्र बैंक स्रोतले जनाएको छ । यसअघि एटीएम कारोबारमा प्रतिपटक बढीमा २५ हजार र दैनिक एक लाख रुपैयाँसम्म मात्र झिक्न पाइन्थ्यो । उक्त व्यवस्थासँगै राष्ट्र बैंकले मासिक ४ लाख रुपैयाँभन्दा बढी निकाल्न नपाइने व्यवस्था थपेको हो । कोभिड१९ को जोखिम उच्च रहेको भन्दै बैंक तथा वित्तीय संस्थामा भीड नगर्न राष्ट्र बैंकले निर्देशन दिएको छ । यही कारण गत चैतमा राष्ट्रव्यापी रूपमा लकडाउन गर्दा बैंक तथा वित्तीय संस्थाले अन्तरबैंक एटीएम कारोबार निःशुल्क गरेका थिए । यसको उद्देश्य नगद झिक्नकै लागि ग्राहक बैंकसम्म पुग्नु नपरोस्, जुनसुकै एटीएमबाट पनि पैसा निकाल्दा शुल्क नलागोस् भन्ने थियो । यही कारण पछिल्लो ५ महिनामा एटीएम कारोबार उल्लेख्य बढेको छ । यही समयमा राष्ट्र बैंकले एटीएमको मासिक कारोबारमा सीमा तोकेको हो । एटीएम कारोबार बढिरहेको समयमा फेरि किन अंकुश लगाउनुपर्यो ? राष्ट्र बैंक भुक्तानी प्रणाली विभाग प्रमुख भुवन कँडेल भन्छन्, सर्वसाधारणलाई एटीएममार्फत मासिक ४ लाख रुपैयाँ भए पुग्छ भन्ने हाम्रो बुझाइ हो । एटीएम ठूला कारोबारका लागि होइन । त्यसभन्दा ठूला कारोबारका लागि मोबाइल, इन्टरनेट बैंकिङ, कनेक्ट आईपीएस, आरटीजीएसलगायत अन्य विभिन्न विकल्प रहेको उनले बताए । एटीएमबाट धेरै रकम निकाल्न दिनु भनेको नगद कारोबारलाई प्रोत्साहन गर्नु हो, कँडेलले भने, जुन राज्य र राष्ट्र बैंकको नगदरहित कारोबारलाई प्रोत्साहन गर्ने नीतिविपरीत हो । डिजिटल बैंकिङलाई प्रोत्साहन गर्ने राष्ट्र बैंकको नीति भएकाले पनि एटीएममा मासिक कारोबार सीमा तोकिएको उनले दाबी गरे । हरेक दिनजसो धेरै कारोबार गर्नुपर्ने व्यक्ति, उद्योगी तथा व्यवसायीले भुक्तानीका लागि अन्य डिजिटल माध्यम रोज्नुपर्यो, उनले भने, एटीएमलाई ठूलो कारोबारको माध्यम बनाउन भएन ।कोभिड१९ को जोखिम बढिरहेको समयमा भीड नहोस् भन्न एटीएमको कारोबारमा सीमा तोक्नु उपयुक्त नभए पनि डिजिटल बैंकिङ प्रोत्साहनका लागि सही निर्णय भएको बैंकर्स संघका अध्यक्ष भुवन दाहालले बताए । यो निर्देशनबारे पूर्ण रूपमा बुझ्न र साथीहरूसँग छलफल गर्न पाएको छैन, उनले भने, तर, डिजिटल बैंकिङ कारोबार प्रोत्साहनका लागि गरिएको हो भने राम्रो हो । हाल डिजिटल बैंकिङमार्फत कम शुल्कमा पनि सजिलै ठूला कारोबार गर्न सकिने भएकाले एटीएमको कारोबारमा सीमा तोक्दैमा समस्या नहुने उनको भनाइ छ ।एउटा बैंकले जारी गरेको एटीएम कार्डले अर्को बैंकको एटीएम मेसिनबाट पैसा निकाल्दा ग्राहकबाट शुल्क लिन नपाइने निर्देशन कायमै रहेको पनि राष्ट्र बैंकले जनाएको छ । एउटा बैंक तथा वित्तीय संस्थाले जारी गरेका एटीएम कार्ड स्वदेशभित्रै अर्को बैंक तथा वित्तीय संस्थाको एटीएममा प्रयोग गर्दा कार्ड प्रयोगकर्तासँग कुनै शुल्क लिन पाइने छैन, राष्ट्र बैंकले जारी गरेको एकीकृत निर्देशनमा भनिएको छ ।यो नयाँ व्यवस्था भने होइन । कोभिड१९ को जोखिमबाट बच्न गत चैतमा सरकारले लकडाउन गरेपछि बैंक तथा वित्तीय संस्थाले अन्तरबैंक एटीएम कारोबार निःशुल्क गरेका थिए । सरकारले लकडाउन खुकुलो बनाएको भन्दै गत साउनदेखि बैंक तथा वित्तीय संस्थाले उक्त कारोबारमा शुल्क लिन थालेका थिए । तर साउन २ गते सार्वजनिक चालु आर्थिक वर्षको मौद्रिक नीतिमा राष्ट्र बैंकले कोभिड१९ को असर रहँदासम्म अन्तरबैंक एटीएम कारोबारमा शुल्क लिन नपाइने व्यवस्था ल्यायो । बैंक तथा वित्तीय संस्थाका एटीएमको कारोबारबीच अन्तरआबद्धता हुने व्यवस्था गरिनेछ, मौद्रिक नीतिमा भनिएको छ, कोभिड१९ को असर रहेसम्मका लागि एक संस्थाको एटीएम कार्ड अर्को संस्थाको एटीएममा प्रयोग गरे शुल्क नलाग्ने व्यवस्था मिलाइनेछ ।त्यसपछि राष्ट्र बैंकले सूचना जारी गरी अन्तरबैंक एटीएम कारोबारमा शुल्क लिन नपाइने व्यवस्था गर्यो । अहिले त्यही व्यवस्थालाई एकीकृत निर्देशिकामा समावेश गरेको हो । अर्को सूचना जारी नहुँदासम्म बैंक तथा वित्तीय संस्थाले अन्तरबैंक एटीएम कारोबारमा शुल्क लिन पाउँदैनन्, राष्ट्र बैंक भुक्तानी प्रणाली विभाग प्रमुख कँडेलले भने । बैंक तथा वित्तीय संस्थाले ग्राहकबाट लिने अन्य विद्युतीय कारोबारमा पनि धेरै शुल्क लिएको गुनासो प्राप्त भएकाले ती शुल्कबारे पनि राष्ट्र बैंकले सूक्ष्म रूपमा नियालिरहेको उनले बताए । लकडाउन अवधिमा एटीएममार्फतको कारोबार उल्लेख्य बढेको छ । गत वैशाखमा एटीएममार्फत २७ अर्ब ८४ करोड रुपैयाँ कारोबार भएको थियो । असारमा यो बढेर ५४ अर्ब ७६ करोड रुपैयाँ पुगेको छ । सो अवधिमा एटीएम कारोबार संख्या पनि बढेको छ । ०७७ वैशाखमा एटीएममार्फत ३४ लाख ८८ हजार वटा कारोबार भएको थियो । गत असारमा यो संख्या बढेर ६३ लाख पुगेको राष्ट्र बैंकको तथ्यांक छ ।"
"कोरोना लागे बाँचिएला, खानै नपाए कसरी बाँच्ने ?","लकडाउन भएपछि पोखरा३३ बागमाराका शिक्षक कमल पौडेलले आफ्नो खेतको बाँझो फोरे । विद्यालय बन्द भएकाले फुर्सदिलो समय खनजोतमा उपयोग गरे । १५ रोपनीमा धान रोपे । रोप्ने बेला मल (डीएपी) को जसोतसो जोहो गरे । धान राम्रै भएर हुर्किएको थियो । चिनी मल (युरिया) हाल्ने बेलामा पाएनन् । यो महिनाको सुरुमै हाल्नुपर्ने हो, उनले भने, बेला टर्दा धान पहेंलो हुँदै गयो ।युरिया मल आएको थाहा पाएर आइतबार उनी पोखरा२७ को अर्घौ कृषि सहकारी आइपुगे । बागमाराका ७ कृषक उनीसँगै आए । रासायनिक मल बिक्री डिपोमा उनी आइपुग्दा एक सय जनाभन्दा बढी किसान मल लिने लाइनमा उभिएका थिए । न सामाजिक दूरी कायम थियो, न सबैले मास्क नै लगाएका थिए । मल बिक्री गर्ने ठाउँमा सेनिटाइजरको समेत व्यवस्था थिएन । १० किलो युरिया मल लिन कोरोनाको परवाह नगरेको पौडेलले बताए । कोरोना लागे बरु बच्ने सम्भावना हुन्छ, खानै नपाए कसरी बाँच्ने, उनले भने, उत्पादनै भएन भने खान पाउने ग्यारेन्टी हुन्न । गाँसको कुरा ठूलो भयो । पहिलेका वर्षमा मल बिक्री गर्ने बागमाराकै साना किसान सहकारीले यसपल्ट नगरेकोले अर्घौसम्म आउनुपरेको उनले सुनाए ।पोखरा२७ अर्चलेका कृषक बलबहादुर विकले दिपाङ फाँट र अर्घौबेंसी फाँटमा ७ रोपनीमा धान खेती गरेका छन् । उनलाई ५० किलो युरिया मल आवश्यक पर्छ । एकोहोरो गोडेर युरिया हाल्ने बेलामा मल नै पाएका छैनन् । लामो लाइन बसेर १० किलोमात्रै मल पाइने उनले बताए । धान बिग्रिसक्यो, भीडमा बसेर जति पाइन्छ त्यति मल लिनुपर्ने बाध्यता छ, उनले भने, समयमा नहाले धान आउँदैन । मलको लाइनमा भेटिएकी पोखरा२७ जरुवाकै शर्मिला गुरुङले रासायनिक मल नपाएकैले धान दोहोरो गोड्न ढिला भइसकेको गुनासो गरिन् । कृषि सामग्री कम्पनी लिमिटेड र साल्ट ट्रेडिङ कर्पोरेसनको पोखरा कार्यालयले रासायनिक मल भित्र्याउँछन् । कृषि सहकारीमार्फत ती मल किसानसम्म बिक्रीवितरण हुन्छ । कृषि सामग्री कम्पनी लिमिटेडले चैतदेखि असारसम्म ७ सय टन युरिया र ५ सय टन डीएपी मल कास्कीमा बिक्री गरेको छ । डीएपी प्रशस्त भए पनि युरियाको अभाव भएको कार्यालयका निमित्त प्रमुख मुरलीमोहन रेग्मीले बताए । साल्ट ट्रेडिङ पोखरा कार्यालयले कास्की, तनहुँ, स्याङ्जा, लमजुङ र मनाङमा वितरण गर्छ । अनुदानमा आउने युरिया, डीएपी, पोटासबाहेक बिनाअनुदानको एमोनियम सल्फेट र सिंगल सुपर फोस्फेट पनि साल्ट ट्रेडिङले बिक्री गर्छ । यी सबै मल तेस्रो मुलुकबाट भारत हुँदै भित्रिन्छन् ।साल्ट ट्रेडिङको पोखरा कार्यालयले आइतबार तनहुँ र कास्कीमा ८४ टनमात्रै युरिया मल वितरण गर्यो । साल्ट ट्रेडिङले देशभर वितरण गर्न ३३ हजार टन युरिया भित्र्याइरहेकोमध्ये उक्त परिमाणमा पोखरा आएको कार्यालय प्रमुख सुरेश राजभण्डारीले बताए । कोरोनाकै कारण समयमा मल नआएको उनको भनाइ छ । उनका अनुसार साल्ट ट्रेडिङले चैतयता ५ सय ४७ टन युरिया, ३ सय २४ टन डीएपी, ११५ टन पोटास, ४ सय ३८ टन एमोनियम सल्फेट र २ सय २ टन सिंगल सुपर फोस्फेट बिक्री गरेको छ । केही साताअघि युरियाको चरम अभाव भएको अवस्थामा किसानले त्यसको सट्टा एमोनियम सल्फेट पनि प्रयोग गरेको उनले बताए ।समयमै मल नहाल्ने हो भने भनेजस्तो धान उत्पादन नहुने पोखरा महानगरका कृषि महाशाखा प्रमुख मनहर कडरियाको भनाइ छ । युरियामा हुने नाइट्रोजनले धानलाई हरियो बनाउँछ, हरियो भए मात्रै बाला लाग्छ, उनले भने, चाहिने बेला मल नहाल्ने हो भने बोट पहेंलो हुन्छ । पसाउन गाह्रो मान्छ ।"
नेप्सेको कारोबार प्रणालीमा समस्या,काठमाडौं (कास) नेप्सेको कारोबार प्रणाली (टीएमएस) मा समस्या देखिएको छ । यही कारण आइतबार लगानीकर्ताले निर्धारित समयमा सेयर कारोबार गर्न पाएनन् । समस्या समाधान हुँदा निर्धारित समय सकिएको थियो । तर नेप्सेले कारोबारका लागि २ घण्टा समय थप गरिदियो । थपिएको समयमा भने लगानीकर्ताले कारोबार गर्न पाएका थिए । नेप्सेको कारोबार प्रणालीमा समस्या आउनु नयाँ होइन । पटकपटक विभिन्न समस्या आउने गरेका छन् । ०७५ कात्तिक २० देखि नेप्सेले पूर्ण स्वचालित विद्युतीय कारोबार सुरु गरेयता सिस्टममा समस्या आएकै कारण पटकपटक कारोबार अवरुद्ध हुँदै आएको छ । आइतबार पनि सोही अवस्था दोहोरिएको धितोपत्र ब्रोकरले बताएका छन् । नेप्सेले भने ब्रोकरको कारोबार व्यवस्थापन प्रणालीमा समस्या भएकाले सिस्टम प्रभावित भएको दाबी गरेको छ । आइतबार बजार खुलेको १५ मिनेटभित्रै कारोबार प्रणालीमा समस्या देखिएको थियो । जसका कारण ब्रोकरमार्फत आएको कुनै पनि अर्डर सिस्टममा प्लेसमेन्ट हुन पाएन । निर्धारित कारोबार अवधि सकिएपछि नेप्सेले ३ः१५ देखि ५ः१५ बजेसम्मका लागि बजार खुला गरेको थियो । आइतबार सेयर बजारमा १ अर्ब ६१ करोड रुपैयाँ बराबरको सेयर कारोबार भएको छ । कारोबार प्रणालीमा समस्या आए पनि निर्धारित समयमा कारोबार हुन पाएको थिएन । यही कारण नेप्सेले तीन बजेपछि मात्र २ घण्टाका लागि कारोबार समय थपेको थियो । सोही अवधिमा करिब साढे १ अर्ब रुपैयाँ बराबरको सेयर कारोबार भएको हो । प्रविधि समस्या देखिए पनि आइतबारको कारोबारमा नेप्से ४६४ अंकले बढेको छ । यो वृद्धिले नेप्से १ हजार ४ सय ६२६७ अंकमा उक्लिएको छ ।
निषेधाज्ञामा पनि उद्योग सञ्चालन,"निषेधाज्ञाको अवधिमा पनि बुटवल औद्योगिक क्षेत्रभित्रका उद्योग सञ्चालन भइरहेका छन् । स्थानीय प्रशासनले सुरक्षा मापदण्ड अपनाएर उद्योग सञ्चालन अनुमति दिएको छ । केहीले औद्योगिक क्षेत्रभित्रै मजदुर व्यवस्थापन गरेका छन् । ठाउँ नहुनेले सुरक्षित आउजाउ मिलाएको औद्योगिक क्षेत्र उद्योग संघका अध्यक्ष हीरामणि भट्टराईले बताए । लकडाउनले थलिएका उद्योग चलेपछि केही राहत महसुस भएको छ, उनले भने, जति मजदुर फर्केका छन्, उनीहरूबाट चलेका छन् । औद्योगिक क्षेत्रभित्रको कोहिनुर मेटल उद्योगमा लकडाउनअघि दुई सय मजदुर थिए । लकडाउन खुलेसँगै स्वदेशी मजदुर फर्के । घर नगएका सात मजदुरले पनि काम थाले । अहिले १ सय ७० जनाले दैनिक काम गरिरहेका छन् । उद्योगमा हेल्मेट, लेगगार्ड, एयरकुलरलगायत सामान उत्पादन हुन्छन् । झन्डै ८० प्रतिशत उत्पादन भएको सञ्चालक रामप्रसाद बस्यालले बताए । सबै मजदुर बुटवल आसपासमा छन् । उनीहरूको बसोबास सुरक्षित छ, उनले भने, निषेधाज्ञा भए पनि मजदुरलाई सुरक्षित किसिमले ल्याउने, लैजाने र काममा लगाउने गरिएको छ ।उद्योग क्षेत्रभित्रका साना तथा मझौला उद्योगमा सबैजसो मजदुर आएका छन् । मजदुर हुने उद्योगले पनि उत्पादन घटाएका छन् । तीन सिफ्टमा चल्ने उद्योग दुई सिफ्टमा चलेका छन् । तत्काल सामान निर्यात गर्न नसकिने डरमा उत्पादन घटाएको रूपन्देही उद्योग संघका व्यवस्थापक यादव भट्टराईले बताए । उद्योगहरूलाई निःसंकोच चलाउने वातावरण बनाउन बेलाबेलामा औद्योगिक क्षेत्रभित्रका मजदुरको कोरोना नमुना परीक्षण गर्न माग गरेको उनको भनाइ छ । यहाँ ६५ उद्योग छन् । लकडाउनअघिको तुलनामा झन्डै ६० देखि ७० प्रतिशत उत्पादन घटनाएका छन् । लकडाउनअघि औद्योगिक क्षेत्रभित्र ३ हजार २ सय मजदुर कार्यरत थिए । त्यसमध्ये करिब ५ सय भारतीय मजदुर थिए । बन्दमा भारत गएका मजदुर फर्केका छैनन् । स्वदेशभित्रै पनि अति प्रभावित जिल्लाका मजदुर आएका छैनन् । यसर्थ त्यसयता करिब १ हजार ७ सय मजदुरले काम चलाएका छन् । उनीहरूमध्ये करिब ५ सय मजदुर औद्योगिक क्षेत्रभित्रै बस्छन् । बाहिर बस्ने धेरै मजदुर बुटवल उपमहानगरपालिका, देवदह र तिलोत्तमा नगरपालिकाका छन् । उनीहरू सुरक्षित किसिमले आउजाउ गर्छन् । कार्ड देखाएपछि स्थानीय प्रशासनले आउजाउ गर्न दिएको छ । औद्योगिक क्षेत्रभित्र पस्दा साबुन पानीले अनिवार्य हातमुख धुने नियम बनाइएको छ, औद्योगिक क्षेत्र व्यवस्थापन कार्यालय प्रमुख निमेश अधिकारीले भने, काममा खट्दा पनि मास्क र ग्लोब अनिवार्य छ । हरेक उद्योगलाई कामदार आउनु र जानुअघि ज्वरो नाप्न र बाहिरी जिल्लाबाट आएका मजदुरलाई १० दिन क्वारेन्टाइनमा राखेर मात्रै काममा लगाउन निर्देश गरेको उनले जनाए ।"
लिच्छविकालीन मन्दिर पुनर्निर्माण सकियो,"नुवाकोट (कास) भूकम्पले गएको ५ वर्ष ५ महिनापछि क्षतिग्रस्त विदुर नगरपालिका२ स्थित पुरानो सदरमुकाम डाँडामा रहेको लिच्छविकालीन भैरवी मन्दिर पुनर्निर्माण सकिएको छ । धामी हरिमानसिं डंगोलले सोमबार विधिपूर्वक मन्दिरको मुख्य गजुर राख्न लगाए । भूकम्पले पूर्वी मोहडा भत्किएर मन्दिरमा क्षति पुर्याएको थियो । क्षतिग्रस्त मन्दिर ०७३ सालबाट पुरातत्त्व विभागले पुनर्निर्माण थालेको थियो । नुवाकोटको ठूलो शक्तिपीठका रूपमा भैरवीलाई पुजिन्छ । मन्दिर पुनर्निर्माण गर्न निर्माण पक्षले भक्तपुरदेखि कालिगड झिकाएर टुँडाल, काष्ठकलाका मूर्ति र छाना छाउन लगाएका थिए । मन्दिर प्यागोडा शैलीको छ । मन्दिरको माथिल्लो छाना सुनको जलपयुक्त छ । जलप लगाउन मात्र १ किलो ३० तोला सुन लागेको पुरातत्त्व मातहतको स्मारक संरक्षण तथा दरबार हेरचाह कार्यालयका प्रमुख अर्जुन फुयाँलले जानकारी दिए । गजुरबाहेक छानोमा सुनको जलप हालिएको छ । काम लाग्ने जति राखेर नयाँ छानो हालिएको छ, उनले भने । मन्दिरका टुँडाल र मूर्ति पनि मक्किएकाबाहेक अरू नयाँ निर्माण गरेर राखिएको छ । तल्लो छानो झिँगटीले छाइएको छ । समयमा मन्दिर पुनर्निर्माण नभएपछि पटकपटक म्याद थप्दै काम अगाडि बढाइएको थियो । मन्दिर परिसरभित्र छाप्ने साना काम इँटा छाप्न चार दिन लाग्ला, उनले भने । मन्दिर पुनर्निर्माण गर्न ४ करोड ६३ लाख रुपैयाँ लागत लागेको उनको भनाइ छ । पुरानो डिजाइनअनुसार नै मन्दिर पुनर्निर्माण गरिएको पुरातत्त्व विभागले जनाएको छ । यो मन्दिर जगज्योति मल्लले आफ्नो शासनकालमा पुनर्निर्माण गराएको इतिहासमा उल्लेख छ ।"
अनलाइन व्यापारलाई प्रोत्साहन गरौं,"काठमाडौं (कास) नेपाल युवा उद्यमी मञ्च (एनवाईईएफ) ले सरकारले अनलाइनबाट गरिने व्यापारलाई प्रोत्साहन गरिनुपर्नेमा जोड दिएको छ । कोभिड१९ को महामारीका समयमा विद्युतीय माध्यमबाट घरबाट खरिद गर्न सकिने अनलाइन कारोबारहरूलाई सरकारले बन्द नगराई सञ्चालन गर्न दिनुपर्ने मञ्चले बताएको छ । केही युवा उद्यमीले आफ्नो आधुनिक ज्ञान र सीपलाई सदुपयोग गर्दै सानो पुँजीबाट उद्यमशीलताको विकास गरी अनलाइन व्यापारको प्रयास गरेका छन्, मञ्चले जारी गरेको विज्ञप्तिमा भनिएको छ, यसले रोजगारसँगै नेपाली श्रम बाहिर जानसमेत रोक्न सहयोग पुर्याउने देखिन्छ ।"
महिला सहयात्राले दियो १७५ प्रतिशत लाभांश,"काठमाडौं (कास) महिला सहयात्रा लघुवित्त वित्तीय संस्था लिमिटेडले १७५ प्रतिशत लाभांश वितरण गर्ने जनाएको छ । चित्लाङ, मकवानपुरमा केन्द्रीय कार्यालय रहेको संस्थाको सातौं वार्षिक साधारणसभाले शनिबार ७५ प्रतिशत नगद लाभांश र १० प्रतिशत बोनस सेयरसहित १७५ प्रतिशत लाभांश वितरण गर्ने निर्णय गरेको हो । संस्थाका अध्यक्ष अमृतचरण श्रेष्ठले वार्षिक प्रतिवेदन प्रस्तुत गर्दै ०७५७६ को मुनाफाबाट लाभांश वितरण गर्ने निर्णय पारित गरेको जनाए ।"
रिलायन्सको सेयर निष्कासन बाँडफाँट सम्पन्न,काठमाडौं (कास) रिलायन्स लाइफ इन्स्योरेन्स लिमिटेडको प्रारम्भिक सेयर निष्कासनको बाँडफाँट सम्पन्न गरेको छ । कम्पनीले भदौ ४ देखि ८ गतेसम्म सर्वसाधारणमा जारी गरेको १ सय रुपैयाँ अंकित दरका ५६ लाख ७० हजार कित्ता सेयरको बाँडफाँट सानिमा क्यापिटलमा सम्पन्न गरेको जनाएको छ । कम्पनीले ५ लाख ६७ हजार आवेदकलाई १० कित्ता सेयर बाँडफाँट गरी निष्कासित ६३ लाख कित्ता सेयरमा ५ लाख ६७ हजार २ सय ४३ सेयरधनी कायम भएको बताएको छ ।
"विरोध, महामारी र आँधीको मार","मार्टिना नभ्रातिलोभा, पूर्वटेनिस हस्तीयसपल्टको यूएस ओपनको महत्त्व पक्कै पनि कम हुने छैन । यसपल्टको विजेतालाई मैले फरक दृष्टिकोणले हेर्न पनि छैन । विजेतामुनि एस्ट्रिक हाल्नु आवश्यक छैन । सबैलाई थाहा छ, यसपल्टको प्रतियोगिता फरक छ । तर सबैले सामना गरेको स्थिति एउटै हो । खाली प्रश्न भनेको के हो भने यो स्थितिलाई कसले कसरी लिन्छ । जसले यो प्रतियोगिता जित्नेछ, उसलाई उपाधिसम्मको यात्रामा केही सजिलो पक्कै हुनेछ । विशेषतः महिलातर्फका विजेताले केही सहज अनुभव गर्नेछ । तर सन् १९७३ को विम्बल्डन विजेतालाई हामी फरक नजरले हेर्ने काम गर्दैनौं, भलै त्यो प्रतियोगिता धेरै खेलाडीले बहिष्कार गरेका थिए । त्यो वर्षको अस्ट्रेलियन ओपन पनि धेरै खेलाडीले खेलेनन् ।सन् २०१३ मा मारियन बार्टोलीले विम्बल्डनमा उपाधि जित्दा शीर्ष वरीयताका खेलाडीमध्ये १७ औं क्रमसम्म कसैविरुद्ध पनि खेल्नुपरेन । तर प्रतियोगिता त्यसरी नै अगाडि बढेको थियो, त्यसैले हामी कसैले उसले जितेको उपाधिलाई कमजोर मान्दैनौं । प्रतियोगितामा सबै पुराना विजेताले खेलेको भए पनि सम्भाविता विजेतामध्ये कसैको सामना गर्नु नपर्ने हुनसक्छ ।(रोटयर्सलाई दिएको अन्तर्वार्ताका आधारमा)"
आर्टेटाले आर्सनललाई बनाए धारिलो,"वेम्बलीमा जित्नुको मज्जा के छ मिखेल आर्टेटाले बुझिसकेका छन् । आर्टेटाले आर्सनल आएयता यो इंग्लिस प्रिमियर लिग क्लबलाई अझ धारिलो बनाएका छन् । यसको पछिल्लो सिकार बनेको छ लिभरपुल । यसैक्रममा आर्सनल गए राति कम्युनिटी सिल्ड जित्न सफल रह्यो । इमिरेट्सको जिम्मेवारी सम्हालेको एक वर्ष भएको छैन, आर्सनलकै पूर्वखेलाडी रहेका आर्टेटाले स्पष्ट नतिजा दिन लागेका छन् । उनले सुरुमा एफए कप, अहिले त्यही कम्युनिटी सिल्ड जिताए ।प्रशिक्षकका रूपमा आर्टेटाले जे जस्तो सफलता यति छिटो समयमा हात पारेका छन्, त्यसमा उनका मेन्टर पेप ग्वार्डिओला पनि खुसी नै होलान् । ग्वार्डिओलाको सिटीलाई पन्छाएर नै त हो, आर्सनलले एफए कपको फाइनल यात्रा तय गरेको । यस्तोमा धेरैले भन्न थालेका छन्, यो पक्कै सुरुआत नै हो तर आर्टेटाको नेतृत्वमा आर्सनलमा पुनर्जागरण सुरु भएको छ । आर्सनलले त्यस्तो खेल जित्न थालेको छ, जसमा टिमलाई वास्तवमै जित आवश्यक थियो ।त्यसो त कम्युनिटी सिल्ड जितको खासै धेरै अर्थ हुन्न । त्यसमाथि लिभरपुलमाथि प्राप्त जित टाइब्रेकरमा थियो । तर प्रत्येक उपाधिको केही न केही अर्थ हुन्छ । सबैभन्दा ठूलो तथ्य त के भने यस्ता सफलताले टिममा हौसला बढाउने गर्छ । अझ प्रतिद्वन्द्वी ठूला टिम हुनुपर्छ, त्यस्ता टिमविरुद्ध प्राप्त जित अझ स्वादिलो हुन्छ । आर्सनलका लागि अहिले सबैभन्दा ठूलो चुनौती भनेकै यो उत्तरी लन्डन क्लबलाई प्रिमियर लिग उपाधिको फेरि दाबेदार बनाउनु हो ।आर्सनल समर्थक चाहन्छन्, ग्वार्डिओलाले जसरी सिटीको टिम बनाएका छन्, आर्टेटाले आर्सनलको त्यत्तिकै टिम बनाओस् । सिटीमा ग्वार्डिओलाकै सहयोगीका रूपमा आर्टेटाले साढे तीन वर्ष बिताए । फेरि उनी आर्सनलका पक्का पक्की खेलाडी पनि रहिसकेका छन् । आर्सन वेंगर प्रशिक्षक छँदा उनले पाँच वर्ष खेलाडीका रूपमा आर्सनलमा बिताएका थिए । सन् २०१६ मा उनले खेल्न छाडे र सिधै इतिहाद लागे । प्रशिक्षणको आनीबानी सिक्न ।वेंगर र ग्वार्डिओला जत्तिका प्रशिक्षकमुनि रहेर फरक भूमिका निभाए पनि आर्टेटाको तरिका भने फरक देखिएको छ । सायद उनी कसैको छायामा बस्न चाहँदैनन् । एक प्रकारले उनले अहिलेसम्म तय गरेको यात्रा अर्को पुराना अनुभवी प्रशिक्षक डेविड मोयेससँग मिल्दोजुल्दो छ, आक्रमण डिफेन्सबाटै सुरु गर्ने । यो रणनीतिमा आर्सनल धेरै हदसम्म सफल पनि साबित भएको छ । आर्टेटाले छनक दिएका छन्, जतिबेला टिम वास्तवमै मजबुत हुन्छ, त्यतिबेला अलग शैली विकास गरौंला ।आर्टेटाको आर्सनल टिमको प्रमुख अस्त्र पिएरे एमरिक अबामेयाङ नै रहेका छन् । फेरि यी गाबोनका खेलाडी प्राकृतिक रूपमै गोल गर्न सिपालु खेलाडी हुन् । उनी कत्तिको खेलाडी हुन्, लिभरपुलविरुद्ध गरेको गोलले प्रस्ट देखाउँछ । अबामेयाङ आर्सनल टिमको आक्रमणका प्रमुख सिपाही हुन् र उनको उपस्थितिले आर्सनल बलियो देखिएको छ । चेल्सीविरुद्ध एफए कपमा उनी नै निर्णायक खेलाडी साबित भएका थिए । तर आर्टेटाले एउटा तथ्यमा भने नजर फेर्न मिल्ने छैन ।सुरुमा वेंगर, पछि उनाइ एम्रीले आर्सनलको कजमोर डिफेन्समा ध्यानै दिन सकेनन्, जसको नतिजा टिम अझ कमजोर हुन थाल्यो । आर्सनलले आफ्नो डिफेन्स मबजुत बनाउनु नै पर्छ । यसका लागि उनले ग्वार्डिओलाको नीति पछ्याउन सक्छन्, डिफेन्समै ध्यान दिन चाहने प्राकृतिक खेलाडी चयन गर्ने । यत्ति एउटा काम गर्न सक्यो भने आर्सनल फेरि एकपल्ट लिगमा उपाधिको बलियो दाबेदार हुनेछ । अहिले तत्काल भन्न सक्छौं आर्टेटाले आर्सनललाई धारिलो बनाएको पक्कै हो ।"
सन्दीपको प्रदर्शनमा जमैका विजयी,काठमाडौं (कास) नेपाली स्पिनर सन्दीप लामिछानेले क्यारेबियन प्रिमियर लिग (सीपीएल) मा आफ्नो उत्कृष्ट प्रदर्शनलाई निरन्तरता दिएका छन् । सन्दीपले शनिबार राति आफ्नो पूर्वटोली सेन्ट किट्स एन्ड नेभिस प्याट्रियट्सविरुद्ध २ विकेट लिएपछि जमैका तलावाजले ३७ रनको जित हात पारेको थियो ।पहिला ब्याटिङ गरेको जमैकाले पोर्ट अफ स्पेनमा ६ विकेट गुमाई १ सय ४७ रन बनायो । जवाफमा आएको सेन्ट किट्सलाई १९४ ओभरमा १ सय १० रनमै अलआउट गरेपछि जमैकाले लगातार दुई खेलको हार यात्रा टुंग्याएको थियो । ६ खेलमा तेस्रो जित हात पार्दै जमैका ६ अंकसाथ तेस्रो स्थानमा उक्लिएको छ । राउन्ड रोबिन लिगमा एकले अर्कोसँग दुई पटक प्रतिस्पर्धा गरेपछि शीर्ष चार टोली सेमिफाइनल पुग्ने प्रावधान छ ।ट्रिनबागो नाइट राइडर्सले सुरुका सबै ६ खेल जितेर शीर्षस्थानमा छ । टोलीको सेमिफाइनल यात्रा लगभग पक्का भइसकेको छ । सेन्ट लुइस जोउक्स ६ खेलमा ४ मा जित हात पारी दोस्रो स्थानमा छ । सन्दीपसम्मिलित जमैकाले सोमबार शीर्षस्थानको ट्रिनबागोसँग खेल्नेछ । सेन्ट किट्सले ५ विकेट गुमाएको अवस्थामा सन्दीप ११ औं ओभरमा बलिङमा आउँदै इभिन लुइस र इश सोढीलाई आउट गरे । यी दुवै ब्याट्सम्यानले सन्दीपको बलमा ११ छक्का पनि प्रहार गरे । किइरन पाभेलसँगै सेन्ट किट्सबाट सर्वाधिक समान २१ रन बनाएका लुइसले सन्दीपको बलमा बाउन्ड्रीलाइनमा क्याच दिन पुगेका थिए । उनले सोढीलाई बोल्ड गरे । सन्दीपले कुल ४ ओभरमा २७ रन खर्चे । यस सिजन सीपीएलका ६ खेलिसक्दा सन्दीपले सेन्ट किट्ससँग सबैभन्दा बढी रन खर्चेका हुन् । सन्दीपले यो यात्रामा ९ विकेट लिइसकेका छन् । सन्दीपले सन् २०१८ मा सेन्ट किट्सबाट खेल्दा ७ र त्यसको अर्को वर्ष बार्बाडोसबाट खेल्दा ९ विकेट लिएका थिए । यसअघिको दुवै संस्करण सन्दीपले नेपालबाट खेल्नुपर्ने भएकाले सीपीएलका पूरा खेल खेल्न पाएका थिएनन् । यसपल्ट भने पूरै खेल खेल्नेछन् ।
