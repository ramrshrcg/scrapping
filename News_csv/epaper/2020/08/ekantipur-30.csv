शीर्षक,विवरण
सुत्केरीलाई जबर्जस्ती आइसोलेसन,"फोनमा सबैको अवस्था सोधियो । सुत्केरी र वृद्धा भएको जानकारी गरायौं । फोन गर्ने व्यक्तिले जहाँ जुन अवस्थामा बसेका छन्, त्यहीं बस्न भनियो, संक्रमित पुरुषले भने, शुक्रबार त हामीलाई लिन १०२ नम्बरको एम्बुलेन्स पो आयो । जनस्वास्थ्यले हामीलाई घरमै बस्नु भनेको छ नि भन्यौं तर एम्बुलेन्सले मानेन । चार दिनकी सुत्करी र ७५ वर्षीया वृद्धासहित १४ जना संक्रमितलाई खरिपाटी लग्यो । कसको दबाबमा उनीहरूलाई आइसोलेसनमा पठाइयो, उनीहरूलाई पनि जानकारी छैन । सबैले वडा कार्यालयले भनेपछि एम्बुलेन्स आएको भन्ने गरेका छन्, उनले भने, यो रोग हामीलाई मात्रै होइन, अरूलाई पनि लाग्न सक्छ । विरोध होइन हामीलाई माया र सद्भाव चाहिएको छ । एम्बुलेन्समा राखेर खरिपाटी पुर्याइएका सुत्केरी र वृद्धा महिलालाई देख्नेबित्तिकै त्यहाँका कर्मचारी आत्तिएको ती पुरुषले बताए । तपाईंहरूलाई यहाँ स्याहार हँॅदैन, कसले पठाएको हो भन्न थाले । दिउँसो साढे तीन बजे बोडेबाट गएका थियौं । बेलुका साढे ८ बजे फर्काइदिए, ती पुरुषले भने । स्थानीय रघु खड्काले स्थानीयले संक्रमितलाई सहयोग गरिरहेको बताए । उनीहरूलाई खानेकुरा मैले नै बाहिरबाट लगिदिइरहेको छु, उनले भने, स्थानीयले विरोध गरेजस्तो लाग्दैन । उनीहरूलाई लिन एम्बुलेन्स आएपछि मात्रै मैले पनि थाहा पाएँ । मध्यपुरथिमि नगरपालिका९ का अध्यक्ष रामकाजी चक्रधरले सही नियतले काम गर्दा गलत सन्देश गएको बताए । टोलवासीले संक्रमित बस्ने टहरा व्यवस्थित नभएको, सबैले एउटै ट्वाइलेट प्रयोग गर्ने र सुत्केरीको स्याहार नपुग्ने भएकाले व्यवस्थापन गरिदिन आग्रह गरेकाले मैले आइसोलेसनमा पठाउने व्यवस्था गरिदिएको हुँ, उनले भने, तर अहिले त संक्रमितलाई वडा र समुदायले निकालेर पठाएको भन्ने पो नकारात्मक सन्देश गयो ।"
होम आइसोलेसनले बच्चामा संक्रमण,"(बुटवल)  सिद्धार्थनगर नगरपालिका८ का एक पुरुषमा गत भदौ ५ गते कोरोना संक्रमण देखियो । उनीसहित चार जनाको परिवार एउटै कोठामा बस्छन् । दुई जना नाबालकसमेत भएकाले उनले आफूलाई सुरक्षित आइसोलेसनमा लैजान नगरपालिकालाई आग्रह गरे । तर व्यवस्थापन हुन सकेन । संक्रमण नभएका र भएका व्यक्तिले एउटै कोठा र शौचालय प्रयोग गरे । अहिले दुई र चार वर्षे छोराछोरीमा पनि संक्रमण देखिएको छ । सिद्धार्थनगरमा शनिबार दिउँसोसम्म १ सय १८ जनामा संक्रमण देखिएको छ । त्यसमध्ये १० बालबालिका छन् । जसमा पाँच वर्षमुनिका पाँच जना छन् । ५ देखि १० वर्षका तीन र १० देखि १५ वर्षभित्रका दुई जना छन् । संक्रमितमध्ये ९ जना उपचारका क्रममा छन् । उनीहरू सबैलाई आफ्ना अभिभावकलाई संक्रमण भएपछि सरेको हो । नगरपालिकामा अहिलेसम्म आइसोलेसन छैन । जसले जटिल लक्षण देखिएका बाहेक सबै संक्रमित घरमै छन् । सिद्धार्थनगरकी स्वास्थ्य शाखा प्रमुख उमा थापाले नगरपालिकाको आइसोलेसन नहुँदा घरमा समस्या हुनेहरू पनि बाध्य भएको बताइन् । केही परिवारमा निकै समस्या छ भन्ने गुनासो आएको छ । उहाँहरूका बालबालिकामा पनि संक्रमण देखिएको छ, उनले भनिन्, तत्काल बसपार्कमा आइसोलेसन बनाएर सार्ने योजना छ । गत साउन २९ मा बुटवल११ माझगाउँकी एक महिलालाई कोरोना संक्रमण पुष्टि भयो । घरमा उनीसँगै एक र ६ वर्षका छोराछोरी मात्रै छन् । आफन्तले छोराछोरीको रेखदेख गर्न मानेनन् । उनी संक्रमण नभएका छोराछोरी बोकेर चार दिन बुटवलस्थित एन्फा आइसोलेसनमा बसिन् । त्यहाँ पनि छुट्टै व्यवस्था नभएपछि घर फर्किइन् । सात दिनमा छोराछोरीमा पनि संक्रमण देखियो । अहिले तीनै जना आफ्नो घरकै आइसोलेसनमा छन् । नाबालकलाई जोगाउन सारै गाह्रो रैछ, महिलाले गुनासो पोखिन्, मास्क लगाउन पनि जान्दैनन् । नछोऊ भन्दा पनि मान्दैनन् ।अहिले बुटवल उपमहानगरपालिकाका टोलटोलमा कोरोना संक्रमित छन् । होम आइसोलेसनमा बस्न टोल विकास संस्थाको सिफारिस चाहिन्छ । टोलको सिफारिसपछि वडा कार्यालयले अनुमति दिन्छ । सुरक्षित किसिमले बसेका भनिएकाबाट पनि बालबालिकामा संक्रमण बढेको छ । बुटवल११ का एक पुरुषमा भदौ १ गते संक्रमण देखियो । घरमा अलग कोठा थिए । उनले सुरक्षित किसिमबाट घरमै बस्ने योजना बनाए । तीन र ९ वर्षका छोराछोरीबाट अलग रहेनन् । नजिकिने, झुम्मिने गरिरहे । ७ दिनपछि स्वाब परीक्षण गराउँदा छोराछोरी दुवैमा संक्रमण देखियो । आइसोलेसन नै जानुपर्दो रहेछ, उनले भने, घरमा जतिसुकै जोगाउन खोजे पनि बालबालिकालाई जोगाउन सकिएन ।बुटवल उपमहानगरका कोरोना फोकल पर्सन कुन्दनकुमार सिंहका अनुसार २ सय ५८ संक्रमित पुग्दा ३२ जना बालबालिकामा कोरोना संक्रमण देखिएको छ । त्यसमध्ये ११ जना १० वर्षमुनिका छन् । १० देखि १८ वर्षमुनि उमेर समूहका २१ जना छन् । शनिबार दिउँसोसम्म संक्रमणमा परेका २७ जना बालबालिका उपचारका क्रममा छन् । घरपरिवारका सदस्य संक्रमणमा परेका र होम आइसोलेसनमा बसेका परिवारका धेरै बालबालिका संक्रमित छन्, उनले भने, जब समुदायमा संक्रमण पुग्यो, अभिभावक हुँदै संक्रमित बालबालिका ह्वात्तै बढेका छन् । रूपन्देही जिल्लामा कोरोना संक्रमणमा पर्ने बालबालिकाको संख्या ६४ पुगेको छ । त्यसमध्ये ५४ जना १५ वर्षमुनिका रहेको स्वास्थ्य कार्यालय रूपन्देहीका प्रमुख डा राजेन्द्रकुमार गिरीले बताए । संक्रमित बालबालिकामध्ये ४४ जना अहिले उपचारमा छन् । सबैभन्दा धेरै बुटवल उपमहानगरपालिकाका बालबालिका संक्रमित भएका छन् । बालबालिकालाई सुरक्षित गर्न नसक्दा यात्राका क्रममा पनि संक्रमण देखिएको छ । तिलोत्तमा नगरपालिका३ की ५ वर्षीया बालिकालाई यस्तै भयो । साउन अन्तिम साता भारतको महाराष्ट्रबाट आएका उनका बाबुआमालाई कोरोना देखिएन । तर, बालिकामा संक्रमण देखियो । उनी अहिले घरकै आइसोलेसनमा छिन् । ठूलालाई पो डर हुन्छ । सुरक्षा सावधानी अपनाइन्छ, बालिकाकी आमाले भनिन्, बच्चालाई वास्तै नहुने । जतिबेलै चुलबुल चुलबुल गर्ने बानी भएकालाई जोगाउन सकिएन । कोरोना विशेष अस्पताल बुटवलका फोकल पर्सन डा सुदर्शन थापाले संक्रमितबाट बालबालिकालाई टाढा राख्नु नै कोरोनाबाट बचाउने उत्तम उपाय हुने बताए । अभिभावकले सेनिटाइजरभन्दा साबुनपानीले नियमित हात धुन, नाक र मुख छोपेर मास्क लगाउन र हात मुखमा नलैजान सिकाउनुपर्ने उनको भनाइ छ ।"
फेरिएला राउत सरकार ?,"कार्यदलमा बाबुराम कि राजेन्द्र ?मुख्यमन्त्रीलगायत मन्त्रीहरू फेरिने हल्लालाई चिर्दै जनता समाजवादी पार्टी (जसपा) ले प्रदेश २ सरकारलाई प्रभावकारी बनाउन उच्चस्तरीय राजनीतिक संयन्त्र बनाउने गृहकार्य थालेको छ । संयन्त्र बनाउन दलमा सहमति बने पनि नेतृत्व कसले सम्हाल्ने भन्ने टुंगो लाग्न बाँकी छ ।पार्टी अध्यक्ष यादवले समायोजनको काम सकिनेबित्तिकै प्रदेश २ सरकारलाई प्रभावकारी बनाउन केन्द्रीय निकाय बनाइने स्पष्ट पारे । सरकारको कामलाई प्रभावकारी कुनै निकायमार्फत नै गरिनेछ, यादवले भने । प्रदेश २ सरकारलाई प्रभावकारी बनाएर मधेसको भोट बैंकलाई आफूतिर रोकिराख्ने जसपाको रणनीति छ । त्यसैले सरकारलाई लोकप्रिय बनाउन उच्चस्तरीय राजनीतिक संयन्त्र बनाउने गृहकार्य थालेको हो ।जसपा उच्च स्रोतका अनुसार संयन्त्रमा पूर्वप्रधानमन्त्री डा बाबुराम भट्टराई, नेता अशोक राई र राजेन्द्र महतोलाई राख्ने मोटामोटी सहमति भइसकेको छ । तर संयन्त्रको नेतृत्व भट्टराईले गर्ने कि महतोले त्यसमा भने विवाद छ । समाजवादी पक्षले भट्टराईको नेतृत्वमा संयन्त्र बनाउन चाहेको छ भने पूर्वराजपाले महतोको नेतृत्वमा । भट्टराई पूर्वप्रधानमन्त्री रहेकाले उनमा सरकार हाँक्ने अनुभवसमेत हुँदा संयन्त्रको नेतृत्व लिनुपर्ने हाम्रो पनि माग हो, जसपाका एक नेताले भने, राजेन्द्रजी संयन्त्रमा बस्दा उहाँको अनुभव र सल्लाहले पनि फाइदा पुग्छ ।"
'संक्रमितलाई विभेद नगरौं,"कोरोनाको संक्रमण वृद्धि भएसँगै हामी सबै समाजमा रहेकाहरू डराएर आत्तिएका छौं । हामी कठिन मोडमा भएकाले समाजमा सबै एकअर्काप्रतिको आडभरोसा जारी राख्न आत्मबल बढाउन जरुरी छ । समाजका हामी सबै पात्रहरूले संक्रमणको चक्र रोक्न भूमिका खेल्न आवश्यकता छ तर समाजलाई सबैको भरोसायोग्य बनाउन अझ सामाजिक बनाउनु आजको आवश्यकता हो । सामाजिक विभेदका सोच एवं व्यवहारहरू हामीले गर्न हुँदैन । यो अप्ठ्यारो परिस्थितिमा एकले अर्कालाई सहयोग र हौसला दिने काम गरेनौं भने भोलि तपाईंहामी नै संक्रमित हँॅदा आज विभेद गरिएका व्यक्ति सबै हिसाबले काम लाग्छन् भन्ने कुरा नबिर्सौं । निको हुनु भएका संक्रमित व्यक्तिहरूले आफ्नो समाजलाई कोरोनासँग लड्न सक्ने वातावरण बनाउन एकजुट बनाउन महत्त्वपूर्ण भूमिका निभाउनुपर्ने बेला आएको छ । अझै आउँदो केही दिन यसको प्रकोप वृद्धि हुने आकलन गरिएको छ । जसले गर्दा हामी सबैले थप चुनौती सामना गर्नुपर्ने हुन सक्छ । यस्तो बेलामा सबैले आफ्नो जीवनशैली र व्यवहार परिवर्तनका लागि सकारात्मक सोच र चिन्तन गरी आफ्नो ठाउँबाट यो रोगको उपचार, नियन्त्रण, रोकथाम र व्यवस्थापनमा एकजुट भएर लागौं । सरकारका सबै अंगहरू यसको नियन्त्रण उपचार र रोकथामका लागि खटिरहेका छन् । यसरी खटिएका व्यक्तिहरू आफैं र परिवारका सदस्यहरू संक्रमित भएका छन् । यस्तो कठिन अवस्थामा खटिरहेका व्यक्ति र परिवारप्रति समाजले गर्ने भूमिकामा नचुकौं । अग्रपंक्तिमा रहेका योद्धाको मनोबल खस्कियो भने कोरोनाविरुद्धको लडाइँ हामीले कसरी लड्न सकौंला ? त्यसैले यस संक्रमण हामीमध्ये जोकोहीलाई पनि हुन सक्छ भन्ने सोचौं ।"
पुजारी हत्यापछि वडाध्यक्ष नै फरार,"अपराधमा सुराकीमहानगरीय प्रहरी कार्यालयका प्रमुख डीआईजी विश्वराज पोखरेलले २०७६ पुस १७ गते उपत्यकामा कार्यरत २५ घुमुवा प्रहरीलाई फिर्ता बोलाए । त्यसको कारण थियो, घुमुवाका नाममा आपराधिक समूहसँग मिलेर असुली गरेको । सूचना संकलनका लागि खटाइएका केही घुमुवाहरू पदको दुरुपयोग गरी आपराधिक धन्दामा संलग्न भएको देखिएपछि सबैलाई एकैपटक फिर्ता बोलाएर अपरेसनल काममा खटाइएको थियो । गएको साउन १३ गते सुन्धाराको सुनचाँदी तस्करी प्रकरणमा दरबारमार्ग वृत्तका दुई घुमुवा प्रहरी बहादुरसिंह कडायत र प्रसन्न श्रेष्ठ आपराधिक समूहसँग मिलेर लुटपाटमै जोडिएपछि पक्राउ परे । भारत गुजरात घर भई काठमाडौंमा बस्दै आएका देवानसिंह पटेल र कौशल पटेलसँग मिलेर घुमुवा प्रहरीले सुन लुटपाटको योजना बनाएका थिए । कौशल प्रहरीको सुराकीको भूमिकामा थिए । २०६० सालपछि प्रहरीको सुराकी बनेर आफ्ना विरोधी तह लगाउन सक्रिय बनेका बारा प्रस्टोकाका अल्ताफ भनिने इल्ताफ हुसेन अन्सारी पछि कुख्यात जालीनोट तस्कर बनेर झुल्किए । इल्ताफ बारा, पर्सा, रौतहटलगायत सीमावर्ती जिल्लामा बसेर त्यहाँ सरुवा भएर जाने अधिकांश प्रहरीको विश्वासिलो सुराकीमा पनि दरिए ।उनै इल्ताफ जालीनोट कारोबारीका रूपमा पछि सक्रिय बने । उनलाई सुराकी परिचालन गर्ने केही उच्च प्रहरी अधिकारीहरू पनि जालीनोट कारोबारमै शंकाको घेरामा छन् । त्यति मात्र होइन, २०७० असार २३ गते कोटेश्वरबाट ३५ केजी सुन बरामद भयो । सुन बरामदसँगै तस्कर र प्रहरीबीच कमिसन विवाद छताछुल्ल बन्यो । ३५ केजी सुन काण्ड का रूपमा चिनिएको त्यस घटनामा सुराकी कमिसन नमिलेकै कारण राज्यले दिने प्रोत्साहन भत्ता कटौती हुन पुग्यो । त्यसअघि जति तस्करीको सामान बरामद गरे पनि सुराकीले १५ प्रतिशत र अनुसन्धान गर्नेले १० प्रतिशत भत्ता पाउँथे । त्यही काण्डले उक्त व्यवस्था संशोधन गरी जति सामान बरामद गरे पनि १० लाख वा १५ प्रतिशतमा जुन कम हुन आउँछ, त्यति मात्रै दिने व्यवस्था ल्याइयो । २०७४ फागुन १८ गते ३३ केजी सुन काण्डमा सनम शाक्यको हत्या भयो । जुन ३ केजी सुन काण्डका रूपमा अझै चर्चामा छ । घुमुवा प्रहरी र त्यसमार्फत सूचना संकलनमा सहयोगीका रूपमा देखिएका व्यक्ति अपराध धन्दामा कसरी मुछिन्छन् भन्ने यी केही तथ्य हुन् ।"
हिरासतमा दुई दिनसम्म यातना,डीएसपी प्रदेश तानिएविजयको उपचारका क्रममा मृत्यु भएपछि इलाका प्रहरी कार्यालय गरुडाका डीएसपी ज्ञानकुमार महतोलाई अनुसन्धानका लागि शनिबार प्रदेश २ प्रहरी कार्यालय जनकपुर तानिएको छ । महतोलाई प्रदेश झिकाई घटनाको अनुसन्धान भइरहेको प्रदेश २ प्रहरीका एसएसपी यज्ञविनोद पोखरेलले बताए । डीएसपी महतोले भने आफूले विजयलाई कुटपिट नगरेको दाबी गरेका छन् । महतोको ठाउँमा जिल्ला प्रहरी कार्यालय रौतहटका डीएसपी भरत श्रेष्ठलाई पठाइएको छ । घटनाको अनुसन्धानका लागि गृह मन्त्रालयले इलाका प्रशासन कार्यालय चन्द्रनिगाहपुरका उपसचिवको संयोजकत्वमा तीन सदस्यीय छानबिन समिति पनि गठन गरेको छ ।हिरासतमा यातना दिएकै कारण मृत्यु भएको भन्दै प्रहरीलाई कारबाहीको माग गर्दै गरुडामा शनिबार पनि प्रदर्शन भएको छ । पीडित परिवार र जिल्लाभरका दलित भेला भएर प्रहरीको विरोध गरिरहेका छन् ।
उपचार नपाएर सुत्केरीको मृत्यु,"दैलेख (कास) ठाँटीकाध गाउँपालिका१ सिरागीकी २३ वर्षीया पार्वती शाहीलाई शुक्रबार बिहान सुत्केरी बेथाले च्यापेपछि आफन्त र छिमेकीले प्राथमिक स्वास्थ्य केन्द्र लकान्द्रा पुर्याए । सुत्केरी भएलगत्तै रक्तस्राव हुन थालेपछि केन्द्रले प्रदेश अस्पताल सुर्खेत रेफर गर्यो । तर परिवारले तत्काल गाडीको जोहो गर्न नसक्दा उपचार नपाएर उनको ज्यान गएको छ । स्ट्रेचरमार्फत ११ बजे स्वास्थ्य केन्द्र पुर्याइएकी पार्वतीले लामो समयको छटपटीपछि दिउँसो ३ बजे छोरीलाई जन्म दिएकी थिइन् । उनका पति रोजगारीका क्रममा विदेशमा छन् । गाउँपालिका अध्यक्ष, उपाध्यक्षलगायत जनप्रतिनिधिलाई गाडीको व्यवस्था गरिदिन पटकपटक अनुरोध गरे पनि बेवास्ता गर्दा सुत्केरीको ज्यान गएको पीडित पक्षको आरोप छ । सुरुमा स्वास्थ्यकर्मीले सुत्केरीको अवस्था सामान्य छ भन्दै टारेको मृतकका जेठाजु तेजबहादुर शाहीले बताए । सुत्केरी भएको ४ घण्टापछि मात्र अत्यधिक रक्तस्राव भएको थाहा दिइयो, उनले भने, स्वास्थ्यकर्मीको लापरबाहीले बुहारीको ज्यान अकालमा गयो । गाउँपालिका अध्यक्ष धीरबहादुर शाहीलाई फोन गरे पनि बेवास्ता गरेको उनको भनाइ छ । त्यस्ता व्यक्ति बोक्ने गाडी छैन भन्दै पालिका अध्यक्षले फोन काटे, उनले भने, पछि त अध्यक्षले फोन नै अफ गरेछन् । राति ८ बजे गाडीको जोहो गरेर सुर्खेतस्थित प्रदेश अस्पताल ल्याउँदै गर्दा बुहारीको ज्यान गएको उनले बताए । स्वास्थ्य केन्द्र एक वर्षयता चिकित्सकविहीन हुँदा बिरामीले सहज उपचार पाउन सकेका छैनन् । केन्द्रले सञ्चालन गरिरहेको एम्बुलेन्स बिग्रिएपछि सुत्केरीको समयमै उद्धार हुन नसकेको अनमी मन्जु शाहीले बताइन् । उनका अनुसार सुत्केरी भएलगत्तै बेहोस भएकी शाहीको होसमा नआउँदै ज्यान गएको थियो । समयमै उपचार नपाउँदा सुत्करीको ज्यान गएको भन्दै गाउँका महिलाले गाउँपालिका र वडा कार्यालयमा तालाबन्दी गरेका छन् । गाउँपालिका अध्यक्ष शाहीले आफू गाउँपालिकाको कामले बाहिर गएकाले सबैसँग समन्वय हुन नसकेको बताए । उनले भने, हेलिकप्टर चार्टरका लागि सहायक प्रमुख जिल्ला अधिकारीसँग कुरा गरे पनि ६ बजिसकेको थियो ।"
ग्रामीण क्षेत्रको स्वास्थ्य सेवामा सुधार होला ?,"(काठमाडौं)  सरकारले स्वास्थ्य क्षेत्रको प्रमाणपत्र तहमुनिको पठनपाठन रोक्ने भएपछि पक्षविपक्षमा मत बाँडिएको छ । एउटा पक्षले उक्त तहमाथिको स्वास्थ्यका जनशक्ति तयार भइसकेकाले पठनपाठन रोक्नु उचित भएको जनाएको छ । अर्को पक्षले भने ग्रामीण क्षेत्रमा स्वास्थ्य क्षेत्रको मेरुदण्डका रूपमा काम गर्ने प्रमाणपत्र तहमुनिको जनशक्ति अझै आवश्यक भएको तर्क गरेको छ ।स्वास्थ्य क्षेत्रमा अर्धकुशल जनशक्ति अद्यावधिक गर्नुपर्ने आवश्यकता औंल्याउँदै कुशल जनशक्ति उत्पादनमा जोड दिनुपर्ने त्रिभुवन विश्वविद्यालय चिकित्साशास्त्र अध्ययन संस्थानका पूर्वडिन प्राध्यापक डा जगदीश अग्रवालले बताए । हाल चारैतिर अपेक्षा अत्यधिक बढेको छ । अहेव, अनमिलगायत जनशक्तिबाट मात्र काम चल्दैन, उनले भने, त्यसैले यो जनशक्तिलाई अपग्रेड गर्नु जरुरी छ ।०७२ असारमा केदारभक्त माथेमा संयोजक रहेको चिकित्सा शिक्षासम्बन्धी राष्ट्रिय नीति तर्जुमा उच्चस्तरीय कार्यदलले नयाँ अनमिको तालिम कार्यक्रमका लागि सम्बन्धन नदिने प्रतिवेदनमा उल्लेख गरेको थियो । सञ्चालन भइरहेका कलेजले पनि ५ वर्षभित्र आफ्नो कार्यक्रम फेज आउट गर्ने । स्वास्थ्य सेवा प्रणालीमा आइन्दा स्टाफ नर्सलाई पहिलो प्रवेश विन्दुका रूपमा लिने, प्रतिवेदनमा भनिएको छ । माथेमाले प्रमाणपत्र तहमुनिको जनशक्तिलाई पर्याप्त तालिम नभएको उल्लेख गर्दै नयाँ कार्यक्रम लागू भएको बताए । स्वास्थ्य क्षेत्रलाई गुणस्तरीय बनाउन यस्तो सुधार अपरिहार्य छ, उनले भने ।इपिडिमियोलोजी तथा रोग नियन्त्रण महाशाखाका पूर्वनिर्देशक डा जीडी ठाकुरले अनमी, अहेव र ल्याब असिस्टेन्टलगायत १० महिने तालिम प्राप्त जनशक्तिको उत्पादन खारेज गर्नु सकारात्मक रहेको बताए । अब दक्ष स्टाफ नर्स, हेल्थ असिस्टेन्ट आदि ३ वर्षे कोर्स गरेका जनशक्ति उत्पादनमा जोड दिँदा स्वास्थ्य गुणस्तरमा दूरगामी प्रभाव पर्ने उनको भनाइ छ । अनमी, अहेव, ल्याब असिस्टेन्ट आदिबाट आम जनताले गुणस्तरीय स्वास्थ्य सेवा पाइरहेका थिएनन् । यो व्यवस्था खारेजलाई नकारात्मक मान्नु पर्दैन, उनले भने ।सरकारले १० महिने तालिम दिएर उपचार गर्न सक्षम भयो भनेर छोड्नु नै गलत भएको महाशाखाका पूर्वनिर्देशक डा बाबुराम मरासिनीले बताए । उनका अनुसार यो जनशक्तिलाई सुरुमा वरिष्ठ स्वास्थ्यकर्मीको मातहतमा काम गर्ने गरी कोर्स डिजाइन गरिएको थियो । पछि स्वास्थ्य मन्त्रालयले स्वतन्त्र भएर काम गर्न नियुक्ति गर्यो । उनीहरूलाई तालिम आदि दिएर सक्षम नबनाई प्रमोसनसमेत गरियो, उनले भने । यस्तो जनशक्तिले गर्दा ग्रामीण क्षेत्रबाट हेल्थ पोस्ट स्तरमा जानै छाडेको समेत डा मरासिनी दाबी गर्छन् । तर वरिष्ठ जनस्वास्थ्यविद् डा रिता थापा अहेव, अनमीलगायत जनशक्ति उत्पादन बन्द गर्नु मनासिब नभएको बताउँछिन् । यस्ता जनशक्ति उत्पादन प्रक्रियामा गुणस्तर नियन्त्रण गर्न भने सरकारले विशेष ध्यान दिनुपर्नेसमेत उनी बताउँछिन् । यो जनशक्ति जनस्वास्थ्य सेवा प्रणालीको मेरुदण्ड रहेको औंल्याउँदै डा थापाले भनिन्, गाउँगाउँमा पूर्ण दक्ष जनशक्ति आइसकेका बेला रोके हुन्छ तर अहिले त्यो स्थिति छैन ।हरेक वर्ष करिब १० हजार विद्यार्थीले प्रमाणपत्र तहभन्दामुनि स्वास्थ्यसम्बन्धी कार्यक्रम अध्ययन गर्दै आएका थिए । प्राविधिक शिक्षा तथा व्यावसायिक तालिम परिषद् (सीटीईभीटी) ले दुई सय ३८ कार्यक्रमलाई १ सय ३७ शिक्षण संस्थामा सञ्चालन गर्दै आएको थियो । प्रत्येक कार्यक्रममा ४० जनाका दरले प्राविधिक एसएलसी सोसरह विद्यार्थीले अनमी, सीएमए, ल्याब असिस्टेन्टलगायत विषय अध्ययन गर्थे । सीटीईभीटीका सदस्यसचिव पुष्परमण वाग्लेले ग्रामीण भेगका स्वास्थ्य संस्थामा प्राविधिक एसएलसीसरह अध्ययन गरेका जनशक्तिले सेवा दिइरहेको बताए ।विद्यार्थीको आकर्षण पनि राम्रो थियो, पढेकाहरूले पनि रोजगारी पाइहाल्ने अवस्था थियो, उनले भने, चिकित्सा शिक्षा आयोगले यस्ता कार्यक्रम फेजआउट गर्ने निर्णय गरेको छ, क्रमशः कार्यान्वयनमा जान्छौं । यस्ता कार्यक्रम पूरा गरेका ७० प्रतिशतभन्दा बढी विद्यार्थी रोजगारीमा जोडिएको सीटीईभीटीको तथ्यांक छ । फेजआउट गर्ने विषय चिकित्सा शिक्षा ऐन २०७५ जारी हुने बेला पनि विवादित बनेको थियो । चिकित्सा शिक्षा सुधारका अभियन्ता डा गोविन्द केसीले स्वास्थ्य सुविधा गुणस्तरीय हुनुपर्ने भन्दै यस्ता कार्यक्रम बन्द गर्नुपर्ने माग अघि सारेका थिए । प्रमाणपत्र तहको एचए, अहेव, नर्सिङमा नै पर्याप्त जनशक्ति उत्पादन भइसकेकाले उनीहरूलाई ग्रामीण क्षेत्रका बासिन्दाको स्वास्थ्य उपचारमा संलग्न हुने अवसर दिनुपर्ने डा केसी पक्षको दाबी छ ।आयोगले गरेको निर्णयले अनमी, सीएमएलगायत विषय पढिसकेकाहरूलाई कुनै असर नगर्ने डा केसीका सहयोगी डा जीवन क्षत्रीले बताए । हामीले तत्कालका लागि भन्दा पनि ५१० वर्षपछिका लागि सोचेर यस्ता कार्यक्रम बन्द गर्नुपर्छ भनेका हौं, उनले भने, प्रमाणपत्र तह पूरा गरेका जनशक्ति नै प्रशस्त आइसके, ५१० वर्षपछि उनीहरूलाई ग्रामीण भेगका स्वास्थ्य संस्थामा पुगेर सेवा गर्ने अवसर दिनुपर्छ । तालिम लिएका जनशक्तिभन्दा कम्तीमा प्रमाणपत्र तहको एचए, नर्सले सेवा दिँदा नागरिकले गुणस्तरीय सेवा पाउने विश्वास गरिएको छ । सहरी क्षेत्रका स्वास्थ्य संस्थामा एचए, नर्स, डाक्टरले सेवा दिने गाउँमा जहिल्यै अनमी, सीएमको भरमा बस्नुपर्ने यसले विभेद पनि गर्छ, उनले भने । आयोगको निर्णयले प्रमाणपत्र तहमुनिको कोर्स पूरा गरेकाहरूको रोजगारीमा कुनै पनि असर गर्दैन । तत्कालका लागि उनीहरू नै रोजगारीमा जोडिन सक्नेछन् । सीटीईभीटीका सदस्य सचिव वाग्लेले कार्यक्रम फेजआउटसँगै शिक्षण संस्थाको स्तरवृद्धि गर्न जोड दिइने बताए ।"
अभद्र व्यवहार गरे १ वर्ष कैद,"गृह मन्त्रालयले कोरोना संक्रमण नियन्त्रण र रोकथाममा खटिने स्वास्थ्यकर्मी, कर्मचारी, संक्रमित र तिनको परिवारमाथि अभद्र व्यवहार गर्नेलाई कारबाहीको दायरामा ल्याउन मातहतका निकायलाई निर्देशन दिएको छ । कोरोना नियन्त्रण गर्न खटिने कर्मचारी र स्वास्थ्यकर्मीलाई सम्मानपूर्वक उत्प्रेरणा गर्नुपर्नेमा काठमाडौं, चितवन, मोरङलगायत स्थानमा उच्छृंखल व्यक्तिसमूहले धम्की दिएको, घरमा जान अवरोध गरेको र दुर्व्यवहार गरेको भन्दै गृह मन्त्रालयले निर्देशन जारी गरेको हो । यस्ता गैरकानुनी गतिविधि गर्नेलाई कानुनबमोजिम तत्काल कारबाही गर्न मातहतका निकायलाई निर्देशन दिइसकेको छ, मन्त्रालयले शुक्रबार जारी गरेको विज्ञप्तिमा भनिएको छ, कुनै प्रकारका घटना हुन सक्ने देखिए वा भए मन्त्रालयको टोल फ्री नम्बर ११४९ र प्रहरीको १०० मा फोन गरी जानकार गराउन हुन अनुरोध गरिन्छ । उजुरीकर्ताको विवरण गोप्य रहेछ । जिल्ला प्रशासन कार्यालय भक्तपुरले भदौ ८ मा जारी गरेको सूचनामा संक्रमित र उसको परिवार उच्छृंखल व्यक्तिहरूबाट गैरकानुनी, अमानवीय एवं अपमानजनक व्यवहार गरे संक्रमण रोग ऐन २०२०, स्थानीय प्रशासन ऐन २०२८ अनुसार कारबाही गर्न सकिने उल्लेख छ । नेपाल प्रहरीका प्रवक्ता कुवेर कडायतले मुलुकी अपराध संहितामा व्यवस्थाअनुसार पनि कारबाही गर्न सकिने बताए । मुलुकी अपराध संहिताको दफा ११८ को स्वास्थ्यकर्मी तथा संक्रमित र उसको परिवारलाई अभद्र व्यवहार गर्नेलाई एक वर्षसम्म कैद र १० हजार रुपैयाँसम्म जरिवाना वा दुवै जरिवाना हुन सक्ने व्यवस्था छ । त्यस्तै संक्रमण ऐनअनुसार अधिकार प्राप्त अधिकारीले दिएको आदेश अपहेलना गरे १ महिनासम्म कैद र १ सय रुपैयाँसम्म जरिवाना वा दुवै सजाय हुन सक्छ । त्यस्तै रोग रोकथाम, नियन्त्रण, पहिचान र उपचारमा संलग्न व्यक्तिलाई अवरोध पुर्याउनेलाई ६ महिनासम्म कैद वा ६ महिनासम्म जरिवाना वा दुवै सजाय हुन सक्ने व्यवस्था छ ।"
सर्वसाधारण जँचाउन लालायित,"(रुकुम पश्चिम)  हाडजोर्नी विशेषज्ञ डा गोविन्द केसी गाउँको स्वास्थ्यचौकीमा पुगेको थाहा पाएपछि साउन १४ गते डोल्पा, जगदुल्ला गाउँपालिका६, रिमीकी भगवतीकुमारी मल्ल भेट्न गइन् । वैशाख २५ गते बाटोमा चिप्लिएर उनको खुट्टाको हड्डी भाँचिएको थियो । डा केसीले मल्ललाई सामान्य परामर्श गरेर रिपोर्ट हेरेपछि थप उपचार गर्ने आश्वासन दिएर घर पठाए । त्यसको केहीबेरमै मल्लका श्रीमान् वडाध्यक्ष भक्तबहादुर बुढाथोकीले माथिको आदेश भन्दै डा केसीलाई गाउँ छोडेर जान उर्दी जारी गरे । गाउँपालिकाबाट अनुमति नलिएको थाहा पाएपछि हामीले शिविर सञ्चालन गर्न दिएनौं, उनले कान्तिपुरसँग भने, अध्यक्षज्यू (नरासिंह रोकाया) ले भनेपछि हामीले मान्नैपर्यो । सरकारका रूपमा चिनिने स्थानीय तहका जनप्रतिनिधि र स्थानीय प्रशासनले डा केसीलाई विभिन्न बहानामा स्वयंसेवामा अवरोध गरे पनि भगवतीकुमारीजस्ता सर्वसाधारण भने उनको सेवा लिन लालायित छन् । दुई महिनादेखि कर्णालीका हुम्ला, जुम्ला, मुगु, डोल्पा र कालीकोटमा स्वयंसेवा गरिरहेका डा केसीका पक्षमा जनप्रतिनिधिका परिवारका सदस्यदेखि आफन्त र सर्वसाधारण छन् । उनीहरूले सेवा लिन एकदुई दिनको यात्रासमेत तय गरेका छन् । स्वयं वडाध्यक्ष बुढाथोकीले भने, उहाँले पहिले जाँच गरेका कागजपत्र हेर्नुभयो, सरसल्लाह पनि राम्रै दिनुभयो तर उपचार गर्न अनुमति लिनुभएको रहेनछ ।जुम्लालाई मुकाम बनाएर कर्णालीमा स्वयंसेवा गरिरहेका डा केसीले अनौठो अनुभव सँगालिरहेका छन् । शुक्रबार बिहान जुम्लाको गुठीचौर गाउँपालिकाको स्वास्थ्यचौकीमा पुग्दा त्यहाँका प्रमुख प्रशासकीय अधिकृत र जनप्रतिनिधिको आदेशमा काम गर्न दिइएन । स्थानीय प्रशासनले समेत उनलाई कर्णाली स्वास्थ्य विज्ञान प्रतिष्ठानको अस्पताल जान दिएको छैन । चार दिनअघि पातारासी गाउँपालिकाको उर्थु स्वास्थ्यचौकीमा भने उनले गाउँपालिकाकी उपाध्यक्ष पुन्नकली महताराको उपचार गरे । त्यहाँ तीन दिनसम्म शिविर चलाएका उनले २ सय ५० जनाको स्वास्थ्य जाँच गरेका थिए । हात र कम्मर दुख्ने समस्या बोकेर डा केसीलाई भेटेपछि महताराले भनिन्, उहाँले राम्रो सल्लाह दिनुभयो, थप उपचारका लागि खलंगा (कर्णाली स्वास्थ्य विज्ञान प्रतिष्ठान) मा पठाउनुभयो ।कालीकोटको महाबै गाउँपालिका५, औलगेलाकी कल्पना सेजुवालको साउन ३ गते मोटरसाइकलबाट खसेर हात भाँचियो । उनले जिल्ला अस्पतालमा प्लास्टर गराइन् । तर, एक सातापछि डा केसी आएको थाहा पाएर उनी पुनः अस्पतालमा गइन् । उहाँलाई नदेखाएको भए त मेरो हात बाँगो हुनेरहेछ, प्लास्टरै गलत तरिकाले गरिएको रहेछ, उनले भनिन्, डाक्टरसापले पुरानो प्लास्टर खोलेर फेरि लगाइदिनुभयो, अहिले ढुक्क भएर बसिरहेकी छु । ४५ दिनपछि प्लास्टर खोल्न सुझाव दिएको उनले बताइन् ।कालीकोटकै पचालझरना गाउँपालिका९, तिखातीमा मामाघरमा बस्दै आएका दैलेखका तीन वर्षीय रिजन शाहीको जीवनमा त डा केसी भगवानकै रूपमा प्रकट भए । तीन महिनाअघि खुट्टा भाँचिएपछि जुम्लास्थित कर्णाली स्वास्थ्य विज्ञान प्रतिष्ठानमा उनको उपचार भयो । तर, प्लास्टर राम्ररी नलगाउँदा हड्डी बाँगो लाग्नुका साथै पीडा हुने गरेको थियो । डा केसी मान्मस्थित जिल्ला अस्पतालमा आएको थाहा पाएपछि आमा निर्मलाले एक दिनको पैदल यात्रा तय गर्दै छोरालाई देखाइन् । उहाँले प्लास्टर खोलेर हेर्नुभयो, खुट्टा पनि सोझ्याउनुभयो, उनले भनिन्, नत्र मेरो छोरो जीवनभर अपाङ्ग हुने रहेछ ।डा केसी कालीकोटमा पाँच दिन बसे । उनलाई भेट्न दुई दिन पैदल हिँडेरसमेत स्थानीय बासिन्दा मान्म आएका थिए । स्थानीय तहका जनप्रतिनिधिको भर नभएपछि डा केसीले मान्मस्थित जिल्ला अस्पतालमै शिविर चलाएका थिए । स्थानीय तहका जनप्रतिनिधिहरू त श्री ५ को हैसियतमा छन्, डा केसीले कान्तिपुरसँग भने, संघीय सरकारका मान्छेहरू श्री ७ र प्रदेश सरकारका मान्छेहरू श्री ६ को दर्जामा भएको मैले महसुस गरें ।फागुन पहिलो साता काठमाडौंबाट हिँडेका डा केसी असार दोस्रो सातादेखि कर्णालीमा छन् । त्यसअघि उनले सुदूरपश्चिम प्रदेशका ७ वटा पहाडी जिल्लामा स्वयंसेवा गरेका थिए । यो अवधिमा कति बिरामीको उपचार गरे, उनी आफैंलाई हेक्का छैन । उनले भने, मैले संख्या गन्ने काम कहिल्यै गरिनँ । गाउँमा पुग्दा मकहाँ आउनेजति सबैको सेवा गरेको छु ।डा केसीले असार दोस्रो साता हुम्लाको ताजाकोट र साउन तेस्रो साता मुगुको गममढीमा शिविर चलाए । डा केसीले बिरामीको स्वास्थ्य परीक्षण र उपचारका साथै स्थानीय स्वास्थ्यकर्मीलाई ज्ञान र सीपसमेत सिकाउने गरेका छन् । मुगुमा १ सय ७७ जनाको उपचार गर्नुका साथै स्वास्थ्यकर्मीलाई हाडजोर्नी उपचारसम्बन्धी तालिम दिए । त्यहाँ दुईजना बिरामीको त शल्यक्रिया गरिएको स्वास्थ्य सेवा कार्यालयले जनाएको छ । हाडजोर्नीसम्बन्धी ३२ वर्षको विज्ञता अनुभव सँगालेका डा केसीले सरकारका प्रतिनिधिले आफूलाई काम गर्न रोके पनि जनताले अस्पताल जान नपाएर समस्या भोगिरहेका दृष्टान्त देख्दा मन दुख्ने गरेको बताए । मैले आफ्नो जीवनको लामो समय यही क्षेत्रमा बिताएँ, थुप्रै अनुभव बोकेर हिँडिरहेको छु, उनले भने, मलाई कसैको सहयोग चाहिएको छैन, निर्बाध रूपमा जनताको सेवा गर्न दिए भइहाल्थ्यो । उनले जनतालाई स्वयंसेवा दिनका लागि कोही कसैको अनुमति पनि नलिने स्पष्ट पारे ।तुलाराम पाण्डे (कालीकोट), एलपी देवकोटा (जुम्ला), राजबहादुर शाही (मुगु) र हरि गौतम (रुकुमपश्चिम)"
सोह्रश्राद्ध भर्चुअल विधिबाट गराउन आग्रह,"(रूपन्देही)  कोरोना संक्रमितको संख्या बढ्दै गएपछि रूपन्देहीको तिलोत्तमा नगरपालिकाले सोह्रश्राद्धमा प्रविधिको उच्चतम प्रयोग गर्न गुरु, पुरोहित (पण्डित) र त्यसकै माध्यमबाट संस्कार चलाउन नगरवासीलाई आग्रह गरेको छ ।आश्विन कृष्णपक्षमा गरिने महालय श्राद्ध (पितृ पुजन) अर्थात् सोह्रश्राद्ध भदौ १७ गतेबाट सुरु हुँदै छ । श्राद्धलाई भर्चुअल माध्यमबाट गर्नगराउन पुरोहित तथा यजमानहरूसँग आग्रह गर्दै यसका लागि समयमै छलफल र परामर्श गर्न पनि नगरपालिकाले सुझाएको छ । श्राद्धका लागि एक जना पुरोहित धेरै स्थान र व्यक्तिको घरमा पुग्नुपर्ने भएकाले संक्रमण फैलिन सक्ने जोखिम रहन्छ । यस्तोमा हालको विशेष परिस्थितिलाई ध्यानमा राख्दै त्यस्ता संस्कारलाई भर्चुअल प्रविधिको प्रयोग गरी निरन्तरता दिन आह्वान गरिएको नगरपालिकाका प्रमुख प्रशासकीय अधिकृत माधवप्रसाद शर्माले बताए । श्राद्धमा छिमेकी, इष्टमित्र, बन्धुबान्धव, आफन्तलाई निमन्त्रणा नगर्न पनि नगरले अनुरोध गरेको छ ।महामारीको समयमा पनि परम्परागत संस्कार, संस्कृति, धर्म, पूजाअर्चनाजस्ता कार्यलाई निरन्तरता र जगेर्ना गर्नु हामी सबैको कर्तव्य हो, उनले भने, सोह्रश्राद्ध तोकिएकै तिथिमा गर्नुपर्ने भएकाले महामारीको समयमा वैकल्पिक विधि अपनाई समयमै कार्य सम्पन्न गर्न गुरु, पुरोहित र यजमानहरूले पक्कै परामर्श गर्नुहुनेछ ।पुरोहितहरूले भने नगरपालिकाको निर्णयको विरोध गरेका छन् । केही विधि र प्रक्रिया भर्चुअल विधिबाट सम्भव नहुने उनीहरूको भनाइ छ । नेपाल ज्योतिष परिषद् प्रदेश ५ का उपाध्यक्ष ध्रुवशरण ढुंगानाले नगरपालिकाले धार्मिक विषयको निर्णय गर्न नमिल्ने र त्यसलाई धर्मगुरुहरूकै हातमा छोडिदिनु उपयुक्त हुने बताए । यो त धर्ममा औंला ठड्याइएको हो, उनले भने, नगरले सुरक्षित भएर गर्नुस् भन्न मिल्छ तर यसरी नै गर्नुस् भनेर विधि नै तोक्नु गलत हो । उनका अनुसार श्राद्धमा कुशको मोटक बनाउनुपर्छ, जुन ब्राह्मणको उपस्थितिबिना सम्भव छैन । शास्त्रले कुशको प्रतिमालाई प्रत्यक्ष ब्राह्मण मानेको छ । श्राद्धमा त्यसमै पितृको आह्वान गरिन्छ र उक्त कर्म ब्राह्मणबिना कर्ताले मात्र गर्न अप्ठ्यारो हुन्छ, उनले थपे ।नगरपालिकाले शुक्रबार जारी गरेको सूचनामा सोह्रश्राद्ध, न्वारन, व्रतबन्ध, मृत्यु संस्कारलगायतमा पारिवारिक तथा सामूहिक जमघटजस्ता क्रियाकलाप नगर्न र सहभागी न्यून गराउन पनि भनिएको छ । पछिल्लो एक महिनायता नगरक्षेत्रभित्र संक्रमितको संख्या बढेपछि नगरपालिकाले थप सतर्कता अपनाएको छ । नगरप्रवक्ता सुरेन्द्र श्रीका अनुसार शनिबारसम्म नगरपालिकाभर १ सय ३ जना सक्रिय संक्रमित छन् । हालसम्म दुई जनाको मृत्यु भएको छ । रूपन्देहीमा सक्रिय संक्रमितको संख्या ५ सय १२ छ ।"
नेकपाले आमसभा र भेला बन्द गर्ने,"(बझाङ)  कोरोना महामारीका बेला पनि चुनावको झल्को दिने गरी दलहरूले पार्टी प्रवेशको होडबाजी चलाएको समाचार कान्तिपुर दैनिकमा प्रकाशित भएको भोलिपल्ट नेकपाले जिल्लामा आमसभा र भेला बन्द गर्ने निर्णय गरेको छ । बझाङमा शनिबारदेखि बैठक, सभा, सम्मेलन तथा धेरै मानिस जम्मा हुने खालका भेटघाट कार्यक्रम पनि बन्द गर्ने निर्णय गरेको नेकपाका सुदूरपश्चिम प्रदेश सहइन्चार्ज भानुभक्त जोशीले जानकारी दिए ।जोशीले नेकपा नेताहरूले कुनै आमसभा गरेको नभई बाढीपहिरो पीडितलाई भेटघाट गर्न गाउँ गएको तर त्यही बेला पार्टी प्रवेश गर्नेहरूको लहर चलेको हुनाले स्वागत गरेको बताए । भेटघाटका दौरान पनि मानिसले भीडभाड गरेकाले सबै कार्यक्रम बन्द गर्नुपरेको उनको भनाइ छ । महामारीका बेला भीडभाड गर्नु हुँदैन भन्नेमा हामी सचेत नै थियौं तर भने जस्तो नहुने रहेछ । भीडभाड भइहाल्दो रहेछ, उनले भने, त्यसैले सबैको सुझाव र जोखिमलाई मध्यनजर गर्दै भेटघाट कार्यक्रम पनि बन्द गर्ने निर्णय गरेका छौं । नेकपा सरकारको निर्णय र सबैको सुझावअनुसार अघि बढ्ने उनले बताए । पार्टीको यो निर्णयसँगै बाढीपहिरोको जोखिम भएका विभिन्न क्षेत्रमा अनुगमनमा गएका नेकपाका प्रतिनिधिसभा तथा प्रदेशसभाका सांसद, पूर्वमन्त्री, केन्द्रीय र जिल्लास्तरका नेताहरू गाउँमा कार्यक्रम नगरी जिल्ला फर्किन थालेका छन् । कांग्रेस भेला निरन्तर नेपाली कांग्रेसले भने आफ्ना पूर्वनिर्धारित कार्यक्रम नरोक्ने जनाएको छ । कांग्रेसले विभिन्न ठाउँमा हुने आमसभालाई भव्यरूपले सफल पार्न भन्दै उपस्थितिका लागि विभिन्न एफएम रेडियोमार्फत सूचना प्रसारणसमेत गरिरहेको छ । अधिवेशनको तयारी भएकाले पार्टी नेताहरू संगठन निर्माणका लागि गाउँमा जाने तर सामाजिक दूरी कायम गरेर मात्रै सीमित उपस्थितिमा कार्यक्रम गर्ने कांग्रेसका पूर्वजिल्ला सभापति सत्यराज भण्डारीले बताए । अधिवेशनको माहोल भएकाले विभिन्न ठाउँमा कार्यकर्ताले बोलाइरहेका छन् । हामीले सकेसम्म भेटघाटलाई सीमित बनाउनुस् भनिरहेका छौं, उनले भने । भण्डारीले भेटघाटमा सीमित कार्यक्रम गर्ने भने पनि शनिबार मात्रै जयपृथ्वी नगरपालिका २ मा कांग्रेसले नवप्रवेशीहरूकै लागि भनेर भेला गर्यो । दुई सयभन्दा बढी मानिस उपस्थित उक्त भेलामा ५० भन्दा बढी कार्यकर्ता नेकपा परित्याग गरेर कांग्रेस प्रवेश गरेका कांग्रेसको दाबी छ । यो कार्यक्रममा कांग्रेसका जिल्ला सभापति हर्कजंग सिंह, पूर्वजिल्ला सभापतिहरू पृथ्वीबहादुर सिंह, सत्यराज भण्डारी र पूर्वजिविस सभापति चेतराज बजाललगायत नेताहरूको उपस्थिति थियो ।"
'अनलाइन डेलिभरी मा प्रशासनिक वक्रदृष्टि,"कोभिड१९ का कारण केही देशमा घरमा अलग्गै बसेका वा बढी संक्रमित भएका क्षेत्रमा राज्यले नै अत्यावश्यकीय सामग्री पुर्याइदिने गरेको छ । कति देशहरूले घरबाहिर निस्कँदा भीडभाड र जोखिम बढी हुने भएकाले अनलाइन डेलिभरी मा जोड दिइरहेका छन् । तर हाम्रो ताल ठीक उल्टो छ । यसबेला राज्यले नै घरघरमा अत्यावश्यकीय सामग्री पुर्याइदिनु त यहाँ असम्भव कुरा हो, निजी क्षेत्रबाट सञ्चालन भइरहेको अनलाइन डेलिभरीमाथि पनि प्रशासनले वक्रदृष्टि राखेको छ । लकडाउन र निषेधाज्ञाको अवधिमा खाद्यान्न, तरकारीसहित तयारी खानेकुरा घरघरमा पुर्याइरहेका कम्पनीका प्रतिनिधि र सञ्चालकलाई प्रहरीले बुधबार र बिहीबार पक्राउ गरेर सेवा बन्द गर्न निर्देशन दिएको छ । संक्रमण कम गर्ने जुन उद्देश्यले निषेधाज्ञा गरिएको हो, त्यसैलाई सघाउन मद्दत पुग्ने अनलाइन सेवामा रोक लगाउने यस्तो कदम औचित्यहीन छ ।यो दोष कार्यक्षेत्रमा खटिएका प्रहरीहरूको मात्र होइन, समग्र प्रशासनकै सोच पश्चगामी देखिन्छ । प्रहरीबाट अन्याय भएको भन्दै जिल्ला प्रशासन कार्यालय, काठमाडौंमा शुक्रबार पुगेका सम्बन्धित व्यवसायीहरूलाई प्रमुख जिल्ला अधिकारीले निषेधाज्ञामा यस्तो सेवा सञ्चालन गर्न नमिल्ने बताए । जबकि यसअघि उनैले हस्ताक्षर गरेको निषेधाज्ञा लगाउने निर्णयमा खाद्यान्न, तरकारी, फलफूलसहित अत्यावश्यक वस्तुको ढुवानीमा बाधा नपुर्याउने उल्लेख छ । पिज्जा र मम डेलिभरी अत्यावश्यक सेवामा पर्दैन भन्ने तर्क गर्ने सरकारी अधिकारीहरूले कसका लागि के अत्यावश्यकीय सामग्री हो भन्ने खुट्याउन नसकेको भान हुन्छ । नागरिकहरूले आफ्नो रुचिअनुसार मात्र होइन, कार्यव्यस्तता र समयका आधारमा पनि आवश्यक खाद्यान्न मगाउने गरेका हुन्छन् । फेरि, यस्तो सेवा दिनेहरूले पिज्जा र मम मात्रै डेलिभरी गरिरहेका छैनन् । मुलुकमा लकडाउन सुरु भएयता अधिकांश कम्पनीले तयारी खानाबाहेक तरकारी, फलफूल र दैनिक जीवनमा उपयोग हुने अन्य खाद्यान्न र वस्तु पनि घरमै पुर्याइदिने सेवा दिइरहेका छन् ।महामारीबाट बच्न गरिएको लकडाउनमा अन्य देशले अनलाइन सपिङ र डेलिभरी मै जोड दिइरहेका छन् । ती देशको अनुभव र सेवा दिइरहेका कम्पनीहरूले अपनाएको सुरक्षा प्रोटोकलका हिसाबले पनि अनलाइन डेलिभरी सेवा अन्य भौतिक पसलमा पुगेर सामान किन्नुभन्दा बढी सुरक्षित छ । यस्तो सेवामार्फत उपभोक्ताले घरमै बसेर आफूलाई चाहिएको सामान मगाउन सक्छन्, यसबाट पसलमा हुने भीडभाड कम हुन्छ । घरमा सामान आइपुग्दा पनि व्यक्तिसँग भौतिक दूरी कायम गरेर मात्रै लिन सकिन्छ । संक्रमणबाट बच्न उपभोक्तामा आएको सचेतनाकै कारण संसारभर यसको अभ्यास बढ्दो छ । चर्चित उदाहरण अमेरिकी कम्पनी अमेजन नै हो । लकडाउनमा उपभोक्ताले अनलाइन सपिङ बढाएकै कारण यो कम्पनीको सेयर बढेको छ र यसका मालिक जेफ बिजस वर्तमान महामारीकै बीचमा पनि संसारमा २ सय अर्ब डलरभन्दा बढी सम्पत्ति भएका विश्वकै पहिलो व्यक्ति बनेका छन् ।अनलाइन डेलिभरी रोक्ने सरकारी निर्णय मात्रै होइन, सेवारत कम्पनीका सञ्चालकलाई प्रहरीले अपराधीसरह व्यवहार गरी कार्यालयमै पुगेर दुर्व्यवहार गर्नु पनि आपत्तिजनक विषय हो । यस्ता व्यवसायमा संलग्न करिब एक दर्जन व्यवसायीलाई प्रहरी कार्यालयमा घण्टौं राखेर सेवा सञ्चालन नगर्ने सर्तमा छाडिएको छ । सरकारी निकायको कठोर व्यवहारका कारण अनलाइन सेवा बन्द हुँदा सबभन्दा बढी मार होम आइसोलेसन मा बसेका नागरिकहरूलाई पर्छ । उपत्यकासहित देशभर संक्रमणको शंका लागेर सपरिवार होम आइसोलेसनमा बसेकाहरू प्रशस्त छन्, तिनका लागि अत्यावश्यक सामग्री खरिद गर्ने एक मात्र विकल्प अनलाइन सपिङ हो । तर, नागरिकलाई घरभित्रै बस्न अनुरोध गर्ने सरकारको गलत रवैयाका कारण घरबाट निस्कन नचाहने व्यक्तिहरू पनि सामान किन्न पसल पुग्नुपर्ने भएको छ ।वर्तमान समय र विश्वअनुभवको आलोकमा हाम्रा शासकप्रशासकहरूले यो गलत कदमलाई सच्याउनुपर्छ । यो बेला त बरु संक्रमण कम गर्न पसलेहरूलाई समेत सुरक्षा मापदण्ड अपनाएर आफ्ना ग्राहकलाई अत्यावश्यकीय सामग्री सम्भव भएसम्म घरघरमै पुर्याइदिन भन्नुपर्छ । काठमाडौंमा हरेक दिन ९ः१५ बजेसम्म मात्रै पसल खोल्न दिने व्यवस्थाले खाद्यान्न, तरकारी तथा फलफूल र डेरी पसलहरूमा अत्यधिक भीडभाड देखिएको छ । सरकारको कम समयसीमा तोक्ने अदूरदर्शी निर्णयकै कारण समुदायस्तरमा फैलिसकेको संक्रमणमा थप मलजल पुग्ने देखिन्छ ।त्यसैले, अनिवार्य रूपमा प्रवर्द्धन गरिनुपर्ने अनलाइन डेलिभरी सेवालाई निरुत्साहित गर्ने कदमबाट सरकार तुरुन्त पछाडि हट्नुपर्छ । सामान्य अवस्थामा समेत यस्तो व्यवसाय गरेर स्थापित भइसकेका कम्पनीहरूले अहिले पीपीईलगायतका स्वास्थ्य सावधानी अपनाएरै काम गरिरहेका छन् । कतिपयले लापरबाही गरेका छन् र जस्तोसुकै सामान पनि भिडाइरहेका छन् भने पनि त्यसको विकल्प सम्पूर्ण सेवा बन्द गर्नु होइन । कसैले सुरक्षा सावधानी नअपनाएको र अनावश्यक सामग्रीको कारोबारसमेत गरेको भए, त्यहीअनुसार चेतावनी तथा कारबाही गरिनुपर्छ । यस्तो संकटको बेला सरकारी निकायहरूले सनकले हैन, विवेकले काम गर्नुपर्छ । अनलाइन व्यवसायलाई आवश्यक सहयोग गरेर प्रोत्साहनका साथ खुला गर्नुपर्छ ।"
छाउबारेको बुझाइ सतही,"गोठ भत्काएपछि ओडारमा बास समचारले दुःखी बनायो । छाउप्रथा सचेत समाजमा बस्नेहरूका लागि लाजमर्दो विषय हो । परापूर्वकालदेखि चल्दै आएको व्यवहार र चलनलाई संस्कृति भनिए पनि सबै चलन आधुनिक युग सुहाउँदो हुन्न । जुन चालचलनले हानि गर्छ, त्यो कुरीति हो । छाउप्रथा पनि एकप्रकारको कुचलन हो । छाउप्रथा मान्नुपर्ने कुनै वैज्ञानिक कारण छैन । यो संस्कार मान्नेहरूले पनि किन मानिरहेका छन् भन्ने बताउन सक्दैनन् । देशका अन्य भेगमा पनि नछुने का रूपमा छाउप्रथाकै फरक रूपलाई निरन्तरता दिइएको छ । महिनावारी हुँदा महिला शारीरिक रूपमा कमजोर हुन्छन् । छाउ धारणालाई अदृश्य देवीदेउताको डरका कारण निरन्तरता दिनु सरासर पाप हो । राज्यले छाउप्रथा अन्त्यको घोषणा गर्दैमा यो कुरीति अहिल्यै अन्त्य हुने छैन । यसका लागि सामाजिक चेतनाका विविध योजना ल्याउनुपर्छ । चल्दै आएको प्रथालाई तत्कालका लागि सुधार गर्दै र त्यसलाई थप सहज बनाउन संघीय सरकारले स्थानीय तहसँग सहकार्य गर्नुपर्छ । सुधारिएको सुविधासम्पन्न सामूहिक आवासगृह निर्माण गरेर त्यसैमा महिलाहरूलाई राख्ने र छाउप्रथाविरुद्ध चेतनामूलक कार्यक्रम चलाउने योजना ल्याउनुपर्छ । यहाँ अझै छाउ बार्ने चलन छ ? यस्तो गर्नुभयो भने कानुन लाग्छ है भन्ने सीडीओको सतही बुझाइ, चासो र सुझावले काम गर्दैन । दीपक न्यौपाने, मन्थली१३, रामेछाप"
सुपर जिल्लाको कहानी,"उज्ज्वल प्रसाईको लेख यो झापा हो ! महत्त्वपूर्ण लाग्यो । प्रधानमन्त्री केपी शर्मा ओलीको गृहभूमि झापाको दमक नगरपालिका हो । त्यही क्षेत्रबाट चुनाव जितेर ओली प्रधानमन्त्रीको कुर्सीमा विराजमान छन् । उक्त क्षेत्रको मतदाता भएकाले मैले पनि प्रधानमन्त्री ओलीबाट विकास र समृद्धिको अपेक्षा गरेको थिएँ । तर ओलीको कार्यशैलीले हामीलाई चकित बनाएको छ । जे हुनुपर्ने हो त्यो भएको छैन, जे नहुँदा पनि हुन्थ्यो त्यही भइरहेको छ । कुनै पनि ठाउँको पहिचान ठूला ठूला बिल्डिङ, भ्युटावर र सभाहलले दिँदैनन् । न त यो समृद्धिको मानक हो । भोकले भौंतारिएका जनताले भ्युटावरबाट के हेर्ने ? दमकमा एउटा गतिलो एक्सरे मेसिन भएको अस्पताल छैन, यस्तोमा सभाहल र भ्युटावरको के महत्त्व ? मिठामिठा सपना बुनेर भाषण गर्न सिपालु ओली आज एकपछि अर्को असफलता बेहोर्दै राजनीतिक विश्वसनीयता गुमाउँदै छन् । जनताका ससाना समस्याहरू ओलीले देख्नै सकेनन् । तिनै साना समस्या भएका जनताको मतले नै म प्रधानमन्त्री भएको हुँ भन्ने बिर्सिए ।रतुवा खोलाको बाढीले धान फल्ने कैयौं बिघा जमिन बर्सेनि कटान गर्छ तर त्यसलाई रोक्ने योजना छैन । दलित, सन्थाल, धिमाल, तेलीलगायतका पिछडिएका जातिको उत्थानका निम्ति कुनै कार्यक्रम छैन । कतिपय निमुखा गाउँलेको बस्ने घरै छैन । पिछडिएको वर्गहरूलाई बिहानबेलुका हातमुख जोर्न हम्मेहम्मे परिरहेको छ । उनीहरूका लागि कुनै ठोस योजना तथा कार्यक्रम छैन । रोजगार दिन सक्ने गतिला उद्योगकाराखाना कम छन् । त्यही दमकको बजार व्यवस्थापन भद्रगोल छ । खोतीयोग्य जमिन धमाधम प्लटिङ भएको कसैलाई वास्ता छैन । खोलामा ढुंगागिट्टीको अवैध उत्खनन भइराखेको कसैले देखेका छैनन् । दमकवासीहरू कुनै जटिल स्वास्थ्य समस्या भयो भने कि सिलगढी कि काठमाडौँ धाउनुपर्छ । यो पीडा ओलीले खोइ बुझेका ? गाउँमा सडक छैनन्, भएका पनि कच्ची छन् तैपनि काकडभित्ताइनरुवा रेलको हतारो छ ओलीलाई । उनलाई मत दिने त्यस क्षेत्रका निमुखा जनताको अवस्था नाजुक छ । सुकुम्बासीका समस्या त्यत्तिकै छन् । हुकुमबासीका समस्या पनि त्यत्तिकै छन् । सुकुम्बासीलाई बाँस र गाँस आवश्यक छ भने हुकुमबासीलाई लगानी गर्ने उचित वातावरण । खेतमा पानीको अभाव छ । अस्पताल भताभुंग छ । तर ओलीले भने मिठामिठा सपनामा जनतालाई भुलाउँदै भ्युटावरबाट सर्वसाधारणको रोदन नियाल्न खोजिरहेछन् । गोविन्द विक, बूढानीलकण्ठ१२, काठमाडौं"
सरकार थला पर्दै,"गहिरिँदो संकट र अकर्मण्य सरकार सम्पादकीयले अहिलेको वास्तविक अवस्थालाई बताउँछ । दिनानुदिन कोरोना संक्रमित र मृत्यु हुनेको संख्या बढिरहेको छ । अस्पतालहरू बिरामीले भरिभराउ छन् । परिस्थिति हामीले सोचेभन्दा गम्भीर बनिरहेको छ । काठमाडौं, विराटनगर, पोखराजस्ता ठूला सहरमा समुदाय स्तरमै रफ्तारमा संक्रमण फैलिरहेको छ । यस्तो भयावह अवस्थालाई सरकारले नियन्त्रण गर्न सकेको छैन । कामकारबाही हेर्दा सरकारै संक्रमित भएजस्तो लाग्छ । यस्तै हो भने कोरोनाले सरकार र जनता दुवैलाई थला पार्नेछ । काठमाडौंलगायत अन्य सहरमा कम्तीमा एक परिवार एक पीसीआर टेस्ट गर्न सरकार हिच्किचाउनु हुन्न । दैनिक केही हजार पीसीआर टेस्ट गरेर आफ्नो दायित्व राम्रैसँग पूरा गरेको ठान्ने सरकारका लागि परिस्थिति अझै प्रतिकूल हुन सक्ने सम्भावना देखिएको छ । मृगको गतिमा कोरोना बढ्दो छ तर टेस्ट र नियन्त्रण प्रक्रिया कछुवाको गतिमा चलिरहेछ । आमसमुदाय भयभीत हुँदै गर्दा सरकार किंकर्तव्यविमूढ मुद्रामा देखिनु दुर्भाग्यपूर्ण छ । महामारीसम्बन्धीका विज्ञसम्मिलित उच्चस्तरीय कोरोना नियन्त्रण आयोग गठन गरी युद्धस्तरमा कोरोना रोकथामका कार्य गर्न ढिला गर्नु हुन्न । श्यामसुन्दर कुइँकेल, हाँडीगाउँ, काठमाडौं"
महामारीमा अनुशासनहीन राजनीतिक संस्कार !,"महामारीमा चुनावको झल्को ! फोटोसहितको समाचार पढेपछि संघदेखि स्थानीय स्तरसम्मै अनुशासनहीन राजनीतिक संस्कारको पुनरावृत्ति भइरहेजस्तो आभास हुन्छ । फूलमाला लगाएका युवाहरूसँगै नीतिनिर्माता सांसदहरू नै सहभागी भएको देख्दा पहिलेको लकडाउन र अहिलेको निषेधाज्ञासम्बन्धी प्रावधानलाई नेताहरूले नै खिल्ली उडाएजस्तो लाग्यो । केही समयअघि प्रमुख दलका शीर्षस्थ नेता र मन्त्रीहरूलगायतले मास्क नै नलगाई विभिन्न कार्यक्रममा सरिक भएको दर्जनभन्दा बढी फोटोहरू कान्तिपुरले सार्वजनिक गरेको थियो । त्यसकै सिको गरी संघीय र प्रदेश सांसदहरूकै उपस्थितिमा बझाङ र रुकुम पश्चिममा नेकपा र कांग्रेसले युवाहरूलाई पार्टी प्रवेश गराउने अभियान चलाउनु अनुशासनहीन राजनीतिक संस्कार होइन र ? अहिलेको विषम परिस्थितिमा सरकार सञ्चालन गरिरहेको दल र मुख्य प्रतिपक्षीले यसरी युवाहरूको जमघटको प्रतिस्पर्धा गर्नु कानुनको धज्जी उडाउनु होइन र ?महामारीमा कुनै दलमा रहिरहनु, पार्टी प्रवेश गर्नु, पार्टी छोड्नु, नछोड्नुको कुनै अर्थ होला र ? नेकपा होस् वा कांग्रेस, युवा संघको नाममा होस् वा तरुण दलको, अखिलको होस् वा नेविसंघको नामबाट, कोही कसैले भेला, जमघट, आमसभा, ठूलठूला बैठक राखेर संक्रमणको जोखिम बढाउनु पक्कै पनि सुहाउने विषय होइन नि ! भेलामा सहभागी एक जनामा संक्रमण देखिए कति मानिसलाई तनाव सिर्जना हुन सक्छ ? नेताहरूले यस विषयमा सोच्नु पर्दैन ? अनि नेताहरूले पनि सस्तो लोकप्रियताका लागि जिल्लाजिल्लामा पुगेर युवाहरूलाई अबिर र माला लगाइदिने मोह छोड्न अझै किन नसकेका होलान् ? जिल्लाजिल्लामा युवाहरूलाई भेला गराएर अबिर लगाइदिन केही सय भोट तान्दा जितिहालिन्छ भन्ने चुनावताकाको बेला हो र यो ? काम कुरो एकातिर, कुम्लो बोकी ठिमीतिर भनेझैं भएन र यो कार्य ? नेतृत्वबाटै गाउँघरमा पुगेर सरकारी आदेश र प्रावधान मानिँदैन भने आमजनताले कसरी त्यसको पालना गर्ने, अनि कसरी स्थानीय प्रशासनले कानुनको पालना गराउने ? कानुनी व्यवस्था सर्वसाधारणका लागि मात्र हो कि नेताहरूका लागि पनि हो ? नेताहरू नियम, कानुनभन्दा माथि हुन् भन्ने सोचाइ र कसैले तपाईं भनोस्, नभनोस्, आफैं मपाईं हुन खोज्ने अहंकारबाट नेताहरूले आफूलाई कहिले छुट्कारा दिने ?राजनीति देशको मूल नीति हो । यसले अरू सबैखाले नीति निर्माण गर्ने र समाजलाई नै असल बाटोमा डोहोर्याउनुपर्ने हुँदा राजनीति निकै संस्कारयुक्त हुन जरुरी छ । नेतृत्वमा बसेकाहरू नैतिकता, अनुशासन, विधिको शासन, जवाफदेहिता, पारदर्शिता, सदाचारिता, शिष्टाचारलगायत असल संस्कारको पालना र विकासमा चुक्नु हुँदैन । राजनीतिक संस्कारलाई भ्रष्टीकरण हुनबाट रोक्न सक्नुपर्छ । जुनसुकै दलभित्र पनि राजनीतिलाई अपराधीकरण र अपराधको राजनीतीकरण गर्ने प्रवृत्ति र क्रियाकलापहरू बन्द हुनुपर्छ । दिनप्रतिदिन संघीय लोकतान्त्रिक गणतन्त्रात्मक व्यवस्थाभित्र मौलाइरहेको अनुशासनहीन राजनीतिक संस्कार मुख्य चुनौती बन्दै गएको छ । नोदनाथ त्रिताल, चौबिसे३, धनकुटा"
अधिवेशनको संघारमा कांग्रेसका चुनौती,"नेपाली कांग्रेसमा महाधिवेशनको सरगर्मी बढ्दै छ । अधिवेशन निर्धारित समयमै होलानहोला, संशय पनि छ । कांग्रेसको विधानअनुसार हरेक चार वर्षमा महाधिवेशन हुनुपर्छ । तेह्रौं महाधिवेशन २०७२ फागुनमा भएको थियो । विधानतः २०७६ फागुनमै चौधौं अधिवेशन भइसक्नुपर्ने थियो । एक वर्ष म्याद थपेर ढिलो गरी यो अधिवेशनको तिथि तोकिएको हो । केही समयदेखि कांग्रेसमा हदैसम्म कार्यकाल लम्ब्याउने परम्परा बस्न थालेको छ । नेवि संघ, तरुण दल लगायतका भ्रातृ संगठनहरूमा त चुनाव हुनै छाडिसक्यो । पार्टीमा पनि हुने भए अधिवेशन गर्दै नगर्ने र आजीवन सभापति बन्न पाए हुँदो हो भन्ने प्रवृत्ति देखिन्छ । तर त्यसको अनुमति संविधानले दिँदैन । विशेष अवस्था देखाए पनि बढीमा छ महिना मात्र तन्काउन सकिन्छ । अधिवेशन वा विसर्जन ? संघारमा पुगेको छ कांग्रेस ।अधिवेशनको मुख्य एजेन्डा नेतृत्वचयन नै हो, अरू कुरा औपचारिकतामै सीमित हुनेछन् । नेतृत्वको मुद्दा पनि वर्तमान सभापति शेरबहादुर देउवा वा अर्को को भन्नेमा सीमित छ । देउवाको निरन्तरता चाहनेहरू अहिलेसम्म एक ढिका छन् । विमलेन्द्र निधिको कुरा शेखरशशांक कोइराला र प्रकाशमानलाई दिएको जवाफभन्दा बढी होला जस्तो लाग्दैन । अर्थात्, पारिवारिक विरासत उनीसँग पनि छ । देउवाका विरुद्धमा रामचन्द्र पौडेल वा शेखरशशांकमध्ये को भन्ने प्रश्न यथावत् छ । तीमध्ये अलि विचारमा खेल्न सक्ने रामचन्द्र नै हुन् । विचार, निष्ठा र संलग्नतामा उनलाई उछिन्ने अर्को छैन । नयाँ अर्थात् युवा पुस्तामा नेतृत्व जानुपर्छ भन्ने आवाज छ, तर त्यसको दाबी कसैले गरेको छैन । देउवा र रामचन्द्र एउटै पुस्ताका हुन् । त्यसपछि जो आए पनि नयाँ पुस्ता भन्नुको तुक छैन ।राजनीतिमा नेतृत्व राजसंस्थामा जस्तो युवराज बनेर आउँदैन, न ढोकामा फूलमाला लिएर कोही स्वागत गर्न कुरेर बसेको हुन्छ । त्यो त नेता बनेपछि ताँती लाग्ने प्रवृत्ति हो । नेवि संघको नेतृत्व गरेकाहरू सबैजसो अहिले कांग्रेसको केन्द्रीय नेतृत्वपंक्तिमै छन् । देउवा, रामचन्द्रहरू संस्थापक पुस्ताकै हुन् । विमलेन्द्रदेखि प्रदीप पौडेलसम्म, २०३६ सालदेखि २०६२६३ को आन्दोलनसम्म नेवि संघको नेतृत्व गर्ने कोही छुटेका छन् जस्तो लाग्दैन । ती सबैजसो अधिवेशनमा लोकप्रिय मतबाट केन्द्रीय सदस्यमा निर्वाचित पनि भएका छन् । तर तिनको हैसियत लोकसेवा पास गरेका शाखा अधिकृतहरूको ताँतीजस्तो भयो । मुद्दासहित जोखिम मोल्ने आँट कसैले देखाउन सकेको छैन । केन्द्रीय सदस्यमा एकैपटक धेरैलाई रोज्न पाइन्छ । सभापति, उपसभापति वा महामन्त्रीजस्ता एकल पदमा जब यो कि त्यो भनेर रोज्नुपर्ने अवस्था हुन्छ, गुटउपगुटको भूमिका निर्णायक हुन्छ । महाधिवेशनमा आउने प्रतिनिधिहरूको विवेकको रोजाइ कमजोर हुन्छ, छायामा पर्छ । हरेकपटक महाधिवेशनको पूर्वसन्ध्यामा गुटको कोटा बाँडफाँटजस्तो हरेकपटक महाधिवेशनको पूर्वसन्ध्यामा क्रियाशील सदस्यता वितरण पद्धति रहुन्जेल नेतृत्वचयनमा ठूलो परिवर्तन होला भनेर अपेक्षा गर्न सकिन्न ।राजनीतिक नेतृत्वको चयन लोकप्रिय निर्वाचनकै उपज भए पनि यो सधैं विवेकपूर्ण हुन्छ भन्ने जरुरी छैन । अमेरिकी राष्ट्रपति डोनाल्ड ट्रम्प एउटा नमुना मानिन्छन् । नेपालमा यस्ता नमुना धेरै छन् । पतन हुन लागिसकेका धेरैलाई २०६२६३ को जनआन्दोलनले जोगाइदियो । आन्दोलनपछि उनीहरूकै रजगज छ, राजनीति र सत्तामा । कांग्रेसको राजनीति त देउवाले समाप्त गरिसकेका थिए, २०५८ सालमा संसद् विघटनको गोटी बनेर । उनको राजनीति त्यहीँबाट सकिनुपर्ने थियो । ज्ञानेन्द्रबाट दुईदुईपटक लात खाएर प्रधानमन्त्रीबाट बर्खास्त हुनुको पीडाबाहेक आजको राजनीतिको कुन मुद्दामा उनको स्टेक गाँसिएको छ ? उनको नेतृत्व भनेको अकर्मण्यता हो, गतिशून्यता हो । अहिले कांग्रेस एउटा स्थूल संरचनामा सीमित हुन पुग्नु त्यसकै उपज हो । उनले प्रतिष्ठाको विषय नबनाई बाहिरिनुमा सम्मान छ । बेलायतमा डेभिड क्यामरुन ब्रेक्जिट जनमतमा हारपछि ५० वर्षकै उमेरमा राजनीतिबाट बाहिरिए । बेलायती जनता र राजनीतिमा उनको सम्मान कुनै पूर्ववर्ती वा बहालवाला प्रधानमन्त्रीको भन्दा कम छैन ।नेपालका पार्टीहरूमा संगठन र समितिहरूको धेरै ठूलो सञ्जाल छ । नगरगाउँपालिका वडादेखि प्रदेश र संघको तहसम्म पार्टीको प्रत्यक्ष संगठन संरचना छ, भ्रातृ संगठनहरू छन् । केन्द्रमा विभागहरू छन् । कांग्रेसमा त्यस्ता सतचालीस विभाग छन् । यी सबै क्रियाशील हुने हो भने डेढदुई लाख कांग्रेस सदस्यहरूले दिनहुँ काम गरिराखेका हुनेछन्, भ्याईनभ्याई हुन्छ । तर पार्टीको कुनै पनि निकायको न विधान र नियमअनुसार बैठक भएको देखिन्छ, न काम नै । महाधिवेशन भएको छ महिनाभित्र गठन भैसक्नुपर्ने विभागहरू अर्को अधिवेशनको छ महिनाअघि गठन गर्ने तातो लाग्छ । त्यो पनि उन्नाइसवटा नयाँ विभाग थपेर । आजको समय र राजनीतिमा यी सबै फाल्तु (बोगस) कुरा हुन्, जनतासँग यसको न कुनै अर्थ छ, न सन्दर्भ नै ।कांग्रेसको यो अधिवेशन अत्यन्तै विकट राष्ट्रियअन्तर्राष्ट्रिय परिस्थितिमा हुन गइरहेको छ । विश्वभर कोभिड१९ को महामारी छ । करोडौं मानिस यसबाट संक्रमित छन्, लाखौंको ज्यान गइसकेको छ । विश्वव्यापी रूपमा उद्योग, व्यापार, व्यवसाय, पर्यटन, आवागमन ठप्प छन् । आर्थिक मन्दी छाएको छ । महामारी नियन्त्रणको सम्भावना अझै देखिएको छैन । कोभिड१९ पछिको अर्थतन्त्रलगायत विश्वराजनीति अहिलेभन्दा निकै भिन्न हुने अनुमान छ । नेपालजस्तो मुलुकका लागि यसको प्रभाव अझ बढी प्रतिकूल हुने निश्चित छ । अन्तर्राष्ट्रिय राजनीतिमा नयाँ शीतयुद्धको बादल मडारिइरहेको छ । मुलुकको राजनीतिक अवस्था निराशाजनक छ । दुईतिहाइनिकट बहुमत पाएको नेकपा आन्तरिक किचलोको महासंकटमा छ । सरकार जिम्मेवारी वहन गर्न असफल भइरहेछ । भारतसँगको सम्बन्ध करिब टुटेको अवस्था छ, कूटनीति डाँवाडोल छ । अबको कांग्रेस नेतृत्वले यी सबै पक्षलाई ध्यानमा राखेर राष्ट्रिय एवं अन्तर्राष्ट्रिय दृष्टिकोण बनाउनु आवश्यक छ ।यस्तो संकटपूर्ण घडीमा हुन लागेको कांग्रेसको महाधिवेशनप्रति सबैले चासोका साथ हेरिरहेका छन् । कांग्रेस स्वयंको राजनीतिक हैसियत भने सर्वाधिक रूपमा तल झरेको छ । चुनावी प्रतिस्पर्धामा हार वा जित स्वाभाविक हो । सधैं कांग्रेसले जित्नुपर्छ, उसकै सत्ता र हालीमुहाली हुनुपर्छ भन्ने छैन । चुनाव त पटकपटक जितेको थियो, बहुमतसहित सरकार बनाएको पनि थियो, तर किन गर्न सकेन अपेक्षित डेलिभरी ? किन हुन सकेनन् यसका कामहरू समतामुखी ? किन मौलायो भ्रष्टाचार ? किन आयो राजनीतिक संस्कारमा यति विधि विचलन ? धेरै प्रश्न छन् जुन कांग्रेस सत्ताबाट बाहिरिँदैमा सकिँदैनन्, ऊ चोखिँदैन । तसर्थ आसन्न महाधिवेशन एउटा औपचारिकता र यथास्थितिको अनुमोदनमा सीमित हुन्छ कि आत्मसमीक्षासहित देशलाई नयाँ, निर्णायक र भरपर्दो नेतृत्व दिने कार्यशाला बन्छ ? कि स्वच्छ, राजनीति एवं समतामूलक सामाजिकआर्थिक दिशानिर्देश गर्न सक्ने शक्ति बन्छ ? निर्णय कांग्रेसजनकै हातमा छ । नेतृत्वदेखि महाधिवेशनमा आउने प्रतिनिधि सबैले गुटगत लेनदेनभन्दा माथि उठेर विवेक र जिम्मेवारीसहित निर्णय गर्ने बेला हो यो ।लोकतन्त्र कहिल्यै पुरानो नहुने सिद्धान्त हो । यसकै आधारमा २००७ सालको क्रान्तिदेखि कांग्रेसको हैसियत एजेन्डासेटर को थियो । तर अहिले त्यो हैसियत गुमेको छ । २०६२६३ को आन्दोलन, शान्ति प्रक्रियाको नेतृत्व गरेर पनि नेपाली कांग्रेस अहिलेको राजनीतिमा एजेन्डासेटर हुन सकेन । आज मुलुक गणतन्त्रमा गएको छ, संघीयतामा गएको छ । समावेशी र समानुपातिक आधारमा राज्यको संयन्त्र बनेको छ । तर यो एजेन्डा कांग्रेसले बनाएको होइन, पछ्याएको सम्म हो । आज राजनीतिका खेलाडीहरू थपिएका छन्, विविधता आएको छ । मधेस, जनजाति, दलित, महिलाका एजेन्डा मात्र अघि आएका होइनन्, उनीहरू आफैं एक्टर पनि छन् । सोसल मिडिया सशक्त छ । कुनै पनि बेला अहिलेको राजनीतिलाई व्यापक रूपमा बदल्ने अवस्था आउन सक्छ । तसर्थ केवल प्रजातन्त्र खतरामा छ, कांग्रेसले मात्र जोगाउन सक्छ भन्दैमा कसैले पत्याउँदैन । राष्ट्रियअन्तर्राष्ट्रिय परिवेश र बदलिँदो जनमतसँग नेतृत्वले साक्षात्कार गर्न सकेन, जानेन भने काम गरेर जस नपाउने हुन्छ । अझ बाहिर फालिने बेला पनि नआउला भन्न सकिन्न ।पार्टीको सिद्धान्तलाई समयानुकूल नीतिमा ढाल्ने र व्याख्या गर्ने काम नेताको हो । पार्टीमा जेजति संगठन र संस्थागत संरचना भए पनि त्यसलाई चलायमान राख्ने र जनतासँग प्रत्यक्ष संवाद गर्ने काम नेतृत्वको हो । नेपाली कांग्रेसका सन्दर्भमा नेतृत्व भनेको मूलतः सभापतिको भूमिका हो । सभापति हुने व्यक्तिको बुझाइ र क्षमतामा त्यो भूमिका निर्भर गर्छ । आज कांग्रेसमा नेता छैन, पदाधिकारी मात्र छन् । सबै बीपीजस्तो नेता बन्न सक्तैनन् । अपेक्षा गर्दैमा पाइने पनि होइन । उनकै परिवारको अर्को कुनै कोइराला पनि बीपी बन्न सक्तैन । कांग्रेसको भाँडोमा जेजस्तो स्टक छ, त्यसैबाट आउने हो नेतृत्व पनि । प्रयत्न त्यो स्टक र सम्भावनालाई खुला राख्ने हो । आज छैन त, भोलि क्षमतावान् नेतृत्व आउन सक्छ ।नेपालका पार्टीहरू अनावश्यक कार्यकर्ताको झुन्ड र घेराबन्दीमा छन् । लोकतन्त्रमा क्याडर चाहिँदैन, क्याडरको जमाना गयो । क्याडर र लोकतन्त्र परस्पर मेल नखाने र विरोधी कुरा हुन् । क्याडरबेस्ड पार्टीले एकदलीयतामा मात्र काम गर्छ । यो निरंकुशताको अस्त्र हो । यसले एकातिर नेतालाई निरंकुश बनाउँछ भने, अर्कातर्फ गुटउपगुटलाई ऊर्जा दिन्छ । सत्तामा भएका बेला कार्यकर्तामा उन्माद ल्याउँछ, भ्रष्टाचार र बिचौलियाको सूत्र बन्छ । कतिलाई लाग्न सक्छ, क्याडरबिना पनि पार्टी हुन्छ ? अहिले युरोप, अमेरिकालगायत उन्नत लोकतन्त्रमा कहीँ पनि क्याडरबेस्ड पार्टी छैन । आजको पार्टी भनेको सदस्य र समर्थक मतदाताहरूको खुकुलो स्वयंसेवी संरचना हो । पार्टीको स्थूल संरचनाले नीति दिन्छ, जनसमथर्न बढाउँछ भन्ने कुरा झुटो हो । नेतृत्वमा पुग्ने व्यक्तिको दृष्टिकोण, बुझाइ र उसको टिमको क्षमतामा निर्भर गर्छ नीतिगत ड्राइभ । क्षमता नभएको नेताले गतिलो टिम पनि बनाउन सक्तैन । आफूजस्तै अयोग्य र सुविधाभोगीको झुन्ड साबित हुन्छ उसको टिम पनि ।सूचना प्रविधिमा आएको क्रान्तिकारी परिवर्तनले राजनीतिलगायत धेरै परम्परागत संरचना र प्रक्रियालाई पछाडि पारेको छ । सञ्चारमाध्यमको विविधता, सामाजिक सञ्चार प्रविधि र सञ्जालले गर्दा राजनीतिक सञ्चारको तरिका पनि बदलिएको छ । विगत दुईअढाई वर्षमा नेपालमा देखिएको जनमत, अभिव्यक्ति र विरोधको स्वरूप हेर्ने हो भने त्यसले विपक्षी दललाई उछिनेको छ । विरोधको न्युजब्रेकरका रूपमा पार्टी होइन, सोझै नागरिक नै अगाडि आएका छन् । पार्टी नेतृत्वले सोझै जनतासँग संवाद गर्न सक्छ । एजेन्डा तय गर्न सक्छ र तदनुकूल राजनीतिलाई निर्णायक ड्राइभ दिन सक्छ । गुठी विधेयक फिर्ता संसद्को विपक्षी दलले होइन, सरोकारवाला नागरिकको सडक विरोधले गर्दा भएको हो । जनचेतना र सञ्चार प्रविधिमा आएको यो परिवर्तनको सही उपयोग गर्न सक्ने नेतृत्व र पार्टी संरचना आजको खाँचो हो । समयको चेतना र सन्देश नबुझ्ने नेतृत्व र पार्टीको भविष्य छैन ।अन्त्यमा, कांग्रेस नेतृत्वमा को आउनुपर्छ, व्यक्ति मेरो चासोको विषय होइन । जो आए पनि केही पाउने अपेक्षाले उसको ढोकामा मलाई जानु छैन । मुलुकमा लोकतन्त्रको झन्डावाहक पार्टी विसर्जनमा जाला भन्ने चिन्ता हो । कांग्रेस नेतृत्वका आकांक्षी, त्यो पनि युवा पुस्ताका गगन, विश्वप्रकाशहरूले यतिखेर एउटा सार्वजनिक घोषणा गरून् भन्ने म चाहन्छु । त्यो हो अर्को चुनावसम्म कांग्रेसलाई मैले हाँक्ने हो । अपेक्षित विजयमा पुर्याउनेछु । पार्टीको मूल्य, सिद्धान्त र नीतिअनुसार सहकर्मी टिमका साथ सरकार चलाउँछु । सकिनँ भने सक्रिय राजनीतिबाट विश्राम लिन्छु, घरीघरी नेतृत्वको दाबी गर्न आउँदिनँ, कुनै गुट पनि बनाउँदिनँ । मेरो राजनीति मसँगै सकिने हो, कामहरू इतिहासमा सुरक्षित हुने हुन् । पूर्ण वा अपूर्ण दुई कार्यकाल अर्थात् दुईपटकभन्दा बढी सरकारको नेतृत्व पनि गर्दिनँ भन्ने वाचासाथ कांग्रेसको नेतृत्व बन्ने हो भने त्यसले नयाँ इतिहास रच्नेछ । यसरी आउने नेतृत्व सर्धैं वाचाल, कर्मशील र गतिशील हुनेछ । यति गर्नका लागि विधानमा कुनै प्रावधान खोज्नुपर्दैन । नेतृत्व भनेको जनताको ट्रस्ट हो, गुटको उत्पादन होइन ।"
अबको यात्रा कृषि र पर्यटनतिर,"गण्डक र अन्नपूर्ण क्षेत्रयस क्षेत्रले त हिमालवारि मात्र होइन, हिमालपारिसम्मै ओगटेको छ । पूर्वी क्षेत्रको एउटा चरित्र छ भने मध्यक्षेत्रको अर्को । गण्डक र अन्नपूर्ण त अझ धौलागिरि क्षेत्रसम्म पुगेको छ ।कृषिको दृष्टिकोणले उच्च पहाडी भाग र आकर्षक उपत्यका, टार र नदीकिनार (रिभर बेसिन) भएको क्षेत्र हो यो गण्डक र अन्नपूर्ण क्षेत्र । पहिले २०२५ सालतिर पोखरा पुग्दा त्यहाँबाट अन्नपूर्ण र माछापुच्छ्रे अनि फेवा र बेगनास ताल देखेर म खुबै लोभिएको थिएँ । पछि मुस्ताङका जोमसोम, मुक्तिनाथ, मार्फा, टुकुचे, कोबाङ, लेते हुँदै बागलुङ पुग्दा मेरो देश कति राम्रो रहेछ, यहाँका दाजुभाइ र बासिन्दालाई हेर्दा आफ्नै देशको विविधता देख्न पाइँदो रहेछ भन्ने सम्झन पुगेको थिएँ । यस भेगले कति लोभ्यायो भने, म मुस्ताङतिर नै बीसौंपल्ट पुगें होला । उपल्लो मुस्ताङ नै दुईपल्ट जोमसोमबाट हिँडेरै पुगें । त्यो ठाउँ बिछट्टै राम्रो छ, हेर्न जाऊ, उडेर मात्र होइन, हिँडेरै जाऊ भनेर राजा वीरेन्द्रले भनेको सम्झन्छु । स्विस भूगर्भविद् टोनी हेगनले लेखेको टोनी हेगन्स नेपाल र मिखेल पिसेलले लेखेको अ लस्ट टिबेटन किङडम पुस्तक पढेपछि नेपाल कस्तो रहेछ भनेर हामी नेपालीले भन्दा पहिले त विदेशीले पो चिनेछन् जस्तो लाग्यो ।म राष्ट्रिय शिक्षा समितिमा काम गर्थें । नेपालको शिक्षा योजना लागू गर्न बनेको माथिल्लै तहको संस्था थियो त्यो । राजालाई बागलुङमा एउटा कृषि कलेज बनाउने इच्छा जागेछ । विशेष गरेर उच्च पहाडी भेग मार्फाको कृषि फर्ममा फलेका स्याउको स्वाद, बेनी (म्याग्दी) भेगका सुन्तला, जुनार, भोगटे र बागलुङतिरका आँप, मेवा, केरा, कटहरले र त्यताका तरकारीले निकै लोभ्याएछन् । शिक्षामन्त्री, उपकुलपति, कृषिका डिन र म शिक्षा समितिको सदस्यसचिवलाई पोखराको रत्न मन्दिरमा बोलाई राजाले कृषि कलेज बनाइहाल भनेका थिए । पछि जोमसोममा प्लेनबाट ओर्लिई धौलागिरि अञ्चलका मुस्ताङ, म्याग्दी, बागलुङ र पर्वत चारै जिल्लामा पैदलै पुगें म । धौलागिरि पर्वतको फेदीतिरका मार्फा, टुकुचे, कोबाङ र लेतेको सौन्दर्य देखें । मिखेल पिसेलले मुस्ताङको यात्रामा संसारकै ठूलो र गहिरो म्याग्दीको खोच देखेपछि जियोलोजिकल स्टडिज, बुद्धिस्ट स्टडिज, हाई हिल एग्रिकल्चरल र मेडिसिनल प्लान्ट बारेको अनुसन्धानात्मक अध्ययन गर्न सुझाएको सम्झें । अझ हाइड्रोपावर डेभलपमेन्ट, विन्डपावर डेभलपमेन्ट र सोलारपावर डेभलपमेन्टको समेत गहन अध्ययनअनुसन्धानको त्यत्तिकै महत्त्व बोकेको, थकाली र गुरुङ जातिको संस्कृति र भूगर्भशास्त्रको शिक्षणअनुसन्धान, पर्यटनमुखी सीप विकास गर्न उर्वर भूमि रहेको पाएको थिएँ । अनि शिक्षा भनेकै ज्ञान र खोज गर्ने र नयाँ पिँढीलाई सिकाउने कुरा रहेछ भन्ने लाग्यो ।कृषि, वन पैदावार, ऊर्जा, पर्यटन र अझ विशेष गरी बुद्धधर्मको मर्म र गहिराइबारे अध्ययनअनुसन्धान र खोजका लागि संसारका सर्वोच्च शिखरहरू, त्यो पनि नेपालभित्रकै अन्नपूर्ण र धौलागिरि एवं गण्डकी नदीकै आसपासका क्षेत्रहरूका लागि यो भेग अति नै आकर्षक र उत्तमजस्तो लाग्छ । पर्यटन, कृषि, वन र ऊर्जाकै सेरोफेरोमा हाम्रो शिक्षा पनि केन्द्रित हुनुपर्ने र त्यसको केन्द्रभूमि पोखरा नै हुनुपर्ने भन्ने पनि लाग्छ ।कृषि, वन, पर्यटन र ऊर्जासम्बन्धी अध्ययनअध्यापन, सीप र पर्यटनजस्ता आर्थिक र सामाजिक कार्यक्षेत्रभित्र ध्यान केन्द्रित गर्दै अगाडि बढाउन नयाँ पिँढीलाई उत्प्रेरित गर्नु नै आजको आवश्यकता हो र मार्गचित्र पनि हो ।शर्मा काठमाडौं विश्वविद्यालयका संस्थापक उपकुलपति हुन् ।"
छाउगोठ भत्काएर मात्रै के हुन्थ्यो !,"छोटो समयकै अन्तरालमा पढ्नसुन्न पाइरहिन्छन् छाउगोठसम्बन्धी समाचारहरू । छाउगोठमा सर्पले डस्यो, सुतेकै ठाउँमा मृत अवस्थामा फेला, छाउ बसेकी आमासँगै बसेका साना बालबालिकाको बिजोग, प्लास्टिक ओढेर रात काट्दै, छाउ बसेकी महिला बलात्कृत जस्ता शीर्षकका समाचार पढेपछि मनमुटु छियाछिया हुन्छ । यस्तै समाचार आएपछि सम्बन्धित ठाउँतिर पुग्छन् महिला अधिकारकर्मी, सुरक्षाकर्मी र बुद्धिजीवीहरू । छाउ बस्नलाई स्थानीय महिलाहरूले बनाएका गोठहरू डाङडुङ पारेर भत्काउँछन् र बहादुरीको काम गरेझैं छाती चौडा पार्दै फर्किन्छन् । फेरि अलि दिनलाई साम्य हुन्छ यो घटना । भत्काएर हिँड्नेलाई अब स्थानीय महिलाहरूले के गर्छन् भन्ने चिन्ता हुन्न । जसलाई परेको छ उनीहरूलाई बडो पीर पर्छ । अब छाउ हुँदा कता बसेर बार्ने ? किनकि उनीहरू कुनै हालतमा घरभित्र बसेर छाउ बार्न सक्दैनन् । सक्नेले फेरि गोठ बनाउलान्, तर नसक्नेले ओढारमा छाउका दिनहरू काट्नुपर्छ, काटिरहनुपरेको छ, जहाँ उनीहरू झन् बढी असुरक्षित हुन्छन् ।छाउगोठ भत्काउनु मात्र समस्याको समाधान हो त ? उनीहरू नै छाउ भएका बेला भरसक घरभित्र बस्नै चाहँदैनन् भन्ने पनि सुनिन्छ । छाउका बेला घरै बस्दा बिरामी पर्ने, काम्ने, बरबराउने हुने भएको उनीहरू बताउँछन् । उनीहरू किन काम्छन् ? किन बरबराउँछन् ? साँच्चै काम्छन् या कुनै मनोवैज्ञानिक कारण छ ? यसबारे सरोकारवालाहरूको कत्तिको चासो छ ? छाउगोठ भत्काइसकेपछि उनीहरूले केके गर्छन् भन्नेबारे खोजीनिती गरिएको छ त ? बस, भत्काइदियो पुगिहाल्यो ? छाउगोठ भत्काइसकेपछिका उनीहरूको पीडा छाउ बार्न गोठमा बस्नुभन्दा दर्दनाक लाग्छ ।सबैभन्दा पहिले त्यस्ता महिलामा यो अन्धपरम्पराबारे चेतनाको विकास गराउनुपर्यो । स्थानीय तहले सचेतनामूलक कार्यक्रम देखाउने, सन्देशमूलक चलचित्रहरू देखाउने, देशविदेशका महिलाहरूका प्रेरणादायी कथा सुनाउने, गाउँमा अनेक शीर्षकमा प्याकेज लैजाने र अग्रस्थानमा महिलाहरूलाई अवसर दिने, महिलाहरूलाई धेरैभन्दा धेरै अवसर दिलाउने, जिल्ला हुँदै देश भ्रमण गराउने कार्यक्रमहरू ल्याउने, समाज बुझाउने जस्ता कार्यक्रम गर्न सके उनीहरूमा महिनावारीबारे केही न केही चेतनाको विकास हुन सक्थ्यो ।वर्षौंदेखि चलिआएको अन्धपरम्परालाई सहरिया शिक्षित भनाउँदा नारीले त चटक्कै त्याग्न सकेका छैनन् भने, भौगोलिक बनावटले नै ठगिएका दुर्गम ठाउँका अशिक्षित महिलाले त्यति सजिलै त्याग्न सक्लान् ? महिनावारी भएका बेला हामी महिलालाई खानेकुरादेखि सरसफाइसम्ममा उति नै ध्यान दिनुपर्ने हुन्छ । छाउ भएर गोठ बस्ने महिलाहरूले त्यो पाउँदैनन् । तर यसो भन्दैमा उनीहरूको पुर्खादेखि चलिरहेको चलनलाई एक्कासि परिवर्तन गर्न पनि नसकिएला । यसका लागि छाउगोठ भत्काउनु मात्र समाधान पक्कै होइन । गोठ भत्काइसकेपछि उनीहरूका लागि सही व्यवस्था गरिदिन सकेको खोइ ? सरोकारवालाहरूको दायित्व होइन र यो ?समाज चेतनशील बन्दै छ । पुर्खौंदेखि चलिआएका कुरीतिहरू क्रमशः हट्दै गइरहेका छन् । म अहिले सम्झन्छु, हाम्री हजुरआमाले मेरी आमा छुई हुँदा हामीलाई समेत छुनुहुन्नथ्यो, हामी आमासँगै लुटपुटिइरहने भएकाले । हजुरआमा हामीलाई भन्नुहुन्थ्यो, जति बेला पनि आमासँगै टाँसिएका हुन्छौं, परपर बस । पछि आमाकोे पालामा हामी र भाउजू कसैलाई त्यस प्रकारको व्यवहार भएन । नातिनातिनाले पनि आमा छुई भएकै कारण हजुरआमाको छेउ जानबाट वञ्चित हुनुपरेन । अब हाम्रो पुस्तासम्म आइपुग्दा सोच अर्कै भइसकेको छ र अब हाम्रा छोरीबुहारीको सोच पनि हाम्रोभन्दा पक्कै भिन्न हुनेछ । पुर्खौंदेखि चलिआएको चलनमा एक्कासि परिवर्तन सम्भव छैन । त्यसैले परिवर्तन र आधुनिकताका नाममा छाउगोठहरू भत्काएर महिलाहरूलाई झनै जोखिम मोल्न विवश पार्नु जायज होइन । सबैभन्दा ठूलो कुरा चेतना हो । चेतना बढाउनतिर लागौं, न कि छाउगोठ भत्काएर महिला र उनीहरूसँगै हुर्किरहेका बालबालिकालाई समेत अलपत्र फार्नतिर ।"
छिमेक र विश्वशक्तिबीच नेपाल,"अब के त ?सबैभन्दा बढी एयरक्राफ्ट क्यारिअर विश्वशक्ति अमेरिकासँग छ । इन्डो प्यासिफिक क्षेत्रमा उसले दुईवटा एयरक्राफ्ट करिअर राखेको छ । अमेरिकाभारत सहकार्यमा साउथ चाइना सीका धेरै कुरा जोडिन्छन् । जापान र बेलायत अमेरिकाका पक्षमा छन् । बेलायतले पनि त्यो क्षेत्रमा एयरक्राफ्ट क्यारिअर पठाउँदै छ । यही कारण पनि चीनको एग्रेसन बढेको देखिन्छ । त्यसैले यसै क्षेत्रमा पर्ने नेपाल चीनसँगको सम्बन्धमा यस्ता विषयमा बढी सचेत देखिनुपर्छ । भारत चीनसँगको सम्बन्ध बिगार्न पनि सक्दैन, अमेरिकासँग जापानजस्तो पूरै गठबन्धनमा जान पनि सक्दैन । नेपालजस्तो मुलुक त झन् बढी सचेत भएर छिमेक अनि तेस्रो शक्तिसित सन्तुलन मिलाएर अघि बढ्नुपर्छ । यति बेला भारत, चीन, अमेरिका लगायतका प्रमुख शक्तिहरूले नेपाललाई हेर्ने आधारभूत नीतिमा ठूलै परिवर्तन ल्याउने अवस्था छैन । उनीहरूको शक्ति संघर्षमा नेपाल कुनै रूपमा पनि सामेल हुनु हुँदैन । जसरी सन् १९६२ को भारतचीन युद्ध र सन् २०१७ को दोक्लम विवादका बेला नेपालले तटस्थता अपनाएको थियो, सदैव त्यही नीति अवलम्बन गरेर अनावश्यक तर्ककुतर्क नगरी अघि बढ्नुपर्छ ।"
बालबालिका बढी जोखिममा,"सोललन्डन (एजेन्सी) वैज्ञानिकहरूले गरेको एक अध्ययनमा बालबालिकाको नाकमा तीन सातासम्म कोरोना भाइरस रहन सक्ने देखिएको छ । दक्षिण कोरियाका वैज्ञानिकहरूले गरेको अनुसन्धानमा यस्तो देखिएको हो । यसअघिका अध्ययनमा अधिकांश बालबालिकामा भाइरसका लक्षणहरू नदेखिने पत्ता लागेको थियो भने केहीमा मध्यम खालका लक्षणहरू देखिने जनाइएको थियो । तर पछिल्लो अध्ययनका नतिजाले बालबालिकाले कसरी कोरोना भाइरस सार्छन् भन्ने अनुत्तरित प्रश्नलाई प्रस्ट पारिदिएको छ । बालबालिकाहरू विद्यालय जान थालेपछि सामाजिक दूरी कायम गर्न, गराउन तथा शारीरिक सफाइमा विशेष ध्यान दिन पनि अध्ययनले जोड दिएको छ । रोयल कलेजको बाल चिकित्सा तथा बाल स्वास्थ्यका अध्यक्ष प्राध्यापक रसेल भिनरले आफ्नो नेतृत्वमा खासगरी बालबालिका र भाइरससम्बन्धी विभिन्न पक्षबारे अध्ययन गरिएको बताए । बालबालिकामा भाइरसको आक्रमण, त्यसका कारण हुने बिरामी र अरूलाई सार्ने जोखिम मुख्य छन् । बालबालिकालाई भाइरस लाग्ने कुरालाई नकार्न नसकिने भए पनि प्राध्यापक भिनरले खासगरी १२ वर्षभन्दा मुनिकालाई अन्य व्यक्तिहरूको तुलनामा भाइरसले कम असर गर्ने उनीहरूको रगतको एन्टिबडी परीक्षणबाट पुष्टि भएको बताए । बेलायतका वैज्ञानिकहरूको एक अध्ययनले पनि कोरोना भाइरस संक्रमित बालबालिकाहरू अन्य संक्रमितहरूको तुलनामा कम बिरामी पर्ने पुष्टि गरेको छ । लक्षण कम देखिएका वा नदेखिएका बालबालिकाहरूको स्वाबमा तीन सातासम्म भाइरस क्रियाशील रहने देखिएको हो । यसको अर्थ संक्रमित बालबालिकाले तीन सातासम्म अन्य व्यक्तिलाई भाइरस सार्न सक्ने अध्ययनमा जनाइएको छ । उक्त अध्ययन ९१ जना संक्रमित बालबालिकाहरूमा गरिएको बीबीसीले उल्लेख गरेको छ ।जसरी दक्षिण कोरियाले लक्षण नदेखिएकाहरूलाई पनि परीक्षण गर्ने, ट्रेसिङ गर्ने र आइसोलेसनमा राख्ने गरेको छ । त्यसरी नै यो समूहकालाई फरक स्थानमा राख्ने गरेको छ । संक्रमित रहेको पत्ता लागेपछि त्यस्ता बालबालिकालाई तीन सातासम्म बारम्बार परीक्षण गरी भाइरस नरहेको यकिन गर्ने गरिएको छ । यसका आधारमा उक्त अध्ययनले बालबालिकाहरू भाइरसको वाहक रहेको नयाँ तथ्य सार्वजनिक गर्न सकेको हो । तर अन्य अध्ययनले जस्तै यसले पनि केही प्रश्नहरू अनुत्तरित नै छाडेको छ । बालबालिकाको नाकमा भाइरस हुनुको अर्थ त्यतिबेला नै उनीहरूले अन्य व्यक्तिहरूलाई सार्छन् भन्ने कुराको भने कुनै प्रमाण देखिँदैन । अमेरिकाको वासिङ्टन डीसीस्थित एक अस्पतालका बालरोग शाखाका प्रमुख डा रोबर्ट डिबियासीले भाइरस संक्रमणमा बालबालिकाको कुनै भूमिका हुँदैन भन्नु तर्कपूर्ण नहुने बताउँछन् । तर बेलायतको लिभरपुल विश्वविद्यालयका प्राध्यापक कालुन सेम्पलले यथेष्ट खकार र सिंगान निस्कने संक्रमितको तुलनामा लक्षण नदेखिएकाहरूबाट भाइरस सर्ने सम्भावना निकै कम रहेको बताउँछन् । डिबियासीको भनाइमा सामान्यतः लक्षणहरू कम देखिएका वा नदेखिएका जुनसुकै उमेर समूहका संक्रमितहरू भए पनि तिनीहरूले खकार र सिँगान निकाल्दैनन् । र, त्यस्ता संक्रमितले अन्यलाई भाइरस सार्ने सम्भावना निकै न्यून हुन्छ ।"
जाडोयाममा कोरोना असर झन् भयावह हुने चेतावनी,"बेलायत सरकारद्वारा गठित एउटा वैज्ञानिक समितिले बेलायतमा आउँदो जाडोयाममा कोरोना भाइरस (कोभिड१९) का कारण स्थिति झन् भयावह हुने चेतावनी दिएको छ । सेज वैज्ञानिक समूहको प्रतिवेदनमा ८५ हजार जनासम्मको ज्यान जान सक्ने उल्लेख गरिएको हो । स्थानीय सञ्चारमाध्यमले फेला पारेको एक गोप्य प्रतिवेदनमा कोभिड नियन्त्रण गर्न सरकारलाई विभिन्न सुझावसमेत दिइएको छ । तर, विद्यालयहरू भने खुलाइराख्न सकिने प्रतिवेदनमा उल्लेख छ । उक्त दस्तावेज बीबीसी न्युज नाइटले फेला पारेको हो । सो समूहले बेलायतको राष्ट्रिय स्वास्थ्य सेवा (एनएचएस) र स्थानीय निकायहरूलाई जाडोयामका केही महिना शवगृह व्यवस्थापन, दाहसंस्कार र अन्य सेवाबारे पूर्वतयारी गर्न सजिलो होस् भन्ने उद्देश्यले सरकारका लागि प्रतिवेदन बनाएको हो । दस्तावेजको मुख्य अनुमानमा विद्यालय खुला रहनेछन् र सरकारको ट्रेसिङ, आइसोलेसन र क्वारेन्टाइन परिधि कोभिड संक्रमण रोक्न घरपरिवार बाहिर ४० प्रतिशतमात्र प्रभावकारी हुने उल्लेख छ । प्रतिवेदनले जुलाई २०२० देखि मार्च २०२१ सम्मको सबैभन्दा बढी मृत्युलाई अड्कल गरेको छ । जाडोयाममा अन्य रोग भएका बिरामीसमेत मर्ने प्रतिवेदनको आकलन छ । यसले इंग्ल्यान्ड र वेल्समा कोभिडका कारण ८१ हजार जना र कोभिडबाहेक अन्य रोगले २७ हजार मर्न सक्ने जनाएको छ । स्कटल्यान्डमा २ हजार ६ सय र नर्दन आयरल्यान्डमा १ हजार ९ सय जनाको कोभिड१९ का कारण मृत्यु हुन सक्ने पनि प्रतिवेदनमा उल्लेख छ । अक्सफोर्ड विश्वविद्यालयका प्राध्यापक कार्ल हेनेगनले उक्त दस्तावेजमा गरिएका अनुमान विश्वास गर्न नसकिने खालका रहेको र यसले पहिलो संक्रमण लहरबाट केही नसिकिएको देखाएको बीबीसीलाई प्रतिक्रिया दिएका छन् । यसअघि गत जुलाईमा बेलायती वरिष्ठ चिकित्सक तथा वैज्ञानिकहरूले प्रधानमन्त्री बोरिस जोन्सनलाई यो वर्ष जाडोयाममा कोरोना भाइरसको दोस्रो लहर (वेभ) आउन सक्ने खतरासँग जुध्न एउटा सार्वजनिक छानबिन गराउन आह्वान गरेका थिए । २७ जना विशेषज्ञले कोरोना भाइरस संक्रमण नियन्त्रण गर्न सरकारले अपनाएका कदमहरूमा कमजोरी रहेको जनाउँदै उनीहरूले इंग्ल्यान्डमा राष्ट्रिय स्वास्थ्य सेवा (एनएचएस), पब्लिक हेल्थ र सामाजिक सुरक्षाको खण्डीकरण, केन्द्र सरकारले स्थानीय निकाय तथा ब्रिटेनका अन्य प्रदेशहरूसँग नजिक रहेर काम गर्न नसक्नु र समयमै आवश्यक वस्तु तथा सेवा किन्न नसक्नु मुख्य कमजोरी रहेको निष्कर्ष निकालेका थिए । साथै बेलायत सरकारका प्रमुख वैज्ञानिक सल्लाहकार सर प्याट्रिक भ्यालेन्सको अनुरोधमा तयार गरिएको एउटा प्रतिवेदनले यो जाडोयाममा कोरोना भाइरसको दोस्रो लहर आए करिब १ लाख २० हजार जनाको मृत्यु हुन सक्ने चेतावनी दिएको थियो । बेलायत सरकारका प्रवक्ताले शुक्रबार चुहाइएको प्रतिवेदनसम्बन्धमा प्रतिक्रिया दिंँदै जिम्मेवार सरकारले सबैभन्दा कठिन अवस्थालाई मध्यनजर गरेर योजना बनाइरहेको बताएका छन् । सरकार भविष्यवाणी वा अनुमानका लागि नभई सम्भाव्य घटनासँग जुध्न तयारी अवस्थामा समेत छ भन्ने कुरामा कटिबद्ध रहेको ती प्रवक्ताको भनाइ छ । सम्भावित दोस्रो लहरको संक्रमण रोक्ने तयारीका लागि सरकारले एनएचएसलाई ३ अर्ब पाउन्ड दिने जनाइएको छ । बेलायतमा कोरोना भाइरस संक्रमित संख्या ३ लाख ३० हजार बढी छ भने ४० हजार बढीको ज्यान गइसकेको छ । बेलायतको बर्मिङघम विश्वविद्यालयका औषधि विज्ञानका वरिष्ठ उपप्राध्यापक एवं युरोपियन सोसाइटी फर क्लिनिकल फार्मेसीका अनुसन्धान विभाग प्रमुख डा विभु पौड्याल विभिन्न चेतावनीबीच सर्वसाधारण आफू पनि सतर्क रहनुपर्ने सुझाउँछन् । विभिन्न मुलुकमा कोभिड१९ खोप विकासको चरणमा रहेका र औषधिसमेत उत्पादन भई नसकेको अवस्थामा खासगरी सामाजिक दूरी कायम, हाइजिन मेन्टेन र निरन्तर साबुनपानीले निरन्तर हात धुन उनको सुझाव छ ।"
संक्रमित संख्या २ करोड ४७ लाख नाघ्यो,बाल्टिमोर (एजेन्सी) विश्वव्यापी महामारीका रूपमा फैलिएको कोरोना भाइरस (कोभिड१९) बाट विश्वभर संक्रमित हुनेको संख्या २ करोड ४७ लाख नाघेको छ । जोन्स हप्किन्स विश्वविद्यालयका अनुसार शनिबार साँझसम्म २ करोड ४७ लाख ७५ हजार २ सय ४५ जनामा संक्रमण पुष्टि भइसकेको छ । विश्वविद्यालयका अनुसार भाइरसका कारण ८ लाख ३७ हजार ९ सय ७ जनाको मृत्यु भइसकेको छ । संक्रमितमध्ये १ करोड ७३ लाखभन्दा बढी निको भएका छन् । संक्रमितमध्ये कम्तीमा ६१ हजारको अवस्था गम्भीर रहेको जनाइएको छ । भाइरसबाट सबैभन्दा बढी प्रभावित अमेरिकामा ५९ लाख १८ हजार ६ सय ४९ जना संक्रमित छन् भने १ लाख ८१ हजार ७ सय ७९ जनाले ज्यान गुमाइसकेका छन् । ब्राजिलमा ३८ लाख ४ हजारभन्दा बढी संक्रमित छन् भने १ लाख १९ हजार ५ सय ४ जनाको मृत्यु भएको छ । तेस्रो प्रभावित भारतमा संक्रमितको संख्या ३४ लाख ६३ हजार ९ सय ७२ पुगेको छ । भारतमा भाइरसको संक्रमणका कारण ६२ हजार ५ सय ५० जनाको मृत्यु भइसकेको छ ।
पाकिस्तानमा बाढीपहिरोले ४० जनाको मृत्यु,इस्लामाबाद (एजेन्सी) पाकिस्तानमा तीन दिनदेखिको निरन्तर वर्षासँगै आएको बाढीपहिरोमा परी कम्तीमा ४० जनाको ज्यान गएको छ । पाकिस्तानी सञ्चारमाध्यमका अनुसार शुक्रबार र शनिबार करिब ९० वर्षयताकै उच्च वर्षा भएको हो । वर्षापछिको बाढीले कराँची सहर सबैभन्दा बढी प्रभावित भएको जनाइएको छ । पाकिस्तानको जलवायु विभागका अनुसार कराँचीमा करिब ३ घण्टाको अवधिमा ८४ मिलिमिटर वर्षा भएको थियो । कराँचीमा बाढीका कारण हजारौं स्थानीय विस्थापित भएका छन् । बाढीपीडितको उद्धारका लागि सेना परिचालन गरिएको छ । पाकिस्तानी अधिकारीले न्यु नाजिम्बाद क्षेत्रबाट करिब ३ सय परिवारलाई उद्धार गरी सुरक्षित स्थानमा सारिएको बताएका छन् । बाढीका कारण कराँचीका अधिकांश स्थानमा विद्युत् आपूर्ति बन्द भएको जनाइएको छ । स्थानीय प्रशासनले थप वर्षा हुन सक्ने जनाउँदै स्थानीयलाई सतर्क रहन आग्रह गरेको छ ।
वुहानका विद्यालय मंगलबारदेखि खुल्ने,वुहान (एजेन्सी) कोरोना भाइरस (कोभिड१९) को संक्रमण सुरु भएको चीनको वुहान राज्यका सम्पूर्ण विद्यालयमा मंगलबारदेखि पठनपाठन पुनः सुचारु हुने भएको छ । चिनियाँ सञ्चारमाध्यमका अनुसार वुहानका २ हजार ८ सय ४२ विद्यालयमा पढाइ सुरु गर्न लागिएको हो । भाइरसको संक्रमण फैलिएसँगै वुहानका करिब १४ लाख विद्यार्थी विद्यालय जानबाट वञ्चित भएका थिए । वुहानका विश्वविद्यालय भने शुक्रबारदेखि नै खुलिसकेका छन् । भाइरस नियन्त्रणमा आएसँगै विद्यालय खोल्न लागिएको भए पनि अधिकारीहरूले अनावश्यक भेला वा सम्मेलन नगर्न तथा आवश्यक सुरक्षाका उपाय अपनाउन निर्देशन दिइएको जनाएका छन् । सूचना नगरिएका विदेशी विद्यार्थी तथा शिक्षकलाई भने विद्यालय जान रोक लगाइएको छ । कोरोना भाइरसका कारण वुहानमा ३ हजार ८ सय ६९ जनाको ज्यान गएको थियो । यो चीनमा भाइरसका कारण मृत्यु हुनेको ८० प्रतिशतभन्दा बढी हो । गत अप्रिलदेखि सामान्य अवस्थामा फर्केको वुहानमा त्यसयता संक्रमित भेटिएका छैनन् ।
कोभिडका कारण आम्दानी गुमाउँदै टेलिकम क्षेत्र,"कोभिड१९ का कारण टेलिकम क्षेत्रले ठूलो आय गुमाउन थालेको छ । नेपालका दुई ठूला टेलिकम कम्पनीको पछिल्ला तीन र ६ महिनाको वित्तीय विवरणअनुसार यो क्षेत्रले आम्दानी र नाफा गुमाउँदै जान थालेको प्रस्टिन्छ । एनसेलले सार्वजनिक गरेको आफ्नो पछिल्लो तीन महिनाको वित्तीय विवरणअनुसार कम्पनीले गत वर्षको पहिलो ६ महिनाको तुलनामा यो वर्षको पहिलो ६ महिनामा ठूलो परिमाणमा आय र नाफा गुमाएको छ । सन् २०२० को पहिलो ६ महिनामा गत वर्षको सोही अवधिको तुलनामा करिब ७५ प्रतिशत नाफा कम भएको एनसेलको मलेसियास्थित मातृ कम्पनी एनसेल आजियाटाले सार्वजनिक गरेको वित्तीय विवरणमा उल्लेख छ ।सन् २०१९ को पहिलो ६ महिनामा एनसेलले ९ अर्ब ३६ करोड ४० लाख रुपैयाँ खुद नाफा गरेकोमा सन् २०२० को पहिलो ६ महिनामा कम्पनीको नाफा २ अर्ब ३७ करोड ८० लाखमा झरेको एनसेलले जानकारी दिएको छ । सन् २०२० को दोस्रो त्रैमासिक (अप्रिलजुन) मा कम्पनीले ९ अर्ब ५४ करोड आम्दानी गरेको छ । यो अघिल्लो वर्ष सोही अवधिमा कम्पनीले गरेको आम्दानीको तुलनामा करिब ५ अर्ब रुपैयाँ कम हो । एनसेलले सन् २०१९ को दोस्रो त्रैमासिकमा १४ अर्ब ३२ करोड ६० लाख रुपैयाँ आम्दानी गरेको थियो । अघिल्लो वर्षको त्रैमासिक आम्दानीसँग तुलना गर्दा एनसेलको आयमा यो वर्ष ४ अर्ब ७८ करोड ६० लाख रुपैयाँले कमी आएको हो । गत वर्षको ६ महिने अवधिको तुलनामा यो वर्ष एनसेलको आयमा साढे २२ प्रतिशत कमी आएको छ । यो अवधिमा भ्वाइस सेवाबाट हुने आम्दानी करिब २४ प्रतिशत र अन्तर्राष्ट्रिय कलबाट हुने आम्दानी साढे १७ प्रतिशतले कमी आएको एनसेलको वित्तीय विवरणमा उल्लेख छ । नेपालसहित ६ देशमा टेलिकम कम्पनी सञ्चालन गरिरहेको एनसेलको मातृ कम्पनी आजियाटाको वित्तीय विवरणअनुसार सबैभन्दा आय घटेको मुलुक नेपाल हो । मलेसियास्थित सेलकमको आय साढे ९ प्रतिशत घटेको, इन्डोनेसियास्थित एक्सेल टेलिकमको आय साढे ७ प्रतिशत बढेको र भारतस्थित रोबी टेलिकमको आम्दानी १ प्रतिशत बढेको आजियाटाको वित्तीय विवरणमा उल्लेख छ । श्रीलंकास्थित डायलग टेलिकमको आम्दानीमा १२ प्रतिशत मात्रै कमी आएको र कम्बोडियास्थित स्मार्ट टेलिकमको आयमा शून्य दशमलव १ प्रतिशत वृद्धि भएको आजियाटाको तथ्यांक छ । तर नेपालस्थित एनसेलको भने साढे २२ प्रतिशतले आयमा कमी आएको छ । नाफामा पनि करिब ७५ प्रतिशत कमी आएको हो । एनसेलको डेटातर्फको आय भने बढेको आजियाटाले जारी गरेको वित्तीय विवरणमा जनाइएको छ । सन् २०२० को दोस्रो त्रैमासिकमा एनसेलको डेटाबाट हुने आय २८ प्रतिशत पुगेको छ । जब कि गत वर्ष सोही अवधिमा यो २२ प्रतिशत मात्रै थियो । भ्वाइसतर्फ आम्दानी घटे पनि डेटा प्रयोगको दर बढेको वित्तीय विवरणमा जानकारी दिइएको छ । यसअनुसार प्रतिप्रयोगकर्ता औसत डेटा खपत करिब २ हजार एमबी पुगेको छ । गत वर्षको सोही अवधिमा यो करिब ९ सय एमबी हाराहारी मात्रै थियो ।दुई साताअघि सार्वजनिक गरिएको वित्तीय विवरणअनुसार एनसेलको प्रतिस्पर्धी नेपाल टेलिकमको आय र नाफामा पनि उल्लेख्य कमी आएको देखिएको थियो । गत आर्थिक वर्षको अन्तिम त्रैमासिक (०७७ वैशाखअसार) मा नेपाल टेलिकमको खुद नाफा दुई तिहाइले कम भएको वित्तीय विवरणमा जनाइएको छ । यो अवधिमा कम्पनीको खुद नाफा ९९ करोडमा झरेको छ । वैशाखदेखि असार मसान्तसम्ममा कम्पनीले ९९ करोड ४० लाख ६५ हजार खुद नाफा आर्जन गरेको छ । यही अवधिमा त्यसअघिको वर्ष टेलिकमले २ अर्ब ५५ करोड ८७ लाख खुद नाफा आर्जन गरेको थियो । टेलिकमले यो अवधिमा गरेको खुद नाफा गत वर्ष सोही अवधिको ३८ प्रतिशत मात्रै हो । एनसेलले जस्तै नेपाल टेलिकमले आय पनि गुमाएको छ । वैशाखदेखि असार ३० गतेसम्म ९ अर्ब २२ करोड २४ लाख आम्दानी गरेको टेलिकमले सार्वजनिक गरेको वित्तीय विवरणमा जनाइएको छ । गत वर्ष यही अवधिमा टेलिकमले ११ अर्ब ३६ करोड ३२ लाख आम्दानी गरेको थियो । तीन महिनाको अवधि मात्रै नभई १२ महिनाको तथ्यांक विश्लेषण गर्दा पनि टेलिकमको आय कम भएको देखिन्छ । गत साउनदेखि असार ३१ गतेसम्म टेलिकमले ४१ अर्ब ४९ करोड आम्दानी गरेको छ । ०७५ साउनदेखि ०७६ असारसम्मको टेलिकमको आय ४३ अर्ब ८३ करोड ९० लाख थियो ।प्रयोगकर्ताले फोन गर्नुको साटो ओभर दी टप सेवा प्रयोग गरी कल गर्न थालेपछि भ्वाइस सेवातर्फको आम्दानीमा ठूलो कमी आएको टेलिकमको तथ्यांक छ । भ्वाइस सेवाको आम्दानीमा गत आर्थिक वर्षमा २ अर्ब १६ करोडले कमी आएको थियो भने अन्तर्राष्ट्रिय रोमिङलगायत सेवाबाट हुने आम्दानीमा ५४ करोडले कमी आएको कम्पनीले बताएको छ । यही कारण गत आर्थिक वर्षको चौथो त्रैमासिकमा आयतर्फ मात्रै करिब २ अर्बले कमी आएको कम्पनीको दाबी छ । गत आर्थिक वर्षमा डेटा सेवातर्फको आम्दानी भने ७५ करोड बढेको कम्पनीले जनाएको छ । कोभिड१९ महामारीका कारण रोमिङ सेवाबाट हुने आय घटेको, सरकारको निर्देशनअनुसार भ्वाइस र डेटा सेवामा लकडाउन अवधिभर ३० प्रतिशत छुट दिएका कारण आम्दानी र नाफामा कमी आएको टेलिकमको विश्लेषण छ । चालु आर्थिक वर्षमा सेवाबापत हुने आम्दानी ६ प्रतिशत कमी भएको टेलिकमको तथ्यांक छ । सेवातर्फ टेलिकमले गत आर्थिक वर्षमा ३४ अर्ब ५७ करोड आम्दानी गरेको थियो । कोभिड१९ महामारीका कारण सेवा प्रयोगमा उच्च गिरावट आएको भन्दै टेलिकमले आर्थिक वर्ष ०७६७७ को चौथो त्रैमासिकमा कम्पनीको आयमा दुई अर्ब २९ करोड २८ लाखले कमी आएको जनाएको छ ।"
दुई महिनामा ४० हजार सेयर लगानीकर्ता थपिए,"कोभिड१९ को जोखिमबाट बच्न गरिएको लकडाउनयता सेयर बजार (दोस्रो बजार) मा करिब ४० हजार लगानीकर्ता थपिएका छन् । लकडाउनले सर्वसाधारणलाई हिँडडुलमा अवरोध भएको, लगानीका अन्य क्षेत्र सञ्चालन हुन नसकेको, धितोपत्र बोर्ड र नेपाल स्टक एक्सचेञ्ज (नेप्से) ले अनलाइन कारोबारका लागि प्रोत्साहन गरेकोलगायत कारण अनलाइन कारोबारका लागि युजर नेम र पासवर्ड लिने संख्या बढेको हो । गत सातादेखि सरकारले काठमाडौं उपत्यकामा निषेधाज्ञा गरेको छ । यस अवधिमा सेयर बजार खुला छ । त्यसअघिको लकडाउनका बेला भने सेयर बजार बन्द थियो । नेप्सेको तथ्यांकअनुसार गत बिहीबारसम्म ६४ हजार ६ सय १६ जनाले अनलाइन कारोबारका लागि युजर नेम र पासवर्ड लिएका छन् । लकडाउन सुरु हुनुअघि (गत चैत ११ अघि) यस्तो सख्या करिब २६ हजार ६ सय मात्र थियो । यो तथ्यांकले पछिल्लो पाँच महिनामा अनलाइन कारोबार गर्ने लगानीकर्ताको संख्या करिब १ सय ५० प्रतिशतले बढेको देखाउँछ । सरकारले लकडाउन सुरु गरेपछिका पाँच महिनामध्ये करिब ३ महिना बजार बन्द नै रह्यो । त्यस अवधिमा युजर नेम र पासवर्ड लिनेवितरण गर्ने काम पनि भएन । यसकारण अनलाइन कारोबारका लागि अहिले बजारमा थपिएका करिब ४० हजार लगानीकर्ताले दुई महिनाभित्रै युजर नेम र पासवर्ड लिएका हुन् । लकडाउनले हिँडडुलमा अवरोध र जोखिम भएपछि अनलाइन कारोबार गर्ने बढे, नेप्सेका प्रमुख कार्यकारी अधिकृत चन्द्रसिंह साउदले भने, तुलनात्मक रूपमा अनलाइन कारोबार सजिलो र झन्झटरहित पनि छ । लकडाउनका कारण अर्थतन्त्रका अन्य क्षेत्र सञ्चालन हुन नसकेकाले धेरै उद्योगी व्यवसायीले पनि सेयर बजारमा लगानी बढाएको उनले बताए । यो अवधिमा धेरै उद्योगी व्यवसायीले लगइन लिनुभएको छ, उनले भने, अन्य क्षेत्र बन्द भएपछि उनीहरू यता आएको हुनुपर्छ । पुँजीबजारको इतिहासमा करिब साढे २ दशकपछि नेप्सेले ०७५ कात्तिक २० देखि पूर्ण स्वचालित विद्युतीय कारोबार सुरु गरेको थियो । विद्युतीय कारोबार सुरु भएको पनि झन्डै दुई वर्ष पुगिसकेको छ । अनलाइन कारोबार सुरु हुँदाताका लगइन लिने लगानीकर्ता संख्या न्यून थियो । गत चैत ६ गतेसम्म लगइन लिएको संख्या २६ हजार ६ सय मात्र थियो । अनलाइन कारोबार सबैका लागि नयाँ भएको, नेप्सेको कारोबार प्रणालीमा पटकपटक समस्या देखिएको, लगानीकर्ता प्रविधिमा बानी नपरेको लगायत कारण सुरुमा थोरैले मात्र लगइन लिएको एक धितोपत्र ब्रोकरले बताए । पहिले त नेप्सेको कारोबार प्रणालीले कामै गर्न नसक्ने जस्तै अवस्था थियो, उनले भने, अहिले बल्ल ट्र्याकमा आएको छ । खासगरी लकडाउनपछि अनलाइन कारोबारका लागि लगानीकर्ता बढेको उनले बताए । जान्ने हो भने अनलाइन कारोबार धेरै सजिलो छ, आफू रहेकै स्थानबाट चाहेको कम्पनीको सेयर किनबेच गर्न सकिन्छ, उनले भने, अनलाइन कारोबारका लागि लगइन लिनेमा सरकारी तथा निजी क्षेत्रका कर्मचारी, शिक्षक, चार्टर्ड एकाउन्टेन्टलगायत वाणिज्य तथा व्यावसायिक क्षेत्रका धेरै छन् । पुँजी बजारमा करिब १८ लाख लगानीकर्ता आबद्ध रहेको विभिन्न सरकारी निकायले बताउँदै आएका छन् । तर, दोस्रो बजारमा कारोबारका लागि योग्य लगानीकर्ता ३ लाखभन्दा कम नै रहेको नेप्सेको तथ्यांक छ । नेप्सेका अनुसार गत बिहीबारसम्म दोस्रो बजारमा कारोबारका लागि योग्य लगानीकर्ताको संख्या करिब २ लाख ८८ हजार छ । गत चैत ६ मा यस्तो संख्या २ लाख ३१ हजार थियो । यो नियामक निकायको निर्देशनअनुसार हरेक वर्ष ग्राहक पहिचान (केवाईसी) अद्यावधिक गरेको लगानीकर्ता संख्या हो । तीमध्ये पनि दैनिक रूपमा सेयर कारोबार गर्ने लगानीकर्ताको संख्या कम छ । आर्थिक वर्ष ०७६७७ मा सक्रिय लगानीकर्ता संख्या करिब ४३ हजार मात्र थियो, साउदले भने । पछिल्लो समय नेप्सेले धितोपत्र ब्रोकरहरूलाई अनलाइनमार्फत (कनेक्ट आईपीएस) भुक्तानी गर्न भनेको छ । ब्रोकरहरूले पनि सेयर खरिदमा भुक्तानी गर्दा अनिवार्य रूपमा विद्युतीय माध्यम (कनेक्ट आईपीएस) बाट गर्न उसको आग्रह छ । राष्ट्र बैंकले पनि सेयर कारोबारका लागि कनेक्ट आईपीएसमा दैनिक र मासिक कारोबारको सीमा नलाग्ने नीतिगत व्यवस्था गरेको छ । उल्लिखित व्यवस्थाले सेयर कारोबारमा विद्युतीय माध्यमको भुक्तानी बढेको बताइएको छ ।लकडाउनयता नेप्सेको कारोबार सिस्टममा (टीएमएस) मार्फत करिब ५ अर्ब २९ करोड रुपैयाँ अनलाइन भुक्तानी भइसकेको नेप्से वरिष्ठ प्रबन्धक निरन्जन फुयालले बताए । यो टीएमएसमार्फत नेपाल क्लियरिङ हाउस, प्रभु बैंक र ग्लोबल आईएमई बैंकमार्फत भएको भुक्तानी हो । यस्तो कारोबार बढ्दो छ, उनले भने, टीएमएसभन्दा बाहिर ब्रोकर र लगानीकर्ताले पनि कनेक्ट आईपीएसमार्फत भुक्तानी गर्दै आएका छन् । त्यसलाई पनि जोड्दा विद्युतीय माध्यमबाट भएको कारोबारबापतको रकम भुक्तानी धेरै हुने उनले बताए । यही क्रममा नेप्सेले अनलाइनबाट केवाईसी अद्यावधिक गर्न, अनलाइन कारोबारका लागि युजर नेम र पासवर्ड लिन सुविधा दिएको छ । लगानीकर्ताले अनलाइन कारोबार गर्न युजरनेम र पासवर्ड लिने तथा केवाईसीलाई अद्यावधिक गर्न सम्पूर्ण सदस्य दलालहरूको टीएमएस लिंकमा अनलाइन रजिस्ट्रेसन सुविधा उपलब्ध गराइएको छ , नेप्सेले विज्ञप्तिमा भनेको छ । यसबाट बढीभन्दा बढी प्रयोगकर्ता अनलाइन कारोबारमा सहभागी हुन सक्ने नेप्सेले दाबी गरेको छ ।"
पानीको मूल्यमा संसदीय समितिले थाल्यो छानबिन,"वाणिज्य आपूर्ति तथा उपभोक्ता हित संरक्षण विभागले जारको पानीको मूल्य बढाउने निर्णय गरेसँगै संसदीय समितिले चासो दिएको छ । प्रतिनिधिसभाअन्तर्गतको उद्योग तथा वाणिज्य र श्रम तथा उपभोक्ता हित समितिले मूल्य बढाउनुको कानुनी आधारलगायत सबै डकुमेन्ट मगाएर छनबिन थालेको छ । विभाग स्वयंले केही पानी उद्योगमा निरीक्षण गरेर तयार पारेको प्रतिवेदनमा प्रतिजार औसत बिक्री मूल्य २५ रुपैयाँ भनिएको छ । तर सर्वसाधारणका लागि अधिकतम मूल्य (एमआरपी) ५० रुपैयाँ तोकेपछि समितिले छानबिन सुरु गरेको हो । पानीको बढी मूल्य तोकिएको सन्दर्भमा समितिले छानबिन गरिरहेको छ, समिति सभापति विमलप्रसाद श्रीवास्तवले भने । मूल्यमा एकरूपता ल्याउने भन्दौ विभागले असार २५ मा कार्यदल गठन गरेको थियो । कार्यदलले करिब २१ वटा पानी उद्योगको स्थलगत निरीक्षण गरेको थियो । हाल सर्वसाधारणले एक जार पानी खरिद गर्दा औसतमा ३५ रुपैयाँदेखि ४० रुपैया तिर्दै अएका छन् । विभागले खुद्रा मूल्य ४० रुपैयाँ नै रहेको र एमआरपी ५० रुपैयाँ निर्धारण गरिएको दाबी गरे पनि उपभोक्ता ठगिने सम्भावना उच्च रहेको जानकार बताउँछन् ।समिति सचिव झलक शर्माले पनि के आधारमा पानीको मूल्य तोकिएको हो, जवाफ मागिएको बताए । एमआरपी मूल्य ५० तोक्नु जायज नभएको उनको भनाइ छ । पानीको मात्रै होइन, सुन, नुन, कपडालगायत सबै वस्तुको मूल्य तोक्नुपर्छ । कुन कानुनले दिएको हो, त्यसको आधार मागिएको छ, उनले भने, बजारमा जारको पानी ३० देखि ३५ रुपैयाँमा पाइन्छ । समितिको अध्ययनपछि मात्र आवश्यक निर्देशन दिइने उनले बताए । निषेधाज्ञा नखुलेसम्म बैठक बस्ने अवस्था भएन, शर्माले भने । विभागले जारको पानीको एमआरपी मूल्य भदौ १० देखि लागू गर्ने जनाएको थियो । कोभिड१९ का कारण सरकारले निषेधाज्ञा जारी गरेपछि नेपाल बोटल वाटर उद्योग संघको अनुरोधमा विभागले कार्यान्वयन गर्ने समय एक साता थपेको छ । संसदीय समितिको निर्देशनपछि थप प्रक्रिया बढाइने वाणिज्य आपूर्ति तथा उपभोक्ता हित संरक्षण विभागका प्रवक्ता रवीन्द्र आचार्यले बताए । समितिले छानबिन गर्दै छ, प्रतिवेदनकागजात पठाएका छौं, आवश्यक परे कर्मचारीसँग पनि छलफल गर्ने समितिले बताएको छ, उनले भने, समितिको निर्देशनअनुसार अघि बढ्छौं । विभागले ०७३ सालको मापदण्डअनुसार मूल्य घटाएको बताउँदै आएको छ । त्यस बेला तत्कालीन वाणिज्य मन्त्रालयका सचिव प्रेमकुमार राईको अध्यक्षतामा बसेको बैठकले जारको पानीको मूल्य ६० रुपैयाँ तोक्ने बताएको थियो । तर बजारमा जारको पानी सस्तो भएकाले मूल्य कार्यान्वयन भएन । अहिले कार्यदलले सोही निर्णयअनुसार १० रुपैयाँ घटाएर ५० रुपैयाँमा झरेको भन्दै त्यसैलाई प्रगति ठानेको छ ।"
स्याउ उत्पादन आधा घट्यो,"बजार पुर्याउनै सास्तीकोरोना प्रकोपका कारण उत्पादित स्याउ पनि बजारमा पुर्याउन समस्या छ । उत्पादन घट्दा बजारमा माग र मूल्य बढ्ने भएपछि किसानले राम्ररी नपाक्दै स्याउ टिप्न सुरु गरिसकेका छन् ।कृषि विकास कार्यालय जुम्लाले भदौ १० गतेभन्दाअघि स्याउ नटिप्न किसानलाई आग्रह गरेको थियो । किसानले भने भदौ नलाग्दै स्याउ टिप्न थालेका छन् । कार्यालयले १० गतेपछि मात्रै बिक्रीका लागि अनुमति दिने भएपछि अधिकांश किसानले स्याउ टिपेर संकलन केन्द्रसम्म पुर्याइसकेका छन् । स्याउ व्यापारी भने जुम्ला पुगेका छैनन् । विगतमा यति बेला काठमाडौंसहित देशका विभिन्न सहरबाट व्यापारी जुम्ला पुगिसकेका हुन्थे । व्यापारीहरू स्याउ खरिद गर्न नपुगे पनि हामीले बगैंचाबाट टिपेर गोदाममा पुर्याइसकेका छौं, जुम्ला गुठीचौरका किसान तिलक न्यौपानेले भने, व्यापारीहरू नआएपछि हामीले बाहिर लगेर बेच्ने योजना बनाएका छौं । सबै किसानले बाहिर लगेर बेच्न नसक्ने भएकाले यस वर्ष स्याउको बजारीकरणमा समस्या हुने उनले बताए ।जुम्ला र मुगुको स्याउको प्रमुख बजार भनेको सुर्खेत, नेपालगन्ज, बुटवल, धनगढी, महेन्द्रनगर, काठमाडौं हुन् । हवाई सेवा सञ्चालनमा नरहेको र कर्णाली राजमार्गसमेत पहिरोका कारण अवरुद्ध भएकाले थप समस्या भएको किसानको भनाइ छ । स्याउ निर्यातका लागि अहिलेसम्म कसैलाई पनि अनुमति नदिएको कृषि विकास कार्यालय प्रमुख देवकोटा बताउँछन् । स्थानीय प्रशासनसँग समन्वय गरी आइतबारदेखि बजारमा स्याउ ढुवानी गर्न प्रयास भइरहेको उनको भनाइ छ । स्याउ र तरकारीलाई रोकावट नगर्न हामीले प्रशासनसँग आग्रह गरिरहेका छौं, उनले भने, कम्तीमा सुर्खेतसम्म पुर्याउन सकियो भने किसानले धेरै राहत पाउन सक्छन् ।जुम्लामा १० हजार हेक्टरमा स्याउ खेती गर्न सकिन्छ । अहिले ३ हजार हेक्टरमा मात्र खेती गरिएको छ । त्यसको पनि आधा भूभागमा लगाइएको स्याउ मात्र फल्न थालेको कृषि विकास कार्यालयको भनाइ छ ।"
नगरले दियो दूधमा प्रतिलिटर १५ रुपैयाँ अनुदान,"मकैको बीउमा पनि अनुदानमकैमा आत्मर्निभर बनाउने उद्देश्यले फेदीखोला गाउँपालिकाले मकैको बीउमा १५ प्रतिशत अनुदान दिने भएको छ । बाहिरबाट खरिद गर्न नपर्ने गरी गाउँमै उत्पादन बढाउन अनुदानको व्यवस्था गरिएको अध्यक्ष घनश्याम सुवेदीले जानकारी दिए । आर्थिक वर्ष ०७५७६ देखि मकैको बीउ उत्पादनलाई जोड दिएको गाउँपालिकाले बताएको छ ।पालिकाको वडा नम्बर ४ को आरुखर्कस्थित जसैडाँडालाई मकैको पकेट क्षेत्र बनाइएको छ । यहाँको २ सय ३० रोपनी क्षेत्रफल जमिनलाई पकेट क्षेत्र बनाएर किसानले बीउ मकैको खेती गर्दै आएका छन् । गत वर्षको तुलनामा यस वर्ष बीउ मकै ४० प्रतिशत बढ्ने कृषि प्राविधिक शिशिर पण्डितले जानकारी दिए । अघिल्लो वर्ष बीउ मकै उत्पादन क्षेत्रमा १६ मेट्रिक टन उत्पादन भएकोमा यस वर्ष ४० प्रतिशत उत्पादनमा वृद्धि हुने अनुमान गरिएको उनले बताए । जैसीडाँडा कृषक समूहमा ४० घरका किसान आबद्ध रहेको समूहकी अध्यक्ष कल्पना पौडेलको भनाइ छ । मनकामना जातको मकैको बीउ उत्पादन गर्दै आएको उनले बताइन् । गत वर्ष ३० लाख रुपैयाँको बीउ मकै उत्पादन भएकोमा यस वर्ष समयमै वर्षा भएको र आवश्यक गोडमेलसमेत गरिएकाले उत्पादनसमेत बढेको उनको भनाइ छ । मकैको बीउ प्रतिकिलो ६५ रुपैयाँमा बिक्री गर्दै आएको पौडेलले बताइन् । गाउँपालिकाले कृषि क्षेत्रलाई प्राथमिकतामा राखेर काम गरेका छौं, पालिका अध्यक्ष सुवेदी भन्छन्, कहाँ कुन खेती हुन्छ र संरक्षण गर्न सकिन्छ भनेर माटो परीक्षण गरेर नै खेती गरेका छौं । यसअनुसार यहाँ मकैको खेती राम्रो हुने भएकाले बीउ मकैलाई प्राथमिकता दिएर पकेट क्षेत्र नै घोषणा गरेका हौं ।"
आँखाले हेरेर यान्त्रिक जाँच र नवीकरण,"प्रदेश ५ को यातायात व्यवस्था कार्यालय रूपन्देही मणिग्रामले वार्षिक ९ हजार २ सय ७७ सानाठूला यातायातका साधन नवीकरण गर्छ । जुनसुकै यातायातका साधनको नवीकरण गर्नुअघि यान्त्रिक परीक्षण अनिवार्य हुन्छ । तर यस कार्यालयमा यातायातको मेसिनरी अवस्था पत्ता लगाउने कुनै उपकरण छैनन् । मेकानिकल इन्जिनियर, प्राविधिक र सुपरभाइजरले आँखाले हेरेको भरमा सवारी जाँचपास गरिरहेका छन् । त्यही कागजको आधारमा यातायातको नवीकरण हुँदै आएको छ ।हेर्दा राम्रो लागे राम्रो र नराम्रो लागे त्यस किसिमको सुझाव दिने कार्यालयका मेकानिकल इन्जिनियर लक्ष्मण सापकोटाले बताए । एकातिर मेसिनरी परीक्षणका लागि यन्त्र छैनन् । अर्कोतिर सेवाग्राहीको भीड थेगिनसक्नु छ, उनले भने, यस्तोमा आँखाले हेरेको भरमा कागज बनाउने र नवीकरण गरिदिने गरेका छौं । मेकानिकल इन्जिनियर, प्राविधिक र सुपरभाइजरले हेर्ने विशेष कुरा हुँदैन । बत्ती बल्छ कि बल्दैन, इन्जिन नम्बर र चेसिज ठीक छ कि छैन । पार्किङ लाइट बल्छ कि बल्दैन । वाइपर चल्छ कि चल्दैन । गाडीभित्र महिला, बालबालिका र अपांगता भएका व्यक्तिको आरक्षण सिट छ कि छैन । त्यति मात्रै हेरिन्छ । दर्ता भएको मितिले २० वर्ष पुगे नवीकरण हुँदैन । नत्र नवीकरणका लागि सिफारिस हुन्छ । अहिलेसम्म यसरी नै चलेको छ, सापकोटाले भने, उपकरणबिना हामीले धेरै गर्न मिल्दैन । साबिकका अञ्चल यातायात कार्यालय अहिले प्रदेश मातहत छन् । जसअनुसार देशभरका ७ वटै प्रदेश यातायात कार्यालयमा गाडीको जाँचपास र नवीकरण हुन्छ । तर कुनै पनि प्रदेशले नवीकरण गर्दा मेसिनरी र वैज्ञानिक उपकरण प्रयोग गरेर गाडी परीक्षण गरेका छैनन् । मेकानिकल प्राविधिकहरूले आँखाले हेरेको भरमा कागज तयार गर्ने र यातायातको नवीकरण गर्दै आएका छन् । वाग्मती प्रदेशले राजधानी हेटौंडामा सार्वजनिक सवारीको यान्त्रिक जाँचका लागि छुट्टै सवारी परीक्षण कार्यालय स्थापना गरेको छ । आठ महिनाअघि स्थापना भएको कार्यालयमा कर्मचारी छन् । तर यान्त्रिक उपकरण छैनन् । कार्यालयले सवारी साधनले वातावरण प्रदूषण गर्दैन भन्ने प्रमाणपत्रसमेत यान्त्रिक जाँचबिनै दिने गरेको छ । उपकरण नभएकाले खाली आँखाले हेरेर काम चलाएको कार्यालयका इन्जिनियर कृष्णकुमार यादवले बताए ।"
सामसङको प्रिबुकिङ समय थपियो,काठमाडौं (कास) सामसङले आफ्ना नयाँ फ्ल्यागसिप फोन ग्यालेक्सी नोट २० र नोट २० अल्ट्राको प्रिबुकिङको अवधि थपेको छ । अब उक्त समय भदौ १९ गतेसम्मलाई थपिएको छ । ग्यालेक्सी नोट २० को नेपाली बजार मूल्य १ लाख ९ हजार ८ सय ९९ रुपैयाँ र ग्यालेक्सी नोट २० अल्ट्राको मूल्य १ लाख ३९ हजार ९ सय ९९ रुपैयाँ रहेको कम्पनीले जनाएको छ ।
एभरेस्टका ग्राहकलाई पीसीआरमा छुट,काठमाडौं (कास) एभरेस्ट बैंकले कमलपोखरीस्थित सेन्ट्रल डायग्नोस्टिक ल्याबोरेटरीसँग आफ्ना ग्राहकका लागि पीसीआर परीक्षणका लागि छुट गराउने सम्बन्धमा सम्झौता गरेको छ । सम्झौताअनुसार बैंकको डेविट तथा क्रेडिट कार्ड होल्डर ग्राहकले ल्याबोरेटरीमा परीक्षण गर्दा १० प्रतिशत छुट प्राप्त गर्नेछन् । पीसीआर परीक्षणको सरकारी दरअनुसार लाग्ने ५ हजार ५ सय रुपैयाँमा ग्राहकहरूले १० प्रतिशत छुट प्राप्त गर्ने बैंकले जनाएको छ ।
कामनाको पनि छुट योजना,काठमाडौं (कास) कामना सेवा विकास बैंकले सुरिया हेल्थ केयर प्रालिबीच आफ्ना ग्राहकलाई पीसीआर परीक्षणमा १५ प्रतिशत छुट प्रदान गर्ने सम्झौता भएको छ । सम्झौताअनुसार बैंकका ग्राहकले सुरिया केयरमा पीसीआर परीक्षण गर्दा उक्त छुट पाउनेछन् ।
मोबाइल किन्दा शून्य प्रतिशतमा कर्जा,काठमाडौं (कास) एनएमबी बैंक र आईएमएसबीच मोबाइल फोनको खरिदमा शून्य प्रतिशतमा कर्जा प्रदान गर्ने विषयमा सम्झौता भएको छ । सम्झौताअनुसार बैंकका ग्राहकहरूले आईएमएसबाट स्मार्टफोन र अन्य ग्याजेटको खरिदमा एनएमबी सुलभ किस्ता योजनाअन्तर्गत ९ महिनासम्मको सरल किस्तामा सामान खरिद गर्न सक्छन् । बैंकका तर्फबाट प्रमुखरिटेल बैंकिङ रोशन रेग्मी र आईएमएसका प्रबन्धकसेल्स एन्ड अपरेसन नारायणप्रसाद भुसालले सम्झौतापत्रमा हस्ताक्षर गरे ।
समाजका अँध्याराको पटाक्षेप,"बलिउडका ठूला कलाकारका फिल्म नेटफ्लिक्समा भटाभट आउनु सामान्यजस्तै भएको छ । नेटफ्लिक्सले हिन्दी भाषी कन्टेन्टलाई दिएको प्राथमिकता, झन् कोरोनाले सिनेमा हल ठप्प बनाएपछि धेरै निर्माताले यो प्लेटफर्म रोज्न थालेका छन् । हल खुल्ने दिन कुर्नुभन्दा डिजिटल प्लेटफर्ममा रिलिज गर्नु बाध्यताजस्तै बनेको हो । महामारीमा बाहिर निस्कन नपाएका दर्शकले नयाँ फिल्मको स्वाद चाख्न पाएका छन् । त्यसैमध्येको एक हो रात अकेली है । नेटफ्लिक्सले निरन्तर सहकार्य गरिरहेको थोरै बलिउड कलाकारमा पर्छन्, नवाजुद्दिन सिद्धिकी र राधिका आप्टे । क्राइमथ्रीलर जनराको यस फिल्ममा यी दुई मुख्य भूमिकामा छन् । निर्देशक हुन् हनी त्रेहान । फिल्म उत्तर प्रदेशको एउटा सानो सहरमा भएको हाईप्रोफाइल हत्याकाण्डमा केन्द्रित छ । कसैको रहस्यमयी हत्या हुनु, त्यसको अनुसन्धानका लागि प्रहरी अफिसर खटिनु, घटनामा अनेकको स्वार्थ जोडिनु, छिनछिनमा नयाँ ट्वीस्टहरू आउनु, थप शंकास्पद बन्दै जानु अनि क्लाइमेक्स आम दर्शकको सोचाइभन्दा फरक हुनु, यस जनराका फिल्मको साझा विशेषता हो । रात अकेली है योभन्दा अलग छैन, बरु यसले समाजका ती यथार्थलाई पटकथामा बुनेर रोचकता थप्ने काम गरेको छ । एक वृद्ध धनी व्यक्ति (रघुवीर सिंह) को बिहेकै रातमा हत्या हुन्छ । उनको पत्नी र चालकको पनि पाँच वर्ष पहिले हत्या भएको हुन्छ । तर, हत्याराको पहिचान हुन सकेको छैन । रघुवीरको हत्याको अनुसन्धान गर्ने जिम्मेवारी पाउँछन्, इन्स्पेक्टर जटिल यादव (नवाजुद्दिन) । जटिल झोक्की, निडर छन् र व्यावसायिक पनि । घरमा आफन्त मात्र भएका बेला कसरी गोली हानेर हत्या सम्भव भयो ? जटिलका लागि यो केस निकै जटिल बनिदिन्छ । तैपनि मिहिन ढंगले अनुसन्धान सुरु गर्छन् तर एकपछि अर्को दबाब आउन थाल्छ । रघुवीरको नवदुलही राधा (राधिका आप्टे), उनका भजिताहरूदेखि परिवारका हरेक सदस्य हत्यामा संलग्न भएको शंका पैदा हुन्छ । आफ्नै अफिसबाट साथ नपाइरहेका बेला जटिलले यो हत्या प्रकरणको वास्तविकता पहिल्याउन सक्छन् ? पाँच वर्षअगाडिको हत्याकाण्डसँग यो घटनाको सम्बन्ध छ ? हत्या नै गर्नुपर्ने गरी रघुवीर कसको र किन आँखाको कसिंगर बनेका थिए ? यी सवालहरूको जवाफ खोजिएको छ । सरसर्ती हेर्दा कथामा नयाँपन छैन, तर पात्र, पात्रबीचको द्वन्द्व र त्यसबाट निम्तिने घटनाक्रमले फिल्मलाई कसिलो बनाएको छ । पात्र धेरै छन् र हरेकको विशिष्ट भूमिका छ, निर्देशक त्रेहान र लेखक स्मिता सिंहको पात्रमाथिको नियन्त्रण साँच्चै गज्जब छ । उमेर घर्किसक्दा पनि बिहे नभएकाले इन्स्पेक्टर जटिलले दैनिक आमाको किचकिच सुन्नुपर्छ, दौंतरीहरू बच्चाको बाबु बनिसकेका छन् तर उनी अझ बिहे गर्न तयार छैनन् । जसोतसो अफिसकै काममा तल्लीन हुन खोज्छन् । दक्ष अधिकृतको छवि बनेको छ र रघुवीरको हत्या अनुसन्धानमा लागेपछि उनको जीवनमा संकट थपिएको छ । खासगरी उक्त परिवारभित्रको माहोलले उनमा अनेक आशंका पैदा पर्छ । आफ्नो हजुरबुबा उमेरको पुरुषसँग बिहे गर्न अभिशप्त राधाको जीवन भोगाई चिच्याटलाग्दो छ तर उनीप्रति सहानुभूति पैदा हुन्न, घरका सदस्यले समेत छिछिः दुरदुर गर्छन् । परिआएको खण्डमा जे गर्न पनि पछि नहट्ने बानी छ उनको । कुलतमा फसेको रघुवीरका छोरा, शक्ति र सम्पत्तिको घमण्ड भएको रघुवीरका ज्वाइँ, बाबुको हत्याले पिरोलिएकी छोरी करुणा (श्वेता त्रिपाठी), काकाको सम्पत्ति हत्याउन अग्रसर भजितो विक्रम (निशान्त दहिया), परिवारको इज्जतको खुब चिन्ता लिने विक्रमकी आमा प्रमिला सिंह (पद्मावती राव), घरेलु कामदार चुन्नी, स्वतन्त्र विधायक मुन्ना राजा (आदित्य श्रीवास्तव) अनि उनको चाकरीमा लिप्त एसएसपी लालजी शुक्ला (तिमांसु धुलिया) लगायत पात्रको बिस्कुन छ । तर हरेकलाई दर्शकले नियालिरहन्छन् । अर्को सुखद पक्षचाहिँ पहिलो दृश्यमै निर्देशकले पात्रको प्रवृत्ति झल्काएका छन्, त्यसैले सुरुवातबाटै पात्रलाई आत्मसात् गर्न सकिन्छ । मुन्ना राजाबाहेक फिल्म घरभित्रै पात्रमा सीमित छ तर पनि त्यहाँभित्रको रस्साकसी र इन्स्पेक्टर जटिलले पत्ता लगाउने नवीन तथ्यले फिल्म हेरिरहँदा झिँजो लाग्दैन ।निर्देशक मूलतः कथावाचक हो । फिल्म बनाउनुका पछाडि निर्देशकको आफ्नो उद्देश्य हुन्छ । रात अकेली है मा लुकेको त्रेहानको स्वार्थ भनेको प्रतिष्ठा कमाएको परिवार र व्यक्तिभित्रको ढोंग, घरेलु यौनहिंसा, धनको लालसा अनि राजनीतिअपराधको नेक्ससलाई उदाङ्गो पार्नु देखिन्छ । तर, यी पाटालाई उनले खुलमखुला भनेका छैनन्, बरु पात्रमार्फत अप्रत्यक्ष शैलीमा दर्शकलाई अनुभूत गराउँछन् । सम्पत्तिकै कारण तमाम घृणित व्यवहार भए पनि रघुवीरसँग नेतादेखि आफन्तसम्म नजिक छन्, उनको आनीबानीमाथि प्रश्न उठाउने ल्याकत राख्दैनन् । विधायक मुन्ना राजा त रघुवीरका भतिजासँग आफ्नो छोरी विवाह गरिदिनसमेत तयार छन् । परिवारभित्रको आपसी जालझेलमा खेलेर उनी आफ्नो स्वार्थसिद्ध गर्छन्, जबकि उनी त्यस क्षेत्रका लोकप्रिय र सम्मानित नेता हुन् ।सुरुवाततिर उतिबिघ्न ख्याल नगरिने पात्र प्रमिलामार्फत इज्जत जोगाउने र सम्पत्ति हत्याउने लहडमा सामान्य व्यक्ति कसरी अपराध कर्ममा मोडिन्छ भन्ने झल्को पाइन्छ । अनि, सम्भ्रान्त वर्गको आपसी लडाइँमा दिनरात काम गरेर जीविका चलाउने चुन्नीको दुःखद अन्त्यले भावुक बनाइदिन्छ ।इन्स्पेक्टर जटिल र पति गुमाएकी राधाबीचको सम्बन्धले पनि फिल्मको वजन बढाएको छ । यी दुईबीचको आकर्षण र घृणाको सम्बन्धलाई निर्देशकले चलाखीपूर्वक बुनेका छन्, केही नभनेझैं गरेर धेरै कुरा भनिएको छ । तर, जटिलसँग ठोक्किन आउने कतिपय पात्र र घटनाक्रमले फिल्मको बहाव बिथोल्न भूमिका खेलेको छ । उनीभन्दा कनिष्ट अधिकृत र एसएसपी शुक्लासँगको नोकझोंकलाई अनावश्यक स्थान दिइएको छ । कतिपय ठाउँमा उस्तै प्रकृतिका दृश्य दोहोरिन्छन् । त्यसो त प्रहरी प्रशासनभित्र कर्तव्यनिष्ट प्रहरीलाई टिक्न कति मुस्किल छ भन्ने तीतो यथार्थ प्रस्ट्याउने निर्देशकको अभीष्ट हुन सक्छ । त्यस्तै, राधाको तनावग्रस्त पृष्ठभूमि र घरेलु कामदार चुन्नीकी हजुरआमाको हविगत त्यतिकै मार्मिक छ । रघुवीर र प्रमिलाकी छोरीबीचको दृश्यले साँच्चै मुटु कमाउँछ ।प्रहरी अधिकृतको भूमिकामा नवाजुद्दीनलाई यसअघि पनि नदेखिएको होइन् तर पनि उनले नयाँ गुण व्यवहार मनोविज्ञानमार्फत चरित्रमा ताजापनको आभास गराएका छन् । तुलनात्मक रूपमा राधिका आप्टेको भूमिका चुनौतीपूर्ण छ । बाबुबाट बेचिएकी उनी जीवन धान्न वा गरिबीको दलदलबाट बाहिर निस्कन आफ्नो शरीर बेच्न बाध्य छिन् । सबैले चिथोरेर हुनुपर्छ, मायाप्रेमप्रति उनको अनुराग हटिसकेको छ । बलिउडमा हिरोइनको स्थापित मान्यतालाई भत्काउने राधिकाको अभियानमा यो भूमिका अर्थपूर्ण छ । पितावियोग, पिताप्रतिको वितृष्णा र अन्य आफन्तको झेलमा पिल्सिरहेकी चरित्रमा श्वेता त्रिपाठी सशक्त लाग्छिन् । तिंमासु धुलिया, पद्मावती राव, निशान्त दहिया, आदित्य श्रीवास्तव लगायतका कलाकारको अभिनय प्रशंसनीय छ । उत्तर प्रदेशको रियल लोकसनले कथालाई विश्वसनीय बनाउन भूमिका खेलेको छ । केही कमजोरीका बाबजुद क्राइम थ्रिलर फिल्ममा हुनुपर्ने गुणलाई आत्मसात् गरेकाले निर्देशक निशान्त तारिफका हकदार हुन् । अब के होला भन्ने कौतूहलताले अन्त्यसम्मै पछ्याइरहन्छ । हामीले बाँचिरहेको समाजभित्र लुकेका फोहोरी प्रवृत्तिबारे पनि जानकार गराउँछ ।"
रंगमञ्चको विकल्पमा,"कोरोना कहरसँगै रंगमञ्चको पर्दा बन्द नै छ । अँध्यारो मञ्चमा प्रकाशको सहायतामा अनेक पात्रका रूपमा चलायमान हुने रंगकर्मीहरू आफ्नै दिनचर्यामा छन् । दर्शकसँग प्रत्यक्ष साक्षात्कार नभएको लामो समय भयो । अनेक रङमा प्रकाश छर्दै रंगकर्मी र आम दर्शकका आँखालाई जोड्ने थलो रंगमञ्चमा अहिले शून्यता छ । उही प्रकाशको रङ, रंगमञ्चभित्रका आपसी चहलपहल, कथा र पात्रअनुसारका धुनमा समाज र दर्शकका आँखाका खुसीमा कर्म देख्ने रंगकर्मीहरू रंगमञ्चलाई कहाँ माया मार्न सक्छन् र ! दर्शकसँग भौतिक दूरी कायम नै छ । तैपनि दर्शकसँगको साथलाई निरन्तरता दिन अनेक माध्यममा जोडिँदै छन् रंगकर्मी । त्यसो त रंगमञ्चमा जोडिनका लागि अभिनय मात्र खास होइन । यसभित्रका अनेक पक्षहरू छन् । अझै पनि यसलाई व्यावसायिक रूपमा नै लैजान सक्ने अवस्थाको स्तम्भ खडा हुन सकेको छैन । ग्रामीण भेगका दूरदराजका दर्शकमा रंगमञ्चको प्रकाश पार्न नै बाँकी छ । यही कुरालाई मनन गरी अग्रज रंगकर्मी अशेष मल्ल आफ्नै आत्मवृतान्त र अभिनयसम्बन्धी नै पुस्तक लेख्दै छन् । पञ्चायतकालदेखि नै नेपाली साहित्य र रंगमञ्चलाई नजिकबाट नियालेका मल्ल रंगमञ्चमा जोडिन अनेक वैकल्पिक बाटोहरू देख्छन् । यो समय प्रकृतिले दिएको अवसर हो, उनी भन्छन्, हामीले रंगमञ्चमा नाटक मञ्चन गर्न नसके पनि यसको लेखन र चिन्तन गर्न सक्छौं । अहिले विश्व नै स्तब्ध भएको समयमा सबैले जीवन रक्षाका लागि नै संघर्ष गर्नुपरेको अवस्था आएको उनी बताउँछन् । रंगकर्मलाई निरन्तरता दिन नाटकमा नै कैयौं अध्ययन तथा अनुसन्धान हुन नसकिरहेको भन्दै उनी सबै रंगकर्मीहरूलाई रंगमञ्चलाई भोलि कसरी लैजाने भन्नेबारे सोच्न सुझाउँछन् । उनी भन्छन्, यो समयमा नाटक र स्क्रिप्ट लेखौं, त्यो पनि नसके अध्ययन गरौं । ससाना भिडियोहरू भए पनि बनाऔं । यसले हामीलाई ऊर्जाशील बनाइराख्न सहायता पुग्छ ।प्रत्यक्ष भेटघाट, नाटक रिहर्सल र मञ्चनमा नै रमाइरहेका रंगकर्मीहरूका लागि यो समयमा प्रविधि दर्शकसँग जोडिने महत्त्वपूर्ण आधार भएको छ । दर्शकसँग प्रत्यक्ष रूपमा जोडिन थिएटर मल कीर्तिपुर रंगमञ्च र सेन्टर फर चिल्ड्रेन (टीसीसी नेपाल) ले भर्चुअल रूपमा क्वारेन्टाइन अभियान नाट्य महोत्सव गरेका थिए । यस अभियानले दर्शकसँग सम्बन्ध कायम मात्र नभएर नेपाली प्रविधिमार्फत रंगमञ्चलाई विस्तार गर्न सकिन्छ भन्ने आधार बनाएको थियो ।दर्शक र रंगमञ्चको दूरीलाई यथावत् नै राख्न शैली थिएटरले हाल शैली संवाद शृंखलाअन्तर्गत विभिन्न क्षेत्रका व्यक्तित्वहरूसँग भर्चुअल रूपमा नै विविध विषयक भलाकुसारीलाई अगाडि बढाएको छ । रंगमञ्चलाई एउटा मञ्चमा गरिने अभिनयका रूपमा मात्र लिने साँघुरो सोचलाई फराकिलो बनाउन संवादले सघाउ पुर्याउने प्रस्तोता तथा रंगकर्मी सरस्वती अधिकारी खुलाउँछिन् । हामी विभिन्न विधामा रहेर कुराकानीसँगै भर्चुअल माध्यममा नै लाखौं दर्शकसँग जोडिएका छौं, उनी भन्छिन्, रंगमञ्चका लागि परम्परागतभन्दा पनि अबको समय प्रविधिसँग कसरी सँगसँगै हिँड्ने भन्ने पाटोलाई अहिलेको समयले सिकाएको छ । रंगमञ्चमा रंगमञ्चभित्रको चहलपहल र साँघुरो क्षेत्रमा दर्शकको ताली र मुस्कान नै सबैभन्दा ठूलो शक्ति भएको स्विकार्ने अधिकारी समयको अवस्थालाई मध्यनजर गर्दै आफूलाई समायोजन गर्न सिक्नुपर्ने सुनाउँछिन् । भर्चुअल रूपमा नै दर्शकसँग जोडिन शैलीले लकडाउनको सुरुवातीमा नै पहिलो विश्व बाल कविता महोत्सव र देशव्यापी रूपमा नेपालमा मिडिया लिटरेसी विषयक राष्ट्रिय निबन्ध प्रतियोगिता सम्पन्न गरिसकेको छ । हामी रंगमञ्चबाट टाढा रहे पनि दर्शकसँगै छौं भन्ने अनुभूति दिलाउन अनेक वैकल्पिक कार्यक्रम र योजनाहरूमार्फत जोडिई नै रहेका छौं, उनले भनिन् ।गतिशील समयसँगै प्रकृतिका अनेक चीजबिजमा परिवर्तनहरू आइरहन्छन् । तिनै परिवर्तनशीललाई स्विकार्दै कलाकर्मीले पनि अघि बढ्नुपर्ने अर्का रंगकर्मी शंकर रिजाल (चे शंकर) बताउँछन् । पछिल्लो समयमा उनले आफूलाई नाटक लेखनसँगै निर्देशनमा निकै व्यस्त बनाएका छन् । हाल उनले लेखेका नाटकहरूका पात्र कथामा नै सीमित छन् । उनी पनि प्रत्यक्ष रूपमा रंगमञ्चबाट टाढा नै छन् । तर उनले थिएटरको त्यो ऊर्जा र गन्धलाई सम्झिरहेका छन् । यही मेलोमेसोमा उनले थिएटरभित्र पनि अनेक डिजाइन र वैकल्पिक बाटाहरूबारे परिकल्पनाहरू गरिरहेका छन् । पूरा भइसकेका नाटकका मञ्चन, लेखन तथा निर्देशनका हरेक पक्षलाई पुनःस्मरण गर्दै भोलिका बाटोहरूलाई पहिल्याउन यो समयले साथ दिएको अनुभव उनले बटुलेका छन् । फुर्सदका समयको अनुभवसँगै उनले विश्व प्रसिद्ध कवि डब्लू बी विट्सको कविता दि लेमेन्टेसन अफ दि ओल्ड पेन्सनर बाट प्रभावित भएर नाटक ओल्ड पेन्सनर नै लेख्दै छन् । समय अनुकूल भएमा तिहारपछि नै यसलाई मञ्चन गर्ने उनले सोचेका छन् । रंगमञ्चलाई समयको गतिसँगै परिमार्जित गर्दै लैजानुपर्छ भन्ने मान्यता राख्ने रिजाल अहिलेको समस्यामा रोकिनेभन्दा पनि समाधान खोज्नेतिर लाग्नुपर्ने बताउँछन् । उनी भन्छन्, कलाले जीवन मार्गदर्शनलाई देखाउँछ । हामी जहाँ छौं, खुसी भएर रंगमञ्चमा जोडिन सिकौं र विपद्लाई आत्मसात् गरौं । रिजालजस्तै अर्का रंगकर्मी पुष्पराज अवस्थी दर्शकसँग जोडिन प्रतिकूल समयले नरोक्ने स्विकार्छन् । विगत एक दशकदेखि रंगमञ्चसँग जोडिएका अवस्थी यस क्षेत्रलाई छोडेर टाढा हुन नसक्ने बताउँछन् । अहिले उनी नाटकका स्क्रिप्टहरू लेखिरहेका छन् । योसँगै फुर्सद मिलाएर विभिन्न टेलिभिजन सिरियलहरूमा पनि अभिनय गरिरहेका छन् । यसले दर्शकको माझमा जाने तिर्सना मेट्ने उनी सुनाउँछन् । पछिल्लो समयमा थिएटरमा हुने नियमित मञ्चन, थिएटर अध्ययनमा युवा पुस्ताको अग्रसरता, दर्शकको बढ्दो चहलपहलले रंगमञ्चतिर भविष्य उज्ज्वल देखिए पनि राज्यबाट बेवास्ता छ । यस्तो अवस्थामा सबै रंगकर्मीहरू एकजुट हुनुपर्ने अवस्थीको बुझाइ छ । उनी भन्छन्, समस्यालाई साझा रूपमा उठान गर्न सके मात्र हामीले रंगमञ्चलाई एउटा नौलो अध्यायमा लैजान सक्छौं । लामो समयदेखि नेपाली रंगमञ्चमा आफ्नै बलबुतामा उभिँदै आएको रंगकर्मीको वास्तविक धरातललाई यो समयले अझै प्रस्ट देखाइदिएको रंगकर्मी अधिकारी बताउँछिन् । नागरिकको स्वास्थ्य रक्षाका लागि आवश्यक पूर्वाधारसमेत खडा गर्न नसक्ने राज्य सत्ताले यो समयमा रंगमञ्चका लागि केही गरिदिन्छ भन्ने आशा नै नरहेको रंगकर्मी मल्लको ठम्याइ छ । यो समग्र समयलाई नै एउटा विश्वविद्यालयका रूपमा लिन उनले सबै रंगकर्मीलाई आग्रह गरे । अहिले कसैप्रति पनि गुनासो नगरौं, उनी भन्छन्, आफू मात्र बाँचेर हुन्न, अरू पनि बाँचोस् भन्ने भावना लिएर अगाडि बढौं । यो समयले रंगमञ्चलाई पनि केही नयाँ आयाम दिने उनको विश्वास छ ।"
गौतमको यो बुद्ध भूमि,"काठमाडौं (कास) पूर्वउपप्रधानमन्त्री तथा नेकपा उपाध्यक्ष वामदेव गौतमद्वारा रचित गीत यो बुद्ध भूमि को भिडियो सार्वजनिक भएको छ । सामाजिक सञ्जालबाट सार्वजनिक गरिएको गीतमा राष्ट्रभक्तिको भावना दर्साइएको छ । भिडियोमा गौतमलाई पनि फिचरिङ गरिएको छ ।गौतमको शब्दमा शम्भुजित बाँस्कोटाले संगीत दिएका हुन् भने मनोहर सुनामले संयोजन गरेका हुन् । गीतमा रोशनराज गुरुङ, माण्डवी त्रिपाठी र अञ्जना गुरुङलगायतको स्वर छ । दीर्घ गुरुङले छायांकन गरेको म्युजिक भिडियोको सम्पादन जीवन थापाले गरेका छन् । गीतका प्रस्तुतकर्ता हरिशदेव गौतम हुन् । गौतमका ४३ गीतहरूको संग्रह मेरो गीति यात्रा पनि प्रकाशन भएको छ । जसमा सार्वजनिक भएका र हुन बाँकी सबै समावेश गरिएको छ । विद्यालयस्तरदेखि नै गीत संगीत र कवितामा रुचि भएपछि जीवनको उत्तरार्द्धमा आफ्नो चाहना पूरा भएको गौतमले बताएका छन् । उनको लगाव छन्द कविता र गीति लेखनमा छ भने गीतहरू विशेषगरी राष्ट्रप्रेमले भरिएका हुन्छन् । दोस्रो जनआन्दोलनपछि राष्ट्रिय गानको विकल्पका लागि गरिएको खुला प्रतिस्पर्धामा गौतमले प्राण प्यारो देश नेपाल शीर्षकको गीत लेखेर पठाएका थिए तर उत्कृष्ट सात पनि परेन । गौतमले भनेका छन्, तर, त्यहीँबाट मेरो गीति यात्रा प्रारम्भ भयो ।"
बोसम्यानको निधन,"लस एन्जेलस (राससएपी) ब्ल्याक प्यान्थर चलचित्रबाट पहिचान बनाएका अमेरिकी अश्वेत चर्चित अभिनेता चाडविक बोसम्यानको निधन भएको छ । क्यान्सरसँग लामो समयदेखि जुधिरहेका उनको शुक्रबार ४३ वर्षको उमेरमा लस एन्जेलसस्थित आफ्नै निवासमा निधन भएको हो । परिवारका अनुसार बोसम्यानलाई आन्द्राको क्यान्सर भएको चिकित्सकले चार वर्षअघि पुष्टि गरेका थिए । उनी अभिनीत ब्ल्याक प्यान्थर सन् २०१८ को चर्चित फिल्म थियो । उनले अभिनय गरेका क्याप्टेन अमेरिका, एभेन्जर्स इन्फिनिटी वार, र एभेन्जर्स इन्डगेम पनि धेरै चर्चित फिल्महरू हुन् ।"
घरेलु उपचारले कोरोना बोल्ड,"सन् २००२ को डिसेम्बर ७ । नेपाल र सिंगापुरले दुबई क्रिकेट काउन्सिल मैदान२ मा एसीसी यू१५ एसिया कपमा प्रतिस्पर्धा गरिरहेका थिए । नेपाली क्रिकेटका सर्वाधिक सफल खेलाडीहरू पारस खड्का, शरद भेषावकरको मात्र नभई त्यो पवन दासको पनि पहिलो अन्तर्राष्ट्रिय खेल थियो ।पारस आफ्नो पहिलो खेलमै अलराउन्ड प्रदर्शन गर्दै म्यान अफ द म्याचमा चुनिएका थिए । उनले ३ विकेट लिनुका साथै अविजित १९ रन बनाएका थिए । शरदले २३ रन जोडेका थिए । ओपनर पवनले त्यही खेलमा अविजित ३० रन जोडेर विजयी इनिङ्स खेल्दै त्यसलाई स्मरणीय बनाएका थिए ।पारस र शरदको खेलाडी जीवन यात्रा अझै निरन्तर छ । पवनले त्यसको अर्को वर्ष पारस र शरदसँगै भारतमा यू१७ एसिया कपमा पनि खेले । त्यसपछि एकैपटक सन् २००८ मा भारतमै सीसीएफसी ट्वान्टी२० कपमा नेपाली राष्ट्रिय टोलीबाट खेलेपछि खासै मैदानमा देखिएनन् ।यिनै राजविराज५ का क्रिकेटर पवन दास बिहीबार साँझ कोरोना भाइरसको संक्रमणलाई परास्त गर्न सफल भएका छन् । साउन २४ गते कोरोना संक्रमण पुष्टि भएका पवनको घरमा श्रीमतीबाहेक सबै सदस्यलाई संक्रमण भएको थियो । सुरुआतमा त्रसित भए पनि घरेलु उपचारबाटै कोरोनालाई क्लिन बोल्ड गर्न सफल भएको उनको अनुभव छ । अन्तर्राष्ट्रिय क्रिकेट प्रतियोगितामा छोटो र मीठो छाप छोडेका पवनले आफ्नो जीवनमा आएको कोरोनाको इनिङ्स पनि सहजै पराजित गर्न भ्याए ।साउन १४ गते समृद्धि परियोजनाको बैठकमा भाग लिन महोत्तरीको बर्दिवास पुगेका त्यसको भोलिपल्ट घर फर्केका थिए । उक्त बैठकमै सहभागी रहेका तीन जनामा कोरोना संक्रमण पुष्टि भएको खबर आयो । उनलाई पनि टाउको दुख्ने र ज्वरो आउन थालेपछि आमाबुबासहित साउन २३ गते पीसीआर परीक्षणका लागि स्वाब दिए । साउन २४ को साँझ आमाबुबासहित पवनमा पनि कोरोना संक्रमणको खबर आयो । खबर आएपछि केहीबेर त्रसित भएको उनी सुनाउँछन् । मलाई र बुबाआमालाई पनि हल्का ज्वरो थियो । संक्रमण पुष्टि भएको खबरले त्रसित भयौं, पवनले कान्तिपुरसँग भने । त्यसपछि पवनले श्रीमती, ६ वर्षीया छोरी र डेढ वर्षीय छोराको स्वाब दिन लगाए ।श्रीमतीको रिपोर्ट नेगेटिभ आए पनि छोराछोरी दुवैमा संक्रमण पुष्टि भयो । त्यसपछि हामी एक दुई दिन त झनै अतालियौं, पवनले त्यो क्षणबारे सुनाए, तर दुई दिनपछि हामीभित्रको डर हरायो, घरेलु उपचारमै ध्यान दिन थाल्यौं, त्यसले हामीमा सुधार हुँदै गयो ।संक्रमण पुष्टि भएपछि दास परिवार घरमै आइसोलेसन बसे । तातोपानी खाने, कागती पानी र काढा नियमित खान सुरु गर्यौं, पवनले भने, खानामा दालभात, तरकारी खान्थ्यौं । मह, च्यवनप्राश, स्याउ र पिस्ताबदाम खायौं । औषधीको नाममा ज्वरो आएका बेला सिटामोल र भिटामिन सी को ट्याबलेटबाहेक केही नखाएको उनले बताए । बिहीबार उनको परिवार सबैको रिपोर्ट नेगेटिभ आएको हो । मेरो विचारमा हल्ला भएजस्तो कोरोना भाइरस होइन, सामान्य रूपमा घरेलु उपचारबाटै यसलाई परास्त गर्न सकिन्छ, पवनले भने, कोरोना कोरोना भन्दै त्रास बढी फैलाउने काम भयो, यो महामारीभन्दा पनि सचेततापूर्वक यसविरुद्ध लड्न उपयुक्त हुन्छ । आवश्यकताभन्दा बढी कोरोना कोरोना प्रचार भएकाले संक्रमितको मनमा डरत्रास उत्पन्न भएको पवनले बुझाइ छ । आफूलाई संक्रमण भएसँगै साना छोराछोरीलाई समेत संक्रमण पुष्टि भएपछि मेरै कारण सबैलाई संक्रमण सर्यो भन्ने भयो । यो कुराले भने मलाई पीडा भयो, पवनले अनुभव सुनाए । अहिले पूरै परिवार संक्रमणमुक्त भएपछि उनी खुसी छन् । कोरोनालाई भयावह नबनाऔं, घरायसी उपचारले यसलाई परास्त गरौं तथा अनावश्यक त्रास नफैलाऔं, पवनको सुझाव छ । कोरोना संक्रमित भएका बेला साथीहरूबाट पाएको सहयोग आफ्नो जीवनका लागि सदैव अविस्मरणीय रहने उनले सुनाए । केहीले फोन गर्दा पनि सर्छ कि भनेर फोनमै त्रसित देखिन्थे तर त्यसको तुलनामा आत्मबल बढाउने साथीहरू कयौं गुणा बढी थिए, जसका कारण मैले कोरोनालाई सहजै जितें, पवनले आफ्नो अनुभव साटे ।यूएईको यू१५ प्रतियोगितामा पवनले कतारसँग ४७ रन बनाएका थिए भने शरदले सो खेलमा १ सय ६ रन बनाउँदै आफ्नो पहिलो शतक बनाएका थिए । समूहको अन्तिम खेलमा नेपालले बंगलादेशमाथि ३ विकेटको जित हात पारेको थियो । त्यसमा पवनले ६२ रन बनाएका थिए । पवनले थोरै खेले, हत्तपत्त विकेट फालेनन् । बरु उल्टै उनले अहिले कोरोना भाइरसलाई बोल्ड गरेका छन् ।"
"रैना फर्किए, चेन्नई संकटमा","शनिबार पुनः चेन्नईका एक खेलाडीमाथि कोरोना संक्रमण पुष्टि भएको छ । ती संक्रमण खेलाडीको पहिचान खुलाइएको छैन, तर उनले भारतबाट अझै नखेलिसकेको जनाइएको छ । भारतीय क्रिकेट कन्ट्रोल बोर्ड (बीसीसीआई) ले अगस्ट २० देखि २८ सम्म यूएईमा सबै सहभागी हुने गरी १ हजार ९ सय ८८ जनाको आरटीपीसीआर गरेको जनाएको छ । त्यसमा १३ जनालाई सक्रमण पुष्टि भएको छ । त्यसमध्ये २ खेलाडी रहेको जनाइएको छ ।संक्रमित नजिक रहेका सबैलाई आइसोलेसनमा राखिएको र उनीहरूलाई आईपीएलको स्वास्थ्य टोलीले निगरानी गरिरहेको बीसीसीआईले जनाएको छ । विज्ञप्तिमा ती १३ जना कुन टिमसँग सम्बन्धित छ भनेर खुलाइएको छैन । तर तिनी सबै सुपर किंग्ससँग आबद्ध भएको जनाइएको छ । त्यसमध्ये एक संक्रमित वरिष्ठ फ्रेन्चाइज अधिकारीकी पत्नी रहेको जनाइएको छ । आईपीएल नियमअनुसार जसलाई कोरोना संक्रमण पुष्टि भएको छ उनीहरूले कम्तीमा दुई साता क्वारेन्टाइनमा बस्नुपर्नेछ । टिमका अन्य सदस्यसँग जोडिनुअघि थप दुई परीक्षण गर्नुपर्नेछ । यूएईमा भएको परीक्षणपछि चेन्नईको १० सदस्यीय टोलीमा कोरोना संक्रमण देखिएको हो । कोभिड१९ को प्रोटोकलअनुसार यूएईमा तीन पटक परीक्षण अनिवार्य छ ।यूएईमा पुगेपछि एयरपोर्टमा पहिलो परीक्षण, त्यसपछि ६ दिने आइसोलेसनको पहिलो, तेस्रो र छैटौं दिन परीक्षण गर्नुपर्ने प्रावधान छ । यी सबै परीक्षण पार गरेपछि मात्र प्रशिक्षण सुरु गर्न पाइन्छ । यो नतिजाले आईपीएललाई सचेत गराएको छ । विगतको परम्पराअनुसार साबिक उपविजेता चेन्नईले च्याम्पियन मुम्बई इन्डियन्ससँग पहिलो खेलमा प्रतिस्पर्धा गर्नु पर्नेछ । चेन्नईमा ६ दिने कन्डिसनिङ क्याम्पपछि सुपर किंग्सको भारतीय प्रतिनिधिसम्मिलित टोली अगस्ट २१ मा यूएई पुगेको थियो । यो समूहमा कप्तान महेन्द्रसिंह धोनी, सुरेश रैना, अम्बाती रायडु, दीपक चहार, पीयूष चावलालगायत वरिष्ठ खेलाडी थिए ।"
रोड्रिगो लिड्समा,लिड्स (एएफपी) लिड्स युनाइटेडले स्पेनी फरवार्ड रोड्रिगोलाई दुई करोड ९० लाख युरोमा भ्यालेन्सियाबाट अनुबन्ध गरेको छ । यससँगै उनी लिड्सले अनुबन्ध गरेका सबैभन्दा महँगा खेलाडी भएका छन् । मार्सेलो बिएल्साको लिड्स यसै सिजन मात्र १६ वर्षको अन्तरमा इंग्लिस प्रिमियर लिगमा फर्केको हो ।भ्यालेन्सियाका लागि २९ वर्षीय रोड्रिगोले २ सय २० खेलमा ५९ गोल गरे । लिड्सले पछिल्लोपल्ट सन् २००० मा रियो फर्डिनान्डका लागि एक करोड ८० लाख पाउन्ड तिरेको थियो । सन् २०१०२०११ मा बोल्टनका लागि प्रिमियर लिग खेलेका रोड्रिगो बेन्फिकाबाट ऋणमा भ्यालेन्सिया आएका थिए ।
पहिलो ट्वान्टी२० वासआउट,म्यानचेस्टर (एएफपी) इंग्ल्यान्ड र पाकिस्तानबीचको पहिलो ट्वान्टी२० शुक्रबार वर्षाले वासआउट भएको छ । दिवारात्रि खेलमा पहिले ब्याटिङ गरेको इंग्ल्यान्डको इनिङ्स पनि पूरा हुन पाएन । ओल्ड ट्राफोर्डमा भएको खेलमा इंग्ल्यान्डले १६१ ओभरमा ६ विकेट गुमाएर १ सय ३१ रन बनाउँदा वर्षाले खेल रोकिएको हो । त्यसमा २१ वर्षका टम ब्यान्टनले ४२ बलमा ७१ रन बनाए । समरसेटका यी खेलाडी ट्वान्टी२० क्रिकेटमा इंग्ल्यान्डका लागि अर्धशतक बनाउने सबैभन्दा कान्छा खेलाडी बने । उनलाई सीमित ओभरको क्रिकेटमा सर्वाधिक आक्रामक र विष्फोटक ब्याट्सम्यानमा लिइएको छ ।
डिपेको ह्याट्रिक,लियोन (एएफपी) मेम्फिस डिपेको ह्याट्रिक मद्दतमा लियोनले फ्रेन्च लिग वानमा शुक्रबार विजयी सुरुआत लिँदा डिजोनलाई ४१ ले हराएको छ । नयाँ फ्रान्सेली सिजन सुरु भएयता डिपेले गरेको ह्याट्रिकमा दुई गोल पेनाल्टीमा भएको थियो । लियोनले गत सिजन घरेलु लिगको सातौं स्थानमा रहेर निराशाजनक प्रदर्शन गरे पनि युरोपेली च्याम्पियन्स लिगमा भने सेमिफाइनल पुगेको थियो ।सिजनको सुरुआती खेलमा लियोनका लागि मिडफिल्डर हुसेम एउर भने खेलेनन् । अघिल्लो दिनमात्र उनमा कोभिडबाट संक्रमण पुष्टि भएको थियो । यो जितसँगै लियोन भर्खर सुरु भएको लिग वानमा दोस्रो स्थान उक्लेको छ । निमेस शीर्षस्थानमा छ र टोलीले ब्रेस्टलाई ४० हराएको थियो ।
२० लिग र ५ सय विकेट,"ट्रिनिडाड (एपी) ट्वान्टी२० क्रिकेटमा कसैले पनि अझसम्म ४ सय विकेटको कोसेढुंगा छोएका छैनन् । तर वेस्ट इन्डिजका ड्वायने ब्राभोले ५ सय विकेट पार गरिसकेका छन् । ट्रिनिडाड एन्ड टोबागो राइडर्सबाट क्यारेबियन प्रिमियर लिग (सीपीएल) मा बुधबार सेन्ट लुसिया जुक्सका रखिम कोर्नवाललाई आउट गर्दै उनी अनुपम उपलब्धिमा पुगेका थिए ।वेस्ट इन्डिजका अलराउन्डर ब्राभोका अनेकन विशेषता छन् । तर उनी ब्याटस्म्यानजस्ता पनि देखिँदैनन्, न त बलर जस्ता । त्यही पनि उनी निकै सफल खेलाडी हुन् । त्यसैले उनलाई यो छोटो भर्सनको क्रिकेटमा निकै सफल खेलाडीमा उभ्याएको छ ।एउटा उदाहरण जुक्ससँगको त्यही खेललाई लिन सकिन्छ, जसमा उनले ३ ओभरमा ७ रनमात्र दिएका थिए । अर्थात उनी अझै कति उपयोगी छन् भन्ने यथेष्ट प्रमाण हो । उनी निकै सटिक बलिङ गर्छन् । ब्याट्सम्यानलाई बुझेर बल फाल्छन् र धेरै योर्कर बर्साउँछन् । स्लग ओभरमा ब्याटिङ घुमाउनु र म्याच फिनिस गर्नुको उनको खुबी हो ।उनी अहिले ३६ वर्षका भइसके । ४० भनेको भर्खरको ३० हो, ब्राभो उमेरलाई अंकमा मात्र सीमित राख्छन् र ट्वान्टी२० युवाका लागि मात्र हो भन्ने पुरानो भनाइ मिथ्या साबित गर्छन् । ब्राभो खेलाडीको उमेर नभई उसको प्रदर्शनका आधारमा मूल्यांकन गर्न अनुरोध गर्छन् । उनी यसमा महेन्द्रसिंह धोनी (३९ वर्ष), क्रिस गेल (४०), शेन वाटसन (३९), इमरान ताहिर (४१), सोएब मलिक (३८) र शुक्रबार ३८ वर्ष लागेका लासिथ मालिङ्गालाई उदाहरण दिँदं आफ्नो समूहमा राख्छन् ।यीमध्येका केही खेलाडी निश्चय पनि प्रत्येक खेलमा उत्रन सक्दैनन् । तर जुन खेलका लागि मैदान प्रवेश गर्छन् त्यसमा खरो उत्रन्छन् । जस्तो लासिथ मालिङ्गाले गत सिजन इन्डियन प्रिमियर लिग (आईपीएल) को चेन्नई सुपर किंग्सविरुद्ध फाइनलमा सनसनी बलिङ गर्दै ८ रनको रक्षा गरेका थिए । ब्राभोसँगै चेन्नईबाट खेल्ने ताहिरले गत सिजनमा सर्वाधिक विकेट लिँदै पर्पल क्याप जितेका थिए । उनले विश्वका सबैजसो फ्रेन्चाइज लिग खेलेर सर्वाधिक विकेट लिने खेलाडीमात्र नभएर वेस्ट इन्डिजकै खेलाडी किइरन पोलार्ड, एन्ड्रयु रसेलसँगै अधिकांश प्रतियोगिता जितेका पनि छन् । ब्राभोले विश्वका २० लिग खेलेका छन् । आईपीएलमै उनले चेन्नईअघि मुम्बईबाट खेलेका थिए । उनले सन् २०१३ को आईपीएलका १८ खेलमा ३१ विकेट लिएका थिए । एकै ट्वान्टी२० लिगमा यो दोस्रो सर्वाधिक विकेट हो । २०१० मा दक्षिण अफ्रिकी बलर अल्फान्सो थोमसले इंग्ल्यान्डको फ्रेन्ड्स प्रोभिडेन्ट ट्वान्टी२० मा समरसेटबाट खेल्दै १९ खेलमा ३३ विकेट लिएका थिए ।उनले ४ सय ६० खेलमा ५ सय २ विकेट लिइसकेका छन्, यसमा ७१ ट्वान्टी२० अन्तर्राष्ट्रिय खेल्दै ५९ विकेट लिएका छन् । सन् २००६ मा वेस्ट इन्डिजले न्युजिल्यान्डविरुद्ध खेल्दा ब्राभोले ट्वान्टी२० मा डेब्यु गरेका थिए । वेस्ट इन्डिज क्रिकेट बोर्डसँग उनको खासै राम्रो सम्बन्ध छैन । त्यसैले उनको ट्वान्टी२० अन्तर्राष्ट्रिय खेल निकै कम छ । उनले वेस्ट इन्डिजबाट अन्तिम पटक टेस्ट सन् २०१० मा एकदिवसीय अन्तर्राष्ट्रिय २०१४ मा खेलेका थिए । उनी ट्वान्टी२० मै केन्द्रित भए र आज ५ सय विकेटको कीर्तिमानमा उभिए ।"
