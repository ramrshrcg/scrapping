शीर्षक,विवरण
विज्ञको सुझाव नमान्दा क्षति,"यो वर्षको मनसुनमा भूकम्पले बढी प्रभाव पारेका क्षेत्रमै धेरैजसो पहिरो देखिएका छन् । भूकम्पले अति प्रभावित १४ जिल्लामध्ये पनि सिन्धुपाल्चोकमा यो वर्ष धेरै पहिरो गएको छ । अन्तर्राष्ट्रिय एकीकृत पर्वतीय विकास केन्द्र (इसिमोड) ले भूकम्पले अति प्रभावित धादिङ, दोलखा, गोरखा, रसुवा र सिन्धुपाल्चोक जिल्लामा अध्ययन गरेर डेढ लाख घर पहिरोको उच्च जोखिममा रहेको करिब ५ वर्षअघि नै निष्कर्ष निकालेको थियो । भूगर्भविद्हरूले त्यस्ता जोखिममा रहेका बस्तीहरूलाई जतिसक्दो चाँडो सुरक्षित स्थानमा सार्न सम्बन्धित निकायलाई सुझाएका थिए । शुक्रबार पहिरो गएको क्षेत्र जोखिमयुक्त भएकाले स्थानान्तरण गर्नुपर्ने सूचीमा समेटिएको मध्यकै बस्ती हो । जोखिमयुक्त भएकाले जुगल गाउँपालिकाले पनि उक्त बस्तीलाई सुरक्षित स्थानमा सार्न मनसुन सुरु हुनुअघि नै जिल्ला प्रशासन कार्यालयलाई पत्रमार्फत ध्यानाकर्षण गराएको थियो । शुक्रवार बिहान घटनास्थलको निरीक्षण गरी फर्किएका अग्निप्रसाद सापकोटाका प्रेस सल्लाहकार श्रीधर न्यौपानेका अनुसार पहिरोको जोखिम बुझेर नै स्थानीय बासिन्दा वर्षा लागेपछि बास बस्न टाढाका सुरक्षित स्थानका गोठ (अस्थायी घर) मा जाने गरेका थिए । बस्ती सार्नुपर्छ भनेर लगातार कुरा उठेको हो, न्यौपानेले भने, स्थानीय बासिन्दा भूकम्पपछि जहिल्यै त्रसित थिए । सभामुख सापकोटाले जारी गरेको विज्ञप्तिमा पनि उक्त क्षेत्र भूकम्पपछि जर्जर भएकाले विपद्का घटना दोहोरिरहने उल्लेख गरिएको छ । नेपाल भूगोल समाजका अध्यक्षसमेत रहेका भूगोलविद् प्राध्यापक नरेन्द्रराज खनालले लिदीको पहिरोले एकैपटक नभई थोरै थोरै गरेर शुक्रबार बृहत् रूप लिएको हुन सक्ने बताए । त्यहाँ अलिअलि माटो झर्ने र चिरा पर्ने क्रम पहिले नै सुरु भएको हुनुपर्छ, अचानक आएको पहिरो होइन, नेपालका ठूला पहिरोबारे अध्ययन गरेका खनालले भने, तस्बिरहरू विश्लेषण गर्दा त्यो क्षेत्र अझै पहिरोको जोखिममा छ, सतर्क हुनुपर्छ । खनालका अनुसार पहाडी क्षेत्रमा कहाँ, कहिले र कत्रो पहिरो जान्छ भन्ने कुरा भौगर्भिक बनावट, भिरालोपन, भूकम्पलगायत भौगर्भिक हलचल, खोलाखोल्सीको फैलावट, वर्षाको मात्रा, भूउपयोगको तरिका र विकास निर्माणले निर्धारण गरेको हुन्छ । राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार शुक्रबारसम्म पहिरो, भारी वर्षा, बाढी र अचानक बाढी (फ्ल्यास फ्लड) का गरी ६ सय ७० वटा घटना भएका छन् । त्यसमा परेर २ सय ७ जनाको मृत्यु भएको छ भने ८७ जना बेपत्ता र २ सय बढी घाइते भएका छन् । जेठ ३० मा मनसुन सुरु भएयता ७५ वटा जिल्लामा मनसुनजन्य विपद्का घटना भएका हुन् ।"
कालीकोटमा पनि पहिरो एकै घरका ६ को मृत्यु,"घटनामा रजबहादुरका ११ वर्षीय छोरा प्रवीन, १३ वर्षीय पुष्प, छोरीहरू १८ वर्षीया सविना र १५ वर्षीया आशाको मृत्यु भएको हो । त्यस्तै, उनका माहिला दाजु दिलबहादुरका छोरीहरू १८ वर्षीया सविना र १० वर्षीया रेखाको पनि मृत्यु भएको डीएसपी श्यामबाबु ओलियाले बताए । दिलबहादुर पक्की घरमा सुतेका कारण बाँच्न सफल भए, उनले भने, उनका एक छोरा पनि सकुशल छन् । कालीकोटमा साउनयता बाढीपहिरोबाट ज्यान गुमाउनेको संख्या ३१ पुगेको छ । यसअघि महाबै गाउँपालिकाको राम्नी, कोटवाडामा पहिरोले घर पुरिँदा दुई बालबालिकाको मृत्यु भएको थियो भने चार घाइते भएका थिए । पहिरोका कारण नरहरिनाथमा ११, रास्कोटमा ७, सान्नीत्रिवेणीमा २, पलाता, पचालझरना र खाडाचक्रमा ११ जनाको मृत्यु भइसकेको छ । पहिरोमा परी नरहरिनाथमा ७, रास्कोटमा ३, महाबैमा ४ र पलातामा ४ गरी १८ जना घाइते भएको जिल्ला प्रहरी कार्यालयले जनाएको छ । प्रहरीका अनुसार जिल्लाभरि ३ सय ५८ घर भत्किएका छन् । ५ सय ९५ परिवारका २ हजार ५ सय ७८ जना विस्थापित भएर गोठ, विद्यालय र सार्वजनिक ठाउँमा बसिरहेको प्रमुख जिल्ला अधिकारी चन्द्रप्रसाद गैरेले बताए । उनका अनुसार नरहरिनाथ, रास्कोट र सान्नीत्रिवेणीमा मात्रै १२ करोडसहित जिल्लाभरि १५ करोड रुपैयाँको क्षति भएको छ ।"
कोरोनाले मृत्यु हुने १०० नाघे,काठमाडौं (कास) कोरोनाबाट मृत्यु हुनेको संख्या शुक्रबार सय नाघेको छ । शुक्रबार थप दुई जनाको मृत्यु पुष्टि भएसँगै कोरोनाले ज्यान गुमाउनेको संख्या १०२ पुगेको छ । बिहीबार कोसी अस्पतालको आइसोलेसनमा मृत्यु भएका विराटनगर महानगरपालिका१५ का ३० वर्षीय युवकमा शुक्रबार संक्रमण पुष्टि भएको हो । बिहीबारै मृत्यु भएका धनुषाको जननन्दनी गाउँपालिका४ का ५० वर्षीय पुरुषमा पनि शुक्रबार कोरोना पुष्टि भएको हो ।
उपत्यकामा जात्राजमघट प्रतिबन्धित,"काठमाडौं (कास) उपत्यकामा कोरोना संक्रमण तीव्र भएपछि भीडभाड हुन नदिन निषेधित आदेश जारी गरिएको छ । तीनवटै जिल्लाका संयुक्त जिल्ला सुरक्षा समिति बैठकले भदौ १५ गतेसम्मका लागि जात्रा, भेला, जमघट, विरोध जुलुस, सडक व्यापारलगायत तीन दर्जनभन्दा बढी सेवा र सांस्कृतिक कार्य सञ्चालन गर्न नपाइने निर्णय गरेको हो । विस्तृत पृष्ठ २"
निर्देशिकाविपरीत ५ अस्पतालको सेवा बन्द,"मोरङ (कास) कोभिड१९ आइसोलेसन व्यवस्थापनसम्बन्धी निर्देशिकाविपरीत यहाँका पाँच अस्पतालले सेवा बन्द गरेका छन् । तिनले आइसोलेसनसमेत बनाएका छैनन् । धरानस्थित बीपी कोइराला स्वास्थ्य विज्ञान प्रतिष्ठान, विराटनगरस्थित नोबेल शिक्षण अस्पताल, न्युरो अस्पताल, गोल्डेन अस्पताल र मोरङ सहकारी अस्पतालले आकस्मिकबाहेकका सेवा बन्द गरेका हुन् । अस्पतालहरूले ओपीडी सेवा बन्द गरेपछि बिरामी निजी क्लिनिकमा उपचार गराउन बाध्य छन् ।"
महामन्त्रीमा सुरक्षित हुन सभापतिकै दाबेदारी,"(काठमाडौं)  गगन थापा समाजको आम तप्काका लागि सुनिने र देखिने प्रतिपक्ष हुन् । उनी सरकारको मात्रै होइन, आफ्नो पार्टी कांग्रेसमा पनि प्रतिपक्षी भूमिकामा छन् । धेरैले भन्छन्, थापा संसद्मा नभएको भए कांग्रेसको भूमिका अझै खुम्चिन्थ्यो । उनीजस्तै युवाको उपस्थिति पार्टी केन्द्रीय कार्यसमितिमा नभइदिएको भए नेतृत्वको मनमोजी अझै चल्थ्यो । कांग्रेस निकट विश्लेषक पुरञ्जन आचार्यका अनुसार थापा कुनै नेताको फेर समातेर नभई सडकले बनाएका नेता हुन् । ०६२०६३ को जनआन्दोलन यताका समयमा समाजको मुद्दा बोक्न र मुद्दालाई आम जनतामाझ सञ्चार गर्न सक्ने क्षमता कांग्रेसमा बीपीपछि थापामा आफूले देखेको आचार्य सुनाउँछन् । उनको लोकप्रियतालाई भजाउन सक्ने हो भने पार्टीलाई धेरै माथि ल्याउन सकिन्छ, उनले भने, तर कांग्रेसमा त्यस्तो संस्कृति छैन ।पार्टीले लोकप्रियता भजाउन नसके पनि आफैंले निर्माण गरेको जगबाट माथि आउन थापाको संघर्ष भने जारी छ । पार्टीभित्रको गुट उपगुट, नेताहरूको सिन्डिकेड र प्रतिनिधिमूलक परम्परागत निर्वाचन प्रणाली छिचोल्दै नेतृत्व सम्हाल्ने भूमिकामा आउन उनीजस्ता नेतालाई ठूलै सकस पर्ने देखिन्छ । जस्तो, १३ औं महाधिवेशनमा पर्यो । एकातिर बीपी कोइरालाको विरासत बोकेका शशांक कोइराला थिए, अर्कोतर्फ आफ्नै ससुरा अर्जुननरसिंह केसी । पार्टीको मूलधारको प्रतिनिधित्वसमेत कोइराला र केसीकै पक्षमा थियो । सभापति शेरबहादुर देउवा प्यानलमा केसी र वरिष्ठ नेता रामचन्द्र पौडेल प्यानलबाट कोइराला खडा थिए । दुइटै टिमको प्यानलमा ठाउँ नपाएपछि उनी पूर्वमहामन्त्री कृष्णप्रसाद सिटौला पक्षमा उनी जोडिए । प्रतिस्पर्धामा ससुरासमेत जोडिएपछि पारिवारिक सम्बन्धमै तलमाथि होला कि भन्ने भय उनमा थियो । तर, उनी पछि हटेनन् । यसमा उनले समाजसित गरेको वाचा मुख्य कारण थियो । ससुराभन्दाअघि नै उनले महामन्त्रीमा उठ्ने घोषणा गरिसकेका थिए । १३ औं महाधिवेशनमा महामन्त्रीको प्रतिस्पर्धा उनका लागि आफैंमाथिको परीक्षण थियो । ५ सय ८४ मतका साथ उनी तेस्रो स्थानमा रहे । शशांक १४ सय १७ मतका साथ विजयी भए । केसीको १ हजार १७ मत थियो । पार्टीमा नेतृत्व परिवर्तनको मुद्दा अहिले चलिरहेको छ । देउवा र पौडेलको पुस्ताबाट अब पार्टी चल्दैन भन्ने विषय जोडतोडले उठिरहेको छ । जुन विषय १३ औं महाधिवेशनमा पनि उठेका थिए । १३ औं महाधिवेशनमा हामी १०१५ जना युवा निरन्तर जम्मा हुन्थ्यौं । नेतृत्वको विषयमा लामो छलफल गर्थ्यौं । युवामा नेतृत्व हस्तान्तरणको कुरा हुन्थ्यो । त्यतिबेला मैले तपाईंहरू हिम्मत गर्नुहोस्, गर्नुहुन्न भने म गर्छु मलाई साथ दिनुहोस् भनेको थिएँ, कसैले नाइँ भन्नुभएन, थापाले सम्झिए, तर भोट हाल्ने बेला म एक्लै लखरलखर हिँड्नुपर्यो । युवा साथीहरूकै साथ मैले पाइनँ । अहिले पनि उस्तै परिवेश र अवस्थाबाट नेतृत्वमा आउन थापाजस्ता युवाले ठूलै पापड बेल्नुपर्ने विश्लेषक आचार्यको बुझाइ छ । पार्टीको यही प्रतिनिधिमूलक प्रणालीबाट नेतृत्वका आउनका लागि कि त नेताहरूकै फेर समात्नुपर्छ, कि पालो कुरेरै बस्नुपर्छ, उनले भने । थापाको आगामी लक्ष्य स्पष्ट छ, १४ औं महाधिवेशनमा महामन्त्री बन्ने र १५ मा सभापति हुने । पार्टीभित्र मुख्य तीन गुट रहेकामा थापा अहिलेसम्म सिटौला समूहमै छन् । १३ औं महाधिवेशनमा स्वतन्त्र ढंगले नेतृत्वमा आउन सम्भव छैन र तेस्रो धारबाट पार लाग्न पनि मुस्किल छ भन्ने देखाएको छ । पार्टी सभापति देउवाले दुई दशकदेखि नै आफ्नो गुटलाई इन्ट्याक्ट राखेका छन् । पार्टीभित्रको नेटवर्किङ प्रणालीमा उनी एक्लैको ४० प्रतिशतभन्दा बढी पकड छ । इतरपक्षका सबै (वरिष्ठ नेता पौडेल, महामन्त्री शशांक, पूर्वमहामन्त्री प्रकाशमान सिंह, सिटौला, शेखर कोइरालासहितको समूह) को संगठनमा करिब ६० प्रतिशत होल्ड छ । त्यसमध्ये सिटौला पक्षको करिब १० प्रतिशत भएको अनुमान छ । सिटौला पक्षमा जनाधार भएका थापा आफैं हुन् । अहिलेसम्म उनी सिटौला पक्षमा जोडिरहे पनि आगामी महाधिवेशनमा त्यहीँ समूहबाट उम्मेदवार हुने सम्भावना निकै कम छ । कतिपयले उनी सभापति देउवासँगै जोडिए महामन्त्रीको उम्मदेवार बन्ने अनुमानसमेत लगाएका छन् । तर त्यसलाई उनी सत्य मान्दैनन् । देउवासँग उनको विगतदेखि केही सैद्धान्तिक र कार्यशैलीगत विमति छन् । ०७४ को आमनिर्वाचनमा पार्टीले नराम्रो पराजय भोगेपछि अग्रभागमा रहेर नेतृत्वको सबैभन्दा बढी आलोचना गर्नेमा उनै थिए । अग्रिम महाधिवेशनको माग राखेरै नेतृत्व परिवर्तन गर्नुपर्छ भन्ने अभियानको उनले नै नेतृत्व गरे । उनीसहित केही युवाले केन्द्रीय कार्यसमितिमा नेतृत्व परिवर्तनसहितका एजेन्डा लिखित रूपमै राखेका थिए । अहिले पनि थापा वर्तमान नेतृत्व र पुस्ताबाट पार्टी चल्दैन भन्ने निष्कर्षमै छन् । यो उनको एजेन्डा पनि हो । समाजबाट उठेका नेतालाई आफ्नो एजेन्डाबाट पछि हट्न निकै ठूलो कठिनाइ हुन्छ, १३ औं महाधिवेशनमा पनि भएको त्यहीँ थियो, सिटौला समूहका एक नेताले भने, सकेसम्म संस्थापन इतरपक्षलाई एक ठाउँमा ल्याउने, नसके इतरपक्षकै बलियो टिमबाट महामन्त्रीमा उठ्ने योजना उनले बनाएका छन् । थापा यतिबेला वरिष्ठ नेता पौडेल, महामन्त्री कोइराला, केन्द्रीय सदस्य शेखर कोइराला, पूर्वमहामन्त्री सिंहसँग निरन्तर संवादमा छन् । यी सबैलाई मिलाएर सभापतिको एक मात्रै उम्मेदवार बनाउने चाहना उनमा देखिन्छ । त्यसो हुँदा मात्रै आफूले उठाएको नेतृत्व परिवर्तनको एजेन्डा सफल हुने अनुमान उनको छ । त्यसैले सिटौलालाई समेत इतरसमूहको गोलबन्दमा जोड्ने भूमिकामा उनी अघि बढी रहेका छन । नोजोडिँदासम्म उनी सिटौला पक्षमा रहनेछन् । पार्टीका कतिपय उनका समकालीनहरू समेत उनको बढ्दो लोकप्रियताप्रति डाह गर्छन् । उनलाई नेता मान्न बूढापुस्ता मात्रै होइन, केन्द्रीय कार्यसमितिमा रहेका युवा नेता नै तयार देखिँदैनन् । युवा नेताहरूमै एकता नहुँदा उनले पनि गुटको सहाराबाटै नेतृत्वमा पुग्नुपर्ने देखिन्छ । पौडेल र सिटौला पक्षको गठजोड हुन नसके उनले सिटौला समूह छाड्न सक्छन् । थापाले भने कुनै गुटभन्दा पनि आगामी निर्वाचनमा कांग्रेसलाई एक नम्बरको पार्टी बनाउने एजेन्डा र कार्यक्रममा आफूले सबैलाई जोड्न चाहेको बताए । अहिलेसम्म मत नहालेका लाखौं युवालाई कांग्रेसमा आकर्षित गर्न सक्नुपर्छ । उनीहरूको नजरमा सबैभन्दा अघि अनुहार नै पर्छ । अनुहार भनेको पार्टीको नेतृत्व पनि हो । अहिले भइरहेको नेतृत्वले आमजनतालाई भरोसा दिलाउन सक्छ भन्ने विश्वास छैन, उनले कान्तिपुरसँग भने, अब कांग्रेसलाई नयाँ जीवन दिन सक्छ भन्ने भरोसा चाहिएको छ । उनको प्राथमिकता पहिलो र दोस्रो पुस्ताबाट आफूहरूको पुस्तामा पार्टीको नेतृत्व आउनुपर्छ भन्नेमा छ । त्यो सम्भव नभए एकपटक असफल भइसकेको नेताबाट नेतृत्व हस्तान्तरण हुनुपर्छ भन्नेमा छ । पार्टीलाई नयाँ जीवन दिने भरोसा योग्य नेतृत्व आए आफू केन्द्रीय सदस्यका लागि समेत तयार रहेको थापाले बताए । तर, पुरानै नेतृत्वले निरन्तरता पाउने अवस्था खडा भए सभापतिका लागि समेत उम्मेदवारी दिन सक्ने उनको भनाइ छ । परिणामले आशा जगाउन सक्ने अवस्था भएन भने प्रयत्नले पनि आशा जगाउने काम गर्नुपर्छ । त्यो भनेको मेरो सभापतिको उम्मेदवारी नै हो, उनले भने, परिणामले आशा दिने अवस्था आयो भने महामन्त्रीको दावा मेरो प्राकृतिक नै हुन्छ । तर त्यस्तो अवस्थामा केन्द्रीय सदस्यका लागि पनि म तयार हुन्छु । महामन्त्रीमा आशा गर्ने ठाउँ भए पनि उनी यसैपटक सभापतिमा आउने सम्भावना भने कम भएको विश्लेषक आचार्य बताउँछन् । पार्टी बडो निर्दयी हुन्छ । त्यहाँ समाजको चाहना र भविष्यसँग कुनै मतलब हुन्न, उनले भने, एजेन्डा, विचार र कार्यक्रमले भन्दा गुट, परिवार, गिरोहले काम गर्छ । त्यहाँबाट जितेर आउन फलामको चिउरा चपाउनुपर्छ ।"
बहुमत जिल्ला सभापति भन्छन्केन्द्रका सबै निर्वाचित भएर आउनुपर्छ,"(काठमाडौं)  कांग्रेसका बहुमत जिल्ला सभापतिहरूले पार्टीको केन्द्रीय पदाधिकारीसहित सदस्यहरू वडा तहबाटै निर्वाचित भएर आउनुपर्ने र समानुपातिक कोटा दोहोर्याउन नपाउने मुद्दालाई महाधिवेशनसम्मै उठाउने भएका छन् । पार्टीका संस्थापन इतरमा रहेका ४९ जिल्लाका सभापतिले बुधबार र बिहीबार भर्चुअल बैठक गरेर यो मुद्दालाई प्रमुखताका साथ उठाउने निर्णय गरेका हुन् । बैठकपछि राजधानीमा उपलब्ध सभापतिहरूले यस विषयमा छुट्टै बैठकसमेत राखेका थिए । पार्टी सभापति शेरबहादुर देउवाले अन्य राजनीतिक दलबाट आउनेहरूलाई आफूखुसी पद बाँडेको आरोप संस्थापन इतरपक्षीय नेताहरूले लगाइरहेकै बेला त्यही समूहमा रहेका जिल्ला सभापतिहरूले यो मुद्दालाई अझै चर्काउने तयारी गरेका हुन् । पार्टी विधानमा केन्द्रीय पदाधिकारी र सदस्यहरू स्वतः महाधिवेशन प्रतिनिधि बन्ने व्यवस्था छ । यो व्यवस्थाले आफूलाई लाभ पुग्ने देखेरै सभापति देउवाले अन्य राजनीतिक दलबाट कांग्रेस प्रवेश गर्नेहरूलाई परामर्शबिनै पद बाँड्ने गरेको आरोप वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला पक्षले लगाउँदै आएका छन् । पछिल्लो पटक तत्कालीन राप्रपाका नेता सुनीलबहादुर थापालाई सहमहामन्त्री बनाउने र उनीसँगै आउने ५ जनालाई केन्द्रीय सदस्य, दुई जनालाई आमन्त्रित सदस्य दिने समझदारी गर्दा आफूहरूसँग परामर्श नभएको दाबी पौडेल र सिटौला पक्षको छ । वडा तहबाटै निर्वाचित भएर आउने व्यवस्था बने कतिपय केन्द्रीय सदस्यहरू तलकै निर्वाचनमा हार्न सक्ने बुझेरै जिल्ला सभापतिहरूले यो मागलाई सशक्त बनाउन खोजेका छन् । एउटै पार्टीमा दुई थरी मापदण्ड लागू हुन नसक्ने सैद्धान्तिक मान्यतासमेत उनीहरूले अघि बढाएका छन् । केन्द्रीय पदाधिकारी र सदस्यहरू चुनाव लड्नु नपर्ने तर अरू नेता तथा कार्यकर्ता चुनावबाटै आउनुपर्ने व्यवस्था लोकतान्त्रिक पार्टीका लागि नसुहाउने नुवाकोटका जिल्ला सभापति जगदीशनरसिंह केसीले बताए । ०७५ पुस २९ देखि माघ ९ सम्म राजधानीमा भएको महासमिति बैठकमा पनि जिल्ला सभापतिहरूले यी दुई मुद्दालाई विधानमा समावेश गर्न प्रस्ताव दर्ता गराएका थिए । प्रस्तावको पक्षमा दुई तिहाइभन्दा बढी महासमिति सदस्यहरूको समर्थन थियो । निर्णय प्रक्रियामा अघि बढ्दा बैठक लम्बिने भएकाले पार्टी सभापति र वरिष्ठ नेता पौडेलले विधान जारी गर्ने बखत केन्द्रीय कार्यसमितिको बैठकबाटै सम्बोधन हुने वचनबद्धता दिएपछि प्रस्ताव स्थगन गरिएको थियो । महासमिति बैठकको अंग बनिसकेको यो विषय पछि केन्द्रीय कार्यसमितिमा आइपुगेपछि भने अघि बढ्न सकेन । बैठकको बहुमतले केन्द्रीय सदस्यहरू स्वतः निर्वाचन हुने पुरानै व्यवस्थालाई निरन्तरता दियो । त्यसपछि असन्तुष्ट रहेका जिल्ला सभापतिहरूले स्वतः निर्वाचित हुने व्यवस्थाको खारेजी र समानुपातिक कोटा दोहोर्याउन नपाउने व्यवस्था विधानमै समावेश गर्नुपर्ने विषयलाई बेलाबखत उठाउँदै आएका थिए । पार्टी सभापति देउवाको पछिल्ला कदमले संस्थापन इतरपक्षले यो विषयलाई फेरि अघि बढाएको हो । पार्टी, सरकार र संसद्मा समेत समानुपातिकबाट एउटै व्यक्तिले पटकपटक सुविधा लिन थालेपछि जिल्ला सभापतिहरूले दोहोर्याउन नपाउने व्यवस्था विधानमै राख्नुपर्ने माग गरेका हुन् । तर, यस विषयमा केन्द्रीय कार्यसमिति र सांसदमा समानुपातिक कोटा दोहोर्याएका नेताहरूबाटै चर्को विरोध भएको थियो । विधानमा यस विषयमा केही उल्लेख छैन । पार्टीभित्र नेतृत्वमा पुग्नका लागि पैसा, पाखुराको प्रभावबाट होइन निष्ठा, त्याग र क्षमताका आधारमा प्रतिनिधित्व हुने प्रणाली सुनिश्चिताका लागि सबै साथीहरूलाई आग्रह गर्छौं, जिल्ला सभापतिहरूले निर्णयमा उल्लेख गरेका छन् ।पार्टी सभापति देउवा विधानको व्यवस्था र पद्धतिअनुसार अघि बढ्न नसकेको निष्कर्षसमेत उनीहरूको छ । पार्टीको विधानअनुसार ६ महिनाभित्र गठन गरिसक्नुपर्ने केन्द्रीय विभागहरू नियमित कार्यकाल सकिइसकेपछि गठन भएकाले त्यसलाई आफूहरूले अमान्य घोषणा गरेको जिल्ला सभापतिहरूको भनाइ छ ।"
सेटिङको आशंकामा सहसचिवको नतिजा रद्द,"(काठमाडौं)  लोकसेवा आयोगले प्राविधिकतर्फको सहसचिव पदका लागि लिएको परीक्षाको परिणाममा सेटिङ भएको शंका लागेपछि नतिजा आइसकेको लिखित परीक्षाको सम्पूर्ण प्रक्रिया रद्द गरेको छ । लिखितको परिणाम आएको झन्डै ५० दिनपछि आयोगले नतिजा र परीक्षाको प्रक्रिया रद्द गरेको हो । अन्तर्वार्ता यसअघि नै स्थगित गरिएको थियो । आयोगले बिहीबार विज्ञापन नं १७१६७०७६७७ वाट विविध सेवा, राजपत्रांकित प्रथम श्रेणी, सूचना प्रविधि विज्ञ पदको पदपूर्तिका लागि लिइएको लिखित परीक्षाको नजिता प्रकाशनसम्मका सम्पूर्ण प्रक्रिया रद्द गर्ने निर्णय गरेको हो । आयोगले उक्त पदका लागि पुनः लिखित परीक्षा लिने जनाएको छ । तर, यसअघि दरखास्त स्वीकृत भएका व्यक्तिहरू मात्रै परीक्षामा सम्मिलित हुन पाउनेछन् । राजपत्रांकित प्रथम श्रेणी सूचना प्रविधिविज्ञको रिक्त एक पदका लागि आयोगले गत पुसको १५ र १६ गते लिखित परीक्षा लिएको थियो । त्यसको नतिजा असार ११ गते आएको हो । लिखितमा तीन जना उत्तीर्ण भएका थिए । उनीहरूको अन्तर्वार्ता असार ३१ गते तोकिएको थियो । आयोग स्रोतका अनुसार अन्तर्वार्ताभन्दा आधा घण्टा अगाडि आयोग अध्यक्ष उमेश मैनालीलाई लिखित परीक्षाको परिणाममा परीक्षार्थी र कापी जाँच्ने विज्ञबीच सेटिङ भएर परिणाम आएको सूचना आएको थियो ।सहसचिव पदको अन्तर्वार्ता अध्यक्ष नेतृत्वकै टोलीले लिने हो । अध्यक्ष, आयोगका अन्य पदाधिकारी र एकजना विज्ञ सम्मिलित अन्तर्वार्ता टोली अन्तर्वार्ता लिन तयार रहेका बेला आएको सूचनाका आधारमा तत्कालै अन्तर्वार्ता स्थगित गरिएको थियो । उक्त सूचनामा विश्वास गर्न सकिने केही आधार भेटिएपछि थप छानविन तथा परीक्षाको मर्यादा उच्च राख्न तत्कालै अन्तर्वार्ता स्थगित गरिएको आयोग उच्च स्रोतले बतायो ।सहसचिवको परीक्षाको कापी जाँच्न आयोगले अवकाश प्राप्त सचिवहरूलाई जिम्मा लगाउँदै आएको छ । आईटी क्षेत्रका अवकाश प्राप्त सचिव सीमित व्यक्ति मात्रै छन् । स्रोतले भन्यो, सीमित विज्ञ भएकाले त्यसको सम्पर्कमा परीक्षार्थी पुगेको र त्यहाँ सेटिङ भएको केही आधार भेटिएको छ । ठ्याक्कै प्रमाण नभेटिएकाले कसैलाई कारबाहीको दायरामा आयोगले ल्याउन सकेको छैन । आयोग पदाधिकारीहरूले यस विषयमा औपचारिक रूपमा केही बोल्न चाहेका छैनन् ।विज्ञ र परीक्षार्थीबीच व्यक्तिगत सम्बन्ध रहेको आशंका पनि आयोगलाई छ । कहाँ कोबाट बदमासी भएको हो, त्यसको खोजी कार्य आयोगले गरिरहेको स्रोतको भनाइ छ । केही अगाडि आयोगमै कार्यरत एक जना अधिकृतले लोक सेवाको परीक्षामा आफ्नै छोरीलाई उत्तीर्ण गराउन भूमिका खेलेको विषय बाहिरिएको थियो । आयोगले उक्त परीक्षा रद्द गरी बाबुछोरीलाई नै कारबाही गरेको थियो ।"
बुटवलमा आधा घण्टामै कोरोना परीक्षण,"बाँकेमा निष्प्रभावीकोरोना परीक्षणलाई तीव्र बनाउने उद्देश्यले बाँकेको भेरी अस्पतालमा जडान गरिएको अटोमेटिक पीसीआर मेसिन पर्याप्त नहुँदा सोचेअनुकूल नतिजा आउन सकेको छैन । गत सोमबार जडान गरिएको मेसिनले एक घण्टामा ९६ वटा आरएनए एक्सट्र्याक्सनको काम गरे पनि अन्तिम चरणको पीसीआरका लागि मेसिन एउटै भएकाले काम ढिलो भएको भेरी अस्पतालका माइक्रो बायोलोजिस्ट सन्दीप पोख्रेलले बताए । बाँकेमा पछिल्लो समय पीसीआर रिपोर्ट ढिलो आउँदा संक्रमण बढ्ने खतरा रहेको स्वास्थ्यकर्मी एवं स्थानीयको गुनासो छ । प्रमुख जिल्ला अधिकारी रामबहादुर कुरुम्बाङले मेसिन जडानले छिटो र तीव्र परीक्षण हुनेमा ढुक्क भएको बताए ।उपत्यकामा जात्रा र जुलुस प्रतिबन्धकाठमाडौं (कास) उपत्यकामा कोरोना संक्रमण विस्तार नरोकिएपछि विभिन्न खाले व्यापार, सेवा र सांस्कृतिक जमघटमा रोक लगाइएको छ । तीनवटै जिल्लाका प्रमुख जिल्ला अधिकारी, जिल्लास्थित चारवटै सुरक्षा निकायका प्रमुखलगायतको शुक्रबार भएको संयुक्त जिल्ला सुरक्षा समिति बैठकले भदौ १५ गतेसम्मका लागि जात्रा, भेला, जमघट, विरोध जुलुस, सडक व्यापारलगायत तीन दर्जनभन्दा बढी व्यापार तथा सेवा र सांस्कृतिक कार्य सञ्चालनमा निषेधित आदेश जारी गरेको हो ।सामाजिक दूरी कायम, मास्क तथा सेनिटाइजरको प्रयोगमा ध्यान नदिइएपछि सार्वजनिक जनस्वास्थ्यलाई असर पुग्ने खालका व्यापारव्यवसाय, सेवा, भीडभाडलाई केही समयका लागि निषेध गर्ने निष्कर्षमा पुग्नुपरेको काठमाडौंका प्रमुख जिल्ला अधिकारी जनकराज दाहालले बताए । संक्रमितको संख्या बढेको बढ्यै छ, जोखिम त्यस्तै उच्च छ तर प्रशासनले सावधानी र सतर्कता अपनाउन दिएको आदेश र निर्देशन उल्लंघन हुँदै गएपछि केही निर्मम रूपमा प्रस्तुत हुनुपर्ने भयो, प्रजिअ दाहालले भने । तीनवटै प्रशासनबाट जारी गरिएको आदेशमा भनिएको छ, खुला स्थानमा मानिस भेलाजम्मा हुन, भीडभाड गर्न, सभाजुलुस गर्न, जात्रामहोत्सव सञ्चालन, दैनिक नित्यपूजाबाहेक सम्पूर्ण धार्मिक गतिविधि, स्वास्थ्य मापदण्डविपरीतका गतिविधि, धार्मिक तथा सांस्कृतिक कार्य एवं जमघट गर्न पाइने छैन । प्रशासनको निर्णयअनुसार सबै प्रकारका सभागोष्ठी, तालिम, सेमिनार, हलपार्टी प्यालेस, मनोरञ्जनस्थल, सैलुनब्युटीपार्लर, स्पा, स्विमिङ पुल, जिमखाना, समूहमा खेलिने खेलकुद, पुस्तकालय सञ्चालन पनि गर्न पाइने छैन । संग्रहालय, चिडियाखाना, फुटपाथखुला ठाउँ र ठेलागाडा तथा साइकलबाट सञ्चालित व्यापारव्यवसाय, कबाडी संकलन, स्वास्थ्य मापदण्डविपरीत श्रमिककामदार ओसारपसार तथा टेकअवेबाहेक होटलरेस्टुराँमा पनि जमघट गर्न प्रतिबन्ध लगाइएको छ । अनुगमन गर्न प्रजिअ, सहायक प्रजिअ वा प्रशासनले तोकिएका अधिकारी जुनसुकै बेला फिल्डमा जाने र अटेर गर्नेमाथि दण्डजरिवाना गर्ने निर्णयमा भनिएको छ ।यसअघि लकडाउन र त्यसपछि लिइएका कोरोना संक्रमणविरुद्धका प्रतिकार्य योजना संक्रामक रोग ऐन, २०२० र स्वास्थ्य मन्त्रालयबाट जारी गरिएका मापदण्डभित्र रहेर लागू गरिँदै आएको थियो । अहिले भने स्थानीय प्रशासन ऐनको अधिकार प्रयोग गरिएको हो जसअनुसार आदेश र निर्देशन लागू गर्न फिल्डमा कर्मचारीबाहेक सुरक्षाकर्मी पनि खटिन्छन् ।"
थपिए ५९४ संक्रमित,"एउटै वडामा २० संक्रमितपोखरा तनहुँमा शुक्रबार एकैसाथ ट्राभल हिस्ट्री नभएका २० स्थानीयमा संक्रमण पुष्टि भएको छ । भानु नगरपालिका१ का १४ पुरुष र ६ महिलामा कोरोना पुष्टि भएको हो । जसमा वर्कसप सञ्चालक, मासु व्यवसायी र सर्वसाधारणसमेत रहेका नगरपालिकाका स्वास्थ्य शाखा प्रमुख ऐश्वर्यचन्द्र भट्टराईले बताए । एकैचोटि समुदायका धैरै व्यक्तिमा संक्रमण पुष्टि भएपछि नगरवासी त्रासमा छन् । छिमेकी भानु१ मा समुदायमा संक्रमण पुष्टि भएपछि बन्दीपुर गाउँपालिका१, ४ र ५ वडा पनि बन्द गरिएको छ । कोरोना संक्रमण बढ्दै गएपछि जिल्ला प्रशासन कार्यालय स्याङ्जाले साउन १३ बाट गर्दै आएको निषेधाज्ञा भदौ ४ सम्मलाई लम्ब्याएको छ ।"
त्रिविका परीक्षा स्थगित,"त्रिभुवन विश्वविद्यालयले भदौ दोस्रो साताबाट गर्ने गरी तय भएका सबै विषय र संकायको परीक्षा स्थगित गरेको छ । अनुकूल समयमा परीक्षा सञ्चालन गर्ने गरी हाललाई स्थगित गरिएको परीक्षा नियन्त्रक पुष्पराज जोशीले जनाए । परीक्षा हुन नसके पनि माथिल्लो तह र सेमेस्टर प्रणालीअन्तर्गत पठनपाठन थाल्न त्रिविले डिन कार्यालयहरूलाई आन्तरिक सर्कुलर गरिसकेको छ ।क्याम्पस विभागहरूले माथिल्लो तहको पठनपाठन गराउन विद्यार्थीलाई सूचित गर्न थालेका छन् । अहिलेलाई परीक्षा सञ्चालन गर्न सम्भव देखिएन, उनले भने, परीक्षा नभए पनि उपल्लो तहको पठनपाठन गर्न भनेका छौं । पहिलो सेमेस्टर वा पहिलो वर्षमा अध्ययनरत विद्यार्थीको कोर्स पूरा भएर परीक्षा हुन नसकेको भए पनि दोस्रो वर्ष वा सेमेस्टरको कक्षा सञ्चालन गर्न भनिएको छ ।वैकल्पिक कक्षाका लागि त्रिविले अध्यापक र विद्यार्थीलाई इमेल आईडी वितरण गरिरहेको छ । करिब ५ लाख आईडी बाँड्ने लक्ष्य त्रिविको छ । विज्ञहरूले वैकल्पिक विधिबाट परीक्षा सञ्चालन गर्न सुझाव दिए पनि डिन कार्यालयहरूले हाललाई स्थगित गरेर भए पनि परम्परागत विधिबाटै परीक्षा सञ्चालन गर्ने तयारी गरेका हुन् । त्रिविले डिन कार्यालयहरूलाई परीक्षा सञ्चालन र व्यवस्थापन गर्ने जिम्मेवारी दिएको छ । दसैंतिहारसम्म अनलाइन कक्षा सञ्चालन गर्ने र त्यसपछि परीक्षा सञ्चालन गर्न सकिने आकलन गरिएको परीक्षा नियन्त्रक जोशीले बताए । त्यसअघि सबै तह र संकायको बाँकी नतिजा प्रकाशन गरिसक्ने परीक्षा नियन्त्रक कार्यालयले जनाएको छ । वैकल्पिक विधिबाट परीक्षा सञ्चालन गर्न पदाधिकारीले चासो नदिएको त्रिविकै विद्यार्थी पवनकुमार आचार्य गुनासो गर्छन् । त्रिविमा पाँच अध्ययन संस्थान र चार संकायमा पठनपाठन हुने गर्छ । चैत पहिलो सातापछि पढाइ प्रभावित छ भने तोकिएका परीक्षाहरू पनि भएका छैनन् । साउन ७ देखि लकडाउन खुलेपछि अधिकांश संस्थान र डिन कार्यालयले भदौ दोस्रो साताबाट परीक्षा सञ्चालन गर्ने जनाएका थिए ।"
न्यायपालिकाको भ्रष्टाचार अध्ययन गर्न समिति,"(काठमाडौं)  प्रधानन्यायाधीश चोलेन्द्रशमशेर जबराले न्यायपालिकामा हुनसक्ने भ्रष्टाचार र अनियमितताबारे छानबिन गर्न समिति गठन गरेका छन् । सर्वोच्च अदालतका न्यायाधीश हरिकृष्ण कार्कीको संयोजकत्वमा न्यायपरिषद्, सरकारी वकिल, नेपाल बार एसोसिएसनको समेत प्रतिनिधित्व हुने गरी समिति गठन गरिएको हो । कार्की समितिलाई अनियमितता र भ्रष्टाचारसम्बन्धी क्रियाकलाप अध्ययन गरी त्यस्तो पाइए रोकथामका उपायसहित प्रतिवेदन पेस गर्ने जिम्मेवारी दिइएको छ । यसअघि विकृति, विसंगति र बेथितिजस्ता शब्द प्रयोग गरेर समिति गठन हुने गरेकामा यसपटक सोझै अनियमितता र भ्रष्टाचार शब्द प्रयोग गरी त्यसबारे अध्ययन गर्न समिति गठन भएको हो । सर्वोच्च अदालत स्रोतका अनुसार समितिमा न्यायपरिषद्का तर्फबाट सदस्य लक्ष्मीबहादुर निरालाको प्रतिनिधित्व हुने निश्चित भएको छ । महान्यायाधिवक्ता कार्यालयबाट कम्तीमा पनि सचिवस्तरका नायब महान्यायाधिवक्ताको प्रतिनिधित्व हुनेछ । नेपाल र सर्वोच्च अदालत बारले भने कार्यसमितिबाट निर्णय गरेर प्रतिनिधि पठाउनेछन् । समितिलाई न्यायपालिकामा हुनसक्ने विकृति, विसंगति, अनियमितता, भ्रष्टाचार एवं बिचौलियाबाट हुनसक्ने क्रियाकलापको अध्ययन गर्ने प्रमुख जिम्मेवारी दिइएको छ । उनीहरूलाई तयार भएका यस्तै प्रतिवेदनहरू समेत अध्ययन गरी सुझाव दिनुपर्ने कार्यादेश छ । निर्णयमा भनिएको छ, त्यस्ता क्रियाकलाप रोक्न कानुनी, संरचनागत लगायतका उपयुक्त र प्रभावकारी उपायसहितको प्रतिवेदन तीन महिनाभित्र पेस गर्नुपर्ने ।अदालतमा भ्रष्टाचार बढेको र त्यसका कारणले न्यायपालिकाको जनआस्थामा प्रतिकूल असर परेको भनी कानुन व्यवसायीहरूको एउटा समूहले अभियान सुरु गर्न लागेका बेला सर्वोच्च अदालत आफैंले समिति गठन गरेको हो । देशभरका विवादास्पद आदेश र फैसलाको अध्ययन गर्ने भनेको बारले अभियानको दबाबपछि न्यायाधीश र कानुन व्यवसायीहरूको सम्पत्ति छानबिन हुनुपर्ने घुमाउरो माग अघि सारेको थियो । सर्वोच्च अदालतका पूर्वन्यायाधीश प्रकाश वस्तीका अनुसार न्यायपालिकाभित्रका विकृति र विसंगति अध्ययनका लागि अनेक समिति र कार्यदल बनेका थिए । उनले कान्तिपुरसँगको प्रतिक्रियामा भने, हामीले अदालतहरूमा बिचौलियाको बिगबिगी छ, त्यसको नियन्त्रण गर्न सकेनौं भने उनीहरूले न्यायालयको गरिमा खत्तम पार्छन् भनेका थियौं । अहिले बिचौलियाको झनै बिगबिगी छ । केही दिनअघि न्यायक्षेत्र उच्चस्तरीय समन्वय समितिमा यस्तो समिति बनाउनेबारे छलफल भएको थियो । त्यतिबेला सबैले सर्वोच्च अदालतका सबै न्यायाधीश सम्मिलित पूर्ण बैठक (फुल कोर्ट) मा पेस गरेर निर्णय गर्न सुझाव दिएका थिए । त्यसअनुसार न्यायाधीश मीरा खड्कालाई प्रस्ताव भएको स्रोतले बतायो । तर उनले फुल कोर्टमा प्रस्ताव पेस भएपछि मात्रै सबैको सल्लाहअनुसार आफूले निर्णय गर्ने प्रतिक्रिया दिएकी थिइन् । त्यसपछि एकाएक कार्कीको संयोजकत्वमा समिति गठन भएको हो । केही दिनअघि कानुन व्यवसायीहरूको भेलाले पछिल्ला समयका विवादास्पद आदेश र फैसला छानबिन गर्न माग गरेको थियो भने दीर्घकालीन रूपमा न्यायाधीशहरूको सम्पत्ति छानबिन हुनुपर्नेमा जोड दिएको थियो । न्यायाधीशहरूको सम्पत्ति छानबिनको माग गर्नु भनेको घुमाउरो रूपमा न्यायसम्पादनका क्रममा उनीहरूले कुनै सरोकारवालाबाट अस्वाभाविक रूपमा आर्जन गरेको आशंका गर्नु हो । अभियानले बारमै ज्ञापनपत्र बुझाएपछि बारले पनि न्यायाधीश र कानुन व्यवसायीहरूको सम्पत्ति छानबिनको विषय उठाएको थियो । यसअघि पनि बनेका थिए२०२७ सालमा उच्चस्तरीय न्यायिक सुधार आयोग गठन भएको थियो । तत्कालीन राजा महेन्द्रबाट गठन भएको आयोगमा तत्कालीन प्रधानन्यायाधीश रत्नबहादुर विष्ट अध्यक्ष थिए । २०३९ सालमा शाही न्याय सुधार आयोग गठन भयो । ईश्वरीराज मिश्रको संयोजकत्वमा गठित समितिले २०४० सालमा प्रतिवेदन बुझाएको थियो । सर्वोच्च अदालतबाटै पनि कार्यदल र समितिहरू बनेका थिए । त्यसमध्येको चर्चित हो, २०६३ चैत १४ गते गठन भएको न्यायपालिकाप्रति जनआस्था अभिवृद्धि अध्ययन समिति । वरिष्ठ अधिवक्ता श्रीहरि अर्याल, अधिवक्ताहरू प्रकाश वस्ती, भरतराज उप्रेती र श्रीकान्त बराल सदस्य रहेको समितिले २०६४ पुस २४ गते प्रतिवेदन बुझाएको थियो । उक्त प्रतिवेदनमा न्यायालयमा रहेका बिचौलियाबारे विस्तृत उल्लेख गरिएको थियो । २०६६ पुस ७ गते विकृतिविहीन न्यायपालिकाको विकास अध्ययन कार्यदल बन्यो । तत्कालीन न्यायाधीश रामप्रसाद श्रेष्ठको अध्यक्षतामा गठित कार्यदलमा खिलराज रेग्मी, गिरीशचन्द्र लाल र प्रकाश वस्ती सदस्य थिए । कार्यदलले २०६६ फागुन १४ गते प्रतिवेदन बुझाएको थियो । एक वर्षपछि सर्वोच्च अदालतले आफूकहाँ विचाराधीन भ्रष्टाचार मुद्दाको कामकारबाहीबारे अध्ययन समिति बनायो । २०६७ चैत १८ गते गठित समितिमा प्रकाश वस्ती संयोजक थिए भने सहरजिस्ट्रारहरू श्रीकान्त पौडेल, नहकुल सुवेदी र उपरजिस्ट्रार हेमन्त रावल सदस्य थिए । समितिले २०६८ जेठमा प्रतिवेदन बुझाएको थियो । सर्वोच्च अदालतले नै न्यायपालिकाको विकृति, विसंगति अध्यनका लागि गिरीशचन्द्र लालको अध्यक्षतामा २०७३ सालमा वैद्यनाथ उपाध्याय र गोविन्दकुमार उपाध्याय सदस्य रहेको समिति गठन गरेको थियो ।"
नलीहाड फुकिरहेको डोजर,"एउटै सांगीतिक सम्पदा थियो, काँठसँग । रोपाइँ गीत । त्यो पनि भूमाफियाले खाइदिए, जग्गा दलालले खाइदिए । खेतै नरहेपछि केको रोपाइँ ? अनि, केको रोपाइँ गीत ?देशको माटो कि त राष्ट्रवादीहरूको कब्जामा छ, कि त जग्गा दलालहरूको । कवितैपिच्छे देश दुखेको व्यथा कहने र श्रीसत्तासीनको भक्तिमा लीन हुने कविहरूका भागमा पनि दुईचार मुठी माटो होला । आजको माटोसत्य यही हो । आजको कलबिखसत्य यही हो । यहाँदेखि चारपाँच अम्मलमाथि बोल्ड र इटालिक समेत गरिएको गीतको टुक्रो पंक्तिकारले तीन दशकअघि सुनेको हो । तथाकथित सुनौलो बाल्यकालको स्मृति होइन यो । मजस्ताको सुनौलो बाल्यकाल ? धूलाम्य र पत्थरमय थियो, त्यो त । अहिलेसम्म रोपाइँ गीतको त्यो एक फग्लेटो किन सम्झिरहेको छु भने ती रोपाहारको लामो आलाप मेरा कानले भुलेका छैनन् । कानको स्मृति कति जब्बर हुँदो रहेछ । कोही उत्पीडितको घाउको इतिहासजस्तो !ती रोपाहारको अनुहार भुलिसकेँ । तर, बेलामा भनेर तानेको लम्बेतान ध्वनि भुलेको छैन । त्यो ग्रामीण (काँठे) नारी गलाको आलाप किन अहिलेसम्म सम्झेको हो, त्यसको खास कारण छ । काठमाडौँको दक्षिणी भेगको काँठक्षेत्र चाल्नाखेल मेरो थातथलो हो । घरअगाडिको ठीकठीकै ठूलो फाँट जेठअसारसाउनभरि घन्किरहन्थ्यो, रन्किरहन्थ्यो । रोपाहारका लामालामा आलापहरू गुन्जिरहन्थे । अलिअलि बाउसेका स्वर पनि मिसिन्थे ।त्यतिखेर काँठका फाँटहरू हराभरा हुन्थे । अहिले काँठका फाँटहरू हराभरा छन्, घरैघरले भरिएका । खेत कम हुँदै गए, रोपाइँ घट्दै गए । रोपाइँ गीतहरू हराउँदैहराउँदै गए । डोजर झन्झन् सर्वशक्तिमान् हुन थाल्यो । विकासको पहेँलपुर अवतारले काँठका डाँडाकाँडा, भीरपाखाको कोखा, छाती र मुटुमा आक्रमण गर्न थाल्यो । प्लटिङका ज्यामितीय आकारप्रकार र रूपरेखामा काँठको जमिन बन्दी भयो । जमिन के, स्वयं काँठ बन्दी भयो । भोगाइविद् र जिन्दगीशास्त्रीको हैसियतले मेरो दाबी छ काँठमा बहुदलीय प्रजातन्त्र, डोजर, पुलाउ र बक्स्योस् भाषा एकसाथ आए । डोजर, पुलाउ र बक्स्योस् भाषा काठमाडौँका पाखाभित्तामा त्यसअघि पनि आक्कलझुक्कल आए होलान्, तर जुन तीव्रतासँग आए, जसरी जनाउ दिने गरी आए, जति प्रभावशाली भएर आए, त्यसरी त छयालीस सालपछि नै आए । र, यो गीतांश मेरो मनमा यसरी बस्नुको खास कारण हो मसँग सम्झनलाई अर्को कुनै मेरो आफ्नो गीत थिएन, लय थिएन । काँठे महिलाका सारा दुःख र पीडाले (वन जाऊँ झम्टन्छ बाघले, घर बसूँ पोइले) फाँटहरू बर्सात्मा थप भिज्दथे । मायाप्रेम हुन्थ्यो, सदाबहार थिम । किशोरवयमा टेक्दानटेक्दै रोपाइँ गीतबाटै मैले जानेको थिएँ वयस्क महिला र पुरुषका विशेष बातसंवाद हुन्छन्, रागअनुराग हुन्छन्, स्थितिमनस्थिति हुन्छन्, द्रुततातीव्रता हुन्छन्, संकेतइसारा हुन्छन्, व्यंग्यकटाक्ष हुन्छन् । त्यसैले तन्नेरी हुनु बडो मज्जाको कुरा हो । तर, हतारहतार तन्नेरी हुन सकिन्न । तथापि, ती गीतमा फोहोरी जुहारी पनि हुन्थ्यो । कुनै बेलाको सुन्ने ब्लू फिल्म झैँ लाग्ने दोहोरी गीतजस्तो । पुरुष हाकाहाकी नाठो बन्ने प्रस्ताव राख्थ्यो । महिला मुखभरिको जवाफ दिन्थी काशीमा गएर मुख धोएर आइजो । यस्ता सस्ता संवाद पनि खुब सुनियो । दिन बिग्रेको गीत हठात् सम्झायो, यसपालिको असारले । असार २० गते खोकनाको दिन बिग्रेको थियो । सत्ताको मति बिग्रेपछि, नियत खराबिएपछि जनताको दिन अवश्य बिग्रन्छ । खोकनावासीको दिन बिग्रेको थियो । फास्ट ट्र्याक नामको राष्ट्रिय गौरवको अजिंगर ले खोकनालाई खान आँटेको थियो, निल्न तम्तयार थियो । ललितपुरको प्राचीन नेवार बस्ती र सुप्रसिद्ध यो तेलग्राम इतिहासमा कृषि विद्रोहको कम्तीमा एउटा फुटनोट हासिल गर्न गइरहेको थियो । किन यसो भनिरहेको छु भने मलाई न हिजोका इतिहासकारमाथि विश्वास छ, न आजका इतिहासकारमाथि विश्वास छ । यद्यपि, सत्यलाई सधैँ गुपचुप राख्न सकिन्न । त्यो इतिहासको लामो अध्याय भएर नआउला तर फुटनोट मात्रै बनेर पनि टुप्लुक्क आउँछ । आउँछ, आउँछ ! मेरो दाबी छ । उही भोगाइविद् र जिन्दगीशास्त्रीको हैसियतले । विकासको आधुनिक मोडलमुताबिक जहीँतहीँ खन्न उद्यत, पेल्न उद्यत डोजरका दाँतीका निम्ति, ब्लेड र बकेट का निम्ति खोकनाको प्राचीनता, नेवार सम्पदा र सभ्यताले कुनै अर्थ राख्दैनन् । तर, खोकनावासीका निम्ति तिनको यति अर्थ छ कि तीबाहेक अरू निरर्थक छन् । काठमाडौंतराई द्रुतमार्ग, बाहिरी चक्रपथ, १३२ केभी प्रसारण लाइनलगायत ठूला आयोजना (राष्ट्रिय गौरव अनि दम्भका आयोजना) खोकना र बुङ्मतीको सयौं रोपनी उर्बर जमिन र सांस्कृतिक देहमा कुल्चेर सम्पन्न हुने दौडमा छन् । अनि, खेतका आलीआलीमा मौका छोप्नपुगेको छ, जग्गा दलाल र बिचौलियाको हूल । जिरो प्वाइन्ट मा उनीहरूले भोलि जमिनको भाउमा थपिने मूल्यवान् जिरोहरूको हिसाबकिताब गरिसकेका छन् । उता, आफ्नो जमिन अँगालो मारेर पसारो परेका छन्, खोकनाका जन । किनभने, उनीहरूमाथि आफ्ना सम्पदा र संस्कृतिलाई जिरो हुनबाट जोगाउने अभिभारा छ । त्यो दिन पनि खुदोल फाँटमा प्रतीकात्मक विरोधस्वरूप रोपाइँ गर्न पुगेका थिए, खोकनाका सन्तान । आफूमाथि डोजर चढाए पनि उनीहरू हट्नेवाला थिएनन् । तिनलाई थाहा थियो राष्ट्रिय गौरवको आयोजना फत्ते गर्न हिँडेका डोजरका दाँतीहरूमा मान्छेका रगतका फाल्सा जमेका थिए, जमेका छन्, जम्नेछन् । मिलन, जमघट, अंकमाल र हातेमालोहरू वर्जित समयमा सयौँ खोकनावासी सआक्रोश, सअडान र ससंकल्प जम्मा भएका थिए, आफ्नो फाँटमा । रोपाइँ गरिछाड्ने आन्दोलनकारी थिए, खेतका गरागरामा । रोपाइँ गर्न नदिने सरकारी उर्दी लागू गराउन सशस्त्र प्रहरी पनि तयार थियो । र, झडप तय थियो । इतिहासमा सायद पहिलोपटक रोपाइँ बिथोल्न पुलिस फाँटमा पसेको थियो । रोपाइँआन्दोलनकारीमाथि बुट, लट्ठी बर्सिए । विरोधमा, प्रतिरोधमा खोकनावासीले प्रहरीमाथि ढुंगामुढा गरे । प्रहरीले आँसुग्यास हान्यो । तेलग्राममा तैरिरहेको थियो, आँसुग्यासको पिरो गन्ध र बाफ । हिलोमा भेटिएका आँसुग्यासका सेलहरू पनि फुटनोटका रूपमै सही, इतिहासमा अंकित हुनेछन् । तिनले बताउनेछन् दुनियाँलाई (फुटनोटको जति औकात हुन्छ, त्यति नै स्वरमा, त्यति नै स्वराघातमा) हातमा धानका बीउ लिएर उभिएका माटोका सन्तानमाथि कसरी भएको थियो दमन ?खोकनालाई दुत्कार्ने विकासप्रेमीको जत्था पनि ठूलो छ । ह्यारी ट्र्युम्यानका सहस्र नेपाली अवतार तथा लघुरूपहरू कडा शब्दमा उसको भर्त्सना गरिरहेका छन् । आधुनिक विकास अवधारणाका जनक ट्र्युम्यान जसरी चाहन्थे अमेरिकाको अगुवाइमा अल्पविकसित दुनियाँको उन्नति (!) र प्रगति (!), त्यसरी नै नेपालको विकास चाहिएको छ, उनीहरूलाई । त्यसैले उनीहरू, विकासका धूवाँधार पक्षपाती, बिचौलिया र तिनका सरदार, खोकनालाई (मुखै छाडेर) गाली गरिरहेका छन् विकासविरोधी खोकना ! पटमूर्ख खोकना ! आदिम खोकना ! पछौटे खोकना ! असभ्य खोकना ! जंगली खोकना ! अल्पविकसित खोकना ! समृद्धिको तगारो खोकना ! अधिक मुआब्जाका लागि निहुँ खोजिरहेको खोकना !खोकना खासमा के खोजिरहेको छ, त्यो त ८१ वर्षीय नातिभाइ महर्जनलाई थाहा छ । खुदोल फाँटमा रोपाइँदमनको तीनचार दिनपछि उनी हाम्रो टोलमा तेल लिएर आइपुगेका थिए । तेलग्रामका रैथाने नाति दाइ युगौँदेखि महिनामा एकदुईचोटि यसरी नै हाम्रा घरआँगन आइपुग्छन् । चाल्नाखेल र खोकनालाई जोड्ने एउटा कडी भएका छन् । मैले जान्न चाहेँ खोकना खासमा के खोजिरहेको छ ?खोकना खोकनै रहन खोजिरहेको छ । नाति दाइको जवाफ यत्ति थियो । जति थियो, पर्याप्त थियो ।खोकनाले खोकनै रहन पाउनुपर्छ खोकनाले खोजेको यत्ति हो, चाहेको यत्ति हो ।म खोकनाको छिमेकी गाउँको मान्छे हुँ । बीचमा वाग्मती छ । सम्मुख छन्, चाल्नाखेल र खोकना । चाल्नाखेलको पशुपालनमा उहिले खोकनाको फाँटको भरथेग हुन्थ्यो । त्यहाँ पाइने ज्वाने घाँसले गाईभैंसीको दूध बढाउँछ भनिन्थ्यो । चाल्नाखेलका महिलाहरू लस्कर लागेर खोकना जान्थे, घाँस काट्न । फर्किंदा डोकाको हरियो क्याराभान फर्किन्थ्यो । घाँस काट्नेले एउटा संहिता पालन गर्नुपर्थ्यो, गहुँलगायत बालीनालीलाई हानिनोक्सानी नपुर्याउने । खोकनाको सिकाली चौर थियो, चाल्नाखेलका फुटबल खेलाडी उत्पादन गर्ने । हामीलाई ग्रामीण गच्छेअनुसारका म्याराडोना, रोनाल्डो (पुरानो, ब्राजिली), रिभाल्डो सिकाली चौरले नै बनाएको थियो । सिकाली मन्दिर रहेको चौरमा दसैँको फूलपातीको दिन खोकना र बुङमतीका नेवारहरूको ठूलो जात्रा हुन्छ, विशाल भोज हुन्छ । नेवार व्यञ्जनको पहिलो परख मैले सिकाली चौरमा कुनै फूलपातीको दिन गरेको थिएँ । खोकनाको दिन बिग्रँदै गयो भने र प्रतिरोधमा जोड पुगेन भने सिकालीको शरीर र आत्मा फोरेर डोजर निस्कनेछ । दिन बिग्रेकै सन्दर्भमा २०७२ सालको भुइँचालो पनि आउँछ । खोकना अझै पनि कम्पनको वेदनाबाट तंग्रिसकेको छैन । त्यसमाथि अहिले ढुकिबसेको छ, डोजर, एक्स्काभेटर र हेभी कन्स्ट्रक्सन इक्विपमेन्ट को संहारक ताँती । बूढापाका सुनाउँथे, नब्बे सालको भुइँचालोमा चाल्नाखेल र खोकना विपद् हास्यमा अल्झेका थिए । खोकनाका घरहरू ढल्दा चलेको कुइरीमण्डल देख्दा चाल्नाखेल हाँस्थ्यो । अनि, चाल्नाखेलका घरहरू ढल्दा उडेको धूलो देखेर खोकना हाँस्थ्यो । दुवै खासमा आफ्नै दुःखमा हाँसेका थिए । एकअर्कैमाथि हाँसेका भए पनि त्यो अहानिकारक हाँसो थियो । म वाग्मतीपारि नजर हुत्याउँछु । भैँसेपाटीमुन्तिर फाँटमा राता छाना भएका सेता ससाना घरहरूको एउटा कोलोनी बसेको छ । फास्ट ट्र्याक सम्पन्न गराउने जिम्मा यो बस्तीमाथि छ । यो कोलोनीले मलाई भारतीय लेखक अरुन्धती रोय सम्झाउँछ (कुल्चिएकाहरूकी मायालु ः बिलभेड अफ द डाउनट्रोडेन उपनाम दिन मन लाग्छ उनलाई) । उनको निबन्ध द ग्रेटर कमन गुड सम्झाउँछ । निबन्धले भारतमा विशाल बाँधहरूले जनतामाथि गरेका बेहिसाब अत्याचार रबेहद शोषणको कथा भन्छ । सन् १९९९ मा आउटलुक म्यागजिनमा प्रकाशित निबन्धमा त्यतिन्जेलसम्म भारतमा ३६ सय बाँधका कारण पाँच करोड मानिस विस्थापित भइसकेको आँकडा प्रस्तुत थियो । सन् १९६१ को हिउँदमा सरदार सरोवर बाँधको शिलान्यास गर्न गुजरात राज्यको कोठी गाउँ जाँदै थिए, प्रधानमन्त्री जवाहरलाल नेहरू । उनको हेलिकप्टर बसाउनका लागि हेलिप्याड आवश्यक थियो । एक जना सरकारी अधिकृतले कोठीका बासिन्दासँग हेलिप्याड बनाउन अलिकति जग्गा मागे । थोरै पैसा दिए र कागज गराए । केही दिनपछि गाउँमा एउटा डोजर आइपुग्यो । लहलहाउँदो बालीलाई सोत्तर बनायो । हेलिप्याड बनाइयो । प्रधानमन्त्रीको हेलिकप्टर आयो । सुरक्षाकर्मीले घेरिएका नेहरूलाई गाउँलेले देख्न पाएनन् । उनले केही बेर भाषण गरे । त्यसपछि बटन दबाए । नर्मदा नदीपारि ठूलो विस्फोट भयो । यसरी सरदार सरोवर बाँधको शिलान्यास भयो ।अरुन्धतीले लेखेकी छन्, त्यो बटन थिचेर आफूले इन्क्युबस नामक दैत्यलाई मुक्त गरिदिएको कुरा नेहरूले बुझे होलान् ? नेहरू गएपछि गुजरात सरकार दलबलसहित कोठी पुग्यो । छ गाउँका ९ सय ५० परिवारका हजारौँ रोपनी जग्गा अधिग्रहण गरियो । ती सबै टाड्वी आदिवासी थिए । उनीहरूलाई नगद क्षतिपूर्ति र रोजगारीको वाचा गरियो । गाउँमा डोजर र ट्रकको लर्को लाग्यो । बालीनाली सखाप पारियो । तीन वर्षपछि उनीहरूले तीन किस्तामा अत्यन्तै थोरै पैसा पाए, मुआब्जाका रूपमा । उनीहरूको जमिनमा केभाडिया कोलोनी खडा गरियो । जहाँ बाँधका पूर्वाधार सामग्री राखिए । इन्जिनियर र अन्य कर्मचारीका लागि घर, पाहुनाघर बनाइयो । भैँसेपाटीमुनिको कोलोनी देखेपछि दिमागमा केभाडिया कोलोनीको चित्र आउँछ । केही साझा तथ्य र केही समानता देखापर्छन् विकास, प्रगति, उन्नति, जमिन, बालीनाली, मुआब्जा, दमन, डोजर, अनि डोजर र डोजर । डोजर आम काल्पनिकीमा कतिसम्म घुसिसकेको छ भने हाम्रो दैनन्दिन बोलीमा पनि यो स्थापित छ । जस्तो, मेरो यो निबन्धमा सम्पादकले डोजर (च)लाइदिन सक्छन् र छोटोमा छोटो बनाइदिन सक्छन् । प्रेमिकासँग घुम्न जानका निम्ति बाउबाट पैसा फुत्काउन नसकेपछि छोरो भन्छ आजको रमाइलोमा बाउले डोजर लाइदिए । न्यायालयले न्यायमाथि डोजर लाइदियो । दशकौँदेखि चलिरहेको छ, डोजर । हाम्रो भाषामा समेत घुलिइसकेको छ, डोजर । विनाश विम्ब, कसुर प्रतीकका रूपमा । यहाँनेर हेक्का गर्नु वाञ्छनीय छ, हाम्रा थुप्रै जनप्रतिनिधिसँग निजी डोजर छ । कैयन् गाउँपालिका र नगरपालिकाका वडाध्यक्षहरूको एक मात्र रट बाटो, बाटो र बाटो हुन्छ । किनभने, उनीहरू डोजरका स्वामी हुन्छन् । हरेक वर्ष पहिरो जान्छ । पहिरो जाने क्रम बढिरहन्छ । पर्यावरण, प्रकृति, भूबनोट जान्नेबुझ्नेहरू भनिरहेका छन् ः जथाभावी चल्ने डोजरले हरेक वर्षात्मा पहिरो निम्त्याइरहेका छन् । २०१३ सालमा बनेको त्रिभुवन राजपथले नेपालको विकास अवधारणामा बाटो भनेकै विकास, विकास भनेकै बाटो को मन्त्र जडिदियो । अहिले पनि डोजरको सवारी चलाएर जहाँतहाँ, जथाभावी, पहरो फोरेर, थुम्को तोडेर, डाँडो भत्काएर बाटो खन्ने क्रम सतत् छ । र, पहिरो भएको छ, निरन्तर नियति । बाढी भएको छ, नियमित त्रासदी । हरेक वर्ष सङ्गीतले लेखेको र अञ्जानबाबुले गाएको विपद् गीत चरी लैजा समाचार, हामी भयौँ बेघरबार अभिशप्त छ, हिट हुन । डोजर फ्लप नभएसम्म यो गीत हरेक वर्षात्मा चर्चित भइरहनेछ । र, वर्षात्मा लाखौँ चार्लीहरू रोइहिँड्न बाध्य हुनेछन् । (विख्यात हास्य कलाकार चार्ली च्याप्लिन झरीमा हिँड्न मन पराउँथे । उनको कथन थियो झरीमा रोएको कसैले देख्दैन । म निर्धक्क रोएर हिँड्न सक्छु ।) झरीमा विभोर भएर रुझ्नेहरू कति होलान् र संसारमा ?विकासका नाममा भइरहेका ध्वंसले लाखौँकरोडौँ मान्छेले रोइहिँड्नुपर्ने प्रपञ्च उहिले नै रचिएको थियो । त्यो प्रपञ्च थियो डक्ट्रिन अफ डिस्कभरी अर्थात् खोजको सिद्धान्त । सन् १४९३ मा पोप अलेक्ज्यान्डर छैटौँले एउटा आदेश (पापल बुल) जारी गरेका थिए । क्रिस्टोफर कोलम्बसले पत्ता लगाएका आदिवासीका भूमि (मानौँ, भूमिको एउटै काम थियो, कोलम्बसका अगाडि फुत्त प्रकट हुने !) माथि स्पेनको अधिकार कायम गर्ने प्रबन्ध थियो, खोजको सिद्धान्त । पोपको आदेश थियो हालसम्म क्रिस्चियनहरूले पत्ता नलगाएको भूमि क्रिस्चियन शासकले हत्याउन सक्छन् । त्यहाँ शासन गर्न सक्छन् । सर्वत्र क्याथोलिक आस्था र क्रिस्चियन धर्म फैलिनु अपरिहार्य छ । बर्बर र असभ्य राष्ट्रहरूलाई क्याथोलिक आस्थामा आबद्ध गराइनेछ र तिनका आत्माको रक्षा गरिनेछ । यसरी संसारले असभ्य, बर्बर, असंस्कृत र जंगलीलाई सभ्य र सुसंस्कृत बनाउने सिद्धान्त पायो । यो लुटको सिद्धान्त थियो । युरोपका साम्राज्यवादीहरूले अफ्रिका, उत्तर र दक्षिण अमेरिका, एसियाका असभ्य देशहरूलाई उपनिवेश बनाएर, लुट्नुसम्म लुटेर सभ्य बनाइदिए । गुलाम बनाएर सुसंस्कृत बनाइदिए । मिच्ने, किच्ने, पेल्ने, दमन गर्ने यो सिद्धान्तको आधुनिक अवतार डोजर हो । यो यस युगका क्रिस्टोफर कोलम्बसहरूको वाहन हो । डोजर हिंस्रक हुन्छ । डोजरले सम्पदाको बाँसुरी फुक्दैन । डोजरले संस्कृतिको धिमे बजाउँदैन । डोजरले त विकासको दुन्दुभि बजाउँछ । मान्छेको नलीहाड फुक्छ । कुनै साइकोप्याथ हत्यारालाई कसैको कोखामा छुरी रोप्दा जुन आनन्द प्राप्त हुन्छ, डोजरलाई जमिनमा दाँती गाँड्दा त्यही आनन्द प्राप्त हुन्छ । सायद । जतिजति डोजरको चहलपहल हुन्छ, त्यतित्यति भूदलाल र बिचौलियाको सलबलाहट हुन्छ । आज काँठ क्षेत्रका हरेक चियापसलमा आनारोपनीलाखकरोडको गफ चलिरहेको हुन्छ । चियापसलदेखि सिंहदरबारसम्म चल्ने गफ आखिर यही भएको छ । गाउँदेखि सहरसम्म एक घर, एक दलाल नीति चलेझैँ लाग्छ । भूमि दलाल, स्त्रीको दलाल, जनशक्ति दलाल, विचार तथा सिद्धान्त दलाल, गरिबी निवारण तथा विकास दलाल, धर्म तथा आस्था दलाल र सबैभन्दा हानिकारक राजनीतिक दलाल । यिनले अब घाम र जूनका बीचमा सेटिङ मिलाइदिएर तिनको उदाउनेअस्ताउने अवधि नै गोलमाल पार्देलान् भन्ने डर छ । हाम्रो लोकतन्त्रै बुट्टा भरेर कुरा गर्न जान्ने बिचौलियाको जञ्जालमा फसेको छ । दलाल र बिचौलियाले खान बाँकी जे छ, त्यसैको नाम देश हो भने अब तपाईंहाम्रो देश बाँकी छैन । नूतन तीक्ष्ण नक्सापछिको प्रफुल्ल नेपालमा यसो भन्नु कति विरोधाभासपूर्ण हुन्छ !यति त निर्दिष्ट छ सत्ताको पनि दिन बिग्रिन्छ कुनै दिन । पाकिस्तानी जनकवि हबिब जालिबले संसारका सबै शासकका नाममा, भविष्यका शासकसमेतका नाममा, यी दुई पंक्ति यत्तिकै फुराएका होइनन् ःतुम से पहले वो जो इक शख्त यहाँ तख्तनशीं था उस को भी अपने खुदा होने पे इतना ही यकीं था ।म घरको छतबाट यसो खोकनातिर दृष्टि पुर्याउँछु । नवनिर्मित श्वेत कोलोनीतिर आँखा अड्याउँछु । मलाई असारे भाकामा लामो आलाप तानेर जालिबको गजल गाउन मन लाग्छ इतना हीयकींथा ।"
महामारीको मौसममा माया,"नारायण ढकालहरूको मुखमा सधैं मार्खेज, बोर्खेज । तिनै ढकाल हिजोआज महाभारतको मूलपाठ पढ्न कस्सिएका छन् रे ! चतुर्दिक क्षमता का प्रधानमन्त्रीबाट अयोध्या उत्खननको छेकमा यी पूर्वनेताको पौराणिक ग्रन्थ विचरण संयोग मात्रै होला । या नहोला पनि । के भर ?न्युरोडमा पीपलबोट प्रज्ञा प्रतिष्ठान को खुला आकाशमुनि तिनै नारायण दाइबाट कोलम्बियाली आख्यानकार गाब्रियल गार्सिया मार्खेजको नाम पटकपटक सुन्नुपरेको थियो । मार्खेजको वन हन्ड्रेड इयर्स अफ् सोलिच्युड । ओहो । आहा । हैट । स्पेनिसबाट अंग्रेजी अनूदित यो मोटो पोथा पढ्न असमर्थहरू हीनताबोधले कुण्ठित हुँदै लाखापाखा लाग्थे । केही दिनसम्म पीपलबोट आउँथेनन् ।नारायण दाइको सिर्जनात्मक लहैलहैमा लागेर यो पंक्तिकारले पनि मार्खेजका छसातवटा उपन्यास, कथा, आत्मकथा लिभिङ टु टेल द टेल किन्यो । त्यसबेला बढी मन परेको उपन्यासचाहिँ लभ इन् द टाइम अफ् कलेरा । नामै कति दामी ! हैजा बेलामा पिरती ।झन्डै ११ वर्षपछि ३४८ पृष्ठको यो उपन्यास दोहोर्याउने मनसुबा पलायो । कोरोना जीवाणुका कारण उत्पन्न महाव्याधिको बेलामा यो किताब अझै प्रासंगिक हुन सक्थ्यो । गतिलो साहित्यको शक्ति भनौं वा आफ्नो ज्ञानको सीमा, त्यस बेला नखुलेका थुप्रै अर्थहरू अहिले आएर खुलेको जस्तो । त्यो वाक्य गठन । अनुभूतिको त्यो तीव्रता । अनि अपरिमित हास्यचेत । तब त मार्खेज । हिजोआज पीपलबोट जानु, संक्रमणको जोखिम निम्त्याउनु । नत्र त्यो रूखमुनि नारायण दाइको सट्टा मै पो मार्खेजको सप्ताह पुराण लगाइरहेको हुन्थेँ कि ?फास्ट ट्र्याकमा माया बस्ने, त्यति नै हतारोमा छुट्टिने जमाना छ । यस्तोमा एउटा प्रेम सालाखाला कति हप्ता टिक्ला ? या महिना ? वर्ष ? क्यारेबियन समुद्रको अनाम सहरमा बस्ने यस उपन्यासको प्रेमी फ्लोरेन्टिनो अरिजा आफ्नी प्रेमिका फर्मिना दाजाका लागि ५१ वर्ष ९ महिना चार दिन पर्खिन तयार छ ।खच्चड बेपारी लरेन्जो आफ्नी छोरी फर्मिनालाई टेलिग्राफ अफिसको अल्छे कर्मचारी फ्लोरेन्टिनोसँग होइन, कुनै धनवान मान्छेसँग बिहा गराउन चाहन्छ । तर, त्यो को होला ? हैजाले सर्वत्र सोत्तर पारिरहेका बेला छोरी बिरामी भइदिन्छे । त्यसलाई हेर्न कोही डाक्टर आउनुपर्ने हुन्छ । कथाले यही माग्छ ।यहाँनेर देखा पर्छ डाक्टर उर्बिनो, जसले फर्मिनालाई महामारी नसरेको पुष्टि गर्छ । बाउ लरेन्जो त्यत्तिकै खुसी । डाक्टर झन् खुसी । छोरी असाध्यै राम्री हुनु यहाँ बिलकुल स्वाभाविक छ । तर, छोरी खुसी छैन, किन कि उसलाई त्यही टेलिग्राफको कर्मचारी फ्लोरेन्टिनोले चिठी लेख्न थालिसकेको छ । ऊ पनि खटाईखटाई त्यसको जवाफ पठाइरहेकी छ । अब यो प्रेममा औपन्यासिक तनाव आउने उसले छनक पाइसकेकी छ । अन्ततः त्यस्तै हुन्छ । बाउले उसको बिहा उर्बिनोसँग गराइदिन्छ ।अब यिनै पात्रहरूको आपसी द्वन्द्व, अनि त्यसले ल्याउने संकटहरू झेल्दै उपन्यास अघि बढ्छ । गुमेकी प्रेमिका पाउने आफ्नो जीवनभरिको यत्न सफल होला कि नहोला ? यहाँ पनि तपार्इं अनुमान गर्न सक्नुहुन्छ, किनकि मार्खेजका अधिकांश पात्रहरू मूर्ख होलान्, फयल हुँदैनन् ।यता फ्लोरेन्टिनो मायालुको यादमा तड्पिन थाल्छ । शरीरले छुनसमेत नपाएर फर्मिनालाई साढे पाँच दशक प्लेटोनिक प्रेम गरेको फ्लोरेन्टिनो के यतिका वर्ष त्यस्सै तड्पिएर बितायो होला त ? यहाँनेर पाठकहरूले आफैं बुद्धि लगाउन सक्छन् । मार्खेजको पात्र हो, छटाइँफटाइँ नगरी के बस्यो होला ?डायरीमा आफूले सम्भोग गरेका ६ सयभन्दा बढी तरुनीहरूको नाम, क्रमसंख्या लेखेर राखेको हुन्छ फ्लोरेन्टिनोले । देह सन्तुष्ट छ, तर आत्मा अपूर्ण । प्रत्येक संसर्गमा ऊ फर्मिनालाई खोज्छ । कोहीकोहीले फ्लोरेन्टिनोलाई मज्जैले रत्याएर राख्छन् । तीसँग बढी से बढी अढाई वर्षसम्म उसको यौनप्रेम लम्बिन्छ । तर, ऊ लाचारी दर्साउँछ, यी कुनैले पनि फर्मिनालाई प्रतिस्थापित गर्न सकेनन् ।फर्मिनालाई नपाउँदासम्म कौमार्य जोगाइराख्छु, उसले संकल्प गरेको हुन्छ, तर प्रतिपल खण्डित ।थुप्रै लेखकहरूलाई लाग्दो हो आफ्ना दुःखहरू यसरी लेखिदिऊँ, पाठक पुस्तकका पन्नापन्ना भिजाउँदै रोओस् । पाठक रोयो कि लेखक हाँस्यो । अर्थात् पुस्तक आफ्नो लक्ष्यमा सफल भयो । अझ गला अवरुद्ध गर्दै फोन, म्यासेज गरून् भनेर नम्बर नै खुलाउँछन् । तर, मार्खेज त्यसो गर्दैनन् ।यसमा फ्लोरेन्टिनो प्रेम छुटेको वेदनामा यसरी तड्पिन्छ, त्यसको तड्पन देखेर पाठक पेट मिचीमिची हाँस्छ । उसको छटपटी दूर गर्न आमा ट्रान्जिटोचाहिँले एउटी विधवा खोजेर ल्याइदिन्छिन् । बाहिर गोलाबारी चलिरहेको हुन्छ, जसमा नजारेटको घर पनि ध्वस्त हुन्छ । आफ्नो भत्केको घर र मरेको पतिको विरहमा नजारेट तप्त छे । चिठी लेख्दालेख्दैकी प्रेमिकाले बिहे गरेकोमा फ्लोरेन्टिनो पनि दुःखी छ । दुवै हदैसम्म पीडित छन् । र, त्यहाँ सम्भोग चलिरहेको छ ।कविगोष्ठीको आयोजक हुन्छ, आफ्नै प्रेमिका उडाउने धनाढ्य डाक्टर उर्बिनो । त्यसको अनुहार सम्झिँदै पूर्वप्रेमी फ्लोरेन्टिनो लघुताभास र आक्रोशले मुर्मुरिन्छ । तर, एउटा कविले यो बेला के नै गर्न सक्छ ? उसले बदला लिने योजना बनाउँछ क्यारेबियन क्षेत्रभरिका कविलाई जितेर फस्ट हुने । तर, कहाँबाट एउटा चिनियाँ आप्रवासी आएर पुरस्कार पाउँछ । मञ्चमा खाम खोलेर विजेताको नाम पढ्न आउँछे, उही भूपू मायालु । फ्लोरेन्टिनो अब हाम्रा सरुभक्तको कविताझैं कवि, प्रेमी र पागल हुन्छ ।बीचतिर एउटा बेजोड कथा भेटिन्छ । युद्धको अनपढ लडाकु आफ्नी प्रेमिकाका लागि चिठी लेखिमाग्न फ्लोरेन्टिनोकहाँ आउँछ । फ्लोरेन्टिनो फर्मिना सम्झँदै चिठी लेखिदिन्छ । केही दिनपछि एउटी सुकुमारी त्यही पत्र बोकेर जवाफ लेखिमाग्न आउँछे । उसले त्यहाँ आफूलाई सम्झँदै जवाफ लेख्छ । आफैंले आफैंलाई चिठी लेखिरहेको त्यो प्रसंगको बेजोड वर्णन छ उपन्यासमा । एक दिन ती केटाकेटीले बिहे गरी बच्चा बोकेर उसलाई भेट्न आउँछन् । उसैको चिठीले गर्दा आफ्नो प्रेम सफल भएको भन्दै बच्चाको गडफादर भइदिन अनुरोध गर्छन् । फ्लोरेन्टिनोले हुँदैन किन भन्थ्यो र ?तर, उसको ध्यान छ, रामरौसमा । एउटी कवयित्रीसँग बिछ्यौनामा नांगै पल्टिरहेको हुन्छ ऊ । कवयित्री कम्मरमाथि र मुनिको मायालाई डिभाइडेड लभ शीर्षकमा सोचिरहेकी छे । अर्को वर्षको पाँचौं कविगोष्ठीमा संयुक्त भिडौं, उसले सल्लाह बुन्छे । यसमा कविको जवाफ छैन । उनीहरू त्यहीँनेर फेरि संसर्गमा निर्लिप्त हुन्छन् । घरको बिरालोले फ्लोरेन्टिनोको नांगो ढाड र चाक चिथोरेर हैरान खेलाउँछ । अर्को एउटा दृश्यमा झरी परिरहेको छ । रूखमुनि सम्भोगरत हुँदा फ्लोरेन्टिनोले छाता आफैं बोक्नुपरिरहेको हुन्छ । कहिले पानीजहाजभित्र, कहिले सडकको किनारमा, कहिले बग्गीमा खुशवन्त सिंहको कम्पनी अफ् वुमन लाई बिर्साउने रसरंग यसमा छ ।आफ्नो लोग्ने मरेर, अनि फ्लोरेन्टिनोसँग अनुरक्त हुन पाएर सहरभरिका विधवाहरू मख्ख छन् । तर, ऊ पर्याप्तखुसी छैन । बरु अश्लील कामना गरिरहन्छ, सहरका यत्रा लोग्नेहरू मरिसके । फर्मिनाको लोग्ने पनि मरे हुन्थ्यो ।एक दिन डा जुभेनल उर्बिनो साँच्चिकै मर्छ । ढिलो गरी आफ्नो लोग्नेलाई माया गर्न थालेकी फर्मिना रोइरहेकी छे । सबै जना दुःखी छन् । फर्मिनालाई समवेदना दिन्छन् । तर, त्यहाँ एउटा मान्छे खुसी छ, उसको पुरानो प्रेमी । शवको अन्तिम संस्कारमा समेत उसले आफ्नो उमंग लुकाउन सक्दैन । ऊ भन्छ्, प्रिय, मैले आधा शताब्दीदेखि यो दिन आओस् भनेर कामना गरेको ।फर्मिना स्तब्ध हुन्छे । उसको चिढचिढाहटले सबै सीमा नाघ्छ । आइन्दा अनुहार नदेखा भन्दै ऊ प्रेमीलाई घरबाट गलहत्याएर निकाल्छे ।तर माया हो, झ्वाँकले त्यसका अघिल्तिर हार्नुपर्छ । त्यो रोचक कथानक थाहा पाउन उपन्यास पढेको राम्रो । माइकनिवेलले २००७ मा बनाएको सिनेमाले उपन्यासलाई समग्रमा न्याय नै गरेको छ, जबकि प्रायः पुस्तकहरूमाथि राम्रा सिनेमा बन्दैनन् । नेपालीमा अनुवाद गर्नलायक पुस्तक छ यो । हुन त कतिपय संस्कारी लडाका हरूले प्रतिबन्ध माग गर्न बेर छैन । अस्ति मात्रै नो संगीत काण्ड भइसकेको छ । तर, यो यौन उपन्यास होइन । बेजोड कलाकृति हो ।अहिले पनि यस्तै महामारीको बेला छ । कहिले सकिएला, कसरी सकिएला थाहा छैन । यो बेला प्रत्येकलाई तनाव छ । प्रत्येकलाई पहिलेभन्दा बढ्ता माया र हेरचाहको खाँचो छ । तर, मायाका लागि फ्लोरेन्टिनो जसरी भौंतारिनलाई भने यो बेला अलि ठीक पर्ने छैन । बरु लभ इन् द टाइम अफ् कलेरा जस्ता महाख्यान खोजेर पढ्नचाहिँ सकिएला ।कुनै दिन महामारी साम्य होला, अनि बाँकी कुरा पीपलबोटमा गरौंला ।कसो नारायण दाइ ?"
भगवान् राम : उमेर १६०० वर्ष !,"सुरुमा वाल्मीकि रामायण २४ हजार श्लोकको थियो, अहिले झन्डै १ लाख श्लोकको छ (अल्ब्रेख्त वेबर, अन द रामायण, जर्मनबाट अंग्रेजीमा अनुवाद सन् १८७३(, पृष्ठ १०२, एम विन्टरनित्ज, अ हिस्ट्री अफ इन्डियन लिटरेचर, भोल्युम १, सन् १९२७, पृष्ठ ५००) । त्यस्तै सुरुमा पाँच काण्डको थियो, अहिले सात काण्डको छ । पछि थपिएका ती दुई काण्ड थिए बालकाण्ड र उत्तरकाण्ड । यही दुई काण्ड नै हो जसले रामलाई मरणशील मान्छेबाट भगवान् विष्णुका अवतारका रूपमा प्रस्तुत गरेको छ । बालकाण्ड पहिलो काण्ड अर्थात् बालकाण्ड मूल रामायणको अंग होइन भन्ने कुरा लामो समयदेखि स्वीकार गरिँदै आएको हो । कथा र विषयवस्तुमा त थुप्रै अन्तरविरोधी कुरा छँदै छन्, भाषा र शैलीका हिसाबले पनि दोस्रो काण्डदेखि छैटौं काण्डका तुलनामा बालकाण्ड र उत्तरकाण्ड न्यून स्तरको मानिन्छ । त्यस्तै खासखास गुदी कुरामा समेत बालकाण्डको सम्बन्ध अन्य काण्डसँग देखिँदैन (एम विन्टरनित्ज, पृष्ठ ४९६) । एउटा रोचक कुरा के भने भारतको जोधपुरस्थित प्यालेस लाइब्रेरीमा फेला परेको रामायणको देवनागरी लिपिमा लेखिएको पाण्डुलिपि (जीएच भट्ट, द वाल्मीकि रामायण ः क्रिटिकल्ली इडिटेड फर द फस्ट टाइम, द बालकाण्ड, सन् १९६०, पृष्ठ हहष्ख) मा बालकाण्डका श्लोकलाई अयोध्याकाण्डमा समावेश गरिएको छ । यदि हस्तलिखित रूपमा उतार्नेको गल्ती होइन भने प्रारम्भमा बालकाण्डको नाम अयोध्याकाण्ड थियो र रामायणको सुरुआत अहिलेको बालकाण्डको पाँचौं सर्गबाट हुन्थ्यो, जसमा रामको जन्म तथा उनका भाइहरूबारे उल्लेख गरिएको छ । त्यस्तै ११ औं शताब्दीका क्षेमेन्द्रले पनि रामायणमञ्जरी मा बालकाण्ड उल्लेख गरेका छैनन् बरु बालकाण्डका विषयवस्तुलाई अयोध्याकाण्डमा समावेश गरेका छन् । अर्को रोचक कुरा, पद्म पुराणले चाहिँ रामायणको ६ काण्ड भएको उल्लेख गरेको छ तर अयोध्याकाण्डको उल्लेख छैन । बरु अयोध्याकाण्डको विषयवस्तु बालकाण्डमा समावेश छ (जीएच भट्ट, पृष्ठ हहहष्) । जीएच भट्टका अनुसार, बालकाण्डको सुरुका चार सर्ग मूल रामायणका अंग होइनन् । यो रामायणलाई अन्तिम रूप दिने बखतमा थपिएको हो । यसप्रकारको परिचयात्मक खण्डहरूको प्रयोग महाभारत र पुराणहरूमा भएको देखिन्छ । यस हिसाबले हेर्दा ऋष्यशृंग र राजा सगरको जुन सन्दर्भ बालकाण्डमा छ, ती मूल रामायणका अंग होइनन् । ऋष्यशृंगको सन्दर्भ उत्तरभन्दा दक्षिण भारतमा प्राप्त पाण्डुलिपिमा बढी विकास भएको देखिन्छ । बालकाण्डको सार जो अग्नि पुराणमा दिइएको छ (जीएच भट्ट, पृष्ठ हहहष्) त्यसमा ऋष्यशृंगबारे उल्लेख छ तर आश्चर्यजनक रूपमा राजा सगरबारे केही पनि बताइएको छैन । त्यसैले पनि ऋष्यशृंग र राजा सगरको सन्दर्भ मूल रामायणको अंग नभएर पछि थपिएको हो भन्ने स्पष्ट हुन्छ । अर्को कुरा, राजा सगरको सन्दर्भ रामायणमा दुईपटक आउँछ, जसलाई लेस्नीले हरिवंश र विष्णु पुराणसँग तुलना गरेका छन् । त्यस्तै मिथिला र अयोध्याका राजाहरूको जुन वंशावली उल्लेख छ, त्यसलाई किर्फेलले पद्म पुराणसँग तुलना गरेका छन् । रामायणका दोस्रोदेखि छैटौं काण्डहरूभन्दा बालकाण्ड पुराणहरूसँग अलि निकट देखिन्छ अर्थात् पुराणीय विशेषता बढी देखिन्छ (जीएच भट्ट, पृष्ठ हहहष्ष्) । पुराण जो अलि पछिकै रचना हुन् । रामायणको बालकाण्डमा रामको कुण्डली दिइएको छ । यो झन् पछि थपिएको अंश हो भन्ने कुरा कसरी स्पष्ट हुन्छ भने भारतीय अथवा हिन्दू पञ्चाङ्गमा बारहरूको उल्लेख गर्ने परम्परा इसाको चौथो शताब्दीबाट मात्र सुरु भएको हो (एचडी संकालिया, द रामायण इन द हिस्टोरिकल पर्स्पेक्टिभ, सन् १९८२, पृष्ठ २१) । भारतीय ज्योतिष परम्पराका धुरन्धर इतिहासकार शंकर बालकृष्ण दीक्षित र रोबर्ट सिवेलले पनि सात बारहरूको प्रचलन ग्रीस, इजिप्ट या चल्दियामध्ये कुनै एउटा देश अर्थात् युरोपेली मुलुकबाट सुरु भएको बताएका छन् (हिस्ट्री अफ इन्डियन इस्ट्रनोमी, भाग २, सन् १९८१, पृष्ठ २७७, द इन्डियन क्यालेन्डर, सन् १८९६, पृष्ठ २) । अर्को कुरा, राम जन्मको वर्णन गर्ने क्रममा नक्षेत्रहरूको अवस्थाका बारेमा पनि रामायणको दक्षिणी भारतीय पाण्डुलिपिमा उल्लेख गरिएको छ तर उत्तरी पाण्डुलिपिमा उल्लेख नै छैन (जीएच भट्ट, पृष्ठ हहहष्ष्) । एडोल्फ होल्जम्यान्नले पनि भारतमा जुन राशिको कुरा गर्ने गरिएको छ, त्यो ग्रीकहरूबाट प्रभावित भएर सुरु भएको हो भनेर बालकाण्डबारे प्रश्न उठाएका छन् (हर्मन ज्याकोबी, द रामायण, ओरियन्टल इन्स्टिच्युट अफ बरोडा, जर्मन भाषाबाट अनुवाद सन् १९६०, पृष्ठ २४) । अलेजेन्डरको आक्रमण (इसापूर्व ३२६) र त्यसलाई पछ्याउँदै भएका पछिका आक्रमण (इसापूर्व ३०० देखि सन् २००) का क्रममा ग्रीक (यवन), शक, पार्थियन (पल्हव) र कुसानहरू भारतमा प्रवेश गरेसँगै विज्ञान, कला र संस्कृतिका विद्वान्हरू पनि भारतमा प्रवेश गरे । उनीहरूले नै भारतमा वैज्ञानिक ज्योतिष सिद्धान्त पनि प्रवेश गराएका हुन्, जसलाई भारतमा सिद्धान्त ज्योतिषका रूपमा चिनिन्छ (सम्पादकद्वय एसएन सेन एन्ड केएस शुक्ला, हिस्ट्री अफ एस्ट्रोनोमी इन इन्डिया, सन् २०००, पृष्ठ २८२) । बालकाण्ड र उत्तरकाण्डमा रामलाई विष्णुको अवतारका रूपमा प्रस्तुत गरिएको छ, जबकि दोस्रोदेखि छैटौं काण्डमा रामलाई वीर पुरुषका रूपमा वर्णन गरिएको छ (एम विन्टरनित्ज, पृष्ठ ४९६, हर्मन ज्याकोबी, पृष्ठ ५०, अल्ब्रेख्त वेबर, पृष्ठ ६५, उमाकान्त प्रेमानन्द शाह, द वाल्मीकि रामायण : क्रिटिकल्ली इडिटेड फर द फस्ट टाइम, द उत्तरकाण्ड, सन् १९७५, पृष्ठ ५१) । बालकाण्ड र उत्तरकाण्डबाहेक अन्य केही काण्डमा पनि रामलाई विष्णुका अवतारका रूपमा नदेखाइएको होइन तर ती पछि थपिएका अंश हुन् । यसरी मानव राम बाट अर्धभगवान्का रूपमा राष्ट्रिय वीर पुरुष राम र सर्वव्यापी भगवान् का रूपमा रामलाई प्रस्तुत गरिँदा धेरै लामो समय बितेको छ (एम विन्टरनित्ज, पृष्ठ ५०१) । यस क्रममा रामायणका नायक रामलाई एउटा आदर्श नायक का रूपमा स्थापित गरियो, एउटा वंशको नायक बाट राष्ट्रको नायक का रूपमा स्थापित गरियो । यसै क्रममा उनलाई सामान्य मरणशील मान्छेबाट अलौकिक शक्ति भएका विष्णुका अवतारका रूपमा प्रस्तुत गरियो (हर्मन ज्याकोबी, पृष्ठ ५०) । यहाँ स्पष्ट हुनुपर्ने कुरा के भने भारतमा चौथो शताब्दीतिर मात्र अवतारवादको सिद्धान्त विकास भएको हो र यसपछि नै रामलाई भगवान्को तहमा उकालिएको हो (एचडी संकालिया, पृष्ठ २१) । चौथो शताब्दीको मानिने कालिदासको रघुवंश पुस्तकले पनि रामलाई विष्णुकै अवतारका रूपमा चित्रण गर्नुले (उमाकान्त प्रेमानन्द शाह, पृष्ठ ५१) यही कुरा पुष्टि हुन्छ । बालकाण्डमा विष्णुको मात्र उल्लेख छैन, महादेवको पनि उल्लेख छ । स्कन्द, कार्तिकेय, सदानन र कुमारसम्भवको उल्लेख छ । कुमारसम्भव त कालिदासको प्रसिद्ध कृति भइहाल्यो । शिवका छोराका रूपमा कुमारको कथा इसाको चौथो शताब्दीमा विकास भएको हो । वैदिक साहित्यमा उल्लेख भए पनि स्कन्दलाई स्वतन्त्र देउताका रूपमा पूजा गर्न थालिएको भनेको मौर्यकाल (इसापूर्व ३२२१८५) मा हो । अनि गुप्तकाल (सन् २७५४५५) को प्रारम्भमा भारतमा स्कन्दकार्तिकेयका मन्दिरहरू बनेका छन् तर क्रमशः ओरालो लागेर शैव सम्प्रदायभित्र समाहित हुन पुग्यो (एचडी संकालिया, पृष्ठ २५) । त्यस्तै बालकाण्ड र उत्तरकाण्डमा थुप्रै स्थानमा कथावस्तु विशृंखलित र टुटेको छ । महाभारत र पुराणहरूमा जस्तै : ब्राह्मण मिथक र किंवदन्तीहरू घुसाइएका छन्, जुन कुरा दोस्रोदेखि छैटौं काण्डमा विरलै भएको पाइन्छ (एम विन्टरनित्ज, पृष्ठ ४९६) । त्यस्तै रामायणमा सुरुमा वाल्मीकिलाई ऋषिका रूपमा मात्र देखाइएको छ । तर, बालकाण्ड र उत्तरकाण्डमा वाल्मीकिलाई रामका समकालीन व्यक्तिका रूपमा देखाइएको छ । यसबाट के स्पष्ट हुन्छ भने रामायणमा श्लोक थप्ने पछिका कविहरूका लागि वाल्मीकि पनि हिरो (नायक) भइसकेका थिए (एम विन्टरनित्ज, पृष्ठ ५०१) । बालकाण्डमा शक, पल्हव, यवन र यवनमिश्रिता (इन्डोग्रीक) हरूको उल्लेख छ, जसले बालकाण्डको समय पत्ता लगाउन महत्त्वपूर्ण योगदान दिएको छ । ग्रीकहरूले दोस्रोपटक आक्रमण (इसापूर्व १८५) गरेर भारत प्रवेश गरेर पाटलिपुत्र, मध्यमिका, राजस्थान नजिकको चितौर कब्जा गर्नुभन्दा पहिले ग्रीक अथवा इन्डोग्रीकका बारेमा भारतीयहरूलाई खास थाहा थिएन । ग्रीकहरूपछि भारत आउनेहरूमा शक र कुशानहरू हुन् । त्यसपछि आभिर, हुणहरू आए र सबैभन्दा पछि आएका हुन् गुजरहरू । रामायणमा पछि आएका यी आभिर र हुणहरूका बारेमा कतै उल्लेख भएको पाइँदैन । त्यसैले बालकाण्ड इसाको दोस्रो शताब्दीभन्दा पहिलेको र दोस्रो ग्रीक आक्रमणपछाडिको हो (एचडी संकालिया, पृष्ठ २३) भन्न सकिन्छ । रामायणमा विश्वामित्रले वैशालीको उत्पत्तिको कुरा गर्ने क्रममा समुद्रमन्थनको कुरा गरेका छन् र आकस्मिक रूपमा वरुणीको उत्पत्तिबारे पनि बताएका छन् । वरुणीलाई वरुणकी छोरीका रूपमा चिनाइएको छ । वरुणी देखापर्नासाथ भगवान्हरूले हारालुछ गरेको वर्णन बालकाण्डमा छ । यसमा हामीले वरुणी रक्सीको साँचो कथा थाहा पाउनुपर्ने हुन्छ । केही संस्कृत विद्वान्हरूले भनेझैं यो ऋग्वेदको वरुणसँग जोडिएको कुरा नै होइन बरु समुद्रमार्गबाट भारत भित्रिएको वरुणी रक्सीको कुरा हो । वरुणी इसापूर्व पहिलो शताब्दीमा ठूलो अनुपातमा दुईतिर समाउने भएको ठूलो भाँडा अम्खोरामा भूमध्यसागरबाट भारतमा निकासी गरिएको रक्सी हो (एचडी संकालिया, पृष्ठ २४) । बालकाण्डमा तामा (तम्र), फलाम (कृष्णअयस), सिलावरचाँदी (त्रपु) र सिसा (शिशक) को उल्लेख छ । यति मात्रै भनिएको छैन, शिवको फलामतामाको विशाल धनुवाणको कुरा गरिएको छ, जुन ६ फुट लामो र आठवटा पांग्राले गुडाइन्छ । फलामको यति विशाल निर्माणकार्य चौथोपाँचौं शताब्दीतिर विकास भएको हो, जसको प्रमाण दिल्लीको फलामे स्तम्भ हो (एचडी संकालिया, पृष्ठ २५) । उत्तरकाण्ड बालकाण्डजस्तै रामायणको सातौं काण्ड अर्थात् उत्तरकाण्ड पनि पछि थपिएको हो भन्ने कुरामा कुनै शंका छैन (एम विन्टरनित्ज, पृष्ठ ४९५) । तर, कति पछाडि थपिएको हो ? यसबारे आंशिक जवाफ कालिदासको रघुवंश र भवभूतिको उत्तररामचरितं ले दिन्छ । कालिदासले रघुवंश मा जुन पद्यांश प्रयोग गरेका छन् लगभग उही पद्यांश रामायणको उत्तरकाण्डमा प्रयोग भएको छ वाच्यस्त्वया मद्वचनात्स राजा वह् नौ विशुद्धामपि उत्समक्षम् । मां लोकवादश्रवणादहासीः श्रुतस्य कि तत्सदृशं कुलस्य ।। त्यस्तै गरेर उत्तररामचरितं मा भवभूतिले केही नयाँ काम गरेका छन् । उनले लव र कुशलाई वाल्मीकिसँगै रामकोमा गएको दृश्यको सट्टा रामलाई चाहिँ बरु आश्रममा गएको देखाएका छन् । यी दुई सन्दर्भका आधारमा एचडी संकालियाले उत्तरकाण्डलाई चौथोदेखि सातौं शताब्दीका बीचमा अथवा अझ त्यसभन्दा अगाडि रामायणको अंश बनिसकेको (संकालिया, पृष्ठ १३०) बताएका छन् । यसमा उमाकान्त प्रेमानन्द शाहले चाहिँ उत्तरकाण्डलाई पाँचौं शताब्दीभन्दा पछाडिको होइन भनेर ठोकुवा गरेका छन् । उमाकान्त प्रेमानन्द शाहका अनुसार, कालिदासभन्दा अगाडि नै रामायणको उत्तरकाण्ड अस्तित्वमा थियो भन्ने कुराको प्रमाण कालिदासको रघुवंशको श्लोक १४१५ हो । सीता त्याग, लवणवध, कुशलव जन्म, शम्बुक वध, लक्ष्मणको मृत्यु र रामचन्द्रको स्वर्गारोहण जस्ता सन्दर्भहरू जो रघुवंशमा दिइएको छ, यसबाट उत्तरकाण्डबारे कालिदास भलिभाँति परिचित थिए भन्ने कुरा स्पष्ट हुन्छ । त्यसैले उमाकान्त प्रेमानन्द शाह उत्तरकाण्डलाई पाँचौं शताब्दीभन्दा अगाडिकै हो, पछाडिको होइन (द वाल्मीकि रामायण, पृष्ठ ५१) भन्ने मान्यता राख्छन् । उत्तरकाण्डमा गन्धर्वदेश र गन्धर्वविषयको उल्लेख छ । यी देश तथा विषय (जिल्ला) हरूमा गन्धर्वहरूको शासन थियो अर्थात् सैलुसका सन्तानहरूले शासन गर्थे । सैलुस नाम भारतीय या संस्कृत नभएर विदेशी नाम हो । सम्भवतः पर्सियन, ग्रीक, इन्डोग्रीक, सिथियन, पार्थियन, शक र कुशानहरूमध्ये कोही कसैको नाम हो, जसले इसापूर्व ५०० देखि सन् १०० सम्म शासन गरेका थिए । उत्तरकाण्डमा राजा युद्धजित भन्छन्, यी गन्धर्वहरूलाई परास्त गरेर दुईवटा सहर कब्जा गर (एचडी संकालिया, पृष्ठ १३२) । रामायणअनुसार, यी दुई सहरमध्ये भरतका छोराहरूमध्ये तक्षले तक्षशिलामा, पुष्करले पुष्करावती कब्जा गर्छन् । र, यी दुई सहर इन्डोग्रीक या पार्थियनहरूले बसाएको हुन सक्ने सम्भावना धेरै छ (एचडी संकालिया, पृष्ठ १३३) । तक्षशिलाका प्रथम संस्थापक तक्षक थिए, जो नाग जातिका थिए । यी नागहरू कुनै बेला पन्जाब, हरियाणा र मध्यप्रदेशका केही भागमा बसोबास गर्थे । उनीहरूलाई आर्यहरूले निरन्तर लखेटिरहेका कारण चौथो शताब्दीमा उत्तरी र मध्य (केन्द्रीय) भारतमा मात्र केही नाग शासकहरू बाँकी रहेका थिए, जसले गुप्त शासन स्थापित गरिँदा प्रतिरोध गरेका थिए (एचडी संकालिया, पृष्ठ १३५) । यसबाट रामायणमा थप्ने कार्य ग्रीक र सिथियनहरू भारतमा आउँदासम्म पनि जारी रहेको थियो (हर्मन ज्याकोबी, पृष्ठ ५१) भन्ने देखिन्छ । मूलतः गन्धर्वहरूको सन्दर्भलाई आधार बनाएर विद्वान् एचडी संकालियाले रामायणको उत्तरकाण्ड इसाको पहिलो शताब्दीमा रचना गरिएको हो तर्क गरेका छन् । उनका अनुसार, उत्तरकाण्डको अन्तिम सर्गका रूपमा भगवान् विष्णुको आंशिक अंग (अवतार) भएकाले रामलाई कालले स्वर्गमा फर्कन अनुरोध गरेको भन्ने बखतसम्म निरन्तर थप्ने कार्य भइरहेको थियो । यसरी नै बालकाण्डमा पनि राम र उनका भाइहरूसहित चारजनालाई नै विष्णुको अंशका रूपमा देखाइएको छ । यसबाट जो कसैले पनि पूर्ण आत्मविश्वासका साथ भन्न सक्छ कि बालकाण्ड र उत्तरकाण्ड एकै समयमा अझ एकै व्यक्तिद्वारा रचना गरिएको हो । संकालियाकै अनुसार, भारतमा अवतारवाद चौथो शताब्दीमा आएर पूर्ण रूपमा स्थापित भएकोले उत्तरकाण्ड रचनाको पछिल्लो समयसीमा चौथो शताब्दी मान्न सकिन्छ । यही अवधिमा मध्यप्रदेशका मन्दिरहरूमा रामायण र भागवत्का कथाहरूलाई मूर्तिकलामा अंकित गरिएका छन् । त्यसभन्दा अगाडि यस्तो भएको थिएन । त्यसभन्दा पहिले रामलाई भगवान्का रूपमा पुज्ने चलन नै छैन । यसको साक्ष्य रघुवंश पनि हो जुन चौथो शताब्दी हाराहारीकै हो (एचडी संकालिया, पृष्ठ १३६) । लेखक विमल सुरीले प्रकृत पौमचरियम पुस्तक लेखेका छन्, जसलाई रामको जीवनीको जैन (भाषा) संस्करण मानिन्छ । यो पुस्तक महावीरले निर्वाण प्राप्त गरेको ५३० वर्षपछि अर्थात् इसाको चौथो शताब्दीमा लेखिएको मानिन्छ । अझ भीएम कुलकर्नीले त यो पुस्तकलाई तेस्रो शताब्दी अन्तिमताकाको मानेका छन् । कुलकर्नीको निचोड के रहेको छ भने प्रकृत मौमचरियम पुस्तक वाल्मीकि रामायणबाट बेस्सरी प्रभावित रहेको छ । र, कुलकर्नी के पनि भन्छन् भने विमल सुरी रामायणको उत्तरकाण्डबारे परिचित छन् । यसबाट के स्पष्ट हुन्छ भने उत्तरकाण्ड इसाको चौथो शताब्दीको सुरुमा अस्तित्वमा मात्र थिएन, वाल्मीकि रामायणकै अंग भइसकेको थियो (उमाकान्त प्रेमानन्द शाह, द वाल्मीकि रामायण, पृष्ठ ५१) । शताब्दीऔंमा बालकाण्ड र उत्तरकाण्डसहित रामायणमा लगभग ७६,००० श्लोक थपिएछ । त्यस्तै रामलाई भगवान् बनाइएको पनि लगभग १६०० वर्ष भएछ !"
रावणको एघारौं शिर,"आधा घ्याम्पो मदिरा रित्याएर सुतेको रावण बिहान उठ्ता उसको शिर भारी थियो । टाउको दुखेजस्तो होइन, घाँटीलाई बोझ थपिएजस्तो । हाई गर्दै दुई हात पखेटाझैं फैलाएर पलङमै जीउ तन्काउँदै थियो, उसलाई देखेर मन्दोदरीका आँखा आश्चर्यले बाहिर निक्लेलान् जस्ता भए । दाहिने हात छातीमा राखेर स्वाँ स्वाँ गर्दै भनी, लौन नि, तपाईंको त अर्को शिर पनि निस्केछ !रावण ऐना अगाडि गएर उभियो र रातारात प्रकट भएको आफ्नो एघारौं शिरलाई गमक्क परेर हेर्न थाल्यो । नयाँ शिर साबिकका दश शिरको बीचमा शोभायमान भएर बसेको थियो । अरूभन्दा रोबदार र भव्य । अरू शिर दायाँबायाँ मात्र मोडिन सक्थे, यो चारैतिर फनफनी घुम्न सक्थ्यो । उसले गर्वपूर्वक मन्दोदरीलाई आश्वस्त गरायो, चिन्ता नगर् । यो मेरो प्रमुख शिर हो, ब्रह्माले वरदान दिएको । अब म झन् शक्तिशाली भएको छु ।उसले हुंकार गर्यो, म वैवस्वत मन्वन्तरको उनन्तीसौं त्रेतायुगको रावण हुँ । यसअघिका अठ्ठाइस रावण भन्दा बुद्धिमान, बलवान र उत्कृष्ट । अरू दशानन, म एकादशानन । अर्थात् रावण नम्बरएक । के बुझिस् ?मन्दोदरी हतारहतार शयनकक्षबाट बाहिर निस्की । उसले थुप्रै नयाँ व्यवस्था गर्नु थियो । रावणलाई दाँत माझ्न साबिक झैं दशवटा दतिउन राखिएका थिए, दासीलाई भनेर अर्को एउटा राख्न लगाई । दारी काट्न दशजना हजामको दरबन्दी थियो, मन्त्रीलाई भनेर तत्काल थप एकजनाको नियुक्ति गरी । एघार जना हजामले लहरै उभिएर राक्षसराजको दारी काटे । भोजनोपरान्त एघार बीडा पान चपाउँदै राजसभातिर जान लाग्दा उसको नयाँ शिरमा झलझलाकार मुकुट पहिर्याउन पनि उसले बिर्सिन । राजसभामा रावणको एघारौं शिरको तुमुल जयघोषका साथ स्वागत भयो । सम्पूर्ण सभासदले त्यसको सम्मानमा तीन पटक सामूहिक साष्टांग दण्डवत् गरे । तान्त्रिक वज्रमुखले यसलाई सृष्टिको अद्भुत उपलब्धि बतायो भने राजपुरोहित महोदरले सम्राट्को नयाँ मुखबाट नवीन मार्गदर्शन प्राप्त गर्न सिंगो राजसभा लालायित रहेको बिन्ती बिसायो । रावणले ताजा शिर सुमसुम्याउँदै भन्यो, यो आज विश्राममा छ । भोलिदेखि मात्र सक्रिय हुन्छ ।राजसभा बयान गर्न लायक थियो, एकसेएक ज्ञानीगुणी र विशेषज्ञहरूले भरिएको । दुनियाँसामु तिनको फुइँफाइँ सानो थिएन । तर, रावणका सामु तिनीहरू गरुडको छायामा परेका सर्पजस्ता हुन्थे । टाउको ठाडो पारेर बोल्ने आँट कसैको हुँदैनथ्यो । जे बोल्थ्यो उसैले बोल्थ्यो । अरूको काम उसको आदेश पालन गर्नु र उसको विरुदावली गाउनु मात्र थियो । त्यस दिन रावणले धेरै बोलेन । सर्वप्रथम, एउटा सिंगै स्वर्णमहल पानीजहाजमा हालेर तस्करी गर्न लाग्दा अघिल्लो दिन समुद्रमा पक्राउ परेको राक्षस पूर्णतः निर्दोष छ भन्ने तथ्य न्यायाधीश लम्बहस्तलाई सम्झायो । त्यसपछि, अलकापुरीमा कुवेरले चंगाको आकार बढाउँदै जाँदा पुष्पक विमान बन्न पुगेको रहस्य वैज्ञानिक निकुम्मसामु उद्घाटित गर्यो । अनि, देशमा महामारीका रूपमा फैलिएको क्षयरोग दिनमा तीन पटक मूला खाएर डकारेपछि ठीक हुन्छ भन्दै वैद्यराज नरान्तकलाई औषधिको सट्टा मूला वितरणमा केन्द्रित हुन निर्देशन दियो । अन्त्यमा सकल राक्षसलाई सम्बोधन गर्दै भन्यो :हामी राक्षस हौं, त्यसैले ईश्वर मान्दैनौं । ईश्वरको नाम लिन राक्षसकुलको सिद्धान्तले दिंदैन । मैले आजसम्म मन्दिरमा गएर कुनै ईश्वरलाई ढोगेको छैन । ईश्वरको नाममा शपथ खाएको छैन । राक्षस भएपछि ईश्वर मान्न पाइँदैन । अझ रामको त नाम लिनु पनि अपराध हो । मेरो राज्यमा जसले रामको नाम लिन्छ, ऊ दण्डित हुनेछ ।सभासदहरू रावणको जयजयकार गर्न थाले । उसले सभा विसर्जन गर्यो र गोप्य कक्षमा प्रवेश गर्यो । त्यहाँ गुप्तचर प्रमुख उलूकाक्षसँगै सेनापति प्रहस्त उसलाई पर्खिरहेको थियो । कक्षका झ्यालढोका बन्द गरेर उलूकाक्षले गोप्य सूचना जाहेर गर्यो, गैरराक्षसहरूमा मात्र होइन, लंकानिवासी राक्षसहरूमा समेत रामको प्रभाव अत्यधिक बढ्दो छ । अधिकांशले आफ्नो घरमा उनको तस्वीर राखेका छन् । कैयौंले त नियमित पूजा नै गर्छन् ।सबैलाई सेना लगाएर पक्रन र दण्डित गर्न पनि सम्भव छैन । त्यसले सम्राट्को लोकप्रियता न्यून गर्नेछ, प्रहस्तले विनम्र भाकामा परामर्श टक्र्यायो । त्यो रात रावण निदाउन सकेन । आफ्नो साम्राज्यमा दुश्मनको प्रभाव बढ्न थालेको थाहा पाएपछि निद्रा परोस् पनि कसरी ? अब के गर्ने र कसो गर्ने भनेर रातभरि दशवटै शिरले माथापच्ची गर्दा पनि कुनै उपाय सुझेन । तर, भोलिपल्ट घाम उदाएपछि जब एघारौं शिर सक्रिय भयो, रावणको दिमाग बिल्कुलै नयाँ बाटोमा दगुर्न थाल्यो । एक घडी बित्न नपाउँदै उसले निर्णय गरिसकेको थियो रामनामको निषेध गर्नुको सट्टा रामकै उपयोग गरेर फाइदा लिने । मनमनै भन्यो, भर्सेलामा परोस् राक्षसकुलको सिद्धान्त !नित्यकर्म सकेर चंगा दिमागले ऊ अशोक वाटिका पुग्यो र राक्षसीहरूको पहरामा राखिएकी सीतालाई प्रणाम गरेर भन्यो, माते, हजूरको जन्म यही अशोक वृक्षमुनि भएको रहेछ । हजूरको नाल यहीं गाडिएको छ । केटाकेटीमा लुकामारी खेल्दाखेल्दै अलमलिएर हजूर जनकपुर पुग्नुभएकाले तथ्यमा अतिक्रमण भएछ र हजूरले उहीं जन्म लिएको नकली कथा प्रचार गरिएछ । हामीले सत्य पत्ता लगाइसक्यौं । हजूरकी धाईआमा मेरो दरवारमा अझै जीवित हुनुहुन्छ । अब हजूर सधैंका लागि यहीं राज हुनुपर्छ ।सीता क्रोधले भाउन्न भइन् तर केही बोलिनन् । त्यसै दिन उसले पुरातत्त्वविद्हरूलाई अशोक वाटिकामा उत्खनन गरेर सीताको नाल निकाल्न आदेश दियो । दुइटा टोलीले एकसाथ काम शुरू गरे । संयोगवश एक हप्तापछि दुवैले गाडिएको नाल फेला पारे । तीमध्ये कुन नाल सीताको हो भन्ने निर्क्योल गर्न अधिकारसम्पन्न उच्चस्तरीय कार्यदल गठन गरियो । चारैतिर घुम्ने एघारौं मुखले रावणलाई वीरको सट्टा ढोंगी, गफास्टक र षड्यन्त्रकारी बनाइदिएको थियो । ऊ दिउसो पूर्वतिर मुख फर्काएर भ्रष्टाचारीलाई प्राणदण्ड दिने घोषणा गर्थ्यो । रात परेपछि पश्चिमतिर मुख फर्काएर दुर्मुख, मकराक्ष, गजोदर लगायत बिचौलियासँग एकान्त वार्ता गर्थ्यो । साँझ उत्तरतिर फर्केर स्वजातीयहरूका कानमा ईश्वरको नामोनिशान मेटाउने साउती गर्थ्यो र बिहान दक्षिणतिर फर्केर उच्चस्वरमा राम भजन गाउन थाल्थ्यो । एक महीनामा दुईपल्ट नकली हनुमान बोलाएर प्रतिचण्ड, महोद्धव, वामान्तक जस्ता आफूसँग द्वेष गर्नेहरूको घरमा आगजनी गराइसकेको थियो । यसैबीच रावणले असली राम लंकामा फेला परेको घोषणा गर्यो । सीता खोज्दै भौंतारिइरहेका राम नकली हुन् भनेर उसका विशेषज्ञहरूले त्यसअघि नै दाबी गर्न थालिसकेका थिए । शास्त्रमा उल्लेख गरिए अनुसार श्यामल रंग, कालो कपाल, दुई हात, दुई खुट्टा, दुई कान, दुई आँखा र सग्ला नाकमुखवाला भएकाले यी नै असली राम हुन् भन्ने उनीहरूको दाबी थियो, जसलाई रावणले मान्यता दिएको थियो । बाल्यकालमा रामले लगाएका लुगा, गहना, खेलाएको खेलौना, डन्डीबियो, गुच्चा र उनले भाँचेका रूखका हाँगाबिँगा समेत फेला परेको विशेषज्ञहरूले बताएका थिए । असली रामलाई वंशजका रूपमा लंकाको नागरिकता प्रदान गरियो र उसका लागि भव्य मन्दिर निर्माण गरियो । पौष्टिक खानपीनले एक महीनाभित्रै उसको शरीर भरिलो र अनुहार उज्यालो देखिन थालेको थियो । राक्षसीहरूले गरिदिएको श्रृंगार र पहिराइदिएको रंगीचंगी वेशभूषामा सजिएर, हातमा धनुषवाण लिएर ऊ बिहानदेखि बेलुकासम्म मन्दिरमा विराजमान हुन थालेको थियो । रामको दर्शनका लागि भक्तजनको घुइँचो दिनप्रतिदिन बढ्दो थियो । पुराना रामभक्तहरू भने त्यो भीडमा कहिल्यै देखिएनन् । रावण स्वयंले अब रामनामी ओढ्न थालेको थियो । रामराम उसको नयाँ थेगो थियो । उसको अनुकरण गर्दै अरू धेरैले रामनामी ओढ्न थाले र एक हप्ताभित्रै यो राष्ट्रिय पोशाकको अंग बन्न पुग्यो । अभिवादनदेखि हप्कीदप्की र गालीगलौजसम्म रामराम को प्रयोग हुन थाल्यो । राष्ट्रिय गानको सट्टा कैयौं ठाउँमा राम भजन गाउन थालियो । रामलाई दुश्मन मान्ने र रामनाम लिनेलाई शूलीमा चढाउन नहिचकिचाउने रावण रातारात रामभक्त भएको देखेर राजसभा स्तब्ध थियो । राक्षसकुलको सिद्धान्त र संस्कृति मासिन लागेको देखेर ज्येष्ठ राक्षसहरू किंकर्तव्यविमूढ थिए । यो सबको जड रावणको एघारौं टाउको हो भन्ने उनीहरूलाई थाहा थियो, त्यसैले त्यसप्रति क्रुद्ध थिए । तर केही गर्न सक्तैनथे । देश रामको लहरमा बग्न थालेपछि जनसाधारणका बीच रावणको लोकप्रियताले भने आकाश छोएको थियो । ऊ त्यसैमा मग्न थियो । एघारैवटा शिर हल्लाउँदै सोच्थ्यो एक दिन असली रामको वध गर्छु र ढुक्कसँग सीतालाई आफ्नी बनाउँछु । एक दिन नारद वीणा बजाउँदै लंका आइपुगे । रावणको आतिथ्य ग्रहण गर्दै एक हप्ता देशदर्शन गरे । उनको चित्त कुँडियो । फर्केर सोझै रामसामु पुगे र निवेदन गरे :प्रभु, अब पाखण्डको अति भैसक्यो । ढोंगीहरूले रामनामको अपहरण गर्न लागे । अब ढीला गर्न भएन । धनुषवाण उठाएर चाँडै लंका सवारी हुनुपर्यो । नारायण !"
मर्मत गरेका सवारी फेरि थन्किए,"बैंक एवं सहकारीबाट ऋण लिएर गाडी किनेका यातायात व्यवसायीलाई अहिले किस्ता तिर्न हम्मेहम्मे छ । बैंकले किस्ताका लागि ताकेता गरीरहेका छन् । के आम्दानीले किस्ता तिर्नु ? एक व्यवसायीले आक्रोश पोखे, सास अल्झाउन त गाह्रो भइसक्यो । तर बैंकले यस्तो कुरा बुझ्दैनन, खालि फोन गरेर तनाव मात्र दिन्छन् । अधिकांश व्यवसायी गाडीको किस्ता तिर्न नसक्दा मानसिक तनावमा छन् । सरकारले साउन पहिलो साता भदौ १ बाट आवश्यक स्वास्थ्य मापदण्ड अपनाएर लामा तथा मध्यम दूरीका सवारी सञ्चालन गर्ने निर्णय गरेको थियो । तर कोरोनाका बिरामी बढेपछि निर्णय पछि सरेको हो ।देशभर लामा तथा मध्यम दूरीका करिब दुई लाख सवारी सञ्चालनमा छन् । यात्रुवाहक र मालवाहक सवारीमा १० खर्ब रुपैयाँ लगानी छ । बैंकको लगानी मात्र ७० देखि ८० प्रतिशतसम्म रहेको यातायात व्यवसायी बताउँछन् । यातायातको क्षेत्रमा २१ लाख रोजगार छन् । अहिले प्रायः बेरोजगार छन् । लामा दूरीका सवारी चालक र सहचालक रोजगारविहीन छन् । लामो दूरीका सवारी व्यवसायीको बिजोग भएको नेपाल यातायात व्यवसायी राष्ट्रिय महासंघका महासचिव सरोज सिटौला बताउँछन् । भदौबाट गाडी चल्छ भनेर ऋणपान गर्दै व्यवसायीले गाडी मर्मत गरें, उनले भने, अहिले फेरि सबै गाडी थन्क्याउनुपर्यो । उनका अनुसार करिब ५० प्रतिशत गाडी मर्मत गरेर तयारी अवस्थामा थिए । महासंघले भदौबाट गाडी चल्ने भएपछि व्यवसायीलाई गाडी मर्मत गरेर तयारी अवस्थामा बस्न भनेको थियो ।घर गएका चालकलाई समेत राजधानी बोलाइयो । तर सब व्यर्थै भयो, उनले भने । भदौ १६ पछि लामा दूरीका गाडी कसरी चलाउने भन्नेमा पनि सरकारले छलफलका लागि नबोलाएको उनले बताए । सरकारले हचुवामा निर्णय गर्दा त्यसको मार हामीले खेप्नुपर्छ । यस्तो बेलामा छलफल गर्नुपर्ने, व्यवसायी र मजदुरको स्थिति बुझ्नुपर्नेमा सरकारले आफ्नै ढंगले निर्णय गर्छ, उनले भने । आफूहरूले पुनर्कर्जाको माग गरे पनि त्यो सुविधा अहिलेसम्म नपाएको उनको गुनासो छ । लकडाउन खुलेको भन्दै बैंकले व्यवसायीलाई किस्ता तिर्न ताकेता गरिरहेका छन् । साउनबाट नियमित किस्ता तिर्न भनिएको छ, सिटौलाले भने, गाडी चलेका छैनन्, के आम्दानीले किस्ता तिर्नु, यी कुरा बैंकले बुझ्नुपर्ने होइन र ?भदौ १६ सम्मका लागि सार्वजनिक यातायात नचलाउने भनिएको यातायात व्यवस्था विभागका महानिर्देशक गोगनबहादुर हमाल बताउँछन् । लामा दूरीका सवारी चलाउनेबारे अर्को कुनै निर्णय भएको छैन, उनले भने । सार्वजनिक सवारी सञ्चालनमा भने केही कडाइ गर्न लागिएको उनले सुनाए । स्वास्थ्य मापदण्ड अनिवार्य रूपमा पालना गर्नुपर्छ, उनले भने, ट्राफिक प्रहरीसँगको सहकार्यमा सिट संख्याको आधा यात्रु बोकेका छन्छैनन्, चालक, सहचालक र यात्रुले अनिवार्य मास्क प्रयोग गरेका छन्छैनन्, सबै कुरा हेरिनेछ । उपत्यकामा कोरोनाका बिरामी बढेसँगै सार्वजनिक सवारी सञ्चालनसमेत घटेको महानगरीय ट्राफिक प्रहरी महाशाखाका प्रमुख एसएसपी भीमप्रसाद ढकालले जानकारी दिए । अहिले जोरबिजोर प्रणाली लागू भएको छ, उनले भने, यसले पनि सवारी चाप घटाएको छ । करिब २५ प्रतिशत मात्र सार्वजनिक सवारी सञ्चालनमा छन् ।"
दुई तिहाइ घट्यो टेलिकमको नाफा,"टेलिकमले ०७५ चैतदेखि आफ्नो रिचार्ज कार्ड विक्रेतालाई कमिसनको सट्टा डिस्काउन दिन सुरु गरेको थियो । कमिसन कुल बिक्री हिसाब गरिसकेपछि दिइने भए पनि डिस्काउन्ट सुरुमै दिने भएकाले आयमा कमी देखिएको हो, विज्ञप्तिमा भनिएको छ । गत आर्थिक वर्षमा करिब ८० करोड रुपैयाँ डिस्काउन्ट दिइएको टेलिकमको भनाइ छ ।फोरजी विस्तारका कारण गत आर्थिक वर्षको तेस्रो त्रैमासिकमा कम्पनीको आय वृद्धिउन्मुख रहे भए पनि कोभिड१९ को महामारीका कारण छुट दिँदा पनि आयमा कमी आएको कम्पनीको दाबी छ । सरकारको निर्देशनअनुसार लकडाउन अवधिमा रिचार्जमा शतप्रतिशत बोनसबापत् ५३ करोड ४० लाख रुपैयाँभन्दा बढी रिचार्ज बोनस दिइएको टेलिकमको भनाइ छ । यस्तै डेटातर्फ ३० प्रतिशत छुट दिँदा करिब २३ करोडबराबरको सेवा निःशुल्क गरिएको थियो ।कर्मचारीलाई उपलब्ध गराइएको ऋण, फोरजी विस्तारसँगै घर भाडा, बिजुली महसुल र कर्मचारीको तलबमा भएको वृद्धिका कारण पनि कम्पनीको खर्च बढेको विज्ञप्तिमा जनाइएको छ ।"
के होला पदयात्रा पर्यटन ?,"पर्यटनमा २० वर्ष भिजेका लमजुङ मध्यनेपाल नगरपालिकाका अमनसिंह दुलाल अचेल कुल्ली काम गर्छन् । भरिया (पोर्टर) हुँदै सन् २००४ बाट पर्यटक पथप्रदर्शक (गाइड) बनेका उनले लकडाउनपछि मजदुरी गर्न थालेका हुन् । अत्यधिक पदयात्री पर्यटक आउने वसन्त ऋतुमै लकडाउन भएपछि उनलाई पोखरामा ६ जनाको परिवार पाल्न धौधौ भयो । हातमुख जोर्नै गाह्रो भएपछि मिस्त्री काम गर्न थाले । यही अवस्था वर्ष दिन लम्बिए गाउँ फर्कने सोचमा छन्, उनी ।पहिला कमाइ सन्तोषजनक थियो, उनले भने, अहिले मिस्त्री काम गरेर खान मात्रै ठिक्क छ । कोठाभाडा केले तिर्ने ? के गर्ने ? केही सोच्न सकेको छैन । कम्पनीमा आबद्ध नभई स्वतन्त्र रूपमा गाइड काम गर्दै आएका उनी अन्य जागिर पाउन मुस्किल देख्छन् । व्यवसाय गर्न पुँजी छैन । कोरोना कहर ६ महिना, वर्ष दिन लम्बिए गाउँ फर्किएर कुटो केदालो गर्नुको विकल्प देख्दैनन् ।केही ट्रेकिङ कम्पनीले राहत नदिएको भए र केही विदेशीले कोठा भाडा नव्यहोरिदिएको भए ट्रेकिङ गाइड लालीकुमारी (लक्ष्मी) मल्लको स्थिति नाजुक हुन्थ्यो । पर्यटक लिएर पाखापखेरा, हिमालको फेदी नचहारेको झन्डै ५ महिना पुग्यो । सिटी टुर गाइडसमेत रहेकी उनको अरू आम्दानीको स्रोत केही छैन । पर्वतबाट पोखरा झरेपछि ९ वर्षअघि पोर्टर र ६ वर्षअघिबाट गाइड काम गर्दा अहिले जस्तो अभाव उनले कहिले झेलेकी थिइनन् । उनको श्रीमानसँग छुटेको ७८ वर्ष पुग्यो । छोराको पालनपोषण, शिक्षादीक्षाको जिम्मा उनकै काँधमा छ । व्यवसाय गरौं भने आर्थिकको कुरा आयो । जागिर पनि पाइँदैन, उनी भन्छिन्, सरकारले पर्यटक गाइडलाई अरू कुनै काममा लगाइदियोस् भन्ने लाग्छ । हालसम्म पर्यटन कार्यालय पोखराबाट लाइसेन्स लिने पर्यटक गाइडको संख्या २ हजार ५ सय छ । सक्रिय भने एक हजार जति मात्रै छन् । २ हजार ५ सय जति पोर्टर छन् । गण्डकी प्रदेशमा रहेका १ सय ५९ ट्रेकिङ कम्पनीमा १ हजार २ सय ४५ गाइड तथा पोर्टर आबद्ध रहेको ट्रेकिङ एजेन्सिज एसोसियसन अफ नेपाल (टान) पश्चिमाञ्चल क्षेत्रीय संघको तथ्यांक छ । अन्य केही स्वतन्त्र रूपमा काम गर्छन् । सामान्यतया गाइडले दैनिक १ हजार ६ सय र पोर्टरले १ हजार २ सय ५० रुपैयाँ पाउँछन् । बढी जोखिम हुने थोरोङ पास, तिलिचोलगायत क्षेत्र जाने गाइडले दैनिक १ हजार ८ सय रुपैयाँ र अंग्रेजीबाहेकका भाषामा विज्ञ गाइडले दैनिक २ हजार ५ सय रुपैयाँ आम्दानी गर्छन् । पर्यटकलाई चरा अवलोकन (बर्ड वाचिङ) मा लैजाने गाइडले दैनिक ३ हजार रुपैयाँ कमाउँछन् ।लकडाउनपछि पदयात्रा मार्ग बन्द छन् । ट्रेकिङ कम्पनी, पदयात्रा मार्गका होटल तथा रेस्टुरेन्टले पनि कोरोना महामारीको प्रत्यक्ष मार खेपेका छन् । कामको अभावमा गाइड तथा पोर्टर पलायन हुने क्रम बढेको नेपाल पर्वतारोहण संघ गण्डकी प्रदेश अध्यक्ष शेषकान्त शर्माले बताए । अनुभवी पर्यटक गाइडसमेत रहेका उनले हाल आधाभन्दा बढी गाइड कृषिमा आबद्ध रहेको जानकारी दिए । केही गाइड अन्तर्राष्ट्रिय उडान खुल्नासाथ खाडी मुलुक जाने तयारीमा रहेको उनले सुनाए । ६ महिना गाइडको राम्रै कमाइ हुने उनको भनाइ छ । त्यही कमाइले बाँकी ६ महिना धानिनुपर्छ । पर्यटनबाहेक वैकल्पिक पेसा गर्न आधासँग रकम अभाव छ, रकम भएकासँग पनि वैकल्पिक सोच छैन, उनी भन्छन्, बरु मजदर भरियाले राहत पाए । चामलै माग्न जान पनि गाइडलाई मिल्दैन । अवस्था दुःखद छ ।पदयात्री सूचना व्यवस्थापन प्रणाली (टिम्स) मा थुप्रिएको पैसाबाट निश्चित सर्त राखेर आर्थिक राहत प्याकेज नल्याए गाइड पलायन झनै बढ्ने उनी बताउँछन् । एक डेढ वर्ष गुजारा गर्न पुग्ने न्यूनतम रकम प्रदेश वा संघीय सरकारले लाइसेन्स धितो राखेर निर्ब्याजी ऋण दिने गरी राहत प्याकेज ल्याउनुपर्ने उनी सुझाउँछन् । वसन्त ऋतु कमाइ नभई गयो । त्यो सिजनमा काम नगरेको घाटा पुर्ताल शरद् ऋतुमा हुन्थ्यो, उनले भने, अबको सिजनमा पनि अवस्था नसुध्रिने निश्चित छ । काम नभएपछि पलायनको विकल्प रहँदैन । राज्यले बेलैमा नसोचे पछि दक्ष जनशक्ति चाहिने बेलामा अभाव हुन सक्ने उनले औंल्याए । साउन १५ बाट बुकिङ लिन ट्राभल तथा ट्रेकिङ कम्पनी खुलेका छन् । ट्रेकिङ अनुमति, संरक्षण क्षेत्र तथा राष्ट्रिय निकुञ्ज, टिम्स बन्द छन् । कोरोना महामारीले पोखरामै अड्किएका पर्यटक फाट्टफुट्ट राङकोट, अस्ट्रेलियन क्याम्प, मर्दी हिमालसम्म पुगेका छन् । अन्तर्राष्ट्रिय उडान नभएसम्म पदयात्री पर्यटकको आगमन हुने कुनै आशा नभएको ट्रेकिङ व्यवसायी बताउँछन् । विदेशी पर्यटक आउनेमा आशावादी हुनुपर्ने भए पनि नेपाल आएपछि पनि क्वारेन्टाइनमा बस्नुपर्ने प्रावधानका कारण कुनै उत्साह नल्याएको व्यवसायीको भनाइ छ । बुकिङ खुले पनि कार्यालय खोल्ने काम मात्रै भएको टान पोखराका महासचिव जीवनराज सापकोटा बताउँछन् । उनका अनुसार सन् २०१९ को अन्तिमतिरै २०२० र २०२१ को बुकिङ आइसकेको हुन्छ । कोरोना महामारी सुरु भएपछि यो वर्षको मार्चअप्रिलतिर ६० प्रतिशत बुकिङ रद्द भएका थिए । बाँकी ४० प्रतिशतले अक्टोबरनोभेम्बरलाई सारेका थिए । कतिपय देशले सन् २०२० मा अन्यत्र ट्राभल नगर्न ट्राभल एड्भाइजरी जारी गरेपछि बाँकी बुकिङसमेत रद्द भएका छन् । २०२० मा पदयात्रा गर्न केही चिनियाँले चासो देखाएका छन् । अन्तर्राष्ट्रिय उडान, होटल, रेस्टुरेन्टलगायत सेवा प्रदायकले कसरी सुरक्षित भएर कार्य सञ्चालन गर्छन् भन्ने उनीहरूको चासो छ । अहिले अलिअलि इन्क्वायरी पनि लिनसक्ने अवस्था छैन, उनले भने, कतिपय अन्योलता छ । सबै सुरक्षाका उपाय अपनाउँदा सञ्चालन खर्च बढ्छ कि भन्ने हो । टानले गाइड तालिम दुई वर्षमा एकपल्ट दिन्छ । माग बढी भएमा प्रत्येक वर्ष हुन्छ । गाइड लाइसेन्स लिने र विस्थापित हुने क्रम भने रोकिएको छैन । गाइड पोर्टरलाई पलायन हुन नदिन टिम्सको रकम प्रयोग गरी उनीहरूलाई काम दिनुपर्ने उनको भनाइ छ । नयाँ गन्तव्य खोल्ने, त्यहाँ गोरटो बाटो, पुल, संकेत बोर्डलगायत पूर्वाधार बनाउने काममा पर्यटन मजदुरलाई खटाउनुपर्ने उपाय उनले सुझाए । व्यवसाय जोगाउन करमैत्री वातावरण र घरभाडामा छुट दिए पुग्छ, उनी भन्छन्, व्यवसायीभन्दा पनि मजदुरको चिन्ता छ । सरकारले अनुमति दिए पदयात्रा व्यवसाय सञ्चालन गर्ने उनले बताए । तर सुरक्षित रुपले सञ्चालन गर्ने प्रक्रियाबारे पदमार्गका होटल तथा रेस्टुरेन्ट जानकार छैनन् । पर्यटन बोर्ड पोखरा कार्यालयले कास्कीको मर्दी ट्रेकका होटल तथा रेस्टुरेन्टका सञ्चालक तथा कामदारलाई मात्रै उक्त प्रक्रियाबारे तालिम दिएको छ । पर्यटन बोर्ड र सम्बन्धित संरक्षण क्षेत्रले पहलकदमी लिने हो भने विस्तारै आन्तरिक पर्यटकबाट सुरु गरेर अन्य पर्यटक लैजान सकिन्छ, उनी भन्छन्, हाल त्यो अवस्था पनि छैन ।पदमार्गका होटल तथा रेस्टुरेन्ट पर्ख र हेर को अवस्थामा रहेको छोम्रोङ पर्यटन व्यवस्थापन समितिका सचिव दिलीप गुरुङको भनाइ छ । स्वास्थ्य सुरक्षाका मापदण्ड पूरा गरेर व्यवसाय खोल्न व्यवसायी सकारात्मक रहेको उनले सुनाए । पर्यटक आउने वातावरण भयो भने खोल्ने मानसिकतामा छौं, उनले भने, सुरक्षा मापदण्डका सम्बन्धमा जानकार भएर मात्रै खोल्छौं । गण्डकी प्रदेशको मनास्लु, अन्नपूर्ण र धौलागिरि क्षेत्रमा ६० वटा लामा तथा छोटा दूरीका पदयात्रा मार्ग छन् । ती पदमार्गको यात्रा २ देखि २२ दिनसम्ममा पूरा गर्न सकिन्छ । सन् २०१९ मा गण्डकीमा १ लाख ८७ हजार विदेशी पर्यटकले पदयात्रा गरेको तथ्यांक छ ।"
मौद्रिक नीतिको कार्यान्वयनमा निजी क्षेत्रको जोड,"काठमाडौं (कास) मौद्रिक नीतिका हरेक व्यवस्था प्रभावकारी कार्यान्वयन हुनुपर्नेमा निजी क्षेत्रले जोड दिएको छ । चालु आर्थिक वर्षको मौद्रिक नीतिको व्यवस्था र कार्यान्वयन सम्बन्धमा उद्योग वाणिज्य महासंघ (एफएनसीसीआई) ले शुक्रबार आयोजना गरेको अन्तर्क्रियामा उनीहरूले मौद्रिक नीतिको सफल कार्यान्वयनबाट मात्र निजी क्षेत्रले राहत पाउने बताए । मौद्रिक नीतिका व्यवस्था धेरै राम्रा छन्, महासंघकी अध्यक्ष भवानी राणाले भनिन्, ती नीतिबाट लाभ लिन प्रभावकारी कार्यान्वयन हुनुपर्छ । यसबारे राष्ट्र बैंकको ध्यान जाओस् । कोभिड प्रभावित ऋणीलाई यसअघि प्रदान गरिएका ब्याज छुटको सुविधा सबैले नपाएको भन्दै उनले राष्ट्र बैंकको ध्यानाकर्षण गराइन् । मौद्रिक नीतिका सबै व्यवस्था प्रभावकारी रूपमा लागू हुने राष्ट्र बैंकका डेपुटी गभर्नर चिन्तामणि शिवाकोटीले बताए । धेरै व्यवस्था कार्यान्वयनका लागि निर्देशन जारी भइसकेको छ, उनले भने, निर्देशन पालना भएनभएको बारे नियमित रूपमा नियमन तथा सुपरिवेक्षण गर्छौं । निर्देशनअनुसार ऋणीलाई ब्याज छुट नदिएको, तोकिएको भन्दा बढी सेवा शुल्क लिएको भेटिए बढी लिएको रकममा थप हर्जाना तिर्न लगाउने पनि उनले बताए । मौद्रिक नीतिमा आएको व्यवस्था कार्यान्वयनमा शंका नगर्नुस्, उनले भने, राष्ट्र बैंकको प्रमुख उद्देश्य भनेकै तिनको प्रभावकारी कार्यान्वयन हो । ती व्यवस्था प्रभावकारी कार्यान्वयनका लागि पुनर्कर्जा कार्यविधि परिमार्जन गरिएको छ भने सहुलियत कर्जा कार्यविधि पनि परिमार्जनका लागि गृहकार्य भइरहेको उनको भनाइ छ । राष्ट्र बैंकको सबै निर्देशन प्रभावकारी रूपमा पालना भइरहेको बैंकर्स संघका अध्यक्ष भुवन दाहालले दाबी गरे । केही नीतिमा विमति हुँदाहुँदै पनि राष्ट्र बैंकबाट निर्देशन आएपछि पालना गर्नु नै पर्ने हुन्छ, यसकारण सबै निर्देशन पालना भएका छन्, उनले भने, कुनै बैंक विशेषमा पालना नभएको भए राष्ट्र बैंकले कानुनबमोजिम कारबाही गरोस् । कुनै बैंक विशेषमा समस्या भए बैंकर्स संघमा जानकारी दिन उनले आग्रह गरे । राष्ट्र बैंक तथा बैंकर्स संघको गुनासो सुनुवाइ एकाइ छ, उनले भने, बैंकप्रति केही गुनासो भए उजुरी गर्नुस्, त्यसमा सुनुवाइ हुनेछ ।कोभिड१९ को जोखिमबाट बच्न सरकारले गरेको लकडाउनमा ६१ प्रतिशत उद्योग पूर्ण रूपमा बन्द रहेको राष्ट्र बैंककै सर्वेक्षणले देखाएको छ । बाँकी ३९ प्रतिशत उद्योगमध्ये ४ प्रतिशत पूर्ण र ३५ प्रतिशत आंशिक रूपमा चलेको अध्ययनले देखाएको हो । करिब ८० प्रतिशत उद्योगी व्यवसायीले राष्ट्र बैंकको निर्देशनअनुसार बैंक तथा वित्तीय संस्थाबाट ब्याज छुट नपाएको बताएका छन् । सर्वेक्षणमा १७३ प्रतिशत उद्योगी व्यवसायीले ब्याज छुट पाएको बताएपछि उक्त रहस्य बाहिर आएको हो । ७१६ प्रतिशतले सो सुविधा प्राप्त नगरेको र १११ प्रतिशतले आफूलाई सो सुविधा लागू नहुने जनाएका छन्, प्रतिवेदनमा भनिएको छ, ब्याज छुट प्राप्त गर्नेमा सबैभन्दा धेरै ३५१ प्रतिशत कृषि, वन तथा मत्स्यपालन क्षेत्रका र सबैभन्दा कम १०१ प्रतिशत अन्य क्षेत्रका उद्योगव्यवसाय छन् । सञ्चार क्षेत्रका कुनै पनि उद्योग व्यवसायले यो सुविधा पाएका छैनन् ।सर्वेक्षणमा सहभागीमध्ये ७० प्रतिशत उद्योग व्यवसायले सरकारले चालु आवको बजेटमा व्यवस्था गरेअनुसार ५ प्रतिशत ब्याजदरमा कर्जा प्राप्त भए कर्मचारीकामदारको रोजगारीलाई पूर्ण रूपमा निरन्तरता दिन सक्ने अध्ययनले देखाएको छ ।"
नेपालीले पत्ता लगाए इन्स्टाग्रामको कमजोरी,"प्रयोगकर्ताले इन्स्टाग्रामबाट डिलिट गरेको फोटो र म्यासेज पनि कम्पनीको सर्भरमै रहने समस्या पत्ता लगाएपछि इन्स्टाग्रामले २१ वर्षीय नेपालीलाई ६ हजार अमेरिकी डलर पुरस्कार दिएको छ । साइबर सुरक्षासम्बन्धी अनुसन्धान गर्ने नेपाली सौगात पोखरेललाई कम्पनीले यो सुरक्षा कमजोरी पत्ता लगाएबापत पुरस्कार रकम दिएको हो । पोखरेलले इन्स्टाग्राममा रहेको आफ्नो तथ्यांक डाउनलोड गर्ने टुल प्रयोग गरी आफ्नो विवरण हेर्दा आफूले धेरै अघि डिलिट गरेको फोटो र सन्देश पनि इन्स्टाग्रामको सर्भरमै रहेको पत्ता लगाएका थिए । प्रयोगकर्ताले फोटो र सन्देश डिलिट गरेको केही दिनसम्म कम्पनीहरूको सर्भरमै रहनुलाई सामान्य मानिन्छ । इन्स्टाग्रामले पनि प्रयोगकर्ताले डिलिट गरेको फोटो र सन्देश आफ्नो सर्भरबाट डिलिट हुन ९० दिन लाग्ने जनाएको छ । तर आफूले एक वर्षअघि डिलिट गरेको तथ्यांक पनि इन्स्टाग्रामको सर्भरमै रहेको थाहा पाएपछि गत अक्टोबरमा पोखरेलले कम्पनीलाई जानकारी गराएका थिए । ट्वीटर, इन्स्टाग्राम र फेसबुकले आफ्ना प्रयोगकर्तालाई उनीहरूको केके तथ्यांक कम्पनीको सर्भरमा छ भन्ने जानकारी दिन डाटा डाउनलोड टुलको पहुँच दिएको छ ।अमृत साइन्स क्याम्पसमा फिजिक्समा बीएस्सी अध्ययनरत पोखरेलले कम्पनीले आफूलाई सुरक्षा कमजोरी पत्ता लगाएबापत ६ हजार अमेरिकी डलर दिएको बताए । मैले गत अक्टोबरमा सुरक्षा कमजोरी पत्ता लगाएर खबर गरेको थिएँ, कान्तिपुरसँग कुरा गर्दै पोखरेलले भने, फेब्रुअरी ७ तारिखमा पुरस्कारबापतको पैसा पाएँ ।सुरक्षा कमजोरी समाधान नभएसम्मका लागि यो तथ्य बाहिर सार्वजनिक गर्न नमिल्ने सर्तका कारण ढिला गरी सार्वजनिक गरेको उनले जानकारी दिए । इन्स्टाग्रामले सुरक्षा कमजोरी समाधान भएको र उनले पत्ता लगाएको कमजोरी अब सार्वजनिक गर्न मिल्ने अनुमति दिएपछि पोखरेलले प्रविधिसम्बन्धी समाचार दिने वेबसाइट टेकक्रन्चलाई आफ्नो उपलब्धिबारे जानकारी गराएका थिए ।टेकक्रन्चले शुक्रबार यो समाचार प्रकाशन गरेपछि प्रविधिसम्बन्धी अन्य अन्तर्राष्ट्रिय मिडियाहरूले पनि पोखरेलले पत्ता लगाएको सुरक्षा कमजोरीबारे समाचार लेखेका छन् । इन्स्टाग्रामको बग बाउन्टी प्रोग्राममार्फत पोखरेलले गत अक्टोबरमा यो सुरक्षा कमजोरी औंल्याएका थिए । कम्पनीले केही साताअघि यो समस्याको समाधान गरेको छ ।यस्तो सुरक्षा कमजोरी रहेको भए पनि हालसम्म यसको दुरुपयोग नभएको इन्स्टाग्रामका प्रवक्तालाई उद्धृत गर्दै टेकक्रन्चले लेखेको छ । ट्वीटरमा भएको यस्तै सुरक्षा कमजोरी पनि गत वर्ष पत्ता लागेको थियो । ट्वीटरका डाइरेक्ट म्यासेज प्रयोगकर्ताले डिलिट र एकाउन्ट बन्द गर्दा पनि कम्पनीको सर्भरमा रहने समस्या उसले गत वर्ष समाधान गरेको हो ।"
कोरोना कोषमा सनराइजको ७९ लाख,"काठमाडौं (कास) सनराइज बैंकले कोरोना भाइरस संक्रमण रोकथाम, नियन्त्रण तथा उपचार कोषमा ७९ लाख ४४ हजार ४ सय ७६ रुपैयाँ सहयोग गरेको छ । बैंकका सञ्चालक समिति सदस्य शारदा शर्मा पुडासैनीले अर्थमन्त्री युवराज खतिवडालाई शुक्रबार उक्त रकम हस्तान्तरण गरे । उक्त रकमबाट कोरोना संक्रमण रोकथाम तथा उपचारका लागि सहयोग पुग्ने बैंकको विश्वास छ । बैंकले यसअघि देशका विभिन्न प्रदेश सरकार, स्थानीय तह र अस्पताललाई मास्क तथा सेनिटाइजर हस्तान्तरण गरिसकेको बताएको छ ।"
कामनासन्चो क्लिनिक सम्झौता,काठमाडौं (कास) कामना सेवा विकास बैंक र डा सन्चो क्लिनिक प्रालिबीच स्वास्थ्य परामर्शसम्बन्धी सम्झौता भएको छ । कोभिड१९ बाट संक्रमितको उपचारमा खटिइरहेकाको कर्मचारीको स्वास्थ्य र सुरक्षालाई ध्यानमा राख्दै उक्त सम्झौता गरिएको बताइएको छ । सम्झौतापछि कर्मचारीमा स्वास्थ्यसम्बन्धी समस्या आएमा सन्चो क्लिनिकले परामर्श दिनेछ ।
बुढाथोकीले ल्याए अर्थतन्त्रमा कोरोना कहर,काठमाडौं (कास) पत्रकार गजेन्द्र बुढाथोकीको अर्थतन्त्रमा कोरोना कहर पुस्तक सार्वजनिक भएको छ । नेपालको आर्थिकसामाजिक क्षेत्रमा कोरोना महामारीले पारेका प्रभावबारे अध्ययन सहायक सामग्रीका रूपमा यो पुस्तक तयार पारिएको बुढाथोकीको भनाइ छ । २५ वर्षदेखि आर्थिक पत्रकारितामा संलग्न बुढाथोकीले कोरोनाले पारेको असर विषयमा राष्ट्रिय तथा अन्तर्राष्ट्रिय निकायका प्रतिवेदनका आधारमा तयार सामग्रीबाट नेपालमा परेको प्रभावबारे एकीकृत रूप पुस्तकमार्फत दिइएको बताए ।
कारगिल गर्ल,"फिल्म : गुञ्जन सक्सेना निर्देशक : शरण शर्मा पटकथा : शरण शर्मा र निखिल मेहोत्रा कलाकारहरू जान्हवी कपुर, पंकज त्रिपाठी, विनीतकुमार सिंह, अंगद वेदी आदि । रिलिज प्लेटफर्म नेटफ्लिक्स"
सेमिफाइनल खेल्दै लाइप्जिग,"लिस्बन पछिल्लो १२ वर्ष जतिको समय कोही गहिरो निद्रामा थियो भने उसका लागि जानकारी छ, अब आरबी लाइप्जिगले युरोपेली च्याम्पियन्स लिग फुटबलको सेमिफाइनल खेल्ने भएको छ । यो टोलीले युरोपेली क्लब फुटबलमा आफ्नो उपस्थिति मात्र देखाउन खोजेको छैन, बरू यो टिम अरूका लागि चुनौती हुन सक्नेछ, विशेषतः पारम्परिक युरोपेली फुटबल शक्तिविरुद्ध । सन् २००९ मे अगाडिसम्म यो नामका कुनै टिम नै थिएन ।यो टोलीका अहिलेका प्रशिक्षक पनि भर्खर ३३ वर्षका भए । उनलाई पनि आफ्नो प्रशिक्षकको खेलजीवन लामो होस् भन्ने इच्छा छ । अनि यो जर्मन क्लबका लागि त्यस्ता अमेरिकी खेलाडीले गोल गरेका छन्, जसको उमेर भ्यालेन्टाइन डेको दिन २१ पुगेको छ । ती खेलाडी हुन् टेलर एडम्स । लाइप्जिगको फुटबल शक्ति हुने सपनामा उनी मुख्य अस्त्र हुन् । उनी १२ वर्षको उमेरदेखि क्लबमा आबद्ध छन् । त्यसो त उनी गत वर्षमात्र लाइप्जिग आएका थिए ।नत्र न्युयोर्कमा उनी क्लबको प्रणालीमा हुर्किरहेका थिए । फेरि रमाइलो के पनि छ भने क्लबका लागि उनले २७ औंपल्ट खेलिसके तर, यो नै उनको पहिलो गोल रह्यो । गोल पनि खेलको लगभग अन्त्यतिर सम्भव भएको थियो । त्यसकै मदतमा लाइप्जिगले एट्लेटिको म्याड्रिडलाई २१ ले हराएर च्याम्पियन्स लिगको अन्तिम चारको यात्रा तय गरेको छ । जोआओ फेलिक्सले बराबरी गोल फर्काउँदा लागिसकेको थियो, अब खेल एट्लेटिकोकै पक्षमा हुनेछ ।अन्यथा यसअघिको खेलमा तीनपल्टको उपविजेताको कुनै छनक थिएन एट्लेटिकोको खेलमा । त्यसको तुलनामा लाइप्जिगको खेल कता हो कता राम्रो थियो । खेलको पहिलो गोल पनि दोस्रो हाफ सुरु भएको पाँचौं मिनेटमा सम्भव भयो, जतिबेला डानियल ओल्मोले पहिलो गोल गरे । अब फाइनल प्रवेशका लागि लाइप्जिगले पेरिस सेन्ट जर्मेन (पीएसजी) को सामना गर्नेछ । त्यसमा पनि लाइप्जिग उत्तिकै महत्त्वाकांक्षा रहनेछ ।द गार्डियन"
आर्सनल पुगे विलियन,"लन्डन (एजेन्सी) आर्सनलले ब्राजिली मिडफिल्डर विलियनलाई ३ वर्षका लागि अनुबन्धित गरेको छ । चेल्सीसँगको सम्झौता सकिएपछि उनी खुला सरुवामार्फत इंग्लिस प्रिमियर लिगको अर्को टोलीमा पुगेका हुन् । चेल्सीले विलियनको सम्झौता नवीकरण गर्न प्रस्ताव पनि गरेको थियो । तर त्यो गनर्सले प्रस्ताव गरेभन्दा कम रकम रहेको थियो ।उनी यस्ता खेलाडी हुन् जसले हाम्रो टोलीमा ठूलो फरक पार्न सक्छ, आर्सनलका व्यवस्थापक मिकेल अर्टेटाले भने, एट्याकिङ मिडफिल्डर र विंगर क्षेत्रमा बलियो बनाउन खोजेकामा हामी स्पष्ट छौं ।चेल्सीले विलियनलाई सन् २०१३ मा रुसी टोली एनझी माखाचकलाबाट ३ करोड पाउन्डमा लिएको थियो । उनले टोलीबाट ३ सय ३९ खेलमा सहभागिता जनाएका थिए ।उनले चेल्सीबाट दुई प्रिमियर लिग, एक युरोपा लिगसहित पाँच प्रमुख उपाधि जिते । चेल्सीको खेलाडीले छनोट गर्ने प्रकृयाबाट उनी दुई पटक वर्षको उत्कृष्ट खेलाडीमा चुनिए । गएको सिजनमा उनले ९ गोल गरेका थिए भने ७ गोलका लागि पास उपलब्ध गराएका थिए । त्यस हिसाबमा उनले चेल्सीबाट खेलेको यो सबैभन्दा उत्कृष्ट सिजन थियो ।उनले खेल्दा धेरै विकल्प दिन्छन्, उनी ३४ फरक पोजिसनबाट खेल्न सक्छन्, अर्टेटाले भने, विश्व फुटबलको उनीसँग सबैखाले अनुभव छ । त्यसका साथै उनीसँग एउटा महत्त्वाकांक्षा छ र यस क्लबलाई त्यस स्थानमा लाने उद्देश्य छ, जहाँ यो क्बल विगतमा रहने गर्थ्यो । उनीसँग जति छलफल भए त्यसबाट म निकै प्रभावित छु र उनी यस क्लबमा आउन पाउँदा निकै उत्साही छन् ।आर्सनल गत सिजनको प्रिमियर लिगमा आठौं स्थानमा रहेको थियो । चेल्सी चौथो स्थानमा रहँदै च्याम्पियन्स लिगलाई छनोट भएको थियो । तर आर्सनलले एफए कपको फाइनलमा लन्डन प्रतिद्वन्द्वी चेल्सीलाई पराजित गरी युरोपा लिगका लागि छनोट भएको थियो । विलियनले चोटका कारण एफए कप फाइनल भने गुमाएका थिए ।पछिल्लो समय चेल्सीबाट आर्सनल आउने उनी अर्का खेलाडी हुन् । गत अगस्टमा डेविड लुइज चेल्सीबाटै आर्सनल आएका थिए । मलाई उनबारे लामो समयदेखि राम्रोसँग थाहा छ किनभने हामीले ब्राजिली टोलीबाट सँगै सहकार्य गरेका थियौं, आर्सनलका प्राविधिक निर्देशक इडुले भने, एक व्यक्ति र एक खेलाडीका रूपमा उनीसँग धेरै विशेषता छन् ।"
