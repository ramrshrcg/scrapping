शीर्षक,विवरण
नम्बर दिने आधार के थियो ?,कोरोना संक्रमण बढ्दै जाँदा गत चैत ६ गतेबाट सञ्चालन गर्ने भनिएको एसईई ५ गते स्थगन गरिएको थियो । त्यति बेला संक्रमण साम्य भएपछि परीक्षा गर्ने भनिएको थियो । कोरोना संक्रमण झन्झन् बढ्दै गएपछि जेठ २८ गते मन्त्रिपरिषद् बैठकले बोर्डले सञ्चालन गर्ने एसईई रद्द गर्ने निर्णय गरेको थियो । आन्तरिक मूल्यांकनका आधारमा विद्यार्थीलाई प्रमाणपत्र उपलब्ध गराउने निर्णय मन्त्रिपरिषद्ले गरेको हो । उक्त निर्णयका आधारमा बोर्डले विद्यालयले अन्तिम पटक सञ्चालन गरेको कक्षा १० को परीक्षाका आधारमा एसईईका विद्यार्थीलाई प्रमाणपत्र दिने गरी कार्यविधि स्वीकृत गर्यो ।कार्यविधिमा विद्यालयमै मूल्यांकन समिति बनाएर विद्यार्थीले प्राप्त गरेको अंक संकलन गरेर बोर्डमा पठाउनुपर्ने व्यवस्था गरियो । विद्यालयले विद्यार्थीको अंक जिल्लास्थित शिक्षा विकास तथा समन्वय इकाइ हुँदै बोर्डमा पठाएका थिए । मूल्यांकन समिति विद्यालयका प्रधानाध्यापक अध्यक्ष रहने गरी ३ सदस्यीय बनाइएको थियो । समितिमा कक्षा १० का कक्षा शिक्षक र नियुक्तिका आधारमा ज्येष्ठ शिक्षक सदस्य थिए । सैद्धान्तिक र प्रयोगात्मक परीक्षाको मूल्यांकनका लागि छुट्टाछुट्टै अंक पठाइएको थियो । एसईईमा गणितबाहेक अन्य विषयमा २५ पूर्णाङ्कको प्रयोगात्मक परीक्षा हुने गर्छ । विगतमा आन्तरिक मूल्यांकनका आधारमा प्रयोगात्मक परीक्षामा जथाभावी नम्बर दिने गरिएको थियो । निजी विद्यालय सम्बद्ध प्याब्सन र एनप्याब्सनले अंक पठाउँदा विगत वर्षको नतिजासमेत ख्याल गर्न सचेत गराएका थिए ।
नेकपाका बैठक बेसरोकारका घरघरमा,"सचिवालयद्वारा कार्यदल अनुमोदन कार्यदल गठन प्रक्रियामा असहमति जनाएका सचिवालय सदस्यहरूले सोमबार कार्यदलको काम, कर्तव्य र अधिकार अनुमोदन गरेका छन् । सोमबार बिहान बसेको सचिवालय बैठकले कार्यदललाई जतिसक्दो छिटो प्रतिवेदन तयार पारेर अध्यक्षद्वयलाई बुझाउने कार्यादेश दिएको छ । कार्यदलले अध्यक्षद्वयलाई पार्टीभित्रको समस्या समाधानसहितको प्रतिवेदन बुझाएपछि उनीहरूले सचिवालयमा पेस गर्ने र सचिवालयले पारित गरेपछि स्थायी कमिटीमा लैजाने सहमति भएको एक नेताले बताए । अध्यक्षहरूले बनाएको कार्यदल सचिवालयबाट अनुमोदन हुनुलाई नेताहरूले विधि र पद्धतिको सुरुवातका रूपमा व्याख्या गरेका छन् ।कार्यदल गठन प्रक्रिया गलत भएको भन्दै सचिवालय सदस्यहरू खनाल, नेपाल र नारायणकाजी श्रेष्ठले अध्यक्ष दाहालसँग असन्तुष्टि जनाएपछि अध्यक्षद्वयले सचिवालय बैठक बोलाएका थिए । बैठकमा वरिष्ठ नेता नेपालले विधि र पद्धतिको कुरा चल्दाचल्दै कमिटीमा छलफललै नगरी दुई अध्यक्षले मात्रै कार्यदल गठन गरेर विधि मिचेको बताएका थिए । कार्यदल गठन गर्नु राम्रो हो तर विधि मिच्न भएन, कमिटी प्रणालीमा जानुपर्यो, नेपालको भनाइ उद्धृत गर्दर् ैस्रोतले भन्यो, कार्यदलको काम के हो, सचिवालयबाट अनुमोदन गरौं । नेपालको प्रस्तावलाई ईश्वर पोखरेलबाहेक सबै सदस्यहरूले समर्थन गरेका थिए । पोखरेलले भने कार्यदलले काम नै थालिसकेको र अध्यक्षहरूको सहयोग गर्न कार्यदल बनेकाले त्यसलाई अनुमोदन गर्न आवश्यक नरहेको बताएका थिए । उपाध्यक्ष गौतमले सचिवालयमा छलफल नगरी कार्यदल गठन गर्नु उचित नभएको धारणा राखे । उनले सचिवालयका सदस्यहरूले काम गर्न नसकेका कारण कार्यदल बनाएको हो ? भनेर सोधेका थिए । उनले आफूले ल्याएको ६ बुँदे सहमतिको प्रस्तावका कारण नै पार्टी विभाजनबाट रोकिएको भए पनि उनले कार्यदललाई सचिवालयभन्दा पनि माथि राखिएको भन्दै असन्तुष्टि जनाए । विवादबारे सचिवालयमै छलफल गरेर टुंगो लगाउनुपर्थ्यो, बैठकमा गौतमले भने । अध्यक्ष दाहालले समस्या समाधानको मस्यौदा ल्याउन कार्यदल बनाइएको र त्यसलाई कमिटीकै बैठकले संशोधनसहित पारित गर्ने बताएका थिए । बैठकमा अध्यक्ष ओलीले भने धारणा राखेनन् ।"
आईसीयूमा राख्नुपर्ने संक्रमितमध्ये ३ प्रतिशतसम्मको मृत्यु हुन सक्ने,"(काठमाडौं)  स्वास्थ्य मन्त्रालयले सघन उपचार कक्ष (आईसीयू) मा उपचार आवश्यक पर्ने कोभिड१९ संक्रमितमध्ये १३ प्रतिशतको मृत्यु हुन सक्ने जनाएको छ । आईसीयूमा भर्ना भएका एक सय बिरामीमध्ये एकदेखि तीन जनासम्मको मृत्यु भएकाले मन्त्रालयले यस्तो निष्कर्ष निकालेको हो ।तर विज्ञहरूले भने यो अनुपात अझै बढ्न सक्ने दाबी गर्दै आएका छन् । आईसीयू, भेन्टिलेटरलगायत अस्पतालमै उपचार गर्नुपर्ने लक्षणसहितका कोरोना संक्रमितको संख्या दिनहुँ बढिरहेकाले मृत्युदर बढ्ने उनीहरूको आकलन छ । यही अवस्था रहे छिट्टै नै एक सय जना संक्रमितमध्ये ५ जनालाई आईसीयू र भेन्टिलेटर आवश्यक पर्न सक्ने उनीहरूले चेतावनी दिएका छन् ।स्वास्थ्य तथा जनसंख्या मन्त्रालयका प्रवक्ता डा जागेश्वर गौतम भने अस्पताल भर्ना भएका सबैलाई आईसीयू र भेन्टिलेटरमा राख्नु नपर्ने तर्क गर्छन् । ८० प्रतिशत संक्रमितमा सामान्य लक्षण देखिएर वा नदेखिएर पनि आफैं निको भएर जान्छ, उनले भने, १० प्रतिशतलाई लाक्षणिक उपचार चाहिन सक्छ । त्यसमध्ये ५ प्रतिशतलाई मात्रै अस्पतालमा राखेर उपचार गर्नुपर्छ । यसरी भर्ना भएका केहीलाई मात्रै आईसीयू, अक्सिजन सपोर्ट, भेन्टिलेटर आवश्यक पर्न सक्छ ।आईसीयूमा उपचार चाहिनेमध्ये १३ प्रतिशत बिरामी जोखिममा रहने उनको भनाइ छ । उनका अनुसार हाल आईसीयूमा उपचार हुँदाहुँदै मृत्यु भएकाहरूमा धेरैजसो वृद्धवृद्धा, रोगसँग लड्ने क्षमता कम भएका, मुटु, मिर्गौला, फोक्सोसम्बन्धी समस्या भएका छन् ।एक सातायता आईसीयू, भेन्टिलेटरलगायत अस्पतालमै भर्ना गर्नुपर्ने बिरामीहरूको संख्या बढेको छ । सोमबार देशभर १ सय १३ जना आईसीयूमा र ६ जना भेन्टिलेटरमा उपचाररत छन् । सबैभन्दा बढी वाग्मती प्रदेशमा ५९ जना आईसीयू र ६ जना भेन्टिलेटरमा छन् । यस्तै, प्रदेश २ मा ४१ जना, प्रदेश ५ मा ११, प्रदेश १ र गण्डकीमा एकएक जना संक्रमित आईसीयूमा उपचार गराइरहेका छन् । गत मंगलबार देशभर ३ जना भेन्टिलेटर र ८८ जना आईसीयूमा थिए । हाम्रो अस्पताल मात्र नभई देशव्यापी रूपमै कोरोनाको उपचारअन्तर्गत आईसीयू, भेन्टिलेटर र अस्पतालमै भर्ना गरी उपचार गराउनुपर्नेको संख्या तीव्र गतिले बढिरहेको छ, महाराजगन्जस्थित त्रिवि शिक्षण अस्पतालका कोभिड व्यवस्थापन समिति संयोजक एवं छाती रोग विशेषज्ञ डा सन्तकुमार दास भन्छन्, आज (सोमबार) का दिनमा हामीकहाँ ५० जना कोरोना संक्रमित भर्ना छन् । जसमध्ये पाँच जना आईसीयूमा छन् ।विज्ञहरूका अनुसार विश्वव्यापी आँकडा हेर्ने हो भने औसतमा भेन्टिलेटरमा उपचाररत संक्रमितमध्ये ६०७० प्रतिशतको मृत्यु हुने गरेको छ । नेपालमा पनि हालसम्म भेन्टिलेटरमा उपचार भएका कोरोना संक्रमितको मृत्युदर बढी देखिएको छ । शिक्षण अस्पतालमा यसअघि ६ जनालाई भेन्टिलेटरमा राख्नुपरेकोमा चार जनालाई बचाउन नसकिएको डा दास बताउँछन् । देशभर पनि भेन्टिलेटरमा गएकाहरूमा मृत्युदर बढी छ, उनले भने ।संक्रमणको अवस्था दिनहुँ खराब भइरहेको बताउँदै उनले भारत र नेपालमा उस्ताउस्तै प्रकृतिको अवस्था देखिए पनि भारतपछि नेपालमा जोखिम बढ्दै गएको दाबी गरे । पछिल्लो समय कोरोना संक्रमितको उपचार गर्नुपरेकाले आगामी दिनमा आईसीयू, भेन्टिलेटरमा उपचार पाउन अत्यन्त गाह्रो हुने त्रिवि शिक्षण अस्पतालका आईसीयू विभाग प्रमुख डा सुवास आचार्यले बताए । देशभर भएको आईसीयू शय्या र भेन्टिलेटरको संख्याले कोभिड१९ संक्रमितको उपचार धान्न सक्ने स्थिति देखिँदैन, उनले चेतावनी दिए । स्वास्थ्य मन्त्रालयका अनुसार मुलुकभर ९ सय ४२ आईसीयू शय्या र ४ सय ९६ भेन्टिलेटर उपलब्ध छन् ।थप ३ जनाको मृत्युदेशभर सोमबार ५ सय ८१ जना कोरोना संक्रमित थपिएका छन् । नयाँ संक्रमितमध्ये १ सय ७३ जना महिला र ४ सय ८ जना पुरुष छन् । काठमाडौंमा १ सय ३९ जना, ललितपुरमा १५ र भक्तपुरमा १४ जना गरी उपत्यकामा सोमबार १ सय ६८ जनामा संक्रमण पुष्टि भएको छ । हालसम्म उपत्यकामा संक्रमितको संख्या २ हजार १ सय ३४ पुगेको छ । जसअन्तर्गत काठमाडौंमा १ हजार ७ सय ५ जना, ललितपुरमा २ सय ८२ र भक्तपुरमा १ सय ४७ जना छन् । सोमबार काठमाडौंमा १ र मोरङमा २ गरी ३ जनाको मृत्यु भएको छ । काठमाडौंमा ५८ वर्षीया महिला र मोरङमा ६० वर्षीय पुरुषको मृत्यु भएको हो । यस्तै, कोसी अस्पतालको आइसोलेसनमा उपचाररत विराटनगर महानगर८ बस्ने कटहरी गाउँपालिका१ का ४७ वर्षीय कोरोना संक्रमितको सोमबार साँझ मृत्यु भएको छ । खोकी र ज्वरो आएर आइतबार साँझ अस्पतालमा भर्ना भएका उनको फोक्सोमा समस्या पाइएको अस्पतालका प्रमुख मेडिकल सुपरिन्डेन्टेन्ट डा चुमनलाल दासले बताए । भर्ना भएपछि स्वाब परीक्षण गर्दा सोमबार बिहान संक्रमण पुष्टि भएको थियो ।"
गर्भवतीको शल्यक्रियामा सकस,"(तिलोत्तमा)  रुपन्देहीमा कोरोना भाइरस संक्रमित गर्भवतीको शल्यक्रियाका लागि छुट्टै कक्ष नहुँदा व्यथा लागिसकेपछि उपचारका लागि नेपालगन्ज पुर्याउनुपर्ने बाध्यता आइपरेको छ । संक्रमितको शल्यक्रियाका लागि पूर्वाधार र जनशक्ति नरहेको जनाउँदै चिकित्सकले बिरामी र गर्भवतीलाई नेपालगन्जस्थित शिक्षण अस्पतालमा रिफर गर्न थालेका हुन् । बुटवलस्थित लुम्बिनी प्रादेशिक अस्पतालले आवश्यक पूर्वाधार र जनशक्ति नभएको जनाउँदै कोरोना भाइरस संक्रमित गर्भवतीलाई सोमबार भर्ना लिन मानेन । त्यसपछि महिलालाई परिवारले बाँकेको नेपालगन्ज लगे । पतिलाई संक्रमण देखिएपछि बुटवल११, नहरपुरकी २८ वर्षीया गर्भवती १० दिनदेखि आइसोलेसनमा थिइन् । श्रीमान्को कन्ट्याक्ट ट्रेसिङमा परेकाले गत बिहीबार स्वाब संकलन गरिएको थियो । अहिलेसम्म रिपोर्ट आएको छैन तर शनिबार रातभरि पीडाले सुत्न नसकेपछि आफन्तले आइतबार बिहान क्लिनिकमा सोधपुछ गरेका थिए । श्रीमान् संक्रमित भएको थाहा पाएपछि क्लिनिकले नआउनू भन्यो । स्वास्थ्यमा समस्या बढ्दै गएपछि आफन्तले लुम्बिनी प्रादेशिक अस्पतालमा पुर्याए । अस्पतालमा उनी संक्रमित भएनभएको पत्ता लगाउन इमर्जेन्सी एक्सपर्ट विधिबाट पीसीआर टेस्ट गरिएको थियो । १ घण्टामै आएको नतिजामा उनमा संक्रमण देखिएको अस्पतालका मेडिकल सुपरिन्टेन्डेन्ट डा राजेन्द्र खनालले बताए । उहाँको पहिलो बच्चा शल्यक्रियाबाट जन्मिएको रहेछ, उनले भने, अहिले पनि शल्यक्रिया गर्नुपर्ने केस रहेकाले तत्काल पोजिटिभका लागि छुट्टै पूर्वाधार निर्माण गर्न सम्भव थिएन । अस्पतालमा रहेको कक्षमा संक्रमितको शल्यक्रिया गरिएमा अरूलाई प्रयोग गर्ने सामग्री नरहने र उनको बच्चा जन्मने दिन बाँकी रहेकाले परिवारलाई नआत्तिन सल्लाह दिएको खनालले बताए । व्यथा लागिहालेको खण्डमा तुरुन्तै के गर्ने भन्ने विषयमा छलफल पनि गरिएको उनले बताए । यसअघि विज्ञ टिमको छलफलमा भैरहवास्थित भीम अस्पतालमा पूर्वाधार जडान गरेर यस्ता बिरामीको उपचार गर्ने भनी निर्णय भएको थियो । तर, अहिलेसम्म जडान गरिएको छैन । भैरहवाको भीम अस्पतालबाट केही दिनअघि रिफर गरिएकी एक गर्भवतीलाई शल्यक्रियाका लागि नेपालगन्ज शिक्षण अस्पताल लगिएको थियो । डेढ महिनाअघि कपिलवस्तुको कृष्णनगरकी संक्रमित महिलाको अवस्था गम्भीर रहेको अवस्थामा रातारात शल्यक्रियाका लागि कोहलपुर पुर्याइएको थियो । त्यहाँ पुर्याएपछि उनले शल्यक्रियामार्फत सन्तान जन्माएकी थिइन् । लुम्बिनी अस्पतालका मेसु खनालले सरकारले तोकेअनुसार कोहलपुर मेडिकल कलेजमा संक्रमितको शल्यक्रिया सुविधा उपलब्ध रहेकाले त्यतै लैजान सुझाव दिएको बताए । उनका अनुसार अस्पतालमा अहिलेसम्म कोरोना भाइरस संक्रमित गर्भवतीका लागि उपचारको व्यवस्था नरहेको र छुट्टै कक्ष निर्माणको क्रममा रहेको बताए । गर्भवतीका आफन्तले आइतबार बिहान कोरोना संक्रमण पुष्टि भएपछि अस्पतालका चिकित्सक आत्तिएको र के गर्ने भनेर छलफलमै आधा दिन खर्चिएको बताए । त्यसपछि घरमा लगेर अलग्गै राख्न सुझाव दिएका थिए । लुम्बिनी प्रादेशिक अस्पतालका स्त्री तथा प्रसूति रोग विशेषज्ञ डा बीबी राउतले गर्भवती संक्रमित भएनभएको जानकारी नहुँदासम्म पीपीई लगाएर नियमित २० वटासम्म प्रसूति सेवा दिइरहेको बताए । तर, संक्रमण पुष्टि भइसकेपछि पनि शल्यक्रिया कक्षमा लैजाँदा त्यहाँ रहेका अन्य बिरामी प्रभावित हुने र सबैतिरका सेवा बन्द गर्नुपर्ने भएकाले सरकारले नै तोकेका तेस्रो लेभलका अस्पतालमा पठाउनुपर्ने बाध्यता रहेको उनले बताए ।"
नेपालभारत संवादमा मुख्य विषय प्रवेश हुनै बाँकी,"काठमाडौं (कास) भारतको गणतन्त्र दिवसका अवसरमा गत शनिबार नेपाल र भारतका प्रधानमन्त्रीबीच भएको शिष्टाचार फोनवार्ता र द्विदेशीय संयुक्त निगरानी संयन्त्रको सोमबार सम्पन्न भर्चुअल बैठककै भरमा दुई देशबीच थाती रहेका महत्त्वपूर्ण मुद्दा तथा विशेषतः सीमा समस्यामा संवादको संकेत देखिएको भन्न नमिल्ने कूटनीतिक मामलाका जानकारले बताएका छन् ।भारतको गणतन्त्र दिवसका अवसरमा प्रधानमन्त्री केपी शर्मा ओलीले भारतीय समकक्षी नरेन्द्र मोदीलाई दिएको शुभकामना सन्देशपछि दिल्लीस्थित नेपाली राजदूत नीलाम्बर आचार्यले निकै उत्साहित स्वरमा दुई देशबीच निकटतम र मित्रवत् सम्बन्ध रहेको भन्दै दुई देशबीचका साना वा ठूला समस्या यसैगरी संवादबाटै हल हुने विश्वास जनाएका थिए । संवादहीनता जारी रहेको अवस्थाभन्दा यसरी संवादको थालनी हुनु महत्त्वपूर्ण पक्ष हो, भारतका लागि पूर्वराजदूत दीपकुमार उपाध्यायले भने, तर, अहिलेका मूल मुद्दा र यसको चुरोमा विषय प्रवेश नभई सबै समस्या हल भइहाल्ने भनेर अति उत्साह जनाइराख्नुको पनि अर्थ रहन्न ।परराष्ट्र सचिव शंकर बैरागी र भारतीय राजदूत विनयमोहन क्वात्रा तहको सोमबार सम्पन्न भर्चुअल संवादलाई नियमित प्रक्रियाको वार्ता भन्दै कूटनीतिज्ञ भेखबहादुर थापाले यसलाई निरन्तर चल्ने गतिविधि का रूपमा लिन उपयुक्त हुने बताए । योभन्दा पनि महत्त्वपूर्ण दुई देशका प्रधानमन्त्री तहमा भएको कुराकानीलाई मान्न सकिन्छ, उनले भने, आपसी तहमा रहेका समस्याको समाधान वार्ताका माध्यमबाट गरिने भनेर दुई देशका प्रधानमन्त्रीले भन्नु भनेकै एउटा संकेत हो । तर यो संकेतलाई भारतीय प्रशासनयन्त्र, सेना, सुरक्षाले कत्तिको ग्रहण गर्न सकेका छन्, हेर्न बाँकी छ । तर झन्डै चार महिनायता नेपाल र भारतबीच संवादहीन स्थिति रहेकामा नेपालकै अग्रसरतामा र गणतन्त्र दिवसको विशेष अवसरमा संवादको सुरुवात हुनुलाई थापाले सकारात्मक रूपमा लिएका छन् । पूर्व राजदूत उपाध्याय भने संयन्त्रकै बैठक भए पनि यसलाई अवसर ठानेर आफ्नो सरोकार र मुद्दालाई विषय प्रवेश गराइहाल्नु बुद्धिमत्ता हुने धारणा राख्छन् । हाम्रो समस्या भनेकै उठाउनुपर्ने मामलामा निरन्तरता रहन्न, प्राथमिकता पनि देखिन्न, उनले भने, यो समस्या आजको मात्रै होइन, विगतदेखिकै हो । सीमा विवादको अड्किएको प्रमुख विषयबाहेक द्विदेशीय रूपमा आयातनिर्यात वा विकास संरचनाजस्ता विषयहरू अहिलेको कठिन समयमा पनि निरन्तर भइरहेको उदाहरण दिँदै उपाध्यायले संवादहीनता को अहिलेको मुद्दा सीमा समस्या र यसमा आआफ्नो अडान भएकाले यही विषयमा केन्द्रित रहेर विषय प्रवेश हुनुपर्ने सुझाव दिए । कोरोना कहरका कारण सोमबारको भर्चुअल बैठक औपचारिकताका लागि र संवाद खुलाउनकै लागि मात्रै बसेको जस्तो लागेको बैठकमा सहभागी परराष्ट्रकै एक अधिकारीले बताए । यसपटक पनि औपचारिकताकै लागि जनकपुरअयोध्या रामायण सर्किट छलफल एजेन्डामा राखिएको थियो, जबकि राम जन्मभूमि र अयोध्याबारे प्रधानमन्त्री केपी शर्मा ओलीले विवादास्पद भनाइ दोहोर्याइरहेको विषयमा दुवै पक्षका वार्ताकार जानकार थिए, उनले भने । प्रधानमन्त्री ओलीको भनाइले द्विदेशीय धार्मिकसांस्कृतिक सम्बन्धमा असहज स्थिति उब्जिएपछि परराष्ट्र मन्त्रालयले प्रधानमन्त्रीको भनाइ बचाउ गर्दै रामको जन्मभूमिबारे थप अध्ययनअनुसन्धान गर्न सकिने स्पष्टीकरण जारी गरेको थियो । आपसी सरोकारका र अल्झिएका विषय उठाउन सकिने निगरानी संयन्त्रको बैठक भनिए पनि परराष्ट्र मन्त्रालयका अधिकारीले सीमा मामिला, ईपीजी प्रतिवेदन, भूकम्पपछिको पुनर्निर्माणमा भारतले दिने भनेको अनुदानको अड्चन आदिबारे लिखित वा मौखिक सामान्य सरोकार पनि राख्न सकेका थिएनन् । संवादहीन थियो, संवाद सुरु भयो भनेर खुसी हुने अवस्था छ, परराष्ट्रका ती अधिकारीले भने, उपलब्धि भनेकै भारतीय राजदूत र परराष्ट्र सचिव तहमा भर्चुअल तहमा संवाद भयो भन्ने हो ।"
परियोजनाहरूको प्रगति सन्तोषजनक,"(काठमाडौं)  नेपालभारत ज्वाइन्ट ओभरसाइट मेकानिज्म (संयुक्त निगरानी संयन्त्र) ले भारतीय सहयोगमा निर्माणाधीन परियोजनाहरूको प्रगति सन्तोषजनक रहेको निष्कर्ष निकालेको छ । भिडियोमार्फत सोमबार गरिएको बैठकमा परियोजना कार्यान्वयन गर्दा आइपर्ने समस्यालाई आपसमा जानकारी गराएर समयमै हल गर्ने सहमति जनाएको छ । बैठकमा नेपाली टोलीको नेतृत्व परराष्ट्र सचिव शंकरदास बैरागीले गरेका थिए । परराष्ट्र मन्त्रालयमा उनीसँगै अन्य मन्त्रालयका सम्बन्धित पदाधिकारी पनि उपस्थित थिए । भारतीय टोलीको नेतृत्व नेपालका लागि भारतीय राजदूत विनय मोहन क्वात्राले गरेका थिए । उनका साथमा भारतीय दूतावासका अन्य पदाधिकारी पनि उपस्थित थिए । बैठकमा अहिलेसम्मको प्रगतिलाई सन्तोषजनक मान्दै आवश्यकताअनुसार थप सहकार्य गरेर परियोजनाहरूलाई टुंग्याउने छलफल भएको छ, परराष्ट्र मन्त्रालयका प्रवक्ता भरतराज पौड्यालले कान्तिपुरलाई भने । परराष्ट्र मन्त्रालयद्वारा जारी विज्ञप्तिअनुसार बैठकमा तराईका सडक, सीमापार रेल, अरुण३ जलविद्युत् परियोजना, पेट्रोलियम पाइपलाइन, पञ्चेश्वर बहुउद्देश्यीय परियोजना, भूकम्पपछिको पुनर्निर्माण, सिँचाइ, प्रसारण लाइन, नेपाल पुलिस एकेडेमीको निर्माण, एकीकृत जाँच चौकी, रामायण सर्किट, महाकाली नदीमा पुल, कृषि, संस्कृति सम्पदा सम्बन्धमा छलफल भएको छ । भारतीय दूतावासले पनि विज्ञप्ति निकाल्दै उक्त बैठकबारे जानकारी गराएको छ । दूतावासले पछिल्लो एक वर्षमा भारत सरकारले नुवाकोट र गोरखामा भूकम्प प्रभावितहरूलाई ४६ हजार तीन सय एक घर निर्माणमा सहयोग गरेको जनाएको छ । भारत सरकारले नेपालका भूकम्प प्रभावितलाई ५० हजार घर निर्माण गरिदिने प्रतिबद्धता व्यक्त गरेको थियो । दूतावासले मोतीहारीअमलेखगन्ज सीमापार पेट्रोलियम पाइपलाइनको सञ्चालन, विराटनगरमा एकीकृत जाँच चौकी तथा कोभिड१९ सम्बन्धी विषयमा पनि नेपाललाई सहयोग गरेको जनाएको छ । कोभिड१९ को समयमा पनि नेपाललाई स्वास्थ्य सामग्री र औषधि सामग्री भारतले सहयोग गरेको छ, विज्ञप्तिमा भनिएको छ ।सन् २०१६ सेप्टेम्बरमा भारतीय परियोजनाहरूको प्रगतिको संयुक्त निगरानीका लागि उक्त संयन्त्र बनेको थियो । भारतले नेपालमा लगानी गरेका परियोजनाहरूको कामलाई लिएर आलोचना भएपछि दुई सरकारबीच उक्त संयन्त्र बनाउने निर्णय भएको थियो । संयन्त्रको अर्को बैठक दुवै पक्षको सहमतिमा बस्ने परराष्ट्रले जनाएको छ । यसअघि ०७६ असार २३ मा बसेको सातौं संयन्त्रको बैठकले परियोजनाहरूको सहज कार्यान्वयनमा जोड दिएको थियो । संयन्त्रको पहिलो, दोस्रो र तेस्रो बैठक ०७३ मंसिर १४, माघ १७ र चैत ३० मा बसेको थियो । चौथो बैठक ०७४ असार २२, पाँचौं बैठक कात्तिक २१ र छैटौं बैठक ०७५ साउन २ मा भएको थियो । भारतले नयाँ नक्सा जारी गरेपछि, नेपाली भूभागमा सडक निर्माण गरी उद्घाटन गरेपछि र नेपालले पनि नयाँ राजनीतिक तथा प्रशासनिक नक्सा जारी गरेपछि दुई मुलुकबीच संवादहीनता थियो । भारतको ७४ औं स्वतन्त्रता दिवसका अवसरमा शनिबार प्रधानमन्त्री केपी शर्मा ओलीले भारतीय समकक्षी नरेन्द्र मोदीलाई टेलिफोन गर्दै संवादहीनता तोडेका थिए । त्यसपछि भएको संयन्त्रको बैठक नेपालभारत वार्ताको अर्को खुड्किलो बनेको छ ।"
शिक्षक सक्रिय नहुँदा वैकल्पिक कक्षा प्रभावहीन,"(काठमाडौं)  कोरोना कहरका बीच केही शिक्षक विद्यार्थीलाई सिकाउन कम्मर कसेर लागेका छन्, तर देशभरका अधिकांश सामुदायिक विद्यालयका शिक्षक निष्क्रिय बस्दा वैकल्पिक कक्षा प्रभावहीन बनेको छ ।विद्यालय बन्द हुँदा बालबालिकालाई सिकाउने अभियानमा शिक्षकहरू केन्द्रित नभएको शिक्षाविद्हरू बताउँछन् । शिक्षण संस्था बन्द भए पनि पढ्नेपढाउने कामलाई निरन्तरता दिनुपर्ने उनीहरूको सुझाव छ । सामुदायिक र संस्थागत गरी मुलुकभर ३ लाख १६ हजार ८ सय शिक्षक छन् । निजी विद्यालयले वैशाखदेखि नै वैकिल्पक कक्षा थालेकाले त्यहाँ कार्यरत धेरै शिक्षक शिक्षण पद्धतिमा जोडिएका छन् ।सामुदायिक विद्यालयका २ लाख २७ हजार शिक्षक वैकल्पिक कक्षामा सक्रिय भएनभएको कुनै लेखाजोखा छैन । शिक्षा मन्त्रालयले शिक्षकहरूलाई वैकल्पिक सिकाइ अभियानमा सहभागी हुन पटकपटक ताकेता गर्दै आएको छ । चैतदेखि नै शिक्षण संस्था बन्द छन् । असार १ गतेदेखि अनलाइन, रेडियो, टेलिभिजन र प्रिन्ट सामग्रीबाट वैकल्पिक कक्षा अभियान सुरु गरिएको थियो । शिक्षा तथा मानवस्रोत विकास केन्द्रले गरेको अनुगमनमा वैकिल्पक कक्षा प्रभावकारी नभएको पाइएको छ । प्रभावकारी नहुनुको कारणमध्ये शिक्षक सक्रियता पनि एक हो । शिक्षा मन्त्रालय र शिक्षामन्त्री गिरिराजमणि पोखरेलले शिक्षकहरूलाई वैकल्पिक कक्षामा सहभागी भएर विद्यार्थीलाई सहजीकरण गर्न अपिल गर्दै आएका छन् ।सबै शिक्षक वैकल्पिक कक्षामा सक्रिय नभएको वाग्मती प्रदेश सामाजिक विकास मन्त्रालयका उपसचिव दीपेन्द्र सुवेदीले बताए । टोलटोलमै शिक्षक पुगेर विद्यार्थीलाई सघाउने काम पनि भएको छ, उनले भने, तर सबै शिक्षक खटिएका छन्, विद्यार्थीसम्म पुगेका छन् भन्न सकिँदैन । कुल शिक्षकमध्ये वाग्मती प्रदेशमा सबैभन्दा बढी २० प्रतिशत शिक्षक कार्यरत छन् । प्रकोपको समय भएकाले पनि शिक्षक विद्यार्थीको पहुँचसम्म पुग्न नसकेको सुवेदीले तर्क गरे ।शिक्षाकर्मीहरू भने तलबभत्ता लिइरहेका शिक्षक आफैं जागरुक हुनुपर्ने बताउँछन् । वैकल्पिक कक्षामा सहभागी भएर बालबालिकालाई सिकाउन शिक्षकहरू सक्रिय हुनुपर्ने शिक्षाविद् मनप्रसाद वाग्लेले बताए । शिक्षकहरूले अप्ठ्यारो बेलामा पनि नवीनतम् काम गरिरहनुभएको छ तर यो साह्रै कम छ, उनले थपे, अब सबै शिक्षक विद्यालय आउनैपर्छ, सम्भव हुने विधिबाट वैकल्पिक कक्षामा जोडिएर बालबालिकालाई न्याय गर्नैपर्छ । सरकारले नै शिक्षकहरूलाई पठनपाठन गराउन अल्मल्याउने गरेको छ । लकडाउनलाई सार्वजनिक बिदामा गणना गर्ने भनेपछि शिक्षकहरू उक्त अवधिलाई बिदा ठानेर पनि पठनपाठनमा सहभागी भएनन् । वैकल्पिक कक्षा असारदेखि एक महिनालाई मात्र भनिएको थियो । शिक्षकहरू त्यसपछि खुल्ला र विद्यालय जाउँला भनेर बसे । विद्यालय बन्द रहे पनि सिकाइ क्रियाकलाप अघि बढाउन नसके शैक्षिक सत्र गुम्न शिक्षाविद्हरूको चिन्ता छ । शिक्षाविद् वाग्लेले वैकल्पिक कक्षालाई नै मूलधारको शिक्षा बनाउनुपर्ने बेला आएकाले अब ढिला गर्न नहुने सुझाव दिए । वैकल्पिक विधिमा जान शिक्षकहरूलाई शिक्षा मन्त्रालयले अभिमुखीकरण गर्नुपर्यो, उनले भने । भर्चुअल माध्यमबाट पठनपाठन गर्न शिक्षकहरूले स्वअध्ययनबाट सिक्ने र नयाँ परिस्थितिमा जान तालिम लिनुपर्ने दुई विकल्प छन् । शैक्षिक सत्रको चार महिना गुमिसकेको छ । थोरै समयमा जान्ने शिक्षकले कम जान्ने शिक्षकलाई तालिम दिने व्यवस्था गर्नुपर्ने उनले बताए ।शिक्षक र स्थानीय तह जागरुक भएका ठाउँमा वैकल्पिक कक्षा पनि उपलब्धिमूलक बनेका छन् । शिक्षा मन्त्रालयले विद्यालय, शिक्षक र स्थानीय तहलाई विश्वास गरेर अवस्थाअनुसार वैकल्पिक कक्षा सञ्चालन गर्न दिनुपर्ने शिक्षकहरू नै बताउँछन् । स्थानीय तह र शिक्षक सक्रिय रहेको स्थानमा वैकल्पिक कक्षा प्रभावकारी भएको केन्द्रका महानिर्देशक तुलसीप्रसाद थपलियाले जनाए । कति शिक्षक खटिएका छन्, यकिन छैन, उनले भने, कोरोना संक्रमण फैलिँदै गएकाले पनि शिक्षकहरू सिकाइ क्रियाकलापमा जोडिन नसकेको हुन सक्छ ।शिक्षक महासंघले शिक्षक, कर्मचारी र विद्यार्थीको कोरोना परीक्षण गर्न माग गर्दै आएको छ । अहिलेको अवस्थामा शिक्षक विद्यालय जान नसक्ने महासंघका पदाधिकारीहरू बताउँछन् । संक्रमण बढ्दै जाँदा पालिका र शिक्षकका अगुवाइमा चलेका कक्षा पनि बन्द हुन थालेका छन् । नेपाल राष्ट्रिय शिक्षक संगठनले ननिदाएका शिक्षकहरू अभियान थालेर शिक्षकहरूलाई वैकल्पिक कक्षामा जोडिन प्रोत्साहन गरिरहेको छ । संगठनका अध्यक्ष लक्ष्मण शर्माले शिक्षकहरू यतिबेला कोरोनाको अवस्थाअनुसार चल्न सक्नुपर्ने जनाए । वीरगन्ज र पहाडी जिल्लामा एउटै विधि लागू गर्न सकिँदैन, उनले भने, यतिबेला शिक्षकले आफ्नो ठाउँको परिवेशअनुसार विद्यार्थी र अभिभावकको सम्पर्कमा बसेर सिकाउन प्रयत्न गर्ने हो । काम गरेका शिक्षकलाई अझै प्रोत्साहन र नगरेका शिक्षकलाई झक्झक्याउन अभियान थालेको उनले प्रस्ट्याए । संगठनले सरकारसँग विद्यालय पुनः सञ्चालन नीति ल्याउन र शैक्षिक सत्र जोगाउने उपायहरू तयार पार्न आग्रह गरेको छ । सतर्कतापूर्वक कोरोनामुक्त ठाउँमा विद्यालय खोल्नुपर्छ, शर्माले भने, शिक्षक आफू जोगिँदै विद्यार्थीलाई जोगाउँदै पठनपाठनमा जोडिनुपर्छ । शिक्षकले नै अगुवाइ र संयोजन नगरिदिए वैकल्पिक कक्षा प्रभावहीन हुने महानिर्देशक थपलियाले दोहोर्याए । वैकल्पिक कक्षा सञ्चालन गरिरहेका प्रधानाध्यापक र शिक्षकहरू पनि बालबालिकालाई सघाइ राख्नुपर्ने बताउँछन् । विद्यालय, शिक्षक र पालिकालाई विश्वास गरेर विद्यालय सञ्चालन र पठनपाठनको जिम्मा दिनुपर्ने उनीहरूको सुझाव छ ।सरकारको राष्ट्रिय नीति नै अस्पष्ट भएका कारण वैकल्पिक कक्षालाई सशक्त बनाउन नसकिएको धुलाबारी मावि झापाका प्रधान अध्यापक (प्रअ) महेन्द्रविलास लुइँटेलले बताए । पाँच महिना बितिसक्यो, अब रेडियो, अनलाइन, टीभी र प्रिन्ट सामग्रीबाट पढेका कुरा नै शैक्षिक सत्रमा जोडेर जानुपर्छ, उनले भने । शिक्षा पत्रकार समूहले सोमबार गरेको अनुभव आदानप्रदान कार्यक्रममा शिक्षकहरूले वैकल्पिक कक्षालाई निरन्तरता दिन आह्वान गरेका छन् । कोरोना संक्रमण बढेर कक्षाहरू रोकिएको भए पनि सहज हुनेबित्तिकै निरन्तरता दिनुपर्ने र कक्षा सञ्चालनको नयाँनयाँ उपाय खोज्नुपर्ने उनीहरूको सुझाव छ । आफ्नो विद्यालयले आमा समूह परिचालन गरेर विद्यार्थीको तथ्यांक लिएको लुइँटेलले सुनाए । स्थानीय एफएम रेडियोबाट कक्षा चलाएका छौं, टोलटोलमा रेडियो बाँडेका छौं, उनले भने ।अहिलेसम्म सबै विद्यार्थीले पाठ्यपुस्तक पाउन नसकेको कर्णाली प्रदेशस्थित जनता मावि दैलेखकी पार्वती पोखरेलले बताइन् । उनले भनिन्, कोरोना अतिप्रभावित जिल्ला भएकाले धेरै प्रयास गर्दा पनि विद्यार्थीले रेडियो, टीभीबाट कसरी पढेका छन् भन्ने अनुगमन गर्न सकेका छैंनौं, विद्यालय गएर हाजिर गर्न थालेका छौं, अवस्था सहज हुनेबित्तिकै विद्यार्थीको सम्पर्कमा पुग्छौं । अस्थायी सिकाइ केन्द्र बनाएर पठनपाठन गराउन सकिने हटौंडास्थित अमर माविकी प्रअ मालती उप्रेतीको अनुभव छ । शिक्षकको समूह बनाएर सिकाइ केन्द्रमा खटाउन सकिने उनले बताइन् । पढाइ अनिश्चित हुँदा विद्यार्थी र अभिभावकमा शैक्षिक सत्र नै गुम्ने हो कि भन्ने त्रास बढ्दो छ । पहाडी भेगका विद्यार्थी विद्यालय छाडेर गाउँ फर्कन थालेको सुदूरपश्चिम प्रदेशस्थित पञ्चोदय मावि धनगढीका प्रअ हरिकुमार ओझाले गुनासो गरे । विद्यार्थीलाई वैकल्पिक कक्षामा सहभागी गराएर केही न केही सिकाउन सके उनीहरू विद्यालयसँग जोडिन्थे, उनले भने ।"
बजेट न जनशक्ति,"(काठमाडौं)  चौतारा साँगाचोक नगरपालिका२ का अध्यक्ष दीपेन्द्र थापाले सोमबार सिन्धुपाल्चोकको जलस्रोत तथा सिँचाइ विकास डिभिजन प्रमुख मनोज थापालाई भेटेर आफ्नो वडाका बासिन्दाले पहिरोको त्रासले रातिराति घर छाड्ने गरेको गुनासो सुनाए । दुई साताअघि आएको पहिरोले शेराफाँटको सयौं रोपनी धान खेत बगरमा परिणत भएको, ५ घर बगाएको र १५ घरका मान्छे रात बिताउन अन्यत्र जाने गरेको सुनाउँदै उनले तत्काल यसको रोकथामका लागि पहल गरिदिन आग्रह गरे । साताअघि निवेदन दिए पनि सुनुवाइ नभएपछि उनले दोस्रो पटक यस्तो आग्रह गरेका हुन् । डिभिजन प्रमुख थापाले बजेट नभएकाले पहिरो रोकथाममा सहयोग गर्न नसकिने जवाफ दिएपछि वडा अध्यक्ष हस् हजुर भन्दै गाउँ फर्किए ।बस्ती बचाइदिन स्थानीयवासीले हारगुहार गरेपछि जिल्ला भू तथा जलाधार व्यवस्थापन कार्यालयका प्रमुख दिवाकर मास्के पहिरो निरीक्षण गर्न सोमबार जिल्लाको पश्चिम भेगको थकनी गाउँ पुगे । मास्केलाई स्थानीयले १५ भन्दा बढी स्थानमा पहिरो रोकथाम गर्नुपर्ने बताए । थकनीवासी जस्तै बस्ती संरक्षणको माग गर्दै पछिल्लो दुई महिनामा जलाधार कार्यालयमा १ सय ३० वटा निवेदन दर्ता भइसकेका छन् । निवेदन लिएर आउनेको भीड रोकिएको छैन । मास्के भन्छन्, चालु आर्थिक वर्षका लागि प्रदेशले पठाएको ५ करोड रुपैयाँले जिल्लाभरका जोखिम बस्तीको संरक्षण गर्न सक्ने अवस्था छैन ।भूकम्पबाट सर्वाधिक क्षति भएको र बाढीपहिरोबाट बर्सेनि धनजनको नोक्सानी बेहोर्दै आएको सिन्धुपाल्चोकमा वाग्मती प्रदेश सरकारले पठाएको नगन्य बजेटले उल्लेख्य काम हुने सम्भावना देखिँदैन । संघीय सरकारअन्तर्गत जिल्लामा कुनै पनि कार्यक्रम छैन । संघीय सरकारले चालु आवमा जलस्रोत तथा सिँचाइ विभागमार्फत २२ अर्ब खर्च गर्दै छ तर जोखिम पहिचान गरेको जिल्लामा एउटा पनि कार्यक्रम छैन ।विभागका उपमहानिर्देशक कृष्ण नेपालले सिन्धुपाल्चोकमा चालु आवमा कुनै पनि कार्यक्रम नरहेको जानकारी दिए । उनले भने, जोखिमयुक्त पहिरो नियन्त्रण शीर्षकमा चालु आवमा १५ करोड विनियोजन गरिएको भए पनि उक्त जिल्लामा कार्यक्रम छैन । जिल्लास्थित डिभिजन कार्यालयका प्रमुख थापाले चालु आवमा प्रदेश मन्त्रालयले १ करोड ९५ लाख पठाएको जानकारी दिए । पहिरो गयो भन्दै हारगुहार गर्दै कार्यालयमा दैनिकजसो सर्वसाधारणको भीड लाग्ने गरेको उनी बताउँछन् । उनले गत वर्ष संघीय मन्त्रालयबाट ५० लाख दिए पनि चालु आवमा नभएको बताए । राष्ट्रिय पुनर्निर्माण प्राधिकरणले भूकम्पबाट जोखिममा परेका बस्तीहरूको संरक्षणका लागि मन्त्रालयलाई दिएको सुझावलाई बेवास्ता गर्दा सिन्धुपाल्चोकमा बजेट तथा कार्यक्रम नपरेको गुनासो स्थानीयको छ । आर्थिक वर्ष २०७५२०७६ देखि प्राधिकरणले सिफारिस गरेका कार्यक्रमहरू प्रदेशले कार्यान्वयन गर्दै आएको छ । प्रदेशले कार्यान्वयन गर्न थालेपछि संघले बजेट कटौती गर्दै आएको छ । उपमहानिर्देशक नेपालले भने, हामीले आर्थिक वर्षको सुरुमा तय गरेका ठूला आयोजना मात्र कार्यान्वयन गर्ने हो । उनले नयाँ पहिरो र बाढी नियन्त्रणका लागि थप बजेट दिन सक्ने अवस्था नरहेको बताए । जलाधार कार्यालयका कर्मचारी प्रश्न गर्छन्, तीन जना प्राविधिक र दुई करोड बजेटले के गर्न सकिन्छ ?वाग्मती प्रदेश भौतिक पूर्वाधार सचिव तेजराज भट्टका अनुसार जिल्लाको सुनकोसीको बलेफीदेखि भोटेकोसीको तातोपानीसम्मको करिडोरमा नदी नियन्त्रण गर्न मात्रै ६८ करोड खर्च हुने प्रारम्भिक अनुमान छ । सानो रकमले उल्लेख्य काम हुन नसक्ने धारणा उनको छ । उनले यति ठूलो बजेट एकैपटक विनियोजन गर्न नसकिने बताए । प्राधिकरणले विभिन्न संघसंस्थाको सहयोगमा २ सय ४२ स्थानको अनुगमन गरेर रिपोर्ट तयार पारेको छ । तीमध्ये ७१ बस्ती स्थानान्तरण गर्नुर्पर्ने, ९६ को संरक्षण गर्नुपर्ने र ७५ बस्ती सुरक्षित रहेको रिपोर्ट तयार पारेको थियो । सुरक्षित गर्नुपर्ने भनिए पनि त्यस्ता अधिकांश ठाउँमा काम भएको छैन ।प्राधिकरणले बस्ती संरक्षणका लागि साविकका लिस्तीकोट गाविसको गुम्बा, फुलपिङकट्टीको पाङशेर्पु, यारमाल, गुम्बाको तापगाउँ, तातोपानीको दुगुनागढी, भूमाचौर, यार्मासिङ, गातीको भिरकुना, इचोकको मजुवा, तौथलीको नादुङ फुमाचेगोल्चेको सन्चगाउँ, ङिम्लुङ, सेलाङको सेपगाउँ, चेपे, कल्चे, स्याउलको लाप्के, सिंपालकाभ्रेको सानोबसेरी, ढाँडे, हेलम्बुको चिउरीखर्क, किउलको गोठपानीलगायत बस्ती स्थानान्तरण गर्नुपर्ने सिफारिस गरेको थियो । प्राधिकरणले साविक ७९ मध्ये आधाभन्दा बढी गाविसका ७५ भन्दा बढी बस्ती संकटमा रहेको जनाएको थियो । तर ती बस्तीहरूको न संरक्षण भयो न त स्थानान्तरण । जिल्लाबाट प्रतिनिधित्व गर्ने सांसद शेरबहादुर तामाङ सरकारले एकातिर आफ्नो जग्गामा घर बनाउन अनुदान दिने अर्कोतर्फ स्थानान्तरणको कुरा गर्ने नीति नै नमिलेको बताउँछन् । बस्ने बासको खाँचो भएपछि जोखिमका स्थानमै घर गाउँले बनाउन बाध्य भएको उनी सुनाउँछन् । प्राधिकरणले फेरि अध्ययन गर्ने राष्ट्रिय पुनर्निर्माण प्राधिकरणले सिन्धुपाल्चोकका पहिरो र बस्तीमा परेको असरका विषयमा पुनः अध्ययन गर्ने भएको छ । प्राधिकरणका प्रमुख कार्यकारी अधिकृत सुशील ज्ञवालीका अनुसार स्थानीय तह र सरकारका सरोकारवाला निकायलाई परिचालन गरेर पुनः अध्ययन गर्ने कार्ययोजना तयार गरेको छ । अध्ययनको निष्कर्षलाई बृहत् छलफलपछि कार्यान्वयनमा लैजाने उनले बताए । भूकम्पपछि मुलुकभर एक हजार एक सय दुई पहिरोको अध्ययन गरेर विभिन्न तहमा वर्गीकरण गरेको भन्दै उनले निर्णय गर्दै जानुपर्ने अवस्था रहेको बताए । त्यसका लागि पहिलो चरणमा आगामी बिहीबार सिन्धुपाल्चोक समन्वय समितिले प्राधिकरणका प्राविधिकसहित जनप्रतिनिधिसँग छलफल गर्ने भएको छ । सोमबार समन्वय समितिका प्रमुख कृष्ण गोपाल तामाङसहितको टोलीसँग प्राधिकरण कार्यालय सिंहदरबारमा छलफल भएको थियो । जनप्रतिनिधिसँग हुने छलफलमा प्राधिकरणले जिल्लाको कुनकुन स्थानमा जोखिम छ भन्ने जानकारी गराउने छन् । प्रमुख तामाङले जोखिम बस्ती स्थानान्तरण गर्नुपर्ने प्रस्ताव राखे । उनले स्थानान्तरण गर्दा दैनिक जीवन चलाउनुपर्ने समस्याबारे प्रभावितलाई बुझाउनुपर्ने सुझाव दिए । प्राधिकरणले अध्ययनपछि पहिरोलाई साना, मझौला र ठूला तीन भागमा विभाजन गरेर स्थानीय तह, प्रदेश र संघले त्यसको रोकथामको योजना कार्यान्वयन गर्ने रणनीति बनाउन खोजिएको जानकारी ज्ञवालीले दिए । जुरेपीडितको राहत फुकुवा गर्न सभामुखको आग्रह सभामुख अग्निप्रसाद सापकोटाले २०७१ सालमा सिन्धुपाल्चोकको जुरे पहिरोबाट पीडित भएकाहरूको राहत रकम फुकुवा गराउन गृहमन्त्री रामबहादुर थापालाई अनुरोध गरेका छन् । पीडितको नाममा संकलन भएको २ करोड २२ लाखभन्दा बढी राहत रकम सरकारी खातामा रहेको भन्दै स्थानीयले ६ वर्षदेखि वितरणको माग गर्दै आएका छन् । सभामुख सापकोटाले गृहमन्त्री थापालाई आइतबार आफ्नै कार्यकक्ष सिंहदरबारमा बोलाएर अनुरोध गरेका हुन् । संकलित रकम पीडितलाई बाँड्नुअगावै गृहले खाता बन्द गरेको थियो ।सुनकोसी थुनिने गरी गएको पहिरोमा परेर १ सय ४५ जनाको मृत्यु भएको थियो ।"
कहिले सकिएलान् लिदीवासीका दुःख ?,"(सिन्धुपाल्चोक)  जुगल गाउँपालिका २ लिदीका ६० वर्षीय साङबहादुर दोङ त्रिपालमुनि बसेर टोलाइरहेका छन् । शुक्रबारको पहिरोमा श्रीमती र आमा गुमाएका उनी अझै सम्हालिन सकेका छैनन् । भगवान्ले कहिल्यै सुख नपाएस् भन्ने लेखेको रैछ । आनन्दले बस्नै पाइएन् । सधैं भागाभाग गरेर जिन्दगी सकिने भयो ? साङबहादुरले आँसु पुछ्दै भने, भूकम्पभन्दा ठूलो चोट यो पहिरोले दियो । भूकम्पमा आफन्त गुमाएका लिदीका बासिन्दाले त्यसयता आफ्नै घरमा एक रात पनि ढुक्कसँग सुत्न नपाएको उनले बताए ।साँघुरो बाटोमा चार वटा खहरेसँगै पहिरो छिचोलेर पुगिने दुर्गमको लिदीको अहिलेको अवस्था दयनीय छ । जिल्ला सदरमुकामबाट दुई दिन लाग्ने जुगल२ लिदीका विस्थापितका दुःख पहिरोमा मात्रै सीमित छैन । ७२ वर्षीय स्थानीय सानु दोङ भूकम्पअघि लिदी सुन्दर गाउँ रहेको बताउँछन् । पहिले यस्तो छँदै थिएन । झन्डाले सजिएका घरमा देवता पुजिन्थे । यहाँ आएपछि मनको रौनक अर्कै हुन्थ्यो । भूकम्प एकैपटक राक्षस बनेर आयो, उनले भने ।०७२ को भूकम्पले लिदीका १ सय ७२ घर ध्वस्त बनाउँदा १० जनाले ज्यान गुमाए । भूकम्पका परकम्पन दोहोरिएपछि माथिल्लो डाँडा भासिएर पहिरो झर्न थालेयता स्थानीयको बिचल्ली छ । आफन्त गुमाउनुको पीडामाथि हामी बेघर भएर भौंतारियौं । कहिले लप्सेडाँडा त कहिले गोठ गरेर दुई वर्ष बितायौं, उनले भने । भूकम्पको अनुदान पाएको ३ लाखमाथि ऋण लिएर पहिरो छल्दै केहीले घर बनाए पनि उनीहरूले सुखसँग बस्न पाएनन् । पहिरोले माथिबाट सोहोर्दै ल्याएपछि डरले घरबाट पर गोठमा बस्न थाले । बिहान मात्रै घर फर्किने गरेका सानुले भूकम्पको पीडा नर्बिसँदै पहिरोमा आमा र आफन्त गुमाए ।गत असार २६ मा पहिरो बढ्न थालेपछि अत्तालिएर परिवारलाई माथिल्लो जंगलको गोठमा बस्नुपरेको साङबहादुरले बताए । यहाँ जन्मिएर के पाप गरिएछ कुन्नि । अब यस्तो नहुने ठाउँमा गएर बस्न पाए हुन्थ्यो, उनले भने । शुक्रबार बिहानको पहिरोले विस्थापित भएका लिदीका १ सय ३५ परिवार छिमेकी लप्सेडाँडामा पाल टाँगेर बसेका छन् । उनीहरू तीन वटा गोठमा पालैपालो खाना पकाउँछन् । यहाँका १ सय ७२ मध्ये ३७ घर पुरिएका छन् । तीमध्ये १३ घरका ३९ जना बेपत्ता भएका थिए । सोमबारसम्म २२ जनाको शव भेटिएको छ । विस्थापित लिदीमा १ सय ३५ घरधुरीमा ७ सय ६० जनसंख्या छ । गर्भवती र बालबालिकालाई पालमुनि बस्न समस्या भइरहेको छ । लिदीसम्म पुग्न ज्यानकै बाजी लगाउनुपर्ने सडक र पैदल बाटो भएकाले हेलिकप्टरबाट राहत ल्याउनुपर्ने बाध्यता भएको स्थानीय फूलकाजी स्याङ्बो बताउँछन् । विस्थापित परिवारले लिदी छोडेर जान खोजे पनि आफूले महिना दिनमा सुरक्षित व्यवस्थापन गर्ने आश्वासन दिएर रोकेको जुगल २ का अध्यक्ष प्रताप लामाले बताए । उनीहरूको सुरक्षित बासका लागि संघीय, प्रदेश, स्थानीय सरकारमा कागजी प्रक्रिया सुरु भइरहेको लामाले बताए । जुगल गाउँपालिकाका प्रमुख होमनारायण श्रेष्ठका अनुसार यहाँका १४ मृतकका परिवारलाई जनही एक लाख दिइएको छ । अन्य बेपत्ता र मृतकका आफन्तका परिवारलाई जनही २५ हजार वितरण गरिएको छ ।"
मल अभावको सदावहार चक्र,"रोपाइँ गर्दा मात्र होइन, धानले गाँज हाल्ने बेला भइसक्दा पनि किसानहरूले रासायनिक मल पाएका छैनन् । कृषिप्रधान देश भनिए पनि किसानका लागि नियमित नियतिजस्तै हो यो । खेती गरी खाने अधिकांशले कहिल्यै समयमै मल र बीउबिजन पाउँदैनन् । यस वर्ष त कोभिड१९ महाव्याधिका कारण किसानहरू झनै मारमा छन् । धान रोपेको दुईतीन महिना कटिसक्दा पनि कतिपयले मल हाल्न पाएकै छैनन् । यसबाट मुलुककै मुख्य खाद्य उत्पादनमा असर पर्ने देखिएको छ, जुन किसानका लागि मात्र होइन, सरकारका लागि पनि चिन्ताको विषय हुनुपर्छ ।सीमावर्ती क्षेत्रका केही किसानले यसबीचमा खेत नरोप्दै चाहिने डीएपी र रोपिसकेपछि आवश्यक पर्ने युरिया मल भारतीय बजारबाट ल्याएर छरे । तर महामारीका कारण नाका कडाइ र अधिकांश स्थानमा निषेधाज्ञा सुरु भएपछि उनीहरूले त्यताबाट समेत ल्याउन पाएनन् । अहिलेको संकटपूर्ण समयमा नाका कडाइ स्वाभाविक र सामान्य हो, तर किसानका लागि मल आपूर्ति र सहज वितरणको व्यवस्था सरकारले मिलाउनुपर्थ्योपर्छ । यसकै लागि किसानले पालिकाहरूमा आन्दोलन गर्दासमेत सरकारले आवश्यक प्रबन्ध गरिदिएन । यसबाट धान बालीलाई चाहिने मल आयातमा सरकार असफल बन्दै गएको पुष्टि हुन्छ । सरकारले अहिलेको समस्या त टार्नुपर्छ नै, सालिन्दा दोहोरिने यो समस्याको दीर्घकालीन समाधान पनि खोज्नुपर्छ ।सरकारले मल खरिदका लागि बर्सेनि बजेट छुट्याए पनि समयमा टिप्पणी उठाइँदैन र टेन्डर प्रक्रिया सुरु हुँदैन । यसको प्रत्यक्ष असर रोपाइँमा पर्छ । यसपटक त सरकारले महाव्याधिको बहाना पनि पाएको छ । लकडाउन ले भारतमा श्रमिक अभाव भएको र रेल नपाएको सरकारी दाबी छ । तर, किसानका दुःख र मुलुकको कृषिमा सरकार साँच्चिकै गम्भीर हुन्थ्यो भने यो समस्याको विकल्प भेटिन्थ्यो, भारतस्थित दूतावासको पहलमा ट्रकबाटै पनि मल ल्याउन सकिन्थ्यो । त्यसैले बहाना कोरोनाको भए पनि कमजोरी व्यवस्थापनको हो । मल आयात सरकारी प्राथमिकतामा नपर्नुको परिणाम नै हरेकपटक खेतीको मौसममा यसको अभाव हुने गरेको हो । पञ्चायतकालदेखिकै यो रोग, प्रजातन्त्र, गणतन्त्र र अहिलेको स्थिर सरकार का पालामा समेत देखिएको छ । किसानका लागि मल औषधिसरह हो भन्ने भेउ कुनै सरकारले पाएका छैनन् ।किसानलाई सहुलियत दरमा मल उपलब्ध गराउन सरकारले बर्सेनि अर्बौं रुपैयाँ अनुदान दिन्छ । बजारमा भने सधैं हाहाकार भइरहन्छ । एकातिर अनुदान मल बिक्री गर्ने दायित्व पाएका कम्पनी र केही व्यापारीको बेइमानी गरिरहेका छन् भने अर्कातिर, बाली उब्जाउनकै निम्ति कृषकहरू ऋण लिएर मलमा जति पैसा पनि खर्चन तयार हुनुपर्ने अवस्था छ । अनुदानको मल कृषि सामग्री कम्पनी र साल्ट ट्रेडिङ कर्पोरेसन्सले खरिदबिक्री गर्दै आएका छन् । कृषि सामग्रीले ७० र साल्टले ३० प्रतिशत कोटा पाएका छन् । यी दुई निकायले सीमाक्षेत्रमा डीएपी प्रतिकिलो ४३ रुपैयाँ र युरियो १४ रुपैयाँमा बेच्दै आएका छन् । अनुदानको मल कृषि सहकारी र डिलर सहकारीले मात्रै बेच्न पाउँछन् । कृषि सामग्रीसँग ५ हजार २ सय र साल्टमा २ हजार ३ सय डिलर सहकारी दर्तामा छन, तर यीमध्ये अधिकांशमा मलै छैन ।ग्लोबल टेन्डरबाट खरिद गर्दा कम्तीमा ५ देखि ७ महिना लाग्छ । त्यसमाथि विभिन्न चलखेल गर्नकै लागि टेन्डरमा ढिलासुस्ती हुन्छ । अनि समयमा मल आइपुग्ने कुरै भएन, बजारमा सधैं अभाव हुन्छ । त्यसको फाइदा उठाउँदै व्यापारीले कार्टेल सुरु गर्छन् । महालेखा परीक्षकको वार्षिक प्रतिवेदनले यी कम्पनीले लागतभन्दा बढी रकम तिरेर मल खरिद गरेको देखाउँछ । तैपनि यथेष्ट योजना नहुँदा सदैव मल अभाव हुन्छ । कृषि तथा पशुपन्छी मन्त्रालयकै अनुसार मलको वार्षिक माग करिब ७ लाख टन छ । तर, साढे ४ लाख टनभन्दा खरिद हुन सकेकै छैन । राष्ट्रिय मल नीति, २०५८ का अनुसार रासायनिक मलको सम्भाव्यता खपतको करिब २० प्रतिशत परिमाण जगेडा राख्नुपर्ने प्रावधानको कहिल्यै पालना भएको छैन । सधैं माग विश्लेषण नगरीकनै मल खरिद गरिन्छ ।कतिपय नीतिगत बन्दोबस्त गरेर सरकारले मल अभावको दीर्घकालीन समाधान खोज्नुपर्छ । उल्लिखित दुई निकायबाहेक अरू व्यापारीलाई पनि आयात गर्न दिइनुपर्छ । कर्मचारी भर्ती केन्द्र मात्रै बनेको कृषि सामग्री कम्पनीबाट किसानको हितमा काम हुन नसक्ने पुष्टि भैसकेको छ । सरकारले व्यापारभन्दा अरू व्यवस्थापनका पक्षहरू मिलाउनुपर्छ । कुन व्यापारीले कति परिमाणमा आयात र वितरण गरेको छ, त्यसको दुरुस्त अभिलेख राख्ने प्रणाली हुनुपर्छ । त्यहीअनुसार व्यापारीले आयात गरेको र किसानले खरिद गरेको बिलका आधारमा अनुदान वितरणको व्यवस्था मिलाउनुपर्छ । व्यापारीको नाफा सरकारले तोक्नुपर्छ । र, अनुदान वितरणमा स्थानीय तहहरूलाई सक्रिय बनाउनुपर्छ । अन्यथा, यो अभावको चक्र फेरिफेरि पनि घुमिरहन्छ ।"
कांग्रेसले नयाँ नेतृत्व पाउँछ कि !,"आसन्न चौधौं महाधिवेशनको सरगर्मी बढिरहेका बेला अनौपचारिक रूपमा उम्मेदवारी घोषणा गर्ने क्रम पनि बढिरहेको छ । अहिलेसम्म संस्थापन पक्षमा शेरबहादुर देउवाको प्रतिद्वन्द्वी कोही नदेखिइरहेका बेला उपसभापति विमलेन्द्र निधिले उनलाई टक्कर दिने अवस्था देखा परेको छ । निधि देउवा निकट मानिन्छन् । यदि पछिल्लोपटक देखिएको परिदृश्य फेरबदल भएन भने महाधिवेशनबाट देउवा पुनः सभापतिमा चुनिने सम्भावना कम छ । संस्थापनइतर पक्षमा सभापतिका लागि मैदानमा उत्रिने धेरै देखिइरहेका बेला संस्थापन पक्षबाटै त्यो पनि देउवाकै दाहिने हात मानिने निधिले आफू पन्ध्रौं महाधिवेशनसम्म पर्खन नसक्ने चेतावनीसहितको धारणा व्यक्त गरेका समाचार सार्वजानिक भइरहेका छन् । त्यसो त तेह्रौं महाधिवेशनमै देउवाले निधिलाई चौधौंमा सभापतिका लागि सघाउने वचन दिएकाले पनि निधिले देउवालाई बोलेको कुरा पूरा गर्न दबाब दिइरहेका छन् । देउवाले भने पार्टी विधानमा एक व्यक्ति दुई कार्यकालभन्दा बढी सभापति हुन नपाउने व्यवस्था भएकाले पन्ध्रौं महाधिवेशनमा निधिलाई सघाउने आश्वासन पुनः दोहोर्याएका छन् । यता निधि भने पन्ध्रौं महािधवेशनसम्म दोस्रो पुस्ताले आफूलाई चेप्ने र उमेरका हिसबले पनि आफू त्यो बेलासम्म नकुर्ने पक्षमा रहेको प्रस्ट पारेका छन् । निधिले संस्थापन पक्षका नेताहरूसँग मात्रै होइन इतर पक्षका नेताहरूसँग पनि छलफल गरिरहेका छन् । चौधौं महाधिवेशनमा देउवाकै साथ र समर्थनमा सभापतिमा लड्न चाहेका निधिलाई अहिलेसम्मको अवस्था हेर्दा देउवाले साथ दिने कुनै लक्षण देखिँदैन । न त निधिले नै औपचारिक रूपमा उम्मेदवारी घोषणा गरेका छन् । छलफलले कस्तो मोड लिन्छ र अरूबाट कस्तो प्रतिक्रिया आउँछ, त्यसले भोलिको बाटो तय गर्ला नै तर अहिलेसम्मको परिवेश हेर्दा निधिले चौधौं महाधिवशेनमै सभापितमा लड्ने तरखर गरेका छन् । यदि देउवा र निधि आआफ्नो अडानमा अडिग रहिरहे भने कांग्रेसको आगामी नेतृत्व वर्तमान संस्थापक्षबाट इतर पक्षमा जानेछ । सुजन देवकोटा, पालुङटार४, गोरखादन्त्यकथा बन्दै समृद्धिको सपनामीनबहादुर विष्टको नयाँ युगमा प्रवेश गरेको देश शीर्षकको व्यंग्यात्मक कविताभित्र मुलुकको नालीबेली समेटिएको छ । शब्दहरूको गोलाबारी बर्साएजस्तो घरीघरी भनिएको छ ः यो देश नयाँ युगमा प्रवेश गरेको छ भन्ने कविताको सुरुको हरफ मननयोग्य तर निराशाजनक छ । हुन पनि जिम्मेवार नेतृत्वले शब्दजाल फ्याँक्नुबाहेक मुलुकमा समृद्धिको स्तम्भ खडा गर्न सकेका छैनन् । राज्यका संरचनाहरू लथालिंग र भताभुंग छन् । सरकारले पूर्वतयारीमा ध्यान नदिँदा बाढीपहिरो र अकाल मृत्युको दुश्चक्रले हामीलाई सधैं पिरोलिरहेको छ । देश नाजुक अवस्थामा पुग्दा पनि सरकार नयाँ युगको हवाला दिँदै विकासको झ्याली पिट्न पछि परेको देखिँदैन । शीर्ष नेतृत्व र आसेपासे लाज पचाएर खोक्रो भाषण दिन पाउँदा आफूलाई गौरवान्वित ठान्छन् । वस्तुतः जनता छक्याउन, बोलेरै समय बिताउन र कागजी घोडा दौडाउन खप्पिसहरूको कमी मुलुकमा छैन । नेता, तिनका सल्लाहकार, प्रबुद्ध व्यक्ति, योजनाकार, अर्थविद्, ठेकेदार, देश दौडाहामा निस्कनेहरूमध्ये समृद्ध नेपाल सुखी नेपाली को नारा नफुक्ने कोही भेटिँदैनन् । लेखक, गीतकार, पुराणवाचक लगायतका व्यक्ति हुन् या राष्ट्रिय पोसाकमा सजिएर आफूलाई ठूलो ठालू, भलाद्मी सम्झनेहरू नै किन नहुन् सबैले नयाँ नेपालको राग जपेकै हुन्छन् । यसरी विभिन्न तह र तप्काका व्यक्तिहरूले नयाँ युगको गीत गाइरहने, कर्ता बन्नचाहिँ कोही नतम्सने हुँदा मुलुक दिशाहीन बन्न पुगेको छ । सत्ताधारीले न जवाफदेही, जिम्मेवारी वहन गरेको पाइन्छ न त मुलुक धरापमा पर्न लाग्दा चिन्ता नै लिएको देखिन्छ । कुरैकुरा, नारा, मायाजाल, धोका, उपेक्षा, स्वार्थ, घमन्डको जालोले घेरिएका हामी समृद्धि सपनालाई एकादेशको कथा ठानेर पुर्पुरो छाम्न बाध्य छौं । भुवनेश्वर शर्मा, चन्द्रागिरि२, काठमाडौं"
परीक्षाको बोझले थिचिरहेछ,"गत चैतमा कोरोना संक्रमण बढेकै थिएन र पनि रोकथाम गर्ने भनेर मुखैमा आएका एसईईलगायतका परीक्षा स्थगित गरिए । रोकिएको एसईई परीक्षा हुन्छ, हुन्छ भन्दाभन्दै आखिरमा केही नलागेर त्यसको जिम्मा विद्यालयलाई दिनुपर्यो । कक्षा ११ को त जसरी पनि गर्ने भन्दाभन्दै त्यसलाई पनि कार्यविधि निर्माणसहित सञ्चालनको जिम्मा विद्यालयलाई दिइसकिएको छ । तैपनि दसैंअघि नहुने भएको छ । १२ को त कसैगरी पनि बोर्डले नै गर्ने भन्ने हुँदाहुँदै त्यो पनि विद्यालयलाई नै दिने कुरा चलिरहेको छ । भदौको दोस्रो साताका लागि त्रिविद्वारा तोकिएका परीक्षाहरू पनि स्थगित भएका छन् । अब अन्य तहका परीक्षाहरू सञ्चालन गर्ने दिन पनि कहिले आउने हुन् भन्न सकिने स्थिति छैन । कोरोना संक्रमण दिनदिनै बढिरहेको छ । पठनपाठन सञ्चालन गर्ने कुरा त कताकता कोर्स सिध्याएर परीक्षा दिन तयार भएका विद्यार्थीहरूले पनि पढेको कुरा बिर्सिसके । कोरोना अपडेट सुन्दासुन्दै समय त्यत्तिकै गइरहेछ । त्यसैले सबैखाले कलेजस्तरका परीक्षाहरू पनि पढाएको विद्यालयले नै लिने प्रक्रिया मिलाएर विद्यार्थीहरूलाई एकखाले बोझबाट मुक्त गर्नुपर्यो । त्यसपछि पठनपाठनको विकल्पलाई पनि नयाँ गति दिएर यो शैक्षिक सत्र खेर जान नदिनेतर्फ ध्यान केन्द्रित हुनुपर्छ । अनुप श्रेष्ठ, भक्तपुर"
काठमाडौंलाई जोगाऊ,"काठमाडौंको घना बस्तीमा यतिखेर संक्रमण फैलिरहेको छ । दिनानुदिन देशका विभिन्न सहर संक्रमणको हटस्पट बनिरहेका छन् । यस्तो भयावह परिस्थतिमा सरकार भने नानाभाँतीका नियमहरू लागू गर्दै झारा टार्ने गरी काम गरिरहेको छ । भेन्टिलेटर र आईसीयुको अभाव हुन थलिसक्यो । उपत्यकाका अस्पतालहरूमा कोरोना संक्रमित भरिइसके । यसै गरी संक्रमितहरू बढेमा अब सुकुल ओछ्याएर अस्पतालका भान्सा र भर्याङमा राख्नुपर्ने अवस्था आइसकेको छ । यस्तोमा बिरामी आफैं संयमित र सुरक्षित हुने हो । सरकारी निकायले संक्रमित धेरै भए अस्पतालमा राख्ने ठाउँ छैन घरै बसे हुन्छ भन्ने उर्दी दिन थालेको छ । इतिहासकै बलियो ठानिएको सरकारले दिलैदेखि चाहेको भए पक्कै पनि जनताको स्वास्थ्य सुरक्षाका निम्ति काम गर्न सक्थ्यो । जनताको आशा र भरोसामा उभिन सक्थ्यो । तर विष्णुमतीको फोहोर र धोबीखोलाको हावा पचाइसकेका जनतालाई कोरोनाको के डर भन्दै हाम्रो रोग प्रतिरोधात्मक क्षमता बलियो छ भन्ने गफमा सरकार मस्त रह्यो । भारतलाई कोरोनाले तहसनहस गरिरहँदा त्यसको दस किलोमिटर यता नेपालमा पनि पक्कै केही असर पार्ला भन्ने अनुमान बेलैमा नगर्नाले अहिलेको संकट आइपरेको हो । सीमालाई व्यवस्थित गर्ने र क्वारेन्टिनको उपयुक्त व्यवस्था गरी भाइरसलाई देश भित्रनबाट रोक्न सकिएन । मुलुक कोरोनाबाट विक्षिप्त बन्दै छ । यो दुःखद समयमा राजनीतिक खिचातानीमा रमाइरहेका नेताहरू देख्दा लाज लाग्छ । सबै मिलेर एकजुट भई महामारीको समना गर्नुपर्नेमा एकअर्काको खुट्टा तान्ने काम भएको छ । सरकारदेखि सर्वसाधारणसमेत एक मतले डट्नुपर्ने बेला सत्ता झगडामा नेताहरू रुमलिरहेका छन् । यो अवस्था रहिरहे जनताको ज्यानको रक्षा हुँदैन । श्यामसुन्दर कुइँकेल, हाँडीगाउँ, काठमाडौं"
उपचार नपाइने भो,"कोरोना महामारी समुदायस्तरमा फैलिसकेको छ । दिनप्रतिदिन संक्रमितको संख्या बढेसँगै सास फेर्न गाह्रो हुने वा थप उपचार चाहिने बिरामीले स्वास्थ्य सुविधा नपाउने निश्चित छ । आईसीयु र भेन्टिलेटरहरू खाली छैनन् । किन खाली छैनन् भनेर अस्पतालका पदाधिकारीहरूलाई सोध्यो बजेटको अभावलाई कारण देखाउँछन् । सरकारी अस्पतालले पनि यही जवाफ दिन्छ । तर उनीहरूले बताएजस्तो सरकारको अवस्था छैन । महामारीसँग लड्न नसक्नुको कारण रकम अभाव हुँदै होइन । इच्छाशक्तिको कमी र जनताप्रति अनुत्तरदायी हुनाले यस्तो भएको हो । सरकारले सवारी मर्मत तथा इन्धनमा मात्रै यो वर्ष लगभग १६ अर्ब छुटाइसकेको छ । जुन अघिल्लो वर्षको तुलनामा ५२ करोड बढी हो । यो उदाहरणले सरकारको प्राथमिकता कोरोना हो कि होइन भनेर प्रस्ट पारेको छ । कर्मचारी हुन् वा जनप्रतिनिधि सबैलाई आफ्नो सुविधाको मात्रै चिन्ता छ । महामारीमा यो चिन्ता अर्को महामारी बनेको छ । यसैका कारण अबका दिनमा नागरिकले अकालमा ज्यान गुमाउनुपर्ने निश्चित छ । अहिले संक्रमितको पहिचान गर्न पनि गाह्रो भइरहेको छ । परीक्षण बढाउँदै संक्रमण नियन्त्रण गर्नु अहिलेको आवश्यकता हो । अतः सरकारसँग पर्याप्त बजेट छ नागरिकप्रति जवाफदेही नहुनु समस्या हो । जनताको प्राथमिकता के हो भन्ने विषय छुट्याएर अब महामारीसँग लड्नुपर्छ । रामकृष्ण बराल, जोरपाटी५, काठमाडौं"
घरमै बसेका संक्रमितहरूलाई निगरानी गरौं,"सरकारले कोरोनाको लक्षण नदेखिएका तर परीक्षण गर्दा पोजेटिभ भएकाहरूलाई निर्देशिका तयार पारी घरमै बस्न अनुरोध गर्यो । भेन्टिलेटर भएका अस्पतालहरू पर्याप्त मात्रामा छैनन् । सरकारले भेन्टिलेटरको व्यवस्था गर्न प्रयास गरेको पनि देखिएको छैन । यसले समाजमा मनोवैज्ञानिक त्रास बढाएको छ । उपचारै नपाइने भयो भन्ने डर फैलिएपछि सर्वसाधारण पिरोलिएका छन् । लक्षण नदेखिएका संक्रमितहरू होम आइसोलेसनमा बसेका त छन् तर उनीहरूको अनुगमन तथा नियमन भइरहेको छैन । सम्बन्धित निकायलाई यसबारे चासो पनि छैनजस्तो लाग्छ । ५ सय २३ संक्रमित होम आइसोलेसनमा छन् भन्छ, सरकार । के उनीहरूले सरकारले भनेझैं घरमै बस्दा पालना गर्नुपर्ने १४ वटा नियम मानेका छन् त ? यसको नियमन कसले गर्दै छ ? लुकीछिपी संक्रमितहरू घरबाहिर निस्किरहेका छन् । विभिन्न बहाना बनाएर उनीहरू अस्पताल धाउने गरेको खबरबाट सरकार बेखबर छैन । घरमा बस्ने संक्रमितहरूको नियमन नहुँदा उनीहरूबाटै संक्रमण फैलने जोखिमलाई सरकारले बेवास्ता गरिरहेको छ । ट्राभल हिस्ट्री नभएकाहरूमा पनि कोरोना देखिइराखेको छ । चिकित्सकहरूले संक्रमितहरू आफैं अस्पताल आइरहेका छन् भनिरहँदा खै सरकार चनाखो भएको ? संक्रमितहरूलाई टोलमा छिःछिः र दूरदूर गरिन्छ र आफन्तबाटै उचित व्यवहार नभएको गुनासो आइरहेको छ । स्वास्थ्य मन्त्रालयले संक्रमितहरूलाई विभेदपूर्ण व्यवहार नगर्नू भने पनि त्यसलाई कसैले गम्भीरतापूर्वक लिएका छैनन् ।होम आइसोलेसनमा बस्नेहरूलाई कडा निगरानी गर्न स्थानीय तहलाई अधिकार प्रत्यायोजन गर्नुपर्छ । कुनकुन बस्तीमा संक्रमितहरू घरमा छन् र उनीहरू बाहिर हिँडडुल गरेका छन् कि छैनन् भन्ने विषयमा निगरानी गर्न वडास्तरमा नियमन संयन्त्र तत्काल बनाउनुपर्छ । यसो गर्दा संक्रमितहरूलाई बाहिर निस्कनबाट रोक्न सकिन्छ । टोल सुधार समिति र युवा क्लबहरूलाई पनि संक्रमितहरूको निगरानीका लागि स्थानीय तहले खटाउनुपर्छ । संक्रमितहरूलाई दुर्व्यवहार गर्ने व्यक्तिलाई तत्काल प्रशासनले कारबाही गर्ने सक्यो भने छिःछिः दूरदूर गर्नेहरूको संख्या कम हुँदै जान्छ । यसले संक्रमितहरूलाई कोरोनासँग लड्न थप बल पुग्नेछ । सरकारको यही चाला हो भने होम आइसोलेसनमा बस्ने संक्रमितहरूबाटै कोरोना फैलिएर भयावह अवस्था नआउला भन्न सकिन्न । गोविन्द विक, बूढानीलकण्ठ१२, काठमाडौं"
'राम : नेकपा अवसानको पासवर्ड,"यतिखेर देशका प्रधानमन्त्रीले जुन ठाउँमाथि रामभूमिको दाबी गर्दै छन् र कोरोना महामारीका समस्त कोलाहलकै बीचमा पनि त्यहाँका जनप्रतिनिधिलाई फोन गरेरै बालुवाटार बोलाएर तुरुन्त मन्दिर बनाउने आदेश दिएका छन्, त्यही ठाउँको बासिन्दा भएर एकपल्ट कसैले सोचोस् ! शासकको दिमागमा फुरेको राम परियोजना कति भद्दा र अश्लील लाग्छ !भानुभक्तकालीन बिर्के टोपी ढल्काउँदै पुराणका पानाबाट फुत्त निकालेर वीरसिक्काका किस्साझैं तिलस्मी रामकथा जन्माइदिन जति सजिलो छ वा त्यो नयाँ कथासँगै कुनै स्थानिक राजनीतिलाई भुरुङझैं घुमाइदिन जति सजिलो छ, त्यति नै गाह्रो छ त्यही ठाउँमा बसेर राष्ट्रिय राजनीतिको माकुरीजालभित्र आफ्ना सबै अस्तित्व र सरोकारका गोचर प्रश्नहरू बिर्सिदिन र अगोचर भगवान् श्रीरामको विशालकाय मूर्ति मनमा सजाउन ।िििराम यति बेला जनमानसको खाँचोको मुद्दा कत्ति पनि होइन । त्यसमाथि पनि राज्ययन्त्रले निरन्तर कर्के आँखाले हेरिरहेको ठाउँ माडी ! जसले लामो समयदेखि बाहिरी दुनियाँभन्दा अलग्गै टापुजस्तो जीवन बाँच्दै आएको छ । जसको दैनन्दिन चितवन राष्ट्रिय निकुञ्जका हात्ती, गैंडा, बाघ, भालु र बँदेलसँग लछारिँदै, दगुर्दै ज्यान जोगाउन हाँफजाँप गर्नैमा बित्छ । निकुञ्जका कर्मचारी र रक्षकबाट प्रत्येक दिन अपमानित र आहत हुँदै बित्छ । जहाँ एउटा सग्लो मान्छेको आत्मसम्मान र सासको मूल्य निकुञ्जको एउटा जनावरको भन्दा निम्न कोटिको छ । जहाँ निकुञ्जभित्र प्रवेश गरेर घाँस काटेको, निगुरो वा घोंघी टिपेकै अपराध मा निकुञ्जका रक्षकबाट निर्घात कुटिनु र मारिनु एउटा आम खबर मात्रै हुन्छ ।जहाँ दशकौंदेखि चलेको निकुञ्ज र जनताबीचको द्वन्द्व कहिल्यै निको नहुने शूलजस्तो भएर बसेको छ । जहाँ विकासका सानातिना योजनादेखि ठूला परियोजनासम्मले राष्ट्रिय निकुञ्जको अवरोध खेप्नुपर्छ । जहाँका मान्छेले हरेकपल्ट सभ्य बन्ने सपना देख्दा सर्वोच्च अदालत र युनेस्कोसम्मका चेतावनीसँग तर्संदै कान्जीहाउसका जनावरजस्तो नियतिमा खुम्चिएर बाँच्नुपर्छ, त्यस्तो ठाउँलाई राज्यले दिने उपहार आख्यानको पात्र राम हो या अरू नै केही ?राम मल, बीउ, कुलो, पैनी, ट्याक्टरलगायत आम जनताको दैनन्दिनको चासो र विमर्शको शीर्षक पनि होइन । राम वर्षौंदेखि पत्तो नलागेका नमितासुनिता काण्ड, मजुवापोखरी (चितवन) वा उल्टाखाम (कञ्चनपुर) जस्ता काण्डका बलात्कारी र हत्यारा पत्ता लगाउने त्यस्तो कुनै उधुम शक्तिशाली अपरेसन को कोड पनि होइन । राम कोरोना महामारीसँग लड्ने कुनै त्यस्तो अचूक भ्याक्सिन वा ट्याब्लेटको नाम पनि होइन ।अचानकसँग र एकाएक यो बेमौसममा किन, कसलाई चाहिएको हो राम ? यो कुबेलाको रामभूमि मुद्दाले कसको हित र भाग्यको हिसाबकिताब गर्ने हो ? यी प्रश्नको उत्तर यति बेला सरकार र सत्तारूढ दलको चरित्र बुझ्ने जोकसैले जानेकै छ ।प्रक्षेपित रामकथा यस्तो बेला अवतरण भएको हो जतिखेर प्रधानमन्त्री अरू दल मात्रै होइन, आफ्नै दल फुटाउनसमेत सजिलो हुने गरी जारी गर्न लगाइएको अध्यादेश फिर्ता गर्न लगाउनुपर्ने बाध्यात्मक परिस्थितिले बाँधिएर छटपटाएका थिए । बेसार माहात्म्यवाचक र सर्वश्री महाज्ञानी पदवीले चुलिएको जगहँसाइ र कुख्यातिले पुरिएर, अलोकप्रियताको उत्कर्षमा के गरौं, कसो गरौं हुँदा अमुक अनुसन्धाता ले तयार पारेको दिव्य वाण फेला पर्यो राम ! यो रामवाण हिन्दुत्वको राजनीतिले मदोन्मत्त छिमेकी देशलाई एकखेप गिज्याइहेर्ने घुयेंत्रो मात्रै होइन, आफ्नै दक्षिणपन्थी यात्राको पासवर्ड पनि हो भन्ने सत्य सर्वश्री महाज्ञानीले नबुझ्ने कुरो थिएन । गेरुवा वामपन्थका यसअघिका सबै घटना र प्रकरणलाई माथ गर्ने गरी प्रकट भए उनी, भानुजयन्तीको मेलो पारेर । र भन्दिए, राम त वीरगन्जभन्दा तीँ पर ठोरीमा पो जन्मेका हुन् । राम हाम्रा हुन्, भारतका होइनन् ! वास्तविक अयोध्या त ठोरीमा पो छ !भएभरको राज्यकोषको भँडार यति र ओम्नीप्रभृति साहूहरूलाई सुम्पेर यो कोरोनाकालमा सूर्यबहादुर तामाङ, सिद्धार्थ आउजी, राजु सदालगायत अनेकौं निर्दोषको संस्थानिक हत्यामा पिठ्युँ फर्काउन सक्ने महान् इच्छाशक्ति र घनघोर नैतिकताका धनी प्रधानमन्त्रीसँग अपेक्षा पनि अब सायदै केही राख्न सकिन्छ । पछिल्ला दिनमा उनलाई लागेको हुँदो हो, रामलाई ठोरीमा होइन, माडीमा जन्माउँदा पो फाइदा छ ! त्यसपछि पर्साको ठोरी छोडेर उनी चितवनको माडीतर्फ सरे । माडीमा जन्मने रामका कारण एकातिर चुच्चे नक्सामा बाँकीथाती रहेको राष्ट्रवादको नवीकरण हुने, अर्कातिर सहअध्यक्ष प्रचण्डको चुनावी क्षेत्रमा अहिलेको पार्टीसत्तासंघर्षका कुण्ठाको सट्टाफेर गर्ने तिकडम खेल्न पाइने । यसले कुसुमखोला आगलागी प्रकरण र चेपाङ समुदायको बसोबासको मुद्दालाई स्वतः विषयान्तर गरिदिएको छ । बालुवाटारदेखि माडी नगरपालिकासम्मै, राज्यका लागि एक सय अठसट्ठी कुरिया चेपाङको बास र सासभन्दा ठूलो प्राथमिकता राम परियोजना बन्न पुगेको छ ।भगवान्का रूपमा पुज्नेलाई राम ईश्वरका अवतार होलान् र नपुज्नेलाई आख्यानका एक अविस्मरणीय पात्र, तर एउटा धर्मनिरपेक्ष राज्यको सरकार र द्वन्द्वात्मक भौतिकवादी विचारधाराको दाबी गर्ने, आजसम्म आफूलाई कम्युनिस्ट नै भनाइरहेको पार्टीले यसरी प्रोजेक्टेड राम बोकेर हिँड्न मिल्छ ? यो राज्यसत्ता र सत्तारूढ नेकपा दुवैको नैतिक, वैचारिक, सांस्कृतिक पतनको एउटा प्रमाणित निस्सा होइन भनेर कसैले भन्न सक्छ ?िििमाडी के साँच्चै सन्की शासकीय पतनको प्रयोगशाला बन्न तयार भएको हो ? अलिकति विचार यतापट्टि फर्केर पनि गरौं । के यो एउटा यस्तो कोरा कागजजस्तो ठाउँ हो जहाँ शासक आफ्नो इच्छा र सुविधामुताबिक जेसुकै पनि खेल रच्न सक्छ र माडी मानौं दृश्य, श्रव्य, घ्राण र स्पर्शका कुनै इन्द्रिय नै नभएजसरी शासकको होमा हो मात्रै मिलाउन दगुर्छ ?इतिहासकार एरिक हब्सबाम भन्छन्, इतिहासविहीन त कोही पनि छैन । तर जब प्रभुत्वशाली वर्ग इतिहासका ठाउँमा मिथक या कुनै मिथ्याकथा ल्याएर रोप्न उद्यत हुन्छ, यो एउटा झुर बौद्धिक मजाक बन्छ । ग्रीक राष्ट्रवाददेखि युरोप र अमेरिकाका आधुनिक राष्ट्रवादी अहंकारसम्मको इतिहास र वर्तमानमाथि व्यक्त भएका उनका अभिव्यक्ति आजका भारत र नेपालको अवस्थासँग हुबहु मेल खान्छन् ।यद्यपि, आज भारतमा राम राजनीति मा लिप्त भाजपाका हकमा उसका सबै हर्कत झन्डै सय वर्ष पुरानो माउ संस्था राष्ट्रिय स्वयंसेवक संघको वैचारिकीमा अडिएका कारण यो भाजपाको राजनीतिक चरित्र हो भन्न सजिलै सकिन्छ । यो कुनै लुकाइएको एजेन्डा होइन । राष्ट्रिय स्वयंसेवक संघका संस्थापकहरूले एक शताब्दीभरि सोचेको नै यही थियो सकल हिन्दुराज्य ! उनीहरू सुरुदेखि नै धर्मनिरपेक्षताका घोर विरोधी र केवल हिन्दुत्वको एजेन्डाका कट्टर पक्षधर थिए । तर नेपालमा नेकपाले पाएको जनताको त्यो भारी बहुमत संविधानअनुरूप समाजवादउन्मुख, स्थिर र विवेकसम्पन्न अभिभावकजस्तो राज्यका लागि थियो, कम्युनिस्ट आवरणमा बसेर आफ्नो डगमगाउँदो कुर्सी जोगाउन कुनै राम परियोजना रोप्ने र फलाउने खेतीका लागि थिएन ।पुरानो माडीको प्रत्येक मौजा, जिम्दारी र टोलका नाम थारू पहिचानसँग जोडिएका छन् । स्वयम् माडी नाम नै थारू भाषाबाट व्युत्पन्न भएको हो । यतिखेर माडीको नामैसमेत फेर्न उर्दी गर्ने प्रधानमन्त्रीलाई थाहा छैन, जुन गाउँको नाम सुनेर अयोध्यापुरी वा अयोध्या नाम राख्ने जिकिर गरिएको छ, त्यसको अस्तित्व र नामनिसान तत्कालीन चितौन का पाँच प्रगन्नामध्ये एक माडी प्रगन्नामा कहीँकतै थिएन । संवत् २०१३ मा नेपाल सरकारद्वारा गठित राप्ती दून विकास विभागको परियोजनात्मक कार्यक्रमअन्तर्गत बस्ती विकास गर्ने सुरुआती चरणमा माडीमा जम्मा दुइटा गाउँ थिए, गर्दी र बघौडा । त्यहाँ थारू बस्ती मात्रै थिए । साबिक कल्याणपुर र अयोध्यापुरी गाउँहरू आप्रवासी पहाडी समुदायको बसोबासका लागि त्यसपछि मात्रै वन फँडानी गरी व्यवस्थापन गरिएका बस्ती हुन् । अयोध्यापुरी हाल माडी नगरपालिकाको ९ नम्बर वडामा पर्ने गाउँ हो । माडीभरि पछि बसालिएका यस्ता अनेक नामका बस्ती छन्Ù द्रौपदीनगर, पाण्डवनगर, रामराज्यपुर, गोपालनगर, हरिनगर, लक्ष्मीबास, कान्तिपुर आदि । यी सबै ठाउँसहितको समग्र माडी उपत्यका थारू जातिले रचेको जीवित इतिहासमा पहाडी आप्रवासीहरूको सम्मिलन र त्यसैमा समृद्ध बन्दै गएको सामाजिक गतिशीलताले उभिएको हो । यो अकाट्य तथ्यलाई खारेज गरेर कसैले पनि यसको नाम फेर्ने र यहाँका मूर्त मुद्दालाई विषयान्तर गरेर राम राजनीति गर्ने सपना देख्छ भने यो हर्कत इतिहासका लागि धेरै महँगो पर्नेवाला छ ।यतिखेर माडीका आम जनसाधारणलाई न राम न अयोध्या केही चाहिएको छैन । यहाँ राम र अयोध्या चाहिएको छ त माडीमा बसेर बालुवाटारका खड्गप्रसाद ओलीको दिवास्वप्नको रोटी सेक्न उद्यत चाकर वर्गलाई । अथवा, कान छाम्नु कता हो कता कागको पछि दगुर्ने विवेकको बिर्को लागेका स्थानीय राजनीतिका खोपी खेलाडीलाई । जो पुनः मेयर दोहोरिने ताकमा छन् वा जसलाई भोलि मेयर बन्ने लिगलिगे दौडमा सामेल हुनु छ, तिनलाई । अथवा, जो नाम मात्रैको मूल्यमा बिघाबिघा जमिन खरिदेर करोडौं मूल्यमा प्लट बेच्ने तयारीमा छन्, तिनलाई । जनताको सेन्टिमेन्ट, मास पोलिटिक्स को दुहाई दिँदै र विकासको ललिपप देखाउँदै र्यालसिँगान एक गरेर लागेका यी सबै खाले मानिसका अनुहार राजनीतिक र सांस्कृतिक अश्लीलताका साक्षात् नमुना लाग्छन् । अस्तिसम्म चेपाङ बस्ती बसाल्ने मसिहा नै आफैं हो झैं पार्ने, वन ऐन खारेज गरेर जनताको आत्मसम्मान रक्षाको पहल गर्ने उद्घोष गरिरहेको सत्तारूढ नेकपाको स्थानीय नेतृत्व नै राममन्दिरको शिलान्यास गर्ने ताउरमाउरमा उत्ताउलिएको दृश्य त झनै रोचक देखिन्छ ।हुन त शैक्षिक र अन्यअन्य थरीका विकासका लागि भन्दै कम्युनिस्टहरू महायज्ञका जजमान बन्ने, समाजसुधारका नाममा मन्दिर व्यवस्थापन समितिहरूका मुखिया भई बस्ने गरेका अनेक दृष्टान्त छन् । तर यसपल्ट राम परियोजनाको जरोकिलो गाड्न कुदेका प्रधानमन्त्रीदेखि माडीका जनप्रतिनिधिसम्मले र यी समस्त दृश्यमा मौन सत्तारूढ नेकपादेखि मन्दिर त कसै गरी पनि बन्नैपर्छ भन्ने स्थानीय कम्युनिस्टहरूले आफूहरू सिद्धान्ततः र नीतितः समाप्त भएको जानकारी दिइसकेका छन् ।यसबीच एउटा प्रश्न भने अनुत्तरित छ, के अमुक भगवान् को नामका अगाडि वा त्यो नामको किलो गाड्ने बाहुबली शक्तिका अगाडि माडी आफ्नो पहिचान र संघर्षका सबै मुद्दाहरू बिर्सिदिन तयार छ ? यो प्रश्नको उत्तर दिने कोही जिउँदो मान्छे खडा भएको दिन यी मिथ्या फूलबुट्टा भर्नेहरूले के गर्लान् ?"
विकल्पको भ्रम,"विकल्पको बहसमा बित्यो अघिल्लो सोमबार । बिहान कृषिमन्त्री घनश्याम भुसाल नेकपा विवाद निप्ट्याउने विकल्पहरूसहित कान्तिपुरको एक पानाभरि उपस्थित थिए । त्यसै साँझ कांग्रेस महामन्त्री शशांक कोइरालाले आफ्नो पार्टीभित्र विकल्प चाहिएको भन्दै फायर साइड मार्फत अर्को आयाम थपे । मध्यराति ट्वीट गर्दै त्यो बहस टुंग्याइदिए, जसपा नेता बाबुराम भट्टराईले ।पहिले बिहानीको कुरा । भुसालले आफ्नो लेखमार्फत शक्तिशाली कम्युनिस्ट जनाधार गुम्न नदिन के गर्ने, त्यसका विकल्पहरू पेस गरेथे । नेकपाको आन्तरिक विवादबारे विगतमा मुखर रहँदै आएका भुसालमाथि मन्त्री भएपछि बोल्नै छाडेको आरोप लाग्दै आएको थियो । युवा बुद्धिजीवी रामचन्द्र श्रेष्ठले भुसालको वैचारिकता र नेकपाको राजनीतिक ध्येयबीच नमिल्दो संगतिबारे केही साताअघि यसै पत्रिकामा प्रश्न उठाएका थिए । सम्भवतः त्यसलाई समेत जवाफ हुने गरी, अनि दुई अध्यक्षबीच राष्ट्रिय सहमति जुटाउने सूत्र फेला पार्ने गरी भुसाल उपस्थित थिए । यसअघि उनले किन मर्छन् कम्युनिस्ट पार्टीहरू र कसरी बाँच्छ कम्युनिस्ट पार्टी शीर्षकमा दुई लामा लेखहरू लेखिसकेको प्रसंग धेरैलाई हेक्का होला । तत्कालीन एमालेको सातौंआठौं महाधिवेशनदेखि नै उठाउँदै आएका मतहरूलाई भुसालले बहसका रूपमा अगाडि बढाउन खोजेको, यो लेख त्यसैको निरन्तरताका रूपमा आएको देखिन्छ ।तर भुसालले कोरेको विकल्पको मार्गचित्र भने कस्तो दुर्गम ! उनी भन्छन्, दुई अध्यक्षहरू बैठकसमेत बस्न नसकेर एकअर्कालाई दुत्कार्दै छन् । यिनको बाटो स्पष्ट छ ः एकअर्कालाई नंग्याउने र अन्ततः सबै नांगिने । विधि नहुँदाको समस्या भनेर उनले यसलाई अर्थ्याएका छन् । तर त्यो त पार्टी एकता भएयता मात्रै नभएको होइन, पहिले पनि थिएन । अरू दलभन्दा विधिमा चल्ने भनिएको एमालेलाई केपी शर्मा ओलीले पछिल्ला वर्षहरूमा आफ्नो अह्रनखटनमा हाँक्न थालेका थिए । पार्टीभित्रको जनवाद त्यसै बेला भताभुंग भइसकेको थियो । तर केही दिनअघि भूषण दाहाललाई अन्तर्वार्ता दिँदै ओलीले आफू अध्यक्ष भएयता राजनीति आफ्नो वरिपरि केन्द्रित हुन पुगेको पो उद्घोष गरिदिए । फेरि एकचोटि प्रस्ट भयो, भुसालहरूले जस्तोसुकै विधिका कुरा गरे पनि ओली त्यसलाई बाल दिनेवाला छैनन् ।ओलीको आत्मबल निःसन्देह सिक्नलायक छ, तर त्यसले सरकार प्रमुखको गरिमा बढाउँदैन । उनले त्यस अन्तर्वार्तामा दिएका औषधि खरिददेखि अयोध्या प्रकरणसम्मका एकएक जवाफले भन्छन्, उनको कार्यशैली सुध्रिने गुन्जायस छैन । नेकपा सचिवालय सदस्य नारायणकाजी श्रेष्ठले यो पंक्तिकारसँग भने, हाम्रो सम्पूर्ण प्रयास व्यक्ति (ओली) लाई सुधार्नमा खर्च भयो । अब व्यक्तिको सुधार होइन, व्यक्तिको परिवर्तन हाम्रो एजेन्डा । श्रेष्ठले दृढतापूर्वक भन्न त भने, तर त्यो सजिलो देखिँदैन । किनभने ओली आफैंले नेकपा सचिवालयमा घोषणा गरिसके, मलाई हटाउन खोजिए कुर्सी नै फोडिदिन्छु । यहीँबाट बुझिन्छ, संस्थाको अविच्छिन्न विरासतप्रति त्यसका प्रमुख उत्तरदायी छैनन् । यसर्थ भुसालदेखि श्रेष्ठसम्मका वैकल्पिक प्रेस्क्रिप्सन हरू कामयाब नहुने खतरा छ । प्रचण्डले थापागाउँ बैठकमा निकटस्थहरूसँग शुक्रबार ओलीको मनोदशाबारे ब्रिफिङ गरिसकेका छन् ।तर प्रचण्ड आफैं पनि पानीमाथि छैनन् । उनी त्यस्तो पार्टीमा तीन दशक नेतृत्व गरेर आए, जहाँ ओलीको जस्तै व्यक्तिकेन्द्रित हाइहुकुम चल्ने गर्थ्यो । प्रचण्ड परिवर्तनका एजेन्डाहरू अघि सार्दै तत्कालीन वैकल्पिक राजनीतिको केन्द्रमा आएको इतिहास कसैले उपेक्षा गर्न नसक्ला, तर नेतृत्वको अपारदर्शिताले सीमा नाघ्दा पार्टीका कमरेडहरूले नै पचाउन सकेनन् । जुन सहकर्मीहरू प्रचण्डमा चामत्कारिक नेतृत्व र गतिशीलता रहेको भन्दै वर्षौंदेखि व्यक्तिपूजाको गजुर ठड्याइरहेका थिए, अन्ततः तिनैले उनलाई एकएक छाड्दै हिँड्ने परिस्थिति निर्माण भयो । बाबुराम भट्टराई, मोहन वैद्य, नेत्रविक्रम चन्द आदि त्यसका दृष्टान्त हुन् । उनलाई छाडेर हिँडेका रामबहादुर थापा केही वर्षपछि फर्केर त आए, तर विश्वासको सम्बन्ध छैन । यति हुँदाहुँदै प्रचण्ड भन्दै छन्, आजको नेकपा विवाद पदका लागि नभएर विधिका लागि हो । जबकि प्रत्येकलाई थाहा छ, नेकपाका दुई पाइलटबीच नमिलेको कुरोको चुरो कुर्सीमै छ ।यो भयो पार्टीभित्रका सत्ताप्रतिपक्षीको कुरो । अब एकफेर साँच्चिकै प्रतिपक्षको कुरा गरौं । दुर्भाग्य, हामी जसलाई प्रतिपक्ष भनेर चिन्दै आयौं, त्यो प्रतिपक्ष नै रहेनछ, बरु सारमा अझै बढी सत्तापक्ष । सभापति शेरबहादुर देउवाको कुरो यहाँ के गरिबस्नु ? आगामी सभापतिका लागि खुलेरै देखिन थालेका महामन्त्री शशांकको प्रसंगचाहिँ रोचक हुन सक्छ । किनभने हिजोआज उनीसमेत राजनीतिक विकल्पको बहस गर्न थालेका छन् । उनको राम्रो बानी के छ भने, आफ्नो सप्पै कुरो नलुकाई भन्दिने । तर त्यो लुकाउन नजानेर होइन, लुकाउन नसकेर हो । बीपीपुत्र भएको हुँदा अबको निर्विकल्प नेता आफू हुन पाउनुपर्ने उनको दाबी छ । यो वंशजको सहुलियत लाई उनले बाध्यता का रूपमा चित्रित गर्न खोजेका छन् । महामन्त्री भएपछि सिन्को नभाँचेर के भो त ? आफ्ना अकर्मण्यताबारे उनी बोलिरहन आवश्यक ठान्दैनन् । बरु शेखर कोइरालाले चलाइरहेको जिल्ला दौडाहालाई लावालस्कर भन्दै कटाक्ष गर्छन् । फायर साइडमा उनले किञ्चित् अप्ठेरो नमानी त्यसै गरे । न संसद्मा, न सडकमा, न पार्टीमा, न निर्वाचन क्षेत्रमा शशांक कहीँ छैनन् । यसर्थ कांग्रेसको आजको बिजोग देउवाको मात्रै एक्लो असफलता होइन । शशांक त्यसका साझा भागीदार छन् । त्यसैले हुनुपर्छ, कार्यक्रम सकिएपछि प्रस्तोतालाई ट्याग गर्दै नवलपरासीका धेरैले लेखे, मेरो निर्वाचन क्षेत्रका सांसद धेरै समयदेखि हराइरहनुभएको थियो । खोजेर ल्याइदिएकामा रूपेश श्रेष्ठजीलाई धन्यवाद ।शशांकले अर्को कुरा पनि लुकाएनन् । उनी धर्मनिरपेक्षताबारे जनमतसंग्रह चाहन्छन् । आफू धार्मिक स्वतन्त्रताको पक्षपाती भन्दै गरे पनि त्यो जनमतसंग्रह गरिए हिन्दुराष्ट्रले पूर्ण बहुमतसाथ जित्नेमा उनी पूर्ण विश्वस्त छन् । उनले त्यसैलाई आजको राजनीतिक विकल्प ठानिरहेका छन् । २०१२ सालको चर्चित वीरगन्ज महाधिवेशनबाट कांग्रेसले धर्मनिरपेक्षतालाई अनुमोदन गर्यो । त्यसका अगुवा उनका पिता बीपी थिए । बीपीलाई ज्ञान नभएको होइन, नेपालीहरूको बहुसंख्या हिन्दु छ, तर धर्मनिरपेक्षता कुनै पनि लोकतन्त्रको आधारभूत सर्तमध्ये एक हो । उनै बीपीलाई गोलघरमा थुन्ने राजाले नेपाललाई पछि मात्रै हिन्दुराष्ट्र घोषणा गरेका थिए । तर शशांकलाई छुः मतलब !प्रस्तोता रूपेश दोहोर्याईदोहोर्याई सोधिरहन्छन्, तपाईं नेतृत्वमा आउनुभयो भने योजना कार्यक्रम के हुन्छ ? शशांक भावशून्य देखिन्छन् । पहिले जितौं न, कार्यक्रम त साथीहरूले बनाइहाल्छन् भन्ने किसिमको टालटुले, गैरजिम्मेवार जवाफ दिन्छन् । उनले अघि सारेको विकल्प शब्दसँग स्वयं विकल्प डराउँछ ।अनि पालो आउँछ, बाबुराम भट्टराईको । त्यसै राति एघार बजे उनले गरेको ट्वीट यस्तो छ, मन्त्री भुसालले नेकपा बचाउन सिफारिस गरेको औषधि चौथो चरणको क्यान्सर रोगीलाई सिटामोल सिफारिस गरेजस्तो लाग्यो । सिकिस्त नेकपा सिंगो बचाउने प्रयत्न गर्नु सट्टा सद्दे अंगहरूलाई बेलैमा दान गरेर वैकल्पिक शक्ति निर्माणमा योगदान गर्नु श्रेयस्कर होला । नयाँ समाजवादी ध्रुवीकरण पो ठीक ।२०७४ असोज १७ गतेको वाम गठबन्धन ऐजन कायम रहेको भए भट्टराई यति बेला सायद नेकपाका एक शीर्षस्थ नेता हुने थिए । गोरखाको चुनावमा उनलाई मत माग्न गगन थापा होइन, सायद उनै भुसाल पुग्न सक्थे । तर बीचैमा समझदारी भत्किन जाँदा भट्टराईले सूर्य चिह्नबाट चुनाव लड्न मिलेन । त्यस पृष्ठभूमिलाई एक छिन बिर्सिदिने हो भने पनि भुसालको लेखबारे भट्टराईका टिप्पणीमाथि प्रशस्तै छलफल गर्ने आधार छन् । कुरा रह्यो, उनले ट्वीटमा लेखेको वैकल्पिक शक्ति र समाजवादी ध्रुवीकरण को । नयाँ शक्ति निर्माणदेखि ओलीप्रचण्डसँग पार्टी एकतासमेतको लक्ष्यसहित चुनावी गठबन्धनसम्म आइपुग्दा भट्टराईको वैकल्पिक शक्ति निर्माण यात्राले फन्को पूरा गरेको छ । त्यो प्रयास असफल भइसकेको उनले आफ्नै व्यवहारहरूबाट पुष्टि गरिसकेका छन् । प्रचारमा आएको समाजवादी ध्रुवीकरण चाहिँ भट्टराईको वर्तमानको बाध्यता हो, किनभने पार्टीको नामै जनता समाजवादी पार्टी (जसपा) छ । ती नेतालाई धन्यवाद दिए हुन्छ, जसले १८ घण्टा खटेर रातारात ल्याएको दल फुटाउ अध्यादेशमार्फत खास वैचारिक आधार नभएका क्षेत्रीय पार्टीसमेत मिलाएर तेस्रो शक्ति जसपा बन्न सघाए । प्रधानमन्त्रीले कोरोना संकटकालका बेला गरेको एउटा ठोस काम जसपाको एकीकरण पनि हो ।फेरि भट्टराईको समाजवादी ध्रुवीकरणमै आऔं । ओलीले अपहरण गर्न सफल नभएको भए यति बेला समृद्धि को ब्रान्ड लोगो भट्टराईसँग हुने थियो । किनभने माओवादी छाडेर नयाँ शक्ति जाँदाखेरि उनको प्रत्येक घोषणापत्र, राजनीतिक प्रतिवेदन अनि भाषण, अन्तर्वार्तामा समृद्धिको टन्नै वाचा छ । भट्टराईले आर्थिक समृद्धिको खाकासहित दस्तावेज अघि सार्दा सायद बाँकी पार्टी र नेताहरूले यसबारे राम्रोसँग सोच्न पनि पाएका थिएनन् । तर याद गरौं, भट्टराईको समृद्धि ओलीको भन्दा आधारभूत रूपमा भिन्न होइन । भलै उनले त्यसलाई समानुपातिक प्रतिनिधित्व र समतामूलक समाजवाद जनित शब्दगुम्फनमार्फत पृथक् देखाउन बल नगरेका होइनन् । मेरी डेसेन, पीताम्बर शर्मालगायतले त्यसैलाई देखाएर भट्टराईको आलोचना गरेका पनि थिए ।पक्कै पनि भट्टराईसँग वैकल्पिक शक्ति निर्माणमार्फत समृद्धि, समाजवादको गन्तव्यबारे तुलनात्मक प्रस्ट बुझाइहरू हुन सक्छन् । उनी यसै पनि अध्ययन गर्न रुचाउने थोरै नेतामध्ये पर्छन् । तर यात्रा त्यसको उल्टो छ । जसपाभित्र उनीसहित नेताहरूको वरीयता इगो ले बैठकसम्म बस्न नसकिरहेका दृष्टान्त, अनि लगभग असमाधेयजस्तै देखिएको छरपस्ट कचिंगल हेर्दा नेकपा या कांग्रेसभन्दा जसपा किञ्चित् भिन्न देखिन्न । न त सिद्धान्त, संगठन र राजनीतिक कार्यक्रमबाट यो वैकल्पिक समाजवादी पार्टी बन्न सक्ने छाँट देखिन्छ ।यसर्थ अघिल्लो सोमबारको दिन यी तीन नेताहरूले अलगअलग जमिनमा उभिएर, अलगअलग भाषामा बोले पनि कतै त्यो सारमा एउटै कुरा त थिएन ?जनता विकल्प खोजिरहेका छन्, विकल्पको भ्रम होइन । जनता स्याउ खोजिरहेका छन्, स्याउको चित्र होइन ।"
कोरोनाका मृतकको अन्त्येष्टि,"शव व्यवस्थापनमा सुरक्षाका उपाय१ अस्पताल वा घरमा जहाँसुकै मृत्यु भए पनि कोरोना शंकास्पद वा यकिन दुवै अवस्थाका शवहरूको यथाशक्य चाँडो अन्त्येष्टि गर्ने ।२ परम्परागत स्थानमै प्रचलित विधिअनुसार दाहसंस्कार वा समाधिस्थ गर्ने ।३ शवलाई उठाउँदा, घाट लैजाँदा, चितामा राख्दा वा गाड्ने तयारी गर्दा गर्नुपर्ने प्रक्रियामा विशेष सावधानी अपनाउनुपर्ने हुँदा त्यसअघि व्यक्तिगत सुरक्षाका सामग्री (जस्तो ः मास्क, पन्जा, टोपी, चस्मा, गाउन आदि) लगाउने ।४ धेरै मलामी जम्मा नहुने । भौतिक तथा सामाजिक दूरी पालना गरी एकदुई दर्जन मानिस जम्मा भई अन्त्येष्टि गर्दा फरक पर्दैन । भौतिक तथा सामाजिक दूरी र मास्कको प्रयोग अरू सामान्य अवस्थामा पनि अत्यावश्यक भैसकेको अवस्थामा अन्त्येष्टि गर्दा पनि यो नियम पालना गर्नुपर्छ ।५ वृद्धवृद्धा, केटाकेटी तथा अन्य शारीरिक रोगका कारण कमजोर स्वास्थ्य भएका व्यक्तिहरू अन्त्येष्टिमा सहभागी नहुने ।६ अन्तिम संस्कारको प्रक्रियामा मुखमा पानी चुहाइदिने, ढोग्ने, अँगालो हाल्ने, मिचीमिची धुनेनुहाउने जस्ता प्रक्रिया नगर्ने । एक मिटरको दूरीबाट हेर्दा, जल छर्कंदा, नमस्कार गर्दार्, फूल चढाउँदा जोखिम हुन्न ।७ शवसँग प्रत्यक्ष सम्पर्कमा आएका व्यक्तिले हरेक चरणमा हात धुने वा स्यानिटाइजरको प्रयोग गर्ने ।८ शववाहनका चालकले मास्क, पन्जा लगाएर मात्र गाडी चलाएमा पनि कोरोना सर्ने सम्भावना देखिँदैन । ९ शवसँग प्रत्यक्ष सम्पर्कमा आएका व्यक्तिहरूले अन्त्येष्टि सकिएपछि बाहिरी सबै कपडा, जुत्ता, टोपी आदि डिस्पोजेबल भए सुरक्षित स्थानमा संकलन गर्ने र त्यसको उचित उपचार गरी थन्काउने वा जलाउने । पुनर्प्रयोग गर्नुपर्ने वर्गका भए १ प्रतिशत क्लोरिनको झोलले निर्मलीकरण गरी धुनेपखाल्ने र घाममा सुकाउने ।१०माथि उल्लिखित बुँदाहरू पालना गर्न मृतकका परिवारका सदस्यहरू सधैं सक्षम नहुन सक्छन् भनी जिल्लास्थित कोरोना व्यवस्थापन समितिले विशेष प्रशिक्षण दिएका व्यक्तिहरूको टोलीबाट शवको व्यवस्थापन गर्ने भनिएको हो । अरू कसैले हेर्नै नहुने र अरू कोही मलामीसमेत जान नहुने भन्ने होइन ।११अन्य शव नछुने मलामीहरूले अरू समयमा जस्तै लगाएका कपडाहरू धुने र नुहाइधुवाइ गरेमा पर्याप्त हुन्छ ।हाल समुदायमा देखिएका विविध भ्रमबाट र कार्यान्वयनमा देखिएका अनावश्यक जटिलताका कारण कोभिडसँग जोडिएका अन्त्येष्टि कर्महरू समस्यामूलक देखिएका छन् । यसमा तथ्यगत कारण भने छैन । सामान्य अवस्थाको अन्त्येष्टिभन्दा अहिलेकामा फरक भनेको केवल सावधानीको हो, जुन कुरा जीवित मान्छेका गतिविधिहरूमा पनि अपनाइएका छन् । जिउँदा व्यक्ति वा बिरामीबाट कोभिड सर्ने खतरा शवबाट भन्दा धेरै गुणा बढी हुन्छ । होस पुर्याई शवको व्यवस्थापन गरेमा रोग सर्ने जोखिम छैन । सरकारद्वारा तयार निर्देशिकाको सानो ब्रसर बनाई समुदायसम्म वितरण गर्ने र शव व्यवस्थापनमा प्रत्यक्ष जोडिने व्यक्तिहरूलाई सामान्य प्रशिक्षण मात्र दिने हो भने अन्त्येष्टिसँग जोडिएका भ्रमहरूबाट सबै मुक्त हुन सक्छन् ।"
"महामहिम, देशले तपाईंको सक्रियता मागेको छैन !","सत्तारूढ नेकपाभित्र यतिखेर भुसको आगो सल्किएको छ । त्यो आगो पार्टीलाई कस्तो नतिजा भोगाएपछि सेलाउने हो, नेकपा नामको राजनीतिक घर नै जलाउने हो या अलि कम क्षति गर्ने हो, समयले बताउने नै छ । सतहमा महामहिम राष्ट्रपतिको सक्रियतामा सोही आगो निभाउने उद्देश्य देखिन्छ, तर अन्तर्य अर्कै अनुमान गर्ने नेपालीको सङ्ख्या ठूलो छ ।नेपाली वामपन्थी राजनीतिमा तपाईंको योगदान राम्रो छ । हिजोका सङ्घर्षका गाथा गाउन तपाईंसँग आवश्यक शब्दहरू छन् । त्यही सङ्घर्षले तपाईंलाई यो उच्च पद दिलाएको हो । वामपन्थी भएका कारण तपाईं सायद भाग्य मा विश्वास गर्नु हुन्न, तर दुईपटक राष्ट्रपतिको पद पाउनु र यसअघि विभिन्न मन्त्रालयको नेतृत्व गर्न पाउनुमा तपाईंको सङ्घर्षको भन्दा भाग्य कै बढी योगदान छ ।एउटी महिला राज्यको शीर्षासनमा पुग्दा सायद खुसी नहुने कोही हुँदैन । तपाईंले पहिलोपटक राष्ट्रपतिको पदभार ग्रहण गर्दाको समाचार हेरिरहँदा मेरा आँखामा हर्षाश्रु टिलपिलाएको थियो । तर समयसँगै मेरो खुसीका पारोहरू झर्दै गए । मेरो अपेक्षा थियो, तपाईं कुनै एक पार्टीको राष्ट्रपति होइन, सिङ्गो देशको राष्ट्राध्यक्ष बन्नुहुनेछ । तपाईंले कुनै एक पार्टीको पक्ष लिने होइन, सबै पार्टी मिलेर अघि बढ्नका लागि सहयोग र सल्लाह दिनुहुनेछ । तर मेरो अपेक्षामा क्रमशः घुन लाग्दै गए । तपाईं एउटा पार्टीको नेता बन्दै जानुभयो ।तपाईं एक सफल राजनीतिकर्मी, नेपाली राजनीतिको उतारचढावबारे जानकारी अवश्य राख्नुभएको छ । राजा ज्ञानेन्द्रले राज्यसत्ता हातमा लिने बखत भनेका थिए, म एक्टिभ तथा कन्स्ट्रक्टिभ राजा हुन चाहन्छु । नतिजा के भोग्नुपर्यो, तपाईं स्वयम् साक्षी हुनुहुन्छ । के तपाईं पनि एक्टिभ तथा कन्स्ट्रक्टिभ हुन खोज्नुभएको हो ?मलाई छिमेकी भारतका पूर्वराष्ट्रपति एपीजे अब्दुल कलाम याद आइरहेका छन््, यतिखेर । उनलाई जनस्तरबाटै जनताको राष्ट्रपति उपमा दिइयो । उनलाई महामहिम वा हिज एक्सिलेन्सी भनेको पटक्कै मन पर्दैनथ्यो । कलाम राष्ट्रपति पदमा रहेकै बखत उनका दाजु एपीजे मुत्थु मराइकयार दिल्लीमै काम गर्थे र भाडाको कोठामा बस्थे । आफ्ना दाजुलाई उनी खुबै आदर र प्रेम गर्थे, तर राष्ट्रपति निवासमा बस्न कहिल्यै बोलाएनन् । कसैलाई आफ्ना तर्फबाट खुवाएको एक कप चिया होस् या अन्य खर्च, उनी हिसाब राख्थे र चुकाउँथे । उनले आफ्नो पदबाट पाइने अतिरिक्त सुविधा कहिल्यै लिएनन् ।कलामलाई भारतको पहिलो र एक मात्र गैरराजनीतिक राष्ट्रपति मानिन्छ । आफ्ना कारणले मुलुकमा कुनै संवैधानिक सङ्कट आएको वा अप्ठेरो परेको सुन्नुपर्दा उनी राजीनामा दिएर मार्गप्रशस्त गर्न तत्पर भइहाल्थे ।तर नेपालमा त तपाईंकै भूमिकाले संवैधानिक सङ्कट निम्तिने अवस्थासम्म आइसकेको छ । टाढा नजाऊँ, यसै वर्षको आरम्भताका प्रधानमन्त्री केपी शर्मा ओलीले राजनीतिक दल विभाजनसम्बन्धी विधेयक स्वीकृत गराउन पेस गर्दा तत्कालै हस्ताक्षर गरिदिनुभयो । सर्वत्र विरोध भएपछि विधेयक फिर्ता पनि लिनुभयो । राजनीतिक दलहरूलाई कमजोर पार्ने खराब विधेयकमा हस्ताक्षर गरेर पुनः फिर्ता लिनुपर्दा अलिकति पनि पीडा भएन ? के त्यो तपाईंद्वारा सिर्जित संवैधानिक सङ्कटको अवस्था थिएन ?सायद तपाईं ओलीका मीठा कुरामा लट्ठिनुभयो र आँखा चिम्लेर हस्ताक्षर ठोकिदिनुभयो । पार्टीमा आफूलाई मन परेका वा आफूले विश्वास गरेका मानिस बलियो बन्दा आफ्नो भविष्य सुरक्षित हुन्छ । तपाईं पनि आफ्नो भविष्य सुरक्षित पार्नलाई सहमत हुनुभयो र विधेयक स्वीकृत गरिदिनुभयो । तपाईंलाई नेकपाको एक हिस्सा सबल पार्नु छ, त्यही सोचले काम हुन गयो । सिङ्गो नेकपा पार्टी नै सबल हुने प्रस्ताव थियो भने पनि तपाईं त्यसमा न त एक्टिभ न त कन्स्ट्रक्टिभ नै सहभागी हुन मिल्थ्यो !प्रतिपक्षी दल नेपाली काङ्ग्रेसभित्रको रडाको चरममा पुगेको छ । तपाईं यदि देशको प्रमुख हुनुहुन्थ्यो भने उक्त पार्टीलाई मिलाउन पनि सहयोगसुझाव दिन सक्नुहुन्थ्यो । काङ्ग्रेस फुट्दाचाहिँ देशलाई घाटा लाग्दैन महामहिम ?मैले तपाईंका थुप्रै भाषण र सम्बोधन सुनेको छु । तपाईंको चुनाव क्षेत्रको बासिन्दा भएका नाताले तपाईंलाई आफ्नो अमूल्य मत पनि दिएको छु । सायद यही कारण पनि तपाईं पहिलोपटक राष्ट्रपति हुँदा मेरो भावुक कविमन पग्लिएको थियो । पहिलोपटक २०५१ सालमा तपाईं मेरो क्षेत्रबाट सांसदको निर्वाचन लड्न आउँदाको तस्बिर यतिखेर पनि मेरा आँखामा नाचिरहेको छ । कुनै एक बिहान तपाईं मत माग्दै तीनकुनेस्थित मेरो घर पनि आइपुग्नुभएको थियो । तपाईंलाई निकै गहिरिएर हेर्दै गर्दा मेरी आमाका गह भरिएका थिए ।यी महिलाले जित्नुपर्छ, म त यसपटक यिनैलाई भोट दिने हो, मेरी आमाले भनेकी थिइन्, कत्ति दुःख भो होला यिनलाई श्रीमान् त्यसरी मर्दा ! तर पनि टिकट त पाइछन्, अब यिनले जित्नुपर्छ । सेतो वस्त्र पहिरिएका कारण तपाईंलाई मेरी आमा मत दिने निर्णयमा पुगेकी थिइन् । आमाले हाम्रो परिवारका झन्डै पन्ध्र भोट तपाईंकै नाममा खसाल्न लगाइन् । तपाईंको पीडा देखेर हामी सबै भावुक बनेका थियौं, त्यसबखत । मलाई मन पर्ने नेता त तपाईंका प्रतिद्वन्द्वी कृष्णप्रसाद भट्टराई थिए । मेरी आमा पनि भट्टराईलाई मत दिन चाहन्थिन्, तर हामी दुवैले तपाईंलाई मत दियौं । त्यसअघिको निर्वाचनमा उनै भट्टराईलाई तपाईंका पति मदन भण्डारीले झिनो मतले हराएका थिए ।जब निर्वाचनको नतिजा आयो र तपाईंको पोल्टामा जित पर्न गयो, तब मेरो आँसु बहन थाल्यो । निर्वाचनको तयारीका क्रममा तपाईं मेरो भेगमा निरन्तर आइरहनुहुन्थ्यो, किनकि त्यहाँ बाक्लो बस्ती थियो । मतदाता धेरै भएका कारण सम्बोधन पनि अलि बढीपटक गर्नुभयो । तपाईंको हरेक सम्बोधन सुनेको थिएँ मैले । तपाईं आफ्ना पति मदन भण्डारीको हत्या भएको कुरा यसरी भन्नुहुन्थ्यो, त्यसलाई नपत्याउने सायदै कोही थियो । र, तपाईंमा त्यतिखेर हत्यारालाई कडाभन्दा कडा कारबाही गरेरै छाड्ने जुन दृढता थियो, त्यसले तपाईंको अनुहारमा कान्ति उत्पन्न गरिदिन्थ्यो ।बिस्तारै मदनको हत्या एउटा सामान्य सडक दुर्घटना बन्न पुग्यो । तपाईं पटकपटक आफूले चाहेको र मन परेको पदमा आसीन हुनुभयो । अरू मानिसलाई जस्तै तपाईंलाई पनि मदनको दुर्घटना हत्या रहेन, सडक दुर्घटना हुन पुग्यो ! त्यस घटनालाई हत्या भनिनु जनताको मत तान्ने सूत्र मात्रै भयो ।हामी मानिसलाई पुराना पीडा सम्झेर वर्तमान बिगार्ने अधिकार सायद छैन । वर्तमान सुधार्नु र भविष्यबारे चिन्तन गर्नु बुद्धिमानी हो भन्ने बोध तपाईंलाई जति अरू कसलाई होला र महामहिम ! कत्ति आरामदायी छ तपाईंको जीवन ! शीतलनिवासको आलिसान महल, चौतर्फी पहरा ! कम्पाउन्ड सानो भएको छ तपाईंका निम्ति, त्यसैले प्रहरी प्रतिष्ठान सार्ने आदेश दिइसक्नुभएको छ । रङ्गीबिरङ्गी फूल, फराकिलो बगैंचा, मगमगाउँदो जिन्दगी ! उन्नतिपथमा लम्किरहेका सन्तान ! तपाईं कत्ति भाग्यमानी महामहिम ! अभागी त ती हुन् जो तपाईंको जितमा हर्षाश्रु बगाउँछन्, तपाईंको निर्देशनमा राज्यले समृद्धि र स्थायित्वको मार्ग समाउला कि भन्ने अपेक्षा गर्छन् !केही दिनअघि तपाईं सम्पादकहरूलाई आफ्नो निवासमा बोलाएर धेरै बेर गफिनुभयो । थाहा छैन, तपाईं र वरिष्ठ पत्रकारहरूबीच के विषयमा घण्टौं कुराकानी भयो ! अचम्म, तपाईंले बोलाउनुभयो पत्रकारहरूलाई र भन्नुभयो, अफ द रेकर्ड ! अवश्य पनि ती तपाईंको पार्टीका कार्यकर्ता थिएनन्, न त पार्टीकै पत्रकार ! पत्रकारहरूलाई भेटबारे समाचार नलेख्न दिएको आदेशले तपाईंभित्र हुर्कंदै गएको दम्भ प्रदर्शित गर्दैन र ? तपाईं यति शक्तिशाली बन्दै जानुभएको छ, फोर्ब्स (२०१६) ले देखाएको विश्वका शक्तिशाली महिलाको सूचीमा अब ५२ औं होइन, अझै माथि उक्लने सम्भावना देख्छु म !बरु एउटा काम गरिहाल्नुस्, तपाईंको दलको करिब दुईतिहाइ छँदै छ, प्रधानमन्त्रीलाई संविधान संशोधनको प्रस्ताव ल्याउन लगाउनुस्, कार्यकारी राष्ट्रपतिको व्यवस्थासहित । प्रत्यक्ष चुनिने राष्ट्रपतिको निर्वाचनमा तपाईं उम्मेदवार बन्नुस् । म नागरिकका तर्फबाट विजयको अग्रिम शुभकामना !"
भाजपाको पक्ष लिएपछि फेसबुकको आलोचना,"भारतको सर्वोच्च अदालत र त्यसका प्रधानन्यायाधीशलाई लक्षित गर्दै माइक्रोब्लगिङ साइट ट्वीटरमा प्रेषित गरिएको सामग्रीलाई लिएर सिर्जना भएको बबाल साम्य हुन नपाउँदै अर्को सामाजिक सञ्जाल फेसबुक पनि विवादमा तानिएको छ । सत्तारूढ दल भारतीय जनता पार्टी (भाजपा) र विपक्षी भारतीय राष्ट्रिय कंग्रेसबीच सामाजिक सञ्जाल फेसबुकको भूमिकालाई लिएर विवाद खडा भएको हो । अघिल्लो साता मात्र भारतको सर्वोच्च अदालतले शुक्रबार वरिष्ठ अधिवक्ता तथा नागरिक अधिकारकर्मी प्रशान्त भूषणलाई ट्वीटरमार्फत अदालतको मानहानी गरेको र न्यायालयको कामकारबाहीमै अवरुद्ध गरेकोमा दोषी ठहर गरेको थियो । पत्रकार, लेखक तथा बुद्धिजीवीहरूले अदालतको उक्त फैसलाले न्यायालयको मात्र नभएर भारतीय लोकतन्त्रकै गरिमा घटाएको भन्दै चर्को विरोध गर्दै आएका छन् । फेसबुकसम्बन्धी पछिल्लो विवादको सुरुवात भने वाल स्ट्रिट जर्नलमा प्रकाशित एउटा लेखबाट भएको हो । उक्त लेखमा फेसबुकको घृणा (हेट स्पिच) सम्बन्धी नियम र भारतीय राजनीति बाझिएको भए पनि कम्पनीका प्रमुख कार्यकारीले त्यस्ता अभिव्यक्तिलाई निषेध गर्न नचाहेको उल्लेख थए । साथै लेखमा फेसबुकले सत्तारूढ भाजपा र त्यसका नेता तथा कार्यकर्ताका घृणाजन्य अभिव्यक्ति र आपत्तिजनक सामग्रीहरूलाई अरूभन्दा भिन्न तरिकाले हेरिरहेको समेत दाबी गरिएको थियो । त्यसैगरी उक्त लेखमा फेसका कार्यकारीलाई उद्धृत गर्दै यदि भाजपा कार्यकर्ताका सामग्रीहरूमा रोक लगाउने हो भने त्यसले कम्पनीको भारतमा रहेको व्यापारमा समेत प्रतिकूल असर पर्न जानेसमेत जिकिर गरिएको छ । यसरी फेसबुक समग्रमा भाजपाप्रति सकारात्मक रहेको उक्त लेखमा दाबी गरिएको छ ।यही लेखलाई लिएर विपक्षी कंग्रेसले सत्तारूढ भाजपाविरुद्ध निसाना साधेको हो । कंग्रेसका नेता तथा पूर्वअध्यक्ष राहुल गान्धीले अमेरिका मिडियाले फेस र भाजपाका सम्बन्धमा वास्तविकता उजागर गरेको बताएका छन् । भारतमा फेसबुक र ह्वाट्सएप भाजपा र आरएसएसको नियन्त्रणमा छ । तिनीहरू गलत सूचना र घृणा फैलाउँछन् र त्यसलाई जनमतलाई प्रभाव पार्न दुरुपयोग गर्दै आएका छन् । अन्ततः अमेरिकी मिडियाले फेसबुकको वास्तविकता बाहिर ल्याएको छ, गान्धीले ट्वीटमा भनेका छन् । कंग्रेसले घटनाबारे छानबिन गर्न संयुक्त संसदीय समिति गठनको मागसमेत गरेको छ । भाजपाले आफ्नो राजनीतिक प्रभाव विस्तारका लागि फेसबुक, ट्वीटर र ह्याट्सएपलगायत इन्टरनेट सञ्जाललाई व्यापक रूपमा प्रयोग गर्दै आएको छ । र, ऊमाथि ती सञ्जालमार्फत आफ्ना विरोधीहरूप्रति घृणा फैलाएको र आक्रमण गरेको आरोप लाग्दै आएको छ । भाजपा समर्थित कट्टर हिन्दुवादीहरूबाट भएका कतिपय हिंसात्मक घटनाका पछाडि तिनै घृणाजन्य अभिव्यक्ति र सामग्रीलाई जिम्मेवार ठानिएको छ । यो पृष्ठभूमिमा फेसबुकले भाजपाप्रति झुकाव राख्ने गरेको खुलासा भएपछि प्रमुख राजनीतिक दलहरूबीच आरोपप्रत्यारोप सुरु भएको हो । तर, विपक्षी कंग्रेसको पछिल्लो आरोपलाई सत्तारूढ भाजपाले भने ठाडै नकारेको छ । केन्द्रीय मन्त्री तथा भाजपाका वरिष्ठ नेता रविशंकर प्रसादले ट्वीटमार्फत नै गान्धीलाई जवाफ दिएका छन् । आफ्ना कार्यकर्ताहरूलाई नै जोगाउन नसक्ने पराजितहरूले पूरै विश्व भाजपा र आरएसएसको नियन्त्रण छ भनिरहेका छन्, प्रसादले ट्वीटमा भनेका छन् । साथै उनले फेसबुका डाटालाई चुनावलाई प्रभावित गर्ने गरी क्याम्ब्रिज एनालिटिकासँगको साझेदारीको समेत स्मरण गराएका छन् । दुई वर्षअघि भाजपा र कंग्रेसबीच क्याम्ब्रिज एनालिटिकामार्फत फेसबुकको डाटा दुरुपयोग गरेको आरोपप्रत्यारोप चलेको थियो । सन् २०१६ को चुनावमा एनालिटिकाले लाखौं फेसबुक प्रयोगकर्ताको व्यक्तिगत विवरण दुरुपयोग गरेको खुलासा भएको थियो । त्यसपछि भारतमा पनि २०१९ को लोकसभा चुनावमा त्यस किसिमको दुरुपयोग हुन सक्ने भन्दै राजनीतिक विवाद नै खडा भएको थियो । क्रिस्टोफर ह्वीली नामका एक जना ह्वीसल ब्लोअर ले भारतीय कम्पनी एससीएल समूहले एनालिटिकाको साझेदारीमा कंग्रेसका लागि काम गरेको खुलासा गरेका थिए । तर, त्यसलाई कंग्रेसले भने नकारेको थियो । दुई वर्षपछि पुनः एकपटक फेसबुकलाई लिएर विवाद सिर्जना भएको छ । यसैबीच, कंग्रेस नेता शशि थरुरले पछिल्लो विवादलाई लोकसभाको सूचनाप्रविधि समितिमा छलफल गराइने बताएका छन् । संसद्को सूचनाप्रविधि समितिमा पछिल्लो रिपोर्ट र हेट स्पिचका सम्बन्धमा भारतका लागि केकस्तो प्रस्ताव छ भन्ने विषयमा फेसबुकसँग छलफल गरिनेछ, थरुरले ट्वीटमा भनेका छन् । भारत विश्वमा सबैभन्दा बढी फेसबुक प्रयोगकर्ता भएको मुलुकमा पर्छ । भारतमा मात्र फेसबुकका २४ करोडभन्दा बढी सक्रिय प्रयोगकर्ता भएको अनुमान छ ।"
भारतमा कोरोनाले मृत्यु हुने ५० हजार नाघे,"पूर्वराष्ट्रपतिको अवस्था अझै गम्भीरकोभिड१९ संक्रमित भारतका पूर्वराष्ट्रपति प्रणव मुखर्जीको स्वास्थ्य अवस्था अझै गम्भीर रहेको छ । उनी उपचारार्थ दिल्लीको सैनिक अस्पतालले मुखर्जीको स्वास्थ्य अवस्था गम्भीर नै रहेको र भेन्टिलेटरमा राखिएको जनाएको छ । प्रणव मुखर्जीको अवस्था अझै गम्भीर छ । भाइटल एवं क्लिनिकल प्यारामिटर्सहरू स्थिर छन् । उहाँलाई भेन्टिलेटरमा राखिएको अस्पतालद्वारा सोमबार बिहान जारी हेल्थ बुलेटिनलाई उद्धृत गर्दै भारतीय सञ्चारमाध्यमहरूले जनाएका छन् । यद्यपि मुखर्जीका छोरा अभिजितले भने उनको स्वास्थ्यमा सुधार भइरहेको जनाएका छन् । मैले हिजो बुबालाई भेटेको थिएँ । भगवान्को कृपा र सबैको शुभकामनाले उहाँलाई राम्रो हुँदै गएको छ । उहाँको शरीरले उपचारलाई प्रतिक्रिया जनाइरहेको छ । हामीलाई उहाँ चाँडै फर्किनुहुन्छ भन्नेमा पूर्ण विश्वास छ, अभिजितले सोमबार बिहान ट्वीटमा भनेका छन् ।"
बीउमा परनिर्भरता कायमै,"हाइब्रिड धान, मुसुरो, प्याज, मकै र पालुंगो गरी पाँच बालीका १८ वटा जात दर्ता भएका छन् । धान, मुसुरो र प्याजको बीउ भने नेपालमै बनेको बीउबिजन गुणस्तर नियन्त्रण केन्द्रका सूचना अधिकारी रमेश हुमागार्इंले जानकारी दिए । मकै र पालुंगो भने आयातित जात नेपालमा दर्ता गरिएको हो । नेपाल कृषि अनुसन्धान परिषद् (नार्क) अर्न्तगत रहेको राष्ट्रिय धानबाली अनुसन्धान कार्यक्रम हर्दिनाथ धनुषाले धानको हाइब्रिड जात बनाएको थियो । उक्त जात राष्ट्रिय बीउबिजन समितिबाट स्वीकृत भएपछि ०७७ साउन २६ गते राजपत्रमा प्रकाशन भइसकेको छ । त्यसपछि कार्यान्वयनमा आएको हुमागाईंले बताए । हर्दिनाथ हाइब्रिड१ एफ १ र हर्दिनाथ हाइब्रिड३ एफ ३ नामकरण गरिएको उक्त धानको जात समुद्री सतहदेखि १ हजार मिटर उचाइसम्मको तराई, भित्री मधेस तथा नदी किनारका फाँटका लागि सिफारिस गरिएको छ । हाइब्रिड (वर्णशंकर) ३ लाइन सिस्टम (ए लाइन, आर लाइन र बी लाइन) बाट बनाइन्छ । धानको यो लाइन २०१३ मा अन्तर्राष्ट्रिय धान बाली अनुसन्धान कार्यक्रमबाट ल्याइएको राष्ट्रिय बाली विज्ञान अनुसन्धान केन्द्रका वैज्ञानिक सुशील सुवेदीले जानकारी दिए । करिब ७ वर्षको परीक्षणपछि हाइब्रिड धानमा सफलता मिलेको हो । यो नेपालको पहिलो हाइब्रिड धानको जात हो । यसको दाना लामो हुन्छ । उत्पादन क्षेत्र क्षमता प्रतिहेक्टर औसतमा ६५ मेट्रिक टन रहेको जनाइएको छ । नेपालमा मकैको मात्रै हाइब्रिड थियो । यसबाहेक अन्य जातको हाइब्रिड बीउ उत्पादन हुन सकेको थिएन । अहिले धान पनि थपिएको हो । हाइब्रिडका लागि प्यारेन्ट भने आयात गर्नुपर्छ । हाइब्रिडसँगै धानका चार उन्नत जात पनि दर्ता भएका छन् । राजपत्रअनुसार हर्दिनाथ बोरो धान१ नामकरण गरिएको रैथाने जात समुद्री सतहदेखि ५ सय मिटर उचाइसम्म तराईदेखि पूर्वी तराईका क्षेत्रका लागि सिफारिस गरिएको छ । शुद्धोधन हालामक नाम दिइएको धानको जात समुद्री सतहदेखि ५ सय मिटर उचाइसम्मको तराई तथा भित्री मधेसको सिञ्चित एवं आंशिक सिँचाइ सुविधा भएको क्षेत्र, हर्दिननाथ सावा मन्सुली नाम दिइएको जातका लागि समुद्री सतहदेखि ७ सय मिटर उचाइसम्मको तराई तथा भित्री मधेस र नदी किनाराका बेसीहरूको सिञ्चित एवं आंशिक सिञ्चित सुविधा भएको क्षेत्र उचित मानिएको छ । कालोनुनिया (उन्नत) जातको धान पनि दर्ता भएको छ । यो जात समुद्री सतहदेखि २ सय मिटर उचाइसम्मको झापा, मोरङ र सुनसरी जिल्लाको सिञ्चित एवं आंशिक सिञ्चित सुविधा भएको क्षेत्रमा लगाउन सकिने केन्द्रले जनाएको छ । मुसुरो बालीका दुई जात पनि दर्ता भएका छन् । यी दुवै जात रैथाने हुन् । श्रद्धा कालो मुसुरो तराई भित्री मधेस र मध्य पहाडका लागि सिफारिस गरिएको छ । रसुवा कालो मुसुरो (स्थानीय) रसुवा र नुवाकोटमा समुद्री सतहदेखि १८ सयदेखि २५ सय मिटर उचाइसम्मका लागि सिफारिस गरिएको छ । नेपालमै विकास गरिएको प्याजको बैतडी स्थानीय प्याज पनि दर्ता गरिएको छ । यो जातको प्याज सुदूरपश्चिम प्रदेशको एक हजारदेखि दुई हजार मिटर उचाइसम्मको क्षेत्रका लागि उपयुक्त हुनेछ । यो प्याज आधादेखि एक किलोसम्मको हुने वैज्ञानिक सुवेदीले बताए । विशेषतः होटलका लागि यो उपयोगी हुन्छ, उनले भने । केन्द्रका अनुसार बैतडी प्याजको बजार मुख्यतः भारत हो । भारतमा पहाडको प्याज भनेर यो प्रख्यात छ । नेपालमा ७७ बालीका करिब ६ सय ७१ जात सूचीकृत रहेको केन्द्रले जनाएको छ । तिनमा ३ सय २२ हाइब्रिड छन् । हाइब्रिड धेरै फल्ने भएकाले किसानले बढी रुचाउँछन् । यसले पनि आयातमै परनिर्भर हुनुपरेको केन्द्रको दाबी छ । बर्सेनि करिब डेढ अर्ब रुपैयाँको बीउ आयात भइरहेको छ । अनौपचारिक रूपमा पनि अत्यधिक मात्रामा आयात भइरहेको जानकार बताउँछन् । बीउ आयात गर्नकै लागि करिब ४० कम्पनी केन्द्रमा छन् । बीउ भारत, चीन, थाइल्यान्ड, कोरिया, जापानलगायत मुलुकबाट आयात गरिन्छ । ती कम्पनीले मकै, धान र तरकारीका हाइब्रिड बीउ आयात गर्छन् । स्वदेशी हाइब्रिड प्रणाली बलियो छैन । किसानको माग पूर्ति गर्नकै लागि सरकारले भारतमा विकास गरिएको मकैका ८ जातका दर्ताआयात स्वीकृति दिएको छ । एनएमएच ३३५५ एफ १ नाम गरिएको मकैको जात दर्ता भइसकेको छ । उक्त जात नारायणी नदी पूर्वका तराई तथा भित्री मधेस (हिउँदे सिजनका लागि कात्तिक दोस्रो सातासम्म), मकैको एनएमएच ५८९ एफ १ जात नारायणी नदीपूर्वका तराई तथा भित्री मधेस (हिउँदे सिजनका लागि कात्तिक दोस्रो सातासम्म) सिफारिस गरिएको छ । पी३३५५ एफ १, एमएम२५६२ एफ १, बिस्को कनक५१ एफ १, केएमएच १३११ एफ १, स्टार९ एफ १ र टीएमएमएच८०६ एफ १ नामक जात पनि सोही क्षेत्रका लागि सिफारिस गरिएको छ । थाइल्यान्डमा विकास गरिएको पालुंगोको जात पनि दर्ता गरिएको छ ।"
पुनर्कर्जाका लागि खुल्यो आवेदन,"काठमाडौं (कास) पुनर्कर्जाका लागि ग्राहकबाट आवेदन संकलन गर्न बैंक तथा वित्तीय संस्थालाई राष्ट्र बैंकले निर्देशन दिएको छ । पुनर्कर्जाको नयाँ कार्यविधिअनुसार बैंक तथा वित्तीय संस्थाले राष्ट्र बैंकबाट एकमुष्ट रूपमा पाउने रकमका लागि आवेदन खुला भएको हो । बैंक तथा वित्तीय संस्थाले आवेदन संकलनका लागि ४५ दिनको समयावधि पाएको राष्ट्र बैंकले जनाएको छ । यसमा भदौ १ देखि असोज १४ सम्म बैंक तथा वित्तीय संस्थाले ग्राहकबाट आवेदन संकलन गर्नुपर्नेछ । संकलित आवेदन बराबरको रकम बैंक तथा वित्तीय संस्थाले राष्ट्र बैंकबाट एकमुष्ट रूपमा पाउनेछन् । यस्तो रकम प्रत्येक वर्षर् बढीमा बैंकको कोर क्यापिटल (प्राथमिक पुँजी) को २५ प्रतिशत हुनुपर्नेछ । आवेदन आह्वान भए पनि अहिले कोभिडबाट प्रभावितले मात्र पुनर्कर्जा पाउनेछन् । राष्ट्र बैंकबाट गत साउन १२ मा जारी भएको परिपत्रअनुसार कोभिड१९ बाट अति प्रभावित तथा मध्यम प्रभावित तोकिएका क्षेत्रमा प्रवाहित कर्जा आवेदनका लागि योग्य हुनेछन्, राष्ट्र बैंकको सूचनामा भनिएको छ । कोभिडबाट न्यून प्रभावित क्षेत्रमा प्रवाहित कर्जाले यस्तो सुविधा पाउने छैनन् । राष्ट्र बैंकका अनुसार मध्यम प्रभावित क्षेत्रमा प्रवाह भएका सक्रिय कर्जाको ०७७ असार मसान्तसम्म भुक्तानी हुनुपर्ने साँवाको किस्ता र ब्याज रकमलाई ०७७ चैत मसान्तसम्म भुक्तानी म्याद पाएका छन् ।"
"सडक, रेल र जल यातायातको बजेट धेरै खर्च भएन","भौतिक पूर्वाधार तथा यातायात मन्त्रालयअन्तर्गत सडक पूर्वाधारमा ठूला आयोजनाको काम हुन नसक्दा गत आवमा न्यून बजेट खर्च भएको पाइएको छ । आर्थिक वर्ष ०७६७७ मा सडक, रेल तथा जल यातायात पूर्वाधार विकासका लागि १ खर्ब ६३ अर्ब ५२ करोड बजेट विनियोजन भएको थियो । १ खर्ब २७ अर्ब १३ करोड १६ लाख ७६ हजार सडक पूर्वाधारतर्फ विनियोजन भएको थियो । त्यसमा ६९ अर्ब ४९ करोड १७ लाख ४ हजार रुपैयाँ मात्र बजेट खर्च भएको छ । यो कुल बजेटको ५४ दशमलव ६६ प्रतिशत खर्च हो । भौतिक प्रगति पनि ६५ प्रतिशत मात्र छ । विगत वर्षको तुलनामा यो खर्च निकै कम रहेको सडक विभागका महानिर्देशक केशवकुमार शर्माले बताए । वैदेशिक सहायताका ठूला आयोजनामा कार्यरत विदेशी परामर्शदाता नयाँ वर्ष मनाउन र केही कोभिडको त्रासले गए, उनले भने, त्यसैले सोचेअनुरूप काम हुन सकेन । विदेशी परामर्शदाता रहेका ठूला आयोजनाको काम हुन सकेन । नागढुंगासिस्नेखोला सुरुङ र बीपी राजमार्गको सिन्धुलीबर्दिबास खण्डको मर्मतमा जापानी टोली थियो । कोरोनाले गर्दा जापान गएको टोली फर्कन सकेन । काम पनि अघि बढेन । यही कारण बजेट पनि खर्च हुन सकेन । चिनियाँ टोली रहेको नारायणगढबुटवल सडक आयोजनामा पनि सबै टोली फर्कन नसक्दा तथा लकडाउनले सोचेअनुरूपको काम र बजेट खर्च हुन नसकेको महानिर्देशक शर्माले बताए । एक्जिम बैंक अफ इन्डियाअन्तर्गत निर्माण भएका आयोजनाका कन्ट्र्याक्टर पनि भारतीय थिए, उनले भने, तर कोरोनाले गर्दा उनीहरू पनि नआउँदा कामले गति लिन सकेन । फागुनदेखि जेठसम्म विकास निर्माणको काम तीव्र हुन्छ । यो बेला निर्माणले गति लिने समय हो । तर यही बेला कोभिडले गर्दा सिंगो मुलुक लकडाउन हुन पुग्यो । जसले गर्दा ठूला आयोजनाको काम ठप्पप्रायः बन्यो । पछि विदेशबाट केही टोली फर्किए पनि कामले गति लिन सकेन । ठूला आयोजनामा काम नै भएन । साना आयोजनामा काम भए पनि थोरै बजेट भएकाले खर्च कम देखियो, शर्माले भने, बजेट धेरै ठूला आयोजनामा थियो । सडक मर्मत र पुल निर्माणमा भने राम्रो प्रगति भएको उनको दाबी छ । अघिपछि कुल बजेटको औसतमा ८५ प्रतिशतसम्म खर्च हुन्थ्यो । तर यसपटक ३० प्रतिशत कम बजेट खर्च भयो । सुरुङमा चारपाँच अर्ब रुपैयाँ खर्च हुन्छ भन्ने थियो । तर काम नहुँदा बजेट खर्च भएन, उनले भने । भारतीय एक्जिम बैंकको सहयोगमा करिब ५ वटा आयोजना निर्माणाधीन छन् । तिनमा काम नहुँदा बजेट खर्च हुन नसकेको शर्माको दाबी छ । ठूला आयोजनाको ठेक्का सम्झौता नभएकाले पनि बजेट खर्च नभएको उनी बताउँछन् । ठेक्का सम्झौता गर्न मान्छे बोलाउन पाएनौं, उनले भने, गत चैत १५ र २५ मा सम्झौता हुने एडीबीका आयोजना थिए । तिनको सम्झौता गर्न पाएनौं । त्यसमा मोभिलाइजेसन खर्च दिँदा केही रकम त्यता जान्थ्यो । कतिपय आयोजनामा टेन्डर गर्न नसकेर म्याद थप गर्दै बस्नुपरेको उनले सुनाए । ४०५० अर्ब रुपैयाँका ठेक्का आह्वान हुने बेलामा कोभिडले गर्दा समय लम्बिएको शर्माले बताए । वित्तीय प्रगति सन्तोषजनक नभए पनि भौतिक प्रगति राम्रै रहेको उनले सुनाए ।"
विद्युतीय सवारीमा कर घटाउन पहल,"काठमाडौं (कास) ऊर्जा, जलस्रोत तथा सिँचाइमन्त्री वर्षमान पुनले विद्युतीय सवारीमा बढाइएको कर घटाउन पहल भइरहेको बताएका छन् । प्राधिकरणको ३५औं वार्षिकोत्सवका अवसरमा मन्त्री पुनले विद्युतीय सवारीमा बढाइएको कर पुनरावलोकन गर्नुपर्ने धारणा राखे । आन्तरिक रूपमा विद्युत् खपत्का लागि विद्युतीय सवारीको प्रवर्द्धन आवश्यक छ, उनले भने, यसमा लगाइएको कर बढी भएको हो भन्ने महसुस भएको छ, यसबारे छिट्टै केही निर्णय हुन्छ । अर्थमन्त्री युवराज खतिवडाले जेठ १५ मा संसद्मा प्रस्तुत गरेको बजेटमा चालु आर्थिक वर्षदेखि विद्युतीय सवारीमा कर बढाउने घोषणा गरेका थिए । संसारभर विद्युतीय सवारी प्रवर्द्धनका लागि कर छुट दिने अभ्यास चलिरहेका बेला नेपालमा भने कर बढाइएको भन्दै यो निर्णयको आलोचना भएको थियो । यअसघि विद्युतीय सवारीमा १० प्रतिशत मात्रै भन्सार शुल्क लगाउने गरेको भए पनि चालु आर्थिक वर्षको बजेटमार्फत यसलाई बढाएर ८० प्रतिशतसम्म पुर्याइएको छ । भन्सार शुल्कको ५० प्रतिशत सरकारले पुनः फिर्ता दिने बजेटमा भनिएको छ । भन्सार शुल्कसँगै विद्युतीय सवारीको क्षमताअनुसार अन्तःशुल्क पनि बढेको छ ।"
जिमाहा ले घटायो मकै उत्पादन,"मध्य साउनपछि चेपाङ गाउँमा सहकाल लाग्छ । यो बेला स्याहारेका मकैले चेपाङहरू कम्तीमा पनि तीन महिना अन्न पुर्याउँछन् । प्रायः चेपाङ गाउँमा ६ महिना सहकाल (पर्याप्त अन्न), ६ महिना अनिकाल (अन्न नहुनु) हुने गर्छ । मकै पाकेपछि अनिकाल अन्त्य हुन्छ । तर यो वर्ष चेपाङ गाउँमा मकैका बोट राम्रैसँग हुर्के पनि फल राम्रो भएन । उनीहरू मकैलाई जिमाहाले बिगार्यो भन्छन् ।राप्ती नगरपालिका१२ को विकट पहाडी क्षेत्र लोथरको पर्खालका मोतीलाल चेपाङको परिवारमा ७ जना छन् । उनले योपटक १३ डोका मकै स्याहारे । योपटक जिमाहाले मकै बिगार्यो । पहिला पहिला ३०३५ डोका मकै हुने गरेको ठाउँमा यो वर्ष सप्पै बिग्रेर त्यति आयो । घर ल्याएको मकै पनि पहिलाको जस्तो राम्रो छैन, उनले भने । जिमाहा उनको बारीमा मात्रै होइन, सबै ठाउँमा लागेको छ । मकै छरेदेखि घोगा लाग्दासम्म यो वर्ष पानी नपरेको दिन भएन । धेरै पानी परेपछि मकैको बोटमा घोगा त लाग्यो । तर दाना पसेन । दाना पसे पनि कुहिएर नोक्सान भयो । मोतीलालले जिमाहा यसैलाई भनेका हुन् । जिमाहाले योपटक हरेक ठाउँका मकैलाई असर गरेको छ । तर चेपाङ गाउँमा मकै बिग्रिएपछि धेरै गाह्रो हुन्छ । परिवार पाल्ने मुख्य अन्न नै यही हो । यही अन्न राम्रो भए पनि ६ महिना खान पुग्छ, ६ महिना दुःख हुन्छ । अहिले त त्यही मकै नि भसक्कै बिग्रियो । अब दुःख झनै बढ्छ, उनले भने । यो वर्ष मकैलाई पानी बढी भएको लोथर झ्याँक्रेडाँडाका रामबहादुर चेपाङको भनाइ छ । पानी धेरै परेपछि उनको खेतको मकै उत्पादन आधा घट्यो । उनले यो वर्ष २० डोका मकै स्याहारे । अघिल्ला वर्षहरूमा ४५ डोकासम्म हुन्थ्यो । माइलीमाया चेपाङको गाउँमा पनि यो वर्ष मकै फलेन । अलिअलि फलेको मकै पनि कुहिन थाल्यो । बोटमै मकै कुहियो । गाईवस्तुलाई ल्याएर दिँदा पनि खाएन । यो वर्षको मकैले त हामीलाई भदौसम्म पनि खान नपुग्लाझैं छ, माइलीमायाले भनिन् । लोथर पाउभित्ताका दलबहादुर चेपाङले अघिल्ला वर्षहरूमा ६० डोका मकै स्याहार्दै आएका थिए । उनको घरमा १३ जना छन् । यो वर्ष १०१५ डोकाभन्दा बढी मकै भएन ।अब कोदो छर्नुपर्ला । हिउँदे मकै पनि लगानुपर्ला । बर्खे मकै त सखाप जस्तै भयो । हिउँदे बाली पनि उही हालतको भयो भने त हाम्रो गाउँमा चाडै भोकमरी लाउँछ, दलबहादुरले भने । युरिया मल राम्रोसँग राख्न नपाएका कारण मकै बढी नोक्सान भएको लोथर तिरुवाका युवक रमेश चेपाङ बताउँछन् । कोरोना भाइरसका कारण लकडाउन हुँदा गाडी चलेन । गाडी नचलेपछि दिनभर हिँडेर भण्डारा पुगेर मल ल्याउने अवस्था रहेन ।पानीले झनै बिगार्यो । मल राख्न पाएको भए केही हुन्थ्यो कि । मल भएन बिग्रियो । पानीले कोदोको बीउ पनि नोक्सान गर्यो । हाम्रो गाउँ तिर कोदो रोप्न पनि नपाउने अवस्था छ । त्यसैले हिउँदे मकै छरेका छौं । रोगमाथि आपत् थपिएको छ हामीलाई, रमेशले भने । रोगको डर भएका कारण बाहिर ज्यालामजदुरी गर्न कोही जान नसकेको उनले बताए । वनमा गिठ्ठा, तरुल, साग पनि चैत लागेपछि मात्रै पाइन्छ । न गाउँमा राम्रो अन्न फल्यो, न अन्न किन्न ज्यालामजदुरी गरेर पैसा कमाउन पाइएको छ । गाउँलेहरूलाई चिन्ता र छटपटी बढेको उनले बताए । नगरपालिका भएर पनि राप्तीको वडा नम्बर १२ र १३ मा पर्ने पहाडी इलाका लोथरका गाउँमा सामाजिक जनजीवन अन्तन्त कष्टकर छ । प्रायः आदिवासी चेपाङको बसोवास रहेको यस क्षेत्रमा राम्रो उब्जनी हुने जमिन निकै कम छ ।"
घरबाटै कारोबार गर्नुस्,"काठमाडौं (कास) कोभिड१९ को प्रभावबाट बच्न तथा जोखिम न्यूनीकरणका लागि सम्भव भएसम्म घरबाटै कारोबार गर्न बैंकर्स संघले आग्रह गरेको छ । घरबाटै कारोबार गरौैं । आफू र अरूलाई सुरक्षित राखौं भन्ने नारासहित बैंकर्स संघले सोमबार जारी गरेको विज्ञप्तिमा भनिएको छ, डिजिटल बैंकिङ (मोबाइलइन्टरनेट बैंकिङ) का माध्यमबाट प्रायः सबै प्रकारका दैनिक कारोबार गर्न सकिने हुनाले डिजिटल बैंकिङ सेवाको अझ बढी प्रयोग गर्नुहुन अनुरोध गर्दछौं ।एउटा खाताबाट अर्को कुनै खातामा रकम जम्मा, विभिन्न बिल भुक्तानी, खाताको कारोबार विवरण हेर्ने आदि काम सहज रूपमा डिजिटल बैंकिङबाट गर्न सकिने भएकाले त्यसको उपयोग गर्न पनि सुझाइएको छ ।"
कोरोना कोषमा स्वावलम्बनको १ करोड,"काठमाडौं (कास) स्वावलम्बन लघुवित्त वित्तीय संस्थाले सरकारले स्थापना गरेको कोरोना भाइरस रोकथाम, नियन्त्रण तथा उपचार कोषका लागि १ करोड ३२ लाख २८ हजार १ सय २१ रुपैयाँ सहयोग गरेको छ । संस्थाले संस्थागत सामाजिक उत्तरदायित्व कोषमा ०७७ असार मसान्तसम्म बाँकी रहेको रकम थप सहयोगस्वरूप जम्मा गराएको हो । संस्थाले कोरोना कोषको नाममा राष्ट्रिय वाणिज्य बैंकमा रहेको खातामा उक्त रकम जम्मा गरेको जनाएको छ । यसअघि संस्थाले २५ लाख रुपैयाँ र सातवटै प्रदेशमा रहेका शाखा कार्यालयमार्फत स्थानीय निकायलाई १० लाख रुपैयाँ सहयोग उपलब्ध गराएको थियो ।"
रियलमीको एआईटीओटी डिभाइस,"काठमाडौं (कास) रियलमीले सोमबार आफ्नो नयाँ चार उत्पादन एआईटीओटी डिभाइस सार्वजनिक गरेको छ । रियलमी स्मार्ट ब्यान्ड, रियलमी बड्स एयर, रियलमी बड्स एयर नियो र रियलमी स्मार्ट घडी उपकरण अफलाइन रिटेलर र दराज डटकमडट एनपीमा उपलब्ध छन् । रियलमी स्मार्ट घडी ७ हजार ७ सय ९९ रुपैयाँ, रियलमी बड्स एयर ६ हजार ९ सय ९९ रुपैयाँ, रियलमी बड्स एयर नियो ५ हजार ५ सय ९९ रुपैयाँ र रियलमी स्मार्ट ब्यान्डको २ हजार ९ सय ९९ रुपैयाँ पर्ने कम्पनीले जनाएको छ ।"
इप्पानमा आचार्य सर्वसम्मत,"काठमाडौं (कास) स्वतन्त्र ऊर्जा उत्पादकहरूको संस्था नेपाल (इप्पान) अध्यक्षमा कृष्ण आचार्यसहितको कार्यसमिति सर्वसम्मत चुनिएको छ । आइतबार राति बसेको इप्पानको भेलाले आचार्यको अध्यक्षतामा कार्यसमिति चयन गरेको हो । समितिका तीन उपाध्यक्षमा क्रमशः आशिष गर्ग, गणेश कार्की र मोहन डाँगी चुनिए । महासचिवमा गोरे शेर्पा, सचिवमा भरत खत्री, बलराम खतिवडा र राम आचार्य तथा कोषाध्यक्षमा आनन्द चौधरी चयन भएका छन् । कार्यसमिति सदस्यहरूमा प्रकाश दुलाल, भरत खड्का, भरत लामिछाने र उत्तम ब्लोन तथा महिला सदस्यमा अविज्ञा मल्ल र कविता कँडेल सर्वसम्मत चयन भएको इप्पानले जनाएको छ । बाँकी दुई सदस्य कार्यसमितिले पछि मनोनयन गर्नेछ ।"
दीपिसालाई अवार्ड,काठमाडौं (कास) जोन्ता इन्टरनेसनल यङ वुमन इन पब्लिक अफेयर्स अवार्ड२०२० बाट दीपिसा भुजेल सम्मानित भएकी छन् । भुजेललाई जोन्ता क्लब अफ काठमाडौं डिस्ट्रिक्ट२५ एरिया २ ले छनोट गरेर पुरस्कारका लागि जोन्ता इन्टरनेसनल डिस्ट्रिक्टमा पठाइएको थियो । उनी जोन्ता डिस्ट्रिक्टका ३२ जना पुरस्कार प्राप्त गर्नेमध्ये एक हुन् । ३२ जनामध्ये उनी शीर्ष १० मा पर्दै पुरस्कार प्राप्त गर्न सफल भएकी हुन् । उनले शीर्ष ३२ बाट १५ सय र शीर्ष १० बाट ५ हजार गरी ६५ सय अमेरिकी डलर पुरस्कार प्राप्त गर्नेछिन् ।
मुद्राकोषले पठायो नयाँ प्रतिनिधि,काठमाडौं (कास) अन्तर्राष्ट्रिय मुद्राकोष (आईएफसी) ले नेपालका लागि आवासीय प्रतिनिधिमा बाबाकार सेदिख फायलाई नियुक्त गरेको छ । विश्व बैंकमा १४ वर्ष काम गरेका फायसँग यो क्षेत्रमा २० वर्षको अनुभव रहेको मुद्राकोषले जनाएको छ । नेपाल आउनुअघि फायसँग सियरा लियोन र लाइबेरियासहित डेमोक्रेटिक रिपब्लिक अफ कंगोमा कोषको आवासीय प्रतिनिधि भएर काम गरेको अनुभव छ । नेपालमा फायको ध्यान आईएफसीको व्यावसायिक विकासको प्रयास र विकासमा प्रभाव पार्ने गरी आईएफसीको संलग्नता एवं साझेदारी वृद्धिका लागि केन्द्रित हुने आईएफसीले जारी गरेको विज्ञप्तिमा उल्लेख छ ।
आईएम इन्स्योरेन्सको ३ वर्ष पूरा,काठमाडौं (कास) आईएम लाइफ इन्स्योरेन्सले सोमबार व्यावसायिक कारोबार सञ्चालनको ३ वर्ष पूरा गरेको छ । उक्त अवसरमा कम्पनीका सञ्चालक समितिका अध्यक्ष रामहरि अर्यालले कम्पनीका हालसम्म १ सय ३ शाखाबाट २ अर्ब ८५ करोड रुपैयाँ बिमा शुल्क संकलन गरिसकेको जनाए । साथै कम्पनीले आर्थिक वर्ष ०७६७७ मा कुल बिमा शुल्क १ अर्ब ४० करोड रुपैयाँ संकलन गरेको उनले बताए । यो गत आवको तुलनामा ५३ प्रतिशत बढी बिमा शुल्क रहेको उनको भनाइ छ ।
कोरोनाकालका किताब,"जो प्रकाशनको पर्खाइमा छन्कोरोनाले अस्तव्यस्त बनाएको जनजीवन कहिले सामान्य बन्छ भन्ने अझै अनिश्चित छ । तर, सम्पादनको काम सकिसकेका वा प्रिन्ट भइसकेका पुस्तकहरू बजारमा ल्याउने तयारी भइरहेको छ । दसैंतिहार पुस्तक बिक्रीका लागि सुगम समय मानिन्छ । प्रकाशकहरूमा कोरोनाबाट बच्दै जीवनयापन गर्न मान्छेहरू अभ्यस्त होलान् र पढ्ने माहोल बन्ला भन्ने आशा पनि छ । तयार पुस्तक त्यतिकै थन्काउँदा आर्थिक हानि झन् थपिने भएकाले नयाँ पुस्तक बजारमा ल्याउने योजनामा छन् प्रकाशकहरू । बुकहिलले तुलसी दिवसको नेपाली लोककथा, कुमार नगरकोटीको कथासंग्रह कल्पग्रन्थ, वासु शशीको कवितासंग्रह पर्खाल लगाए धेरै थोक बाहिर पर्छ, गिरीश्रृष मगरको कवितासंग्रह एकलब्यको देब्रे हात, मल्ल के सुन्दरको उपन्यास विमुक्ति लगायतका पुस्तक सार्वजनिक गर्दै छ । अन्य आधा दर्जन किताब तयार अवस्थामा रहेको बुकहिलका अध्यक्ष भूपेन्द्र खड्काले जानकारी दिए । फाइन प्रिन्टका सीईओ नीरज भारीले जीवा लामिछानेको देश देशावर, डा राजु अधिकारीको आखिर रोज्ने के ?, विश्वम्भर प्याकुरेलको आफैंलाई खोज्दा, मनुजबाबु मिश्रको एकलानुभूति, असीम सागरको क, ददि सापकोटाको वनको वैभव र स्वरूप आचार्यले अनुवाद गरेको मनीषा कोइरालाको जीजिविषा प्रकाशनको लागि पाइपलाइनमा रहेको बताए । जति ढिला गर्यो, पछिको किताबलाई त्यति असर पार्छ । लगानी बढ्छ । त्यसैले दसैं अगाडि धेरै पुस्तक ल्याइसक्छौं । जुम वा सोसल मिडियामार्फत विमोचन गर्छौं, भारीले भने, तर, माहोल कसरी अगाडि बढ्छ, त्यो पनि हेर्नुपर्छ । किताब पब्लिसर्सले केशव दाहालको उपन्यास निकाल्दै छ । पुस्तकको नाम उल्लेख नगरे पनि नेपालयका अर्पण शर्माले माहोल हेरेर पुस्तक प्रकाशन गर्ने बताए । त्यस्तै, सांग्रिलाबाट डा गोविन्द टन्डनको इतिहासका थप पृष्ठहरू, डा मदन भट्टराईको परराष्ट्रका प्रशासक, रमेशनाथ पाण्डेको क्रान्ति र प्रतिक्रान्ति लगायतका किताब बजारमा आउने तयारीमा छन् । बजारबाट पैसा आएको छैन । किताबको उत्पादन खर्चका लागि ऋण खोज्दै छौं । पैसाको जोहो भयो भने दसैंअगाडि ४५ वटा किताब सार्वजनिक गछौं, सांग्रिलाका निर्देशक मणि शर्माले निराश हुँदै भने, आर्थिक गतिविधि चलायमान भयो भने थोरबहुत फाइदा हुन्छ तर पुस्तकको प्राथमिकता सुरुवात होइन, अन्तिमतिर मात्र हुन्छ ।"
छोटा फिल्ममा कोरोना कहर,"पाँच महिनादेखि फिल्म हल बन्द छन् । फिल्मलाई मिस गर्ने दर्शकलाई सामाजिक सञ्जाल युट्युब गतिलो विकल्प भएको छ । लकडाउनकै बेला कतिपय फिल्मकर्मीले आफ्ना फिल्म युट्युबमा राखे । ती फिल्मले अपेक्षित दर्शक पनि पाए । फिल्मकर्मी आफैं भने लकडाउनको अवधिमा बेरोजगारजस्तै भए । पोखरेली फिल्मकर्मीले यो अवधिमा आफूलाई खुम्च्याएनन् । बरु दर्जनौं छोटा (सर्ट) फिल्म तयार गरे ।लाइट, क्यामेरा र कम्प्युटरसँग खेलिरहनुपर्ने चलचित्रकर्मी नेत्र गुरुङलाई लकडाउनले छेकेन । उनको कम्पनी नेत्र इन्टरटेन्मेन्टले लकडाउनकै अवधिमा ७ वटा सर्ट फिल्म तयार गर्यो । ती सबैमा कोरोना कहर समेटियो । उनले निर्देशन गरेको पहिलो सर्ट फिल्म थियो लकडाउन । नेपालमा बुबाको मृत्यु हुँदा लकडाउनकै कारण विदेशबाट आउन नपाएका छोराको कथा उक्त फिल्ममा छ । त्यसलगत्तै उनले राहत, घर, बसाइ, नाम्लो, सत्कर्म र दशा फिल्म सार्वजनिक गरे ।यी फिल्ममा पनि कोरोना महामारीका क्रममा गरिब, मजदुर, किसान, विभिन्न पेसाकर्मीले भोगेका पीडालाई गुरुङले फिल्ममा उतारेका छन् । राहतमा जालझेल गर्ने जनप्रतिनिधि, निर्दयी घरधनी, लुटाहा ठेकेदारको प्रवृत्तिलाई फिल्ममा प्रतिनिधिमूलक ढंगबाट उठान गरिएको छ । सहरमा भोकभोकै परेपछि हिँडेरै घर जान तयार भएका श्रमिक, भाडा उठाएर जीविकोपार्जन गर्ने मध्यम वर्गीय परिवारको कथा फिल्ममा छ । फिल्म सत्कर्म मा समाजमा अझै केही राम्रो सोच र व्यवहार भएका मानिस पनि छन् भन्ने देखाउन खोजिएको छ । कलाकार प्रकाश घिमिरेको मुख्य भूमिका रहेको नाम्लो मा भरियाको दुखान्त कथा उतारिएको छ । कोरोनाको डरैडरबीच सुरक्षाका उपाय अपनाएर सर्ट फिल्म निर्माण गरेको निर्देशक गुरुङले बताए । आर्यन सिग्देललाई मुख्य भूमिकामा लिएर पाँच वर्षअघि नाइके निर्देशन गरिसकेका उनले फिल्म निर्माणको हुटहुटीलाई लकडाउनमा पनि मर्न नदिएको बताउँछन् । स्थानीय स्रोतसाधन प्रयोग गरेर भए पनि आफूलाई व्यस्त राखौं भन्ने भयो, उनले भने, यो महामारीमा दर्शकले केही हदसम्म समय सान्दर्भिक फिल्म हेर्न पाउन् भन्ने हाम्रो उद्देश्य थियो ।पोखरालाई कर्मथलो बनाएका गायक विनोद बानियाँ लकडाउनकै अवधिमा पहिलोपल्ट सर्ट फिल्म निर्देशनमा होमिए । उनको कथा र निर्देशनमा तयार भयो फेम । विविध कारणवश निर्माण गर्ने समय मिलिरहेको थिएन, लकडाउन उचित अवसर बन्यो, उनले भने, यही अवधिमा कथा भेटियो । त्यसलाई सर्ट फिल्मको रूप दियौं ।"
मेसी चाहन्छन् बार्सिलोना छाड्न,"म्याड्रिड (एजेन्सी) लियोनल मेसी बार्सिलोना छाड्न चाहन्छन् । क्लबका सबै स्रोतले यस्तै भन्न थालेका छन् । यसका लागि के उनलाई दोष दिन सकिन्छ त ? यसको उत्तर भने सजिलो छैन । बार्सिलोनामा खराब व्यवस्थापन अब नयाँ रहेन । लगातारको यस्तै गलत कामको नतिजा त हो, युरोपेली च्याम्पियन्स लिगमा बार्सिलोना टिम बायर्न म्युनिकको हातबाट पराजित हुनु । त्यो पनि ८२ को अन्तरमा । अहिले केही स्पेनी मिडियाले दाबीसँगै भन्न थालेका छन्, अब मेसी बार्सिलोनामा रहने छैनन् ।यिनै स्पेनी मिडियाले नेयमर बार्सिलाना छाडेर पेरिस सेन्ट जर्मेन (पीएसजी) जाने भनेको थिए । सुरुमा त्यसलाई पनि पत्याउने थिएनन्, तर त्यस्तै भयो । अब यिनै मिडियाले नजिकको स्रोत प्रयोग गरेर मेसीबारे समाचार लेखिरहेका छन् । यो समाचार किन पनि सत्यता नजिक छ भने अर्को वर्षसम्म बार्सिलोना र मेसीबीचको अनुबन्ध सकिँदै छ । त्यसपछि त मेसी अर्को कुनै पनि क्लब जान स्वतन्त्र हुनेछन्, कुनै कानुनी झमेलाबिना नै ।मेसीले बार्सिलोनाका उच्च व्यवस्थापनलाई नै आफ्नो मुख खोलेर क्लब छाड्ने मनसाय देखाएका छन् । यस्तोमा अब त्यस्तो दिन धेरै टाढा छैन, जति बेला पनि हाम्रो आँखाअगाडि विश्व फुटबलका सबैभन्दा ठूला खेलाडी स्थानान्तरण भएको देखिन सक्नेछ । मेसी अहिलेको पुस्ताका खेलाडीमध्ये सबैभन्दा उत्कृष्टमा गनिन्छन् । धेरैका लागि उनी सर्वकालीन महान् खेलाडीमध्ये एक हुन् । उनले आफ्नो व्यावसायिक खेलजीवनको सबै समय एउटै क्लबमा बिताएका छन् ।अब यसैमा पूर्णविराम लाग्न लागेको छ । बार्सिलोना आफैंमा उत्तिकै ठूलो र सफल क्लब हो, तर उसले पनि मेसीलाई रोक्न केही गर्न नसक्ने स्थिति बन्दै छ । अनि के पनि तय छ भने विश्वका लगभग सबै क्लबले मेसी आफ्नो क्लबमा आऊन् भन्ने चाहना राख्नेछन् । फरक के मात्र हो भने उनको तलब खुसीले बेहोर्न सक्ने को हो भन्ने मात्र हो । पूरा घटनाक्रम सारमा भन्ने हो भने विश्वको सबैभन्दा ठूलो क्लब र यसका सबैभन्दा ठूला स्टार सबै जटिल मोडमा छन् ।अहिलेसम्म जति पनि अनुमान बाहिर आए पनि एउटा तथ्य भने निश्चित छ । त्यो हो, सन् २०२०२१ को सिजनको सुरुमा मेसी बार्सिलोनामै हुनेछन् । उनले बार्सिलोनामा बिताएको दुई दशक पनि हुनेछ । उनले साँच्चै बार्सिलोना छाड्न चाहे भने उनको गन्तव्य कुन क्लब हुनेछ त ? यसको उत्तर पनि सजिलो छैन तर सबैले अनुमान गर्न भने थालेका छन् । यसले अबको केही समय विश्व फुटबललाई आकर्षित गरिरहने तय छ ।उनको सबैभन्दा बलियो गन्तव्य हुन सक्छ, म्यानचेस्टर सिटी । यसको एकमात्र ठोस कारण हो प्रशिक्षक पेप ग्वार्डिओला । सिटी आफैं युरोपेली क्लब फुटबलको सबैभन्दा ठूलो उपाधि युरोपेली च्याम्पियन्स लिग जित्न चाहन्छ, अहिलेसम्म यो पर्खाइमै छ । ग्वार्डिओलाको इच्छा पनि यही हो, तर यसै सिजन पनि क्लबले धोका खाइसकेको छ । सिटीसँग सबथोक छ, भौतिक पूर्वाधारदेखि खर्च गर्नसक्ने क्षमता पनि । छैनन् त, खाली मेसीजस्ता खेलाडी । यी अर्जेन्टिनी खेलाडी ३३ वर्षका भइसके, अब उनले त्यत्तिकै राम्रो खेल्ने सम्भावना केही सिजनलाई मात्र हो । यस्तोमा क्लबले मेसीलाई किन्न वा अनुबन्ध गर्नु अगाडि धेरैपल्ट सोच्ने पनि छ । फेरि भन्नेहरू के पनि भन्छन् भने मेसीका लागि इंग्लिस प्रिमियर लिग ठीक छैन, यो लिगमा जसरी फुटबल खेलिन्छ, त्यो मेसी सुहाउँदो छैन । तथापि सिटी नै यस्तो एक क्लब हो, जसले मेसीको चर्को न चर्को तलब बेहोर्न सक्छ, किनभने यस पछाडि ऊसँग अर्बैको पैसा छ ।अर्बैको पैसा त पीएसजीमा पनि छ । त्यसैले यो फ्रान्सेली क्लब पनि मेसीलाई अनुबन्ध गर्न तयार हुन सक्नेछ । मेसी साँच्चै पेरिस आउन तयार भयो भने टिम त गज्जब नै बन्नेछ, नेयमर, केलियन एमबाप्पे अनि मेसी । यो त लगभग कुनै समय बार्सिलोनामा चम्केको नेयमर, स्वारेज र मेसीजस्तैको जोडी हो । तर पीएसजीलाई लिएर एउटा समस्या छ । पीएसजका ठूला नामका लागि रौनकता खाली च्याम्पियन्स लिगमात्र हो, फ्रान्सको घरेलु लिग अब्बल दर्जाको छैन । मेसीका लागि गन्तव्य अन्य दुई क्लब पनि हुनसक्छ, म्यानचेस्टर युनाइटेड र इन्टर मिलान । म्यानचेस्टर त विश्व फुटबलको सबैभन्दा ठूलो ब्रान्ड भयो नै । तर पछिल्लो समय म्यानचेस्टर केही ओरालो लागेको छ, त्यसैले मेसी आएमा म्यानचेस्टर फेरि पुरानै क्लब हुनसक्छ । अनि इन्टर मिलानका पनि ठूलाठूला आकांक्षा छन् । क्लबमा पैसा पनि छ । फेरि मेसीका सबैभन्दा ठूला प्रतिद्वन्द्वी क्रिस्टियानो रोनाल्डो पनि इटालीमै छन् । उनी युभेन्ट्सका लागि खेलिरहेका छन् । दुवैको भेट इटालीमा भयो भने त्यो पनि त गज्जब हुनेछ ।"
सेभिया युरोपा लिगको फाइनलमा,"कोलोन (एएफपी) युरोपा लिग विशेषज्ञ टिम रहेको सेभिया छैटौंपल्ट उपाधि जित्ने संघारमा पुगेको छ । सेभियाले एक गोलले पछाडि रहेको स्थिति उल्टाएर आइतबार म्यानचेस्टर युनाइटेडलाई २१ ले पराजित गरेको थियो । सेभिया प्रतियोगिताको फाइनल पुग्न सफल रह्यो । स्पेनी ला लिगा क्लब सेभिया युरोपा लिगको इतिहासकै सबैभन्दा सफल क्लब हो । सेभियाले फाइनलमा इन्टर मिलान र साख्तर डोनेस्कबीचको विजेतासँग प्रतिस्पर्धा गर्नेछ ।जर्मन सहरमा भएको पहिलो सेमिफाइनलमा म्यानचेस्टरले ब्रुनो फर्नान्डेजले पेनाल्टीबाट गरेको गोल मदतमा अग्रता लिएको थियो । यो सिजन पोर्चुगाली खेलाडीले पेनाल्टीबाट गोल गरेको २२ औं अवसर हो । निकै प्रतिस्पर्धात्मक साबित पहिलो हाफमा सेभियाका लागि सुसोले बराबरी गोल फर्काएका थिए । दोस्रो हाफमा म्यानचेस्टरले एकपछि अर्को मौका गुमाएको थियो । सेभियाका लागि गोलरक्षक बोनोले पनि शृंखलाबद्ध बचाउ गरे ।बोनोको उत्कृष्ट प्रदर्शनका कारण एन्थोनी मार्टियलले लगातार आक्रमण गरे पनि पोस्टको दिशा दिन असफल रहे । खेल सकिन १२ मिनेटअगाडि जेसन नेभासको क्रसलाई लुक डी जोङले निर्णायक गोल गरेका थिए । खेलपछि सेभियाका प्रशिक्षक जुलेन लोपेटेगुईले आफ्ना खेलाडीको प्रशंसा गरे । उनले भने, पछिल्लो समय म्यानचेस्टरले राम्रो खेलिरहेको छ, त्यसैले आजको जितका लागि हामीले संघर्ष गर्नुपर्यो । मलाई आफ्नो खेलाडीको प्रदर्शनमा गर्व छ ।उनले फाइनलमा अझ ठूलो चुनौती सामना गर्नुपर्ने हुनाले आफ्नो टिम त्यसको तयारीमा लाग्ने पनि बताए । इंग्लिस प्रिमियर लिगमा तेस्रो स्थानमा रहेर युरोपेली च्याम्पियन्स लिगका लागि छनोट भइसकेको म्यानचेस्टर यो सिजन सेमिफाइनलमा रोकिएको यो तेस्रो अवसर हो । ओले गनर सोल्सायरको टिम यसअघि घरेलु लिग कप र एफए कपको सेमिफाइनल चरणमै पराजित भएको थियो । म्यानचेस्टर तीन वर्षयता उपाधिविहीन छ । अहिलेको हारसँगै म्यानचेस्टरका लागि निराशाजनक यो सिजनमा पनि पूर्णविराम लागेको छ । सेभियाविरुद्धको खेल हारेपछि व्यवस्थापक सोल्सायरले भने, हाम्रो टिम निकै युवा छ र युरोपको यो स्तरमा खेल्न अनुभवको कमी छ । त्यसैले हाम्रा युवा खेलाडीले आजको खेलमा एकपछि अर्को भूल गरे । फेरि हाम्रा खेलाडी लगातारको खेलपछि थाकेका थिए । आजको खेल हामीले जित्नुपर्ने थियो । सोल्सायरले आफ्नो युवा खेलाडी विस्तारै परिपक्व हुने दाबी पनि गरे ।"
धोनीको कप्तानी बचाइएको खुलासा,"दिल्ली (एजेन्सी) भारतीय क्रिकेट कन्ट्रोल बोर्ड (बीसीसीआई) का पूर्व अध्यक्ष एन श्रीनिवासनले आफूले विगतमा महेन्द्रसिंह धोनीको कप्तानी पद जोगाएको खुलासा गरेका छन् । भारतीय क्रिकेटका सफल कप्तान धोनीले शनिबार लामो समयदेखिको अन्योल चिर्दै अन्तर्राष्ट्रिय क्रिकेटबाट संन्यास घोषणा गरेका थिए ।धोनीलाई सन् २०११ मा कप्तानी पद जोगाउन छनोट समितिले ल्याएको प्रस्ताव बीसीसीआई अध्यक्षका रूपमा आफ्नो सबै अधिकार प्रयोग गर्दै उल्टाइदिएको श्रीनिवासनले खुलासा गरेका हुन् । भारतले धोनीको कप्तानीमा घरेलु मैदानमा २०११ को विश्वकप उपाधि जितेको थियो । तर त्यही वर्ष इंग्ल्यान्ड र अस्ट्रेलियामा भएको टेस्ट शृंखलामा समान ४० को पराजयपछि धोनीको कप्तानी पद धरापमा परेको थियो ।विशेष गरी अस्ट्रेलियामा भारतले भोगेको हारपछि राष्ट्रिय छनोट समिति त्रिकोणात्मक शृंखलाको एकदिवसीय टोलीमा नयाँ कप्तान चाहिने निष्कर्षमा पुगेको थियो । त्यहीअनुरूप निर्णय पनि गरेको थियो । यसैमा श्रीनिवासनले बीसीसीआई अध्यक्षका रूपमा आफ्नो अधिकार प्रयोग गरेका थिए ।त्यो समयमा बीसीसीआईको विधानअनुसार छनोट समितिले प्रस्ताव गरेको निर्णयलाई अध्यक्षले अनुमोदन गर्नुपर्ने थियो । श्रीनिवासनले यही अधिकार प्रयोग गरेर छनोट समितिको प्रस्ताव हस्तक्षेप गरेका थिए । सो समयमा धोनीको स्थानमा अर्का कप्तान छनोट गरिएको थियो कि थिएन भनेर खुलाइएको छैन । तर श्रीनिवासनले आफ्नो अधिकार धोनीलाई कप्तानमा यथावत् राख्न मात्र प्रयोग गरेको बताएका छन् ।यो २०११ को कुरा हो, भारतले विश्वकप जितेको थियो । त्यसपछि अस्ट्रेलियामा हामीले राम्रो गर्न सकेनौं । छनोट समितिका एक सदस्यले धोनीलाई एकदिवसीय कप्तानबाट हटाउन चाहन्थे, श्रीनिवासनले इन्डियन एक्सप्रेससँग भनेका छन्, तर उनलाई एकदिवसीयको कप्तानीबाट कसरी हटाउन सकिन्थ्यो र ? उनले २०११ मै भारतलाई विश्वकप उपाधि दिलाएका थिए । छनोटकर्ताले उनको स्थानमा कसलाई कप्तान बनाउने भन्ने सोचेका पनि थिएनन् । औपचारिक बैठकअगाडि धोनीको कप्तानीबारे छलफल भइरहेको थियो, त्यसमा मैले उनी कप्तानबिना खेलाडी नरहने जनाएको थिएँ ।उनले अगाडि भनेका छन्, वास्तवमा म बिदामा थिएँ, गल्फ खेलिरहेको थिएँ । त्यतिखेर सञ्जय जगदले बीसीसीआई सचिव थिए । उनले मलाई छनोट समितिले कप्तान छनोट अस्वीकार गरिरहेका र उनीहरूले धोनीलाई खेलाडीका रूपमा मात्र राख्न चाहिरहेको बताए । म आएँ अनि एमएस धोनी नै कप्तान हुन्छ भनिदिएँ । मैले बीसीसीआई अध्यक्षका रूपमा रहेको सबै अधिकार प्रयोग गरिदिएँ ।श्रीनिवासनले त्यसै विषयलाई अहिले पुष्टि गरेका छन्, जसको त्यतिखेर कप्तानी परिवर्तन हुन लागेको बारे धेरै अनुमान लगाइएको थियो । श्रीनिवासन बीसीसीआईका अध्यक्षका साथै इन्डियन प्रिमियर लिग (आईपीएल) को फ्रेन्चाइज टोलीका मालिक पनि थिए । धोनी त्यसको पनि कप्तान थिए ।अर्को हिसाबले अनुमान त्यतिखेर मोहिन्दर अमरनाथलाई छनोट समितिबाट बर्खास्त गरिएपछि अनुमान लगाइएको थियो, जबकि उनी क्रिस श्रीकान्तको स्थानमा छनोट प्रमुख भएर आउनेक्रममा थिए । अमरनाथले त्यतिखेर धोनीलाई कप्तानीबाट हटाउनुपर्ने आवाज उठाएका थिए । अमरनाथसँगै भारतीय टोलीबाट खेलेका सन्दीप पाटिललाई पछि छनोट प्रमुख बनाइएको थियो ।अमरनाथले पनि ८ वर्षअघि यस प्रकरणको उद्घोष गर्दै बीसीसीआई अध्यक्ष श्रीनिवासनले धोनीलाई कप्तानीबाट हटाउन खोज्दा हस्तक्षेप गरेको जनाएका थिए । अमरनाथले युवा खेलाडीलाई नयाँ कप्तान बनाउन लागिएको पनि जनाएका थिए । हामीले त्रिकोणात्मक शृंखलाका लागि १७ खेलाडी छनोट गरेका थियौं । तर कप्तान छानेका थिएनौं, अमरनाथले भने, कप्तान अरू कसैले छानेका थिए ।श्रीनिवासनले जति चाहियो त्यति धोनीले चेन्नईबाट आईपीएलमा खेल्न सक्ने बताएका छन् । धोनीले आफ्नो अन्तर्राष्ट्रिय संन्यास चेन्नईबाटै गरेका थिए । चेन्नईसँगै अहिले धोनी प्रशिक्षण सिविरमा छन् । यस वर्षको आईपीएल खेल्न उनी यूएई लाग्दैछन् । उनले जति चाह्यो त्यति चेन्नईबाट खेल्न सक्नेछन्, श्रीनिवासनले भनेका छन्, अहिले चेन्नईलाई आईपीएल जित्न दिऊँ । उनी म्याचभन्दा बाहिर केही सोच्दैनन्, चेन्नईको सफलताको कारण यही हो । उनले कहिले अस्वीकार गरेनन् र हामी त्यही पथ पछ्याइरहेका छौं ।यसै महिनाको सुरुवातमा चेन्नईका प्रमुख कार्यकारी प्रमुख कासी विश्वनाथनले कम्तीमा दुई वर्ष धोनीले आफ्नो फ्रेन्चाइज टोलीका लागि खेलिरहने विश्वास लिएका थिए ।"
