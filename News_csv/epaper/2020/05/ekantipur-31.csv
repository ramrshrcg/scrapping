शीर्षक,विवरण
"गाउँलेले कुटिरहे, प्रहरीले हेरिरहे","घटनास्थलको सबैभन्दा नजिकको प्रहरी घटनास्थल पुगेको देखिन्छ । चौरजहारी प्रहरी कार्यालयका प्रहरी निरीक्षक धर्मसिंह विष्टले अनुगमन टोलीलाई बताएअनुसार अघिल्लो रात नै प्रहरी टोली सोतीगाउँमा पुगेको रहेछ । सडकको विवाद मिलाउन खोलागाउँमा गएको प्रहरी टोलीलाई वडाध्यक्ष डम्बरबहादुर मल्लले फोन गरेका रहेछन् । लगत्तै प्रहरी सहायक निरीक्षक सन्तोष लामिछानेको कमान्डमा पाँच जनाको टोली घटनास्थल पुग्यो । त्यहींबाट प्रहरीले नवराजको साथमा गएका महेश कार्की र डिल्ली विश्वकर्मालाई नियन्त्रणमा लिएको देखिन्छ । घटनास्थल पुग्दा वडाध्यक्ष मल्लसहित करिब ५० जना बारीको डिलमा उभिएका रहेछन्, प्रहरी निरीक्षक विष्टको भनाइ उद्धृत गर्दै जिल्ला प्रहरी कार्यालय, पश्चिम रुकुम स्रोतले कान्तिपुरसँग भन्यो, ढुंगा र लाठीले पिट्दै गएको देखेपछि प्रहरीले उनीहरूलाई रोकेझैं गरेको हो । घटनाको जानकारी पाएपछि प्रहरी चौकी हुलुखोला जाजरकोटबाट पनि दुई जना प्रहरी घटनास्थल नजिकको झोलुङ्गे पुलमा पुगे । प्रहरी आए पनि साम्य पार्न केही पहल गरेनन्, सिटी फुकेर हेरिरहे, घाइते सरोज खड्काले भने, सोतीका गाउँलेले प्रहरीकै अगाडि हामीलाई अन्धाधुन्ध कुटेका थिए ।प्रादेशिक प्रहरी कार्यालय स्रोतका अनुसार चौरजहारी प्रहरीले भीडलाई नियन्त्रणमा लिन नसकेको स्विकारेको छ । त्यत्रो घटनामा पुलिसले सिट्टी सम्म बजाएको थियो, स्थिति साम्य पार्न आफूले सक्ने जति काम नगरेको प्रत्यक्षदर्शीहरू बताउँछन् । पीडित पक्ष र दलित अधिकारकर्मी लगायतले घटनास्थलमा पुगेर पनि युवालाई बचाउन वास्ता नगर्ने प्रहरीमाथि छानबिन हुनुपर्ने माग गरेका छन् । उपचार नपाउँदा घाइते खड्कालगायतको टाउको, हात, पाखुरा, पिठ्युँ लगायतमा लागेको चोट निको भएको छैन ।घाइतेहरूका अनुसार गाउँलेले भेरी नदीमा हामफालेका ५ जनालाई पनि नदीमै पुगेर ढुंगा, चिरपटलगायतले हानेका थिए । सोतीका स्थानीयले भेरी नदीको दुई भंगालोबीचको बगरमा रहेका ७ जना र कालेगाउँबाट नियन्त्रणमा लिएका ५ जना गरी १२ जनालाई लकडाउन उल्लंघन गरी गाउँमा केटीलाई जबर्जस्ती ल्याउन खोजेको भन्दै चौरजहारीबाट आएको प्रहरी टोलीको जिम्मा लगाएका थिए । घटनास्थल पुगेको प्रहरी टोलीले नवराजलगायतको खोजी गरेन । उल्टै घाइते युवालाई नियन्त्रणमा लिएर इप्रका चौरजहारीको हिरासतमा राख्यो । तर प्रहरीले उनीहरूको उपचार गरिएको दाबी गरेको छ । घटनास्थलमा रहेका प्रहरीमाथि केन्द्रीय टोलीले सोधपुछ गरेको छ । सोधपुछका क्रममा प्रहरीले लखेटिएका केही युवा भेरीमा हाम्फालेको बताएका थिए । तर पीडित पक्षले भेरी तर्न खोजेकाहरू मात्रै हाम्फालेको र उनीहरू जोगिएको प्रतिक्रिया दिएका छन् । हाम्फालेकाहरू नै मरेको हुन सक्ने आशय पुष्टि हुने गरी प्रहरीले विवरण बनाउन थालेको पीडितको आरोप छ ।त्यत्रो ठूलो झडप देखेको प्रहरीले माथि गाउँदेखि नै नवराजहरूको समूह लखेटिएको र कुटाइ खाएको थाहा पाएन । कसैलाई पक्राउ नगरी भेरीको भंगालोमा अलि बढी कुटाइ खाएकाहरूलाई मात्रै लिएर प्रहरीको गाडी चौरजहारीतिर गयो । मारपिटको घटना मिलेमतोमा गुपचुप राख्न खोजिएको पीडितको आरोप छ । तर प्रहरीले अरू विवरण थाहा नभएको दाबी गर्दै भेरी किनारमा नवराजको शव भेटिएपछि मात्रै अरूलाई पक्रेको प्रतिक्रिया दिएको छ । अधिकारकर्मीहरूका अनुसार भागदौड देखेका गैरीदेउलाका अधिकांश स्थानीय बासिन्दा घटनाबारे बोल्न मान्दैनन् । स्थलगत प्रतिवेदन के भन्छ ? घटनाको केही दिनपछि १० जना दलित अगुवा एवं अधिकारकर्मीहरूको टोली घटनास्थल पुग्यो । उनीहरूले तयार पारेको अध्ययन प्रतिवेदनअनुसार केटीपक्षको समूहले सबैतिरबाट घेरा हालेर सांघातिक आक्रमण भएको हो । आक्रमणमा संलग्नहरूले नवराजको समूहलाई घरेलु हतियारले प्रहार गरेको र शव नदीमा फालेको पुष्टि हुने घटनास्थल पुगेर फर्किएका दलित अधिकारकर्मी धर्मलाल रोकायाले कान्तिपुरलाई बताए । घटनाको स्थलगत अध्ययन गर्ने हो भने भेरीमा हाम्फाल्ने अवस्थै हुँदैन, हाम्फालेकै भए पनि बुट्यानका कारण मानिस बीचैमा अड्किन्छ, प्रतिवेदनबारे रोकायाले भने, भाग्दा हाम्फालेर मरे भन्ने कुरा कुनै हालतमा पनि पुष्टि हुँदैन । रोकायालगायत १० जना अधिकारकर्मीले स्थलगत अध्ययनपछि तयार पारेको प्रतिवेदनमा पनि यस्तै दाबी छ । प्रतिवेदनमा छ, घरेलु हतियार हँसिया, खुकुरी, लाठी लगायतका ढुंगाले एक्कासि आक्रमण गर्दै लखेट्दै लखेट्दै भेरी नदीको बगरमा दुवैतिरबाट घेरा हालेर नवराज विश्वकर्मा र उनका अरू पाँच जना साथीहरूको हत्या गरी भेरीमा शव फालिदिए । छानबिन प्रतिवेदनलाई पुष्टि गर्ने केही स्थलगत तथ्यहरू पनि छन् । घटनास्थल आसपास भेरी नदीमा खोंच छैन । जंघार परेको समथरमा करिब ६७ फिट गहिरो छ । हामफाल्ने खालको ढिस्को वा पहरो छैन । किनारमा गएर पौडी खेलेर तर्ने खालको फराकिलो बहाव छ । घटनास्थलदेखि माथि एक किलोमिटरको दूरीमा एउटा पुल छ भने २३ किलोमिटर तल अर्को पुल छ । मृतक र बेपत्ता भएका साथीहरू भेरी नदीमा पौडी खेल्दै आएकाले उनीहरू बगेर मर्ने अवस्था नभएको उनीहरूका साथी बताउँछन् ।फोन सम्पर्क भएको अनुमानित समयको आकलन गर्दा घटनाको एकदुई घण्टाभित्रै साँझ साढे ६ बजे जाजरकोटतिर भेरी किनारमा उनको शव भेटियो । त्यो दिन हराएका पाँचमध्ये चारको शव १५ गतेसम्म भेरी किनारामै भेटिएको छ भने एक जनाको अवस्था अज्ञात छ । प्रारम्भिक बयानमै नवराजको साथमा गएका ती साथीहरूले केटीको घरबाट केही वरपट्टि आउनेबित्तिकै ढुंगामुढा भएको बताएका छन् । घटनास्थल पुगेको प्रहरीले काठमाडौंबाट गएको टोलीलाई बताएअनुसार नवराजका साथै अरू घाइतेहरू निःशस्त्र थिए । यतिसम्म कि, उनीहरूको साथमा पैसा थिएन । प्रहरी निरीक्षक धर्मसिंह विष्टले जातीय भेदभाव र जातीय छुवाछूतकै कारण कुटेर हत्या भएको भन्दै निष्पक्ष छानबिनको प्रतिबद्धता जनाएका छन् । दुवैको प्रेमबारे मल्ल परिवारभित्र र नजिकका नातेदारहरूमाझ पनि कुरा चलिरहेको विभिन्न छानबिनले पुष्टि गर्छ । नवराजका बाबुलाई ती युवतीका ठूलाबाबु इन्द्रबहादुर मल्लले मल्लको सम्धी बन्ने इच्छा छ भनी सोधेका थिए । जाजरकोट खलंगामा व्यापार गरी बस्ने उनैले नवराजकी दिदीलाई घटना भएको दिन नवराज घर पुग्यो कि पुगेन ? भनेर सोधका थिए । दिदीले किन सोधेको भनी जिज्ञासा राखेपछि जवाफमा इन्द्रबहादुरले नवराजले केटाहरूको हूल लिएर कता हिँडेको थाहा पाएको भन्ने जवाफ दिएको पीडित परिवारको भनाइ छ । दिदीले साढे ५ बजेतिर नवराजसँग फोन सम्पर्क गरेकी थिइन्, त्यो नै उनीहरूबीचको अन्तिम गफ बन्यो । घटनाको एक सातापछि कर्णाली प्रदेश प्रहरी प्रमुख डीआईजी वसन्त पन्त, जाजरकोटका प्रमुख जिल्ला अधिकारी जनकराज शर्मा र रुकुम पश्चिमका प्रमुख जिल्ला अधिकारी उपेन्द्रराज पौडेलसहितको टोली घटनाको एक सातापछि शनिबार घटनास्थल पुगेको छ । टोलीले घटनाका मृतकका परिवारका साथै स्थानीयवासीसँग भेटघाट गरेको छ । गृह मन्त्रालयद्वारा गठित उच्चस्तरीय छानबिन समितिले पनि शनिबारै घटनास्थल पुगी स्थलगत अध्ययन गरेको छ । यसरी सुरु भएको थियो प्रेमजाजरकोटको भेरी नगरपालिका४ रानागाउँका नवराज विश्वकर्मा विभिन्न खेलकुदमा सक्रियतापूर्वक भाग लिन्थे । उनसँग प्रेमसम्बन्ध मा रहेकी युवती चौरजहारी नगरपालिका८ सोतीगाउँकी हुन् । भेरी नदीले छुट्याएको वल्लोपल्टो गाउँका उनीहरूबीचको प्रेमसम्बन्ध तीन वर्ष भएको नवराजकै बाबुआमाले केहीअघि मात्रै थाहा पाए । २०७५ साल जाजरकोटको कुदुमा भएको राष्ट्रपति रनिङ सिल्ड प्रतियोगितामा पहिलो पटक दुवैबीच भेट भएको थियो । त्यही नै उनीहरूबीच चिनाजान पनि भयो । त्यसपछि उनीहरू नियमित सम्पर्कमा थिए । २०७६ साल पुसमा जाजरकोटको खलंगा मेलामा ती युवती नवराजको घरमा गएर चार दिन बसेकी रहिछन् । केटाका बाबुले ती युवतीलाई उमेरले पनि सानी भएको र जातका आधारमा पनि ठकुरीकी छोरी हामीसँग मिल्दैन भनेर सम्झाउन खोजेका थिए । जवाफमा केटीले अंकल तपाईं कस्तो कुरा गर्नुहुन्छ ? हामी माओवादी हौं, हामीले जातभात मान्दैनौं । हामी दुवैजना साथी हौं । हामीले आठ वर्षपछि बिहे गर्ने हो भनेर जवाफ दिएको नवराजका बाबुले स्थलगत अध्ययन टोलीसँगको कुराकानीमा बताएका छन् । केही दिनमा नै ती युवती नवराजको भाइ (सानीआमाका छोरा) को जन्मदिनका अवसरमा घरमा आई तीन दिन बसेर फर्केकी थिइन् ।उनीहरूबीच नियमित फोन र एसएमएसदेखि फेसबुक र म्यासेन्जरमा कुराकानी भइरहेको साथीहरूले बताएका छन् । त्यस्तैमा लकडाउन सुरु भएको केही दिनमा गत चैत १७ गते ती युवतीले नवराजलाई आफ्नो घरमा भेटघाटका लागि बोलाएकी थिइन् । त्यही दिन केटीको घरपरिवारले अपशब्द प्रयोग गरी कुटपिट गर्नुका साथै इलाका प्रहरी कार्यालय चौरजहारीमा बुझाएको खुलेको छ । एक रात हिरासतमा राखेपछि प्रहरीले भोलिपल्ट नवराजका बाबुलाई झिकायो । बाबु शारीरिक रूपमा अशक्त भएकाले जान नसकेकामा आमा गएर छोरा बुझेर घर लगिन् । घटनाको दिन जेठ १० गते ती युवतीले नवराजलाई माइती पक्षले अर्कै केटासँग विवाह गराउन लागेको खबर गरिन् । आफूलाई भागेर लैजान भन्दै उनले साथीहरूले लिएर आउन म्यासेज गरिन् । त्यसैअनुसार साथीहरू लिएर सोतीगाउँ पुगेका नवराजको शव केही घण्टामै सेती किनारमा भेटियो । स्थलगत अध्ययनमा गएका एक अधिकारकर्मी त्यो अन्तिम म्यासेज युवतीले नै पठाएकोमा शंका व्यक्त गर्छन् । फोनमा कुरा भएको होइन, म्यासेज हो, एक अधिकारकर्मीले कान्तिपुरसँग भने, उनको फोन कब्जामा लिएर दाइले नै केटालाई घरमा बोलाएको, अनि त्यस्तो घटना भएको आशंका छ ।"
लकडाउन जेठ ३२ सम्म,"काठमाडौं (कास) सरकारले लकडाउनलाई जेठ ३२ गतेसम्म लम्ब्याउने निर्णय गरेको छ । जारी लकडाउन १२ दिन थप्ने निर्णय मन्त्रिपरिषद्ले शनिबार गरेको सरकारका प्रवक्ता एवं अर्थ, सूचना तथा सञ्चार प्रविधिमन्त्री युवराज खतिवडाले बताए । परिस्थिति हेरी कुनै क्षेत्रमा लकडाउन खुकुलो बनाउने वा कतै कडा पार्ने भन्नेमा कोभिड१९ उच्चस्तरीय समन्वय समितिले निर्णय गर्ने जानकारी पनि उनले दिए । सरकारले अन्तर्राष्ट्रिय हवाई आवागमन असार १६ गतेसम्म बन्द गर्ने निर्णय गरेको छ । सीमा पारिबाट पनि संक्रमणको जोखिम बढिरहेकाले आवागमनमा थप कडाइ गर्ने निर्णय मन्त्रिपरिषद् बैठकले गरेको छ । विश्व स्वास्थ्य संगठनको मापदण्डअनुसार जाँच गरेर मात्रै सीमा वारिपारि लान या ल्याउन छिमेकी मुलुकसँग सहकार्य गर्ने निर्णय भएको छ, मन्त्री खतिवडाले भने, सीमा वारपार गतिविधि कडाइका साथ पालना गराउन सशस्त्र र जनपद प्रहरीको संख्या थप्ने निर्णय पनि भएको छ ।"
लिपुलेक विवाद वार्ताबाट समाधान हुन्छ : भारत,"(नयाँदिल्ली)  भारतका रक्षामन्त्री राजनाथ सिंहले नेपालसँगको लिपुलेकलगायतको सीमा विवाद संवादबाट समाधान हुने बताएका छन् । नरेन्द्र मोदी सरकारको दोस्रो कार्यकालको पहिलो वर्ष पूरा गरेको उपलक्ष्यमा भारतीय टीभी च्यानल आजतकलाई अन्तर्वार्ता दिँदै उनले नेपाल र भारतबीच पारिवारिक सम्बन्ध रहेको धारणासमेत राखेका छन् । सीमा विवादलाई लिएर नेपाल र भारतबीच सम्बन्ध तनावपूर्ण बनेका बेला रक्षामन्त्री सिंहको पछिल्लो धारणा आएको हो । भारतले वैशाख २६ मा नेपाली भूमि लिपुलेक हुँदै चीनको मानसरोवरसम्म जोड्ने लिंकको ट्र्याक उद्घाटन गरेपछि दुवै छिमेकीबीच तनाव चुलिएको हो । उक्त ट्र्याकको उद्घाटन रक्षामन्त्री सिंहले नै गरेका थिए । भारतले एकपक्षीय रूपमा सडक निर्माण गरेको भन्दै नेपालले औपचारिक रूपमै विरोध जनाएको थियो । सीमा विवाद समाधानका लागि तत्काल विदेश सचिवस्तरीय संयन्त्रको बैठकका लागि तयार हुनेसमेत भारतलाई जानकारी दिएको थियो । मन्त्री सिंहले नेपाल र भारतबीच भाइभाइको सम्बन्ध रहेको उल्लेख गरेका छन् । कुनै समस्या छ भने वार्ताबाटै समाधान खोजिनेछ, उनले भने । रक्षामन्त्री सिंहले वार्ताबाट सीमा विवाद समाधान गर्न सकिने बताए पनि भारतले वार्ताका लागि खासै चासो देखाएको देखिँदैन । नेपालले सडक उद्घाटनको विरोध गर्दा नै चाँडै द्विपक्षीय बैठक डाक्न आग्रह गरेको थियो । तर भारतले कोभिड१९ को महामारी नियन्त्रणपछि बैठक राख्न सकिने बताएको थियो । भारतका सेना प्रमुखले लिपुलेक सडकका सम्बन्धमा नेपालले चीनको इसारामा विरोध गरिरहेको अभिव्यक्ति दिएपछि परिस्थिति थप तनावपूर्ण बनेको थियो । त्यसपछि नेपालले पनि सन् १८१६ को सुगौली सन्धिलाई आधार बनाएर लिम्पियाधुरासम्मको भूभाग समेटेर नयाँ नक्सा जारी गर्यो । त्यसपछि उक्त नक्सा स्वीकार नगर्ने जनाउँदै भारतले नेपाललाई द्विपक्षीय वार्ताका लागि वातावरण बनाउन आग्रह गर्दै आएको छ । बिहीबार विदेश मन्त्रालयका प्रवक्ता अनुराग श्रीवास्तवले नियमित पत्रकार सम्मेलनमा सीमा विवादका सम्बन्धमा सोधिएको प्रश्नमा पनि नेपालतर्फबाट सकारात्मक र रचनात्मक पहल भएमात्र वार्ता सम्भव रहेको बताएका थिए ।"
एमसीसी अनुमोदनमा बढ्यो संशय,"के गर्दै छ एमसीए ?एमसीए नेपालका कार्यकारी निर्देशक खड्कबहादुर विष्टका अनुसार प्रसारण लाइनको डिजाइन, टेन्डर आह्वान र प्रसारण लाइन निर्माणस्थलमा जग्गा अधिग्रहण, मुआब्जा वितरणलगायतका काम भइरहेका छन् । फिल्ड र कार्यालयमा गरेर ६० जना कर्मचारी रहेको एमसीएको मासिक खर्च कन्सल्ट्यान्सको तलबसहित ४ करोड रुपैयाँ जति खर्च हुन्छ । २०७४ सालमा काम थालेको एमसीएले पूर्वाधार निमार्णका लागि डेढ अर्ब रुपैयाँ खर्च गरिसकेको छ । खर्चमध्ये करिब ६० करोड नेपालका तर्फबाट र बाँकी एमसीसीकै रकम भएको विष्टले बताए ।"
कोसीमा सम्झौताविपरीत माटो खन्दै भारत,"(सप्तरी)  नेपालतर्फको बस्ती डुबानमा पर्ने गरी भारतीय ठेकेदारले कोसी नदीको पश्चिमी तटबन्ध छेउबाट माटो खन्न थालेका छन् । यसबारे नेपाली अधिकारी भने अनभिज्ञ छन् । कोसीको पश्चिमी तटबन्धअन्तर्गत कोसी ब्यारेजदेखि रम्पुरा मल्हनियासम्म अधिकांश स्परमा भारतीय ठेकेदारले काम गरिरहे पनि नेपाली पक्षलाई भने जानकारी दिएका छैनन् । बहुचर्चित कोसी सम्झौताअनुसार कोसीमा नेपालतर्फ हुने कामबारे नेपाली अधिकारीलाई स्पष्ट जानकारी दिनुपर्ने हुन्छ । पछिल्लो समय भारतीय पक्षले पश्चिमी तटबन्धअन्तर्गत सप्तरीको तिलाठी कोइलाडी गाउँपालिका५ कुसहामा तटबन्धको छेउबाटै जबर्जस्ती माटो कटान गरी स्परमा हाल्ने काम गरिरहेका छन् । तटबन्धको छेउमा कोसीभित्र माटो कटान गर्नु प्राविधिक दृष्टिले राम्रो होइन, कोसी बक्राहा नदी नियन्त्रण आयोजनाका प्रमुख धिरानन्द यादवले भने, तटबन्धको छेउबाटै माटो कटान गर्दा तटबन्ध भत्किने खतरा हुन्छ ।स्थानीय बासिन्दाले पछिल्लो दुई सातादेखि तटबन्ध छेउको माटो कटान रोक्न गुहारे पनि सप्तरी प्रशासन भने मौन छ । आफूहरूलाई काम कसरी भइरहेको छ भन्नेमा कुनै जानकारी नरहेको स्थानीय प्रशासन बताउँछ । तर, स्थानीय भने यसलाई शंकास्पद तरिकाबाट हेर्छन् । नेपालमा आएर मनमौजी तरिकाले काम भइरहे पनि स्थानीय प्रशासनको मौनता शंकास्पद छ, तिलाठी कोइलाडी४ का सुरजितकुमार सिंहले भने, तटबन्ध छेउबाट भइरहेको माटो कटानले यस वर्ष धेरै बस्तीको उठिबास हुने खतरा बढेको छ ।भारतीय पक्षले पाँच वर्षअघिदेखि पूर्वी भागबाट बग्दै गरेको कोसीको मूलधारलाई पाइलट च्यानल खनेर पश्चिमतर्फ फर्काउँदै पश्चिमी तटबन्धमाथि पानीको दबाब बढाएको थियो । पश्चिमी तटबन्धको छेउमा कोसी ब्यारेजदेखि रम्पुरा मल्हनियासम्म नेपालका धेरै बस्ती छन् । कोसीको मूलधारलाई ल्याएर पश्चिमी तटबन्धमा टाँस्ने काम भएको छ, सिंहले भने, सिपेजकै पानीले पनि बस्तीलाई जोखिममा पार्नेछ ।हरेक वर्ष गुणस्तरहीन कामकोसीमा कहाँकहाँ काम भइरहेको छ भन्ने मात्रै थाहा भएको र कामको प्रकृति, लागत इस्टिमेटलगायतबारे भारतीय पक्षले केही जानकारी नदिएको कोसी बक्राहा नदी नियन्त्रण आयोजनाका प्रमुख यादवले बताए । कति परिमाणमा कुन काम गर्ने हो थाहा दिइएको छैन, उनले भने, नेपालतर्फ भइरहेका कार्यको हरेक जानकारी दिनुपर्ने हो तर दिँदैनन् । सप्तकोसीमा यसअघि पनि भारतले नेपाली पक्षलाई जानकारी नदिई काम गराउँदै आएका थिए । नेपाली अधिकारीहरू कामबारे जानकार नहुँदा हरेक वर्ष भारतीय ठेकेदार र भारतीय अधिकारीको मिलेमतोमा गुणस्तरहीन काम हुने गरेको छ । एकातर्फ कोसीको तटबन्ध मजबुत बनाइरहेका छौं भन्छन् । अर्कोतर्फ तटबन्धलाई असुरक्षित बनाउने कार्य उनीहरूले नै गरिरहेका छन्, सिंहले भने, भारतीय ठेकेदारको जबर्जस्तीविरुद्ध स्थानीयले आवाज उठाए पनि कोही सुन्दैनन् । सप्तकोसीअन्तर्गत पश्चिमी तटबन्धका विभिन्न स्परहरूमा भइरहेको काम पनि गुणस्तरहीन रहेको इन्जिनियर नै बताउँछन् । माटो हाल्नुपर्ने स्थानमा बालुवा थुपारेर गुणस्तरहीन कार्य भइरहेको बारे शुक्रबार भारतीय अधिकारीहरूकै टोलीले पनि ठेकेदारहरूलाई झपारेका थिए । अहिले काम भइरहेकै बेला स्पर दलदल छ, वर्षाका बेला के होला ?, कोसी योजना वीरपुरका प्रमुख इन्जिनयर प्रकाश दासले अनुगमनका क्रममा ठेकेदारलाई भने, गुणस्तर पुर्याएर काम गर्नू ।कामको गुणस्तरबारे प्रश्न गरेपछि फर्कियो टोलीशुक्रबार कोसीमा भइरहेको कामबारे अनुगमन गर्न भारतीय अधिकारीको टोली सप्तरी पुगेको थियो । गंगा बाढी नियन्त्रण आयोगका सदस्य सीकेएल दास, बिहार सरकारको सिँचाइ मन्त्रालयका प्रमुख इन्जिनियर राजेश कुमार, कोसी योजना वीरपुरका प्रमुख इन्जिनयर दासलगायतको टोलीले पश्चिमी तटबन्धअन्तर्गत कोसी ब्यारेजदेखि तिलाठी कोइलाडी गाउँपालिकासम्म रहेका तटबन्ध र विभिन्न स्परहरूको अनुगमन गरेको थियो ।पश्चिमी तटबन्धअन्तर्गत सप्तरीको बनरझुलामा नेपाली पत्रकारहरूले कोसीमा अनियमित तरिकाले काम भइरहेको बारे प्रश्न गरेपछि भारतीय टोली त्यहींबाट फर्केको थियो । नेपालतर्फ काम भइरहेको र लकडाउनका बेला भारतीयको जम्बो टोली नेपाल आए पनि नेपाली अधिकारीहरू भने टोली आएको बारे जानकार छैनन् । कोसी बक्राहा नदी नियन्त्रण आयोजनाका प्रमुख धिरानन्द यादव, जिल्ला प्रशासन कार्यालय सप्तरीका प्रवक्ता आनन्द ठाकुर, जिल्ला प्रहरी प्रमुख एसपी कृष्ण प्रसाईं र सशस्त्र प्रहरी बल गण नम्बर ६ का गणपति एसपी उद्धव न्यौपानेले कोसीमा भारतीय टोली आएको बारे कुनै जानकारी नभएको बताए ।"
लकडाउनमात्रै समाधान होइन,"लकडाउन सुरु हुने बेला कोरोना भाइरसबारे धेरै जानकारी थिएन, लाग्नासाथ मरिहालिन्छ जस्तो लाग्थ्यो तर त्यस्तो होइन रहेछ । हामीले सतर्कता अपनायौं भने लाग्ने सम्भावना पनि कम हुँदोरहेछ, लागिहाले पनि बाँच्न सकिँदोरहेछ । नेपालमै धेरै जना भाइरसमुक्त भएर घर फर्कनुभएको छ । यो खुसीको कुरा हो । मान्छेहरू धेरै सचेत भइसके, त्यसैले अब लकडाउन लम्ब्याइरहनुपर्छ जस्तो लाग्दैन । मान्छेहरूले कोरोनाबाट बच्दै काम गर्न सक्छन् । लकडाउनले सबैको काम खोसिएको छ, दिनभर पसिना बगाएर साँझबिहान छाक टार्नेलाई धेरै समस्या छ, बच्चाहरू स्कुल जान पाएका छैनन् । घरभित्र उकुसमुकुस बढ्दो छ । कति त बिरामी हुँदा अस्पताल जानसमेत पाउँदैनन्, कोही डराएर जाँदैनन् । त्यसैले अब सरकारले कोरोनामात्र होइन, अरू समस्याहरूतिर ध्यान दिनुपर्छ । समाचारहरू हेर्दा हाम्रो तराई क्षेत्रमा धेरै संक्रमण देखिएको छ । पहाडी भेगमा कम छ । हिमाली भेगमा अझ थोरै छ । त्यसैले जहाँ संक्रमित धेरै छन्, त्यहाँ लकडाउन गर्नु राम्रो होला । अब पनि सबैतिर गर्नु भनेको झन् अप्ठ्यारो स्थिति निम्त्याउनु हो । सरकारले भाषणमा खान नपाएर कोही मर्दैन भन्ने गर्छ, काठमाडौंमै खान नपाएर सडकमा भरिया मर्नुपर्यो, बाहिरी जिल्लाबाट पनि यस्तै दुःखद खबर आइरहेका छन्, लकडाउन नहुँदो हो त ज्यान गुमाउनु पर्थेन ।राहत पनि नदिने, काम पनि गर्न नदिने, घरभित्रै थुनिराख्ने गर्नु भएन । लकडाउन हटाउनुपर्यो ।प्रस्तुति ः गोकर्ण गौतम"
संसदीय टोलीको ठहर घटना योजनाबद्ध,"रुकुम पश्चिम (कास) कर्णाली प्रदेशसभाका सदस्यहरूले स्थलगत अध्ययनपछि सोती घटना योजनाबद्ध भएको बताएका छन् । पीडित परिवारसँगको भेटघाट, घटनास्थल र सोती गाउँको स्थलगत अध्ययन, सोतीका स्थानीय, प्रत्यक्षदर्शीलाई भेटेर सुर्खेत फर्केका सांसदले यो घटना पूर्वयोजनाअनुसार भएको निष्कर्ष निकालेका हुन् ।नेकपाकी सचेतक सीता नेपालीले घटना जातीय विभेदका कारणले भएको बताइन् । यो आकस्मिकतामा हुने घटना होइन, नेपालीले भनिन्, यो नरसंहार विनायोजना सम्भव छैन । भेरी नदी र नदी किनारमा भेटिएका शव पनि पानीमा बगेका जस्ता नभएको पाइएको उनले बताइन् । चोट लागेको छ, रगत बगेको देखिन्छ, हामीले लोकेन्द्र सुनारको शव आफैं हेर्यौं, उनले भनिन् । प्रदेशसभा सदस्य रातो कामीले नवराज र सोतीकी १७ वर्षीया किशोरीबीच प्रेम सम्बन्ध रहेको र अभिभावक तथा गाउँलेले त्यो सम्बन्ध अस्वीकार गरेकै कारणले ठूलो घटना भएको बताए । त्यसअघि पनि नवराज उक्त गाउँमा दुई पटक आएको देखिनुले गाउँलेले पूरै तयारीका साथ युवाहरूमाथि आक्रमण गरेको उनको भनाइ छ । टोलीमा सचेतक नेपाली, सामाजिक विकास समिति सभापति राजु नेपाली, दानसिङ परियार र झोवा विक थिए ।"
सामुदायिक विद्यालयको जिम्मा निजीलाई,"(काठमाडौं)  सरकारले सामुदायिक विद्यालयको पूर्वाधार र शैक्षिक गुणस्तर सुधारको जिम्मा निजी विद्यालयलाई दिने कार्यक्रम ल्याएको छ । अर्थमन्त्री युवराज खतिवडाले बिहीबार प्रस्तुत गरेको आगामी आर्थिक वर्षको बजेटमा माध्यमिक तहसम्मको शैक्षिक कार्यक्रम सञ्चालन गर्ने सबै निजी विद्यालयले सामाजिक उत्तरदायित्व वहन गर्दै कम्तीमा एक सामुदायिक विद्यालयमा शैक्षिक पूर्वाधारका सामग्रीसहित विद्यालयको शैक्षिक गुणस्तर सुधारको जिम्मेवारी लिनुपर्ने व्यवस्था गरेको, उल्लेख छ । तर, यो कार्यक्रमले सामुदायिक विद्यालयलाई झन् थला पार्ने भन्दै सरोकारवालाले विरोध जनाएका छन् ।निजी विद्यालयलाई थप पोस्न सरकारले यस्तो कार्यक्रम ल्याएको शिक्षाविद् विनय कुसियतले बताए । सामुदायिक विद्यालय निजीलाई सुम्पने कुरा हचुवाको भरमा ल्याइएको छ, उनले भने, यो त बिरालोलाई दूधको संरक्षण गर्न जिम्मा लगाए जस्तो भयो । मुलुकका ८० प्रतिशत बालबालिका सामुदायिक विद्यालयमा अध्ययरत रहेकाले २० प्रतिशत विद्यार्थी पढ्ने निजी विद्यालयलाई करको दायरामा ल्याउनुपर्ने उनको सुझाव छ । निजीले कमाएको मुनाफा लिएर सरकारले सामुदायिक विद्यालय सुधारमा खर्च गर्न सकिने कुसियतले प्रस्टाए । ६० प्रतिशत रकमले विद्यालय चलाऊ, २० प्रतिशत राज्यलाई कर बुझाऊ र २० प्रतिशत निजीका सञ्चालकले लिऊ भन्न सकिन्थ्यो, उनले भने ।शिक्षा पत्रकार समूहले शिक्षाको बजेटमाथि गरेको छलफलमा सांसद गगन थापाले स्थानीय तहलाई जिम्मा दिनुपर्ने सामुदायिक विद्यालय निजीलाई दिएर सरकार उल्टो बाटो हिँड्न खोजेको तर्क गरे । स्थानीय तहलाई विद्यालय दिन अविश्वास गर्ने निजीलाई जिम्मा दिन अघि सर्ने ? उनले भने, कोरोनाका कारण साना निजी विद्यालय पनि बिजोक अवस्थामा छन्, सरकारी स्कुल बलियो बनाउन ध्यान दिनुपर्ने बेला सरकार चुक्यो । सामुदायिक विद्यालयमै बालबालिका पढाउन अभिभावकले विश्वास गर्ने कार्यक्रम आवश्यक रहेको उनले औंल्याए ।शिक्षक दरबन्दी मिलान, विद्यालय समायोजनलगायत महामारीको मौका छोपेर गर्न सक्ने काममा शिक्षा मन्त्रालय चुकेको उनले जनाए । पठनपाठन कसरी गर्ने, एसईईलगायत परीक्षा के गर्ने भनेर कोभिड१९ लाई छुने कार्यक्रम प्याकेजमा आउन नसकेको उनको भनाइ छ । सत्तारूढ दल नेकपाका निकट विद्यार्थी संगठन अनेरास्ववियूका नेता सुदेश पराजुलीले संविधानले मौलिक हकका रूपमा व्यवस्था गरेको शिक्षाको जिम्मेवारीबाट राज्य पछि हट्न खोजेको जनाए । केही निजी शैक्षिक संस्था सञ्चालकलाई संरक्षण गर्न यस्तो कार्यक्रम ल्याएको उनले दाबी गरे ।निजी विद्यालयको छाता संस्था प्याब्सन र एनप्याब्सनले पनि सरकारको सामुदायिक विद्यालयको जिम्मेवारी दिने कार्यक्रम अस्वीकार गर्ने भएका छन् । कोभिड१९ ले निजी विद्यालयमा पारेको प्रभाव न्यूनीकरण गर्ने कार्यक्रम ल्याउनुको साटो सामुदायिक विद्यालयको समेत जिम्मेवारी थपिएको सञ्चालकहरूको तर्क छ । प्याब्सनका पदाधिकारी बैठकले सरकारको उक्त कार्यक्रम स्वीकार नगर्ने निर्णय गरेको वरिष्ठ उपाध्यक्ष राजेन्द्र बानियाँले जानकारी दिए । एकलौटी रूपमा कार्यक्रम ल्याइयो, कोरोना प्रभावमा परेका विद्यालयलाई सहुलियत उपलब्ध गराउन माग गरेका थियौं, सुनुवाइ भएन, उनले भने ।बजेटका विषयमा एनप्याब्सनसँग समेत छलफल गरेर अर्थमन्त्री खतिवडा र शिक्षामन्त्री गिरिराजमणि पोखरेलाई विरोधपत्र बुझाउने उनले जनाए । एनप्याब्सनका अध्यक्ष ऋतुराज सापकोटाले निजी विद्यालयले समस्यामा रहेका बेला मोडालिटीबिनै कार्यक्रम आएको बताए । सामुदायिक विद्यालयको पनि आफ्नै मर्यादा छ, जिम्मेवार शिक्षक र प्रधानाध्यापक हुनुहुन्छ, उनले भने, यो हुने कुरा होइन, कहाँबाट कसरी बजेटमा ल्याइयो ।शिक्षा मन्त्रालय योजना महाशाखाका सहसचिव कृष्णप्रसाद काप्रीले भने निजी र सामुदायिक विद्यालयको सहकार्य र असल अभ्यासको आदानप्रदान गराउन कार्यक्रम ल्याएको दाबी गरे । रोकिएको पठनपाठन सुचारु गर्न र परीक्षा सञ्चालन गर्न मन्त्रालयले मापदण्डसहितको कार्यविधि ल्याउन लागेको उनले जनाए । निजीले सामुदायिक विद्यालयलाई सामग्री सहयोग गर्ने कार्यक्रम भने नयाँ होइन । केही ठूला निजी विद्यालयले पहिलेदेखि नै दुर्गम क्षेत्रका सरकारी स्कुललाई पूर्वाधार र शैक्षिक गुणस्तरको क्षेत्रमा मद्दत गर्दै आएका छन् । अहिले बजेटमा नै कार्यक्रम राखेर मावि सञ्चालनमा रहेका निजीले सामुदायिक स्कुललाई सहयोग गर्नुपर्ने कार्यक्रम अघि सारिएको हो ।"
अधिकांश संक्रमितमा लक्षण छैन,"(काठमाडौं)  मुलुकमा हालसम्म कोरोना संक्रमण भएका व्यक्तिमध्ये ८० प्रतिशतलाई कुनै पनि लक्षण देखिएको छैन । स्वास्थ्य अवस्था सामान्य रहेकै अवस्थामा उनीहरूमा संक्रमण देखिएको छ । संक्रमणको लक्षण देखिएकामध्ये केहीलाई मात्र सामान्य रुघाखोकी लागेको पाइएको छ । विशेषज्ञहरूका अनुसार अधिकांश व्यक्ति एसिम्प्टोम्याटिक अर्थात् लक्षण नदेखिएका संक्रमित हुन् भने स्वास्थ्य समस्या देखिएकामा समेत अत्यन्त सामान्य लक्षण देखिएको हो । कोरोनाबाट मृत्यु भएका ६ जनामध्ये आधाजतिमा निमोनिया देखिएको छ । मृत्यु भएका अधिकांशमा पहिलेदेखि अन्य जटिल स्वास्थ्य समस्या थियो ।स्वास्थ्य मन्त्रालयका अनुसार शनिबारसम्म कोरानाले १ हजार ४ सय ४६ जना संक्रमित हुनुका साथै ७ जनाको मृत्यु भएको हो । कोरोनाले मृत्यु हुनेमा ५ पुरुष र १ जना महिला छन् । कोरोना संक्रमितको मृत्युदर ०५ प्रतिशत छ । शनिबारसम्म २ सय १९ जना निको भएर घर फर्किसकेका छन् । हाम्रो प्रारम्भिक आँकलनअनुसार अधिकांश कोरोना संक्रमित अर्थात् करिब ८० प्रतिशतभन्दा बढीलाई एसिम्प्टोम्याटिक अर्थात् कुनै लक्षण देखिएको छैन, स्वास्थ्य मन्त्रालयका सहप्रवक्ता डा समीरकुमार अधिकारीले भने, मधुरो लक्षण देखिने संक्रमितलाई सुक्खा खोकी, मध्यम ज्वरो, अलि गति कमजोरी मुख्य रूपमा देखिएको हो । स्वास्थ्य मन्त्रालयका प्रवक्ता डा विकास देवकोटाले हरेक दिन पत्रकार सम्मेलनमा थोरै मात्र लक्षण देखिएको केस रहेको बताउँदै संक्रमितहरूको अवस्था जटिल नरहेको औंल्याउने गरेका छन् । वीरगन्जको नारायणी अस्पतालका मेडिकल सुपरिन्टेन्डेन्ट डामदनकुमार उपाध्यायका अनुसार अस्पतालमा शुक्रबारसम्म भर्ना भएका कोरोनाका १ सय ११ जना बिरामीमध्ये कसैलाई पनि लक्षण देखिएको छैन । हामीकहाँ भर्ना भएका कोरोनाका सबै एसिम्प्टोम्याटिक (लक्षणविहीन) बिरामी हुन्, उनले भने, उहाँहरूमा मधुमेह, उच्च रक्तचाप, मुटु रोग, पेटसम्बन्धी समस्या देखिए पनि कोभिडको कुनै लक्षण देखिएन ।यस्तै कोसी अञ्चल अस्पतालकी मेडिकल सुपरिन्टेन्डेन्ट डासंगीता मिश्रले विराटनगरको कोभिड उपचार केन्द्रमा उपचारार्थ आएका ६४ जना संक्रमितमध्ये ६२ जना एसिम्प्टोम्याटिक (लक्षणविहीन) रहेको जानकारी दिइन् । संक्रमितमध्ये २ जनामा अत्यन्त सामान्य श्वासप्रश्वाससम्बन्धी समस्या देखिएको बताउँदै उनले भनिन्, उनीहरूमा कोभिडको कारण वा पहिलेदेखि नै श्वासप्रश्वासमा समस्या देखिएको थियो भन्नेबारे हामी थप जानकारी लिँदै छौं । स्वास्थ्य मन्त्रालयका अधिकारीले कोरोनाबाट मृत्यु भएकाहरूमा खासगरी निमोनिया देखिएको बताएका छन् । मृत्यु भएका आधाजतिमा अन्य रोग भए पनि पछि निमोनियासमेत देखिएको हो, इपिडिमियोलजी तथा रोग नियन्त्रण महाशाखाका निर्देशक डावासुदेव पाण्डेले भने, मृतकहरूमा निमोनिया प्रमुख कारण देखिएको छ ।विभिन्न कारणले बिरामी परेर अस्पतालमा भर्ना भएका कोरोना संक्रमितहरूमा पहिलेकै विभिन्न स्वास्थ्य समस्याले गर्दा शरीर कमजोर बनाइरहेको भ्रम पनि छ । उहाँहरू आफू पहिलेदेखि नै विभिन्न स्वास्थ्य समस्याले गर्दा कमजोरी अनुभव गरेको डालिमा मा देखिनुहुन्छ, डाअधिकारी भन्छन् । हाल करिब ५ जना संक्रमितमध्ये ४ जनामा लक्षण नदेखिएको जनाउँदै डा अधिकारीले अधिकांश संक्रमितमा अस्पतालमै उपचार गराउने आवश्यकता नपर्ने सामान्य लक्षण देखिएको औंल्याए । अमेरिकाको सेन्टर फर डिजिज कन्ट्रोल एन्ड प्रिभेन्सन (सीडीसी) का अनुसार सामान्यतः कुनै पनि व्यक्ति भाइरसको सम्पर्कमा आएको २ देखि १४ दिनपछि कोभिड१९ को लक्षण देखिन सक्छ । विश्व स्वास्थ्य संगठन (डब्लूएचओ) का अनुसार ज्वरो, सुक्खा खोकी र थकाइ कोरोनाको मुख्य लक्षण हो । योबाहेक केही बिरामीलाई सामान्य नरहेको लक्षण देखिन्छ । यसअन्तर्गत एकहोरो दुखाइ र दुखाइ, नाक बन्द हुनु, टाउको दुखाइ, आँखा दुखेर सुन्निने (कन्जक्टिवाइटिस), घाँटी दुख्नु, पखाला, स्वाद वा गन्ध थाहा नपाउनु, छालामा बिमिरा, हात वा खुट्टाका औलाको रंग परिवर्तित हुनु आदि समस्या देखिन्छ । सीडीसीले कोरोनाका बिरामीमा देखिने अन्य लक्षणमा चिसो लाग्नु का साथै पेट र आन्द्रासम्बन्धी लक्षण रहेको उल्लेख गरेको छ ।डब्लूएचओका अनुसार कोरोना संक्रमितमध्ये करिब ८० प्रतिशत बिरामी अस्पतालको उपचारबिना नै आफैं निको हुन्छन् । तर संक्रमित ५ मध्ये एक जना गम्भीर रूपले बिरामी पर्छन् र सास फेर्नमा समस्या देखिन्छ । ज्वरो र सुक्खा खोकीसँगै सास फेर्न समस्या भएका, छाती दुखाइदबाब, वा बोल्न नसक्नु वा हिँड्डुल गर्न नसक्ने स्थिति देखिए तुरुन्त स्वास्थ्य संस्थामा जानुपर्छ । वृद्घ, उच्च रक्तचाप, मुटु र फोक्सोसम्बन्धी समस्या, मधुमेह, क्यान्सरलगायतका बिरामीलाई संक्रमणले बढी सताउने जोखिम हुन्छ ।पीसीआर परीक्षण बढाउन निर्देशनप्रतिनिधिसभाको अन्तर्राष्ट्रिय सम्बन्ध समितिले कोभिड१९ को पीसीआर परीक्षण बढाउन सरकारलाई निर्देशन दिएको छ । समितिको शनिबार बसेको बैठकमा सांसदहरूले पीसीआर विधिबाट अपेक्षा गरेअनुसार सरकारले परीक्षण गर्न नसकेको गुनासो गरेका थिए । उनीहरूले पीसीआर विधि प्रभावकारी भए पनि स्वास्थ्य तथा जनसंख्या मन्त्रालयले आरडीटी विधि अपनाउनु ठीक नभएको बताएका थिए ।छलफलपछि समितिले परीक्षणका लागि आरडीटी विधि प्रभावकारी नदेखिएकाले तत्काल सो विधिलाई न्यूनीकरण गर्दै पीसीआर विधिलाई व्यापक बनाउन स्वास्थ्य तथा जनसंख्या मन्त्रालयलाई निर्देशन दिएको हो । समितिकी सभापति पवित्रा निरौलाले सरकारले धेरैभन्दा धेरै परीक्षण गर्नुपर्ने नत्र भविष्यमा थप समस्या उत्पन्न हुन सक्ने बताइन् ।"
अचेत भएको ४ घण्टामै मृत्यु,क्वारेन्टाइनमै आत्महत्यारूपन्देही गुल्मीको छत्रकोट गाउँपालिका४ दिगामस्थित आदर्श माविको क्वारेन्टाइनमा ५६ वर्षीय चन्द्रबहादुर परियारले शनिबार साँझ आत्महत्या गरेका छन् । उनी भारतबाट शनिबार बिहान मात्र आइपुगेर क्वारेन्टाइनमा बसेका थिए । साँझ परेपछि शौचालय जान्छु भनेर नजिकैको झाडीतर्फ गएका उनी धेरै बेरसम्म नआएपछि खोजी गर्दा २ सय मिटर टाढाको रूखमा झुन्डिएको अवस्थामा फेला परेको वडाध्यक्ष डिलाराम न्यौपानेले बताए । परियार अरू ६ जनासँगै दिल्लीबाट आएर क्वारेन्टाइनमा बसेका थिए । क्वारेन्टाइनमा ३० जना थिए । गाउँपालिकाको स्वास्थ्यकर्मीको समूहले शनिबार साँझ उनीहरूको स्वास्थ्य परीक्षण सुरु गरेलगत्तै परियार शौचालय जान भनेर हिँडेका थिए । स्वास्थ्य परीक्षणमा उनी उपस्थित नभएपछि परिवारकै सल्लाहमा जंगलमा खोजेको वडा अध्यक्ष न्यौपानेले बताए । परिवारका अनुसार उनले यसअघि पनि आत्महत्या प्रयास गरेका थिए । घटनास्थलमा शृंगा प्रहरी चौकीको टोली पुगेको छ । तर कोभिड१९ संक्रमण भएको आशंकाले शव रूखमै झुन्डिएको छ । कसरी निकाल्ने भन्ने विषयमा स्थानीय प्रशासनसँग छलफल भइरहेको गाउँपालिकाका प्रमुख प्रशासकीय अधिकृत भेषराज पन्तले बताए ।
लकडाउनमा आत्महत्या दर बढ्दै,अन्य अपराध पनि बढ्दै जबर्जस्ती करणीका घटना सामान्य अवस्थामा दिनमा ६ वटा हुने गरे पनि लकडाउनको सुरुवाती दिनमा यसको संख्यामा उल्लेख्य कमी आएको थियो । त्यति बेला जबर्जस्ती करणीका घटना दिनमा दुईवटा भएका थिए । त्यसपछिका ४५ दिनमा भने औसतमा चारवटा घटना भएका छन् । प्रहरी प्रधान कार्यालयका अनुसार लकडाउन सुरु भएयता जेठ १० गतेसम्मको ६१ दिनमा मात्रै २ सय १४ वटा घटना प्रहरीमा दर्ता भएका छन् । प्रहरी स्रोतका अनुसार लकडाउनले प्रहरी कार्यालयसम्म नपुग्ने र घर वा समुदायभित्रै घटना लुकाउने सम्भावना बढी भएकाले यस्तो संख्या अझै उच्च हुन सक्छ । सामान्य दिनमा औसतमा दैनिक दुईवटा जबर्जस्ती करणी प्रयास हुन्थ्यो भने लकडाउनमा यस्तो घटना दिनमा एकभन्दा पनि कम भएको देखिन्छ । प्रहरीका अनुसार लकडाउनको ६१ दिनमा जबर्जस्ती करणी प्रयासका ५७ घटना भएका छन् । लकडाउनमा बालयौन दुराचारका घटनामा भने उल्लेख्य वृद्धि भएका छन् ।
एकै दिन २३४ संक्रमित,"विगत चार दिनदेखि १ सयभन्दा बढी संख्यामा संक्रमित थपिएका छन् । शनिबार हालसम्मकै धेरै २३४ जना संक्रमित भएपछि कुल संक्रमितको संख्या १ हजार ४ सय ४६ पुगेको छ । शनिबार एक जना थपिएसँगै कोरोनाबाट मृत्यु हुनेको संख्या ७ पुगेको छ । ललितपुर, दाङ, दैलेख, कालीकोट, बाजुरा, सल्यान, सुर्खेत, संखुवासभा, झापा, कपिलवस्तु, महोत्तरी, रौतहट, सर्लाही, सप्तरी, धनुषा, सिरहा, बारामा गरी २ सय ३४ जना थपिएका हुन् । कर्णाली प्रदेशको सामाजिक विकास मन्त्रालयले शनिबार राति दैलेख, कालीकोट, बाजुरा, सल्यान र सुर्खेतमा गरी ४५ जना संक्रमित थपिएको जनाएको छ । स्वास्थ्य मन्त्रालयका प्रवक्ता डा विकास देवकोटाका अनुसार शनिबार १३ जना अस्पतालबाट डिस्चार्ज भएपछि हालसम्म उपचार गराएर घर फर्किनेको संख्या २ सय १९ पुगेको छ । देशभर गरी शनिबार २ हजार ५ सय ७५ नमुनाको पीसीआर परीक्षण गरिएको छ । हालसम्म पीसीआरबाट ६६ हजार ७ सय २९ नमुनाको परीक्षण गरिएको हो । हाल १,१०,०७८ जना क्वारेन्टाइनमा छन् । क्षेत्रगत रूपमा प्रदेश १ मा ३ हजार १ सय ६६ जना, प्रदेश २ मा १८ हजार ९ सय ७१, वाग्मतीमा २ हजार २ सय २३, गण्डकी ३ हजार २६, प्रदेश ५ मा ३३ हजार ४ सय ५१, कर्णालीमा १८ हजार ९ सय ३६, सुदूरपश्चिममा ३० हजार ३ सय १० जना क्वारेन्टाइनमा छन् ।"
प्रतिकूल परिस्थितिको परम्परागत बजेट,"अघिल्ला दुई ठूला बजेट कार्यान्वयनमा जटिलताको अनुभव र कोभिड१९ को आर्थिक असरका कारण अर्थमन्त्री युवराज खतिवडाले यसपटक तुलनात्मक रूपले सानो आकारको बजेट ल्याए । अकस्मात आएको महामारीका कारण आयका अधिकांश स्रोतहरू घटेका तर राहत बढाउनुपर्ने अवस्था रहेको कारण धेरै नयाँ कार्यक्रम ल्याउन सम्भव थिएन । त्यसैले यसपालिको बजेट खासै महत्त्वाकांक्षी छैन, तर बजेट विनियोजनभन्दा पनि जेजति कार्यक्रम ल्याइएको छ वा पुरानालाई निरन्तरता दिइएको छ, त्यसको कार्यान्वयन महत्त्वपूर्ण हुने हुँदा सरकारको अबको प्राथमिकता त्यतातिर हुनुपर्छ ।चालु आर्थिक वर्षको तुलनामा यसपटकको बजेट ५८ अर्ब कम अर्थात् १४ खर्ब ७४ अर्ब ६४ करोड रुपैयाँ मात्र छ । यो बजेटमार्फत सार्वजनिक खर्च कटौती गर्नुपर्ने बाध्यात्मक परिस्थिति रहेका कारण अर्थमन्त्री युवराज खतिवडाले त्यसतर्फ केही कदम चाल्न खोजेका छन् । खासगरी कर्मचारीका केही भत्ता, सुविधा कटौती गरिएको छ, जसबाट प्रशासनयन्त्रको मनोबलमा असर नपरोस् भन्नेतर्फ सरकारले सजगता अपनाउनुपर्ने देखिन्छ । यो किनभने बजेटले राजनीतिक तहको सुविधा कटौतीतर्फ भने अप्रिय निर्णय लिन चाहेको छैन । कतिसम्म भने सांसदहरूलाई विकास बजेट आफैं बाँड्न दिने वर्षौंदेखि विवादास्पद रहँदै आएको र अप्रभावकारी सावित भइसकेको कार्यक्रमलाई अहिलेको प्रतिकूल समयमा समेत निरन्तरता दिइएको छ, थोरै रकम घटाएर । यस अर्थमा सांसद एवम् राजनीतिक नेतृत्वलाई रिझाएर राख्ने विगतको गलत परम्पराबाट अर्थमन्त्री खतिवडा पनि मुक्त हुन सकेको देखिएन । कोभिड१९ को असरमा परेकाहरूलाई सघाउन राहतमा लचकता, रोजगारीमा महत्त्वाकांक्षा, खर्चमा कडाइ, स्वास्थ्य क्षेत्रलाई प्राथमिकता दिँदै ल्याइएको बजेटका केही दुर्गुण देखिइसकेका छन् । जस्तो कि मध्यमवर्गीयले प्रत्यक्ष लाभ पाउने गरी बजेटले सम्बोधन गरेको छैन । करबारे विवादास्पद नीति अघि सारिएको छ । पेट्रोलियम गाडीलाई क्रमशः प्रतिस्थापन गर्दै लैजाने वर्तमान सरकारकै पूर्वघोषित नीतिविपरीत विद्युतीय साधनहरू आयात गर्दा लाग्ने कर बढाइएको छ । पेट्रोल र डिजेलको भन्सार महसुल पनि प्रतिलिटर १० रुपैयाँका दरले बढाइएको छ । अन्तर्राष्ट्रिय बजारमा पेट्रोलियम पदार्थको भाउ असामान्य रूपमा घटेको अवस्थामा भन्सार दरमा गरिएको यो अस्वाभाविक वृद्धिको भार अन्ततः उपभोक्तालाई नै पर्ने हो । खासगरी सार्वजनिक यातायातमा प्रयोग हुने डिजेलको भाउ बढ्नासाथ बजारका हरेक वस्तु महँगो पर्न जाने र आम नागरिकमा त्यसको असर पर्ने स्पष्टै छ । गत वर्ष निकै आलोचित बनेको पुस्तकको आयातमा लाग्ने कर पनि यथावत् राखिएको छ । सरकारले ज्ञानको प्रवाहमा बन्देज लगाउने गरी चालेको यो कदमको व्यापक रूपमा आलोचना हुँदै आएको छ, जसलाई पुनर्विचार नगर्ने उसको नियत बजेटले प्रस्ट पारेको छ । तर यसविपरीत चकलेट, चुइगमजस्ता वस्तुमा भने भन्सार दर अस्वाभाविक ढंगले घटाइएको छ । अर्बौंको खपत हुने र सीमित व्यापारिक समूह लाभान्वित हुने चकलेट व्यापारप्रति सरकारको सदाशयता अनौठो छ । पुस्तकमा कर बढाउने, चकलेटमा घटाउने प्रवृत्तिले सरकारको अमिल्दो प्राथमिकतालाई पनि झल्काएको छ । उपभोक्तालाई प्रत्यक्ष भार पार्ने र आलोचना भइरहेको करसहित बजेट पारित गर्ने कि संशोधन गर्ने भन्नेमा अब संसद्ले राम्रोसँग विवेक पुर्याउनुपर्ने भएको छ । आम उपभोक्तालाई असर पार्दै र जायज आलोचनालाई समेत बेवास्ता गर्दै आएको बजेटलाई सच्याउन एवम् सुधार्न जनप्रतिनिधिहरूले निर्णायक भूमिका खेल्नुपर्छ । बजेटमा प्रस्तावित विवादास्पद विषय सम्बोधनका साथै पूर्वतयारीका काम बजेट कार्यान्वयन सुरु गर्ने समय अर्थात् आउँदो साउनअगावै सकिसक्नुपर्छ । विपद्को समयलाई ध्यान दिँदै तीन वर्षअघिको तुलनामा झन्डै दोब्बर वृद्धि गरिएको स्वास्थ्य क्षेत्रको बजेट कसरी परिचालन गर्ने भन्नेमा पनि स्पष्टता आवश्यक छ । किनभने संक्रमणलगत्तै करिब सवा अर्ब रुपैयाँको स्वास्थ्य सामग्री खरिद गर्न नसकेर सरकार नै विवादमा परेको थियो । कर्मचारी तथा राजनीतिक नेतृत्व बेलैमा नजुटे स्वास्थ्य क्षेत्रले पाएको ९० अर्ब ५९ करोडको बजेटले खर्च लक्ष्य भेट्टाउने छैन । यसको असर बजेटले अपेक्षा गरेको क्षेत्र नै लाभबाट विमुख हुने हुँदा स्वास्थ्य क्षेत्रको नेतृत्वबाट स्पष्ट कार्ययोजनासाथ अघि बढ्नुपर्छ ।लकडाउन लगत्तै रोजगारी गुमाएका श्रमिक वर्ग र लगानीको जोखिममा परेको उद्योगीव्यवसायी लक्षित राहत तथा सुविधा बजेटले भनेअनुसार नै दिलाउन सरकारी तदारुकता आवश्यक छ । घरेलु, साना तथा मझौला उद्यम, कोरोना प्रभावित पर्यटन व्यवसायका श्रमिकको पारिश्रमिक भुक्तानी तथा व्यवसाय सञ्चालनका लागि ५ प्रतिशत ब्याजमा कर्जा उपलब्ध गराउने भनेर बजेटले घोषणा गरेको छ । यसका लागि ५० अर्ब रुपैयाँ विनियोजन गरिएको छ । पहिल्यैदेखि राष्ट्र बैंकद्वारा सञ्चालित पुनर्कर्जा कोषको बजेटलाई १ खर्ब पुर्याई त्यसबाट समेत कोरोना प्रभावित तोकिएका क्षेत्रलाई ५ प्रतिशतसम्मको सहुलियत ब्याजदरमा कर्जा दिने भनिएको छ । यस्तै प्रकृतिका सुविधाका लागि यी कोषको अवधारणा नयाँ होइन । विगतमा पनि यस्तै प्रकृतिका कोष कार्यान्वयन हुन नसकेका कारण यति सुविधाले मात्रै व्यवसायी उत्साहित छैनन् ।सरकारले तोकेका विभिन्न सेवा शुल्क तथा दस्तुर छुटका घोषणा पनि बजेटले गरेको छ । त्यसका लागि धेरै सरकारी निकायबीच समन्वय चाहिएको छ । प्रधानमन्त्री तथा अर्थमन्त्रीबाटै राहतबारे समन्वय गरिदिए घोषणाअनुसारको सुविधा हुबहु कार्यान्वयनमा सघाउ पुगी लक्षित वर्गले छुट सुविधा महसुस गर्न सक्छ । असंगठित क्षेत्रमा काम गर्ने मजदुरहरूलाई न्यूनतम खाद्यान्न राहत सुनिश्चित गर्ने भनिएको छ । तीनवटै तहका सरकारसँग असंगठित क्षेत्रमा काम गर्ने, गरिब तथा विपन्न वर्गको तथ्यांक नभएका कारण कसरी राहत दिने हो, स्पष्ट योजना बनाइनु आवश्यक छ । यो बजेटले अहिलेको प्रतिकूल परिस्थितिमा पनि ७ प्रतिशतको आर्थिक वृद्धिको महत्त्वाकांक्षी लक्ष्य राखेको छ, जसको सहजै प्राप्ति सम्भव छैन । मुलुकभित्रै रोजगारी गुमाएका र वैदेशिक रोजगारीबाट फर्कनेहरूलाई कामको अवसर सिर्जना गर्नु अहिलेको ठूलो चुनौती हो । यसका निम्ति बजेटले हाल सञ्चालन गरिरहेकै केही कार्यक्रममार्फत झन्डै ८ लाखलाई रोजगारीका सिर्जना गर्ने महत्त्वाकांक्षा लिएको छ, जसको कार्यान्वयन सहज छैन । खासगरी भ्रष्टाचारको चंगुलमा फसेको गरिबी निवारण कोष, असफलताको बाटोमा रहेको युवा स्वरोजगार कोष, श्रम सूचना बैंकदेखि सीप रूपान्तरणजस्ता हालै सुरु भएका कार्यक्रममार्फत रोजगारी सिर्जनाको लक्ष्य लिइएको छ । विगतका वर्षहरूको उपलब्धि र पारदर्शिताका दृष्टिले यी प्रायः सबै कार्यक्रम असफलसिद्ध भइसकेका छन् । तापनि यी कार्यक्रममा बजेट दोब्बरभन्दा बढी बढाइएको छ । बजेट विनियोजन गरेर मात्रै सरकार आफ्नो दायित्वबाट उम्कन पाउँदैन, उसले आगामी वर्ष भनिएअनुसारको काम गरेर प्रमाणित गर्नुपर्छ ।रोजगारीमा महत्त्वपूर्ण भूमिका खेलिरहेको कृषि क्षेत्रमा पनि बजेटले थोरै नयाँ, धेरै पुरानै कार्यक्रमलाई निरन्तरता दिएको छ । कुल गार्हस्थ्य उत्पादनमा एक चौथाइ हिस्सा ओगटेको कृषिमा विगतका बजेटले व्यवस्था गरेका सुविधा नै कार्यान्वयन हुन सकेका छैनन् । एकातिर कृषिमन्त्री घनश्याम भुसालले रकम विनियोजन कम भएको र पूर्वनिर्धारित कार्यक्रमलाई बजेटले प्राथमिकता नदिएको भन्दै गुनासो गरिरहेका छन् भने अर्कातिर घोषित कार्यक्रम पनि किसानले अनुभूत गर्न नपाउने हुन् कि भन्ने शंका छ । कोभिड१९ का कारण बाह्य क्षेत्रको व्यापार तथा लगानी सम्बन्धमा क्षति भएपछि यस वर्ष कृषिले नै मुलुकको आर्थिक वृद्धिमा भरथेग गर्नुपर्ने हो । आम समुदायबाट भरोसा राखेका कृषिमन्त्री भुसालले साउनबाटै कृषि कार्यक्रम कार्यान्वयनमा लैजानुअघि तयारीका कार्य सक्न डेढ महिना समय बाँकी छ । कृषि उपेक्षामा परे हाम्रो समग्र अर्थव्यवस्थालाई थप क्षति पुग्ने भएकाले कृषि कार्यक्रम कार्यान्वयनका अप्ठ्यारा नयाँ आर्थिक वर्षअगावै फुकाइसक्नुपर्छ ।कृषिसहित बजेटको समग्र कार्यान्वयनका लागि सरकारी निकायहरूको अन्तरसम्बन्ध आवश्यक छ । गत वर्षबाट सुरु गरिएको कार्यसम्पादन करार सम्झौताले समेत परिणाम दिएको देखिएन । राजनीतिक तथा प्रशासनिक नेतृत्वले सम्झौतालाई औपचारिकताका रूपमा लिँदै एक तह माथिको व्यक्तिले आदेश दिने र कार्यान्वयनको पाटो नहेर्ने प्रवृत्ति देखिएको छ । यस वर्ष पनि बजेट कार्यान्वयनमा विगतकै अभ्यास अपनाउने हो भने असफलतासमेत विगतकै जस्तो बेहोर्नुपर्ने हुन्छ ।"
सीमा फैलन सक्छ,"श्रीकृष्ण अनिरुद्ध गौतमको लेख अपमानको दस्तावेज हो सुगौली सन्धि ले नेपालभारत सीमा सम्बन्धलाई प्रकाश पारेको छ । सुगौली सन्धि र त्यसले दिएको अपमानलाई स्मृतिबाटै बिदा दिँदै भारतसँग नयाँ सीमा सन्धि आवश्यक छ भन्ने आशय लेखले व्यक्त गर्छ । सन् १९५० को नेपालभारत सन्धिको धारा८ ले अंग्रेजसँग नेपालको सन्धि, सम्झौता र करारनामाहरू खारेज गरेको थियो । यही धारामा टेकेर गौतमले नेपालको सिमाना मेची र महाकालीमा मात्रै संकुचित नरहेको तर्क पेस गरेका छन् । उनको प्रश्न छ अब पश्चिममा सतलज र पूर्वमा टिस्टासम्म नेपाल किन नफैलने ? गौतमको लेखमा अत्यन्त झिनो स्वरमा भाडाको सिपाही को बारे चर्चा गरियो । लेखमा सन् १८१६ को सुगौली सन्धिले देशका निश्चित समुदाय अर्थात् आदिवासी जनजाति युवालाई जबर्जस्ती वैदेशिक सेनामा लखेटेर यो समुदायमाथि जघन्य प्रकारको ऐतिहासिक आघात पुर्याएकोबारे आवश्यक ध्यान दिइएन । अंग्रेजले आदिवासी जनजातिलाई मात्र गोर्खा भर्तीमा किन रोज्यो ? जबकि नेपाली शासकीय परम्परामा खसक्षत्रीलाई लडाकु जाति मान्ने गरिन्छ । गोर्खा भर्तीमा अंग्रेजले खसक्षत्रीलाई नलिनुपर्ने विशिष्ट कारण के थियो भन्ने प्रश्नमा लेख मौन छ । भनिन्छ खसक्षत्रीहरू राजनीतिक दृष्टिले सचेत थिए । सचेत जातिलाई अंग्रेजले सेनामा लिने कुरै थिएन । त्यस्तै खसक्षत्रीहरू नै तत्कालीन राज्यसत्ताका अगुवा थिए । राज्याधिकारी खसक्षेत्री भाडाको सिपाही बन्ने कुरै आउँदैनथ्यो । त्यसैले राजनीतिक दृष्टिले अचेत आदिवासी जनजातिलाई अंग्रेजले रोज्यो जुन तत्कालीन नेपालका शासकहरूलाई असाध्यै प्रिय कदम थियो । गोर्खा भर्तीले उत्पन्न गरेको क्षतिबारे गहन विमर्श हुनैपर्छ । यसो गरे मात्रै न्याय र सामुदायिक सम्मान पुनःस्थापनाको बृहत्तर मार्गप्रशस्त गर्न सहज हुनेछ । नेपालको भूमि हडप्ने, आन्तरिक अर्थराजनीति र सांस्कृतिक मामिलामा खुलेआम हस्तक्षेप गर्ने कार्य भारतले सुगौली सन्धियता निरन्तर गर्दै आएको छ । यसबाट मुक्ति पाउन सुगौली सन्धि खारेजीको औपचारिक घोषणा गरेर नयाँ पृष्ठभूमिमा अर्को सन्धिको तयारी गर्नुपर्छ । समाचारमा आएअनुसार सकारात्मक पहल भए मात्र वार्ता हुन सक्ने भन्ने भारतीय विदेश मन्त्रालयको भनाइ त्रुटिपूर्ण छ । यसको अर्थ नेपालले लिपुलेकको दाबी छाडे मात्र वार्तामा बस्छौं भन्ने हो । त्यसैले संविधान संशोधनमा हामी अगाडि बढ्नुपर्छ । नेपालले अनौपचारिक वार्ताका अनेक पहल बढाउनुपर्छ र त्यसबाट पनि सम्भव नरहे राष्ट्रिय सहमति निर्माण गरी मुद्दालाई अन्तर्राष्ट्रियकरण गर्नुपर्छ । गैरजिम्मेवारपूर्ण तरिकाले प्रधानमन्त्री केपी शर्मा ओलीले उटपट्याङ शैलीमा छिमेकीलाई चिढ्याउने सडकछाप हर्कत संसद्मा प्रस्तुत गरे । यस्ता कार्यशैलीले हामीलाई कमजोर बनाउँछ । प्रधानमन्त्री ओलीको आग्रहमा हठात संविधान संशोधन विधेयक कार्यसूचीबाट किन हट्यो भन्ने विषयले देशभक्त जनसाधारणलाई सशंकित बनाएको छ । नेपालभारत सम्बन्धलाई सुधार्न बुद्धिले आक्रमण तथा बलले प्रतिरोध गर्न सक्नुपर्छ । यस अर्थमा गौतमको नेपालको सीमा अझै फैलन सक्छ भन्ने तर्क जायज छ । गोपाल किराती, काठमाडौं"
बिजुली गाडीलाई प्रतिबन्ध लगाउने नीति,"बजेटपछि बिजुली गाडीको मूल्य भन्डै दोब्बर भएको छ । यसअघिको सरकारी नीतिले विजुली गाडीलाई प्रोत्साहन गर्थ्यो । बजेटले सर्वसाधारणलाई बिजुली गाडी प्रयोग गर्न निरुत्साहित गर्यो । यो निर्णयसँगै पेट्रोलडिजेल गाडी आगामी दिनमा झन् बढ्नेछन् । जलस्रोतको धनी मुलुकमा सकेसम्म विद्युत्को खपत बढाउने योजना ल्याउनुपर्थ्यो । सोझो हिसाबले सोच्दा बिजुली गाडीमा अन्तःशुल्कलगायत अन्य करमा सहुलियत दिनुपर्ने हो । विद्युत् उत्पादन बढिरहेको सन्दर्भमा भान्सादेखि सडकसम्मका विद्युतीय यन्त्रको संख्या बढाउने गरी सरकारले नरम नीति अख्तियार गर्नुपर्ने हो । आन्तरिक रूपमा धेरैभन्दा धेरै बिजुली खपत गर्ने वातावरण निमार्ण गर्न बजेट चुक्यो । उत्पादन भएको बिजुली खेर जान नदिन सरकार चनाखो हुनुपर्ने थियो तर भएन । पेट्रोलडिजेल गाडीको तुलनामा बिजुली गाडीले प्रदूषण कम गर्छ । कार्बन उत्सर्गलाई कम गर्न दीर्घकालीन रूपमा बिजुली गाडीको उत्पादन तथा आयातलाई वृद्धि गर्नुबाहेक सरकारसँग अरू कुनै विकल्प छैन । वातावरण स्वच्छ र स्वास्थ राख्न पनि यसले सघाउँछ । देशको अर्बौं रुपैयाँ पेट्रोलियम पदार्थ आयातमा खर्च भइरहेको छ । आकासिँदो व्यापार घाटा कम गर्न पेट्रोलियम पदार्थको आयातलाई विद्युत्ले प्रतिस्थापन गर्नुपर्ने हो । सही बाटोमा हिँड्नुपर्ने बेला यस्तो अप्रत्याशित निर्णय आउँछ होला भन्ने कसैले सोचेका थिएनन् । आफ्नै नीतिविपरीत सरकारलाई यस्तो कहालीलाग्दो निर्णय लिन कसले बाध्य पार्यो अचम्म लाग्छ । सरकारको भनाइ र गराइमा आकाशजमिनको फरक छ । नीतिविपरीत निर्णय गर्ने सरकारी चरित्र फेरि देखापर्यो । प्रदूषणरहित प्रकृतिका लागि पेट्रोलियम पदार्थको प्रयोग बिस्तारै घटाउँदै लानुपर्छ । विश्वकै नीति हावा, पानी र सूर्यको ऊर्जालाई प्रयोग गर्ने छ । हामीले बिजुली पानीबाट निकाल्छौं । दैनिक रूपमा आवश्यक यन्त्रहरूलाई विद्युतीय बनाउन सके फाइदैफाइदा छ ।सरकारको नीति आज कसरी कमाउने र फाइदा लिने भन्ने मात्र छ । पेट्रोलबाट चल्ने गाडीहरू भित्र्याएर त्यसबाट प्राप्त हुने भन्सार तथा बिक्री करको मोहबाट सरकार मुक्त हुन सकेको छैन । राजस्वमुखी मात्र भयो, सरकार । पेट्रोलडिजेल गाडीहरूले सडक भरिभराउ पारेर समृद्धिको यात्रामा अघि बढ्न सकिन्न । गाडीको संख्या मात्रै बढाएर पार्किङ शुल्क उठाउने सरकारी सोचाइमा गम्भीर त्रुटि छ । यसपालिको बजेटले बिजुली गाडीको आयात र उपभोगको अन्त्य गर्नेछ । विद्यृत् खेर फालेर पेट्रोल आयात गर्दा कसलाई फाइदा हुन्छ ? बिजुली गाडीको किनबेचमा लागेकाको लगानीको रक्षा कसले गर्छ ? भन्सार शुल्क बढाएर क्षणिक रूपमा ढुकुटी भर्ने काम विद्वान् अर्थमन्त्रीले गर्नु हुन्न । संसारभरको अभ्यासलाई हेर्ने हो भने बिजुली गाडीमा भन्सार र अन्तःशुल्क कम लगाइन्छ । श्यामसुन्दर कुइँकेल, हाँडीगाउँ, काठमाडौं"
"बजेट, अनुदान र अनुगमन","अनुदानको अनुगमनअनुदानलाई व्यवस्थित गर्नुपर्ने दायित्व बोकेको अर्थ मन्त्रालयले अनुदान अनुगमनमा ठूलो सुधार गर्नुपर्ने पक्ष छ । हालसम्म सबै वैदेशिक अनुदानहरू सरकारको बजेट प्रणालीभित्र आएको स्थिति छैन । कतिपय दातृ निकाय र विकास साझेदारहरूद्वारा निजी क्षेत्रका परामर्शदाता र गैरसरकारी संस्थाहरूबाट सोझै प्रस्तावहरू आह्वान गर्ने, समझदारी गर्ने र कार्य सम्पन्न गराउने प्रवृत्तिले नेपाललाई दिइएका कतिपय अनुदानबारे राज्य नै बेखबर देखिन्छ । यसरी गैरबजेट र गैरनिकासा प्रणालीबाट आएका अनुदान सहायताहरूलाई सरकारी बजेट प्रणालीमा ल्याउनुपर्छ भनी पेरिस घोषणापत्रमार्फत दाता राष्ट्रहरूले पनि स्विकारेको तथ्य हो भने, नेपालको हकमा पनि विकास सहायता नीति२०७१ मा यसबारे प्रस्ट उल्लेख छ । तर महालेखा परीक्षकको प्रतिवेदन२०७५ हेर्ने हो भने गत आर्थिक वर्षमा १३ करोड ४३ लाख ३२ हजार अमेरिकी डलर बराबरको वैदेशिक अनुदान सरकारको बजेटरी प्रणालीमै नआई सोझै गैरसरकारी संस्था र निजी क्षेत्रका परामर्शदाता कम्पनीहरूद्वारा खर्च गराइएको देखिन्छ । नेपाल राष्ट्र बैंकमार्फत संस्थागत रूपले विदेशी मुद्रा आप्रवाहका सूचनाहरू लिएर अर्थ मन्त्रालयले महालेखा परीक्षकको प्रतिवेदनका आधारमा सम्बन्धित दातृ संस्था र विकास साझेदारहरूसँग यस्तो प्रवृत्तिको अन्त्यका लागि यथाशीघ्र पहल गर्नुपर्ने देखिन्छ ।धेरै निकायबाट गरिबी निवारणका कार्यक्रमहरू सञ्चालन भई त्यस्ता कार्यक्रम तथा संस्थाबीच समन्वयको अभावमा एउटै समूहमा अनुदान दोहोरिन गई त्यस्ता कार्यक्रमको नीति, कार्यनीति, रणनीति र उपयोग गर्ने एकद्वार प्रणालीको अभाव हुँदा अनुदान खर्चको प्रभावकारिता देखिएको छैन । सरकारी, सहकारी, सामुदायिक, निजी र गैरसरकारी क्षेत्र तथा विकास साझेदारको एकीकृत र समन्वयात्मक भूमिकामार्फत मात्र गरिबी निवारणको प्रयत्न सफल हुने देखिन्छ । त्यसैले राज्यले प्रदान गर्ने सबै खाले अनुदानको आवश्यकता पहिचान गरी वितरण, स्पष्ट अभिलेखीकरण, अनुगमन तथा मूल्यांकन गर्ने व्यवस्थाका लागि संघ र प्रदेशमा एकएक निकाय र अधिकारी तोक्ने व्यवस्था गर्नुपर्छ ।अनुदानतर्फ शोधभर्ना हुन बाँकी रकम बढी रहेकामा प्रधानमन्त्री तथा मन्त्रिपरिषद्को कार्यालय तथा शिक्षा, विज्ञान तथा प्रविधि, संघीय मामिला तथा सामान्य प्रशासन, स्वास्थ्य तथा जनसंख्या, भौतिक पूर्वाधार तथा यातायात र जनसंख्या तथा वातावरण मन्त्रालयहरू देखिन्छन् । शोधभर्नाको रकम समयमा नलिँदा नेपाल सरकारको स्रोततर्फ भार पर्ने भएकाले कानुनले तोकेको म्यादभित्रै खर्च गर्ने मन्त्रालयसँग समन्वय गरेर ऋण अनुदान शोधभर्ना लिने कार्यमा प्रभावकारिता आएको छैन । सम्बन्धित मन्त्रालयले माग नगरेका कारण शोधभर्ना नभएको देखिन्छ । यसबारे सम्बन्धित मन्त्रालयलाई जिम्मेवार बनाउने व्यवस्था हुनुपर्छ ।नेपाल सरकार वा अन्य निकायबाट कुनै योजना वा कार्यक्रम तोकी वा निश्चित उद्देश्यप्राप्तिका लागि विनियोजन गरेको ससर्त अनुदान रकम सोही कार्यक्रममा खर्च नभएको अवस्थामा संघीय सञ्चित कोषमा दाखिला गर्नुपर्ने प्रावधानको उचित पालना नभएको, अनुगमन तथा मूल्यांकन र अध्ययन पनि नभएको देखिन्छ । साथै स्वीकृत कार्यक्रम र बजेटमा उल्लेख भएबमोजिम ब्याज अनुदान व्यवसायीलाई फिर्ता गर्ने काम पनि प्रभावकारी रूपमा अगाडि बढाउनुपर्ने अवस्था छ ।आचार्य अर्थशास्त्री हुन् ।"
कोरोनात्रासबीच गाउँले जगाएको आशा,"कोरोना महाव्याधिका कारण सम्भावित भोकमरी र कष्टको आकलन गरेर धेरैले गाउँको बयान गर्न थालेका छन् । व्यापार, विकास, उन्नति, प्रगति, भ्रमण र मनोरञ्जनजस्ता विषय गौण भएका छन् । खानै नपाएर मरिने हो कि भन्ने आशंकाले पिरोलिएकाहरूबाट जिउने पहिलो आधार खोज्ने क्रममा गाउँ जाने, कृषि व्यवसाय गर्ने, बाँझा बारी खन्ने जस्ता उद्गार आउन थालेका छन् । हुन पनि नेपालीलाई हरेक दुःखका घडीमा गाउँले साथ दिँदै आएको छ । भूकम्प आयो, मानिसहरू गाउँतिर लागेÙ कोरोनाको प्रभाव बढ्न थाल्यो, सहर छोडेर गाउँतिर भाग्दै छन् । सहरजस्तो निष्ठुरी हुँदैन गाउँ । नातागोता, इष्टमित्र, छरछिमेकीको एकता र सद्भावले जेलिएको हुन्छ गाउँ । मर्दाको मलामी, जिउँदाको जन्त भन्दै कर्तव्यको भाषा बोलिन्छ गाउँमा । कामको माचोमा भारो पर्म, खरखाँचोमा ऐंचोपैंचोले सामूहिकताको भावना जीवन्त भइरहेको हुन्छ त्यहाँ । यता सहरमा भीडमा हिँडे पनि मानिसले आफूलाई नितान्त एक्लो महसुस गर्छ । घनिष्ठता कम हुन्छ । छिमेकीहरूलाई पनि चिनेको नचिन्यै गर्ने आदत विकास भएको हुन्छ, सहरियाहरूमा । भकारीभरि आफ्नै खेतको धान, आँगनमा मकैका सुली अनि घरको माथिल्लो तलामा भटमास, कोदो, फापर, तोरी, मस्याङ लगायत राखिएका सानाठूला बाँसका कोठी र डालीहरू । करेसाबारीमा मौसम अनुसारका साग, मुला, फर्सी, बोडी, भिन्डी, भान्टा, करेला, घिरौंला चिचिन्डाजस्ता तरकारी र केही साना ड्याङहरूमा अदुवा, हलेदो र लसुन । जोत्नका लागि कम्तीमा एक हल गोरु र दूधका लागि गाईभैंसी अनि मासुका लागि बाख्राको समेत जोहो । समग्रमा यस्तै उत्पादन र उपभोगबाट गाउँलेहरूको आजीविका धानिन्थ्यो । चारपाँच दशकपहिलेसम्म कृषिजन्य गुजारामुखी पारिवारिक अर्थव्यवस्था लगभग यस्तै थियो । अहिले यस प्रणालीमा आमूल परिवर्तन आएको छ, केही बाह्य प्रभावले त केही हाम्रै अदूरदर्शिताले ।त्यति विघ्न आत्मीयता दर्साउने र आपत्तिमा आश्रय दिने हाम्रा गाउँहरू किन दिनानुदिन उजाड हुँदै गए ? किन युवारहित र ऊर्जाविहीन हुन पुगे हाम्रा गाउँहरू ? किन भावनाको प्रतीकात्मक स्थलमा मात्र सीमित हुँदै छन् हाम्रा गाउँहरू ? एकै दिन र एकै छिनमा परिवर्तित भएका होइनन् हाम्रा गाउँहरू । यसमा निश्चयै केही कारण र बाध्यता थिएछन् ।भावनात्मक प्रेम हुँदाहुँदै पनि बढ्दो जनसंख्याका आवश्यकता पूरा भएनन् गाउँमा । धेरैको हकमा, घामपानी सहेर अति मिहिनेतसाथ छसात महिना बिताएर उब्जाएको उब्जनीले पारिवारिक आवश्यकता पूरा गर्न कठिन हुन थाल्यो । धेरै दुःख, थोरै आम्दानी । वर्षभरिको मिहिनेतको हिसाबकिताब हुन थाल्यो । उत्तर निस्कियो घाटाको जिन्दगानी कतिन्जेल तानिरहने ? बरु लाग्ने त्यतैतिर जहाँ श्रम बेचे नगद हात लाग्छ र त्यही रकमले जे चाहियो त्यही किन्न पाइन्छ ।सहरले आकर्षित गर्यो गाउँलेलाई । सहरमा पैसाले हरेक सुविधा किन्न सकिने देखेर गाउँको कृषकले आफ्नो जीवनको तुलना गर्न थाल्यो । धारापानी, बिजुली, स्कुल, कलेज, अस्पताल, सडक र हरकिसिमका सुविधा र मनोरञ्जन, जुन गाउँमा सजिलै मिल्दैन, सहरमा प्राप्त हुने उसले देख्यो । सहरले श्रम किन्छ, नगद दिन्छ । नगदले जे चाह्यो उही पाइन्छ, जति चाह्यो उति लिन मिल्छ, जति बेला चाहियो उति बेलै ल्याउन पाइन्छ । त्यसैले त बाबुआमाबाहेक सबै थोक किन्न पाइन्छ सहरमा भन्छन् गाउँलेहरू । मात्र नगदको जोहो भए पुग्यो । नगद मिल्छ सहरमा, गाउँमा त जिन्सीकै राज छ, केही हदसम्म अझै पनि । गाँवैगाउँले भरिएको हाम्रो देशमा गाउँको उन्नति कहिल्यै अपरिहार्य ठानिएन भन्न चाहिँ मिल्दैन । योजना आयोगमा किसानको तस्बिर झुन्ड्याउन सुझाउने बीपी कोइरालाको गाउँले किसानको एउटा सानो घर, खेती गरी खाने जमिन, एउटा दुहुनो गाई, छोराछोरी पढाउन पाउने र बिरामी पर्दा औषधि गर्न सकिने कृषकको परिकल्पना समग्रमा गाउँले जीवन उकास्ने आशयले गरिएको थियो । आफ्नो दृष्टिकोणअनुसार काम गर्ने अवसर नमिलेका कारण उनीप्रति गुनासो गर्ने ठाउँ उति रहेन । राजा महेन्द्रले गाउँ फर्क अभियान घोषणा गरेर एकोहोरो सहरतिर आकर्षित जनतालाई गाउँतिर फर्काउने प्रयत्न त गरेका हुन्, तर राजकीय घोषणामा अभियान भनिए पनि त्यो साँच्चिको अभियान भने साबित हुन सकेन । केही समय केही पञ्चलाई फलिफाप गराउने नाराबाहेक यस घोषणाबाट अभिप्रेरित भएर न सहर पस्ने गाउँ फर्किए, न अभियानका रूपमा समाजमा यसले कुनै उत्सुकता नै पैदा गर्यो । एमाले पार्टी पनि आफ्नो गाउँ आफैं बनाऔं भन्ने आह्वानसहित चुनावमा होमिएको हो । परन्तु राजा महेन्द्रको घोषणाभन्दा यो अभियान कुन अर्थमा मात्रै फरक रह्यो भने, एमाले हजारौं युवा नचाएर चुनाव जित्न सफल भयो तर गाउँलेको आशा र आपेक्षामा तात्त्विक परिवर्तन ल्याउन सकेन ।यसै गरी हरेक सरकार र अनेक एनजीओले पनि गाउँ विकासको दुहाई दिइरहेकै छन् । हरेक पार्टीका हरेक उम्मेदवारले गाउँको उन्नतिका लागि घोषणापत्रमा लेख्ने मात्र नभई, भाषणमा बसूँबसूँ लाग्ने सुनको थाल बनाउँछु गाउँलाई भन्ने प्रतिबद्धता गर्न पनि भुलेनन् । तर पनि गाउँ पछाडिको पछाडि नै रह्यो । उन्नति र विकासका जेजति काम भए, अधिकांश सहरकेन्द्रित रहे, जसले गर्दा मानिस सहर पस्ने प्रवृत्ति घटेन, न त सहर पसेकाहरू गाउँ फर्किए । किन यस्तो भयो होला त ?यसको पहिलो कारण हो विश्वव्यापीकरणको एकछत्र प्रभाव । यातायात, सञ्चार र प्रविधिको विकाससँगै युवाहरूले आफ्नो जमिनको भन्दा बाहिरको कमाइ सुविधाजनक र नाफामूलक ठहर्याए । संसारको कहीँ पनि आफ्ना लागि उपयुक्त अवसर मिल्न सक्छ भने गाउँमै दुःख किन गरिरहने ? युवाहरूमा आशा सञ्चार भयो । विश्वव्यापीकरणबाट प्राप्त अवसरको खोजीमा सहरबजारका मात्र होइन, गाउँका कुनाकन्दराका बासिन्दासमेत दौडधुपमा लागे । निश्चय नै, विश्वव्यापीकरणका अनेक फाइदा छन्, तथापि गाउँ रित्तिनमा यसलाई एक प्रमुख कारक नमानी सुखै छैन । दोस्रो हो हाम्रो अल्पदृष्टिको परिणाम । विकासका नाममा हामीले आफ्ना परम्परागत शैलीमा परिवर्तन मात्र खोज्यौं । निर्वाहमुखी अर्थव्यवस्थालाई विकासको बाधक सम्झियौं । यसरी नै पढ्यौं, यसरी नै पढायौं । गुजारामुखी कृषि पद्धति हाम्रा गाउँअनुकूल भएकाले यसैको विकासका लागि सोच्नु र प्रयास गर्नुपर्छ भन्ने नबुझी हामीले आयातित विकासका सिद्धान्त घोकेर गाउँलाई उपेक्षा गरिरह्यौं । गुरुजनले सहर र समृद्धि को गुणगान गर्दै रहे, हामीले गुरुवचन पालना गर्दै रह्यौं । निर्वाहमुखी अर्थव्यवस्था समृद्धि ल्याउन नसक्ने तल्लो तहको अभ्यास सिद्ध हुँदै रह्यो । आफ्ना लागि आफ्नै परिश्रमले सबै थोक आफैं उत्पादन गर्ने प्रणाली एक किसिमको मोडल हुन सक्छ र यसमै उन्नतिका तौरतरिका खोजिनुपर्छ भन्ने नबुझी यसको विस्थापनमा जोड दियौं । कोरोना संक्रमणले हाम्रो चेत केही मात्रामा खुलाइदिएको छ । उन्नतिप्रगति, सुखसमृद्धि र वैभवका लागि दौडधुप गर्ने मानिसका सामु जिउनु मात्र पनि ठूलो चुनौती देखा परेका बेला उपेक्षामा परेका गाउँहरू घना बस्ती हुन सक्ने र बाँझा रहेका खेतबारी हराभरा हुने सम्भावना देखिएको छ । अहिले विदेशमा काम खोसिएर वा आफ्नै देशमा गरिखाने भावनाले अभिप्रेरित भएर केही युवा स्वदेश फर्किंदै छन् । उनीहरूले के काम गर्लान् भनेर सोच्दा गाउँ नै सुरुमा मथिंगलमा आउँछ । हुन पनि पाँचसात दशकअघि जस्तो अचेलका गाउँहरू अति विकट छैनन् । धेरै ठाउँमा त सहर र गाउँको सुविधामा खासै अन्तर छैन । बिजुली बत्ती नबलेका गाउँ कमै छन् । अधिकांश ठाउँमा घरघरमा अथवा दुईचार घरबीच खानेपानी पुगेकै छ । प्रारम्भिक शिक्षाका लागि पनि दुइर्चार घण्टा हिँड्नुपर्ने ठाउँहरू अब अपवादका रूपमा मात्र भेटिन्छन् । गाउँगाउँसम्म सडक पुगेका कारण बिरामीलाई अस्पताल पुर्याउनु केही घण्टाको काममा सीमित भएको छ । यातायात सुविधाले आफ्ना उत्पादन अन्यत्र पुर्याउन र आवश्यक सामग्री घर ल्याउन पनि दुरूह हुन छोडेको छ, केही हिमाली जिल्लामा बाहेक । यसैले स्वदेश फर्केकाहरूको पहिलो आश्रयस्थल गाउँ र उनीहरूले गर्ने पहिलो कर्म खेतीपाती नै रहेको सहजै अनुमान गर्न सकिन्छ । ठाउँठाउँमा युवाहरूले कतै व्यक्तिगत रूपमा त कतै सामूहिक रूपमा खेती सुरु नै गरिसकेका सुखद खबरहरू आउन थालिसकेका छन् । स्थानीय निकायले युवाका लागि अनेक सहयोग पुर्याउन सक्छ । तिनलाई जमिन उपलब्ध गराउने, सहुलियत दरमा ऋण प्रवाह गर्ने, सिँचाइको व्यवस्था मिलाइदिने, बीउबिजन र मलको अभाव हुन नदिने व्यवस्था गर्न सकिन्छ । उत्पादनको बिक्रीवितरणको जिम्मा लिइदिन र बिचौलियाको अनावश्यक हस्तक्षेपबाट मुक्त गराउन सकियोभने उत्पादक र उपभोक्ता दुवै थरी लाभान्वित हुन सक्नेछन् । कोरोना संक्रमणबाट हजार कहर सहनुपरे पनि गाउँमा बेरोजगार र अर्धबेरोजगारहरूले काम र दाम अनि भोकमरीबाट मरिने भयका बीच जिउन बाध्य मानिसहरूले आशाका झिल्काहरू देख्न थालेका छन् । अन्त्यमा, हाम्रा गाउँमा थालिएका यी विकासका लहर पहिलापहिला जस्तो थालिँदै छोडिँदै गरिएका कार्यक्रम जस्ता नहोलान् भन्ने आशा गर्ने प्रशस्त ठाउँ छ । किनकि यो पहल न त माथिबाट घोषित न अन्यत्रबाट आयातित हो । यो त देशको ऊर्जाशील युवा जमातले आफ्नै अनुभवले सिकेर र बुझेर प्रारम्भ गर्न लागेको अभियान हो । युवा जमातको अनुभूतिजन्य अपनत्वको भावना प्रतिविम्बित भएको हुँदा गाउँ विकासको यो प्रवाहको निरन्तरतामा विश्वास गर्ने प्रशस्त आधार छन् ।"
अमेरिकामा भड्कियो हिंसा,"घटना के हो ? प्रहरीको ज्यादतीका कारण मृत्यु भएको घटनाबारे सार्वजनिक भिडियोमा हतकडी लगाइएका फ्लोयडको घाँटीमा प्रहरीले घुँडा टेकेको देखिन्छ । फ्लोयडको प्रहरी चोटपटकका कारण उपचारकै क्रममा मृत्यु भएको थियो । उक्त भिडियो नजिकै रहेका एक बटुवाले खिचेर सार्वजनिक गरिदिएका थिए । विवाद कसरी सुरु भयो भन्नेबारे भिडियोमा देखिएको छैन । तर प्रहरी अधिकारी डेरेक चौविनले घाँटीमा घुँडाले टेकेपछि फ्लोयडले मैले सास फेर्न सकिरहेको छैन, मलाई नमार भनेको सुन्न सकिन्छ । फ्लोयडको पोस्टमार्टम रिपोर्टमा उनमा मुटुको समस्या रहेको र प्रहरी अधिकारीको थिचाइले उनको मृत्यु हुन सहयोग पुगेको उल्लेख छ । चौविनले फ्लोयडको घाँटीमा ८ मिनेट ४६ सेकेन्डसम्म थिचेको रिपोर्टमा जनाइएको छ । रिपोर्टअनुसार फ्लोयडले प्रतिक्रिया नजनाएको ३ मिनेटपछिसम्म पनि चौविनले घाँटी थिचिरहेका थिए । हेनेपिन मेडिकल सेन्टर लगिएका फ्लोयडलाई मृत घोषित गरिएको थियो । फ्लोयड ठगी आरोपमा पक्राउ परेका थिए ।चौविनलाई गिरफ्तार गरी हत्या अभियोग लगाइएको छ । उनीसहित ४ जना प्रहरीलाई उक्त घटनाका कारण यसअघि नै सेवाबाट बर्खास्त गरिएको थियो । चौविनलाई सोमबार पहिलोपटक मिनियापोलिसस्थित एक अदालतमा उपस्थित गराइने जनाइएको छ । चौविनलाई तेस्रो तहको हत्याको अभियोग लगाइएको छ तर फ्लोयडको परिवारले प्रथम तहको अभियोगको माग गरेको छ । नियन्त्रणमा लिइएका व्यक्तिको श्वासप्रश्वास नलीमा दबाब नदिईकन घाँटी कसरी थिच्ने भन्ने तालिम प्रहरी अधिकारीलाई दिइने मिनेसोटा प्रहरीको ह्यान्डबुकमा उल्लेख छ । यसलाई घातक नहुने बल प्रयोग भन्ने गरिएको छ ।"
भारतमा भाइरससँगै बाँच्ने रणनीति,"भारत सरकारले कोरोना भाइरस (कोभिड१९) को संक्रमण तीव्र रूपमा बढ्दै गए पनि कन्टेनमेन क्षेत्रबाहेकका स्थानमा आर्थिक गतिविधि सामान्य बनाउने भएको छ ।गृह मन्त्रालयले लकडाउन थप खुकुलो पार्दै जाने नीतिअनुसार शनिबार नयाँ दिग्दर्शन जारी गरेको छ । नयाँ दिग्दर्शनमा सरकारले भाइरसविरुद्धको लडाइँसँगै अर्थतन्त्रलाई पनि अघि बढाउने नीति अख्तियार गरेको देखिन्छ । मे १८ मा लागू गरिएको चौथो चरणको दुई साता लामो लकडाउन अवधि आइतबार पूरा हुँदै छ । गृह मन्त्रालयले संक्रमणको उच्च जोखिम मानिएका कन्टेनमेन जोन का लागि जुन १ देखि ३० सम्मका लागि पाँचौं चरणको लकडाउन घोषणासमेत गरेको छ । त्यसबाहेकका क्षेत्रका लागि भने चरणबद्ध रूपमा विभिन्न क्षेत्रलाई खुला गर्ने निर्णय गरिएको छ । भारतमा शनिबार साँझसम्ममा १ लाख ७३ हजारभन्दा बढी भाइरसबाट संक्रमित भइसकेका छन् । करिब पाँच हजारको ज्यान गइसकेको छ । विगत केही दिन यता संक्रमण दरमा उच्च बृद्धि देखिएको छ । शनिबार मात्रै करिब ८ हजार नयाँ संक्रमित थपिएका छन् । संक्रमण बढ्दै गएपछि लकडाउनका कारण अर्थतन्त्र नै धरापमा पर्न थालेपछि भारत सरकारले यसलाई क्रमशः खुकुलो बनाउँदै लाने नीति लिएको छ । भारतको गृह मन्त्रालयले शनिबार साँझ पाँचौं चरणको लकडाउनका लागि दिग्दर्शनले पनि त्यही देखाउँछ । दिग्दर्शन विशेषगरी आर्थिक क्षेत्रको पुनरुत्थानमा केन्द्रित रहेको छ । नयाँ दिग्दर्शनअनुसार विशेषगरी पाँचौं चरणको लकडाउन विशेषगरी संक्रमणको उच्च जोखिम रहेको कन्टेनमेन जोनमा मात्रै सीमित हुनेछ । गृह मन्त्रालयद्वारा जारी दिग्दर्शनअनुसार कन्टेनमेन जोनबाहेकका क्षेत्रमा चरणबद्ध रूपमा छुट दिइने भएको छ । पहिलो चरणअन्तर्गत ८ जुनदेखि धार्मिक स्थल, होटल, रेस्टुराँ, सपिङ मल खुला हुनेछन् । दोस्रो चरणमा राज्य र केन्द्र शासित प्रदेशको सुझावअनुसार स्कुल, कलेज, तालिम तथा कोचिंगलगायत शैक्षिक संस्था सञ्चालनमा आउनेछन् । त्यसैगरी तेस्रो चरणमा परिस्थितिको मूल्यांकन गरेर अन्तर्राष्ट्रिय उडान, मेट्रो रेल, सिनेमा हल, जिम खाना, पौडी पोखरी, मनोरञ्जन पार्क, थिएटर, बार र सभा हल एवं ठूला सामाजिक, राजनीतिक, शैक्षिक, खेलकुद, सांस्कृतिकलगायतका कार्यक्रमहरू खुला गर्ने निर्णयसमेत गृह मन्त्रालयले गरेको छ । खुला गरिएका क्षेत्रका लागि आवश्यक मापदण्ड स्वास्थ्य मन्त्रालयले जारी गर्ने बताइएको छ । साथै देशभरि नै मानिस र सामानहरूको आउजाउलाई पूर्ण रूपमा खुला गरिएको छ । यद्यपि राज्य सरकारहरूले आवश्यकता हेरी त्यसमा रोक लगाउन पाउने छुट भने दिइएको छ । मापदण्ड पूरा गरेर यात्रुवाहक रेल र आन्तरिक हवाई उडानलाई पनि पूर्ण रूपमा छुट दिइएको छ । यसका साथै छिमेकी मुलुकहरूसँग द्विपक्षीय सन्धिका आधारमा हुने वस्तु तथा कार्गोको व्यापार पनि राज्य तथा केन्द्र शासित प्रदेशबाट कुनै रोक लगाउन नपाइने निर्देशन पनि जारी गरेको छ । कन्टेनमेन जोनमा भने अत्यावश्यक सेवाबाहेक अन्य सबै सेवा बन्द रहनेछन् । त्यस क्षेत्रमा स्थानीय प्रशासनलाई भाइरसको संक्रमणको जोखिम हेरेर आवश्यक निर्णय लिने छुट दिइएको छ । यसैगरी, गृह मन्त्रालयले संक्रमणको जोखिमका कारण ६५ वर्षका भन्दा बढी उमेरका र १० वर्षभन्दा कम उमेरकाहरूलाई भने सकेसम्म घरमै बस्न आग्रह गरेको छ । साथै राति ९ बजेदेखि बिहान ५ बजेसम्म भने सबै क्षेत्रमा मानिसहरूको आउजाउ पूर्ण रूपमा प्रतिबन्ध गरिएको छ । भारतमा पहिलोपटक गत २४ मार्चदेखि लकडाउन लागू गरिएको हो । लकडाउन लम्ब्याउने निर्णयसँगै यसलाई क्रमशः खुकुलो पनि पार्दै लगिएको छ । अर्थतन्त्र नै डामाडोल हुने स्थिति सिर्जना हुन थालेपछि भारत सरकार लकडाउनलाई खुकुलो पार्न बाध्य भएको हो ।"
अस्ट्रेलियाबाट फर्कनेलाई सर्त,"अस्ट्रेलिया (कास) अस्ट्रेलियास्थित नेपाली दूतावासले इच्छुक नागरिकलाई नेपाल फर्काउने प्रक्रिया सुरु गरेको छ । सूचना जारी गरेर फर्कन चाहनेले फाराम भरेर जुन २ तारिखसम्म पठाउन आग्रह गरिएको छ ।स्वदेश जान इच्छुक नागरिकलाई उनीहरूको अवस्था हेरेर प्राथमिकताका आधारमा ससर्त नेपाल फर्काइने तयारी सुरु गरिएको अस्ट्रेलियास्थित नेपाली राजदूत महेशराज दाहालले जानकारी दिए । आउँदो जुन ८ तारिखमा अस्ट्रेलिया तथा न्युजिल्यान्डका नागरिक लिएर आउने नेपाली ध्वजावाहक विमानमार्फत पहिलो चरणमा नेपाली फर्काउने तयारी गरिरहेको उनको भनाइ छ । यद्यपि उक्त विमानबाट नेपालीलाई फर्काउन विभिन्न प्राविधिक कठिनाइ आइरहेको दाहालले सुनाए ।उनका अनुसार नेपाली विमान राजधानी क्यानबेरामा अवतरण गर्ने र उक्त विमानस्थलबाट अन्तर्राष्ट्रिय उडान गर्न नमिल्ने भएकाले सिड्नीबाटै नेपालीलाई उक्त विमानमा बोर्डिङ गराउने विषयमा छलफल भइरहेको छ । अर्कातिर नेपाल वायुसेवा निगमको यहाँ कुनै कार्यालय नभएकाले ब्यागेज ह्यान्डलिङ, टिकट लगायतका प्राविधिक समस्या आउने भएकाले आफ्नै विमानबाट फर्काउन सकिने र नसकिने तय भइनसकेको उनले बताए । तर पनि नेपाल फर्कन औपचारिक आग्रह गरिसकेका नेपालीलाई अन्य एयरलाइन्सको नियमित उडानमार्फत कतार, दुबई लगायतका स्थानसम्म पुर्याएर त्यहाँबाट चार्टर विमानमार्फत नेपाल लैजानेबारे समेत तयारी र छलफल भइरहेको दाहालको भनाइ छ ।हामीले पहिलो प्राथमिकतामा आफ्नै विमानबाट नेपालीलाई स्वदेश फर्काउन लागिपरेका छौं र प्राविधिक समस्या समाधान हुनेमा आशावादी छौं, राजदूत दाहालले भने, कसरी नेपाली नागरिकलाई स्वदेश फर्काउन सकिन्छ भन्नेबारे अस्ट्रेलियास्थित विदेश विभागका अधिकारीसँग सोमबार छलफल हुँदै छ ।दूतावासले यहाँका विभिन्न नेपाली संस्थासँग समेत यसबारे छलफल गरिरहेको जनाएको छ । यहाँ रहेका ४ सयभन्दा बढी नेपालीले घर फर्काइदिन आग्रह गर्दै यसअघि नै दूतावासमा टेलिफोन तथा इमेलमार्फत आग्रह गरेका थिए । अहिले नेपाल सरकारले विदेशमा रहेका नेपालीलाई नेपाल फर्काउने निर्णय गरेपछि दूतावासले पनि यसबारेमा तयारी थालेको हो । दूतावासद्वारा जारी सूचनाअनुसार नेपाल फर्कन चाहने नागरिकले हवाई उडान खर्च, नेपालमा १४ दिनसम्म क्वारेन्टाइनमा बस्दा लाग्ने खर्च, विमानस्थलदेखि क्वारेन्टाइनस्थलसम्म जाने यातायात खर्चलगायत बेहोर्नुपर्नेछ । विभिन्न ७ वटा सर्त राखेर फाराम भर्न अनुरोध गरिएको छ । तर पनि कुल खर्च कति लाग्ने भन्नेबारे जानकारी उपलब्ध छैन ।"
"कतारमा एकै दिन ५,२३५ जना निको","कतारमा कोरोना भाइरस (कोभिड१९) बाट संक्रमित भएकामध्ये शनिबार मात्रै ५ हजार २ सय ३५ जना निको भएका छन् । निको हुनेमा नेपाली कामदार धेरै छन् ।कतारको जनस्वास्थ्य मन्त्रालयले सार्वजनिक गरेको तथ्यांकअनुसार २४ घण्टामा निको भएका यो हालसम्मकै उच्च संख्या हो । संक्रमित हुनेका १९ देखि ४० वर्षका कामदार रहेकाले निको हुनेको संख्या पनि उच्च देखिएको हो । कतारमा हालसम्म २५ हजार ८ सय ३९ जना निको भइसकेका छन् । क्वारेन्टाइनमा बसेको ४० दिनपछि निस्कन पाएँ । दुई पटकको परीक्षण गर्दा नेगेटिभ आयो । क्वारेन्टाइनबाट निस्केर गाडीमा राखिएको थियो । म बसेको गाडीमा सबैजना नेपाली थिए, बागलुङका ३४ वर्षर्यी एक नेपालीले भने, कोरोना जितेर निस्कँदा सबैजना उत्साहित देखिन्थे । हामीलाई युद्ध मैदानबाट घर फर्केको जस्तो अनुभव भइरहेको छ ।निको भएर निस्केकालाई १५ दिनसम्म क्याम्पमै बस्नसमेत निर्देशन दिइएको उनले बताए । यताउति नजानु भनेको छ । कसैलाई नभेट्नु भनेको छ । दुई साता कम्पनीकै क्याम्पमै बस्नेछु, उनले भने ।कतारमा शनिबार साँझसम्म ५५ हजार २ सय ६२ जनामा संक्रमण पुष्टि भइसकेको छ । शनिबार ५ हजार ९१ जनाको परीक्षण गरिएकोमा २ हजार ३ सय ३५ जनामा संक्रमण भेटिएको हो । जनस्वास्थ्य मन्त्रालयका अनुसार २९ हजार ३ सय ८७ जना क्वारेन्टाइन र अस्पतालमा उपचाररत छन् । मे १९ सम्मको रिपोर्टअनुसार ६ हजार ९ सय ११ जना नेपाली कामदारलाई पोजिटिभ देखिइसकेको छ । कतारमा संक्रमित हुनेमा समुदायमा नेपाली दोस्रोमा पर्छ । सबैभन्दा बढी भारतीय छन् । कुल संक्रमितमध्ये ४३ प्रतिशत न्यून तलबमा काम गर्ने कामदार छन् । उनीहरूको सनैयामा बस्थे । संक्रमित कामदार भेटिएपछि सनैयाको रोड नम्बर १ देखि ३२ सम्मको क्षेत्रलाई झन्डै दुई महिना पूर्णरूपमा सिल गरिएको थियो । यो क्षेत्रमा कम्तीमा ५० हजार नेपाली बस्थे । कतारले बेलैमा उचित कदम चालेको भन्दै कामदार रहेको बस्तीमा थप संक्रमण नफैलिएको प्रवासी नेपाली मञ्च कतारका अध्यक्ष चानक पोखरेलले बताए । यो क्षेत्रबाट बाहिर काम गर्न निस्कन र आउनका लागि सरकारले छुट्टै नियम बनाएको छ । संक्रमित भेटिएको क्याम्पका सबै कामदारलाई स्वास्थ्य परीक्षण गरिएको थियो । कामदारपछि घरमै बस्नेहरू १३ प्रतिशत संक्रमित भएका छन् । प्रशासनिक तहमा कार्यरत १२ प्रतिशत, विद्यार्थी १२ प्रतिशत, सरकारी कर्मचारी, स्वास्थ्यकर्मी र उच्च तहमा कार्यरत ६६ प्रतिशत संक्रमित भएका छन् । विमानस्थलमा कार्यरत रहेकामध्ये ३ प्रतिशत संक्रमित भएका छन् । विमानस्थलमा मात्रै झन्डै ४५ सय नेपाली काम गर्छन् । मृत्युदर भने एकदमै कम छ । हालसम्म ३६ जनाको मृत्यु भएको छ । जसमा ३ जना नेपाली कामदार रहेका छन् । एक जनाको कोरोनाकै कारण मृत्यु भएको थियो भने दुई जनामा भने कोरोना सहायक कारण देखिएको दूतावासको भनाइ छ । राष्ट्रिय महामारी प्रतिरोधक समितिका अध्यक्ष अब्दुल्ला हतिफ अलखलले खाडी क्षेत्रमै कतारले स्वास्थ्य परीक्षण दर बढाएकाले कोरोनाबाट संक्रमित संख्या बढेको देखिएको बताए । कतारमा खाडीमै संक्रमण दर तुलनात्मक रूपमा बढिरहेको छ । आक्रामक रूपका सम्पर्क व्यक्तिको पहिचान भइरहेको छ । कतारले संक्रमित व्यक्तिको जालोलाई बृहत् रूपमा अनुसन्धान गरिरहेको छ । सबैको परीक्षण भइरहेको छ । धेरै देशले यो गर्न सकेको छैन, उनले भने, नयाँ पहिचानले धेरै केस देखिइएको हो । शारीरिक र सामाजिक दूरी कायम नहुँदा संक्रमितको संख्या बढिरहेको हो । कतारका लागि नेपाली राजदूत नारदनाथ भारद्वाजले कतारले सबै बिरामीलाई आफ्नै नागरिकसरह उपचार गरिरहेको बताए । बिनाभेदभाव अन्तर्राष्ट्रियस्तरको उपचार भइरहेको छ । जसले गर्दा निको हुने संख्या पनि बढिरहेको हो । निको हुने पछिल्लो नतिजाले समुदायमा ठूलो हर्ष बढाएको छ, उनले भने ।"
"चकलेटमा घट्यो कर, पुस्तकमा हटेन","गत आवसम्म नेपाली प्रकाशकले विदेशमा छपाइ गरी यहाँ ल्याउँदा छपाइ मूल्यमा १५ प्रतिशत भन्सार महसुल लाग्ने व्यवस्था थियो । चालु आवको बजेटले सबै प्रकारका पुस्तक आयात गर्दा अधिकतम खुद्रा मूल्य (एमआरपी) मा १० प्रतिशत भन्सार महसुल लाग्ने व्यवस्था गरेको छ, जसका कारण अघिल्लो वर्षको तुलनामा पुस्तक आयात घट्दो क्रममा छ ।भन्सार महसुलको विरोध गर्ने बिक्रेतामाथि राजस्व अनुसन्धान विभागले छानबिन सुरु गरेपछि व्यवसायी यस पटकको बजेटको विषयमा प्रतिक्रियाविहीन छन् । कर बढाउने सरकारी कदमलाई व्यापारभन्दा पनि ज्ञानमाथिको नियन्त्रण का दृष्टिले हेर्न जरुरी रहेको भन्दै विरोध भइरहेको छ । अर्थ मन्त्रालयले नेपाली प्रकाशकले विदेशमा लगेर पुस्तक छाप्ने, छपाइ मूल्यलाई न्यून मूल्यांकन गरेर १५ प्रतिशत भन्सार महसुलसमेत छली गरिरहेको दाबी गर्दै सबै पुस्तक एमआरपी मूल्यमा १० प्रतिशत भन्सार लगाउने निर्णय गरिएको जनाएको छ । पुस्तकमा भन्सार महसुलले नेपाली मुद्रण उद्योगको संरक्षण हुने अर्थको दाबी छ ।स्वदेशी उद्योगको संरक्षण तथा व्यापार घाटा कम भएको सरकारी अधिकारीको दाबी भए पनि पुस्तकमा कर लगाउने निर्णयको आलोचना भइरहेको छ । सडकदेखि संसद्सम्म यसको विरोध जारी छ । भन्सार महसुल लगाएलगत्तै पुस्तक आयातमा ठूलो गिरावट आएको छ । राष्ट्र बैंकको एक तथ्यांकअनुसार अघिल्लो आवको ९ महिनामा १ अर्ब १ करोड ६६ लाख रुपैयाँको पुस्तक आयात भएकोमा चालु आवको सोही अवधिमा साढे ३७ प्रतिशत गिरावट आएको छ । चैतसम्म ६३ करोड ३९ लाख रुपैयाँको मात्रै पुस्तक आयात भएको छ ।पुस्तकमा कर नै लगाउनु हुँदैनथ्यो । स्वदेशी उद्योगलाई संरक्षण गर्ने अन्य उपाय थिए, पूर्वअर्थ सचिव सुवेदी भन्छन्, पुस्तकको भन्सार महसुल घटाउन वा हटाउन विचार गर्नुपर्ने थियो ।"
प्राधिकरणलाई विद्युत् खपत बढाउने चुनौती,स्वदेशी विद्युत् खपत बढाउन उपयोगी मानिएको विद्युतीय सवारी प्रवर्द्धन गर्ने घोषणा गरे पनि सरकारले बजेटमार्फत विद्युतीय सवारी आयातमा डेढ सय प्रतिशतले कर बढाएको छ । बजेटमार्फत सरकारले व्यक्तिगत रूपमा प्रयोग हुने विद्युतीय सवारीमा पहिलो पटक ८० प्रतिशतसम्म अन्तःशुल्क लगाउने निर्णय गरेको छ । सवारीको क्षमताअनुसार ३० देखि ८० प्रतिशतसम्म अन्तःशुल्क लगाउने निर्णय सरकारले गरेको हो । भन्सार शुल्कलाई पनि १० प्रतिशतबाट बढाएर क्षमताअनुसार ८० प्रतिशतसम्म पुर्याइएको छ । भन्सार शुल्कबापतको आधा रकम भने सरकारले फिर्ता दिने घोषणा गरेको छ । देशमा उत्पादित विद्युत् खेर जाने अवस्था आए भारतसँग इनर्जी बैंकिङमार्फत खेर जान नदिने सरकारी प्रयासले पनि पूर्णता पाएको छैन । नेपाल र भारतबीचको ऊर्जासचिवस्तरीय संयन्त्रले इनर्जी बैंकिङमा सहमति गरे पनि कार्यान्वयनका लागि तयारी बाँकी नै छ ।भारतीय इनर्जी एक्सेन्जमा नेपालमा बढी भएको विद्युत् बिक्री गर्ने सरकारी योजना पनि भारतीय पक्षले व्यापार संहिता स्वीकृत नगर्दा कार्यान्वयनमा जान सकेको छैन ।
सहकारीको मर्जरमा जोड,"सबै प्रकारका उत्पादन, संकलन भण्डारण र वितरणसम्मको कार्य प्रणाली विकास गर्न र सहकारी पसललाई थोक मूल्यमा आवश्यक वस्तु उपलब्ध गराउन थोक उपभोक्ता सहकारी संस्थाको अवधारणा अघि सारिएको हो । सहकारी संस्थाकै सेयर लगानीमा प्रत्येक प्रदेशमा थोक उपभोक्ता सहकारी संस्था स्थापनाको कार्यक्रम घोषणा गरिएको हो । गरिब, विपन्न, शैक्षिक बेरोजगार र वैदेशिक रोजगार अवरुद्ध भएका युवालाई सहकारीमार्फत कर्जा प्रदान गरी साना तथा घरेलु उद्योग स्थापना गर्न प्रोत्साहन गरिनेछ, आगामी आवको बजेट वक्तव्यमा भनिएको छ । आगामी आवमा साना किसान विकास लघुवित्त वित्तीय संस्थामार्फत परिचालन हुने गरी ३ अर्ब ६० करोड रुपैयाँ छुट्याइएको छ । सो संस्थाअन्तर्गतका एक हजार सहकारी संस्थामार्फत कर्जा प्रवाह गरी कृषि तथा साना व्यवसाय प्रवर्द्धन गर्न उक्त रकम विनियोजन गरिएको हो । गाउँपालिकामा सञ्चालित सबै प्रकारका सहकारी संस्थालाई आयकर नलाग्ने व्यवस्था गरिएको छ । नगरपालिकामा सञ्चालित सबै प्रकारण सहकारीले ५, उपमहानगरपालिकामा रहेका सहकारीले ७ र महानगरपालिकामा सञ्चालित सहकारीले १० प्रतिशत आयकर तिर्नुपर्छ ।"
कार्यालय नखुल्दा किसानले पाएनन् मल,"ललितपुर बाँडेगाउँका हेराकाजी महर्जनको ६ रोपनी जग्गामा धान खेती हुन्छ । त्यसका लागि ब्याड तयार भइसकेको छ । कुलोमा पानी पनि ल्याइसकिएको छ । तर युरिया मल नहुँदा उनको रोपाइँ रोकिएको छ । महर्जनलाई रोपाइँका बेला मात्रै डेढ सय किलो मल आवश्यक छ । भन्छन्, बल्लतल्ल ५० किलोको एक बोरा पाएँ । यस्तै दुई बोराको पर्खाइमा छु । उनका अनुसार धान रोपेपछि त्यसमा ४५ वटा हाँगा पलाउँछन् । मल हाल्न सकिएन भने मूल एउटामा मात्र धान लाग्छ । बाँकी बोटमा फुस्रो हुन्छ, उनले भने, ताइचिन त झन् फल्दै फल्दैन । बाँडेगाउँकै जितबहादुर महर्जनले पनि २ रोपनी ४ आनामा लगाएको मकै गोडमेल गर्ने बेला भइसकेको छ । उनले पनि मल नपाएका कारण गोडमेल गर्न पाएका छैनन् । भन्छन्, मल अलिकति नपुगे पनि हरियो हुनुपर्ने बोट पहेंलिन्छ । यस पटक बीउसमेत जोगाउन मुस्किल पर्ने भयो ।गोदावरी नगरपालिका१३ झरुवारासीका प्रभाकर थापाको पनि उस्तै समस्या छ । उनले ३ रोपानीमा लहरेबाली, ५ रोपनीमा गोलभेंडा, ४ रोपनीमा काउली र बन्दा लगाएका छन् । उनलाई प्रत्येक वर्ष २० बोरा डीएपी र ७ बोरा युरिया मल आवश्यक छ । उनले पनि समयमा मल पाएका छैनन् । अहिले स्टकमा भएको एक बोरा युरिया मलबाट काम चलाइरहेको उनले बताए । समयमा मल पाइएन भने १० देखि १५ लाख रुपैयाँ लगानी डुब्छ, उनले भने, सरकार भएको महसुस भएन । सरकारले समयमै विचार नपुर्याए पछि डरलाग्दो समस्या आउन सक्ने उनको भनाइ छ । यी केही प्रतिनिधि उदाहरण मात्र हुन् । मल नपाउने ललितपुरका थुप्रै किसान समस्यामा छन् । मल सरकारी स्वामित्वको कृषि सामग्री कम्पनी र साल्ट ट्रेडिङ कम्पनीमार्फत वितरण हुन्छ । मल प्राप्त नहुनको कारण अभाव भएर भने होइन । कृषि सामग्री कम्पनीका कर्मचारी कार्यालय नआउँदा वितरणमा समस्या भएको किसान बताउँछन् ।कृषि सामग्री केन्द्रमा १० हजार मल स्टकमा छ । तर कोरोनाको कारण देखाउँदै कर्मचारी कार्यालय बन्द गरेर घर बसेपछि किसानले समयमा मल नपाएका हुन्, फूल्चोकी सहकारी संस्थाका अध्यक्ष राजेन्द्र महर्जनले भने । सहकारीले वैशाख १४ मा कृषि ज्ञान केन्द्र ललितपुरमार्फत कृषि सामग्री कम्पनी कुलेश्वरमा युरिया, डीएपी र पोटास गरेर एक हजार ३ सय ५० बोरा मल मागेको उनको भनाइ छ । तर कर्मचारी कार्यालय नआउँदा माग गरेको एक महिनाभन्दा बढी बितिसक्दा पनि २ सय ८० बोराबाहेक नपाइएको उनले बताए । कर्मचारीलाई ओहोरदाहोर गर्न पास आदिको समस्याले कार्यालय बन्द गर्नुपरेको कृषि सामग्री केन्द्र काठमाडौं शाखा प्रमुख नरेश सापकोटाको भनाइ छ । कर्मचारीलाई कार्यालयसम्म पुग्ने पास खारेज भयो । कोही बिरामी परे । कर्मचारी पनि अभाव छ, उनले भने, राष्ट्रिय उत्पादनमा असर पर्ने देखेर स्वस्फूर्त रूपमा काम गरेका हौं । सरकारले अनिवार्य काम गर्न पनि भनेको छैन । उपत्यकमा बिहीबार मनाइएको नेवारहरूको चाड सिठी नखःसँगै रोपाइँ सुरु हुन्छ ।"
करको दायरा बढाउने नीति सकारात्मक,"सन्तुलित बजेटवित्तीय क्षेत्रका लागि आगामी आवको बजेट सकारात्मक भएको राष्ट्रिय वाणिज्य बैंकका प्रमुख कार्यकारी अधिकृत किरणकुमार श्रेष्ठले बताएका छन् । वित्तीय क्षेत्रका लागि धेरै नीतिगत व्यवस्था मौद्रिक नीतिमा राष्ट्र बैंकले गर्ने हो, कस्तो नीति आउँछ हेर्न बाँकी छ, उनले भने, एकीकृत रूपमा हेर्दा बजेटले वित्तीय क्षेत्रलाई सम्बोधन गरेको छ । यसको कार्यान्वयन कस्तो हुन्छ भन्ने आधारमा मात्र सही विश्लेषण गर्न सकिने उनले बताए ।"
प्राधिकरणले बनायो मापदण्ड,"लकडाउनसँगै गति लिन नसकेको पुनर्निर्माणको काम पुनः अघि बढाउन लागिएको छ । यसबीचमा आवश्यक स्वास्थ्य मापदण्ड अपनाएर केही ठूला संरचना धरहरा, रानीपोखरी र सिंहदरबारको मात्र काम छिटफुट भयो । तर अन्यत्र पनि पुनर्निर्माणका काम अघि बढाउने भनेर राष्ट्रिय पुनर्निर्माण प्राधिकरणले जोखिम न्यूनीकरणका लागि पालना गर्नुपर्ने मापदण्ड तयार गरेको छ ।मापदण्डलाई शुक्रबार बसेको प्राधिकरणको कार्यकारी समिति बैठकले स्वीकृत गरेको छ । निजी आवास, स्वास्थ्य, शिक्षा, सम्पदालागयतका क्षेत्रका बाँकी पुनर्निर्माणका कामलाई पुनः सुरु गरिने मापदण्डमा उल्लेख छ । मापदण्डमा कार्यस्थल व्यवस्थापन, सामग्री आपूर्ति, जनशक्तिको कार्य व्यवस्थापनमा स्थानीय प्रशासन, स्थानीय तह र अन्य सरोकारवाला पक्षको मुख्य भूमिका उल्लेख गरिएको छ । मापदण्ड तयार भएकाले पुनर्निर्माणका काम अघि बढाउन सहज हुने प्राधिकरणका प्रमुख कार्यकारी अधिकृत सुशील ज्ञवालीले बताए । मापदण्ड अनुसार पुनर्निर्माण गर्दा सम्बन्धित निर्माण व्यवसायी वा उपभोक्ता समितिले उपलब्ध भएसम्म कार्यस्थलमा रहेका बस्ती, वडा, स्थानीय तह र जिल्लाको जनशक्ति प्रयोग गर्नुपर्नेछ । सम्बन्धित स्थानीय तहभन्दा बाहिरका जनशक्ति परिचालन गर्नुपर्दा स्थानीय तहको वडा कार्यालयसँग समन्वय गरी आवश्यक व्यवस्था मिलाउनुपर्नेछ ।सबै पुनर्निर्माणलाई पुनः सुरु गर्ने भनेर गाइडलाइन बनाएका हौं, प्राधिकरणका सहप्रवक्ता मनोहर घिमिरेले भने, केही निर्माणको काम भइरहेको छ, यसलाई थप व्यवस्थित गर्न मापदण्ड बनाइएको हो । उनका अनुसार सुरक्षाका उपाय अवलम्बन गरेर काम सुरु गरिनेछ । यो तुरुन्तै लागू हुनेछ । सरकारले पनि सुरक्षाका उपाय अवलम्बन गर्दै निर्माणको काम सुरु गर्न भनिसकेको छ, उनले भने, विशेषगरी निजी आवास निर्माणमा स्थानीय तहसँग समन्वय गरेर काम सुरु गर्छौं । स्थानीय तहको अनुमति नलिई काम अगाडि बढाउन सकिँदैन । स्थानीय तहसँग समन्वय गरेर मात्र काम सुरु गर्ने भनेका छौं, कतिपय अवस्थामा बाहिरबाट कामदार पनि ल्याउनुपर्ने पनि हुन सक्छ, उनले भने, केही समयभित्र निर्माणको काम सुरु हुनेछ । केही जिल्लामा सडक निर्माण र सार्वजनिक भवन निर्माण आवश्यक सुरक्षा अपनाउँदै जारी राखिएको छ । भूकम्प गएको ५ वर्षमा निजी आवास निर्माणको काम ६३ प्रतिशत सकिएको छ । मापदण्ड अनुसार कामदारलाई काममा लिनुअघि स्थानीय स्तरमा उपलब्ध स्वास्थ्य परीक्षणबाट कोरोनाको लक्षण भए, नभएको यकिन गर्ने, परीक्षणको विवरण राख्ने, कार्यस्थल वा त्यसको नजिक उपयुक्त स्थानमा अस्थायी बसोवास स्थलको व्यवस्था गरी कामदार राख्नुपर्नेछ । सुपरिवेक्षकको अनुमतिबिना कामदार कार्यस्थलबाट अन्यत्र आफूखुसी हिँड्डुल गर्न नपाउनेलगायतका व्यवस्था मापदण्डमा गरिएको छ । सम्बन्धित निर्माण व्यवसायी र उपभोक्ता समितिले प्रत्येक कामदारलाई संक्रमण जोखिमबाट बच्ने उपायबारे स्पष्ट पार्नुपर्नेछ । काममा लगाउनुपूर्व कोरोनासम्बन्धी सामान्य जानकारी, भाइरस संक्रमण हुने प्रक्रिया, संक्रमित व्यक्तिमा देखा पर्न सक्ने लक्षण र संक्रमण जोखिम रोकथाम एवं नियन्त्रण सम्बन्धमा अपनाइनुपर्ने उपायबारे पनि जानकारी गराउनुपर्नेछ । कार्यस्थल र क्याम्पमा हात मुख धुन साबुनपानी बन्दोबस्ती, मास्कको उपलब्धता, ज्वरो नाप्न थर्मोमिटर (१० जनाभन्दा बढी जनशक्ति परिचालित हुने स्थलमा थर्मो गनको उपलब्धता) र न्यूनतम भौतिक दूरी कायम हुनुपर्नेछ । खानेपानीको व्यवस्थाका लागि सबै कामदारलाई आआफ्नो बोतल र भाँडो उपलब्ध हुनुपर्नेछ । निजी आवास पुनर्निर्माणको काम सुरु गर्नुअघि सम्बन्धित वडा कार्यालयलाई त्यसको जानकारी गराउनुपर्नेछ । वडाबाट प्राप्त सुझावबमोजिम काम सुरु गर्नुपर्नेछ । उपलब्ध भएसम्म स्थानीय कामदारलाई काममा लगाउनुपर्नेछ । स्थानीयस्तरमा कामदार उपलब्ध नभई बाहिरबाट कामदार ल्याउनुपरे सम्बन्धित स्थानीय तहको सिफारिससहित सहजीकरणका लागि जिल्ला आयोजना कार्यान्वयन इकाईलाई अनुरोध गर्नुपर्नेछ । कार्यस्थलमा अनिवार्य साबुनपानी, मास्क, शौचालय र सरसफाइको व्यवस्था मिलाउनुपर्नेछ । खाद्य आपूर्ति तथा ज्याला भुक्तानी, कोरोना भाइरसका लक्षण देखिए अपनाउने सतर्कता, निर्माण सामग्रीको आपूर्ति व्यवस्थापन, कार्यालय तथा बैठक व्यवस्थापन, समन्वय, सहजीकरण र अनुगमनसम्बन्धी पनि मापदण्ड तोकिएको छ । अहिले निजी आवास निर्माणको काम रोकिएकाले मापदण्डअनुसार त्यो पनि सुरु हुने सहप्रवक्ता घिमिरेले बताए । अहिलेसम्म ४ लाख ९७ हजार १ सय ३३ निजी आवास निर्माण सम्पन्न भइसकेको छ ।"
उदयपुर सिमेन्ट उद्योग पुनः सञ्चालनमा,"उदयपुर (कास) उदयपुर सिमेन्ट उद्योगले गैंडा छाप सिमेन्ट उत्पादन सुरु गरेको छ । लकडाउनका करण बन्द उद्योगको क्लिङ्कर उत्पादन शुक्रबारबाट सुरु भएको हो । लकडाउनपछि अवरुद्ध क्लिङ्कर उत्पादन पुनः सुरु गरिएको उद्योगका महाप्रबन्धक नवलकिशोर साहले बताए । कोरोना भाइरसका कारण मुलुक लकडाउनमा भएकाले करिब ६८ दिन उत्पादन बन्द गर्नुपरेको थियो, साहले भने, उद्योग बन्द गर्नुपर्दा २५ करोड रुपैयाँभन्दा बढी घाटा भएको छ । थप घाटा नहोस् भनेर उद्योगलाई नियमित सञ्चालनमा ल्याइएको उनले जानकारी दिए । क्लिङ्कर उत्पादन बन्द भए पनि उद्योगले पुरानो स्टकबाट गत वैशाख २२ देखि सिमेन्ट बिक्रीवितरण गर्दै आएको छ । करिब ७५ हजार बोरा सिमेन्ट बेचिसकिएको साहले बताए । उद्योगले यसअघि पनि मागअनुसार नै सिमेन्ट आप्र्तूि गरिरहेको थियो, साहले भने, अब क्लिङ्कर उत्पादन थालेकाले भोलिदेखिको आप्र्तूि व्यवस्था झन् सहज हुनेछ । सिमेन्टको माग बढी हुने समयमा कोरोनाका कारण उद्योग बन्द हुँदाको घाटासमेत प्र्तूि गर्ने लक्ष्यका साथ उत्पादन कार्य अगाडि बढाइएको उनले बताए । नेपालमा सरकारी स्वामित्वमा दुईवटा सिमेन्ट उद्योग छन् । उदयपुर र हेटौंडा सिमेन्ट उद्योगले सरकारी साख धान्दै निजी क्षेत्रका करिब ६० सिमेन्ट उद्योगसँग प्रतिस्पर्धा गर्दै आएका छन् । उद्योगले गत आर्थिक वर्षमा करिब १ लाख ३२ हजार टन क्लिङ्कर उत्पादन गरेको थियो । सिमेन्ट सहज उत्पादन हुँदा दैनिक १० देखि १२ हजार बोरासम्म सिमेन्ट बिक्री हुने गरेको उद्योग प्रशासनले जनाएको छ । उद्योगले दैनिक ७ सय ५० देखि ८ सय मेट्रिक टन सिमेन्ट उत्पादन गर्दै आएको छ । ०४४ सालमा स्थापना भएको उद्योगले सुरुका वर्षमा जापान सरकारबाट सञ्चालन हुँदा ८ सय मेट्रिक टनसम्म सिमेन्ट उत्पादन गरेको थियो ।"
संक्रमणका केन्द्र क्वारेन्टाइन,"अधिकांश संक्रमित बाहिरबाटै आएकाप्रदेश ५ का ९ जिल्लामा शनिबार अपराह्नसम्म संक्रमितको संख्या ५ सय ४७ पुगेको छ । यिनमा कपिलवस्तुमा २ सय ६५, बाँकेमा १ सय ८१, रूपन्देहीमा ४५, दाङमा २८, बर्दियामा १०, पश्चिम नवलपरासी ५, गुल्मी ४, अर्घाखाँची ३ र रुकुम पूर्वमा ३ जना छन् । शनिबारसम्म ४८ जना निको भएर घर फर्किएका छन् । प्रदेश सामाजिक विकास मन्त्रालयका तथ्यांक अधिकृत मनबहादुर वलीका अनुसार संक्रमितमध्ये ४ सय ९८ जना भारतबाट आएर क्वारेन्टाइनमा बसेकाहरू हुन् । विभिन्न जिल्लामा गरेर स्थानीय रूपमा संक्रमित ४९ जना छन् ।प्रदेशका सीमावर्ती ६ जिल्लाबाहेक पहाडी जिल्लाका क्वारेन्टाइनसमेत भरिन थालेका छन् । सामाजिक विकास मन्त्रालयका अनुसार प्रदेशका १२ जिल्लाका १ हजार २ सय ३९ क्वारेन्टाइनमा शुक्रबारसम्म ३३ हजार ४ सय ५१ जना छन् । अहिलेसम्म बाँकेको नरैनापुरका एक, गुल्मीका एक र अर्घाखाँचीका एक व्यक्तिको संक्रमणबाट मृत्यु भएको छ । बाँकेका युवाको क्वारेन्टाइनस्थलमै मृत्यु भएको थियो । गुल्मीका संक्रमित शिक्षकको रूपन्देहीको क्रिमसन अस्पतालमा उपचारका क्रममा मृत्यु भएको हो । अर्घाखाँचीका व्यक्तिको गत शनिबार भारतको गुजरातबाट घर फर्किरहेका बेला लखनउ नजिक मृत्यु भएको थियो । व्यवस्थित नहुँदा संक्रमणबाँकेका स्थानीय तहले सञ्चालन गरेका क्वारेन्टाइनहरूले पनि कमजोर व्यवस्थापनका कारण जोखिम बढाएका छन् । एउटै कोठामा धेरैलाई खाँदेर राखिएकाले संक्रमण सर्ने गरेको छ । शौचालयका लागि लाइन बस्नुपर्छ । ५० जनाभन्दा बढीले एउटै शौचालय प्रयोग गरिरहेका छन् । अधिकांश क्वारेन्टाइन सामुदायिक विद्यालयमा छन् । यहाँ अवधि पूरा गरिसकेकालाई परीक्षण गरेर घर पठाउन ढिलाइ भएको छ । भारतबाट फर्किने रोकिएका छैनन् । नरैनापुर गाउँपालिकास्थित क्वारेन्टाइनमा बसेका १ सय १४ जनामा संक्रमण पुष्टि भइसकेको छ । त्यहाँ एउटै संरचनामा ५६ जनाभन्दा बढी बसेका छन् । क्वारेन्टाइन व्यवस्थित नहुँदा संक्रमण फैलिरहेको छ । क्वारेन्टाइनमा सामाजिक दूरी कायम गर्नै पर्छ, भेरी अस्पतालका मेडिकल विभाग प्रमुख डा राजन पाण्डेले भने, क्वारेन्टाइन व्यवस्थापन गर्ने जोसुकैले पनि दूरी कायम गरेर काम गर्नुपर्छ । मास्क अनिवार्य लगाउनै पर्छ । क्वारेन्टाइनमा बस्नेले साबुन पानीले हात धुने, मास्क लगाउने र दूरी कायम गर्न सके संक्रमण रोकिने उनले बताए ।"
संक्रमित रातभर अस्पतालबाहिरै,"कोरोना संक्रमण पुष्टि भएका झापा कचनकवलका २७ जना शुक्रबार धरानस्थित बीपी कोइराला स्वास्थ्य विज्ञान प्रतिष्ठानको गेटबाहिरै रात बिताउन बाध्य भए । बेड खाली नभएको भन्दै कोभिड अस्पतालले उनीहरूलाई भर्ना लिन अस्वीकार गरेको हो । जिल्ला स्वास्थ्य कार्यालय र गाउँपालिकाबाट पटकपटक आग्रह गर्दासमेत अस्पताल प्रशासनले उनीहरूलाई भर्ना लिएन । संक्रमण पुष्टि भएपछि उनीहरूलाई दिउँसो २ बजेतिरै क्वारेन्टाइनमा बसेकाहरूबाट छुट्टै कोठामा सारिएको थियो । कोभिड अस्पताल लैजान बसको व्यवस्था पनि चाँडै गरिएको थियो । तर, प्रदेश सरकारको सामाजिक विकास मन्त्रालयले केही समय पर्खिन आग्रह गरेपछि उनीहरूलाई साँझ ६ बजेसम्म केचनाकै क्वारेन्टाइनमा राखिएको थियो । मन्त्रालयले साँझ धरान नै लान निर्देशन दिएपछि उनीहरूलाई पठाइएको स्वास्थ्य कार्यालयका फोकल पर्सन जीवन चम्लागाईंले जानकारी दिए ।संक्रमण पुष्टि भएकाहरूलाई पहिलादेखि नै धरान पठाइरहेका थियौं । मन्त्रालयको समन्वयमा शुक्रबार पनि उनीहरूलाई धरान पठाएका हौं, चम्लागाईंले भने, तर, अस्पतालले बेड खाली नभएको भन्दै भर्ना नलिएपछि संक्रमतिहरू रातभर अस्पतालको गेट बाहिरै बसे ।संक्रमितहरू जोखिमपूर्ण तरिकाले अस्पतालको गेटबाहिरै बसेको खबर पाउनासाथ सामाजिक विकासमन्त्री जीवन घिमिरे शनिबार एकाबिहानै धरान पुगेका थिए । संक्रमितलाई भर्ना नलिएर अस्पताल प्रशासनले गम्भीर गल्ती गरेको मन्त्री घिमिरेको आक्रोश थियो । दुई घण्टाको छलफलपछि उनले शनिबार बिहान ९ बजेतिर संक्रमितहरूलाई अस्पताल भर्ना गराए । जिल्लाको कचनकवल गाउँपालिका प्रदेश १ कै कोरोना भाइरसको इपिसेन्टर बन्दै गएको छ । जिल्लामा कोरोना संक्रमितको संख्या १ सय ७ पुगेको छ । उनीहरूमध्ये कचनकवलका मात्र सय जना छन् । अझै ३ सय ५० जनाभन्दा बढीको पीसीआर रिपोर्ट आउन बाँकी रहेको गाउँपालिकाका स्वास्थ्य शाखा प्रमुख जागेश्वरप्रसाद यादवले जानकारी दिए । संक्रमितहरू बढ्दै गए पनि जिल्लामा कोभिड अस्पताल बनाउने निर्णयप्रति प्रदेश सरकार गम्भीर देखिएको छैन । सरोकारवालाले जिल्लामा कोभिड अस्पताल बनाउन चैत पहिलो हप्तादेखि नै प्रदेश सरकारलाई आग्रह गर्दै आएका छन् । प्रस्ताव राम्रो रहेको बताए पनि प्रदेश सरकारले कार्यान्वयनतर्फ गम्भीरता नदेखाउँदा समस्या देखिन थालेको जिल्ला कोरोना भाइरस संक्रमण रोकथाम, अनुगमन तथा समन्वय समितिका संयोजक सोमनाथ पोर्तेलले बताए । जिल्लामा अस्पताल र पीसीआर प्रयोगशाला बनाउने स्थानसमेत छनोट गरेर प्रदेशलाई लेखिपठाइसकेको उनले बताए । प्रमुख जिल्ला अधिकारी उदयबहादुर रानाले पनि प्रदेश सरकारले गम्भीरता नदेखाउँदा जिल्लामा संक्रमण पुष्टि भएकाहरूले धरान र विराटनगरका अस्पतालमा प्रवेश नपाउने अवस्था सिर्जना भएको बताए । संक्रमणका हिसाबले प्रदेशमै झापा पहिलो स्थानमा छ । तर, झापामा कोभिड अस्पताल चौथो चरणमा मात्र बनाउने भन्ने प्रदेश सरकारको तयारी सुनिन्छ, उनले भने । प्रदेश सरकारले पहिलो चरणमा विराटनगर, दोस्रोमा धरान, तेस्रोमा मोरङको गोठगाउँ र चौथो चरणमा मात्र झापामा कोभिड अस्पताल बनाउने तयारी गरेको छ । प्रदेशमा दैनिकजसो संक्रमित थपिँदासमेत प्रदेश सरकारले धरानमा बनाउने भनेको २ सय शय्याको कोभिड अस्पताललाई अहिलेसम्म पूर्णता दिन सकेको छैन ।"
एकै दिन थपिए ७७ संक्रमित,"कपिलवस्तुका विभिन्न तीन स्थानीय तहमा गरेर शनिबार एकै दिन ७७ जनामा कोरोना भाइरस संक्रमण पुष्टि भएको छ । राष्ट्रिय जनस्वास्थ्य प्रयोगशालामा गरिएको स्वाब परीक्षणमा शनिबार धेरै जनामा संक्रण पुष्टि भएको हो । उनीहरू सबै भारतबाट आएर स्थानीय तहका क्वारेन्टाइनमा बसिरहेकाहरू हुन् । योसँगै कपिलवस्तु जिल्लामा संक्रमितको संख्या २ सय ६५ पुगेको छ । जिल्ला स्वास्थ्य कार्यालयका कोरोना नियन्त्रण फोकल पर्सन कुमार थापाका अनुसार जिल्लाको सीमावर्ती यशोधरा गाउँपालिकामा मात्रै संक्रमित एक सय जना पुगेका छन् । त्यहाँ शनिबार २८ जना थपिएका हुन् । उनीहरूमध्ये १६ देखि ४८ वर्ष उमेरका २६ पुरुष छन् भने १९ र २५ वर्षका महिला छन् । शुक्रबार उक्त गाउँपालिकामा ३६ जनामा संक्रमण देखिएको थियो । त्यसअघि ३६ संक्रमित थिए । जिल्लाका १० स्थानीय तहमध्ये यशोधरामा संक्रमित संख्या सर्वाधिक हो । शनिबार महाराजगन्ज नगरपालिकामा ३३ जना संक्रमित थपिएका छन् । उनीहरू १६ देखि ४५ वर्ष उमेरका पुरुष हुन् । त्यहाँ संक्रमितको संख्या ४३ पुगेको छ । कृष्णनगरमा १६ जना थपिएका छन् । उनीहरू १८ देखि ४५ वर्षका पुरुष हुन् । शुक्रबार पनि त्यहाँ ११ जना थपिएका थिए । यहाँ संक्रमितको संख्या ३५ पुगेको छ । तीन स्थानीय तहका ३ सय २४ जनाको स्वाब परीक्षण गर्दा ७७ संक्रमण देखिएको हो । क्वारेन्टाइनस्थलबाटै स्वाब संकलन गरेर पठाइएको थियो । शुक्रबार अपराह्न जिल्लामा ५२ जना संक्रमित थपिएका थिए । सदरमुकाम कपिलवस्तुनगरमा २८, विजयनगरमा १६, मायादेवीमा १५, वाणगंगामा १२, बुद्धभूमिमा ८, शिवराज नगरपालिकामा ६ र शुद्धोदनमा संक्रमित २ जना पुगेका छन् । संक्रमण पुष्टि भएर हालसम्म निको भई १५ जना घर फर्केका छन् । निको भएका थप ५ जनालाई छिट्टै घर पठाइने प्रमुख जिल्ला अधिकारी दीर्घनारायण पौडेलले बताए ।"
सकिए परीक्षण किट,"प्रदेश ५ मा कोभिड१९ परीक्षणमा आवश्यक र्यापिड डाइग्नोस्टिक टेस्ट (आरडीटी) र भीटीएम किको अभाव भएको छ । किट नहुँदा भारतबाट आएर क्वारेन्टाइनमा दुई साता बसेकामध्ये कुनै लक्षण नदेखिएकाको आरडीटी र लक्षण देखिएकाको पीसीआर परीक्षण रोकिएको छ । प्रदेशको सामाजिक विकास मन्त्रालयको अस्पताल विकास तथा चिकित्सा महाशाखा प्रमुख डा उमाशंकर चौधरीका अनुसार शनिबारसम्ममा क्वारेन्टाइनमा १४ दिन पूरा गर्नेको संख्या झन्डै पाँच हजारभन्दा बढी छ । अधिकांशमा कुनै लक्षण देखिएको छैन । लक्षण नदेखिए पनि आरडीटी गरेर घर पठाउने सरकारको योजना थियो । तर अहिले प्रदेशमा आरडीटी किट नै छैन, उनले भने, केही दिनभित्रै आउने अवस्थामा छ । प्रदेशका १ हजार ३ सय १२ क्वारेन्टाइनमा शुक्रबार साँझसम्ममा ३३ हजार ५ सय ६ जना छन् । तीमध्ये ११ हजारभन्दा बढीको सोमबार १४ दिन पुग्दै छ । पछिल्लो समयमा पहाडी जिल्लामा पनि भारतबाट आएर क्वारेन्टाइनमा बस्नेको संख्या ह्वात्तै बढेको छ । पहाडी ६ जिल्लामध्ये शुक्रबारसम्ममा प्यूठानमा मात्र ५ हजार ५ सय ८९ जना छन् । तीन सयभन्दा बढीको १४ दिन पूरा भएको छ । जनस्वास्थ्य प्रमुख विशाल सुवेदीले जिल्लामा भीटीएम एक सय थानमात्र रहेको बताए । किट उपलब्ध नभए अवधि सकिएपछि थप सात दिन होम क्वारेन्टाइनमै बस्ने गरी घर पठाउनुपर्ने अवस्था रहेको उनले बताए । गुल्मीमा १ हजार ८ सय ९ जना क्वारेन्टाइनमा छन् । तीमध्ये २ सय ५० भन्दा बढीको बसाइ अवधि पूरा भएको छ । तर परीक्षणबिना पठाउनुपर्ने अवस्था आएको जनस्वास्थ्य प्रमुख डा भवानी शर्माले बताए । भीटीएम १ सय २० र आरडीटी दुई सयजति छन्, उनले भने, संक्रमितको कन्ट्याक्ट ट्रेसिङ भइरहेकाले दुवै किट अभाव छ । दुवै किट तीनतीन हजार थान माग गरेको भए पनि उपलब्ध नभएको उनले बताए । प्रदेशको सामाजिक विकास मन्त्रालयका आपूर्ति महाशाखा प्रमुख दिनेश चापागाईंले शनिबारसम्ममा तीन हजार थान भीटीएम स्टकमा रहेको बताए । आरडीटी किट भने शून्य छ । सोमबारसम्ममा आइपुग्ने जानकारी आएको उनले बताए । भीटीएम दुई हजार र आरडीटी २५ हजार आउने हल्ला छ, उनले भने, तराईका जिल्लामा भीटीएम र पहाडी जिल्लामा आरडीटीको माग बढी छ । तर धेरै स्थानीय तहले आफैं पनि खरिद प्रक्रिया अघि बढाएकाले ठूलो समस्या नरहेको उनले बताए । सामाजिक विकास मन्त्रालय स्रोतका अनुसार दुवै किट अभाव भएकाले १४ दिन क्वारेन्टाइन बसेकालाई थप सात दिन होम क्वारेन्टाइनमा बस्ने गरी पठाउने विषयमा छलफल चलेको छ । प्रयोगशालाको क्षमता बढाइने भैरहवाको जनस्वास्थ्य प्रयोगशालामा पीसीआर परीक्षण क्षमता बढाउने तयारी गरिएको छ । परीक्षणका लागि चाप बढ्दै गएपछि क्षमता बढाउने तयारी गरिएको प्रदेश ५ जनस्वास्थ्य प्रयोगशाला प्रमुख डा राजेन्द्र गिरीले बताए । दुई जना कर्मचारी थप गरिएको, सबै कर्मचारीलाई सिफ्ट मिलाएर रातिमा पनि प्रयोगशाला सञ्चालन गर्न थालिएको र परीक्षणका लागि अर्को एक मेसिन थप्न लागिएको उनले जानकारी दिए ।"
जो थिए भलिबलका उस्ताद,"सन् १९७८ मा थाइल्यान्डमा आठौं एसियन च्याम्पियनसिप प्रतियोगितामा सहभागिता जनाउँदा सापकोटा राष्ट्रिय टिमको कप्तानीमा फड्को मार्न सफल भए । उक्त प्रतियोगिता उनको नेतृत्वमा टोलीले पहिलो आधिकारिक अन्तर्राष्ट्रिय प्रतियोगिता खेलेको थियो । सापकोटाले प्रतियोगिताकै सबैभन्दा कान्छा खेलाडीका रूपमा मार्चपासमा देशको झण्डा बोक्ने अवसर जुरेको थियो । त्यतिबेला उनी १७ वर्षका थिए । चौध वर्षको खेलाडी जीवनमा सापकोटाले पाँचवटा अन्तर्राष्ट्रिय प्रतियोगितामा सहभागिता जनाए । चीन, रुस, भारत, थाइल्यान्ड, पाकिस्तान, इरान, जापान, दक्षिण कोरिया, इन्डोनेसिया, बंगलादेशलगायत २० देशमा खेलकौशल प्रस्तुत गर्न पाउनु नै आफ्नो उपलब्धि ठान्छन् सापकोटा । उनले सन् १९७८ मा आठौं एसियन र एसियन मेन्स च्याम्पियनसिप, १९८३ मा जापानमा भएको एसियन, दक्षिण कोरियामा पाँचौं एसियन, १९८६ मा १० औं एसियन, १९८७ मा कोलकाता साफ गेम्सलगायतका अन्तर्राष्ट्रिय प्रतियोगिता खेल्दा उनी नेपाली टोलीका प्रमुख खेलाडी रहे । समकक्षीका अनुसार उनी स्पाइकका लागि नेटमा जम्प गर्दा टाउकोले एन्टिना छुन्थे । १९८७ मा जापानमा भएको आठौं एसियन भलिबल प्रतियोगितापछि त्यहाँको एक पत्रिकाले एसियाका टप १२ भलिबल खेलाडी छनोट गर्दा आफ्नो नाम ११ औं नम्बरमा समेटेको उनको दाबी छ ।त्यसबेला सापकोटाका सहयात्रीमा जनार्दन थापा, जयनारायण चौधरी, महेन्द्रलाल श्रेष्ठ, दुर्जकुमार राई, प्रकाश थपलिया, सन्जय थपलिया थिए भने ऋषि आचार्य उनीभन्दा सिनियर थिए । लिफ्टर जनार्दनले भने ऋषिले छाड्ने समयमा सापकोटा नेपाली भलिबलका सुपरस्टारको लाइनमा थिए ।पूर्वराष्ट्रिय टोलीका सदस्य देवेन्द्र भण्डारी सापकोटाको खेलबाट आकर्षित भएर आफू पनि भलिबलमा लागेको जनाउँछन् । उनी भन्छन्, हामी भलिबलमा लाग्दा सापकोटालाई उनको टिममा सदस्य र दर्शकले भलिबलको उस्ताद भन्थे । उनी नेपाली भलिबलको अहिलेसम्मकै शिखर पुरुष हुन् ।सापकोटाका पालामा मुलुकका उत्कृष्ट भलिबल खेलाडीलाई सुरक्षा निकायलगायत विभिन्न संघसस्थाले तलब दिएर खेलाउँथे । त्यसैअनुरुप सापकोटाले नेपाली सेनाको देवदत्त गणबाट दुई वर्षसम्म भलिबल खेले । त्यसपछि उनलाई नेपाल विद्युत प्राधिकरणले करारमा लियो । त्यहाँबाट पनि उनले दुई वर्ष खेले । त्यसपछि उनी कृषि विकास बैंकमा २०४१ सालमा अस्थायी करारमा नियुक्त भए । उनी २०४३ सालमा स्थायी भए र चार वर्षअघि नवौं तहवाट अवकाश भए ।स्नातक गरेका सापकोटाले भलिबलमा लागेर बीचबीचमा पढाइ अवरुद्ध हुनुबाहेक आफ्नो लोकप्रियता बढ्नु र राष्ट्रका नाममा अन्तर्राष्ट्रियजगतमा प्रतिनिधित्व गर्न पाउनुलाई गौरव ठान्छन् । भलिबल उत्पादन गर्ने भारतको भिनेक्स कम्पनीले २०३८ सालमा सापकोटाको हस्ताक्षर बलमा प्रिन्ट गरेर नेपाल पठाउने गरेको उनको भनाइ छ । कम्पनीले २०३८ सालमा आफ्नो हस्ताक्षर भिनेक्स बलमा प्रिन्ट गर्न लगेको उनलाई सम्झना छ ।डेढ दशक लामो खेलजीवनको सबैभन्दा यादगर क्षण सन् १९८८ मा कभर्डहलमा भएको पश्चिम जर्मनीविरुद्धको मैत्रीपूर्ण म्याचलाई सापकोटा स्मरण गर्छन् । भन्छन्, उक्त म्याच खेल्न कोर्टमा म केही ढिलो पुगेको थिएँ । त्यहाँ पुग्दा नेपालले एक सेट हारिसकेको थियो । दोस्रो सेटमा म कोर्टमा प्रवेश गरें र त्यो म्याचको मेरो पहिलो स्पाइक नै यादगर बन्यो । कोर्टको लेफ्टसाइडबाट राइट ह्यान्डले प्रहार गरेको पावरफुल स्पाइक विपक्षी कोर्टमा ड्रप हुँदै बलले कभर्डहलको माथिल्लो तहमा जडान गरिएको विद्युत्को बल्भ फुटेर सिसा कोर्टमा झर्यो । सिसा सफा गर्न केहीबेर म्याच नै रोक्नुपरेको थियो । उनको खेलजीवनको अन्तिम खेल इस्लामाबादमा १९८९ को चौथो साफ खेलकुद थियो ।सापकोटाका अनुसार उतिबेलाको तुलनामा अहिले नेपालको भलिबल खेल सुस्ताएको छ । तत्कालीन समयमा अनुशासन, नियमित प्रशिक्षण हुँदा खेलाडीको प्रतिभाका आधारमा टिम छनोट हुन्थ्यो । अहिले अनुशासन छैन । नियमित अभ्यास र प्रशिक्षण त छँदै छैन । उनी भलिबलमा पुरानै लयमा फर्कने आधार दिन्छन्, अहिले छनोट समितिले आफू नजिकका र सुनेका आधारमा खेलाडी छनोट गर्दा खेलको विकास हुन नसकेको हो । उतिबेला भलिबलको लोकप्रियता सर्वत्र थियो । अहिले राष्ट्रिय खेल भए पनि सुस्ताउँदै गएको छ । खेलाडीलाई नियमित प्रशिक्षण, पर्याप्त अभ्यास गराएर निष्पक्ष रूपमा टिम छनोट गर्ने हो भने अझै पनि मुलुकमा भलिबलको लोकप्रियता बढ्न सक्छ ।"
"कहाँ, कस्तो स्थिति लिग फुटबल ?","फ्रान्सेली लिग वानयुरोपका ठूला लिगमध्ये फ्रान्सको लिग वान मात्र त्यस्तो रह्यो, जसलाई फेरि सुरु गर्न सरकारी अनुमति नै प्राप्त भएन । प्रधानमन्त्री एडवार्डो फिलिपेले फेरि भनेका छन्, व्यावसायिक खेल सुरु गर्ने यो कुनै समय नै होइन, भलै पूरा देश भने लकडाउन खुकुलो बनाउने बाटोमा छ । पेरिस सेन्ट जर्मेन (पीएसजी) लिग विजेता घोषित भइसकेको छ । टुलुज र आमेन्स रेलिगेसनमा परेका छन् । यी दुवै क्लब यो निर्णयविरुद्ध फ्रान्सको उच्च न्यायालयमा जाने तर्खरमा छन् ।"
नेपाली खेलाडी छनोटमै रोकिए,"काठमाडौं (कास) एसियन जुनियर एन्ड गर्ल्स अनलाइन चेस च्याम्पियनसिपमा नेपालका ६ खेलाडीको चुनौती बिहीबार सम्पन्न क्षेत्रीय छनोट प्रतियोगितामै टुंगिएको छ ।२० वर्षमुनिको च्याम्पियनसिप जोनल ३२ को छनोटमा पुरुषतर्फ अविश्रेय श्रेष्ठ छैटौं, विवेक श्रेष्ठ सातौं र निकेन कुसाथा दसौं स्थानमा रहे । महिलातर्फको छनोटमा खुश्बु थापा सातौं, अनिशा न्यापाने आठौं र कृतिसारा अधिकारीले नवौं स्थानमा रहेर टुंग्याए । नेपाल, बंगलादेश, श्रीलंका, माल्दिभ्स र पाकिस्तानका ३३ खेलाडी सहभागी दुवै स्पर्धाको शीर्ष तीनमा रहने खेलाडी फाइनल चरणका लागि छनोट भए ।एसियाली चेस महासंघद्वारा कोरोना भाइरसको महामारीका बेला चेस खेलाडीलाई व्यस्त राख्न आयोजित च्याम्पियनसिपका लागि स्वीस प्रणालीअनुसार ९ं चरणमा छनोट प्रतियोगित हुने बताइए पनि सातौं चरणसम्म मात्रै प्रतिस्पर्धा सम्भव भयो ।छनोटमा १३८१ रेटेड अविश्रेयले दोस्रो चरणमा माल्दिभ्सका अब्दुल मोहमद सलिम, चौथोमा पाकिस्तानका मोमिन फायजन र अन्तिम राउन्डमा पाकिस्तानकै सलिस राफयलाई पराजित गरे । छैटौं चरणमा बाई पाएका उनले ४ अंक बटुले । १७३८ रेटेड विवेकले पहिलो चरणमा पाकिस्तानका मोमिन, तेस्रोमा माल्दिभ्सका मुजाहिद याजिद र छैटौं चरणमा आफ्नै देशका निकेनलाई हराए भने चौथो चरणमा श्रीलंकाली सन्दीप दसानायकेसँग बराबरी गर्दै ३५ अंक बनाए ।पहिलो चरणमा प्रतिद्वन्द्वीविहीन रहेका निकेन (१७३२) ले पनि ३५ अंक जोड्ने क्रममा दोस्रो चरणमा पाकिस्तानका मोमिनसँग बराबरी गरे भने त्यसपछि तेस्रोमा पाकिस्तानी उसमान मलिक र पाँचौंमा माल्दिभ्सका योसाउ यामिनलाई हराए । उनले अन्तिम चरणमा बाई पाएका थिए । महिलातर्फ १४६६ रेटेड खुश्बु थापाले दोस्रो चरणमा माल्दिभ्सकी मारियम लइसा, चौथोमा पाकिस्तानी माहिन मलिक र सातौंमा इमान अहमदलाई हराइन् भने पाँचौंमा बंगलादेशकी वारसिया खुश्बुसँग बराबरी गर्दै ३५ अंक बनाइन् । पहिलो चरणमा माल्दिभ्सकी अहमद इमानसँग बराबरी खेलेकी अनिशा (१४७१) ले तेस्रो चरणमा माल्दिभ्सकै लइसा, छैटौं चरणमा पाकिस्तानी माहिन मलिक र अन्तिममा मालिहा अलीलाई पन्छाउँदै ३५ अंक जोडिन् ।माल्दिभ्सका ऐसाथ हिम्याबाट पहिलो राउन्डमा वाकओभर पाएकी कृतिसारा (१४७८) ले नेपालकै अरु दुई खेलाडीलाई हराएर ३ अंक जाडेकी हुन् । उनले तेस्रो चरणमा नेपालकै खुश्बु थापा र चौथोमा अनिशा न्यौपानेलाई पराजित गरिन् ।महिलातर्फ श्रीलंकाली जयवीरा सयुनी (६ अंक), बंगलादेशकी नोसिम अन्जुम (५५) र श्रीलंकाली देवेथमी दहमप्रिया (५५) शीर्ष तीनमा रहदै फाइनल चरणमा प्रवेश गरेका छन् । पुरुषतर्फ बंगलादेशका फाहद रहमान (६), जिया ताहसिन (६) र श्रीलंकाका जीएचएम थिलकरत्ने (५५) ले फाइनलमा स्थान सुरक्षित गरे ।महिला र पुरुष दुवैमा सबै देशका ३३ खेलाडीले प्रतिस्पर्धा गर्न पाउनेछन् । एसियाका ६ जोन (क्षेत्र) को छनोट प्रतियोगितामा हरेक क्षेत्रमा शीर्ष तीन स्थानमा रहने खेलाडी फाइनलमा प्रवेश गर्नेछन् । महिलाको फाइनल जुन ३ र पुरुषतर्फ फाइनल जुन ४ मा हुनेछ । पुरुषतर्फको विजेताले १ हजार ५ सय अमेरिकी डलर, उपविजेताले १ हजार र तेस्रो हुनेले ५ सय डलर पाउनेछन् । महिलातर्फ पहिलो हुनेले ७ सय ५०, दोस्रोले ५ सय र तेस्रो हुनेले २ सय ५० डलर हात पार्नेछन् ।"
