शीर्षक,विवरण
निजी क्षेत्रद्वारा पुनरुत्थान प्याकेज माग,"सरकारले ब्याजमा दिने भुक्तानी समय प्रस्ट गर्न र त्यसमा १० प्रतिशत छुट दिन व्यवसायीको सुझाव छ । समितिमार्फत सरकारलाई संयुक्त रूपमा निजी क्षेत्रले पेस गरेको सुझावमा लकडाउनका कारण चरम आर्थिक संकट उत्पन्न हुने सम्भावना रहेको भन्दै श्रमिक व्यवस्थापन नीति ल्याउन भनेका छन् । उद्योग व्यापार र व्यवसायमा काम गर्ने जगेडा श्रमिकलाई बढीमा ५० प्रतिशत पारिश्रमिक भुक्तानी दिन पाउनुपर्ने माग छ । श्रमिकलाई दिनुपर्ने पारिश्रमिकमा रोजगारदाता, श्रमिक र सरकार पक्षको बराबरी योगदान रहनुपर्ने माग पनि राखेका छन् । व्यवसायीले लकडाउन अवधि लम्बिँदै गएमा पारिश्रमिक भुक्तानी स्थगित गर्नुपर्ने माग पेस गरेका छन् । नीतिगत सुधारका साथै विस्तारकारी वित्तीय नीति आवश्यक रहेको पनि जनाएका छन् ।लकडाउनपछि उद्योग, व्यापार र व्यवसायी कम्पनीका लागि आवश्यक नगद प्रवाहको व्यवस्था मिलाउनुपर्ने उनीहरूको भनाइ छ । कुल गार्हस्थ्य उत्पादन (जीडीपी) को कम्तीमा ५ प्रतिशत आर्थिक प्याकेज ल्याउनुपर्ने माग राखेका छन् । सरकारले निजी क्षेत्रलाई तिर्नुपर्ने वा मिलान गर्नुपर्ने भ्याट क्रेडिट, ड्युटी रिफन्ड अन बन्ड, ठेक्का सम्झौताअनुसार तिर्नुपर्ने रकम, वस्तु तथा सामान आपूर्ति गरेको रकमलगायतका शीर्षकका रकम उपलब्ध गराउन व्यवसायीले माग गरेका छन् । ४ महिनाका लागि विद्युत् डिमान्ड चार्ज मिनाहा हुनुपर्ने, विद्युत् महसुल तिर्ने समय ४ महिनाका लागि पछि सार्नुपर्ने, १५ महिनासम्म बिजुलीको महसुल छुट हुनुपर्ने सुझाव पनि छन् । नेपाल घरेलु तथा साना उद्योग महासंघले साना तथा मझौला व्यवसायीलाई पुनर्कर्जाको व्यवस्था गर्न र ऋणको ब्याज ४ प्रतिशतभन्दा बढी नराख्न सुझाव दिएको छ । महासंघले समितिको बैठकमा २९ बुँदाको सुझाव दिँदै स्वदेशी उत्पादनको प्रयोग, मेसिनरी, औजार र कच्चा पदार्थमा भन्सार सहुलियत, उत्पादित वस्तुको बजारीकरण, सामूहिक जवानीको कर्जा प्रवाहमा प्राथमिकता, कच्चा पदार्थको आयातमा कर छुटलगायत विषयमा सरकारले सहज परिस्थिति बनाउनुपर्ने माग राखेको छ ।महासंघका कार्यवाहक अध्यक्ष उमेशप्रसाद सिंहले सरकारले विगतमा बनाएको नीति र दिएको सुविधा पनि लागू हुन नसकेको बताए । महिला उद्यमीका लागि भन्दै सरकारले गत वर्ष पुनर्कर्जा दिने निर्णय गरे पनि बैंकहरूले त्यसको कार्यान्वयन नगरेको भन्दै उनले साना उद्यमीको समस्या ख्याल गरिदिन आग्रह गरे । साना उद्यमीले उत्पादन गरेको वस्तुको प्रवर्द्धनमा सरकारले केन्द्र, प्रदेश, नगरपालिका र गाउँपालिकामा विशेष संरचना बनाउनुपर्ने बताए । यस्तै निर्माण क्षेत्रमा ५ लाख भारतीयलाई प्रतिस्थापन गर्नॅपर्ने निर्माण व्यवसायी महासंघका अध्यक्ष रवि सिंहले बताए । निर्माण क्षेत्रले रोजगारी सिर्जना हुने भन्दै आगामी वर्षको बजेटमा पूर्वाधारलाई विशेष ध्यान दिएर पुँजीगत खर्च बढाउन उनले माग गरे । पूर्वाधारमा काम गर्ने करिब २० लाख जनालाई रोजगारी दिएको तथ्यांक पेस गर्दै उनले त्यसका ५ लाख भारतीय रहेको बताए । निर्माण क्षेत्रमा बाहिरबाट कामदार ल्याउनुपरेको तथ्यांक पेस गर्दै उनले वैदेशिक रोजगारीमा गएका नेपाली विदेशबाट फर्किएमा उनीहरूलाई पूर्वाधार क्षेत्रमा काममा लगाउन सकिने बताए । यस्तै आत्मनिर्भर अर्थतन्त्रको अवसर छलफलमा पूर्वअर्थमन्त्रीहरूले कोरोना प्रभावको समयलाई राज्य पुनर्निर्माणमा लगाउनुपर्ने बताएका छन् । उनीहरूले संकटका बेला आत्मनिर्भर अर्थतन्त्रको विकास गर्ने अवसर भएकामा जोड दिएका छन् । पूर्वअर्थमन्त्री बाबुराम भट्टराईले सरकारले संकटको अवस्थामा मौद्रक नीति र आर्थिक क्षेत्र सुधार गर्दै राहतलाई प्राथमिकता दिनुपर्ने बताए । निजी क्षेत्रले संकट पार नगरे र विगतमा पनि आर्थिक क्षेत्रको विकास सन्तोषजनक नभएको बताए । राजनीतिक र निजी क्षेत्रले जनविश्वास गुमाएको भन्दै भट्टराईले प्रतिव्यक्ति आम्दानी एक हजार डलर रहेको मुलुकले आर्थिक अवस्था राम्रो छ भनेर सन्तोष गर्न नसक्ने बताए । उनले संकटका बेला आपसी समझदारीका आधारमा निजी क्षेत्र र राज्यको सहकार्यमा श्रमलाई बढीभन्दा बढी उपयोग गर्नुपर्ने बताए । यस्तै अर्का पूर्वअर्थमन्त्री सुरेन्द्र पाण्डेले बढी जोखिममा रहेका व्यवसायीको छुट्टाछुट्टै आकलन तयार पार्नुपर्ने बताए । भएको उद्योगधन्दा जोगाउनु पहिलो प्राथमिकता भएकामा उनले जोड दिए । विदेशी लगानी आउन पनि राज्यको नीति उनीहरू अनुकूल हुनुपर्ने धारणा राखे । अर्का पूर्वअर्थमन्त्री ज्ञानेन्द्रबहादुर कार्कीले आर्थिक क्षेत्रको विकासमा निजी क्षेत्रको भूमिकालाई नजरअन्दाज गर्न नमिल्ने बताए । संसारका ठूला अर्थतन्त्र तहसनहस भएका बेला हाम्रो सानो मुलुकको कमजोर अर्थतन्त्रमा झन् ठूलो प्रभाव पर्ने बताए । संसारका धेरै देश गरिबीको चपेटामा पर्ने खतरा रहेका बेला आत्मनिर्भर अर्थतन्त्रको दिशामा मुलुकलाई डोर्याउनुपर्ने अवस्था रहेको उनले बताए । रेमिट्यान्सबाट वार्षिक ८ खर्ब ७८ अर्ब प्राप्त हुने गरेको तथ्यांक पेस गर्दै उनले यो घट्यो भन्ने त्यसको असर न्यून गर्न कठिन भएको बताए । उनले निजी क्षेत्रको लगानी डुब्न नहुने र त्यस्तो भएमा सबै क्षेत्र प्रभावित हुने बताए ।"
सीमामा सुरक्षाकर्मीमाथि फेरि आक्रमण,"(बाराबर्दिया)  नेपालभारत सीमा क्षेत्रमा आउजाउमा बन्देज लगाएको भन्दै भारतीयहरूबाट नाकामा खटिएका सुरक्षाकर्मीमाथि आक्रमण गर्ने क्रम बढेको छ । बारामा दुई भारतीय नागरिक जबर्जस्ती नेपाल प्रवेश गर्न खोज्दा सीमा क्षेत्रमा बिहीबार झडप भएको छ । सुवर्ण गाउँपालिका३ को पचगछिया गाउँनजिकै झडप भएको सशस्त्र प्रहरी १२ नम्बर गणका गणपति प्रहरी उपरीक्षक दिगविजय सुवेदीले बताए ।नेपाल प्रवेश गर्न खोज्नेलाई फर्काइदिएपछि सीमावर्ती भारतको हनुमाननगर गाउँका झन्डै एक सय स्थानीय आएर सुरक्षा पोस्ट भत्काउँदै सशस्त्र प्रहरीमाथि आक्रमण गरेका थिए । स्थिति नियन्त्रणमा लिन एक राउन्ड हवाई फायर गर्नुपरेको उनले बताए । निकै सुझबुझका साथ हवाई फायर गरेर ठूलो दुर्घटना टार्यौं, उनले भने, पछि सीमामा तैनाथ भारतीय सुरक्षा फौजसित समन्वय गरेर स्थिति सामान्य बनाइयो ।कोराना महामारीबाट जोगिन दुवै मुलुकमा सीमा सिल गरिएपछि नाका आसपासका स्थानीयमा वारिपारि आउजाउ गर्न नपाउँदा उकुसमुकुस बढेको छ । आउजाउ गर्न नदिएपछि उनीहरूले सीमामा खटिएका सुरक्षाकर्मीलाई नै निसाना बनाएर आक्रमण गरिरहेका छन् । यसअघि, सिम्रौनगढ नगरपालिकाको बसबरिया, विश्रामपुर गाउँपालिकको बलिरामपुरलगायत स्थानमा पनि आक्रमणको प्रयास भएको थियो । किनमेल गर्ने, खेतीपाती गर्नेहरूले आउजाउ गर्न जबर्जस्ती गर्दा स्थिति असामान्य हुने गरेको प्रहरीको भनाइ छ । जिल्लाको ६० किलोमिटर सीमा क्षेत्रमा ७ बीओपीअन्तर्गत १७ वटा फरवार्ड सुरक्षा पोस्ट बनाइएको छ । प्रत्येक ४ देखि ६ सय मिटरको दूरीमा सशस्त्र सीमा सुरक्षा फौज तैनाथ गरिएको छ । बर्दियाको सीमावर्ती गाउँबाट भारत जान खोज्नेलाई रोक्ने प्रयास गरेपछि सीमा सुरक्षार्थ खटिएका सशस्त्र प्रहरी निरीक्षकसहित तीन सुरक्षाकर्मीमाथि बुधबार हातपात भएको छ । गुलरिया१० रत्नापुर नजिक उक्त घटना भएको हो । भारत प्रवेश गर्न खोज्ने चार जनालाई दुई सशस्त्र प्रहरी जवानले रोकेपछि उनीहरूले कुटपिट थालेका थिए । त्यो देखेर सशस्त्र प्रहरी निरीक्षक डिल्लीराम चौधरी पुगेका थिए । सम्झाउने र नियन्त्रणमा लिने प्रयास गर्दा उनीहरूले चौधरीको बर्दी नै च्यातिदिएका छन् । लगत्तै थप सुरक्षाकर्मी पुगेर चार जनालाई गिरफ्तार गरेर नेपाल प्रहरीको जिम्मा लगाइएको सशस्त्र प्रहरीले जनाएको छ ।कुटपिट आरोपमा पक्राउ पर्नेमा स्थानीय वीरेन्द्र मल्लाह, रामचन्द्र मल्लाह, राजकुमार मल्लाह र इन्दल मल्लाह छन् । गाउँबाट १५२० जना आएर आक्रमणको प्रयास गरेको चौधरीले दाबी गरे । वडाध्यक्ष वीरेन्द्र चौधरीले चारै जनालाई आवश्यक परेका बेला उपस्थित हुने कागज गराई छुटाएका छन् ।"
पारि रहेकालाई झिकाइदेऊ,"सर्लाही (कास) सीमा क्षेत्रमा आएर पनि नेपाल भित्रन नसकेकाहरूका परिवारजनले उनीहरूलाई घर फर्काइदिन आग्रह गरेका छन् । सर्लाहीसँग सीमा जोडिएको भारतीय क्षेत्रमा आइपुगेका एक सयभन्दा बढी नेपालीहरूलाई घर फर्काइदिन उनीहरूका परिवारजनले आग्रह गरेका हुन् । सीमा सिल भएका कारण भारतीय क्वारेन्टाइनमा रहेका उनीहरूलाई नेपालमै ल्याएर स्थानीय तहका क्वारेन्टाइनमा राख्न उनीहरूले जनप्रतिनिधि तथा स्थानीय प्रशासनसँग माग गरेका छन् ।सीमापारिका क्वारेन्टाइनमा बसेको एक महिनाभन्दा बढी समय भइसक्दा पनि उनीहरू घर फिर्न पाएका छैनन् । भारतीय क्वारेन्टाइनमा बसिरहेका १ सय २३ नेपालीलाई वैशाख ४ मा भारतीय सुरक्षाकर्मीले चोर बाटो हुँदै नेपाली सीमा नजिक ल्याएर छाडिदिएका थिए । त्यसमध्ये ९१ जनालाई बोर्डरमा रहेका सुरक्षाकर्मीले फेरि भारत नै पठाइदिएका थिए । सीमामा खटिएका सुरक्षाकर्मीको आँखा छलेर गाउँ आउन सफल ३२ जना भने गाउँपालिकाको क्वारेन्टाइनमा १४ दिन बसेर घर फर्किसकेका छन् । भारतीय क्वारेन्टाइनमा फर्काइएका ९१ जना र पछि थपिएका गरी एक सयभन्दा बढी नेपाली अहिले सीमापारि नै छन् । स्वदेशी भूमिमा टेकिसकेका उनीहरूलाई भारत पठाएर स्थानीय प्रशासनले आफ्नो निर्दयी स्वरूप देखाएको स्थानीयको आरोप छ । घर फिर्ने टुंगो नहुँदा उनीहरू चिन्तित बनेको परिवारजनले बताएका छन् ।बेलाबेला परिवारको सम्पर्कमा आएका उनीहरूले भारतीय क्वारेन्टाइनमा खानपिन, बसोबासलगायतमा समस्या भइरहेको गुनासो पोखेका मरनीदेवी माझीले बताइन् । उनका तीन छोरा र एक नाति उत्तरप्रदेशमा मजदुरी गरेर घर फिर्ने क्रममा सीमास्थित क्वारेन्टाइनमै अड्किएका छन् । फोन सम्पर्क भएका बेला छोराले एउटै कोठामा कोचाकोच गरेर बस्नुपरेको र शौचालय जान पनि पालो कुरेर जानु परिरहेको बताएको उनले सुनाइन् । उत्तरप्रदेशमा मजदुरी गरेर फर्कने क्रममा सोनवर्षामा प्रहरीले समातेर राख्यो, १५ दिनपछि भारतीय प्रहरीले छाडेकामा नेपाली प्रहरीले फेरि भारतमै पठाइदियो, उनले भनिन्, सँगै रहेका केही लुकेर आउँदा घरमा छन्, हाम्रा घरका भने सीमामै अलपत्र छन् ।उनले सीमामा नेपालीहरूले कैदीबन्दीसरह जीवन बिताइरहेको दाबी गरिन् । महामारीका बेला घरका सदस्य सीमामा अलपत्र पर्दा निद्रासमेत लाग्न छाडेको उनले दुखेसो पोखिन् । प्रशासनसमक्ष आफूहरूको पहुँच नपुगेको र स्थानीय नेतालाई गुहार्दासमेत सीमाबाट छोरा, नाति फर्काउन कसैले पहल नगरिदिएको गुनासो गरिन् । स्थानीय मुसहर टोलका उनीजस्तै ५० परिवारका ९२ जना सीमावर्ती बजार सोनवर्षा र ५२ जना सितामढीको क्वारेन्टाइनमा रहेका स्थानीय बताउँछन् ।स्थानीय प्रशासनले भने गृह मन्त्रालयको आदेशअनुसार नेपाली भूमि टेकिसकेका उनीहरूलाई गाउँ फर्काउनुको साटो भारतमै पठाइएको जनाएको छ । भारतीय सुरक्षाकर्मीले समन्वय नगरी चोर बाटो हुँदै पठाएका कारण पनि यो समस्या आएको प्रमुख जिल्ला अधिकारी मोहनबहादुर जीसी बताउँछन् । लामो समय क्वारेन्टाइनमा बसेकालाई सरकारले नै निर्णय गरेर दुवै देशका नागरिकलाई आआनो देशको क्वारेन्टाइनमा बस्ने गरी फिर्ता ल्याउनुपर्ने उनको भनाइ छ । यो दुई देशको कुरो छ, नागरिक फिर्ताका लागि सरकारले नै निर्णय गर्नुपर्छ, उनले भने, ल्याएर आआनो देशको क्वारेन्टाइनमा राखे हुन्थ्यो, हामीलाई पनि गाह्रो छ ।"
'नेपाल जान सकिने भ्रम फैलाइयो',"कोरोना संक्रमणको असहज स्थितिबाट गुज्रिएको लामो समयपछि मात्रै ॅभारत प्रवासमा रहेका नेपालीमध्ये फर्कन चाहनेलाई सुरक्षित वातावरण बनाउनुपर्छ भनेर तपाईंले बुधबार मात्रै मुख फोर्नुभयो । यो संकटको घडीमा बिलखबन्द बेहोर्ने नेपालीका पक्षमा काम गर्न नसकेको आरोप दिल्ली नियोगमाथि छ नि ?संकटमा परेर फर्कन चाहेकालाई फर्काउनैपर्छ । यो संक्रमणका माझ घर फर्कन नसक्नेलाई अरू खालको व्यवस्थापन गर्नै पनि गाह्रो परिरहेको छ । विशेषतः दैनिक रोजगारीमा जाने श्रमिक वर्गका लागि निकै समस्या देखिएको छ । भारतभित्रै पनि एक राज्यबाट अर्कोमा आफ्नो घर फर्कन खोज्ने कठिन अवस्थामा छन्, यसमा नेपालीको समस्या झन चर्को देखिएको छ । यो संकटमाझ नेपालभारत सरकारबीच दुवै देशका नागरिकलाई एकअर्को देशमा रहेकै अवस्थामा पनि हेरदेख गर्ने, सीमावर्ती बिन्दुमा रहेका नागरिकलाई क्वारेन्टाइनसहित अरू खानपिन प्रबन्ध मिलाउने भन्ने सहमति भएको छ । यसो भन्दैमा सबै तह र क्षेत्रको समस्यालाई सम्बोधन गर्न सकिने स्थिति पनि रहन्न । आंशिक रूपमा मात्रै सम्बोधन भएको होला । अहिले पनि पीडितको फोन दिनहुँ आइरहेकै छ, गाह्रो परेको अवस्थामा सुनुवाइ भइरहेकै छ । नेपालभारत दुवैतर्फ लकडाउन सुरु भएकै डेढ महिना भइसकेको छ । भारतमा रहेका नेपालीको कठिनाइ सुनाउन दूतावासमा फोन गर्दा सम्पर्कै नभएको, फोन नउठेको सप्रमाण गुनासो आइरहेकै छन् । यस्तो समन्वयहीन अवस्था किन आयो ?यो संक्रमण, लकडाउन र सीमा बन्दको अवस्थासमेत आकस्मिक रूपमा आएको हो । यही बीचमा एकअर्को राज्यबाट आआफ्नो राज्यका नागरिकलाई घर लगिन थालेको स्थिति, नेपाल जाने सीमा बन्द भएको सूचना र भारतभर फैलिएका नेपालीको घर फिर्ने बढ्दो सरोकारमाझ सबै कुरामा चाप बढेको देखिन्छ । दूतावासमा राखिएका सम्पर्क फोनहरू पनि यही चापका कारण व्यस्त देखिएको हुनुपर्छ । तर फोन सम्पर्कमा आएका गुनासा र अप्ठ्यारालाई दूतावासको बुताले भ्याएसम्म सम्बोधन पनि भएको छ । कहीं सिफारिस गर्नुपर्ने होला, कतै राज्य तहमा समन्वय गर्ने होला, कुनै विदेश मन्त्रालयमार्फत समस्या फुकाउनुपर्ने विषय होला । नभएको होइन, भएको छ । फलोअपका कतिपय प्रक्रिया पूरा हुन पनि सक्छन्, अथवा फलोअप अड्किएको पनि होला । तर भारतभर फैलिएर बसेका नेपालीको समस्या कसरी एकैसाथ सम्बोधन गर्ने भन्ने संयन्त्रको अभाव पक्कै भएको होला । भारतभित्रै पनि स्थिति त्यति सहज छैन । कोरोना संक्रमण र सन्त्रासको स्थिति यता अझ बढी छ । असहज स्थितिमा स्रोतसाधन र उपायले भ्याएसम्म समन्वय दूतावासले गरिरहेकै छ ।ॅघर फर्कन पाऊँ भन्दै कोही सीमावर्ती बिन्दुमा आएर बसेका छन्, कोही महाकालीमा पौडेर घर आइरहेका छन् । यस्तो स्थितिबारे दूतावासले समयमै सम्बोधन गर्न नसकेकै देखिन्छ नि ?यो सन्त्रास र संशयको घडीमा हामीले बाध्य भएर नेपालभारत खुला सिमाना सिल गर्नैपर्यो । यो यथार्थलाई आत्मसात गर्न नसकेर पनि समस्या बढेको हो । हतार र हतास स्थितिमा सीमावर्ती बिन्दुसम्म पुगेपछि तत्कालको अन्तरिम व्यवस्थामा यता पनि, उता पनि क्वारेन्टाइनमा राखिएको हो । अझै पनि १२ सय जति नेपाली भारतीय भूमिमा क्वारेन्टाइनमै छन् । हामीसँग अभिलेख नभएका अरू पनि कति होलान् । आफ्ना नागरिक घर लगेपछि कसरी स्वास्थ्य सुरक्षा प्रबन्ध मिलाउने भन्नेबारे नेपाल सरकारले नीति बनाउन जरुरी छ । देश बाहिरबाट घर फर्कन चाहने मजदुर र अरूका लागि पनि सुरक्षित घरफिर्तीको व्यवस्था जरुरी देखिएको छ ।यो संकटका बेला नेपाल सरकार, परराष्ट्रको निर्देशन केकस्तो छ ? स्वविवेकका आधारमा तपार्इंले तय गर्नुभएको कुनै उपायरणनीति छ कि ?परराष्ट्र मन्त्रालयले हामीलाई जहाँ छौं, त्यहीं बस भनेर नेपाली जनसाधारणलाई सम्झाउन निर्देशन दिएको छ । परराष्ट्रको भन्नुस् वा सरकारको कुरा यही हो । यहाँको असहज अवस्था परराष्ट्रलाई अवगत गराइसकेका छौं । सरकारले समग्रतामा सोच्छ, हामी यहाँको आधारमा मात्रै सोच्छौं, फरक यत्ति हो । स्वविवेकको कुरै छैन, सरकारको निर्देशन सुन्ने र मान्ने अवस्था छ ।राहतउद्धारका लागि थप रकम विनियोजन भएको छैन ? दूतावासले माग गरेकै छैन ?यही संकटको कुरामा थप बजेट मागिएको छैन, आएको पनि छैन । सामाजिक सञ्जालमा दिल्लीको नेपाली दूतावासको अकर्मण्य स्थितिबारे कुरा आइरहेको छ, किन यस्तो स्थिति आएको हो ?बोलेको, भनेको र देखेको अवस्थालाई सामाजिक सञ्जालमा केकसरी प्रस्तुत गरिन्छ, त्यसका भरमा पनि विचार बन्ने गरेको छ । म त्यतातिर जान्नँ । मैले भन्नैपर्ने हुन्छ यहाँ बोर्डर सिल भएकै अवस्थामा पनि आवागमन खुला छ, बससेवा खुला छ, नेपाल जान सकिन्छ भन्ने भ्रम फैलाइएको रहेछ । भारतमा नेपालीको स्थिति ठीक छ भनेर कसैले भन्नै सक्दैन, समस्या यहाँ पनि उत्तिकै छ । नेपालभारतले एकअर्का देशका नागरिकको हेरदेख गर्ने भने पनि यो शतप्रतिशत लागू हुने कुरा होइन । दूतावासले विभिन्न राज्यमा रहेका नेपाली समाज, समिति र संस्थासँग समन्वय गर्नै चाहेन भन्ने गुनासो पनि आएको छ नि ? त्यसो होइन । हामीसँग सम्पर्कमा आएकालाई रेस्पोन्स गरिहाल्छौं । कति कहाँ छन्, के छन्, सबैबारे हामीलाई जानकारी नभएको पनि हुन सक्छ । राजनीतिक सम्बद्धताका संघसंगठनले आफ्नै तवरमा काम गरेका होलान् । राहत वा उद्धारका लागि आर्थिक स्रोतसाधन हामीसँग छैन । यही कारण विभिन्न संघसंस्थाले गरेको गुनासोमा दूतावासले राहत दिनपुर्याउन सकेन भनिरहेका हुन्छन् । हामीले पुर्याउन पनि सकिरहेका छैनौं । २०७२ सालको भुइँचालोमा यहाँका नेपाली संघसंस्थाले दिएको साथसहयोगको कुरा पनि आउने रहेछ । तर भुइँचालोको कुरामा नेपालका लागि सिंगो भारत सहयोगी बनेको थियो, आज कोरोना संक्रमणमा भारत आफैं संकटमा छ । अहिले हामी भेटघाट गर्नै सक्दैनौं, सहयोग उठाउनै सक्दैनौं । यो एकदमै विषम परिस्थिति हो ।यति बेला देश फर्कन चाहने नेपालीको तथ्यांक लिइँदै छ । भारतभरबाट घर फर्कने नेपालीको संख्या अनुमान गर्न सकिएला ?यो मुस्किलको कुरा हो । अनुमानित संख्या मात्रै हुन सक्छ, तपाईं मिडियाहरूले भनेजस्तै । छोटो समयका लागि घुमघाममा आएका अथवा औषधोपचारमा रहेका र जनजीविकाको समस्या बेहोरिरहेका जनसाधारणका हकमा घर फर्कर्नैपर्ने संख्याबारे अनुमान गर्न सकिएला । अरू सबैको संख्या भन्न मुस्किल छ । बिरामीका हकमा त लकडाउन होस् अथवा नहोस्, घर फर्कने व्यवस्था गर्नैपर्छ । यहाँ बरु संगठितले आवाज उठाएका होलान्, छरिएकाले कहाँ गएर बोल्ने ? के बोल्ने ? कसले सुन्ने ? नेपालभारत प्रगाढ प्राचीन सम्बन्धको कुरा हुन्छ । तर भारतभर कति नेपाली छन् भन्ने रेकर्ड राख्ने पद्धति अझै बसाल्न सकिएको छैन । दूतावासले यस्तो रेकर्ड प्रक्रिया सुरु गर्न सक्दैन ? यो कहिल्यै आवश्यकतै परेन, किन रेकर्ड राखिराख्ने भन्ने भएर हो कि जस्तो लाग्छ । सरकारमा रहने अधिकारीहरू, नेताहरू आउँदा र जाँदा त दूतावासमा रेकर्ड रहन्न, जानकारी दिइन्न । हो, आज प्रविधि, अनलाइन सबै कुराबाट पनि रेकर्ड पद्धति थाल्न सकिन्थ्यो होला । तर किन हो सकिएको छैन । नेपालभारत सम्बन्ध, सहयोगको कुरा आउनासाथै यी दुई देशबीच भएका सहमति, सम्झौता, अध्ययन र प्रतिवेदनको कुरा आउँछ । तपाई पनि प्रबुद्ध समूह (ईपीजी) मा हुनुहुन्थ्यो । त्यो ईपीजी प्रतिवेदन दुवै सरकारले बुझिदिएर कार्यान्वयनमा आएको भए आज देखिएको सीमावर्ती समस्या र रेकर्डविहीन आवागमन अलिक कम हुने थियो कि ?म यसबारे विस्तृतमा जान चाहन्नँ । तर ईपीजी प्रतिवेदन कार्यान्वयनको दिशामा गइदिएको भए राम्रो हुने थियो । अहिले उत्पन्न हुने समस्याबारे पनि त्यहाँ केही कुरा थियो । सीमावर्ती समस्या समाधानमा यसले मद्दत गर्ने थियो भन्ने लाग्छ । अहिले हामी कोभिड१९ कै सेरोफेरोमा छौं । एउटा यथार्थ के हो भने, हामी १९५० को अवस्थाबाट धेरै अगाडि आइसकेका छौं । जताजतै परिवर्तन भइसकेको छ, सुधारका धेरै कामकुरा भइसकेका छन् । अहिलेको अवस्था र समयअनुसार हाम्रो सम्बन्धलाई सुधार गर्नुपर्ने आवश्यकता देखिन्छ ।"
उपत्यका भित्रिँदै छन् दिनमा पाँच हजार,"(काठमाडौं)  लकडाउनकै समयमा राजधानी छाडने र भित्रिनेहरूको संख्या बढ्दै जान थालेको छ । गृह मन्त्रालय स्रोतबाट प्राप्त तथ्यांकअनुसार औसतमा दैनिक ५७ सय जना विभिन्न नाका हुँदै उपत्यका छिर्ने गरेका छन् । प्रहरीको उपस्थिति नरहेको वा कमजोर उपस्थिति रहेका साना नाकाबाट उपत्यका छिर्नेहरूको संख्या यकिन नभए पनि यो तथ्यांकले उपत्यकामा लकडाउनको पालना न्यून भइरहेको देखाउँछ ।वैशाख ११२४ गतेसम्म मात्रै ३० हजार ९० सवारी उपत्यका भित्रिएका छन् । गृह मन्त्रालयको तथ्यांकअनुसार यही अवधिमा ३४ हजार ३ सय ३५ सवारीले काठमाडौं छाडेका छन् । खाद्यान्न, तरकारी, इन्धनलगायतका अत्यावश्यकीय सामग्रीसहितका गाडी उपत्यका छिर्न दिइए पनि उपत्यका भित्रिने र बाहिरिने सवारीको संख्यामा देखिएको फरकपनाले लकडाउनको पूर्ण कायम गराउन सरकार चुकिरहेको प्रस्ट हुन्छ ।सरकारले लकडाउन भने पनि ११२४ गतेको १४ दिनमा ७९ हजार ७ सय जना विभिन्न सवारीमार्फत र ७ सय ६१ जना पैदल नै उपत्यका भित्रिएको देखिन्छ । यही अवत्रिमा सवारीमार्फत १ लाख ७७ हजार ८ सय ६४ जना र पैदल १७ हजार ७ सय ९९ जना बाहिरिएका छन् । उपत्यका भित्रिन र बाहिरिन सबैभन्दा धेरै काठमाडौंको नागढुंगा र भक्तपुरको जगाती नाका प्रयोग भएको देखिन्छ ।कोरोना संक्रमण देखिएका जिल्लाबाट पनि ठूलो संख्यामा उपत्यका भित्रिने क्रम पछिल्ला दिनसम्मै जारी देखिन्छ । जस्तो कि, वैशाख २४ गते मात्रै नागढुंगा, जगाती, मुड्खु, फर्पिङ र साँखु नाकाबाट १७ सय १९ सवारीबाट ४ हजार ६८ यात्रु उपत्यका भित्रिए । सोही दिन १६ सय ३८ सवारीमार्फत ४ हजार ५ सय ६ जनाले उपत्यका छाडे । गृह मन्त्रालय स्रोतका अनुसार लकडाउन भए पनि उपत्यकाभित्र मात्रै दैनिक १५ सय सवारीसाधनमा करिब २५ सयदेखि ३ हजार यात्रुले आवतजावत गरिरहेको अनुमान छ । अत्यावश्यकीय सेवाबाहेकका काममा पनि आवतजावत जारी रहँदा र संक्रमणको जोखिम रहेका क्षेत्रबाट समेत भित्रिने क्रम नरोकिँदा राजधानी असुरक्षित रहेको बुझाई कोभिड नियन्त्रण उच्चस्तरिय समितीको छ ।प्रहरी स्रोतका अनुसार उपत्यका भित्रिने र बाहिरिनेको संख्यासँगै लकडाउन उल्लंघन गर्ने व्यक्ति र सवारीको संख्या पनि उल्लेख्य रूपमा बढ्दै गएको देखिन्छ । वैशाख २३ र २४ गतेको २४ घण्टामा मात्रै देशैभरि ३३ सय ४० जनालाई लकडाउन उल्लंघन गरेकोमा प्रहरीले नियन्त्रणमा लियो । अघिल्लो दिन २६ सय ४८ जनालाई नियन्त्रणमा लिइएको थियो । एक दिनकै अन्तरमा लकडाउन उल्लंघन गर्नेको संख्या ६ सय ९२ ले वृद्धि भयो । प्रहरीले लकडाउन सुरु भएयता १ लाख ३१ हजार ८ सय २९ जना र ५९ हजार ३ सय ३ सवारीलाई नियन्त्रणमा लिएर छोडेको छ । जबकि यो संख्यामा उपत्यकामा मात्रै १ लाख ३ हजार ५ जनालाई र २० हजार ५ सय ७४ सवारी नियन्त्रणमा लिएर छोडिएको देखिन्छ । लकडाउन उल्लंघन गर्ने व्यक्ति र सवारीको संख्या उपत्यकामा धेरै देखिनु अनि बाहिरका जिल्लाबाट उपत्यका छिर्नेको क्रम पनि नरोकिनुले राजधानी संक्रमणको जोखिममै रहेको बुझाउँछ ।महानगरीय ट्राफिक प्रहरी महाशाखाका अनुसार पछिल्ला दिनमा उपत्यकाभित्र ८१० ठाउँमा सडक सुधार र ढल मर्मतको काम भइरहेकाले, बैंक तथा वित्तीय संस्थाले सेवा सुचारु गर्न थालेकाले र ७६ जिल्लाबाटै पास लिएर काठमाडौं आउने क्रम बढेकाले पनि उपत्यका भित्रिनेहरूको संख्या बढेको हो । महाशाखाका प्रमुख वरिष्ठ प्रहरी उपरीक्षक भीमप्रसाद ढकालले निश्चित उद्योग कलकारखाना खोल्न दिने भन्ने पछिल्लो सरकारी नीतिका कारण आवतजावत बढेको बताए । उनले भने, उपत्यका भित्रिनेहरूको संख्या बढे पनि हामीले सामाजिक दूरी अनिवार्य कायम गराएका छौं ।लकडाउनको अवधि लम्बिँदै जाँदा सर्वसाधारणमा भने छटपटी बढदै जान थालेको छ । महानगरीय ट्राफिक प्रहरी महाशाखाको टोल फ्री नम्बर १०० र १०३ मा आमनागरिकबाट हुने सोधीखोजीका फोनको संख्याका पछिल्ला दिनहरूमा बढोत्तरी भएको छ । लक डाउन यता मात्रै महाशाखाको टोल फ्री नम्बर १०३ मा ७६ हजार ७ सय ९१ कल आएको छ ।"
सरकारप्रति आक्रामक बन्ने विपक्षी रणनीति,"(काठमाडौं)  कोभिड१९ को संक्रमण जोखिमका बीच शुक्रबार सुरु हुने संसद्को बजेट (वर्षे) अधिवेशन अघिल्ला बजेट अधिवेशनजस्तो सामान्य अवस्थामा छैन । संक्रमण रोकथाम र नियन्त्रणका लागि अपनाइएको लकडाउनले अर्थतन्त्र प्रभावित छ । बजेटको क्षेत्र, निर्धारण गर्नुपर्ने लक्ष्य र प्राथमिकतामा धेरै बदलाव ल्याएको छ । अहिलेको राजनीतिक परिदृश्य हेर्दा, सुरु हुँदै गरेको बजेट अधिवेशन यिनै चुनौती सामना गर्ने दिशामा मात्रै केन्द्रित हुने भने देखिन्न । संकटको घडीमा पनि सत्ता र विपक्षीबीचको दूरी बढ्दो छ । सत्तारूढ दल नेकपाभित्रै प्रधानमन्त्री र पार्टीबीचमा गहिरो अविश्वास छ । सरकारका कामकारबाही चुस्त र प्रभावकारी छैनन् । कोभिड१९ को संक्रमण रोकथाम नियन्त्रणमा सरकार चुक्दै जान थालेको छ । संक्रमण नियन्त्रणका लागि सरकारको अचुक अस्त्र भनेकै लकडाउन लम्बाउनुमा केन्द्रित छ । राजनीतिलाई अस्थिरितातर्फ धकेल्ने सरकारका निर्णय, स्वास्थ्योपचार सामग्री खरिदमा भएका घोटला र सत्तारूढ दल नेकपाभित्रको सत्ता दाउपेचका घटनाले यसपटक पनि संसद् तताउने मसला विपक्षीलाई मिलेको छ । अध्यादेश प्रकरणलगायत कतिपय मुद्दामा सत्तारूढ दलकै नेता तथा सांसद विपक्षीभन्दा चर्को बनेका छन् । कांग्र्रेस नेता मीनेन्द्र रिजाल सिंगो राष्ट्र नै एक हुनुपर्ने बेलामा सरकार र सत्तारूढ दलभित्रकै रबैयाले संसद्समेत एक हुने नसक्ने वातावरण निर्माण भएको बताउँछन् । उनका अनुसार प्रधानमन्त्रीको अलोकतान्त्रिक कदम, स्वास्थ्य सामग्री खरिद प्रकरणमा भएको घोटाला, अध्यादेश प्रकरण र पार्टी विभाजन गर्नेसम्मका घटनाक्रमले संसद्लाई तरंगित बनाउनेछ । कोभिड१९ को संक्रमण नियन्त्रण र रोकथाममा दिशामा त सरकार असफल भएको रिजालको दाबी छ । लकडाउन गरेर मुलुक बन्द गर्नुबाहेक सरकारले केही काम देखाउन सकेको छैन । स्थानीय सरकारले गरेका सकारात्मक कामले केही हदमा नियन्त्रण गर्न सकिएको छ, उनले भने, भूकम्पको बेलामा जस्तो राष्ट्रिय सहमति पनि यो सरकारले जुटाउन सकेन ।०७२ को भूकम्पका बेलामा जस्तै राजनीतिक अवस्था सम्झाउने खालको वातावरण यतिबेला देखिन्न । उल्टो, पछिल्ला राजनीतिक घटनाक्रमले दलीय अविश्वास बढाउने र राजनीतिलाई तरलतातिर धकेल्ने काम गरेको छ । यस्तो वातवरणमा ल्याउनुका पछि प्रधानमन्त्री केपी ओलीका कदम मुख्य जिम्मेवार छन् । आफ्नै दलका अर्का अध्यक्ष पुष्पकमल दाहाल र विपक्षी नेता शेरबहादुर देउवासहितका नेताहरूले राष्ट्रिय सहमतिका लागि उच्चस्तरको संयन्त्रको प्रस्तावसमेत अघि बढाएका थिए । तर, प्रधानमन्त्री ओलीले त्यसलाई आफूमाथि नियन्त्रणको हतियार ठान्दै अस्वीकार गरे । विपक्षी दललाई विश्वासमा लिएर अघि बढ्नुपर्ने बेलामा मधेस केन्द्रित दललाई विभाजन गर्न प्रधानमन्त्री स्वयं लागि परे । दल विभाजन गर्न सजिलो हुने गरी अध्यादेश ल्याउनेदेखि समाजवादी पार्टी फुटाउन प्रयासका लागि सांसद अपहरण गर्नर्सेम्मको आरोपप्रत्यारोप अहिले चलिरहेको छ । स्वास्थ्य सामग्री खरिद प्रकरणमा आफ्नै मन्त्रिपरिष्दका सदस्यको संलग्नताको विषय सार्वजनिक हुँदासमेत प्रधानमन्त्री केपी शर्मा ओलीले प्रश्न उठाएनन् । उल्टो उनीहरूको संरक्षण गरिदिए । दल विभाजन गर्न ल्याएको अध्यादेशका कारण दुई मधेस केन्द्रित दल समाजवादी र राजपा रातारात एक हुने ठाउँमा आइपुगे । यसको प्रभावसमेत संसद्मा पर्ने देखिन्छ । समाजवादी र राजपा मिलेर बनेका जनता समाजवादीका नेताहरू आक्रोश यतिबेला प्रधानमन्त्री ओलीप्रति नै बढी केन्द्रित छ । प्रमुख प्रतिपक्ष कांग्रेसलाई समेत चिढ्याउने काम प्रधानमन्त्रीले यसबीचमा गरेका छन् । संवैधानिक आयोगहरूको नियुक्तिमा विपक्षी दलको नेताको उपस्थितिबिनै निर्णय गर्न सकिने गरी संवैधानिक परिषद्सम्बन्धी अध्यादेश ल्याएर प्रधानमन्त्री ओलीले कांग्रेसलाई चिढाएका थिए । यी दुई अध्यादेश प्रकरणले लकडाउनका बीचमा पनि विपक्षीहरूले मोर्चाबन्दी कस्न दुईपटक बैठक राखे । चौतर्फी दबाबले अध्यादेश फिर्ता गरिए पनि विपक्षी नेताहरूको भनाइमा प्रधानमन्त्रीको नियतमाथि शंका अझै मेटिएको छैन । संविधान र लोकतान्त्रिक पद्धतिलाई कमजोर बनाएर विपक्षी र प्रमुख प्रतिपक्षलाई समाप्त पार्ने दिशामा सरकार र प्रधानमन्त्री केपी ओली अझै सक्रिय छन्, जनता समाजवादी पार्टीका नेता राजेन्द्र महतो भन्छन्, महामारीका बेलामा समेत धन्दैधन्दा चलाउने, जनताको उपलब्धिमाथि प्रहार गर्ने र आपत्मा परेका बेला जनताको जीवन र जीविकाको रक्षा गर्न नसक्ने सरकारका विरुद्ध संसद्मा हामी दह्रो आवाज उठाउने तयारीमा छौं । त्यसका लागि जनता समाजवादी पार्टीको आन्तरिक छलफलसमेत बिहीबार भएको थियो । आर्थिक संकटबाट मुुलुकलाई जोगाउन सिंगो सदन एक भएर बजेट निर्माणमा साथ खोज्नुपर्ने बेला सरकारका गतिविधिले भने अविश्वास मात्रै बढाएको छ । यसले विपक्षीको मुड पनि सरकारविरुद्ध खनिनेतिर देखिन्छ । यस्तो परिस्थिति खडा गर्नुका पछि मुख्य जिम्मेवारी सत्तारूढ दल र सरकार स्वयं भएको कांग्रेस नेता रिजालको ठम्याइ छ । भूकम्पको बेलामा कांग्रेस र तत्कालीन एमालेसँगै सरकारमा थियौं । त्यतिबेला माओवादी केन्द्रसँग धेरै दूरी बढेको थियो । त्यस्तो बेलामा हामी सबै एक ठाउँमा आउन सक्यौँ । राष्ट्रिय सहमतिका साथ बजेट ल्याउने र अन्तर्राष्ट्रिय समुदायलाई विश्वासमा लिने काम गरौं, रिजाल थप्छन्, अहिले पनि गर्न सकिन्थ्यो । तर सरकार र सत्तारूढ नेकपाको मुख्य ध्यान नै सत्ता दाउपेचमा बढी केन्द्रित बन्न थाल्यो । को शक्तिशाली हुने भन्नेमा आपसमा भिड्न काम भयो । आम नागरिकको सरोकार र मुलुकको परिस्थितितिर सरकार गम्भीर देखिएनभएन । यति हुँदाहुँदै पनि प्रमुख प्रतिपक्षले बजेट निर्माणमा राष्ट्रिय सहमतिका लागि प्रधानमन्त्री र सत्तारूढ दलको ध्यानाकर्षण गराउॅदै आएको छ । कांग्रेसले देशको अर्थतन्त्र तग्रिने गरी बजेट निर्माणका लागि सरकारलाई सुझाव दिन चाहेको छ । यसका लागि कांग्रेसले अर्थविद् र पार्टीका पूर्वअर्थमन्त्रीहरूसँग अन्तरक्रिया गर्दै आएको छ । पूर्वअर्थमन्त्री रामशरण महत नेतृत्वमा समितिसमेत बनाएको छ । समितिले कोरोनापछिको अर्थतन्त्रको अवस्था अध्ययन गरी बजेटको प्राथमिकता र क्षेत्र निर्धारणमा सरकारलाई सुझाव दिने तयारी थालेको छ । संकटतर्फ धकेलिँदै गएको अर्थतन्त्रलाई लिगमा कसरी ल्याउन सकिन्छ भन्ने जिम्मेवारी हाम्रो पनि हो । त्यसले कस्ता योजना ल्याउने र सरकारले कस्तो क्षेत्रलाई प्राथमिकतामा राख्ने भन्ने विषयमा सुझाव दिन खोजेका छौं, पूर्वअर्थमन्त्री ज्ञानेन्द्रबहादुर कार्कीले भने, सरकार एक्लैको क्षमताले मात्रै अहिलेको अवस्था धान्न सक्ने देखिन्न । यसका लागि सबै दल, निजी क्षेत्र र नागरिक समाजसँगको ऐक्यबद्धताका साथ सरकार अघि बढ्नुपर्छ भन्ने हाम्रो मान्यता हो । तर, सरकार त्यस दिशामा अग्रसर पाएका छैनौं ।छाया सरकारका अर्थ मन्त्रालयका संयोजकसमेत रहेका रिजालले कोभिड१९ को संक्रमणले पार्ने असरको क्षति अहिले नै यकिन नहुने भएकाले जेठ १५ गते सामान्य बजेट ल्याई पछि पूरक बजेट ल्याउन सत्तारूढ नेकपाका नेतामार्फत सरकारलाई सुझाव दिएको बताए । कांग्रेसले कोरोना भाइरसले पारेको संकटसँग जुध्न सबै दलको सहमतिमा संकल्प प्रस्ताव संसद्बाट पारित गर्नसमेत सुझाएको छ । संकट मोचनका लागि साझा संकल्प प्रस्ताव संसद्ले पारित गर्न सके अन्तर्राष्ट्रिय समुदायसमेत विश्वस्त हुने आधार बन्ने रिजालको भनाइ छ । संकल्प प्रस्ताव पारित गर्दा राजनीतिक दलहरू एक भएको सन्देश जान्छ, अन्तर्राष्ट्रिय समुदायलाई पनि विश्वासमा लिन सकिन्छ, रिजालले भने, तर सरकारमा राष्ट्रिय एकता कायम गर्ने त्यस खालको वातवरण देखिएको छैन ।संसद्मा अर्को मुख्य मुद्दा रोजगारीका लागि बाहिर देशमा गएका र हाल कोभिड१९ को संक्रमणले अलपत्र परेका नेपालीका मुद्दा बन्ने देखिन्छ । खाडी मुलुकले कामदारलाई फर्कन दबाब दिइरहेका बेला उनीहरूलाई नेपाल ल्याउनेबारे सरकारको कुनै योजनाअघि बढेको छैन । कांग्रेस सभापति शेरबहादुर देउवाले कुवेत सरकारको सेल्टरमा राखिएका ३ हजार एवं मध्यपूर्व तथा अन्य देशमा अप्ठ्यारोमा परेका नेपालीलाई क्रमशः उद्धार गर्न बुधबार प्रधानमन्त्री ओलीलाई टेलिफोन गरेर आग्रह गरेका थिए । कांग्रेसको विदेशस्थित जनसम्पर्क समितिहरूले पनि अप्ठ्यारोमा परेका नेपालीलाई स्वदेश फर्काउनका लागि लबिङ गरिहेका छन् । कांग्र्रेसले यस मुद्दालाई पनि संसद्मा प्रमुखताका साथ उठाउने तयारी गरेको छ । सरकारका गलत कामकारबाहीविरुद्ध भने विपक्षी दुई पार्टी एक ठाउँमा उभिने भएका छन् । यसअघि राष्ट्रिय हैसियत प्राप्त विपक्षी दलहरू तीनतिर थिए । संसद्मा विपक्षीको प्रभाव कमजोर थियो । समाजवादी र राजपाको एकता अनि कांग्रेससँगको सहकार्यका कारण विपक्षी आवाज यसअघिको तुलनामा प्रभावकारी बन्ने देखिन्छ । जनता समाजवादी पार्टीका नेता रामसहायप्रसाद यादव राजनीतिक घटनाक्रम र सरकारका गलत निर्णयका विरुद्ध विपक्षीहरूको मत एउटै हुने बताउँछन् । जनताको भावनाविपरीत गएर सरकारले गरेका निर्णय र कदमलाई हामी संसद्मा उठाउँछौं, उनले भने । मिडियाको सहारामा मात्रै भर पर्ने अवस्थाबाट सदनसम्म आइपुगेको भन्दै महतोले सबै खालका मुद्दा अब संसद्मा प्रवेश हुने बताए । गैरजिम्मेवार र असंवदेनशील सरकारप्रति दुःख मनाउने र जनताको भावनाविपरीत यो सरकारलाई चल्न नदिने दिशामा हामी केन्द्रित हुनेछौं, उनले भने, सडक अझै अनुकूल बनेको छैन । अहिले सदनमै हामी केन्द्रित हुनेछौं ।"
२१२ सांसदको स्वाब संकलन,"(काठमाडौं)  संघीय संसद्को बजेट अधिवेशन शुक्रबारदेखि सुरु हुँदै छ । यसपटक राष्ट्रपतिले संयुक्त संसद्मा सरकारको नीति तथा कार्यक्रम प्रस्तुत गर्नु अगावै प्रिबजेटमाथिको छलफल हुने कार्यसूची तयार गरिएको छ । गत वर्ष नीति तथा कार्यक्रम पेस गरेपछि मात्र प्रिबजेट छलफल भएको थियो । प्रतिपक्षले राष्ट्रपतिको सम्बोधनअघि नै यस्तो छलफल हुनुपर्ने माग गरेको थियो ।सचिवालयका अनुसार आगामी २८, २९ र ३० गते प्रिबजेट छलफलको कार्यक्रम राखिएको छ । कोरोना भाइरस (कोभिड१९) का कारण मुलुक लकडाउनमा रहेको अवस्थामा संसद् चलाउने कि नचलाउने भन्ने बहस चलेको थियो । यही कारणले यो अधिवेशन गत वर्षभन्दा १० दिन ढिलो सुरु हुन लागेको हो । राष्ट्रपति विद्यादेवी भण्डारीले आगामी जेठ २ गते संघीय संसद्मा नीति तथा कार्यक्रम प्रस्तुत गर्नेछिन् । यसैगरी, अर्थमन्त्री युवराज खतिवडाले जेठ १३ गते आर्थिक सर्वेक्षण प्रस्तुत गर्ने कार्यसूची तय गरिएको छ । अर्थमन्त्री खतिवडाले जेठ १५ गते संघीय संसद्को संयुक्त बैठकमा आर्थिक वर्ष २०७७२०७८ को बजेट प्रस्तुत गर्ने कार्यक्रम छ । संविधानतः हरेक वर्षको यसै दिन बजेट प्रस्तुत गर्नुपर्छ । राष्ट्रियसभाले भने असार १७ गतेसम्मको बैठकको सम्भावित कार्यसूची तयार गरेको छ । संसद् सचिवालयका अनुसार पीसीआर प्रविधिबाट कोरोना परीक्षणका लागि प्रतिनिधिसभाका सभामुख अग्निप्रसाद सापकोटा, राष्ट्रियसभाका अध्यक्ष गणेशप्रसाद तिमिल्सना, प्रमुख प्रतिपक्षी नेता शेरबहादुर देउवा, पूर्वप्रधानमन्त्री माधवकुमार नेपाल, पुष्पकमल दाहाल, बाबुराम भट्टराई, पूर्वसभामुख सुवासचन्द्र नेम्वाङ, मन्त्रीहरूसमेत गरी संघीय संसद्का २ सय १२ जना सांसदको स्वाब संकलन गरिएको छ । प्रतिनिधिसभाका १ सय ७९ र राष्ट्रिय सभाका ३३ जना सांसदको स्वाब संकलन गरिएको हो । सचिवालयले सबै सांसदको स्वाब परीक्षण गर्ने र त्यसको रिपोर्ट नआउन्जेल बैठकमा बस्न नपाइने व्यवस्था मिलाइएको छ । सचिवालयका कर्मचारी र मर्यादापालकसमेत संसद् बैठकमा सरोकार राख्ने अन्य २ सय २९ जनाको स्वाब संकलन गरिएको छ । अन्य सांसद, कर्मचारी र सुरक्षाकर्मीको शुक्रबार बिहानदेखि स्वाब संकलन गरिनेछ । पीसीआर परीक्षण नगरेका कुनै पनि व्यक्ति बैठक हलमा प्रवेश गर्न पाउने छैन । सञ्चारकर्मीका लागि भने संसद् परिसरको पुरानो क्यान्टिनमा बस्ने व्यवस्था मिलाइएको छ ।"
नेकपामा बहकिएको बहस,"(काठमाडौं)  कोभिड१९ को संक्रमण फैलिने जोखिमका कारण सरकारले गत चैत ११ बाट देशव्यापी लकडाउन गरेपछि अरूजस्तै नेकपाका नेताहरू करिब महिना दिन घरभित्रै बसे, भेटघाट पातलो बनाए । त्यो अवधिमा कामविहीन भएर भोकै परेका हजारौं मजदुरको लस्कर सडकमा देखियो । सयौं किलोमिटर टाढाको घर पुग्न सडक नापिरहेका उनीहरूको कुरा सुन्न बाहिर निस्किने नेता कोही भेटिएनन् । संक्रमणको जोखिम थप बढेको भन्दै तेस्रोपटक लकडाउन थपेपछि गत वैशाख ८ गते जब सरकारले दुइटा अध्यादेश ल्यायो, नेकपासम्बद्ध नेताहरू अचानक जुर्मुराए । पार्टी फुट्न दिनु हुन्न भन्ने भाव उनीहरूमा एकाएकै पैदा भयो र त्यसपछि सुरु भएका बैठक र भेलाको निरन्तरता अहिलेसम्म छ । तर ती भेलामा कोभिड१९ संक्रमण थप फैलिए के गर्ने, लकडाउन अझ लम्बिएर नागरिकको दिनचर्यामा असर पर्दा कसरी व्यवस्थापन गर्नेलगायत विषयमा कहिल्यै छलफल भएन । बरु पार्टी फुटाउन अध्यादेश ल्याएर प्रधानमन्त्रीले नैतिकता गुमाएको ठहर गर्दै बैठकमा बसेका नेताहरू कसले कुन पद पाउने र कसलाई कहाँबाट निकाल्ने भन्ने छलफलमा पुगेर रोकिए । स्थायी कमिटी सदस्य अष्टलक्ष्मी शाक्य प्रधानमन्त्रीको स्वेच्छाचारी कदमले उत्पन्न भएको समस्याबारे सुरु भएको पार्टी सचिवालयको बैठक नेताहरूको भागबन्डाको चरणमा पुगेर रोकिनु दुःखद भएको टिप्पणी गर्छिन् । हामी त अझै पनि प्रधानमन्त्रीले अपनाएको राजामहाराजाको जस्तो सोच र शैलीबारे छलफल गर्ने पक्षमा छौं, उनले भनिन्, तर पार्टी सचिवालयको बैठकमा अध्यक्षले पद बाँडेर अध्यादेशको विषय नै ओझेलमा पारिदिनुभयो, अरू नेता पनि नहुने कुरामा पग्लिए । हामीलाई अहिले पद होइन, प्रधानमन्त्रीको जवाफ चाहिएको हो । नेकपाका शीर्ष नेताहरू शाक्यले भनेझैं आफैंले उठाएको सवालको जवाफ खोज्नुको साटो पद बाँडफाँटमै अल्झिए, पद विभाजनको सुरु ११ गते साँझ पार्टी उपाध्यक्ष वामदेव गौतम निवास भैंसेपाटीमा भएको ६ जना सचिवालय सदस्यहरूको भेलाबाट भयो । उक्त भेलामा उपाध्यक्ष गौतम र महासचिव विष्णु पौडेलले अब केपी शर्मा ओलीबाट सम्भव नहुने भन्दै आफूलाई भावी प्रधानमन्त्रीका रूपमा तयार हुन प्रस्ताव गरेको ब्रिफिङ वरिष्ठ नेता माधवकुमार नेपालले आफूनिकट नेताहरूलाई गरिसकेका छन् । यही सुइँको पाएपछि प्रधानमन्त्री ओलीले पनि नेताहरूलाई एक्लाएक्लै बोलाउँदै एकएक एउटा पदको आश्वासन दिँदै गरे । उनको सुरुवात पनि नेता नेपालबाटै थियो । सुरुमा आफैंले प्रधानमन्त्री बनाउन सक्ने बताएका ओलीले पछि तीन जना अध्यक्षको व्यवस्था गरेर तेस्रो अध्यक्ष बनाउन सकिने प्रस्ताव नेपालसँग गरे । उपाध्यक्ष गौतमलाई प्रतिनिधिसभा सदस्यको उम्मेदवार बनाउने वचन दिए, सहयात्री दाहाललाई एकल जिम्मेवारीसहितको पार्टी अध्यक्ष सुम्पिने बताए । शाक्यको भनाइलाई आधार मान्ने हो भने ओलीको कुरामा दाहाल र गौतम पग्लिहाले । दल फुटाउने अध्यादेश ल्याएर प्रधानमन्त्रीले नैतिकता गुमाएको भन्ने उनीहरू नै आआफ्नो अडानलाई ओलीको उधारो आश्वासनमा बन्धकी राखे । नैतिकताको डोरी चुँडियो, सचिवालय बैठक फासफुस भयो, यो वैशाख २० को कुरा हो । त्रिभुवन विश्वविद्यालयका प्राध्यापक खड्ग केसी यस्ता खालका छलफलको परिणाम नेताहरूमा देखिएको सत्ता र आफू केन्द्रित मिसनका आएको भन्न रुचाउँछन् । जे हुनुपर्ने हो भइरहेको छैन, जे नहुनुपर्ने हो भइरहेको छ, स्वार्थ प्रेरित राजनीतिकर्मीको बाहुल्यले मुलुक पछि धकेलिइरहेको थियो, अहिले पनि त्यसैको निरन्तरता हो, केसीले कान्तिपुरसँग भने, यो महामारीमा लोकतान्त्रिक, अलोकतान्त्रिक, सर्वसत्तावादी जुनसुकै प्रणाली भएको मुलुकमा पनि यस्तो आचरण देखा नपरिरहेका बेला नेपालमा यो खालको परिस्थिति देख्नुभोग्नु परिरहेको छ । यसले हाम्रो नेतृत्व कति इमानदार छ भन्नेमा ठूलो प्रश्न खडा गरेको छ ।नेकपा केन्द्रीय सदस्य लेखनाथ न्यौपानेको मत केसीको जस्तै छ । पार्टीलाई विधिमा चलाउनुपर्छ, विधिभित्र सबै अट्नुपर्छ तर नेतृत्वले आफूलाई पार्टीभन्दा माथि देखेको छ, उनले भने, आन्दोलन, वर्ग, देश भन्ने विषयवस्तु नेकपामा अब छैन । उनले नेतृत्वभित्रको लडाइँ नै आफू कसरी शक्तिमा पुग्ने र पुगेपछि कसरी टिक्ने भन्नेमै केन्द्रित रहेको बताए । हुन त दुई वर्षअघि एमाले र माओवादी केन्द्र मिलेर नेकपा बन्दा भएको सहमतिको दस्ताबेजले पनि उनीहरूबीचको एकता विशुद्ध भागबन्डा मात्रै हो भन्ने संकेत गर्छ । चुनावी गठबन्धन, गणितीय आधारमा गरिएको पार्टी एकीकरणदेखि, पालैपालो सरकार सञ्चालनसम्मको हिसाबकिताबमा विधि, जनताका मुद्दा र विचारको दृष्टिकोण कतै पनि देखिँदैन । त्यसैले पार्टी एकीकरणयताका दुई वर्ष पनि नेकपाले आपसी दाउपेचमै बिताएको छ । सबैभन्दा ठूलो दाउपेच सरकार र पार्टी सम्पूर्ण रूपमा महामारीविरुद्ध लाग्नुपर्ने बेला देखिएको छ । नेकपा स्थायी कमिटी सदस्य सुवासचन्द्र नेम्वाङ अध्यादेशको अध्याय सकिएकाले पार्टीको ध्यान अब संकट समाधानमै केन्द्रित हुनुपर्ने बताउँछन् । अध्यादेश जारी हुँदा सिंगो देश एकजुट भएर यो अध्यादेश ल्याउने सही समय होइन, अहिले कोरोनाविरुद्ध लड्नुपर्नेमा कहाँबाट यस्तो अध्यादेश ल्याइयो भनेको मलाई सम्झना छ, उनले कान्तिपुरसँग भने, त्यही तर्कलाई मान्दा पनि अहिले त सबै एक भएर कोरोनाविरुद्ध लड्नुपर्नेमा अहिले जे भइरहेको छ, त्यो बेठीक हो ।प्राध्यापक केसी भने अध्यादेश किन ल्याउनुपर्यो भन्ने पृष्ठभूमि पार्टीका नेता र नागरिकलाई समेत थाहा नभएकाले त्यसको जवाफ प्रधानमन्त्रीले पार्टी कमिटीमा दिनुपर्ने बताउँछन् । प्रधानमन्त्रीले अध्यादेश किन ल्याउनुभयो, किन फिर्ता गर्नुभयो भन्ने नेताहरूको प्रश्न अलोकतान्त्रिक हुँदै होइन, प्रश्न गर्ने उनीहरूको अधिकार नै हो, उनले भने, यत्रो बहस निम्त्याउने अध्यादेश ल्याउनुको निहित उद्देश्य केही थियो कि भन्ने कुराको जस्टिफिकेसन उहाँले अर्को कमिटीलाई पनि दिनुपर्छ । सचिवालय बैठकमा गत शनिबार स्थायी कमिटी बैठक बोलाउने भनेर गरेको निर्णय बुधबार उल्टियो । प्रधानमन्त्री ओलीले अबको ध्यान महामारी र बजेटतर्फ केन्द्रित गर्नुपर्ने भन्दै तत्कालका लागि स्थायी कमिटी जरुरी नरहेको धारणा राखे । चार दिनमै ओलीले पुरानो सहमति बिर्सिएपछि नेताहरू झस्किए । बैठकमा चर्काचर्की पर्यो । प्रधानमन्त्री ओली आफू थाकेको भन्दै बैठक स्थलबाट बाहिरिए । अहिले पार्टीको सम्पूर्ण ध्यान बजेट र महामारीमै लगाउनुपर्छ भन्ने ओलीको तर्कमा सहमत हुनुपर्ने धारणा उनीनिकट नेताहरूको छ । यो पार्टीका आन्तरिक कुरालाई लिएर धेरै बखेडा गर्ने बेलै होइन, स्थायी कमिटी सदस्य सत्यनारायण मण्डलले भने, हामी कोरोनामै केन्द्रित हुनुपर्छ । दाहालनेपालनिकटका नेताहरूको भनाइमा भने कोभिड१९ विरुद्ध लडाइँ कसरी गर्ने र अबको बजेट कस्तो हुने भन्नेबारे पनि पार्टीभित्र बहस जरुरी छ, त्यसका लागि कम्तीमा स्थायी कमिटी बैठक डाक्नै पर्छ । हस्ताक्षरकर्ता स्थायी कमिटी सदस्यको बिहीबार पार्टी मुख्यालय धुम्बाराहीमा भएको बैठकले पनि यही निचोड निकालेको छ । पार्टीमा विचार, नैतिकता, व्यवहारका कुरा हुन्छन् । हामी बैठकबाट सबै समस्याको हल चाहन्छौं, पार्टी र सरकारका काममा थुप्रै कुरा उठेका छन् । हामीलाई जनतामा जान गाह्रो भइसकेको छ, स्थायी कमिटी सदस्य मातृका यादवले भने, कोरोनाकै समस्या, बजेटको कुरामा पनि पार्टी एक भएर जानु राम्रो हो । बैठकमा आएर अहिले बजेटमै केन्द्रित होऔं, उठेका प्रश्नबारे दुईचार दिनपछि छलफल गरौं भन्दा पनि त हुन्थ्यो नि । आम नागरिकको कोणबाट हेर्ने हो भने अहिले नेकपा जुन बहसमा बरालिएको छ, यो एकदमै असान्दर्भिक देखिन्छ । नेताहरू पनि बारम्बार आफूहरूलाई जनताको अघिल्तिर उभिन लाज लागिरहेको भनिरहन्छन् । नेकपाको सबै गतिविधि नियालिरहेका पुराना कम्युनिस्ट नेता मोहनचन्द्र अधिकारी नेकपालाई कम्युनिस्ट पार्टी नै होइन भन्छन् । मजदुर किसानहरूले खान पाएका छैनन्, हलीगोठालाहरूलाई समस्या छ, यस्तो बेला कम्युनिस्ट पार्टीको सरकारले गर्नुपर्ने काम उहाँहरूले गर्नुभएकै छैन, उनले भने, कुनै पनि कोणबाट नेकपालाई कम्युनिस्ट पार्टीका रूपमा चिन्दिनँ, उहाँहरू त बुर्जुवा हो, बुर्जुवाले गरिब जनतालाई कहिले साथ दिए र ? अधिकारीले नागरिकले लकडाउन पालना गरेर सुखदुःख घरमै बसिरहेका बेला नेताहरू यो लडाइँमा लाग्नु निन्दनीय र अनैतिक काम भएको टिप्पणी गरे । आफूलाई गरिब किसानकै छोरा भनेर बताउने ओली र दाहालले अहिले धनीको बखान गर्न थालेको उनले बताए । अब नयाँ शिराबाट अघि बढे मात्रै जनताको भलो हुन सक्छ, अधिकारीले भने । जनता सरकार र नेकपा पार्टीसँग निराश छन् भन्ने आभास सरकारलाई भएको छ । नेताहरू पनि बारम्बार मजदुर किसान र निम्न वर्गीय नागरिकको कुरा गर्न छुटाउँदैनन् । तर यो सब हेरेर बसेका नागरिकले नेकपा र उसको झन्डै दुई तिहाइको सरकारले गरेको सब गतिविधि गहिरोसँग नियालेका छन् । केही अघि कान्तिपुरसँग परराष्ट्रमन्त्री एवम् नेकपा स्थायी कमिटी सदस्य प्रदीप ज्ञवालीले पनि भनेका थिए, संकटका बेला कसको के भूमिका थियो भनेर इतिहासले ढुंगामा अक्षर कुँदेर राख्छ ।"
२० स्थायी कमिटी सदस्यले तय गरे एजेन्डा,"बैठकको माग गर्दै अध्यक्षद्वयलाई पत्र लेखेका नेकपाका २० जना स्थायी कमिटी सदस्यले जतिसक्दो छिटो स्थायी कमिटी बैठक आह्वान गर्न नेतृत्वको ध्यानाकर्षण गराएका छन् । पार्टी कार्यालय धुम्बराहीमा भएको उनीहरूको भेलाले विधानअनुसार बैठक डाक्नैपर्ने निचोड निकालेका छन् । हामीले विधानसम्मत माग गरेकाले जतिसक्दो छिटो बैठक राख्न कार्यकारी अध्यक्ष पुष्पकमल दाहाललाई भनेका छौं, स्थायी कमिटी सदस्य जनार्दन शर्माले भने ।शर्माले आफूहरूले माग गरेको बैठक भएकाले त्यसको एजेन्डा पनि आफैं तय गरेको जानकारी दिए । अध्यक्षद्वयले पार्टी बैठकको एजेन्डा तय गर्न नसकेर स्थायी कमिटी बैठक स्थगित गरेको खबर सार्वजनिक भएका बेला नेताहरूले एजेन्डासमेत तय गरेका हुन् । उनीहरूले कोभिड१९ संक्रमण रोकथाम, विदेशमा रहेका नेपालीको स्वदेश फिर्ता, पार्टी एकता सुदृढीकरण, सरकारको कामको समीक्षा र आगामी बजेटलाई स्थायी कमिटी बैठकको एजेन्डा बनाएका छन् । भेलापछि शर्मासहित स्थायी कमिटी सदस्यहरू भीम रावल, रघुजी पन्त र हरिबोल गजुरेल यी एजेन्डा बोकेर बैठक छिटो बोलाउनुपर्ने मागसहित अध्यक्ष दाहाललाई भेट्न उनकै निवास खुमलटार पुगेका थिए । हामीले कार्यकारी अध्यक्ष प्रचण्डमार्फत प्रधानमन्त्रीज्यूलाई पनि छिटो बैठक बोलाउन आग्रह गर्दै फेरि ध्यानाकर्षण गरेका छौं, नेता शर्माले भने, तपाईंहरूले पनि भन्नुभयो, मेरो पनि प्रधानमन्त्रीसँग कुराकानी भएको छ, दुईचार दिनमा बैठक बोलाउँछौं भनेर अध्यक्षले जवाफ दिनुभएको छ । आफूहरूले बैठक डाक्न गरेको आग्रहमा सरकार उदासीन भएको भन्दै यी नेताहरू आपसमा छलफल र परामर्श गरिरहेका छन् । प्रधानमन्त्री केपी शर्मा ओलीले अध्यादेश ल्याएर पार्टी विभाजन गर्न खोजेको र सरकार एकलौटी चलेको भन्दै उनीहरूले त्यसको जवाफ स्थायी कमिटी बैठकमै दिनुपर्ने माग गरिरहेका छन् । मागबमोजिम बिहीबारका लागि बैठक डाकिए पनि तयारी नपुगेको भन्दै अध्यक्षद्वयले स्थगित गरेका थिए । पार्टी बैठक नै बोलाउने या नबोलाउने भन्नेबारेमा बुधबारको सचिवालय बैठकमा नेताहरूबीच चर्काचर्की भएपछि एजेन्डामा प्रवेश नगरी सकिएको थियो ।"
करार सकिएकालाई मात्र फर्काइने,"(काठमाडौं)  खाडी मुलुक तथा मलेसिया सरकारले गैरकानुनी हैसियतमा रहेका र दुईवर्षे करार अवधि समाप्त भइसकेका कामदारलाई मात्रै फिर्ता गर्ने भएका छन् । ती मुलुकका सरकारले आफ्नो अर्थ व्यवस्थालाई चलायमान राखिराख्न नियमित रोजगारीमा रहेका नेपालीसहित विदेशी कामदारलाई स्वदेश पठाइहाल्ने नीति नलिएका हुन् ।कतारका लागि नेपाली राजदूत नारदनाथ भारद्वाजले कोभिड१९ लाई नियन्त्रण गरी कामदारलाई पूर्ववत् अवस्थामै फर्काउने तयारीमा रहेको बताए । कतार सरकारले केही दिनभित्रै कोभिड१९ को संक्रमण दर बिस्तारै घट्दै जाने सूचना दिएको छ । अब जति संक्रमण बढ्दै जान्छ, त्यो क्वारेन्टाइनभित्र राखिएकाबाटै नतिजा आउने बताइएको छ, उनले भने, कामदार पठाउने नीति नै लिएको सम्बन्धी अहिलेसम्म कुनै संकेत दिइएको छैन ।कतारमा झन्डै २२ लाख विदेशी कामदार छन् । त्यहाँको कुल जनसंख्याको झन्डै १२ प्रतिशत नेपाली छन् । कतारले माफी दिइएका र डिपोर्टेसन सेन्टरमा रहेका १ सय ९ जनालाई भने स्वदेश फिर्तीका लागि सहजीकरण गर्न दूतावासलाई आग्रह गरेको छ ।कामदार पठाइसकेपछि पुनः फिर्ता ल्याउनका लागि कम्पनीमाथि ठूलो आर्थिक दायित्व पर्नेछ । गइसकेका कामदारलाई तुरुन्तै ल्याइहाल्ने अवस्था छैन । त्यसकारण ती मुलुकका सरकारहरूले अल्पकालीन समयका लागि नयाँ खालको रोजगार सम्बन्ध कायम गर्न मापदण्ड बनाएका छन् । कोरोना संक्रमण नियन्त्रण गर्न कदम चाल्न खाडीमा सबैभन्दा बढी असर भोगेको संयुक्त अरब इमिरेट्सले दीर्घकालीन रोजगारका लागि तलबमा हेरफेर गर्न पाउने अधिकारसहित ४ वटासम्म विकल्प दिएको छ । कम्पनीको आर्थिक अवस्था हेरी तलबी बिदामा राख्न पाउने, तलबी बिदा दिन नसके मात्रै बेतलबी बिदामा राख्ने, पहिला पाइरहेको तलबमा अस्थायी कटौती गर्न सक्ने र यी तीन वटाबाटै असम्भव भए मात्रै स्थायी रूपमा तलब कटौती गर्न पाइने अधिकार छ । कतारको प्रशासनिक विकास, श्रम र सामाजिक मामिला मन्त्रालयले सहमतिविपरीत कामदार हटाउन नपाइने नीति ल्याएको छ । कोरोना भाइरसको संक्रमणलाई नियन्त्रण गर्न चालिएको कदमबाट बन्द नभएका कम्पनीले करारपत्रमा उल्लेख भएअनुसार कामदारले निरन्तर रूपमा पाउँदै आएको न्यूनतम तलब, अन्य सेवासुविधा, खाना, बासस्थानलाई कटौती गर्न पाउने छैन । तर, काम बन्द गरिएको हकमा रोजगारदाता र कामदारबीच बेतलबी बिदामा बस्न पाइनेछ । यो समयमा वार्षिक बिदामा बस्न पाइने वा कार्यघण्टालाई कम गर्न सकिने प्रावधान ल्याइएको छ, जसअनुसार खाद्यान्न र बासस्थानको सुविधा पाइरहेका कामदारलाई रोजगारदाताले निरन्तर व्यवस्था गर्नुपर्छ । रोजगारदाता र कामदारबीच यो सुविधाबाट हट्न पाइने छैन । यदि कामदारले खाना वा बासस्थानबापत पैसा पाइरहेको छ भने यो सुविधा कटौती गर्न पाइने छैन । साउदीमा भने आगामी ६ महिनासम्म कामदारको सहमतिविपरीत रोजगारीबाट निकाल्न नपाइने नीति ल्याएको छ । कामको समय घटेको खण्डमा भने कुल तलबको ४० प्रतिशतसम्म तलबमा कमी गर्न पाइने साउदीका लागि नेपाली राजदूत महेन्द्रसिंह राजपुतले बताए । साउदीको नयाँ निर्देशकाअनुसार कोरोनाको महामारीलाई देखाएर रोजगारदाताले तत्काल कामदारलाई रोजगारबाट निकाल्न पाइने छैन, उनले भने, यो नीतिले जबर्जस्ती रोजगारी खोस्ने कार्य रोकिनेछ । कामदारलाई आवश्यक हेरी वार्षिक बिदा दिन सक्ने र कामदारले पनि आफू बेतलबी बिदामा बस्न सक्ने प्रावधान ल्याएको छ ।मलेसियाका लागि नेपाली राजदूत उदयराज पाण्डेले नियमित रोजगारीमा रहेका कामदारलाई स्वदेश पठाउने मलेसिया सरकारको कुनै योजना नरहेको बताए । उनका अनुसार मलेसियाको अध्यागमन विभागले जनवरी १ तारिखयता आवासीय भिसा समाप्त भएका नेपालीसहित विदेशी कामदारलाई मात्रै स्वदेश पठाउने उच्च प्राथमिकता राखेको छ । यसलाई मलेसियाले आवागमन नियन्त्रण आदेश (एमओसी) कार्यान्वयन समाप्त भएको १४ दिनभित्र पठाइसक्ने बताएको छ । मलेसियाको एमओसी आगामी मे १२ देखि सकिँदै छ । उनीहरूले कुनै जरिवाना भने भुक्तानी गर्नुपर्ने छैन । एमओसी सुरु हुनुभन्दा अगाडि वा सुरु भएपछि भिसाको म्याद समाप्त भएका कामदारको नवीकरण गर्नुपर्ने भएमा एमओसी समाप्त भएको ३० दिनभित्र आवेदन दिनुपर्नेछ । उनका अनुसार भिसाको म्याद सकिएका र करार अवधि समाप्त भएर स्वदेश फिर्न चाहनेको संख्या झन्डै ७ हजार छन् । कामदार आत्तिनु भएन कतारका लागि नेपाली राजदूत भारद्वाजका अनुसार नियमित रोजगारी र तलब सेवा सुविधा पाइरहेका केही कामदारहरू त्रासमा छन् । कतारले कामदारलाई फर्किहाल्नुपर्ने अवस्था आउन नदिन व्यवस्थापन गरिरहेको छ । चलिरहेको पुनर्निर्माण प्रक्रियालाई अहिले रोकिहाल्ने पक्षमा छैन । एकपटक बन्द भएर पुनः चालु हुन समय लाग्छ, उनले भने, तर हाम्रा दाजुभाइहरू कोरोना लाग्ने हो कि भन्ने डरले आफैं फर्किने मनस्थितिमा देखिन्छन् । कतारले पूर्ण रूपमा लकडाउन गरेको छैन । जोखिम मानिएको ठाउँमा मात्रै लकडाउन गरेर अन्य कामहरू नियमित चलिरहेकै छ । हरेक महिना कतारबाट मात्रै झन्डै १२ देखि १५ हजार नेपाली बिदा वा करार अवधि समाप्त भएर फर्किरहने अवस्था छ । नियमित हिसाबले दुई महिनादेखि फर्किन पाएका छैनन् । त्यस्तो कामदार झन्डै ३० हजार जना पुगिसके, उनले भने, अहिले तिनै व्यक्तिहरूको आवाज ठूलो भएको हो । उनले कोरोनाको संक्रमण लामो समयसम्म गएमात्रै बृहत् रूपमा नेपालीको रोजगारी अवस्था गुम्ने बताए । साउदीको जेद्दास्थित नेपाली महावाणिज्य दूतावासका अनुसार साउदीमा करार अवधि समाप्त भइसकेका कामदारहरू बढी मर्कामा छन् । कम्पनीसँग औपचारिक रूपमा रोजगार सम्बन्ध गुमाइसकेका कामदार यो परिस्थितिमा समस्यासँग जुधिरहेका हुन् । केही समस्याग्रस्त कम्पनीमा छन् । यसको संख्या कम छ । सरकार आफैं कामदार फिर्ता पठाउने पक्षमा छैन, कार्यवाहक महावाणिज्यदूत रेवती पौडेलले भने, केहीमा कम्पनीले खानाको प्रबन्ध नमिलाएको गुनासोहरू आइरहेका छन् । यस्ता गुनासा धेरै कामदार भएको कम्पनीमा छैन । साना मझौला कम्पनीहरूमा छन् । जसलाई सम्बोधन गर्न अधिकतम प्रयासहरू भइरहेकै छ । मलेसियाका लागि नेपाली राजदूत पाण्डेले कम्पनीबाट चेक आउट मेमो लिइसकेका कामदारलाई मात्रै लैजाने प्रबन्ध मिलाउन पाए त्यत्रो समस्या नदेखिने बताए ।"
अमेरिकाबाट फर्कन चाहने ५ सयभन्दा बढी,"(न्युयोर्क)  कामकाज र भ्रमण सिलसिलामा अमेरिकामा फसेका र अन्य गरी पाँच सयभन्दा बढी नेपालीले तत्काल स्वदेश फर्कने वातावरण मिलाइदिन आग्रह गर्दै वासिङटन डीसीस्थित नेपाली दूतावासमा निवेदन दिएका छन् । दूतावासको पहलमा गैरआवासीय नेपाली संघ, अमेरिकाले नेपाल फर्किनेको सूची तयार गरेलगत्तै उनीहरूले निवेदन दिएका हुन् । राजदूत अर्जुन कार्कीले बुधबार उनीहरूसँग एक घण्टा लामो भिडियो बैठक गरेका थिए । बैठकमा उनीहरूले अमेरिकामा आफूहरू समस्यामा पर्दै गएको जनाउँदै तत्काल नेपाल फर्कन चाहेको बताएका थिए । यस विषयमा सरकारसँग समन्वय भइरहेको छ, राजदूत कार्कीले कान्तिपुरसित भने, उनीहरूको फिर्तीबारे नेपाल सरकार पनि सकारात्मक छ । तर लामो दूरीको हवाई यात्रा एवं चिकित्सकीय चेतावनीका कारण तत्काल अमेरिकाबाट नेपाल फर्काउने योजना कार्यान्वयन गर्न गाह्रो हुने देखिन्छ । अमेरिकी सरकारसँग सम्पर्क गरिरहेका छौं । घर फर्कन चाहनेहरूले तत्काल सम्भव नभए हवाई सेवा नियमित हुनेबित्तिकै आफूहरूलाई प्राथमिकतामा राख्न अनुरोध गरेका छन् । पानीजहाज रोजगारीका सिलसिलामा अमेरिका आइपुग्दा यतै फसेका १५ नेपाली पनि घर फर्कन दूतावासको सम्पर्कमा रहेका छन् । नर्वेजियनजोए नामक पानीजहाजमा उनीहरू अस्ट्रेलियाबाट लस एन्जलस पुग्दा यतै फसेका हुन् । वर्षौंदेखि अमेरिकामै बसोबास गर्दै आएका सयौं आप्रवासी नेपाली पनि घर फर्कन दूतावासको सम्पर्कमा छन् ।नेपालीमा गम्भीर असर छैन ः दूतावासकोभिड१९ बाट सिर्जित संकटले विद्यार्थी एवं अमेरिका भ्रमणमा रहेका प्रभावित भए पनि अमेरिकामा स्थायी रूपमा बसेका नेपाली भने गम्भीर रूपमा प्रभावित नभएको नेपाली दूतावासले जनाएको छ । कोभिड१९ संक्रमणबाट अमेरिकामा १४ नेपालीको मृत्यु भएको बताइएको छ । उनीहरू सबैको मृत्यु कोभिड१९ बाट भएको पुष्टि भएको छैन । केही नेपालीले कारण गोप्य राखेका छन् । हृदयाघातबाट पनि केहीको निधन भएको खबर छ, राजदूत कार्कीले भने, समस्या लुकाउने प्रवृत्तिले केकति संक्रमित छन् भन्ने तथ्यांक हामीसँग छैन । दूतावासलगायत न्युयोर्कस्थित कन्सुलेट कार्यालयले संक्रमितको तथ्यांकका लागि फारम भर्न पहल गरे पनि खासै प्रभावकारी देखिएको छैन । अमेरिकामा नेपालीले खानै नपाएको वा आतंकित भएको भन्ने खबर दूतावासलाई नरहेको राजदूत कार्कीले दिए । अमेरिकामा अध्ययनरत नेपाली विद्यार्थी र विभिन्न प्रयोजनका लागि आएकाहरू भने समस्यामा छन्, उनले भने, हरेक दिन विद्यार्थी सम्पर्कमा आइरहेका छन् । केहीको समस्या हाम्रो पहुँचभित्रै छ । केही समस्या भने हाम्रो ल्याकतभन्दा बाहिरका छन् । राजदूत कार्कीका अनुसार कतिपय विद्यार्थीले आफूहरू कामविहीन भएको बताएका छन् । विद्यार्थी भिसामा आएकाले अमेरिकामा काम गर्ने अनुमति नपाउने हुनाले दूतावासले केही गर्न नसक्ने स्थिति देखिएको छ । केही विद्यार्थीले भने लकडाउनका कारण समयमै नेपालबाट पैसा नआइदिंदा समस्यामा परेको बताउँदै आएका छन् । यस विषयमा अर्थ मन्त्रालयसँग समन्वय भइरहेको छ, राजदूत कार्कीले भने ।"
'बालबालिकालाई मानसिक दबाबमा नपार',"काठमाडौं (कास) राष्ट्रिय मानव अधिकार आयोगले अनलाइन शिक्षाका नाममा आधारभूत तहका लाखौं बालबालिकालाई मानसिक दबाबमा नपार्न शिक्षा मन्त्रालय र निजी विद्यालय सञ्चालकहरूलाई आह्वान गरेको छ । आयोगले बिहीबार विज्ञप्ति जारी गरी विद्यार्थी तथा अभिभावकहरूसँगको परामर्श र न्यूनतम तयारीबिनाको अनलाइन बालबालिकामाथि मानसिक दबाब पर्ने भएकाले त्यसतर्फ विशेष ध्यान पुर्याउन आग्रह गरिएको छ । आयोगले विदेशमा अलपत्र नेपाली विद्यार्थी, आप्रवासी कामदार, कामको सिलसिलामा विदेशमा रहेकाहरूलाई स्वदेश फर्काउने वातावरण तयार गर्नसमेत सरकारलाई भनेको छ । आयोगले विज्ञप्तिमा कोरोना भाइरसबाट संक्रमितबाहेक अरू बिरामीको उचित औषधोपचारको व्यवस्था हुन नसकिरहेकामा चिन्ता व्यक्त गर्दै त्यसप्रति गम्भीर हुन सरकारलाई निर्देशन दिएको छ । प्रकोप फैलिन नदिन निषेधित तथा सिल गरिएका क्षेत्रका अपांगता भएका व्यक्ति, ज्येष्ठ नागरिक, गर्भवती, सुत्केरी तथा शिशुहरूको आधारभूत आवश्यकतामा विशेष ध्यान पुर्याउनसमेत सरकारको ध्यानाकर्षण गराइएको छ । आयोगले देशव्यापी अनुगमनका क्रममा विभिन्न क्षेत्रमा खाद्यान्न अभाव भएको, राहत वितरण व्यवस्थित हुन नसकेको र दैनिक श्रम गरी जीवनयापन गर्ने व्यक्तिहरूको जीवनयापनमा समस्या रहेको पाइएको उल्लेख गर्दै सबैलाई खाद्यान्नको सुनिश्चितता गरी जीवनको अधिकार रक्षा गर्न सरकारको ध्यानाकर्षण गराएको छ ।"
कर्मचारीको प्रोत्साहन भत्ता रोकियो,"(काठमाडौं)  सरकारले कोभिड१९ बाट सिर्जित संकटमा प्रशासनिक खर्च कटौती गर्न दुई दर्जनभन्दा बढी सरकारी निकायका कर्मचारीलाई प्रोत्साहन भत्ता दिन बन्द गरेको छ । सरकारले औपचारिक निर्णयबिनै अख्तियार दुरुपयोग अनुसन्धान आयोगदेखि राष्ट्रपति कार्यालयसम्मका २० हजारभन्दा बढी कर्मचारीलाई प्रोत्साहन भत्ता दिन बन्द गरेको हो । ती कर्मचारीले वर्षौंदेखि न्यूनतम मासिक तलबको ५० देखि शतप्रतिशतसम्म प्रोत्साहन भत्ता पाउँदै आएका थिए । लकडाउनले सम्पूर्ण आर्थिक गतिविधि ठप्प भई राजस्व संकलनमा तीव्र ह्रास आएपछि रकम जुटाउन सरकारले प्रोत्साहन भत्ता कटौती गरेको हो । प्रशासनिक कर्मचारीलाई प्रोत्साहन भत्ता रोक्दा राज्यको ढुकुटीमा मासिक करिब २ अर्ब रुपैयाँ बचत हुने दाबी सरकारी अधिकारीहरूको छ । कोभिड१९ को रोकथाम र उपचारमा आफ्नो जीवन नै जोखिममा राखेर अग्रपंक्तिमा खटिइरहेका स्वास्थ्यकर्मी र सुरक्षाकर्मीलाई जोखिम भत्ता दिने रकम जुटाउन अतिरिक्त समय काम गरेबापत प्रशासनिक कर्मचारीले पाउने प्रोत्साहन भत्ता रोकिएको उनीहरूको भनाइ छ । सरकारले वैशाख पहिलो साता चैतको तलब दिंदा ती प्रशासनिक कर्मचारीलाई प्रोत्साहन भत्ता दिएन । जेठ पहिलो साता वैशाखको तलब दिंदासमेत ती कर्मचारीलाई प्रोत्साहन भत्ता नदिइने जानकारी अर्थ मन्त्रालयका अधिकारीले दिएका छन् । सरकारले औपचारिक रूपमा कर्मचारीलाई प्रोत्साहन भत्ता नदिने निर्णय भने गरेको छैन । हरेक महिना कार्यालय समयभन्दा कम्तीमा ५० घण्टा अतिरिक्त समय काम गर्ने कर्मचारीलाई प्रोत्साहन भत्ता दिने गरिएको हो, कार्यालय नै बन्द र कर्मचारीसमेत बिदामा रहेकाले चैतमा प्रोत्साहन भत्ता दिइएन, वैशाखमा समेत दिइने छैन ती अधिकारीले भने । सरकारले राष्ट्रपति कार्यालय, उपराष्ट्रपति कार्यालय, प्रधानमन्त्री तथा मन्त्रिपरिषद् कार्यालय, सार्वजनिक खरिद अनुगमन कार्यालय, सतर्कता केन्द्र, ट्रस्टको कार्यालय, अख्तियार र महालेखापरीक्षकको कार्यालयसहित सबै संवैधानिक निकाय, संघीय संसद् सचिवालयका कर्मचारीलाई प्रोत्साहन भत्ता दिंदै आएको थियो ।कर्मचारीले प्रोत्साहन भत्ता पाउने गरेका निकायमा सम्पत्ति शुद्धीकरण विभाग, राष्ट्रिय अनुसन्धान विभाग, राजस्व अनुसन्धान विभाग, सबै भन्सार तथा आन्तरिक राजस्व कार्यालय, महालेखा नियन्त्रण कार्यालयमातहतका सबै जिल्लास्थित कोष तथा लेखा नियन्त्रक कार्यालय, सर्वोच्च, उच्च तथा जिल्ला अदालत, महान्यायाधिवक्ता तथा सबै जिल्लास्थित सरकारी वकिलको कार्यालय, राहदानी विभाग, निजामती किताबखानालगायत थिए । अख्तियार दुरुपयोग अनुसन्धान कार्यालयका कर्मचारीले शतप्रतिशत र अरू निकायका कर्मचारीले ५० देखि ८० प्रतिशतसम्म प्रोत्साहन भत्ता पाउँथे । अख्तियारमै प्रोत्साहन भत्तामा कर्मचारीहरूबीच विभेद थियो । अख्तियारमा काम गर्ने प्रहरी र राष्ट्रिय अनुसन्धानका कर्मचारीले ५० प्रतिशत र प्रशासनिक कर्मचारीले शतप्रतिशत प्रोत्साहन भत्ता पाउँथे । दिनमा कम्तीमा कार्यालय समयभन्दा एक घण्टा बढी काम गरेको र महिनाको ५० घण्टा या त्यसभन्दा बढी अतिरिक्त कार्य गरेका कर्मचारीले मात्र प्रोत्साहन भत्ता पाउने सरकारी निर्णय छ । तर प्रोत्साहन भत्ताका नाममा अतिरिक्त समय काम नगरे पनि गरेको देखाएर लिने र दिने प्रवृत्ति मौलाउँदै गएको छ । राष्ट्रपति कार्यालय, उपराष्ट्रपति कार्यालय र प्रधानमन्त्री कार्यालय, सार्वजनिक खरिद अनुगमन कार्यालय, नेपाल ट्रस्ट, सतर्कता केन्द्रजस्ता धेरै निकायमा अतिरिक्त गर्नुपर्ने कुनै कामै हुँदैन तर तिनै निकायमा अतिरिक्त काम गरेको भनेर कर्मचारीलाई आकर्षक प्रोत्साहन भत्ता दिने गरिएको छ ।संघीय राजधानी काठमाडौंमा बस्न चाहने निजामती कर्मचारीको पहिलो रोजाइ नै प्रोत्साहन भत्ता पाइने कार्यालय हुने गरेको छ । सिंहदरबारभित्र रहेको प्रधानमन्त्री कार्यालयमा उत्ति नै काम गरेबापत प्रोत्साहन भत्ता पाउने र सँगै रहेका अरू मन्त्रालयका कर्मचारीले नपाउने अन्यायपूर्ण अवस्था छ ।"
"लकडाउनले संक्रमणलाई धकेल्यो, रोकेन","(काठमाडौं)  कोरोना भाइरस (कोभिड१९) को संक्रमण विस्तार बढ्दो भएको भन्दै स्वास्थ्य तथा जनसंख्या मन्त्रालयका अधिकारीले चिन्ता व्यक्त गरेका छन् । उनीहरूले डेढ महिनादेखि जारी लकडाउनले मुलुकमा संक्रमणको विस्तारलाई पछाडि धकेले पनि रोक्न भने नसकेको औंल्याएका छन् । लकडाउनले संक्रमणको गति कम गरेर योसँग जुध्न आवश्यक तयारीका लागि समय दिएको इपिडिमियोलोजी तथा रोग नियन्त्रण महाशाखाका निर्देशक एवं भाइरोलोजिस्ट डा वासुदेव पाण्डेले बताए । दुबईबाट फर्किएका कैलालीका एक युवकमा संक्रमण पुष्टि भएकोमा पछि कुनै ट्राभल हिस्ट्री नरहेकी उनकी ३४ वर्षीया भाउजूमा समेत संक्रमण देखिएपछि चिन्ता थपिएको थियो । माघ ९ मा कोभिड१९ को पहिलो केस देखिएकोमा बिहीबारसम्म (१०६ दिन) मा ९९ जनामा संक्रमणको पुष्टि भएको छ भने २२ जना निको भएर घर फर्किसकेका छन् ।कोभिड१९ संक्रमण बढ्दो भए पनि हालसम्म बाहिरबाट आएका व्यक्तिको सम्पर्कमा आएकाहरूमा नै देखिएको छ, स्वास्थ्य मन्त्रालयका सहप्रवक्ता डा समीरकुमार अधिकारीले भने । उनका अनुसार कन्ट्याक्ट ट्रेसिङ गर्दासमेत समुदायमा व्यापक सरेको देखिएको छैन । तर, संक्रमणको विस्तार विश्वका अन्य मुलुकजस्तै बढ्दो भने छ । लकडाउनले गर्दा मुलुकमा संक्रमणको विस्तारलाई पछि धकेले पनि रोक्न भने नसकेको डा अधिकारीले पनि औंल्याए । कोसी अस्पतालका मेडिकल सुपरिन्टेन्डेन्ट एवं जनस्वास्थ्यविद् डा संगीता मिश्र उपयुक्त रूपले ट्रेसिङ र छानेर नमुनाको जाँचसँगै अस्पतालको क्षमता विस्तारमा ध्यान दिनुपर्नेमा जोड दिन्छिन् । हाल नेपालगन्जको बस्तीमा संक्रमण देखिए पनि खास समूहमा मात्रै रहेको र नियन्त्रणको अवस्थामा रहेको डा पाण्डेले दाबी गरे । कन्ट्याक्ट ट्रेसिङ गर्दा स्पष्ट रूपमा यात्रा इतिहास, भेटघाटलगायतका आवश्यक जानकारी पाउन गाह्रो देखिएको छ तर मुख्य चुनौती अझै सीमापारिबाट लुकीछिपी आउनेहरूबाटै छ, उनले भने । हाल कोभिड१९ को उच्च जोखिम प्रदेश १ र २ मा बढी रहेको विज्ञहरूको भनाइ छ ।"
तातोपानी सबै खाले सामानलाई खुला,"सिन्धुपाल्चोक (कास) खाद्यान्न र मेडिकल सामग्रीमात्रै भित्र्याउने सहमतिमा खोलिएको तातोपानी नाका बिहीबारबाट सबै सामग्रीका लागि खुला गरिएको छ । जनप्रतिनिधि, व्यवसायी, हिमालय सीमापार वाणिज्य संघ र उद्योग वाणिज्य संघबीच बुधबार र बिहीबार भएको छलफलले सबै प्रकारका व्यापारिक सामान भित्र्याउने निर्णय गरेको हो ।नाकामा स्वास्थ्य सुरक्षाको संवेदनशीलतालाई ध्यान दिएर सामग्री ल्याउने सहमति गरिएको भोटेकोसी गाउँपालिकाका प्रमुख राजकुमार पौडेलले बताए । यहाँको स्वास्थ्यको विषयलाई लापरबाही नगरियोस् भन्ने हाम्रो मुख्य सहमति हो । स्वास्थ्य प्रोटोकलको पालना गर्दै दिनहुँ १० वटा कन्टेनरबाट आवश्यक सामान आउनेछन्, पौडेलले भने । अब रेडिमेडबाहेक व्यापारिक सामग्रीमा किटनाशक औषधि छर्किनेलगायत सबै प्रक्रिया पुर्याएर मात्रै ल्याइने उनले सुनाए । स्थानीय, जनप्रतिनिधि र संघसंस्थासँग समन्वय गरेर अगाडि बढ्ने र एक महिनामा समीक्षा गर्ने पनि सहमति भएको छ । पौडेलका अनुसार विश्व स्वास्थ्य संगठनको मापदण्डबमोजिम हेल्थ डेस्कको मेडिकल सेट ल्याएर नाकामा स्वास्थ्य परीक्षण कडाइ गरिएको छ । एक डाक्टर र दुई स्वास्थ्यकर्मीबाट सिसाको स्क्रिनबाट हातमात्रै निकालेर टाढाबाट परीक्षण हुनेछ, उनले भने । चीननेपाल आउजाउ गर्दा सबै विवरण लेखिएको पासको व्यवस्था गरिएको छ । ३० मिनेट कन्टेनर रोकेर डिसइन्फक्टेट स्प्रे गरिनेछ । उद्योग वाणिज्य संघ सिन्धुपाल्चोकका अध्यक्ष बेदबहादुर श्रेष्ठले छलफलमा भएका सहमतिलाई आधार मानेर तातोपानी सुक्खा बन्दरगाह भन्सार र स्थानीय सरकारबीच समन्वय आवश्यक रहेको बताए । सबै व्यवसायी नाका खोल्न सकारात्मक देखिएकाले स्वास्थ्यलाई सावधानी अपनाउँदै नाका सञ्चालनमा आएको उनको भनाइ छ ।"
एमसीसी अनुमोदन होस् : अमेरिका,"काठमाडौं (कास) अमेरिकाले नेपालको संसद्मा विचाराधीन मिलेनियम च्यालेन्ज कर्पोरेसन (एमसीसी) सँगको सम्झौता यथास्थितिमै अनुमोदन भएको हेर्न चाहेको जनाएको छ । सत्तारूढ दल नेकपाको एक कार्यदलले सम्झौता परिमार्जन गरेर मात्र संसद्बाट अनुमोदन गर्नुपर्ने सुझाव दिएको र उक्त रिपोर्ट सार्वजनिक भइसकेको अवस्थामा अमेरिकाले आफ्नो पुरानै अडान दोहोर्याएको हो । नेपालस्थित अमेरिकी दूतावासकी प्रवक्ता एन्डी डी अर्मेन्टले उक्त सम्झौताअन्तर्गत विद्युतीय र सडक पूर्वाधार निर्माणबाट नेपाली जनतालाई फाइदा पुग्ने बताइन् । सम्झौताअनुसारै अमेरिकाले एमसीसी सम्झौता अनुमोदित भएको हेर्न चाहन्छ, उनले कान्तिपुरसँग भनिन् । २०७६ असार ३० मा अर्थ मन्त्रालयले संसद्मा अनुमोदनका लागि दर्ता गरेको उक्त सम्झौताको दस्तावेजलाई लिएर नेकपाभित्र आन्तरिक विवाद भएपछि थप प्रक्रिया बढेको छैन । दस्तावेज प्रतिनिधिसभाको विधेयक शाखामै थन्किएको छ । प्रतिपक्षी दल नेपाली कांग्रेसले उक्त सम्झौताको दस्तावेजलाई संसद्बाट अनुमोदित गर्नुपर्ने बताइसकेको छ । संसद्मा शुक्रबारबाट सुरु हुने अधिवेशनमा फेरि एमसीसी पनि एउटा एजेन्डा बन्दै छ । एमसीसी सम्झौता विकासभन्दा रणनीतिक हिसाबमा आएको र अमेरिकाले दुई वर्षदेखि अघि सारेको इन्डोप्यासिफिक स्ट्राटेजीको एक भाग रहेको भन्दै नेकपाभित्रै विवाद छ । पार्टीभित्र विवाद उत्कर्षमा पुगेपछि गत माघमा बसेको केन्द्रीय कमिटी बैठकले पूर्वप्रधानमन्त्री झलनाथ खनालको नेतृत्वमा एक अध्ययन कार्यदल बनेको थियो । तीन सदस्यीय कार्यदलमा नेता भीम रावल र परराष्ट्रमन्त्री प्रदीप ज्ञवालीसमेत छन् । कार्यदलले नेकपाका अध्यक्ष तथा प्रधानमन्त्री केपी शर्मा ओली र अर्का कार्यकारी अध्यक्ष पुष्पकमल दाहाललाई संयुक्त रूपमा फागुन १० मा प्रतिवेदन बुझाएको थियो । त्यसपछि गोप्य राखिएको प्रतिवेदनको पूर्ण अंश अघिल्लो साता सार्वजनिक भएको थियो । प्रतिवेदनमा एमसीसी सहायता सामान्य दुई पक्षीय अनुदान नभई अमेरिकाको विश्वव्यापी रणनीति तथा त्यसअन्तर्गत रहेको कार्यक्रमका रूपमा निष्कर्ष निकालिएको छ ।"
"सरकार, सीमाको हारगुहार सुन","भारतले लकडाउन को ढाँचा बदलेर नेपालसँग सीमा जोडिएका १६ जिल्लालाई ग्रिन र ६ जिल्लालाई अरेन्ज जोन घोषणा गरेसँगै विभिन्न नाकाहरूमा स्वदेश फर्कने नेपालीको चाप बढ्न थालेको छ । भारतीय प्रशासनले उसका नाकामा रोकिएका नेपालीलाई आफ्नै देश फर्किन बारम्बार दबाब दिएको खबर छ । आफ्नो मुलुकमा लकडाउन हटिसकेको भन्दै उताका अधिकारीले अब तिनको रेखदेख, खाने र बस्ने व्यवस्था मिलाउन नसकिने भनेका छन् । भारतीय क्वारेन्टिन मा अझै एक हजार तीन सय १५ नेपाली छन् । त्यसभन्दा धेरै नेपाल प्रवेशका लागि सीमानाकामा आएर बसेका छन् । यस्तो बेला मुलुकको ढोकैमा आएर बसेका आफ्ना नागरिकलाई प्रवेश निषेध गर्नु हुँदैन । परदेश त परदेश भइगयो, आफ्नै देशले पनि निष्ठुरी व्यवहार देखाउँदा ती नेपालीको मनमा राज्यप्रति कस्तो भावना पलाउला, सरकारले यसतर्फ विचार पुर्याउनुपर्छ । मुलुकका चारवटै सुरक्षा निकाय र स्थानीय प्रशासनहरूले भारतीय सीमानाकामा रोकिएका नेपालीलाई प्रवेश दिएर सुरक्षित रूपमा क्वारेन्टिनमा राख्ने व्यवस्था मिलाउन गरेको प्रस्ताव सकारात्मक छ । यसैअनुसार सरकारले नाकामा रोकिएकाहरूलाई उचित र व्यवस्थित तवरले मुलुक भित्र्याउनुपर्छ । उनीहरूको व्यवस्थित अभिलेख राखी सम्बन्धित प्रदेश, जिल्ला तथा पालिकामा क्वारेन्टिनमा बस्ने एवम् परीक्षण गर्ने प्रबन्ध मिलाइनुपर्छ । घर फर्कन आतुर आफ्ना नागरिक कैयौं दिनदेखि देशको सीमामा आएर बसेका छन्, सुरक्षाकर्मी सहजीकरण गर्न तयार छन् अनि प्रदेश र पालिका पनि व्यवस्थापन गर्न तत्पर देखिन्छन् । यस्तो अवस्थामा संघ सरकार मात्रै व्यर्थको बाधक बन्न मिल्दैन । सरकारले मंगलबार मात्रै सीमाबाट ५ किलोमिटरभित्र सैनिक गस्ती परिचालन गर्ने निर्णय गरेको छ । यो कदम घर फिर्न चाहने आफ्ना नागरिक लक्षित हुनु हुँदैन । सीमानाकामा रोकिएका नेपालीहरूको घरफिर्तीको विकल्प व्यवस्थित तवरले घरफिर्ती मात्रै हो, आउनै नदिनु अर्थात् सीमामै रोकिराख्नु हुँदै होइन । गैरनेपाली नागरिकको नेपाल प्रवेशको सवालमा मात्रै संघीय सरकारको पूर्वघोषित नियमको कडाइका साथ पालना गर्नुपर्छ । र, भारतीय प्रशासनसँग समन्वय गरेर नेपालको क्वारेन्टिनमा रहेका एक हजार एक सय ९० भारतीय नागरिकलाई फिर्ता पठाउन पनि पहल गरिनुपर्छ ।दुवै देशका सीमानाकामा रोकिएकाहरूको उचित व्यवस्था हुन नसकेकाले आक्रोशको तारो जाँचस्थलका प्रहरीहरू बन्न थालेका छन् । लकडाउन भएयता मात्रै १२ स्थानमा नेपाल प्रहरी र सशस्त्र प्रहरीमाथि सांघातिक आक्रमण नै भएका छन् । तीमध्ये ११ वटा भारतीय नागरिकका तर्फबाट भएका हुन् भने एउटा नेपाली नागरिकबाट । आफूहरूमाथि आक्रमण नरोकिए दशगजाबाट ३ किमि क्षेत्रमा निषेधाज्ञा र कर्फ्यु लगाई सीमा क्षेत्रलाई रेड जोन घोषणा गर्नुपर्ने सुझाव सुरक्षा निकायहरूले गृह मन्त्रालयलाई दिएका छन् । नेपाली नागरिकको हकमा भने एउटै मात्रै बुद्धिमानी बाटो उनीहरूलाई स्वदेश फर्काउनु नै हो । यसो गर्नु सरकारले उनीहरूमाथि कुनै अतिरिक्त दया देखाउनु होइन, नागरिकको घर फर्कने हकको स्वीकार गर्नु मात्र हो । सीमानाकामा रोकिएका नेपालीलाई घर फर्काउने विषयमा सरकार सकारात्मक नभएको भन्ने जुन खबर सार्वजनिक भएको छ, त्यो अचम्मलाग्दो छ । किनभने लकडाउन यतिबिघ्न यान्त्रिक रूपमा प्रयोग गर्नुपर्ने अस्त्र होइन । यसको उद्देश्य कोरोना भाइरस एकअर्कामा नसरोस् भन्ने मात्र हो । उक्त उद्देश्यमा तलबितल नहुने गरी सीमानाकामा रोकिएका आफ्ना केही सय नागरिक भित्र्याउन सकिन्छ भन्ने यथार्थलाई मनन गर्नैपर्छ । शासन प्रशासन सञ्चालन गरिरहेकाहरूको दूरदृष्टि तथा व्यवस्थापकीय कौशलको अभाव र अल्छीपनको मूल्य राज्यव्यवस्थाले चुकाउने गरी नागरिकहरूमा आक्रोश पलाउन दिनु हुँदैन । प्रश्नै छैन, बाहिरबाट आएकाहरूमार्फत देशभित्र अरुमा संक्रमण फैलन दिनु हुँदैन । यसो हुन नदिन क्वारेन्टिन र आइसोलेसन जस्ता वैज्ञानिक विधि र प्रक्रिया छन् । तर त्यसो नगरी आफ्ना देशवासीलाई नै पराईजस्तो व्यवहार गर्न सुहाउँदैन । प्रकोपसँग लड्ने नाममा बाहिरबाट आएका नागरिकलाई नै घृणा गरेको देखिनु आफैंमा अतिवाद हो । संवैधानिक र कानुनी दृष्टिमा मात्र होइन, मानवीय र नैतिक मूल्यको कसीमा यस्तो अतिवाद वर्जित छ । आफ्नो घरमाथिको हक सबै सन्तानको बराबर हो, पिँढीमा उभिइरहेका छोराछोरीलाई बाहिर छाडेर राज्यले घरको ढोका थुनेजस्तो निर्दयी व्यवहार गर्न सुहाउँदैन ।"
लकडाउनले संकट टर्दैन,"ख्यालख्यालमै कोरोनाले महामारीको रूप लिने त होइन भन्ने चिन्ता आम नागरिकमा बढेको छ । अबको दिनमा स्थिति झन् नाजुक बन्नेजस्तो देखिन्छ । संक्रमित संख्या बढिरहेछ र हामीले पर्याप्त परीक्षण गर्न सकेका छैनौं । अहिले मधेसका जिल्लाहरूबाट सुरक्षित स्थानको खोजीमा काठमाडौं आइरहेकाहरूको अनुगमन गर्न सकेका छैनौं । यदि अनुगमन गर्न सकेनौ भने संक्रमण भित्रैभित्रै फैलने सम्भावना हुन्छ । स्थानीय तहले वितरण गर्ने पासमा पनि दुरुपयोग भइरहेजस्तो लाग्छ । राहत सामग्री पनि जसलाई आवश्यक छ उसको घरमा पुगेको छैन । यसमा सम्बन्धित निकायको ध्यान आवश्यक छ । सरकार आन्तरिक कलहमै व्यस्त छ । प्रधानमन्त्री ओली कसरी आफ्नो कुर्सी सुरक्षित पार्न सकिन्छ भनेर लागिपरेका छन् । जनता र राष्ट्रभन्दा पनि कुर्सी प्यारो भएको छ । प्रतिपक्ष सत्तापक्षको जुहारी हेरेर रमाइरहेछ । यस्तोमा जनताको आवश्यकताबारे कसले सोच्ने ? लकडाउन बढेको बढै छ । लकडाउनले सामान्य मजदुरलाई निकै अप्ठ्यारो पारिरहेको छ । परीक्षण नगर्ने तर लकडाउन मात्र बढाउने सरकारी कार्यले आम मानिस निराश छन् । राजधानीमै प्रभाभकारी परीक्षण हुन सकेको छैन भन्ने समचार बाहिर आइरहेको छ । लकडाउनको पूर्ण पालना पनि भएजस्तो लाग्दैन । सामूहिक खाना खुवाउने भनेर दैनिक हजारौं मान्छेको भीड लाग्छ । तरकारी बजारमा भीडभाड छ । यस्तोमा सहज तरिकाले संक्रमण फैलिरहेको हुन सक्छ । हामीले यसमा पनि ध्यान पुर्याउनुपर्छ । व्यक्ति आफैं सचेत भए मात्र संक्रमणबाट बच्न सकिन्छ । पुरुषोत्तम घिमिरे, काठमाडौं विज्ञहरूले कोरोना भाइरस तेस्रो चरणमा छ भनिरहेका छन् । लकडाउनमा हामीले काम गर्न चुकेकै हो । यो अवधिमा व्यापक रूपमा परीक्षण गर्नुपर्थ्यो तर गरिएन । संक्रमितको सम्पर्कमा आएका व्यक्तिहरूको ट्रेसिङ पनि फितलो छ । क्वारेन्टिनको व्यवस्था पनि खासै चित्तबुझ्दो छैन । यो सबै कार्य अघि बढाउन सरकारलाई पर्याप्त समय थियो । जनशक्ति र स्रोतसाधन पनि उपलब्ध छ । सरकारको काम भएको स्रोतको उचित व्यवस्थापन हो । स्वास्थ्यकर्मी र सुरक्षाकर्मी काममा खटिरहेकै छन् । तर हामीले उनीहरूको मनोबल बढाउने केही काम गरेका छैनौं । हवाइजहाजबाट काठमाडौं ओर्लिएका २६ हजारभन्दा बढी मानिस कता छन् भन्ने कसैलाई थाहा छैन । सरकारको व्यवस्थापन फितलो भए पनि नागरिक आफैंले परीक्षण गर्न अघि बढ्नुपर्ने हो । सत्तामा बस्नेहरू आफ्नै स्वार्थमा रमाइरहेका छन् । राज्य महामारीमा छ तर पनि हाम्रो सरकारी संयन्त्र संवेदनशील हुन सकेको छैन । महामारीबाट बच्न हामीले लकडाउन मात्र बढायौं । स्वास्थ्य क्षमता र राहत व्यवस्थापनको काम गर्न सकेका छैनौं । यो लकडाउनले निराशाबाहेक केही दिइरहेको छैन । अझै पनि समय गइसकेको छैन । छिटोभन्दा छिटो संक्रमितको सम्पर्कमा आएकाहरूको स्वास्थ्य परीक्षण गरौं । यो महामारीबाट मुक्ति पाउन स्वास्थ्य परीक्षण र जनचेतना जरुरी छ । रामकृष्ण बराल, काठमाडौं"
राजनीति जनमुखी भएन,"प्रधानमन्त्री केपी ओलीकै अनुहार हेरेर जनताले बहुमत दिएका हुन् भन्ने तर्क सत्य हो । यो बहुमत दुई वर्षमा बेइजिङकाठमाडौं चल्ने चुच्चे रेल र घरघरमा पाइपले ल्याउने ग्यास, उत्तरतिर सातवटा नाका र हावाबाट बिजुली निकाल्ने भाषणले ल्याएको थियो । जनमत एकता, स्थायित्व, विकास र समृद्धिका लागि थियो । अलिकति बढी नाकाबन्दीको विरोधले पनि मत आएको हो । चीन र भारतसँग सम्बन्ध सुमधुर राख्नु जरुरी छ तर धेरै अघि बढेर मोदीको नागरिक अभिनन्दन जरुरी थिएन । त्यो पनि नाकाबन्दीको पीडा नसेलाउँदै र भारतले औपचारिक रूपमा नाकाबन्दी स्वीकार नगर्दै । साझा विवेकशीलले आफ्नो पार्टी कार्यालयमा राखेको मोदीलाई स्वागत छ तर नाकाबन्दी भुलेका छैनौं भन्ने सामान्य ब्यानर पनि पुलिसले च्यातेर लग्यो । यो स्वतन्त्र र सभ्य देशको गालामा झापड थियो ।दुई वर्षसम्म प्रधानमन्त्री ओलीले हरेक भाषणमा पानीजहाजको बखान र पार्टीभित्रबाहिरका विपक्षीहरूमाथि क्षुद्र गाली गरेर बिताए । टिकट काट्ने मिति तोके । जब मिति आयो, अचानक उनको मुखबाट पानीजहाज गायब भयो । कहिल्यै संसद्मा उभिएर देशको माइक्रो इकोनोमी या सामाजिक समस्याका बारेमा तथ्यपूर्ण छलफल गरेनन् । कहिल्यै संसद्भित्र उभिएर प्रश्नउत्तर गर्न सकेनन् । एउटा पुरस्कारको लोभमा सिंगो राज्यशक्ति प्रयोग भएर होली वाइन कार्यक्रम भयो । लाजमर्दो ढंगले देशको प्रधानमन्त्री कार्यक्रम अवधिभर आयोजक र अतिथिसँग होटलमा बसे । देशका सबै जनप्रतिनिधिलाई होली वाइन पिउन उपस्थित हुने परिपत्र जारी गरिएको थियो ।प्रधानमन्त्री ओलीले विष्णु पौडेलदेखि गोकुल बाँस्कोटासम्मलाई छानबिन हुन दिएनन् । वाइडबडी काण्डमा संसदीय समितिको निर्देशन लत्याएर अलग्गै छानबिन समिति बनाए तर रिपोर्ट कहिल्यै सार्वजनिक गरेनन् । निर्मला पन्तले न्याय पाइनन् । संस्थागत भ्रष्टाचारले सीमा नाघेको त विपक्षीले मात्र होइन, आफ्नै दलका नेताले स्वीकार गरेकै छन् । दुई वर्षको धेरैजसो समय त उनकै स्वास्थ्य र पार्टी एकीकरणकै नाममा बित्यो । र, बाँकी समय पनि यतिदेखि ओम्नीसम्मका काण्डले बिताए । अहिले सिंगो देश कोरोना भाइरससँग लड्दै थियो । जनता लकडाउनमा थिए । लाखौं युवाले वैदेशिक रोजगारी गुमाउन सक्ने देखिएको थियो । रेमिट्यान्स डेढ खर्बले घट्ने रिपोर्टहरू आएका थिए । विश्वभर नेपालीहरू विभिन्न कारणले रोकिएर देश फिर्तीको प्रतीक्षामा थिए । सबै पक्षलाई साथ लिएर आसन्न आर्थिक, सामाजिक र स्वास्थ्य समस्याबारे बृहत् छलफल र आकस्मिक नीति तय गर्नुपर्ने अवस्थामा उनी थिए । यो नायकत्व पुष्टि गर्ने गतिलो अवसर थियो । तर उनले पहिलो काम चीनबाट राजदूत फिर्ता बोलाए । उनी बिरामी भएर बाहिर आएदेखि मन्त्री पदको लोभ बाँड्दै पार्टी फुटाउने षड्यन्त्रमा व्यस्त भए । यसका लागि उनले देशको संविधान नै परिवर्तन गर्ने र राष्ट्रपति कार्यालयसम्म बदनाम गराउने खेल खेले ।अहिले बालुवाटारमा हुने बैठक आर्थिक समृद्धिका लागि होइन, वामदेव गौतमलाई प्रधानमन्त्री कसरी बनाउने भनेर हुन्छ । समाचारका पाना होऊन् या कार्यकर्ताका फेसबुक पेज मजदुरको आँसु र पसिनाले होइन, भागबन्डा र घोचपेचले भरिएको छ । लकडाउन बढाउने कि नबढाउने भनेर एकपल्ट मन्त्रिपरिषद्को बैठक बस्छ, त्यत्ति हो । तोकिएको समयमा पानीजहाज आएन, किन आएन भन्ने बताउनु या माफी माग्नु उनलाई जरुरी लाग्दैन । पाइपमा ग्यास या चुच्चे रेलको प्रगति जनतालाई बताउन भनेर कुनै पत्रकार सम्मेलन भएको छैन । अध्यादेश प्रकरणमा प्रधानमन्त्रीको साख गिर्यो । तर पनि नम्रतापूर्वक गल्ती स्वीकार गर्न उनी सक्दैनन् । पत्रकारलाई बोलाएर उनी विकास र गरिबीबारे बोल्दैनन्, मलाई तपाईं नभनेर किन तिमी भनेको भन्दै गुनासो गर्छन् । क्याप्टेनलाई मञ्चमा बोलाएर दिइने ट्रफी सिंगो टिमको हुन्छ भन्नेसम्म पनि नमान्ने उनको बानी अनौठो छ । बहुमतको ट्रफी उनको हो तर यो अरू सबैको पनि उत्तिकै हो । यो उनको निजी सम्पत्ति या जे पनि गर्न मिल्ने लाइसेन्स होइन । उसो त सिंगो विश्व जनता र अर्थतन्त्र कसरी बचाउने भनेर लागिरहेको यो क्षण लोकतन्त्र, सिंगो प्रणाली र जनमतको हदैसम्म अपमान गर्दै गौतमलाई प्रधानमन्त्री बनाउने विषयमा अल्झिएको हाम्रो बहस देश र जनताकै भलाइका लागि हो भन्ने तर्क गर्ने कार्यकर्ता होउन्जेल प्रधानमन्त्री सुध्रिनुपर्ने पनि के नै छ र ? नारायण गाउँले, बेलायत"
अधिनायकवादी प्रवृत्ति र लोकतन्त्र,"प्रधानमन्त्री खड्गप्रसाद शर्मा ओलीले मजदुर दिवसका सिलसिलामा दिएको वक्तव्यमा वर्तमान सरकारलाई अस्थिर पार्न सञ्चारमाध्यम लागेको आरोप लगाएका छन् । शासक भएपछि आलोचना खप्न नसक्नेमा धेरै पर्छन् । उनीहरू आफूले गरेको जस्तोसुकै काम पनि सही नै ठान्छन् । यो विचित्रको मनोविज्ञानले अरूका सही सल्लाह या आलोचनालाई आफूप्रतिको अनर्गल प्रचार ठान्छ । व्यक्तिवादी सोच र निर्णय हावी हुन थालेपछि अधिनायकवादी तन्त्रका लक्षण देखिन थाल्छन् । आफूले सोचे अनुसारका जस्तासुकै काम र निर्णयप्रति असहमति व्यक्त भए शत्रु ठान्ने मानसिकता बन्छ । लोकप्रिय नाराका भरमा चुनाव जितेपछि धेरै देशका शासकले राजनीतिक महत्त्वाकांक्षा पलाउन थाली अनेक हतकन्डा प्रयोग गरेका उदाहरण भेटिन्छन् । हाउ डेमोक्रेसिज डाई पुस्तकमा स्टेभन लेभिस्की र डेनियल जिब्लाटले यसको सविस्तार र रोचक विश्लेषण गरेका छन् । संयुक्त राज्य अमेरिकाजस्तो विश्वको शक्तिशाली लोकतान्त्रिक भनिने देशमा समेत स्थापित संस्था, मून्य र मान्यतामा ह्रास आई व्यवस्था अधिनायकवादी, असहिष्णु र जातीय ध्रुवीकरणतिर अघि बढिरहेको त्यसमा सप्रमाण उल्लेख छ । अमेरिकाको प्रतिपक्षी राजनीतिक दलका नेतालाई लगाइने लाञ्छना र नवलोकतान्त्रिक देशका दलीय सोच र शैलीमा अब धेरै भेद नरहेकाले लोकतन्त्रको भविष्य के होला भन्ने गहन प्रश्न उठ्न थालेको छ । नेपालमा राजनीतिक अस्थिरता निम्त्याउने कारकहरूमा सरकारका नेताको भूमिका प्रमुख देखिन्छ । जुन संगठन र नारामा उनीहरू चुनाव जिती सरकार चलाउन थाल्छन्, तिनै संगठन र उद्देश्य बिर्सी व्यक्तिकेन्द्रित राजनीति गर्न थाल्दा समस्या खडा हुन्छ । खड्गप्रसाद ओलीको आजको समस्या त्यही हो । उनी एकातिर चारैतिरबाट घेराबन्दी गरिएको कुरा उठाई शक्ति कायम गर्ने अनेक हतियार प्रयोग गर्न थाल्छन् र अर्कातिर स्थापित व्यवस्थाको आफैं हुर्मत काढ्न पछि पर्दैनन् । संसदीय व्यवस्थाको आवरणमा पाँच वर्ष पाएको जनमतको वकालत गर्दा आफ्ना सम्पूर्ण क्रियाकलापको भने सधैं बचाउ गर्छन् । उनका नजरमा सञ्चार, बुद्धिजीवी र अन्य नागरिक समाजका अगुवा विरोधी हुन् । किनभने उनीहरू, उनका शब्दमा, उनले गरेका कामको पक्षमा बोल्दैनन् र सरकार अस्थिर बनाउन अग्रसर रहन्छन् । नेपालको वर्तमान कम्युनिस्ट सरकारको आयु व्यवस्थापकीय मान्यता र राजनीतिक सिद्धान्तभन्दा पनि औंलामा गन्न सकिने केही नेताको स्वार्थ सन्तुलनमा टिकेको छ । यस्तो स्वार्थमा अलिकति तलमाथि पर्दा दुईतिहाइ नजिकको सरकार एकै छिनमा धरमरिने गरेको छ । यसको बचावटका लागि बाह्य शक्तिसमेतले चलखेल गर्ने देखिएको छ । तर यो नेपालको राजनीतिको नयाँ रूप होइन । २००७ सालदेखि बाह्य मध्यस्थताका नाउँमा आन्तरिक राजनीति तरंगित हुँदै आएको छ । आफ्ना सबै गल्ती छोप्न विदेशी हस्तक्षेपविरुद्ध राष्ट्रवाद उछाल्ने गरिन्छ । भारत यस्तो हस्तक्षेपको तारो बन्दै आएको र नेपालका राजनीतिक दलहरूको राष्ट्रवाद भारत विरोधमा आधारित भएको हो । ससाना कुरामा पनि चासो राख्ने र प्रभाव पार्ने भएकाले यसलाई सूक्ष्म व्यवस्थापन मा संलग्न हुने गरेको भनिँदै आलोचना गरिएको भन्ने छ । आज चीनले यस्तो भूमिका लिन थाली नेपाल कम्युनिस्ट पार्टी (नेकपा) को आन्तरिक झगडा मिलाउन सक्रिय देखिन थालेको छ । नेकपा र चिनियाँ कम्युनिस्ट पार्टीबीचको सम्बन्ध गहिरो बनाउन र सी चिनफिङ विचारलाई अघि बढाउन नेकपा प्रतिबद्ध भएकाले दुवै दलबीचको सम्बन्धमा अनेक नयाँ आयाम थपिने सम्भावना बढेको छ । चीन विश्वशक्तिका रूपमा उदाइरहेको र यसले सानाठूला सबै राष्ट्रमा आफ्नो वर्चस्व कायम गर्ने उद्देश्यले नयाँं रणनीति लिँदै अघि बढिरहँदा नेपालमा नेकपाको एकमना सरकार चलिरहोस् र यसले चीनअनुकूल नीति लिओस् भन्ने चाहना राख्नु स्वाभाविकै हो । यसका लागि चीन अब अझ सक्रिय हुने सम्भावना बढेको छ । गत निर्वाचनमा ओलीले भारतले लगाएको नाकाबन्दीको विरोध गरेका थिए र जनताले त्यसको समर्थन गर्दा उनी चुनाव आफ्नो पक्षमा पार्न सफल भए । झन् माओवादी र एमालेको एकीकरणले नेकपा अत्यधिक बहुमतका साथ सरकार बनाउन सफल भयो । अब यसको स्थायित्वको रक्षा कसरी गर्ने भन्ने समस्या आएको छ, दलभित्रकै कारणले । दलका नेताबीचको स्वार्थको झगडाले नेकपा कमजोर भई सरकार नै धराशायी हुने त होइन भन्ने डरले अनेक दौडधुप हुन थालेको छ । तर, स्वार्थ सन्तुलन गर्ने ठोस आधार नभएकाले यस्तो आन्तरिक कलहले घरीघरी नपिरोल्ला भन्ने ठोस आधार भने देखिएको छैन । कुनै पनि मापदण्डमा नेकपा चीनको जस्तो एकदलीय अधिनायकवादी पार्टी हुन सक्तैन । नेपालको राजनीतिक पृष्ठभूमि, भूराजनीतिक अवस्था, उदार सामाजिक बनावट र उदार लोकतन्त्रका कतिपय अवधारणा र तीप्रतिको अभिमुखीकरणले नेपाल एकदलीय चरित्रको अधिनायकवादतिर लाग्न सक्तैन । यसैले पञ्चायती अधिनायकवाद चल्न सकेन, किनभने यस व्यवस्थाको स्थायी चरित्र निर्दलीय हुन सकेन । कुनै नजिकको छिमेकीको हैकम मानी, उसको कठपुतली नभई आफ्ना बुतामा अधिनायकवाद चल्न सक्ने अवस्था छैन । त्यसैले आफ्ना स्वार्थरक्षाका लागि केही झुकाव (टिल्ट) हुन सक्छ तर स्थायी रूपमा एकदलीय व्यवस्था लाद्न सम्भव छैन । कुनै बेला भूराजनीतिक सन्तुलन यताउता होला र नेकपाका नेताहरूमा अधिनायकवादी प्रवृत्ति बढ्ला तर नेकपा अब एकदलीय अधिनायकवादी होला भन्ने आधार पाइँदैन । प्रतिपक्षीहरूले कतिपय कार्यकलापका आधारमा नेकपा अधिनायकवादतिर उन्मुख भएको आरोप लाए पनि, प्रधानमन्त्री ओली र अन्य नेतामा अधिनायकवादका लक्षण देखिए पनि तिनलाई त्यसतिर हिँड्न यहाँको अवस्थाले दिँदैन र यदि ती त्यता उन्मुख भए नै भने पनि जनताले पछार्नेछन् । यसको अर्थ तिनमा अलोकतान्त्रिक चरित्र हावी नभएको भन्ने होइन । विश्वव्यापी रूपमा लोकतान्त्रिक परिपाटीमा ह्रास आएको र लोकतन्त्रप्रति कट्टर मानिने कतिपय दलमा समेत अलोकतान्त्रिक प्रवृत्ति हावी भइरहेकाले नेपालका कम्युनिस्टमा आफ्ना पुराना एकदलीय (लेनिनिस्ट) चरित्रप्रति मोह नहोला भन्न सकिँदैन । उनीहरूले अझै पक्का लोकतन्त्रवादी दलका रूपमा देखिने हिम्मत गरी आफ्ना दलको नाउँ गैरकम्युनिस्ट राख्न सकिरहेका छैनन् । त्यसमा पनि नेपालको बहुदलीय व्यवस्थामा बिलकुलै असान्दर्भिक लेनिनवादी सिद्धान्तप्रति अझै उनीहरू मोहित देखिन्छन् । तर लेनिनवादको अवशेष अलिकति चीनमा रहे पनि बहुदलीय व्यवस्था मानिएको नेपालमा त्यसको कुनै तुक छैन । तसर्थ व्यक्तिगत महत्त्वाकांक्षाले मात्र नेता स्वेच्छाचारी हुन खोज्दा दलभित्र र बाहिर प्रतिकार हुन थाल्छ, जसरी आज खड्गप्रसाद ओलीप्रति असन्तोष देखिएको छ । कुर्सीमा बसेपछि मान्छे अन्धो हुन्छ भन्ने कुरामा धेरै सत्यता छ । आज अमेरिकाका राष्ट्रपति डोनाल्ड ट्रम्पदेखि खड्गप्रसाद ओलीसम्म यही मानसिकताले पीडित देखिन्छन् । भएका निकाय पनि उनीहरूकै इसारामा चल्नुपर्ने भएकाले स्थापित संवैधानिक सस्था र मान्यता निष्क्रिय हुंँदा रहेछन् । यो लोकतन्त्रका लागि अत्यन्त डरलाग्दो पक्ष हो । व्यक्तिको स्वेच्छाचारिता केही समय चल्ला तर निकाय र संरचना नै तलमाथि परे लोकतन्त्र धराशायी हुने सम्भावना बढ्छ । आज अपहरण भएको भन्दै प्रहरी र अन्य निकायमा किटानी उजुरीसम्म दर्ता हुन नसक्ने अवस्था आउँंदा के लोकतन्त्र विकसित हुने वातावरण बन्न सक्छ ? यस्तो प्रवृत्ति आजको ओली सरकारमा मात्र देखिएको होइन, यसपहिलेका सरकार प्रमुखहरू पनि यसबाट मुक्त छैनन् । नेपालका दलहरू बेलायतमा जस्तो संसद्भित्रै विकसित हुँदै आएका होइनन् । उनीहरू क्रान्ति (परिवर्तन) सम्पन्न गर्नका लागि निर्मित संगठन हुन् । पछि संसदीय अभ्यासमा सरिक भई भूमिका खेल्ने गरेका हुन् । त्यसमा पनि नेकपाको सिद्धान्त, नीति, कार्यशैली आजको व्यवस्था अनुकूलको होइन । घटना, परिस्थिति र भौगोलिक अवस्थाले उनीहरू उदार लोकतन्त्रमा समाहित हुन पुगेका हुन् । तर अझै पनि यसका नेताको रणनीतिक रुझान कम्युनिस्ट हुने र यथार्थवादी बन्न उदार लोकतान्त्रिक व्यवस्थामा खेल्नुपर्ने भएको छ । परस्पर विरोधी धारणा र गतिविधिमा यो दलको भूमिका देखिएको छ । शक्ति प्राप्त गर्नु यसको मुख्य उद्देश्य भएकाले अब बन्दुकले होइन, ब्यालेट (भोट) ले शक्ति प्राप्त गर्ने खेल सफल भएकाले र यहाँको बाध्यताले नेकपा संसदीय (व्यापक अर्थमा लोकतान्त्रिक) भएको हो । यसले वर्तमान व्यवस्थाको औचित्य स्थापित भएको छ किनभने लोकतन्त्रमा सबै अटाउने र खेल्ने अवस्था रहन्छ । त्यसैले चिनियाँ मोडल नेपालका लागि सम्भव हुँदैन किनभने त्यसमा प्रतिपक्षको भूकिमा रहँंदैन । चीनका आफ्नै पृष्ठभूमिमा त्यो ठीकै होलाÙ नेपालको सम्पूर्ण परिस्थितिमा भने त्यस्तो मोडेल सम्भव छैन । तर लोकतन्त्रलाई कसरी बलियो बनाउने, राजनीतिक दलका नेतामा यसप्रतिको समर्पण दरिलोभरिलो छछैन, स्वच्छ प्रभावकारी जनप्रिय सरकार बनेको छछैन भन्ने हेक्का राख्ता मात्र लोकतान्त्रिक सरकारको औचित्य प्रमाणित हुन सक्छ । नत्र गज्याङगुजुङ तन्त्र चलिरहन्छ, जसभित्र राजनीतिक स्थायित्व गौण हुन्छ । आज नेपालको अवस्था त्यस्तै छ ।"
संस्कृति बन्दै बलात्कार,"हालैइन्स्टाग्राम र ट्वीटरतिर एउटा महत्त्वपूर्ण विषयबारे चर्चा चल्यो । नेपालमा त्यति प्रचलनमा नआइसकेको रेडिट नामक एपमा केही अकाउन्टले नेपाली युवतीहरूका निजी तस्बिर, स्वीकृतिबिना नै, अति अपमानजनक प्रतिक्रियासाथ सेयर गरेका रहेछन् । पब्लिक रहेको त्यस ग्रुपमा नाबालिगदेखि नेपालका केही नाम चलेका युवतीसमेतका तस्बिर थिए । थ्रेडका टिप्पणी पढ्दै जाँदा मेरो आङ सिरिंग भयो । नाबालिगदेखि वयस्क युवासम्मका प्रतिक्रियाहरू, लिक गरिएका सेक्स टेप र नग्नअर्धनग्न तस्बिरहरू, बिकिनी र फोटोसप गरिएका फोटादेखि सामान्य सोसल मिडिया तस्बिर सबैमा एउटै समानता थियो यौनेच्छाबारे तुच्छ भाषामा टिप्पणी । ती युवती कति सेक्सी छन् वा एक रातको कति लिन्छिन् जस्ता । धेरै कुरा यहाँ लेख्न नमिल्ने खालका थिए । माफ पाऊँ । आफ्ना इन्स्टाग्राम प्रोफाइलका तस्बिरहरू त्यहाँ गलत ढंगमा चित्रित भएको पाएपछि एउटा ठूलै जमात त्रसित भयो । नयाँ पुस्ताका महिला, जो समानताका अधिवक्ता र उदाहरण दुवै हौं, जो खुला रूपमा हिँड्छौं, महिलापुरुष समान साथी बनाउँछौं, समान शिक्षा र अवसर पाएका छौं, अग्रणी स्थानमा रहेर व्यवसाय हाँक्छौं, कहिलेकाहीँ राति रेस्टुराँ र क्लब जान डराउँदैनौं र हिचकिचाउँदैनौं, खुला समाजको प्रतिनिधित्व गर्छौं अनि आफ्ना समकालीन पुरुषहरूबाट पनि त्यही मानसिकताको आशा राख्छौं, हामीलाई रेडिट अकाउन्टले वास्तविकताको खाल्डोमा धकेलिदिएको आभास भयो ।बलात्कारलाई हामी सधैं एउटै दृष्टिकोणले हेर्थ्यौं, एउटा सिंगुलर स्ट्यान्डअलोन घटनाका रूपमा । तर हामीले बिस्तारै बलात्कारलाई एक घटनामा मात्र सीमित नगरी विकृत मानसिकताको उपजका रूपमा खडा गर्दै छौं, संस्कृतिसँग जोड्दै छौं । यस घटनाले मलाई केही महिनाअगाडिको आफ्नो तिक्त अनुभवको सम्झना गरायो । एउटा साहित्यिक सम्मेलनमा हामी महिला सुरक्षासम्बन्धी छलफलमा थियौं । मैले महिलाहरू कोही कतै पनि सुरक्षित नरहेको बताउने सन्दर्भमा, आफैं पनि नाबालिग हुँदा यौन हिंसाको सिकार भएको चर्चा गरेकी थिएँ । बहसको मर्म प्रस्ट थियो महिला अझै असुरक्षित छन् । भोलिपल्ट नेपालको एउटा ख्यातिप्राप्त पत्रिकामा समाचार आयो, यस्तो शीर्षकसहित म यौन हिंसाको सिकार भएँ ः शृङ्खला । यसमा मैले बनाएको छाउपडीसम्बन्धी अछामको वृत्तचित्रबाट निकालेर म कमजोर र पीडित देखिने तस्बिर राखिएको थियो । त्यो समाचार केही अनलाइन मिडियाले पनि हुबहु सेयर गरेछन् । फेसबुकमा त्यसबारे आएका प्रतिक्रिया पढ्दा नेपालमा महिलासम्बन्धी मानसिकता अझै कति अपमानजनक रहेछ भन्ने छर्लंग भयो । तीमध्ये केही टिप्पणीमा लेखिएको थियो जे भयो राम्रै भयो, केटी बिगार्ने दुई कुरा ः थुतुनो र मुतुनो, सुनको पक्कै छैन होला, छालाकै होला, नेपालजस्तो देशमा जे भयो ठीकै भयो, यस्तै हुन्छ, नखरा देखाउँदै हिँडेसि, अलि धेरै पैसा भएको व्यापारी फसाउने दाउ होला नि मिस नेपालज्यू, बाहिर मात्र कि भित्रै छिर्यो, प्रस्टै भनिदिए हुन्थ्यो, त्यति बेला मज्जा आयो होला, अनि भनिनौ, अहिले बाल्यकालको यादको कुरा गर्छ्यौ, राम्री छ्यौ, किन नहुनु र ?, हजुर बाल्यकालमा यौन हिंसाको सिकार हुनुभएको थियो भने त्यति बेलै बोल्नुपर्थ्यो, यो त कस्ती नकचरी आइमाई रहिछे, कुन ठूलो कुरा भयो र ?  ।सबै माध्यम गरेर ५०० हाराहारी प्रतिक्रिया थिए होलान्, जसमा ९५ प्रतिशतको धारणा यस्तै थियो । म भित्रैबाट गलें । आफ्नो बाल्यकालको तीतो क्षणमाथि गरिएका तुच्छ टिप्पणीले मन भारी भयो । मलाई थाहा थियो यो ममाथि मात्र होइन, सम्पूर्ण महिलामाथिको दृष्टिकोण हो र समाजबाट तिरस्कृत हुने डरले धेरैको आवाज दबिएको छ । म त्यत्तिमै रोकिइनँ । त्यस्ता प्रतिक्रिया गर्ने हरेकको प्रोफाइल खोलेर हेर्न थालें । मेरा बुबाको उमेरका व्यक्ति, भर्खर बिहे गरेका जवान, एक वर्षकी छोरीका बाबु जसको प्रोफाइल तिनकै नानीका तस्बिरले रंगिएको थियो, मेरी आमाजस्ता महिला । म झन् स्तब्ध भएँ ।ती कुनै कम्प्युटरपछाडि लुक्ने फेक आईडी थिएनन् । हरेक दिन घर, चोक, कार्यस्थलमा देख्ने भेट्ने परिवारका व्यक्ति थिए । त्यो हाम्रो समाज थियो । एउटा प्रतिक्रिया अझै मनमा टाँसिएको छ । दुई सन्तानकी आमाले, जसको प्रोफाइलमा महिलालाई आत्मरक्षाको तालिम दिइरहेको तस्बिर थियो, लेखेकी थिइन्, मोडेल १०० प्रतिशत पैसा र फेसनका लागि यस्तो काममा लाग्छन् भने कुन नौलो कुरा भयो र ? निर्मला सम्झिनुस् न ! उनले निर्मला पन्तको कुरा गरेकी थिइन् । १३ वर्षीया ती बालिकाको जसको झन्डै दुई वर्षअगाडि बलात्कारपछि हत्या भएको थियो । यस घटनाले त्यति बेला महिला सुरक्षालाई लिएर देशै तरंगित बनाएको थियो । सार्वजनिक आक्रोश व्यापक थियो । हामीले बलात्कारमुक्त समाजको कल्पना गर्दैगर्दा महिला उत्पीडन र हिंसालाई सामान्यीकरण गर्दै छौं र परिवर्तनका सपना बुन्दै छौं । हामी बलात्कारीलाई फाँसी दिए यसको समाधान हुन्छ भन्ने सोच्छौं, तर महिलासम्बन्धी हिंसालाई समाजको सामान्य पाटोजसरी स्विकार्छौं । बलात्कार संस्कृति हाम्रो मानसमा यति स्थापित भइसकेको छ कि, आफैंले यसको अभ्यास गरिरहेको पनि हेक्का हुँदैन । हामी महिलालक्षित अपमानजनक गीत सहजै सुन्छौं, आत्मविश्वासी महिलालाई घमन्डी ठान्छौं, आफ्नो विश्वासमा तर्क राख्न सक्ने महिलालाई अहंकारी भन्छौं, आफ्ना साथीसंगीसँग घुम्न जान पतिप्रेमीसँग सल्लाह गर्दैनौं, अनुमति लिन्छौं । अपमानजनक प्रतिक्रियादेखि छेडछाडसम्म, यौन उत्पीडनदेखि बलात्कारसम्म सबै एउटै मानसिकताका उपज हुन्, जसले महिलालाई केवल वस्तु ठान्छ ।बलात्कार संस्कृतिमा हामी चार तह रहेको पाउँछौं सामान्यीकरण, पतन, स्वतन्त्रता हनन र स्पष्ट हिंसा । मैले धेरै महिला साथी, दिदीबहिनीसँग यस विषयमा कुरा गर्दा सबैले आफूलाई कुनै न कुनै रूपमा यो पिरामिडमा देख्नुभयो । चौबीस वर्षको उमेरमा मैले यस्तो कटु अनुभव गरिसकेकी छु र म यसमा एक्लै छैन । यो हामी सबैको वास्तविकता हो ।अब हामीले प्रतिवाद गर्नुपर्छ । गल्ती उत्पीडनमा पर्ने कुनै पनि महिलाको हुँदैन, गल्ती त्यो मानसिकताको हुन्छ जसले उनको पहिरन, लवाइखवाइ, आचरण र कमजोरीमा दोष देख्छ । बलात्कार त्यही मानसिकताको उपज हो, जसले महिलालाई पुरुषसमान देखेन, जसले छेडछाडलाई सामान्य रूपमा लियो, जसले वैवाहिक बलात्कारमा विश्वास गरेन र जसले महिलाले आक्रमण आफैं निम्त्याएको ठान्यो । हामीमध्ये कसैले पनि आफूलाई पीडित अथवा पीडकका रूपमा बलात्कार संस्कृतिको पिरामिडमा पायौं भने आफैं मूल्यांकन गरौं र परिवर्तन आफैंबाट सुरु गरौं । बलात्कारीलाई कडा सजायले यो संस्कृतिको हाँगा त काटिएला, तर जरा हाम्रो मानसमा झाँगिएको छ, जुन महिलाप्रति माया र आदरले मात्र हट्न सक्छ । पूर्वमिस नेपाल खतिवडा सामाजिक अभियन्ता हुन् ।"
कानुनले डोर्याउँछ कि राजनीतिले ?,"आखिर के हो त ?अब मूल प्रश्न कानुन र राजनीति कसले डोर्याउँछ भन्न तर्फ जाऔं । संविधान वा कानुन निर्माणको चरणमा निश्चय पनि राजनीतिले कानुनलाई डोर्याउँछ । तर जब संविधान वा कानुन निर्माण भइसक्छ, त्यस्तो अवस्थामा भने जहिले पनि कानुनले राजनीतिलाई डोर्याउँछ । हरबखत राजनीतिले कानुनलाई डोर्याउँछ भन्ने मान्यताले अराजकता र अस्थिरताको जन्माउँछ । सत्तारूढ दलभित्र व्यक्ति व्यवस्थापनका लागि संविधान संशोधन गर्ने गरी भएको बहस आफैंमा कानुनको शासनविरुद्ध थियो । संसद्मा सुविधाजनक बहुमत छ भन्दैमा मैले चाहेको बखत जुनसुकै विषयमा जहिलेसुकै संविधान वा कानुन बदल्न सक्छु भन्ने मान्यता राख्नु लोकतन्त्र र विधिको शासनकै उपहास हो । यही मौकामा संविधानसभाले परित्याग गरेको बहुराष्ट्रिय राज्यको उद्देश्यसहितको नयाँ दल जन्मने प्रक्रियामा छ । त्यो अर्को असंवैधानिक र राष्ट्रहितविपरीतको कदम हो । यस्ता गतिविधिले विधिको शासन र संवैधानिक सर्वोच्चतालाई चुनौती दिइरहेकाले कानुन दिवसको सार्थकता अझ बढेको छ । अन्त्यमा, कानुन दिवसको प्रसंग । न्यायपालिकालाई कार्यपालिका र व्यवस्थापिकाबाट स्वतन्त्र बनाउने उद्देश्यसहित बनेको प्रधान न्यायालय ऐन२००८ आजकै दिन २००९ साल वैशाख २६ देखि लागू भएको हो । यसर्थ आज विधिको शासनको स्मरण गर्ने दिन हो । यो ऐनले प्रधान न्यायालयको अधिकार व्यापक बनायो र कार्यपालिकबाट न्यायपालिकालाई अलग्गै बनाएर नेपालमा स्वतन्त्र न्यायपालिकाको अवधारणालाई संस्थागत गर्यो । त्यही प्रधान न्यायालय नै २०१३ सालमा सर्वोच्च अदालतमा रूपान्तरण भयो ।स्वतन्त्र न्यायपालिकाको स्थापना र संरक्षणका लडाइँ अझै पनि जारी छ । यो लडाइँका हामी सबै अथक योद्धा हौं । विधिको शासनमाथिको थिचोमिचो दल वा राज्य दुवैमा स्वीकार्य छैन । आजको दिनले सम्बन्धित सबैमा यही प्रेरणा देओस् ।"
मार्क्सेली दाह्रीको महिमा,"बहुसंख्यक मान्छे दुःखमा छन् । अत्यावश्यक वस्तु र सेवाबाट वञ्चितका दुःख बहुविध छन् । सम्मानजनक जिन्दगी जिउन नपाउनेका बेहिसाब मनोवैज्ञानिक पीडा छन् । दुःखका यी पहाड शासकले बेपर्बाह चुल्याइदिएÙ दुःख निवारणका विविध खोजलाई व्यवस्थाले निस्तेज तुल्याइदियो । प्रधानमन्त्री खड्गप्रसाद ओली ती सकल शासकलाई कुशलतापूर्वक प्रतिनिधित्व गरिरहेका छन् । समाजको तीव्र दलीयकरण मात्रलाई लोकतन्त्र सम्झने र सोही अनुसार व्यवहार गर्ने छुट खड्गप्रसादहरूलाई व्यवस्थाले दिएको हो । व्यक्तिका हजार खोट औंल्याउने तर व्यवस्थालाई चुनौती दिने र विकल्पको अभ्यासस्वरूप सानो कामसम्म गर्न नसक्ने बौद्धिक अभ्यास होओस् वा राजनीति, त्यो महँगो विलास साबित हुने पक्का छ । एक थरीलाई व्यवस्थाको विकल्प जस्ता शब्दप्रति नै ठूलो भय छ । उनीहरूका लागि व्यवस्था बदल्ने चर्चा केवल उग्र वामपन्थी भाष्य हो । बहुदलीय प्रणाली र आवधिक निर्वाचन मात्रले धानेको लोकतन्त्र मास्ने प्रपञ्च हो । क्रान्ति का गफसम्म पनि सुन्न नसक्ने मध्यमवर्गीय पढालेखाको संख्या बेवास्ता गर्न नसकिने छ । नेपालमा वा अन्यत्र कम्युनिस्ट पार्टीका नाममा भएका सबै आन्दोलनलाई फजुल साबित गर्नमा आफ्ना सारा बौद्धिक सामर्थ्यको खर्च गर्नेको संख्या ठूलो नभए पनि, तिनको स्वर उचो छ । पत्रिकामा होस् वा सामाजिक सञ्जालमा, ती फुसफुसाए पनि, त्यो सहजै एम्प्लिफाई भइदिन्छ । कार्ल मार्क्सको फोटामा देखिने बाक्लो दाह्रीले नै रक्तचाप बढ्ने यो समूहले क्रान्तिको गफलाई नेपालको माओवादी उपद्रो असफल भएको कथामा मात्रै सीमित राख्दैन, तुरुन्तै पिनोसे र होक्जामा पुग्छ । दोषको ठूलो भाग कथित कम्युनिस्ट आन्दोलन र हिजो अभ्यास गरिएका समाजवादमै छ, त्यसैले पुग्दो आलोचना पनि भइसकेको छ । आलोचना मात्रै पढेर बस्छु भन्नेलाई जिन्दगी बिताउन पुग्ने ठेली प्रकाशित भइसकेका छन् । व्यवस्था बदल्ने जस्ता शब्द वा आशयले भयभीत हुनेहरूको समस्या भने किञ्चित् फरक छ । असल व्यक्तिहरू सत्तामा पठाउँदा सबै ठीक हुन्छ भनेर सोच्ने बहुसंख्यकले रोजेका असल व्यक्ति सत्तामा पुगेका छन् । खड्गप्रसाद ओलीका असल गुण एवं देश बनाउने उनको संकल्पबारे चौतर्फी चर्चा चलेको हिजोअस्ति मात्रै त हो । ओली अतुलनीय गुणले सुसज्जित व्यक्तित्व हुन् भनेर लेख्नेहरूको स्पर्धा नै सुरु भएको थियो त्यस बेला । उनको आलोचना गर्नेहरू परित्यक्त थिए । त्यस्ता सर्वगुणसम्पन्न मान्छेको नेतृत्वमा चलेको मुलुकमा केही पनि ठीक ढंगले चलिरहेको छैन । त्यसो त सर्वाधिक शक्तिको अभ्यास गरिरहेको ओली नेतृत्वको मन्त्रिमण्डलमा घनश्याम भुसाल र योगेश भट्टराई जस्ता अरू असल पनि त छन् । त्यसो भए अब के गर्ने त ? के फेरि अर्को असल व्यक्तिको खोजी गर्ने ? यो देशमा म एउटा मानिस खोजिरहेछु भनेर पुरानै ज्ञानेन्द्रकालीन टेप बजाइरहने ? क्रान्तिको गफ सुन्न नचाहनेहरू नाजवाफ छन् । लोकतन्त्रको ब्यानरमा सञ्चालित बेकामे व्यवस्थाको विकल्पमा उन्नत लोकतन्त्रको कुनै चित्र उनीहरूसँग नहुनुले यो बौद्धिक अल्पता र छटपटी निम्त्याएको हो ।अर्का थरीलाई लाग्छ, व्यवस्था बदल्ने भनेको रसियाली लेनिन वा चिनियाँ माओका नेपाली संस्करण उत्पादन गर्ने हो । हिजो उत्पादित स्थानीय संस्करणले काम अपूरै छोडे, त्यसैले पुरानो कारखाना सञ्चालन गरेर नयाँ प्रतिकृतिको पुनरुत्पादन सुरु गर्ने योजना हो । त्यसो गर्नेको संख्या सानो छ, तर पूर्णतया अप्रभावकारी छैन । सरकारी भइनसकेका कम्युनिस्टसँग रोमाञ्चकता बढी, विकल्प कम छन् । पुराना बन्दुकका खिया सफा गर्ने, रेडबुकमा नयाँ तर रातो गाता खोजेर लगाउने, मैलिएका राता झन्डा धोईधाई गर्नेमै ज्यादा लगन देखाएका छन् उनीहरूले । बलप्रयोगको अनिवार्य सिद्धान्तमा पुनर्विचार गर्नु अपराध हो भन्ने नै लाग्छ उनीहरूलाई । पुराना बन्दुक कहाँ पड्काउने, राता झन्डा कसका हातमा दिएर कसलाई देखाउने, निर्क्योल गर्न सकेका छैनन् । उनीहरूले आफैंलाई सोधिरहेका छन्, विकृतिका भयानक पहाड र शासकका क्रूर एवं भ्रष्ट चरित्र उदांगो भइसक्दा पनि लाखौं दुखियाहरू क्रान्तिमा किन होमिँदैनन् ? किन सब चुपचाप छन् ? संसदीय भासमा फेरि मान्छे किनबेच सुरु भइसक्यो तर कोही किन आन्दोलित हुँदैन ? मार्क्सको फोटामा देखिने बाक्लो दाह्रीमा मुग्ध रहने उनीहरू त्यतै फर्केर विस्मित हुँदा हुन् । लाल क्रान्तिको रोमाञ्चकतामा रमाउन खोजिरहेकासँग पुराना दुईचार ब्लुप्रिन्टका सम्पादित संस्करण मात्र छन्, त्यही पल्टाउन थालेका होलान् । माओ विचारबाट माओवादमा खासै अग्रसर नभई समाजवादको सी विचारधारा प्रतिपादन गर्ने चीनतर्फ धेरै कमरेडको ध्यानाकर्षित भएको हुन सक्छ । जोसेफ स्टालिन कति प्रतिशत सही छन् ? माओले भनेको ७० प्रतिशत सहीको हिसाबमा केकति थप्नु वा घटाउनु पर्ने हो ? एन्टोनियो ग्राम्सीले सांस्कृतिक आयाम जोडेर क्रान्तिलाई कति प्रतिशत भ्रष्टीकरण गरे ? क्रान्तिका लागि तयारी गर्ने कतिपय कमरेडको घरबन्दीको समय यस्तै हिसाबकिताबमा बितिरहेको हुन सक्छ । नेपाल हाल दलाल पुँजीवादी अवस्थामा रहेको निर्क्योलमा अडिएका अर्का थरी वामपन्थीलाई खासै हतार छैन । लेनिनको यामानको छायाले छोपेका मार्क्स, उनको दाह्री एवं उनका असली विचार अब सग्लो देखिन थालेका छन् भन्नेमा उनीहरू ढुक्क छन् । दलाल चरित्रको पटाक्षेपपश्चात् पुँजीवादको सबल हुर्काइको पर्खाइमा बसेका उनीहरूका लागि ओलीप्रवृत्ति क्रान्तिको तयारी ब्लुप्रिन्टमा पहिल्यै सुनिश्चित सामान्य परिघटना मात्रै हो । ओलीमा परेको महेन्द्रको छायालाई पनि उनीहरूले अस्वीकार गरे जस्तो लाग्दैन । उनीहरू स्पष्ट छन्, आफू कम्युनिस्ट नै भए पनि नेपालको पुँजीवादले पूर्णता नपाउन्जेल क्रान्तिका लागि हतार नगर्ने बलियो ठहरमा स्थिर छन् । माथि उल्लिखित सबै थरी कम्युनिस्टहरू सन् २००८ को आर्थिक मन्दीका बेला कार्ल मार्क्सकृत पुँजी का हजारौं ठेली बिक्री भएकामा औधी खुसी थिए । नश्वर पुँजीवादको अन्त्य सन्निकट रहेको संकेतका रूपमा सो घटनाले उनीहरूलाई फुर्क्याएको थियो । दुईचार वर्ष त्यही खुसीमा उनीहरूले दुनियाँमा उज्यालो मात्रै देखिरहे । तर, एकातिर पुँजी को थोक प्रकाशन एवं वितरण चलिरह्यो, अर्कातिर सत्ताको उपयोग गर्दै पुँजीवादले बजार र नवउदारवादको मजबुत संरक्षण गरिरह्यो । यो प्रक्रिया अघि बढ्दै जाँदा डोनाल्ड ट्रम्पको उदय भयो । यस्तो कसरी भयो ? उनीहरूले पुरानै ब्लुप्रिन्टका आधारमा ट्रम्प र बोल्सोनारोहरूको उदयलाई पनि सामान्य परिघटना नै पुष्टि गरिसकेका छन् । २००८ मा पश्चिमाले मार्क्सलाई ब्युँताएकामा मक्ख परेका भारतीय कम्युनिस्ट कार्यकर्ता २०१४ सम्म पुग्दा नरेन्द्र मोदीका प्रशंसक बन्न थालेका थिए । २०१९ मा त्यो उपक्रमले पूर्णता पायो । त्यसै गरी २००८ मा खुसी भएका एक थरी नेपाली कमरेडहरूले दक्षिणपन्थी राजनीतिका प्रवर्द्धक खड्प्रसाद ओलीलाई पार्टीको मात्र होइन, सिंगो मुलुकको सर्वेसर्वा बनाइदिए । ओली विचारधारामा आधारित संविधानलाई संसारको सर्वोत्कृष्ट संविधान भनेर गीत गाए । कोरोनाले निम्त्याएको त्रासदीले फेरि पुँजी बिकाउन सक्छ । नवउदारवादले काम काट्दैन भन्नेहरूमा स्वयं नवउदारवादीहरू नै अग्रपंक्तिमा आउन थालिसके । बढ्दो असमानता सम्बोधन गर्दै उदारवादी व्यवस्थाको संवर्द्धन गर्न मार्क्सका विचार सहयोगी छन् भन्न थालिसके । पुँजीवादी व्यवस्थालाई उदांगो पारिदिएकामा वामपन्थीहरू पनि मक्ख परिरहेका छन् । कोरोनापछिको दुनियाँमा मार्क्सका दाह्री अझै उज्यालिनेमा उनीहरू ढुक्क हुन सक्छन् । तर त्यस्तो हुन नसके के गर्ने भन्नेमा उनीहरूसँग कुनै नयाँ परिकल्पना छैन । पुँजीवादले निर्धारण गरेभन्दा फरक एवं विविध आर्थिक सम्बन्धहरू अझै छन् दुनियाँमा । पुँजीको दबदबा ठूलो छ तर नाफा मात्रको सञ्जालमा अहिले पनि सम्पूर्ण संसार जेलिएको होइन । पुँजीको जालोभन्दा बाहिर रहेका अभ्यासमा प्रशस्त ध्यान नपुगेको भने सत्य हो । त्यस्ता पुँजीभन्दा अलग आर्थिक सम्बन्धमार्फत व्यक्ति र समुदायको हित गर्ने कोसिसको खोजी कम भएको हो । लोकतन्त्रलाई उन्नत बनाउन चाहनेले त्यस्ता सम्बन्धबारे भएका अध्ययन र अभ्यासहरू खोज्न सक्छन्, तिनको विस्तारित रूपबारे सोच्न सक्छन् । शिक्षा, स्वास्थ्य, ज्ञान उत्पादनका उपक्रम एवं अर्थतन्त्रलाई समुदायमा फर्काउने विविधतापूर्ण प्रयत्नबारे बहस थालनी गर्न सक्छन् । व्यवस्था बदल्ने एक मात्र होइन, अनेक विकल्पबारे छलफल सुरु गर्न सक्छन् । मार्क्सको दाह्रीले तर्सनु वा उनका दाह्रीमै अल्झिरहनु कुनै विकल्प होइन ।"
भारतमा विषालु ग्यास चुहिँदा १३ जनाको मृत्यु,"वासिङ्टन (एजेन्सी) अमेरिकी राष्ट्रपति डोनाल्ड ट्रम्पले कोरोना भाइरस (कोभिड१९) का कारण अमेरिकामाथि अभूतपूर्व क्षति पुगेको बताएका छन् । राष्ट्रपति ट्रम्पका अनुसार अमेरिकामाथि अहिलेसम्म भएका सबै खालका आक्रमणभन्दा कोभिड१९ को प्रभाव घातक देखिएको छ । उनले महामारीले यस्तो स्वरूप लिनुमा चीन जिम्मेवार रहेको पुनः आरोप लगाएका छन् । राष्ट्रपति कार्यालय ह्वाइटहाउसमा संवाददातालाई गर्दै आएको नियमित सम्बोधनका क्रममा ट्रम्पले कोभिड१९ को प्रभावलाई लिएर गम्भीर चिन्ता व्यक्त गरेका हुन् । उनका अनुसार दोस्रो विश्वयुद्धका बेला जापानी बमवर्षक विमानले पर्ल हार्बरमा गरेको बमबारी र सन् २००१ मा न्युयोर्कस्थित ट्वीन टावरमा गरिएको आतंकवादी हमलाभन्दा पनि कोभिड१९ को घातक देखिएको छ । अमेरिकामा कोभिड१९ को नियन्त्रण तथा रोकथामका लागि समयमै आवश्यक पहल नगरेको भन्दै राष्ट्रपति ट्रम्पको आलोचना हुने गरेको छ । तर उनले भने महामारी रोक्न समयमै आवश्यक कदम नउठाएको भन्दै चीनको आलोचना गर्दै आएका छन् । यो कहिल्यै भएन । यो स्रोतमै रोकिनुपर्थ्यो । यो चीनमै रोकिनुपर्थ्यो । तर त्यसो भएन, ट्रम्पले भने । यदि चीनले तत्काल आवश्यक कदम चालेको भए कोभिड१९ ले विश्वव्यापी महामारीको रूप नलिने उनको दाबी छ । चीनको प्रयोगशालाबाट भाइरस फैलिएको भन्ने यथेष्ट प्रमाणहरू आफूसँग रहेको पनि ट्रम्पले दोहोर्याए । उनले आफूसँग प्रमाण रहेको बारम्बार बताउने गरेका भए पनि हालसम्म कुनै प्रमाण सार्वजनिक गरेका छैनन् । चीनले ट्रम्पको भनाइ अस्वीकार गर्दै आएको छ । भाइरस नियन्त्रणका लागि अमेरिका असफल भएकाले मानिसहरूको ध्यान अन्तै मोड्न आफूमाथि आरोप लगाइरहेको चीनको भनाइ छ । अमेरिकाका एक भरपर्दो जनस्वास्थ्यविद्ले प्राप्त तथ्यहरूका आधारमा कोभिड१९ को भाइरस प्रयोगशालामा बनाइएको नदेखिएको बताएका छन् । ट्रम्प प्रशासनका कोरोना भाइरस कार्यदलका सदस्य डा एन्थोनी फाउचीले गत सोमबार भाइरस प्राकृतिक रूपमै उत्पन्न भएको बताएका थिए । अमेरिकी विदेशमन्त्री माइक पोम्पियोले पनि भाइरसको संक्रमण फैलिनुमा चीन जिम्मेवार रहको बारम्बार दोहोर्याउँदै आएका छन् । चीनको अपारदर्शी व्यवहारकै कारण भइरसले महामारीको रूप लिएको उनको दाबी छ ।"
इराकका पूर्वगुप्तचर प्रमुख बने प्रधानमन्त्री,"बग्दाद (एजेन्सी) इराकका पूर्वगुप्तचर प्रमुख मुस्तफा खादिमी नयाँ प्रधानमन्त्रीमा निर्वाचित भएका छन् । खादिमीलाई इराकको संसद्ले बिहीबार प्रधानमन्त्रीमा निर्वाचित गरेको अधिकारीहरूले जानकारी दिएका छन् । खादिमी अमेरिकासँग निकट मानिन्छन् । अमेरिकाको न्युयोर्क टाइम्सले पनि खादिमीको सम्बन्ध अमेरिकासँग धेरै राम्रो रहेको र उनी निकै क्षमतावान व्यक्ति भएको जनाएको छ । तत्कालीन प्रधानमन्त्री अदेल अब्दुल मेहदीले राजीनामा दिएपछि इराक ६ महिनादेखि प्रधानमन्त्रीविहीन थियो । रोजगारी र सुशासनको माग गर्दै भएका प्रदर्शन चर्केपछि मेहदी राजीनामा दिन बाध्य भएका थिए । नोभेम्बर अन्त्यमा उनले राजीनामा दिएयता इराक कामचलाउ सरकारका भरमा चलिरहेको थियो । प्रधानमन्त्रीमा निर्वाचित भएपछि खादिमीले इराकको सुरक्षा, समृृद्धि र उत्थानका लागि संसद्ले आफूलाई विश्वास गरेको प्रतिक्रिया दिएका छन् । उनले तत्कालका लागि कोरोना भाइरसका विरुद्धको लडाइँ आफ्नो प्रमुख मुद्दा हुने बताए । इराकमा कोरोना भाइरस संक्रमितको संख्या २ हजार नाघिसकेको छ भने एक सयभन्दा बढीले ज्यान गुमाइसकेका छन् ।"
५५ हजार हेक्टरमा लगाइएको बालीमा क्षति,"पर्सामा पनि ६ हजार ३ सय ५० हेक्टरमा लगाइएको गहुँमा क्षति पुगेको छ । ५ सय ३० हेक्टरको तरकारी, १ सय ९८ हेक्टरको मकै र १ सय ४३ हेक्टरको आँपमा क्षति पुगेको केन्द्रले जनाएको छ । सर्लाहीमा २ हजार १ सय ५०५ हेक्टर कृषि बालीमा क्षति भएको छ । कृषि ज्ञान केन्द्र सर्लाहीका अनुसार वाग्मती नगरपालिकामा ५ सय र बरहथवा नगरपालिकामा ५ सय हेक्टर गरी एक हजार हेक्टर मकै बालीमा क्षति भएको छ । लालबन्दी नगरपालिकामा मकै, तरकारी र आँप गरेर १ सय ७५ हेक्टरमा गरिएको खेतीमा नोक्सानी भएको छ । अन्य नगरपालिकामा १५ सय हेक्टरमा लगाइएको आँपमा पनि क्षति पुगेको ज्ञान केन्द्रको भनाइ छ । असिना र हावाहुरीबाट भएको क्षतिको राहत पालिका र प्रदेश सरकारले नै दिने मन्त्रालयका प्रवक्ता हरिबहादुर केसीले जानकारी दिए । कृषि बाली बिमा गरेका किसानले बिमा कम्पनीबाट पनि क्षतिपूर्ति पाउन सक्ने उनको भनाइ छ । क्षतिबारे थप अनुसन्धान भइरहेको भूमि व्यवस्था, कृषि तथा सहकारी मन्त्रालय प्रदेश २ का सूचना अधिकारी रजनीश मिश्रले बताए । किसानलाई क्षतिपूर्ति र राहतको विषयमा कार्यविधि बनाएर अघि बढिने उनको भनाइ छ । गण्डकी प्रदेशमा पनि कृषिमा व्यापक क्षति भएको छ । ०७६ साउनयता २३ हजार १ सय ५३ हेक्टर कृषि बालीमा क्षति पुगेको गण्डकीको भूमि व्यवस्था, कृषि तथा सहकारी मन्त्रालयले जनाएको छ । उक्त क्षेत्रफलमा धान, मकै, गहुँ, कोदो, आलु, दलहन, सुन्तला, फलफूल, केरा, कफीलगायत खेती लगाइएको थियो । २३ हजार १ सय ५३ हेक्टरमा करिब १ लाख २७ हजार ८ सय ८३ मेट्रिक टन उत्पादन हुन्छ, मन्त्रालयको विवरणमा भनिएको छ, जसमध्ये १ अर्ब ५२ करोड ७४ लाखबराबरको २९ हजार ३ सय ७९ मेट्रिक टन क्षति पुगेको छ । मन्त्रालयका अनुसार यसबाट गण्डकीमा ४० हजार ४ सय ३४ किसान घरधुरी समस्यामा परेका छन् । ५ हजार १ सय ६८ प्लास्टिक घरमा आंशिक क्षति पुगेको छ । यस क्षेत्रमा बढी असिना आउने समस्या रहेको गण्डकी प्रदेशका मुख्यमन्त्री पृथ्वीसुब्बा गुरुङले बताए । यसले हिउँदे बाली, मकै, तोरी, फलफूललगायत खेती सखाप पार्छ, उनले भने, यी समस्याबाट बचाउन असिना बाली र सिँचाइ बिमा गर्ने योजना छ । मुख्यमन्त्री सुब्बाका अनुसार किसान पीडित भए पनि क्षति र राहतका लागि उनीहरू आएका छैनन् । अब किसान र बाली बिमाको सन्दर्भमा ठोस योजना बनाएर अघि बढ्छौं, उनले भने ।"
गौरवका आयोजना पुनःप्राथमिकीकरण गर,"ती आयोजनामा २५ देखि ६० प्रतिशतसम्म काम भएको उनको दाबी छ । प्राथमिकताका हिसाबले आगामी आवमा तामाकोसी, मेलम्ची र भैरहवा विमानस्थल निर्माण सम्पन्न गर्ने लक्ष्य रहेको उनले जानकारी दिए । त्यसपछि कर्णाली करिडोर, कालीगण्डकी करिडोरको पूरै ट्र्याक खोल्ने र कोसी करिडोर सञ्चालन गर्ने लक्ष्य लिइएको उनको भनाइ छ । गौरवका आयोजनालाई बजेटमा कुनै कन्जुस्याइँ नगरिएको उपाध्यक्ष कँडेलको दाबी छ । कानुनअनुसार माघ मसान्तमा बजेटको सिलिङ दिनुपर्छ, त्यो दिइसकेका छौं, उनले भने । बजेट सिलिङमा कम्प्रोमाइज गर्नुहुँदैन भन्ने हाम्रो मान्यता छ । कोरोनाले सबैतिर असर पुगेको छ, यसमा ५१० प्रतिशत मात्र तलमाथि पर्न सक्छ ।केही समयअघि आयोगले सार्वजनिक गरेको पन्ध्रौं विस्तृत दस्ताबेजअनुसार गौरवका आयोजना सम्पन्न गर्न अझै २८ खर्ब लाग्छ । ती आयोजनामा अहिलेसम्म ३ खर्ब २ अर्ब ९५ करोड खर्च भइसकेको छ । आयोजना सम्पन्न हुन सबै गरेर ३१ खर्ब ८८ अर्ब ५४ करोड लाग्नेछ । अहिलेसम्म लागेको खर्च कटाउँदा थप २८ अर्ब ८५ अर्ब ५९ करोड लाग्ने आयोगले जनाएको छ ।"
नेपालले पाउने भयो आईएमएफबाट २६ अर्ब,"काठमाडौं (कास) नेपालले अन्तर्राष्ट्रिय मुद्राकोष (आईएमएफ) बाट करिब २६ अर्बबराबरको शून्य ब्याजदरको विशेष कर्जा र्यापिड क्रेडिट फेसिलिटी (आरसीएफ) सुविधा पाउने भएको छ । उक्त सुविधाका लागि नेपालले गरेको आग्रहलाई आईएमएफ कार्यकारी समितिले बुधबार स्वीकृत गरेको हो । यस्तो सुविधा पाउने नेपाल ५० औं राष्ट्र भएको आईएमएफले जनाएको छ । कोभिड(१९ का कारण अर्थतन्त्र जोखिममा परेकाले आपत्कालीन वित्तीय सहयोगका रूपमा नेपाललाई पनि उक्त सुविधा दिने निर्णय भएको विज्ञप्तिमा उल्लेख छ । सन् २०१५ पछि नेपालले पहिलो पटक आरसीएफ सुविधा पाएको हो । सामान्यतया आरसीएफ र ईसीएफमार्फत लिएको कर्जा बजेटरी खर्च गर्न पाइँदैन । तर आईएमएफले बजेटरी खर्चमा समावेश गर्न पाउने गरी सुविधा दिएको हो । सन् २०१५ मा पनि आईएमएफले यस्तै सुविधा दिएको थियो । कोभिड(१९ का कारण आन्तरिक आर्थिक गतिविधि, पर्यटन, रेमिट्यान्सलगायत क्षेत्र प्रभावित भएकाले मुलुकको शोधनान्तर स्थितिलाई सन्तुलित बनाउन २ सय १४ मिलियन अमेरिकी डलर (करिब २६ अर्ब रुपैयाँ) आरसीएफ स्वीकृत गरिएको छ, आईएमएफले भनेको छ, कोभिड(१९ को संक्रमणबाट बच्न, बिरामीको उपचार गर्न, क्वारेन्टाइनलगायतमा नेपालले खर्च बढाइरहेको छ । यसका लागि धेरै औषधि तथा उपचारका सामग्री आयात भइरहेको छ ।मुलुकको शोधनान्तर अवस्था सन्तुलनमा राख्न, वित्तीय व्यवस्थापनलगायतमा आरसीएफले महत्त्वपूर्ण सहयोग पुग्ने आईएमएफले दाबी गरेको छ । यसअघि भूकम्पका बेला राष्ट्र बैंकले ३५६५ मिलियन एसडीआर सुविधा लिएको थियो । गत चैतमा सरकारले सुरुमा नेपाललाई प्राप्त कोटाको ५० प्रतिशत सुविधा लिने निर्णय गरेको थियो । पछि शतप्रतिशत नै सुविधा लिने निर्णय गरेको थियो । आईएमएफ प्रतिनिधिमण्डलले नै अनौपचारिक रूपमा शतप्रतिशत लिन सुझाएकाले नेपालले कोटाको पूरै सुविधा लिने प्रक्रिया अघि बढाएको थियो । आरसीएफमार्फतको पैसाले आयात प्रतिस्थापन र निर्यात प्रोत्साहन हुने खालका कार्यक्रम सञ्चालन गर्न पाइने राष्ट्र बैंकले बताएको छ । के हो आरसीएफ ? आरसीएफ आईएमएफले आफ्ना सदस्य राष्ट्रलाई प्रदान गर्ने एक प्रकारको शून्य ब्याजदरको कर्जा (सुविधा) हो । यसको भुक्तानी अवधि १० वर्षको हुन्छ । पहिलो पाँच वर्षसम्म केही पनि तिर्नुपर्दैन । पछिल्लो पाँच वर्षमा किस्ताका रूपमा साँवा भुक्तानी गर्नुपर्छ । ब्याज नलाग्ने र भुक्तानी अवधि धेरै भएकाले यसलाई विशेष सहुलियत कर्जा भनिएको हो । विभिन्न सर्तसहित पाइने यो कर्जा सामान्यतया सदस्य राष्ट्रको शोधनान्तर स्थिति ऋणात्मक भएको बेलामा पाइन्छ । तर परिस्थितिअनुसार पनि आईएमएफले सदस्य राष्ट्रहरूलाई यस्तो कर्जा सुविधा दिने गरेको छ ।"
डेडिकेटेड र ट्रंक लाइन शुल्क नहटाएकोमा मन्त्री असन्तुष्ट,"काठमाडौं (कास) विद्युत् नियमन आयोगले डेडिकेटेड र ट्रंक शुल्क हटाउने प्राधिकरणको प्रस्ताव कार्यान्वयनमा ढिलाइ गरेको भन्दै ऊर्जा, जलस्रोत तथा सिँचाइमन्त्री वर्षमान पुनले असन्तुष्टि जनाएका छन् । आयोग पदाधिकारीले शपथ खाएको एक वर्ष पुगेको अवसरमा आयोगले आयोजना गरेको कार्यक्रममा मन्त्री पुनले लोडसेडिङ अन्त्य घोषणा भएको दुई वर्षमा समेत लोडसेडिङका बेलामा लिइएको शुल्क कायम राख्नु जायज नभएको प्रतिक्रिया दिए । सरकारले औद्योगिक क्षेत्रमा डेडिकेटेड लाइन हटाउन खोजे पनि नियमन आयोगले निर्णय गर्न ढिलाइ गरेकोमा उनले आश्चर्य व्यक्त गरे । डेडिकेटेड र ट्रंक लाइनका कारण व्यवसायी मर्कामा परेको भन्दै उनले त्यसबारे सोच्न आयोग पदाधिकारीलाई आग्रह गरे । प्राधिकरणले गत कात्तिकमै डेडिकेटेड र ट्रंक लाइनको शुल्क समायोजन गर्नर् ेनिर्णयसहित आयोगमा निवेदन दिएको थियो । तर आयोगले प्रक्रिया नपुगेको भन्दै प्राधिकरणमा प्रस्ताव पठाएर प्रक्रिया पुर्याउन निर्देशन दिएको थियो । यो विषय आयोगको क्षेत्राधिकार भएकाले सरकारले केही गर्न सक्दैन, उनले भने, व्यवसायी पनि उपभोक्ता भएकाले उनीहरूको अधिकार हनन गर्नु भएन । आयोग पदाधिकारीले शपथ लिई कार्यभार सुरु गरेका विषयमा आयोगले बिहीबार विद्युत् क्षेत्रमा कोभिड१९ को प्रभाव विषयमा छलफल कार्यक्रम आयोजना गरेको थियो । आयोग अध्यक्ष दिल्ली सिंह भने डेडिकेटेड र ट्रंक लाइनको महसुल संशोधनका लागि आयोग नभई ऐन र प्राधिकरण नै बाधक भएको बताउँछन् । ऐनमा वर्षमा एक पटक मात्रै महसुल निर्धारण गर्न पाउने व्यवस्था छ, उनले भने, प्राधिकरणले सुरुमा डेडिकेटेड र ट्रंक महसुल संशोधनका लागि मात्रै पत्र पठायो । प्राधिकरणले ढिला गरी पत्र पठाएको र साधारण उपभोक्तातर्फ पछि मात्रै महसुल संशोधनको प्रस्ताव आएको उनको भनाइ छ । कोभिड१९ का कारण सार्वजनिक सुनुवाइ गर्न सकिएको छैन, सिंहले भने, जसकारण यस्तो अवस्था आएको हो । आयोगले चैत दोस्रो साता विद्युत् महसुल समायोजनका विषयमा सार्वजनिक सुनुवाइ आयोजना गर्ने भने पनि कोभिड१९ को संक्रमण नियन्त्रण गर्न सरकारले लकडाउन गरेपछि स्थगन गरिएको थियो । कार्यक्रममा मन्त्री पुनले जलविद्युत् क्षेत्रमा खराब प्रवृत्तिलाई निरुत्साहित गर्न सरकारले नयाँ विधेयक तयार पारेको जानकारी दिए । विगतमा जसरी सामान्य प्रक्रिया पूरा गर्दैमा उत्पादन अनुमतिपत्र नबाँडिने उनको दाबी छ । जलविद्युत्मा लगानी जोखिमपूर्ण छ, उनले भने, यहाँ काम गर्न सक्नेले मात्रै लगानी गर्नुपर्छ, नसक्नेले अन्यत्र लगानी गर्नु ठीक हुन्छ । विगतमा बैंक, बिमा कम्पनी र सहकारीमा जनताको लगानी डुब्ने समस्या देखिएपछि सरकारले नियमन गरेको उनको भनाइ छ । जलविद्युत् क्षेत्रमा पनि त्यस्तै मापदण्ड बनाएर खराब लगानी रोक्ने योजनामा मन्त्रालय रहेको उनले बताए । नेपालमा उत्पादित बिजुलीको अन्तर्राष्ट्रिय बजार प्रवर्द्धनमा सरकार लागेको भन्दै उनले प्राधिकरणलाई मात्र बिजुली बेच्ने मानसिकता त्यागेर बाह्य बजार खोज्ने दिशामा अग्रसर हुन निजी क्षेत्रलाई आग्रह गरे ।कार्यक्रममा मन्त्रिपरिषद्ले पास गरेको विद्युत् विधेयकमा राखिएका केही प्रावधानमा निजी प्रवर्द्धकहरूले समस्या औंल्याएका छन् । मन्त्री पुनले भने सरोकारवालासँग सहजीकरण गरी ल्याइएको विधेयकको स्वामित्व लिन आग्रह गरे । कार्यक्रममा स्वतन्त्र ऊर्जा उत्पादकहरूको संस्था नेपाल (इप्पान) अध्यक्ष शैलेन्द्र गुरागाईंले विद्युत् खरिद दर बढाउनुपर्ने माग गरे । कोभिड१९ का कारण विद्युत् आयोजना प्रभावित भएको भन्दै लाइसेन्स र व्यावसायिक उत्पादन गर्ने मिति थप गर्नुपर्ने उनको भनाइ छ । कोभिड१९ का कारण निजी क्षेत्रका मात्रै नभई प्राधिकरणअन्तर्गतका आयोजना पनि प्रभावित भएको प्राधिकरणका कार्यकारी निर्देशक कुलमान घिसिङले जानकारी दिए । कार्यक्रममा योजना आयोगका सदस्य कृष्णप्रसाद ओली, ऊर्जा मन्त्रालयका सचिव दिनेशकुमार घिमिरे, विद्युत् विकास विभागका महानिर्देशक नवीन सिंहलगायतको उपस्थिति थियो ।"
लोमसको ५ सय एमएलको सेनिटाइजर,काठमाडौं (कास) औषधि उत्पादक कम्पनी लोमस फर्मास्युटिकल्सले ५ सय मिलिलिटर (एमएल) मा ह्यान्डएक्स सेनिटाइजर बजारमा ल्याएको छ । कम्पनीले सुरुमा १ सय एमएलको बोतल सेनिटाइजर बजारमा ल्याएको थियो । माग बढेपछि ५ सय एमएल बोतलको सेनिटाइजर उत्पादन थालिएको कम्पनीका प्रबन्धक प्रबलजंग पाण्डेले जानकारी दिए । ५ सय एमएल बोतलको मूल्य ५ सय १५ रुपैयाँ पर्ने कम्पनीको भनाइ छ ।
दी डिस्टिलरिजको नयाँ योजना,काठमाडौं (कास) दी डिस्टिलरिज नेपालले सामाजिक पहलअन्तर्गत नयाँ योजना सार्वजनिक गरेको छ । यसअनुसार सामाजिक सहयोगी कामको तस्बिर वा भिडियोको जानकारीसहित फेसबुकमा दी न्यु ब्रेभको ह्यासट्यागसहितको टाइटल पोस्ट गर्नुपर्नेछ । डिस्टिलरिजले हरेक पोस्ट बराबर १ हजार रुपैयाँका दरले रकम जम्मा गरी २ हप्तापछि खाँचो परेकालाई खाद्यान्न तथा औषधिजन्य सामग्री उपलब्ध गराउने जनाएको छ ।
युवा उद्यमीको जुम अनलाइन,"काठमाडौं (कास) नेपाली युवा उद्यमी फोरम (एनवाईईएफ) ले काठमाडौं अध्यायको तेस्रो वार्षिक साधारणसभा मे २०२० को जुम अनलाइन आयोजना सम्पन्न गरेको छ । व्यवसायीलाई परेका समस्या समाधान, नयाँ तरिका र सिर्जना गर्न प्रोत्साहित गर्न जुम अनलाइन आयोजना गरिएको एनवाईईएफले बताएको छ । अध्यायमा अध्यक्ष निशान्त प्रधानसहित ११ सदस्यीय नयाँ कार्यसमिति गठन गरिएको थियो ।"
कांग्रेसको बजेट समिति,"काठमाडौं (कास) नेपाली कांग्रेसले बजेटको प्राथमिकता र योजनाबारे सरकारलाई सुझाव दिन तथा पार्टीको दृष्टिकोण तयार पार्न पूर्वअर्थमन्त्री रामशरण महतको नेतृत्वमा समिति बनाएको छ । समितिमा पूर्वअर्थमन्त्रीद्वय महेश आचार्य, ज्ञानेन्द्रबहादुर कार्की, पार्टीका नेता एवं राष्ट्रिय योजना आयोगका पूर्वउपाध्यक्ष नारायण खड्का, पूर्वमन्त्री मीनेन्द्र रिजाल, पूर्वअर्थराज्यमन्त्रीहरू चीनकाजी श्रेष्ठ, दीपकुमार उपाध्याय, उदयशमशेर राणा, राष्ट्रिय योजना आयोगका पूर्वउपाध्यक्षहरू पृथ्वीराज लिगल, शंकर शर्मा, जगदीशचन्द्र पोखरेल, गोविन्द पोखरेल र स्वर्णिम वाग्ले छन् ।"
मास्कमै रतनसूत्र,"लुम्बिनी (कास) कोभिड१९ महामारी अन्त्यको कामना गर्दै बिहीबार बुद्ध जन्मस्थल लुम्बिनीमा रतनसूत्र पाठ गरिएको छ । ईशापूर्व छैटौं शताब्दीमा भगवान् गौतमबुद्धले तत्कालीन लिच्छवि राजधानी वैशालीमा रतनसूत्र पाठ गरेको विश्वास छ । त्यसबेला पानी नपरेर अनिकाल र महामारी फैलिएर हजारौं मान्छे मरेको र रातभरि सूत्र पाठ गरेपछि अर्को दिन बिहान बादल फाटेर घनघोर वर्षा भएको किंवदन्ती छ । लकडाउनका कारण २५६४ औं बुद्ध जयन्तीको अवसरमा बिहीबार यहाँ औपचारिक कार्यक्रम गरिएन । सार्वजनिक रूपमा बुद्ध जयन्ती मनाउन सुरु गरिएको ७० वर्षपछि पहिलो पटक फरक ढंगले यसपालि मनाइएको हो । शान्ति र सद्भावको वातावरणमा १५ भिक्षु, लामागुरु र गुरुमाले प्रार्थना गरे । सबैले मास्क लगाएका थिए । कतिपयले ग्लोभ्स लगाएका थिए । सबैलाई दुई मिटर दूरी कायम गरेर राखिएको थियो । थेरवादी र महायानी परम्पराअनुसार मंगल कामना गरियो । त्यसपछि रतनसूत्र पाठ गरियो । त्यसअघि भिक्षु महासंघ अध्यक्ष भिक्षु मैत्री महास्थवीर नेतृत्वमा ७ जना भिक्षुले बेबी बुद्धको मूर्ति मायादेवी मन्दिरभित्र लगेर पूजाआजा गरेका थिए । उक्त मूर्ति पुष्करणी पोखरी घुमाएर अशोक स्तम्भछेउ प्रतिस्थापन गरियो । मन्दिरसँगै सटेर पश्चिममा आयोजित कार्यक्रममा बेबी बुद्धलाई भिक्षु, लामागुरु र गुरुमाले नुहाइदिए र पूजाआजा गरे । बुद्धलाई जन्मनासाथ नुहाइदिइएकाले यहाँ पनि नुहाउने गरिन्छ । चिनियाँ र थाईहरूले बेबी बुद्धलाई नुहाएर पूजाआजा गर्ने चलन छ । कार्यक्रममा प्रधानमन्त्री केपी शर्मा ओली र संस्कृति, पर्यटन तथा नागरिक उड्डयनमन्त्री योगेश भट्टराईको शुभकामना सन्देश लुम्बिनी विकास कोषका सदस्यसचिव ज्ञानिन राईले पढेर सुनाए । कार्यक्रम एक घण्टामा सकिएको थियो । कार्यक्रम अनौपचारिक र सामान्य थियो । कसैलाई पनि औपचारिक निम्तो गरिएको थिएन । बुधबार साँझ नेपाल र नेपालीले कोभिड१९ संक्रमणबाट छिट्टै मुक्ति पाएर जनजीवन उल्लास र खुसी बनोस् भन्ने कामना गर्दै परित्राण पाठ गरिएको थियो । बुद्धले भन्नुभएजस्तै यो शरीर नश्वर हो, अखिल नेपाल भिक्षु संघ अध्यक्ष मैत्री महास्थवीरले भने, यो समय भनेको मन बलियो बनाउने र निरोगी हुने हो । हामीले आजकै दिनबाट बुद्ध शिक्षाको अध्ययन सुरु गर्न सक्छौं । बिहीबार बेलुका पुष्करणी पोखरीमा २५६४ वटा दीप प्रज्वलन गरेर दीपावली गरिएको थियो । कोभिड१९ संक्रमणविरुद्ध अग्रभागमा खटेका स्वास्थ्यकर्मी, सरक्षाकर्मी, राष्ट्रसेवक कर्मचारीमा उच्च मनोबल कायम होस् भन्ने कामना गर्दै उनीहरूप्रति दीपावली समर्पण गरिएको थियो । प्रदेश ५ का मुख्यमन्त्री शंकर पोखरेलले शुभकामना सन्देश दिँदै यस वर्षको बुद्धपूर्णिमालाई कोभिड१९ विरुद्धको प्रयासका लागि समर्पित गर्न आग्रह गरेका थिए ।"
दिनमा दुई जनाले गुमाउँदै छन् ज्यान,दिउँसो बढी दुर्घटना लकडाउनको अवधिमा दिउँसो बढी दुर्घटना हुने गरेको पाइएको छ । दुर्घटना भएमध्ये एक सय ४१ सवारी दिउँसो १२ बजेदेखि बेलुका ६ बजेको समयमा दुर्घटनामा परेका छन् । त्यसपछि ६ देखि राति १२ बजेसम्म दुर्घटना भएका छन् । यो समयमा १ सय ३१ वटा दुर्घटना भएका छन् । बिहान ६ देखि मध्याह्न १२ बजेसम्म भने १ सय १९ वटा दुर्घटना भएको प्रहरीले जनाएको छ । यो अवधिमा दुर्घटना भएका ४ सय ३४ दुर्घटनामध्ये १ सय ७२ दुर्घटना तीव्र गतिमा भएको पाइएको छ । ओभरटेकबाट भएको दुर्घटना भने ३ वटामात्रै छन् । ट्राफिक नियम उल्लंघन भएका दुर्घटना ३० वटा छन् । अन्य कारणले भएका दुर्घटना भने १ सय ६३ वटा छन् । यान्त्रिक गडबडीका कारण भएका १६ वटा दुर्घटना भएका छन् ।
नियम एकनासले लागू गरौं,"लकडाउनको अवधि (चैत ११ देखि वैशाख २३ गतेसम्म) विभिन्न स्रोतबाट उपलब्ध सडक दुर्घटना केलाउँदा ८२ जनाको मृत्यु भइसकेको देखाउँछ । करिब ५ सयजति घाइते छन् । तर नेपालमा सडक दुर्घटनाबाट मृत्युको परिभाषाअनुसार घटनाको एक महिनाभित्र मृत्यु भएकालाई गनिने भएकाले अहिलेको तथ्यांकलाई प्रारम्भिक तथ्यांक भन्नुपर्छ । किनभने गम्भीर घाइते भएका १ सय २५ जनाको अवस्था के कस्तो छ भन्ने अझै अभिलेख नभइसकेको हुन सक्छ । प्रहरीकै गत वर्षको तथ्यांक हेर्दा सरदर दैनिक ८ जनाको मृत्यु हुने तथ्यांक छ तर अत्यावश्यक सेवाको अनुमतिबाहेक सवारी चलाउन नपाइने भए पनि हाल मृत्यु भइरहेको छ । नेपालमा अत्यावश्यक सेवा, विवाह, मलामी, रिजर्भका गाडी र पास बोकेका सवारी पनि किन दुर्घटनामा पर्छन् भन्ने प्रश्न उठ्न सक्छ । त्यसैले सबै खालका गाडीमा सडक सुरक्षा र ट्राफिक नियम एकनासले लागू गर्नु जरुरी छ । अहिले सामान्य अवस्थाको तुलनामा कति गाडी चलेका छन् भन्न त सकिँदैन, तर न्यून संख्यामा चले पनि सामान्यको भन्दा २५ प्रतिशत मृत्यु गराउन पर्याप्त छ । यसतर्फ गम्भीर भएर सोच्नुपर्ने बेला भएको छ ।अहिले प्रहरीलाई सडक दुर्घटना नियन्त्रण, तथ्यांक संकलन वा सडक सुरक्षा प्रवर्द्धनका लागि भन्दा पनि कोरोनासम्बन्धी जिम्मेवारीलाई प्राथमिकतामा राखिएको छ । यसले पनि दैनिक सरदर दुई जनाको अकालमा ज्यान लिइरहेको र ११ जनालाई घाइते बनाइरहेको सडक दुर्घटनाको समस्या ओझेलमा परेको छ ।"
सघाउने सिस्टर रोबोट,"हेटौंडा (कास) नेपाली इन्जिनियरहरूले कोभिड१९ संक्रमितको उपचारमा सघाउन सिस्टर रोबोट बनाएका छन् । नेपाल इन्जिनियर्स एसोसिएसन वाग्मती प्रदेशको नेतृत्त तथा ओज्टेक, कान्तिबिर, द रोबोनोट्स र रोबोटोक्स एसोसिएसन अफ नेपालको प्राविधिक सहयोगमा रोबोट बनाइएको हो । एक लाख रुपैयाँ लागेको उक्त रोबोट वाग्मती प्रदेशका मुख्यमन्त्री डोरमणि पौडेलले हेटौंडा अस्पताललाई हस्तान्तरण गरेका छन् ।औषधि, खाना र पानी रिमोट थिचेर उक्त रोबोटमार्फत बिरामीसम्म पुर्याउन सकिन्छ । अस्पतालको कन्ट्रोल रुमबाट ७ सय मिटरसम्म रोबोटले ३० किलोसम्मका सामान ओसार्न सक्छ । इन्जिनियर सुरज गौतमका अनुसार फोन जडान भएकाले रोबोटमार्फत स्वास्थ्यकर्मीले बिरामीसँग परैबाट कुरा सक्छन् ।"
आँगनदेखि घरको छतसम्म,"(कञ्चनपुर)  नेपाली राष्ट्रिय क्रिकेट टोलीका उपकप्तान दीपेन्द्रसिंह ऐरी लकडाउन सुरु हुनुभन्दा केही दिनअघि घर आइपुगेका थिए । साँझ र बिहानको समयमा अभ्यासमै व्यस्त रहने उनलाई केही दिन त अन्योल भयो । लकडाउनका बेला कसरी अभ्यास गर्ने र फिटनेस कसरी कायम राख्ने भन्ने चिन्तामा रहे । बिहान अलि समय दौडिनेबाहेक अरू सोच्नै सकेनन् । चैत ११ गतेदेखि लकडाउन सुरु भयो । घर नजिकै अभ्यासका लागि खाली ठाउँ पनि थिएन । खेतमा गहुँ पाक्दै थियो । घरबाहिर विद्यालय वा अन्य खाली फिल्डमा उनी जान चाहेनन् । राष्ट्रिय टोलीकै उपकप्तानले लकडाउन उल्लंघन गरिरहेको छ भनेर गलत चर्चा होला भन्ने उनले सोचे । चैत मध्यतिर गहुँ कटाइ सुरु भयो । गहुँबाली भित्र्याएपछि उनले आँगनसँगै जोडिएको खेतमा पिच बनाए । त्यही पिचमा दाइ र भाइसँग मिलेर उनले अभ्यास गर्न थाले । सुरुका केही दिन समस्या भए पनि अहिले भने दैनिक ४५ घण्टा नियमित अभ्यास भइरहेको छ, भीमदत्त नगरपालिका८ तिलाचौर बस्ने दीपेन्द्रले भने, बिहान मर्निङवाकसँगै दाजुभाइ मिलेर अभ्यास गर्छौं । उनी फागुनमा थाइल्यान्डमा सम्पन्न ट्वान्टी२० क्वालिफायर म्याचपछि घर फर्किएका हुन् । उपकप्तान भएपछि उनीमाथि जिम्मेवारी थपिएको छ । आफूमात्रै अभ्यास गरेर पुग्दैन । टोलीका अन्य खेलाडीसँग पनि नियमित रूपमा सम्पर्कमा रहिरहन्छन् । उनीहरूलाई पनि अभ्यासका लागि सुझाइरहेका हुन्छन् । साथै प्रशिक्षकहरूसँग पनि आफू नियमित सम्पर्कमा रहेको उनले सुनाए । आवश्यक परेका बेला अनलाइनबाट समेत आवश्यक प्रशिक्षण लिने गरेका छन् । लामो समयदेखि राष्ट्रिय टोलीको अभिन्न अंग रहेका अर्का क्रिकेटर विनोद भण्डारी पनि लकडाउनमा घरआँगनमै अभ्यासमा जुटेका छन् । भीमदत्त नगरपालिका १५ निम्बुखेडास्थित बिहान घरवरिपरि दौडिनेबाहेक आँगनमै साथीभाइसँग अभ्यास गरिरहेका छन् । बिहान उठ्नेबित्तिकै रनिङ, अनि फिटनेस र त्यसपछि ब्याटिङबलिङको अभ्यासमा जुट्छु, विनोदले भने, कहिले दाजुभाइहरू मिलेर खेल्छौं, कहिले टेनिसको बल ह्याङ्गिग गरेर ब्याटिङ अभ्यास गर्छु । उनले पनि आँगनमै पिच बनाएका छन् । त्यही पिचमा विनोद र उनका दाजुभाइ नियमित रूपमा क्रिकेट खेल्ने गर्छन् । विनोद पनि थाइल्यान्डको क्वालिफायर खेलपछि घर फर्किएका हुन् । नेपाली टिममा परेदेखि प्रायः दुईतीन दिनमात्रै घरमा बस्ने उनले यसपल्ट भने आफूले घरपरिवारसँग लामो समय बिताउन पाएको बताए । लकडाउनको फुर्सदमा साँझबिहान क्रिकेट अभ्यास र दिनमा घरपरिवारसँगै रमाउने गरेको उनले सुनाए । डेब्यु खेलमै कम उमेरमा अर्धशतक बनाउने कीर्तिमान बनाएका अर्का क्रिकेटर सन्दीप जोरा अभ्याससंँगै अध्ययनमा व्यस्त छन् । भीमदत्त नगरपालिका४ गोबरियामा बसोबास गर्ने उनी भाइलाई बलिङ गर्न लगाएर ब्याटिङ अभ्यास गरिरहेका हुन्छन् । कहिले घरकै छतमा टेनिसको बल झुन्ड्याएर एकडेढ घण्टा अभ्यास गर्छन् । सशस्त्र प्रहरी बलको एपीएफ क्लबसंँग अनुबन्धित उनी कहिलेकाहीं नजिकै रहेको सशस्त्रको सीमा सुरक्षा बल मझगाउँ पुग्छन् । पछिल्लो पटक भने घरमै बसेर सम्पर्क गरिराख्न भनेको उनले बताए । भिडियो कन्फरेन्समार्फत प्रशिक्षकसँग पनि कुराकानी हुन्छ, उनले भने, उहाँले फिटनेससँगै निरन्तर अभ्यास गर्न भन्नुभएको छ । जोराले गत वर्ष यूएईविरुद्ध डेब्यु खेलमै बनाएको अविवित ५३ रन सबैभन्दा कम उमेरमा बनाएको उच्च स्कोर हो । उनले १७ वर्ष १०३ दिनमा उक्त प्रदर्शन गरेका थिए । उक्त प्रदर्शनपछि उनी नियमित रूपमा राष्ट्रिय टोलीमा पर्दै आएका छन् । विश्वभर कोरोनाको त्रास फैलिएका बेला उनले आत्मबल बढाउने खालका पुस्तकहरू पनि अध्ययन गरिरहेका छन् । यतिबेला उनी यू क्यान विन भन्ने पुस्तक अध्ययन गरिरहेका छन् । यसले लकडाउन खुल्नेबित्तिकै पुनः उत्कृष्ट प्रदर्शनका लागि आत्मबल बलियो बनाउने र कोरोना त्रासबाट समेत मुक्त गराउन मदत गर्ने उनको विश्वास छ । जोराकै छिमेकी अर्का क्रिकेटर भीम सार्की पनि टेनिसको बल झुन्ड्याएर ब्याटिङ अभ्यास गर्छन् । लकडाउन हुनुभन्दा दुई दिनअघि मात्रै घर आइपुगेका उनले अतिरिक्त शारीरिक अभ्यासबाहेक टेनिसको बल मोजाभित्र हालेर झुन्ड्याएर अभ्यास गर्ने गरेको बताए । घरको छतको एकान्त ठाउँमा एकडेढ घण्टा नियमित ब्याटिङ अभ्यास गर्छु, उनले थपे, घरको काममा पनि सघाउँछु, खाना बनाउनेदेखि खेतीपातीको काममा घरपरिवारसँगै मिलेर काम गर्छु । भीमदत्त नगरपालिका१८ भगतपुरमा बस्ने अर्का क्रिकेटर दिलीप नाथ पनि लकडाउनका कारण घरमै थुनिएका छन् । पोखरा प्रिमियर लिगपछि घर फर्किएका उनी डेढ वर्षदेखि घरेलु क्रिकेटमै व्यस्त छन् । राष्ट्रिय टोलीमा पर्न संघर्षरत उनी पनि अन्य खेलाडीझैं घरको छत र आँगनमै अम्यास गरिरहेका छन् । सफ्ट टेनिस बलले भाइबहिनीलाई बलिङ गर्न लगाएर ब्याटिङ अभ्यास गरिरहेको छु, दिलीपले भने, यसबाहेक फिटनेसको अभ्यास पनि गरिरहेको छु ।"
दर्शकविहीन रंगशालामा बुन्डेसलिगा,"बायर्न (एएफपी) जर्मन लिग आयोजकले बुन्डेसलिगाका बाँकी खेल मे १५ बाट सुरु हुने बुधबार निश्चित गरेको छ । जर्मन चान्सलर एन्जेला मर्केल र प्रान्तीय नेताले लिग सुरु गर्न अनुमति दिएपछि यो घोषणा भएको हो । खेल भने दर्शनबिनाको बन्द रंगशालामा हुनेछ । यसै लिगकै क्रममा खेलाडीको नियमित परीक्षण पनि गरिनेछ । कोभिड१९ संक्रमणको महामारी रोक्न केही साताको लकडाउनपछि जर्मनी अहिले विस्तारै अन्य क्षेत्रमा पनि खुल्न थालेको छ ।लिग आयोजकले बुधबार राति यसबारे घोषणा गर्दै भनेको छ, सरोकारावाला पक्षसँग लामो छलफल गरेपछि हामीले मे १५ बाट बुन्डेसलिगा र दोस्रो डिभिजन फेरि सुरु गर्ने निर्णय गरेका छौं । तय कार्यक्रमअनुसार खेल भएमा जर्मनीको माथिल्लो डिभिजन फुटबल सुचारु हुने युरोपका प्रमुख देशमध्ये पहिलो हुनेछ । खेलका क्रममा भाइरस संक्रमणको सम्भावना न्यून गर्न सरकारले लागू गरेका सबै नियम पालना गरिने आयोजकको भनाइ छ । बायर्न म्युनिख तथा जर्मन टिमका कप्तान म्यानुयल नुयरले समाजमा खेलाडीलाई सबैले पछ्याउने हुँदा पूर्णतः जिम्मेवार हुन पनि अनुरोध गरेका छन् । माथिल्लो दुई डिभिजनका ३६ क्लबका प्रतिनिधिबीच हुने छलफलले लिगको खेलतालिका निश्चित गर्नेछ । लिगका सीईओ क्रिस्टियन सेफेर्टले भनेका छन्, यो घोषणा बुन्डेसलिगाका लागि निकै सुखद समाचार हो । यसले क्लबमाथि पनि ठूलो जिम्मेवारी आएको छ र सबैले आफ्नो क्षेत्रबाट सही भूमिका खेल्नुपर्नेछ ।लगातार आठौंपल्ट लिग जित्ने क्रममा रहेको बायर्न म्युनिख अंकतालिकाको शीर्षस्थानमा छ । बायर्नलाई ४ अंकको अग्रता प्राप्त छ । जर्मनीमा मध्य मार्चयता फुटबल हुन सकेको छैन । बायर्नका अध्यक्ष कार्ल हेन्ज रुमिङ्गोले भनेका छन्, निकै खुसीको अनुभव भएको छ । हामी सबै लिग कहिले सुरु होला र खेलाडीले खेल्न पाउँछन् भनेर पर्खिरहेका छौं । अंकतालिकाको दोस्रो स्थानमा रहेको बोरुसिया डर्टमन्डले पनि लिग फेरि सुरु गर्ने निर्णयको स्वागत गरेको छ ।डर्टमन्डका सीईओ हान्स जोचिम वाट्जकेले भनेका छन्, जर्मनीमा कोरोना महामारी रोक्न सबै क्षेत्रले पुर्याएको योगदान सराहनीय छ । यही कामले गर्दा अहिले फेरि लिग सुरु गर्नसक्ने स्थितिमा पुगेका छौं । हामी फेरि सामान्य स्थितिमा फर्कन लागेका छौं । जर्मनीमा १ लाख ६५ हजार जनालाई कोभिड१९ संक्रमणले छोएको थियो । त्यसमध्ये ७ हजारभन्दा बढीको मृत्यु भएको थियो । माथिल्लो दुई डिभिजनका ३६ मध्ये १३ क्लब लिग सुरु नभएर टाट पल्टिने स्थितिमा पुगेका थिए ।जर्मनीमा फेरि लिग सुरु गर्नुपर्ने यो पनि प्रमुख कारण रहेको छ । लिगको टीभीमा प्रत्यक्ष प्रसारण रोकिएको स्थितिमा क्लबले यो सिजनमात्र ३२ करोड ५० लाख डलर गुमाउने स्थिति बनेको थियो । जर्मनीमा फुटबलकै कारण ५६ हजारभन्दा बढीले प्रत्यक्ष रोजगारी पाउने गरेको थियो । जर्मनीमा लिग सुरु भएपछि युरोपेली फुटबलका अन्य प्रमुख देश इंग्ल्यान्ड, स्पेन र इटालीमा पनि फेरि खेल सुरु गर्न सजिलो हुने अनुमान गरिएको छ ।"
स्वस्थ भए डिबाला,"टुरिन (एएफपी) युभेन्ट्सका स्टार पाउलो डिबालाले बुधबार आफू कोराना भाइरस संक्रमणबाट मुक्त भएको बताएका छन् । भाइरसको संक्रमण भएको ६ सातापछि उनले यो घोषणा गरेका हुन् । टुरिन क्लबले आफ्ना एक अर्का खेलाडी संक्रमित भएको जनाएको छ । तर उनको नाम दिइएको छैन ।सिरी ए सुरु हुनु अगाडि गरिएको परीक्षणमा ती खेलाडीमा संक्रमण पाइएको हो । अर्जेन्टिनाका २६ वर्षीय डिबालाले ट्वीट गर्दै भनेका छन्, म अहिले पूर्णतः निको भएको भन्न सक्छु । उनले आफ्नो उपचारका क्रममा सहयोग गर्ने सबैलाई धन्यवाद दिएका छन् । उनले यो भाइरसबाट संक्रमित अरूप्रति सहानुभूति रहेको बताएका छन् । इटालीको माथिल्लो डिभिजन सुरु हुने घोषणा भएयता त्यसप्रति अन्योलता देखाउने क्लब टुरिन पनि रहेको छ । टुरिनका अध्यक्ष उर्बानो काइराले इटालीमा फुटबल सुरुआतलाई हतारो गर्न नमिल्ने बताएका थिए । इटाली कोरोना भाइरसको संक्रमण महामारीबाट सबैभन्दा बढी प्रभावित हुने देशमध्ये एक हो । यसैबाट यहाँ ३० हजारभन्दा बढीको मुत्यु भएको छ ।"
