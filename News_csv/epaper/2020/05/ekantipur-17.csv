शीर्षक,विवरण
कोरोना संक्रमणले सुत्केरीको मृत्यु,"यसबाहेक उपचारमा प्रत्यक्ष संलग्न मेडिकल टिम र अस्पतालका अरू कर्मचारीसहित १० जना, इमर्जेन्सीमै रहेका बिरामी र कुरुवाको पनि स्वाब निकालेर परीक्षणका लागि पठाइएको छ । मृतकको परिवारलाई अस्पतालमै क्वारेन्टाइनमा राखिएको छ । अत्येष्टिमा खटिएका चालक, स्वाथ्यकर्मी र मृतक महिलाको उपचारमा संलग्न १० जनाको टोलीलाई क्वारेन्टाइनमा राखेको छ ।धुलिखेल अस्पतालको कोभिड१९ टाक्स फोर्सको ३ बजे स्काइपमा भएको बैठकले उपचारमा संलग्न १० जनाको टोलीलाई क्वारेन्टाइनमा राख्ने र यसअघि नै आकस्मिक कक्षमा यसअघि गरेको सिललाई निरन्तरता दिने निर्णय गरेको थियो । बैठकमा काठमाडौं विश्वविद्यालयका उपकुलपति रामकण्ठ माकाजू र निर्देशक रमेश माकाजू पनि सहभागी थिए । अस्पतालको इमर्जेन्सी वार्ड सिल भएपछि यहाँ ल्याउने बिरामीलाई बनेपास्थित शिर मेमोरियल अस्पतालमा पठाउन थालिएको छ । सूचना दिन आलटाल विभिन्न सञ्चारमाध्यममा कोरोना संक्रमण पुष्टि भएको समाचार आए पनि जिल्ला कमान्ड पोस्टले मन्त्रालयले नै आधिकारिक जानकारी दिने भन्दै सूचना दिन आलटाल गर्दै आएको थियो । अस्पताल स्रोतले संक्रमणको पुष्टि गरे पनि जिल्ला कमान्ड पोस्टले मन्त्रालयको पत्रकार सम्मेलन कुर्नॅपर्ने बतायो । मन्त्रालयको पत्रकार सम्मेलनमा घटना विवरण बताए पनि कोरोनाकै कारण हो वा हैन यकिन गरेर मात्रै भन्न सकिने प्रवक्ता डा विकास देवकोटाले बताएका थिए । यसबीच मन्त्रालयको एक टोलीले धुलिखेल अस्पताल आई जानकारी लिएर फर्किएको थियो ।"
अस्पताल ल्याएको आधा घण्टामै मृत्यु,"बेलुका ७ बजे एम्बुलेन्स आयो । धुलिखेल अस्पताल ल्याइपुर्याउँदा साढे ९ भइसकेको थियो । अस्पतालको गेटमा पुग्नेबित्तिकै उनलाई गाह्रो भयो । अस्पतालभित्र लगेर चिकित्सकले हरप्रयास गरे । भेन्टिलेटर चलाए । पम्प दिए । तर बचाउन सकिएन भनेर डाक्टरले सुनाए । अस्पताल ल्याएको आधा घण्टामै उनको मृत्यु भयो । ममी, बहिनी र म आएका थियौं । रातभरि रोएरै बस्यौं । आफन्तलाई उनको मृत्युको खबर सुनायौं । भोलिपल्ट हामीले उनको शव सद्गतका लागि लैजान खोज्यौं तर अस्पतालले कोरोना परीक्षण गर्ने भनेर लैजान दिएन । शुक्रबार पनि हामी दिनभरि शव लैजान कुर्यौं । अस्पताल प्रशासनले शनिबारसम्म रिपोर्ट आउने भएकाले पर्खन आग्रह गरेको थियो । हामीले आफन्तलाई त्यही जानकारी गरायौं । शनिबार बिहान फेरि शव दिन अनुरोध गर्दा डाक्टरले हामीलाई थप सतर्क भएर, कसैलाई नछोई, छुट्टै बस्न आग्रह गरे । अस्पतालले नभने पनि श्रीमतीको मृत्यु कोरोनाले भएको हो कि भन्ने शंका लाग्यो । केही बेरपछि इमर्जेन्सी वरिपरि कसैलाई आउन दिएनन् । त्यसपछि उनको मृत्यु कोरोनाकै कारण भएको रहेछ भन्ने लाग्यो । अस्पतालमा केही कर्मचारीले मृत्युको कारण कोरोना भएको पनि सुनाए । त्यसपछि थप सतर्क भयौं । ११ दिनको बच्चा स्वस्थ छ । उसलाई ल्याक्टोजिन खान दिइरहेका छौं । ठूलो छोरा गाउँमै छ । उनीसँगको सम्बन्ध सम्झिरहेको छु । रुन्छु । मैले चिन्ता लिँदा आमा र बहिनीले पनि चिन्ता लिने भएकाले मन दह्रो बनाएर बसेको छु । अस्पतालले शनिबार दिउँसो छोरा र हाम्रो पनि स्वाब परीक्षणका लागि लगेको छ । रिपोर्ट के आउने हो ? लकडाउनका बेला हामी घरमै बसेका थियौं । उनलाई कसरी कोरोना लाग्यो ? सोचिराछु । हामीले बाहिरबाट आएकालाई पनि भेटेका थिएनौं । टिचिङमै रहँदा उनलाई भाइरस सरेको हुनुपर्छ ।(मकर श्रेष्ठसँगको कुराकानीमा आधारित)"
न बिर्सिन्छन् न छानबिन गर्छन्,"(काठमाडौं)  हरेक वर्ष जेठ ३ गते जस्तै यसपालि पनि शनिबार बिहानै नेकपा अध्यक्षहरूको वक्तव्य आयो । तीन पृष्ठ लामो वक्तव्यमा २७ वर्षदेखि भनिँदै आएको कर्मकाण्डी कुरा दोहोरियो मदन भण्डारी र जीवराज आश्रित मारिएको रहस्यमय घटनाको अन्वेषण गर्दै सत्यतथ्य सार्वजनिक गर्ने । पार्टीका नेताहरू पटकपटक सरकारको नेतृत्वमा पुगे, भण्डारीकै श्रीमती विद्यादेवी भण्डारी राष्ट्रपति छिन् तर यो घटना, छानबिन र दोषीलाई कारबाही गर्ने भन्ने वक्तव्य र भाषणभन्दा माथि उठेको छैन । बरु चितवनको दासढुंगाको यो घटना र मदन भण्डारीको व्यक्तित्व नेकपाका नेताहरूलाई राजनीति गर्ने बलियो हतियार भएको छ । भण्डारीले नै नेतृत्व गरेको तत्कालीन एमालेबाट मनमोहन अधिकारी, माधवकुमार नेपाल, झलनाथ खनाल र केपी शर्मा ओली (दुई पटक) प्रधानमन्त्री भए । अहिले भण्डारीको प्रखर अनुयायीका रूपमा उदाएका तत्कालीन माओवादीका पुष्पकमल दाहाल दुई पटक प्रधानमन्त्री बने । माओवादीमै रहँदा बाबुराम भट्टराई पनि प्रधानमन्त्री भए । तर कुनै बेलाका चर्चित कम्युनिस्ट नेताको त्यो दुर्घटनाको रहस्य पत्ता लागेन । तत्कालीन एमालेका खोटाङ जिल्ला सचिव एवं राजनीतिक विश्लेषक हरि रोकाका अनुसार दासढुंगा दुर्घटनाबारे छानबिन गर्न बनेको ओली नेतृत्वको आयोगको प्रतिवेदन नेतृत्वले लामो समयसम्म सार्वजनिक गरेको थिएन । हामीले ०५१ मा जनकपुर र ०५३ मा पाल्पामा भएको पार्टीको केन्द्रीय कमिटीको विस्तारित बैठकमा प्रतिवेदन किन आएन भनेर सोधेका थियौं, रोकाले कान्तिपुरलाई सुनाए, त्यसको जवाफ महासचिव माधवकुमार नेपाल र स्थायी कमिटी सदस्य केपी शर्मा ओली दुवैले दिनुभएन । घटना भएको तीन दिनपछि ०५० जेठ ६ गते बनेको ओली आयोगले असार ३ गतेको पार्टी केन्द्रीय कमिटी बैठकमा षड्यन्त्रपूर्ण किसिमले दासढुंगा दुर्घटना गराइएको भन्दै पेस गरेको प्रतिवेदन अहिले सार्वजनिक नै छ । पार्टी पंक्तिभित्र पनि संशय के छ भने यस्तो प्रतिवेदन तयार पारेको १८ महिनापछि ०५१ मंसिरमा बनेको एमाले सरकारको गृहमन्त्री हुँदा ओलीले यो विषयको छानबिन किन अघि बढाएनन् ? हामीले पनि त्यतिबेलै यही प्रश्न सोधेका थियौं तर जवाफ पाएनौं, विश्लेषक रोकाले भने । घटनाको एकमात्रै विश्वासिलो प्रमाण चालक अमर लामा थिए । घटनाबारे अध्ययन गर्न बनेको ओली र तत्कालीन प्रतिनिधिसभा सदस्य पद्मरत्न तुलाधर संयोजकत्वका दुई छुट्टाछुट्टै समितिले शंकाको सुई उनीतिर पनि घुमाएका थिए भने अरू दुई सरकारी आयोगले लामालाई निर्दोष भनेका थिए । तर लामाको तत्कालीन माओवादीले हत्या गरेपछि घटना थप रहस्यपूर्ण बन्यो । लामालाई ०६० साउन ११ गते दिउँसो ३ बजे कीर्तिपुर नगरपालिका११ नयाँबजारमा गोली हानी हत्या गरे, अनौपचारिक क्षेत्र सेवा केन्द्र (इन्सेक) को प्रतिवेदनमा छ, सोही दिन दिउँसो १ बजे लामालाई माओवादीले कालिकास्थानबाट अपहरण गरी लगेका थिए, अपहरणपछि ट्याक्सीमा लगेका पीडितलाई कीर्तिपुरकै पीपलबोटमा उतारी लखेट्दै दुई सय मिटर पर नयाँबजार पुगेपछि गोली हानेका थिए । त्यतिखेर माओवादीले हत्याको जिम्मा लिँदै बाटोबाटोमा पर्चा छोडेको थियो । लामाको हत्यापछि दासढुंगा दुर्घटना षड्यन्त्रपूर्ण थियो भनेर उठाइँदै आएको सवाल झन् बलियो बन्यो तर जवाफ कमजोर । ०६० को दशक नेपाली राजनीति बढ्तै उतारचढावमय भयो । राजा हटाएर गणतन्त्र ल्याउने अभियानमा नेपालका राजनीतिक दलहरू एकताबद्ध भए । ०६० देखि ०७० सालसम्म आइपुग्दा भण्डारीको पार्टी एमालेले आफू सत्तामा भएकामा घटनाको सत्यतथ्य छानबिन गर्छौं भनेर विज्ञप्ति निकाल्यो, सत्ताबाहिर हुँदा छानबिनको माग गर्दै विज्ञप्ति निकाल्यो । स्थायी कमिटी सदस्य अमृतकुमार बोहराको सम्झनामा त्यतिखेरका एमालेजनहरू आफ्नै नेतृत्वमा स्थायी र बलियो सरकार बनेपछि सत्यतथ्य पत्ता लगाउने गरी अनुसन्धान गरेर सत्यतथ्य सार्वजनिक गर्छौं भन्थे । मदनकी पत्नी विद्यादेवी भण्डारीसमेत संविधान बनेर स्थिर सरकार आएपछि घटनाको सत्यतथ्य पत्ता लगाउनुपर्ने पक्षमै थिइन् । तर मुलुकमा संविधान बनेकै ६ वर्ष भइसक्यो । संविधान बनिसकेपछि राष्ट्रपति भएकी भण्डारीले दोस्रो कार्यकालको दोस्रो वर्ष पार गरिसकेकी छन् । स्थिर सरकारका प्रमुख मदन भण्डारीको विचारमा विश्वास राख्ने ओली नै छन् । भण्डारीलाई महान् मित्र ठान्ने दाहाल र उनै ओलीको संयुक्त नेतृत्वमा नेकपा सञ्चालन भइरहेको छ । दासढुंगा दुर्घटनाबारे चालक लामाले मुख नखोलेझैं लामाको हत्याबारे तत्कालीन माओवादी पनि मौनप्रायः देखिन्छ । यो पृष्ठभूमिमा नेकपाका अध्यक्षद्वयले संयुक्त विज्ञप्ति निकालेर भण्डारीको सम्झना गरेका छन् र घटनाबारे सत्यतथ्य बुझ्ने वाचा गरेका छन् । तर विज्ञप्तिको भाषा बदलिएको छ । यसअघि आफैंले षड्यन्त्रपूर्ण र रहस्यमय भन्दै आएका नेताहरूले यसपालि त्यसको जिम्मेवारी जनताको काँधमा पनि छाडिदिएका छन् । यी दुई लोकप्रिय नेताहरूको रहस्यमय दासढुंगा जिप दुर्घटनामा दुःखद निधन भएको आज २७ वर्ष बितेको छ । उक्त घटनाको रहस्य अझै उद्घाटित हुनसकेको छैन, अध्यक्षद्वयले शनिबार जारी गरेको विज्ञप्तिमा भनिएको छ, तर आम नेपाली जनता त्यस घटनालाई सामान्य सडक दुर्घटना मान्न तयार छैनन्, उनीहरूमध्ये धेरैले यसलाई नेपालको लोकतान्त्रिक र देशभक्तिपूर्ण आन्दोलनविरुद्धको षड्यन्त्रपूर्ण हत्याका रूपमा लिन्छन् । ०५० को दशकमा एमालेले उक्त दुर्घटनालाई षड्यन्त्रपूर्ण भन्दै आएको थियो, ०६० यता रहस्यमयी भन्यो र अहिले त्यसलाई जनताले षड्यन्त्र पूर्ण हत्याका रूपमा लिएको व्याख्या गरियो । विश्लेषक हरि रोका यत्रो हंगामा चलेको घटनाको गहिरो गरी खोजी नै नभएको बताउँछन् । भण्डारीको षड्यन्त्रपूर्ण हत्या थियो भन्ने कुरा राजनीतिक हतियार थियो कि के थियो भन्न सकिने अवस्था रहेन, नेताहरूले साँच्चिकै गम्भीर रूपमा लिन्थे भने त गहिरिएर छानबिन गर्थे, अहिले त झन् बलियो सरकार छ, राष्ट्रिय अनुसन्धान विभाग प्रधानमन्त्रीकै मातहतमा छ, उनले भने । रोकाले बर्सेनि भण्डारीका नाममा विज्ञप्ति निकाल्नुलाई बेकारको राजनीतिक फन्डा भनी टिप्पणी गरे ।२७ औं मदनआश्रित स्मृति दिवसको सन्दर्भमा अध्यक्षद्वयले विज्ञप्तिमा मदनआश्रितका विचार र आदर्शलाई अनवरत अवलम्बन गरिरहने दृढ संकल्प गरेका छन् । भण्डारीलाई चिनेका पुराना नेताहरू भने नेकपा नेतृत्वको संकल्पमै ढोंग देख्छन् । स्थायी कमिटी सदस्य बोहराको सम्झनामा भण्डारी एकदमै सरल जीवन रुचाउने र जनतासँग नजिक हुने नेता थिए । उहाँ आफ्नो अडान त राख्नुहुन्थ्यो तर अरूको कुरा पनि सुन्नुहुन्थ्यो, उचित खालको तथ्य र तर्कलाई स्वीकार गर्नुहुन्थ्यो, उनले भने, सादा जीवन शैली र वर्गीय भावना थियो, उहाँको नामलाई सिरानी हालेर यहाँसम्म आइसकेपछि व्यवहार पनि भण्डारीको झैं हुनुपर्छ, आदर्शबाट प्रेरित हुनुपर्छ । अहिले जोबाट सबैभन्दा धेरै भण्डारीका नाममा राजनीति भइरहेको छ, उनैबाट उनको आदर्श लत्याइएको बोहराले बताए । मदनआश्रित स्मृति दिवसका अवसर पारेर ०७५ जेठ ३ गते तत्कालीन एमाले र माओवादी केन्द्रबीच एकता भएको थियो । त्यसलाई नेकपा स्वयंले भव्य र ऐतिहासिक पहलकदमी भनेको छ । पार्टी एकता घोषणा पनि मदननगर बल्खुमा रहेको भण्डारीको सालिकलाई साक्षी राखेरै गरिएको थियो । त्यसयता नेताहरूले भण्डारीलाई नसम्झिएको कुनै ठाउँ हुँदैन । प्रत्येक सार्वजनिक कार्यक्रममा नेताहरूको भाषणको एउटा शीर्षक मदन भण्डारी हुने गर्थ्यो । नेकपा केन्द्रीय सदस्य प्रदिप नेपाल भण्डारीका नाममा अब राजनीतिक व्यापार गर्न नहुने बताउँछन् । षड्यन्त्रमूलक ढंगबाट भएको हत्याको हत्यारा प्रायः भेटिँदैन, सरकारले पनि पत्ता लगाउन सक्दैन, उनले भने, अब उहाँहरूले मदन भण्डारीका बारे नबोले पनि हुन्छ, विज्ञप्ति निकाल्ने औपचारिकता नदेखाए पनि हुन्छ । नेकपामा कसैको नाम चलेको छ भने त्यो भण्डारीकै हो । त्यही भावनालाई बुझेर होला प्रत्येक असार १४ मा उनको जन्मदिन र जेठ ३ मा निधन भएको दिन पारेर घटनाको सत्यतथ्य छानबिन गर्न माग गरिन्छ, वक्तव्य निकालिन्छ । किन त्यस्तो हुन्छ त ? मदन भण्डारीलाई नजिकबाट नियालेका मानवशास्त्री सुरेश ढकालको जवाफ छ, यो एक किसिमको संस्कारजस्तै भयो । उहाँको हत्या भएकै हो भन्ने पनि प्रमाण छैन, हैन भन्ने पनि प्रमाण छैन । त्यसैले रहस्यपूर्ण भइदियो, नेताहरूले श्राद्धजस्तो बनाइदिए । ढकालको स्मरणमा भण्डारी गल्ती सुधार्ने स्वभावका थिए, विश्व परिस्थिति र आन्तरिक परिस्थिति नियालेर राजनीतिक लेखाजोखा गर्थे । भण्डारीले लगाएको त्यो गुण नेताहरूले तिर्नै नसकेको ठम्याइ ढकालको छ । मदन भण्डारीको विरासत सम्हाल्छौं भन्ने नै फरक बाटोमा गइरहेका छन् । विरासत सम्हाल्दा पुरानो कुरा पनि सम्झिनुपर्छ तर नेपाली चरित्र बित्ने कुरा बितिहाल्यो, भोलिको हेर्नुपर्छ भन्ने खालको छ, ढकालले भने, एकातिर उनलाई सम्झिऔं भन्ने पनि छ अर्कातिर भोलिको कुरा सोचौं भन्ने पनि छ । त्यसैले दासढुंगाबारे गम्भीर अध्ययन पनि हुँदैन, घटनाको सत्यता बाहिर ल्याउँछौं भन्न पनि छाड्दैनन् ।"
नीति तथा कार्यक्रममाथिको छलफल छोट्याइने,"(काठमाडौं)  आर्थिक वर्ष २०७७७८ का लागि सरकारको नीति तथा कार्यक्रममाथि संसद्मा हुने छलफललाई छोट्याइने झएको छ । शुक्रबार संघीय संसद्को संयुत्त बैठकमा राष्ट्रपति विद्यादेवी भण्डारीले प्रस्तुत गरेको नीत तथा कार्यक्रममाथि आइतबार र सोमबार सांसदहरूले छलफल गर्ने कार्यसूची तय भएको छ । मंगलबार प्रधानमन्त्री केपी शर्मा ओलीले सांसदहरूले नीति तथा कार्यक्रममाथि उठाएका प्रश्नको जवाफ दिने समय निर्धारण गरिएको छ ।प्रतिनिधिसभाको कार्यव्यवस्था परामर्श समितिको शनिबार बसेको बैठकमा नीति तथा कार्यक्रममाथिको छलफल छोटो बनाउने समझदारी भएको छ । कोरोना भाइरस (कोभिड १९) का संक्रमित दिनानुदिन बढिरहेका बेला धेरै जना उपस्थित हुने संसद् बैठक लामो बस्न नहुने भन्ने विषयमा कार्यव्यवस्था परामर्श समितिमा समझदारी भएको हो । संवैधानिक बाध्यताका कारण सञ्चालन भएको संसद्लाई छोटो, छरितो बनाउने कार्यव्यवस्था समितिमा समझदारी बनेको छलफलमा सहभागीले बताएका छन् । कार्यव्यवस्था समितिको बैठकमा नीति तथा कार्यक्रममाथि कमभन्दा कम सांसदलाई बोल्ने समय दिने सबै संसदीय दलका प्रतिनिधिले बताएका थिए । प्रमुख प्रतिपक्षी कांग्रेसकी सचेतक पुष्पा भुसालले नीति तथा कार्यक्रमको कार्यतालिकाबारे छलफल भएको बताइन् । छलफल कसरी चलाउने भन्ने विषयमा कुरा भयो, उनले भनिन् ।समिति सदस्य नेकपा सांसद रेखा शर्माले कोरोना भाइरसको संक्रमण बढिरहेका बेला धेरै भेला हुन नहुने र स्वास्थ्य सचेतता अपनाउनुपर्छ भन्ने सन्देश दिने गरी संसद् सञ्चालन गर्नेबारे छलफल भएको बताइन् । शून्य समय र विशेष समय केही पनि नराख्ने, संसद् बैठक पनि सकेसम्म छोटो राख्ने । लामो बैठक राम्रो हुन्न भन्दै कसरी छोटो बैठक राख्न सकिन्छ भन्नेबारेमा सल्लाह भयो । छोटो र प्रभावकारी संसद् बैठक हुनुपर्छ भन्नेमा सबैको सहमति भयो, उनले भनिन्, कोरोना भाइरसको प्रभाव पनि हो र यस्तो अवस्थामा यति धेरै मान्छे भेला भएर दिनभरि बैठक बसेर बाहिर सन्देश के दिने भन्ने कुरा पनि भयो ।प्रिबजेट छलफलको अन्तिम दिन बोल्न नपाएको भन्दै सत्तारूढ नेकपाका सांसदहरूले असन्तुष्टि जनाएका थिए । नीति तथा कार्यक्रममा प्रिबजेट छलफलमा बोल्न नपाएका सांसदहरूलाई प्राथमिकता दिने नेकपाले जनाएको छ । त्यसका लागि प्रमुख सचेतक देवप्रसाद गुरुङले प्रिबजेट छलफलमा बोल्न नपाएकाहरूको सूची तयार पारेका छन् । प्रिबजेट छलफलमा ३० जना सांसदले सहभागी हुन पाएका थिएनन् । उनीहरू सबै सत्तारूढ नेकपाका थिए । उनीहरूले अर्थमन्त्री युवराज खतिवडाले जवाफ दिनुपहिले आफूहरूले कुरा राख्न पाउनुपर्ने भन्दै उझिएर आक्रोश व्यत्त गरेका थिए ।कार्यव्यवस्था परामर्श समितिको बैठकमा राष्ट्रपति भण्डारीले साढे २ घण्टा लगाएर प्रस्तुत गरेको नीति तथा कार्यक्रममाथि छलफलको समय छोट्याउन नहुने भन्ने कुरा पनि उठेको एक सहभागीले बताए । गत वर्ष साढे १ घण्टामा नीति तथा कार्यक्रम प्रस्तुत भएको थियो भने यसपालि २ घण्टा ३६ मिनेट लागेको थियो । प्रतिपक्षी कांग्रेसका प्रमुख सचेतक बालकृष्ण खाँणले लामो नीति तथा कार्यक्रम प्रस्तुत गरेको र छलफलका लागि पनि लामै समय दिनुपर्ने बताएका थिए । संसद् बैठक र नीति तथा कार्यक्रममाथि छलफल छोटो गर्नुपर्छ भन्नेमा सहमत छौं तर त्यति लामो समय लगाएर नीति तथा कार्यक्रम प्रस्तुत गर्नुभएको छ । कसरी छोटो समय छुट्याउने हो सांसदहरूको छलफलका लागि ?, उनले समितिमा भनेका थिए ।संसद्मा थप स्वास्थ्य सचेतता अपनाउन कसरी लगाउने भन्नेबारे पनि कार्यव्यवस्थामा छलफल भएको थियो । सांसदहरूलाई काठमाडौं बाहिर जान नदिने र अरू व्यक्तिहरूसँग सम्पर्कमा नजान भन्ने समझदारी भएको थियो । सांसदहरूले बोल्न नपाएमा काठमाडौं नबस्ने भन्ने चेतावनी दिएको अवस्थामा उनीहरूलाई मनाएर र स्वास्थ्य सचेतता अपनाउन लगाउने भन्ने कुरा उठेको थियो । सांसदहरूले दूरी कायम नगर्ने, एकअर्कासँग नजिकै भएर कुराकानी गर्ने तथा सेल्फी खिच्ने गरेको विषयमा पनि कार्यव्यवस्थामा छलफल भएको थियो । जसका लागि दलका सचेतक र प्रमुख सचेतक एवं संसद् सचिवालयले थप सचेत गराउने समझदारी भएको थियो । सांसदहरूले शून्य र विशेष समयमा बोल्नका लागि सचिवालयमा नाम टिपाउने गरेका छन् । उनीहरूले सामान्य अवस्थामा जस्तै बढीभन्दा बढी बोल्न पाउनुपर्छ भन्ने माग राख्ने गरेका सचिवालयका अधिकारीले बताए । सभामुख अग्निप्रसाद सापकोटाले यसअघिका बैठकमा बढीभन्दा बढी सांसदलाई बोल्न दिने र ४ देखि ६ घण्टासम्म संसद् बैठक सञ्चालन गर्दै आएकामा नीति तथा कार्यक्रममाथिका बैठक समय कम गरिने भएको हो । संवैधानिक व्यवस्थाअनुसार जेठ १५ गते संघीय संसद्मा बजेट पेस गर्नुपर्ने हुन्छ । त्यसको १५ दिन पहिले नै प्रिबजेट छलफल सक्नुपर्ने प्रतिनिधिसभा नियमावलीमा व्यवस्था छ । त्यसैले प्रिबजेट छलफलमा कम सांसदहरूलाई सहभागी गराइएको थियो । यसपालि कोरोनाको प्रभावका कारण संसद्को हिउँदे अधिवेशन वैशाख २६ गते सुरु भएको हो ।"
अस्पताल र स्वास्थ्यकर्मीबाट पनि संक्रमणको जोखिम,"थप ३ जिल्लामा संक्रमण विस्तारकोरोना भाइरसको संक्रमण थप ३ जिल्लामा विस्तार भएको छ । शनिबार सिरहा, काभ्रे र सिन्धुपाल्चोक जिल्लामा संक्रमण पुष्टि भएको हो । योसँगै देशभरका २८ जिल्लामा संक्रमण पुगेको छ । शनिबारसम्म प्रदेश १ मा ३६ जना, प्रदेश २ मा १११, वाग्मती प्रदेशमा १७, गण्डकी प्रदेशमा ३, प्रदेश ५ मा १०९ र सुदूरपश्चिम प्रदेशमा ५ जनामा संक्रमण पुष्टि भएको छ । कर्णाली प्रदेशमा संक्रमण विस्तार भइसकेको छैन । स्वास्थ्य तथा जनसंख्या मन्त्रालयले शनिबारसम्म २ सय ८१ जनामा कोभिड१९ संक्रमण देखिएकोमा १ जनाको मृत्यु भएको र ३६ जना अस्पतालबाट डिस्चार्ज भएको जनाएको छ । स्वास्थ्य मन्त्रालयका फ्रवक्ता डा विकास देवकोटाका अनुसार संत्रमितहरूमा २ सय २६ जना पुरुष र ५५ जना महिला छन् ।शनिबार देशभर २ हजार ६ सय ६४ नमुनाको पीसीआर परीक्षण गरिएको छ । हालसम्म यो संख्या २६ हजार ६ सय ९४ पुगेको छ । यस्तै, आरडीटीबाट शनिबार २ हजार ५ सय ७९ नमुनाको परीक्षण गरिएको छ । मुलुकभर हालसम्म भएको आरडीटी परीक्षणको संख्या ६५ हजार ७ सय ४९ छ । देशभर १६ हजार ३ सय ६६ जना क्वारेन्टाइनमा र उपत्यकामा ३२ तथा उपत्यकाबाहिर २ सय ९० जना गरी ३ सय २२ जना आइसोलेसनमा छन् ।"
शिक्षणमा छैन चिकित्सक बस्ने क्वारेन्टाइन,"(काठमाडौं)  महाराजगन्जस्थित त्रिवि शिक्षण अस्पतालमा उपचाररत ६ वर्षीया बालिकामा बिहीबार कोभिड१९ संक्रमण पुष्टि भएपछि उपचारमा संलग्न चिकित्सक र स्वास्थ्यकर्मीलाई क्वारेन्टाइनमा राख्ने भनिए पनि उनीहरू आफ्नै घर र डेरामा फर्किएका छन् । अस्पतालमै बस्नेहरूले पनि चुस्त व्यवस्थापन नहुँदा समस्यामा परेको बताए ।प्रत्यक्ष या अप्रत्यक्ष रूपमा संक्रमितको सम्पर्कमा आएका तीन चिकित्सकबाहेक सबै जना अस्पतालमा आइसोलेट भएर बस्ने ठाउँको अभाव भएपछि जोखिम मोलेर आफ्नै घरमा बसेका छन् । डेरामा बस्नेलाई घरधनीले दुर्व्यवहार गर्ने गरेको समेत केही चिकित्सकले बताए । अस्पताल बस्नेलाई पनि खाना, पानीलगायतका समस्या छन् । छुट्टाछुट्टै बस्ने व्यवस्था नभएपछि दुई जना एउटै कोठामा बसिरहेका छन् । पहिलो दिन खानासमेत नपाएको क्वारेन्टाइनमा बस्ने एक चिकित्सकले सुनाए । अस्पतालले खानाको व्यवस्था नगरेपछि हामीले साथीहरूसँग सहयोग मागेर क्यान्टिनबाट खाना मगायौं, ती चिकित्सकले भने, कोठा वरिपरि बस्ने अरूले पनि यहाँ नबसिदिए हुन्थ्यो जस्तो गरे ।अस्पतालले कोभिड१९ कै लागि भनेर छुट्याएको भवनमा क्वारेन्टाइनका लागि कोठा अपुग भएपछि उनीहरू अस्पतालको खाली कोठामा बसिरहेका छन् । घरधनी र डेरा वरिपरिकाले विभेद गर्लान् भन्ने डरका कारण अव्यवस्थित रूपमै अस्पतालमै बस्न बाध्य भएको अर्का एक चिकित्सकले बताए । कोठामा बहिनीहरू पनि छन्, आइसोलेट नै भएर बस्न पनि सकिँदैन, ती चिकित्सकले भने, जस्तो भए पनि यहीं बस्नुपर्ने भयो ।अस्पतालले क्वारेन्टाइनका नाममा एकै कोठामा चार जना बस्नू भनेपछि बालिकाको उपचारमा प्रत्यक्ष खटिएका एक चिकित्सक तत्कालै घर फर्किएका थिए । घरमा दीर्घरोगी भएकाले परिवारलाई संक्रमण हुन्छ कि भन्ने उनलाई चिन्ता छ । हामी आवासीय चिकित्सक भएपछि अस्पतालले हामीलाई पहिलेदेखि होस्टेलको व्यवस्था गर्नुपर्ने हो, उनले भने, होस्टेल भएको भए आज क्वारेन्टाइन बस्न पनि समस्या हुन्थेन, जोखिम मोलेर घर फर्किनुपर्ने थिएन ।डेरामा फर्किएका अर्का एक चिकित्सकले संक्रमितको सम्पर्कमा आएकालाई अनिवार्य क्वारेन्टाइनमा नराखेकोमा अस्पतालप्रति असन्तुष्टि व्यक्त गरे । अरू चिकित्सक साथीहरू पनि मसँगै डेरामा बस्छन्, ठाउँ अभाव हुँदा हामी एकै स्थानमा बस्नुपर्ने अवस्था छ, उनले भने, घरबेटीले पनि अस्पतालमा बसे हुन्थ्यो भन्छन् । अस्पतालकै क्वारेन्टाइनमा बसेर उनी ढुक्क हुन चाहन्छन् तर अस्पतालले वास्ता गरेको छैन ।नेपालमा कोरोनाको संक्रमण फैलिएलगत्तै चिकित्सक र स्वास्थ्यकर्मीका लागि व्यवस्थित खालको क्वारेन्टाइन बनाउनुपर्ने माग राख्दै आए पनि अस्पतालले चासो नदिएको आवासीय चिकित्सक संघका अध्यक्ष डा अनुप उप्रेतीले बताए । आवासीय चिकित्सकलाई होस्टेल चाहियो भनेर वर्षौंदेखि माग गरिएकै हो, उनले भने, भोलि अस्पतालमा अझै संक्रमित भेटिएमा धेरै चिकित्सक क्वारेन्टाइनमा राख्नुपरे के होला ? क्वारेन्टाइनको व्यवस्था नहुँदा चिकित्सक कहाँ जाने, के खाने अन्योलमा परेको उनले बताए । अस्पतालले पूर्वतयारी नगर्दा महामारीको समयमा चिकित्सकहरू संकटमा परेको उनको भनाइ छ ।घर हुने त जान्छन्, कोठामा बस्ने चिकित्सकलाई घरबेटीले रोग सर्छ भने मानसिक तनाव दिइरहेका छन्, उनले दुखेसो पोखे । अस्पताल प्रशासनलाई आफूहरूका समस्या राख्दा खोक्रो आश्वासनबाहेक केही नपाएको उनले गुनासो गरे । यस्तो व्यवहारले चिकित्सकमा काम गर्न हौसला र प्रेरणा नमिल्ने उनी बतउँछन् ।चिकित्सक र स्वास्थ्यकर्मीलाई क्वारेन्टाइनका लागि भवनको अभाव भएको अस्पतालमा निर्देशक डा प्रेम खड्काले बताए । ठाउँको व्यवस्था गरिदिन स्वास्थ्य मन्त्रालयसँग पहल गरिरहेको उनको भनाइ छ । हामी मन्त्रालयसँग छलफलमा छौं, उनले भने । यसैबीच, क्वारेन्टाइनमा बसेका सबै आवासीय चिकित्सकको कोरोना परीक्षण रिपोर्ट नेगेटिभ आइसकेको छ । रोगको लक्षण देखिन सक्ने भएकाले उनीहरूलाई दुई साता क्वारेन्टाइनमै राखिनेछ ।"
'सैनिकलाई बोल्न लगाउनु भनेको थ्रेट हो',"नेपालको लिपुलेक भूभाग हुँदै चीनतर्फ जाने सडक निर्माणको रणनीतिमा नेपाल सरकारले विरोध जनाइरहेका बेला भारतीय सेना प्रमुख मनोज मुकुन्द नरवणेले नेपाललाई लाञ्छित गर्दै प्रतिक्रिया दिएका छन् । यो राजनीतिक संवादको मामिलामा आएको सैन्य प्रतिक्रियालाई कसरी लिनुभएको छ ?भारतको मनोविज्ञान के रहेछ भन्ने बुझ्न सैन्य प्रमुखको प्रतिक्रियाले सजिलो बनाएको छ । राजनीतिक कुरामा सैनिकलाई यसरी बोल्न लगाउनु भनेको थ्रेट हो । कूटनीतिमा यसरी थ्रेटले काम गर्छ भन्ने मलाई लाग्दैन । अस्ति भर्खरै प्राएसडी मुनीसमेतले भारतको ठूल्दाइको व्यवहारले नेपालसँगको सम्बन्ध बिग्रिएको हो भनेका छन् । यहाँ ठूल्दाइ भनेर शक्तिशालीको अर्थमा, हाम्रो भनाइ जसरी पनि मान्नुपर्छ भन्ने बुझाइमा प्रयोग गरिएको हो । नाकाबन्दी बेलामा पनि यही ठूल्दाइ भावनाले काम गरेको मुनीले बताएका छन् । अहिले पनि यही ढर्रा देखिएको छ । तथ्यमा आधारित भएर होइन, हामी शक्ति प्रदर्शन गरेर तिमीहरूलाई चुनौती दिन्छौं भन्ने खालको भारतीय मनस्थिति यसमा झल्कन्छ । आजको दुनियाँमा शक्ति र बन्दुक देखाएर न सम्बन्ध सुदृढ हुन्छ, न समस्याहरू सुल्झिएर जान्छन् । यो यथार्थलाई भारतीय शासकले बुझ्नैपर्छ भन्ने मलाई लाग्छ ।भारतीय प्रधानमन्त्री नरेन्द्र मोदीको ॅनेवरहुड पोलिसी को हामीले पनि खुलेरै समर्थन गरेका थियौं । अहिले यो ॅछिमेकीपना बोध गर्न नपाएको हो त ?हो, हामीसहित सबै दक्षिण एसियाली छिमेकीले भारतीय प्रधानमन्त्रीको नेवरहुड पोलिसी लाई सदर गरेकै हौं । यो आपसी सद्भाव, मैत्री र सहयोगको नीति होला, मित्रतापूर्ण सम्बन्धको सुरुवात होला भन्ठानेका थियौं । तर भारतको राजनीतिक नेतृत्वलाई यही मान्यतामा अघि बढ्ने कुरामा त्यहींको एउटा कन्जरभेटिभ संयन्त्रले बिथोलिरहेको देखिन्छ । अहिले लिपुलेक प्रकरणमा पनि राजनीतिक चेतनाभन्दा पनि यस्तै बिथोलिने अवस्था आइपरेको देखिन्छ ।भारतीय सेना प्रमुखले ॅनेपालले अरू कसैको इसारामा लिपुलेक मामिलामा विरोध मच्चाएको आरोप लगाउँदै ॅनेपालले गरिरहेको विरोधमा चीनको हात रहेको संकेत गरेका छन् । यो असहज स्थितिमा तपार्इं बेइजिङ जाँदै हुनुहुन्छ । त्यहाँ पुगेपछि लिपुलेक मामिलामा चिनियाँ सरोकारबारे कुराकानी हुन्छ कि ?एउटा सत्य के हो भने चीनले पनि तथ्यहरू बुझेर, यथार्थमा आधारित विचार बनाउनुपर्छ, विचार बनाउनेछ भन्ने मलाई लाग्छ । चीनका लागि भारत र नेपाल दुवै छिमेकी राष्ट्र हुन्, हाम्रा लागि पनि यी दुवै छिमेकी हुन् । यो भूराजनीतिक अवस्थितिमाझ भारतीय सैन्य प्रमुखले कसैको उक्साहटमा नेपालले विरोधको कुरा बोल्यो भन्नु आफैंमा अर्थपूर्ण छ । हाम्रो स्वाधीनता, राष्ट्रियता र भूराजनीतिक अवस्थितिबारे कसैले उक्साएर हामी बोलिरहनुपर्छ र ? यथार्थमा उभिएर आफ्नो सार्वभौमसत्ताका लागि हामीले बोलेका हौं । बरु सैन्य प्रमुख स्वयं कसैको निर्देशन र उक्साहटमा बोलेका हुन् भन्ने घटनाक्रमले पुस्ट्याइँ गरेको छ । सैन्य प्रमुख आफू उभिएको ठाउँमा जेजसरी उक्साहटमा बोल्न बाध्य भएका छन्, उनले त्यही चस्माले त्यही ढर्रामा अरूतिर पनि उक्साहट देखिरहेको स्पष्ट छ । नेपालभारतचीनको त्रिदेशीय नाका टुंगो नलागेको विषयमा अबको चरणमा वार्ता सम्भव होला ?जुन बेला हामीले चीनसँग हाम्रो सिमाना निर्धारण गरेका थियौं, त्यसबेलै हामीले चीनतर्फको सीमावर्ती बिन्दुका केही ठाउँमा सिमाना तोकेका थिएनौं । त्यसबेला भारतचीन भयंकर युद्धको बेलासमेत थियो । त्यही अप्ठ्यारो समयमा भारतीय सेना नेपाली भूभाग (कालापानी) मा आएर बसेको हो । खासमा हामीले त्रिदेशीय बिन्दु पहिल्याएरमात्रै सीमावर्ती अरू बिन्दुहरू नाप्नुपर्ने भएकाले पनि केही काम बाँकी भएको हो । चीनतर्फको हकमा हाम्रो सीमा बिन्दु जिरो बाट सुरु भएको छैन, एकैचोटि खम्बा नम्बर १ बाट हामी चीनतर्फको सिमानामा जोडिएका छौं । सीमा नम्बर १ को पश्चिमतिर जिरो सम्म जाने ठाउँ निकै बाँकी छ । त्रिदेशीय बिन्दु पनि यसकारण तय हुन बाँकी छ । यो तय गर्ने ठाउँमा भारत र चीन दुवैको संलग्नता हुनैपर्छ । यसकारण पनि भारतले हाम्रो सार्वभौमसत्ता, भूभाग, क्षेक्राधिकार र स्वतन्त्रताका विषयमा बलमिच्याइँ गर्न मिल्दैन । कुनै बेला शत्तिका भरमा कोलोनी बनाउने युगमा यस्तो बलमिच्याइँ सम्भव थियो होला, अहिले सम्भव छैन । अहिले भारतले लिपुलेक, कालापानीसहितका भूभागमा गरिरहेको अतिक्रमण र दाबी त कस्तो भइदियो भने जारी कोरोना संकटका बेलामा कुनै संक्रमितलाई उपचार, उद्धारका अर्थमा मैले कुनै स्पेश दिएर आज राखेको छु, तर २१ दिन (आइसोलेसन पिरियड) पछि उसले होइन, यो मेरै ठाउँ हो, म यहाँबाट जान्नँ भनेजस्तै हो । केही गर्न सक्ने स्थान र पदबाट बाहिर आएपछि अरूलाई भन्न वा आलोचना गर्न सजिलो छ । तपाईंले आफू परराष्ट्रमन्त्री भएकै बेला भने भारतसँगको यो सीमा समस्याबारे के काम गर्नुभयो ?२०१५ जुनमा भारतीय विदेशमन्त्री सुष्मा स्वराजजी काठमाडौं आउनुभयो, २३ वर्षपछि मन्त्रीस्तरीय वार्ताका लागि । त्यसबेलै यो सीमा समस्या द्विदेशीय सचिवस्तरीय बैठकबाट टुंग्याउने कुरा भएको हो, सहमति बनेको हो । त्यसबेलै द्विदेशीय प्रबुद्ध समूह (ईपीजी) को कुरा सुरु भएको हो । पछि दिल्लीमा भारतीय प्रधानमन्त्री नरेन्द्र मोदीलाई भेटेर मैले कालापानीसहित सीमाका विषयमा वार्ताको तदारुकताबारे कुरा उठाएकै हुँ । जहाँसम्म ईपीजीको कुरा छ, दुवै देशका विद्वत् जानकार समूहले बनाएको प्रतिवेदन नबुझ्ने र कार्यान्वयनमा नलैजाने अहिलेको स्थिति पनि अर्घेल्याइँमाक्रै हो । सत्ता र शत्तिको बलियोपनाले मात्रै केही हुँदैन भन्ने बोध सबैभन्दा पहिले हुनुपर्छ, अनि मात्रै स्थिति सहज बन्न सक्छ ।एउटै लिपुलेक प्रकरणमा छिमेकी भारतलाई तीनपटक कूटनीतिक पत्र लेखिएको अवस्था छ । चीनका लागि पनि सात वर्षअघि तपार्इं परराष्ट्रमन्त्री भएकै बेलामा लिपुलेकमा ध्यानाकर्षण गरिएको थियो । उपलब्धि के भयो त ?लिपुलेकलाई व्यापारिक नाका बनाउने बेइजिङ सम्झौताको विरोधमा दुवै देशलाई पत्र पठाइए पनि चीनले मात्रै तत्कालै त्यसको जवाफ दिएको थियो । हामीले भारत र चीनलाई लिपुलेकको हाम्रो भूभागबारे एकैसाथ सरोकार राखेका थियौं । तर चिनियाँ पक्षले तत्कालै त्यसबारेमा सुधार गर्न सकिने ठाउँ रहेको र आफू करेक्सन का लागि तयार रहेको भन्दै जवाफ दिएको थियो । तर भारतले भने यो भूभागमा एकोहोरो दाबीमात्रै गरिरह्यो, पत्रको कुनै जवाफ दिएन । यो प्रकरणमा नेपालले भारतलाई गाली गरेरमात्रै समस्या समाधान हुन सक्दैन र भारतले पनि यसरी ढिट गरिरहेर उसको जित हुनै सक्दैन । भारतले यो समस्या समाधानमा कोरोना संकटपछि वार्ता गर्ने भने पनि भारतीय भनाइ र व्यवहारलाई विगतको दृष्टान्त हेरी विश्वास गर्न मुस्किल पर्ने स्थिति छ । भारतसँग मिलेर लिपुलेकलाई व्यापार नाका बनाउने लिखित सम्झौता गरेको चीनले आफूलाई यसबारे थाहै नभएजस्तो गर्न मिल्छ ? यो मामिलाको मूल पात्र नेपाल र भारत रहे पनि यसबारे बेइजिङ पुगेर चिनियाँ धारणा बुझ्न प्रयत्न गर्नेछु । मैले पाएको प्रारम्भिक सूचनामा भारतले अहिलेसम्म नेपाली भूभाग हुँदै चीनको सिमानासम्म मात्रै बाटो खनेको अवस्था छ, चीनपट्टिको बाटो खन्ने काम बाँकी नै छ, अघि बढिसकेको अवस्था छैन । यो संकेतलाई हामीले बुझ्न सक्नुपर्छ, यो पाटोलाई हामीले दुवै मुलुकसमक्ष राखेर आफ्नो सार्वभौम कुरा राख्न सकिन्छ । चिनियाँहरू शान्ति र मैत्रीका पक्षमा छन्, यो विषय सुल्झाउन सकिन्छ जस्तो लाग्छ ।नेपालको अतिक्रमित भूभागबारे चीनसँग कुरा गर्न सकिन्न र ? मलाई चीनका लागि राजदूतका रूपमा भर्खरै मेरो मुलुकले तोकेर पठाएको र यसमा सबै प्रक्रियासमेत पूरा भइसकेको अवस्था छ । कोरोना संकटका कारण म यतै रोकिएको छु । जुन मुलुकमा मलाई पठाइएको छ, त्यहाँ मैले विधिवत् ओहोदाको प्रमाणपत्र बुझाइनसकेका कारण उहाँहरूले यो विषयलाई केकसरी लिनुभएको छ, म अहिल्यै भन्न सक्ने अवस्थामा छैन । यो भावनामा समर्थन वा विरोधको कुरा होइन, सम्बन्धको नजिक वा टाढाका आधारमा सत्य पहिल्याउने कुरा पनि होइन । बरु, तथ्यका आधारमा यो हो है भन्नेमात्रै हो । तथ्यका आधारमा हामीले चीन र भारतका बारेमा बोल्नुपरेमा बोलिन्छ नै, भारत र चीनले पनि हाम्राबारे बोल्नैपर्छ भन्ने लाग्छ । चीनले तथ्यहरूका आधारमा बसेर यो क्षेत्रमा नेपालसँग हाम्रो पनि काम बाँकी छ, यो मिलाऔं, यसरी जान हुँदैन भनेर भारतलाई भन्न सक्छ । एउटाको समर्थन वा अर्काको विरोध गरेर होइन, तथ्यका आधारमा उभिएर चीनले भन्नुपर्छ र भन्छ होला भन्ने मलाई लाग्छ ।"
स्थानीयमा त्रास,"(सिन्धुपाल्चोक)  कोभिड१९ संक्रमणबाट मृत्यु भएकी महिलाको प्रारम्भिक उपचार गरिएको अस्पताल तथा गाउँ क्षेत्रमा उच्च सतर्कता अपनाइएको छ । जिल्ला सुरक्षा समितिको निर्णयअनुरूप संक्रमण फैलिने त्रासमा बलेफी गाउँपालिका वडा ७, ८ देखि बाह्रबिसे नगरपालिका र बाह्रबिसे प्राथमिक स्वास्थ्य केन्द्रलाई सिल गरिएको छ ।बाह्रबिसे नगर क्षेत्रकी सुत्केरीको कोभिड१९ संक्रमणका कारण मृत्यु भएको खबरले सबै जना त्रसित बनेका छन् । स्थानीय आतंकित बनेका छन्, सचेतना अपनाउनका लागि सल्लाह दिइरहेका छौं, गाउँदेखि बजारसम्मै डरले बाहिर निक्लिएका छैनन्, बाह्रबिसे नगरपालिका वडा ९ का अध्यक्ष सानु लामाले भने । स्थानीयको सुरक्षाका लागि सुरक्षाकर्मी, स्वास्थ्यकर्मीलाई गुहार्दै यसबारे नगरभरिका जनप्रतिनिधि छलफलमा जुटिरहेको उनले जनाए । २९ वर्षीया महिलाले वैशाख २४ गते काठमाडौंको महराजगन्जस्थित शिक्षण अस्पतालमा बच्चा जन्माएकी थिइन् । २५ गते अस्पतालबाट डिस्चार्ज भएलगत्तै एम्बुलेन्समा बाह्रबिसे आएकी उनी बिहीबार बिहानदेखि बिरामी परेकी थिइन् । उनलाई ज्वरो, रुघाखोकी र श्वासप्रश्वासमा समस्या भएर अवस्था जटिल बनेपछि तत्कालै काभ्रेको धुलिखेल अस्पताल रिफर गरिएको बाह्रबिसे नगरस्थित बाह्रबिसे प्राथमिक स्वास्थ्य केन्द्रकी डा सिर्जना महर्जनले बताइन् । उनमा छाती दुख्ने, श्वासप्रश्वासमा समस्या र ज्वरो देखिएको थियो, अवस्था एकदमै गम्भीर देखिएपछि काभ्रेको धुलिखेल अस्पताल रिफर गरेका थियौं, महर्जनले भनिन् । बिहीबार साँझ उनलाई उपचारका लागि धुलिखेल अस्पताल लगिएको थियो । महिलाको मृत्युपछि स्वास्थ्य परीक्षणका लागि स्थानीयले जनप्रतिनिधि र स्वास्थ्यकर्मीसँग आग्रह गरेका छन् । हामी यो घटनाले त्रसित छौं, तत्कालै वरपरका सबैको परीक्षण गरियोस्, जनप्रतिनिधि र स्वास्थ्यकर्मी यस्तो बेला कहाँ हुनुहुन्छ ? स्थानीय सुमन तिमल्सिनाले भने । वरिष्ठ जनस्वास्थ्य अधिकृत दुर्गादत्त चापागाईंले छुट्टै टिम बनाएर मृतकको गाउँमा स्वास्थ्य परीक्षण गरिने बताए । शंकास्पद सबै स्थान सिल गरेर उच्च सतर्कता अपनाइएको छ, आइतबार टिमसहित पुगेर स्वास्थ्य परीक्षणको अभियानलाई अगाडि बढाउनेछौं । सुरक्षा सतर्कता अपनाउँदै छौं, उनले भने । शंकास्पद संक्रमितले काठमाडौंदेखि बाह्रबिसेसम्म आउन एम्बुलेन्स प्रयोग गरेको, त्यसपछि निजी बोलेरोबाट गाउँ पुगेको देखिन्छ । अस्पताल आउन पनि निजी बोलेरो प्रयोग गरेको पाइएको छ, सबैको सूक्ष्म रूपमा अनुसन्धान गरिरहेका छौं, उनले भने ।"
उत्तरी सीमामा सशस्त्रका ७ बीओपी बस्दै,"(काठमाडौं)  नेपालचीन व्यापारिक नाका र सामरिक महत्त्वका उत्तरी सीमावर्ती जिल्लाका आधा दर्जनभन्दा बढी स्थानमा सशस्त्र प्रहरी बल (एपीएफ) का बोर्डर अब्जर्भेसन पोस्ट (बीओपी) बस्ने भएका छन् । यसका लागि पूर्वाधार निर्माण गर्न गृह मन्त्रालयले स्वीकृति दिइसकेको छ ।सीमा सुरक्षा र व्यापारिक कारोबारलाई लक्षित गरेर ती स्थानमा बीओपी राख्न लागिएको सशस्त्र प्रहरी प्रवक्ता डीआईजी प्रवीणकुमार श्रेष्ठले बताए । प्राथमिकता र महक्त्वका आधारमा त्रमशः बीओपी थप्दै जाने उनको भनाइ छ । चीनसँग १५ जिल्लाको सीमा जोडिएकोमा २१ स्थानमा व्यावसायिक नाका सञ्चालन गर्न सकिने अवस्था छ । तत्कालका लागि उत्तरतर्फ ७ वटा नाकामा बीओपी राख्ने र पछि जनशक्ति र साधनस्रोत थपिएसँगै २१ स्थानमा हाम्रो उपस्थिति विस्तार गर्नेगरी खाका बन्दै छ, प्रवक्ता श्रेष्ठले भने ।चीनसँग नेपालको १ हजार १ सय १४ किलोमिटर लामो सीमा छ । तर, ५ महिनाअघि मात्रै संखुवासभामा पहिलो बीओपी स्थापना गरिएको थियो । गृह मन्त्रालयका अनुसार रसुवाको रसुवागढी, सिन्धुपाल्चोकको लिपिङ, मुस्ताङको कोरला, हुम्लाको हिल्सा, बझाङको धुली, दार्चुलाको तिंकर र ताप्लेजुङको ओलाङचुङगोलामा बीओपी राख्न स्वीकृति दिइएको छ । ती स्थानमा बीओपी राख्न जिल्लास्थित गुल्म तथा गण तहका युनिटलाई तयारी हालतमा रहन पनि सशस्त्र प्रहरी मुख्यालयले निर्देशन दिएको छ ।गत वैशाख ३१ मा भारतीय सीमानजिकै दार्चुलाको छाङरुमा राखिएको बीओपीकै संयन्त्रलाई चीनको ताक्लाकोट जोड्ने तिंकरमा विस्तार गरिनेछ । ताक्लाकोट जोड्ने गरी दार्चुलाबाट छाङरु हुँदै तिंकरसम्मको ८७ किमि लम्बाइको सडक खन्ने जिम्मा गत वैशाख १४ मा मन्त्रिपरिषद् बैठकले नेपाली सेनालाई जिम्मा दिइसकेको छ । चीनसँग सीमा जोडिएको संखुवासभाको किमाथांकामा गएको पुस २९ मा बीओपी राखिएको थियो । अन्य स्थानमा भने चरणबद्ध रूपमा बीओपी स्थापना गर्न प्रक्रिया अघि बढाइएको सशस्त्र मुख्यालयले जनाएको छ ।जसमध्ये मुस्ताङको कोरला नाकानजिकै लोमाथाङ र हुम्लाको हिल्सामा जेठभित्रै बीओपी राखिने जनाइएको छ । हिल्सा र लोमथाङमा बीओपीका लागि जग्गा उपलब्ध भइसके पनि तत्काल संरचना बनाउन कठिन भएका कारण स्थानीयको घर भाडामा लिएर बीओपी सञ्चालन गर्न लागिएको छ । सिमकोटहिल्साताक्लाकोट सडक तिब्बतको मानसरोवर जाने धार्मिक पर्यटकका लागि महत्त्वपूर्ण र सबैभन्दा छोटो मार्ग मानिन्छ । हिल्सा र कोरला हुँदै चीनसँग व्यावसायिक नाका सुचारु नभए पनि स्थानीय प्रशासनले असारदेखि कात्तिकसम्म अस्थायी अनुमतिपत्र जारी गरेर स्थानीयलाई चिनियाँ बजारसम्म आवतजावत गर्न अनुमति दिने गरेको छ ।सशस्त्रको बीओपी राखिने भएपछि गृह मन्त्रालयले हुम्लाको नारालेकमा नेपाल टेलिकमको टावर राख्न पहल गरेको थियो । असारभित्रै टेलिकमको टावर राख्ने गरी काम अघि बढाइएको हुम्ला प्रशासनले जनाएको छ । टावरका सबै उपकरण सुर्खेतको वीरेन्द्रनगरमा लगिसकिएको गृह मन्त्रालयका अधिकारीले जानकारी दिए ।हिल्सामा सरकारी संयन्त्र नपुगेकै कारण चीनले बनाइदिने भनेको एकीकृत भवन निर्माणसमेत अघि बढ्न सकेको छैन । भन्सार, सशस्त्र र प्रहरीका कार्यालय बस्ने गरी चीनले ताक्लाकोटमा आफ्नोतर्फ निर्माण गरेका सरकारी कार्यालयका भवनकै स्वरूपमा नेपालतर्फ पनि संरचना बनाउने सम्झौता दुई वर्षअघि नै गरेको थियो ।बीओपी राख्ने तयारी गरिएका स्थान सीमा सुरक्षा प्रयोजनका लागि मात्र नभएर नेपालचीन व्यापारिक कारोबारमा पनि केन्द्रित छन् । गृह मन्त्रालयबाट प्राप्त विवरणअनुसार नेपालचीन व्यापारिक कारोबारका लागि सहज मानिएका रसुवागढीकेरुङ, लिपिङ (तातोपानी)खासा, कोरलालिजी, हिल्साताक्लाकोट, धुलीताक्लाकोट, तिंकरताक्लाकोट, ओलाङचुङगोलाटिङरी व्यापारिक नाका सञ्चालन र सीमा सुरक्षार्थ बीओपी राख्न स्वीकृति दिइएको हो । तातोपानी र रसुवागढीमा सशस्त्रले राजस्व तथा भन्सार गुल्म राखे पनि सीमा सुरक्षार्थ बीओपी स्थापना गर्न सकेको छैन ।सरकारले समेत देशभर दक्षिण र उत्तरतर्फ भन्सार र राजस्व कार्यालयका नाममा भएका १ सय ११ स्थानको जग्गाजमिन बीओपी राख्न दिनेगरी खाका पेस गर्न सशस्त्रलाई निर्देशन दिइसकेको छ । तर, सशस्त्रका अधिकारीले बीओपी राख्न कुनै समस्या नभए पनि जग्गाजमिन र भवन निर्माण तथा जनशक्ति सोहीअनुसार आवश्यक रहेको भन्दै भारत र चीनतर्फ सीमा सुरक्षार्थ करिब ९ हजार जनशक्ति थप्न प्रस्ताव गरेको छ ।"
सेनाले ल्यायो स्वास्थ्य सामग्री,"काठमाडौं (कास) नेपाली सेनाले चीनबाट खरिद गरेको स्वास्थ्य सामग्री शनिबार काठमाडौं आइपुगेको छ । सरकारको निर्देशनअनुसार चीनबाट सेनाले सरकारसरकार (जीटूजी) प्रक्रियामार्फत कोरोना भाइरसको रोकथाम र नियन्त्रणका लागि ६७ थरीका स्वास्थ्य सामग्री खरिद गरेको थियो ।त्यसमध्ये पहिलो लटका अत्यावश्यक सामग्री नेपालचीनबीचको तातोपानी नाकामा बुधबार आइपुगेको थियो । तीन दिनको भन्सार जाँचपछि ती सामग्री काठमाडौं आइपुगेको सैनिक प्रवक्ता विज्ञानदेव पाण्डेले जानकारी दिए । उनका अनुसार पहिलो लटमा करिब साढे आठ टन सामग्री १० वटा गाडीमा ल्याइएको हो । ती स्वास्थ्य सामग्री बोकेका कन्टेनरहरू चीनको व्यापारिक सहर ग्वान्जाउबाट वैशाख २२ मा काठमाडौंतर्फ आएका थिए ।प्रवक्ता पाण्डेका अनुसार ती सामग्रीहरू चीनको ग्वान्जाउबाट पहिलो लटमा आएका हुन् । दोस्रो लटमा हिँडेका र अन्य सामग्री भने आइपुग्न बाँकी नै छ । नेपालले करिब २ अर्ब २६ करोड रुपैयाँमा करिब तीन सय ४३ टनको स्वास्थ्य सामग्री ल्याउन लागेको हो । सेनाले हवाई मार्गबाट ल्याउने भनेको सामग्रीका सम्बन्धमा भने अहिलेसम्म टुंगो लागेको छैन । चीनमा स्वास्थ्य सामग्री खरिदको चाप र अन्य विभिन्न समयले गर्दा पहिलो लटको अत्यावश्यक स्वास्थ्य सामग्री सडक मार्गबाट पहिला आइपुगेको हो ।सेनाले वैशाख ८ गते चिनियाँ कम्पनीलाई ६७ स्वास्थ्य सामग्रीका लागि करिब २ अर्ब २६ करोड रुपैयाँ भुक्तानी गरेको थियो । सेनाले ढुवानी कम्पनी फ्ल्यास फ्रेट नेपाल कार्गो कम्पनीसँग वैशाख १६ गते सम्झौता गरेको थियो । विमान चार्टर्डबाट दुई खेपमा अत्यावश्यक स्वास्थ्य सामग्री ल्याउन ३ लाख ७२ हजार ५ सय डलर (चार करोड ४४ लाख ३६ हजार रुपैयाँ) दिने सम्झौता गरेको थियो । जसअनुसार पहिलो विमानमा १४ थरीका १८८४३ टन र दोस्रो विमानमा १७ थरीका २८७७ टन स्वास्थ्य सामग्री ल्याउने तयारी छ । ग्वान्जाउ विमानस्थलमा स्वास्थ्य सामग्रीहरू भन्सार जाँच गराएर राखिएको छ ।उताबाट आउनु भन्नेबित्तिकै यताबाट विमान गइहाल्छ, प्रवक्ता पाण्डेले भने । उनले सामग्री दिन दोस्रो विमान आगामी जेठ ५ गते ग्वान्जाउ उड्ने तय भइसकेको बताए । पहिलो विमान अहिले नै बुक नगर्नुको कारण होल्ड गरेर राख्दा पनि पैसा तिर्नुपर्ने रहेछ, उनले भने, त्यसैले उताबाट खबर आउनेबित्तिकै बुकिङ गरेर विमान सामग्री लिन उडिहाल्छ ।"
लकडाउन : अख्तियारलाई निदाउने राम्रो बहाना,"(काठमाडौं)  कोरोना संक्रमणको जोखिम न्यूनीकरणका लागि मुलुकमा लकडाउन भएको ५४ दिन बितिसकेको छ । अपवादका केही दिनबाहेक नियमित रूपमा सञ्चालन भइरहेको अख्तियार दुरुपयोग अनुसन्धान आयोगले यो अवधिमा भ्रष्टाचारका जम्मा नौवटा मुद्दा दायर गरेको छ । तीनवटा घूस र दुईवटा नक्कली प्रमाणपत्रसहितका मुद्दा दायर गरेको अख्तियारले यो अवधिमा गरेका कामकारबाहीहरू नीतिगत र ठूला भ्रष्टाचारभन्दा पनि सानो माछा माथि नै केन्द्रित छन् । विमानस्थल भन्सारका एक कर्मचारीमाथि गैरकानुनी सम्पत्ति आर्जनबाहेक लकडाउनको अवधिमा दर्ता भएका सबैजसो मुद्दा साना र खुद्रे प्रकृतिका छन् । संक्रमणको जोखिमपूर्ण अवस्थामा कार्यालय बोलाएर अनुसन्धानको काम लगाइरहेको अख्तियारले ठूला र नीतिगतभन्दा पनि साना र संख्या बढाउने खासका मुद्दामै उनीहरूलाई केन्द्रित गरेको छ । अहिलेको नेतृत्वलाई अब काम गरेर देखाउने धेरै समय बाँकी छैन, केही देखाउने अवसर थियो । अवसरको सदुपयोग हुन सकेन जस्तो लाग्दै छ, पूर्वसचिव शारदाप्रसाद त्रितालले कान्तिपुरसित भने, लकडाउनका बेलामा कर्मचारी बोलाएर काम गरिसकेपछि केही ठूला र महत्त्वपूर्ण मुद्दा अघि बढाउन सक्नुपर्थ्यो, तर कामकारबाही हेर्दा अब अख्तियारले ठूला अनियमिततामा हातै हाल्न सक्दैन कि जस्तो लाग्दैछ । ललिता निवास प्रकरणलाई अपवाद मान्दा अख्तियार सुतेरै बसेजस्तो देखिने त्रितालको बुझाइ छ ।अख्तियारमा विचाराधीन र ठूला प्रकृतिका भ्रष्टाचार मुद्दा अहिले पनि पेन्डिङमा छन् । सबै सरकारी कार्यालयका गतिविधि ठप्प भएको, सानो र चुस्त टोलीले नियमित काम गर्ने अनि चहलपहल पनि कम भएका कारणले केही ठूला उजुरी छानबिनका लागि अख्तियारलाई यो राम्रो अवसर भएको त्यहाँका कर्मचारीहरू बताउँछन् । तर यो बेलामा त्यस्ता उजुरी छानबिनमा कुनै काम नभएको स्रोतले बतायो । लकडाउन त अख्तियारलाई काम नगर्ने बहाना बनेको छ । स्वास्थ्य सेवा विभागले ओम्नी समूहबाट अनियमितता गरेको काम एउटा उदाहरण हो, प्रमाण सबै आइसकेका छन्, अख्तियार उच्च स्रोतले कान्तिपुरसित भन्यो, डेढ महिना हुन लाग्दासमेत संलग्नहरूमाथि केही नगर्ने सुरसार छ । यस्तै हो भने लकडाउनको बेलामा कर्मचारीहरूलाई कार्यालयमा बोलाएर किन जोखिम बढाउनुपर्यो ? साना माछा नै सजिलाअख्तियार दुरुपयोग अनुसन्धान आयोगले बिहीबार एकै दिन तीनवटा भ्रष्टाचार मुद्दा दायर गर्यो । पशु चिकित्सक डा बलराम थापाले नेपालमा दर्ता नै नभएको औषधि खरिदका लागि सिफारिस गरेको आरोपमा भ्रष्टाचार मुद्दा दर्ता गरेको हो । उक्त मुद्दामा कुनै रकम बिगो मागदाबी छैन । बिहीबार नै विद्युत् प्राधिकरणका इलेक्ट्रिकल सुपरभाइजर कैलाशप्रसाद दाहालले मिटर जडानका क्रममा घूस मागेको आरोपमा २० हजार बिगो मागदाबीसहित मुद्दा दायर भयो । लकडाउनका बेलामा धरौटीमा छाडिएका उनी मुद्दा दायर हुने दिन अदालतमा उपस्थित नभए धरौटीबापतको ४० हजार रुपैयाँ जफत हुनुपर्ने मागदाबी पनि अख्तियारको थियो । काभ्रेको खानेपानी उपभोक्तासम्बन्धी मुद्दामा प्रतिकूल बकपत्र गरेको आरोपमा चेतनाथ भारतीलाई पनि बिहीबार नै अख्तियारले भ्रष्टाचार मुद्दा चलायो । यी सबै साना प्रकृतिका मुद्दा हुन् । वैशाख ३१ गते अख्तियारले विद्युत् प्राधिकरणका इलेक्ट्रिसियन विश्वनाथ पुडासैनीलाई नक्कली प्रमाणपत्र बोकेको आरोपमा मुद्दा चलायो । त्यही दिन झूटो बकपत्र गरेको आरोपमा बाराको पचरौता नगरपालिकाका कार्यालय सहायक ध्रुव महतोविरुद्ध १५ हजारको बिगोसहित भ्रष्टाचार मुद्दा लाग्यो । गत वैशाख २ गते रूपन्देहीको सिद्धार्थनगर नगरपालिकाका कर्मचारी प्रभाव ज्ञवालीमाथि नक्कली प्रमाणपत्रको आरोपमा मुद्दा दायर भयो । वैशाख २८ गते नुवाकोटका वन अधिकृत जयमंगल प्रसाद एक लाख घूस लिएको आरोपमा पक्राउ परे । उनी हाल अख्तियारको हिरासतमा छन् । त्यही दिन कास्की जिल्ला अदालतका स्रेस्तेदार लोकनाथ पराजुलीविरुद्ध ३० हजार रुपैयाँ बिगो कायम गरी विशेष अदालतमा मुद्दा दायर भयो । वैशाख १८ गते कैलालीको सामुदायिक वनका अध्यक्ष विर्ख धामीलाई ५० हजार रुपैयाँ घूससहित अख्तियारले फक्रियो । हिरासत कक्षमा कोरोना संत्रमणको जोखिम हुने भन्दै अख्तियारले गत वैशाख ४ गते चार जनालाई हिरासतबाट धरौटीमा छाड्यो । त्यसको दुई दिनअघि वैशाख २ गते आठ जनालाई त्यसै गरी धरौटीमा छाडेको थियो । त्यसको अघिल्लो दिन गैरकानुनी सम्पत्ति आर्जन गरेको अभियोगमा विमानस्थलको भन्सार कार्यालयमा कार्यरत एक्सरे प्राविधिक राजकुमार ढकालविरुद्ध दुई करोड २ हजार आठ सय रुपैयाँ गैरकानुनी रूपमा आर्जन गरेको अभियोगमा मुद्दा दायर गर्यो । त्यही दिन मेची भन्सारको अनियमिततामा केही कर्मचारी र भन्सार एजेन्टविरुद्ध अख्तियारले ५५ लाख १० हजारको बिगो अनि त्यसको दोब्बर मागदाबी गरी मुद्दा चलायो । ठूला माछा खै ? डेढ महिनायताको स्वास्थ्य सामग्री खरिदमा भएको अनियमिततामा अख्तियारले आफ्नो संवैधानिक भूमिका देखाउन सकेको छैन । ठेकेदार कम्पनी ओम्नीलाई झन्डै ९५ करोड रुपैयाँको सहुलियत, मिलेमतोमा स्वास्थ्य सामग्री खरिद, शंकास्पद कागजातको प्रयोगजस्ता गतिविधि हुँदासमेत अख्तियारले अनुसन्धान अधिकृत तोक्ने बाहेकको काम गर्न सकेको छैन । रक्षामन्त्री तथा कोरोना रोकथाम तथा नियन्त्रण उच्चस्तरीय समन्वय समितिका संयोजक ईश्वर पोखरेलको नेतृत्वमा भएको नीतिगत निर्देशन तथा त्यसको आवरणमा स्वास्थ्यमन्त्री भानुभक्त ढकालसमेत संलग्न भएर गरिएको स्वास्थ्य सामग्री खरिदमा अख्तियारले स्वास्थ्य सेवा विभागका महानिर्देशन महेन्द्र श्रेष्ठसँग सोधपुछ गर्नेबाहेकको काम गर्न सकेको छैन । यस विषयमा लेखा समितिले समेत केही कागजातको अध्ययन थालेको छ । अख्तियारमा विचाराधीन रहेका कैयौं विषयहरू अलपत्र छन् । नेपाल ट्रस्टको जग्गा लिज र यती समूहको संलग्नताका अनियमिततामा अख्तियार मौन छ । गत निर्वाचनका दौरान निर्वाचन आयोगमा भएको अस्वाभाविक खर्च र अनियमिततामाथि समेत अख्तियारले चासो देखाएको छैन । दरबारमार्गस्थित नेपाल ट्रस्टको जग्गा लिज अनियमिततामा पर्याप्त प्रमाण जुट्दा समेत अख्तियारले उजुरी नै तामेलीमा राखेर सत्तारूढ नेकपाका केही नेता र उनीहरूसँग नजिक रहेको यती समूहका सञ्चालकहरूलाई सजिलो बनाइदियो । सञ्चारमन्त्री गोकुल बाँस्कोटा जोडिएको घूस बार्गेनिङको अडियो टेपमाथि पनि अख्तियार अनुसन्धान गरेर अघि बढ्न सकेन । नेपाल टेलिकमको फोरजी अनियमितताको उजुरीमा पनि अख्तियार मौन छ । अधिवक्ता ओमप्रकाश अर्यालको बुझाइमा मुलुकका ठूला भ्रष्टाचारी र सत्ताको नजिक रहेका नेताहरूको अर्थ राजनीतिक सम्बन्ध रहेका कारण अख्तियार कमजोर भएको हो । ठूला भ्रष्टाचारी बाघजस्ता भए, तीसँग अर्थराजनीतिक सम्बन्ध राख्ने नेताहरूले आफू अनुकूलको नियुक्ति गरेर अख्तियारलाई बिरालो बनाए, अर्यालले कान्तिपुरसित भने, बिरालोले मुसासम्म मार्ने हो, बाघलाई त सोझो आँखाले हेर्ने आँट पनि गर्न सक्दैन । अख्तियारले साना र खुद्रे प्रकृतिका भ्रष्टाचारका मुद्दा चलाएर संख्या मात्रै देखाएको उनको आरोप छ । पछिल्लो समय, संवैधानिक निकायहरू सत्ताका अनियमितता जोगाउन र विपक्षी तह लगाउने औजार बन्दै छन्, उनले भने । हुन पनि अख्तियारले ललिता निवास र कर फर्छ्योटको विवादबाहेक पछिल्ला वर्षहरूमा ठूला मुद्दा चलाउन सकेको छैन । अख्तियारको नेतृत्वले लामो समयदेखि मौनता साधेको र अनुसन्धान नै असफल बनाउन खोजेको अर्को उदाहरण नेपाल आयल निगमको जग्गा खरिद प्रकरण हो । संसदीय सुनुवाइकै दौरान प्रश्न उठेपछि आफूले अनियमितता छानबिनमा कुनै सम्झौता नगर्ने दाबी गरेका प्रमुख आयुक्त नवीन घिमिरेले आयल निगमको जग्गा अनियमितता अघि बढाउन प्राथमिकता दिन सकेका छैनन् । नेपाल प्रहरीभित्रको अनियमितता छानबिन झन्डै एक वर्षदेखि अलपत्र छ । जग्गा खरिदमा अनियमितता छ भनी अख्तियारले नै प्रारम्भिक निष्कर्ष निकालेको साढे दुई वर्ष बितिसकेको छ । नेपाल वायुसेवा निगमको वाइड र न्यारो बडी खरिदको अनियमिततामा पनि अख्तियार अघि बढ्न सकेन । अख्तियारका प्रवक्ता प्रदीपकुमार कोइराला लकडाउनका कारण नियमित कामकारबाही नरोकिएको बताउँछन् । उनले भने, काम हुनु र नतिजा देखिनु फरक कुरा हो । अहिले काम भइरहेको आधारमा अहिल्यै किन मुद्दा चलेन भनेर त्यसको तत्काल नतिजा खोज्न मिल्दैन, अनुसन्धान पूरा हुन समय लाग्छ । थातीमा रहेका र समय अभावका कारण नभ्याएका फाइल र उजुरी अनुसन्धान गर्नका लागि यो बेला उपयुक्त रहेको भन्दै पूर्वसचिव त्रिताल यही अवसरमा अख्तियार सुतेर बसेको टिप्पणी गर्छन् । नेताहरूले राम्राभन्दा पनि हाम्रा व्यक्तिहरू अख्तियारमा लैजान खोजिरहेका छन् । कमजोर मान्छेलाई लगेपछि अख्तियारले के नै गर्छ र ? उनले भने, झन्झन् कमजोर बनाउन खोजिरहेका छन् । अवकाश भएको केही महिना नबित्दै पूर्वमहानिरीक्षक सर्वेन्द्र खनाल अख्तियार आयुक्त हुनका लागि सांसद किनबेच प्रक्रियामा सामेल थिए । यस प्रकरणलाई अपहरण भनी प्रहरीमा दर्ता भएको उजुरी अहिले पनि अनुसन्धानरत अवस्थामा छ ।"
कुवेतका नेपाली बिरामी पर्न थाले,"(काठमाडौं)  कुवेतमा गैरकानुनी रूपमा रहेका करिब ३५ सय नेपाली अस्थायी क्याम्पमा धमाधम बिरामी हुन थालेका छन् । क्याम्पमा बसेकाले सफा खान र नुहाउन नपाउँदा गाह्रो परेको हो । धेरै जनालाई एउटै थलोमा राखे पनि कामदारको स्वास्थ्य परीक्षण गरिएको छैन । उनीहरूमा संक्रमण हुने ठूलो जोखिम छ ।ताप्लेजुङका टासी शेर्पा इराकको बोर्डर नजिकै रहेको कुवेतस्थित अब्दल्लीमा टिनको छाप्रामा नेपाल उड्ने दिन पर्खिंदै अप्रिल २६ तारिखदेखि बसिरहेका छन् । भिसाको म्याद नभएको र कम्पनीबाट भागेर बाहिर काम गरिरहेका आप्रवासी कामदारलाई आफ्नै देश पठाउने नीति लिएपछि टासी आफ्ना एक सय १५ जना साथीसहित कुवेतको आममाफी प्रक्रियामा सामेल भए । उनीहरू सुरक्षागार्ड थिए । कम्पनीले एकपटक पनि भिसा लगाउन नसक्दा सरकारी नजरमा गैरकानुनी भए । उनीहरू बस्ने अब्दल्लीको छाप्रामा मात्रै कम्तीमा दुई हजार नेपालीसहित झन्डै ७ हजार विदेशी कामदार छन् । स्वदेश फिर्न तयार भएका शेर्पा जस्ता कम्तीमा ३५ सय नेपालीलाई कुवेत सरकारले भिन्नभिन्न ठाउँमा लगेर राखेको छ । बाहिर आर्मी तैनाथ छ । हामीलाई तारको बारले घेरेर भेडाबाख्रा जसरी थुनेर भित्र राखेको छ । नेपाली र विदेशीलाई एकै ठाउँमा राखिएको छ । जो कुवेतका विभिन्न ठाउँमा बसेर आएका थिए । यस्तो बेला सामाजिक दूरी कायम गरिएको छैन । एउटा कोठामा १२ जनासम्म कोचेर राखेको छ, शेर्पाले कान्तिपुरलाई फोनमा भने, नेपालीको बगालमा पाकिस्तानी र भारतीय पनि सँगै राखिएको छ ।त्यहाँ रहेका कसैको पनि कोरोना भाइरसको परीक्षण नगरेको उनले बताए । नेपालीहरूलाई संक्रमणका डर पसेको छ । म्याग्दीका गजेन्द्र परियारले धेरै देशका ६७ हजार मान्छेहरू एकै ठाउँमा बस्नुपर्दा निकै असुरक्षित हुनुपरेको बताए । कतै बिरामी भइने हो कि ? कतै यतै मरिने पो हो कि भन्ने डरत्रास छ, उनले भने । बिरामी भइसकेकालाई पनि उचित उपचारको प्रबन्ध छैन । मलाई ज्वरो आयो । मेडिकल चेक गर्ने भन्ने ठाउँमा बेलुका गयो भने बिहान ९ बजे डाक्टर आउँछ भन्छ । बिहान गयो बेलुका ९ बजे डाक्टर आउँछ भन्छ । एउटा सिटामोल पनि दिँदैनन् । एक दुई जनाको लाइनमा बस्यो, चेक गर्दैन । कोठाबाट बाहिर गइहाल, तँ कोठाबाट आएको हो कि घामबाट आएको हो कि झन्छ, धरानका विक्रम मोत्तानले भने, दिन बिताउन निकै कठिन छ । धेरैजसो साथीहरू बिरामी भइरहेका छन् ।उनीहरूका अनुसार चिसो खानाले पनि बिरामी बढ्न थालेका छन् । खाना दुई पटक दिइने गरेको छ । बिहान ६ बजे र राति २ बजे । राति ल्याएको खाना चिसो हुन्छ । पहिला एक जना पनि बिरामी थिएनन् । सबै जना ठीक थिए । अहिले ३० जना बिरामी भइसकेका छन् । चिसो खाना नसकेर बिरामी भएको छ । तातो खाना आउँदैन । हामीले यसमा कुरा उठाए यो पनि नदेला कि भन्ने डर छ । तातो खाना देऊ भन्ने त अवस्था छैन, शेर्पाले भने ।खाना रुच्दैन । चेक गराउन जाँदा डाक्टर देख्नेबित्तिकै मान्छेहरू गुटुटु जान्छन् । भीड लाग्छ । लाइन बसेर भित्र पुग्ने बेला डाक्टरले समय सकियो सकियो भन्दै पठाइदिन्छ, संखुवासभाका हरिचन्द्र गौतमले फोनमा भने, साबुन र मन्जन किन्न जान पाइँदैन । भित्र बस्ने धेरै ढोकाहरू फुटेका छन् । वरिपरि मरुभूमि छ । मरुभूमिमा चल्ने हावाले उडाएको धुलो सिधै कोठाभित्र छिर्छ । ७ महिनादेखि कुवेतमा कार्यरत धरानका गोविन्द परियारले आफ्नो पेट र टाउकोमा लगातार दुखाइ भइरहेको बताए । तीन महिनाको तलब पनि पाएको छैन । भिसा पनि लागेको छैन । भिसा नलागेपछि नेपाल पठाउने भनेपछि आवेदन दिएको थिएँ, उनले भने, यत्रो दिन भइसक्यो, नेपाल पठाउने केही तरखर नै छैन । उनले कुवेत आउँदा लागेको ऋण एक लाख ७० हजार रुपैयाँ अझै तिरिनसकेको बताए । हामी सुरक्षागार्ड कम्पनीमा आएको हो । आफैं इलिगल बनेको होइन । भिसा लाग्छ, आज लाग्छ, भोलि नै लाग्छ भनेर कम्पनीले भन्दै गयो । जसले गर्दा समयमा कम्पनीले भिसा लगाउन सकेन । हामी इलिगल बन्नुपर्यो । फर्किन भन्छु पनि फर्किन पाइएन, मोरङका योगेन्द्र पाण्डेले भने, ऋण पनि तिर्न सकेको छैन । हामी पनि गरिबका छोराहरू हो । कतिपय साथीहरू डिप्रेसनमा जान थालिसके । महोत्तरीका श्रीजी यादवले सजिलै घर जान पाइन्छ भनेर आफूहरू आममाफीमा सहभागी भएको बताए । भारत र फिलिपिन्सले धमाधम आफ्ना नागरिकलाई लगिरहेको छ । उनीहरूले आफ्नो सरकार भेटेका छन् । हाम्रो त कहाँ छ कहाँ, उनले भने । पाँचथरका अजित लिम्बू नेपाल सरकारले ध्यान नदिएको भन्दै आक्रोशित छन् । कुवेत सरकारले जुन प्याकेजमा हामीलाई यहाँ राखेको छ, आफ्नै प्लेन चार्टर गरेर नेपालमा पुर्याउने भन्दा पनि नेपाल सरकार किन मौनमा बसेको ? नेपाल सरकारले किन ध्यान दिन नसकेको ? यो धेरै दुःखको कुरा हो, उनले भने, नेपाल सरकारलसँग पुँजी छैन भने पनि हामीलाई जसरी पनि नेपालसम्म ल्यान्डिङ (अवतरण) गराऊ । नेपालमा ल्यान्डिङ गराएपछि हामी कहाँ जानुपर्ने हो जान तयार छौं ।पुरुष र महिलालाई अलगअलग आश्रय दिएर राखिएको छ । कुवेतको कसुर भन्ने एउटा बास्केटबल खेल्ने ठाउँमा मात्रै कम्तीमा ४ सय महिलालाई राखिएको छ । ज्वरो आएकाहरूलाई एउटै कोठामा राखिएको छ । ज्वरो आएका हामी १७ जना दिदीबहिनीहरू एउटै कोठामा छौं । हाम्रा आमा उमेरका दिदीहरू प्नि हुनुहुन्छ, झापाकी दुर्गा सुनुवारले भनिन्, कुवेतीका घरबाट आउँदा सद्दे थियौं । यहाँ तलबाट भुइँको चिसो आउँछ, माथिबाट एसीको चिसो आउँछ । बाहिर घाममा निस्कन पाइएको छैन । सबैको ओछ्यान टाँसेर राखिदिएको छ । उनीहरूले क्वरेन्टाइन नभएर थुनुवा कक्षजस्तो रहेको बताए । ज्वरो आएपछि उपचार पो गर्नुपर्छ । कोठाभित्र थुनेर राख्ने होइन । हामीलाई आफैंले भोट दिएर बनाएको सरकारले त पराइ जस्तो ठानेको छ । त्यही भएर त विदेशीले पनि जनावर भन्छ । त्यस्तै ब्यवहार गर्छ, उनले भनिन्, बरु हामीलाई कुवेतीकै घरबाट नबोलाएको भए हुन्थ्यो । उतै काम गरिरहेका थियौं, परिवारलाई पालिरहेका थियौं । यो ओली सरकारले हाम्रा पनि छोरा छन्, हाम्रा श्रीमान् पनि छन् । हामीलाई पनि परिवारसँग भेट्न पाउनुपर्छ भन्ने बुझिदिएन ।परराष्ट्र मन्त्रालयका अनुसार कुवेती प्रशासनले स्वदेश फिर्तीका लागि क्याम्पमा राखेका नेपालीलाई ल्याउने मिति अझै टुंगो लगाएको छैन । कुवेतमा आप्रवासी कामदार कोरोना भाइरसको उच्च संक्रमण भएकाले उनीहरूलाई नेपालमा ल्याएपछि व्यवस्थापन गर्न सक्ने भएपछि मात्रै ल्याउने योजना परराष्ट्रको छ । कुवेतमा संक्रमित नेपाली कामदारको संख्या भने ८४ जना नेपालीसहित १२ हजार ८ सय ६० जना पुगिसकेको छ । परराष्ट्रमन्त्री प्रदीपकुमार ज्ञवालीले कुवेतबाट कामदार ल्याउन तत्काल चुनौती रहेको बताए । साउदी अरब, कुवेत र मलेसियाले गैरकानुनी हैसियतमा रहेको कामदारलाई पठाउने नीति लिएको छ । कुवेतले त क्याम्पमा राखिसकेको पनि छ । कुवेतबाट मात्रै ७ हजार नेपाली गैरकानुनी हैसियतमा रहेको सूचना हामीलाई दिएको छ, उनले भने, आफ्नै जहाजमा फर्काउने भन्दा हामीले रेन्स्पोन्स गर्नुपर्छ । त्यो हाम्रा लागि ठूलो चुनौती हो ।नेपालभित्र आवश्यक प्रबन्ध भएपछि विदेशबाट कामदार ल्याउने अवस्थामा सरकार रहेको उनले बताए । उच्च प्राथमिकता भनेको पहिला नेपाल सुरक्षित हुनपर्यो । नेपाल सुरक्षित भएपछि उहाँहरू पनि सुरक्षित हो । त्यसपछि हामी क्रमशः उहाँहरूलाई ल्याउँछौं । कहिल्यै ल्याउने भनेर अहिले नै मिति भन्न सकिन्न, उनले भने ।"
"केही सोच, केही अलमल","राष्ट्रपति विद्यादेवी भण्डारीले अढाई घण्टाभन्दा बढी लगाएर शुक्रबार संघीय संसद्मा पेस गरेको आर्थिक वर्ष २०७७७८ को नीति तथा कार्यक्रम समयसन्दर्भका दृष्टिले औसत खालको छ । वर्तमान आवश्यकताबारे सरकारलाई कताकति बोध भएको देखिए पनि कसरी अघि बढ्ने भन्नेमा प्रस्टता पाइँदैन । कोभिड१९ महामारीले अर्थतन्त्रमा गम्भीर असर पार्नुका साथै जीवनरक्षामै नयाँ चुनौती थपिएको भन्दै नीति तथा कार्यक्रमले स्वास्थ्य पूर्वाधार, रोजगारी र आर्थिक पुनरुत्थानलाई केन्द्रमा राख्न खोजेको देखिन्छ । तैपनि, यसमा विभिन्न मन्क्रालयगत विषय तथा योजनाहरू यति धेरै छन् कि, जसले यसलाई नीति तथा कार्यत्रम नभएर रकम उल्लेख नभएको बजेट मन्तव्यजस्तो बनाएको छ । मन्त्रालयहरूले पठाएका विवरणलाई संक्षेपीकरण र प्राथमिकीकरण नगरी प्रशासनिक तहबाट जोडजाड मात्रै गरेर राष्ट्रपतिलाई पढ्न दिइएको जस्तो देखिन्छ । संकटका बेला पनि सबैथोक समेट्न खोजेको हुँदा सरकारलाई आफ्नो प्राथमिकता र ध्यान दिनुपर्ने क्षेत्रबारे नै अलमल भएको भान हुन्छ ।नीति तथा कार्यक्रमका कतिपय बुँदा सकारात्मक छन् । सरकारी प्राथमिकता बदलिएको छ । स्वास्थ्य नीतिमै पुनः प्राथमिकीकरणको घोषणा छ, भलै यसको स्पष्ट मार्गचित्र उल्लेख गरिएको छैन । महक्त्वाकांक्षी लक्ष्य लिइएको छैन । नयाँ, ठूला कार्यत्रम ल्याइएको छैन । स्वास्थ्य र रोजगारीबाहेकमा धेरैजसो पुरानै कार्यक्रम छन् । लोकप्रियतामुखी कार्यक्रम र नारा पनि विगतका तुलनामा कम छन् । दोहोरो अंकको आर्थिक वृद्धि गर्नेदेखि नेपालीको प्रतिव्यक्ति आय यति पुर्याउने भन्ने खालका कार्यक्रम छैनन् । नेपालमा कोही भोको पर्दैन, कोही भोकले मर्दैन भन्ने नारालाई प्राथमिकता दिइएको छ । मुलुकको आर्थिक वृद्धिलाई ऋणात्मक हुनबाट जोगाउन चुनौतीपूर्ण रहेको संकेत गरिएको छ । जोखिम व्यवस्थापन गर्न नेपाली अर्थतन्त्रलाई उत्पादनशील र सुदृढ बनाउने भनिएको छ । सामाजिक जीवनमा थप क्षति हुन नदिई आर्थिक क्रियाकलाप, कृषि तथा औद्योगिक उत्पादन, रोजगारी सिर्जना, विकास निर्माणलगायत कार्यलाई निरन्तरता दिने जनाइएको छ । यस्तै, अतिक्रमित लिम्पियाधुरा क्षेत्र समेटेर नयाँ नक्सा सार्वजनिक गर्ने जनाइएको छ, जसलाई धेरैले स्वागत गरेका छन् । केन्द्र, प्रदेश र स्थानीय तहमा नयाँ अस्पताल सञ्चालन र भएकालाई स्तरवृद्धि गर्ने भनिएको छ । आगामी वर्ष तीन सय शय्याको केन्द्रीय र न्यूनतम ५० शय्याको प्रदेशस्तरीय अत्याधुनिक सुविधासम्पन्न सरुवा रोग अस्पताल स्थापना गरिने जनाइएको छ । स्वदेशमै रोजगारीका अवसर सिर्जना गरिने उल्लेख छ । पर्यटन क्षेत्रको पुनरुत्थानका लागि दिगो पर्यटन कार्यक्रम कार्यान्वयनमा ल्याइने जनाइएको छ । सरकारका काम र सेवामा डिजिटल प्रविधिको प्रयोगलाई बढावा दिने नीति लिइएको छ । आशा गरौं, अरू बेलाजस्तै यी कार्यक्रमहरू भन्नका लागि भनिदिनेमा सीमित रहने छैनन् । रोजगारी अबको ठूलो समस्या देखिने भएकाले यसबारे ठोस योजना बनाएर परिणाममुखी कार्यान्वयनमा लैजानुपर्छ । सरकार आफैंले गर्ने कति हो, निजी क्षेत्रलाई प्रोत्साहन गर्न सकिने कति हो, व्यक्तिविशेषलाई नै भरथेग गर्न सकिने क्षेत्र के हो, सबै योजना चाहिन्छ । वर्तमान संकटका कारण सरकारले प्राथमिकता मात्र होइन, कार्यशैली पनि बदल्नुपर्नेछ । जीवन र जीविकालाई जोगाउँदै बिस्तारै पूर्वाधारलगायतका विकासको पथमा छिर्नुपर्नेछ । महक्त्वाकांक्षी कार्यत्रम खासै नराख्दानराख्दै पनि रसुवागढीकाठमाडौं र वीरगन्जकाठमाडौं रेलमार्ग र भारतको आन्तरिक जलमार्गसँग जोडिने गरी कोसी, गण्डकी र कर्णालीमा जलमार्ग विकासको कुरा दोहोर्याइएको छ । चुनावी घोषणापत्रमा उल्लेख भएको र सायद यो सरकारले आफ्नो चिह्नक कार्यक्रम बनाएकाले होला, यी कार्यत्रमलाई अगाडि बढाउन चाहेको देखिन्छ । यसबाहेक, प्राथमिकता बदलिएको पक्षलाई छाडेर नीति तथा कार्यक्रम धेरै हदसम्म अझै कर्मकाण्डी छ । कतिपय बुँदा विगतका वर्षहरूकै हुबहु छन् । पूरा भए पनि नभए पनि यी क्षेत्र छुट्नु हुँदैन भन्ने प्रशासनिक बुझाइ हावी भएजस्तो देखिएको छ । सहज परिस्थितिमै कार्यान्वयन नभएका कतिपय कार्यक्रमको हाल यस्तो बेला के होला ? अब यसलाई सच्याउने भनेको नीतिमा घोषणा गरेर जनताको आँखामा छारो हाल्ने तर कार्यान्वयन नगर्ने परिपाटी तोडेर हो । यतिबेला महामारीका कारण विश्व अर्थतन्त्र प्रभावित छ । मित्रराष्ट्र तथा विकास साझेदारहरूको स्रोतसाधन परिचालनको प्राथमिकतामा अब फरक आउनेछ । त्यही झएरै, नीति तथा कार्यक्रममा आगामी आर्थिक वर्षका कार्यत्रमहरू अधिकतम आन्तरिक स्रोतमै भर पर्ने सम्भावना औंल्याइएको छ । महामारी अनपेक्षित रूपमा लम्बिए त्यसलाई रोक्न कार्यक्रमहरूको पुनः प्राथमिकीकरण र समायोजनसमेत गरी स्रोतसाधन परिचालन गरिने जनाइएको छ । तर, स्रोतको जोहो कसरी गरिन्छ भनेर किटान गरिएको छैन, सरकार प्रस्ट हुनुपर्ने विषय यो पनि हो । मुलुकमा झन्डै दुई महिनादेखि जारी लकडाउन कारण निजी क्षेत्र र सर्वसाधारणमा परेको मार सम्बोधन गर्ने ठोस कार्यक्रमहरू ल्याइएका छैनन् । राहत, आर्थिक प्याकेज खोजेकाहरूलाई यसले उत्साह भर्न सकेको छैन, उनीहरूको आशाको दृष्टि ११ दिनपछि आउने बजेटतर्फ सोझिएको छ । आशा गरौं, बजेटले उनीहरूलाई यस्तै निराश बनाउने छैन । यस्तै, स्वदेशी वस्तुको उपभोग गरौं, आन्तरिक उत्पादनलाई प्रोत्साहन गरौं भन्ने नारा त अघि सारिएको छ तर स्वदेशी उत्पादकत्व वृद्धिका अवरोधहरू औंल्याइएका छैनन् । र, यसका लागि सरकारले चाल्ने ठोस कदम खुलाइएका छैनन् । कृषि तथा कृषिजन्य उद्यम व्यवसायलाई रोजगारीको मुख्य क्षेत्रका रूपमा विकास गर्ने भनेर मात्र पुग्दैन, यसमा ठोस योजना नै चाहिन्छ । समग्रमा, नीति तथा कार्यक्रममा सरकारसित कताकति सोच भएको बुझिन्छ, तर त्यसलाई आकार दिने योजना र मार्गचित्र नभएको प्रस्टै देखिन्छ ।"
संक्रमण भुसको आगोजस्तै,"समुदायमा व्यापक बन्दै संक्रमण समाचारले तथ्यसहित चारैतिर भाइरसको भय फैलिरहेको छ भन्ने बताउँछ । अहिले बिस्तारै कोरोनाले व्यक्तिबाट समूहमा फड्को मारिरहेछ । राज्यको माथिल्लो निकायमा बिराजमान सरोकारवालाहरूले परीक्षण बढाउन आलटाल गरिरहे । जनताप्रति उत्तरदायी हुनुपर्छ भन्ने भावना भए पो काम गर्थे । उपत्यकामा लाखौं परीक्षण गर्नुपर्ने थियो तर भएन । फलतः सक्रमण भुसको आगोजस्तो भित्रभित्रै सल्किएर एकैपटक सतहमा देखियो । यद्यपि संक्रमितहरूलाई अन्य मुलुकामा जस्तो भेन्टिलेटरमा उपचार गराउनुपरेको छैन । अस्पतालमा उपचार भइरहेका संक्रमितहरूमा मानसिक त्रासबाहेक अन्य जटिल समस्या देखिएको छैन । यो सुखद पक्ष हो । कोरोना जीवाणुका गुण, आकार र स्वरूपबारे विस्तृतमा नेपाललाई आधार मानेर विज्ञहरूले अध्ययन गर्नुपर्छ । हाम्रोमा स्वास्थ्य प्रणाली दयनीय छ । यस्तोमा संक्रमण झन् व्यापक हुँदै गयो भने टुलुटुलु हेरिबस्नुबाहेक अरू विकल्प छैन । त्यसैले संक्रमण के कसरी फैलियो भन्ने विषयमा विज्ञहरूले अध्ययन गर्न आवश्यक छ । श्यामसुन्दर कुइँकेल, काठमाडौं सरकार पार्टी कलहमा केन्द्रित भइरहँदा भाइरस फैलिरहेको थियो । अहिले ह्वाक्तै बढेको संत्रमणले यो कुरा पुष्टि गर्छ । भाइरस रोकथामका कार्य सरकारले खासै गरेन । नागरिकले पनि लकडाउनको पालना गरेनन् । लकडाउनको सुरुआतमा काठमाडौंबाहिर जानेको भीड बाक्लो थियो । मधेस र पहाडमा बिस्तारै संक्रमण फैलिरहेको समाचार बाहिर आएपछि सर्वसाधारण पछिल्लो समय फेरि काठमाडौं फर्किए । यसैको कारण लकडाउन फलदायी भएन । सवारीसाधन पास हुनेहरू पनि घुमिरहे । दुईतिहाइ नजिकको सरकार कोरोना तयारीमा नमज्जाले चुकेको छ । देशलाई ठप्पै बनाएको दुई महिना पुग्नै लागेको छ तर परीक्षणका लागि चाहिने पर्याप्त स्वास्थ्य उपकरण सरकारी अस्पतालमा छैनन् । विदेशमा अलपत्र परेका नागरिकको बारेमा त झन् सरकारलाई सोच्ने फुर्सद नै छैन । परीक्षणको दायरा कसरी बढाउने, खाद्य सामग्रीको व्यवस्थापनमा के गर्नेजस्ता प्रश्नबाट सरकार भागिरहेछ । कोरोनाबाहेकका स्वास्थ्य उपचार कसरी सर्वसुलभ गराउने भन्नेमा पनि सरकार स्पष्ट छैन । रामकृष्ण बराल, काठमाडौं"
विवाद सल्टाउन वार्ता,"सीमा सिल गर्ने प्रयासका बाबजुद भारतबाट ओइरिनेको संख्या बढ्दो छ । विश्व स्वास्थ्य संगठनले कोरोना संक्रमण कहिल्यै समाप्त नहुन पनि सक्छ भनिसक्यो । संक्रमण काठमाडौंदेखि देशका अन्य भागमा पनि फैलिरहेको छ । कोरानासँग लडिरहेको बेला भारतको अतिक्रमणको पनि सामना गर्नुपरेको छ । टनकपुर बाँध, कोसी ब्यारेज र अन्य सीमामा भारतले जबर्जस्ती बनाएको सडक, नहरको किचलो पहिलेदेखि नै थियो । अहिले लिपुलेकको सडक पनि थपियो । नेपाली राजनीतिमा भारतीय भूमिका सधैं रहिरह्यो । पञ्चायती व्यवस्था ल्याउने स्वार्थमा राजा महेन्द्रले कालापानीमा भारतले सेना राख्दासमेत केही बोलेनन् । कालापानी विवाद त्यसबेला सुरु भएको हो । २७ सालमा महेन्द्रले भारतीय सुरक्षा चौकी हटाउँदा नाकाबन्दी खेप्नुपर्यो । यस्ता थुप्रै भारतीय हस्तक्षेपको फेहरिस्त छ । भारतले हामीसँग निहुँ खोजिरहन्छ । अहिले कोरोनाको मौका छोपेर लिपुलेक कब्जा गर्न तम्सिएको छ । हाम्रा नेताहरूको स्वार्थी र द्वैधचरित्रको फाइदा उठाउँदै भारतले हेप्दै आइरहेको छ । हेपाह प्रवृत्तिको कारणले कहिल्यै सुख पाएनौं । अबको समयमा यस्तो नहोस् भन्ने सबैको चाहना छ । राजनीतिक दल र नागरिक मिलेर यो समस्याको स्थायी समाधान खोज्नुपर्छ । दुवै देश वार्तामा बस्नुको विकल्प छैन । संयमित भएर विवाद समाधान गर्नुपर्छ । खिमराज गिरी, लमजुङएउटा नेताको सुरक्षार्थ ३ दर्जन बढी सुरक्षाकर्मी खटाउने देशले कालापानी क्षेत्रको सीमा सुरक्षाका लागि २५ सशस्त्र प्रहरी खटाउने निर्णय गर्दा असाध्यै खुसी हुनु पर्दैन । तर यो काम राम्रो सुरुआत भने हो । सरकारले समयसापेक्ष, विषयवस्तुको गाम्भीर्यताअनुसार सार्वभौमिकताको रक्षाका लागि उपयुक्त निर्णयहरू लिँदै अगाडि बढ्नुपर्छ । सही कदम चाले सचेत नागरिकले साथ दिनेछन् । यस्तो गरें उस्तो गरें भनेर आफ्नो तारिफ आफैं गर्नु पर्दैन । इमानदार तरिकाले नेतृत्व गर्नेहरूको इतिहास गलत ढंगले लेखिने छैन । अतः सशस्त्र प्रहरी र नेपाल सेनालाई देशको रक्षाका लागि खटाउनैपर्छ । सीमाभन्दा कोसौं टाढाको ब्यारेकमा थुनेर राखिनु हुँदैन । लिपुलेक, कालापानी र लिम्पियाधुरामा मात्र होइन सीमा सुरक्षाको प्रबन्ध अन्य क्षेत्रमा पनि हुनुपर्यो । अतिक्रमित क्षेत्रसहित देशको नक्सा तुरुन्तै छापियोस् । विगतका सरकारहरूले गरेनन् यो सरकारले किन गर्ने भनेर चुप लाग्नु हुँदैन । भारतसँगका सन्धिसम्झौताअनुरूप प्रमाण जुटाएर वार्ताद्वारा समस्या समाधान गर्नुपर्छ । कूटनीतिक पहलबाट समाधान नभए अन्तर्राष्ट्रिय अदालत जानुपर्छ । कालापानी विवाद सल्टाउन सक्ने नेतृत्वको नाम इतिहासमा सुनौला अक्षरले लेखिनेछ । फुर्पा तामाङ, ठूलो भार्खु, रसुवा"
तयार छन् हाम्रा विश्वविद्यालय ?,"१ कोभिडले विश्वको जनजीवन नै रूपान्तरण गरिदिएको छ । मानिसका रहनसहन, खानपान, सामाजिक सम्पर्क, शिक्षा, सबैसबै नै परिवर्तन भैसकेको छ ।२ कोभिडपछिका दिनहरूमा नयाँ ढाँचाको उच्च शिक्षाको माग हुने सम्भावना छ । त्यो मागलाई सम्बोधन गर्न विश्वविद्यालय नै अग्रसर हुनुपर्छ । ३ अनलाइन शिक्षा सबैको पहुँचमा नभएकाले वैकल्पिक शिक्षा पद्धतिको निर्माण गर्नु विश्वविद्यालयका प्राध्यापकहरूको काम हो । लकडाउन भएको २ महिना हुन लाग्दसम्म हाम्रा विश्वविद्यालयले यसतर्फ अध्ययनअनुसन्धान गरेको पाइएन ।४ कोरोनाले क्षतविक्षत पारेको अर्थतन्त्र र जनतामा बढ्दै गइरहेको गरिबीलाई सम्बोधन गरी शिक्षा र सीप विकासको सोच विश्वविद्यालयले नगर्ने हो भने स्थिति सरल हुनासाथ हाम्रा विद्यार्थी अवसरको खोजीमा अन्यत्रै भौंतारिन बाध्य हुनेछन् ।५ विश्वले यो काम गरिरहँदा हाम्रा विश्वविद्यालय भने परम्परागत पढाइलाई कसरी निरन्तरता दिने भनेर कुनै पूर्वाधार र तयारीबिना नै १५ प्रतिशतले पनि अवसर नपाउने अनलाइनको नाटक गरिरहेछन् । त्यो पनि उही पुरानै पाठ्यक्रमको आधारमा । ६ श्रम बजारले नियमित पठनपाठनभन्दा लचिलो र मिश्रित प्रकारको जीवनपर्यन्त सीपको माग गरिरहेछ । कोभिडपछिको अवस्थामा आफ्नो गरिखाने सीपको अभिवृद्धि र नयाँ सीपको सिकाइको माग बढ्नेछ र विश्वविद्यालय त्यसका लागि तयार हुनुपर्छ । ७ अहिलेको महामारीले हामीलाई आमशिक्षाभन्दा पनि नितान्त व्यक्तिगत रूपमा सिकाइलाई कसरी अगाडि बढाउने भन्ने परिस्थितिको सिर्जना गरिदिएको छ । यसको मतलब के हो भने अब हाम्रा पुराना शिक्षण पद्धति र मूल्यांकन विधिले काम गर्दैन र नयाँ शिक्षणशास्त्रको आवश्यकता पर्छ । ८ प्रौढ विद्यार्थी अब आर्थिक समृद्धिका लागि सकेसम्म कुनै खास व्यवसायोन्मुख सीपमा आकृष्ट हुने क्रम बढ्नेछ । यसलाई सिकाइपथमा ढाल्दै व्यावसायिक उच्च शिक्षाको थालनी गर्न विश्वविद्यालयले ढिलो गर्नु हुँदैन ।९ कोभिडका कारण तुरुन्तै स्थिति सामान्य हुने अवस्था रहँदैन र विदेशमा गएर पढ्ने अभिलाषा बोकेका विद्यार्थी पनि नेपालमै पढ्न बाध्य हुनेछन् । उनीहरूको रुचिलाई सम्बोधन गर्ने उच्च शिक्षा व्यवस्था गर्नु विश्वविद्यालयको दायित्व बन्नेछ ।१० विश्वविद्यालयलाई आर्थिक रूपले समृद्ध गराउने यो यौटा ठूलो अवसर पनि हो । नयाँनयाँ कार्यक्रम निर्माण गर्दै कोभिड पछिको शिक्षा व्यवस्था गर्न सके हाम्रा विश्वविद्यालय पनि धनी बन्ने पक्का छ । मनप्रसाद वाग्ले, मीनभवन, काठमाडौं"
संस्कृत भाषाको राजनीति,"नेपालमा फेरि एक पटक संस्कृत भाषाको अध्यापनसम्बन्धी बहस उत्पन्न भएको छ । सरोकारवाला जनताको जीवनमा गम्भीर प्रभाव पार्ने विषयहरूमा गुपचुप निर्णय गर्ने र बलात् लागू हुने बेला मात्र थाहा दिने नेपाली राज्यको परम्परागत घातक शैली कक्षा एकदेखि नै संस्कृत भाषा पढाउने निर्णयका सन्दर्भमा पनि पुनः प्रकट भएको छ । नयाँ संविधान बन्ने प्रक्रियासँगै परिकल्पना गरिएको भाषा आयोग यथार्थमा लामो समयदेखि उत्पीडनमा परेका खस नेपाली भाषाबाहेकका विभिन्न भाषिक समुदायको दैनन्दिन जीवनमै जीवन्त रहेका भाषाहरूको रक्षा र विकास गरी ती समुदायलाई न्याय गर्नका लागि थियो । तर भाषा आयोगले त सबैभन्दा हतारोका साथ संस्कृत भाषालाई कक्षा एकदेखि नै पढाउने सिफारिस गर्न पो तीव्रता देखाएछ, यो आफैंमा उदेकलाग्दो प्रसंग हो । समाजमा दशकौं विवाद रहेको विषयलाई सार्वजनिक बहसमा नल्याई एक्कासि लागू गर्ने स्तरमा पुग्नुले सरकारको नियत शतप्रतिशत सही होला भनी पत्याउन सकिने अवस्था अवश्य छैन । सरकारले आजसम्म विभिन्न भाषालाई पाठ्यक्रममार्फत कुन ढाँचामा उन्नयन गर्ने नीति लिँदै छ भन्ने विस्तृत खाका सार्वजनिक गरेको छैन । माध्यमिक तहसम्मको शिक्षाको जिम्मेवारी स्थानीय तहको हुने संवैधानिक व्यवस्थालाई बेवास्ता गर्दै कक्षा एकदेखिकै पाठ्यक्रम तोक्न केन्द्र सरकार लागेको भाँडभैलो त एकातिर छँदै छ, अर्कातिर संस्कृत भाषालाई विद्यालयले ऐच्छिक विषयका रूपमा सय पूर्णांकमा पढाउन सक्ने व्यवस्था कुन तर्कका आधारमा लागू गर्न चाहेको भन्ने पनि स्पष्ट छैन । यस स्थितिमा यो विषय झन्पछि झन् गम्भीर बन्दै गइरहेको छ ।संस्कृत भाषालाई विद्यालयस्तरमा पढाउने विषयमा चल्दै आएका विवादहरू केही हदसम्म समुदायगत पूर्वाग्रह वा अहंकारमा आधारित हुँदै आएका छन्, जुन बिलकुल अनावश्यक कुरा हो । किनभने संस्कृत भाषा आज नेपालमा रहेको कुनै पनि समुदायको जीवन व्यवहारको मातृभाषा होइन । नेपाली समाजको जीवनमा संस्कृत भाषा मूलतः कथित हिन्दु उच्च जातको सांस्कृतिक अनुष्ठानमा प्रयोग हुँदै आएको छ । त्यो आम बुझाइका लागि होइन, केवल मन्त्रोच्चारणका निम्ति र ती जातको पनि जीवन व्यवहारको मातृभाषा त होइन । जुनै धार्मिक सम्प्रदायको धार्मिक अनुष्ठानमा सुरुमा जुन भाषामा मन्त्रहरू कथिए, पछिसम्म त्यही भाषामा पुरेतहरूले भट्ट्याउने चलन छ, इस्लामहरू अरबीमा वा क्याथोलिकहरू ल्याटिनमा आदि । जनजीवनबाहेक नेपालसहित विभिन्न देशमा संस्कृत भाषा प्राज्ञिक अध्ययनअनुसन्धानका निम्ति मात्र पढिन्छ । यसरी नेपालमा संस्कृत भाषा कसैको पनि जीवन व्यवहारको मातृभाषा नभएकाले चाहे जनजाति, चाहे मुस्लिम, चाहे दलित, चाहे विभिन्न मातृभाषी हिन्दु उच्च जातका व्यक्तिले संस्कृत भाषालाई आफ्नो वा पराई ठानेर बहस तन्काउनु निरर्थक कुरा हो । त्यसकारण संस्कृत भाषाप्रति नेपाली समाजले कस्तो व्यवहार गर्दा फाइदा हुन्छ भनी चिन्तन गर्नु नै यस सवालको मुख्य सरोकार बन्नु सही हुन्छ ।संसारका विभिन्न सभ्यतामा विकसित भई लेख्य परम्परामा ढालिएका विभिन्न भाषाजस्तै संस्कृत पनि आफ्नो समयको एक समृद्ध भाषा हो । यसको व्यापक शब्दभण्डार, द्विअर्थी शब्दहरूको न्यूनता अनि उच्चारणको विधिका कारण यसलाई उन्नत कोटिको भाषा मानिँदै आएको छ । प्रत्येक समृद्ध भाषा या त कालान्तरमा आफ्नै स्वरूप बदलिएर अर्को भाषा बन्ने या आफ्नो शब्दकोश क्रमशः दान दिँदै अर्को भाषालाई समृद्ध बनाउँदै जाने नियमअनुसार नै संस्कृत भाषाले पनि संसारमा थुप्रै नवीन भाषा जन्माउन वा समृद्ध पार्न योगदान दिएको छ । यस सिलसिलामा दुई हजारदेखि पच्चीस सय वर्षअगाडि आएर पाणिनिले व्यवस्थित गरेको व्याकरण त्यहीँ स्थिर हुन पुग्यो, पतञ्जलीले गरेको व्याख्या पनि त्यही अवधिमै अड्कियो । दुई हजार वर्षदेखि अमरकोशमा कुनै पनि नयाँ संस्कृत शब्द थपिएन । संस्कृत भाषा ठूलो दमनका कारण स्थिर हुन पुगेको ऐतिहासिक तथ्य फेला परेको छैन । त्यस्तो सम्भव पनि थिएन किनभने त्यस भाषाका हर्ताकर्ता सधैंजसो हिन्दुस्तानमा शासक नै रहँदै आए । मूलतः भाषिक दमनको चक्र नबेहोरी शासकीय भाषा स्थिर हुन पुग्ने ऐतिहासिक सामाजिक प्रक्रियाअन्तर्गत नै संस्कृत भाषा स्थिर हुन पुगेको थियो । यस प्रक्रियाको तुलना करिबकरिब ल्याटिन भाषाको नियतिसँग मिल्दोजुल्दो पाइन्छ । इटालीमा पोपहरू सधैं शासक र आदरणीय रहे तर उनीहरूको ल्याटिन भाषा भने जीवन्त हुन सम्भव भएन । यस प्रकार संस्कृत भाषा मृत भाषा बन्न पुग्यो । मृतको अर्थ भाषाविज्ञानमा स्थिर भएको वा गति र परिवर्तनशीलता नभएको वा सामाजिक जीवनको दैनन्दिन आवश्यकताबाट अलग्गिन पुगेको भन्ने हो । व्यक्ति होस् या सभ्यता या भाषा, त्यसको मृत्युपछि त्यसका बारेमा अध्ययनअनुसन्धान गरिन्छÙ त्यसमा भएका वर्तमानलाई काम लाग्ने चीज ग्रहण गरिन्छ तर कदापि त्यही व्यक्ति वा सभ्यता वा भाषा पुनर्जीवित गर्न लाग्ने मूर्खता गरिँदैन । संस्कृत मृत भाषा भएकाले त्यसभित्र भएका सबै किसिमका सम्पदाको अध्ययनअनुसन्धान गरिनुपर्छ । अध्ययनअनुसन्धान एक स्तरको उमेर, शिक्षा र रुचि भएका प्राज्ञिक कार्य रुचाउने प्रौढको आवश्यकता हो । त्यसैले संस्कृत भाषा उच्च शिक्षामा इच्छाधीन विषय बनाउनु सर्वथा जरुरी कुरा हो । आफ्नै मातृभाषामा पनि पूरा बोली नफुटेका कक्षा एकका शिशुहरूको दैनन्दिन जीवनसँग सम्बन्धै नभएको संस्कृतको पढाइ बालबालिकाका निम्ति बलात् बोझयुक्त अत्याचारबाहेक केही हुन सक्दैन ।नेपालमा दशकौंदेखि संस्कृत भाषामा पढाइने विद्यापीठहरूमा पढ्ने हिन्दु उच्च जातका विद्यार्थीहरूले राज्यको ढुकुटीबाट विशेष सुविधा र विशेषाधिकार पाउँदै आए । यो ऐतिहासिक प्रकरणले त्यस सुविधाबाट वञ्चितहरूको पीडा र आक्रोश एक ठाउँमा जीवित नै छ, अर्कातिर त्यस्ता पीठहरूमा पढेकाहरूले आफ्नो जीवन के त्यही भाषामा चलाउन सम्भव भयो ? जनजीवनचाहिँ त्यो भाषामा चल्दैन भने अबोध शिशुहरूमाथि के आवश्यकता छ त्यो लाद्नु ? विज्ञानमन्त्रीले संस्कृत भाषालाई आयुर्वेद र प्राकृतिक चिकित्सा अध्ययनसँग जोड्नुपर्ने बताए । कतिपयले भन्दै छन् व्यक्तिलाई नैतिकतावान् बनाउन संस्कृत भाषाको पढाइ ठीक हुन्छ । गौरवमय इतिहासबोध गर्न र त्यस भाषामा भएका अपार ज्ञानलाई ग्रहण गर्न संस्कृत भाषामा पढाइ चाहियो भनेर त विगतदेखि एक प्रकारले रट नै लगाइएको पाइन्छ । आज भारतदेखि इरानसम्म आयुर्वेदमा कार्य भैरहेको छÙ के त्यो संस्कृतमा भएको छ ? भारतको आयुर्वेदको सबैभन्दा बढी जनस्तरमा अभ्यास गर्ने मानिएको केरला राज्यमा मलयालम भाषामा समाज चल्छ हैन ? प्राकृतिक चिकित्सा त संस्कृत भाषासँग सम्बन्धित सभ्यताको मात्र विषय नै हैन । अझ संसार र नेपालका सबै सभ्यतासँग रहेका परम्परागत औषधिशास्त्रको अपार ज्ञान जुन राज्यबाट मान्यताप्राप्त आयुर्वेद वा प्राकृतिक चिकित्साभित्र समेटिँदैनन्, के तिनको जानकारीका लागि पनि शिशु कक्षादेखि नै ती भाषामा पढाउने सोच बन्न सक्ला ? सम्भव हुन्छ ? भाषासँग नैतिकतालाई जोड्ने व्याख्यान त झन् चर्चायोग्य पनि होइन । जुन बेला अर्थात् दुई हजार वर्षभन्दा अघि भारतवर्षमा दास युग वा सामन्तवादी समाज थियो, त्यो कठोर जातव्यवस्था र पितृसत्तात्मक थियो । त्यसैले त्यति बेलाको नैतिकताको मूल सार जातवादी, पितृसत्तावादी, राजावादी अनि महिला, शूद्र र श्रमिकविरोधी थियो । अब त्यही नैतिकता सिकाएर आजको आवश्यकताको नैतिकतावान् नागरिक तयार हुन्छ ?यो कुरा सत्य हो, दक्षिण एसियामा विकसित हिन्दु सभ्यता विशिष्ट ज्ञानहरूसहित थियो । त्यसभित्र शंकराचार्यको ब्रह्मवाद पनि थियो र त्यसको खिलाफमा चार्वाकहरू पनि थिए । त्यसभित्रको सिंगै दर्शनको विकल्पमा बुद्ध र महावीरहरू पनि जन्मिएका थिए । दर्शन मात्र होइन, सबै क्षेत्रमा ठीक र बेठीक विकसित थिए । ती धेरैजसो संस्कृत भाषामा लिपिबद्ध भए । त्यसैले त्यसबारे अध्ययन जरुरी छ, तर त्यो त प्राज्ञिक प्रौढ कार्य हो । यहाँ याद राख्नु जरुरी छ, संस्कृत भाषाको महिमागानका सन्दर्भमा विवेकानन्दले यसलाई ईश्वरको भाषासम्म भन्न भ्याए, तर त्यसको प्रतिरोधमा अन्य विद्वान्ले तथ्यसहित जवाफ दिँदै भनेका थिए, संस्कृत भाषामा भएका ज्ञान लिन संस्कृत भाषा सिक्नु जरुरी छैन, बरु संस्कृतका पण्डित ब्राह्मणहरूले तिनलाई हिन्दी र अन्य भाषामा उल्था गरिसकेका छन् । जहाँसम्म गौरवमय इतिहासको बोध भन्ने सवाल छ, योचाहिँ सामन्तवादले निर्माण गरेको अवधारणा मात्रै हो । संसारको कुनै पनि सभ्यतामाथि सम्बन्धित समुदायलाई गौरव नै हुन्छ तर त्यहाँभित्र पिल्सिएकाहरूमा आक्रोश पनि हुन्छ । हिन्दु समाजमा शूद्रहरूमा गौरव हैन, विगतप्रति आक्रोश र घृणा नै बढी छ र त्यो स्वाभाविक छ । संस्कृत भाषालाई एक कक्षादेखि नै पढाउने खबरपश्चात् अनर्गल प्रकारका लेखहरूसमेत सञ्चारमाध्यमहरूमार्फत गनिएका व्यक्तिहरूले प्रचारमा ल्याउन थालिनु अर्को विडम्बना देखिन्छ । भारतका एक थरी हिन्दु अतिवादीहरूले विभिन्न वेबसाइटमा प्रचार गरेका छन् अमेरिकी संस्था नासाले संस्कृतलाई आर्टिफिसियल इन्टेलिजेन्स र अन्तरिक्ष विज्ञानका निम्ति सबैभन्दा उपयुक्त भाषा मानेको छ, नासाका वैज्ञानिक संस्कृत पढ्दै छन् आदि । त्यस्ता प्रचारबाट प्रभावित भएर नेपालमा लेख र मन्तव्यहरू बाँडिनु दुःखद कुरा हो । यथार्थमा नासाले आधिकारिक रूपमा त्यस्तो घोषणा कहिल्यै गरेको छैन । अर्को कुरा, अन्तरिक्ष विज्ञान वा कम्प्युटर प्रणालीका निम्ति वैज्ञानिकहरू उपयुक्त संकेत भाषा (साइन ल्याङ्ग्वेज) लाई विकसित गर्न क्रियाशील छन्, कुनै नेचुरल ल्याङ्ग्वेज वा लिङ्गुस्टिक ल्याङ्ग्वेज को खोजीमा होइन भन्ने कुरा त चल्तीका विज्ञान पत्रिका पढ्ने बानी बसाल्दा पनि ज्ञान हुन्छ । संसारका विभिन्न विश्वविद्यालयमा संस्कृत भाषा पढाइन्छ भन्ने विषयलाई यति ठूलो रूपमा प्रचार सुरु गरिएको छ, मानौं त्यसबाट संस्कृत भाषा ईश्वर कै भाषा प्रमाणित हुनेछ । विश्वविद्यालयमा पढाउनुको अर्थ कक्षा एकदेखि पढाउनु त पक्कै हैन । संस्कृत मात्र होइन, संसारका धेरै भाषा क्षमताले भ्याएसम्म विश्वविद्यालयमा पढाइन्छन्, तब त विश्वविद्यालय हुन्छ । के नेपाल सम्पन्न हुने हो भने ल्याटिन वा ग्रीक भाषा नेपालका विश्वविद्यालयमा पढाएर उनीहरूको तत्कालीन समाज जान्ने रहर हुन्न र ! शासकहरूले आफ्नो निहित स्वार्थ पूरा गर्न वा समाजको अन्तरविरोधको सही समाधान दिन नसक्दा उदेकलाग्दा प्रकरणहरू जन्माउँछन् । नेपालमा संस्कृत विश्वविद्यालय खोलिनु त्यस्तै एउटा अनावश्यक विषय थियो । नाम संस्कृत राखे पनि यो यथार्थमा हिन्दु धर्ममा आधारित विश्वविद्यालय हो । अनि अहिले त बौद्ध विश्वविद्यालय पनि पो ! संस्कृत भाषा हो, बौद्ध दर्शन होÙ यी दुवैलाई कुनै पनि विश्वविद्यालयले एउटा विभाग बनाएर पढाए काफी किन छैन ? संस्कृत भाषा र बौद्ध धर्मका विश्वविद्यालय हुन्छन् भने नेवार भाषा विश्वविद्यालय र मुन्धुम वा इस्लाम विश्वविद्यालयको माग गरियो भने कुन तर्कले हुन्न भनिएला ? नेपालमा जति व्यवस्था फेरिए पनि शासनमा ढलीमली गर्ने प्रशासक र शासकहरू मूलतः कथित हिन्दु उच्च जातबाट रहँदै आए । उनीहरूमा सुदूर विगतको त्यान्द्रोमय इतिहासको गर्वको विभ्रम बाँकी रहेको देखिन्छ । त्यही विभ्रम अन्धराष्ट्रवादका रूपमा पटकपटक प्रकट भइरहेछ । शिशुहरूमाथि संस्कृत शिक्षाको बोझमय अत्याचार त्यही राष्ट्रवादको नयाँ अध्यायसिवाय केही होइन । यो प्रकरण मातृभाषामा कम्तीमा प्रारम्भिक शिक्षाको अवधारणामा प्रतिगमनको ठोस संकेत हो । मातृभाषामा शिक्षा त्यस भाषाको रक्षाका निम्ति मुख्य होइन, बरु त्यस भाषामा हुर्केको शिशुलाई समग्र वर्तमानसँग जोड्न सजिलोका लागि हो, अनि सहोदर अन्य भाषीमा पनि अरूको भाषालाई सम्मान गर्ने संस्कृति विकासका लागि हो । संस्कृत सबैले बच्चैदेखि सिक्नुको वैज्ञानिकता पुष्टि हुन्छ भने ऐच्छिक किन, अनिवार्य गर्नुपर्छ । होइन भने, एउटा मृत भाषा र अर्को जीवन्त मातृभाषामध्ये एउटा रोज्न मिल्ने ऐच्छिकता कुन सिद्धान्तले पुष्टि हुन्छ ? यो त ठाडै असैद्धान्तिक बलमिचाइँबाहेक केही हुनै सक्दैन ।अहिलेको यो प्रकरण विभिन्न मातृभाषा पाठ्यक्रमबद्ध र सुविधासम्पन्न हुन सक्दैनन् र लामो कालदेखि संस्कृतसँग भ्रमपूर्ण अनुराग भएकाहरू नै धेरै हेडमास्टर वा सञ्चालक समितिका हर्ताकर्ता भएको अवस्था बुझेर ऐच्छिकका नाममा अन्ततः संस्कृतलाई अनिवार्य रूपमा लागू गर्न सकिन्छ भन्ने दुष्प्रयत्नसिवाय केही होइन । साथै संस्कृत विश्वविद्यालय र शिक्षापीठहरूले उत्पादन गरेका खास समुदायका केही हजार व्यक्तिलाई प्रतिस्पर्धाहीन सुविधाको रोजगारी निरन्तर उपलब्ध गराइरहने चालबाजी पनि यससँग टाँसिएको सजिलै देखिन्छ । यो फेरि पनि हिन्दुकरण प्रक्रियाको नयाँ बोतल फेर्ने तर रक्सी पुरानै पस्किने राजनीति मात्र हो, जसको दृढतापूर्वक प्रतिरोध अनिवार्य छ । यस प्रकारको अनावश्यक लफडामा समयलाई अड्काइरहन चाहने शासकहरूका हर्कतका विरुद्ध सबैभन्दा बढी शिक्षित हुन पुगेका कथित हिन्दु उच्च जातबाट आएका प्रगतिशील चेतनाका बौद्धिकहरू अगाडि आउनु जरुरी छ, ताकि यो मुद्दालाई साम्प्रदायिक अनुरागबाट अलग गरेर ठीक र बेठीकको मुद्दाका रूपमा अघि बढाउन सहज होस् ।"
एकताका दुई वर्ष,"सैद्धान्तिकवैचारिक अलमलपार्टी एकता हुँदा साबिकका दुवै पार्टीले आआफ्ना पूर्ववत् मान्यतालाई थाती राखेर मोटामोटी केही साझा धारणा बनाएका छन् । तर, तिनलाई सिद्धान्तका आधारमा परख गर्ने र सूत्रीकरण गर्ने दिशामा अहिलेसम्म काम भएको छैन । एमालेले मान्दै आएको जनताको बहुदलीय जनवाद र माओवादीले मान्दै आएको माओवाद तथा एक्काइसौं शताब्दीमा जनवादलाई स्थगन गरेर जनताको जनवादका रूपमा नयाँ कार्यक्रम तय गरिए पनि त्यसका ऐतिहासिक आधार तथा विशेषताबारे अहिलेसम्म कुनै थप व्याख्याविश्लेषण हुन सकेको छैन । बरु, यसबीच एक पार्टी भइसकेपछि पुरानै मान्यताअनुरूप अभिव्यक्ति दिने र तिनलाई मलजल गर्ने काम भइरहेको छ । नेकपा शान्तिपूर्ण राजनीतिमा छ, सशस्त्र संघर्ष यसको विगत मात्र हो । तथापि, यसलाई सैद्धान्तिक रूपमा उभ्याउनचाहिँ बाँकी नै छ । जननेता मदन भण्डारीको स्मृति दिवस पारेर जेठ ३ मै पार्टी एकता घोषणा गर्नु, ठूला कार्यक्रमदेखि बैठकसम्ममा दाहालले जनताको बहुदलीय जनवाद र मदन भण्डारीको प्रशंसा गर्नु र शान्तिपूर्ण राजनीति कार्यनीति मात्र होइन भन्ने कुरा स्पष्ट पार्नुले अबको नेकपा कता जान्छ भन्नेमा केही संकेत त गर्छ, तर त्यसलाई उचाइबाट मूर्त रूप दिनमा चाहिँ दुई वर्षसम्म पनि केही पहल नहुनुले पार्टीमा सैद्धान्तिक र वैचारिक स्पष्टता नरहेको देखाउँछ ।पार्टीको मार्गदर्शक सिद्धान्तका आधारमा हेर्दा नेकपाले शान्तिपूर्ण र प्रतिस्पर्धात्मक राजनीतिलाई कार्यनीतिक प्रश्नका रूपमा मात्र होइन, आफ्नो आदर्शका रूपमा स्वीकार गरेको स्पष्ट हुन्छ । तर, पार्टी पंक्तिको बुझाइ, नेतृत्व फंक्तिको व्याख्या र घटनात्रमहरूको विश्लेषणमा एकरूपता नहुँदा बेलाबेला उल्झनहरू आइरहेका छन् । चाहे भेनेजुयलाका सन्दर्भमा प्रकट समस्या होस् वा अरू घटना, नेकपाभित्रको सैद्धान्तिक द्विविधाले काम गरेको छ । जता जाने हो र जे गर्ने हो, हिम्मतका साथ जनतालाई भन्न सक्नुपर्छ, जसरी जननेता मदन भण्डारीले जनताको बहुदलीय जनवाद अघि सार्न हिम्मत गरेकै कारण आज नेपालको कम्युनिस्ट आन्दोलन यहाँसम्म आइपुगेको छ । २०६२६३ सालमा सम्पन्न क्रान्तिलाई नेकपा जनवादी पुँजीवादी क्रान्ति मान्छ र अबको कार्यभार समाजवाद हो भन्ने विश्वास गर्छ । यस्तो हुँदा समाजवादतर्फको हाम्रो कार्यनीति के हुन्छ र त्यो कसरी प्राप्त हुन्छ भन्नेमा ठूलो द्विविधा देखिन्छ । शिक्षा र स्वास्थ्यको जिम्मा निजी क्षेत्रलाई, अर्थतन्त्रको जिम्मा विश्व बैंक, मुद्रा कोष र तिनका प्रतिनिधिहरूलाई, व्यापारव्यवसायको जिम्मा सेना र विभिन्न ग्रुपलाई अनि समृद्धिको जिम्मा डोजरवाला ठेकेदारहरूलाई दिएर कार्यभार पूरा हुने हो भने त बेग्लै कुरा, अन्यथा यस अवधिमा एक दिन पनि सरकार कता जाँदै छ, हामीले अँगालिरहेका नीतिहरूले हाम्रा दस्ताबेजलाई न्याय गरिरहेका छन् कि छैनन् भन्नेबारे एक घण्टा छलफल भएको छैन । नेकपामा देखा परेको सबभन्दा ठूलो विरोधाभास नै यही हो ।समग्रमा, नेकपाका अघिल्तिर अझै प्रशस्त अवसर छन् । बलियो जनमत, क्रियाशील कार्यकर्ता पंक्ति, तलदेखि माथिसम्म निर्वाचित सत्ता र दिशाहीन प्रतिपक्षजस्ता अनुकूलताबीच आन्तरिक एकतालाई बचाउनुका साथै सैद्धान्तिकवैचारिक क्षेत्रमा आफूलाई थप स्पष्ट पार्दै जाँदा नेकपा जनताको भरपर्दो शक्तिका रूपमा स्थापित भइरहन सक्छ । लोकतन्त्र, सामाजिक न्याय र जनजीविकाबीच सन्तुलन कायम गर्दासम्म यसलाई टक्कर दिने अर्को कुनै प्रगतिशील शक्तिको उत्थान सम्भव छैन । यस अनुकूलतालाई बुझेर अघि बढ्ने, छिटोभन्दा छिटो पार्टीभित्र आन्तरिक लोकतन्त्र बहाल गर्दै अधिवेशनमहाधिवेशन गर्ने र आर्थिकसामाजिक रूपान्तरणलाई सक्रियताका साथ अघि बढाउने कुरामै नेकपाको भविष्य निर्भर छ ।"
स्वास्थ्य संकटमा बढ्दो सामाजिक असमानता,"वर्गीय पर्खालले नछेकिएकाहरूअमेरिकाकी सामाजिक महामारीशास्क्री न्यान्सी त्रेइगरले अमेरिकी समाजमा इतिहासदेखि कायम रहेको असमानतालाई अहिलेको महामारीले छर्लंग पारेको विश्लेषण गरेकी छन् । प्रारम्भिक तथ्यांकले कालाहरूको संक्रमण र मृत्युको अनुपात गोराहरूका तुलनामा निकै बढी रहेको देखाएको छ । उदाहरणका लागि, इलिनोईमा संक्रमित हुने २८ प्रतिशत र मृत्यु हुने ४३ प्रतिशत अफ्रिकीअमेरिकी हुन्, त्यो राज्यमा जसको जनसंख्या १५ प्रतिशत मात्र छ । लुइजियानामा मृत्यु हुनेमा ७० प्रतिशत अफ्रिकीअमेरिकी छन् (द न्युयोर्क टाइम्स, अप्रिल १४) । असमान सामाजिक हैसियत र स्वास्थ्यसेवाको पहुँच संक्रमण र मृत्युको असमान अनुपातमा अभिव्यक्त भइरहेको छ । संसारभरि नै हुनेखाने र हुँदा खानेहरूबीच पोषणयुक्त खाना, रोग प्रतिरोध क्षमता, सरसफाइ, संक्रमण रोकथामका सेवा र स्वास्थ्य उपचारमा पहुँचजस्ता आधारभूत कुरामा ठूलो खाडल छ । यो अवस्थाले तल्लो सामाजिक हैसियतमा रहेको ठूलो जनसंख्यामा संक्रमणको जोखिम कैयौं गुणाले बढाएको छ । हामीकहाँ पनि पछिल्लो समय संक्रमित हुनेहरूको सामाजिक पृष्ठभूमि हेर्दा त्यस्तै देखिन्छ । लकडाउनमा पनि एउटा निश्चित पेसावर्गका लागि भर्चुअल कार्यालयमार्फत घरैबाट काम गर्न सम्भव छ । अनलाइन आदि माध्यमबाट खानपान लगायतका आवश्यकताहरू सहजै पूर्ति गर्न एउटा सामाजिक तप्का सक्षम छ । हुँदा खानेहरूले यी सुविधाबारे चिताउनेसम्म क्षमता राख्दैनन् । ज्यालामजदुरी गर्नेहरूका लागि लकडाउनको पहिलो दिनदेखि नै गाँस काटिन सुरु भएको छ । गरिबीको चपेटामा रहेकाहरूलाई यो कहरले झन् सीमान्तकृत बनाउँदै लगिरहेको छ । अनिश्चित दैनिकी र त्रासले जन्माएको विषम भौतिक र मानसिक परिस्थितिलाई परोपकारमुखी राहत ले सम्बोधन गर्न सकेको थिएन । तसर्थ पनि उनीहरू गाउँ पुगे । त्यहाँ उनीहरूका लागि नातेदारी र सामूहिकताका कवचहरू छन्, जुन बिरानो र व्यक्तिवादी सहरमा उपलब्ध छैनन् । तर, यो वर्गप्रति शासकहरू पटक्कै संवेदनशील नहुनुले राज्य कसको हुन्छ र कसको हुन्न भन्ने छर्लंग भएको छ । अर्कातर्फ, वैदेशिक रोजगारमा रहेको ठूलो समूह संक्रमणको मात्र नभएर रोजगार गुम्ने त्रासमा पिल्सिएको छ । केही रोजगार प्रदायकहरूले उनीहरूलाई घर फर्कन दबाब दिइरहेका छन् । तर मुग्लानमा पसिना बगाएर विप्रेषणको टेकोले अर्थतन्क्रको मेरुदण्ड थाम्ने यी (अर्ध)नागरिकबारे राज्यको खासै चासो देखिन्न । बिस्तारै संत्रमितको संख्या बढे पनि हामीले अन्यक्रजस्तो हजारौंको संत्रमितको जटिल व्यवस्थापनमा भिड्नुपरेको छैन । तर स्वास्थ्य संकटको बाह्य उत्पादका रूपमा टुसाइरहेको सामाजिक अस्थिरता हलक्क बढ्ने सम्भावना प्रबल छ । ऐतिहासिक रूपमा नै नेपाली समाज राजनीतिक स्थिरताको रुमानी खोजमा भट्किरहेको देखिन्छ, जबकि त्यसको मूल जरो त्यही सामाजिक असमानता, विभेद र पछौटेपनमा छ । नेपालमा कोरोनाले हालसम्म कसैको ज्यान नलिएको भए पनि यसले गहन बनाएका सामाजिक असमानता र आसन्न आर्थिक संकटले धेरैलाई मार्ने सम्भावना छ । तसर्थ संक्रमण रोकथामका प्रयासहरूलाई अझ व्यावहारिक बनाउनुका साथै असमानताका कुरूप प्रभावहरूलाई सम्बोधन गर्ने अल्पकालीन र दीर्घकालीन उपायबारे बहस र योजनालाई पनि प्राथमिकतामा राख्नु शासक र सरोकारवालाको दूरदृष्टि ठहरिनेछ । ट्वीटर:"
चीनभन्दा भारतमा बढी संक्रमित,"(नयाँदिल्ली)  लकडाउन खुकुलो बनाइएसँगै कोरोना भाइरस (कोभिड१९) को संक्रमण तीव्र फैलिएको भारतले शनिबार चीनलाई पछि पारेको छ । भारतमा शनिबार साँझसम्ममा संक्रमितको संख्याले ८६ हजार नाघेको छ । जब कि भाइरसको उद्गमस्थल मानिएको चीनमा अहिलेसम्म ८२ हजार ९ सय ४१ जनामा माक्र संत्रमण पुष्टि भएको छ । जब कि भारतमा पहिलो कोरोना भाइरसको संक्रमण चीनमा पहिलो संक्रमण पुष्टि भएको करिब अढाई महिनापछि मात्र ३० जनवरीमा देखिएको थियो । चीनमा कोरोना भने भाइरसको पुष्टि डिसेम्बरमा भएको थियो । कोरोनाविरुद्धको लडाइँमा चीन केही हदसम्म सफल भइरहँदा भारतमा भने विगत केही दिन यता संक्रमण दर बढ्दो छ । पछिल्लो २४ घण्टामा मात्रै ४ हजारभन्दा बढीमा संक्रमण पुष्टि भएको छ । भारतमा भाइरसका कारण २ हजार ७ सय ५२ जनाले ज्यान गुमाइसकेका स्वास्थ्य तथा परिवार कल्याण मन्त्रलायले जनाएको छ ।सबैभन्दा बढी संक्रमित भएको महाराष्ट्र राज्यको अवस्था चिन्ताजनक देखिएको छ । महाराष्ट्रमा संक्रमितको संख्या २९ हजार १ सय नाघेको छ । १ हजार ६८ जनाले ज्यान गुमाइसकेका छन् । महाराष्ट्रको मुम्बई सहर त हटस्पटका रूपमा देखा परेको छ । त्यहाँ दिनहुँ १ हजारका दरले नयाँ बिरामी थपिने क्रम जारी रहेको छ ।महाराष्ट्रमा पछिल्ला दुई सातामा मात्र १० हजारभन्दा बढी नयाँ संक्रमित थपिएका छन् । संक्रमित बढ्दै गएपछि गम्भीर बिरामीहरूका लागि अस्पतालका शय्या नै अपुग हुन थालेका छन् । यसअघि महाराष्ट्रका मुख्यमन्क्रीले संत्रमितको उपचारका लागि समस्या भएको भन्दै केन्द्र सरकारलाई समेत गुहारिसकेका छन् ।महाराष्ट्रमा प्रवासी नेपाली कामदारहरूको बाक्लो उपस्थिति छ । प्रवासी संगठनहरूका अनुसार यस राज्यमात्र मात्रै करिब ५ लाखको हाराहारीमा नेपाली कामदारहरू रहेका छन् । उनीहरूमध्ये धेरैजसो रेस्टुराँ, होटल, सुरक्षागार्ड, कारखानामा काम गर्ने गरेको बताइन्छ । महाराष्ट्रपछि ऊच्च संक्रमण देखिनेमा त्रमशः तमिलनाडु, गुजरात, दिल्ली र मध्यप्रदेश राज्यहरू छन् । यी राज्यहरूमा पनि नेपाली कामदारहरू ठूलो संख्यामा छन् । कोरोना संक्रमणको नियन्त्रणमा सबैतिरबाट प्रशंसा पाइरहेका राज्यहरूमा समेत विगत केही दिन यता संक्रमणको संख्यामा भएको वृद्धि स्थिति थप चिन्ताजनक बन्न पुगेको छ । भारतमै कोरोना भाइरसको पहिलो बिरामी पहिचान भएको केरलाले संक्रमण फैलन नदिन गरेको प्रयास भारतमा मात्र नभएर अन्तर्राष्ट्रिय रूपमा पनि चर्चा पाएको थियो । राज्य सरकारले चालेका कदमहरू साँच्चि नै प्रशंसनीय पनि थिए । अन्य राज्यहरूमा तीव्र गतिमा फैलिए पनि केरलामा भने संक्रमण पूर्णतः नियन्त्रणमा थियो । कोरोना भाइरसको संक्रमणका कारण ४ जनाको मात्र मृत्यु भएको छ । संक्रमितको संख्या पनि ६ सय नाघेको थिएन । तर, विगत केही दिनयता त्यहाँ पनि संक्रमितको संख्या ह्वात्तै बढेको छ । विगत ३ दिनमा मात्र ५२ जना नयाँ बिरामी थपिएका छन् । केरलामा पहिचान भएका नयाँ बिरामीमध्ये २२ जना विदेशबाट फर्किएकाहरू भएको बताइएको छ । त्यसैगरी गएको एक महिनामा एउटा पनि नयाँ संक्रमित नथपिएको गोवामा पछिल्लो २ दिनमै ८ जनामा कोरोना भाइरस पुष्टि भएको छ । त्यस्तै, अवस्था हिमाचल, असमलगायतका राज्यको पनि छ । लकडाउन खुकुलो भएसँगै रेललगायतका सार्वजनिक यातायातका कारण पनि संक्रमण फैलिएको अनुमान गरिएको छ । भारतमा गत सातादेखि क्रमशः लकडाउनलाई खुकुलो बनाउँदै लगिएको छ । साथै लामो दूरीका रेल सेवा पनि पुनः सुरु गरिएको छ । यसले महाराष्ट्र, गुजरात, तमिलनाडु, मध्यप्रदेशलगायतका उच्च संक्रमण भएका राज्यमा रहेका प्रवासी कामदारहरू आआफ्ना गाउँघर फर्कन थालेका छन् । यसबाट संक्रमणलाई थप फैलाउन मद्दत गरेको आशंका गरिएको छ । सँगै विदेशमा अलपत्र परेका भारतीयहरूलाई विशेष अभियानमार्फत स्वदेश ल्याउने क्रम पनि जारी छ । उडिसा, बिहार, केरलामा विगत केही दिनयता संक्रमितको संख्यामा भएको उच्च वृद्धिले पनि केही हदसम्म त्यो पुष्टि गर्छ । कोरोना भाइरसलाई केही हदसम्म नियन्त्रणमा राख्न सफल भएका यी राज्यहरूमा समेत विगत केही दिनयता संक्रमणमा एकाएक वृद्धि हुनुलाई उच्च संक्रमणको दोस्रो वेभको आशंका गर्न थालिएको छ ।संक्रमण फैलने क्रमसँगै चौथो चरणको लकडाउनको स्वरूपका बारेमा पनि चर्चा सुरु भएको छ । मार्च २४ देखि सुरु भएको लकडाउनको तेस्रो चरण आज (आइबार) सकिँदै छ । तर संक्रमणको जोखिम कायमै रहेका कारण लकडाउनले निरन्तरता पाउने प्रबल सम्भावना छ । यसपटकको लकडाउनको अन्तिम स्वरूप निर्धारण गर्ने जिम्मेवारी राज्य सरकारहरूलाई दिने अनुमान गरिएको छ । महाराष्ट्र, बिहार, झारखण्ड, उडिसालगायतका कतिपय राज्यले त लकडाउनलाई निरन्तरता दिनुपर्ने माग गरेका छन् । तर, लकडाउनले निरन्तरता पाए पनि यसपटक थप खुकुलो हुने र संक्रमणको जोखिम हेरेर सार्वजनिक यातायातका सम्बन्धमा निर्णय गर्ने सम्भावना रहेको छ । त्यसको घोषणा आइतबार हुने अनुमान छ । भारत सरकारले संक्रमणको सघनताका आधारमा भारतका ७ सय ३३ जिल्लालाई रातो, सुन्तला र हरियो क्षेक्रमा वर्गीकरणसमेत गरेको छ । संत्रमण उच्च भएका १ सय ३० जिल्लालाई रातो, संक्रमण सीमित भएको र पछिल्ला दिनमा वृद्धि नदेखिएका २ सय ८४ लाई सुन्तला र पछिल्लो २१ दिनमा एउटा पनि संक्रमणको केस नदेखिएका जिल्लालाई हरियो क्षेत्र निर्धारण गरिएको छ । राजधानी दिल्लीका सबै ११ जिल्लालाई रातो क्षेत्र अर्थात् उच्च जोखिम वर्गीकरण गरिएको छ । रातो क्षेत्रभित्र पनि संक्रमण फैलने जोखिम रहेका क्षेक्रलाई कन्टेनमेन्ट जोन तोकिएको छ । संत्रमण फैलन नदिन ती क्षेत्रमा मानिसको आउजाउमा कडाइ गरिएको छ ।"
'साना उद्यममा ६०५ रोजगारी गुम्यो',"(काठमाडौं)  कोभिड१९ को संक्रमण रोक्न करिब दुई महिनादेखि लकडाउन भएका कारण नेपालका लघु, साना तथा मझौला उद्यममा संलग्न ६० प्रतिशत रोजगारी गुमेको एक अध्ययनले देखाएको छ । यस्ता उद्यमको आम्दानीमा ९५ प्रतिशत कमी आएको पनि प्रतिवेदनमा उल्लेख छ । इन्स्टिच्युट फर इन्टिग्रेटेड डेभलपमेन्ट स्टडिज (आईआईडीएस) ले २३ जिल्लाका ७ सय उद्यमी, जोखिमयुक्त समुदायका चार सय प्रतिनिधि, सरकारी अधिकारी, निर्वाचित प्रतिनिधिहरूमाझ गरेको सर्वेक्षणबाट यस्तो नतिजा निस्किएको हो । औपचारिक र अनौपचारिक दुवै क्षेत्रका लघु, साना तथा मझौला उद्यम कोभिड१९ का कारण सबैभन्दा बढी प्रभावित भएको अध्ययनको निष्कर्ष छ । सम्पत्तिको तुलनामा यस्ता उद्यमसँग थोरै नगद हुने भएकाले यिनीहरू चाँडै प्रभावित भएका हुन् ।लकडाउन लम्बिँदै गए यस्ता उद्यम करिब दुई महिनासम्म मात्रै टिक्न सक्छन्, प्रतिवेदनमा भनिएको छ । सर्वेक्षणमा सहभागीमध्ये प्रायः उद्यमीले सरकारबाट राहतस्वरूप नगद अनुदान चाहेका छन् । ब्याज अनुदान, सहुलियतपूर्ण ऋण, घरभाडा छुटजस्ता माग पनि छन्, प्रतिवेदनमा भनिएको छ ।नेपालको कुल श्रम क्षेत्रको ६० प्रतिशत हिस्सा ओगट्ने मौसमी तथा अनौपचारिक क्षेत्रका मजदुरले बाध्यात्मक रूपमा रोजगारी गुमाउनुपरेको अध्ययनमा भनिएको छ । आयका हिसाबले अस्थायी श्रमिक, आन्तरिक आप्रवासी र दैनिक ज्यालादारी मजदुर सबैभन्दा बढी जोखिममा रहेको अध्ययनको निष्कर्ष छ । महामारीले विशेषगरी कम आय भएका महिला बढी जोखिममा परेको अध्ययनमा भनिएको छ । अनलाइनमार्फत काम गर्न नसकिने हस्पिटालिटी क्षेत्र, होलसेल, खुद्रा जस्ता व्यवसायमा काम गर्ने महिलाले रोजगारी गुमाएका कारण श्रम बजारमा महिलाको सहभागिता कम भएको अध्ययनमा भनिएको छ ।सर्वेक्षणका क्रममा २८ प्रतिशत पुरुष र ४१ प्रतिशत महिलाले रोजगारी गुमाएको देखिएको छ । लज, होटल, कला, मनोरन्जन र यातायात क्षेत्र महामारीका कारण सबैभन्दा बढी प्रभावित क्षेत्र भएको प्रतिवेदनमा उल्लेख छ । कोभिड१९ का कारण सन् २०२० मा नेपाल आउने पर्यटकको संख्या ६० प्रतिशत घट्ने अनुमान अध्ययन प्रतिवेदनमा गरिएको छ, जसका कारण ४० करोड अमेरिकी डलर विदेशी मुद्रा आर्जनको अवसर गुम्नेछ ।यो वर्ष रेमिट्यान्सको प्रवाहमा १५ देखि २० प्रतिशत घट्ने अध्ययनको आकलन छ । व्यापार, पर्यटन र रेमिट्यान्समा पर्ने नकारात्मक असरका कारण कोभिड१९ महामारीअघि गरिएको नेपालको आर्थिक वृद्धि अनुमान खस्केर २५ प्रतिशतभन्दा तल रहने अध्ययनको आकलन छ । ७ सय उद्यमी, चार सय व्यक्ति, ३० भन्दा बढी निजी क्षेत्रका संघसंस्थासँग र सरकारी पदाधिकारीसँगको परामर्शमा अध्ययन प्रतिवेदन तयार पारिएको जनाइएको छ । कोभिड(१९ का कारण वितरण शृंखला खलबलिएको छ । साथै साना तथा अनौपचारिक उद्यमको अस्तित्वमा चुनौती थपिनुका साथै धेरै मानिसले रोजगारी र आय गुमाउँदा फेरि गरिबीको रेखामुनि पुग्ने जोखिम रहेको पनि अध्ययनको निष्कर्ष छ ।व्यापार, पर्यटन र रेमिट्यान्सको प्रवाहमा आएको कमीले नेपालको राजस्व आधार र वैदेशिक अनुदान संकुचन भए दिगो विकास लक्ष्य हासिलमा चुनौती थपिने अध्ययनमा भनिएको छ । दिगो विकास लक्ष्य हासिल गर्न आवश्यक लगानी अभाव भइरहेको र सहुलियतपूर्ण ऋणका लागि झन् प्रतिस्पर्धा हुने अध्ययनले आकलन गरेको छ ।"
पुनरुत्थान केन्द्रित नीति आएन,काठमाडौं (कास) नेपाल उद्योग परिसंघ (सीएनआई) ले सरकारले प्रस्तुत गरेको आगामी आर्थिक वर्षको नीति तथा कार्यक्रममा निजी क्षेत्रलाई अगाडि बढाउने राहत तथा पुनरुत्थान केन्द्रित पर्याप्त कार्यक्रम नआएको बताएको छ । राष्ट्रपति विद्यादेवी भण्डारीले शुक्रबार संसद्मा प्रस्तुत गरेको उक्त नीतिप्रति निजी क्षेत्र सन्तुष्ट नरहेको परिसंघको टिप्पणी छ । परिसंघले आगामी आवको बजेटको नीतिगत प्रस्तुतिका लागि आर्थिक पुनरुत्थानको राष्ट्रिय संकल्प घोषणा गरी अर्थतन्त्र बचाउने अल्पकालीन राहत र आर्थिक पुनरुत्थानका विस्तृत कार्यक्रम ल्याउन सुझाव पेस गरेको थियो । अल्पकालीन राहत तथा पुनरुत्थानका लागि कुल गार्हस्थ्य उत्पादन (जीडीपी) को कम्तीमा ५ प्रतिशत रकम विशेष प्रभावित क्षेत्रहरूलाई हस्तान्तरणको व्यवस्था मिलाई अर्थतन्त्र चलायमान बनाइनुपर्छ भन्ने निजी क्षेत्रको सुझाव रहे पनि यसमा सरकारको ध्यान नगएको परिसंघको भनाइ छ । आयात प्रतिस्थापन गर्न राष्टिय उत्पादन वृद्धि तथा निर्यात प्रवर्द्धनमार्फत रोजगारी सिर्जना गरी दिगो र आत्मनिर्भरतातर्फ उन्मुख अर्थतन्त्र निर्माणका लागि औद्योगिकीकरणलाई प्रोत्साहन गर्न आएका कतिपय नीतिगत व्यवस्था भने उपयुक्त भएको परिसंघले उल्लेख गरेको छ ।
दूधकोसीमा लगानी गर्न पाँच दाता इच्छुक,"(काठमाडौं)  ६ सय ३५ मेगावाटको दूधकोसी जलाशययुक्त जलविद्युत् आयोजनामा लगानी गर्न ५ वटा दातृ निकायले इच्छा देखाएका छन् । अर्थ मन्त्रालय र नेपाल विद्युत् प्राधिकरणका प्रतिनिधिले दातृ निकायका प्रतिनिधिसँग गरेको भिडियो संवादमा ती निकायले आयोजनामा लगानी इच्छा राखेका हुन् । अर्थ मन्त्रालयको अन्तर्राष्ट्रिय आर्थिक सहायता समन्वय महाशाखा र प्राधिकरणले शुक्रबार भिडियो कन्फरेन्समार्फत आयोजनामा लगानीका लागि इच्छुक एसियाली विकास बैक (एडीबी), युरोपेली लगानी बैंक (ईआईबी), एसियाली पूर्वाधार लगानी बैंक (एआईआईबी) र कोरियाली एक्जिम बैंकका प्रतिनिधिसँग प्रारम्भिक बैठक गरेका थिए । छलफलमा महाशाखा प्रमुख सहसचिव श्रीकृष्ण नेपालले दूधकोसी तुलनात्मक रूपमा सस्तो एवं आकर्षक रहेकाले आयोजनामा लगानी गर्न दातृ निकायलाई आग्रह गरे । प्राधिकरणका कार्यकारी निर्देशक कुलमान घिसिङले आयोजनाको हालसम्मको अवस्था, लागत, लगानी ढाँचा, जलाशययुक्त आयोजनाको महत्त्वलगायत विषयमा जानकारी गराएका थिए । छलफलमा सहभागी दातृ निकायका प्रतिनिधिले आफूले गर्न सक्ने लगानीको सीमाबारे जानकारी गराएको घिसिङले बताए । एडीबीले ५५ करोड डलरसम्म, ईआईबीले ५० करोड डलर, एआईआईबीले ३० करोड डलर र एडीबीको निजी क्षेत्रमा लगानी गर्ने संयन्त्रमार्फत २० देखि ३० करोड डलरसम्म लगानी गर्न सकिने जानकारी उनीहरूले गराएको घिसिङले जानकारी दिए । कोरियन एक्जिम बैंकले हाइड्रोमेकानिकल, इलेक्ट्रोमेकानिकल र प्रसारण लाइनमध्ये कुनै एकमा सम्पूर्ण लगानी गर्न सकिने बताएको छ, उनले भने । सरकारले आगामी आव ०७७७८ को नीति तथा कार्यक्रममार्फत दूधकोसीलाई प्राथमिकतामा राख्दै निर्माण थाल्ने घोषणा गरेको छ । यसलाई राष्ट्रिय गौरवको आयोजनाका रूपमा अघि बढाउने सरकारको योजना छ । जापान अन्तर्राष्ट्रिय सहयोग नियोग (जाइका) ले यो आयोजनाको पहिचान गर्दै उत्कृष्टको सूचीमा राखेको थियो । आयोजनाको अनुमानित आधार लागत १ अर्ब ५३ करोड डलर र निर्माण अवधिको ब्याज, करसहित सम्पूर्ण लागत करिब २ अर्ब डलर पुग्ने अनुमान छ । सहवित्तीयकरणमार्फत लगानी गर्ने बैंकको नेतृत्व एडीबीले गर्ने छ । एडीबीकै अनुदानमा आयोजनाको विस्तृत डिजाइन अन्तिम चरणमा पुगेको छ । आयोजनाबाट वार्षिक रूपमा ३ अर्ब ४४ करोड ३० लाख युनिट ऊर्जा उत्पादन हुनेछ । यसमध्ये हिउँदमा १ अर्ब ३५ करोड ८० लाख र वर्षामा २ अर्ब ८ करोड ४० लाख युनिट ऊर्जा उत्पादन हुनेछ । उत्पादित बिजुली प्रस्तावित सुनकोसीढल्केबर ४ सय केभी प्रसारण लाइनमार्फत राष्ट्रिय प्रसारण प्रणालीमा जोडिनेछ ।आयोजनाबाट खोटाङ, ओखलढुंगा र सोलुखुम्बुको ३ हजार ८ सय ७६ हेक्टर जमिन प्रभावित हुनेछ । जलाशययुक्त आयोजना भए तापनि विस्थापित हुने घरधुरी तुलनात्मक रूपमा कम छ । १ सय ६२ घरपरिवार मात्र पूर्णरूपमा विस्थापित हुने र ९ सय ८८ परिवार आंशिक प्रभावित हुने प्रारम्भिक अध्ययनबाट देखिएको छ । यस्तै, १ हजार ५० घरपरिवारको खेतीयोग्य जमिन डुबानमा पर्नेछ । आयोजनाका लागि २ सय २० मिटर अग्लो बाँध निर्माण गरी दुधकोसी नदीमा १७ मिलोमिटर, रावा खोलामा ८ किमि र ठोट्ने खोलामा ५५ किमि लामो जलाशय बनाइनेछ ।"
सुर्खेतमा ५० योजनाले लिए निर्माण अनुमति,"(वीरेन्द्रनगर)  कर्णाली प्रदेश सरकारले लकडाउनका बेला सावधानी अपनाएर विकास निर्माणका काम गर्ने निर्णय गरेपछि प्रशासनबाट स्वीकृति लिने बढेका छन् । सुर्खेतमा मात्र ५० भन्दा बढी योजनाका लागि स्वीकृति दिइएको छ ।जिल्लाका ९ वटै स्थानीय तह, पूर्वाधार विकास निर्देशनालय, डिभिजन सडक कार्यालय, खानेपानी, सिँचाइ तथा ऊर्जा विकास कार्यालय, भवन निर्माण तथा सहरी विकासलगायतले निर्माणका लागि अनुमति लिएका छन् । निर्माणमा प्रयोग हुने उपकरण र अत्यावश्यक सवारीलाई पास दिइएको प्रमुख जिल्ला अधिकारी रमेश न्यौपानेले बताए । सरकारले उच्च सतर्कता अपनाउँदै महत्त्वपूर्ण विकासका काम सञ्चालन गर्न दिने निर्णय गरेपछि काम गर्ने अनुमति दिइएको हो, उनले भने, अलपत्र परेका सडकलगायत योजना र ठूला विकास आयोजनामा सक्दो कम जनशक्ति प्रयोग गरी काम गर्ने व्यवस्था मिलाइएको छ । कतिपय कार्यालयले अनुमति लिए पनि मजदुर नपाउँदा काम अघि बढाउन सकेका छैनन् । लकडाउनका कारण निर्माण व्यवसायीले मजदुर पाउनै मुस्किल भएको बताउने गरेको पूर्वाधार विकास निर्देशनालय सुर्खेतका प्रमुख वासुदेव पौड्यालले जानकारी दिए । केही योजनामा मिस्त्री, मेसिन र कच्चा पदार्थको व्यवस्थापन हुँदै छ, उनले भने, काम गर्ने मानिस भेटिएपछि तत्काल सडकका काम सुरु हुन्छन् । वीरेन्द्रनगरका भित्री सडक मर्मतका लागि प्रशासनबाट अनुमति लिइएको उनले बताए ।पूर्वाधार विकास कार्यालय हुम्लामा दुईवटा सडकको काम भइरहेको छ । खार्पुनाथचुवाँखोला खण्डको साढे ६ किमि र बाजुराकवाडी साढे आठ किलोमिटर सडकको काम भएको कार्यालयका प्रमुख पन्नासिंह बोहोराको भनाइ छ । खार्पुनाथचुवाँखोला खण्डको काम भइरहेका बेला बीचमा विस्फोटक पदार्थ भेटिएकाले अहिले काम रोकिएको उनले जानकारी दिए । यसबारे प्रदेश सरकारलाई धेरै पटक जानकारी गराएका हौं, उनले भने, अहिलेसम्म केही पहल नगरेकाले काम रोकिरहेको छ । कार्यालयले नयाँ योजनाको ठेक्का प्रक्रिया पनि अगाडि बढाइरहेको उनले बताए ।पूर्वाधार विकास कार्यालय डोल्पाले पनि त्रिपुरासुन्दरी र ठूलीभेरी नगरपालिकामा सडकको काम गरिरहेको छ । नयाँ योजना ठेक्का प्रक्रियामा लैजान मूल्यांकन गर्ने काम पनि भइरहेको कार्यालय प्रमुख योगेन्द्र धरालाको भनाइ छ । मेसिनले गरिने काम बढी भइरहेको उनको भनाइ छ । जिल्लाको लालुलैफुखुलालु सडकको काम भइरहेको पूर्वाधार विकास कार्यालय कालीकोटका प्रमुख लक्ष्मण पाण्डेले जानकारी दिए । प्रदेशमा सबैभन्दा बढी विकासे योजना भौतिक पूर्वाधार विकास मन्क्रालय मातहत छन् । चालु आवमा मन्त्रालयको करिब बजेट १० अर्ब ७० करोड छ । विगत वर्षमा जनशत्ति र संरचना अभावले बजेट खर्च न्यून हुने गरेकोमा यस वर्ष लकडाउनले काम प्रभावित भएको छ । वैशाखसम्म करिब ३० प्रतिशत बजेट खर्च गर्ने लक्ष्य राखिएकोमा लकडाउनका कारण १० प्रतिशत पनि नसकिएको मन्त्रालयका सचिव धर्मेन्द्र झाले बताए । त्यसैले लकडाउनमा पनि काम गर्ने योजना बनाएका हौं, उनले भने, सबैतिरबाट सहयोग मिलेर काम अघि बढे लक्ष्य प्राप्तिको नजिक पुग्न सकिन्छ ।"
उद्योग चलाउने वातावरण भएन,"(विराटनगर)  सरकारले कार्यविधि बनाएर उद्योग सञ्चालन गर्न भने पनि तीन तहको सरकार र स्थानीय प्रशासनबीच समन्वय हुन नसक्दा सम्बद्ध उद्योगी रुष्ट बनेका छन् । उनीहरूले उद्योगमैत्री कार्यविधि नभए आंशिक खुलेका उद्योगसमेत बन्द गर्ने चेतावनी दिएका छन् । सरकारको निर्णयपछि जिल्ला प्रशासन कार्यालय मोरङले बजार, सवारी र उद्योग सञ्चालनको समयसीमा सार्वजनिक गरेको छ । उक्त समयसीमालाई उद्योगीहरूले परिमार्जन हुनुपर्ने र उद्योग सञ्चालनका लागि स्पष्ट नीतिसहितको कार्यविधि आउनुपर्ने माग गरेका छन् । वडाध्यक्षदेखि प्रदेशसभा सदस्यसमेतमा उद्योगमैत्री दृष्टिकोण नभएका कारण उद्योगीहरूले दुःख पाइरहेको उद्योग संगठन मोरङका अध्यक्ष भीम घिमिरेले आरोप लगाए । सरकारले बनाएको कार्यविधिमा १० जनाभन्दा बढी कामदारलाई उद्योगमा काम गराउन नपाइने, उद्योगबाट बैंक जाने, भन्सार जाने कर्मचारीलाई पासको व्यावस्था नभएको र उद्योगबाट निस्कने तयारी वस्तुका लागि बिहानदेखि बेलुकासम्मको समय दिनुपर्नेमा बेलुका ६ बजेबाट बिहान नौ बजेसम्म ढुवानी अनुमति दिइनु अव्यावहारिक रहेको उनले बताए । उद्योग सञ्चालन गर्न कम्तीमा ५० जना कामदार चाहिने तर त्यसका लागि कार्यविधि मौन रहेको घिमिरेको भनाइ छ । कार्यविधि उद्योग र व्यवसायीमैत्री नभएकाले तत्काल अर्को कार्यविधि नआए उद्योग बन्द गर्नुको विकल्प नरहेको उनले बताए । उद्योग सञ्चालन भए पनि बजारको अभाव रहेको र सातामा एउटा एउटा आइटमका पसल खुले मात्र उद्योगका उत्पादन बिक्री हुने अवस्था आउने उनको भनाइ छ । सातामा एक दिन हार्डवेयर, दोस्रो दिन गार्मेन्ट, तेस्रो दिन जुत्ताचप्पल, चौथो दिन किरानालगायत पसल पालैपालो खुले बजारमा भीड कम हुने र उद्योगका उत्पादनले बजार पनि पाउने उनको भनाइ छ । सरकारले खाद्यान्न उद्योगका गाडी नरोक्ने भने पनि प्रहरीले बाटोबाटोमै गाडी रोक्ने र सीडीओको पास माग्ने गरेकाले प्रत्येक गाडीलाई भनसुनको भरमा छुटाउनुपर्ने बाध्यता आइपरेको घिमिरेले बताए । सरकारको कार्यविधि नै कानुनसरह लागू हुनुपर्नेमा त्यस्तो हुन सकेको छैन, उनले भने । मोरङ व्यापार संघका अध्यक्ष प्रकाश मुन्दडाले पनि प्रशासनले जारी गरेको कार्यविधिप्रति असहमति जनाए । कुनै पनि ग्यारेज एवं पेट्रोल पम्प एक जनाले सञ्चालन गर्न नसक्ने तर कार्यविधिमा भने एक जानलाई मात्र अनुमति दिने नियम अव्यावहारिक रहेको उनको भनाइ छ । उद्योग सञ्चालनका लागि अनुमति दिएर मात्र नहुने र कच्चापदार्थ बाहेकका सहायक वस्तु उत्पादन गर्ने उद्योग पनि सञ्चालन अनुमति दिनुपर्ने उद्योगी प्रदीप मुरारकाले बताए । तेल उद्योग सञ्चालन गर्ने अनुमति दिएर प्याकिङ गर्ने टिना उद्योग र कार्टोन उद्योग चल्न नदिए त्यसको अर्थ नहुने उनको भनाइ छ । सरकारले मजदुर आवतजावतका लागि पासको व्यवस्था गर्न नसकेको, कच्चापदार्थ र तयारी वस्तु ढुवानीका लागि सहज वातावरण बनाउन नसकेको, बैंकिङ र भन्सार कारोबारमा जानेलाई पास दिन प्रशासनले अस्वीकार गरेकाले उद्योग सञ्चालनमा समस्या आएको व्यापार संघका पूर्वअध्यक्ष पवनकुमार सारडाको गुनासो छ । सुनसरी मोरङ औद्योगिक करिडरमा जुट, धागो, चाउचाउ, तेल, चामल, दूध, साबुन, कुकिज, दाना उत्पादन गर्ने उद्योग सञ्चालनमा छन् । तिनले २० देखि ४० प्रतिशत मात्र उत्पादन गरिरहेको उनले बताए । सुनसरीको खनारमा रहेको रिलायन्स स्पिनिङ मिल्सका टाइम अधिकृत जीवन बुढाथोकीले उद्योगमा सञ्चित कच्चापदार्थ प्रयोग गरी उद्योगले वस्तु उत्पादन थालेको जानकारी दिए । एक सातादेखि सञ्चालनमा रहेको उद्योगमा कार्यरत कर्मचारीलाई उद्योग परिसरमा राख्ने व्यवस्था मिलाइएको उनले बताए । उद्योगमा अहिले १ सयभन्दा बढी मजदुर कार्यरत छन् । करिडर क्षेत्रका उद्योगहरूमा ५० हजार मजदुर र कर्मचारी कार्यरत छन् ।करिडोरका जुट प्याकेजिङ, चाउचाउ, पेय पदार्थ उत्पादन गर्ने उद्योग सञ्चालनमा आएका छन् । त्यसबाहेक सिमेन्ट, स्टिल र वायर्स उद्योगले मेसिन परीक्षणको प्रक्रिया थालेका छन् ।"
कर्णालीमा खेती अभियान सुरु,"(वीरेन्द्रनगर)  कर्णाली प्रदेश सरकारले बाँझो जमिनमा खेती गर्ने अभियान थालेको छ । कोरोना भाइरस (कोभिड१९) ले निम्त्याएको परिस्थितिमा उत्पन्न हुन सक्ने खाद्य संकटको जोखिमलाई दृष्टिगत गरी कर्णाली सरकारले अभियान सुरु गरेको हो ।अभियानका लागि भूमि व्यवस्था, कृषि तथा सहकारी मन्त्रालयले करिब २० करोड बजेट प्रस्ताव गरेको छ । चालु आवमा करिब १५ करोड बजेट खर्च नहुने मन्त्रालयका प्रवक्ता हरिप्रसाद पण्डितले बताए । अहिले १५ करोड बजेट खर्च गर्न सकिँदैन, उनले भने, यही बजेटमा ५ करोड बजेट आर्थिक मन्त्रालयसँग माग गरेका छौं ।जिल्लाजिल्लामा बजेट पठाएर गरा सुधार कार्यक्रममार्फत बाँझो जमिनमा उत्पादन कार्यक्रमलाई पूर्णता दिने उनको भनाइ छ । कृषि मन्त्रालयले आगामी आवलाई नै उत्पादन अभियान वर्षका रूपमा मनाउने गरी नीति तथा कार्यक्रमसमेत तयार पारेको छ । प्रदेशका ७९ वटै स्थानीय तहलाई बाँझो जमिन खोज्न पत्र पठाइसकिएको उनको भनाइ छ । कृषि मन्त्रालयले भेटेरिनरी र कृषि विकास कार्यालयमार्फत ८९ वटै स्थानीय तहमा एकै पटक अभियान सुरु गरेको पण्डितले जानकारी दिए । मन्त्रालयले बाँझो जमिनमा खेती गर्न स्थानीय तहलाई आवश्यक रकमका साथै मल, बीउ र बेर्ना पनि निःशुल्क उपलब्ध गराउने तयारी गरेको उनले बताए । मन्त्रालयले अहिले आफैं खेती गरिरहेका किसानलाई पनि गरा सुधार कार्यक्रममार्फत निश्चित अनुदान पनि दिने तयारी गरेको छ । मन्त्रालयका अनुसार कर्णालीमा अझै २३ हजार ४ सय २० मेट्रिक टन खाद्यान्न अपुग छ । प्रदेशको कुल २ लाख ९९ हजार ३ सय ३९ हेक्टर खेतीयोग्य जमिनमध्ये २८ प्रतिशत बाँझो छ । गरा सुधार कार्यक्रममार्फत ७१ हजारलाई रोजगारी दिई करिब २८ हजार हेक्टर जमिनमा खेती गर्ने मन्त्रालयको लक्ष्य छ । खेर गएको बाँझो जग्गा, पाखो, खरबारीलगायत सावजनिक जग्गा कम्तीमा ७ हजार हेक्टर जमिनमा खेती गर्न सकिने मन्त्रालयको अनुमान छ ।गरा सुधार भएको जग्गामा पनि कम्तीमा ३ हजार हेक्टर जग्गामा फलफूल खेती, ४ हजार हेक्टरमा खाद्यान्नलगायतका अन्य दलहन, तरकारी बालीहरूको उत्पादन हुने गरा सुधार अभियानको अवधारणापत्रमा उल्लेख छ । कोरोना भाइरसले विश्वभर सन्त्रास फैलाएपछि स्वदेश फर्किएका युवा जनशक्तिलाई पनि कृषि क्षेत्रमा प्रयोग गर्ने मन्क्री विमला केसीले बताइन् । व्यत्ति वा सरकारी र संस्थानको स्वामित्वका बाँझा जमिन खोज्ने काम पनि सुरु गरिसकिएको उनको भनाइ छ । भारत तथा तेस्रो मुलुकबाट यो अवधिमा करिब २५ हजार युवा कर्णालीमा फर्किएको मन्त्रालयको अनुमान छ ।"
एक प्रतिशत बिन्दुले गरिबी बढ्ने,"अर्थमन्त्री युवराज खतिवडाले कोभिड१९ को असरले एक प्रतिशत बिन्दुले गरिबी बढ्ने अनुमान गरेका छन् । कोरोनाको असर अझै अनिश्चित रहेको र हालसम्मको अवस्थाअनुसार एक प्रतिशत बिन्दुले बढ्ने उनको भनाइ छ ।राष्ट्रिय योजना आयोगका अनुसार कोरोनापूर्वको अवस्थामा १८७ प्रतिशत जनसंख्या गरिबीको रेखामुनि छन् । १८७ प्रतिशत अर्थात् कुल जनसंख्या २ करोड ९२ लाखमध्ये ५४ लाख २३ हजार व्यक्ति गरिबीमा छन् । अर्थमन्त्री खतिवडाले भनेअनुसारकै हिसाब गर्ने हो भने एक प्रतिशत बिन्दु अर्थात् २९ हजार २ सय ५४ जना गरिबीको रेखामुनि धकेलिइसकेका छन् । जसले दैनिक १२५ अमेरिकी डलर (हालको विनिमय दरअनुसार १ सय ५२ रुपैयाँ) आर्जन गर्न र दैनिक २१ सय क्यालोरीभन्दा बढी खाना खान पाउँदैनन् । तर यो तरल अवस्था हो । अर्को वर्ष कसरी जान्छ, यसै भन्न सकिन्न । अर्को दुई वर्ष के होला भन्न सक्दैनौं, अर्थमन्त्रीले भने, एक महिनाअघि कल्पना गरेभन्दा अहिलेको परिस्थिति फरक भइसकेको छ । यो आर्थिक गतिविधिसँग अन्तरसम्बन्धित छ ।अर्थशास्त्री स्वर्णिम वाग्लेले १ प्रतिशत बिन्दुभन्दा बढी गरिब बढ्न सक्ने अनुमान गरेका छन् । मुख्य गरी रेमिट्यान्समा आउने गिरावट र आर्थिक गतिविधि ठप्प रहेकाले गरिबी बढ्ने उनको अनुमान हो । भूकम्प र नाकाबन्दीले करिब ५ प्रतिशत गरिब बढेको अनुमान गरिएको थियो । त्योभन्दा बढी क्षति र थप अनिश्चितताका कारण थप गरिब बढ्ने अनुमान धेरैको छ । ८ अर्ब डलरको रेमिट्यान्स प्रवाहमा ४० प्रतिशत कमी हुँदा यसले धेरै क्षेत्रमा असर पार्छ । गरिबी बढाउँछ, वाग्लेले भने, जुन हामीले बल्लबल्ल १८ प्रतिशतसम्म झारेको भन्ने गरेका छौं । यो बढ्ने भयो । भूकम्पमै हामीले झन्डै ७ देखि १० लाख मानिस गरिबीमा फस्न सक्ने आकलन गरेका थियौं । अहिलेको सक झन् ठूलो छ ।कृषि तथा खाद्य सुरक्षा विज्ञ यमुना घलेले कृषि क्षेत्रमा आगामी बजेटले प्राथमिकता दिए गरिबी नियन्त्रणमा सघाउ पुग्ने धारणा राखेकी छन् । कृषिमा भएको लगानीबाट आएको आयआर्जन वृद्धिले अन्य क्षेत्रमा भन्दा २ देखि ३ प्रतिशत बढी गरिबी निवारण र खाद्य सुरक्षामा सहयोग गर्छ, उनले भनिन्, त्यसैले यो क्षेत्रबाट खाद्य सुरक्षा र गरिबी निवारणमा सिधै हिट गर्न सक्छौं । रोजगारी गुमेका र आयआर्जन कम भएका समूहमा खाद्य संकटको सम्भावना रहेको उनले बताइन् ।रोजगारी गुम्नेबित्तिकै खाद्य सुरक्षाको संकट देखिन्छ । लोकल खाद्यान्न प्रयोग गरी संकट कम गर्न सक्छौं, घलेले भनिन्, खाद्य सुरक्षाका लागि रणनीतिक बालीमा जानुपर्छ । निर्यातयोग्य बालीलाई सहजीकरण गर्नुपर्छ । सांसद तथा नेत्री बिन्दा पाण्डेले गरिबी घटाउने र रोजगारी सिर्जना गर्ने क्षेत्रमा आगामी बजेट केन्द्रित हुनुपर्ने धारणा राखिन् । उद्यमी आफ्नै लगानीमा पनि बजार आधारित जनशक्तिका हिसाबले अघि बढ्नुपर्छ, उनले भनिन्, स्थानीय स्रोतसाधन, परम्परागत खालका सीपलाई पेसा तथा व्यवसायीकरणमा जोड्नुपर्छ । गरिखान सक्ने उमेरका मान्छेलाई म गरिखान सक्छु भन्ने स्थितिको सीप सिर्जना गर्नुपर्ने उनले बताइन् । प्रवास गएकाहरूले काम गर्नुपर्छ भन्ने सिकेका छन् । फर्किएर आएपछि समाजको परम्परागत मूल्य मान्यताले गर्दा फेरि त्यो वर्क कल्चर यहाँ भित्र्याउन सक्ने स्थिति छैन, उनले भनिन्, यसलाई सम्बोधन गर्न सकियो भने प्रवासबाट आएका र घरमै भएकालाई पनि सदुपयोग गर्न सक्छौं । सीप र वर्किङ कल्चरलाई म्याचिङ गर्नुपर्ने पाण्डेको धारणा छ । अर्थमन्त्री खतिवडाले अहिले आर्थिक क्षेत्रलाई चलायमान बनाइएन भने उत्पादन क्षेत्र प्रभावित हुने र त्यसले चौतर्फी असर पार्ने बताए । हाम्रो कृषि क्षेत्र प्रभावित हुन्छ । कृषि प्रभावित भयो भने खाद्य सुरक्षा, खाद्य अधिकार, खाद्य सम्प्रभुतामा हामी फेरि पछि पर्छौं, उनले भने । गरिबी एवं बेरोजगारी बढ्दै जाँदा अन्त्यमा मानवीय संकटमै गएर जोडिने भएकाले न्यूनतम आर्थिक गतिविधि चालु राख्नुपर्ने उनको धारणा छ । यसकारण स्वास्थ्य संकट र आर्थिक संकटको विषयलाई हामीले सँगै लिएर जानुपर्छ भन्ने मेरो धारणा हो, उनले भने ।"
कसरी चल्छ भूमि बैंक ?,"किन जरुरी ? सरकारले भूमि बैंक स्थापनापछि देशभर बाँझो रहेको व्यक्तिगत जमिन उपयोगमा आउने र त्यसबाट कृषि उत्पादन तथा रोजगारी दुवै बढ्ने विश्वास व्यक्त गरेको छ । जग्गाधनीहरूले आफ्नो बाँझो जमिन बैंकमा डिपोजिट राखेर भूमि बैंकबाट ब्याजजस्तै निश्चित प्रतिफल पाउनेछन् । मुलुकभर रहेको कुल खेतीयोग्य जमिनमध्ये आधाभन्दा बढी बाँझो र उपयोगहीन अवस्थामा रहेको अनुमान भूमि व्यवस्था, सहकारी तथा गरिबी निवारण मन्त्रालयको छ । त्यस्तो बाँझो जग्गा व्यक्तिगत नाममा छ ।मन्त्रालयको जग्गा प्रशासन महाशाखाले नै भूमि बैंकलाई बाँझो जमिन उपयोगमा ल्याउन नीतिगतलगायतका सबै सहयोग गर्नेछ । भूमि बैंकबाट व्यावसायिक खेती, उद्योग र व्यवसाय गर्न चाहनेहरूले समेत आवश्यकताअनुसार पर्याप्त जग्गा लिजमा प्राप्त गर्न सक्ने जानकारी मन्त्रालयका अधिकारीले दिएका छन् । यसले गर्दा मुलुकमा औद्योगिक प्रवर्द्धन हुने र व्यावसायिक कृषि फस्टाउने वातावरण बन्ने विश्वाससमेत ती अधिकारीको छ । देशभर एकातिर लाखौं मान्छेमा आफ्नो जमिन बाँझो रह्यो, के गर्ने होला भन्ने अन्योल छ । अर्कातिर व्यावसायिक कृषि खेती र उद्योग तथा व्यवसाय गर्न चाहनेहरूले जग्गा नै नपाउने जुन समस्या छ, भूमि बैंकले दुवैथरीको समस्याको हल निकाल्नेछ, ती अधिकारीले भने ।"
भुल्के पुगिरहने पक्रकार संत्रमित,गल्छीका ३९ जनाको स्वाब संकलनधादिङ चन्द्रागिरिमा कोरोना संत्रमित पुष्टि भएकी महिलाको धादिङस्थित परिवारका ३९ जनाको स्वाब संकलन गरिएको छ । गल्छी८ कटुवालपौवाकी ती महिलाका माइती र घर पक्षका ३९ जनाको पीसीआर परीक्षणका लागि स्वाब संकलन गरिएको हो । चन्द्रागिरि नगरपालिका१२ सतुंगलस्थित डेराबाट गत चैत १४ मा घर आएर उनी वैशाख २७ मा पैदलै फर्केकी थिइन् ।
संकटसँग जुध्न ८० करोड डलरको कोष,"जुरिच (एएफपी) अन्तर्राष्ट्रिय ओलम्पिक कमिटी (आईओसी) ले कोरोना भाइरसको महामारीविरुद्धको लडाइँमा आर्थिक संकटसँग जुध्न यो वर्ष स्थगित गरी सन् २०२१ मा गरिने टोकियो ओलम्पिकसम्मका लागि ८० करोड अमेरिकी डलरको कोष स्थापनाको घोषणा गरेको छ । आईओसी अध्यक्ष थोमस बाचले बिहीबार भर्चुअल कार्यकारी बोर्ड बैठकपछि टेलिकन्फ्रेन्समा बोल्दै कोभिड१९ बाट सिर्जित यो संकटमा आर्थिक परिणामलाई सम्बोधन गर्न ८० करोड डलरसम्मको खाम ल्याइएको बताएका छन् । यी जर्मन अध्यक्षले भने, हामीले गेम्स (ओलम्पिक) आयोजनाका लागि पूर्वानुमान गर्दै हाम्रो पक्षबाट ८० करोड डलरसम्म खर्च बेहोर्ने जिम्मेवारी लिनेछौं ।कोषलाई दुई भागमा बाँडिएको छ । ६५ करोड डलर आयोजना खर्चका लागि सिफारिस गरिएको छ, जुन स्थगित भएका गेम्समा आईओसीका लागि हो भने अर्को १५ करोडसम्म ओलम्पिक मुभमेन्ट प्याकेज हो । यो विशेषगरी अन्तर्राष्ट्रिय महासंघहरू, राष्ट्रिय ओलम्पिक कमिटीहरू र आईओसीको मान्यताप्राप्त संस्थाहरूका लागि हो ।अध्यक्ष बाचले कोरोना महामारीले विश्वभर ३ लाख बढी मानिसको ज्यान लिइसकेको, विश्वमै निकै ठूलो आर्थिक र सामाजिक संकट सिर्जना गरेको तथा सरकार, ओलम्पिक गेम्स, समग्र ओलम्पिक मुभमेन्ट र आईओसीलाई नै समस्यामा पारेको पनि बताए । यस आर्थिक असर र प्रभावबारे छलफल गरिरहेका छौं । यो सजिलो छैन भन्ने सोच्न सकिन्छ किनभने अनिश्चितताका कारण यी दिनहरूमा योजना बनाउन निकै कठिन छ, उनले भने, यो विश्व भोलि कस्तो हुन्छ भन्ने कसैलाई थाह छैन । यो धेरै वृद्धिशील योजनाको प्रक्रिया हो ।करिब १ अर्ब डलर रहेको आईओसीले गत मार्चमा ऐतिहासिक रूपमा ओलम्पिक स्थगित गर्ने घोषणा गरेको थियो । पहिलोपल्ट स्थगित गरिएको ओलम्पिक अब सन् २०२१ जुलाई २४ देखि अगस्ट ८ सम्म तय गरिएको छ । स्थगित गरिएसँगै धेरै पक्षबाट आयोजनामा प्रभाव पार्नेछ । मुख्यतः ओलम्पिक एथलिट भिलेज, होटल, टिकेटिङ, खेलस्थल लगायतमा असर पर्नेछ ।पछिल्लो बजेटअनुसार ओलम्पिक आयोजनाका लागि १२ अर्ब ६० करोड डलर खर्च लाग्ने छ, जुन आयोजक कमिटी, जापान सरकार र टोकियो नगरले बेहोर्नेछ । बाचले गत महिना नै ओलम्पिक स्थगनले आईओसीलाई लाखौं डलर खर्च बढाउने चेतावनी दिएका थिए । थप खर्चबारे छलफल भइरहेको उल्लेख गर्दै उनले भने, अब हामी टोकियो २०२० लाई जुलाई २३, २०२१ मा सुरु गरेर सफल बनाउन पूर्ण रूपमा लागेका छौं । अर्को वर्ष टोकियोमा सबै सहभागीका लागि गेम्समा सुरक्षित वातावरण हुनेछ । स्थगित गरिएको ओलम्पिक गेम्स आयोजनाका लागि हामीसँग एक वर्ष दुई महिना छ । आईओसीले कार्यकारी बोर्डको अर्को बैठक जुलाई १७ मा भर्चुअल रूपमा आयोजना गर्ने सहमति पनि गरेको छ ।"
