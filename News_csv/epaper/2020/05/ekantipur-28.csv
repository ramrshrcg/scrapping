शीर्षक,विवरण
जब जबर्जस्ती गर्नेलाई नै किशोरी जिम्मा लगाइयो,"केही बेरमै गाउँलेले छोरीलाई लिएर आए । घर आइसकेपछि कहाँ गएको, के भयो भनेर सोध्दा ऊ चुप लागेर उभिई । ऊ रोइरहेकी थिई । गाउँकै वीरेन्द्र भरले ललाइफकाई गरेर बलात्कार गरेको रहेछ । शुक्रबार राति नै गाउँलेले केटाको परिवार डाकेर छलफल थाले । छोरीलाई केटाको जिम्मा लगाउन मलाई दबाब दिए । भेलामा छोरी र केटालाई एकअर्कालाई स्विकार्छौ ? भनेर सोधे । छोरीको शिर झुकेकै थियो । उसले वीरेन्द्रले इज्जतमाथि खेलबाड गर्यो, म यसैसँग जान्छु भनेकी थिई । केटाले पनि स्विकार्छु भन्यो तर केटाकी आमाले छोरीलाई तल्लो जातको भन्दै गाली गरिरहिन् । उनले छोरीलाई घरमा पस्न नदिने बताइन् । मेरो परिवार गरिब छ । श्रीमान्को मृत्यु भइसक्यो । हामीलाई गाउँमा तल्लो जातिको भन्छन् । छोरीको इज्जत गइसकेपछि अर्को ठाउँमा विवाह हुँदैन । त्यही केटाले जिम्मा लिन्छ भने राम्रै होला भनेर सहमति जनाएँ । छोरीे पनि जान राजी भएपछि समाजको विरोध गर्न सकिनँ । केटाकी आमाले गाली गर्दा सहेर बसें । एक्लो बोलेर के हुन्छ भन्ने लाग्यो । शनिबार उज्यालो भएपछि वडाध्यक्षको उपस्थितिमा छोरी जिम्मा लगाउने निर्णय गरी राति ३ बजे सबै घरघर गए । घर जानुअघि केटाका बाबुआमालाई छोरा भागेमा तिमीहरू जिम्मा हुनेछौ भनी पठाइएको थियो । मेरो छोरी र मसँग अन्य दिदीबहिनीलाई हाम्रो घर पठाइयो । उज्यालो भएपछि फेरि छलफल सुरु भयो । वडाध्यक्ष अमरबहादुर चौधरी आउनुभयो । गाउँलेले सबै कुरा बताएपछि वडाध्यक्षले भेलामै केटा र केटीलाई राजी छौ ? भनी सोध्नुभयो । दुवैले स्विकार्छौं भन्ने जवाफ दिएपछि हात थमाइदिनुभयो । क्वारेन्टाइनबाट फोन आयो भनेर वडाध्यक्ष हिँड्नुभयो । त्यहाँबाट छोरी र केटालाई सँगै पठाएर म घर आएँ । वडाध्यक्षकै उपस्थितिमा छोरी जिम्मा लगाएपछि ढुक्क भएर बसें ।त्यसपछि छोरी र ती युवक घर नगएर खोलातिर गएको र रूखछेउमा बसेको गाउँलेले सुनाए । घर गएपछि केटाकी आमाले कुटेर पठाएको छिमेकीले बताए । साँझ ५ बजेपछि छोरी रूखमा झुन्डिएको खबर सुनें । दौडिँदै खोलाछेउ पुग्दा पुलिस आइसकेको थियो । छोरीलाई झुन्डिएको देखें । उसको शरीरको माथिल्लो भागमा लगाएको लुगा खुकुलो भएर तल झरेको थियो । छोरीको शव हेर्न जाँदा केटाले लगाउने गरेको घाँटीको चाँदीको सिक्री छोरीको भित्री वस्त्रमा अड्किएको देखेको थिएँ । केटा र उसकी आमा मिलेर मेरी छोरी मारेका हुन् ।(सन्जु पौडेलसँग कुराकानीमा आधारित)"
संक्रमित पाँचौं व्यक्तिको मृत्यु,काठमाडौं (कास) ललितपुरको किस्ट मेडिकल कलेज शिक्षण अस्पतालमा उपचाररत कोभिड१९ संक्रमितको बुधबार मृत्यु भएको छ । कलेजोका बिरामी रहेका ५६ वर्षीय ती व्यक्तिलाई गत आइतबार अस्पताल भर्ना गरिएको थियो । उनको कोरोना परीक्षणका लागि सोमबार घाँटीको स्वाब लिइएको थियो । बुधबार साँझ ७ बजे मृत्यु भएपछि आएको रिपोर्टमा कोरोना पोजिटिभ देखिएको प्रहरी स्रोतले जनाएको छ । हाल उनको शव किस्ट मेडिकल कलेजमा राखिएको छ । योसँगै मुलुकमा कोरोनाले मृत्यु हुनेको संख्या ५ पुगेको छ ।कोरोना संक्रमितको मृत्यु भएको घटनालाई प्रहरी स्रोतले पुष्टि गरे पनि स्वास्थ्य मन्त्रालयका पदाधिकारीले औपचारिक रूपमा मृत्युको सूचना मन्त्रालयमा आइनपुगेको बताएका छन् ।
एकै दिन ११४ जना संक्रमित,"काठमाडौं (कास) नेपालमा बुधबार कोभिड१९ का १ सय १४ जना संक्रमित थपिएका छन् । एक दिनमा संक्रमण देखिएको यो हालसम्मकै धेरै हो । योसँगै संक्रमितको संख्या ८ सय ८६ पुगेको छ । स्वास्थ्य मन्त्रालयका प्रवक्ता डा विकास देवकोटाका अनुसार बुधबार थपिएका संक्रमितहरू झापा, सप्तरी, मकवानपुर, रौतहट, बागलुङ, रुकुम पूर्व, दाङ, बाँके, सिरहा र बाराका हुन् ।बुधबार थप २८ जना अस्पतालबाट डिस्चार्ज भएपछि हालसम्म रोग निको भएर घर जानेको संख्या १ सय ८३ पुगेको छ । संक्रमण ४७ जिल्लामा विस्तार भएको छ । कुल संक्रमितमध्ये ९० जना महिला र ७ सय ९६ जना पुरुष छन् । बुधबार पीसीआरबाट ३ हजार ५ सय ८० नमुनाको परीक्षण गरिएको छ । हालसम्म पीसीआर परीक्षण भएको संख्या ५८ हजार २ सय ७७ पुगेको छ । यस्तै, बुधबार आरडीटीबाट २ हजार ३ सय २० नमुनाको परीक्षण गरिएको छ । देशभर १ लाख २ सय ८७ नमुनाको आरडीटी परीक्षण भइसकेको छ ।"
६ लाखको कोरोना परीक्षण गर्न ६ महिना लाग्ने,"(काठमाडौं)  प्रधानमन्त्री केपी शर्मा ओलीले सोमबार राष्ट्रको नाममा सम्बोधन गर्दै कुल जनसंख्याको २ प्रतिशतको कोभिड१९ परीक्षण गर्ने बताए पनि हालकै गतिमा गर्दा यसका लागि ६ महिनाभन्दा बढी लाग्ने देखिन्छ । उनले मुलुकको २ प्रतिशत जनसंख्या अर्थात् करिब ६ लाख नेपालीको कोरोना परीक्षण गरिने घोषणा गरेका थिए ।परीक्षणको यो गतिले प्रधानमन्त्रीको सपना साकार हुँदैन, हाल सरदर दिनहुँ ३ हजार नमुनाको मात्र पीसीआर परीक्षण भइरहेको बताउँदै इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी भन्छन्, यही दरमा निरन्तर परीक्षण जारी रहने हो भने प्रधानमन्त्रीज्यूले भनेअनुसारको परीक्षण गर्न अझै २ सय दिन अर्थात् साढे ६ महिनाभन्दा बढी समय लाग्छ ।पीसीआर विधिबाट १० दिनयता (बुधबारसम्म) जम्मा ३१ हजार १ सय ७४ नमुनाको परीक्षण भएको छ । विज्ञहरूले परीक्षण गति नबढाए संक्रमणको गति रोक्न कठिन हुने सुझाएका छन् । बुधबार बेलुकासम्म पीसीआर विधिबाट ५८ हजार २ सय ७७ नमुनाको परीक्षण भएको छ ।संक्रमणको विस्तार नियन्त्रण गर्न एक महत्त्वपूर्ण प्रक्रिया परीक्षण गरेर संक्रमितको पहिचान गर्नु हो । यसका लागि हाल मुलुकमा रहेका २० वटा कोभिड१९ परीक्षण गर्ने प्रयोगशालाको संख्या बढाएर कम्तीमा एक सयवटा बनाउनुपर्ने मरासिनीको भनाइ छ । संक्रमणको विस्तार नियन्त्रण गर्न सके आगामी हिउँदमा आउन सक्ने कोरोनाको दोस्रो चरणको संक्रमणको जोखिम (सेकेन्ड वेभ) लाई धेरै हदसम्म नियन्त्रण गर्न सजिलो हुने उनले औंल्याए । अन्यथा यो वर्ष दसैं, तिहारलगायतका चाडपर्वको समयमा कोरोनाको विस्तार झन् बढेर स्थिति भयावह हुन सक्छ ।लकडाउन हटेपछि हवाई मार्गबाट भारत र अन्य राष्ट्रबाट मुलुक भित्रिने नेपालीको संख्या बढ्नेछ । विज्ञहरूले असार मसान्त वा साउन १५ सम्म लक्ष्यअनुसारको परीक्षण सक्नुपर्ने सुझाव दिएका छन् । त्यसपछि संक्रमण नियन्त्रणमा आउने उनीहरूको दाबी छ । तर द्रुत परीक्षण किट (आरडीटी) बाट भएको परीक्षणलाई भने यसमा समेट्न नसकिने विज्ञ बताउँछन् । हाल करिब एक लाख २ सय ८७ नमुनाको आरडीटी परीक्षण भएको छ । यसबाट हुने कोभिड१९ परीक्षणलाई प्रधानमन्त्रीले भन्नुभएको परीक्षण विस्तारमा जोड्न मिल्दैन, त्रिवि शिक्षण अस्पताल, बायो केमिस्ट्री विभागका डा विनोदकुमार यादवले भने, मुलुकमा हाल रोग पहिचानका लागि आरडीटी परीक्षण गर्नुको कुनै फाइदा नै छैन भने यसलाई विश्व स्वास्थ्य संगठनले समेत मान्यता दिएको छैन । उनका अनुसार हाल प्रधानमन्त्रीले भनेअनुसार पीसीआर परीक्षण गर्न न्यूनतम ७ लाख न्युक्लिक एसिड एक्स्ट्राक्सन किट, ७ लाख रिएजेन्ट, ७ लाख भीटीएम आवश्यक पर्छ । हाल सरकारसँग १२ हजार वटा भीटीएम र ५० हजार पीसीआर किट मौज्दातमा छ । स्वास्थ्य मन्त्रालयले २ लाख ५ हजार भीटीएम र १ लाख ७५ हजार पीसीआर किट खरिद प्रक्रिया अगाडि बढाएको भए पनि कहिले आइपुग्छ ठेगान छैन ।राष्ट्रिय जनस्वास्थ्य प्रयोगशालाका भाइरोलजिस्ट डा श्रवणकुमार मिश्रका अनुसार प्रधानमन्त्रीको भनाइलाई व्यवहारमा उतार्न हाल भएका प्रयोगशालाहरूलाई बिहान, बेलुका र राति गरी तीन सत्रमा चलाउनुपर्नेछ । त्यसका लागि प्रत्येक केन्द्रमा जनशक्ति विस्तार, उपकरणको मौज्दात, निरन्तर परीक्षण किट र नमुना संकलन तीव्र गतिमा हुनुपर्छ ।परीक्षण क्षमता बढाउन कोरोनाका शंकास्पदहरूको नमुना संकलन गर्न व्यापक स्वास्थ्यकर्मीहरूको परिचालन आवश्यक हुन्छ । अहिलेको हिसाबले हेर्दा कन्ट्याक्ट ट्रेसिङ नै गलत तरिकाले गरिएको छ, मान्छे मरेपछि कोरोना रिपोर्ट आउने अवस्था छ, डा मरासिनीले भने, ६ लाख जनाको परीक्षण गर्न धेरै महिना लगाउँदा सकारात्मक नतिजा आउँदैन । उनले कोरोनाको तेस्रो चरणको विस्तार हुनअघि नै मुलुकभर परीक्षण सक्नुपर्ने बताए ।"
ओपीडीबाटै संक्रमण सरे के गर्ने ?,"(काठमाडौं)  राजधानीका अस्पतालमा बहिरंग (ओपीडी) तथा आकस्मिक कक्ष (इमर्जेन्सी) मा कोरोना संक्रमणबाहेकका समस्या लिएर आउने बिरामीबाटै चिकित्सक तथा स्वास्थ्यकर्मी जोखिममा पर्न थालेका छन् । ओपीडी र इमर्जेन्सीमा पुगेका बिरामीमा कोरोना संक्रमण देखिन थालेपछि यो अवस्था सिर्जना भएको हो । केही घटनाहरूले सरकारले तीन महिनादेखि कोरोना महामारीविरुद्ध लड्न धेरै तयारी गरेको दाबी गरे पनि वास्तविकता भने त्यस्तो नरहेको उजागर गरिदिएको छ । राजधानीमा रहेका ठूला सरकारी तथा निजी अस्पतालले आआफ्नो हिसाबमा सकेको तयारी गरे पनि मन्त्रालय तथा विभागबाट आश्वासन र निर्देशनबाहेक ठोस सहयोग प्राप्त नभएको गुनासो गरेका छन् ।एकातर्फ सरकारले कोभिड१९ अस्पताललाई ओपीडी सञ्चालन गर्न निर्देशन दिएको छ, अर्कोतर्फ ओपीडीमा बिरामीको जाँच गर्दा चिकित्सक संक्रमितको सम्पर्कमा आए गर्नुपर्ने व्यवस्थाका लागि कुनै तयारी गरेको छैन । अहिले पनि स्वास्थ्यकर्मीलाई पीपीईलगायतका सुरक्षा सामग्रीको अभाव छ । देशभर कोरोना उपचारका लागि लेभल१ अस्पताल १६ वटा, लेभल२ का १२ र लेभल३ का अस्पताल तीन वटा छन् । लेभल१ का अस्पतालमा सामान्य बिरामी, लेभल२ मा गम्भीर र लेभल३ मा विशिष्टीकृत तथा बहुविज्ञ सेवासहितका सुविधा उपलब्ध हुन्छन् । सामाजिक विकास मन्त्रालय, वाग्मती प्रदेशको तथ्यांक हेर्ने हो भने काठमाडौंमा २२४, भक्तपुरमा ४२ र ललितपुरमा १२४ वटा आइसोलेसन शय्या छन् । सरकारले हाललाई सरकारी अस्पतालमा मात्र कोरोना संक्रमितको उपचार गर्ने नियम बनाएको छ । त्यसमा पनि उपत्यकामा टेकुस्थित शुक्रराज ट्रपिकल तथा सरुवा रोग अस्पताल, ललितपुरस्थित पाटन अस्पताल र बलम्बुस्थित सशस्त्र प्रहरी अस्पताललाई संक्रमितको उपचार गर्ने केन्द्रको रूपमा तोकेको छ । महाराजगन्जस्थित त्रिवि शिक्षण अस्पताल लेभल३ मा पर्छ । नेपालको सबैभन्दा पुरानो वीर अस्पतालका निर्देशक डा केदार सेन्चुरीका अनुसार अहिले व्यवस्थापनलाई इमर्जेन्सी तथा ओपीडीमा आउने बिरामी सबैभन्दा ठूलो जोखिम भएका छन् । सरकारको निर्देशनअनुसार हामीले ओपीडी सञ्चालन गरिरहेका छौं, वीर अस्पतालको इमर्जेन्सी बन्द गर्ने विषयको त कल्पनै गर्न सकिन्न, उनले भने, यस्तोमा इमर्जेन्सी वा ओपीडीमा आएका बिरामीमा संक्रमण देखिए हामीलाई निकै कठिन हुनेवाला छ । उनका अनुसार अस्पतालले शंकास्पद बिरामीलाई आइसोलेसनमा राखेर उपचार गर्ने गरेको छ । तर, आइसोलेसन बेड ५ वटा मात्रै छ ।शिक्षण अस्पतालमा भेटिएकी पहिलो संक्रमित बालिका पनि ओपीडीबाटै घाँटीको शल्यक्रियाका लागि अस्पताल भर्ना भएकी थिइन् । शल्यक्रिया गर्नुपूर्व पीसीआर परीक्षण गर्दा उनको रिपोर्ट पोजिटिभ आएको थियो । यस्तै, कुलेश्वरस्थित राजधानी अस्पतालमा पनि सडक दुर्घटनामा परेर उपचार गराउन तराईबाट आएका युवकमा कोरोना पोजिटिभ देखिएको थियो । उनी तिनै युवा हुन् जो सात घण्टा एम्बुलेन्समै अलपत्र परेका थिए । सिभिल अस्पतालका निर्देशक डा दीर्घराज आरसीका अनुसार पनि अहिले चिकित्सकहरूलाई सबैभन्दा धेरै जोखिम ओपीडी र इमर्जेन्सीमा अरू नै कुनै समस्या लिएर जचाउन आउने बिरामीहरूबाट छ । समस्या अरु नै हुन्छ । त्यसको उपचार गर्न खोज्दा कोरोना देखिन्छ, उनले भने, अनि कसरी त्यस्ता बिरामीको व्यवस्थापन गर्ने भन्ने समस्या हुन्छ ।थोरै आइसोलेसन शय्यामीनभवनस्थित सिभिल अस्पताललाई पनि सरकारले हब अस्पताल त घोषणा गरिदिएको छ तर तयारीका लागि भने थोरै मात्र सहयोग गरेको छ । सिभिल अस्पतालका निर्देशक डा दीर्घराज आरसीका अनुसार अस्पतालले शंकास्पद बिरामीलाई आइसोलेसनमा राख्नका लागि दुईवटा कोठा छुट्याए पनि त्यो पर्याप्त छैन । हामीसँग जम्मा १३२ बेड छन्, पूर्वाधार पनि ठूलो छैन तर उपचारका लागि आएका बिरामीलाई अन्त जाऊ भन्न मिलेन । त्यसैले तनावमा छौं, उनले भने, दुईवटा कोठा छुट्याएका छौं तर त्यसले केही हुनेवाला छैन । उपचारका लागि आएका धेरै बिरामी पोजिटिभ देखिए के गर्ने थाहा छैन ।उनका अनुसार सरकारले यथेष्ट रूपमा पीपीई, पीसीआर जाँचका लागि नमुना हालेर पठाउनुपर्ने भीटीएमलगायत सामग्री उपलब्ध गराएको छैन । सरकारले लेभल३ कोरोना अस्पताल भनेर तोकेको शिक्षण अस्पतालका निर्देशक डा प्रेमकृष्ण खड्काका अनुसार त्यहाँ कोरोना संक्रमितकै उपचारका लागि भनेर ५० वटा बेड छुट्याइएको छ । जसमा भेन्टिलेटरसहितको आईसीयू, वार्ड र इमर्जेन्सी सेवा सबै छन् । हामीले हाम्रो तहबाट गर्न सक्ने सबै व्यवस्था गरेका छौं, उनले भने, भोलि यतिले पनि पुगेन भने के गर्ने भन्ने निर्णय त सरकारले नै गर्नुपर्यो । हामीले अरू बिरामी हेर्दाहेर्दै पनि यत्तिको व्यवस्था गरेका छौं । थप गर्न त कठिन हुन्छ । खड्काले अस्पतालले ५० बेड कोरोना संत्रमितको उपचारकै लागि भनेर छुट्याए पनि त्यो कम हुने देखिएको छ । स्वास्थ्यकर्मीलाई छैन क्वारेन्टाइनउपत्यकाका सबै अस्पतालले आइसोलेसन कक्ष सञ्चालनमा ल्याएर त्यसलाई प्रयोग पनि गरिरहेका छन् । तर, चिकित्सक, स्वास्थ्यकर्मी र व्यवस्थापनको सबैभन्दा ठूलो टाउको दुखाइ बनेको छ क्वारेन्टाइन । हामीले शंकास्पद बिरामीलाई आइसोलेसनमा राखेर उपचार गरिरहेका छौं, उनीहरूको उपचारसँगै पीसीआर निकालेर राष्ट्रिय प्रयोगशाला पठाउँछौं । भोलि त्यो रिपोर्ट नेगेटिभ आए त ठिकै छ, पोजिटिभ आए समस्या हुन्छ, सिभिल अस्पतालका निर्देशक डा आरसीले भने, उपचारका क्रममा बिरामीसँग सम्पर्कमा आएका चिकित्सक तथा नर्सलाई त क्वारेन्टाइनमा राख्नुपर्छ तर कहाँ राख्ने ? हामीसँग स्थान अभाव छ, होटलहरूले दिन मान्दैनन् ।उनको भनाइमा शिक्षण अस्पतालका निर्देशक डा खड्का पनि सहमत छन् । तर, यस्तो विषम परिस्थितिमा पनि आमनागरिकबाट भने सहयोगको साटो बाधा भोग्नुपरेको उनले अनुभव सुनाए । हामीले आफैं क्वारेन्टाइनको व्यवस्था गर्छौं भनेर होटल खोज्यौं तर होटल वरपरका बासिन्दा बस्न दिन्नौं भन्छन्, उनले भने, यस्तै हो भने त कि सरकारले नै होटल व्यवस्था गर्नुपर्यो, होइन भने आमनागरिकले सहयोग गर्नुपर्यो । वीर अस्पतालका निर्देशक डा सेन्चुरीले भने आफूहरूले चिकित्सक तथा स्वास्थ्यकर्मीलाई क्वारेन्टाइनमा बस्नुपर्ने अवस्था आए त्यसको व्यवस्था गरेको दाबी गरे । हामीले होटलमा राख्ने व्यवस्था गरेका छौं, उनले भने । समयमा पीसीआर रिपोर्ट नआउँदा समस्यासरकारले कोभिड१९ उपचारका लागि तोकेका अस्पतालबाहेक अन्य अस्पताललाई ओपीडी पनि चलाउन निर्देशन दिएको छ । यस्तोमा त्यहाँ उपचारका लागि पुग्ने कुनै पनि बिरामीलाई भर्ना गर्नुपर्ने वा शल्यक्रिया गर्नुपर्ने हुन सक्छ । शंकास्पद लागे ती बिरामीलाई आइसोलेसनमा राखेर पहिला पीसीआर परीक्षणका लागि नमुना पठाउने गरिन्छ । पीसीआरको रिपोर्ट समयमै नआउँदा बिनाकारण बिरामीको अस्पताल बसाइ लम्बिइरहेको छ ।पीसीआरको रिपोर्ट आउन ढिला भएकै कारण बिरामीले आइसोलेसन वार्डमा शय्या ओगटिदिँदा समस्या परेका बिरामीले उपचार नपाउने जोखिमसमेत बढेको छ । वीर अस्पतालका निर्देशक डा सेन्चुरी सरकारले पीसीआर परीक्षण गर्नका लागि निर्देशन दिए पनि किट अभाव भएका कारण धेरै परीक्षण गर्न कठिन भइरहेको बताउँछन् । हामीकहाँ दिनमा लगभग ६० वटा जति परीक्षण हुन्छ, उनले भने, किनभने हाम्रो मेसिन सानो छ तर त्यही मेसिन सञ्चालनका लागि पनि चाहिने सामग्रीहरू विभागले समयमै नदिँदा समस्या हुन्छ, उनले भने, केही दिन पहिला पनि किटकै अभावमा ७ दिन जति परीक्षण रोक्नुपरेको थियो ।शिक्षण अस्पतालका निर्देशक डा खड्काका अनुसार मन्त्रालयले अस्पताललाई पीसीआर मेसिन उपलब्ध गराएको छ । उनका अनुसार उक्त मेसिन केही दिनभित्रै प्रयोगमा आउँछ । हामीले मेसिन पाएका छौं, यहीँ परीक्षण हुने भएपछि रिपोर्ट ढिला आयो भन्ने गुनासो कम हुन्छ, उनले भने ।"
संक्रमण भयावह हुने जोखिम,"काठमाडौं (कास) सांसदहरूले भारतीय सीमाबाट आउनेका लागि फितलो व्यवस्थापन गरिएकाले कोभिड१९ संक्रमण झन् फैलिएर भयावह स्थिति आउन सक्ने चेतावनी दिएका छन् । प्रतिनिधिसभाको बिहीबारको बैठकमा उनीहरूले पीसीआर परीक्षणका स्वास्थ्य सामग्रीको उचित व्यवस्थापन नभएको र अस्पतालहरूमा प्रभावकारी उपचार हुन नसकेको भन्दै सरकारको ओलाचना गरे । नेकपाका रेखा शर्मा र महेश्वरजंग गहतराजले व्यवस्थित क्वारेन्टाइन र आइसोलेसन वार्ड बनाउन माग गरे । नेकपाकै सांसद विमला विकले क्वारेन्टाइन, स्वास्थ्य परीक्षण र उपचारमा ख्याल गर्न आग्रह गरिन् । नेकपाकी सांसद मनकुमारी जीसीले जिल्लाजिल्लामा संक्रमितको संख्या बढेको भन्दै सरकार गम्भीर हुन आग्रह गरिन् । नेकपाका यज्ञबहादुर बोगटी र लक्ष्मी चौधरीले पीसीआर परीक्षण बढाउन माग गरे । नेकपाका मातृका यादवले कोरोना नियन्त्रणका लागि सरकारसँग दीर्घकालीन योजना नभएको बताए । कांग्रेसका भीमसेनदास प्रधानले दरबार हाइस्कुल र नेपाली सेनाको अस्पताललाई क्वारेन्टाइन बनाउन सुझाव दिए । कांग्रेसकै रंगमती शाहीले स्वास्थ्य परीक्षण गर्ने किट उपलब्ध गराउन नसक्दा सीमा रहेको नेपाली भित्र्याउन नसकेका बताइन् । उनले किट खरिद गर्न सांसद कोषको रकम खर्च गर्न माग गरिन् ।"
बाँकेमा निषेधाज्ञा,"नेपालगन्ज (कास) कोरोना भाइरस संक्रमितको संख्या बढ्न थालेपछि जिल्ला प्रशासन बाँकेले बुधबार दोस्रो पटक पूर्ण निषेधाज्ञा जारी गरेको छ । प्रमुख जिल्ला अधिकारी रामबहादुर कुरुम्बाङको अध्यक्षतामा बुधबार बसेको जिल्ला सुरक्षा समितिको बैठकले लकडाउन प्रभावकारी तुल्याउन निषेधाज्ञा जारी गरेको हो । बुधबार राति १२ बजेदेखि अर्को आदेश नभएसम्मका लागि आदेश लागू हुने प्रजिअ कुरुम्बाङले जानकारी दिए । बुधबार रातिदेखि राजपत्रमा उल्लेख गरिएका आवश्यक सेवाहरू औषधि पसल, खाद्यान्न, तरकारी, फलफूल तथा इन्धन ढुवानीबाहेक सम्पूर्ण पसल व्यवसाय र यातायातका साधन बन्द रहने छन् । कोरोना संक्रमण विस्तार रोकथाम गर्न यो निर्णय गरिएको हो, प्रजिअ कुरुम्बाङले भने, अत्यावश्यक कामबाहेक घरबाट बाहिर निस्कने तथा आदेश नमान्नेलाई कारबाही गरिनेछ ।"
जनतालाई गणतन्त्रको अनुभूत भएको छैन,"तपाईंले पुनःस्थापित प्रतिनिधिसभादेखि संविधान बनुन्जेलसम्म संविधानसभाको नेतृत्व गर्नुभएको थियो । गणतन्त्र घोषणाको पहिलो दिन कसरी सम्झिनुहुन्छ ?संविधानसभाको पहिलो बैठकबाट हामीले गणतन्त्र घोषणा गर्यौं । त्यो हाम्रो नेपालको निरंकुशताविरुद्धको आन्दोलनको उत्कर्ष थियो । त्यो धेरै लामो संघर्षको परिणाम थियो, त्यसैले त्यो दिन गणतन्त्रको घोषणा भयो तर त्यो दिनमा आइपुग्न हामीले, नेपाली जनताले लामो समय संघर्ष गरेका थियौं । त्यो सबै कुरा थोरै क्षणभित्र मेरो दिमागमा आए र मलाई त्यो दिन साह्रै खुसी लाग्यो । त्यो ऐतिहासिक क्षण म कहिल्यै बिर्सिन्न । त्यसको पृष्ठभूमि सम्झिनुस् न । सात सालको सेरोफेरोदेखि नै निरंकुशताविरुद्धको आन्दोलन तलमाथि उठ्दै, सेलाउँदै ०६२६३ मा उत्कर्षमा आइपुगेको हो । त्यतिबेला निरंकुशताविरुद्ध सबै राजनीतिक दल र सशस्त्र क्रान्तिबेगर हुँदैन भन्ने माओवादी पार्टीसमेत एकै ठाउँमा उभिन आइपुगे । त्यसैले हामी त्यसलाई संयुक्त जनआन्दोलन भन्छौं । त्यसको सफलतापछि पुनःस्थापित प्रतिनिधिसभामा हामीले एक वर्ष काम गर्यौं । त्यसपछि अन्तरिम संविधान बनाउने व्यवस्थापिका संसद्मा माओवादी साथीहरूसमेत सहभागी हुनुभयो । त्यो संसद्ले एक वर्ष काम गर्यो । त्यसले संविधानसभाको आधार तय गर्यो । दुइटा संविधानसभा हुँदै हामी संविधान निर्माण र त्यसको घोषणाको बिन्दुमा आइपुग्यौं । यो महत्त्वपूर्ण समयमा हामीले संघीय लोकतान्त्रिक गणतन्त्र, धर्मनिरपेक्षता र समावेशिताको आधार तयार गर्यौं । यही आधारमा संविधान बनाएर त्यसलाई कार्यान्वयन गर्दै यो ठाउँमा आइपुग्यौं । त्यतिखेर दलहरूका अप्ठ्यारा के थिए ?हामीले अन्तरिम संविधान बनायौं । पुनःस्थापित प्रतिनिधिसभाले जारी गर्यो । व्यवस्थापिका संसद्ले अनुमोदन गर्यो । त्यो अन्तरिम संविधानअन्तर्गत रहेर दुई वटा संविधानसभाको निर्वाचन सम्पन्न भयो । संविधानसभाले संविधान नबनाउँदासम्मको यो अवधि साँच्चिकै चुनौतीपूर्ण र अप्ठ्यारो थियो तर हाम्रा लागि एउटा राम्रो अवसर पनि थियो । उदाहरणका लागि म यति मात्रै भन्छु, त्यो संविधानसभामा ३१ वटा राजनीतिक दलको उपस्थिति थियो । त्यसमा निरंकुश पञ्चायतमा काम गरेका र त्यसविरुद्ध लडेका दलहरू र सशस्त्र क्रान्ति नगरी परिवर्तन हुँदैन भन्ने दलहरू र एकएक वटा सिट भएका राजनीतिक दलको उपस्थिति थियो । राजनीतिक हिसाबले समावेशी थियो । त्यो बीचबाट हामीले समझदारीको दस्ताबेजका रूपमा संविधान बनायौं । त्यो संविधान अन्तरिम संविधानले हामीलाई सुम्पेको दायित्व संस्थागत गर्ने जिम्मेवारी पूरा गर्यौं ।जनआन्दोलनका बेला एक ठाउँमा भएका दलहरूको गणतन्त्र घोषणापछिको राजनीति त अलि स्वार्थपूर्ण नै देखियो नि ?विवाद छ । दलहरूका बीचमा अझ लामो समय ठूलोठूलो विवाद नभइदिए हुन्थ्यो भनेर म पनि निरन्तर भनिरहन्छु । अर्को राम्रो पक्ष के छ भने हाम्रो देशमा राजनीतिक दलहरू र नेताहरूले कमीकमजोरीका बाबजुद महत्त्वपूर्ण विषयमा साझा बिन्दु बनाएर अगाडि बढ्ने गरेका छन् । छिमेकी भारतकै उदाहरण हेरौं न, त्यहाँ संविधानमा सबैको एक मुख हुन १० वर्ष लाग्यो । तर हाम्रोमा साढे ३ वर्षमै सबै राजनीतिक दल एक ठाउँमा उभिए र सबैले संविधानसभाले बनाएको संविधान स्वीकार गरे । हाम्रैमा पनि मधेसकेन्द्रितसहित अरू केही दल संविधानसँग सहमत कहाँ छन् र ? बहुमतले पेलेको पेल्यै गरिएको न हो । त्यसलाई पेलेको म भन्दिनँ । लोकतान्त्रिक तरिकाले हामी निष्कर्षमा पुग्यौं । ९० प्रतिशतले मतदान गरे । अरू देशको संविधानसभाको पृष्ठभूमि र प्रक्रिया हेर्यौं भने थाहा पाउँछौं, हामीले कति राम्रोसँग संविधान निर्माणको प्रक्रिया टुंगोमा पुर्याएछौं भनेर । केही दलहरूको असन्तुष्टि स्वाभाविक छ र हामी सबैले ती असन्तुष्टिलाई सम्मान गर्नुपर्छ । असन्तुष्टि हुनु अचम्म होइन । सबै मिलेर समझदारी नगर्ने हो भने त कसरी संविधान बन्छ र । छिमेकी देश भारतमा १२२ चोटि संविधान संशोधन भइसक्यो । हाम्रोमा त बल्ल दोस्रोपटक संशोधनको कुरा आइरहेको छ ।तर अन्तरिम संविधानभन्दा यो संविधान समावेशीको मुद्दामा झन् पछि सर्यो नि ?त्यो कुरा मलाईचाहिँ ठीक लाग्दैन । सबैको साझा समझदारीको संविधान हामीले बनाएका छौं । नेपालको इतिहासको सन्दर्भमा तुलना गरेर हेरियोस्, सबैभन्दा समावेशी संविधान हामीले बनाएका छौं । खालि आवश्यकता भनेको यसलाई व्यवहारमा अनुभूत हुने ढंगले कार्यान्वयन गर्न सक्नुपर्छ । कार्यान्वयन गर्ने सन्दर्भमा चुनौती छन् । संविधान जारी गरिरहेको दिनमा संविधानसभाको अध्यक्षको कुर्सीबाट मैले भनेको थिएँ, हामीले उत्कृष्ट संविधान बनाएका छौं तर संविधान जतिसुकै राम्रो भए पनि कार्यान्वयन महत्त्वपूर्ण हो । स्वाभाविक रूपमा अहिलेको अवधिमा हामीले कति गर्न सकेका छौं भन्ने कुरा छलफलको विषय हो । मैले त्यतिखेरै भनेको थिएँ, संविधानले सबै कुरा गर्छ तर बुद्धि, विवेकको क्षमता बाँड्दैन । हामीले बुद्धि, विवेकको क्षमता देखाउन सक्नुपर्छ । त्यो बुद्धि, विवेक, क्षमता त दलहरूले देखाउन सकेनन् नि ?अलिकति असन्तुष्टि छन् । तर प्रत्येक विषयलाई कोट्याएर छलफल गर्दै अगाडि बढ्ने हो । म यसमा सन्तुष्ट नै छु । अझै कतिपय कुरा हुन सक्थ्यो, प्रश्न उठिरहेको छ, त्यता ध्यान पुर्याउनुपर्छ । जनआन्दोलन सफलतापछि सिंहदरबारभित्रका अनुहारमा खुब फेरबदल भए तर जनता त पहिले जहाँ थिए, त्यहीँ नै छन् नि ?मेरो सदासर्वदा एउटा विनम्र आग्रह हुने गर्छ । जनताका बीचमा निराशा बाँड्ने काम हामी नगरौं । भएका राम्रा कुरा जनताका बीचमा राख्ने गरौं । हामीले यति राम्रो संविधान बनायौं, कार्यान्वयनका सिलसिलामा मौलिक अधिकारसम्बन्धी कानुन थोरै अवधिमा बनायौं । अहिले के भन्ने ठाउँमा हामी आइपुगेका छौं । अब राजनीतिक परिवर्तन गर्नका लागि आन्दोलन गर्नु पर्दैन । अब अलिकति काम टुंग्याएपछि शान्ति प्रक्रियालाई निष्कर्षमा पुर्याउने काम पनि सम्पन्न गर्छौं । व्यक्तिभन्दा पार्टी ठूलो र पार्टीभन्दा देश र जनता ठूलो भन्ने मान्यता हामीले स्थापित गरेका छौं । गणतन्त्र संस्थागतका लागि गर्नुपर्ने काम केके हुन् अब ? हामीले जुन विशेषतासहितको गणतन्त्र घोषणा गर्यौं । ती विशेषतायुक्त गणतन्त्र व्यवहारमा अनुभूत हुने तरिकाले कार्यान्वयन गर्न सकिरहेका छौं कि छैनौं ? जनताका बीचबाट उठेको प्रश्न भनेकै यही हो । अप्ठ्यारो मान्नै पर्दैन, हामीले चाहेको जति सबै गर्न सकेका छैनौं । गणतन्त्र नयाँ कुरा हो, नौलो अनुभव हो । हामीले संविधानमा पहिलोपल्ट भनेका छौं, हाम्रो देश समावेशी संविधान भएको देश हो । तर अनुभूत हुने ढंगले हामीले समावेशितालाई व्यवहारमा उतार्न सकेका छौं ? हामीले धर्मनिरपेक्षता भनेका छौं, त्यसको अर्थ राज्यको कुनै धर्म हुँदैन, सबै धर्मावलम्बीलाई आफ्नो धर्म मान्ने छुट छ । तर व्यवहारमा त्यो धर्मनिरपेक्षताको महसुस गर्न पाएका छौं त ? यीलगायत थुप्रै प्रश्न छन् जसलाई व्यवहारमा जनताले अनुभूत गर्ने स्थिति बनिसकेको छैन । त्यसमा हामीले गम्भीरतापूर्वक अनुभूत गर्दै अगाडि बढ्नुपर्छ ।"
परीक्षणबिनै धमाधम भित्रिँदै,"नाकामा एक नेपालीको मृत्युभारतको गुजरात प्रदेशस्थित सुरत सहरबाट बुधबार बिहान ३ बजे धनुषाको जटही नाकामा आइपुगेका एक नेपालीको मृत्यु भएको छ । सुरतमै गम्भीर बिरामी रहेका धनुषाको सहिदनगर नगरपालिका९ का ३० वर्षीय वीरेन्द्रप्रसाद यादवको बिहान ८ बजेतिर मृत्यु भएको हो । रेलमार्गबाट विहारको दरभंगामा उत्रिएका यादवसहित करिब २ सय ५० जनाको टोली नाकामा आइपुगेको थियो । खाना खाएपछि उल्टी गरे र लगत्तै उनको मृत्यु भयो, सशस्त्र प्रहरी धनुषाका एक अधिकारीले भने, उनी गम्भीर बिरामी रहेको हामीलाई खबरै गरिएन । मृतकका परिवारले भने बिरामीलाई ल्याउन एम्बुलेन्स खोज्नमै व्यस्त रहेकाले प्रहरीलाई समयमै खबर गर्न नसकिएको बताएका छन् ।"
नेपालका भारतीय शुभेच्छुक भन्छन्ॅ भारतले नियतवश अपमान गर्यो,"(नयाँदिल्ली)  नेपाल र भारतबीच मित्रवत् सम्बन्धका पक्षधर तथा नेपालका शुभेच्छुकले सीमा विवादका कारण दुई मुलुकबीच पछिल्लो समय बढेको तनावलाई लिएर चिन्ता व्यक्त गरेका छन् । उनीहरूले भारतलाई नेपालसँगको आर्थिक, सामाजिक र सांस्कृतिक सम्बन्ध ख्याल गर्दै अन्य मुलुकसँग जस्तो भाषा प्रयोग नगर्नसमेत आग्रह गरेका छन् । सीमा विवाद समाधानका लागि दुई देशबीच तत्काल संवाद थाल्नुपर्ने र त्यसको कुनै विकल्प नभएको पनि उनीहरूको भनाइ छ । तिनैमध्येका हुन् भारतको माथिल्लो सदन राज्यसभाका सदस्य तथा वरिष्ठ राजनीतिज्ञ केसी त्यागी । त्यागी दिल्लीको राजनीतिक वृत्तमा दुई देशबीच मित्रवत् सम्बन्धको निरन्तर पैरवी गर्ने राजनीतिज्ञका रूपमा चिनिन्छन् । उनी २०७२ सालमा भारतले नेपालमाथि लगाएको अघोषित नाकाबन्दीका विरुद्धमा समेत दह्रो उभिएका थिए । त्यागीले सीमा विवादलाई लिएर दुई देशबीच तनावपूर्ण स्थिति सिर्जना हुनु निकै दुर्भाग्यपूर्ण रहेको बताए । नेपाल र भारतबीच ऐतिहासिक, सामाजिक, आर्थिक र सांस्कृतिक सम्बन्ध मात्र छैन, दुई देश सुखदुःखका साथी पनि हुन्, उनले भने, भारतको स्वतन्त्रता आन्दोलनमा कोइराला परिवारको अहंभूमिका थियो । त्यसैगरी जयप्रकाश नारायण र राममनोहर लोहिया पनि भूमिगतरूपमा नेपाल जानेआउने गर्नुहुन्थ्यो र नेपालको लोकतान्त्रिक आन्दोलनमा सदैव उहाँहरूको साथ रह्यो । उनले पानी र सीमालाई लिएर दुई छिमेकबीच विवाद हुनु नौलो नभए पनि नेपाल र भारतबीच सम्बन्धको स्तरका आधारमा यस किसिमको विवाद हुनु चिन्ताजनक भएको बताए । त्यसैगरी भारतीय राष्ट्रिय कांग्रेसका वरिष्ठ नेता मणिशंकर ऐय्यरको छवि पनि सँधै नेपालमैत्री रहँदै आएको छ । उनकै पहलमा भारतको माथिल्लो सदन राज्यसभामा नेपालमाथि लगाइएको नाकाबन्दीको विषयमा छलफल भएको थियो । उक्त छलफलमा सांसदहरूले नेपालको आन्तरिक मामिलामा हस्तक्षेप गर्दै नाकाबन्दी लगाउने निर्णय गर्नु गलत भएको भन्दै सरकारको चर्को आलोचना गरेका थिए । ऐय्यर सधैं नेपाल र भारतबीच मित्रवत् सम्बन्धको पक्षपाती रहँदै आएका छन् । उनले सीमा विवादका कारण पछिल्लो समय दुई देशबीचको सम्बन्धमा देखिएको तनावबाट आफू निकै दुःखी भएको बताएका छन् । उनले भारतले नेपालको सार्वभौमिकताको सम्मान गर्नुपर्ने र नेपालले भारतको सुरक्षा चासोमा ध्यान दिनुपर्ने बताए । पछिल्ला वर्षहरूमा दुई घनिष्ठ मुलुकबीचको सम्बन्धमा निकै उतारचढाव आउनु विडम्बनापूर्ण छ, उनले भने, दुई प्रधानमन्त्रीबीच भेटघाट पनि भएका छन् तर पछिल्ला वर्षमा दुई मुलुकबीच तनावपूर्ण स्थिति बनेका छन् । राजनीतिज्ञ तथा सामाजिक अभियन्ता योगेन्द्र यादवले नेपाल र भारतबीचको सम्बन्ध कुनै दुई देशबीचको विदेश नीतिको मामिला मात्र नभएको उल्लेख गर्दै भारतले नेपालसँग अमेरिका र अन्य मुलुकसँगको जस्तो भाषा प्रयोग गर्न नहुने बताए । एसियामा नेपाल र भारत मात्र यस्ता छिमेकी मुलुक हुन् जसको सम्बन्धको आधार भनेका भूगोल र राजनीतिभन्दा पनि सांस्कृतिक एकता, आर्थिक अभिन्नता एवं देशीविदेशी शोषक (भारतमा ब्रिटिस र नेपालमा राणा) विरुद्धको संघर्षमा ऐतिहासिक योगदान हुन् । त्यही भएर अन्य देशसँग जस्तो व्यवहार र भाषा प्रयोग गर्नु हुँदैन, उनले भने । वरिष्ठ पत्रकार तथा लेखक भरत भूषण नेपाल र भारत सम्बन्धमा राम्रो दख्खल राख्ने दिल्लीका थोरै पत्रकारमध्ये अग्र पंक्तिमा आउँछन् । २०४६ सालको राजनीतिक परिवर्तनको पूर्वसन्ध्यामा काठमाडौं नै पुगेका भूषण त्यसयताका सबैजसो राजनीतिक घटना क्रमसँग परिचित छन् । उनको नेपाली राजनीतिज्ञदेखि बौद्धिक वर्गसँग पनि राम्रै हिमचिम छ । उनले नेपाल र भारत इतिहासदेखि नै घनिष्ट मित्र रहेको उल्लेख गर्दै एउटा भूभागका लागि त्यो मित्रता टुट्ने परिकल्पना पनि गर्न सकिने बताए । पूर्वकूटनीतिज्ञ, लेखक तथा राजनीतिज्ञ पवन बर्माले पनि दुई देशबीच निकै घनिष्ट सम्बन्ध रहँदै आएको उल्लेख गर्दै सीमा विवाद र माथिल्लो तहबाट आएका अभिव्यक्तिले सम्बन्धमा तनाव सिर्जना हुनु दुःखद भएको बताए । कांग्रेसका वरिष्ठ नेता ऐय्यरले हालको परिस्थिति सिर्जना हुनमा केही हदसम्म भारत जिम्मेवार भएको समेत बताए । उनले नेपालका तर्फबाट सीमा विवादमा छलफल गर्नका लागि बैठक डाक्न बारम्बार आग्रह हुँदासमेत त्यसलाई बेवास्ता गरेर भारतले नेपालको नियतवश अपमान गरेको आरोपसमेत लगाए । भारतले गत नोभेम्बरमा लिपुलेकसम्मै समेटेर नयाँ राजनीतिक नक्सा जारी गरेपछि नेपालले तत्काल विरोध जनाएको थियो । सीमासम्बन्धी विवाद समाधानका लागि दुईपटकसम्म विदेश सचिवस्तरीय संयन्त्रको बैठक डाक्न अनुरोध गरेको थियो । तर भारतले नेपालको उक्त अनुरोधलाई बेवास्ता गर्यो । उता यादव छिमेकी मित्र राष्ट्रहरूसँगको सम्बन्धमा कटुता र विवाद आउनुमा भारत सरकारको अदूरदर्शिताको बढी परिणाम ठान्छन् । परिस्थिति तनावपूर्ण बने पनि विवाद समाधानका लागि वार्ताको विकल्प नभएको र त्यसमा भारतले पहल गर्नुपर्नेमा सबैजसोले जोड दिएका छन् । वरिष्ठ राजनीतिज्ञ ऐय्यरको भनाइमा नेपालको सार्वभौमसत्ता र भौगोलिक अखण्डताको सम्मान र भारतको सुरक्षा चासो सम्बोधन हुने गरी सीमा विवादको समाधान गर्न सकिन्छ । विगतमा पनि दुई देशका उच्च राजनीतिक तहले विभिन्न विषयमा उच्च समझदारी देखाएका प्रशस्त उदाहरण छन् । भविष्यमा पनि समझदारी गरेर बुद्धिमत्ता देखाउनेमा म विश्वस्त छु, उनले भने । जनता दल युनाइडेढका प्रमुख महासचिवसमेत रहेका त्यागीले २०१५ को नाकाबन्दीले भारतलाई लिएर नेपालमा अविश्वास बढाएकाले पछिल्लो विवादलाई थप नचर्काउन चाँडै वार्ता थाल्नुपर्नेमा जोड दिए । विदेश सचिवस्तरीय संयन्त्रले चाँडो विवादको गहिराइमा गएर समाधान खोज्नुपर्छ । अन्यथा दुई देशबीच अविश्वास झनै बढ्दै जान्छ, उनले भने । वरिष्ठ पत्रकार भूषण पनि पछिल्लो विवादलाई आवेगमा भन्दा सुझबुझपूर्ण कूटनीति र संवादबाट टुंग्याउनुपर्ने धारणा राख्छन् । उनले केही समय लागे पनि समस्या समाधानको विकल्प नभएको बताए । पुरानो विषय भएकाले तत्काल समाधान नहोला तर संवाद र कूटनीतिभन्दा पर केही छैन उनले भने । भूषणले नेपाल र भारतबीचको कुनै पनि विवादमा संवादबाहेकको विकल्प शत्रुले मात्र देख्ने दाबी गरे । समाधान भनेकै कूटनीति, कूटनीति र कूटनीति मात्र हो, उनले थपे । पूर्वसांसदसमेत रहेका बर्माले पनि दुवै देशले एकअर्कालाई आरोपप्रत्यारोप गर्न छाडेर वार्तामा बस्नुपर्ने धारणा राखे । उनले भारतीय सेना प्रमुख र नेपालका प्रधानमन्त्रीले दिएका जस्ता अभिव्यक्तिले दुवै मुलुकबीच रहँदै आएको घनिष्ठ सम्बन्धलाई हानि पुर्याउनेसमेत जिकिर गरे । म कुनै पनि पक्षबाट आउने यस किसिमका अभिव्यक्तिको विरोध गर्छु, उनले भने । त्यसैगरी, स्वराज इन्डिया पार्टीका प्रमुखसमेत रहेका यादवले अहिलेको नाजुक घडीमा नेपाल र भारतबीचको सम्बन्धलाई समुधुर बनाइराख्न भारत सरकारले तुरुन्त पहल गर्नुपर्ने बताए । उनले नेपाल र भारतबीचको सम्बन्धमा निरन्तर संवाद दुई देशका लागि मात्र नभएर सम्पूर्ण हिमालय क्षेत्र र पूरै एसियाको आवश्यकता भएको तर्क गरे । एउटा ठूलो मुलुक भएका नाताले शान्त कूटनीतिमार्फत यसको समाधान खोज्ने जिम्मेवारी भारतको भएको समेत यादवले बताए । तर त्यसविपरीत भारत सरकारले उत्तेजक अभिव्यक्ति दिएर परिस्थिति थप बिगारेको उनले टिप्पणी गरे । त्यसमा पनि भारतीय सेना अध्यक्षले चीनतर्फ इसारा गर्दै नेपालविरुद्ध दिएको अभिव्यक्ति अप्रत्याशित र अर्मायादित भएको यादवको भनाइ छ । यादवले नेपाल र भारतको मित्रता जोगाइराख्न सीमा विवाद समाधानका लागि गठित संयन्त्रको बैठक डाक्नुपर्ने नेपालको आग्रहलाई तत्काल स्वीकार गर्न पनि भारत सरकारलाई भनेका छन् । उनले नेपालमा चीनको हस्तक्षेपका कारण भारत र नेपालका जनताबीचको सुमधुर सम्बन्धलाई कमजोर बन्न दिन नहुनेसमेत धारणा राखेका छन् । पछिल्लो नक्सा विवाद र यसको अन्तर्राष्ट्रिय आयामलाई मध्यनजर गर्दै दुवैतर्फबाट शीर्ष तहमा तत्काल संवाद थाल्नुपर्छ । अनि मात्र भारतको लामो समयदेखि हिमालय नीतिमा कायम रहेको अधुरोपन हटाउन सघाउने पुग्नेछ, यादवले भने ।"
संविधान संशोधनमा सर्वसम्मतिको खोजी,"(काठमाडौं)  प्रधानमन्त्री केपी शर्मा ओलीले मंगलबार बोलाएको सर्वदलीय बैठकले संविधान संशोधनको विधेयक अघि बढाउने निर्णय लिन नसकेपछि त्यसले तीव्र प्रतिक्रिया उत्पन्न गराएको छ । औपचारिक धारणा बनाउन प्रमुख प्रतिपक्षी कांग्रेसले केन्द्रीय कार्यसमितिको बैठकसम्म पर्खन गरेको आग्रह र जनता समाजवादी दलले आफूहरूको मागलाई समेत प्याकेजमा सम्बोधन गर्न मुद्दा उठाइरहेका बेला प्रधानमन्त्री ओलीले पनि सर्वसम्मतिबाटै मात्रै संशोधनको विधेयक अघि बढाउन चाहेको बताएका थिए । सकभर दुवै दलको सहमति, नभए कांग्रेसको निर्णयसम्म पर्खन प्रधानमन्त्री ओली तयार भएपछि संशोधन विधेयक बुधबारको संसद्मा टेबुल हुने पूर्वनिर्धारित कार्यसूचीबाट पछि हटेको थियो । मंगलबारको सर्वदलीय बैठकमा स्वयं सत्तारूढ दलका नेता र विपक्षी नेताहरूले प्रधानमन्त्री ओलीलाई विधेयक ल्याएजस्तै हतारमा एक्लै अघि नबढ्न र सिंगो संसद् एक भएर पारित गर्ने वातावरण बनाउन सुझाएका थिए । यही अधिवेशनमा टुंगाउनुपर्छ भन्ने उहाँ (ओली) को भनाइ थियो, बैठकमा सहभागी एक नेताले कान्तिपुरसँग भने, विधेयक ल्याएजस्तो हैसिएको नदेखिए पनि धेरै ढिलाइ गर्न हुन्न भन्ने पक्षमा हुनुहुन्छ । उनले प्रधानमन्त्री ओलीको भनाइ उद्धृत गर्दै भने, हुन त दुई तिहाइले पनि पारित गर्न सकिन्थ्यो तर सर्वसम्मतिबाटै पारित होस् भन्ने पक्षमा म पनि छु, त्यसैले यो सर्वदलीय बैठक बोलाएको हो ।भारतले अतिक्रमण गरेको दार्चुलाको कालापानीदेखि लिम्पियाधुरासम्मको नेपाली भूभाग समेटेर सरकारले नयाँ राजनीतिक तथा प्रशासनिक नक्सा जारी गरेदेखि नै दुई देशबीचको सम्बन्धमा दरार बढेको छ । प्रधानमन्त्री ओलीले यसबीचमा भारतीय समकक्षी नरेन्द्र मोदीसँग पटकपटक टेलिफोन संवाद गर्न प्रयास गरेको तर सम्पर्क हुन नसकेको जानकारी सर्वदलीय बैठकमा गराएका थिए । उता दिल्लीमा पनि नेपाली राजदूत नीलाम्बार आचार्यले भेट नपाएको प्रसंग त्यहाँ चलेको थियो । त्यसपछि भारतीय पक्ष सम्पर्कमा आउन नचाहनुका पछि नेताहरूले आआफ्नो कोणबाट छलफल गरे । भारतको मनस्थिति बुझेर संशोधनमा जाने या सम्पर्कमा नआए पनि संशोधन गरिहाल्ने भन्ने मत बढी चर्चामा आयो । तर कांग्रेसले समय मागेको र जनता समाजवादीले प्याकेजकै कुरामा अडान लिएकाले सर्वदलीय बैठकले कुनै निष्कर्ष दिन सकेन । सर्वदलीय बैठकमा संविधान संशोधन गर्नुअघि भारतसँग उच्च तहमा कुराकानी गर्नुपर्छ भन्ने मत जोडदार उठेको थियो । जसमा कांग्रेस र जनता समाजवादीका नेताहरूको भावनासमेत त्यसैभित्र अन्तर्निहित थियो । सत्तारूढ नेकपाका अध्यक्ष पुष्पकमल दाहालले समेत सयंमित भएर मात्रै अघि बढ्नुपर्ने बताएका थिए । हतार र आवेगमा आउनु हुन्न, दाहालको भनाइ थियो, यस्तो संवेदनशील विषयमा सर्वसम्मत वातावरण बनाएर मात्रै अघि बढ्नु उचित हुन्छ । नेकपाका नेताहरू झलनाथ खनाल र माधव नेपालले पनि भारतसँग कुराकानी गरेर अघि बढ्दा राम्रो हुने सुझाव प्रधानमन्त्रीलाई दिएका थिए । भारतसँग कुन हदसम्मको दूरी बढाएर जाने भन्ने नै हो, त्यसको निचोड नआउँदा नै संसद्मा संशोधन विधेयक बुधबार टेबुल नभएको हो, सभापति शेरबहादुर देउवा निकट स्रोतले भन्यो, एकपटक भारतसँग कुराकानी गरेर संशोधन विधेयक अघि बढ्दा राम्रो सन्देशसमेत जान्छ । वार्ताको वातवरणसमेत बिथोलिन्न ।सर्वदलीय बैठकपछि जनता समाजवादी दलका नेता उपेन्द्र यादवले उच्चस्तरीय कुराकानी नगरीकनै संशोधन विधेयक अघि बढाए वार्ताको वातवरण बिथोलिने चेतावनी दिएका थिए । जनता समाजवादी दलका नेता महन्थ ठाकुरले आफूहरूको मागलाई अघि नबढाए मधेस अशान्त हुने भन्दै प्याकेज संशोधनको मुद्दा उठाएका थिए । ठाकुरले यसअघि संसद्बाट अस्वीकृत भएको संविधान संशोधनको विषयलाई अघि बढाउन आग्रह गरेका थिए । प्याकेजमा संविधान संशोधनको मुद्दा अघि बढेन भने सहमति हुन्न, ठाकुरले प्रस्ट भनिदिएका थिए । सर्वसम्मति नभए के होला त ? प्रधानमन्त्री ओलीले कम्तीमा कांग्रेस केन्द्रीय कार्यसमितिको निर्णयसमेत पर्खन चाहेका छन् । दुई तिहाइबाट विधेयक पारित हुन जनता समाजवादी वा कांग्रेसमध्ये एउटाको समर्थन चाहिन्छ । संविधान संशोधन एउटा नक्सा जारी गरेर त्यसलाई संवैधानिक मान्यता दिने विषयसँग मात्रै जोडिएको छैन । नेपालको राष्ट्रियतासँग जोडिएको छ । भारतको जतिसुकै दबाब परे पनि कांग्रेस यस मुद्दाबाट पछि हट्न नसक्ने बुझाइ ओलीमा छ । दबाबमा कांग्रेस पार्टीको औपचारिक धारणा बनाउन ढिलाइ गरेपछि दोस्रो तथा तेस्रो पुस्ताका नेताहरूले सभापति देउवालाई चाँडै निर्णय लिन दबाब दिन थालेका छन् । कांग्रेसकै कारणले संविधान संशोधनको विधेयक अघि बढ्न नसकेको सन्देश जान थालेपछि कांग्रेस संसदीय दलले बुधबार विज्ञप्ति जारी गरेरै निन्दा गरेको छ । उसले राष्ट्रिय एकताको भावनाअुनसार कार्य गर्न सरकारलाई आग्रह गरेको छ । कांग्रेस नेता गगन थापाले त केन्द्रीय कार्यसमितिको बैठक बस्न नसके पनि संशोधनको पक्षमा तत्काल निर्णय लिन सभापति देउवालाई आग्रह गरेका छन् । संविधान संशोधनजस्तो विषयमा सरकार, प्रतिपक्ष र संसद्मा रहेका दलहरू एक ठाउँमा उभिएर अघि बढ्न सकिने स्थिति निर्माण गर्नेतर्फ लाग्नुभन्दा सम्भावित कार्यसूचीबाट प्रस्ताव हटाउने र प्रमुख प्रतिपक्षी दललाई त्यसबारेमा आरोपित गर्न खोज्ने कार्यलाई हामीले गम्भीरतापूर्वक लिएका छौं, कांग्रेस संसदीय दलका प्रमुख सचेतक बालकृष्ण खाँणद्वारा जारी विज्ञप्तिमा उल्लेख छ । पार्टीको केन्द्रीय कार्यसमितिले धारणा बनाउनुअघि कांग्रेस भारतको उच्च तहको प्रतिक्रियाको पर्खाइमा बसेको स्रोतको दाबी छ । पहिलो त दुई देशको सरकार प्रमुखबीच नै यस विषयमा कुराकानी होस्, त्यसपछि औपचारिक धारणा बनाउँदा ठीक हुन्छ भन्ने मनसाय सभापतिमा छ, त्यसैका लागि बैठक राख्ने हतारो नभएको हो, कांग्रेसका अर्का एक नेताले भने, ढिलाइ भयो भने निर्णय त गर्नुपर्ने हुन्छ । निर्णय संविधान संशोधनकै पक्षमा हुन्छ । यो चाहिँ निश्चित छ । कांग्रेसले निर्णय गरेपछि जनता समाजवादी नआए पनि विधेयक अघि बढाउने योजनामा सरकार देखिन्छ । यता संसद्मा सर्वदलीय बैठकको जानकारी नगराइएको भन्दै कांग्रेस नेता मीनेन्द्र रिजालले असन्तुष्टि जनाएका छन् । दलगत रूपमा पनि जानकारी नभएको र संसद्मा समेत त्यसबारे जानकारी नगराइएको भन्दै बुधबार संसद् बैठकमा उनले प्रधानमन्त्री ओलीलाई यस्ता गम्भीर विषय संसद्लाई जानकारी दिन आग्रह गरे । प्रधानमन्त्रीले बोलाउनु भएको सर्वदलीय बैठकले संविधान संशोधन प्रस्ताव सबै दलको सहमतिमा छिट्टै प्रक्रियाबाट पारित गर्ने निष्कर्ष पुग्यो भन्ने सुन्यौं, खुसी लाग्यो, हाम्रो कर्तव्य पनि यही हो, उनले भने, त्यस्ता बैठक, अझ विशेषतः संसदीय गतिविधिमा सम्बन्धित बैठकका निष्कर्ष सरकारको तर्फबाट प्रधानमन्त्री संसदीय व्यवस्था मन्त्रीले संसद्लाई जानकारी दिने परम्परा सुरु गर्नुपर्छ ।"
कार्यसूचीबाट हटेकामा कांग्रेसलाई जोड्नु आपत्तिजनक,"काठमाडौं (कास) प्रमुख प्रतिपक्षी कांग्रेसले संविधान संशोधन विधेयक प्रतिनिधिसभाको कार्यसूचीबाट हटाइएको सन्दर्भमा कांग्रेसलाई जोडेर भएका टिप्पणीलाई आपत्तिजनक र निन्दनीय भनेको छ । प्रवक्ता विश्वप्रकाश शर्माले बुधबार विज्ञप्ति जारी गर्दै प्रधानमन्त्रीले मंगलबार बोलाएको सर्वदलीय बैठकमा नेपाली कांग्रेसले लिपुलेकमा भारतले बनाएको सडकप्रति आफ्नो प्रस्ट विरोध र नेपाल सरकारले हालै सार्वजनिक गरेको नेपालको नक्साप्रति समर्थन प्रस्ट भाषामा प्रस्तुत गरिसकेको जनाएका छन् । यस्तो पृष्ठभूमिमा संविधान संशोधनको प्रस्तावप्रति पार्टी केन्द्रीय समितिकै बैठकबाट संस्थागत निर्णय लिइने पूर्वघोषणा सर्वदलीय बैठकमा जानकारी गराइएको विषयलाई कांग्रेसले समय मागेको भन्ने ढंगले उच्च तहबाट सम्प्रेषण गरिनु र संसद्को कार्यसूचीबाट संशोधन विधेयक हटाएर त्यसको दोष नेपाली कांग्रेसलाई थोपर्न खोज्नु नियोजित, निन्दनीय र आपत्तिजनक छ, विज्ञप्तिमा भनिएको छ । संशोधन प्रस्ताव दर्ता हुँदै गर्दा प्रतिपक्षलगायत संसद्मा रहेका कुनै पनि दलसँग परामर्श गर्ने कर्तव्य सरकारले स्मरण नगरे पनि संविधान संशोधनजस्तो विषयमा राष्ट्रिय सहमतिको स्थिति बनाएर जाँदा त्यसले राष्ट्रिय एकतालाई अझ मजबुत बनाउन सक्ने धारणा कांग्रेसको रहेको शर्माले उल्लेख गरेका छन् । प्रधानमन्त्री स्वयंले सर्वदलीय बैठकमा सर्वसम्मतिको अपेक्षा प्रस्तुत गर्नुभएको तथ्य पनि यहाँ स्मरणीय छ, विज्ञप्तिमा उल्लेख छ, तर संसद्को प्रक्रियालाई अन्य कुनै कारणले मुल्तविमा राख्ने र दोष अरूलाई लगाउने प्रवृत्ति गम्भीर र खेदजनक छ ।"
नेपाल आइपुग्ला सलह ?,"नेपालमा कति छ जोखिम ? पन्जाब र राजस्थान हुँदै नेपालसँग जोडिएका उत्तर प्रदेश र उत्तराखण्डसम्मै सलह फैलिएकाले नेपालसमेत यसको उच्च जोखिममा पर्ने देखिएको छ । अहिले उत्तराखण्ड र उत्तरप्रदेश बढी जोखिममा देखिएकाले नेपालको पश्चिमी भाग वा पश्चिम दक्षिण भागबाट नेपाल छिर्न सक्ने सम्भावना देखिन्छ । विगतका वर्षहरूमा भारतमा असार महिनादेखि असोजसम्म देखिएकोमा अहिले वैशाख, जेठमै देखिएको छ । विशेषज्ञहरूले यसलाई आनुवांशिक गुणमा आएको बदलाब भनेका छन् । गर्मी कायम भइरह्यो भने यसको जीवनचक्रमा समेत परिवर्तन ल्याउन सक्छ । गर्मी बढिरह्यो भने यिनको प्रजनन क्षमतासमेत बढ्छ । त्यसो हुँदा यसको प्रकोप बढी हुन्छ । नेपालमा सामान्यतया जेठ अन्तिम सातादेखि मनसुन सुरु हुन्छ । मनसुन सक्रिय भएर वर्षा भयो भने फैलावटको सम्भावना न्यून हुने प्राणीशास्त्रीहरू बताउँछन् । मनसुन बंगालको खाडी हुँदै नेपालको पूर्वीभागबाट प्रवेश गर्छ । जल तथा मौसम पूर्वानुमान महाशाखाकी मौसमविद् विभूति पोखरेलका अनुसार नेपालमा एक साता ढिलो गरी अर्थात् असार पहिलो साता मनसुन सुरु हुने देखिन्छ । त्रिविको प्राणीशास्त्र केन्द्रीय विभागका प्रमुख तेजबहादुर थापा पाकिस्तान र भारतमा आइसकेकाले नेपाल पनि उच्च जोखिममा रहेको विश्लेषण गर्छन् । उनले भने, नेपालमा यसको सम्भावनाबारे हामी पनि अनुसन्धानमा जुट्दैछौं । किरा प्रजातिमा विद्यावारिधि गरेका त्रिविका सहप्राध्यापक दयाराम भुसाल केही मिचाहा झार नियन्त्रणका लागि म्याक्सिकन खपटे किरा लाभकारी बनेजस्तै सलहको नियन्त्रणका लागि मिचाहा किरा व्यवस्थापन केन्द्र स्थापना गर्न सकिने सुझाउँछन् । त्रिविको विज्ञान तथा प्रविधि संकायका सहायक डिन रामनारायण झा बेलैमा विषादी छर्कने हो भने हानिकारक किरा नियन्त्रण गर्न सकिने बताउँछन् । उनको सुझाव छ, अहिले नै हामीकहाँ उपलब्ध बीएफसीलगायत विषादी छर्कनेतिर सरकारले ध्यान दिनुपर्छ । प्राविधिक समिति गठनसलह रोकथाम तथा नियन्त्रणका लागि अध्ययन गर्न कृषि तथा पशुपन्छी विकास मन्त्रालयले प्राविधिक समिति गठन गरेको छ । मन्त्रालयका सहसचिव एवं प्रवक्ता हरिबहादुर केसीका अनुसार प्लान्ट क्वारेन्टाइन तथा विषादी केन्द्रका प्रमुखको अध्यक्षतामा कृषि वैज्ञानिक र प्राविधिकहरू सम्मिलित समिति गठन गरिएको हो । हामीले त्यसको पूर्वतयारी, भित्रिने जोखिम र पूर्वतयारी गर्न प्राविधिक समिति बनाएका छौं, उनले भने । नेपालमा आउन सक्ने सम्भावना र पूर्वतयारी कस्तो हुने भन्ने विषयमा समितिले सुझाव दिनेछ । सतर्क रहन सुदूरपश्चिम र प्रदेश ५ का सम्बद्ध मन्त्रालयलाई जानकारी गराइसकेको प्रवक्ता केसीले बताए ।"
भूमि फर्काउने अवसर,"सरकारले अतिक्रमित भूभाग समेटेर नयाँ नक्सा जारी गर्यो । नक्सामा मात्रै उल्लेख गरेर अतिक्रमित भूमिमा आफ्नो स्वामित्व स्थापित गर्न सहज हुन्छ भन्ने यो बेला महत्त्वपूर्ण छ । ऐतिहासिक दस्ताबेज र प्रमाणका आधारमा जमिन हाम्रो भन्नेमा दुईमत छैन । अस्थिर राजनीति र कमजोर कूटनीतिका कारण भारतले सधैं च्यापिरहेको थियो । तर अहिले बहुमतको सरकार छ अनि सबै राजनीतिक दल एकै ठाउँमा उभिएका छन् । त्यसैले पनि प्रमाणसहित वार्तामा बसेर अतिक्रमित भूमि फर्काउने यो सुनौलो अवसर पनि हो । भारतलाई असल मित्र मानिन्छ तर ऊ अत्यन्त धूर्त छ । हाम्रा कमीकमजोरी उसलाई थाहा छ । उसले आफ्नो स्वार्थ पूरा गर्न पनि जानेको छ । भूमि फिर्ता ल्याउने नेपाली सपना सबै राजनीतिक शक्ति एकमत भएर लागिपरे पूरा हुनेछ । यस्तो अवसर इतिहासले फेरि दिँदैन । आफ्नो अडानमा कायम रहेर निरन्तर प्रयास गरे भारत गल्नेछ । लामो समयदेखि उपभोग गरेको जमिन हडप्न जस्तोसुकै बहाना भारतले बनाउन सक्छ, यसमा हामी सचेत हुनुपर्छ । रामकृष्ण बराल, काठमाडौं"
कोरोनाले सरकारलाई छोएन,"जति बेला संसारलाई कोरोना महामारीले सताइरहेको थियो त्यति बेला नेपालमा भने अड्कल र अनुमानका भरमा भाइरस लाग्नै सक्दैन भनिँदै थियो । यहाँको वातावरण र खानपानले रोग प्रतिरोधात्मक क्षमतालाई बढाउँछ भन्ने मनगढन्ते तर्क ठूला नेताहरूले समेत सस्तो लोकप्रियताका लागि प्रचार गरे । अमेरिका, युरोपलगायतका मुलुकमा दिनदहाडै हजारौं मानिस कोरोनाको सिकार भइरहँदा हामी परीक्षण नै नगरी ढुक्कले बस्यौं । परीक्षण नै नभएपछि हाम्रोमा संक्रमणले खासै असर गर्न सकेन भनियो । आमजनताले वास्तविकतालाई केलाएर हेरेका छैनन् । उडन्ते गफमै बहकिए । बिस्तारै संक्रमण विस्तार भयो । अहिले प्रायः जिल्लामा फैलिसकेको छ । भारतमा काम गर्ने मजदुरहरू नेपाल फर्कन थालेपछि संक्रमण ह्वात्तै बढ्को हो । लकडाउनको अवधि निकै लामो गइसक्यो तर काम ठप्प छ । जनता बिस्तारै लकडाउनबाट उन्मुक्ति खोजिरहेका छन् । सम्भावित जोखिम न्यूनीकरणका लागि चाहिने स्वास्थ्य पूर्वाधारको निर्माण र व्यवस्थापन पर्याप्त मात्रामा गर्न सकिएन । यो कहालीलाग्दो अवस्थामा पनि सरकार गम्भीर भएको छैन । यस्तै चाला हो भने आगामी दिन सहज छैन । श्यामसुन्दर कुइँकेल, काठमाडौं कोरोनाको डरले बिरामीको उपचार भएको छैन । कोरोनाले मृत्यु हुनेको लास बेवारिसे बन्छ । जोखिम बढ्दो छ तर सरकारको काम फितलो छ । सिन्धुपाल्चोककी सुत्केरीको कोरोनाको कारण मृत्यु भयो । उनीसँग सम्पर्कमा आएका अरूलाई भने कोरोना देखिएन । त्यस्तै बाराका २५ वर्षीय युवाको मृत्युको कारण पनि कोरोना थियो । तर उनको सम्पर्कमा आएकाहरूको रिपोर्ट नेगेटिभ देखियो । भाइरससँग भागेर कसरी बाँच्ने ? कहिलेसम्म भाग्ने ? हामीले आफ्नो दैनिक काम भाइरससँगै गर्नुपर्छ । कोरोनाको बिरामी ठीक भएपछि पनि गाउँघरमा उसलाई हेयको दृष्टिले हेरिन्छ । बिरामीको आत्मबल बढाउन डाक्टरहरूले त सकेका छैनन्, गाउँलेले के सक्लान् ? स्वास्थ्यकर्मीले नै छिःछिः र दुरदुर गरेपछि बिरामीको हालत के होला । जो पनि जुनै समयमा संक्रमित हुन सक्छन् । भोलि यस्तो विभेद आफैंले भोग्ने परिस्थिति बन्न सक्छ । त्यसैले कोरोना संक्रमितलाई भेदभाव नगरौं । साथै सतर्कता पनि अपनाउनुपर्छ । लकडाउन खुलिसकेपछि पनि जथाभावी हिँड्नु हुन्न । शैक्षिक संस्था र सार्वजनिक यातायत कसरी सामाजिक दूरी कायम गरेर सञ्चालन गर्न सकिन्छ भन्नेमा सरकारले ध्यान दिन आवश्यक छ । लकडाउन खुलेपछिको अवस्था झन् चुनौतीपूर्ण हुनेछ । पछिको अवस्थाको आकलन गरेर सरकारले अहिले नै योजना बनाउँदै गर्नुपर्छ । अनि जनताले पनि आफ्नो सुरक्षा आफैं गर्नुपर्छ । कोरोना संक्रमितलाई भेदभाव गरे कानुनी कारबाहीको व्यवस्था गरिनुपर्छ । पुरुषोत्तम घिमिरे, काठमाडौं"
पहुँचका आधारमा पीडक नजोगिऊन्,"जातीय विभेदको उत्कर्ष समाचारले निकै दुःखी बनायो । जाजरकोटको भेरी नगरपालिका४ राना गाउँका २० वर्षीय नवराज विकले उपल्लो जातकी किशोरीसँग प्रेम गरेकै कारण ज्यान गुमाउनुपरेको खबर पीडादायी छ । जातीय विभेद तथा छुवाछूतजस्तो संकीर्ण विचार र मानसिकता भएकाहरू अझै हाम्रो समाजमा छन् भन्ने गतिलो उदाहरण हो यो घटना । प्रधानमन्त्री केपी शर्मा ओलीले हाल सालै संघीय संसद्मा जवाफ दिने क्रममा मुलुक छुवाछूतयुक्त हैन छुवाछूतमुक्त बनाइने सरकारको नीति छ भनेका थिए । रुकुममा जातकै कारण दलित युवाले ज्यान गुमाउनुपर्दा कहाँ छ सरकारको नीति ? यो घटना जातीय विभेदको परकाष्ठा हो । यस्तो घृणित कार्यमा स्थानीय जनप्रतिनिधि नै संलग्न हुनु उत्तिकै पीडादायी छ । जातीय विभेदविरुद्धका कानुनका ठेलीहरू निर्माण भए पनि र जुनसुकै व्यवस्था ल्याए पनि यो दलन कायमै छ । पछिल्लो समय शिक्षाको विस्तारसँगै नागरिकको चेतनामा पनि वृद्धि भएको छ । तर शिक्षाले जातीय विभेदको जरो हल्लाउन सकेको छैन । सर्वहारा र दलितको उत्थानका लागि युद्ध लडेका नेताहरू नै सत्ताको उच्च तहमा छन् । हिजो युद्धमा बाहुनका घरभित्र बन्दुक बोकाएर दलितलाई हुल्ने नेता त्यस क्षेत्रका जनप्रतिनिधि छन् अहिले । विभेदविरुद्ध लड्नुपर्छ भन्ने नेताको इलाकामा दलितले कथित उपल्लो जातकी युवतीसँग प्रेम गरेकै निहुँमा अमूल्य जीवन गुमाउनु विडम्बना हो । यस्ता घटना बाहिर आइरहँदा सरकारले जातीय विभेदविरुद्ध काम गर्ने सरकारी संयन्त्रहरूलाई सक्रिय बनाउन खासै चासो नदिनु अर्को ठूलो समस्या हो । दलित भएकै कारण किरियापुत्री भवन प्रयोग गर्न नपाएको र दलित युवतीसँग प्रेम विवाह गरेकै कारण १४ वर्षसम्म घर छिर्न नपाई आमाको किरिया पनि बारीमा बार्नुपर्ने बाध्यताबारे सरकार बेखबर छैन । यस्तो घृणित व्यवहार देखाउनेहरूलाई सरकारले कानुनको कठघरामा उभ्याउन सकेको छैन । जातीय विभेदका घटनालाई ढाकछोप गर्न समाज नै अग्रसर हुने गरेको पनि हामीलाई थाहै छ । संविधानको धारा२४ मा छुवाछूत तथा भेदभावविरुद्धको हकलाई मौलिक हकको रूपमा स्वीकार गरिएको छ । सरकारले पटकपटक राष्ट्रलाई छुवाछूतमुक्त घोषणा गरिसकेको छ । तर जबसम्म भेदभाव र छुवाछूतको भूत मानिसको दिमागबाट हट्दैन तबसम्म यस्ता घटना भइरहन्छन् । कानुनी प्रावधान र निर्देशनले मात्रै लामो समयदेखि समाजमा गढेर रहेको भेदभावपूर्ण आचरण र व्यवहार हटाउन सकिन्न । गोविन्द विक, बूढानीकण्ठ१२, काठमाडौंिििहामीले जातीय विभेदको अन्त्यका लागि ऐनकानुन बनायौं तर समाजमा यस्ता घटना कम भएका छैनन् । कानुन बनाउँदैमा यस्ता घटना कम हुने पनि रहेनछन् । हिजो पनि जातीय विभेद थियो, आज पनि छ । आखिर यसको समाधान के त ? हामीमा शिक्षाको कमी पनि छैन तैपनि विभेदविरुद्धको संघर्ष जितेका छैनौं । मानिस ठूलो दिलले हुन्छ जातले हुँदैन गीत गाएर हामी हुर्कियौं । तर व्यवहारमा कहिले पनि यसको भाव कार्यान्वयन गरेनौं । आज पनि म काजी हुँ भन्दै कानुन हातमा लिने चलन छ । राजनीतिले जातीय विभेदलाई प्रोत्साहन गर्नु हुँदैन । रुकुम घटनामा संलग्न सबै पीडकलाई कडाभन्दा कडा सजाय दिइनुपर्छ र पीडित परिवारले न्याय पाउनुपर्छ । रामेश्वर बासी, चाँगुनारायण९, भक्तपुर"
गणतन्त्रका अपेक्षा र उपलब्धि,"निष्कर्ष गणतान्त्रिक कालखण्डमा राष्ट्रियता संवर्द्धन, राष्ट्रराज्य निर्माण र गणतान्त्रिक प्रणालीका दृष्टिले सकारात्मक र उल्लेखनीय उपलब्धि भएका छन् । तर गणतान्त्रिक गन्तव्य सकारात्मक दिशातर्फ उन्मुख भए पनि संविधानप्रति मधेसी र जनजाति समुदायको असन्तुष्टि यथावतै छ । उक्त समुदायको भावनालाई पनि सम्बोधन गर्दै संविधान संशोधनमार्फत यसलाई सबैले अपनत्व अनुभूति गर्ने साझा र समृद्ध दस्ताबेजका रूपमा विकसित गर्नु संघीय लोकतान्त्रिक गणतन्त्रकै दीर्घजीवनका दृष्टिले पनि अपरिहार्य छ । तर नेकपा र ओली सकारात्मक नभएका कारण संविधानलाई थप स्वीकार्य बनाउने अवसर गुमिरहेको छ । संविधानमा घोषणा गरिए पनि गणतान्त्रिक, संघीय र धर्मनिरपेक्ष संस्कार र शैली विकसित भइसकेको छैन । राष्ट्रपतिमा गणतान्त्रिक र सरकारमा लोकतान्त्रिक, उत्तरदायी र पारदर्शी संस्कार छैन भने, राज्यका निकाय विशेष गरी सुरक्षा निकायमा धर्मनिरपेक्ष संस्कार विकसित भएको छैन ।आर्थिक विकास, सामाजिक रूपान्तरण, सुशासन र विकासका दृष्टिले मीमांसा गर्दा गणतान्त्रिक कालखण्ड पनि निराशाजनक देखिन्छ । संविधानका अक्षर र जनताको भावनाअनुरूप राज्य सञ्चालन गरी जनतालाई आर्थिक विकास र सामाजिक रूपान्तरणको अनुभूति दिलाउन पाइएन भने राजनीतिक परिवर्तन र कागजी संविधानको कुनै अर्थ हुँदैन । राजपरिवारको राष्ट्रियकरण गरिएको सम्पत्ति नेकपानिकट व्यापारिक घरानालाई कौडीको मोलमा सुम्पिने कम्युनिस्ट सरकारको जनवादी निर्णयले सर्वहारा वर्गको अधिनायकत्वमा जनताको शासन स्थापित गर्ने कम्युनिस्ट सिद्धान्त समेत प्रदूषित भएको छ । कम्युनिस्ट सरकारका भ्रष्टाचार र कमिसन काण्डको फेहरिस्तले कुशासनको इतिहासमा नयाँ कीर्तिमान कायम गरेको छ । त्यसैले अहिले संविधान र राजनीतिक प्रणालीले भन्दा पनि सरकारको सर्वसत्तावादी र भ्रष्टाचारी प्रवृत्तिका कारण लोकतान्त्रिक गणतन्त्र र संविधानको भविष्यमाथि प्रश्न खडा भएको छ । ट्वीटर ः"
"लज्जित छु, तिम्रो प्रेमको रक्षा गर्न सकिनँ !","प्रिय नवराज, तिम्रो नाममा के लेखूँ ? निःशब्द छु, लज्जित छु । मंगलबार बिहानीको सिरेटोले आँखा खोलिदिएपछि मैले तिम्रोबारे लेखिएको समाचार पढें । जाजरकोटको भेरी४, रानागाउँका २० वर्षीय तिमीले पश्चिम रुकुमको चौरजहारी८, सेतीकी १७ वर्षीया मल्ल थरकी एक युवतीसित तीन वर्षदेखि प्रेम गरेका रहेछौ । तिम्रो प्रेम सम्बन्धलाई यो समाजमा शताब्दियौंदेखि शासन गर्दै आएको कथित उच्च जातिले स्विकार्न सकेनछ । र, आफ्नी प्रेमिका लिन गएका तिमी र तिम्रा साथीहरूको पूरै गाउँ उर्लेर कुटीकुटी हत्या गरेछ । तिमी र तिम्रा साथीलाई ज्युँदै नदीमा बगाएछ । यसरी तिम्रा जन्तीलाई मलामी बनाएको समाचार मैले ओछ्यानमै जबरजस्ती पढें । ढाकाटोपी लगाएको, झोलामा राष्ट्रिय झन्डा बोकेको तिम्रो तस्बिर मैले समाचारसँगै देखें । भाइ नवराज, त्यसपछि मेरा आँखामा बादल छायो । न तत्काल केही बोल्न सकें, न त केही लेख्न नै । पूरै कोठा घुमेजस्तो लाग्यो । मेरा परेली र गाला भिज्दै गए । बिस्तारै भिज्यो सिरानी पनि । काम्न थाले ओठ अनि अवरुद्ध भयो गला । सुनसान कोठामा मुटुको धड्कन मात्रै सुनिइरह्यो । अनायासै मेरो मुखबाट आवाज निस्कियो धत्, म कस्तो समाजमा बाँचिरा छु ! संसार कहाँबाट कहाँ पुगिसक्यो, मेरो समुदायले भने यो एक्काइसौं शताब्दीमा पनि मान्छे भएर बाँच्न देऊ भनी भीख माग्नुपरिरहेछ !कोरोना महामारीले थङथिलो भएको मेरो मस्तिष्कले त्यसपछि कामै गर्न छोड्यो । तिम्रो समाचार सुनेपछि त म शून्यशून्य भएँ । न तिम्रो नाममा सामाजिक सञ्जालमा केही पोस्ट गर्न सकें, न तिम्री आमालाई केही सन्देश लेख्न । मात्र तिम्रो नाममा बगाउन सकें आँखाबाट आँसु । मेरो क्रन्दन कोठाका भित्तामा ठोक्किएर कानमा आइरह्यो । तिम्रो प्रेम बचाउन नसकेकोमा, तिम्रो ज्यान जोगाउन नसकेकोमा मैले आफूलाई लाचार महसुस गरिरहें । त्यसपछि केही घण्टा आफूलाई ओछ्यानमै पछारिरहें । आँखा टोलाइरहे, म आफैंभित्र हराइरहें । मनमुटुमा शोकधुन बजिरह्यो । जबरजस्ती ओछ्यानबाट उठेपछि जातीय र वर्गीय मुक्तिका लागि आन्दोलनमा लामबद्ध भएका ती दिनहरू सम्झें । मान्छेमान्छे एउटै हुन्, यिनमा फरक किन भयो ? श्रम चल्छ, सीप चल्छ, पानी नचल्ने भो भन्ने गीतका हरफहरू याद आए । मेरो मनमा प्रश्नैप्रश्नको पहाड ठडियो । तिम्री आमाजस्ता सयौं आमाको काख रित्तो बनाएर, तिमीजस्तै सयौं युवाले रगत बगाएर ल्याएको गणतन्त्रले भाइ नवराज, तिम्रो प्रेमको रक्षा गर्न नसक्दा मलाई आत्मग्लानि भयो । विडम्बना, जसलाई आत्मग्लानि हुनुपर्ने हो, उनीहरूलाई केही फरक परेको छैन । फरक परोस् पनि किन ? तिमी मात्र हौ र ? दलित समुदायको कोखबाट जन्म लिएकै आधारमा तिमीजस्ता कति प्रेमजोडी उनीहरूको सिकार भएका छन् । अनि कहाँ पोल्छ र उनीहरूलाई ? दलित समुदायको रगत अरूको जस्तो रातो देखेका भए सायद उनीहरूको मुहारमा लाचारीपन देखिने थियो । तिम्रो रगतले पोल्ने थियो । तर, हजारौंको बलिदानमा टेकेर शासनसत्तामा पुगेकाहरूलाई तिमीजस्ता प्रेमीको बलिदानले कहिल्यै दुःखी बनाएन । मेरो परिवारले रगत बगाएर, मैले लडेर ल्याएको गाणतन्त्रमा आज तिमीजस्ता प्रेमी हारेर मर्नुपरेको छ । अतालिएकी छु म । मेरो समुदायलाई गणतन्त्रले नदिएको न्याय म अब कुन तन्त्रबाट आशा गरूँ ?तिमीजस्तै प्रेममा हारेका सयौं प्रेमीको रगतले पोलेको छ मलाई । तिम्रो मृत्युमा विक्षिप्त छौं हामी । हामी सयौं दलित युवाको रगत यति बेला उम्लेको छ । तर मलाई थाहा छैन भाइ नवराज, तिम्रो मृत्युले गर्दा समाजमा पलाउँदै गरेका अरू कति प्रेमका मुना भाँचिन्छन् वा अझ कलकलाउँदा भएर आउँछन् । तर एउटा कुरा सत्य हो, भेरी नदीमा बगेको तिम्रो रगत र आमाको आँसुसँगै खडा भएका छौं सयौं छोराछोरी । पोलेको छ छाती, उम्लेको छ रगत, उठेका छन् हातहरू तिम्रो न्यायका लागि । तिम्रो प्रेमलाई माटोमा मिलाउनेहरू उम्कन पाउनेछैनन् । उनीहरू ल्याइनेछन् कानुनको कठाघरामा । न्याय, न्याय, न्याय भनिरहेका छौं हामी । चिच्याइरहेका छौं आज विभिन्न माध्यमबाट । तिम्रो गाउँमा मात्र होइन भाइ, सम्पूर्ण दलित समुदाय आज शोकमा छ । हाम्रो समुदाय मात्र होइन, मानवताको अर्थ बुझ्नेहरू सबै पीडामा छन्, तिम्रो र तिम्रो परिवारका साथमा छन् । भाइ नवराज, तिमीलाई राम्रोसँग थाहा थियो । नेपालको संविधानको मौलिक हकमा जातीय आधारमा कुनै पनि व्यक्तिलाई भेदभाव गर्न पाइँदैन भनिएको छ । त्यही विश्वास र संविधानले तिमीलाई दिएको अधिकारका आधारमा तिमी बलियो भएर आफ्नो प्रेमका लागि लडेका थियौ । तर तिमीले बुझेनौ, यो समाज कति राक्षसी र कुरूप छ भनेर । तिमीले पत्तै पाएनौ, तिम्रो समाजमा मान्छेभन्दा अजिङ्गर र सर्पहरू बढी बस्छन् भनेर, जसले तिमीलाई देख्नेबित्तिकै डस्न र निल्न सक्छन् भनेर । तिनीहरूको यही क्रूरताका कारण तिमीहरूमाथि आक्रमण हुँदा त्यहाँको पूरै समाज रमिते बनेको हो । भाइ नवराज, यो समाज यसरी रमिते बन्नु नौलो कुरा होइन । यो समाज रमिते त लक्ष्मी परियार, अजित मिजारहरूको मामिलामा पनि बनेको थियो । बुटवलकी एक किशोरीलाई बलात्कारीको जिम्मा लगाएर पठाउने समाज भोलिपल्ट उनी रूखमा झुन्ड्याएको अवस्थामा भेटिँदा पनि रमिते नै बनिरह्यो । म सुन्दै छु, तिमीले नै चुनेर पठाएका जनप्रतिनिधि पनि बन्दै छन् रे रमिते । सत्ता र शक्तिको आडमा तिम्रो प्रेम र तिम्रो हत्या गर्नेहरूलाई जोगाउने खेल सुरु हुन लागेको छ रे । तिम्रो समाचार लेख्ने पत्रकारलाई धम्क्याइँदै छ रे । त्यति मात्र कहाँ हो र, तिमीलगायत तिम्रा साथीमाथि भएको नरसंहार तिमीहरूकै कारणले सुरु भएको हो भनी संसद्मै बोलिसके ! योभन्दा ठूलो दमन र शक्तिको प्रदर्शन अर्को के हुन सक्छ ? फेरि प्रश्न गर्न मन लाग्यो, गणतन्त्र यसकै लागि थियो ? तिम्रो न्यायका लागि हामीले कुन तन्त्र ल्याउनुपर्ने हो ?नवराज, यो संसारबाट बिदा लिँदै गर्दा तिमीले धेरै प्रश्न छोडेर गएका छौ । आजसम्मको राजनीतिक परिवर्तनको आन्दोलन कसका लागि थियो ? वर्गीय र जातीय मुक्तिका लागि गरिएको दसवर्षे जनयुद्ध र जनआन्दोलनमा दलित समुदायले ज्यानको आहुति दियो । जनयुद्धमा दिलबहादुर रम्तेल, जनआन्दोलनमा सेतु विकजस्ता कैयौंको बलिदान केका निम्ति थियो ? के सबै आन्दोलनमा उरालिने पछाडि पारिएको वर्ग र समुदायको मुक्तिको नारा सत्तामा पुग्ने हतियार मात्र थियो ? औंलामा गनिन सक्ने दलित नेताहरूलाई सत्ताको नुन चखाएर अलमलाउने र उतै भुलाउने खेल मात्र थियो ? कहाँ छन्, हिजो भाषण गर्ने नेताहरू ? के लेखेर मात्र सबै प्राप्ति हुन्छ ? कहिले हुन्छ संविधानको कार्यान्वयन ? संविधान ल्याउन बगेको रगत अझै आलै छ । अब कति प्रेमजोडीको रगत चाहियो संविधान कार्यान्वयन गर्नका लागि ? तिमीले छोडेका यी प्रश्नहरू बोकेर हामी हिँड्नेछौं र सोधिरहनेछौं निरन्तर ।भाइ, तिमी र तिमीजस्तै प्रेममा बलिदान गर्ने जोडीको कसम खाएर भन्छु बाँचेका हामी दलित समुदायका युवाहरूले तिम्रो अपराधीलाई उन्मुक्ति दिनेछैनौं । वास्तवमा तिमीले प्रेममा हारेका होइनौ, जीवन आहुति दिएर जितेका छौ । यो सामन्ती निरंकुश ब्राह्मणवादी समाजसँग लड्दालड्दै तिमी जितेर गएका हौ । बाँकी लडाइँको जिम्मा हामीलाई लगाएर गएका छौ । हाम्रो शरीरमा एक मुठी रगत छउन्जेल, अन्तिम सास रहुन्जेल हामी लडिरहनेछौं । तिम्रा निम्ति, तिमीजस्तै प्रेमीका निम्ति । हाम्रा निम्ति, श्रम र सीपका खानी दलित समुदायका निम्ति ! हार्दिक श्रद्धाञ्जली, प्रिय भाइ नवराज विक र प्रेममा लड्दालड्दै जीवन गुमाउने संसारका सबै प्रेमीजोडीप्रति !"
संविधानको नेपाली र मानचित्रको नेपाल,"हामी सार्वभौम सत्तासम्पन्न नेपाली शब्दावलीले हामीलाई तागत र एकता प्रदान गर्छ । यो शब्दावली कतैबाट सापटी लिइएको हैन, नेपालको संविधान२०७२ को प्रस्तावनामै छ । यो फगत शब्दपुञ्ज होइन, यस देशका प्रत्येक नागरिकका निम्ति संविधानको वाचा हो यस सरहदभित्रका सबै नागरिक समान हुन् ।तर, संविधानले दिएको त्यो समानताको भाव सामाजिकआर्थिक जीवनमा व्यवहारतः देखिँदैन । राजनीतिक रूपमा एक व्यक्ति एक मतको सिद्धान्तले मान्यता पाए पनि यथार्थमा मतदाताको स्वतन्त्र विवेकको प्रयोग तिनको सामाजिकआर्थिक हैसियतमा निर्भर हुने गरेको छ । संविधानले राष्ट्र को परिभाषामा भनेको छ बहुजातीय, बहुभाषिक, बहुधार्मिक, बहुसांस्कृतिक विशेषतायुक्त, भौगोलिक विविधतामा रहेका समान आकांक्षा र नेपालको राष्ट्रिय स्वतन्त्रता, भौगोलिक अखण्डता, राष्ट्रिय हित तथा समृद्धिप्रति आस्थावान् रही एकताको सूत्रमा आबद्ध सबै नेपाली जनता समष्टि राष्ट्र हो । यो राष्ट्रिय हित के हो ? कसले परिभाषित गर्छ ? त्यो हासिल भयो कि भएन भन्ने लेखाजोखाको मापदण्ड के हो ? समान आकांक्षालाई कसरी अर्थ्याउने ? गणतान्त्रिक यात्रा आफ्नै अन्तर्विरोधको चक्रव्यूहमा छ ।गणतन्त्र आत्मसात् गरिने बेलामै कतिपयको बुझाइ थियो यो त सम्भव छैनÙ कुनै न कुनै रूपमा राजसंस्था रहन्छ नै । संविधानसभाले गणतन्त्रको उद्घोष गरिसकेपश्चात् पनि कैयौं कोणबाट भनियो यसलाई त थेग्न सकिँदैन ! अनेक भविष्यवाणी गरिए । अहिले पनि राजतन्त्र फर्किने मृगतृष्णामा बाँच्नेहरू छन् । तर यो गणतान्त्रिक यात्रा अघि लम्किरहेकै छ । सपना त जोकोहीले पनि देख्न सक्छन् ! तथापि अहिलेको मूलप्रश्न हो नेपालीजनले जुन खालको गणतन्त्रका लागि अथक संघर्ष गरेका थिए, त्यो साकार भयो त ? गणतन्त्र दिवस मनाउने क्रममा कतै कोही भोकले मर्दै गरेको, कतै कोही जातकै कारण मारिनुपरेको खबर सुन्न अभिशप्त छौं हामी । लोकतन्त्रका तीन मूलभूत आधार स्वतन्त्रता, समानता र भ्रातृत्वको कसौटीमा हेर्दा नेपाली गणतन्त्र सम्बन्धी आम अनुभव निराशाजनक छ । जुन राजनीतिले अहिले नेपाली लोकतन्त्रलाई नियन्त्रित गरिरहेको छ, त्यसमा गणतन्त्रले खोजेको संरचना र व्यवहार निर्माण गर्ने हौसला छैन । राजनीतिको परम लक्ष्य भोट र सत्ता नै भएको छ । सत्ताकांक्षी राजनीतिबाट लोकहितको कत्ति अपेक्षा गर्न सकिन्छ ? कोरोनाकहरमाझ अन्ध राष्ट्रवादको उन्मादी माहोल खडा गरेर आफ्नो भोट बैंक बढाउने खेल रच्नु त्यसैको उदाहरण हो । यस्तो सत्ता सप्तरीमा भोकले मरेका मलर सदाबारे बोल्दैन, हातमा भारी बोक्ने नाम्लो समाएरै काठमाडौंकै सडकमा भोकै ज्यान गुमाएका सूर्यबहादुर तामाङबारे मुख खोल्दैन, पश्चिममा खास जातकै भएका कारण भीडद्वारा मारिएका नवराज विकबारे चुँ गर्दैन । आफैंले जारी गरेका संविधानका अक्षरहरूले ओज गुमाउँदा पनि सत्तापतिहरू मौन छन् । यस्तै परिस्थितिका कारण कोही भुइँमान्छेलाई मर्का पर्दा थानामा गएर उजुरी दिए समस्या हल हुन्छ भनेर भरोसा हुन छाडेको छ । स्थानीय सरकारलाई गुहार्यो भने उचित प्रबन्ध हुन्छ भन्नेमा ऊ ढुक्क हुँदैन । बरु यस्तोमा झन्झट थपिने सम्भावना रहन्छ । काइदाले त जनसमस्याको समाधान जनप्रतिनिधिहरूद्वारा हुनुपर्ने हो, तर सामाजिक संरचनाको तृणतहसम्म दलीय दलदल पुर्याइएको छ । दलभित्र पनि जात, वर्ग, समुदायका आधारमा व्यवहार गरिन्छ । दलको छहारीमा भए पनि एउटा वञ्चितले न्याय पाउँछ भनेर ढुक्क हुने स्थिति छैन ।गणतन्त्रको अर्थ जनसामान्यको हातमा सत्ताको बागडोर आउनु हो भने त्यसका लागि अझै लामो यात्रा गर्नुपर्छ । गणतन्त्रको उज्यालो चोकसम्म पुग्न सघन अँध्यारा घुम्तीहरू छिचोल्नुपर्छ । नयाँ आर्थिक नीति, साम्प्रदायिकता, खसआर्य बहुलता, हिंसाप्रतिको सामाजिक रुझान जस्ता चुनौती सामुन्ने छन् । गणतान्त्रिक परिवेशमा समेत उही उदारीकरणनिजीकरणको नीति लागू गरिँदै छ, महँगी र बेरोजगारी बढ्दै छ, संविधानले प्रत्याभूति गरेका शिक्षा र स्वास्थ्यजस्ता आधारभूत सेवा भुइँमान्छेहरूको पहुँचबाट टाढिँदै गएका छन् । गणतान्त्रिक कालमा अस्पताल र शिक्षण संस्था झन् राजनीति गर्ने अखडा भएका छन् । सामान्यजनको खाद्य र सामाजिक सुरक्षा खतरामा परेको छ । यी सबले गर्दा युवा वर्ग कुण्ठा र निराशाको भुमरीमा फस्दै गएको छ, जसको बेलाबखत साम्प्रदायिक शक्तिहरूले आन्तरिक र बाह्य रूपमा कृत्रिम शत्रु खडा गरेर राष्ट्रवादी आवरणमा भावनात्मक दोहन गर्ने गरेका छन् । अहिले नै हेरौं न, कालापानीलिपुलेक सन्दर्भमा खास भूगोल र समुदायका मान्छेहरूलाई कठघरामा उभ्याउने कोसिस गरियो, कित्ताकाट गर्न खोजियो । राज्यका चूकहरूमा समेत राज्यमा स्वामित्वका लागि संघर्षशील क्षेत्र, वर्ग र समुदायले जिम्मेवारी लिइदिनुपर्ने ? तिनले पारेका भ्वाङका लागि पनि जयघोष गरिदिनुपर्ने ? जुन तप्काले संविधान जारी हुनुको यश बटुल्न खोज्यो, उसले नेपालको नक्सामा गरेको त्रुटिलाई अरूले गौरव ठानिदिनुपर्ने ? आफ्नै जमिनको नक्सामा सुधारका लागि संविधान संशोधनको उपक्रम भनेको आफ्नै विगतका त्रुटिको कोर्स करेक्सन हो । संविधानमा सँगालिएको नक्सा मात्र त्रुटिपूर्ण छैनÙ वञ्चित समूहहरूले औंल्याउँदै आएका त्यसका कथ्यहरूको भूलसुधार चाहिँ कहिले गर्ने ?नेपाली राज्यसँगको संघर्ष एउटा कुरा हो, जुन आन्तरिक विषय होÙ छिमेकीले जुनसुकै निहुँमा भूभागमा भोगचलन गर्नु अर्को विषय हो । आफ्नो साँधको सुरक्षाप्रति कसैको असहमति हुन्न, हुन पनि सक्दैन । यस मामिलामा सबै नेपालवासी एक ढिक्का छन् । तर जसरी संविधान कसैप्रति पूर्वाग्रह राखेर बलजफ्ती जारी गरियो, अहिले त्यही वर्गलाई देखाएर फेरि संशोधनको राजनीतिमा राष्ट्रवादको रङ घोलिँदै छ । लामो संघर्षका क्रममा दमन बेहोर्दाबेहोर्दै जुन संविधान थोपरियो, कालान्तरमा त्यसका अक्षरहरू फगत आलंकारिक हुन पुगे भने प्रभुवर्गबारे संघर्षशील समुदाय र वर्गको मनमा कस्तो भाव उठ्ला ? यस सामाजिक अन्तर्विरोधलाई नबुझीकन यतिखेर सत्ताले निर्माण गरेको भाष्यलाई बुझ्न सकिँदैन ।आफ्नै नागरिकलाई पराई देख्ने, माटोप्रतिको निष्ठालाई कित्ताकाट गर्न तम्सिने, आफ्ना चूकहरूको श्रेष्ठता स्थापित गर्न आतुर हुने मनोविज्ञानद्वारा सञ्चालित राजनीति नवआन्तरिक औपनिवेशिक महाजाल हो । आफू र आफ्नो सत्तावृत्तलाई सुरक्षित राख्न आफ्नै नागरिकलाई पराई भूमिमा तड्पिन बाध्य पार्नु अधिनायकवादी सोच हो । म त अधिनायक छैन भनेर किरिया खाँदैमा कसैले पत्याउनेवाला छैन । बूढो बाघले अब सिकार गर्दिनँ भनेर कसम खाए जस्तै हो यो । कोरोनाकालमा बाहिरबाट मातृभूमि फर्किन चाहनेका लागि सहजीकरण गरिदिनुको साटो तिनलाई सुरक्षाचुनौतीका रूपमा आक्षेपित गर्नु अमानवीयता हो । यस्ता शासकहरू मूल सवालबाट विमर्श मोड्न लोकरिझाइँका नारा बटुलेर राष्ट्रवादको क्यानभासमा प्रस्तुत गर्छन् । अहिले त्यही हुँदै छ ।संविधान जेजस्तो भए पनि यसले गणतन्त्रलाई संवैधानिक आकार दिएको छ । यस संविधानभित्रको परिकल्पित नेपाली ले सार्वभौम सत्ता र राजकीय सत्ता आफूमा अन्तर्निहित रहेको अनुभूति गरिरहेको छ त ? त्यस्तै, मानचित्रमा कोरिएको पुरानो नेपाल (त्यो कालापानीलिपुलेकसहित त छँदै थियो, फेरिएको त केवल नक्सा हो) को नयाँ नक्साले आफ्नो हकभोगको स्थिति कहिले र कसरी पाउँछ ? संविधानभित्रको नेपाली अनुहार र मानचित्रमा कोरिएको आकारबीच सामञ्जस्य ल्याउन सक्नु नै गणतान्त्रिक यात्राको चुनौती र अवसर पनि हो । जसरी संविधानमा कोरिँदैमा जातीय थिचोमिचो समाप्त भएन, एक समुदायले आफूलाई श्रेष्ठ ठान्ने मनोवृत्ति हटेन, कुनै समुदायले प्रत्येक राष्ट्रिय सवालमा जवाफको परीक्षाबाट गुज्रिनुपर्ने स्थितिको अन्त्य भएन, त्यसै गरी मानचित्रमा हेरफेरले जमिनमा बदलाव आएको छैन । मुलुकले कोर्स करेक्सन खोजेको छ । यसको उपाय संसद्को प्रभावकारिता नै हो । नेपालीजनको प्रारब्ध स्वस्थ, उर्वर र ताजा गणतन्त्रमै छ ।"
सगरमाथाको चुचुरोमा चिनियाँ सर्वेक्षकको टोली,"बेइजिङ (एजेन्सी) चिनियाँ सर्वेक्षकहरूको एक टोलीले बुधबार विश्वको सर्वोच्च शिखर सगरमाथाको आरोहण गरेको छ । कोरोना भाइरस (कोभिड१९) को महामारी सुरु भएयता सगरमाथाको चुचुरोमा पुगेको यो पहिलो टोली हो । चिनियाँ सञ्चार माध्यमका अनुसार उचाइ पुनः मापन गर्नका लागि टोलीले सगरमाथाको आरोहण गरेको हो । भाइरसको महामारीका कारण नेपाल र चीनको सीमामा पर्ने सगरमाथाको आरोहण गर्न दुवै देशले विदेशी टोलीलाई रोक लगाएका छन् । चीनले भने आफ्ना नागरिकलाई आरोहणको अनुमति दिँदै आएको छ । चिनियाँ सरकारी समाचार संस्था सिन्हवाले सर्वेक्षकको टोलीले सगरमाथा आरोहण गरेको जनाएको छ । दुई जना व्यावसायिक सर्वेक्षकले मौसमको अनिश्चितता र अपर्याप्त अक्सिजनका कारण आरोहण बीचमै रोकेका छन्, सिन्हवाले उल्लेख गरेको छ । सिन्हवाका अनुसार आरोहीहरू स्थानीय समयअनुसार बुधबार बिहान ११ बजे सगरमाथाको टुप्पोमा पुगेका हुन् । सहयोगीहरूले मंगलबार टाँगेको डोरीको सहयोगमा टोलीका सदस्यहरू चुचुरोमा पुग्न सफल भएका हुन्, सिन्हवाले जनाएको छ । टोलीमा सिन्हवा समाचार संस्थाका विशेष संवाददाता टासी छिरिङसमेत छन् । चिनियाँ टेलिभिजनमा सार्वजनिक दृश्यहरूमा उनीहरूले सर्वेक्षणका लागि आवश्यक उपकरणसमेत जडान गरेको देख्न सकिन्छ । सिन्हवाले आइतबार १२ सदस्यीय टोली ७०२८ मिटरको क्याम्पमा पुगेको जनाएको थियो । यसअघि खराब मौसमका कारण चुचुरोमा पुग्ने उक्त टोलीको प्रयास दुई पटकसम्म असफल भएको थियो । चीनको राष्ट्रिय स्रोत मन्त्रालयका अनुसार गत मार्च महिनाको सुरुदेखि ५३ सदस्यीय टोलीले सगरमाथाबारे वैज्ञानिक कार्यहरू गरिरहेको छ । सगरमाथाको उचाइबारे नयाँ तथ्य पत्ता लगाउन बेइडो नामक भूउपग्रह प्रयोग गरिएको सिन्ह्वाले जनाएको छ । मन्त्रालयका अनुसार हिउँको गहिराइ, मौसम र हावाको बहावबारे समेत टोलीले अध्ययन गर्नेछ । चीनले सगरमाथाको उचाइ नेपालले कायम गरेको भन्दा करिब ४ मिटर कम रहेको बताउँदै आएको छ । तर ५ वर्षअघि नेपालमा गएको ठूलो भूकम्पपछि यसको उचाइमा सामान्य परिवर्तन आएको हुन सक्ने ठानिएको छ । चीनले सन् १९४९ यता ६ पटक सगरमाथाको सर्वेक्षण गरिसकेको छ । सन् १९७५ को सर्वेक्षणअनुसार चीनले सगरमाथा ८८४८१३ मिटर अग्लो रहेको जनाउँदै आएको थियो । तर सन् २००५ मा चीनले यसको उचाइ ८८४४४३ मिटर कायम गरेको हो । नेपालले यसको उचाइ ८८४८ मिटर कायम गर्दै आएको छ । आरोहण क्षेत्रका जानकारहरूका अनुसार वसन्त ऋतुमा सगरमाथा आरोहण गर्नु निकै कठिन मानिन्छ । हिमाण आरोहणसम्बन्धी तथ्यांक राख्ने संस्था हिमालयन डाटाबेसका रिचार्ड सालिसबरीका अनुसार सन् १९६० को मे महिनामा चिनियाँ टोलीले सगरमाथाको आरोहण गरेको थियो । त्यसै वर्ष भारतीय आरोहीहरूले प्रयास गरे पनि उनीहरू असफल भएका थिए । चिनियाँ राष्ट्रपति सी चिनफिङको गत अक्टोबरमा भएको नेपालको राजकीय भ्रमणका क्रममा दुवै देशले संयुक्त रूपमा सगरमाथाको उचाइ घोषणा गर्ने सहमति भएको थियो । राष्ट्रपति सीले सगरमाथालाई दुवै देशको मित्रताको अनन्त प्रतीक बताएका थिए ।"
उत्तरी भारतमा प्रचण्ड गर्मी,"नयाँदिल्ली (एजेन्सी) कोरोना भाइरस (कोभिड१९) को महामारीसँग संघर्ष गरिरहेको भारतको उत्तरी क्षेत्रमा प्रचण्ड गर्मीको प्रभाव देखिएको छ । भारतीय राजधानी नयाँदिल्लीको तापक्रम मे महिनामा १८ वर्षयताकै उच्च देखिएको छ । अधिकारीहरूका अनुसार दिल्लीको तापक्रम मंगलबार ४७६ डिग्री सेल्सियस मापन गरिएको छ । राजस्थान राज्यको चुरुमको तापक्रम ५० डिग्री सेल्सियस पुगेको छ । अधिकारीहरूका अनुसार यो भारतकै सबैभन्दा बढी हो । हिन्दुस्तान टाइम्सका अनुसार राजस्थान र मध्यप्रदेश राज्यका पश्चिमी क्षेत्र, हरियाणा र उत्तर प्रदेशका दक्षिणी भेगमा पनि तापक्रम कम्तीमा ४७ डिग्री पुगेको छ । यस वर्ष मापन भएको तापक्रम विगतका वर्षहरूको तुलनामा कम्तीमा ५६ डिग्री सेल्सियस बढी हो । सरकारी मौसमविद्हरूका अनुसार भारतमा गत साता आएको चक्रवात अम्फानका कारण अहिले गर्मी बढेको हो । बंगालको खाडीमा उत्पन्न अम्फान समुद्री आँधीले पूर्वी भारत र बंगलादेशमा निकै ठूलो धनजनको क्षति पुर्याएको थियो । आँधीले भारतमा ७२ र बंगलादेशमा १२ जनाको ज्यान गएको थियो । शक्तिशाली आँधी अम्फानले देशका अन्य स्थानबाट आद्रता सोसेर लग्यो । त्यसको असर अहिले देखिएको हो, भारतको क्षेत्रीय मौसम पूर्वानुमान केन्द्र प्रमुख कुलदीप श्रीवास्तवले भने ।"
अस्ट्रेलियामा कोरोनाविरुद्धको खोप परीक्षण,"क्यानबेरा (एपी) यसै वर्षको अन्त्यसम्ममा कोरोना भाइरस (कोभिड१९) को प्रामाणिक खोप तयार गर्ने लक्ष्यका साथ एक अमेरिकी कम्पनीले अस्ट्रेलियामा परीक्षण सुरु गरेको छ ।बुधबार सुरु गरिएको परीक्षणअन्तर्गत पहिलो चरणको परीक्षणमा अस्ट्रेलियामा १ सय ३१ जना स्वयंसेवीलाई खोप दिइने अमेरिकी कम्पनी नोभाभाक्सले जनाएको छ । कम्पनीका अनुसन्धान प्रमुख डा ग्रेगरी ग्लेनले पहिलो चरणमा खोप लिएकाहरूमा यसको प्रभावकारिता परीक्षण गरी अन्य कदम चालिने बताएका छन् ।ग्लेनले नोभाभाक्सको मुख्यालय मेरिल्यान्डबाट भर्चुअल पत्रकार सम्मेलन गर्दै भनेका छन्, हामी समानान्तर डोज बनाउँदैछौं र हामी यस वर्षको अन्तमा खोप सार्वजनिक प्रयोगमा ल्याउन सक्षम हुनेछौं ।कोरोना भाइरसविरुद्ध विश्वभरका दर्जनौं वैज्ञानिकले खोप परीक्षण गरिरहेका छन् । यसका लागि खासगरी अमेरिका, बेलायत, चीन, इजरायल, सिंगापुर र केही युरोपेली देश अग्रपंक्तिमा छन् । तर अहिलेसम्म कुनै पनि खोप सुरक्षित र प्रभावी साबित भइसकेका छैनन् । वैज्ञानिकहरूले खोप निर्माणका लागि लामो समय लाग्ने बताइरहेका छन् । पशुहरूमा गरिएको परीक्षणमा खोपको न्यून डोज प्रभावकारी देखिएको ग्लेनको भनाइ छ । नोभाभाक्सले यस वर्ष कम्तीमा १० करोड डोज र अर्को वर्ष सन् २०२१ भित्रमा १५ अर्ब डोज उत्पादन गर्ने उनको भनाइ छ । एनभिएक्स कोभ२३७३ नाम दिइएको खोपको उत्पादन गर्न गत मार्चयता नर्वेस्थित एक संस्थाले ३८ करोड ८० लाख डलर लगानी गरिसकेको छ, ग्लेनले भने ।"
भारतमा रोकियो रासायनिक मल,"कोलकातामा करिब दुई महिनाअघिदेखि २५ हजार मेटन डीएपी रोकिएको छ । ५० हजार टन ग्लोबल टेन्डर गरिएकामा पहिलो लटअन्तर्गत चीनबाट ३ अप्रिलमा एउटा जहाजमा २५ हजार मेटन कोलकाता आइपुगेको जोशीले बताए । मल बोकेको जहाजलाई १४ दिनका लागि बन्दरगाहभन्दा केही पर समुद्रभित्रै क्वारेन्टाइनमा राखिएको थियो । क्वारेन्टाइन पूरा हुँदासम्म कोरोना भाइरसको महामारीका कारण बन्दरगाहमा काम गर्ने मजदुरको अभाव भएको थियो । मल यार्डमा झारियो । तर त्यसपछि कोरोना संक्रमणबाट फेरि रोकियो । बन्दरगाहमा काम गर्ने मजदुरमध्ये केहीमा संक्रमण देखिएपछि पोर्ट अथोरिटीले पूरै आउजाउमै कडाइ गर्यो । त्यसमाथि भाइरसको त्रासका कारण कोलकाता आइपुगेको मलको गुणस्तर र परिमाण जाँच्ने सर्भेयर पनि त्यहाँ जान डराए । नेपालको कार्गोमा काम गर्ने मजदुरमै कोरोना देखिएपछि झनै समस्या बढेको थियो । मलको काम गर्न पश्चिम बंगाल सरकारसँग १ सय ५५ जना मजदुरका लागि अनुमति लिइएको थियो । कोरोना भाइरसको जोखिम देखाउँदै अथोरिटीले त्यो मानेन । त्यसपछि नेपाली पक्षले मजदुर नहुँदा मलको ढुवानीमा समस्या भएको बताएपछि अथोरिटीले १० दिनअघि ३५ जनासम्म काममा लगाउन अनुमति दिएको थियो । तर चक्रवातले सबै काम रोकियो । पहिले भनेकै जस्तो ३५ जनालाई काम लगाउन दिन्छ भन्ने विश्वास छ, जोशीले भने, तर नभइन्जेल के हुन्छ भन्न सकिन्न ।सामान्य अवस्थामा ५० देखि ६० मजदुरले काम गर्दा दैनिक ७ सय टन बराबरको ब्यागिङ हुने गरेको छ । तर ३५ जना मात्र काम गर्न दिइएको खण्डमा दैनिक बढीमा ५ सय टन ब्यागिङ हुने जोशीले जानकारी दिए । यस हिसाबले २५ हजार टनलाई ब्यागिङ गर्न कम्तीमा पनि ५० दिन लाग्छ । यसरी हेर्दा कोलकातामा रोखिएको डीएपी मलको ब्यागिङ केही दिनमा सुरु भए पनि पहिलो लटअन्तर्गतको सबै मल वीरगन्ज पुग्न कम्तीमा पनि दुई महिना लाग्नेछ । दोस्रो लटअन्तर्गतको बाँकी २५ हजार अझै कोलकाता आउन बाँकी छ । नेपालले किनेको मल लिएर जहाज अझै पनि चीनबाट हिँडेको छैन । चीनबाट हिँडेको १४ दिनमा मात्र जहाज कोलकाता पुग्छ । यसले पनि यो वर्ष मल अभाव हुने देखिन्छ ।"
प्राथमिकतामा जलाशययुक्त आयोजना र विद्युतीकरण,"ऊर्जा, जलस्रोत तथा सिँचाइ मन्त्रालयले यो वर्षको बजेटमा थप सिँचाइ तथा बहुउद्देश्यीय आयोजना अध्ययन गर्ने घोषणा गर्ने तयारी गरेको छ । आगामी आवमा ९० मेगावाट विद्युत् उत्पादन र ४० हजार हेक्टर जमिन सिँचाइ हुने अनुमान गरिएको माडीदाङ डाइभर्सन आयोजनाको अध्ययन सुरु गरिने भएको छ । रूपन्देही र कपिलवस्तुमा १ लाख ६ हजारभन्दा बढी जमिन सिँचाइ हुने र १ सय २७ मेगावाट विद्युत् उत्पादन हुने अनुमान गरिएको कालीगण्डकीतिनाउ डाइभर्सन बहुउद्देश्यीय आयोजनाको पनि अध्ययन अघि बढ्ने घोषणा बजेटमा गरिँदै छ । पाँचखाल उपत्यकाका लागि इन्द्रावती नदीबाट पानी लिफ्ट गरी १२ सय ६० हेक्टर खेतीयोग्य जमिन सिँचाइ गर्न पाँचखाल मण्डन एकीकृत सिँचाइ आयोजनाको पनि अध्ययन सुरु गरिने मन्त्रालयले जनाएको छ । शिवपुरी क्षेत्रमा ड्याम बनाएर ८५ हजार घनमिटर पानी जम्मा गरी सुक्खायाममा छाड्ने गरी नागमती जलाशययुक्त निर्माण आयोजना अघि बढाउने घोषणा पनि बजेटमा हुँदै छ । एसियाली विकास बैंक (एडीबी) को सहयोगमा यसको डीपीआर तयार भइसकेको छ । एडीबीले नै परियोजनामा लगानी गर्न इच्छा देखाएको मन्त्रालय स्रोतले जनाएको छ । एकीकृत ऊर्जा तथा सिँचाइ विकास कार्यक्रमअन्तर्गत १ हजार स्थानमा खोलाको पानी लिफ्ट गर्ने कार्यक्रम पनि बजेटमा घोषणा हुँदै छ । करिब ३ सय मेगावाट विद्युत् उत्पादन गर्ने र १ लाख हेक्टरभन्दा बढी खेतीयोग्य जमिन सिँचाइ गर्न सक्ने अनुमान गरिएको तमोर चिस्यान डाइभर्सन आयोजनाको अध्ययन पनि आगामी वर्षदेखि सुरु गर्ने गरी बजेटमा राखिएको छ । किसानलाई स्यालो ट्युबवेल र डिप बोरिङ अनुदानमा उपलब्ध गराउने घोषणा पनि बजेटमार्फत गर्न लागिएको छ । यसअघि सरकारले यस्ता ट्युबवेल उपलब्ध गराएपछि किसान आफैंले वितरण प्रणाली निर्माण गर्नुपर्ने हुन्थ्यो । तर बजेटमा ट्युबवेल र डिपबोरिङ अनुदानमा उपलब्ध गराउने र वितरण प्रणाली पनि अनुदानमा निर्माण गर्ने गरी घोषणा हुने भएको छ ।"
घरकर्जाको सीमा ३ करोड बनाऊ,"आवासीय घरकर्जाको सीमा बढाएर ३ करोड पुर्याउन बैंकहरूले सुझाएका छन् । घरकर्जाका लागि एक करोड ५० लाख रुपैयाँसम्म प्रवाह गर्न पाउने व्यवस्था परिमार्जन गरी तीन करोड बनाउन बैंकहरूले भनेका हुन् । कोभिड१९ बाट प्रभावित ऋणीलाई केकस्तो सुविधा दिन सकिन्छ भन्ने विषयमा अध्ययन गर्न गठित समितिलाई बैंकर्स संघले गत सोमबार उक्त सुझाव दिएको हो । राष्ट्र बैंकका नियमन विभाग प्रमुख देवकुमार ढकालको संयोजकत्वमा गठित समितिले यस विषयमा अध्ययन गरिरहेको छ । साना ऋणीलाई कर्जा प्रवाह गर्न पाइने सीमा १ करोडबाट बढाएर ३ करोड बनाउन, कर्जा निक्षेप तथा पुँजी अनुपात खुकुलो बनाउन पनि संघले सुझाएको छ । हाल बैंक तथा वित्तीय संस्थाले प्रवाह गरेको कर्जामा पाकेको ब्याज नउठेको अवस्थामा पनि आयमा गणना गर्न पाउने व्यवस्था छ । तर यसरी गणना गरिएको आयबाट लाभांश वितरण गर्न पाइँदैन । यो व्यवस्थामा परिमार्जन गरी ९० दिनसम्मको ब्याजबाट लाभांश पनि वितरण गर्न पाउने र त्योभन्दा बढीको समयावधिको ब्याजमा हालकै व्यवस्था गर्न पनि बैंकहरूले आग्रह गरेका छन् । त्यसो नभएको अवस्थामा नगद उठेको ब्याजलाई मात्र आयमा गणना गर्ने पुरानै व्यवस्था गर्न आग्रह गरेका छौं, बैंकर्स संघका अध्यक्ष भुवन दाहालले भने । निर्माणाधीन आयोजनाहरूको कर्जा भुक्तानी अवधि बढाउन पनि आग्रह गरिएको छ । त्यस्ता आयोजनालाई आवश्यकता तथा औचित्यका आधारमा बढीमा २ वर्षसम्म अवधि बढाउन पनि भनिएको छ । त्यसका लागि हाल बैंकहरूले गर्नैपर्ने साढे १२ प्रतिशतको व्यवस्था हटाउन पनि संघले भनेको छ । कोभिड१९ का कारण ऋणीको भुक्तानी क्षमता नभएको भन्दै लकडाउन अवधिपछिको तीन महिनासम्मको ब्याजलाई पनि पुँजीकरण (पाकेको ब्याजलाई पनि कर्जामै गणना गर्ने काम) गर्न बैंकहरूले सुझाएका छन् । यस्तो अवस्थामा ऋणीको व्यवसायमा परेको असर विचार गरी कति समयपछि ब्याज र कति पछि साँवा तिर्नुपर्ने हो, सो तालिका बैंक आफैंले बनाउने व्यवस्था गर्न पनि संघले आग्रह गरेको छ । पर्यटन एवं होटललगायत बढी प्रभावित क्षेत्रका लागि ४ वर्षसम्म अवधि बढाउन, एक वर्ष पनि ब्याज भुक्तानी गर्न र अर्को एक वर्ष पनि साँवा तिर्दै जाने व्यवस्था गर्न भनिएको छ । बैंकहरूले चालु आवभित्र चुक्ता पुँजीको न्यूनतम २५ प्रतिशत रकमको ऋणपत्र निष्कासन गर्नुपर्नेछ । लकडाउनका कारण असारसम्मको समयावधि ६ महिना बढाउन पनि आग्रह गरिएको छ । राष्ट्र बैंकको निर्देशनअनुसार बैंक तथा वित्तीय संस्थाले ०७७ असारभित्र तोकिएको संख्यामा ब्याज अनुदानको सहुलियत ऋण प्रवाह गर्नुपर्छ । यसमध्ये वाणिज्य बैंकले न्यूनतम ५ सय, विकास बैंकले २ सय र वित्त कम्पनीले १ सयवटा कृषिबाहेकका तोकिएका ८ शीर्षकमा ऋण प्रवाह गर्नुपर्छ । असारसम्मको यो सीमा ६ महिना बढाउन पनि भनिएको छ । पुनर्कर्जा बैंक आफैंले वितरण गर्ने व्यवस्था गर्न र निर्धारित समयमा सेयर सूचीकरण गर्नुपर्ने समय एक वर्ष थप्न पनि बैंकर्स संघले सुझाएको छ । कोभिड१९ बाट प्रभावितलाई केकस्ता नियमनकारी व्यवस्था गर्नुपर्छ भन्नेमा राष्ट्र बैंकले अध्ययन गरिरहेकाले नयाँ नीतिगत व्यवस्थाबारे टुंगो लागिनसकेको ढकालले बताए । बैंक तथा वित्तीय संस्थाबाट विभिन्न सुझाव आएका छन्, आएका सबै सुझाव मान्य नहुन सक्छन्, उनले भने, उपयुक्त सुझाव समेटेर आवश्यक नीतिगत व्यवस्था गर्छौं । कोभिड१९ बाट प्रभावित व्यवसायी (ऋणी) लाई दुई प्रतिशत ब्याज घटाउन राष्ट्र बैंकले निर्देशन दिएको छ । चैत मसान्तमा कायम ब्याजदरमा २ प्रतिशत बिन्दुले कम गरी चौथो त्रैमास (असारसम्म) को ब्याज गणना गर्न निर्देशन दिएको थियो । यसअनुसार लघुवित्त वित्तीय संस्थाले चैतसम्मको ब्याजमा ३ प्रतिशत ब्याज घटाउनुपर्ने व्यवस्था छ । यही व्यवस्थामा बैंकहरूले आपत्ति जनाएका हुन् । उक्त व्यवस्थाले कोरोनाका कारण प्रभावित होटल, रेस्टुरेन्ट, रिसोर्ट, ट्राभल, ट्रेकिङलगायत पर्यटन क्षेत्र तथा हवाई उड्डयन, व्यावसायिक प्रयोजनका सवारीसाधन, साना तथा मझौला उद्योग, निर्यात उद्योग, मनोरन्जन उद्योग, अस्पताल, कुखुरापालन व्यवसाय आदिले यस्तो छुट पाउनेछन् ।"
कोरोना नियन्त्रण र पुराना कार्यक्रममा गण्डकीको जोड,"गण्डकी प्रदेश सरकारले आगामी आर्थिक वर्षको बजेटमा कोरोना संक्रमण रोकथाम, नियन्त्रण तथा उपचार अभियानलाई प्रभावकारी बनाउने कामलाई प्राथमिकतामा राखेको छ । प्रदेश गौरवका आयोजनालगायत अधिकांश पुरानै कार्यक्रमलाई पनि निरन्तरता दिने भएको छ ।आगामी आव ०७७०७८ को बजेट तथा कार्यक्रमका सिद्धान्त र प्राथमिकता बुधबारको प्रदेशसभा बैठकमा पेस गर्दै आर्थिक मामिला तथा योजनामन्त्री किरण गुरुङले प्रदेशमा छुट्टै संक्रमण तथा सरुवा रोग अस्पताल स्थापना गर्ने जनाए । लकडाउनका कारण राष्ट्रिय अर्थतन्त्रमा परेको प्रभाव र असरलाई विश्लेषण गरी प्रदेश सरकारका सिद्धान्त तथा प्राथमिकतालाई फरक ढंगले तोकिएको उनले जनाए । सार्वजनिक खर्च कटौती गरी कोरोना महामारीबाट शिथिल अर्थतन्त्रलाई गतिशील बनाउन स्रोतसाधनलाई केन्द्रित गर्नुपर्ने अवस्था छ, उनले भने । क्वारेन्टाइनहरूको गुणस्तर र क्षमता अभिवृद्धि तथा व्यवस्थापन, संक्रमितहरूको प्रभावकारी उपचारका लागि विशेष अस्पताल स्थापना, व्यवस्थापन तथा सञ्चालन र पर्याप्त पीसीआर परीक्षणको व्यवस्थाका लागि बजेट विनियोजन गर्ने प्राथमिकतामा छ । प्रदेशभित्र मुटु, मिर्गौला, क्यान्सर, मातृ तथा बालरोगसम्बन्धी विशिष्टीकृत अस्पताल निर्माण गर्ने कार्यक्रमलाई निरन्तरता दिइने उनले जानकारी दिए । यसैगरी प्रदेशका जिल्ला अस्पतालमा सघन उपचार कक्ष (आईसीयू) स्थापना र थप सेवा विस्तार गरिनेछ । प्रयोगशालाको अभिवृद्धि, पूर्ण खोपयुक्त प्रदेश, बहुपक्षीय पोषण सुधार, स्वास्थ्य साक्षरता, एयर लिफ्टिङ कार्यक्रमलाई निरन्तरता दिइनेछ । एक निर्वाचन क्षेत्र एक सडक, स्थानीय तहको केन्द्रलाई जिल्ला र प्रदेश केन्द्र जोड्ने तथा रणनीतिक महत्त्वका सडक पूर्वाधार निर्माणका कार्यक्रमलाई निरन्तरता दिइएको छ । बृहत् पोखरा चक्रपथ, प्रदेश बसपार्क, मेट्रो बसपार्कको सम्भाव्यता अध्ययन तथा निर्माण, एक घर एक धारा, उज्यालो प्रदेश, नवीकरणीय ऊर्जा, जनता आवास कार्यक्रमलाई निरन्तरता दिइनेछ । लक्षित समुदायको सामाजिक सुरक्षामा जोड, कृषिमा आत्मनिर्भर, खेलकुद क्षेत्रको विकास, लक्षित नागरिकको अधिकार संरक्षणलगायत कार्यक्रम पनि समेटिनेछन् । लोकाहा खोला, नवलपुर र पुँडीटार कास्कीमा प्रदेशस्तरीय औद्योगिक क्षेत्र बनाउने काम प्राथमिकतामा छन् । पर्यटन क्षेत्रको पुनरुत्थान गर्न ऋणमा पुनर्तालिकीकरण, ब्याजमा अनुदान तथा थप कर्जा प्रवाह गर्न, गराउन बैंकिङ तथा वित्तीय संस्थालाई समन्वय एवं सहजीकरण गर्ने र प्रदेशको स्रोतसाधनका आधारमा विशेष कार्यक्रम सञ्चालन गरिने मन्त्री गुरुङले बताए ।"
एडीबीको २५ करोड डलर सहायता स्वीकृत,"काठमाडौं (कास) कोभिड१९ प्रतिकार्यका लागि एसियाली विकास बैंक (एडीबी) ले नेपालका लागि २५ करोड अमेरिकी डलरबराबरको सहुलियतपूर्ण ऋण स्वीकृत गरेको छ । कोभिड१९ प्रतिकार्यमा सार्वजनिक स्वास्थ्य प्रणाली सुदृढीकरण र गरिब जनतामा पर्ने महामारीको प्रभाव न्यूनीकरण गर्न यो रकम खर्च हुनेछ । महत्त्वपूर्ण समयमा नेपाललाई सहयोग गर्न एडीबी एकदमै प्रतिबद्ध छ । यो सहुलियतपूर्ण ऋणले सरकारलाई न्यूनीकरणका उपाय अवलम्बन गर्न, सामाजिक सुरक्षा कार्यक्रमलाई बढाउन र आर्थिक पुनरुत्थानका काममा सघाउनेछ, एडीबीका अध्यक्ष मासात्सुगु आशाकावालाई उद्धृत गर्दै जारी विज्ञप्तिमा भनिएको छ, कोभिड१९ ले नेपालको सामाजिक तथा आर्थिक विकासमा प्रभाव पार्नेछ । एडीबीको कोभिड१९ महामारी प्रतिकार्य विकल्प (सीपीआरओ) अन्तर्गतको एक्टिभ रेस्पोन्स एन्ड एक्सपेन्डिचर सपोर्ट कार्यक्रमअन्तर्गत यो रकम उपलब्ध गराउन लागिएको हो । एडीबीले अप्रिल १३ मा विकासशील मुलुकलाई कोभिड१९ को प्रतिकार्यमा सघाउन २० अर्बको सहायता कोष स्थापना गरेको थियो । एक्टिभ रेस्पोन्स एन्ड एक्सपेन्डिचर सपोर्ट कार्यक्रमले सरकारलाई दैनिक कम्तीमा पनि ३ हजार कोभिड१९ परीक्षण गर्न र सातै प्रदेशमा कम्तीमा पनि २ लाख मानिसलाई राख्न मिल्ने क्वारेन्टाइन सुविधा स्थापनाका लागि सघाउने विज्ञप्तिमा जनाइएको छ ।"
नगरमा बस्नेहरू बढे,"अर्थ मन्त्रालयले सार्वजनिक गरेको आर्थिक सर्वेक्षणअनुसार कुल जनसंख्यामा सबैभन्दा बढी नगरपालिकामा बसोबास गर्ने रहेका छन् । २ करोड ६४ लाख ९४ हजार जनसंख्यामध्ये ६२ दशमलव २ प्रतिशत नगरपालिकामा बस्छन् । अरू गाउँपालिकामा बस्छन् । तीव्र सहरीकरण र गाउँपालिका जोडेर नयाँ नगरपालिका घोषणा भएकाले सहरी क्षेत्रमा बस्नेको संख्या बढेको हो । ७ सय ५३ वटा स्थानीय तहमध्ये ६ महानगर, ११ उपमहानगर र २ सय ७६ नगरपालिका छन् । तथ्यांकअनुसार महानगरमा २३ लाख ९९ हजार ५ सय ७४, उपमहानगरमा १५ लाख ५६ हजार ५ सय १० र नगरपालिकामा १ करोड २३ लाख ९१ हजार १५ को बसोबास छ । त्यस्तै ४ सय ६० गाउँपालिकामा ९९ लाख ८२ हजार ८ सय २० जनासंख्या छ । पहिलाका गाविस मिलाएर नगरपालिका बनाइएको छ, सहरी विकास मन्त्रालयका सचिव मधुसूदन अधिकारीले भने, नगरवासी भए पनि उनीहरूको दैनिक जीवनयापन, त्यहाँको विकास निर्माण, सुविधा सबै गाउँकै छ । चालु आवको फागुनसम्म नयाँ सहर कार्यक्रमअन्तर्गत खुर्कोट, चौरजहारी, डुम्रेभन्सार, पाटन, फिदिम, वसन्तपुर, बुर्तिबाङ, बैरेनीगल्छी, राकमकर्णाली र साँफेबगरमा ३० किमि सडक निर्माण भएको छ । त्यस्तै ट्रान्स हिमालय ट्र्रेलमा पर्ने लुक्ला, स्याफ्रुबेंसी, जोमसोम, सिमकोट र मार्तडीलाई नयाँ सहरका रूपमा सम्भाव्यता अध्ययन गर्ने काम भइरहेको छ ।सहरी विकास कार्यक्रमअन्तर्गत तराई मधेसका २१ नगरपालिकामा ६० किमि सडक कालोपत्र र १ सय ४० किमि नाला निर्माण सकिएको छ । आव ०७५०७६ मा यो कार्यक्रमअन्तर्गत तराई मधेसका विभिन्न नगरपालिकामा १ सय ११ किमि सडक, २१२ किमि नाला निर्माण भएको थियो । त्यस्तै ३ वटा इनरुवा, सिद्धार्थनगर र धनगढीमा बसपार्क बनेको छ । जनता आवास कार्यक्रमअन्तर्गत विपन्न, लोपन्मुख तथा सीमान्तकृतका लागि ३९ हजार आवास एकाइ निर्माण गर्न प्रदेश सरकारलाई ससर्त अनुदान उपलब्ध गराइएको छ । त्यस्तै सुरक्षित नागरिक आवास कार्यक्रमअन्तर्गत छनोट भएका ९ हजार ४ सय ४२ लाभग्राहीमध्ये ०७६ फागुनसम्म ६ हजार ९ सय १० जना लाभग्राहीसँग अनुदान सम्झौता भएको छ । जसमा ८ सय ५ आवास इकाई निर्माण सकिएको छ । काठमाडौं उपत्यकाभित्र ३० किमि सडक विस्तार भएको छ । वाग्मती, मनोहरा, इच्छुमती, रुद्रमती, विष्णुमती, हनुमन्ते, नक्खुखोलालगायतका नदी ढल र प्रदुषणमुक्त बनाउने उद्देश्यअनुरूप काम गरिएको छ । आव ०७६७७ को फागुनसम्म २ दशमलव ५ किमि ढल, २ दशमलव ५ किमि सडक र ३ किमि तटबन्ध निर्माण भएको छ । आगामी २० वर्षलाई धान्न सक्ने गरी वीरगन्ज र नेपालगन्ज उपमहानगरपालिकामा एकीकृत फोहोरमैला व्यवस्थापन केन्द्र निर्माण सम्पन्न भएको छ ।"
नबिलको २८ लाख सहयोग,काठमाडौं (कास) नबिल बैंकले प्रदेश अस्पताल वीरेन्द्रनगर सुर्खेतमा एक थान पीसीआर मेसिन स्थापनाका लागि कर्णाली प्रदेश सरकारलाई २८ लाख २५ हजार रुपैयाँ सहयोग गरेको छ । बैंकले सामाजिक उत्तरदायित्वअन्तर्गत कोरोना भाइरस संक्रमण रोकथाममा सहयोग पुर्याउने उद्देश्यले उक्त रकम सहयोग गरेको जनाएको छ ।
कोषले ल्यायो अनलाइन सापटी,काठमाडौं (कास) कर्मचारी सञ्चय कोषले मंगलबारदेखि अनलाइनबाट सापटी सेवा सुरु गरेको छ । लकडाउनका कारण बन्द रहेका कोषका सेवामध्ये अनलाइनमार्फत विशेष सापटी उपलब्ध गराइने कोषले जानकारी दिएको छ । कोषले घर तथा कार्यालयमै सहज सेवा उपलब्ध गराउने उद्देश्यले यो योजना ल्याएको हो ।
मध्यम व्यवसायमा आईएफसीले सघाउने,"काठमाडौं (कास) विश्व बैंकअन्तर्गतको आईएफसीले कोभिड१९ बाट शिथिल नेपाली साना तथा मध्यम व्यवसायको प्रवर्द्धनमा सघाउने भएको छ । कोभिड१९ बाट प्रभावित निजी क्षेत्रलाई गतिशील बनाउन आवश्यक भूमिका खेल्ने आईएफसीले जनाएको छ । काठमाडौंमा आयोजित एक अन्तरक्रियामा आईएफसीका नेपाल, बंगलादेश र भुटानका लागि कन्ट्री म्यानेजर वेन्डी वर्नरले आईएफसीले विश्वव्यापी रूपमा कोभिडबाट आर्थिक क्षतिसँग जुध्न कुल ४८ मिलियन अमेरिकी डलरको प्याकेज अघि सारेको बताइन् ।"
हङकङमा सिटी एक्सप्रेसको सेवा,काठमाडौं (कास) सिटी एक्सप्रेस मनी ट्रान्सफरले हङकङबाट आफ्नो रेमिट्यान्स सेवा सुरु गरेको छ । यसका लागि हङकङको केएमई रेमिट्यान्ससँग सिटी एक्सप्रेसले रेमिट्यान्स कारोबार सम्झौता गरेको छ । सम्झौताअनुसार हङकङमा रहेका नेपालीले केएमईबाट नेपालमा रेमिट्यान्स पठाउन सक्छन् ।
क्याक क्विज एप सुरु,काठमाडौं (कास) होम सर्भिस नेपालले इनोभेसन वेभ ग्रुपसँगको सहकार्यमा क्याक क्विज एप सञ्चालनमा ल्याएको छ । लकडाउनका बेला घरमै बसिरहेका लागि ज्ञान बढाउने उद्देश्यसहित एप सञ्चालनमा ल्याइएको होम सर्भिसले जनाएको छ । एपबाट मनोरञ्जन र ज्ञानका साथै नगद उपहार क्विज खेलौं नगद जितौं योजना सञ्चालन गरिएको सर्भिस नेपालका प्रबन्ध निर्देशक दामोदर श्रेष्ठले बताए ।
"बढे बिरामी, बढेनन् अस्पताल र डाक्टर","जनस्वास्थ्यमा कस्तो ? कुल प्रजनन दर दुईमा झरेको छ । यो अंक कायम रहेमा जनसंख्या वृद्धि हुँदैन । गत वर्ष यो संख्या २ दशमलव ३ थियो । अघिल्लो वर्ष यो अन्पुात २ दशमलव १ थियो । सबै प्रकारका परिवार नियोजनका साधनको प्रयोगकर्ताको दर ४० प्रतिशत छ । अघिल्लो दुई वर्ष ५५ प्रतिशत थियो । ठूलो संख्यामा युवाशक्ति वैदेशिक रोजगारीमा रहेका कारण परिवार नियोजनका साधनहरूको प्रयोग घटेको हो । नवजात शिशु, शिशु र बाल मृत्युदर घट्ने क्रममा छन् । स्वास्थ्य मन्त्रालयको दाबीअनुसार यो वर्ष नेपालमा औलो रोग नियन्त्रण भएको छ । गत आवमा नमुना परीक्षण गर्दा १ हजार ६५ जनामा औलो देखिएकोमा यस वर्ष ३ सय ९९ जनालाई मात्रै देखिएको छ । एक वर्षको अवधिमा सातवटै प्रदेशमा प्रादेशिक जनस्वास्थ्य प्रयोगशाला स्थापना भएको आर्थिक सर्वेक्षणले जनाएको छ । मन्त्रालयले सबै प्रदेशमा कोरोना परीक्षणको व्यवस्था मिलाएको जनाएको छ । तर, जनस्वास्थ्य प्रयोगशालाको हकमा काठमाडौंमा बाहेक अन्यत्र त्यस्तो सुविधा छैन । देशभर स्वास्थ्य बिमा गर्नेको संख्या करिब २६ लाख पुगेको छ । तीमध्ये २५ प्रतिशत अति गरिब छन् । सरकारले अति विपन्नको स्वास्थ्य बिमाको शुल्क आफैं व्यहोर्दै आएको छ । चालु आवमा मात्रै स्वास्थ्य बिमा गर्नेको संख्या ६ लाख थपिएको छ । निःशुल्क स्वास्थ्य उपचार लिनेको संख्या पनि गत वर्षको तुलनामा ५ हजारले बढेको देखिन्छ । यस वर्ष ५९ जना गर्भवती र सुत्केरीको हवाई उद्धार गरिएको महिला, बालबालिका तथा ज्येष्ठ नागरिक मन्त्रालयको तथ्यांक छ ।"
आन्तरिक र बाह्य रोजगारी खुम्चियो,"सरकारले प्रत्येक नागरिकलाई रोजगारीको ग्यारेन्टी गर्ने घोषणा गरे पनि आन्तरिक र बाह्य श्रम बजारमा नेपालीको रोजगारी खुम्चिँदै गएको छ । आन्तरिक श्रम बजारमा अवसर नपाएर विकल्प बनिरहेको वैदेशिक रोजगारीमा समेत श्रमशक्तिको मागअनुसार रोजगारी उपलब्ध हुन सकेको छैन ।अर्थमन्त्री युवराज खतिवडाले मंगलबार सार्वजनिक गरेको चालु वर्षको आर्थिक सर्वेक्षणअनुसार हरेक वर्ष श्रम बजारमा ५ लाख श्रमशक्ति आउने गरेको छ । तर पर्याप्त रोजगारी सिर्जना नहुँदा माग र आपूर्तिबीच ठूलो अन्तर रहेको सर्वेक्षणमा उल्लेख छ । बाध्यतामूलक बनेको वैदेशिक रोजगारीमा समेत चालु आर्थिक वर्षको ८ महिनामा १ लाख ९० हजार ३ सय ८८ जना मात्रै गएका छन् । अघिल्लो वर्षको तुलनामा ००३ प्रतिशतले कमी आएको हो । अघिल्लो वर्ष प्रमुख गन्तव्य मलेसिया बन्द थियो । यो वर्ष सबैभन्दा बढी यूएई ४४ हजार, साउदी अरबमा ३९ हजार, मलेसिया ३८ हजार र कतार २७ हजार जना गएका छन् । सुस्त आर्थिक मन्दीका कारण प्रमुख गन्तव्य मानिएको खाडीमा विगतजस्तो अवसर जुरेन । वैदेशिक रोजगारीलाई विकल्प बनाउने निरन्तर घोषणा गरे पनि आन्तरिक रूपमा नयाँ रोजगारी सिर्जना झन् चुनौती बनेको छ । चालु आवको पछिल्ला महिनामा कोभिड१९ को प्रकोपका कारण गरिबी र बेरोजगारीमा थप चाप परेको छ । सर्वेक्षणका अनुसार मुलुकका ठूला, मझौला र साना उद्योगमा २१ खर्ब १ अर्ब ४५ करोड रुपैयाँ लगानी हुँदा ६ लाख १४ हजार जनाले रोजगारी पाएका छन् । सहकारी क्षेत्रमा ६८ हजार ४ सय नयाँ रोजगारी सिर्जना भएको छ ।उद्योग र कृषि क्षेत्रमा रोजगारी सिर्जना गर्न नसकेपछि सार्वजनिक निर्माण क्षेत्रका लागि सरकारले ल्याएको प्रधानमन्त्री रोजगार कार्यक्रममा १ लाख ८८ हजार जनालाई औसत १२४३ दिन मात्रै रोजगारी दिइएको छ । तराई मधेसमा थप रोजगारी सिर्जना गर्न एकीकृत रूपमा सञ्चालन गरिएको तराई मधेस समृद्धि कार्यक्रम पनि प्रभावकारी रूपमा सञ्चालन हुन सकेको छैन । युवा तथा साना व्यवसाय स्वरोजगार कोषबाट ४ हजार ६ सय १६ जना स्वरोजगार बन्न ऋण लगानी भएको सर्वेक्षणमा उल्लेख छ । यसबाहेक ५ लाख रुपैयाँको दरले ४०४ युवा उद्यम समूह र शैक्षिक प्रमाणपत्रका आधारमा २ लाखका दरले ४५ युवालाई ऋण प्रवाह भएको छ । व्यावसायिक सीप तथा विकास तालिमबाट १ लाख ९० हजार जनालाई तालिम दिइएको छ, जुन तालिम बजारको बदलिँदो मागअनुसार नभई परम्परागत रूपमा भइरहेको छ । सरकारले आगामी आर्थिक वर्षका लागि ल्याइएको रोजगारी नीति कृषि क्षेत्रबाहेक अन्यमा ठोस ढंगले केन्द्रित गरेको छैन । रोजगार नीतिले रोजगारीका अवसर विस्तार गर्न लक्षित कार्यक्रमदेखि उद्यम व्यवसायको पुनरुत्थानसम्मका धेरै विषयहरू छुने प्रयास गरेको भए पनि रोजगारीको समष्टि स्वरूपको एकीकृत तस्बिर दिएको छैन । सरकारको रोजगार सिर्जनासम्बन्धी नीति, योजना तथा कार्यक्रम हेर्दा सामान्य समयमा ठानेर ल्याएको जस्तै लाग्छ । यो विषम परिस्थितिमा ल्याइएको नीति हो । अबको नीति पोहोर परार सालको जस्तै हुनु हुँदैनथ्यो, श्रम मामिलाका विज्ञसमेत रहेका नीति अनुसन्धान प्रतिष्ठानका पूर्वकार्यकारी अध्यक्ष डा गणेश गुरुङले कान्तिपुरलाई भने, रोजगार सिर्जना गर्नका लागि परिणाम दिने प्रभावकारी कार्यक्रम नै छैन । उनका अनुसार प्रभावकारी कार्यक्रम दिन कार्यान्वयन गर्ने संरचनासहितको नीति आउनुपर्दथ्यो । पहिलो त नीति नै नयाँ देख्दिनँ । दोस्रो कार्यान्वयन गर्ने संरचना नभएर नीति फेल भइरहेको छ, राष्ट्रिय योजना आयोगका पूर्वसदस्यसमेत रहेका गुरुङले भने, रोजगारी केमा दिने, कसरी दिने र कति दिने भन्ने प्रस्ट खाका छैन । नीति जति खासखास विषयमा केन्द्रित भयो, त्यति नै बजेट तथा कार्यक्रम तर्जुमालाई निर्देशित गर्न सक्ने पूर्वसचिव पूर्णचन्द्र भट्टराईले बताए । रोजगारसँग जोडिएका हरेक नीतिले रोजगारी सिर्जनामा कति योगदान दिन्छ ? थाहा हुने अवस्था छैन । नीतिले पनि वार्षिक कार्यान्वयनभन्दा लामो समयका इच्छा सूची प्रस्तुत गरेको छ । जसको वार्षिक प्रगतिमा मूल्यांकन गर्न कठिन हुन्छ, उनले भने ।"
बिदाइ गरिएका अस्थायी शिक्षक अझै कार्यरत,"काठमाडौं (कास) सरकारले मंगलबार सार्वजनिक गरेको आर्थिक सर्वेक्षणमा गोल्डेन ह्यान्डसेक दिएर बिदाइ गरिसकेका अस्थायी शिक्षक सामुदायिक विद्यालयमा अझै कार्यरत रहेको देखाएको छ । सर्वेक्षणमा ३० हजार ७ सय ९५ अस्थायी शिक्षक कार्यरत रहेको उल्लेख छ । यसमा कक्षा १ देखि ५ सम्म पढाउने २४ हजार ७ सय ३२, कक्षा ६ देखि ८ सम्म पढाउने दुई हजार ८ सय ३६, कक्षा ९ देखि १० सम्म पठाउने एक हजार ३ सय ९ र कक्षा ११ र १२ सम्म पढाउने एक हजार ९ सय १८ अस्थायी शिक्षक रहेको अर्थ मन्त्रालयले जनाएको छ । कक्षा ११ र १२ मा अस्थायी शिक्षक भन्ने नै छैन । तर सर्वेक्षणमा उल्लेख छ । सामुदायिक विद्यालयमा अहिले अस्थायी शिक्षक छैनन्, शिक्षा विकास तथा मानव स्रोत विकास केन्द्रका महानिर्देशक तुलसी थपलियाले भने, आर्थिक सर्वेक्षणमा आएको तथ्यांक मैले पनि हेरें । यो गत वर्ष जेठमा विद्यालयले पठाएको तथ्यांक हो । नयाँ तथ्यांक अपडेट भएकै छैन । पछिल्ला दुई वर्षमा अवकाश भएका शिक्षकको सट्टामा ११ हजारजति करार शिक्षक हुन सक्ने उनले बताए ।सरकारले शिक्षा ऐन आठौं संशोधन गरेर करिब २७ हजार अस्थायी शिक्षकको व्यवस्था गरिसकेको छ । विद्यालय शिक्षक किताबखानाका महानिर्देशक दिनेश श्रेष्ठका १० हजार ५ सय शिक्षकले गोल्डेन ह्यान्डसेक लिइसकेका छन् । अन्य शिक्षक प्रतिस्पर्धाबाट स्थायी भएका हुन् । अब गोल्डेन ह्यान्डसेक पाउन बाँकी अस्थायी शिक्षक डेढ सय जतिमात्रै छन्, उनले भने, उनीहरूको पनि कागजपत्र नपुगेर हो । शिक्षा तथा विज्ञान मन्त्रालयका अनुसार उनीहरूका लागि राज्यको करिब १० अर्ब रुपैयाँ गोल्डेन ह्यान्डसेकमा खर्च भइसकेको छ । तर सरकारको चालु आर्थिक वर्षको सर्वेक्षणमा विगतमा भन्दा पनि बढी अस्थायी शिक्षक कार्यरत रहेको गलत तथ्यांक सार्वजनिक गरेको छ । अर्थ मन्त्रालयले गत वर्ष सार्वजनिक गरेको सर्वेक्षणमा अस्थायी शिक्षकको तथ्यांक ३० हजार १ सय २८ देखाएको थियो । यो तथ्यांक गलत हो, शिक्षा मन्त्रालयका एक अधिकारीले भने, यो तथ्यांकले सरकारको कामलाई नै गिज्यायो । त्यस्तै स्थायी शिक्षकको तथ्यांकसमेत गलत छ । गत वर्षको आर्थिक सर्वेक्षणमा सामुदायिक विद्यालयमा ८० हजार ३ सय १२ शिक्षक स्थायी भएको भनिएको थियो । यस वर्ष थप २३ जना थपिएर ८० हजार ३ सय ३५ पुगेको सर्वेक्षणमा उल्लेख छ । सामुदायिक विद्यालयमा एक लाख ७ हजार स्थायी शिक्षकको दरबन्दी छ । यस वर्ष खुला र आन्तरिक प्रतिस्पर्धाबाट करिब २७ हजार शिक्षक स्थायी भएका छन् । यो संख्या पनि स्थायी शिक्षकको संख्यामा थप भएको छैन ।"
द्रुतमार्गको काम दोस्रो चरणमा,"काठमाडौं (कास) काठमाडौंमधेस द्रुतमार्गको काम दोस्रो चरणमा पुगेको छ । आयोजनाका प्रमुख तथा नेपाली सेनाका प्राविधिक सहायक रथी शरदलाल श्रेष्ठले बुधबार अन्तर्राष्ट्रिय परामर्श दाताका रूपमा कोरियाली कम्पनी योसिन इन्जिनियरिङ कर्पोरेसन (कोरिया जेभी) को छनोट गरी सम्झौता गरेसँगै काम दोस्रो चरणमा प्रवेश गरेको बताएका हुन् । उक्त कम्पनीसँग जेठ २ मा सम्झौता गरिए पनि कोरोना महाव्याधिका कारण अवस्था असहज भएर आउन नपाएको उनले बताए । योजनाअनुसार २०८१ सालको असार मसान्तसम्म भने सकिन्छ, उनले भने । काठमाडौंनिजगढ ७२२ किमि द्रुतमार्गमा ६४९ किमि सुरुङ मार्ग र १०५९ किमि पुल हुनेछन् ।"
द्रुतमार्गको काम दोस्रो चरणमा,"काठमाडौं (कास) काठमाडौंमधेस द्रुतमार्गको काम दोस्रो चरणमा पुगेको छ । आयोजनाका प्रमुख तथा नेपाली सेनाका प्राविधिक सहायक रथी शरदलाल श्रेष्ठले बुधबार अन्तर्राष्ट्रिय परामर्श दाताका रूपमा कोरियाली कम्पनी योसिन इन्जिनियरिङ कर्पोरेसन (कोरिया जेभी) को छनोट गरी सम्झौता गरेसँगै काम दोस्रो चरणमा प्रवेश गरेको बताएका हुन् । उक्त कम्पनीसँग जेठ २ मा सम्झौता गरिए पनि कोरोना महाव्याधिका कारण अवस्था असहज भएर आउन नपाएको उनले बताए । योजनाअनुसार २०८१ सालको असार मसान्तसम्म भने सकिन्छ, उनले भने । काठमाडौंनिजगढ ७२२ किमि द्रुतमार्गमा ६४९ किमि सुरुङ मार्ग र १०५९ किमि पुल हुनेछन् ।"
उपाधितिर लम्कँदै बायर्न,"बर्लिन जोसुआ किमिचले एकमात्र गोलका लागि निकालेको त्यो चिप वास्तवमै उत्कृष्ट थियो । त्यसैको मदतले बायर्न म्युनिखले बोरुसिया डर्टमन्डलाई १० ले हरायो, डेर क्लासिकर मा । यो जितले जर्मन बुन्डेसलिगाको शीर्षस्थानमा रहेको टिमले आफ्नो एक हात उपाधिसम्म पुर्याएको छ । किमिचको नापेर, तौलेर ४३ औं मिनेटमा गरेको प्रहारमा विपक्षी गोलरक्षक रोमन बुरकीले पटक्कै मौका पाएनन् ।बायर्नको यो जित त्यो बन्द रंगशालामा सम्भव भएको थियो । जहाँ अरु बेला ८० हजार दर्शक हुन्थे । आज हामीले मीठो जित निकाल्यौं, किमिचले भने, यो उसका लागि घातक पनि साबित हुनेछ । त्यसैले डर्टमन्डलाई यो हार सहन सजिलो हुने छैन । अर्को खेलमा हामीले आजको जितलाई अझ अगाडि बढाउनुपर्नेछ । यो खेलका लागि हामीले निकै कडा मिहिनेत गरेको भुल्नुहुन्न ।उनले कम्तीमा डर्टमन्ड टिमको प्रशंसा गर्न पनि बिर्सेनन् । यता बायर्न भने पछिल्ला १३ खेलमा अपराजित छ । कीर्तिमान र लगातार आठौं लिग उपाधि जित्ने संघारमा बार्यन पुगेको छ । लिगमा ६ चरणको खेलमात्र बाँकी रहेको बेला बायर्नलाई निर्णायक साबित हुनसक्ने ७ अंकको अग्रता प्राप्त भइसकेको छ । बुन्डेसलिगा १० दिनअघि सुरु भएको थियो । त्यो पनि कोरोना भाइरस संक्रमणको महामारीबीच ।यसबीच दुई महिना फुटबल सम्भव भएन । जोखिमबाट बच्न दर्शनबिनाको बन्द रंगशालामा सुरु बुन्डेसलिगा युरोपका प्रमुख फुटबल प्रतियोगिता भने रह्यो । डर्टमन्डका लागि लिगको यो पुनः सुरुआत राम्रै रहेको थियो, उसले पनि लगातार ६ खेलको जित आत्मसात् गरिसकेको थियो । बायर्नविरुद्ध पनि इर्लिङ ब्रट हल्यान्डले सुरुआती सेकेन्डमै झन्डै गोल गरिसकेका थिए । जेरोमी बोएटिङले गोललाइनबाट बल क्लियर गर्नुपरेको थियो । त्यसयता खेलमा पाहुना टिमको पकड विस्तारै सुरु भएको थियो । रोमाञ्चक साबित पहिलो हाफमा १९ वर्षीय हल्यान्डले कम्तीमा अपेक्षाअनुसार बढी राम्रो खेल्नुपर्ने थियो । उनले ३३ औं मिनेटमा पनि राम्रो अवसर पाएका थिए, तर अल्फान्सो डेभिसले त्यसमा व्यवधान पुर्याइहाले । खेलको निर्णायक मोड किमिचको त्यो चिप प्रहारमै रह्यो ।उनले बुरकीलाई आफ्नो स्वाभाविक स्थानमा के देखेनन्, पेनाल्टी एरियाको ठीक नजिकबाट बललाई उचाइ दिएर प्रहार गरे । यो गोलपछि त दोस्रो हाफको खेल पनि बायर्नकै पकडमा रह्यो । डर्टमन्डले चोटका कारण हल्यान्डलाई गुमाउन पनि बाध्य रह्यो । हल्यान्डले खेल सकिन १८ मिनेट अगाडि सिर्जना गरेको अर्को मौकाले पनि बोएटिङलाई छोएर बाहिरी दिशा लिएको थियो ।डर्टमन्डका लागि मो दाहोदले पनि पेनाल्टी एरिया बाहिरबाट एक अर्को प्रयास बुनेका थिए, तर बायर्नका लागि चार सय खेल खेलिरहेका गोलरक्षक म्यानुयल नोयाले बचाउ गरे र कायम राखे, क्लिन सिट । रोबर्टो लेवान्डोवस्कीले पनि ८३ औं मिनेटमा एक मौका पाएका थिए, तर उनको प्रहार पोस्टमा ठोक्किएको थियो । डर्टमन्डका म्याट्स हुमेल्सले कुनै समय बायर्नका लागि पनि खेल्थे । उनले खेलपछि भने, पहिलो हाफमा हामीले उनीहरूको पेनाल्टी एरियामा प्राप्त मौकालाई धेरैपल्ट खेर पठायौं । कम्तीमा दुई वा तीन अवसरमा राम्रो अवसर बनेको थियो । नत्र खेलको नतिजा बेग्लै हुने थियो । समग्रमा भन्दा हाम्रो खेल खराब थिएन, तर हामी केही दूरीले चुक्यौं । अब बायर्नलाई छाडेर बाँकी टिम उपाधि होडबाट बाहिरिएका छन् । अब पूरा समीकरण बायर्नकै हातमा छ ।मंगलबार रातिका अन्य खेलमा वोल्भसबर्गले बायर लेभरकुजनलाई ४१ ले हरायो । त्यसमा मारिन पोनग्रेसिसले दुई गोल गरे । यो जितले अर्को सिजन युरोपमा खेल्ने टिमको सम्भावना बलियो भएको छ । लेभरकुजनले लिग सुरुयताका दुवै खेल जितेपछि वोल्भसबर्गविरुद्ध निराश हुनुपर्यो । यस्तै आइन्ट्राक्ट फ्रान्कफर्ट र फ्रेइबर्गले ३३ तथा वेर्डर ब्रेमन र बोरुसिया मुन्चेनग्लाडबाचले गोलरहित बराबरी खेलेका थिए ।द गार्डियन"
कोही नेपाली खेलाडी डोपिङमा छैनन्,सागका पदकविजेता खेलाडी डोपिङमा परेकोबारे विश्व एन्टी डोपिङ एजेन्सी (वाडा) ले सम्भवतः केही दिनमा वक्तव्य जारी गर्नेछ । पहिलो नमूना परीक्षणमा पोजेटिभ देखिएका खेलाडीले दोस्रो नमूना परीक्षणका लागि दिन सक्नेछन् । तर धेरैजसो प्रकरणमा दोस्रो नमूना पनि आयोजकसँग मौजुदा हुने गरेकाले त्यसैबाट परीक्षण गर्ने गरिएको छ ।पाकिस्तानी एथलेटिक्स फेडेरेसनका अध्यक्ष अक्रम अलीले एक टेलिभिजन अन्तर्वार्ताका क्रममा पहिलो परीक्षणमा पोजिटिभ देखिएका खेलाडीहरू दोस्रो परीक्षणमा पनि दोषी पाइए उनीहरूको पदक फिर्ता हुने र कारबाही प्रक्रिया अगाडि बढाइने बताएका छन् ।
कन्ट्याक्ट प्रशिक्षणलाई ईपीएलमा मतदान,लन्डन (एएफपी) इंग्लिस प्रिमियर लिग (ईपीएल) का क्लबले बुधबार कन्ट्याक्ट प्रशिक्षण सुरु गर्नेबारे मतदान गर्ने भएका छन् । जुन महिनामा लिग फेरि सुरु गर्नेतर्फको अर्को प्रमुख पाइलाका रूपमा यो मतदान हुनेछ । बेलायती सरकारले आइतबार मात्रै कन्ट्याक्ट प्रशिक्षणको अनुमति दिएको थियो ।यसले खेलाडीलाई स्वाभाविक रूपमा मैदानमा फर्कन मदत गर्नेछ । गत साता मात्रै क्लबले सानो समूह बनाएर सामाजिक दूरी कायम राख्दै प्रशिक्षण सुरु गरेको थियो । मतदानमा लिगका २० क्लबको सहभागिता रहनेछ । बुधबार नै खेलाडी र खेल पदाधिकारीमा लिइएको अन्तिम चरणको कोभिड१९ परीक्षणको नतिजा पनि आउने छ ।अहिलेसम्म निकै कम संख्यामा मात्र खेलाडी र खेल पदाधिकारीमा कोभिड१९ परीक्षणको पोजिटिभ नतिजा आएको हुनाले लिग जुनमै फेरि सुरु गर्न सकिने सम्भावना बढेको छ । जर्मनीमा कोरोना भाइरस संक्रमणको महामारीबीच बुन्डेसलिगा फेरि सुरु भयो र दुई चरणको खेल पनि भइसकेको छ । स्पेन र इटालीमा पनि फुटबल फर्कने क्रममा रहेको छ ।
स्पेनमा १४ खेलाडीबीच प्रशिक्षण अनुमति,"म्याड्रिड (एपी) लगभग तीन साताभन्दा कम समयमा लिग सुरु गर्ने लक्ष्य लिएको स्पेनिस ला लिगाले क्लबलाई १४ खेलाडीबीच प्रशिक्षण सुरु गर्न अनुमति दिएको छ । गत सातासम्म एकैपल्ट प्रशिक्षण गर्दा बढीमा १० खेलाडीमात्र सहभागी हुन सक्थे । कोरोना भाइरस संक्रमणको महामारीबाट सबैभन्दा बढी प्रभावित देशमा स्पेन पनि हो । २७ हजारको हाराहारीमा संक्रमितको मृत्यु भइसकेको छ । त्यसैले फुटबल फेरि सुरु गर्न कडा नियम बनाइएको छ ।समूह चरणको प्रशिक्षण स्पेनमा फेरि फुटबल सुरु गर्नका लागि त्यसअन्तर्गत सुरुआती प्रक्रिया मानिएको छ । अर्को सातादेखि क्लबले आफ्नो पूरा टिमसम्मिलित गरेर प्रशिक्षण सुरु गर्नसक्ने अपेक्षा गरिएको छ । यो निर्णय गर्न देशमा संक्रमित स्थिति कस्तो हुनेछ, त्यसमा पनि निर्भर हुनेछ । स्पेनिस लिगका अध्यक्ष जाभियर टेबासले भने, अहिले हामी निकै कठिन समयबाट गुज्रिइरहेका छौं । हामी तत्काल कुनै निर्णय गर्ने स्थितिमा छैनौं, त्यसैले खेल सुरु गर्नु अगाडि विस्तारै पाइला चाल्न चाहन्छौं ।"
महिना लिग स्थगित,"लन्डन (एपी) इंग्ल्यान्डको महिला लिग सोमबारदेखि तत्काल लागू हुने गरेर स्थगित गरिएको छ । कोभिड १९ संक्रमणको महामारीका कारण यो सिजनका पूरा लिग स्थगित गरिएको हो । लिग कसले जित्ने छ र कुन कुन टिम रेलिगेसनमा पर्नेछ, त्यसबारे कुनै निर्णय गरिएको छैन । इंग्लिस फुटबल संघले भनेको छ, महिलाको सुपर लिग स्थगित गरिएको छ, क्लबकै सल्लाहमा । अर्को सिजनका लागि क्लबले तयारी गर्न पर्याप्त समय मिलोस् भनेर पनि लिग अब नहुने भएको हो ।खेल रोकिनुअगाडि म्यानचेस्टर सिटी शीर्षस्थानमा थियो । सिटीलाई चेल्सीमाथि एक अंकको अग्रता प्राप्त थियो । यस्तै लिगमा सात चरणको खेल हुन बाँकी थियो । डिफेन्डिङ च्याम्पियन आर्सनल थप ३ अंक पछाडि थियो, तर उसले एक खेल कम खेलेको थियो । प्रत्येक खेलको औसत अंक निकाल्ने हो भने चेल्सी च्याम्पियन हुने थियो । सिटीले भने प्रेस विज्ञप्ति निकाल्दै भनेको छ, हामी निकै निराश छौं, किनभने हामीले यो सिजन पूरा गर्न सकेनौं ।"
एसियन जुनियर चेसमा नेपालका ६ खेलाडी,"काठमाडौं (कास) कोरोना भाइरस (कोभिड१९) महामारीका कारण धेरै प्रतियोगिता स्थगित भएपछि एसियाली चेस महासंघद्वारा आयोजित एसियन जुनियर एन्ड गर्ल्स अनलाइन चेस च्याम्पियनसिपमा नेपालका ६ खेलाडीले प्रतिस्पर्धा गर्ने भएका छन् ।२० वर्षमुनिको च्याम्पियनसिपमा महासंघको जोन ३२ को छनोटमा बिहीबार पुरुषतर्फ अविश्रेय श्रेष्ठ, विवेक श्रेष्ठ र निकेन कुसाथा तथा महिलातर्फ खुश्बु थापा, अनिशा न्यौपाने र कृतिसरा अधिकारी भिड्दैछन् । नेपाल चेस संघकी केन्द्रीय सदस्य मोनालिसा खम्बुका अनुसार अनलाइन प्रतियोगितामार्फत् पुरुषतर्फका उत्कृष्ट तीन खेलाडीको छनोट गरिएको हो भने महिलातर्फ शीर्ष तीन वरीयताका खेलाडी छनोट भएका हुन् । जोन ३२ मा नेपालसहित बंगलादेश, पाकिस्तान, श्रीलंका र माल्दिभ्स छन् । महिला र पुरुष दुवैमा सबै देशका ३३ खेलाडीले भाग लिन पाउनेछन् । प्रतियोगिता स्वीस प्रणालीअनुसार ९ राउन्डको हुनेछ । एसियाका ६ जोन (क्षेत्र) को छनोट प्रतियोगितामा हरेक क्षेत्रमा शीर्ष तीन स्थानमा रहने खेलाडी फाइनलमा प्रवेश गर्नेछन् । महिलाको फाइनल जुन ३ र पुरुषतर्फ फाइनल जुन ४ मा हुनेछ । कोरोना महामारीको बेला खेलाडीलाई व्यस्त राख्न ल्याइएको प्रतियोगितामा नेपाल चेस संघकी खम्बुका अनुसार पुरुष विजेताले १ हजार ५ सय अमेरिकी डलर, उपविजेताले १ हजार र तेस्रो हुनेले ५ सय डलर पाउनेछन् । महिलातर्फ पहिलो हुनेले ७५०, दोस्रोले ५ सय र तेस्रो हुनेले २५० डलर हात पार्नेछन् ।"
पारा पावरलिफ्टिङमा अनलाइन प्रतिस्पर्धा,"काठमाडौं (कास) कोभिड १९ को महामारीबीच खेलाडीलाई सक्रिय राख्ने उद्देश्यले विश्व पारा पावरलिफ्टिङ अर्गनाइजेसनले आफ्ना सदस्य राष्ट्रका खेलाडीबीच दोस्रो अनलाइन विश्वकप सिरिज आयोजना गरेको छ । यसमा नेपालका तीन नेपाली खेलाडीले भाग लिएको प्रशिक्षक सन्जय महर्जनले बताए । नेपाली खेलाडी निर्मला भण्डारीले ५५ केजी, दुर्गामान तामाङले ८० केजी र शरद पौड्यालले ९० केजी तौल समूहमा प्रतिस्पर्धा गरेका थिए । निर्मलाले पहिलो लिफ्टमा ४५ केजी, दोस्रोमा ५० र तेस्रोमा ५५ केजी भार उचालिन् । शरदले पहिलोमा ८५ केजी, दोस्रोमा ९० केजी र तेस्रोमा ९५ केजी तथा निर्मलाले पहिलोमा ९० केजी, दोस्रोमा ९५ केजी र तेस्रोमा १०५ केजी तौल उचाले ।कम्मरमुनिको भागमा अपांगता रहेका खेलाडीले प्रतिस्पर्धा गर्ने विश्वकप सिरिजमा नेपालसहित २० राष्ट्रका ४३ खेलाडीले प्रतिस्पर्धा गरेका थिए । ११ देखि २४ मे सम्म भएको प्रतिस्पर्धाको २५ देखि ३१ मे सम्म टेक्निकल अफिसियल जजमेन्ट समय रहेको र जुन २ का दिन नतिजा प्रकाशन गरिने विश्व पारा पावरलिफ्टिङ जनाएको छ । सिरिजमा प्रतिस्पर्धा गर्ने खेलाडीले अनलाइन वरीयता प्राप्त गर्नेछन् ।विश्व मास्टर्स एथलेटिक्स महासंघले पनि अनलाईन प्रतिस्पर्धा गराएको छ । प्रत्येक राष्ट्रका दुई खेलाडीको २ मिनटको भिडियो क्लिप तयार गरी पठाउनुपर्ने र उक्त क्लिपको आधारमा खेलाडीको नतिजा प्रकाशित गर्ने नेपाल मास्टर्स एथलेटिक्स एसोसिएसनका महासचिव भैरव शाहीले जनाएका छन् । प्रतिस्पर्धामा सेनाका राजेन्द्र भण्डारी र डा गोपाल महर्जनले भाग लिएका छन् ।"
