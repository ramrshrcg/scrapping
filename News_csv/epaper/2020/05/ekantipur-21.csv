शीर्षक,विवरण
भारतले भन्यो नक्सा अस्वीकार्य,"हामीलाई आशा छ कि नेपालको नेतृत्वले थाँती रहेका सीमा समस्या समाधानका लागि कूटनीतिक संवाद गर्न अनुकूल वातावरण निमार्णमा सघाउने छ, प्रवक्ता श्रीवास्तवले भनेका छन् ।नेपाल र भारतबीच विगत सात दशकदेखि उल्झनका रूपमा रहेको लिपुलेककालापानी क्षेत्रसम्बन्धी विवाद गत २६ वैशाखमा भारतले एकतर्फी ढंगले पिथौरागढलिपुलेक लिंक सडक खण्ड उद्घाटन गरेपछि पुनः चर्किएको हो । २६ वैशाखमा भारतका रक्षामन्त्री राजनाथ सिंहले उक्त सडक उद्घाटन गरेका थिए । त्यसको नेपालले तत्कालै विरोध जनाएको थियो । त्यसपछि २ जेठमा भारतका सेना प्रमुख मनोज मुकुन्द नरवणेले लिपुलेक सडक भारतकै भूमिमा बनेको र त्यसलाई लिएर नेपालमा भइरहेको विरोध कसैको इसारामा भएको भन्ने अभिव्यक्ति दिएपछि नेपालमा त्यसको राजनीतिकदेखि जनस्तरबाट समेत चर्को विरोध भयो । गत मंसिरमा भारतले कालापानी क्षेत्रलाई समेटेर एकतर्फी ढंगले नयाँ नक्सा सार्वजनिक गरेपछि त्यतिबेलै पनि नेपालले विरोध जनाएको थियो । नेपालले सीमा विवाद तत्काल सुल्झाउन विदेश सचिवस्तरीय संयन्त्रको बैठकका लागि आग्रह गर्दै दुई पटकसम्म मिति प्रस्ताव गरेको थियो । नेपालको उक्त आग्रहलाई भारतले बेवास्ता गरेको थियो । पछिल्लो पटक लिपुलेक सडक खण्डप्रति नेपालले कडा रूपमा विरोध जनाएपछि कोरोना महामारीको संकट टरेपछि बैठक राख्न भारत सहमत भएको छ ।"
सीमा विवादकै कारण द्विपक्षीय सम्बन्ध बन्धक नबनोस्,"तपाईं परराष्ट्र सेवामा जोडिएका बेला र विशेषतः सचिव तहको जिम्मेवारीमा भारतसँगका द्विपक्षीय वार्ता र संवादहरूमा संलग्न रहँदा कालापानी, लिपुलेकसहितका अतिक्रमित भूभागबारे एजेन्डामै राखेर कुराकानी गर्ने अवस्था कहिल्यै आएन ? नेपालभारत वार्ताका हरेक तयारीहरूमा, वार्ताहरूमा सीमा समस्याका विषय नउठ्ने भने होइन तर सधैंजसो लोकि (पछिल्लो प्राथमिकता) मा राखिने गर्थ्यो, राखिने गर्छ । लोकि भन्नाले यही सीमाकै विषयमा केन्द्रित रहेर द्विपक्षीय वार्ता हुने स्थिति कहिल्यै रहेन । यसकारण विगतमा चल्दै आएकै भाषामा सीमा एजेन्डालाई पन्छाउने गरिन्थ्यो, जस्तोविवादित कुराहरू वार्ताद्वारा हल गरिनेछ । म परराष्ट्र सचिव हुँदा र अरू भारत भ्रमणका वार्ता टोलीको सन्दर्भ पनि म अहिले सम्झिरहेको छु । वास्तवमा सीमा समस्या नै भनेर निश्चित भएर वार्तामा बसेको मलाई सम्झना छैन । कस्तो भइदियो भने सीमा मामला छुटाउन पनि नमिल्ने तर राखेर पनि सारभूत अर्थ नरहेको अवस्था थियो । यो एजेन्डा नभएको पनि होइन तर प्रायःजसो लोकि मा रह्यो सधैं ।यसो हुनुमा कमजोरी कसको हो ? हाम्रो फितलो कूटनीतिका कारण हो ? सीमा विवाद र अतिक्रमणको कुरा कसैको जानकारीमा थिएन भन्ने मलाई लाग्दैन । तर, कूटनीतिमा फलो अप को आफ्नै स्थान र अर्थ रहन्छ । यो सीमावर्ती अतिक्रमणको विषय उठान गरेपछि मर्का पर्ने पक्ष (हामी) ले यसमा निरन्तर फलो अप गरिरहनुपर्थ्यो । त्यसो हुन सकेन । यसमा लागेको लाग्यै गर्न सकिएन । सीमामै केन्द्रित वार्ता त झन् गर्दै गरिएन । यसबेला एउटा यथार्थलाई पनि आत्मसात् गर्नैपर्छ, आफ्नो सिमानाभित्रको भूभाग रेखदेख गर्न नसक्नु र त्यसमा मोनिटर हुन नसक्नु हाम्रो कमजोरी हो । तर, कतै छिमेकीको जमिन खाली भयो भन्दैमा गएर कब्जा गर्ने भन्ने कुरा त आउँदैन । धेरै कुरा टेकन फर ग्रान्टेड भए कि भन्ने लाग्छ । तपाईं वार्तामा बस्दा वा अरू पत्राचारका कुरामा कालापानी र सुस्तालाई ॅविवादग्रस्त भूमि भनेर सम्बोधन गरिएकै अवस्था थियो । एकाएक त्यही विवादको बिन्दुबाट भारत धेरै अघि बढेको देखिन्छ नि । एकपटक सन् २००७ को जुलाईमा हुनुपर्छ, नेपालभारत संयुक्त कार्यदल (बाउन्ड्री वर्किङ ग्रुप) ले सीमांकनमा ९७ प्रतिशत काम सकेपछि १८२ थान नक्सा तयार भएको थियो । भारत पक्षले बनिसकेका नक्सामा हस्ताक्षर गरौं भनेको थियो, हामीले भने सबै नक्सांकनको काम एकमुस्ट सकेपछि मात्रै हस्ताक्षर गर्नु बेस हुन्छ भनेर तत्काल सहमत हुन सकेनौं, त्यसमा प्रारम्भिक हस्ताक्षर मात्रै भयो । त्यसपछि त्यो कार्यदल आफैं विघटन भयो ।अर्को कुरा, वार्तामा बस्दा पनि यीयी कुरा र सीमा बिन्दुमा विवाद छ भन्ने तथ्यलाई दुवै पक्षले स्विकारेकै थिए । विवादित भनेपछि वार्ताका माध्यमबाट समस्या टुंग्याउने हो, सक्दो प्रयत्न गर्ने हो । तर वार्ताबाट नटुंगिएसम्म यथास्थितिमा हुन्छ है भन्ने कूटनीतिक अर्थ लाग्छ । तर त्यही क्षेत्रमा बाटो बनाउने, बिल्डिङ बनाउने वा अरू गतिविधि गर्नु भनेको विवादित क्षेत्र भनेर कागजमा मान्ने तर व्यवहारमा नमान्ने अवस्था हो । यसमा हाम्रोतर्फको कमजोरी भनेको यी गतिविधिमा मोनिटर कहिल्यै भएन, अनुगमनको पक्ष कमजोर रह्यो ।अहिले आफ्नो भूमि फिर्ता ल्याएरै छाड्ने राजनीतिक प्रतिबद्धता र आवाज चर्किएको छ नि ।यसरी एकोहोरो भाषा र शैलीमा आफ्नो भूमि फिर्ता ल्याउँछौं, फिर्ता ल्याउँछौं भनेर आवाज उठाउनुभन्दा अतिक्रमणमा संलग्न पक्षलाई सम्मानजनक ढंगबाट फिर्ता जाने वातावरण हामीले तर्जुमा गर्न सक्नुपर्छ । अबको कूटनीतिक अप्रोच यस्तो हुनुपर्यो कि अर्को पक्ष शिर झुकाएर होइन, ससम्मान पछाडि हटेको माहोल बन्न सक्नुपर्छ । फिर्ता ल्याउँछु भनेर पौंठेजोरी गर्नुको अर्थ छैन । शक्ति र प्रदर्शनका भरमा आफ्नो भूभाग ल्याउने भए तत्कालै सेना पठाउनुपर्ने हुन्छ, जुन आफैंमा असाध्य कुरा हो । हाम्रो भूमि जहाँ थियो, त्यहीं छँदै छ । बरु यसबीचमा आएका एक्टर हरू मात्रै चलायमान भएका हुन् । ससम्मान हाम्रो भूमि फिर्ता ल्याउनेभन्दा पनि ससम्मान दोस्रो पक्ष फिर्ता जाने माहोल बनाउन सक्नुपर्छ । वार्ता र संवादका कुरामा असाध्यै तयारी भएको स्थिति हुनुपर्छ । योजनाबद्ध तयारी चाहिन्छ, यो संवेदनशील मामिला र घडीमा । सुरुमा सिंगो देशलाई, जनतालाई विश्वासमा लिनका लागि श्वेतपत्र जारी हुनुपर्छ । त्यहीअनुसार प्रमाण र निस्साहरू पनि जुटाएको अवस्था हुनुपर्छ । यत्ति हो कि कूटनीति भनेको हकार्ने, लल्कार्ने विषय होइन । यसबेला परिपक्व कूटनीतिमा विश्वास गर्नुपर्ने हुन्छ, छुस्के शैलीले स्थितिलाई अझ असहज बनाउँछ । जस्तो, अर्को उदाहरण दिएरै भनौं । विषयवस्तुको जानकारी र सूचनाका अर्थमा एकपटक प्रेस वक्तव्य जारी गरेको अवस्था ठीकै होला । तर गम्भीर मामलामा समेत प्रेस रिलिज डिप्लोमेसी मात्रै गर्न थाल्यौं भने यो घातक हुन सक्छ । यो बेला मेच्युअर डिप्लोमेसी चाहिन्छ ।के हाम्रो कूटनीतिभित्र विसंगति र गैरकूटनीतिक स्थिति बढेकोतर्फ संकेत गर्न खोज्नुभएको हो ?त्यसो पनि नभनौं तर सही अर्थमा डिप्लोम्याटलाई डिप्लोम्यासी गर्ने अवसर दिनुपर्छ । अहिले आएको कूटनीतिक नोट र यस्तै सन्दर्भमा परराष्ट्रमन्त्री स्वयं अग्रसर भएको देखिएको छ । यसमा त कूटनीतिक नोट दिने अथवा सोधपुछ गर्ने काम त परराष्ट्र सचिवको हो नि । मन्त्रीले शिष्टाचार भेटमा समय दिन सक्छन् । मन्त्री भनेको टप डिप्लोम्याट होइन, मन्त्रालयको इन्चार्ज मात्रै हो । कसैले भेट्छु भन्दैमा कुन प्रयोजनका लागि भन्ने हुन्छ नै । तर यो पद्धति अलिक खलबलिएको मैले देखें । यो मात्रै होइन, परराष्ट्रमन्त्रीले बोल्नुपर्ने कुरा अर्कैले बोलिरहेका छन् । परराष्ट्र सचिवले गर्नुपर्ने काम अरू कसैले गरिरहेको छ । कूटनीतिमा सही कुरा पनि गलत मुखबाट आयो भने त्यसले ब्याकफायर गर्न सक्छ । जस्तो, चीनका लागि नियुक्त भएका हाम्रा राजदूतले भारतको सेना प्रमुखले के बोल्यो भनेर किन प्रतिवाद गर्नुपर्छ र ? अब कस्तो भइदियो भने यो प्रतिवाद राजदूत आफैंले गरेको होइन कि बरु प्रधानमन्त्रीको विश्वासपात्र भएकाले प्रमले भन्न लगाएको भन्ने अर्थ लाग्न सक्छ । यसकारण हामीले हरेक अर्थपूर्ण घटना र परिस्थितिमा परिपक्व मुलुकको परिपक्व कूटनीति देखाउन सक्नुपर्छ, यसरी भन्नका लागि भनिदिएर मात्रै हुँदैन ।अहिले देखिएको भारतसँगको सीमावर्ती विवादको कूटनीतिक उपायको समाधान के हुन सक्छ ?अहिलेको सीमा विवाद र संवादका कुरामा कूटनीतिक बाटोभन्दा अर्को उपाय छैन । जे छ हाम्रो हातमा, यही कूटनीतिक बाटो नै हो । अहिले नै रुल आउट नगरौं तर भूभाग अतिक्रमणको यही मुद्दालाई अन्तर्राष्ट्रियकरण गर्ने, अन्तर्राष्ट्रिय अदालतमा जाने भन्ने कुरा एकदमै दुरुह बाटो मात्रै हो । यथार्थ धरातलमा हामी उभिनुपर्छ, अर्को पक्षको सरोकार के हो, त्यसलाई सम्बोधन गर्दै अघि बढ्नुपर्छ । अर्को कुरा, सीमा विवाद नभएका मुलुकहरू कमै छन्, छिमेकीहरू अधिकांशमा सीमा विवाद छ । यसमा पनि राष्ट्रसंघको उपस्थितिपछि र शीतयुद्धकालीन समयपछि सीमा विवादलाई आफ्नै ब्रह्मले समाधान गर्नुपर्ने हुन्छ तर त्यही विवादका आधारमा बाँकी सम्बन्धलाई होस्टेज (बन्धक) बनाउनु हुँदैन भन्ने मान्यता प्रचलित बनिसकेको छ । जस्तो, आपसी आर्थिक सहकार्यको कुरा होला अथवा अन्तर्राष्ट्रिय मञ्चमा मूलभूत मुद्दामा साझा अभिमत राख्ने कुरा होला, यसमा एउटा सीमा विवादले सबै कामकुरा बन्धक बनाउने स्थिति आउनु हुन्न । अहिले लिपुलेक वा लिम्पियाधुराको विवादले नेपालभारतको बहुआयामिक सम्बन्ध होस्टेज हुने र ? यो असम्भव कुरा हो । हामी युद्धमा जाने खालका पक्षधर त होइनौं । धेरै मुलुकले यो पक्षलाई बोध गरिसकेका छन्, आपसी सीमाका विवाद भए पनि अन्तर्राष्ट्रिय मञ्चमा एकै ठाउँमा उभिने गरेका छन् । पछिल्ला वर्षमा भारत र चीन नै यसैको उदाहरण हो । यी दुईबीच विवाद छ तर वार्ता पनि जारी छ । आआफ्नो अस्तित्व र वर्चस्वका लागि दुवै मुलुक लागिरहेका छन्, भिडिरहेका छन् ।अहिले देखिएको भारतसँगको राजनीतिक समस्या सहजै सुल्झिएला भन्ने लाग्छ ? कि यो कस्तो अवस्था हो ?मलाई के लाग्छ भने मुलुकलाई आज ठूलो अवसर आएको छ, यो समस्या समाधानमा । एक जना राजनीतिक नेता जो पहिले नै गृहमन्त्री र परराष्ट्रमन्त्रीसमेत भइसक्नुभएको छ, उहाँ आज हाम्रो प्रधानमन्त्री हुनुहुन्छ । यसकारण विषयगत जानकारी, पहुँच र प्रक्रियाबारे प्रधानमन्त्री आफैंमा जानकारसमेत हुनुहुन्छ । यो एकदमै सकारात्मक पक्ष हो । यसबेला सुझबुझले भरिएको परिपक्व कूटनीति साथमा रहिदियो भने यो समस्या समाधानको दिशामा पक्कै जानेछ, म यसमा विश्वस्त छु ।"
'फोन ट्यापिङ' सम्बन्धी विधेयक राष्ट्रिय सभाबाट पारित,"(काठमाडौं)  सरकारको गुप्तचर निकायलाई व्यक्तिको फोन ट्यापिङ लगायतका इन्टरसेप्सनको अधिकारसहित राष्ट्रिय सभाले नेपाल विशेष सेवा विधेयक पारित गरेको छ । सरकारले गुप्तचर निकायलाई शक्तिसम्पन्न बनाउन त्यस्तो अधिकारसहितको विधेयक दर्ता गराएको थियो । विपक्षी कांग्रेस तथा नागरिकस्तरबाट त्यस्तो प्रावधानको दुरुपयोग हुन सक्ने भन्दै त्यसको विरोध गरेका थिए । तर बुधबार कांग्रेसको समेत समर्थनमा उक्त प्रावधानसहितको विधेयक पारित भएको हो ।सार्वजनिक सञ्चार माध्यम वा अन्य माध्यमबाट भएका कुराकानी, श्रव्य दृश्य वा विद्युतीय संकेत वा विवरणलाई निगरानी, अनुगमन वा इन्टरसेप्सनको अधिकार गुप्तचर निकायलाई दिइएको छ । सञ्चार सञ्जाललाई अनुगमन वा निगरानी गरी विषयवस्तु प्राप्त गर्ने कामलाई इन्टरसेप्सन भनिएको छ । त्यस अधिकारले अदालतको आदेशबिनै गुप्तचर निकायलाई नागरिकको टेलिफोन र इन्टरनेट गतिविधिको विवरण संकलन गर्न पाउनेछन् । विधेयक प्रतिनिधिसभाबाट पारित हुन भने बाँकी छ । सरकारले ल्याएको प्रावधानमा राष्ट्रिय सभाले केही परिमार्जन भने गरेको छ । सरकारी प्रस्तावमा संदिग्ध वा निगरानीमा रहेका व्यक्ति, संघ संस्थामाथि अनुसन्धान विभागलााई इन्टरसेप्सन को अधिकार भनिएको थियो । राष्ट्रिय सभाले त्यसका लागि विभागको प्रमुखलाई मात्र अधिकार रहने गरी परिमार्जन गरेको छ । मुलुकको स्वतन्त्रता, सार्वभौमसत्ता, भौगोलिक अखण्डता, राष्ट्रिय स्वाधीनता रक्षा गर्न वा राष्ट्रिय सुरक्षाका निमित्त संदिग्ध व्यक्ति वा संघ, संस्थाको विद्युतीय माध्यमबाट भएका सूचना संकलन गर्न सक्ने भनिएको छ । कांग्रेस सांसद प्रकाश पन्थ सरकारले ल्याएको विधेयकमा सुधार गरिएपछि त्यसलाई समर्थन गरिएको बताउँछन् । उनले सरकारको प्रस्तावअनुसारै विधेयक पारित भएको भए, गुप्तचरी निकायका जुनसुकै अधिकारीले जुनसुकै नागरिकको फोन ट्यापिङको अधिकार पाउने बताए । सरकारको प्रस्तावअनुसारै विधेयक पारित भएको भए, गुप्तचरी निकायका जुनसुकै अधिकारीले जुनसुकै नागरिकको फोन ट्यापिङ वा इन्टरसेप्सन गरी सूचना संकलन गर्न सक्थ्यो । त्यस्तो असीमित अधिकारले त्यस्तो असीमित अधिकारलाई नियन्त्रण गरेर इन्टरसेप्सन को अधिकार गुप्तचर निकायलाई दिन खोजिएको उनले बताए । विद्युतीय माध्यमबाट भएका कुराकानी, श्रव्य, दृश्य, संकेत वा विवरणको सूचना संकलन गर्नुअघि मुख्य अनुसन्धान अधिकृतले त्यस्तो सूचना संकलन गर्नुपर्नाका आधार र कारण खुलाई लिखित रूपमा निर्णय गरी अभिलेख राख्नुपर्ने प्रावधान थप गरिएको छ । त्यसरी सूचना संकलन मुख्य अनुसन्धान अधिकृतको प्रत्यक्ष निगरानीमा गरिनेछ । सत्तारूढ दल नेकपाका सांसद ठगेन्द्रप्रकाश पुरीले अन्य देशहरूमा पनि गुप्तचर निकायलाई संदिग्ध व्यक्तिमाथिको सूचना संकलनका लागि इन्टरसेप्सन को अधिकार रहेको बताए । यहाँ पनि खास विषयका लागि सूचना संकलन गर्न त्यस्तो अधिकार विभागीय प्रमुखमा रहने गरी व्यवस्था गरिएको उनले जनाए । त्यस्तो सूचना संकलन गर्नु अगाडि लिखित निर्णय गर्नुपर्ने तथा त्यस्ता सूचनाको जुन प्रयोजनका लागि संकलन गरिएको त्यसबाहेकका लागि प्रयोग भएको पाइएमा विभागीय प्रमुख सजायको भागीदारसमेत हुने व्यवस्था गरिएबाट संशय गरिए यस प्रावधानको दुरुपयोग नहुने उनको भनाइ छ । राष्ट्रिय अनुसन्धान विभागले गुप्तचरी र प्रतिगुप्तचरीका कार्य गर्नेछन् । अहिले देशभित्रका सूचना मात्रै संकलन गर्दैर् आएको विभागले बाह्य राष्ट्र वा निकायबाट हुने नेपालविरुद्धका जासुसीजन्य गतिविधिको समेत सूचना संकलन गर्नेछ । बाहिरबाट हुने त्यस्ता कोसिसलाई रक्षात्मक, प्रतिरक्षात्मक र प्रतिकारात्मक कार्यमार्फत रोकथाम र निस्तेजको अधिकार गुप्तचर निकायलाई हुनेछ । विभाग प्रधानमन्त्री तथा मन्त्रिपरिषद् कार्यालयमार्फत रहनेछ । विभागका सबै कर्मचारीको अवकाश हुने उमेर हद ६० वर्ष तोकिएको छ । प्रतिनिधिसभामा छलफलमै रहेको निजामती सेवासम्बन्धी विधेयकमा कर्मचारीको अवकाश उमेर हद ६० पुर्याउने कि ५८ मै राख्ने विषय विवादित भइरहेकै बेला अनुसन्धानका कर्मचारीको उमेर हद बढाइएको छ । सरकारी प्रस्तावमा अवकाशको उमेर हद पदअनुसार ५५, ५६ र ५८ वर्ष थियो । त्यस्तै, एउटै पदमा रहने अवधिलाई पनि परिमार्जन गरिएको छ । मुख्य अनुसन्धान निर्देशक र अतिरिक्त मुख्य अनुसन्धान निर्देशकको पदको पदावधि ४ वर्ष बनाइएको छ । सरकारी प्रस्तावमा मुख्यको ३ र अतिरिक्तको ४ वर्ष थियो । दुई वटै पदको कार्यकाल अवधि बराबर बनाइएको सांसद पुरीले कान्तिपुरलाई बताए । त्यस्तै अनुसन्धान निर्देशक वा सहअनुसन्धान निर्देशकको पदावधि ६ वर्ष तोकिएको छ । त्यसभन्दा मुनिका पदमा रहनेको पदावधि तोकिएको छैन । सरकारले उपअनुसन्धान निर्देशक (एसपीसरह) को पदावधि १० वर्ष तोक्ने विधेयकमा प्रस्ताव गरेको थियो । तर, राष्ट्रिय सभाले त्यसलाई हटाएको छ । विधेयकमा प्रस्तावित नयाँ उमेर हद र पदको पदावधि २०७८ साउन १ गतेपछि मात्रै लागू हुनेछ । पदपूर्तिको समावेशी व्यवस्थामा समेत राष्ट्रिय सभाले परिवर्तन गरेको छ । गुप्तचर निकायमा विपन्न खस आर्यका लागि पनि आरक्षण गर्न खोजिएको छ । संविधानले खस आर्यका लागि पनि आरक्षणको व्यवस्था गरे पनि कानुनी रूपमा सरकारी सेवामा त्यसको अझै सुनिश्चितता भएको थिएन । प्रतिनिधिसभामा रहेको निजामती सेवा विधेयकमा आरक्षित प्रतिशतको विवाद नटुंगिँदै गुप्तचरी निकायमा खस आर्यका लागि आरक्षण छुट्याइएको छ । सरकारले ल्याएको विधेयकमा भने त्यस्तो प्रावधान थिएन । सरकारी प्रस्तावमा माग गरिएको सिटमा ४५ पद आरक्षित समूहका लागि छुट्याइएको थियो । आरक्षित ४५ प्रतिशतलाई शतप्रतिशत मानेर त्यसमा महिला २०, आदिवासी जनजाति २७, दलित १५, थारू ५, मुस्लिम ४ र पिछडिएको क्षेत्रलाई ५ प्रतिशत आरक्षण तोकिएको थियो । राष्ट्रिय सभाले पारित गरेको प्रावधानमा आरक्षित ४५ प्रतिशतलाई शतप्रतिशत मानी त्यसमध्ये ३३ प्रतिशत महिलाका लागि छुट्याइएको छ । महिलाको ३३ प्रतिशतलाई शतप्रतिशत मानेर त्यसमा दलित १३, आदिवासी जनजाति २७, खस आर्य ३०, मधेसी १७, थारू ५, मुस्लिम ४ र पिछडिएको क्षेत्रलाई ४ प्रतिशत छुट्याइएको छ । त्यस्तै, बाँकी रहेको ६७ प्रतिशतलाई शतप्रतिशत मानेर त्यसमध्ये दलित १७, आदिवासी जनजाति ३४, विपन्न खस आर्य १०, मधेसी २२, थारू ७, मुस्लिम ५ र पिछिडिएको क्षेत्रका लागि ५ प्रतिशत सिट छुट्याइएको छ । समाजवादी पार्टीर्की सांसद प्रमिला कुमारीले निजामती सेवा विधेयक नआउँदै खस आर्यलाई आरक्षण सिट छुट्याइएकामा विरोध गरेकी छन् । विधेयक पारित हुँदै गर्दा संसद्मा उनी एक्लैले विधेयकको विरोधमा मतदान गरेकी थिइन् । उनले खुला सिटबाट आरक्षणपट्टि थप सिट थपेर मात्रै खस आर्यलाई आरक्षण दिइनुपर्नेमा त्यसो नगर्दा पछाडि परेका दलित, मधेसी, आदिवासी जनजातिलगायतको हक खोसिएको उल्लेख गरिन् ।"
लकडाउनमा शुल्क बुझाउन ताकेता,"(काठमाडौं)  लकडाउनका बेला अनलाइन कक्षा सुरु गरेका निजी विद्यालयहरूले अभिभावकबाट विभिन्न शीर्षकमा शुल्क असुल्न थालेका छन् ।भर्ना, मासिक, वार्षिक र इन्टरनेट शुल्कलगायत शीर्षकमा रकम बुझाउन स्कुल सञ्चालकहरूले अभिभावकलाई ताकेता गरेका हुन् । शिक्षा मन्त्रालयले गत चैतदेखि नै कुनै पनि शुल्क नलिन विद्यालयहरूलाई निर्देशन दिएको थियो । निजी विद्यालय सञ्चालकहरूले मन्त्रालयको निर्देशन उल्लंघन गर्दै शुल्क उठाउन थालेका हुन् । शुल्क लिन विद्यालय प्रशासनले इमेल, टेलिफोन र म्यासेज गरेको अभिभावकहरूले गुनासो गरेका छन् । बानेश्वरस्थित काव्य स्कुलले मासिक ट्युसन फी बैंक खातामा जम्मा पार्न अभिभावकहरूलाई सर्कुलर गरेको छ । विद्यालयले प्रेमराज अर्याल, दिलीप थापा र सुनिलकुमार घर्तीको नाममा रहेको बैंक खातामा ट्युसन फी बापत ३५ सय रुपैयाँ जम्मा गर्न दबाब दिइएको एक अभिभावकले गुनासो गरे । दैनिक २ घण्टा अनलाइन कक्षा चलाउने स्कुलले साविकमा कक्षा सञ्चालन गरे सरह नै शुल्क मागेको हो । उक्त शुल्क कक्षापिच्छे घटीबढी छ ।कुनै तयारीबिना नै निजी शिक्षण संस्थाहरूले अनलाइन कक्षा सुरु गर्न तँछाडमछाड गरिरहेको पाइन्छ । कतिपय निजी विद्यालयले विद्यार्थी भर्ना र अनलाइन कक्षा सुरु गरिसकेका छन् । अभिभावकलाई समेत अनलाइन मिटिङमा डाकेर अनलाइन कक्षा सञ्चालन गर्ने र शुल्क बुझाउनुपर्ने भनिएको छ । तिनै स्कुलले अभिभावकसँग रकम उठाउन थालेका हुन् । बनेपाको निस्ट फाउन्डेसनबाट सञ्चालित सिमरक स्कुलले फेसबुक म्यासेन्जरमा अभिभावक र विद्यार्थीहरूको समूह बनाएको छ । त्यही समूहमा बिहान १० बजे कक्षा सुरु हुन्छ । साँझ ५ बजेभित्र गृहकार्य बुझाउनुपर्छ । अनलाइन पढाउने भनिएको छ । विद्यार्थीलाई भर्ना गराऊ भनिरहेका छन्, एक अभिभावकले भने, चैतको शुल्कसहित भर्ना हुन आग्रह गरिएको छ । शिक्षा मन्त्रालयले चैत महिनाको आवासीयबाहेक अन्य शुल्क मिनाहा गर्न निर्देशन दिएको थियो । कतिपय निजी विद्यालयले भने लकडाउनअघि नै चैत महिनाको शुल्क लिइसकेको अभिभावकहरू गुनासो गर्छन् ।हिसानका वरिष्ठ उपाध्यक्ष युवराज शर्मा सञ्चालक रहेको हिमालयन ह्वाइटहाउस स्कुलले पनि शुल्क बुझाउन दबाब दिएको अभिभावकहरूले बताएका छन् । उक्त स्कुलले कक्षा १ देखि १२ सम्मका विद्यार्थीलाई वैशाखदेखि नै अनलाइन कक्षा सुरु गरेको दाबी गर्दै आएको थियो । त्यहाँबाट वार्षिक शुल्क बुझाउन पटकपटक ताकेता गरिएको एक अभिभावकले कान्तिपुरसँग गुनासो गरे । अनलाइन कक्षा सञ्चालन खर्च र वार्षिक शुल्क माग गरिएको छ, उनले भने, अनलाइन कक्षामा सहभागी हुन ल्यापटप, कम्प्युटर नहुने विद्यार्थीले आइप्याड किन्नुपर्छ भनेका छन् । तोकिएको बैंक खातामा शुल्क जम्मा गर्न वा सामाजिक दूरी कायम गरेर विद्यालयमा नै उपस्थिति भएर रकम बुझाउन भनिएको उनले सुनाए । शिक्षा मन्त्रालयले कोरोना माहामारीका कारण शैक्षिक सत्र सुरु नभएकाले अनलाइन कक्षालाई मान्यता नदिने जनाएको छ । निजी विद्यालयले भने विद्यालय सञ्चालन खर्च, घरभाडा, शिक्षक तलब भन्दै रकम लिन थालेका हुन् ।लाजिम्पाटको बेस्ट मन्टेश्वरीले शुल्क लिएको विषयमा वाग्मती प्रदेशको सामाजिक विकास मन्त्रालयमा उजुरी परेको थियो । अभिभावकले गरेको उजुरीमा काठमाडौं महानगरपालिकाको शिक्षा विभागले सचेत गराएको छ । बेस्ट मन्टेश्वरीले सूचना प्रकाशित गरेर शुल्क नलिने प्रतिबद्धता गरेको छ । निजी विद्यालयको नाममा शुल्क लिएको उजुरीहरू आउन थालेको विभागका प्रमुख सीताराम कोइरालाले जनाए । बालुवाटारस्थित जोन डिभे, ताहचलस्थित काठमाडौं भ्याली स्कुलले पनि शुल्क उठाएको विषयमा अभिभावकहरूको गुनासो आएको छ ।निजी विद्यालयले शुल्क मागेको उजुरी आउन थालेपछि विभागले सूचना जारी गरेर विद्यालयहरूलाई सचेत गराएको छ । शिक्षा मन्त्रायको परिपत्रअनुसार अनलाइन कक्षालाई मान्यता नदिन र कुनै पनि शुल्क नलिन विद्यालयहरूलाई आग्रह गरिएको कोइरालाले जनाए । शुल्क लिए पहिलो चरणमा सचेत गराउँछौं, स्पष्टीकरण सोध्छौं, अटेरी गरे कारबाही हुन्छ, उनले भने । उजुरी परेका विद्यालय सञ्चालकसँग विभागले सोधपुछ गरिरहेको जनाएको छ ।महानगरपालिकाका शिक्षा ऐनअनुसार नियमविपरीत शुल्क लिने विद्यालयलाई १ लाख २५ हजार रुपैयाँसम्म जरिवाना र लिएको रकम फिर्ता गर्नुपर्ने प्रावधान छ । शुल्क नमाग्ने केही स्कुलले पनि बिहानी सत्रमा ५६ घण्टासम्म अनलाइन कक्षा चलाएर विद्यार्थीलाई मनोवैज्ञानिक दबाब दिने गरेको अभिभावकहरूको गुनासो छ ।प्याब्सनका अध्यक्ष टीकाराम पुरीले लकडाउनको बेला शुल्क उठाउनु गलत भएको प्रतिक्रिया दिए । काठमाडौं र विराटनगरका केही स्कुलले रकम मागे भन्ने सूचना आएको छ, उनले भने, केही विद्यालयले लिए होलान्, प्याब्सनले नलिनू भनेको छ । सामुदायिक विद्यालयमा समेत विद्यार्थी भर्ना भइरहेकोमा उनले आपत्तिसमेत जनाए । निजी स्कुलका मात्रै धेरै कुरा हुन्छ, सामुदायिकलाई पनि एउटै नियम हुनुपर्छ, उनको भनाइ छ । अनलाइन कक्षा प्रभावकारी नभएकोले प्याब्सनले रेडियो र टेलिभिजनबाट पनि भर्चुअल कक्षा चलाउन गृहकार्य गरिरहेको उनले जानकारी दिए ।"
ओलीको अभिव्यक्तिमा भारतीय मिडियाको चासो,"(नयाँदिल्ली)  भारतीय सञ्चारमाध्यमले नेपालले नक्सामा लिम्पियाधुरालाई समावेश गरेको विषयलाई भन्दा प्रधानमन्त्री केपी शर्मा ओलीले मंगलबार संसद्मा दिएको मन्तव्यप्रति बढी चासो राखेका छन् । अधिकांश प्रमुख दैनिक पत्रिका, टीभी र अनलाइनले समाचार सामग्रीमा प्रम ओलीले भारतप्रति लक्ष्य गर्दै दिएका सत्यमेव जयते कि सिंह मेव जयते ? र भारतबाट भित्रिएका कोरोना भाइरस कडा जस्ता अभिव्यक्तिलाई बढी महत्त्व दिएका छन् । सीमा विवादलाई लिएर नेपालमा भारतको विरोध चीनको उक्साहटमा भएको उनीहरूको दाबी छ । पछिल्ला घटनाक्रमले नेपाल र भारतबीचको सम्बन्ध तनावउन्मुख रहेको निष्कर्षसमेत उनीहरूले निकालेका छन् । भारतीय अंग्रेजी दैनिक दि इन्डियन एक्सप्रेसले ओलीलाई उद्धृत गर्दै कूटनीतिक वार्ताबाट समस्या समाधान गर्न नेपालले अथक प्रयास गर्ने लेखेको छ । ओलीले भारतीय सेना प्रमुख मनोज मुकुन्द नरवणेको नेपालमा कसैको इसारामा भारतको विरोध भइरहेको भन्ने अभिव्यक्तिको कडा शब्दमा जवाफ दिएको समेत उक्त पत्रिकाले लेखेको छ । उक्त दैनिकले ओलीलाई उद्धृत गर्दै नेपालले भारतसँग सधैं सुमधुर सम्बन्ध चाहेको र आफू सधैं सत्यमेव जयते मा विश्वास गर्ने बताएको समेत लेखेको छ । भारतीय सेना प्रमुख नरवणेले जेठ २ मा नयाँदिल्लीमा भएको कार्यक्रममा पिथौरागढलिपुलेक सडक भारतीय भूमिमा बनेको दाबी गरेका थिए । उनले कसैको इसारामा नेपालले सडक निर्माणको विरोध गरेको आरोप लगाएका थिए । अर्को भारतीय अंग्रेजी दैनिक टाइम्स अफ इन्डियाले ओलीले संसद्मा कालापानी क्षेत्र निर्विवाद रूपमा नेपालको भएकाले फिर्ता ल्याउने भनी गरेको घोषणाले नेपाल र भारतलाई कूटनीतिज्ञ टकराबतर्फ उन्मुख गराएको टिप्पणी गरेको छ । यो घटनाले भारत र नेपालबीचको सीमा विवाद थप चर्किन पुगेको समेत उक्त दैनिकले लेखेको छ । दि टेलिग्राफले प्रम ओलीले भारत आफ्नै राष्ट्रिय चिह्नमा लेखिएको सत्यमेव जयतेप्रति प्रतिबद्ध छ कि छैन भन्ने प्रश्न गरेको उल्लेख गरेको छ । सम्बोधनका क्रममा ओलीले भारतप्रति कटाक्ष गर्दै वार्ताका लागि पनि आह्वान गरेका छन्, टेलिग्राफले लेखेको छ । भारतले लिपुलेक सडक उद्घाटन गरेयताका एक सातामा विकसित घटनाक्रमले दुई मुलुकबीचको विवाद गहिरिँदै जाने संकेत गरेको पत्रिकाले उल्लेख गरेको छ । अंग्रेजी दैनिक दि हिन्दुस्तान टाइम्सले भने यसअघिका घटनामा जस्तै पछिल्लो घटनाक्रम चीनको प्रभावमा भइरहेको आरोप लगाएको छ । पछिल्लो एक महिनामा नेपालभारत सम्बन्ध बिग्रनुमा सीमा विवादका अतिरिक्त नेपाल कम्युनिस्ट पार्टीभित्रको कलह पनि कारक रहेको दाबी पत्रिकाको छ । पत्रिकाले कालापानी क्षेत्रलाई लिएर विगतदेखि नै आआफ्नो दाबी भए पनि उक्त क्षेत्रमा भारतको दाबी रहँदै आएको उल्लेख गर्दै रणनीतिक हिसाबले पनि महत्त्वपूर्ण भएकाले उसले स्वाभाविक रूपमा पूर्वाधार विस्तारलाई निरन्तरता दिइरहने ठोकुवासमेत गरेको छ । साथै प्रम ओलीले बेइजिङको साथ पाएका कारण नेपालले सीमा सम्बन्धमा कडा अडान लिएको आरोपसमेत उक्त पत्रिकाको छ । सन् २०१५ मा लिपुलेकलाई व्यापारिक नाका लागि प्रयोग गर्न सहमति जनाएर बेइजिङले उक्त क्षेत्रमा रहेको भारतको दाबीलाई स्विकारेको उल्लेख गर्दै पत्रिकाले नेपालले साविकको अवस्थालाई स्वीकार गर्दै भारतविरोध गतिविधिलाई रोक्नुपर्ने तर्क गरेको छ । कतिपय मूलधार टीभी च्यानल र अनलाइनले भने प्रम ओलीले मंगलबारको सम्बोधनमा नेपालमा बढिरहेको कोभिड१९ संक्रमणका सन्दर्भमा व्यग्यांत्मक शैलीमा गरेको टिप्पणीलाई समाचार सामग्रीमा प्राथमिकता दिएका छन् । ओलीले आफ्नो सम्बोधनका क्रममा भारतबाट आएका नेपाली कामदारका कारण संक्रमण बढी फैलिएको संकेत गर्दै चीन र इटालीको भन्दा भारतबाट भित्रिएको भाइरस कडा रहेको बताएका थिए । ओलीको उक्त भनाइलाई टीभी र अनलाइनहरूले भारतविरुद्धको आश्चर्यजनक अभिव्यक्ति भनेका छन् ।भारतको प्रतिष्ठित न्युज च्यानल मानिने एनडीटीभीले समेत ओलीले नेपालमा भाइरस फैलिनुमा भारतलाई दोष दिएको र त्यसले दिल्लीका अधिकारीहरूलाई पनि आक्रोशित तुल्याएको उल्लेख गरेको छ ।"
असारपछि नेपाली भूमिबाटै लिपुलेक,"काठमाडौं (कास) आउँदो असारपछि दार्चुला सदरमुकाम खलंगाबाट तिंकर र लिपुलेकसम्म पुग्न भारतको बाटो प्रयोग गर्नु नपर्ने भएको छ । नेपाली सेनाले असार मसान्तसम्ममा घाँटीबगर इलाकामा गोरेटो बनाइसक्ने र त्यसपछि माथिल्लो भूमिमा नेपाली भूमिबाट जान सकिने जनाएको छ । गोरेटोसमेत नहुँदा खलंगाबाट तिंकर, लिपुलेक जान भारतीय पास लिएर सीमापारिको बाटो प्रयोग गर्नुपर्ने बाध्यता छ । सेनाले बुधबारबाट घाँटीबगर इलाकामा गोरेटो निर्माणका लागि इन्जिनियर र अन्य प्राविधिकसहित सेनानीको कमान्डमा ४५ जनाको प्लाटुन खटाइसकेको सैनिक प्रवक्ता विज्ञानदेव पाण्डेले जानकारी दिए । खलंगादेखि घाँटीबगर हुँदै तिंकर भञ्जाङसम्मको दूरी १ सय ३४ किलो मिटर र घाँटीबगरदेखि तिंकरसम्मको दूरी ८७ किलोमिटर छ । घाँटीबगरमा कडा चट्टान र केही स्थानमा पहिरो छ । कडा चट्टानलाई बारुद प्रयोग गरेर फुटाउनुपर्ने सेनाले जनाएको छ । खलंगादेखि घाँटीबगरसम्म पुग्न पैदल ३ दिन लाग्छ । खलंगाब्रम्हदेव २० किलो मिटरमा जिप चल्छ । ब्रम्हदेवसुन्केरा २० किलो मिटर खण्डमा भने हिउँदमा मात्र जिप चल्छ । सुन्केराबाट दुम्लिङसम्म ३३ किलो मिटर छ । त्यहाँ पैदल हिँड्न र खच्चड हिँड्न सकिन्छ । दुम्लिङबाट घाँटीबगरसम्मचाहिँ बाटो छैन । सरकारले अर्को आर्थिक वर्षमा खलंगाबाट तिंकरसम्म सडक मार्ग निर्माण गर्ने निर्णय गरिसकेको छ । उक्त सडक निर्माणका लागि सेना र सडक विभागलाई जिम्मेवारी दिइएको छ । सेनाको एक प्राविधिक टोलीले गत साता घाटीबगर इलाका भ्रमण गरी त्यहाँको भूबनोट, निर्माण सामग्री लिएर जाँदा हेलिकप्टर अवतरण गर्ने स्थान, सेनाको फिल्ड कार्यालयलगायतका लागि जानकारी लिएको थियो ।"
मनीषाले नयाँ नक्सालाई समर्थन गरेपछि,"(काठमाडौं)  मन्त्रिपरिषद्ले गत सोमबार लिपुलेक, लिम्पियाधुरा र कालापानीसहितका भूगाग समेट्दै नेपालको नयाँ नक्सा जारी गर्ने निर्णय गरेपछि परराष्ट्रमन्त्री प्रदीप ज्ञवालीले सोही निर्णयबारे जानकारी गराउँदै ट्वीट गरे । अभिनेत्री मनीषा कोइरालाले त्यसलाई रिट्वीट गर्दै लेखिन्, हाम्रो सानो राष्ट्रको गरिमा राख्नु भएकोमा धन्यवाद । हामीले तीनै महान् राष्ट्रबीच शान्तिपूर्ण र सम्मानजनक वार्ता होस् भन्ने चाहेका छौं । बुधबार साँझसम्म यो १ हजार ८ सयभन्दा बढी पटक रिट्वीट भएको छ । भारतीय फिल्म उद्योग (बलिउड) मा विशिष्ट स्थान बनाएकी मनीषाले नेपालको नयाँ नक्साको समर्थन गरेपछि भारतमा आलोचित बनेकी हुन् । खासगरी भारतीय टेलिभिजन मिडिया र सामाजिक सञ्जालमा उनको चर्को विरोध गरिएको छ । भारतको संस्थापनसँग नजिक मानिएको टेलिभिजन च्यानल एबीपी न्युजले चीनको गीत गाएको समेत भन्न भ्याएको छ । मंगलबार प्रसारित गरिएको एबीपीको रिपोर्टमा भनिएको छ नेपालमा जन्मिएकी नेपाली अभिनेत्री मनीषा कोइरालाले नेपालको दाबीलाई सही मानेकी छन् । भारतको खाने अनि चीनको गीत गाउने ? भारतमा उनलाई रोजगारी मिल्यो, स्टारडम कमाइन् । उनले जे पाएकी छन्, भारतबाटै पाएकी छन् । सत्यम् शिवम् नामक प्रयोगकर्ताको ट्वीट छ, मनीषा को हुन् ? कूटनीतिज्ञ, अनुसन्धानकर्ता, इतिहासकार वा अन्तर्राष्ट्रिय सम्बन्धको ज्ञाता ? उनले आफू बसेको सहर (मुम्बई) लाई भुल्न मिल्दैन । अधिकांशले उनीप्रति भारतमा प्रसिद्धी कमाएर भारतकै विपक्षमा उभिएको भन्दै तुच्छ स्तरको गाली गरेका छन् । नेपाल र भारतको विवादमा चीनलाई मिसाएकाले रोष प्रकट गर्ने पनि उत्तिकै छन् ।भारतमा व्यापक विरोध भइरहँदा नेपालमा भने मनीषाको वाहवाही भएको छ । ट्वीटरमा आई एम विथ मनीषा र ब्याक अफ इन्डियन मिडिया ह्यासट्याग सुरु गरिएको छ । धेरै नेपाली ट्वीटर प्रयोगकर्ताले बलिउडको नजरले नभई मिहिनेत र प्रतिभाले सफलता हासिल गरेकाले उनीमाथि अपमानजनक शब्द प्रयोग नगर्न आग्रह गरेका छन् । लगाब र संघर्षबाट मनीषाले स्टारडम कमाएकी हुन्, कसैको आशीर्वादले होइन । यसबारे अनावश्यक बोल्न तिमीहरूसँग नैतिकता छैन, आशिष अर्यालले ट्वीट गरेका छन् । बलिउडमा चम्किएर पनि मातृभूमिको स्वाधीनताप्रति ऐक्यबद्धता जनाउनु साहसपूर्ण भन्दै उनलाई प्रशंसा मिलेको छ ।राष्ट्रिय प्रजातन्त्र पार्टीका अध्यक्ष कमल थापाले मनीषाको ट्वीटलाई रिट्वीट गर्दै भारतीय सञ्चारमाध्यम एबीपी न्युजले पीत पत्रकारिता गरेको आरोप लगाएका छन् । त्यस्तै, करिश्मा मानन्धर, सञ्चिता लुइँटेल, शिल्पा पोखरेललगायत नेपाली अभिनेत्रीहरू पनि मनीषाको पक्षमा उभिएका छन् ।क्यान्सरलाई जितेपछि भारतीय सञ्चारमाध्यमले मनीषालाई विवादमा तानेको यो पहिलो घटना हो । बुधबार साँझसम्म आफूमाथिको आलोचनाबारे मनीषाले कुनै प्रतिक्रिया दिएकी छैनन् । बरु मंगलबार उनले पूर्वराजा ज्ञानेन्द्र शाहको नामको ट्वीटर ह्यान्डलको सीमा समस्याको समाधानका लागि त्रिपक्षीय वार्ता गर्नुपर्ने । त्यसमा बाधा आए अन्तर्राष्ट्रियस्तरमा जानुपर्ने आशयको ट्वीट पनि रिट्वीट गरेकी थिइन् । नेपालको नयाँ नक्सामा लिपुलेकसहित ३३५ वर्गकिलोमिटर भूमि समेटिएको छ । यो नक्सा औपचारिक रूपमा बुधबार सार्वजनिक गरिएको छ ।भारतले सडक उद्घाटन गरेको खबर बाहिरिएसँगै नेपालमा पनि कालापानी, लिपुलेक र लिम्पियाधुरा समेटेर नयाँ नक्सा जारी गर्नुपर्ने र त्यसका लागि सरकारले कूटनीतिक पहल गर्नुपर्ने आवाज उठेको थियो । त्यतिबेलैबाट मनीषा अतिक्रमित भूमि फिर्ता ल्याउनुपर्ने पक्षमा उभिएकी थिइन् । उनले ट्वीटरमा यससम्बन्धी समाचार र ट्वीटलाई रिट्वीट गर्दै आएकी थिइन् । उनी पछिल्लो समय ट्वीटरमा कट्टर राष्ट्रवादी को छनक दिने गरी प्रस्तुत भइरहेकी छन् । उनी नेपाल र अमेरिकी सरकारबीचको मिलिनियम च्यालेन्ज कर्पोरेसन (एमसीसी) को विपक्षमा छिन् । सीमामा नेपालीलाई नेपाल सरकारले नहेरेको विषयमा पनि उनले ट्वीटमार्फत असन्तुष्टि जनाएकी थिइन् ।क्यान्सरमुक्त भएपछि मनीषा नेपाल, भारतसहित अन्य मुलुकमा सामाजिक कार्यहरूमा व्यस्त छिन् । तर, पछिल्लो समय ट्वीटरमार्फत उनले व्यक्त गरिरहेको राष्ट्रभक्तिलाई कतिपयले राजनीतिमा आउने संकेतका रूपमा अर्थ्याएका छन् । त्यसो त मनीषा नेपालको राजनीतिमा प्रवेश गर्ने चर्चा पुरानै हो । उनले विसं २०६२ मा तत्कालीन राजा ज्ञानेन्द्र शाहले गराएको स्थानीय निकायको निर्वाचनको प्रचार गरेकी थिइन् । त्यतिबेला उनको खुवै विरोध भएको थियो । उक्त चुनाव प्रमुख राजनीतिक दलले बहिष्कार गरेका थिए । उनका बुवा प्रकाश कोइराला राजाको प्रत्यक्ष शासनकालमा वातावरण, विज्ञान तथा प्रविधिमन्त्री भएका थिए ।राजावादीकी रूपमा चिनिएकी मनीषा लोकतन्त्र स्थापनापछि राजनीतिक परिदृश्यमा खासै देखा परिनन् । सन् २००९ मा भने उनले राजनीतिमा प्रवेश गर्न लागेको अन्तर्वार्ता दिएकी थिइन् ।"
नयाँ नक्सांकन गर्न झन्डै एक वर्ष,"काठमाडौं (कास) नापी विभागका महानिर्देशक प्रकाश जोशीले नेपालको राजनीतिक तथा प्रशासनिक नक्सा प्रकाशनपूर्व झन्डै एक वर्षसम्म नक्साको प्रमाण, आधार, भौगर्भिक सीमांकनसहितका प्राविधिक पक्ष जुटाउनमा विभाग लागिपरेको बताएका छन् । सुगौली सन्धिसहितका थुप्रै प्रामाणिक दस्तावेज र प्रमाणका आधारमा सम्पूर्ण विधि र प्रक्रिया अपनाउँदै नक्सा प्रकाशन गरिएको दाबी गर्दै उनले उक्त नक्साले अतिक्रमित भूभागसहित प्रदेश, जिल्ला र स्थानीय तहहरूसमेत देखाएको बताए । भारतसँगको सीमा सम्बन्धको मुख्य आधार भनेको सुगौली सन्धि हो, त्यस आधारित प्रमाणपुर्जाहरू पनि हुन सक्छन्, जोशीले कान्तिपुरसँग भने, नक्सांकनको सम्पूर्ण वैज्ञानिक आधारलाई पनि यो नयाँ नक्सामा समेटिएको छ ।भारतसँगका सीमा स्तम्भको अनुगमन, मर्मत, एकअर्को दशगजाभित्र परेका सीमा स्तम्भको पहिचान तथा स्तम्भमा जीपीएस पर्यवेक्षणको कामसमेत अहिले जारी रहेको जोशी बताउँछन् । प्राविधिक समस्या समाधान र दशगजाभित्र वारिपारि परेको भूभागका बारे सरकारलाई अवगत गराउने काम भइरहेकै छ, जोशीले भने, अहिलेसम्म कालापानी र सुस्तामा मात्रै प्राविधिक तहको सहमति नभएर नक्सांकन नभएको स्थिति हो । सन् २००७ को जुलाईमा बसेको नेपालभारत संयुक्त कार्यदल (बाउन्ड्री वर्किङ ग्रुप) को बैठकमा विवादितको अर्थमा आउट्सट्यान्डिङ बिन्दुका रूपमा कालापानी र सुस्तालाई राखिएको उनले जनाए । नेपालभारत सीमा सीमांकनमा ९७ प्रतिशत काम सकेपछि १८२ थान नक्सा तयार गरिएको थियो । तर ती नक्सामा दुवै देशका तर्फबाट प्रारम्भिक हस्ताक्षर मात्रै भएको छ ।"
स्वास्थ्यकर्मी उच्च जोखिममा,"कसरी सुरक्षित रहने ?हाल सुरक्षाकर्मी, अन्य पेसाका व्यक्ति संक्रमित हुन सक्ने भएकाले सावधानी अपनाउनु आवश्यक भएको विज्ञको सुझाव छ । काम गर्दा कम्तीमा १ मिटरभन्दा टाढा रहेर कुरा गर्ने, मास्क लगाइराख्ने, घरबाहिर बेलाबेलामा सेनिटाइजर हातमा लगाएर सावधानी अपनाउनुपर्ने डाअधिकारी बताए । सञ्चारकर्मीले सकेसम्म भीडमा गएर समाचार संकलन नगर्ने, टेलिफोन, श्रव्यदृश्यलगायतका भर्चुअल माध्यम उपयोग गर्ने, क्वारेन्टाइनभित्र नगई बाहिरबाटै अनुगमन गर्ने, क्वारेन्टाइनभित्र जानैपर्ने अवस्था आए व्यक्तिगत सुरक्षा उपकरण उपयोग गर्नुपर्ने उनको भनाइ छ । अत्यावश्यक सेवामा खटिएर आफू जुनसुकै बेला संक्रमित हुन सक्ने जोखिममा रहेकाहरूले घर परिवार, निकट सम्पर्कमा हुँदा सवाधानी अपनाउनुपर्ने सल्लाह डाअधिकारीले दिए । कोरोनाको संक्रमण हाल बढ्दो क्रममा छ । बुधवारसम्म मुलुकमा ४ सय २७ जना संक्रमितसँगै २ जनाको मृत्युसमेत भइसकेको छ । ४५ जना डिस्चार्ज, २५ संक्रमित थपिएस्वास्थ्य तथा जनसंख्या मन्त्रालयले बुधबार २५ जना नयाँ संक्रमित थपिएर कूल संक्रमितको संख्या ४ सय २७ पुगेको जनाएको छ । स्वास्थ्य मन्त्रालयका प्रवक्ता डाविकास देवकोटाका अनुसार हाल संक्रमण ३८ जिल्लामा देखिएको छ ।"
सुरक्षाकर्मी उच्च जोखिममा,"ॅमास परीक्षण गर्न सकिँदैनसुरक्षाकर्मीहरूमा नै कोरोना संक्रमण देखिएपछि देशभरका ब्यारेकमा रहेका प्रहरी तथा सशस्त्र प्रहरीमा मास स्केल मा पीसीआर विधिबाट परीक्षण गर्नुपर्ने प्रस्ताव सुरक्षा प्रमुखहरूले गरेका छन् । सामूहिक र संगठित रूपमा बस्ने फौजमा १ जनालाई संक्रमण देखिए, त्यो अन्यमा पनि सर्न सक्ने भन्दै यस्तो परीक्षणको प्रस्ताव गरिएको हो । तर कोरोना क्राइसिस म्यानेजमेन्ट कमिटी (सीसीएमसी) बैठक तथा सचिवालयका अधिकारीले मास स्केलमा परीक्षण गर्ने क्षमता सरकारसग नभएको भन्दै जोखिमका आधारमा मात्रै परीक्षण गर्न सकिने जवाफ दिएका छन् । जोखिमको मूल्यांकन गरेर मात्रै परीक्षण गर्नुपर्ने धारणा बैठकमा आएको उच्च स्रोतले जानकारी दियो ।"
तीन वर्षीया बालिकामा कसरी भयो संक्रमण ?,"लमजुङ (कास) लमजुङ घर भई लामो समयदेखि काठमाडौंको वनस्थली बस्दै आएको एक परिवारले कोरोना संक्रमण आशंकामा टेकुको शुक्रराज ट्रफिकल तथा सरुवा रोग अस्पतालमा स्वाब परीक्षण गराए । संक्रमित व्यक्ति र संक्रमण भएको ठाउँबाट आएकासँग यात्रा नभएको र काठमाडौंमा कोरोना संक्रमित पनि धेरै नभएकाले रिपोर्ट नेगेटिभ आउनेमा उनीहरू ढुक्क थिए । रिपोर्ट आइसकेको थिएन । मंगलबार दिउँसो स्वास्थ्य मन्त्रालयको नियमित पत्रकार सम्मेलनको समाचारमा उनीहरू लमजुङ ठेगाना भएका एक जना संक्रमित भएको सुने । खबरमा सुरुमा उमेर खुलाइएको थिएन । बुझ्दै जाँदा उनीहरूले तीन वर्षीया शिशुलाई संक्रमण भएको जानकारी पाए । ती शिशु उनीहरूकै थिइन् ।यति सानै बच्चालाई यस्तो लाग्यो भन्ने कुरा सोच्न सकिएको छैन, आमाले भनिन्, कसरी कोरोना भयो, पत्तै भएन । बच्चामा कोरोनाको बाहिरी कुनै लक्षण छैन । बिरामी पनि छैन । रिर्पोट दिउँसोमात्रै औपचारिक जानकारी पाएको बताए । रिपोर्ट नआएसम्म पत्यार लागेको थिएन, उनले भने । आमा एउटा संस्थामा काम गर्छिन् । शिशुलाई पनि सँगै लैजान्थिन् । संक्रमण कहाँबाट आयो होला भन्ने परिवारले ठम्याउन सकेका छैनन् ।"
नरैनापुरका संक्रमितलाई सास्ती,नेपालगन्ज (कास) आइसोलेसन सेन्टर अभाव भएपछि कोरोना संक्रमण पुष्टि भएका नेपालगन्जस्थित नरैनापुर गाउँपालिकाका ५९ कोरोना संक्रमितले सास्ती भोग्नुपरेको छ । सोमबार अपराह्न संक्रमण पुष्टि भए पनि उनीहरू मंगलबार साँझसम्म गाउँकै क्वारेन्टाइन र बगैंचामा थिए । साँझ प्रशासनले एम्बुलेन्समा ल्याएर नेपालगन्जस्थित लायन्स डेन्टल अस्पतालमा राखेको हो । उक्त अस्पतालमा रहेका २५ बेडमा सबै संक्रमितलाई राखिएको छ । आइसोलेसन सेन्टर तयार नहुँदा उनीहरू बुधबार दिनभर अस्पतालमै अटेसमटेस भएर बसिरहेका थिए । कोरोना महामारी लक्षित गरेर प्रदेश सरकारले निर्माण गरेको खजुरास्थित कोरोना अस्पताल यसअघि नै भरिइसकेको छ । त्यहाँ नेपालगन्जका २५ र बर्दियाकी एक बालिकाको उपचार भइरहेको छ । उक्त अस्पताल भरिएको एक सातासम्म नयाँ आइसोलेसन सेन्टर तयार हुन सकेको छैन । बुधबार नरैनापुर५ का थप ५ जना खजुरा गाउँपालिकाका एक जनामा संक्रमण पाइएको छ । लामो समय संक्रमितलाई व्यवस्थापन गर्न नसकेपछि संक्रमण व्यापक हुने चिन्ता थपिएको छ । एकपछि अर्को ठाउँमा सार्ने क्रममा सर्वसाधारणका साथै सुरक्षाकर्मी र स्वास्थ्यकर्मी तनावमा छन् । मंगलबार दिनभर नरैनापुरको बगैंचामा रहेका संक्रमितलाई सुरक्षाकर्मीले घेरा हालेर राखेका थिए । सुरक्षाकर्मीले घेरा हालेपछि संक्रमितसित सम्पर्क भएको अनुमान गरिएको छ ।
पहुँचका भरमा कोरोना परीक्षण !,"(काठमाडौं)  कोरोना संक्रमण प्रभावित क्षेत्रमा पीसीआर विधिबाट पर्याप्त परीक्षण नभइरहेका बेला राजधानी र प्रयोगशाला भएका क्षेत्रमा पहुँचका भरमा परीक्षण गराउने बढेका छन् । संक्रमणको खास जोखिम नभएका र कोरोनाको कुनै लक्षण नभएका व्यक्तिहरूले पहुँचका भरमा परीक्षण गराइरहेका हुन् । यसले धेरै संख्यामा संक्रमित देखिएका तथा जोखिम रहेका क्षेत्रलाई अवमूल्यन गरेको बुझिएको पीडितहरूको भनाइ छ ।टेकुस्थित शुक्रराज ट्रपिकल तथा सरुवा रोग अस्पतालमा समेत यस्ता व्यक्ति आउने गरेका त्यहाँ कार्यरत एक चिकित्सकले बताए । उनका अनुसार त्यस्ता व्यक्ति न संक्रमण फैलिएको जिल्लाबाट आएका हुन्छन्, न उनीहरूमा कोरोनाको कुनै लक्षण नै हुन्छ । आफ्नो इच्छाअनुसार परीक्षण नगरिदिए कतिपयले आकस्मिक कक्षका चिकित्सकसँग झगडासमेत गर्ने गरेका छन् । मन्त्री, नेता या अस्पताल निर्देशक चिनेको भन्दै शक्तिको भरमा झगडा गर्ने गरेको आकस्मिक कक्षमा खटिएका ती चिकित्सक बताउँछन् ।कोही वडाको चिठी लिएर आउँछन्, कोही मन्त्रालयको, उनले भने, जसले जे भने पनि हामीले शंकास्पद व्यक्तिको मात्रै स्वाब संकलन गर्ने हो, अरूलाई सल्लाह दिने हो । शक्तिकै आडमा केही भने लाइनमा बसेर सेवासमेत लिन मान्दैनन् । सरकारी कर्मचारी, पत्रकार, प्रहरी या जनप्रतिनिधिले अस्पतालमा आएर यस्तो व्यवहार देखाउने गरेका निर्देशक डा सागरकुमार राजभण्डारीले बताए । हामीले लक्षण देखिएका र जोखिम रहेका जिल्लाबाट आएकालाई प्राथमिकता दिन्छौं, उनले भने, मन्त्रालयको पावर देखाउनेलाई उतै जानुस् भन्छौं । कसैले जिद्दी गरेकै आधारमा परीक्षण गरेर स्रोतसाधन खर्च गर्ने बेला नभएको उनको भनाइ छ । जनस्वास्थ्य वैज्ञानिक समिर दीक्षितसमेत इच्छा र पहुँच भएकै आधारमा जोसुकैले कोरोना परीक्षण गरेर स्रोतसाधन खर्च गर्नु उचित नभएको बताउँछन् । अहिलेको अवस्थामा रोगको लक्षण देखिने, क्वारेन्टाइनमा बस्ने, संक्रमण फैलिएको ठाउँमा बस्ने या संक्रमितको कन्ट्याक ट्रेसिङमा भेटिएकालाई मात्रै परीक्षण आवश्यक भएको उनले बताए । सांसद, पत्रकार, ट्याक्सी ड्राइभरको टेस्ट भइरहेको सुनिन्छ, उनले भने, सीमित स्रोतसाधन भएको अवस्थामा सबैलाई टेस्ट गर्दा भोलि वास्तविक बिरामीले सेवा नपाउने स्थिति आउन सक्छ । कसैलाई परीक्षण गराउने इच्छा नै छ भने सरकारले यसका लागि निश्चित शुल्क तोक्नुपर्ने उनले सुझाए । मापदण्ड बनाएर अनावश्यक या पहुँचका आधारमा हुने परीक्षण तत्काल रोक्नुपर्ने उनको भनाइ छ । मास्क लगाएर हिँड्दा सम्भावित जोखिमबाट बच्न सकिन्छ, उनले भने, टेस्ट गरेर साध्य छैन, एकपटक टेस्ट गराउँदैमा सधैंका लागि ढुक्क भइने पनि होइन ।परीक्षणका लागि सिफारिस माग्न दिनहुँ मानिसहरू आउने गरेको स्वास्थ्य मन्न्त्रालयका प्रमुख विशेषज्ञ डा रोशन पोखरेल बताउँछन् । कहिले औषधि व्यवसायी, कहिले प्रहरी त कहिले पत्रकार आइरहन्छन्, उनले भने, एक जना प्रहरी संक्रमित भयो भन्दैमा सबैको परीक्षण गर्न आवश्यक छैन, साध्य पनि छैन । घरमा बस्ने या संक्रमित ठाउँमा नगएका मानिसको परीक्षण आवश्यक छैन भन्दा पनि धेरैले नटेर्ने गरेको उनले सुनाए । अहिलेको अवस्थामा राज्यलाई भार पर्ने काम नगर्न उनले अनुरोधसमेत गरे । पोखरेलका अनुसार परीक्षणका लागि धेरै जिद्दी गर्नेलाई आरडीटी गराएर पठाउने गरिएको छ । १० जनालाई आरडीटी पोजिटिभ आयो भने एक जनालाई पीसीआरसम्म गर्न सकिन्छ, उनले भने, पीसीआर एकपटक गर्दैमा रोग छैन भनेर बस्ने कुरा पनि होइन, समुदायमा परीक्षणबारे चेतनाको स्तर नै बढेन । स्वास्थ्य मन्त्रालयसँग अहिले १ लाख १० हजार थान पीसीआर किट र ८० हजार थान आरडीटी किट छन् । हाल देशभर हरेक दिन ५ हजार नमुनाको पीसीआर परीक्षण गर्ने क्षमता रहेको डा पोखरेलले दाबी गरे । अहिले दैनिक ३ हजार वटासम्म नमुनाको परीक्षण भइरहेको छ, उनले भने ।"
संक्रमणको स्रोत क्वारेन्टिन,"संक्रमणको आन्तरिक स्रोत अव्यवस्थित क्वारेन्टिन भइरहेछन् । भारतबाट चाहेर वा नचाहेर घर आएकाहरूलाई भेडाबाख्रा जसरी थुनेर राखिएको छ । थुनिनेहरू हजारौंको संख्यामा छन् । र, क्वारेन्टिनमा मानिसका लागि चाहिने न्यूनतम आवश्यकता पनि पूरा गरिएको छैन । आफू बाँच्न र परिवारलाई बचाउन क्वारेन्टिनमा बसिरहेकाको जीवन नै धरापमा छ । बाँच्ने लालसाले क्वारेन्टिनमा बसे । तर क्वारेन्टिन उनीहरूका लागि वधशाला बनिरहेछ । क्वारेन्टिनमा नै संक्रमण दर भयावह हुनु लापरबाहीको पराकाष्ठा हो । विश्व स्वास्थ्य संगठनको मापदण्डअनुरूप हुबहु हुन नसके पनि सामान्यभन्दा सामान्य मापदण्ड पूरा गराउन क्वारेन्टिनको व्यवस्था गर्नेहरू सरिक हुनुपर्थ्यो । समाचार पढ्दा क्वारेन्टिन मध्ययुगीन अपराधी राख्ने ठाउँजस्तो लाग्छ । न पिउने पानी छ, न त हात धुने साबुन र शौचालय नै । सुत्न र खान लुकेर घर जानुपर्ने अनि खेत शौचालय भएको छ । यो कस्तो बाध्यता हो । अनि हाजिर क्वारेन्टिनमा लगाउनुपर्ने विडम्बना छ । यस्तो दैनिकी कल्पनासम्म पनि गर्न सकिन्न । औषधि उपचार र परीक्षणका लागि व्यवस्था नहुनु गम्भीर लापरबाही हो । एकसरो रुख्खासुख्खा खान पनि कसैको निगाहपूर्ण बक्सिस पाएको ठान्नुपर्ने क्वारेन्टिनको दैनिकी कति कालो र क्रूर रहेछ ? सबैतिर यस्तै हालतमा क्वारेन्टिन होलान् भन्न खोजेको होइन । भक्तपुरको खरिपाटीकै जस्ता राम्रा पनि होलान् । तर क्वारेन्टिन शब्दलाई नै गिज्याउने कार्य बन्द होस् । श्यामसुन्दर कुइँकेल, काठमाडौंक्वारेन्टिनबाट नै संक्रमण फैलिरहेको छ । यो तथ्य स्थानीय सरकारलाई त थाहा होला तर संघीय सरकार बेखर छ । क्वारेन्टिन व्यवस्थित नहुँदा संक्रमितको ज्यानै जान्छ । काठमाडौंमा पनि संक्रमण भित्रभित्रै फौलिरहेको छ । मधेसमा स्थिति भयावह बन्दै गइरहेको छ । क्वारेन्टिनबाटै संक्रमण फौलिरहेको समाचार आएको छ । नाम मात्रको क्वारेन्टिनले सुरक्षा दिँदैन । क्वारेन्टिनमा बस्नेहरूलाई परीक्षण नै नगरेपछि बस्नु नबस्नुको के अर्थ ? एकै ठाउँमा कोचेर राख्नाले झन् जोखिम बढ्छ । यो विषयमा स्वास्थ्य मन्त्रालयको ध्यान जाओस् । केही समयअघि भारतबाट आएकाहरूलाई क्वारेन्टिनमा राख्ने त भनियो तर मापदण्ड बनाइएन । अहिले क्वारेन्टिनमा संक्रमित र अन्य व्यक्तिसँगै बसिरहेका छन् । सरकारको चरम लापरबाही र कमजोर तयारीले यस्तो भएको हो । क्वारेन्टिनमा गाँसबासको व्यवस्था छैन, परीक्षण गर्ने त टाढाको कुरा भयो । जिल्ला स्वास्थ्य कार्यालयले क्वारेन्टिनमा बसेकाहरूको नियमित स्वास्थ्या जाँच गरोस् । यसरी क्वारेन्टिनमा राखेर मात्रै समस्याको समाधान हुँदैन । यदि संक्रमितको अवस्था गम्भीर भयो भने तुरुन्तै अस्पताल लौजाने व्यवस्था गरिनुपर्छ । स्थानीय तहको भूमिका यहीँनिर महत्त्वपूर्ण छ । सरकारले व्यवस्थित क्वारेन्टिन बनाउन सकेको छैन । अस्पताल नै असुरक्षित बन्दै गइरहेको छ । लकडाउन मात्र लम्ब्याएर समस्याको हल हुँदैन । सीमा व्यवस्थापनको कमजोरीका कारण कोरोना संक्रमित बढेको हो । अझै पनि सरकारले नचेते संक्रमण भयावह हुनेछ । जनताको ज्यान अकालमा जानेछ । सीमा विवाद र नेकपाको आन्तरिक कलहको कारण कोरोना नियन्त्रण छायामा परेको छ । सरकार र विपक्षले यो विषयमा ध्यान दिनु जरुरी छ । पुरुषोत्तम घिमिरे, जोरपाटी, काठमाडौं"
उद्यमी जोगाऊ,"प्रदीप गिरिले प्रधानमन्त्री केपी शर्मा ओली कार्यकर्ताको गीतको नशामा लठ्ठिएका छन् भने । दोस्रो विश्वयुद्धको समयमा बेलायती प्रधानमन्त्रीले काम गर्न नसकेपछि चर्चिलले बाटो खाली गर्दिनुस् भनेका थिए । यही प्रसंगलाई अहिलेको नेपाली राजनीतिसँग गिरिले तुलना गरे । सरकारले पेस गरेको नीति तथा कार्यक्रमले कोराना भाइरस देखेको छैन । अहिले पानीजहाज चलाउने अनि रेल कुदाउने योजना सरकारलाई चाहिएको छ । कोरोना प्रभावित जनतालाई राहत दिने र अर्थतन्त्र जोगाउने कार्यक्रम आउनुपर्थ्यो आएन । लकडाउन बढाउँदै सत्ता जोगाइरहने काम कति जायज छ भन्ने गिरिको प्रश्न आम जनताको प्रश्न हो । लकडाउनले अर्थतन्त्र ध्वस्त छ, उद्योग कलकारखाना बन्द छन्, राजस्वको लक्ष्य ५५ प्रतिशतमा खुम्चिएको छ, वैदेशिक सहयोग आउने कुनै सम्भावना छैन तर पनि सरकारले आउने वर्ष सबै क्षेत्रको काम सहज तरिकाले गर्छु भन्छ । जसको कुनै आधार र सम्भावना छैन । कृषिका केही कार्यक्रम र कालापानी लिम्पियाधुराको विषयबाहेक अन्य सार्थक र परिणाममुखी नीति आएन । उद्योग, कलकारखाना र साना उद्यमी जोगाउन कुनै आर्थिक राहतको प्याकेज नल्याउनु सरकारको नीति तथा कार्यक्रमको ठूलो कमजोरी हो । साना उद्यमीको लकडाउनभरिको ब्याज सरकारले तिरिदिने भन्न सकेको भए मात्र पनि धेरै साना उद्यमीको मनोबल खस्कँदैन थियो । सबै काम गर्छु तर केही पनि गर्दिनँ भन्ने खालको नीति सरकारले लियो । आएका कार्यक्रम पनि लकडाउनको कारण पूरा हुँदैन । यसर्थ विदेशी दृष्टान्त हेर्दै यथाशीध्र लकडाउन खुकुलो पार्न सके मात्र अहिलेको कार्यक्रमले केही गति लिन सक्ला र जनतालाई राहत होला । गोपाल देवकोटा, गोकर्णेश्वर, काठमाडौं"
भाइरस र भ्रष्टाचार उस्तै,"भ्रष्टाचारविरुद्धमा शून्य सहनशीलताको नीति लिने उद््घोष सरकारले गरेको छ । तर नीति तथा कार्यक्रममा भ्रष्टाचाररहित कसरी बनाउने भन्ने योजना सरकारसँग छैन । न त यस्तो बेला सरकारी कार्यक्रम नै कार्यान्वयन गर्न सकिन्छ । आमजनताले यो घोषणालाई कसरी पत्याउने ? अघिल्लो वर्ष पनि भ्रष्टाचार नगर्ने भनियो तर कतिसम्म भ्रष्टाचारमा सरकार चुर्लुम्म डुब्यो भन्ने उदाहरण निकै छन् । सरकारको बहालवाला मन्त्रीले समेत भ्रष्टाचारका कारण राजीनामा दिनुपर्यो । त्यसैले सरकारको भनाइ र गराइमा निकै अन्तर छ । कोरोना नियन्त्रणमा त विश्व लागिपरेको छ । ढिलोचाँडो भाइरसको मृत्यु हुन्छ नै । भ्रष्टाचाररूपी भाइरस हाम्रो अहिलेको चुनौती हो र यसबाट बचौं । रामकृष्ण बराल, काठमाडौं"
नयाँ नक्साको प्रभाव,"लिपुलेक, लिम्पियाधुरा र कालापानी समेटेर नक्सा जारी गर्ने निर्णयले भारतसँगको सम्बन्धमा नयाँ आयाम थपेको छ । सरकार र संसद्लाई यो विषय पार लाउनुपर्ने चुनौती पनि थपिएको छ । यसअघि सीमासम्बन्धी विवाद अमूर्त र पर्दापछाडि हुन्थे तर अहिले बहस जनस्तरमा पुगेको छ । जनस्तरको बहसले सीमा विवादलाई वैधानिक बनाएको छ । भारत सीमा बहसमा बाध्यात्मक रूपमा अगाडि आउनैपर्ने परिस्थिति बन्दै छ । यो नेपालको उपलब्धि हो । सरकारद्वारा अनुमोदित नक्सालाई संविधान संशोधनमार्फत वैधानिक बनाउनुपर्छ । संविधान संशोधनको प्रस्ताव एकमतले पारित भए हामी एकजुट छौं भन्ने सन्देश जान्छ । त्यसपछि सरकारसमक्ष उक्त भूभागमा आफ्नो उपस्थिति सुनिश्चित गर्ने दायित्व आउँछ । त्यसका लागि सरकारले भारतीय पक्षलाई नेपाली भूमिबाट हट्न अनुरोध गर्नुपर्ने हुन्छ । भारतीय पक्षले उक्त अनुरोधलाई स्वाभाविक रूपमा नलिए वा अन्य प्रभावकारी कूटनीतिक पहलमा समेत कन्जुस्याइँ गरे अवस्था झन् गम्भीर बन्छ । त्यसपछि मुठभेड पनि निम्तिन सक्छ । हेपाहा प्रवृत्तिविरुद्ध राष्ट्रिय संघर्षको प्रारम्भविन्दु पनि हो यो । अहिले जुन शक्तिले भारतको प्रतिरोध गर्छ त्यो शक्तिले आन्तरिक राजनीतिमा निर्णायक प्रभाव पार्ने पनि निश्चित छ । यसअघि सत्तामा रहँदा भारतसँग जोडिएका राष्ट्रिय विषयहरूमा मौन वा अमूर्त देखिने र विपक्षमा छँदा तिनै विषयमा आक्रामक देखिने दलहरूको शैली हामीलाई थाहा छ । र, सीमा विवाद पार नलागुन्जेल दलहरूको मुख्य चुनावी मुद्दा यही हो । साथै जनताले राजनीतिक दलप्रतिको धारणा बनाउने आधार पनि यही विषय हुने निश्चित छ । यो विवादले असमान सुगौली र १९५० को सन्धिको बारेमा छलफल गर्न प्रेरित गर्नेछ । नक्सा परिमार्जनको यो पहलकदमीले अन्तर्राष्ट्रिय मञ्च पनि पाइरहेछ । भारतपाकिस्तान एवं भारतचीन सीमा सामरिक संघर्षमा नेपालभारत सीमा विवाद र नेपालको नयाँ नक्साले थप ऊर्जा प्रदान गर्नेछ । भारतीय सञ्चारमाध्यमले यो विवादमा चीनलाई जोड्दै अतिरञ्जित विश्लेषण गरिरहेछन् । र, पाकिस्तानमा भारतविरोधी समाचार प्रसारित भइरहेको छ । नेपालभारत सीमा विवादले छिमेकी राष्ट्रबीच नयाँ परिस्थिति बने आश्चर्य मान्नुपर्दैन । अतः सरकारले ल्याउने नयाँ नक्साले दक्षिण एसियाको शक्ति संघर्षमा समेत प्रभाव पार्ने हुँदा सीमा विवादको निर्णय गर्दा अत्यन्त कूटनीतिक एवं सन्तुलित प्रक्रिया अवलम्बन गर्न आवश्यक छ । जगन निरौला, शिकागो, अमेरिका अब निशाना छाप र सरकारी लेटर प्याडमा पनि नयाँ नक्सा राखिएला । सांसदको लोगो परिवर्तन होला । यी सबै कामका लागि संविधानको अनुसूची नै परिवर्तन गर्नुपर्लाÙ गरिएला । स्कुलकलेजका पाठ्यपुस्तकमा नयाँ नक्सा समावेश गरिएला । तर नक्सालाई कागजमा समावेश गरेर मात्र केही हुँदैन । कागजी काम उपलब्धि होइन । यदि कागजले हुने भए संविधान, दलीय घोषणापत्र तथा सरकारी योजनामा सुशासन, न्याय, विकास र आर्थिक समृद्धि समेटिएकै छ । घर बनाउन पहिला नक्सापास गर्नुपर्छ । लालपुर्जा र नक्सापासको कागज मात्रैले पनि घर बन्दैन । इँटा, बालुबा र फलाम चाहिन्छ । यी सबै जम्मा भएपछि काम गर्नेहरू पनि चाहियो । अनि समयमै घर बनाइहाल्नुपर्छ नत्र मिचाहा सँधियारले खत्तम पार्छ । नेपालभारत सीमा पनि यही हो । हामी समयमै आफ्नो बनाउन सकेनौं । सरकारले कूटनीतिक वार्तामा चीनलाई पनि साक्षी राखेर सीमा विवादको हल खोज्नुपर्छ । अन्तर्राष्ट्रिय दस्ताबेजहरूमा नेपालको नयाँ नक्सा राख्न पनि पहल गर्नुपर्छ । तत्काल अतिक्रमित क्षेत्रमा बीओपीजस्तो कमजोर संरचना होइन शक्तिशाली सैनिक बटालियन नै तैनाथ गर्नुपर्छ । यसमा सरकार संयम हुनु आवश्यक छ । इन्द्रकुमार श्रेष्ठ, ओखलढुंगा"
कागजमा कोरिएको सीमारेखा,"त्यस दिन भारतीय प्रधानमन्त्री जवाहरलाल नेहरू लोकसभामा बोल्दै थिए । यो सन् ५० को दशकतिरको कुरा हो । सन्दर्भ थियो पाकिस्तानद्वारा अक्साई चीन को हिस्सा चीनलाई हस्तान्तरण । पाकिस्तान, भारत र चीनसँग जोडिएको एवं तिब्बती पठारको उत्तरपश्चिममा अवस्थित भूभाग अक्साई चीनलाई लिएर भारतभित्र ठूलो चिन्ता र चासो थियो । भारतले यसलाई आफ्नो हिस्सा मान्थ्यो । नेहरू भन्दै थिए, अक्साई चीन एउटा बाँझो इलाका हो । त्यहाँ केही पनि उम्रिँदैन । विपक्षी नेता राममनोहर लोहिया, जो नेपालमा प्रजातन्त्रका लागि समर्थन गर्ने क्रममा पक्राउ परी स्वतन्त्र भारतको कारावासमा समेत बसेका थिए, तत्काल खडा भए र भने, आप भी तो गन्जे हैं, आपके सर पर बाल नहीं उगता, तो क्या इसे काट दिया जाए ? यस कथाले दर्साएको तथ्य हो आफ्नो कुनै पनि भूभागसँग कुनै पनि सार्वभौम देशको अभिन्न नाता हुन्छ । त्यो भूमिमा जनको उपस्थिति छ वा छैन भन्ने विषयले त्यो भूभागको महत्त्व घटाउँदैन । भूभागले कुनै पनि मुलुकको आकार र अस्तित्वलाई परिभाषित गरिरहेको हुन्छ । कुनै भूभाग निर्जन वा बाँझो देखिए पनि त्यसले रणनीतिक र सामरिक महत्त्व बोकेको हुन्छ । त्यसैले भौगोलिक सीमा प्राथमिकतामा पर्छ । भौगोलिक परिस्थितिले कुनै पनि मुलुकको सुरक्षा सुदृढीकरणमा के गर्नुपर्छ भनी बाटो देखाउँछ । आन्तरिक सुरक्षाको प्रत्याभूतिका निम्ति पनि वैज्ञानिक तवरबाट सीमारेखा निर्धारण र व्यवस्थापन आवश्यक हुन्छ । मुलुकको स्वतन्त्र पहिचान र प्रभुत्वका लागि सीमारेखा निर्णायक हुन्छ । कुनै पनि मुलुकको भूबनोट र विशेषताले त्यस क्षेत्रको भूराजनीतिक चरित्रलाई परिभाषित गरिरहेको हुन्छ ।निश्चित रूपमा राज्यका लागि भूभाग महत्त्वपूर्ण त हुन्छ, तर त्योभन्दा पनि महत्त्वपूर्ण त्यो सरहदभित्र बसोबास गर्ने जनता हुन्छन् । जनताबिना सरहदको तुक छैन । आफ्ना जनतालाई संरक्षण गर्न सत्तासञ्चालकले जोखिम उठाउने सामर्थ्य पनि प्रदर्शित गरिरहनुपर्छ । आफ्नो भूखण्डमा बसोबास गर्ने विविध समाज र समुदायको व्यवस्थापन राज्य सञ्चालकको आधारभूत कार्यभार हो । यसको अभावमा सीमारेखा फगत कागजी रेखा मानिन्छ । भौगोलिक अवस्थितिले राज्यभित्र केन्द्र र सरहदिया को परिधि निर्माण गरेको हुन्छ । राजामहाराजाहरूको जमानामा केन्द्रलाई प्राथमिक मानियो भने सरहदिया इलाकालाई केवल कर असुलीको आधार । कतिपय अवस्थामा केन्द्रले सरहदियामाथि एक प्रकारको स्थायी दबाब र घृणाको राजनीति गरिआएको छ । यसले सतहमा देखिएको त्यस्तो व्यवस्थापन र शासनको निरन्तरतामा गम्भीर आन्तरिक संकट रहेको संकेत दिन्छ । उदारवादी लोकतान्त्रिक व्यवस्थाले सीमान्त क्षेत्रमा बसोबास गरेका जनतालाई त्यति नै प्राथमिकता दिनुपर्छ, जति केन्द्र मा बसेकाहरूलाई दिएको हुन्छ । यदाकदा सीमान्त मामिला राज्यको महत्त्वाकांक्षी यात्रामा एउटा अवरोधका रूपमा पनि देखिन्छ । तर जो राज्य सीमान्तप्रति संवेदनशील हुन्छ, उसले असमाधेय संकट झेल्नुपर्दैन ।नेपाल तीनतिर भारतसित जोडिएको छ । उत्तर चीन (तिब्बत) सँगको सम्बन्ध पनि पुरानो हो । सन् १८१६ को सुगौली सन्धिबाट अहिलेको सरहद कायम भयो, पछि नयाँ मुलुक गाँसियो । यो सन्धिले नेपालभारत सीमा पनि प्रस्ट्याउँछ । नेपालभारत सीमा छुट्याउने दशगजा (नो म्यान्स ल्यान्ड) मा समेत परम्परादेखिका बस्तीहरू छन् । खुला सिमाना आपसी सम्बन्धको विशेष पक्ष रहँदै आएको छ । कतिपय ठाउँमा गुजुमुज्ज मानव बसोबास छ, जसले दशगजालाई कागजमै सीमित गरिदिएको छ । तैपनि त्यहाँका रैथानेले सार्वभौमिकताको पहिचान दिइरहेकै हुन्छन् । सीमारेखाले पृथक् अस्तित्वको बोध गराउँछ । हुन त सीमारेखाको उत्पत्ति दुई भिन्न केन्द्र को सहमतिमा हुन्छ, तैपनि कतिपय अवस्थामा सरहदको निर्माणमा स्थानीय बासिन्दाको चाहना पनि जोडिने गरेको हुन्छ । उदाहरणका लागि, तराईमा सीमारेखा एकदमै नागबेली हुनुमा स्थानीय जमिनदारहरूको इच्छाले पनि काम गरेको छ । त्यसको कारण हो तिनले नेपाललाई रोज्नु । भनिन्छ, कालापानी क्षेत्रको व्यासका जमिनदारहरू सुगौली सन्धिताका बाँडफाँटमा नेपालको भागमा परेका थिए, उनीहरूले तत्कालीन ब्रिटिस भारततर्फ बस्ने इच्छा देखाए, तर ब्रिटिसहरूले यो नेपालको जमिन हो भनेर तिनलाई स्विकारेनन् । सीमारेखासँगै गाँसिएर आउने पृथक् अस्तित्वको बोधले फरक प्रभुसत्ताको अनुभूति दिलाउँछ । ऐतिहासिक सम्बन्धको निरन्तरताको स्पेस त हुन्छ, तर पृथक् अस्तित्वसँगै प्रतिच्छायाका रूपमा निर्मित हुने स्वतन्त्र पहिचानले गौरवबोध गराइरहेको हुन्छ । सीमावारिपारि बस्नेहरूमाझ पारस्परिकताको निर्वहन हुँदै गर्दा पृथक् सार्वभौमिकताको अनुभूति अहर्निश भइराखेकै हुन्छ । त्यसै गरी सीमावर्ती क्षेत्रमा आन्तरिक प्रतिस्पर्धा चलिरहेको हुन्छ । यो प्रतिस्पर्धा राज्यको तहमा पनि हुन्छÙ पारि राज्यजनित उपक्रम चल्न थाल्यो भने वारि पनि ढिलोचाँडो त्यस्तै गतिविधि चलिहाल्छ । जनस्तरमा एकअर्काको देखासिकीमा समानान्तर अभ्यास वा प्रतिक्रियात्मक प्रयोगको शृंखलाबद्ध कहानी चलिरहन्छ । यो पनि सरहदिया सम्बन्धको बहुआयामिकताको एउटा पाटो हो ।गणतन्त्रको उदयपछि पनि नेपाली केन्द्रको सीमाञ्चललाई हेर्ने नजरियामा खासै फेरबदल आएको देखिँदैन । सीमाञ्चलकेन्द्र सम्बन्ध आशंका र तनावले भरिपूर्ण रहँदै आएको छ । यसलाई सीमाञ्चलमा स्थानीय प्राथमिकता निरुत्साहित गरेको अर्थमा पनि लिने गरिएको छ । सीमाञ्चल दशगजा आसपासको त्यो क्षेत्र हो, जसको दैनिकी वारिपारिसँग जोडिएको छ । सजिलोका लागि यसलाई नेपालतर्फको सीमाञ्चल वा पारिपट्टिको सीमाञ्चल पनि भन्न सकिन्छ । केन्द्र र सीमान्त (दशगजा छेउछाउका बासिन्दा) बीचको सम्बन्धका कतिपय संकथन ऐतिहासिक र स्थायी प्रकृतिका जस्तै छन् । मोटो तवरमा हेर्दा धेरैजसो संकथन चाहिँ तात्कालिक घटनाक्रम र त्यसका प्रभाव तथा प्रवृत्तिहरूका आधारमा स्थापित भएका हुन्छन् । केन्द्र र सीमान्तबीचको पारस्परिकतामा निर्माण हुँदै आएका त्यस्ता संकथनहरूको आयु स्थायी र अस्थायी प्रकृतिको हुन्छ । सीमाञ्चलमा केन्द्रले छिमेकी नीतिभित्र सीमाञ्चल नीति अपनाउन खोजेको गहिरो बुझाइ छ । जबकि सीमाञ्चल नीति छिमेकी नीतिको बाटो कोर्ने उद्यम हुनुपर्ने हो । पत्रकार मोहन मैनालीले दुई दशकपहिला नै व्यासका बासिन्दाहरूको सरोकार उठाउँदै नेपालबाट टाढिएको नेपाल शीर्षकमा लेखेका थिए खस, डोटेल, कुमाउनी र गोरखाली राजाको शासन खेपेको अहिलेको व्यास गाविस सुगौली सन्धिपछि स्थायी रूपमै नेपालको ठहरियो । तर स्थायी रूपमा नेपाल भएको झन्डै दुई सय वर्षपछि अहिले पनि व्यासले भारतको आश्रयमा बाँच्नुपरेको छ । गत साता नेपाल म्यागाजिनको कसले पो सुनिदेला कालापानीवासीको मार्का रिपोर्टले व्यासका नागरिकहरूको दैनिक व्यथाले विरलै ठाउँ पाएको सवाल उजागर गरेको छ । यसरी विगतमा भएको कालापानी क्षेत्रको भूभाग र बासिन्दाको अवमूल्यन केन्द्रसीमाञ्चल सम्बन्धको ऐना हो, जसमा नेपाली केन्द्रको अनुहार कहिले कुटिल र कमजोर त कहिले कठोर झल्किने गरेको छ । हाम्रा थुप्रै कमीकमजोरीलाई उदांगो बनाएको सद्य नक्सा परिकल्पना ले केन्द्र जस्तै सीमान्तवासीलाई पनि तरंगित बनाएको छ । कोरोना कहरको व्यवस्थापनमा चुक्दै गएको संघीय सरकारले कतै नक्सा राष्ट्रवाद को व्यूह रचेर आफूलाई जोगाउन त चाहेको होइन भन्ने गाइँगुइँ पनि कम सुनिएको छैन । यदि सफा मनले नक्सा परिकल्पना गरिएको हो भने यसबाट भूराजनीतिक उचाइ बढाउन बल पुग्छ । तर दीपावली मनाउने अवस्था त्यतिखेर हुन्छ, जतिखेर सीमान्त क्षेत्रका बासिन्दाहरूले राज्यको अपनत्व पाउँछन् । अहिले त सीमावासीका लागि राज्यले दिएको सुविधा सम्झिँदा पनि मन दुख्छ । केन्द्रले दिएको नागरिकता प्रमाणपत्र मात्र बोकेर कालापानी क्षेत्रका बासिन्दाले कहिलेसम्म मेरो देश को आत्मगौरव गरिरहने हुन् ? कालापानी क्षेत्रमा आन्तरिक आवागमनको अभाव र परनिर्भरताको अवस्था रहिरहेसम्म सरकारद्वारा प्रस्तावित दीपावलीको मञ्चन सीमावर्ती नेपाली जनताको रोदनप्रतिको कुटिल अट्टहास मात्र हुनेछ । राष्ट्रवादको मीठो बाँसुरी धुनको मौसममा तात्कालिक अस्वीकार्यता लाई झेल्दै भए पनि आउने समयमा सीमाञ्चलको रोदनले केन्द्रको स्वीकार्यता पाउँछ भनिरहनु नै अहिलेको कार्यभार हो ।मुलुकको ऐतिहासिक विकासक्रममा राजनीतिक सीमा फेरबदल भइरहन्छ, तर सँगसँगै जोडिएर पारम्परिक रूपमा बसोबास गरिरहेकाको स्वार्थ कतिपय सन्दर्भमा साझा हुन पुग्छ । अहिलेसम्म धेरै ठाउँमा सीमापारि नेपालीको र सीमावारि भारतीयको खेती छ । सीमाक्षेत्रमा कोरोनाकालमै समेत त्यहाँ खटेका सुरक्षाकर्मीहरूसँग स्थानीय बासिन्दाको द्वन्द्वको खबर बाहिरिइरहेकै छ । यसको आत्मपरक व्याख्याभन्दा वस्तुपरक अध्ययनको खाँचो छ । यहीँनिर काठमाडौं र दिल्लीलाई सीमाञ्चलको अवधारणाबारे बुझाउन ढिलो हुँदै गएको छ । केन्द्रले आँखा खोल्नु र बन्द गर्नु गरे जस्तो सीमाञ्चलमा भिन्नताको दूरी खडा गर्न सहज छैन ।सीमाञ्चल बृहत् अवधारणा हो, जसमा दुई सार्वभौम साँध पाएका बासिन्दाहरूमाझ सांस्कृतिक, आर्थिक र पर्यावरणीयसँगै विपत्, जीवनस्तर सुधार, सहज आवागमन, जस्ता पक्षहरूमा साझापन खोजी गरिएको हुन्छ । त्यसैले पनि दशगजावारिपारि समृद्धि, सौहार्द र समन्वय खोजी गर्न सीमाञ्चल अवधारणाबारे केन्द्रहरूलाई झकझकाइरहनुपर्छ । यो सरोकार भारतसँग टाँसिएको सीमाक्षेत्रमा मात्र होइन, चीनसँग जोडिएको भूभागमा पनि त्यत्तिकै जरुरी छ । हिमाली क्षेत्रमा रोटी बेटी परम्पराको अवशेष तिब्बतसँग रहिआएको छ । केन्द्रसीमान्त सम्बन्धलाई राजनीतिक र कानुनी आलोकमा नियाल्नुपूर्व सीमाञ्चलको संवेदनशीलता बुझ्नुपर्ने हुन्छ । अहिले उत्तरी हिमालय र उत्तरी भारत ले रणनीतिक महत्त्व पाउँदै गएको पृष्ठभूमिमा छिमेकीहरू आपसमा मिले पनि समस्या छ, नमिले पनि समस्या ।कुनै पनि सीमारेखा आखिर कागजमै पहिला कोरिन्छ । कागजमा कोरिएको सीमारेखालाई जन वा राज्यको उपस्थितिले जीवन्तता दिन्छ । जहाँ सीमारेखा अदृश्य छ, त्यहाँ स्थानीय बासिन्दाको उपस्थितिले सीमारेखाको अस्तित्वलाई जोगाइरहेको हुन्छ । तर राज्यले त्यस्ता जनबारे सुर्ता गरेको छ कि छैन ? सीमान्तका बासिन्दासँग राज्यले आफ्नो नाता केलाएको छ कि छैन ? जहाँ मान्छेको बस्ती छैन, त्यहाँ राज्यले कसरी पहुँच बनाएको छ ? यो विचारणीय छ । देशको मानचित्र फगत दाबीहरूको वाहक होइन, जन र जमिनलाई हेर्ने राष्ट्रिय दृष्टि पनि हो ।"
विकृत राजनीतिको पुनरावृत्ति,"यथास्थितिमा परिवर्तन सम्भव छैनसत्तारूढ नेकपाले पछ्याइरहेको नवउदारवादी आर्थिक व्यवस्था र भ्रष्टताले कुरूप, लोभले चुर्लम्म डुबेको नेतृत्वबाट सुख, समृद्धि र समाजवाद सम्भवै छैन । त्यहाँ घनश्याम भुसाल त के, उनीजस्ता एक दर्जन नेता भए पनि हुनेवाला केही छैन । किनकि अहिलेसम्म नेकपामा राजनीतिक वैचारिकी र पद्धतिमा खासै विमति देखिन्न । मार्क्सवादलेनिनवादलाई मूल दार्शनिक तथा सैद्धान्तिक मार्गदर्शक सिद्धान्त स्विकारिए पनि बहुदलीय जनवादका चौध विशेषतामध्ये प्रमुख विशेषता भने उदारवादमा आधारित संसदीय व्यवस्थालाई संस्थागत गर्ने नै हो । नेकपाले अंगीकार गरेको जबज का मुख्य विशेषता भनेको बहुदलीय प्रतिस्पर्धात्मक प्रणाली र आवधिक निर्वाचनबाट सत्तामा टिकिराख्नु नै हो । २०४६ सालयता सत्ताको खेलोमा मग्न एमालेले सत्तामा रहँदा आंशिक सुधारात्मक परिवर्तनबाहेक पार्टीभित्र दलाल पुँजीपतिहरूको निर्माणबाहेक केही गर्न सकेन । दर्जनभन्दा बढी काण्डैकाण्डको खातमा पछिल्लो समय एमसीसी, यति र ओम्नी प्रकरण, सांसद अपहरण, ४० प्रतिशतले पार्टी फुटाउन सक्ने अध्यादेशसहितका काण्ड हिन्दी सिरियलझैं लगातार आइरहेकै छन् । अपहरण काण्डपछि भने नेकपा फुटाउने आशंकाले पार्टीभित्रकै केही नेतामा ओलीको राजीनामा माग्नेसम्मको रन्को उठेको थियो । तर ओलीबाट वामदेव गौतमलाई भावी प्रधानमन्त्रीको पासा फाल्ने र प्रचण्डसँग अपारदर्शी सम्झौता गर्ने काम सम्पन्न भएपछि नेकपाभित्रको विपक्षी गठजोड भत्कियो अनि हाल प्रधानमन्त्रीको राजीनामाको संकट पनि टरेको देखिन्छ । भावी दिनमा केही लेनदेन र नेताहरूको चोचोमोचो मिले पनि त्यसले नेपाली समाजमा चुलिँदै गएको आर्थिक र सामाजिक संकट टार्नेवाला छैन । विगतमा भएका ठूलठूला काण्ड, नेकपाभित्रैबाट हालै विकसित विभिन्न काण्डबारे नयाँ वा पुराना पुस्ताका कुनै पनि नेताको कठोर र सैद्धान्तिक विमति देखिँदैन । जनस्तरमा व्यापक आलोचित हुँदा पनि तद्विषयमा सैद्धान्तिक बहस र छलफल आह्वान गर्ने हिम्मत पनि कसैमा देखिएन । तसर्थ आजको नेकपाको कलह भनेको कालेकाले मिलेर खाऊँ भाले नै हो । विवादित र अपारदर्शी ओम्नी घोटाला, अध्यादेश र अपहरण काण्ड लगायतमा मिडिया, बौद्घिक र स्वतन्त्र जमातले आलोचनात्मक काम गरेकै कारण ओली सरकार पछि हट्न बाध्य बन्यो । यसमा नेकपा र प्रतिपक्षी नेपाली कांग्रेसभित्रको आन्तरिक दबाब र अन्तरसंघर्षले भने थोरै मात्र हस्तक्षेप भएको थियो । ओलीले नेपाली जनताको मतको अपमान गर्दै आएका छन् । नेकपाले बहुमत प्राप्त गरेपछि नै उनले अक्षम र भ्रष्टलाई संरक्षण गर्दै आएका छन् । उनको भारदारी कोटरी प्रवृत्ति नसच्चिने गरी पतनको बाटातिर उद्यत छ । प्रदीप नेपालको भाषामा, ओली फन्डाबाज हुन् । उनी आफ्नो स्वार्थ पूरा गर्न केही न केही फन्डा निकालिरहन्छन् । अर्का फन्डाबाज प्रचण्डको उद्देश्य आफूपछि छोरीबुहारीको राजनीतिक कल्याणमा समर्पित हुनु र अर्को पटक हरहालतमा प्रधानमन्त्री हुनु हो । नेपाली शासकहरूको जनताकै लागि, जनताका नाममा कहिल्यै नअघाउन्जेल कुर्सीमा टाँसिरहने खेल देख्दा लाज र सरम आफैं लाजविहीन भएका छन् । सत्तासँग सम्पत्ति जोडिएको छ अनि सम्पत्तिसँग परिवारवाद र लोभ । वर्तमान शासकहरूलाई अभावले यति विघ्न लोभ जागेको पक्कै हैन । किनकि अहिले सत्ताका लागि हारगुहार गरिरहेका नेताहरूले २०४६ सालपछि निरन्तर शासनमा तर मारेकै छन् । ओली दुई पटक प्रधानमन्त्री, गृहमन्त्री, परराष्ट्रमन्त्री बने भने सत्ताका लागि मरिहत्ते गर्ने नेताहरू दर्जनौं पटक सांसद, मन्त्री, उपप्रधानमन्त्री र प्रधानमन्त्री बनेका नै हुन् । अतः ओली वा एकाध भ्रष्ट नेतृत्व सत्ताच्युत हुँदैमा जनताले राहत पाउनेछैनन् । किनकि यथास्थितिमा वामदेव वा रामदेव जो आए पनि अर्थराजनीतिमा कुनै परिवर्तन हुँदैन र धराशायी बनेको अर्थराजनीतिमा कुनै चमत्कार हुनेछैन । सम्पत्ति र सत्ताका अगाडि सैद्धान्तिक तर्क र तथ्यको विसर्जन, इतिहास र योगदानको अवमूल्यन, नेकपा लगायतका मूलधारका राजनीतिक दलहरूमा मौलाउँदो टुटफुट र गुलामी अहिले उत्कर्षमा छ । समाजवाद नैतिक मूल्यको बर्खिलाफमा गइरहेको छ । प्रा पीताम्बर शर्माले कुराकानीका क्रममा भनेका थिए, तपाईं कुनै पनि औपचारिक पदमा जानु नै ठूलो कुरो हैन, बरु तपाईं किन जाने र त्यहाँ गएर गर्ने एजेन्डा के छ भन्ने कुरो महत्त्वपूर्ण हो । शर्माले भनेझैं आजका शासकले सत्तामा गरेको छिनाझपटीको नौटंकीले तात्त्विक रूपमा नेपाली समाज र भुइँमान्छेहरूको जीवनमा फरक नपार्ने शतप्रतिशत सत्य हो । आमूल परिवर्तनका लागि सोही स्तरको वैचारिकी र आन्दोलन आजको आवश्यकता हो ।"
कोरोनासँगै समुद्री आँधीको त्रास,"(नयाँदिल्ली)  कोरोना भाइरसको महामारीले पूरै भारतलाई आतंकित पारिरहेका बेला बंगालको खाडीमा विकसित भएर पूर्वी तटीय क्षेत्रमा बढ्दै गरेको शक्तिशाली समुद्री चक्रवात अम्फानले उडिसा, पश्चिम बंगाल र बंगलादेशलगायतमा त्रासदी मच्चाएको छ । चक्रवातको असरस्वरूप आउने समुद्री आँधीले मच्चाउन सक्ने ताण्डवलाई ध्यानमा राख्दै त्यहाँका तटीय भेगका २० लाखभन्दा बढी मानिसलाई सुरक्षित स्थानमा सारिएको छ । भारतको जलवायु तथा मौसम पूर्वानुमान विभागका अनुसार अम्फान बुधबार भारतीय समयअनुसार २ बजे तटीय क्षेत्रभित्र प्रवेश गरेको छ । चक्रवातबाट सिर्जित समुद्री आँधीको वेग प्रतिघण्टा १ सय २० किमिदेखि २ सय किमिसम्म रहने विभागले जनाएको छ । त्यति वेगको आँधीले ठूलै जनधनको क्षति पुर्याउन सक्ने क्षमता राख्छ । साथै अम्फानका कारण उडिसा, पश्चिम बंगाल र बगलादेशका केही तटीय क्षेत्रमा भीषण वर्षा हुने पूर्वानुमान समेत विभागले गरेको छ ।अम्फानलाई पछिल्लो दुई दशककै सबैभन्दा खतरनाक चक्रवात अर्थात् सुपर साइक्लोन दाबी गरिएको छ । सन् १९९९ मा आएको यस्तै भीषण चक्रवातले उडिसामा १० हजारभन्दा बढीको ज्यान लिएको थियो भने २ लाखभन्दा बढी गाईबस्तु मारिएका थिए । उक्त चक्रवातबाट ३० लाखभन्दा बढी मानिस प्रभावित भएका थिए । विभागले मंगलबार नै विशेष बुलेटिन जारी गर्दै अम्फानको सघनता, त्यसको दिशा र वेगबारेमा जानकारी गराएको थियो । साथै यसबाट विशेषगरी उडिसा, पश्चिम बंगाल र बंगलादेशका तटीय क्षेत्रको क्षेत्र प्रभावित हुने विभागले बताएको छ । विभागले तीव्र गतिमा आउने सामुद्रिक आँधीसँगै उडिसाका बलासुर, भद्राक, मयूरभन्ज, केन्दरपारा र पश्चिम बंगालका मेदिनीपुर, परगना, हुग्ली, कोलकातालगायतका जिल्लामा भारी वर्षा हुने अनुमान गरेको छ । खराब मौसमलाई ध्यानमा राख्दै त्यस क्षेत्रका माझीहरूलाई माछा मार्न नजान पनि विभागले चेतावनी जारी गरेको छ । विभागको चेतावनीपछि उडिसा र पश्चिम बंगालका तटीय क्षेत्रका २० लाख मानिसलाई सुरक्षित स्थानमा सारिएको छ । यो चक्रवातको असर बिहीबारसम्म रहने जनाइएको छ । चक्रवात तटीय क्षेत्रमा प्रवेश गर्ने क्रममा समुद्रमा ५ मिटरसम्मको अग्लो छाल उठ्ने अनुमान पनि विभागले गरेको छ । विस्थापितहरूलाई राख्नका लागि १७ सयभन्दा बढी अस्थायी आश्रयस्थलहरू निर्माण गरिएका छन् । विस्थापित हुने मानिसलाई राख्नका लागि पश्चिम बंगाल र उडिसाका सरकारी कार्यालय, स्कुल र कलेजहरूलाई खाली गराइएको छ । उडिसा र पश्चिम बंगालका प्रवासी कामदारहरूलाई आआफ्नो गन्तव्यमा पुर्याउनका लागि सुरु गरिएको विशेष श्रमिक रेल सेवा बिहीबारसम्मका लागि बन्द गरिएको छ । त्यसैगरी बिहीबार बिहानसम्मका लागि कोलकाता विमानस्थल पनि बन्द गरिएको छ । हुन पनि तटीय क्षेत्रमा प्रवेश गरेको केहीबेरमा अम्फानले वितण्डा देखाउन सुरु गरेको थियो । बुधबार साँझसम्म बंगलादेशमा ५ र उडिसामा २ जनाको ज्यान गएको छ भने थुप्रै धनमालको क्षति भइसकेको छ ।सामान्यतः वर्षाका बेला यस किसिमका सामुद्रिक आँधी आउने गर्छन् । सन् २००८ मा बंगालको खाडीबाट उठेको नरगिस नामको सामुद्रिक आँधीले म्यान्मारमा मात्र १ लाखभन्दा बढीको ज्यान गएको थियो । गतवर्ष उडिसामा आएको सामुद्रिक आँधी फानी ले ९० भन्दा बढीको ज्यान गएको थियो र राज्यका डेढ करोडभन्दा बढी मानिस नराम्ररी प्रभावित भएका थिए । कोरोना भाइरसको महामारीले आक्रान्त पारिरहेका बेला चक्रवातले गर्ने क्षति र त्यसको व्यवस्थापन थप चुनौतीपूर्ण ठानिएको छ । कोरोना भाइरसको संक्रमण फैलन नदिन एकातर्फ सामाजिक दूरी कायम गर्नु पर्दा विस्थापित मानिसको सुरक्षित व्यवस्थापन सहज भने छैन । यद्यपि उडिसा राज्य सरकारले यस किसिमका सामुद्रिक आँधीसँग जुध्न आवश्यक संयन्त्र विकास गरेको हुँदा विपद्पछिको व्यवस्थापन तीव्र गतिमा हुने अपेक्षा गरिएको छ । गत वर्षको फानी सामुद्रिक आँधीका पछि उडिसा राज्य सरकारको विपद् व्यवस्थापनले खेलेको प्रभावकारी भूमिकाको निकै प्रशंसा भएको थियो ।"
कोरियामा माध्यमिक तहका कक्षा सुरु,"सोल (एपी) कोरोना भाइरस (कोभिड१९) का कारण बन्द भएको दक्षिण कोरियाको माध्यमिक तहको अध्ययनअध्यापन सुचारु भएको छ । कक्षा ९ देखि १२ सम्मका विद्यार्थीहरू बुधबारदेखि विद्यालयमै गएर अध्ययन गर्न थालेका अन्तर्राष्ट्रिय सञ्चारमाध्यमले जनाएका छन् । विश्वभरि पठनपाठन अवरुद्ध भइरहेका बेला दक्षिण कोरियाले भने सुरक्षाका उपायसहित शैक्षिक संस्थाहरू पुनः सञ्चालनमा ल्याएको हो । अधिकारीहरूका अनुसार शिक्षालयमा प्रवेश गर्नुअघि शिक्षक तथा विद्यार्थीहरूको तापक्रम मापन गर्न थालिएको, मास्क तथा सेनिटाइजरको प्रयोग अनिवार्य गरिएको र अन्य आधारभूत स्वास्थ्य सतर्कताहरू अपनाइएको जनाएका छन् । विश्वभरि महामारीका रूपमा फैलिएको कोरोना भाइरसको संक्रमणका कारण शैक्षिक संस्थाहरू लामो समयदेखि बन्द थिए । तर नयाँ शैक्षिक सत्र सुरु गर्ने समय गुज्रिसकेकाकाले साधानीसहित कक्षा सञ्चालन गर्नुको विकल्प नभएको विज्ञहरूको भनाइपछि पठनपाठन सुरु गरिएको हो । अहिले सञ्चालनमा आएका शिक्षालयहरूमा बस्ने, पढ्ने, पढाउने, छलफल गर्नेलगायतका गतिविधिहरू पहिलाभन्दा फरक रहेको विद्यार्थीहरूले बताएका छन् । रोगको डरले लामो समय लकडाउन गरिएकाले विद्यार्थीहरूको अध्ययन प्रभावित भएको थियो । कोरियाली शिक्षा मन्त्रालयले हरेक विद्यार्थीको अनुहार छेक्ने गरी डेस्कमा प्लास्टिकको नयाँ संरचना बनाइएको जनाएको छ । एक विद्यार्थीको नाक, मुखबाट निस्कने श्वास अर्को विद्यार्थीसम्म नपुगोस् भन्ने उद्देश्यले अनुहार छेक्ने पारदर्शी संरचना वितरण गरिएको मन्त्रालयको भनाइ छ । अहिले उच्च शिक्षामा अध्ययनरत विद्यार्थीहरूका लागि मात्रै अध्ययन अध्यापन कार्य सञ्चालन गरिएको मन्त्रालयका अधिकारीहरूले जनाएका छन् । उनीहरूले सानो उमेरका विद्यार्थीहरूका लागि चरणबद्ध रूपमा कक्षा सञ्चालनमा ल्याइने जनाएका छन् ।"
पाकिस्तानमा ह्वात्तै बढे संक्रमित,"इस्लामाबाद (एजेन्सी) पाकिस्तानमा पछिल्ला केही दिनमा कोरोना भाइरस (कोभिड१९) संक्रमितको संख्या ह्वात्तै बढेको छ । अधिकारीहरूले संक्रमण फैलिने क्रम वृद्धि भएसँगै आगामी दिनमा थप संकट उत्पन्न हुने चेतावनी दिइसकेका छन् । पाकिस्तानी स्वास्थ्य मन्त्रालयअनुसार गएको २४ घण्टामा १ हजार ९ सय ३२ जना नयाँ संक्रमित थपिएका छन् । त्यस्तै, ४६ जनाको कोभिड१९ का कारण मृत्यु भएको छ । गत मार्चदेखि कोभिड१९ को संक्रमण फैलिएको पाकिस्तानमा बुधबार साँझसम्म १ हजार ३ जनाको मृत्यु भइसकेको छ । मन्त्रालयका अनुसार संक्रमितको संख्या ४६ हजार ९ सय १५ पुगेको छ । पाकिस्तानी सञ्चारमाध्यमका अनुसार कोभिड१९ बाट सबैभन्दा बढी सिन्ध प्रान्त प्रभावित भएको छ । सिन्धमा १८ हजार ९ सय ६४ जनामा संक्रमण देखिइसकेको छ भने ३ सय १६ जनाले ज्यान गुमाइसकेका छन् । त्यसैगरी, पञ्जाबमा संक्रमितको संख्या १६ हजार ६ सय ८५ छ । २ सय ९० जनाको मृत्यु भइसकेको छ । खैबर पख्तुनख्वामा ६ हजार ५ सय ५४ जना संक्रमित भएका छन् भने मृतकको संख्या ३ सय ४५ छ । बलुचिस्तानमा २ हजार ८ सय ८५ र इस्लामाबाद राजधानी क्षेत्रमा १ हजार १ सय ३८ जना संक्रमित छन् । ती राज्यहरूमा भाइरसका कारण ज्यान गुमाउनेको संख्या क्रमशः ३८ र ९ छ । गिलगित बल्तिस्तानमा ५ सय ५६ र पाकिस्तान प्रशासित कश्मीरमा १ सय ३३ जनामा संक्रमण पुष्टि भइसको छ । गिलगित बल्तिस्तानमा ४ र कश्मीरमा १ जनाको ज्यान गइसकेको छ । स्वास्थ्य मन्त्रालयका अनुसार संक्रमितमध्ये १३ हजार १ सयभन्दा बढी निको भइसकेका छन् । अधिकारीहरूले हालसम्म ४ लाख १४ हजार २ सय ५४ जनाको परीक्षण गरिसकिएको जनाएका छन् । पाकिस्तानको जनसंख्या करिब २२ करोड छ । मन्त्रालयका अनुसार तीमध्ये १३ हजार ९ सय ६२ जनाको बुधबार परीक्षण भएको हो । विधायिकाको मृत्यु कोभिड१९ का कारण पाकिस्तानकी एक विधायकको बुधबार मृत्यु भएको छ । सत्तारूढ दल पाकिस्तान तेहरिके इन्साफ पार्टीकी एक नेतृको कोरोना संक्रमणबाट मृत्यु भएको छ ।कोरोना संक्रमणबाट तहरिकएइन्साफ पार्टीकी ६५ वर्षीया नेतृ शाहिन राजाको मृत्यु भएको हो । उनी पार्टीकी वरिष्ठ सदस्य तथा पञ्जाब प्रान्तीय सभाकी विधायिका हुन् । समाचार संस्था रोयर्ट्सका अनुसार उनको उपचारका क्रममा लाहोरस्थित एक अस्पतलामा ज्यान गएको हो । उनलाई मे १७ मा अस्तपालमा भर्ना गरिएको थियो । तर उनलाई सोमबार मायो अस्पतालमा ल्याइएपछि कोरोना भाइरस संक्रमण पुष्टि भएको हो, अस्पतालका प्रमुख कार्यकारी अधिकृत डा असद अस्लामले भने ।"
नयाँ प्रजातिको बिरुवा भेटिएको पुष्टि,"लन्डन (कास) नेपालका वनस्पतिहरूमा गहिरो अभिरुचि राख्ने एक जना नागरिक वैज्ञानिकले नगरकोट क्षेत्रमा भेट्टाएको बिरुवा विश्वमै नयाँ प्रजातिको पुष्टि भएको छ । काठमाडौं ज्ञानेश्वरमा बस्ने सरोजकुमार कसजुले भक्तपुरको नगरकोट भेट्टाएको बिरुवाको नाम थुनबर्जिया कसजुआना राखिएको छ । संसारका विभिन्न देशमा नागरिक वैज्ञानिकहरूले वनस्पतिशास्त्रको अध्ययनमा निकै योगदान पुर्याएका हुन्छन् । तर नेपालमा नागरिक वैज्ञानिकले नयाँ प्रजातिको बिरुवा नै भेट्टाउने कुरा बिरलै हो । हामी कसजूप्रति आभारी छौं, बेलायतको रोयल बोटानिक गार्डेन एडिनबरा (आरबीजीई) मा कार्यरत वनस्पतिशास्त्री डा भाष्कर अधिकारीले भने ।अधिकारीका अनुसार कसजूले आफूले देखेका, चिनेका बिरुवाहरूको तस्बिर खिचेर विभिन्न संस्थामा पठाउने गर्दथे । त्यसै क्रममा उनले झन्डै चार वर्षअघि एउटा नौलो बिरुवाको तस्बिर खिचेर अधिकारीलाई पठाए । अधिकारीले आफ्ना सहकर्मी जोन उडसँग मिलेर त्यसको अध्ययन सुरु गरे ।एसियामा भारत र भुटानमा पनि सो जातिका बिरुवाहरू पाइन्छन् । तर, नगरकोटमा फेला परेको जस्तो प्रजातिचाहिँ यसअघि पहिचान गरिएको थिएन । बिरुवाबारे थप अध्ययन गरेर अधिकारी र उडले बेलायतबाट प्रकाशित हुने क्यु बुलेटिन नामक एक जर्नलमा लेख छपाएपछि औपचारिक पहिचान मिलेको हो ।"
बढ्दै छ अत्यावश्यक वस्तु आयात,"(काठमाडौं)  कोरोना संक्रमण फैलिन नदिन सरकारले लकडाउन गरे पनि खाद्यान्न आयातमा कमी आएको छैन । लकडाउनको ५६ औं दिन (चैत ११ देखि जेठ ५) सम्म १ लाख ८३ हजार २ सय टन खाद्यान्न आयात भएको भन्सार विभागको तथ्यांक छ । गत वर्ष वैशाखमा ९० हजार टन खाद्यान्न आएको थियो । लकडाउनका बेला दुई महिनामा पनि त्यति नै परिमाणमा आयात भएको छ, विभागका तथ्यांक अधिकृत मोहन पुडासैनीले भने, तथ्यांक विश्लेषण गर्दा खाद्यान्न आयातमा कमी छैन । लकडाउनमा बढेकै देखिन्छ ।खाद्यान्नबाहेक अन्य अत्यावश्यक वस्तुको आयात पनि बढ्दै गएको छ । विभागका अनुसार चैत ११ देखि २० सम्म दैनिक ७५ करोड रुपैयाँ बराबरको अत्यावश्यक वस्तु आयात भएको थियो । चैत २१ देखि ३० सम्म दैनिक आयात ८५ करोड रुपैयाँ पुगेको थियो । वैशाख १ देखि १० सम्म दैनिक ९० करोड र वैशाख ११ देखि २० सम्म दैनिक १ अर्ब ३० करोडको आयात भएको छ । वैशाख २१ देखि ३१ सम्म पुनः बढेर दैनिक १ अर्ब ८८ करोड रुपैयाँ बराबरको आयात भएको छ, पुडासैनीले भने, अहिले पनि आयात उस्तै छ ।उद्योगी व्यवसायी पनि खाद्यान्नमा समस्या नभएको बताउँछन् । उनीहरूका अनुसार लकडाउनको केही साता माग अत्यधिक बढे पनि अहिले त्यस्तो छैन । माग घटेकाले खाद्यान्नमा आात्तिनुपर्ने अवस्था नभएको व्यवसायीको भनाइ छ ।उद्योग वाणिज्य तथा आपूर्ति मन्त्रालयले सरकारी र निजीसहित करिब ५६ महिनालाई पुग्ने खाद्यान्न मौज्दात रहेको जनाएको छ । सरकारी खाद्यान्नको मौज्दात घट्ने क्रममा रहे पनि निजीसँग पर्याप्त रहेको मन्त्रालयका सहप्रवक्ता उर्मिला केसीले बताइन् । लकडाउनको पहिलो साता सरकारसँग करिब २३ हजार टन खाद्यान्न मौज्दात थियो । अहिले १६ हजारमा झरेको छ । खाद्यान्न आयात रोकिएको छैन, उनले भनिन्, निजी क्षेत्रसँग पनि राम्रै मौज्दात छ । लकडाउनका बेला ६५ अर्ब ७१ करोड रुपैयाँको अत्यावश्यक वस्तु आयात भएको विभागको तथ्यांक छ । यो अवधिमा २ अर्ब ७१ करोड ६ लाख रुपैयाँ बराबरको तयारी औषधि र ६१ करोड ४९ लाख रुपैयाँ बराबरको औषधिको कच्चा पदार्थ आयात भएको छ । एलपी ग्यास ५८ हजार ७ सय ५ टन, डिजेल ८६ हजार २ सय ८८ किलोलिटर र पेट्रोल ४६ हजार ७ सय ३६ किलोलिटर आयात भएको छ । गेडागुडी तथा दलहन ५१ हजार ८ सय ३६ टन, दूधजन्य पदार्थ ११ हजार २ सय १ टन आयात भएको विभागको तथ्यांक छ ।तरकारी तथा फलफूलको आयातमा भने केही आएको विभागले जनाएको छ । स्वदेशमा पर्याप्त उत्पादन नभएपछि प्रायः फलफूल आयात गरिन्छ । फलफूल मुख्यतः चीन र भारतबाट आउँछ । गत डिसेम्बरमा चीनमा कोरोना देखिएपछि व्यवसायीले संक्रमण फैलिने डरले कम आयात गरेका हुन् । तरकारी भने नेपालमै प्रशस्त उत्पादन हुन्छ, पुडासैनीले भने, जसले गर्दा आयातमा केही कमी देखिएको हो । तथ्यांकअनुसार लकडाउन अवधिमा ६९ हजार २ सय ५५ मेट्रिक टन तरकारी र २६ हजार ८ सय ८१ मेट्रिक टन फलफूल आयात भएको छ ।जेठ ३ र ४ गते आयात नभएको फलफूल जेठ ५ मा ४ सय ७० टन आएको सहप्रवक्ता केसीले जानकारी दिइन् । कोभिड१९ संक्रमण देखिएपछि बन्द रहेको तातोपानी नाका वैशाख २५ देखि सञ्चालनमा आएको छ, उनले भनिन्, अहिले समस्या छैन । पछिल्लो समय खाद्य व्यवस्था तथा व्यापार कम्पनीले गहुँ खरिद पनि सुरु गरेको छ । जेठ ५ सम्म ५ सय ३५ मेट्रिक टन गहुँ किनेको छ । यसले पनि खाद्यान्न मौज्दातमा केही सहयोग पुग्ने केसीको दाबी छ ।सरकारी तथ्यांकले आयातमा कुनै समस्या नभएको दाबी गरे पनि बिक्री प्रणाली भने बिग्रिएको छ । व्यवसायीका अनुसार वितरण प्रणाली रोकिएको छ । यसले गर्दा व्यवसायीका उत्पादन बिक्री नभएर म्याद सकिएर करोडौं रुपैयाँका वस्तु फाल्नुपरेको छ । बजारमा पसल नखुल्दा बिक्रीवितरणमा समस्या भयो । सामान पुर्याउन सकिएन, नेपाल वितरण संघका निवर्तमान अध्यक्ष दुर्गाराज श्रेष्ठले भने, खाद्यान्न ढुवानी गर्न चालक पनि भएनन् । त्यसैले विभिन्न वस्तुको उपभोग म्याद गुज्रिने समस्या भयो । लकडाउनअघिको तुलनामा समग्रमा वस्तुको आयात भने घटेको छ । विभागका अनुसार दैनिक करिब ४ अर्ब रुपैयाँको वस्तु आयात हुन्थ्यो । समग्र वस्तुको आयात भने करिब ७० प्रतिशत घटेको छ, पुडासैनीले भने ।"
राहतको खोजीमा राइडर,"उपत्यकामा भएका करिब १५ हजार ट्याक्सी चालकको आय पनि लकडाउनमा शून्य छ । २ वर्ष कतार बसेर फर्किएका वीरबहादुर तामाङले नेपाल फर्किएर गत दसैंमा ट्याक्सी किनेका थिए । आधा पैसा आफ्नो र आधा पैसा बैंकबाट ऋण लिएर ३३ लाख रुपैयाँमा उनले ट्याक्सी किनेका हुन् । ऋण चुक्ता गर्न उनले मासिक ३५ हजार बैंकलाई बुझाइरहेका थिए । ललितपुरको ठेंचुमा बस्दै आएका उनी लकडाउनअघि दैनिक २ हजार देखि २ हजार ५ सयम्म कमाइ हुने गरेको बताउँछन् । उनले आफ्नो ट्याक्सी राइड सेयरिङ सेवा दिने प्लेटफर्म पठाओमा आबद्ध गराएका थिए । नाकाबन्दीका बेलामा बरु ठीक थियो, जसोतसो गाडी चलिरहेको थियो, उनी भन्छन्, अहिले त त्योभन्दा नि खत्तम भयो ।कतारबाट फर्किएर ट्याक्सी चलाउन थालेका तामाङ जस्तै कोभिड१९ को प्रभाव कम भएसँगै विदेशबाट फर्किने धेरै नेपाली रोजगारीका लागि यस्तै मोबिलिटी क्षेत्रमा संलग्न हुने सम्भावना उच्च भएको टुटलका प्रमुख कार्यकारी अधिकृत शिक्षित भट्टको टिप्पणी छ । कोभिड१९ का कारण धेरै नेपाली फर्किंदै छन्, उनी भन्छन्, उनीहरू राइड सेयरिङजस्तै स्वतन्त्र रूपले काम गर्न पाइने खालका काममा जोडिन्छन् ।पठाओका क्षेत्रीय निर्देशक असीममान सिंह बस्न्यात आफ्नो प्लेटफर्मममा ६० हजार मानिस जोडिएको बताउँछन् । कोही फुलटाइम र कोही पार्टटाइम राइडका रूपमा जोडिएका छन्, उनी भन्छन् । पछिल्लो समय ट्याक्सीको सेवा पनि सुरु गरेको पठाओमा ५ हजार ट्याक्सी आबद्ध भएको उनले जानकारी दिए । टुटलमा २५ हजार राइडर दर्ता भएको भट्टको भनाइ छ । आगामी दिनमा अझै बढी मानिस यो क्षेत्रमा आबद्ध हुने भएकाले सरकारले कोभिड१९ पछिको अवस्थामा यो क्षेत्रलाई फस्टाउने खालको नीति बनाउनुपर्ने उनको तर्क छ । भन्छन्, लकडाउनपछिको केही महिना प्लेटफर्म प्रयोग गरेबापत मेरो कम्पनीले लिने कमिसन नलिन म तयार छु । धेरै मानिस यसमा आबद्ध भए मोबिलिटी बढाउनेखालको नीति सरकारको पनि हुनुपर्छ ।राष्ट्रिय श्रमशक्ति सर्वेक्षणका अनुसार नेपाली श्रम बजारमा ७० लाख ८६ हजार जना कार्यरत छन् । तीमध्ये ४४ लाख ११ हजार अनौपचारिक र र २६ लाख ७५ हजार औपचारिक क्षेत्रमा काम गर्छन् । करिब ८५ प्रतिशत कामदार सहरी क्षेत्रमा भएको सर्वेक्षणले देखाएको छ ।"
सय देशलाई विश्व बैंकको सहयोग,"यज्ञ बञ्जाडे (काठमाडौं)उत्पादनशील क्षेत्रतर्फ कर्जा लगानी तथा निर्यात विस्तारमा सघाउने उद्देश्यले राष्ट्र बैंकले प्रदान गर्दै आएको सहुलियत दरको पुनर्कर्जा रकम सीधै बैंक तथा वित्तीय संस्थालाई परिचालन गर्न दिने तयारी भएको छ । यसका लागि राष्ट्र बैंकले आन्तरिक गृहकार्य थालेको छ । साना ऋणीलाई लक्ष्य गरी सहुलियत दरमा पुनर्कर्जा सुविधा प्रदान गर्ने गरी बैंक तथा वित्तीय संस्थाले सीधै रकम परिचालन गर्न पाउने व्यवस्था गर्न लागिएको राष्ट्र बैंक स्रोतले बताएको छ ।साना ऋणीलाई सहुलियत दरको कर्जा सुविधा पुर्याउने उद्देश्यले उक्त व्यवस्था गर्ने गृहकार्य भइरहेको राष्ट्र बैंकका डेपुटी गभर्नर चिन्तामणि सिवाकोटीले बताए । करिब ६५ देखि ७० प्रतिशत रकम सीधै बैंक तथा वित्तीय संस्थालाई रकम प्रदान गर्ने गरी छलफल भएको छ, उनले भने, राष्ट्र बैंकले जारी गरेको निर्देशनअनुसार मापदण्ड पूरा गरेका ऋणीलाई बैंक तथा वित्तीय संस्थाले सीधै कर्जा प्रवाह गर्छन् । बाँकी रकम सरकारको निर्देशनअनुसार ठूला, रुग्ण, राष्ट्रिय गौरवका आयोजना तथा क्षेत्रमा राष्ट्र बैंक आफैंले प्रवाह गर्ने उनले बताए । हाल एउटा ऋणीले बढीमा ५० करोड रुपैयाँसम्म पुनर्कर्जा सुविधा पाएका छन् । त्यसलाई घटाएर प्रतिऋणी बढीमा १० करोड रुपैयाँसम्मको पुनर्कर्जा सुविधा दिने तयारी राष्ट्र बैंकले गरेको छ । २४ लाख रुपैयाँ सापटी लिन चाहने सबै ऋणीलाई राष्ट्र बैंक आफैंले हेर्न कठिन छ, सिवाकोटीले भने, कर्जाको मागअनुसार बैंकहरूलाई रकम प्रदान गरिन्छ । तोकिएको मापदण्डका आधारमा बैंकले कर्जा प्रदान गर्छन् । वास्तविक ऋणीले मात्र पुनर्कर्जा सुविधा पाऊन्, सीमित व्यक्तिको पहुँचमा मात्र नहोस् भन्ने उद्देश्यले बैंकलाई दिने गरी कार्यविधि परिमार्जन भइरहेको उनले जानकारी दिए । साना ऋणीलाई लक्ष्य गरी बैंक तथा वित्तीय संस्थाले पुनर्कर्जा प्रवाह गर्नुपर्नेछ, स्रोतले भन्यो । बैंकलाई पुनर्कर्जा परिचालन गर्न दिँदा के कस्तो विधि तथा प्रणाली अवलम्बन गर्ने भनेर राष्ट्र बैंकले सुझाव संकलन गर्दै छ । यसका लागि राष्ट्र बैंकले तयार पारेको गाइडलाइन वेबसाइटमा राख्नेछ । प्राप्त सुझावका आधारमा राष्ट्र बैंकले कार्यविधि परिमार्जन गरिने बताइएको छ । राष्ट्र बैंकले आव २०१९२० देखि नै सहुलियतपूर्ण कर्जा (पुनर्कर्जा) सुविधा कार्यान्वयनमा ल्याएको हो । हाल तोकिएका उत्पादनशील क्षेत्र, विपन्न वर्ग, निर्यातलगायत क्षेत्रमा सहुलियतपूर्ण कर्जा प्रदान गर्ने नीति अवलम्बन गर्दै आएको छ । राष्ट्र बैंकले साधारण, विशेष, निर्यात, भूकम्पपीडितलगायत क्षेत्रमा विभिन्न दरमा पुनर्कर्जा सुविधा दिँदै आएको छ ।हाल तोकिएको क्षेत्रमा कर्जा प्रवाह गर्ने बैंक तथा वित्तीय संस्थालाई राष्ट्र बैंकले सस्तो ब्याजदरमा पुनर्कर्जा दिँदै आएको छ । यो कार्यक्रमअन्तर्गत गत चैतसम्म बैंक तथा वित्तीय संस्थाले झन्डै २० अर्ब रुपैयाँ उपयोग गरेका छन् । हाल ६० अर्ब रुपैयाँ रहेको पुनर्कर्जा कोषको आकार १ खर्ब पुर्याउन सरकारले निर्देशन दिएको छ ।साना तथा मझौला उद्योग, पर्यटन र कोभिड१९ को प्रभाव अत्यधिक परेका क्षेत्रमा प्रादेशिक सन्तुलनसमेत कायम हुने गरी राष्ट्र बैंकले पुनर्कर्जा कार्यविधि परिमार्जन गर्न लागेको हो । कोरोनाबाट धेरै प्रभावित क्षेत्रमा सहज ढंगले पुनर्कर्जा प्रवाह गर्नकै लागि राष्ट्र बैंकले यस्तो तयारी गरेको हो । यस्तै साना तथा मझौला उद्यम (एसएमई) लाई परियोजना कर्जाअन्तर्गत ५ प्रतिशत पुनर्कर्जा सुविधा दिन राष्ट्र बैंकले बैंक तथा वित्तीय संस्थालाई निर्देशन दिएको छ । यस्तो कर्जा प्रवाह गरेबापत बैंक तथा वित्तीय संस्थाले राष्ट्र बैंकबाट २ प्रतिशतमा कर्जा सुविधा पाउँछन् । साधारण पुनर्कर्जाअन्तर्गत जलविद्युत् परियोजना, कृषि क्षेत्र, पशुपन्छी तथा मत्स्यपालन व्यवसाय, विदेशमा रोजगारी वा अध्ययन गरी फर्केका युवाले सञ्चालन गर्ने उद्योगव्यवसाय, उत्पादनमूलक उद्योग, पर्यटन उद्योग र भौतिक पूर्वाधार निर्माणलगायतले सुविधा पाउनेछन् । पुनर्कर्जा प्रदान गर्दा औद्योगिक व्यवसाय ऐन, २०७३ मा उल्लिखित अति अविकसित र अविकसित क्षेत्रका उत्पादनमूलक उद्योगलाई प्राथमिकता दिइनेछ । पर्यटकीय सम्भावना रहेका तर तुलनात्मक रूपमा विकास हुन नसकेका पर्यटकीय गन्तव्य पाथीभरा, माईपोखरी, भीमेश्वर, कालिञ्चोक, हलेसी, लाङटाङ, स्वर्गद्वारी, माथिल्लो मुस्ताङ, गढीमाई, जनकपुरधाम, रारा तथा खप्तड क्षेत्रमा सुविधा सम्पन्न स्तरीय होटल स्थापना गर्न पनि पुनर्कर्जा सुविधा पाइन्छ । बैंक तथा वित्तीय संस्थाले यस्तो कर्जा पनि वार्षिक ३ प्रतिशत ब्याजदरमा दिन्छन् ।"
अरुणमा लगानी गर्न विश्व बैंकलाई प्रस्ताव,"काठमाडौं (कास) १ हजार ४० मेगावाटको अर्धजलाशययुक्त आयोजना माथिल्लो अरुणमा लगानी गर्न ऊर्जा, जलस्रोत तथा सिँचाइ मन्त्रालयले विश्व बैंकलाई प्रस्ताव गरेको छ । विश्व बैंकका नेपाल निर्देशक फारिस जार्भोससँग बुधबार भएको भिडियो संवादमा ऊर्जामन्त्री वर्षमान पुनले आयोजनामा लगानीका लागि प्रस्ताव गरका हुन् । सरकारले यो वर्षको नीति तथा कार्यक्रममा माथिल्लो अरुणलाई अघि बढाउने उल्लेख गरेको छ । मन्त्री पुनले सरकारले यो आयोजनालाई उच्च प्राथमिकतामा राखेको भन्दै वित्तीय व्यवस्थापनको नेतृत्व लिन विश्व बैंकलाई आग्रह गरेका हुन् ।माथिल्लो अरुणको विस्तृत परियोजना प्रतिवेदन (डीपीआर) पनि विश्व बैंकको सहयोगमा भइरहेको छ । डीपीआर तयारी अन्तिम अवस्थामा रहेको मन्त्री पुनले जानकारी दिए । पुनसँगको संवादमा विश्व बैंकका नेपाल निर्देशक जार्भोसले प्रस्तावलाई उच्च व्यवस्थापनसम्म पुर्याउने प्रतिबद्धता जनाएको मन्त्री पुनको सचिवालयद्वारा जारी विज्ञप्तिमा उल्लेख छ । सरकारले विद्युत् प्राधिकरणमार्फत कम्पनी मोडेलमा माथिल्लो अरुण जलविद्युत् आयोजना निर्माण अघि बढाउने सैद्धान्तिक निर्णय यसअघि नै गरिसकेको छ । प्राधिकरणको सहायक कम्पनी अरुण हाइड्रो इलेक्ट्रिक कम्पनीले उक्त आयोजना निर्माणको जिम्मा पाएको छ । उक्त आयोजनामा प्राधिकरणको ७८ प्रतिशत, आयोजना प्रभावित क्षेत्रका बासिन्दाको १० प्रतिशत, सर्वसाधारणको १५ प्रतिशत, आयोजनाका कर्मचारीको ५ प्रतिशत र अपांगता भएका नागरिकको २ प्रतिशत लगानी रहनेछ ।माथिल्लो अरुण आयोजना निर्माणका लागि १ खर्ब ६० अर्बभन्दा बढी लागत लाग्ने अनुमान छ । विश्व बैंकले यसअघि माथिल्लो अरुणका लागि १४ अर्ब ३८ करोड ८० लाख रुपैयाँबराबरको सहुलियत ऋण दिने प्रतिबद्धता जनाइसकेको छ ।"
आफन्त फिर्दा कृषिकर्मलाई सजिलो,"(सिन्धुली)  हातमा कोदालो लिएर उनी खेतमा झरिन् । उनले बोलाएका खेताला पनि आइपुगे । कुमालफाँटमा मकै लगाएको गह्रो सुक्खा भइसकेको थियो । उम्रिएका मकै पनि पहेंलिन थालेका थिए । गोड्ने समय घर्किए मकै सप्रने छाँट थिएन । कमलामाई नगरपालिका४ की निरु सापकोटाले १५ जना लगाएर १५ कट्टा खेतमा लगाएको मकै गोडेपछि सन्तोषको सास फेरिन् । उनलाई सबैभन्दा हाइसन्चो काठमाडौंमा काम गरेर बस्दै आएका देवर, देउरानी गाउँ फिरेपछि भएको थियो । कोरोना सन्त्रासले गर्दा मुलुक लकडाउन भएपछि फिरेका उनीहरूले घरनजिकैको १५ कठ्ठा खेतमा लगाएको मकैलाई हराभरा बनाए । दसैंमा आएर फर्किएपछि भेटका लागि अर्को दसैं कुर्नुपर्नेमा कोरोनाले जुराइदिएको यो भेटमा परिवारै मिलेर कृषिकर्ममा लागे । काम गर्ने मानिस खोज्दा नपाइने भएकाले मकै गोड्न नै १५ दिन लाग्नेमा यो पाला दुई दिनमै सकिएको निरुले सुनाइन् ।घरमा काम गर्ने मान्छे हुँदा पर्म लगाउन आउने भएकाले यसपालि हिउँदेबाली मकैका लागि उनले धेरै चिन्ता लिनुपरेन । चाडबाडमा समेत कमै आउनेहरू पनि यसपालिको लकडाउनले काम बन्द भएपछि घर फिरेका छन् । यसले मकै, गहुँ, चैते धान, दलहन, तरकारी तथा फलफूलका लागि किसानलाई काम गर्ने मानिस खोज्नुपर्ने पिरलो छैन । सरकारी तथ्यांकमै यही अवधिमा भारत तथा तेस्रो मुलुकबाट ३ सयभन्दा बढी युवा जिल्ला भित्रिएका छन् । दुई नगरपालिका र ७ वटा गाउँपालिका रहेको सिन्धुलीमा बाँझो जमिनमा समेत खेती हुन थालेको बताइएको छ । कोरोनाको डर भनेर के गर्नु मकै भएन भने हामी किसानको उठिबास नै लाग्छ, आफन्त र खेताला लगाएर मकै गोडाएँ, अब ढुक्क भयो, निरुले भनिन् । खेतमा एकअर्काबीच दूरी राखेर काम गराएको उनले जानकारी दिइन् । निरु मात्र होइन, जिल्लाका प्रायः ठाउँका किसानले यतिबेला खेतीपातीका लागि समस्या भोग्नुपरेको छैन । अन्न उत्पादनका लागि ऊर्वर कमलाखुँज, मरिण र तीनपाटन क्षेत्रका किसान यतिखेर व्यस्त छन् । सहर बसिरहेकामध्ये धेरैजसो गाउँ आएकाले समस्या नभएको किसान बताउँछन् । बालीनाली लगाउने र भित्र्याउने काम जारी राखेका किसानलाई सतर्कता अपनाउन आग्रह गरिएको तीनपाटन गाउँपालिकाका अध्यक्ष कर्ण थापामगर बताउँछन् । वर्षा भइरहेकाले पाखाभित्ताका बारी चिसो भएपछि किसानले मकै छर्दै छन्, उनले भने, सुरक्षित भएर काम गर्दा बाधा नहोला । कृषि ज्ञान केन्द्रका अनुसार सिन्धुलीमा बर्सेनि ६ हजार १ सय ५० हेक्टर जमिनमा गहुँ खेती, २७ हजार १६० हेक्टर जमिनमा मकै र २ हजार १९ हेक्टर जमिनमा तेलहन खेती हुँदै आएको छ ।"
सेल पेभाटभटेनी सहकार्य,काठमाडौं (कास) सेलकमको सेल पे र भाटभटेनी मनी ट्रान्सफर कम्पनीबीच डिजिटल भुक्तानी सेवासम्बन्धी सम्झौता भएको छ । सम्झौताअनुसार ग्राहकले सेल पे मोबाइल वा वेब एपबाट भाटभटेनी मनी ट्रान्सफरका आन्तरिक रेमिट्यान्स सेवा प्रयोग गर्न सक्छन् । सेलकमका प्रबन्ध निर्देशक पवन प्रधान र भाटभटेनी मनी ट्रान्सफरका प्रबन्ध निर्देशक राजनकुमार अमात्यले सम्झौतापत्रमा हस्ताक्षर गरे ।
रिचार्जरको कम मूल्यमै मास्क,"काठमाडौं (कास) मोबाइल एप रिचार्जरले बजारको भन्दा कम मूल्यमा मास्क उपलब्ध गराउने बताएको छ । निःशुल्क होम डेलिभरीसहित १ सय ७५ रुपैयाँमा केएन९५ मास्क उपलब्ध गराउन लागेको रिचार्जरले जानकारी दिएको छ । कम्पनीले बिहीबारदेखि मास्क, थर्मल गन, पन्जालगायत सामान कम मूल्यमा अर्डर गर्न सकिने जनाएको छ ।"
ज्योति र एचएफएनबीच सहकार्य,काठमाडौं (कास) ज्योति विकास बैंक र हेल्थ फाउन्डेसन नेपाल (एचएफएन) सँग २ लाख रुपैयाँ बराबरको आर्थिक रुपैयाँ सहयोग गर्नेसम्बन्धी सम्झौता भएको छ । बैंकले सामाजिक उत्तरदायित्वअन्तर्गत एचएफएनलाई कोरोना भाइरसविरुद्धको लडाइँमा सहयोग गर्न सहयोग गरेको जनाएको छ । बैंकले संस्थाको एन९५ यूभीजीआई डिकन्ट्यामिनेसन प्रोजेक्टका लागि सघाएको हो ।
'सार्क एउटा देशको बलले चल्दैन',"विश्वभरि कोरोना महामारी फैलिरहेका बेला सार्क सचिवालयले के भूमिका खेलिरहेको छ ? सार्क अन्तरसरकारी संयन्त्र हो । सार्क सचिवालयले सहयोगका गतिविधिहरूको कार्यान्वयनको समन्वय र अनुगमन तथा त्यसको उद्देश्यका लागि बैठकहरू गरेर सेवा पुर्याउने काम गर्छ । सार्क मूल रूपमा सदस्यहरूद्वारा सञ्चालित संगठन हो । अहिलेको कोभिड१९ महामारीको अवस्थामा परिस्थितिअनुसार सचिवालयले सबै सदस्य राष्ट्रहरूसँग नजिक रहेर काम गरिरहेको छ । मैले मार्च १५ मा भएको सार्कका नेताहरूबीचको भिडियो कन्फरेन्समा सहभागिता जनाएको थिएँ । अप्रिल २३ मा भएको सार्क स्वास्थ्य मन्त्रीस्तरीय भिडियो कन्फरेन्सको पनि सचिवालयले समन्वय गरेको थियो । दक्षिण एसियाली जनताको स्वास्थ्य र भलाईका लागि काम गर्न हाम्रा नेताहरूले गरेका पहलको हिस्सा हुन सचिवालय इच्छुक र सक्षम छ । के सार्क सचिवालयले कोभिड१९ नियन्त्रणका सम्बन्धमा आफ्ना सदस्य मुलुकहरूसँग सम्पर्क गरेर छलफल चलाएको छ ?यो महामारीलाई लिएर हाम्रो सचिवालयले लगातार रूपमा सदस्य राष्ट्रहरूसँग समन्वय र छलफल गरिरहेको छ । मैले माथि नै व्याख्या गरेजस्तै सचिवालय सदस्य राष्ट्रहरू सहमतिको ढाँचाअनुसार क्षेत्रीय रूपमा सहयोग गर्न तयार छन् । यो महामारीको स्थितिमा सार्क सचिवालयले भूमिका खेल्न सकेन भन्ने आरोप छ, के यो सत्य हो ? कि सचिवालयलाई काम गर्नका लागि कानुनी अड्चन छन् ? सचिवालयलाई सार्कको संयन्त्रमा खेल्नुपर्ने स्पष्ट जिम्मेवारी छ । र, कोभिड१९ महामारीको परिस्थितिमा हामी सदस्य राष्ट्रहरूको मार्ग निर्देशन र निर्णयहरूबमोजिम आफ्नो जिम्मेवारी सक्रियतासाथ निर्वाह गर्छौं । तपाईंलाई थाहा नै छ, जब सार्क राष्ट्रका नेताहरूबीच मार्च १५ मा भिडियो कन्फरेन्स भयो र सार्क कोभिड१९ इमर्जेसी फन्डको स्थापना भयो, सबै सदस्य राष्ट्रहरूले स्वैच्छिक योगदान गरे । सार्क मुलुकका उच्च तहका चिकित्सक र व्यापार क्षेत्रका अधिकारीहरूबीच बैठक भयो । सार्क विपद् व्यवस्थापन केन्द्रले लगातार रूपमा कोभिड१९ सम्बन्धी सूचनाहरू त्यसैमा समर्पित बेबसाइटमार्फत प्रदान गर्दै आइरहेको छ । केही सदस्य मुलुकले सार्कको फुड बैंक रिजर्भ लाई उपयोग गर्ने इच्छा व्यक्त गरेका छन् । सार्क डेभलपमेन्ट फन्ड ले यो क्षेत्रमा कोभिड१९ को कार्यक्रमका लागि सामाजिक दृष्टिकोणमार्फत पाँच मिलियन अमेरिकी डलर विनियोजन गर्ने प्रस्ताव गरेको छ । सार्क सचिवालयले हाम्रो सदस्य राष्ट्र र संस्थाहरूलाई कोभिड१९ विरुद्ध लड्न तथा उपयुक्त समयमा काम र पहलका लागि सहकार्य गर्दै आइरहेको छ । सार्क स्वास्थ्यमन्त्री स्तरीय भिडियो कन्फरेन्समा महासचिवका तर्फबाट मन्तव्य राख्ने क्रममा ॅकुनै पनि सहयोग आवश्यक परेको मुलुकलाई सार्क सचिवालयले सहयोग गर्छ भन्नुभएको थियो । यो भन्न खोजेको के हो ? व्याख्या गर्नुहुन्छ कि ? माथि मैले व्याख्या गरेजस्तै सार्क सचिवालयले सदस्य राष्ट्रहरू सहमत भएर निर्णय भएको विषयलाई कार्यान्वयन गर्ने हो । हामीलाई सार्क मुलुकका स्वास्थ्यमन्त्री स्तरीय भिडियो कन्फरेन्स गर्नका लागि आग्रह गरिएको थियो र हामीले अप्रिल २३ मा सफलता साथ गर्यौं । सबै सदस्य राष्ट्रको सहभागिता भयो । सदस्य मुलुकहरूलाई कोभिड१९ सँग लड्ने प्रयासमा सहयोग होस् भन्ने हेतुले यस महत्त्वपूर्ण घडीमा सार्क प्रक्रियालाई सहज पार्न हामी आफ्नो जिम्मेवारी निर्वाह गर्दैछौं । महामारीलाई सामना गर्न सचिवालय सधैं सदस्य राष्ट्रहरूको प्रयासमा सहजकर्ताका रूपमा उभिन्छ । सार्क राष्ट्रहरूले स्थापना गरेको सार्क कोभिड१९ इमर्जेन्सी फन्डको अवस्था के छ ? उक्त रकमलाई प्रयोग गर्ने विषयमा सार्क सचिवालयले केही प्रावधान वा कार्यविधि बनाएको छ ? साथै, उक्त फन्डको उपयोगको विषयमा पाकिस्तानले नयाँ प्रस्ताव अघि सारेको छ, यसमा के भन्नु हुन्छ ? सार्क मुलुकका नेताहरूको भिडियो कन्फरेन्सको दौरान, भारतका प्रधानमन्त्री नरेन्द्र मोदीले उक्त सार्क कोभिड१९ इमर्जेन्सी फन्डको स्थापनाका लागि प्रस्ताव गर्नुभएको हो । त्यसपछि अन्य सबै मुलुकले त्यस कोषमा आआफ्नोतर्फबाट प्रतिबद्धता व्यक्त गरेका छन् । हरेक सदस्य राष्ट्रले उनीहरूको कोभिड१९ इमर्जेन्सी रेस्पोन्स फन्ड कमिटमेन्टको निर्णय गर्नुपर्छ । दिल्लीमा हामीसँग सार्क विपद् व्यवस्थापन केन्द्र छ । के त्यसलाई यस्तो महामारी जस्तो समयमा प्रयोग गर्न सकिन्न ?उक्त केन्द्रका महानिर्देशकले पनि मार्च १५ को सार्क नेताहरूबीचको भिडियो कन्फरेन्समा सहभागिता जनाएका थिए । त्यसले कोभिड१८ लाई लक्षित गरेर बेबसाइट निर्माण गरेर सूचनाहरू लगातार रूपमा दिने काम गरिरहेको छ । कोभिड१९ ले विपद् व्यवस्थापनको क्षेत्रमा विभिन्न विषयहरूलाई एकीकृत रूपमा ध्यान दिनुपर्ने देखाएको छ । जसमध्ये स्वास्थ्य क्षेत्र पहिलो हो । यो सबैलाई थाहा भएकै कुरा हो, सार्क अघि बढ्न नसक्नुको कारण भारत र पाकिस्तानको द्वन्द्व हो । यो समस्याको सामना गरेर हामी कसरी अगाडि बढ्न सक्छौं र यो क्षेत्र खुसीसाथ अघि बढ्न सक्छ ?क्षेत्रीय सहयोगको सम्पूर्ण विचार साझा चुनौतीहरूको समाधान गर्न मिलेर काम गर्नु हो । सार्कले कोभिड१९ चुनौतीका बेलामा त्यो गर्ने र गर्न सक्ने चाहना देखाएको छ । मैले भनेजस्तै सार्क अन्तरसरकारी संयन्त्र हो, एक्लो देशबाट चल्ने संगठन होइन । श्रीलंकाका पूर्वप्रधानमन्त्री रनिलविक्रमा सिंघेले अप्रिल २४ मा भारतीय पत्रिका ॅद हिन्दु लाई दिएको अन्तर्वार्तामा भनेका छन्, ॅसार्क जहाँ हुनुपर्थ्यो त्यहीं हुनुपर्छ । यो द्वन्द्व गर्नका लागि होइन, सुविधाका लागि हो । यो भारतले नेतृत्व गरेको होइन, सार्कले नेतृत्व गरेको बल हो तर भारतले सुझाव दिन सक्छ । यो भनाइलाई कसरी लिनुभएको छ ?सार्क दक्षिण एसियाली क्षेत्रका मानिसहरूको हित, कल्याण र समृद्धिका लागि हो । यो क्षेत्रमा गरिबीविरुद्ध काम गर्नका लागि धेरै मौका हामीहरूसँग भए पनि गरिबी अझै पनि हाम्रो साझा शत्रु हो । यो सत्य हो कि अझै पनि दक्षिण एसिया लगातार रूपमा विश्वमै कमजोर क्षेत्रमध्येमा पर्छ । गरिबी होस् या महामारी, यो क्षेत्रसँग सार्कमा साथमा बसेर काम गर्न धेरै कारणहरू छन् । जसबाट हाम्रा जनताको उन्नति, शान्ति, समृद्धि र विकासको लामो सपना साकार गर्न सकिन्छ । पाकिस्तानबाट आएका सार्कका निवर्तमान महासचिवको कार्यकाल सार्कको शिखर सम्मेलन नगराईकनै सकियो । अड्किरहेको सार्कको १९ शिखर सम्मेलन गर्न तपाईंको के प्रयास हुन्छ ? तपाईंको कार्यकालमा शिखर सम्मेलन भएको देख्न सक्छौं ?सार्क एक अन्तरसरकारी संयन्त्र हो र सार्क संयन्त्रका सबै निर्णयहरू सर्वसम्मतिले लिइन्छ । त्यसकारण १९ औं शिखर सम्मेलनको आयोजना सदस्य राष्ट्रहरूबीच सहमति भएपछि हुनेछ । म विश्वस्त छु, सदस्य राष्ट्रहरू आपसी सहमतिमा अर्को सार्क शिखर सम्मेलन आयोजनाका लागि मिति तय गर्न चाँडो सहमतिमा पुग्नेछन् । म एक सकारात्मक सोचका साथ काम गर्दैछु । मेरो बुझाइमा मेरा प्रत्येक पूर्ववर्तीहरूले आफ्नो सम्बन्धित कार्यकालमा संगठनलाई अगाडि बढाउन यथाशक्य प्रयास गरिसकेका छन् । एक कूटनीतिज्ञका रूपमा हेर्दा सार्कको भविष्य कस्तो देख्नुहुन्छ ? सार्क साझा कारणहरू, चुनौतीहरू र अवरोधहरूका लागि काम गर्ने हाम्रो सामूहिक संकल्पको अभिव्यक्ति हो । दक्षिण एसियाका राष्ट्रहरूबीच मित्रता र सहयोगको भावनाले यस क्षेत्रमा शान्ति, स्थिरता, एकता र प्रगति प्रवर्द्धन गर्न मिलेर काम गर्ने इच्छाशक्तिको अभिव्यक्ति हो । सार्क मात्र यस्तो क्षेत्र हो, जसले दक्षिण एसियामा अर्थपूर्ण सहकार्य गर्छ । क्षेत्रीय संगठन हाम्रो आवश्यकता हो न कि विकल्प । यो संगठन दक्षिण एसियाको सामाजिकआर्थिक विकासमा क्षमतावान साधक हो । हाम्रा नेताहरूले यसअघि नै दक्षिण एसियाली आर्थिक संगठनको सुरुआत गरिसकेका छन् । त्यसलाई आधार मानेर यो क्षेत्रमा खुला व्यापार क्षेत्र, भन्सार युनियन, साझा बजार, साझा आर्थिक र मौद्रिक युनियनका रूपमा व्यवस्थित योजना बनाएका छन् । सार्कलाई शिखर सम्मेलन गर्ने र सचिवालय मात्र भएको संगठनका रूपमा हेर्नु हुँदैन । यहाँ धेरै निकायहरू जस्तै सार्क केन्द्र, क्षेत्रीय केन्द्रहरू, उच्च र अधिकारप्राप्त निकायहरू पनि छन् । निष्कर्षमा एकछिनलाई बिर्सौं कि यो हाम्रो साझा संस्था हो र हरेक सदस्य राष्ट्रले यसका लागि ३५ वर्ष लगानी गरेका छन् । मलाई दृढ विश्वास छ, सदस्य राष्ट्रहरूले यति धेरै वर्षदेखिको उनीहरूको आस्थाअनुसार, साझा चुनौतीलाई सबै मिलेर सम्बोधन गर्नेछन् । सार्कले दक्षिण एसियाली जनताको आशा र आकांक्षालाई बोकेको छ । विज्ञहरू र शिक्षाविद्हरूले बारम्बार दक्षिण एसियामा सार्कको विकल्प छैन भनेका छन् ।"
काठमाडौंमा छैन क्वारेन्टाइन,"(काठमाडौं)  ज्वरो आउने र शरीर दुख्ने भएपछि आयुष पटेल मंगलबार शुक्रराज ट्रपिकल तथा सरुवा रोग अस्पताल पुगे । उनी एक महिनाअघि भारतबाट आएका थिए । चिकित्सकले उनलाई शंकास्पद मानेर कोरोना परीक्षणका लागि घाँटीको स्वाब लिए । तीन दिनपछि रिपोर्ट आउँछ भन्दै घर गएर क्वारेन्टाइनमा बस्न सुझाए । दुईवटा कोठामा ६ जना परिवारसहित बस्ने गरेकाले छुट्टै बस्न नसकिने उनले बताए । मलाई कोरोनाको सबै लक्षण देखिइसक्यो, उनले भने, यस्तो अवस्थामा म घर गएँ भने सबैलाई सर्छ, अस्पतालमै बस्छु ।अस्पताल प्रशासनले संक्रमितबाहेकलाई राख्न नसकिने जनाएपछि उनी अलमलमा परे । उनले स्वास्थ्य मन्त्रालयको १११५ हटलाइनमा फोन गरेर आफ्नो समस्या बताए । घर जान नसक्ने स्थिति भएकाले अन्य कुनै क्वारेन्टाइनमा राखिदिन अनुरोध गरे । मन्त्रालयबाट काठमाडौंमा क्वारेन्टाइन छैन, घरमै बस्नुस् भन्ने जवाफ पाएपछि उनको चिन्ता झन् बढ्यो । उनले भने, मलाई त केही नहोला, घरमा आमालाई मिर्गौला रोग छ । उहाँलाई सर्यो भने के गर्ने ?त्यस्तै सुनसरीबाट आमाको क्यान्सर रोगको उपचार गर्न भक्तपुर आएकी पूजा काफ्ले पनि समस्यामा परेकी छन् । अस्पतालले कोरोना परीक्षण नभएसम्म भर्ना नलिएपछि दूधपाटीको एक होटलमा आमा र छोरी बसेका थिए । तर स्थानीयले विरोध गरेपछि उनीहरू अस्पताल परिसरमै बसे । क्वारेन्टाइन नहुँदा उनीहरूले न अस्पतालमा बास पाए न त होटलमा । राजधानीमा क्वारेन्टाइन नहुँदा शंकास्पद व्यक्तिहरू जोखिम मोलेर घरमै बस्न बाध्य छन् । संक्रमण फैलिएको जिल्लाबाट काठमाडौं भित्रिएका र भाडामा बस्ने मानिसहरू यसको मारमा परिरहेका छन् । सरुवा रोग विशेषज्ञ डा शेरबहादुर पुनका अनुसार संक्रमण फैलिएको ठाउँबाट आएका हरेक व्यक्तिलाई शंकास्पद मानेर अनिवार्य क्वारेन्टाइनमा राख्नुपर्छ । शंकास्पद व्यक्तिले परिवार र समुदायलाई भाइरस नसारोस् भनेर उसलाई लक्षण देखिने समय अवधिभर (१४ दिन) क्वारेन्टाइनमा राख्नुपर्छ । यस्ता व्यक्तिको आवतजावत नियन्त्रण नगरे समुदायमा संक्रमण फैलिने उच्च जोखिम हुन्छ, उनले भने । सरुवा रोग अस्पतालमा दैनिक तीन सय जना शंकास्पद मानिसहरू परीक्षण गर्न आइरहेका छन् । अधिकांश मानिस जोखिम भनिएका तराईका जिल्लाबाटै आउने गरेको अस्पतालका निर्देशक डा सागरकुमार राजभण्डारीले बताए । घरमा छुट्टै बस्ने व्यवस्था नभएका मानिसलाई पहिले अस्पतालकै क्वारेन्टाइनमा राख्ने व्यवस्था थियो । संक्रमण बढेपछि अस्पतालमा धेरै शंकास्पद र संक्रमित राख्न बेड नपुग्ने स्थिति आएपछि सेल्फ क्वारेन्टाइनमा बस्नु भन्दै पठाउने गरिएको छ । कोरोनाको नेगेटिभ रिपोर्ट नआाएसम्म घरबेटीले घर पस्न नदिएका मानिसहरू अलपत्र पर्ने गरेका छन् । क्वारेन्टाइन दिनु भन्दै उनीहरू अस्पतालमा रोइकराइ गरिरहेका भेटिन्छन् । केही उपाय नलागेपछि हामीले बेड भएसम्म अस्पतालमै सुत्नु भन्ने गरेका छौं, डाभण्डारीले भने, यसरी राख्दा संक्रमण नभएकालाई पनि यहाँबाटै रोग सर्ने जोखिम उत्तिकै हुन्छ । पानी सप्लाइको काम गर्ने २५ वर्षीय युवकले तीन दिनअघि वडामा आरडीटीबाट कोरोना परीक्षण गरे । रिपोर्ट नेगेटिभ आएपछि उनलाई स्थानीयले १४ दिनपछि मात्रै आउनू भन्दै टेकु पठाए । अस्पतालले आरडीटी पोजिटिभलाई भर्ना नलिने बताएपछि उनी अलपत्र परे । जाने ठाउँ कतै नपाएपछि अस्पतालमै रुमल्लिए । अस्पतालको एउटा खाली बेडमा उनी सुतिरहेका छन् । मलाई लक्षण छैन, कतै बाहिर जिल्ला पनि गएको छैन, उनले भने, मलाई त घरबेटीले आउन दिएनन्, अन्त कतै जाने ठाउँ छैन । उनले १४ दिन अस्पताल बसेर घर जाने बताए । काठमाडौंको एक होटलमा काम गर्ने २८ वर्षीय युवक पनि अस्पतालमै बसिरहेका छन् । उनको पनि आरडीटीमा कोरोना पोजिटिभ आएको थियो । जिल्लाबाट आउने मानिसहरूसँग हेलमेल भएकाले अस्पतालले उनलाई कोरोना आशंकामा पीसीआर टेस्ट नै गर्ने भएको छ । नियम बनाउँदैमा शतप्रतिशत लागू नहुने भएकाले उपत्यका छिरिरहेका शंकास्पदका लागि सामुदायिक क्वारेन्टाइन आवश्यक भएको जनस्वास्थ्यविद् डा समीर दीक्षितले बताए । शंकास्पद होम क्वारेन्टाइनमा बस्नु ठीक हो तर घरमा ठाउँ नहुनेले समुदायमा रोग सार्ने उच्च जोखिम हुन्छ, उनले भने, कि त घरबेटीले त्यस्ता व्यक्तिलाई निकाल्न नहुने कडा निर्देशन दिनुपर्यो कि नागरिकले कोरोनाको नाममा बास नपाउने समस्याको समाधान सरकारले गर्नुपर्यो । बाहिर जिल्लाबाट काठमाडौं छिर्ने अनुमति नदिएकाले यहाँ सामुदायिक क्वारेन्टाइन आवश्यक नभएको स्वास्थ्य मन्त्रालयमा प्रमुख विशेषज्ञ डारोशन पोखरेलले बताए । लुकीछिपी चोरबाटोबाट उपत्यका छिर्ने अनि क्वारेन्टाइन माग्नेको जिम्मा मन्त्रालयले नलिने उनले बताए ।"
सुदूरपश्चिममा स्वाब परीक्षण सुस्त,"(धनगढी)  सुदूरपश्चिममा भारतबाट दिनहुँ भित्रिनेको संख्या उच्च रहे पनि परीक्षण भने तीव्र रूपमा हुन सकेको छैन । प्रदेश स्वास्थ्य निर्देशनालयका अनुसार मंगलबारसम्म पीसीआरबाट ३ हजार ९ सय ८३ जनाको मात्रै परीक्षण भएको छ । सेती प्रयोगशालामा १ हजार ४ सय २५ र राष्ट्रिय जनस्वास्थ्य प्रयोगशालाबाट २ हजार ३ सय १६ को पीसीआर परीक्षण भएको छ । तीमध्ये ५ जना संक्रमित फेला परेका थिए । संक्रमित सबै निको भएर फर्किसकेका छन् । स्वाब संकलन भएका २ सय ३८ जनाको रिपोर्ट आउन बाँकी छ । अहिलेसम्म १९ हजार ५९ जनाको आरडीटी किटबाट परीक्षण भएको छ । आरडीटी पोजिटिभ देखिएका २४ जनाको स्वाब परीक्षणमा नेगेटिभ देखिएको छ ।चार जना संक्रमित फेला परेको कैलालीमा एक हजार ३ सय १९ को मात्रै स्वाब परीक्षण भएको छ । संक्रमित फेला परेकै टोलमा समेत स्वाब परीक्षण नभएको स्थानीयको गुनासो छ । कैलालीमा धनगढी उपमहानगरपालिका ६ जाईका एकै परिवारका दुई जना र लम्कीचुहा नगरपालिकामा दुई जनामा संक्रमण देखिएको थियो । अर्का एक जना कञ्चनपुरको वेदकोट नगरपालिकाका थिए । कञ्चनपुरमा अहिलेसम्म ४ सय २५ जनाको मात्रै स्वाब परीक्षण भएको छ । प्रदेशका ९ जिल्लामध्ये अछाममा २ सय ६७, बैतडीमा ४ सय ३५, बझाङमा १ सय ६७, बाजुरामा १ सय ६२, डडेल्धुरामा २ सय ७७, दार्चुलामा ४ सय ६२ र डोटीमा ३ सय ५० जनाको पीसीआर परीक्षण गरिएको प्रदेश स्वास्थ्य निर्देशनालयले जनाएको छ । सोमबार भारतबाट भित्रिने सुदूरपश्चिमको प्रमुख नाका गौरीफन्टाबाट स्थानीय प्रशासनले साढे ४ सयभन्दा बढीलाई भित्र्याएको छ । उनीहरूलाई सम्बन्धित जिल्लाका पालिकामा पठाइएको छ । कञ्चनपुरको गड्डाचौकी नाकाबाट मंगलबार करिब दुई सय जना भित्रिएका छन् । प्रदेश स्वास्थ्य निर्देशनालयले ८८ वटै स्थानीय तहका ३ सय ८९ क्वारेन्टाइनमा १ हजार ६ सय ७९ जना रहेको जनाएको छ । तीमध्ये २ सय २५ महिला छन् । प्रदेशभर बुधबारसम्म १३ जना आइसोलेसनमा छन् ।कोरोना संक्रमणबाट बच्न सरकारले गरेको पहिलो चरणको लकडाउन अवधिमा त्रासदीमा परेको सुदूरपश्चिममा नयाँ संक्रमित फेला नपर्दा निस्फिक्री भएझैं छ । लकडाउन पालना न्यून छ । विज्ञहरूले भने सुदूरपश्चिममा कोरोनाको जोखिम अझै बढेको बताएका छन् । सुदूरपश्चिममा परीक्षण बढेको छैन, प्रदेश स्वास्थ्य निर्देशनालयका जनस्वास्थ्य अधिकृत ओमप्रकाश जोशीले भने, पछिल्लो समय भारतबाट भित्रिएका सबैको परीक्षण भएको छैन । लुकीछिपी देशका विभिन्न भाग र भारतबाट आएर क्वारेन्टाइन नबसेकाहरूको परीक्षण भएको छैन । एकैचोटि समुदायमा संक्रमण फैलिन सक्छ । संक्रमित निको भएर घर फर्केकैलाई सुदूरपश्चिम कोरोना मुक्त भएको भन्न नसकिने र जोखिम कायम नै रहेको उनले बताए । पछिल्लो समयमा परीक्षणको गति पनि सुस्त भएको छ । प्रदेश सामाजिक विकास मन्त्रालयको स्वास्थ्य महाशाखा प्रमुख नरेन्द्र कार्कीले परीक्षण सामग्री, किटलगायत अन्य साधनस्रोत अभावमा परीक्षणमा गति दिन नसकेको बताए । क्वारेन्टाइनमा रहेका सबैको पीसीआर परीक्षण गर्न हामीसँग किट नै पुग्दैन, उनले भने, केस रिपोर्टिङ, आरडीटीमा पोजिटिभ र बिरामीको कन्ट्याक्ट ट्रेसिङमा आएका व्यक्तिको मात्रै स्वाब परीक्षण गरेका छौं ।"
देवचुलीका ५ वटा वडा सिल,पूर्वी नवलपरासी (कास) बुटवल घर भई देवचुली नगरपालिकामा माइती आएकी एक महिलामा कोरोना संक्रमण पुष्टि भएपछि प्रशासनले त्यहाँका पाँचवटा वडा सिल गरेको छ । बुधबार बिहानबाट साविकको दिव्यपुरी गाविस सिल गरिएको हो । देवचुली२ दुम्कौलीकी २४ वर्षीया महिलामा संक्रमणको पुष्टि भएपछि १ देखि ५ वडासम्म सिल गरिएको हो । उनी गत वैशाख १९ मा माइतीघर आएर १० दिनपछि मोटरसाइकलमा काठमाडौं गएकी थिइन् । उनको काठमाडौंमा उपचार भइरहेको छ । प्रमुख जिल्ला अधिकारी पीताम्बर घिमिरेले पाँच दिनका लागि वडा सिल गरेर बाहिर निस्कन नपाउने व्यवस्था गरिएको बताए । त्यसका लागि नगरपालिकाले सहयोग गर्ने र प्रहरी खटाइएको छ ।
एन्फामा विरोधीलाई कारबाही,"ॅकारबाही विधानसम्म भएनवरिष्ठ उपाध्यक्ष नेम्वाङले ललितपुरका अध्यक्ष पुरुषोत्तम थापालाई गरिएको निलम्बन विधानसम्मत नरहेको बताएका छन् । उनले भने, विधानको जुन धारालाई आधार बनाएर निलम्बन गरिएको छ त्यो कारबाही कार्यसमितिको निर्णयले मात्रै गर्न सक्छ । त्यसैले ललितपुर अध्यक्षलाई गरिएको निलम्बन विधानसम्मत भएन ।अध्यक्ष शेर्पाको ठाडो आदेशमा थापालाई कारबाही गरिएको उनको आरोप थियो । पछिल्लो समय अध्यक्ष शेर्पासँग चिढिएका नेम्वाङले थपे, फुटबलमा जिल्ला, क्लबमा स्वयंसेवकको रूपमा खटिरहेका छन्, उनीहरूलाई प्रोत्साहन गर्नुपर्ने बेला मानमर्दन गर्ने कुरा भयो । कसैले गल्ती गर्यो भनेर हामीले पनि गल्ती गर्नुहुँदैन । तुरुन्तै गल्ती सच्याएन भने यसले संस्थालाई नै नकारात्मक असर गर्छ, नेतृत्व क्षमतामै प्रश्नचिन्ह्न खडा गर्छ ।थापामाथिको कारबाहीले एन्फाको राजनीति चर्किदै गएको देखिन्छ । थापालाई निलम्बन गरिएको विषयलाई लिएर केन्द्रीय सदस्य दावा लामा, बी डिभिजन क्लबका संयोजक मनीष जोशी, बाँके, ताप्लेजुङ, काठमाडौं, कैलाली जिल्ला फुटबल संघका अध्यक्षहरूले सामाजिक सञ्जालमार्फत एन्फाप्रति आपत्ति व्यक्त गरेका छन् ।"
रोनाल्डो फर्के प्रशिक्षणमा,टुरिन (रोयटर्स) क्रिस्टियानो रोनाल्डो मंगलबार युभेन्ट्सका लागि प्रशिक्षणमा फर्केका छन् । कोरोना भाइरस संक्रमणको महामारीबीच उनी दुई महिनापछि प्रशिक्षणमा ओर्लेका हुन् । बिहानको समयमा रोनाल्डो क्लबको प्रशिक्षण केन्द्रमा आएका थिए र त्यहाँ तीन घण्टा बिताए । स्थानीय मिडियाका अनुसार ७२ दिनपछि पहिलो प्रशिक्षणमा उत्रिनुअगाडि रोनाल्डोको स्वास्थ्य परीक्षण गरिएको थियो । युभेन्ट्सले सोमबारदेखि नै प्रशिक्षक माउरिसियो सारीको नेतृत्वमा समूहगत प्रशिक्षण सुरु गरिसकेको छ । मे ४ मा खेलाडीले व्यक्तिगत प्रशिक्षण सुरु गरेको थियो । रोनाल्डो त्यही दिन पोर्चुगलबाट इटाली आइपुगेका थिए । निजी विमानमा इटाली आएपछि पाँचपल्टका विश्व वर्ष खेलाडी रोनाल्डोले पछिल्लो दुई साता क्वारेन्टाइनमा बिताएका थिए ।बन्द रंगशालामा युभेन्ट्सले इन्टर मिलानलाई २० ले हराएपछि रोनाल्डो आफ्नो घर फर्केका थिए । त्यसयता कोरोना भाइरस संक्रमणको महामारीका कारण सिरी ए रोकिएको थियो । युभेन्ट्स टिममा स्टार फरवार्ड गोन्जालो हिगुइन अझै प्रशिक्षणमा फर्केका छैनन् । उनी इटाली फर्केयता अहिले १० दिनको क्वारेन्टाइनमा समय बिताइरहेका छन् ।
ईपीएल जीवन्त राख्न चलाखी गरिने,"म्यानचेस्टर (रोयटर्स) इंग्लिस प्रिमियर लिग (ईपीएल) ले बन्द रंगशालामा फेरि फुटबल सुरु भएयता त्यसलाई जीवन्त राख्न अडियो इफेक्ट्स राख्दै टेलिभिजनमा खेल हेर्नेका लागि मनोरञ्जन प्रदान गर्ने सम्भावनाबारे अध्ययन गर्दै छ । यस्तै कम्प्युटरको मद्दतले रंगशालामा दर्शकले भरिएको देखाउने प्रयास पनि हुने भएको छ । लिगले पछिल्लो समय कोरोना भाइरस संक्रमणको महामारीबीच मैदानमा फर्कने वाचा गरेको छ ।अर्को सातादेखि प्रोजेक्ट रिस्टार्ट अन्तर्गत टिमले पूर्णतः अभ्याससमेत गर्न पाउनेछन् । जर्मन बुन्डेसलिगा पछिल्लो साता बिनाकुनै अवरोध मैदानमा फर्केको थियो । यसले ईपीएललाई पनि फेरि खेल सुरु गर्न प्रेरित र उत्साही बनाएको छ । लिगका सीईओ रिचार्ड मास्टर्स भने टेलिभिजनबाट खेल हेर्नेका लागि प्रतिस्पर्धा जीवन्त राख्ने हो भन्नेबारे छलफल भइरहेको बताए । लिग जुन महिनातिर बन्द रंगशालामा सुरु हुने विश्वास गरिएको छ । उनले भनेका छन्, हामीले फरक ढंगले काम गर्ने सोचिरहेका छौं । वन्द रंगशालामा हुने खेललाई कसरी टेलिभिजनबाट हेर्नेका लागि जीवन्त राख्न सकिन्छ, त्यसबारे क्लबसँग पनि सल्लाह हुनेछ । दर्शनबिना सकिएको पहिलो चरणको बुन्डेसलिगालाई टेलिभिजनबाट हेर्दा धेरैले खल्लो महसुस गरिएको थियो । यस्तै टेलिभिजनमा कमेन्टेटरको स्वरभन्दा पनि मैदानमा कराइरहेका खेलाडीको आवाज बढी सुनिएको थियो । त्यसैले ईपीएलले खेलमा दर्शकको आवाज थप्ने र रंगशालाका खाली सिट भरेको देखाउनेबारे सोच बनाएको हो ।ईपीएलले यसबारे ठोस निर्णय भने गरेको छैन । मैदानमा वास्तवमा जे जति भएको हो, त्यसमा चलाखी गरेर देखाउँदा गलत सन्देश जानेमा पनि ईपीएल सजग छ । मास्टर्सले भनेका छन्, हामीले अझै धेरै गृहकार्य गर्नुपर्ने छ र यसबारे सबै पक्षबीच छलफल पनि गर्नुपर्छ, त्यसैले अहिले नै यसबारे यस्तो नै हुनेछ भनेर भन्न सकिन्न । मुख्यब मुद्दा के भने भने दर्शकविनाको रंगशालामा फुटबल हेर्दा मज्जा पनि आउने गर्दैन । त्यसैले ईपीएलले केही फरक गर्नैपर्छ ।"
ईपीएलमा भेटिए ६ संक्रमित,"लन्डन (रोयटर्स) इंग्लिस प्रिमियर लिग (ईपीएल) मा गरिएको परक्षीणका क्रममा मंगलबार ६ संक्रमित भेटिएका छन् । त्यसमा बर्नलीका सहायक प्रशिक्षक इयान वन पनि छन् । ईपीएलले त्यसको अघिल्लो दिनमात्र ७ सय ४८ खेलाडी र प्रशिक्षकमा कोभिड१९ परीक्षण गरेको थियो । ईपीएलले संक्रमित पाइए पनि कसैको नाम दिइएको छैन ।तर बर्नलीले प्रेस विज्ञप्ति जारी गर्दै भनेको छ, कोभिड१९ परीक्षणका क्रममा क्लबका सहायक प्रशिक्षक इयान वन संक्रमित पाइएको छ । बर्नलीका अनुसार ईपीएलको नियमअनुसार इयान अब सात दिन आइसोलेसनमा बस्ने छन् । ईपीएलमा मंगलबारदेखि नै समूहगत प्रशिक्षण सुरु गरिएको छ । लिग अर्को महिना फर्कने प्रयासमा छ ।त्यस्तै वाटफोर्डले भने आफ्ना एक खेलाडी र दुई खेल कर्मचारीमा संक्रमण देखिएको जनाएको छ । यसअघि वाटफोर्डका कप्तान ट्रोय डेनीले आफूले सामाजिक दूरी कायम राखेर गरिने प्रशिक्षणमा पनि भाग नलिने बताएका थिए । अन्य क्लबका केही खेलाडीले पनि अभ्यास सुरु गर्न अगाडि आफूहरू भाइरसको संक्रमणबाट बच्न सकिन्छ भनेर ढुक्क हुन नसकेको भनेका थिए । यसैबीच लिभरपुलका जर्मन प्रशिक्षक योर्गन क्लोपले यस सिजनको ईपीएल नै स्थगित गरेर शून्यको स्थितिमा ल्याउनुपर्ने मागको विरोध गरेका छन् । क्लब इतिहासमा ३० वर्षपछि पहिलो लिग उपाधि जित्ने अभियानमा रहेका लिभरपुल ९ चरणको खेल हुन बाँकी हुँदा २५ अंकको ठूलो अग्रतासहित शीर्षस्थानमा छ । उनले भनेका छन्, केहीले शून्यको स्थितिमा लिगलाई स्थगित गर्ने प्रस्ताव पनि राखिरहेका छन् । यसलाई म स्वाभाविक र ठीक प्रस्ताव मान्न सक्दिनँ । मलाई के पनि पूरा विश्वास छ भने यस्तो हुने छैन ।"
