शीर्षक,विवरण
स्थानीय प्रशासन र बासिन्दा चकित,"त्योभन्दा माथि दुई लेन सडक बनाउने काम पनि सँगै चलिरहेको व्यास गाउँपालिका २ दुम्लिङका देवेनसिंह बुढाथोकीले बताए ।अहिले नेपालतर्फ दुम्लिङभन्दा माथि मानिसको उपस्थिति छैन । मंसिर सुरुमै व्यासका स्थानीय बेंसी झरेका थिए । उनीहरू आउनु एक साताअघि नै व्यासको प्रहरी चौकी दुम्लिङ झरेको थियो । व्यासको उक्त चौकी अहिले पनि दुम्लिङमै छ । व्यास जाने बाटो नहुँदा दुम्लिङमाथि के भइरहेको छ भन्ने नेपाली पक्षलाई थाहै छैन । विगतमा व्यासका बासिन्दा वैशाख पहिलो साता गाउँ फर्कन्थे । यो वर्ष लकडाउनका कारण माथि उक्लन पाएका छैनन् । स्थानीय व्यास पुगेपछि मात्र माथि जाने नेपाल प्रहरी स्थानीय नै नगएपछि जाने कुरा आउँदैन, उनले भने । व्यासका स्थानीय जितसिंह बोहराका अनुसार सन् २०१५ मा चीन र भारतबीच भएको लिपुलेक नाकाबाट व्यापार विस्तार गर्ने सहमतिपछि लिपुलेक सडक निर्माणले तीव्रता पाएको हो । नेपाली भूमि लिपुलेकमा भारत र चीनबीच व्यापारिक नाका खोल्ने सम्झौता भएपछि एकदुई साता नेपाली भूमिमा नसोधी सम्झौता गरेको कुरा उठ्यो, पछि सबै सेलायो । भारतले त्यहीँबाट लिपुलेक नाका जोड्न तल र माथिबाट सडक निर्माणलाई ५६ खण्डमा विभाजन गरेर ट्र्याक खोलिसकेको छ, हामी हेरेको हेरै छौं । हामीले व्यास जाने घोडेटो मर्मत गर्न नसकेर भारतीय बाटो प्रयोग गर्नुपरेको छ, उनले भने । भारतले सीमामा सडक निर्माण गरिरहेको बारे कान्तिपुर दैनिकमा समाचार प्रकाशित भएपछि प्रहरी टोली त्यो क्षेत्र गएको पनि थियो । गत फागुन ४ गते दार्चुला महोत्सव उद्घाटन गर्न आएका उपप्रधान तथा रक्षामन्त्री ईश्वर पोखरेलले फागुन ५ मा व्यास क्षेत्रको हवाई निरीक्षण गरेका थिए । मन्त्री पोखरेल बीओपी राख्ने जग्गा निरीक्षणका क्रममा छाङरुसम्म हेलिकप्टरमा पुगेका हुन् । सदरमुकाम फर्केपछि मन्त्री पोखरेलले आकाशबाट सडक निर्माण भइरहेको बारे केही देख्न नसकेको बताएका थिए ।भारतले एकतर्फी रूपमा सडक संरचना बनाइरहेको र महाकालीमा काठे पुल हालेर अवैध वारपार गरिरहेको बारे कान्तिपुरमा लगातार समाचार छापिएपछि प्रहरी टोलीसमेत गएको थियो । प्रहरीले भारतले सडक खनिरहेको क्षेत्रमा वारपार गर्न राखेको काठे पुल हटाएको थियो ।"
फिर्न चाहनेको दशगजामा भीड,"क्वारेन्टाइन अवधि पूरा गरेकालाई मुलुकमा प्रवेश दिन भारतीय पक्षले आग्रह गरिरहेको छ । उक्त समूहमा बालबालिकादेखि वृद्ध र अपांगता भएका समेत छन् । पाँचथर, ताप्लेजुङ, डोटीसम्मका व्यक्ति सीमा क्षेत्रमा आइपुगेको उनले जानकारी दिए । अधिकांश पैदलै सिमानासम्म आइपुगेका हुन् । कतिपयलाई भारत सरकारले नै यहाँ ल्याएर छाडेको छ । भारत सरकारले लकडाउन खुकुलो बनाउँदै अलपत्र सर्वसाधारण र मजदुरलाई सरकारी स्वामित्वका बस सञ्चालन गरेर गन्तव्यसम्म पुर्याइदिएको हो । सीमा नाकाबाट सिधै नेपाल आउन नपाएर अलपत्र पर्न थालेपछि धेरैजना लुकेर आइरहेका छन् । यसरी लुकेर आएका रूपन्देहीका एक र कपिलवस्तुका दुई जनामा कोरोना संक्रमण पुष्टि भइसकेको छ ।उनीहरूको व्यवस्थापनबारे सरकारले समयमै निर्णय लिन नसक्दा जिल्लाका सुरक्षा निकायसमेत अन्योलमा देखिन्छन् । तत्कालै सीमामा आइपुगेकाको मात्र होइन, नेपाल सरकारले तीन साताअघिदेखि भारतीय क्वारेन्टाइनमा बसेर नेपाल आउन चाहने नेपालीको हकमा पनि कुनै निर्णय लिन सकेको छैन । रूपन्देहीका एक सुरक्षा अधिकारीले भने, क्वारेन्टाइन अवधि पूरा गरेका नेपालीलाई आफ्नो देश लैजान भन्दै भारतीय पक्षले दबाब दिन थालेको छ, यता सरकारले कुनै निर्णय नै गर्दैन । हामीलाई निकै अप्ठ्यारो हुन थालेको छ । यस सम्बन्धमा माथिल्लो तहमा जानकारी गराइए पनि अहिलेसम्म कुनै निर्देशन नआएको रुपन्देही प्रशासनका प्रशासकीय अधिकृत ध्रुव नेपालले बताए । कपिलवस्तुका सीमामा ८९६ जनालकडाउन र सीमा सिल गरिए पनि कपिलवस्तुमा भारतबाट घर फर्कनेहरू बढेका छन् । दशगजा, छेउका खोला, जंगल र मसानघाटमा रात बिताउँदै धेरै जना लुकीछिपी नेपाल भित्रिएका छन् । बिहीबार बिहानै हावाहुरीसहित वर्षा भएपछि उनीहरू दशगजा कटेर नेपाली भूमिमा आएका हुन् । स्थानीय तहले उनीहरूलाई दशगजा छेउछाउका विद्यालय, हेल्थ पोस्टमा राखेका छन् । बुधबार साँझसम्म दशगजामा ३ सय ५६ जना थिए । शुक्रबार दिउँसोसम्म त्यो संख्या बढेर ८ सय ९६ पुगेको छ । सरकारी तथ्यांकअनुसार कृष्णनगरमा २ सय १ जना, मर्यादापुरमा १ सय ५३ र चाकलचौडामा १ सय ९ जना अझै दशगजामा छन् । त्यस्तै, भिल्मीमा १ सय ८३, हर्दोनामा २ सय ३ र हथिहवामा ४७ जना छन् । पानी र हावाहुरीका कारण नेपालतिर ओत लागे पनि उनीहरू दशगजामै फर्केर बसेको प्रमुख जिल्ला अधिकारी दीर्घनारायण पौडेलले दाबी गरे । उनका अनुसार सम्बन्धित स्थानीय तहले उनीहरूको खाना, आवासलगायतको व्यवस्थापन गरेको छ । यसबारे गृहलाई जानकारी दिएका छौं, उनले भने, आदेश नआएसम्म उनीहरू त्यतै बस्छन् । भारतको सिद्धार्थनगरका डीएमलाई दशगजाका नेपालीको व्यवस्थापन गर्न भने पनि सुनुवाइ नगरेको एक सुरक्षा अधिकारीले बताए । कुकुर भुकुवा नाकास्थित दशगजामा आएका ६२ जना शिवानगरको एक विद्यालयमा र हर्दोनाका दशगजामा बसेका १ सय २५ जना पनि नेपालतिरकै विद्यालयमा बसेका छन् । त्यस्तै, कर्मा नाकामा आएका १ सय ४० जना पनि नेपालतिरकै एक विद्यालयमा आश्रय लिइरहेका छन् । कतिपय सीमा क्षेत्रमै रहेको ठकुरापुर स्वास्थ्य चौकी र मद्रहनिया विद्यालयमा बसेका छन् । अलपत्रको अवस्था दयनीय देखेपछि कृष्णनगर नगरपालिकाका प्रमुख रजतप्रताप शाहले विद्यालयमा ल्याएर खाने, सुत्ने व्यवस्था गरेर राखेको बताए । क्वारेन्टाइनमा बस्ने बढे लुकीछिपी भारतबाट मुलुक प्रवेश गर्ने क्रम नरोकिएपछि सीमावर्ती क्वारेन्टानमा बस्नेको संख्या पनि बढेको छ । बुधबार सुस्ता गाउँपालिकामा ६ जना र पाल्हीनन्दन गाउँपालिकामा ४ जना आए । तर, रातको समयमा र हावाहुरी, वर्षा भएको मौका छोपेर सीमाबाट मुलुकमा प्रवेश गर्ने बढिरहेका छन् ।"
भारतमा रोकिएकाको गुहार स्वदेश फर्कन पाऔं,"(नयाँदिल्ली)  बाराका नागेश्वर गिरीले भारतको गुजरात राज्यको सुरतस्थित एउटा गार्मेन्टमा काम गर्न थालेको चार वर्ष भयो । गत मार्च २२ देखि उनी र अन्य पन्ध्र जना साथी कोठाभित्रै छन् । कम्पनीले कुनै सोधपुछ गरेको छैन । उनीहरूलाई काम लगाउने म्यानेजर पनि फोन बन्द गरेर बसेको छ । अलिअलि भएको पैसा सकिइसक्यो । रासन दिने पसलेले पनि पहिलेको उधारो नदिएसम्म अब दिन्न भनेको छ ।राहतको नाममा एकपटक डेढ किलो चामल, एक किलो आलु, एक किलो प्याज र पाँच सय ग्राम तेल पाए । त्यतिले कति दिन चलोस् ? अब त भोकै मरिने भइयो, काम पनि छैन खान पनि छैन, घर नगई उपाय छैन, उनले भने । गिरीका अनुसार त्यस क्षेत्रमा बारा, कैलाली, पर्सा र सुर्खेतका गरी सयौंको सख्यामा नेपाली कामदार छन् । सबैको अवस्था त्यस्तै छ । उता नेपालमा परिवारले लिने चिन्ता बेग्लै छ । बिहानसाँझै फोन आउँछ जसरी आउनु भनेर । त्यही भएर पनि अब त राहत पाए पनि, नेपाल जाने दिन कुरेर बसेको उनले बताए । घरबाट फोन आइरहन्छ, जसरी भए पनि आइज भन्नुहुन्छ, सबै जना चिन्तित हुनुहुन्छ, उनले भने । कोरोना महामारी नियन्त्रण गर्न भारतले गरेको लकडाउनका कारण सास्ती खेप्ने गिरी एक्ला होइनन् । जम्मुदेखि गुजरात, मुम्बई, पन्जाब, दिल्ली, हिमाचललगायत विभिन्न राज्यमा रहेका हजारौं नेपाली कामदारले उनकै जस्तो दुःख खेप्नुपरेको छ । भारतमा करिब पन्ध्र लाखको संख्यामा नेपाली कामदार रहेको अनुमान गरिन्छ । उपचारका लागि आएका बिरामी, तीर्थालु, विद्यार्थीको अवस्था पनि खासै फरक छैन । यस्ता हजारौं व्यक्ति भारतका विभिन्न सहरमा रोकिएका छन् । लकडाउन लम्बिँदै जाँदा उनीहरूको दुःख पनि बढ्दै गएको छ । सबैभन्दा बढी समस्या रेस्टुराँ, होटल र पार्टी प्यालेसमा कुक, वेटर काम गर्नेहरू र अन्य ज्यालादारीमा काम गर्नेलाई भएको छ । भारत सरकारले अन्य व्यवसायका लागि लकडाउन क्रमशः खुकुलो बनाए पनि होटल, रेस्टुराँ र पार्टी प्यालेसलाई सञ्चालन अनुमति दिएको छैन । जसले गर्दा भारतमा ठूलो संख्यामा रहेका नेपाली कामदारलाई समस्या परेको छ । जम्मुको सैनिक कोलोनी, डी सेक्टरमा पार्टी प्यालेसमा काम गर्ने ३२ नेपाली अहिले सास्ती खेपिरहेका छन् । प्यार्टी प्यालेसमा काम गर्ने काठमाडौं, थानकोटका सुदीप शर्माबाहेक अरू सबैजना अर्घाखाँचीका छन् । जम्मुमा लकडाउनअघि नै सबै होटल र पार्टी प्यालेस बन्द गरिएको थियो । खर्च सकिँदै गएपछि हिँडेर जान पनि समस्या छ उनीहरूलाई । हरेक महिना घरमा पैसा पठाउनुपर्ने बाध्यताले आफूहरूसँग धेरै बचत नभएको उनले सुनाए । त्यसमाथि यति धेरै लकडाउनका होला भन्ने अनुमान कसले गरेको थियो र ? हरेक महिना कमाएको पैसा पठाउने गर्थ्यौं, यस्तो होला भन्ने चिताएका पनि थिएनौं, उनले भने ।अहिलेसम्म त उनीहरूले धानिरहेका थिए । तर, लकडाउन लम्बिँदै जाँदा हिम्मत हार्न थालेको छ । जेनतेन बस्दै आएका थियौं, अलिअलि भएको खर्च पनि सकिन थाल्यो, उनले भने । हिम्मत धर्मराउँदै गएपछि साथीहरूको आग्रहमा उनले दिल्लीस्थित दूतावासमा फोन गरे । फोनको घन्टी गयो तर उठेन । उनले सबैजना नेपाल जान ब्याकुल रहेको बताए । जसरी भए पनि घर जान चाहन्छौं, बरु ढिँडोफाँडो खाए पनि नेपालमै जाने, उनले भने । नेपालमा जति दिन क्वारेन्टाइनमा बस्न पनि तयार रहको उनको भनाइ छ ।मुम्बईको थानेमा बिचल्लीमा परेका चितवन माडीका मनोज महतो र अन्य ५० जनाको अवस्था पनि त्यस्तै छ । महतो थानेको पोरबन्दर रोडमा रकेको विहांग्स इनमा काम गर्दै आएका थिए । लकडाउन सुरु हुनुअघि नै नेपाल जाने तयारीमा थिए उनी र अन्य साथीहरू । रेलको टिकट पनि थियो । तर, हिँड्नुअघि नै लकडाउन भयो । त्यसयता उनी अन्य नौ जना साथीहरूसँगै एउटै कोठामा थुनिएका उनीहरू । होटलले मार्चको तलब मात्र दिएको थियो । त्यसयताको दिएको छैन । भएको पैसा पनि सकिइसकेका कारण अहिले उनीहरूलाई कोठा भाडा र खानकै समस्या परेको छ । जेनतेन चलेको थियो, अहिले त कोठाभाडा तिर्ने पैसा पनि छैन, खानै समस्या हुन थाल्यो, उनले भने । होटल र रेस्टुराँहरू चाँडै नखुल्ने सुनेर दुई महिनासम्म चुप लागेका घरबेटी पनि भाडा माग्न थालेको उनले बताए । त्यही भएर आफूहरूसामु घर जानुको विकल्प नभएको उनको भनाइ छ । महतोका अनुसार थाने र आसपासमा मात्र दुई सयभन्दा बढी नेपालीको अवस्था नाजुक छ । सबैले घर जानका लागि गुहार गरिरहेको उनले सुनाए । यूपी र बिहारका मजदुरहरूका लागि विशेष ट्रेनको व्यवस्था गरिएपछि महतो र साथीहरूले सोधपुछ गर्न स्थानीय प्रशासनसँग सम्पर्क पनि गरे । तर, सीमा बन्द भएका कारण नेपालीहरूलाई जाने छुट नभएको जवाफ आयो । नेपाल जाने व्यवस्था मिलाउन गाउँमा पनि सम्पर्क गरे । वडाध्यक्षले सीमासम्म आउनु, त्यसपछि जसरी भए पनि घर पुर्याउँछु भन्ने बाचा गर्यो तर लकडाउनका कारण महतो र साथीहरू सीमासम्म जानै असमर्थ छन् । होटल खुल्नेवाला छैन, चाँडै त्यही भएर घर फर्किनुको विकल्प छैन, सरकारले सुनिदिओस्, उनले भने ।मोहालीमा इन्जिनियरिङ अध्ययनरत धनुषा, डुमरिया गाउँपालिका घर भएका श्यामकुमार रजकलाई जति लकडाउन लम्बिँदै छ, तनाव पनि त्यति नै बढ्दै गएको छ । होस्टल महँगो हुन्छ भनेर कलेजबाहिर कोठा भाडामा लिएर बस्दै आएका थिए उनी । तर, अहिले रजकलाई लकडाउनका कारण घरबाट खर्चसमेत मगाउन पाएका छैनन् । कलेजले पनि कुनै वास्ता गरेको छैन । धन्न एउटा पसलले उधारो पत्याइरहेको छ । तर, लकडाउन टुंगिने ठेगान नभएकाले रजकलाई पनि चाँडै घर जान पाए हुन्थ्यो भन्ने भएको छ । अहिलेसम्म त उधारोले धानिरहेको थिएँ तर अब नसकिने हुन थाल्यो, त्यही भएर घर जानुको विकल्प छैन, उनको भनाइ छ ।मोहालीमा इन्जिनियरिङ अध्ययनरत धनुषा डुमरिया गाउँपालिका घर भएका श्यामकुमार रजकलाई जति लकडाउन लम्बिँदै छ, तनाव पनि त्यति नै बढ्दै गएको छ । होस्टल महँगो हुन्छ भनेर कलेजबाहिर कोठा भाडामा लिएर बस्दै आएका थिए उनी । तर, अहिले रजकलाई लकडाउनका कारण घरबाट खर्चसमेत मगाउन पाएका छैनन् । कलेजले पनि कुनै वास्ता गरेको छैन । धन्न एउटा पसलले उधारो पत्याइरहेको छ तर लकडाउन टुंगिने ठेगान नभएकाले रजकलाई पनि चाँडै घर जान पाए हुन्थ्यो भन्ने भएको छ । अहिलेसम्म त उधारोले धानिरहेको थिएँ तर अब नसकिने हुन थाल्यो, त्यही भएर घर जानुको विकल्प छैन, रजकको भनाइ छ । सल्यान, लक्ष्मीपुर भागीराज चलाउने हिमाचलको नालागढमा ज्यालादारीमा काम गर्दै आएका थिए । उनी नेपालबाट आएको एक महिना पनि पुगेको थिएन लकडाउन सुरु भयो । पाएको ज्याला पनि खर्च भइसक्यो । घरबेटीले कोठा छाड भन्दै दबाब दिन थालेको छ । खै कसरी बाँच्ने हो, सोचेकै छैन, उनले भने ।लकडाउनका कारण सुत्केरी, बालबच्चाको अवस्था पनि निकै कष्टकर छ । दिल्लीछेउको नोयडास्थित भंगेलमा बस्दै आएकी मीना तामाङले छोरी पाएको २० दिन भयो तर उनलाई पोसिलो खाना त परै जाओस्, दुई छाक पनि पाउन मुस्किल भएको छ । श्रीमान् सञ्जय तामाङ चार वर्षदेखि इन्दौरको पार्टी प्यालेसमा काम गर्दै आएका थिए । लकडाउनका कारण उनी बेरोजगार बनेका छन् । एकातिर आयस्रोत बन्द, अर्कोतर्फ लकडाउन । तामाङ परिवारको दुःख भनिसाध्य छैन । खर्च अभावले अरू दुई जना छोरीलाई समेत राम्ररी खुवाउन सकेका छैनन् । मीनालाई यतिखेर आफ्नोभन्दा पनि छोरीहरूको चिन्ताले बढी पिरोलेको छ । काखको त भइहाली, अरू दुइटीले पनि पेटभरि खान पाएका छैनन्, उनले भनिन् । लकडाउनका कारण समस्या भोग्नेमा नेपाली तीर्थयात्री पनि छन् । २७ जना नेपाली तीर्थयात्री दक्षिण भारतको तिरुपतिमा रोकिएको डेढ महिना पुग्यो । फागुन २८ मा वीरगन्जबाट हिँडेका उनीहरू कर्नाटकको मधुराई पुगेर कन्याकुमारी हुँदै तिरुपति पुगेपछि यातायात बन्द हुँदा त्यहीँ रोकिन पुगेका हुन् । स्थानीय लजमा बसिरहेका छन् । सबै जना लकडाउन खुल्ने दिन कुरेर बसेका छन् । भारत सरकारले अलपत्र परेका प्रवासी कामदार, विद्यार्थी र तीर्थालुहरूलाई आआफ्नो राज्यमा जान रेल सेवा सुरु गरेपछि स्थानीय प्रशासनले उनीहरूसँग विवरण पनि माग गरेको थियो । त्यसबाट उनीहरू खुसी पनि भए । पछि नेपालको सीमा बन्द रहेकाले नेपालीहरूलाई पठाउन नसक्ने जवाफ पाए । बिरामीहरूको दुर्दान्त कथाउपचारका लागि भारत आएका नेपाली बिरामीहरूको अवस्था त झनै नाजुक छ । लकडाउनका कारण उनीहरूलाई उपचारमा समस्या भएको छ नि, खानै नपाउने परिस्थिति पनि सिर्जना भएको छ । पूर्वबिर्तामोड घर भएका लक्ष्मण गजमेर दिल्लीको आरकेपुरमस्थित आफन्तको डेरामा छन् । उपचारका लागि तीन महिनाअघि उनी दिल्ली आएका हुन् । लकडाउन सुरु हुनुभन्दा पहिले नै दिल्लीबाट न्यु जलपाइगढीको ट्रेनको टिकट पनि काटेका थिए तर लकडाउनले रोकिए । भएको पैसा पनि सकिएको छ । यता आफूलाई खानकै समस्या छ, उता घरमा गर्भवती छोरी एक्ली छन् । न यता बस्न सक्ने अवस्था छ न जान पाइएको छ, उनले भने । बाजुरा बढीमालिका गाउँपालिकाका चक्रबहादुर खत्रीको व्यथा त भनिसाध्य छैन । सीटीईभीटीबाट कृषिमा जेटिए पढेका खत्री दिपायलमा एउटा संस्थामा काम गर्दै आएका थिए । उनको कम्मरको बायाँपट्टि पहिलेदेखि नै सानो डल्लो थियो तर एक वर्षयता त्यो बढ्दै गएको थियो । शंका लागेर उपचार गर्न गत मंसिरमा दिल्ली आए । दिल्लीको जीटीबी अस्पतालमा जँचाए । त्यस अस्पतालमा चार महिना बसे । त्यो डल्लोको मासु निकालेर बायस्पी गरियो । बायस्पीको रिपोर्टमा क्यान्सर देखियो । त्यसपछि डाक्टरले रेडिएसनबाट सेक्नुपर्छ भने । चिकित्सकहरूले सेकपछि अपरेसन गरेर डल्लो फाल्ने भनेका थिए । क्यान्सर देखेपछि दिल्ली राज्य क्यान्सर अस्पताल पठाइयो । त्यही अस्पतालमा केही दिन रेडिएसनले सेकियो पनि । तर, अचानक चिकित्सक र केही बिरामीमा कोरोना भाइरसको संक्रमण देखियो । पूरै अस्पताल नै बन्द गरियो । त्यसपछि उनलाई बसुन्धराको धर्मशिला अस्पताल लगियो । त्यहाँ चार दिन राखियो । उपचार चलिरहेकै बेला उनमा कोरोना भाइरसको संक्रमण देखियो । उनीलाई तत्कालै जीटीबी नगरको राजीव गान्धी अस्पतालमा राखियो । उनको त्यहाँ २० दिनसम्म उपचार चल्यो । फेरि धर्मशीला अस्पताल लगियो तर त्यहाँ अस्पतालले भर्ना लिन मानेको छैन । चक्र बुबासँगै अस्पतालकै प्रतीक्षालयमा बस्दै आएका छन् । केही दिनयता पिसाब फेर्न पनि समस्या हुन थालेको छ । खुट्टाको घाउ पनि बल्झिएको छ । दिसापिसाब गराउन बुबाले नै बोकेर लैजान्छन् । घाउले गर्दा उनी सुत्न पनि सक्दैनन् । उपचार नहुने भए घर जाने पाए हुन्थ्यो, उनले कान्तिपुरसँग भने । उता घरबाट आमाको फोन आइरहन्छ । घरमा बूढीआमा, श्रीमती, एउटी छोरी र दुइटा छोराले बाटो हेरिरहेका छन् । उनी घाउले सहिनसक्नु भए पनि आमालाई सबै ठिक छ भनेर सम्झाउँछन् । धेरै बोल्न सक्दैनन् । ऋण काढेर ल्याएको एक लाख रुपैयाँ पनि सकिइसक्यो । धेरै दिन दिल्लीमै बस्नुपरेकाले भएको जागिर पनि गुम्यो । घर जानका लागि केही सहयोग मिल्छ कि भनेर दूतावासमा सम्पर्क गरे । तर, अरुले जस्तै त्यहाँबाट कुनै जवाफ आएन । चक्रलाई अब आफ्नो उपचार गर्नेभन्दा परिवारसँग भेट्ने धोको छ । उपचार नहुने भए घर जान पाए आमा, एउटा छोरा र दुई छोरी, श्रीमतीकै साथमा मर्न पाए हुन्थ्यो, उनले भने ।त्यसैगरी तनहुँ, शुक्लगण्डकी नगरपालिकाका डम्बरबहादुर महत मिर्गौला रोगको उपचारका लागि ६ महिनादेखि दिल्लीमा छन् । दिल्लीको महिपालपुरमा श्रीमतीसँगै डेरा लिएर बस्दै आएका उनको पनि लकडाउन हुनुअघि नै नेपाल जाने तयारी थियो । तर, अचानक लकडाउन भएपछि महत दम्पती यतै रोकिएका छन् । महत दुवै मिर्गौलामा समस्या देखिएपछि दिल्ली आएका हुन् । नेपालका डाक्टरले मिर्गौला प्रत्यारोपण गर्नुपर्ने बताएका थिए । तर, गाउँकै एक जनाले दिल्लीमा प्रत्यारोपण नगरी निको हुन्छ भनेपछि उनी यता आएछन् । दिल्लीमा उपचारक्रममा उनको २० लाख भारु सिद्दिसकेको छ । तर, बीसको उन्नाइस भएको छैन । खर्च अभाव हुँदै गएपछि सातामा तीन पटक डायलसिस गर्नुपर्नेमा एक पटक मात्र गर्ने गरेका छन् । एक पटकको पाँच हजार भारु जुटाउन पनि सकसपूर्ण बन्दै गएको छ । डायलसिस पूरा नगरेकाले जीउ पनि सुन्निँदै गएको छ । गाउँकै मान्छेको भाउँतोमा लागेर आएको पैसा पनि सिद्धियो, दुःख पनि नसोचेको पाइयो, उनले भने । धन्न घरबेटी भने मनकारी परेका छन् । राहत आफैंले ल्याइदिन्छन् । उपचार खर्च अभावले उनलाई पिरोल्दै गएको छ । नेपालमा डायलसिस निःशुल्क भएकाले चाँडोभन्दा चाँडो घर जान चाहन्छन् उनी । घरमा रहेका कलिला उमेरका छोराछोरीको चिन्ता बेग्लै छ । दूतावासमा फोन पनि गरे नेपाल जान पाइन्छ कि भनेर तर प्रस्ट जवाफ पाएनन् उनले । नेपाल जान पाए जेनतेन चल्थ्यो, घरजग्गा बेचेर भए पनि टर्थ्यो, कम्तीमा डायलसिस त गर्न पाउँथे, उनले भने ।सुन्दैन सरकारलकडाउनका कारण भारतमा रोकिएका नेपाली कामदार, बिरामी, तीर्थालु, विद्यार्थी सबैको एउटै माग छ चाँडोभन्दा चाँडो नेपाल जान पाऊँ । लकडाउन लम्बिँदै गएका कारण भोकै पर्ने परिस्थिति सिर्जना भएको र कोरोना भाइरसको संक्रमण पनि बढ्दै गएका कारण उनीहरू नेपाल फर्किन चाहेका हुन् । नेपालीहरू दिनप्रतिदिन समस्यामा पर्दै गएको देखेर भारतमा प्रवासी संगठनहरूले पनि नेपालीलाई स्वदेश फर्काउन सरकारसँग माग गर्दै आएका छन् । नेपाली कांग्रेस, राष्ट्रिय जनमोर्चा, नेकपालगायत पार्टीका प्रवास संगठनहरूले त्यस्तो माग गरिसकेका छन् । नेपालका राजनीतिज्ञहरूले पनि सामाजिक सन्जालमार्फत त्यस्तो माग गर्दै आएका छन् । सरकारले भने कोरोना संक्रमणको जोखिम कम नभएसम्म नेपालीलाई स्वदेश ल्याउन नसक्ने बताउँदै आएको छ । प्रधानमन्त्री केपी शर्मा ओलीले केही दिनअघि कोरोना संक्रमणको जोखिम भएकाले भारतमा रहेका नेपालीलाई स्वदेश फर्काउन नसक्ने बताएका थिए । दिल्लीस्थित दूतावासले पनि यहीअनुरूप जवाफ दिने गरेको छ । अहिलेलाई सीमा बन्द छ, पठाउन सक्दैनौं, बरु समस्यामा परेका नेपालीलाई भारतको केन्द्र सरकार एवं राज्य सरकारहरूसँगको समन्वयमा राहतलगायत आवश्यक सहयोगका लागि दूतावासले पहल गरिरहेको छ, भारतका लागि नेपाली राजदूत नीलाम्बर आचार्यले भन्ने गरेका छन् । लकडाउन खुल्ने अनिश्चिततासँगै व्यापार व्यवसायसमेत ठप्प भएका कारण भारतमा रहेका नेपालीलाई धेरै दिन रोक्न सक्ने देखिँदैन । पछिल्ला दिनमा सरकार र दूतावासप्रति सामाजिक सन्जालमा नेपालीहरूका तर्फबाट प्रकट गरिएका अभिव्यक्तिले उनीहरूको धैर्यको सीमा टुट्दै गएको बुझ्न सकिन्छ । हाम्रा प्रधानमन्त्रीले भारतमै बस्नु भनेका छन्, यहाँ बसेर के गर्नु ? खानै नपाउने अवस्था छ । कसरी बस्ने ? भोकै मर्ने ? नागेश्वर गिरीको आक्रोशपूर्ण टिप्पणीले पनि भारतमा रहेका रोकिएका नेपालीको मनोदशा प्रस्ट हुन्छ ।"
प्रधानमन्त्रीमाथि नैतिकताको प्रश्न,"(काठमाडौं)  जनीतिक दल र संवैधानिक परिषद्सम्बन्धी ऐनमा संशोधनका लागि ल्याएको अध्यादेशका कारण आफ्नो पार्टीभित्रै रक्षात्मक अवस्थामा पुगेका प्रधानमन्त्री केपी शर्मा ओलीमाथि संसद्मा विपक्षी दलहरू आक्रामक रूपमा प्रस्तुत भएका छन् । प्रमुख विपक्षी कांग्रेस, अर्का विपक्षी दल राजपा र समाजवादी पार्टीले प्रधानमन्त्रीमाथि नैतिक प्रश्न उठाएका छन् । राजनीतिक दल फुटाउनेसम्बन्धी प्रावधानलाई खुकुलो बनाउने तथा विपक्षी दलको सहभागिताबिना पनि संवैधानिक परिषद्ले निर्णय लिन सक्ने व्यवस्था गर्दै वैशाख ८ मा सरकारले दुईवटा ऐन अध्यादेशमार्फत संशोधन गरेको थियो । सरकारको उक्त निर्णयविरुद्ध सत्तारूढ दल नेकपाबाटै तीव्र विरोध भएपछि दुईवटै अध्यादेश सरकारले फिर्ता लिइसकेको छ । तर त्यस विषयलाई प्रतिनिधिसभाको छैटौं अधिवेशनको पहिलो दिन विपक्षीहरूले कडा ढंगले उठाएका छन् । विपक्षी दलले प्रधानमन्त्रीको विकल्प खोजिनुपर्ने बताएका छन् । कांग्रेस सभापति शेरबहादुर देउवाले प्रस्ट रूपमा प्रधानमन्त्रीको राजीनामा माग नगरे पनि सरकारले शासन गर्ने नैतिक र राजनीतिक आधार गुमाएको बताए । समाजवादी पार्टीका नेता तथा पूर्वप्रधानमन्त्री बाबुराम भट्टराईले प्रधानमन्त्रीको राजीनामै माग गरे । राजपाका नेता राजेन्द्र महतोले दुई तिहाइको सरकारले दुई कौडीको पनि काम गर्न नसकेको भन्दै जनताले विकल्प खोजिरहेको बताए । राष्ट्रिय जनता पार्टी नेपाल र समाजवादी पार्टीले एकीकरणको घोषणा गरे पनि अझै कानुनी मान्यता पाइसकेको छैन । त्यही भएर दुवै दलका नेताले संसद्मा अलग अलग पार्टीकै हैसियतमा बोलेका थिए । विपक्षी दलले कोभिड१९ महामारीको नियन्त्रण, जनतालाई राहत, आवश्यक स्वास्थ्य व्यवस्था र स्वास्थ्यकर्मीलाई स्वास्थ्य सामग्रीको सुविधा दिनेलगायतका आवश्यक काम सरकारले गर्न नसकेको आरोप लगाएका छन् । त्यसविपरीत राजनीतिक दललाई फुटाउने, संवैधानिक निकायहरूमाथि एकलौटी कब्जा गर्ने मनसाय राखेर सरकारले देशमा अस्थिरता निम्त्याउन चाहेको उनीहरूले आरोप लगाए । कांग्रेस सभापति तथा पूर्वप्रधानमन्त्री देउवाले कोरोनाविरुद्धको लडाइँका बेला राजनीतिक दल फुटाउने र संवैधानिक परिषद्को गरिमा समाप्त पार्ने अध्यादेश किन आवश्यक पर्यो भन्ने प्रश्न गरेका थिए । उनले विषम अवस्थामा स्वास्थ्य सामग्री खरिदमा भ्रष्टाचार गरिनु, सरकार लोकतान्त्रिक मूल्य मान्यता र संविधानको भावनाविपरीत क्रियाकलापमा व्यस्त रहनु जस्ता विषयले सरकारले शासन गर्ने राजनीतिक र नैतिक आधार गुमाइसकेको कांग्रेसले ठहर गरेको उल्लेख गरे । सांसद अपहरण घटनाको निन्दा गर्दै त्यस अपराधमा संलग्न सबैलाई कडा कारबाही गर्न उनले माग गरे । संसद्मा सत्तारूढ दलका उपनेता सुवासचन्द्र नेम्वाङले अपहरणको आरोपलाई खण्डन गरे । उनले कुनै पनि प्रकारका आपराधिक कार्यको पक्षमा सरकार वा आफ्नो दल नरहेको बताए । उनले संसद् अपहरण घटनाको यथार्थ छिट्टै आउने बताए । कुनै पनि नाममा यस्ता काम हुनुहुँदैन । भएको के हो, यथार्थ के हो ? त्यससम्बन्धी करा संसद् चल्दाचल्दै आउँछ, उनले भने ।पूर्वप्रधानमन्त्री भट्टराईले लकडाउनका बेला महोत्तरीमा रहेका व्यक्तिलाई काठमाडौंबाट गएर ल्याउन खोज्नुले नै घटना के हो भनेर प्रस्ट भएको बताए । उनले प्रमुख कार्यकारी नेतृत्वबाटै पार्टी फुटाउने र संवैधानिक निकायहरू कब्जा गर्ने प्रयास गरिएको आरोप लगाए । बहुमत हुँदाहुँदै अर्को पार्टी किन फुटाउनुपरेको ? संविधानको भावनाविपरीत संवैधानिक परिषद्को व्यवस्थालाई किन संशोधन गर्न खोजिएको ? यी त्यत्तिकै छाड्न सकिने विषय होइनन्, उनले भने पार्टी फुटाउन सांसद अपहरण गर्ने, त्यसको जाहेरी नलिने र उल्टै पीडितविरुद्ध नै मुद्दा चलाउने कस्तो विधिको शासन हो ? उनले पद होइन, नैतिक आचरण ठूलो हुने भन्दै प्रधानमन्त्रीमाथि नैतिक प्रश्न उठेको बताए । उनले प्रधानमन्त्रीको राजीनामा माग्दै भने, रोगले जीर्ण भएको शरीरलाई आराम दिनुस् । तपाईंले राजीनामा दिनु नै उपयुक्त हुन्छ । नेता महतोले शक्तिशाली भनिएको सरकारबाट जनताले आशा गरेअनुरूपको केही पनि पाउन नसकेको बताए । उनले जनताको जीवन रक्षा, उपचार र राहत दिनुपर्ने सरकारले आफ्नो पद बचाउमै मात्रै लागेको आरोप लगाए । दुई तिहाइको सरकार दुई कौडीको पनि रहेन, उनले भने । जनमोर्चा सांसद दुर्गा पौडेल र मजदुर किसान पार्टीका सांसद प्रेम सुवालले स्वास्थ्य समाग्री खरिद र राहत वितरणमा भ्रष्टाचार भएको भन्दै दोषीलाई कारबाहीको माग गरे ।राष्ट्रिय सभामा पनि प्रश्नराष्ट्रिय सभामा पनि कांग्रेस र समाजवादीराजपाका सांसदले सरकारको कामकारवाहीलाई लिएर प्रधानमन्त्रीमाथि प्रश्न उठाएका छन् । कांग्रेस सांसद राधेश्याम अधिकारीले प्रधानमन्त्री संसद् र संवैधानिक निकाय सबैलाई बेवास्ता गर्दै शक्ति केन्द्रीकरण गर्न लागेको आरोप लगाए । उनले हठात् दुईवटा अध्यादेश ल्याएर प्रधानमन्त्री केपी शर्मा ओलीले आफ्नै खुट्टामा बञ्चरो हानेको बताए । दुईवटा अध्यादेशकै कारण प्रमुख कार्यकारी व्यक्तिको उचाइ घटेको छ, उनले भने, राति राति प्रधानन्यायाधीश र अख्तियार प्रमुखसँगको भेटले पनि प्रधानमन्त्री र ती संवैधानिक निकायको गरिमा घटाएको छ । कोरोना नियन्त्रणमा सरकारले प्रभावकारी काम गर्न नसकेको, स्वास्थ्य सामग्रीमा भ्रष्टाचार भएको, लकडाउनलाई कोरोना नियन्त्रणका लागि सदुपयोग गर्न नसकिएको, राहतको काम नभएको, विदेशमा र स्वदेशमै पनि नेपाली नागरिकलाई अलपत्र पारिएको विषयले सरकारको असक्षमता देखाएको विपक्षीको आरोप थियो । समाजवादीकी प्रमिला कुमारीले अध्यादेश प्रकरणमा राष्ट्रपतिमाथि पनि प्रश्न उठेको बताइन् । उनले राष्ट्रपतिले सुझबुझपूर्ण काम नगर्दा उनको क्षमता र आचरणमाथि प्रश्न उठेको बताइन् । सत्तारुढ दलका सांसद दिनानाथ शर्माले सरकारले समयमै चालेको सचेत कदमका कारण महामारी त्यति धेरै फैलिन नपाएको बताए । उनले सबै राजनीतिक दल, विज्ञहरूको सुझाव लिएर सरकार अगाडि बढ्नुपर्ने बताए ।संसद्मा राजपा र समाजवादीकै हैसियतएकीकरण घोषणा भएको १६ दिन बित्दा पनि जनता समाजवादी पार्टी दर्ता हुन सकेको छैन । समाजवादी र राजपाले वैशाख १० गते पार्टी एकता घोषणा गर्दै जनता समाजवादी दल बनाएका थिए । प्राविधिक रूपमा एउटै दल भए पनि वैधानिकता नपाएकै कारण संसद्मा उनीहरूको हैसियत पुरानै पार्टीका रूपमा छ । संसद्को शुक्रबारको बैठकमा सभामुख अग्नि सापकोटाले राजपा र समाजवादी पार्टीकै हैसियतमा बोल्न समय दिएका थिए । संसद्मा समाजवादीबाट संघीय परिषद्का अध्यक्ष एवं पूर्वप्रधानमन्त्री बाबुराम भट्टराई र राजपाका तर्फबाट अध्यक्षमण्डलका सदस्य राजेन्द्र महतोले बोलेका थिए । लकडाउनका कारण दुवै दलका केन्द्रीय कार्यसमिति बैठक बस्न नसक्दा कानुनी प्रक्रिया अघि बढ्न नसकेको नेता राजेन्द्र महतोले बताए । एकीकरण घोषणापछि बनेको नयाँ दलले वैधता प्राप्त गर्न समाजवादी र राजपाको केन्द्रीय कार्यसमितिको निर्णय, एकताको सहमति पत्र, पार्टीको विधान, नियमावली, घोषणापत्र, केन्द्रीय कार्यसमितिका पदाधिकारी र सदस्यको नामसहितको दस्ताबेज राखेर निर्वाचन आयोगमा दल दर्ताको निवेदन दिनुपर्ने हुन्छ । त्यसका लागि दुवै दलले केन्द्रीय सदस्यहरूको हस्ताक्षर संकलन थालेका छन् । एकता देखिने गरी प्रस्तुत हुन ओलीको निर्देशनप्रधानमन्त्री एवं नेकपा संसदीय दलका नेता केपी शर्मा ओलीले विषयगत एकरूपता देखिने गरी संसद् बैठकमा प्रस्तुत हुन आफ्नो दलका सांसदहरूलाई निर्देशन दिएका छन् । शुक्रबार संसद्को हिउँदे अधिवेशन सुरु हुनुअघि सांसदहरूलाई लिखित निर्देशन दिँदै प्रधानमन्त्री ओलीले दुवै सदनका बैठक छोटाछरिता र मर्यादित विषयमा केन्द्रित हुनुपर्ने बताए । संसद् अधिवेशन सुरु र अन्त्य हुनुअघि संसदीय दलको बैठक बस्नुपर्ने परम्परा छ । यसपालि भने पनि भौतिक दूरी कायम गर्ने सम्भावना नभएकाले संसदीय दलको बैठक बस्न नसकिएको प्रधानमन्त्री ओलीको भनाइ छ । उनले विगतमा जस्तै यस संसद् अधिवेशनमा पनि सक्रिय, समझदारीपूर्ण र एकताबद्ध प्रयासका साथ अघि बढ्न नेकपा संसदीय दलका सबै सदस्यलाई आग्रह गरेका छन् ।"
कहिले सुध्रन्छ राजनीतिक संस्कार ?,"(काठमाडौं)  हामीकहाँ त सत्ता नै म्युजिकल चियर खेलजस्तो भयो । हामी जनता धेरै निराश हुन थालेका छौं, कलाकार हरिवंश आचार्यले हालै कान्तिपुरसँग भने, कोरोनासँग लड्न छाडेर हामी कुर्सीसँग लडिरहेका छौं । चार दशकदेखि नेपालको राजनीतिलाई नजिकबाट नियाल्दै आएका आचार्य र मदनकृष्ण श्रेष्ठ (मह जोडी) को भनाइ छ, हामी दुईले सहकार्य थालेको ४० वर्षमा धेरै राजनीतिक परिवर्तन भयो । तर राजनीतिको मनोवृत्ति खासै बदलिएन । जसरी हुन्छ सत्ता छाड्दै नछाड्ने प्रवृत्ति प्रजातन्त्रवादी र कम्युनिस्ट भन्ने दुवै पार्टीमा देखियो ।मह जोडीले भनेजस्तै ५० र ६० को दशकमा सत्ता संघर्षका क्रममा सरकार बनाउने र भत्काउने धेरै खेल भए । कांग्रेस, एमाले र राप्रपा यसका मुख्य पात्र थिए । यो खेलकै बीच २०५२ सालमा सशस्त्र संघर्ष सुरु गरेर माओवादी शक्ति जन्मियो । २०५८ पछि राजाले राजनीतिक दलको कमजोरीमाथि खेल्ने मौका पाए । दलमाथि प्रतिबन्ध लगाएर शासन गरे । राजनीतिक दलहरूले युद्ध गरिरहेको माओवादीसँग मिलेर जनआन्दोलन गरेपछि त्यसबेलाको अस्थिरताको एउटा चक्र पूरा भयो ।२०६२६३ को जनआन्दोलनमा सात दलको अग्रपंक्तिमा बस्ने सात शीर्ष नेतामध्ये एक थिए, तत्कालीन सद्भावना पार्टीका नेता भरतविमल यादव । उनी अहिले सक्रिय राजनीतिमा छैनन् । राजतन्त्रले प्रजातन्त्रमाथि षड्यन्त्र गर्यो भनेर त्यसबेला पूर्ण प्रजातन्त्रका लागि आन्दोलन गरेका थियौं । आन्दोलन सफल पनि भयो । त्यसपछि लोकतन्त्र र गणतन्त्र आयो । अहिले हेर्नुस्, दल र नेताहरूको राजनीतिक संस्कार कस्तो छ ? उनले भने । ०६२६३ मा नेताहरूले खाएको कसम उनले स्मरण गरे । त्यति बेला गल्ती गर्यौं भनेर नेताहरूले जनतासँग माफी मागेको थियौं । तर राजतन्त्र ढलिसकेपछि पनि उनीहरूले सरकार बनाउने र ढलाउने खेल खलिरहे । अनि जनतालाई राजनीति फोहोरी खेल रहेछ भनेर लाग्नु स्वाभाविकै हो, उनले भने ।यादवले नैतिकहीन प्रवृत्ति हाबी भएकाले आफू राजनीतिमा सक्रिय नभएको खुलाए । अहिले जुन किसिमको नैतिकहीन राजनीति छ, त्यसमा इमानदार मान्छे लाग्न सक्दैन, उनले भने । मह जोडीका भनाइमा सत्तारूढ दलको विवादका क्रममा दुइटा लाज लाग्ने काम भए राजनीतिक दल विभाजनसम्बन्धी अध्यादेश र समाजवादी दल फुटाउने प्रयास । यो सत्तारूढ नेकपाभित्रै चर्को बहसको विषय बन्यो । जनता समाजवादी पार्टीले सांसद सुरेन्द्र यादवलाई अपहरण गर्न खोजेको भन्दै राजनीतिक मुद्दा बनाएको छ ।राजनीतिक संस्कार किन बसेन ?राजनीतिक संस्कार, संस्कृतिबारे अक्सफोर्ड पोलिटिकल डिक्सनरीको परिभाषा यस्तो छ, निश्चित राजनीतिक प्रणाली सञ्चालनका लागि मूल्य, मान्यता, विश्वास र व्यवहार जनाउँछ । हाम्रो सन्दर्भमा लोकतान्त्रिक गणतान्त्रिक शासन व्यवस्थाका मूल्य, मान्यता, विश्वास र व्यवहार पूर्ण रूपमा लागू गर्नु हो ।यो शासन व्यवस्थाको राजनीतिक प्रणालीका मूल्य, मान्यता, विश्वास र व्यवहार के हुन् ? यो व्यवस्थामा १० वर्ष सशस्त्र युद्ध गरेको माओवादी, २००७ सालदेखि प्रजातन्त्रका लागि संघर्ष गरेको कांग्रेस र भूमिगत एवं शान्तिपूर्ण राजनीति गर्दै आएको एमाले र मधेस केन्द्रित दलका साथै पूर्वराजावादी पार्टीहरू अटाएका छन् । यो शासन व्यवस्थाको खास मूल्यमान्यता भनेकै राजतन्त्रात्मक बहुदलीय प्रतिस्पर्धाभन्दा फरक लोकतान्त्रिक गणतन्त्र हो । यो जनताका छोराछोरी मुलुकको सर्वोच्च पद राष्ट्रपति बन्ने र कार्यकारी प्रधानमन्त्री हुने संघीय व्यवस्था हो । स्थानीय तहमा ७ सय ५३ स्थानीय सरकार, सात प्रदेश सरकार र एक संघीय (केन्द्रीय) सरकारको मालिक जनता र यसको शासक जनताले निर्वाचित गरेका प्रतिनिधिहरू हुन् । व्यवस्था बदलियो, समाज बदलियो । राजनीतिक नेताको संस्कार भने खासै बदलिएन । सत्ता र पदका लागि २०६३ जनआन्दोलन सफल हुनुअघि व्यवहार बेलाबेला दोहरिन्छन् । जस्तो, ५० र ६० को दशकमा सरकार बनाउन र ढलाउन सांसदहरूलाई गैरराजनीतिक, आर्थिक प्रलोभनमा पार्ने काम भए । गणतन्त्र स्थापना भइसकेपछि पनि २०६६ सालमा तत्कालीन माओवादी अध्यक्ष पुष्पकमल दाहाल, कांग्रेस नेता रामचन्द्र पौडेल चुनावी मैदानमा हुँदा मधेस केन्द्रित दलका सांसदलाई गैरराजनीतिक, आर्थिक प्रलोभनमा पार्ने प्रयास भएको नेताहरूले स्वीकार गरिसकेका छन् । त्यसबेला नेता कृष्णबहादुर महराले एक चिनियाँ व्यापारीसँग सांसदका लागि ५० करोड सहयोग मागेको अडियो सार्वजनिक भएको थियो । जसरी पनि आफ्नो सरकार बनाउने माओवादीको मानसिकताले यस्तो घटना निम्त्याएको थियो ।त्यसपछि २०६७ मा माओवादीको समर्थनमा तत्कालीन एमाले अध्यक्ष झलनाथ खनाल प्रधानमन्त्री भए । आफ्नै पार्टीको असहयोगका कारण उनले ६ महिनामा राजीनामा दिनुपर्यो । आफ्नै पार्टीका नेतालाई राजीनामा गराउन बाध्य गराउने त्यति बेला एमालेका नेताहरूमा पनि राजनीतिक संस्कार देखिएन ।हालै समाजवादीका सांसद यादव अपहरण काण्ड पनि गैरराजनीतिक घटना हो । योसँगै दल बिभाजनसम्बन्धी अध्यादेश ल्याएपछि सत्तारूढ नेकपाभित्र विपक्षी नेताहरू जुर्मुराए । कोभिड१९ को त्रासबीच प्रधानमन्त्री केपी शर्मा ओलीको राजीनामा गराउन नेकपाभित्र बहुमत जुटाउने प्रयास भयो । प्रधानमन्त्री पक्षबाट पनि बहुमत पुर्याउन सांसदहरूको हस्ताक्षर गराएको चर्चा चल्यो । प्रधानमन्त्री ओलीले संसद्मा दुई तिहाइ बहुमत नजिक जनमत भएको आफ्नो सरकार हुँदाहुँदै दल विभाजनका लागि सहज हुने अध्यादेश ल्याउनु गलत थियो । पार्टीभित्र र बाहिर व्यापक विरोध भएपछि त्यो अध्यादेश खारेज भए पनि त्यसले लोकतान्त्रिक गणतान्त्रिक व्यवस्थालाई व्यंग्य गरिरहनेछ । यी कार्य यो व्यवस्थामा सुहाउने राजनीतिक संस्कार होइनन् तर भइरहेका छन् । माओवादीको राजनीतिक रूपान्तरण शीर्षकमा जवाहरलाल विश्वविद्यालय दिल्लीबाट विद्यावारिधि गरेका मध्यपश्चिम विश्वविद्यालयका राजनीतिशास्त्रका सहप्राध्यापक अर्जुनबहादुर अयडीको बुझाइ छ, नेताहरू उमेरले परिपक्व भए तर उनीहरूमा राजनीतिक सामाजिकीकरण भएन । उनीहरूमा विगतको राजनीतिक प्रभाव गएको छैन । मानसिकता उस्तै देखिन्छ । राजनीतिक संस्कार सत्ता पक्षका नेताहरूमा मात्र होइन, प्रतिपक्षी नेताहरूमा पनि असल राजनीतिक संस्कारमा ह्रास आएको छ । सत्ता पक्षका नेताहरूले राजनीतिक संस्कार बिर्से प्रतिपक्षी दलका नेताले खबरदारी गर्ने लोकतान्त्रिक पद्धति हो । नेपालको राजनीतिमा कोइराला परिवारबाट प्रतिनिधित्व गर्ने कांग्रेस नेता शेखर कोइराला यो कुरा स्वीकार गर्छन् ।आफूमा राजनीतिक संस्कार र नैतिकता भएन भने राजनीति नगरे हुन्छ, उनले भने, प्रतिपक्ष कांग्रेसमा समेत संस्कारमा ह्रास आएको छ । प्रतिपक्ष दलको भूमिका खेल्न सकेको छैन । सरकारको खबरदारी गर्ने बेला गुटमा रमाइरहेको देखिन्छ । पार्टीमा लोकतान्त्रिक ढंगले छलफल हुँदैन ।अर्कालाई प्रश्न गर्दा आफू नैतिक धरातलमा उभिन आवश्यक रहेको उनको भनाइ छ । पद र कुर्सीका लागि अपारदर्शी काम हुन्छन्, त्यसका लागि जे पनि गर्न तयार हुन्छन् । राजनीतिमा खारिएका नेताहरूले पनि संस्कार सिक्न सकेनन्, उनले भने । २०४६ सालपछि फरक विचार राख्ने नेताहरूलाई सम्मान गर्ने असल राजनीतिक संस्कार कांग्रेसमा बस्न सकेन, जसका कारण २०५१ सालमा सर्वोच्च नेता गणेशमान सिंहले कांग्रेस छाड्नुपर्यो, अर्का वरिष्ठ नेता कृष्णप्रसाद भट्टराई २०५६ पछि राजनीतिबाट निस्क्रिय भए ।दलीय पद्धतिभन्दा व्यक्तिवादी नीतिराजनीतिक दल लोकतान्त्रिक पद्धतिमा चल्नु असल संस्कार हो । पद्धति, मूल्य, मान्यताभन्दा आफूलाई प्रधान ठान्ने प्रवृत्ति हाबी भएको भएको छ । २०४६ देखि हालसम्म नेताहरू आफ्नो पदका लागि केन्द्रित भएको पाइन्छ । जीवनको अन्तिम अवस्थासम्म पद नछाड्ने प्रवृत्ति कांग्रेस र अन्य दलमा अहिले पनि छ । २०४६ सालपछि तीन दशक यस्तै प्रवृत्तिका कारण मुलुकमा राजनीतिक अस्थिरता आएको स्वयं दलहरूले स्वीकार गरेका छन् । मुलुकमा गणतन्त्र स्थापना भएको १३ वर्षपछि पनि राजनीतिक अस्थिरता कायम रह्यो । यो अवधिमा एक पटक संविधानसभाले संविधान बनाउन सकेन । २०४६ सालपछि २६ सरकार परिवर्तन भए, त्यसमा दुई सरकार तत्कालीन राजा ज्ञानेन्द्र शाहले चलाए, बाँकी २४ सरकार राजनीतिक दलले चलाए ।दोस्रो जनआन्दोलन सफल भएको १४ वर्षमा १० सरकार परिवर्तन भए । २०४६ सालपछि कुनै पनि सरकार पूरा कार्यकाल चलेनन् । कांग्र्रेसले २०४८ र २०५६ को निर्वाचनमा पाँच वर्ष सरकार चलाउने जनमत पाए पनि आन्तरिक कलहका कारण बीचमै सरकार फेरबदल भए । २०४८ मा प्रधानमन्त्री बनेका गिरिजाप्रसाद कोइरालाले आफ्ना ३६ सांसदले सकारको नीति तथा कार्यक्रम विफल गराएपछि २०५१ मा मध्यावधि निर्वाचन गराए । त्यसपछि तत्कालीन एमालेको अल्पमतको सरकार बन्यो, त्यो पनि नौ महिनामै ढल्यो । २०५१ मा एमाले अध्यक्ष मनमोहन अधिकारी अल्पमतको सरकारका प्रधानमन्त्री भए । कांग्रेसले राप्रपासित मिलेर २०५२ मा कांग्रेस नेता शेरबहादुर देउवा प्रधानमन्त्री बने । उनी पनि एक वर्ष मात्र प्रधानमन्त्री भए । कांग्रेसले २०५६ को निर्वाचनमा २ सय ५ सिटमा १ सय ११ सिट जितेर बहुमत ल्यायो, प्रधानमन्त्री कृष्णप्रसाद भट्टराई प्रधानमन्त्री भए । पार्टी सभापति कोइराला आफ्नै पार्टीको सरकार एक वर्ष नपुग्दै ढलाएर आफू प्रधानमन्त्री भए । माओवादी युद्ध चर्किरहेका बेला रोल्पाको होलेरी प्रहरी चौकी आक्रमण गरेपछि सेना परिचालन प्रकरणमा उनले राजीनामा दिए । त्यसपछि २०५९ मा कांग्रेस नेता शेरबहादुर देउवा प्रधानमन्त्री भए । माओवादीले २०५८ मंसिरमा माओवादीले दाङमा सैनिक ब्यारेक आक्रमण गरेपछि कांग्रेसमा विग्रह आयो । देउवाले २०५९ जेठमा संसद् विघटन गरेर कात्तिकमा निर्वाचन गर्ने घोषणा गरे तर असोजमा राजाले देउवालाई अक्षम को आरोप लगाएर सत्ता हातमा लिए । बहुदलीय व्यवस्था आइसकेपछि २०४८ सालमा पूरा कार्यकाल चलाउने जनादेश पाएको कांग्रेसले अस्थिरताको सुरुवात गर्यो । २०५१ देखि ०५५ सम्म पटकपटक मन्त्रिपरिषद् गठन भयो, त्यस अवधिमा ४८ जनासम्म मन्त्रिपरिषद बन्यो । २०५६ को निर्वाचनमा कांग्रेसले बहुमत ल्याएपछि पनि पटकपटक मन्त्रिपरिषद् फेरबदल भयो । यो अवधिमा सरकार अस्थिर हुने जग बस्यो ।"
'हटस्पट' मै परीक्षण बाँकी,"(नेपालगन्ज)  समुदायमा संक्रमण फैलिएको नेपालगन्ज८ जोलहनपुर्वामा संक्रमितको सम्पर्कमा आएका व्यक्तिकै स्वाब संकलन र परीक्षण हुन सकेको छैन । उक्त टोलमा शुक्रबारसम्म २४ संक्रमण पुष्टि भइसकेको छ । स्वाब संकलन र परीक्षणका लागि उक्त टोललाई प्राथमिकता दिनुपर्ने भए पनि यहाँ छरिएर काम भइरहेको छ, जसले गर्दा संक्रमण झन् फैलिने खतरा बढेको छ । अघिल्लो शुक्रबार पहिलोपल्ट नेपालगन्ज७ का एक जनामा कोरोना पुष्टि भएको थियो । त्यसपछि उनको सम्पर्कमा आएका ९० जनाको स्वाब संकलन गरेर पीसीआर परीक्षण गर्दा थप २२ जना संक्रमित थपिएका थिए । २२ जनाको सम्पर्कमा आएका तीन सय जनाको कन्ट्याक्ट ट्रेसिङ गर्ने लक्ष्य राखिएको थियो । तर, शुक्रबारसम्म दुई सय हाराहारीको मात्रै स्वाब संकलन गरेर जाँच गरिएको छ । पहिलो संक्रमितको सम्पर्कमा आएका जोलहनपुर्वाका व्यक्तिको स्वाब परीक्षण पूरा नहुँदै जिल्ला स्वास्थ्य कार्यालयले नेपालगन्जका बीपी चोक, टाँगा स्टेसन टोल र खजुरा गाउँपालिकाको रनियापुर, उढरापुर, सोनपुर र डीगाउँका गरी ४८ जनाको बिहीबार स्वाब संकलन गरेको थियो । स्वास्थ्य कार्यालय स्रोतले धेरै संक्रमित रहेको टोललाई प्राथमिकता दिनुपर्नेमा स्वाब संकलन र परीक्षण बहकिएको बतायो । बिहीबार संकलन गरिएका स्वाब भेरी अस्पतालको प्रयोगशालामा परीक्षणकै क्रममा छन् । जिल्ला स्वास्थ्य कार्यालयका प्रमुख धीरजंग शाहले जोलहनपुर्वाबाहेक नेपालगन्जकै अन्य वडा र विभिन्न पालिकाले पनि कोरोना जाँचका लागि माग गरिरहेको बताए । उनका अनुसार खजुरा गाउँपालिकाका केही धार्मिक स्थलमा बसेका धर्मगुरुको जाँच गरेर भ्रम हटाउन खोजिएको हो । सबै पालिकाबाट जाँच गरिदिनुपर्यो भनेर दैनिक माग आउँछ । त्यसैले नेपालगन्जबाहिरका पालिकामा पनि परीक्षण गरिएको हो, उनले भने, सरोकारवालासँग समन्वय गरेर जोलहनपुर्वामा जाँच बढाउँछौँ । मंगलबार जोलहनपुर्वाभन्दा बाहिरका ५४ जनाको स्वाब परीक्षण रिपोर्ट नेगेटिभ आएको थियो । इपिडियोलोजी तथा रोग नियन्त्रण महाशाखाका जनस्वास्थ्य अधिकृत प्रदीप रिमालले नेपालगन्जको एउटा टोलमा देखिएको कोरोना भाइरसको संक्रमण प्रभाव कुन क्षेत्रसम्म पुग्यो भन्ने अनुसन्धानका लागि विभिन्न टोलका व्यक्तिको परीक्षण गर्नुपर्ने बताए । कोरोना प्रभाव क्षेत्र अध्ययन गर्न सके नियन्त्रण गर्न सहज हुने उनको तर्क छ । कोरोनाको संक्रमण देखिएको जोलहनपुर्वा टोल सिल गरिएको छ । त्यहाँको परीक्षण पछि गर्न सकिन्छ । तर, त्यहाँबाट बाहिर सरेको छ भने अवस्था भयावह हुन सक्छ, उनले भने, त्यसैले कोरोना भाइरसको हटस्पटभन्दा बाहिर पनि जाँच गर्न आवश्यक छ । शुक्रबारसम्म बाँकेमा ३ सय ४४ जनाको पीसीआर जाँच गरिएको छ । तीमध्ये १ सय ५४ जना जोलहनपुर्वा टोलभन्दा बाहिरका छन् । शुक्रबार जिल्लामा स्वाब संकलन गरिएन । भेरी अस्पतालमा किट अभाव भएपछि स्वाब संकलन नगरिएको हो । एक संक्रमित थपिएनेपालगन्जमा शुक्रबार थप एक जना कोरोना संक्रमण पुष्टि भएको छ । यससँगै यहाँ कोरोना संक्रमितको संख्या २४ पुगेको छ । स्वास्थ्य कार्यालयका कोरोना स्रोत व्यक्ति नरेश श्रेष्ठका अनुसार वडा नं ८ का १६ वर्षीय किशोरमा कोरोना देखिएको हो । बाँकेमा बुधबार १ सय ३६ र बिहीबार संकलन गरिएका ४८ वटा स्वाबको परीक्षण हुन बाँकी थियो । तीमध्ये १ सय ३६ वटाको रिपोर्ट आएको हो । भेरी अस्पतालका प्रमुख डा प्रकाश थापाका अनुसार ४८ जनाको परीक्षणकै क्रममा छ ।बिहीबार साँझसम्म जम्मा ६० पीसीआर किट बाँकी थियो । जसले गर्दा यहाँ स्वाब संकलन र परीक्षणको काम प्रभावित भएको थियो । यहाँस्थित प्रयोगशालामा बाँकेबाहेक बर्दियाको स्वाब परीक्षण गरिन्छ ।"
किट अभावले रोकियो परीक्षण,"धनगढी (कास) कोरोना भाइरस परीक्षणका लागि पीसीआर विधिमा प्रयोग हुने किट सकिएपछि सुदूरपश्चिममा परीक्षण रोकिएको छ । प्रदेशभर आरडीटी किटसमेत अभाव छ । शुक्रबारसम्म बाँकी रहेका तीन किटबाट सेती प्रादेशिक अस्पतालमा उपचाररत बिरामीको परीक्षण गरेको सुदूरपश्चिम जनस्वास्थ्य प्रयोगशालाले जनाएको छ ।थप किट नआएसम्म परीक्षण गर्न सक्ने अवस्था छैन, प्रयोगशालाका निरीक्षक रामप्रसाद ओझाले भने, थप किटका लागि मन्त्रालयमा कुरा भइरहेको छ । शनिबारसम्म पठाउने आश्वासन पाएका छौं । पीसीआर परीक्षण गर्दा पीसीआर किट र आरएनए एक्स्प्राक्सन किट आवश्यक पर्छ । हाल धनगढीमा पीसीआर किटको मौज्दात भए पनि आरएनए एक्स्प्राक्सन किट सकिएपछि परीक्षण बन्द भएको प्रयोगशालाले जनाएको छ ।प्रदेशभर बिहीबारसम्म पीसीआर विधिबाट २ हजार ९ सय ७८ र आरडीटीबाट १४ हजार ६ सय १६ जना गरी १७ हजार ५ सय ९४ जनाको परीक्षण भएको स्वास्थ्य निर्देशनालयले जनाएको छ । पीसीआर परीक्षणबाट ५ जनामा पोजिटिभ देखिएको र ४ जना निको भइसकेका छन् । प्रदेशका विभिन्न जिल्लाका क्वारेन्टाइनमा रहेकाको आरडीटी किट अभावमा परीक्षण हुन सकेको छैन । अघिल्लो साता अछाम, बझाङ, बैतडी र दार्चुलालगायत जिल्लाका २५ सयभन्दा बढी मानिस झुलाघाट, धार्चुला नाकाबाट भित्रिएका थिए ।बझाङमा भारतको धार्चुला र झुलाघाट नाकाबाट भित्रिएका र बाहिरी जिल्लाबाट आएका गरी ६ सय ७५ जना स्थानीय तहका विभिन्न क्वारेन्टाइनमा छन् । तीमध्ये १ सय भन्दा बढीको १४ दिन नाघेको छ ।"
कोसीबाट ८ जना डिस्चार्ज,"मोरङ (कास) उदयपुरको भुल्केमा रहँदा कोरोना पोजिटिभ पाइएपछि विराटनगरस्थित कोसी अस्पतालको कोभिड१९ उपचार केन्द्रको आइसोलेसनमा राखिएका थप आठ जना शुक्रबार डिस्चार्ज भएका छन् । डिस्चार्ज हुनेमा भारतको नयाँदिल्लीका एक युवक, विराटनगरका दुई वृद्ध र उदयपुरको त्रियुगा३ भुल्केका एक महिला र चार युवक छन् ।डिस्चार्ज भएकाहरूले उपचार केन्द्रमा चिकित्सकहरूको नियमित हेरचाहले आत्मबल मजबुत भएको बताए । स्वाब परीक्षणमा संक्रमण पुष्टि भए पनि उनीहरूमा बाहिरी कुनै पनि प्रकारको लक्षण देखिएको थिएन । उपचार केन्द्रको आइसोलेसनमा रहँदा पनि आफूहरूले कुनै किसिमको औषधि खानु नपरेको उनीहरूले बताए । उनीहरूमध्ये एक जनालाई भुल्के र अन्य सात जनालाई विराटनगर१५ रानीस्थित रानी मरकज को क्वारेन्टाइनमा पठाइएको छ । यसअघिका संक्रमित १३ जनामध्ये ६ जना स्वस्थ भएर बुधबार डिस्चार्ज भइसकेका छन् ।"
सुदूरमा सबै निको,धनगढी हालसम्म संक्रमण पुष्टि भएका नौ जनामा सबै नै निको भएर घर गएपछि सुदूरपश्चिममा नयाँ संक्रमित थपिएका छैनन् । धनगढीस्थित सेती प्रादेशिक अस्पतालमा उपचाररत पाँचौं बिरामी पनि निको भएर शुक्रबार डिस्चार्ज भएकी छन् । धनगढी५ की ३४ वर्षीया उनको यसअघि छैटौं पटकसम्म पोजिटिभ रिपोर्ट आएको थियो । सातौं र आठौं पटकको परीक्षणमा नेगेटिभ रिपोर्ट आएपछि उनलाई शुक्रबार डिस्चार्ज गरिएको अस्पतालका डा शेरबहादुर कमरले बताए । उनी ३५ दिनअघि अस्पताल भर्ना भएकी थिइन् ।
दानको प्रचार : कति जायज ?,"प्रचारको प्रश्न२०७२ सालको भुइँचालोमा हामीले दानको अतिशय प्रचार भएको देख्यौं । ठूलठूला सहयोगको घोषणा गर्ने तर कार्यान्वयन गर्न अग्रसर नहुने प्रवृत्ति पनि देख्यौं । कुनै संस्था अथवा समूहका प्रतिनिधिबाट घेरिएर मानिसहरूले राहत ग्रहण गरेको देख्यौं । हिन्दु कर्मकाण्डमा सहायक यजमानहरूले मुख्य यजमानको शरीर छोएर गोदान गरेकै शैलीमा दाताहरूले मानिसलाई राहत बाँडेको देख्यौं । अहिले कोरोना भाइरसको महामारीमा पनि त्यस्तै दृश्य देखिरहेका छौं । दानको यस्तो खालको प्रचारमुखी प्रवृत्तिलाई हामीले दुई तरिकाले बुझ्नुपर्ने हुन्छ । पहिलो, राहत अथवा दान दिने व्यक्तिले दान र भिख फरक हुन् भन्ने हेक्का राख्न सक्नुपर्छ । व्यक्तिले समाजबाट साथ र सुरक्षा पाइरहेको हुन्छ । यसबापत समाज संकटमा परेका बेला क्षमताअनुसारको सहयोग गर्नु व्यक्तिको दायित्व हुन जान्छ । व्यक्तिले समाजप्रतिको यस्तो दायित्व पूरा गरेन भने समाजसँगको उसको दूरी बढ्दै जान्छ र ऊ झन्झन् एक्लिन पुग्छ । व्यावसायिक प्रतिष्ठानहरूले गर्ने सहयोगलाई पनि हामीले भिखका रूपमा बुझ्नु हुँदैन । यस्तो खालको सहयोग उपभोक्ता अथवा समाजप्रति व्यवसायीहरूको दायित्व हो । श्रमिक र उपभोक्ताको अतिरिक्त दोहन गरेर उद्योगी, व्यवसायीहरूले मुनाफा आर्जन गरेका हुन्छन् । मुनाफा अभिवृद्धि गर्न प्रकृतिमा हानि पुर्याइरहेका हुन्छन् । यसबापत हासिल हुने लाभको ठूलो हिस्सा उनीहरूले उठाउँछन् । यसको मूल्यचाहिँ समाजका बाँकी सदस्यले बढ्ता चुकाइरहेका हुन्छन् । यस अर्थमा उद्योगी, व्यवसायीले गरेको आम्दानीमा समाजको पनि हिस्सा हुन्छ । संकटको बेला सहयोग गरेर व्यवसायीले समाजको यस्तो हिस्सा चुक्ता गर्न सक्छ । संकटमा परेकाहरूलाई गरिने सहयोग कुनै दिव्य कर्म नभई हाम्रो सामाजिक दायित्वको फगत सम्पादन हो भन्ने महसुस गर्न सकियो भने अतिशय प्रचारको मोहबाट मुक्त हुन सकिन्छ । दोस्रो, प्रचारको मोहलाई कम आँक्दै गर्दा हामीले व्यावहारिक भएर दानबारे बिचार्न पनि उत्तिकै आवश्यक छ । निजी संग्रहलाई अतिशय महत्त्व दिने पुँजीवादी युगमा हामी बाँचिरहेका छौं । मानवीय संकट उत्पन्न भएका बेला दानभन्दा बढ्ता कृत्रिम महँगी र कालोबजारीबारे सुन्ने अवस्था दोहोरिरहनु यसकै परिणाम हो । यस्तो अवस्थामा दानलाई दाताको अपेक्षाबाट सर्वथा मुक्त राख्न सम्भव छैन । अहिलेको समयमा दान पनि निजी संग्रह अभिवृद्धि गर्ने माध्यम बन्न पुगेको छ । संकटको बेला गरिने सरसहयोगलाई व्यापारीहरूले आफ्ना व्यावसायिक प्रतिष्ठानहरूको सामाजिक अनुमोदन अभिवृद्धि गराउन प्रयोग गरिरहेका छन् । नेता र समाजसेवीले यसलाई आफ्नो सामाजिक हैसियत अभिवृद्धि गर्ने अवसर बनाइरहेका छन् । कलाकार, अभियन्ता, पेसाकर्मी आदिले यसमार्फत आफ्नो छवि उचो पार्न खोजिरहेका छन् । बजार प्रभावी रहेको यो बेलामा पनि मानिसले निःस्पृह भावसहित दान गरून् भनी अपेक्षा गर्नु अनुपयुक्त नहोला, तर यो व्यावहारिकचाहिँ छैन । हिन्दु मठमन्दिरमा गयौं भने निर्माण र मर्मतसम्भारमा सहयोग गर्नेहरूको नामावलीले भित्ता र खाँबा ढाकिएको पाउँछौं । मोहरहित दानको पक्षमा पैरवी गर्ने बौद्ध धर्मावलम्बीहरू पनि पछिल्लो समय दानको प्रचारमा लिप्त हुँदै गएका छन् । मुस्ताङको मुक्तिनाथ परिसरमा पछिल्लो समय प्रतिष्ठापन गरिएका स्तूपमा तिनको खर्च बेहोर्ने दाताहरूका नाम, थर र ठेगाना उल्लेख भएका विवरण छ्यापछ्याप्ती पाइन्छन् । बौद्ध धर्मका अन्य पवित्र स्थलहरूमा पनि दानको प्रचार गर्ने परिपाटीले जरा गाड्दै गएको छ । बौद्ध धर्मावलम्बीले त यशको मोहबाट दानलाई अलग गर्न सकेका छैनन् भने बाँकीको के कुरा ? अबका दिनमा दानको प्रचारमाथि लगाम लगाउन सम्भव छैन । यस्तो खालको प्रचारलाई तिरस्कार गर्न आवश्यक पनि छैन । यसले बाँकी मानिसलाई पनि दानी बन्न प्रेरित गर्छ । यसो भनिरहँदा प्रचारलाई मर्यादाको सीमा पार गर्ने गरी भद्दा हुनबाट चाहिँ रोक्ने प्रयत्न गर्नुपर्छ । दान ग्रहण गर्ने व्यक्तिलाई याचकको हैसियतमा गिराएर आफ्नो छवि अग्ल्याउने अहंकारी प्रवृत्तिलाई निरुत्साहित गरिनुपर्छ । दान ग्रहण गर्ने व्यक्ति अहिले संकटमा परेको मात्र हो, ऊ मगन्तेचाहिँ होइन भन्ने आममनोविज्ञान अभिवृद्धि गर्न आवश्यक छ ।"
कसरी हेर्छन् पश्चिमेलीले हामीलाई ?,"पूर्वेली र पश्चिमेलीको विवादमा कुनै समाज पर्नु हुँदैन । हिजोका कुरा फरक थिए । आजको संसारमा जंगल साम्राज्य छैन । अन्तर्राष्ट्रिय सम्बन्धका मापदण्ड वा आधार परिवर्तन भएका छन् । हरेक मान्छेको अधिकार भएजस्तो सानोठूलो हरेक मुलुकको बराबर अधिकार हुन्छ । सार्वभौमसत्तालाई ठूलोसानो भनी नापजोख गर्न पाइँदैन । ज्ञानविज्ञान र प्रविधिले दिने कुरा सबैका लागि उपलब्ध हुँदै छन् । कानुनको शासन र प्रजातन्त्र अब सबैको साझा चासोको विषय भएको छ । विविधता र समावेशिता विश्व एकताका लागि आवश्यक मानिन्छ । गरिबी उन्मूलन, दिगो विकास र सामाजिक सुरक्षा अब अन्तर्राष्ट्रिय प्रणालीका लागि राष्ट्रिय आधार भइसकेका छन् । केही बाँकी समस्याको समाधान पनि निस्कँदै छ । सरुवा रोग त गरिब कंगाल देशमा पो लाग्छ भन्नेलगायतका मानसिकताले अहिले कोभिड१९ को बज्रपात कथित सम्पन्न मुलुकहरूले पनि खप्दै छन् । उबेला जसरी स्पेन र डचका बीच भएको असीवर्षे युद्ध र जर्मनीसँग सम्बन्धित तीसवर्षे लडाइँपछि शान्तिको सर्तका रूपमा आधुनिक राज्य प्रणालीका आधारभूत मान्यता एवं भौगोलिक सार्वभौमसत्ताका अवधारणा स्थापित भएका थिए, त्यसैगरी र त्यही गतिले कोभिड१९ को व्यवस्थापनपछि विश्व स्वास्थ्य, अन्तर्राष्ट्रिय कानुन, मानवीय हस्तक्षेप, व्यापार र भूमण्डलीकरणको अवधारणामा आमूल परिवर्तन हुने सम्भावना देखिँदै छ । संसार निरन्तर मानवीय हुँदै छ । आजको नेपाल वा नेपालीले पनि प्रशस्त नाम र इज्जत कमाएका छन् । भविष्यमुखी भएर समभावले हिँड्ने हाम्रो नीति हुनुपर्छ । अर्थ दार्शनिक कार्ल मार्क्सले भन्थे मानव समाजको विश्लेषण गर्दा वर्गको कुरा आउँछ । सामाजिक सम्बन्धमा वर्गीय विश्लेषण छुटाउन सकिँदैन । हरेक समाजमा सधैं विरोधी आर्थिक वर्गहरू अस्तित्वमा छन् । विश्व एउटा ठूलो समाज हो । मुलुकमुलुकबीच पनि वर्गीयता हुन्छ । अमेरिका, बेलायत वा अरू कुनै युरोपेली मुलुकका मान्छेले हामीलाई गरिब मुलुकको मान्छे भनेर हेर्छन् । गरिबी भनेको परिणाम हो । उनीहरूले हामीलाई गरिब भन्नुको अर्थ पैसा नभएको मात्र होइन । तर पैसा नभएको समाजको पढाइलेखाइ, भाषाकला, साहित्य विज्ञान इत्यादि सबै प्रभावित हुन्छ । कमाइको सिद्धान्त खोटो छ भने वितरणको सिद्धान्त कसरी सङ्लो हुन सक्ला ? नेपाल उँभो नलागुन्जेल यो अर्काको वर्गीय दृष्टिकोणबाट कसरी मुक्त होला ? नेपालभित्रै वा बाहिर विदेशीसँग काम गर्दा धेरैजसो सोधिने प्रश्न हुन्छ, तपाईंले कहाँ पढेको ? नेपालमा पनि वकिल हुन्छन् र ? नेपालमा राम्रो पढ्ने ठाउँ पनि छैन, पढेका मान्छे पनि छैनन् भन्ने सोच छ । धनीहरूको मुलुक हो कि गरिबहरूको भन्ने वर्गीय दृष्टिकोणले विवेकसम्मत बन्न दिँदैन । यो सधैं विचार पुर्याउनुपर्ने पक्ष हो । हाम्रो सभ्यतालाई बुझ्ने दृष्टिकोण कतिपय पश्चिमीको झन् फरक हुन सक्छ । केही पुरानो कुरा हो । म र मेरा धेरै नजिकका केही साथी कम्बोडियाको सिम्हानुकभिल सहरको समुद्री तटमा बेलुकाको रमाइलो गर्दै थियौं । एकदुई गिलास चिसो बियर तथा सितन खाइसकेपछि ह्वीस्कीको पालो आयो । कम्बोडिया, भियतनाम, लाओसतिर सिंगै सर्प डुबाइराखेको महँगो ह्वीस्की खाने चलन छ । साथीहरूले मलाई पनि बल गर्दै थिए । म जानीजानी यो विषालु पदार्थ म त खान्नँ, घरमा श्रीमती र साना छोरीहरू छन्, तिमीहरू जस्तो नागा जीवन हो र भनी हाँस्दै पन्छिएँ । मेरो डच साथीलाई श्रीमतीले छाडीसकेकी थिइन् । एक जना ब्रिटिस थिए । उनलाई कुनै केटीले जुराएकी थिइनन् । अर्की स्वीडिस थिइन्, मभन्दा केही जेठी तर बिहे गर्ने धैर्य छैन भन्थिन् । अनि फ्रान्समा बसोबास गर्ने सुडानी मूलको मेरो हाकिम थिए । रक्सीले लतपत गर्दै भन्दै थिए, लेट मी फरगेट माई वाइफ एन्ड किड्स । आई डोन्ट वान्ट टु कम्प्लिकेट दिस एन्भाइरमेन्ट । (मलाई मेरा श्रीमती र केटाकेटी बिर्सन देऊ, म यो वातावरणलाई जटिल बनाउन चाहन्नँ) यी सबै असल मान्छे थिए । हामी एउटै हैसियतका मानिन्थ्यौं । रात गहिरिँदै जाँदा हामी सबै हल्लाखल्ला गर्न थालिसकेका थियौं । मेरा बंगलादेशी साथी चुरोट खान भर्खर छेउ लागेका थिए । रक्सीले गाँजेकी मेरी स्वीडिस साथी युरोपेली साथीहरूलाई भन्दै थिइन्, एनदर फोर्टी एट आवर्स, देन आई विल बी ब्याक टु सिभिलाइजेसन (अर्को चौबीस घण्टा अनि म सभ्यतामा फर्किसकेकी हुन्छु । कम्बोडिया जंगली समाज हो भन्ने अर्थमा यो आएको थियो । उनको भनाइपछि सबैले चियर्स भनी गिलास बजारे । त्यसपछि मात्र सबैलाई मेरो (अर्थात् अर्को समकक्षी जंगली मुलुकको) उपस्थितिको अनुभव भयो । उनले भनिन्, सरी विपिन, ठट्टा मात्र हो है । टेबुलमा राखेको मधुरो बत्तीमा उनको अनुहार लज्जित देखिन्थ्यो । मैले नेभर माइन्ड भन्दै कुरालाई अन्ततिर लगें । जानेर नजानेर अधिकांश पश्चिमीले हामी जस्ता मुलुकलाई यसै गरी हेर्छन् । असहज रूपमा यस्ता कुरा आउने हुन् । सन् २००६ मा म अस्ट्रेलियाको डार्विन सहरमा थिएँ । त्यो साता त्यहाँ नेसनल गेम्स हुँदै थियो । मैले बल्लबल्ल होटल पाउन सकें । राति लामखुट्टेले निकै टोक्यो । एउटा मुसो पनि छिरेको रहेछ । बल्लबल्ल भगाएँ । तर राम्ररी सुत्न पाइएन । पैसा भने मैले उत्तिकै तिर्नुपर्यो । म होटलको फ्लोर मेनेजरसँग निकै रिसाएँ । ब्रेकफास्ट खाँदै गर्दा एक जना ७५, ८० वर्षको देखिने बूढा म नजिकैको टेबुलमा आएर बसे । उनले म कुन देशको भनी सोधे । मैले नेपाल भनें । उनी बेलायतबाट केही दशकअघि त्यहाँ बसाइँ सरेका रहेछन् । कुनै भारतीयले उनलाई ढुट्टो पार्ने गरी ठगेको रहेछ । उनले मसँग भारतीयहरूको निकै कुरा काटे । म कुरा अन्तै लान चाहन्थें । एक त रातिको अनिदो, दोस्रो मसँग असम्बन्धित कुरा । मैले कति गाली गर्छौ पुरानो कुरामा, कति पैसाको कुरो थियो र भनी सोधें । आखिर कुरो १ सय ५० पाउन्डको मात्रै रहेछ । मैले पनि नसोचिकन हाँस्दै भनिदिएँ, कति तिमीहरू मात्र लुट्ने त ? कहिलेकाहीं भारतीयले पेट भर्न खोज्दा यो उमेरसम्म पनि कसरी नबिर्सेको हो ? भारतमा स्वतन्त्र हुनुभन्दा तीनचार वर्षअघि ठूलो खडेरी पर्यो । पानीको स्रोत सुक्यो, अन्नबाली भएनन्, बंगालमा २८, ३० लाख गरिबगुरुवा खेर गए । त्यत्रो ठूलो देश, अन्नको अभाव थिएन । रेल चल्थ्यो । खालि अन्न भएको ठाउँबाट नभएको ठाउँमा पुर्याउन र खडेरीको मार परेकाहरूलाई समुचित वितरण गर्न जरुरी थियो । तर भारतको ब्रिटिस सरकार त्यसो गर्न तयार थिएन । पगितो मान्छे छन्, अलिअलि मर्छन् नि भन्थे । विन्स्टन चर्चिल बेलायतका प्रधानमन्त्री थिए । दोस्रो विश्वयुद्ध सकिएको थिएन । उनको वार क्याबिनेट ले उल्टै यस्तो खबर पठायो, सबै गहुँ थुपारेर राख्नू, युद्धपछि युरोपेलीहरूलाई खान चाहिन्छ । यहाँ मरिरहेका मान्छेबारे उनलाई चासो थिएन । उनी भन्थे रे, खरायोले जस्तो धेरै छाउराछाउरी पाएपछि मर्छन् नि त । भारतीयहरू आफैं मिलेर पनि भोकमरी धान्ने प्रयास गर्न खोज्दा चर्चिलको सरकारले दिएन । अझ मौका छोपी बेलायती व्यापारीहरूले अन्नको भाउ बढाए । अन्ततः भारतको कम्पनी सरकारले यहाँ धेरै मान्छे खेर जान लागे, केही त गर्नै पर्छ होला भनी खबर पठाउँदा चर्चिलले सोधे अरे, धेरै मरे भन्छन्, गान्धी त मरेका छैनन् अहिलेसम्म । ब्रिटिस औपनिवेशिक कालमा भारतमा पटकपटक भोकमरी भयो । तर बेलायतीहरू अन्नबालीको खेती गर्नु हुँदैन, नगदे बालीले पो धेरै पैसा दिन्छ भनी सबैलाई खबरदार गर्दै बसे । आधा जीवन बेलायतमा बिताई अस्ट्रेलिया सरेका यी ज्येष्ठ नागरिक चर्चिलका बारेमा अपशब्द सुन्नुपर्दा साह्रै रिसाए । डेढ सय पाउन्ड स्टर्लिङको झोकमा उनी सम्पूर्ण भारतीयको स्तर निर्धारण गर्दै थिए । मैले भनें, तिमीलाई ठग्ने भारतीयले राम्रो काम गरेका होइनन् । तर उनी विश्वयुद्ध बिजेता महान् प्रधानमन्त्री विन्स्टन चर्चिल जस्तो समस्यामूलक होइनन् है । उनी लौरो बोकेर सराप्दै हिँडे । विचरा निर्दोश मान्छे मेरो घानमा परे । तर एउटा कुरा पक्का हो यी बेल्जियम, जर्मनी, स्पेनदेखि फ्रान्स, इटाली, पोर्चुगल र बेलायतसम्मका सबै साम्राज्यवादी मुलुकहरू हिजो कसरी कमजोर मुलुकहरू लुटेका थियौं भनी सम्झन चाहँदैनन् । भारतको सभ्यता मुगल र अंग्रेज साम्राज्यवादीहरूले नलुटेका भए यस क्षेत्रको सामर्थ्य आज अर्कै हुन्थ्यो कि ? अफ्रिकी मुलुक घानाको आक्रा अन्तर्राष्ट्रिय विमानस्थलमा म दुबईका लागि उड्ने आफ्नो विमानको प्रतीक्षामा थिएँ । बोर्डिङ सुरु भएको थिएन, टर्मिनलको मुखमा एकदमै घुइँचो थियो । फेदतिर खाली ठाउँमा म झ्यालको आड लिएर उभिएको थिएँ । मसँग त्यस्तै अवस्थामा एक अफ्रिकी युवक पनि उभिएका थिए । उनको हातमा कवि रुडयार्ड किपलिङको बायोग्राफी थियो । उनले किम भन्ने किपलिङको उपन्यासबारे चर्चा गरे । मध्य एसियामा रुस र ब्रिटेनको रडाकोलाइ आधार बनाएर लेखिएको यो एउटा द्वन्द्वको कथा हो । मैले भनें, किपलिङ भन्ने बित्तिकै म द ह्वाइट म्यान्स बर्डेन भन्ने उनको कविता मात्र सम्झन्छु । त्यसपछि हामी दुवै मजैले हाँस्यौं । उनले भने, कहिलेकाहीं एउटै गलत काम पनि मान्छेको स्टिग्मा (कलंक) भइदिन्छ । भारतमा जन्मिएका किपलिङ सुप्रसिद्ध लेखक थिए र उनले साहित्यमा नोबेल पुरस्कार पनि पाए । तर यो कविता उनलाई महँगो पर्यो । विवादको जरो श्वेत समुदायले पृथ्वीका अश्वेत समुदायमाथि शासन गर्न नैतिक दायित्व निर्वाह गर्नुपर्छ भन्ने किपलिङको कवितामा अन्तर्निहित साम्राज्यवादी सोचाइ हो । यो उनीहरूको उन्नतिका लागि जरुरी छ भन्ने त्यस कविताले पुष्टि गर्छ । त्यस्तो उपनिवेशमा स्थानीय धर्महरूलाई पनि बिदा गर्नुपर्छ भन्ने तिनताक सोचाइ थियो । रोमन तथा प्रोटेस्टेन्ट धर्महरूको प्रतिस्थापनाले ती असभ्य हरूको चाँडो विकास सम्भव हुन्छ भन्ने आशय त्यहाँ छ । त्यसो त अंग्रेजीमा सेभियर कम्प्लेक्स (उद्धारकर्ता हुँ भन्ने झूटो अभिमान) भन्ने भनाइ पनि प्रयोगमा छ । कतिपय अमेरिकी र युरोपेलीहरूलाई आजकल खिसी गर्नुपर्यो भने अफ्रिका, एसिया तथा अन्यत्रका आलोचकहरूले यही शब्द प्रयोग गरी उडाउँछन् । अमेरिकी लेखक मार्क टवेनले त उबेला प्रत्युत्तरमा कविता नै लेखे । आफ्नो फाइदालाई नैतिक कर्तव्य भनी बुद्ध बनेर हिँड्ने विदेशीहरूको कमी नेपालमा पनि छैन । तर यो विश्वव्यापी समस्या हो । हाम्रो हँसाइको कारण यही थियो । धेरै पश्चिमाले यहाँका मान्छे जस्तो संघर्ष गर्नुपरेको हुँदैन । आफूले जानेको कुरामा धेरै बल गर्ने बानीचाहिँ हुन्छ । एक जना अमेरिकीसँगको अर्को अनुभव छ । उनी भर्जिनियाका हुन् । उनको थर जिलेस्पी हो । एक दिन खानपिनपछि चिया गफमा उनले भने, जिलेस्पीहरू सबैको थलो भर्जिनिया नै हो । मैले भने, धेरैजसोको भन न, सबैको किन भन्छौ ? संसारको इतिहासमा कुन समुदाय कहाँबाट कहाँ पुगेको छ र हामीले आज पाएको पहिचान हिजोको पहिचानभन्दा कति फरक छ ? ठोकुवा गरेर भन्न सकिँदैन । जिलेस्पीहरू अपवाद नहुन सक्छन् । तर उसले भन्यो, होइन, सबै जिलेस्पीहरू भर्जिनियाकै हुन्छन् । मलाई उसको बलमिच्याइँ प्रस्ट भइसकेको थियो । तैपनि मैले भनें, आयरिस वा इङ्लिस जिलेस्पीहरू पनि हुन्छन् भन्ने मैले पढेको छु । उसले भन्यो, एकदमै नभएको कुरा भन्यौ तिमीले । अनि मैले उसलाई सन् १८१४ मा नालापानीमा भएको नेपालअंग्रेज युद्धको कथा सुनाएँ र भनें, गोर्खालीहरूसँगको पहिलो दिनको लडाइँमै रोल्लो जिलेस्पी भन्ने आयरिस मूलका ब्रिटिस मेजर जनरलले वीरगति पाएका थिए । अब मलाई यो नभन कि उनी भर्जिनियाबाट आयरल्यान्ड हुँदै ब्रिटिस फौजमा भर्ना भएका थिए । मेरो अनुहारमा एक निमेष टक्क आँखा अड्याएर हेरेपछि टेबलमा राखेको आफ्नो पाइप र सुर्ती खल्तीमा हाले र उनी बेपत्ता भए । प्रोजेक्ट वर्कका सन्दर्भमा एक दिन एक डच साथीले भनिन्, तिमीले बोल्दा फिलिप्स (काल्पनिक नाउँ) ले सधैं खिचलो गर्न खोज्छ । मैले भनें, मलाई त्यस्तो कहिल्यै लागेन । उनले भनिन्, विचार गर, तिमी बोल्दा उसले आफ्नो हात घोप्टो पारी दाहिने कान पछाडि लगेर कुरो नबुझेको जस्तो गर्छ । उसले त्यो जानाजान गरेको हो । फिलिप्स अर्थात् एक अफ्रिकी अमेरिकन । मैले भनें, तिमी महिलाहरू अलि संवेदनशील हुन्छौ । उसले जवाफ दिई, तिमीमा सरलता छ, त्यो उसमा छैन । मलाईचाहिँ त्यस्तो कुरा सहन गाह्रो हुन्छ । अर्को मिटिङमा मैले गोर्खे बुद्धि लगाएँ । फिलिप्सले कुरा राख्दा नबुझिएको वा नसुनिएको जस्तो गरी ठीक त्यसैगरी कान पछाडि हात लगेर देखाएँ । ऊ रन्कियो, ह्वाट ? ह्वाट इज द प्रोब्लम ? मैले भनें, द प्रोब्लेम इज विथ यु । आई एम वान्ली रिपिटिङ इट । त्यसपछि सबै साथी गलल हाँसे । उसले भन्यो, मैले त नबुझेर त्यस्तो गरेको हो । मैले पनि नबुझेरै गरेको मैले पनि भनें । उसको स्वाभिमान त्यहीँ डल्लियो । तर धेरै अवस्थामा यताका मान्छेलाई उताका मान्छेले गरेको जोक, कुरा काट्ने तरिका, छेडो हानेको या हाउभाउ बुझ्न गाह्रो पर्छ । यो कतिसम्म गाह्रो हुन्छ भने पूर्वी युरोपकाले समेत पश्चिम युरोपका यस्ता शैली बुझ्न सक्दैनन् । एउटा मिटिङमा हामी केही कानुनकर्मी थियौं । फौजदारी न्याय प्रशासनको कुरा हुँदै थियो । म प्रमाणको भार (बर्डेन अफ प्रुफ) सम्बन्धी एउटा मुद्दाको चर्चा गर्दै थिएँ । कानुनशास्त्रअनुसार सामान्यतः फौजदारी मुद्दा छ भने जसले अभियोजन गर्यो, उसले नै अपराध प्रमाणित गर्नुपर्छ । आरोपित व्यक्तिले आफू निरपराध (इन्नोसेन्ट) भएको प्रमाणित गर्नु पर्दैन । कानुनले नै अपवादको सिर्जना गरेको छ भने बाहेक नियम यही हो । सम्पत्ति, लेनदेन वा पदसम्बन्धी मुद्दामा जसले बढी प्रमाण जुटाउँछ, उसले मुद्दा जित्ने सम्भावना हुन्छ । अंग्रेजीमा यसलाई डिसिजन बेस्ड अन प्रिपोन्डरेन्स अफ एभिडेन्स भनिन्छ । मेरो टिप्पणीपछि एक जना अस्ट्रेलियालीले भने, फौजदारी मुद्दा भए पनि अभियोजन पक्षले आफ्नो प्रमाण प्रस्तुत गरिसकेपछि त्यसको खण्डन गर्ने वा आफ्नो काउन्टर एभिडेन्स दिने कर्तव्य प्रतिवादीको पनि हुन्छ । आएका प्रमाणलाई चुनौती दिने अभिभारा उसकै हो ।मेरो टिप्पणी थियो, प्रतिवादी आफ्नो प्रतिरक्षामा उभिनु उसको आफ्नो कुरा हो । तर जुनसुकै हालतमा पनि मनासिव माफिकको दुविधाविहीन रूपमा आरोप लगाउनेले आरोप प्रमाणित गर्नुपर्छ । फौजदारी न्यायको सिद्धान्त यो नै हो । नो एक्सेप्सन । यो सानो कुरामा धेरै विवाद भयो । त्यसपछि उनले भने, तिम्रो देशको कुरो भनेको भए ठीकै होला । म बहस गर्दिनँ । उसको कुरा सुनेपछि मैले थाम्न सकिनँ । अनि आफ्नो वालेट टेबलमा राख्दै भनें, लौ ठीकै छ, मेरो वालेटमा ६ सय ५० डलर छ । मेरो देशको कुरा छाडौं । भोलि बिहानको सेसनमा अस्ट्रेलियाको फौजदारी कानुनअन्तर्गत मेरो कुरा गलत हो भनी प्रमाणित गरिदेऊ । यो पैसा तिम्रो । तर गर्न सकेनौ भने मैले जान्या छ । त्यसपछि ऊ त्यहाँबाट हिँड्यो । अर्को दिन पनि आएन । मसँगै बसेकी बेलायती वकिलले भनिन्, लुक, दे आर गुर्खाज । इफ यु डोन्ट मिन वार, डोन्ट फाइट इट । गोर्खाली भए पनि नभए पनि शास्त्रको कुरा गर्ने हो भने अस्त्र छाड्नुपर्छ । अस्ट्रेलियाली हुँदैमा सबै कानुन जानेको हुनुपर्छ भन्ने छैन ।एउटा अर्को फरक प्रसंग छ । मेरो एक बेलायती साथीले मलाई सप्ताहन्तका लागि आफ्नो पाहुना बनाए । उनको घर लंकास्टर सहरदेखि ६०७० किलोमिटर परको एउटा गाउँमा छ । मसँग भेट गराउन उनले केही गाउँले साथी पनि बोलाएका थिए । उनका झड्केलो छोरीज्वाइँ पनि आएका थिए । उनकी श्रीमतीको त्यही साँझ एउटा चर्चमा जाज गाउने कार्यक्रम थियो । उनले मलाई सबैजना जाऔं भनी बल गरिन् । चर्चको ठूलो हलमा हामीले त्यो पर्फर्मेन्स हेर्यौं । त्यसपछि चर्चका फादरले बाइबलका आधारमा श्रीमान् र श्रीमतीबीचको सम्बन्ध कस्तो हुनुपर्छ भनी प्रवचन दिए । त्यो सक्नेबित्तिकै उनले मञ्चबाट घोषणा गरे, परमेश्वरका कृपाले आज हामीमाझ एक जना अतिथि पनि हुनुहुन्छ । उहाँलाई यो मञ्चमा आई बाइबलबारे आफ्नो ज्ञान हामीमाझ राख्न अनुरोध गर्छु । सबै मान्छे यताउता हेर्दै थिए । म पनि को रहेछन् ती अतिथि भनी बुझ्न खोज्दै थिएँ । ती झड्केली छोरीले हत्केलामा आफ्नो नानी झुन्ड्याउँदै मतिर आएर भनिन्, तपाईंलाई नै बोलाएको हो ।यो अप्रत्याशित निम्तो थियो । एउटा त यत्रो ठूलो भीड र दोस्रो बाइबलबारे बोल्नुपर्ने । मैले फादरलाई भनें, तर फादर म त हिन्दु हुँ । फेरि मलाई बाइबलबारे त्यति ज्ञान पनि छैन । उनले भने, यो त झन् हाम्रा लागि सुखद अनुभूति हुन्छ । म फसिसकेको थिएँ । सबै ताली बजाइरहेका थिए । मैले सर्मन अन द माउन्ट का बारे कनिकुथी महात्मा गान्धीको दृष्टिकोण राखें । डेविड थुरो र टाल्सटायको सोचलाई कसरी गान्धीले आफ्नो नैतिक र राजनीतिक विचार परिमार्जन गर्न प्रयोग गरे भन्ने व्याख्या गरें । टाल्सटायको ईश्वरको साम्राज्य तिमीभित्रै छ (द किङडम अफ गड इज विदिन यु) पढेपछि अहिंसाप्रति उनको विश्वास झन् दह्रो हुन गएको मानिन्छ । मैले त्यहाँ त्यति राम्रो गरे जस्तो मलाई लागेन । तर विदेशी भनेर होला, सबैले मन पराए । हामी घर फर्किने बेला जाज प्रस्तुत गरेकी मेरो साथीकी श्रीमतीले सोधिन्, तिमीलाई हाम्रो प्रस्तुति कस्तो लाग्यो ? मैले राम्रो थियो भनें । उनले फेरि सोधिन्, तिमी जाज सुन्न कत्तिको जान्छौ ? मैले भनें, हाम्रोमा यस्तो केही छैन । पहिलोपल्ट हो । उनले त्यसो भए त राम्रो लागेन होला ? भनिन् । मैले कोभेंट गार्डेनमा १८५० मा जंगबहादुर र महारानी भिक्टोरियाबीच भएको संवाद सुनाएँ । तपार्इंले यो गीत बुझ्नुभयो र यति रमाएको ? भनी महारानीले सोध्दा जंगबहादुरको जवाफ हुन्छ, आई डु नट अन्डरस्ट्यान्ड द नाइटिंगेल आइदर (बुझ्न त म बुलबुलले गाएको पनि बुझ्दिनँ) । हामी सबै रमाइलो गर्दैगर्दा मेरा साथीलाई कुनै एउटा दारीवालले भन्दै थिए, कहाँदेखि आउँछन्, हाम्रै स्कलरसिपमा यहाँ पढ्छन् अनि हामीलाई पढाएर जान्छन् । यो टोनी ब्लेयरको सरकारले केही गर्छ कि यिनीहरूलाई धपाउन ? त्यो भने बिझाउने कुरा थियो । धेरै विदेशीका नेपालका यस्ता अनुभव होलान् । तर यो हाम्रो देश हो । यसले जे दिन्छ, त्यो अरू कसैले दिँदैन । पर्यटनको दृष्टिले नेपाल सधैं सुन्दर छ । प्रकृतिले दिएको हामीसँग सबै कुरा छ । संघर्ष गर्नुपर्छ, यसलाई नै राम्रो बनाउनुपर्छ । नेपालीले राम्रो देश खोज्दै हिँड्ने होइन । मैले जति आफ्नो देश र बाँकी संसार देखें, आफ्नो देश जहिले पनि सगरमाथा जस्तै अग्लो र बलियो देखें । हाम्रो चाहना आफ्नो देशको क्षमता, आफ्ना मान्छेको पौरख र उनीहरूको कटिबद्धतालाई बुझ्दै अघि बढ्ने हुनुपर्छ । पश्चिमेलीहरूले नेपाल वा नेपालीलाई जसरी हेरुन् १(लेखन सहयोग ः निर्मल चौधरी)"
पुनरुत्थानका लागि तत्काल दुई खर्ब चाहिने,"(काठमाडौं)  कोरोना भाइरस (कोभिड१९) ले अर्थतन्त्रमा पुर्याएको क्षति परिपूर्ति गर्न तत्काल कम्तीमा २ खर्ब रुपैयाँ बराबरको पुनरुत्थान प्याकेज आवश्यक पर्ने एक अध्ययनले सुझाएको छ । गणेशमान सिंह प्रतिष्ठानमार्फत ११ जना अर्थशास्त्री तथा सरोकारवाला अधिकारीले गरेको अध्ययन प्रतिवेदनअनुसार दिगो जीविकोपार्जन तथा सामाजिक सुरक्षा, सार्वजनिक सेवा, रोजगारी सिर्जना जस्ता क्षेत्रमा सरकारले उक्त रकम प्राथमिकताका साथ खर्च गर्नुपर्नेछ । सरकारले कुल गार्हस्थ्य उत्पादन (जीडीपी) को ५ प्रतिशत अर्थात् करिब २ खर्ब बराबरको कोरोना केन्द्रित आर्थिक प्याकेज ल्याउनुपर्ने, अध्ययनको निष्कर्षमा भनिएको छ, यसका लागि आवश्यक रकमको व्यवस्था मितव्ययिता अवलम्बन गरेर, खर्च नभएका मन्त्रालयबाट खर्च नभएको रकमान्तर गरेर, गत वर्ष खर्च नभएको रकम प्रयोग गरेर, अनावश्यक समिति, आयोग र परिषद् खारेज गरेर, विदेशी दातृ संस्थाबाट अनुदान तथा सहुलियतपूर्ण ऋण लिएर गर्न सकिन्छ । आर्थिक प्याकेजको खर्च एक अनुगमन समितिमार्फत पारदर्शी रूपमा गर्ने र आवश्यक परे राहत प्याकेजका लागि खरिद कानुनसमेत संशोधन गर्न अध्ययन समितिको सुझाव छ । यसका लागि आवश्यक ६० प्रतिशत रकम अहिले खर्च नभएकोलाई रकमान्तर गर्न सकिने र ४० प्रतिशत रकम कर प्रणाली सुधार तथा ऋणबाट उपलब्ध हुने विकल्प पनि अध्ययनले सुझाएको छ । रोजगारी सिर्जना तथा सीप विकासका लागि सरकारले अहिले गरेको लगानीमा थप ५ गुणा रकम आवश्यक पर्ने अध्ययनको निष्कर्ष छ । सरकारले ५ अर्ब १० करोड रुपैयाँ यसका लागि विनियोजन गरे पनि थप २५ अर्ब आवश्यक पर्ने अध्ययनमा भनिएको छ । चार लाख मानिसलाई एक सय दिनको रोजगारी ग्यारेन्टी गरी प्रतिव्यक्ति करिब ५२ हजार रुपैयाँ सुनिश्चितता गर्न र २ लाख मानिसलाई ५० दिने सीपमूलक तालिमका लागि उक्त रकम खर्च गर्नुपर्ने पनि भनिएको छ ।अति गरिबीको अवस्थामा रहेकालाई राहतका रूपमा खाद्यान्न वा नगद तीन महिनासम्म दिनका लागि सरकारले थप ६ अर्ब विनियोजन गर्नुपर्ने अध्ययनको सुझाव छ । सार्वजनिक स्वास्थ्यमा अहिले विनियोजित बजेट पौने दुई अर्ब रहेकोमा यसमा थप ५ अर्ब लगानी गर्न पनि अध्ययनमा भनिएको छ । यीबाहेक स्वास्थ्य बिमा तथा सामाजिक सुरक्षाका लागि थप ९ अर्ब विनियोजन गर्नुपर्ने सुझाव दिइएको छ । कृषि तथा वन क्षेत्रका लागि पनि चालु आर्थिक वर्षमा विनियोजित बजेटभन्दा रकम थप गर्न पनि अध्ययनमा भनिएको छ । सरकारले कृषि, वन तथा माछापालनका लागि आगामी बजेटमा थप १५ अर्ब रुपैयाँ विनियोजन गर्न अध्ययनले सुझाएको छ । चालु बजेटमा यो क्षेत्रका लागि अहिले ६५ अर्ब रकम विनियोजन गरेको छ । ठूलो मात्रामा वृक्षरोपण गर्न, विद्युतीकरण र साना सिँचाइ प्रणालीका लागि पनि थप १७ अर्ब बजेट विनियोजन गर्न सरकारलाई भनिएको छ । सडक तथा यातायात क्षेत्रका लागि हाल १७ अर्ब बजेट छुट्याइएकोमा आगामी वर्ष थप २१ अर्ब विनियोजन गर्नुपर्ने अध्ययनले देखाएको छ ।स्वास्थ्य तथा शिक्षा क्षेत्रमा थप बजेट विनियोजन गर्न पनि अध्ययनले भनेको छ । यसका लागि कम्तीमा पनि १० वटा स्तरीय क्षेत्रीय अस्पतालको स्तरोन्नति गर्ने, स्थानीय तहमा भएका स्वास्थ्य चौकीको सुधार गर्न सरकारले आगामी वर्ष स्वास्थ्य क्षेत्रमा मात्रै १४ अर्ब रुपैयाँ लगानी थप गर्नुपर्ने अध्ययनमा भनिएको छ । सरकारले चालु आर्थिक वर्षको बजेटमा सार्वजनिक स्वास्थ्यमा १७ अर्ब र अस्पतालका लागि १६ अर्ब विनियोजन गरेको थियो । सार्वजनिक खर्चको कटौतीका लागि सार्वजनिक खर्च पुनरावलोकन आयोगले दिएको सुझाव कार्यान्वयन गर्न पनि अध्ययनको सुझाव छ ।विदेशी अनुदान, विदेशी ऋण र आन्तरिक ऋणलाई समेत रोजगारी सिर्जना गर्ने क्षेत्रमा लगानी गर्न अध्ययनमा भनिएको छ । आयोगको सुझाव कार्यान्वयनबाट चालु खर्च ५७ प्रतिशतसम्म कम गर्न सकिने र राजस्वको हिस्सा जीडीपीको तुलनामा ३४ प्रतिशत बढ्ने बताइएको छ । यी क्षेत्रबाहेक अध्ययनले सरकारलाई अन्य क्षेत्रमा गर्नुपर्ने कामको फेहरिस्त पनि दिएको छ । विद्युत्मा प्रतियुनिट १ रुपैयाँ अनुदान दिएर अफ पिक समयको विद्युत् खपत बढाउन पनि सुझाइएको छ । विद्युत् क्षेत्रमा अहिले विनियोजित ८२ अर्बमा थप ७० करोड आवश्यक पर्ने अध्ययनको निष्कर्ष छ । विद्युतीय सवारीको प्रयोगमा जोड दिन सरकारले ८० करोड थप खर्च गरेर फास्ट चार्जिङ स्टेसन निर्माण गर्नुपर्ने अध्ययनमा भनिएको छ । विद्युतीय चुलो प्रयोगमा जोड दिन १ लाख परिवारलाई अनुदानमा चुलो दिने र टीओडी मिटर राख्न सरकारले थप ५० करोड खर्च गर्नुपर्ने अध्ययनले भनेको छ ।साना तथा मझौला उद्योगलाई वित्तीय औजारमार्फत राहत दिन पनि सरकारले थप ३५ अर्ब रुपैयाँ खर्च गर्नुपर्ने अध्ययनको निष्कर्ष छ । गत आर्थिक वर्षसम्म यस्ता व्यवसायको कुल ऋण बक्यौता करिब साढे तीन खर्बर् रहेकोमा उनीहरूलाई सञ्चालनका लागि १० प्रतिशत पुँजी उपलब्ध गराउनुपर्ने भनिएको छ । जीपीडीमा ५० प्रतिशत साना तथा मझौला उद्योगको योगदान २२ प्रतिशत रहेको र यो क्षेत्रले १७ लाख रोजगारी सिर्जना गरेकाले सहुलियतपूर्ण ऋण, सञ्चालन पुँजी उपलब्ध गराएर संकटबाट पार लगाउनुपर्ने अध्ययनको निचोड छ । कोभिडका कारण सबैभन्दा बढी प्रभावित पर्यटन तथा यातायात क्षेत्रका लागि ब्याजमा सहुलियत दिन सरकारले ६ अर्ब थप रकम विनियोजन गर्न अध्ययनले सुझाएको छ । यस्तै विदेशी लगानी भित्र्याउन, व्यावसायिक वातावरण सुधार्न र कर प्रणालीलाई सहज बनाउन १ खर्ब थप रकम विनियोजन गरी आर्थिक सुधारको कार्यक्रम ल्याउनुपर्ने अध्ययनले सुझाव दिएको छ । डिजिटल पूर्वाधार निर्माणका लागि ४ अर्ब, स्टार्टअपका लागि ३ अर्ब र सूचना प्रविधिसम्बन्धी अन्वेषण गर्न ५० करोड थप रकम विनियोजन गर्नुपर्ने अध्ययनमा भनिएको छ । यस्तै इन्टरनेट सेवा प्रदायकले करबापत ४५ प्रतिशतभन्दा बढी रकम तिरिरहेकाले उनीहरूलाई कर फिर्ताको लागि २ अर्ब विनियोजन गर्नुपर्ने सुझाव दिइएको छ । पूर्वउद्योगमन्त्री नवीन्द्रराज जोशीको नेतृत्वमा पृथ्वीराज लिगल, जगदीशचन्द्र पोखरेल, गोविन्दराज पोखरेल, स्वर्णिम वाग्ले, पुष्कर बज्राचार्य, कुसुम शाक्य, अरविन्दकुमार मिश्र, महेन्द्र यादव, वसन्ती आचार्यसहितको टोलीले अध्ययन गरेको प्रतिवेदन शुक्रबार सार्वजनिक गरिएको हो । सुझाव प्रतिवेदन प्रधानमन्त्री केपी शर्मा ओली, विपक्षी दलका नेता तथा राजनीतिक दलका शीर्ष नेताहरूलाई बुझाइने जोशीले जानकारी दिए ।"
"ढुकुटी रित्तियो, अब थेग्न सकिन्न","(काठमाडौं)  लकडाउनका बेला सुनसरीको दुहबी नगरपालिकाले १२ हजार ८ सय ७६ परिवारलाई खाद्यान्नलगायत सामग्रीसहितको राहत वितरण गरेको छ । लकडाउन लम्बिएसँगै ती परिवारले दोहोर्याएर राहत माग्न थालेका छन् । दैनिक ज्यालादारी गरेर परिवार पाल्ने मजदुर तथा विपन्न वर्गसँग काम नभएपछि, पैसा छैन । पैसा नभएपछि हातमुख जोर्ने समस्या हुने नै भयो ।पहिलो चरणमा राहत वितरणमा दुई करोड रुपैयाँ खर्चिसकेको नगरपालिकालाई दोस्रो चरणमा राहत बाँड्न त्यति नै पैसाको चाहिन्छ । नगरप्रमुख वेदनारायण गच्छदार कोभिड१९ का लागि बनाइएको कोष रित्तिसकेको बताउँछन् । दिनदिनै राहत माग्नेको भीड नगरपालिकामा लाग्न थालेको छ, उनले भने, कहाँबाट स्रोत व्यवस्थापन गर्ने ? संघीय सरकारले राहतका लागि एक सुको पठाएको छैन । अर्थ, संघीय मामिला मन्त्रालयमा पटकपटक भनेको छु । तर वास्ता गरिएको छैन । सात दिनका लागि गरिएको लकडाउन पटकपटक गरेर दुई महिनासम्म लम्ब्याइएको छ । अझ कति बढाइने हो, यकिन छैन । यातायात, उद्योगधन्दा, साना कलकारखाना, पसल, फुटपाथका व्यवसाय, निर्माण ठप्पप्रायः छन् । आयआर्जनका ढोका बन्द भएपछि दैनिक ज्यालादारी गर्ने र विपन्न वर्गले राहतको मुख ताक्नुपरेको छ ।उद्योगहरूले समेत आफ्ना मजदुरलाई पारिश्रमिक नदिएपछि उनीहरूको चाप स्थानीय तहलाई परेको छ । दुहबी नगरपालिकाले सुरुमा ८ हजार परिवारलाई राहत वितरण गरेको थियो । तर त्यहाँ रहेका ठूला उद्योगले पारिश्रमिक नदिएपछि करिब ५ हजार श्रमिकको दायित्व पनि नगरपालिकाकै काँधमा आइपुगेको हो ।प्रदेश १ को राजधानीसमेत रहेको विराटनगर महानगरपालिकाको परिस्थिति थप जटिल छ । महानगरले २७ हजार परिवारलाई एक चरण राहत बाँडिसकेको छ । त्यसमा ३ करोड हाराहारी खर्च भइसकेको नगरप्रमुख भीम पराजुलीले बताए । अर्को चरणको राहतका लागि तीव्र दबाब छ । खाद्यान्नकै समस्या झेलिरहेकाहरू राहत माग्दै त्यहाँ सडक प्रदर्शनमा उत्रिसकेका छन् । केन्द्रीय सरकारले नीति बनाएर मात्रै नपुग्ने मेयर पराजुली बताउँछन् । नीति बनाएपछि कार्यान्वयनका लागि स्रोतसहितको ठोस कार्ययोजना पनि ल्याउनुपर्ने उनको भनाइ छ ।महानगर, उपमहानगर, प्रदेश राजधानी, काठमाडौं उपत्यकाभित्रका नगरपालिका, जिल्ला सदरमुकाम रहेका नगरपालिका तथा राजमार्ग क्षेत्रका पालिकाहरूमा राहत माग्नेको चाप अत्यधिक छ । त्यस्ता पालिकाबाट हजारौं व्यक्तिले राहत पाएका छन् ।वीरगन्ज महानगरपालिकाले ३४ हजार परिवारलाई एक चरण राहत बाँडिसकेको छ । त्यसमा ३ करोड हाराहारीमा खर्च भइसकेको नगर प्रमुख विजय सरावगीले जानकारी दिए । सात दिनका लागि गरिएको लकडाउन बढाउँदै लगेपछि थेग्न नसक्ने भएको छ, राहत कहिलेसम्म बाँड्ने, कतिलाई बाँड्ने ? अब मध्यम वर्गीय परिवार पनि मारमा पर्न थालेका छन्, उनले भने, हाम्रो स्रोतले मात्रै राहत वितरण सम्भव छैन । केन्द्रले नीतिसँगै बजेट पनि पठाउनुपर्यो । राहत मात्रै होइन, आम नागरिकको क्वारेन्टाइन, अस्पतालका चिकित्सकलाई क्वारेन्टाइनमा राख्ने, स्वास्थ्य सामग्रीको व्यवस्थापनसँगै भन्सारबाट नेपाल प्रवेश गर्ने हरेक मालवाहक गाडीलाई सेनिटाइज गर्ने काम पनि महानगरकै बजेटबाट भइरहेको उनले बताए । महानगरले विभिन्न शीर्षकका खर्चका लागि केन्द्र सरकारसँग ९ करोड मागिसकेको छ । लक्ष्य गरिएको भन्दा राहत लिनेको संख्या बढेको र दोहोर्याएरसमेत माग हुन थालेपछि स्थानीय तहलाई स्रोतको समस्या देखिन थालेको छ । राहत दिनुपर्ने विपन्न र गरिबको औपचारिक पहिचानको रेकर्ड नहुँदासमेत समस्या भएको पालिका प्रमुखहरूले बताएका छन् । लकडाउनपछि चैत १६ को मन्त्रिपरिषद् बैठकले लकडाउनका कारण सबैभन्दा बढी प्रभावित बनेका दैनिक ज्यालादारी मजदुर तथा असहाय वर्गलाई सम्बन्धित वडा कार्यालयबाट राहत वितरणको योजना ल्याएको थियो । असंगठित क्षेत्रमा कार्यरत श्रमिक वर्ग तथा असहायलाई उपलब्ध गराइने राहतसम्बन्धी नमुना मापदण्डसमेत तयार गरेर स्थानीय तहलाई पठाइएको थियो । तर राहतका लागि कुनै अतिरिक्त बजेट पालिकाहरूलाई दिइएन । राहत वितरणका लागि सबै स्थानीय तहले चालु आर्थिक वर्षको स्वीकृत बजेटबाट रकमान्तर गरी कोरोना रोकथाम, नियन्त्रण तथा उपचार कोष खडा गर्नुपर्ने भनियो । त्यही परिपत्रअनुसार नगरपालिका तथा गाउँपालिकाहरूले आफ्नै बजेटबाट कोष खडा गरेर कोरोना महामारीको नियन्त्रण, रोकथाम, उपचार र राहत काममा खर्च गदै आएका छन् । प्रायः पालिकाको त्यो कोष रित्तिन थालेको छ । अहिले स्रोत व्यवस्थापनको चुनौती छ ।एक महिनापछाडि वैशाख १६ को मन्त्रिपरिषद् बैठकले राहतलाई व्यक्तिको श्रमसँग जोड्ने निर्णय गरेर नयाँ नीति पारित गरेको छ । लम्बिँदो लकडाउनले विपन्न वर्गलाई प्रतिदिन हातमुख जोर्नै समस्या परेको छ । त्यस्ता व्यक्तिलाई अब स्थानीय तहले त्यहाँबाट सम्पादन हुने काममा लगाउने र दैनिक ज्यालाका रूपमा नगद वा खाद्यान्न दिनुपर्ने सरकारको निर्णय छ । त्यसका लागि पनि सरकारले कुनै छुट्टै बजेट पालिकाहरूलाई पठाउनेछैन ।सरकारको पछिल्लो निर्णय कार्यान्वयन हुने खालको नरहेको विराटनगर महानगर प्रमुख पराजुली बताउँछन् । अहिलेको अवस्थामा त्यो व्यावहारिक छैन, लकडाउनका कारण काम गराउने सहज वातावरण छैन । संघीय मामिला मन्त्रालयमा प्राप्त तथ्यांकअनुसार ४ सय २० पालिकाले १० लाख २९ परिवारलाई त्यही कोषबाट राहत वितरण गरिसकेका छन् । अझै धेरै पालिकाको रेकर्ड मन्त्रालयमा आउन बाँकी छ । औसतमा प्रतिपरिवार २ हजार राशिको राहत बाँड्दा पनि स्थानीय तहको २ अर्बभन्दा बढी रकम राहतमा खर्च भइसकेको देखिन्छ ।दोस्रो चरणमा पनि राहत वितरण गर्नुपर्ने जिम्मेवारी संघले स्थानीय तहलाई नै लगाएको छ । काम दिएर पारिश्रमिक दिनुपर्ने वा काममा नआउने व्यक्तिलाई काममा लाग्नेले पाउनेको ज्यालाको २५ प्रतिशत रकम वा त्यो बराबरको राहत सामग्री दिनुपर्ने सरकारको नीति छ । राहत माग्नेलाई रोजगार सेवा केन्द्रमा सूचीकृत गर्न भनिएको छ । काममा लगाउन प्रधानमन्त्री रोजगार कार्यक्रम, प्रधानमन्त्री कृषि आधुनिकीकरण परियोजना, स्थानीय तहका विकास कार्यक्रम र कोभिड कोषमा जम्मा रहेका रकम परिचालन गर्न संघको परिपत्र छ ।"
सेयर बजार मंगलबारदेखि खुल्ने,"काठमाडौं (कास) धितोपत्र बोर्ड (सेबोन) ले सेयरको मंगलबारदेखि कारोबार सञ्चालन गर्न सरोकारवालालाई निर्देशन दिएको छ । निर्देशनअनुसार प्रतिदिन दुई घण्टा (बिहान ११ देखि दिउँसो १ बजेसम्म) मात्र सेयर बजार खुल्नेछ । सामान्य अवस्थामा दैनिक चार घण्टा बजार खुल्ने गरेको थियो । नेप्से, सीडीएससी, मर्चेन्ट बैंकर्स, डीपी, ब्रोकरलगायत कार्यालय आइतबारदेखि सञ्चालन गर्ने र धितोपत्रको दोस्रो बजार कारोबार मंगलबारबाट मात्र सञ्चालन गर्ने, सेबोनको निर्देशनमा भनिएको छ । सेबोनले कारोबार सञ्चालनका लागि निर्देशन दिए पनि नेप्सेले शुक्रबार बजार सञ्चालनको निर्णय गर्न सकेन । अर्थमन्त्री युवराज खतिवडा तत्काल बजार खोल्ने पक्षमा नभएको जानकारी अर्थ मन्त्रालयबाट आएपछि आइतबार फेरि बसेर निर्णय गर्ने गरी शुक्रबार बसेको नेप्से सञ्चालक समितिको बैठक सकिएको छ । आइतबार बोर्ड बैठकले बजार खोल्ने, नखोल्नेबारे निर्णय गर्छ, स्रोतले भन्यो ।ॅभीड नगरी बैंक चलाऊराष्ट्र बैंकले बैंक तथा वित्तीय संस्थालाई सेवाग्राहीको भीड नहुने गरी सेवा प्रवाह गर्न निर्देशन दिएको छ । एकतिहाइ कर्मचारीबाट मात्र सेवा सञ्चालन गर्नुपर्ने, आपसी दूरी कायम गर्ने, घरबाटै काम गर्ने, आलोपालो लगाउनुपर्नेलगायत विकल्प अपनाउन पनि राष्ट्र बैंकले सुझाएको छ । बैकिङ सेवा प्रवाहमा प्रत्यक्ष सम्पर्कमा रहने जनशक्ति वा सेवाग्राहीको स्वास्थ्य सुरक्षा तथा संक्रमणको सम्भावनालाई न्यूनीकरण गर्न आवश्यक स्वास्थ्य सुरक्षाका न्यूनतम उपाय अनिवार्य रुपमा अवलम्बन गर्ने, निर्देशनमा भनिएको छ । बैंकिङ सेवा प्रवाह गर्न आवश्यक सवारीसाधनको हकमा सम्बन्धित संस्थामा रहेका सवारीसाधन बढीमा २५ प्रतिशत मात्र चलाउन पनि भनिएको छ ।"
सीमापारि रोकिएकालाई भित्र्याउन प्रधानमन्त्री अनिच्छुक,"(काठमाडौं)  प्रधानमन्त्री केपी शर्मा ओली भारतीय दशगजा क्षेत्रमा रोकिएका नेपालीलाई स्वदेश भित्र्याउन अनिच्छुक देखिएका छन् । प्रदेश सरकार, सुरक्षा निकाय र स्थानीय प्रशासनले सीमापारि दशगजामा रोकिएका आफ्ना नागरिकलाई स्वास्थ्य सावधानी अपनाएर प्रवेश गर्न दिन सुझाव दिएका थिए । तर प्रधानमन्त्री, रक्षामन्त्री र गृहमन्त्री यसमा सहमत हुन नसकेको स्रोतले जनाएको छ । प्रदेश १, २ र ५ स्थित चारवटै सुरक्षा निकाय, जिल्ला प्रशासन कार्यालय र प्रदेशका आन्तरिक मामिला तथा कानुन मन्त्रालयहरूले दशगजामा रोकिएका नेपालीलाई परीक्षण र सुरक्षित क्वारेन्टाइन बसाइको व्यवस्था गरेर स्वदेश ल्याउनुपर्ने सुझाव दिएका थिए । यो सुझाव उच्चस्तरीय समन्वय समिति, क्राइसिस म्यानेजमेन्ट सेन्टर र मन्त्रिपरिषद्सम्मै पुगेको छ । स्रोतका अनुसार २४ गतेको मन्त्रिपरिषद् र २३ गतेको उच्चस्तरीय समन्वय समितिको बैठकमा अर्थमन्त्री युवराज खतिवडा र उद्योग वाणिज्य तथा आपूर्तिमन्त्री लेखराज भट्टले पनि सिमानामा रोकिएकालाई सुरक्षित रूपमा स्वदेश फर्काउनुपर्ने धारणा राखेका थिए । तर प्रधानमन्त्री ओली अहिले कुनै पनि हालतमा उनीहरूलाई ल्याउन नसकिने भन्दै पन्छिएको स्रोतले जनाएको छ । गृहमन्त्री रामबहादुर थापाले सिमानाबाट नेपालतर्फ ५ किमि दूरीमा आवतजावत नियन्त्रणका लागि सेनाको गस्ती परिचालन गर्ने निर्णय गरिसकेका छन् । सीमापारि रोकिएका नेपालीलाई आउन नदिएपछि पारिबाट सरकारविरुद्ध नाराबाजी पनि हुन थालेको सीमावर्ती क्षेत्रमा खटिएका एक सुरक्षा अधिकारीले बताए । नेपालमा खेतीपाती र भारतमा घरबार भएकाले पनि सीमाबाट आउजाउ माग्दै सुरक्षाकर्मीलाई ढुंगामुढा हान्ने क्रम पनि बढ्दै गएको छ । बिहीबारसम्म १३ स्थानमा सुरक्षाकर्मीलाई लक्ष्य गरी आक्रमणका प्रयास भइसकेका छन् । सरकारले उनीहरूलाई कुनै पनि हालतमा नेपाल प्रवेश गर्न नदिन निर्देशन दिएको छ । भारतले नेपालसग सीमा जोडिएका आफ्ना १६ जिल्लालाई ग्रिन जोन घोषणा गरी लकडाउन हटाइसकेको छ । ६ जिल्लामा लकडाउन आंशिक खुला गरेको छ । सीमा जोडिएका जिल्लामा लकडाउन हटेपछि भारत सरकारले नेपालीलाई खानबस्न दिन नसकिने भनिसकेका छन् ।प्रदेशको पहलप्रदेश २ सरकार र त्यहाँ तैनाथ सुरक्षा निकायले भारतीय सिमानामा रोकिएका नेपालीलाई सुरक्षित उपाय अपनाएर स्वदेश फिर्ता ल्याउन पहल थालेका छन् । प्रदेश सरकारको आन्तरिक मामिला तथा कानुन मन्त्रालय, चारवटा सुरक्षा निकाय, जिल्ला प्रशासन कार्यालय र सीमावर्ती जिल्लाका स्थानीय तहले सिमानामा रोकिएका नागरिकलाई एक जिल्ला एक नाका मार्फत भित्र्याएर सुरक्षित क्वारेन्टाइनमा राख्ने गरी वैकल्पिक उपाय अघि सारेका छन् । सिमानामा अलपत्र परेकालाई स्वदेश आउन दिएर कसरी व्यवस्थापन गर्न सकिन्छ भन्नेमा विभिन्न विकल्पसहित छलफल भइरहेको र ३ वटा विकल्प केन्द्र सरकारलाई पनि दिइसकिएको प्रदेश २ सरकारका आन्तरिक मामिला तथा कानुन सचिव कृष्णहरि पुष्करले बताए । सीमासम्बन्धी विषय भएकाले हामी एक्लैले केही गर्न सकिँदैन, संघ सरकार नै यसमा अग्रसर हुनुपर्यो, पुस्करले कान्तिपुरसँग भने, हामीले समस्या समाधानका लागि अघि सारेका विकल्पबारे संघ सरकारलाई जानकारी गराइसकेका छौं । प्रदेश२ सरकारले सुरक्षा निकाय र स्थानीय प्रशासनसग समन्वय गरेर ८ जिल्लाका ८ वटा नाकाबाट रोकिएका नेपालीलाई स्वदेश ल्याउने र सम्बन्धित प्रदेशलाई सुरक्षित तबरले जिम्मा लगाएर क्वारेन्टाइनमा राख्ने प्रस्ताव तयार पारेको छ । प्रदेश२ अन्तर्गतका ८ जिल्लामध्ये वीरगन्जरक्सौल, बाराको मटिहानी, रौतहटको गौर, सर्लाहीको मलंगवा, धनुषाको जटही, महोत्तरीको भित्तामोड, सप्तरीको कुनौली र सिरहाको माडर नाकाबाट रोकिएका नेपालीलाई स्वदेश ल्याउने र जुनजुन प्रदेशका हुन्, स्वास्थ्य परीक्षण गरेर त्यही प्रदेशमा क्वारेन्टाइनमा पठाउने गरी तयारी थालिएको छ । तर संघ सरकारबाट अनुमति नपाएसम्म यो प्रस्ताव लागू हुने छैन । सशस्त्र प्रहरी प्रवक्ता डीआईजी प्रवीणकुमार श्रेष्ठले लकडाउन उल्लंघन गरेर कुनै पनि हालतमा नेपाल प्रवेश गर्न नदिनु भन्ने सरकारको निर्देशन भएकाले अरू विकल्पबारे नसोचिएको बताए ।"
सीमाका क्वारेन्टाइनमा पीसीआर,"(रूपन्देही)  सीमाबाट प्रवेश गर्ने नरोकिएपछि प्रदेश सरकारले सीमा क्षेत्रका स्थानीय तहका क्वारेन्टाइनमा बसेका सबैको पीसीआर परीक्षण गर्ने भएको छ । भारत र तेस्रो मुलुकबाट आएर क्वारेन्टाइन र होम क्वारेन्टाइनमा बस्ने सबैको तथ्यांक संकलन गरेर पीसीआर परीक्षण गर्ने तयारी गरिएको हो । प्रदेशको सामाजिक विकास मन्त्रालयको अस्पताल विकास तथा चिकित्सा सेवा महाशाखा प्रमुख डा उमाशंकर चौधरीले प्रदेशभर कम्तीमा २५ सय जनाको पीसीआर परीक्षण गर्नुपर्ने भएकाले त्यहीअनुसार तयारी गरिएको बताए ।भारतसँग सीमा जोडिएका ६ जिल्लाका ६० बढी क्वारेन्टाइनमा अहिले १५ सयभन्दा बढी भारत र तेस्रो मुलुकबाट नेपाल भित्रिएकाहरू छन् । पहाडी जिल्लाका क्वारेन्टाइनमा स्वदेश र विदेशबाट आउनेहरू पनि छन् । लकडाउनपछि आएर क्वारेन्टाइन अवधि पूरा गरी होम क्वारेन्टाइनमा बस्नेको संख्या पनि १ हजारभन्दा बढी रहेको चौधरीले बताए । बिहीबारसम्म प्रदेशका ५ सय ९७ क्वारेन्टाइनमा ६ हजार ३ सय २७ जना छन्, उनले भने, तीमध्ये २५ प्रतिशतभन्दा बढी भारतबाट लकडाउन सुरु भएपछि लुकीछिपी आएका हुन्, तिनीहरूको पीसीआर परीक्षण गर्नैपर्छ । त्यसबाहेक भारत र तेस्रो मुलुकबाट आएर होम क्वारेन्टाइनमा बस्नेको पनि परीक्षण गर्ने तयारी भइरहेको उनले जनाए ।रूपन्देहीका सीमा क्षेत्रका क्वारेन्टाइनमा बसेका ३ सय जनाको पीसीआर परीक्षणको तयारी भइरहेको छ । कोटहीमाई गाउँपालिका१ का २५ वर्षे युवामा संक्रमण देखिएपछि त्यस क्षेत्रका क्वारेन्टाइन र सीमा नजिकका सबै क्वारेन्टाइनमा रहेकाको परीक्षण गर्न लागिएको उनको भनाइ छ । संक्रमितको सम्पर्कमा आएका १ सय १४ जनाको पीसीआर रिपोर्ट भने नेगेटिभ आएको छ ।त्यस्तै, बिहीबार कपिलवस्तुमा २ जनामा संक्रमण देखिएपछि शुक्रबारदेखि नै उनीहरूको पनि कन्ट्याक्ट ट्रेसिङ भइरहेको छ । उनीहरू पनि दुवै जना क्वारेन्टाइनमा बसेका व्यक्ति हुन्, उनले भने, त्यसैले त्यहीअनुसार ट्रेसिङको काम सुरु गरेका छौं । रूपन्देही, पश्चिम नवलपरासी र कपिलवस्तुमा थ्रोट स्वाब संकलन गरेर प्रदेश जनस्वास्थ्य प्रयोगशालामा परीक्षण गर्ने तयारी गरिए पनि आरएनए एक्स्ट्राक्सन किट अभावले ४ दिनदेखि परीक्षण ठप्प छ । शुक्रबार मात्रै नेपाली सेनाको हेलिकप्टरले आवश्यक किट ल्याएको उनले बताए ।"
भारतमा रेलले किच्दा १५ प्रवासी मजदुरको मृत्यु,"(नयाँदिल्ली)  भारतको महाराष्ट्रको औरंगावादमा बिहीबार राति मालवाहक रेलले किच्दा १५ जना मजदुरको ज्यान गएको छ । लकडाउनका कारण सार्वजनिक यातायात नचल्दा पैदलै भुसावलतर्फ गइरहेका उनीहरू थाकेर रेलको लिकमै सुतेका थिए । तर, सुतिरहेका बेला आएको मालवाहक रेल उनीहरूमाथि बाटै कुदेपछि पन्ध्र जनाको घटनास्थलमै मृत्यु भयो । पाँच जना गम्भीर घाइते भए । उनीहरू सबै औरंगाबादस्थित स्टिल कारखानाका मजदुर हुन् । भारतीय सञ्चार माध्यमहरूका अनुसार भारतमा कोरोना भाइरसको रोकथाम र नियन्त्रणका लागि मार्च २४ देखि लगाइएको लकडाउनयता मात्र सडक दुर्घटनाका कारण ६० भन्दा बढी प्रवासी मजदुरहरूको मृत्यु भइसकेको छ । त्यसैगरी घर फर्कने क्रममा भोक र प्यासले ज्यान गुमाउनेहरूको संख्या पनि उल्लेख्य रहेको छ । लकडाउनका कारण भारतका विभिन्न राज्यमा लाखौं प्रवासी मजदुरहरूको बिचल्ली भएको छ । काम नहुँदा उनीहरूलाई खानबस्नकै समस्या परेको छ । जसले गर्दा सार्वजनिक यातायात नचले पनि उनीहरू हिँडेरै भए पनि आआफ्नो घर जान बाध्य छन् । यद्यपि केन्द्र तथा राज्य सरकारले प्रवासी मजदुरलाई राहत र भोजनको व्यवस्था गरेको दाबी गर्दै हिँडेर नजान अनुरोध गर्दै आएका छन् । तर लकडाउन हट्ने अन्योल र राहत वितरण प्रभावकारी नहुँदा यी मजदुरहरू हिँडेरै भए पनि घर जान बाध्य भएका छन् । जसले गर्दा विगत केही सातायता हजारौं प्रवासी मजदुरहरू बालबच्चासहित राजमार्गमा पैदलै हिँडेका दृश्य सामान्य बन्न पुगेका छन् । कतिपय ट्रकभित्र लुकेरसमेत गएका छन् । त्यसक्रममा धेरैको मृत्युसमेत भएको छ । कोही बाटोमै भोक प्यासले त कोही बिरामी परेर ज्यान गुमाएका छन् । औरंगावादको पछिल्लो घटना त्यसैको पछिल्लो कडी हो । कतिपयले साइकलबाटै हजारौं किलोमिटरको दूरी तय गरेका छन् । दिल्लीको एउटा रेस्टुराँमा काम गर्ने ३९ वर्षीय पुरुषको मध्यप्रदेशको मोरेना जिल्लास्थित आफ्नो घर फर्कने क्रममा मृत्यु भएको थियो । दिल्लीबाट पैदल नै दुई सय किलोमिटर पैदल नै आगरा पुगेपछि उनको मृत्यु भएको थियो । पोस्टमार्टममा उनको मृत्यु हृदयाघातका कारण भएको खुलेको थियो । त्यसैगरी गुजरातको अंकलेश्वरबाट साइकलमा उत्तर प्रदेशको कुशीनगरस्थित आफ्नो घर हिँडेका चालीस वर्षीय राजेश सहनीको चार दिनअघि बाटोमा मृत्यु भएको थियो । अंकलेश्वरबाट कुशीनगरबीचको दूरी १ हजार ५ सय किलोमिटर भए पनि उनी साइकलबाटै गाउँतर्फ लागेका थिए । तर, बाटोमै उनको मृत्यु भयो । त्यसैगरी महाराष्ट्रबाट साइकलमै आन्ध्र प्रदेशको आफ्नो गाउँ हिँडेका अर्का एक जनाको पनि घर पुगेलगत्तै ज्यान गएको थियो । भारतीय सञ्चार माध्यमहरूका अनुसार मार्च २९ मा हरियाणाको एउटा राजमार्गमा घर फर्कंदै गरेका चार जना प्रवासी मजदुरको सडक दुर्घटनामा मृत्यु भएको थियो । त्यसैगरी मार्च २७ मा तेलंगानामा भएको त्यस्तै किसिमको सडक दुर्घटनामा दुई जनाको ज्यान गएको थियो । मार्च २८ मा मुम्बईगुजरात हाइवेमा भएको सडक दुर्घटनामा चारजना प्रवासी मजदुरको मृत्यु भएको थियो । मृतकहरू मुम्बईबाट राजस्थानको बसवाडास्थित आफ्नो गाउँ फर्कँदै थिए । भारत सरकारले विभिन्न ठाउँमा अलपत्र परेका प्रवासी मजदुरहरूलाई आआफ्नो राज्यमा फर्काउन रेल सेवा सुरु गरे पनि त्यो पर्याप्त नहुँदा उनीहरू पैदलै गन्तव्यतिर लाग्ने क्रम रोकिएको छैन । त्यसमाथि कर्नाटकलगायत केही राज्यले त मजदुरहरूको अभाव हुन सक्ने भन्दै रेल सेवामा रोक लगाउने निर्णयसमेत गरेका छन् । लडकाउनका कारण एकातिर खानबस्न समस्या अर्कोतर्फ सार्वजनिक यातायात उपलब्ध नभएपछि लाखौं मजदुरहरू अहिले पनि पैदलै आआफ्नो गाउँघरतर्फ लाग्न बाध्य छन् । र, तीमध्ये कतिपयको सडक दुर्घटनामा मृत्यु भएको छ भने कतिपयको थकान र कमजोरीका कारण बाटैमा ज्यान गएको छ । औरंगाबादको दुर्घटना पछिल्लो हो ।"
तङ्ग्रिने आशामा सोमपाल,"(काठमाडौं)  खेलाडीको खेलजीवन छोटो हुन्छ । अझ क्रिकेट खेलाडीमा तीव्र बलरको खेलजीवन निकै कम समयको हुन्छ । नेपालका तीव्र बलर सोमपाल कामी यसको अपवाद रहे । ६ वर्षअघिदेखि राष्ट्रिय टोलीबाट खेल्न थालेयता उनले निरन्तर नेपालको नयाँ बल आक्रमणको नेतृत्व गर्दै आएका थिए । सन् २०१४ को ट्वान्टी२० विश्वकपमा अफगानिस्तानविरुद्ध प्रतिघण्टा १४०८ को गतिमा बल फालेर सनसनी मच्चाएका उनै सोमपाल अहिले चोटले थलिएका छन् । फरक चोटले थलिएका उनलाई अब कहिले मैदान फर्कन्छु भन्ने थाहा छैन । कोरोना भाइरस (कोभिड१९) को महामारीमाथि मानवीय जितको आशामा जस्तै उनी पनि आफ्नो चोट किनारा लगाउने दाउमा छन् । कोरोनाले गर्दा रिकभर हुन केही समय त पाएको छु । तर धेरै चिज गुमाएका छु किनभने मैले एमआरआई गराउन लागेको थिएँ । पूरै शरीर परीक्षण गराउन लागेको थिएँ, जिममा जान पनि सजिलो थियो, सोमपालले भने, रिकभरीमा धेरै समय लाग्छ र त्यसअनुसार आराम गर्न पाइरहेको छु, त्यो अलग हो । कोरोना महामारी नआएको भए उपचार राम्रो पाएर चाँडो रिकभर हुनसक्थें होला ।भिटामिन डी को कमीले गर्दा शरीरमा उत्पन्न समस्याका कारण उनले घरेलु मैदानमा सम्पन्न १३ औं दक्षिण एसियाली खेलकुद खेल्न पाएनन् । पोखरा प्रिमियर लिगमा पनि बुटवल ब्लास्टर्सबाट सबै खेल खेल्न सकेका थिएनन् । ओमान र अमेरिकासम्मिलित विश्व क्रिकेट लिग २ का सबै खेलका साथै त्यसपछि थाइल्यान्डमा भएको एसिया कप ट्वान्टी२० छनोट गुमाएका थिए । चोटकै यही शृंखलाबीच २४ वर्षे उनले प्रतिभा घिमिरेसँगको प्रेमसम्बन्ध भने विवाहमा परिणत गरे । यो भन्दा अघि चोटका कारण सोमपाल कहिल्यै मैदानबाहिर बस्नुपरेको थिएन । उनले भने, भिटामिन डी को कमीले शरीर र मसल्स निकै दुख्ने रहेछ । यस्तो दुखाइ पहिला पनि भइरहेको थियो तर मैले खेलिरहेको थिएँ । यो दुखाइ बढिरहेको धेरै नै भइसकेको थियो । श्वास फेर्दा पनि दुख्न लागिसकेको थियो । एभरेस्ट हस्पिटलमा नेपाली टोलीले पूरा शरीर परीक्षण गराइरहेको थियो । त्यहीं समय लिएको थिएँ । एमआरआई पनि त्यही गराउँछु भनेर सोचिरहेको थिएँ । त्यसपछि मात्र उपचार सुरु गरौं भन्नेमा थिएँ । त्यसअघि धेरै डाक्टरलाई देखाइसकेको थिएँ । उपचारका लागि भारत पनि गएको थिएँ । स्टिफनेस हो, आराम गरेपछि जान्छ भनेका थिए डाक्टरले । भिटामिन डी को डोज खाएपछि ठीक हुन्छ भनिएको थियो ।उनी आफूले भिटामिन डी को डोज सबै खाइसकेको, प्रोटिन पनि खाएको तर शरीर रिकोभर नभएको जनाउँछन् । भार बढी भएको थियो । मलाई टाइफाइड पनि भएको थियो । त्यसको कमजोरी हो भन्ने थियो । अहिले भिटामिन डी र बी प्लस खाइरहेको छु, उनी खेलाडी ट्रेडमा एभरेस्ट प्रिमियर लिग (ईपीएल) मा यसपालि काठमाडौं किंग्स इलेभेनबाट चितवन टाइगर्समा मार्की खेलाडीको रूपमा आएका थिए । तर उनले चोटका कारण दुई महिनाअघि हुनुपर्ने ईपीएल खेल्ने सम्भावना कम थियो । कोरोनाका कारण ईपीएल पनि हुन सकेन । एकदिवसीय अन्तर्राष्ट्रियमा उनले अझ प्रभावकारी प्रदर्शन गर्दै आएका थिए । सन् २०१८ को अगस्टमा नेदरल्यान्ड्ससँगको खेलबाट नेपाल एकदिवसीय अन्तर्राष्ट्रियमा प्रवेश गर्दा दोस्रो खेलमै उनले ६१ रन प्रहार गरेका थिए । यूएईमा तीन खेलको शृंखलाका दोस्रो खेलमा उनले ५ विकेट लिएका थिए । नेपाली खेलाडीले एकै खेलमा ५ विकेट लिएको त्यो पहिलो अवसर थियो । पछिल्लो समय ब्याटिङ अलराउन्डरमा प्रभाव जमाइरहेका सोमपालबिनाको नेपाल थाइल्यान्डमा एसिया कप ट्वान्टी२० छनोटमा एक खेलमात्र जित्दा छनोट हुन चुकेको थियो । एउटा खेलाडीका लागि मैदानबाहिर बसेर हेर्न गाह्रो हुन्छ । नेपालले जित्दा राम्रै अनुभव हुन्थ्यो, मैदानमै गएर हेर्दा पनि रमाइलो लाग्थ्यो । तर हार्दा एकदमै नमज्जा हुन्छ । म भएको भए १०२० रनमात्र दिएर हुन्छ कि नयाँ बलमा राम्रो गरेर जिताउन सकिन्थ्यो जस्तो मनमा भइरहन्छ, सोमपाल चोटलाई खेलको एउटा हिस्साका रूपमा लिन्छन्, क्रिकेट खेलेपछि यस्तो दिन आउँछ भनेर मानसिक रूपमा तयार हुनुपर्छ । म पनि यसका लागि तयार थिएँ । एउटा तीव्र बलरका रूपमा जसरी मैले एक वर्षदेखि भार लिइरहेको थिएँ र बीचमा मलाई टाइफाइड भएपछि शरीर कमजोर भएको अनुभवचाहिँ हुन्थ्यो । दुखाइ महसुस भइरहन्थ्यो । दुखाइ नियमित थियो ।अक्टोबरमा ओमानमा सम्पन्न पाँच राष्ट्रसम्मिलित ट्वान्टी२० प्रतियोगिताबाट दुखाइ एकदमै बढी हुन थालेको उनी बताउँछन् । त्यसपछि मैले सोचिसकेको थिएँ, भार कम गर्नुपर्यो भनेर । त्यही समय मेरो प्रोटिन सकियो र शरीर पूरा रिकोभर भएन । खानामा तलमाथि भयो, उनले सुनाए, मेरो शरीरले फेरि भिटामिन डी पूरा लिएन । बिहानदेखि बेलुका हुन्जेल मैदानमै हुन्थे । त्यस्तो केही अनुभव हुन्थेन । भिटामिन डी ले शरीरलाई एकदमै गलाउने, थकित र अल्छी बनाउने रहेछ ।लकडाउनमा शारीरिक अभ्यासहरू उनी घरमा गरिरहेका छन् । ५६ महिनादेखि नियमित अभ्यासमा नरहेकाले यो बीचमा उनी आफ्नो तौल पनि बढेको तथा पिठ्युँको चोटका कारण दौड्न पनि नसकेको बताउँछन् । घर बसेपछि त केही न केही गर्नुपर्यो भनेर सामान्य अभ्यासहरू गरिरहेका छन् उनी । लकडाउन कहिले खुला र मैदानमा गएर आफू कति फिट भएको छु भनेर उनलाई जाँच्न मन छ ।कस्तो खाले रिकभरी भएको छ त्यो मैदानमै पुगेर मात्र थाहा हुन्छ । घरमा बस्दा चोटको त्यस्तो अनुभव हुँदैन । अहिले मैले जसरी अभ्यास गरिरहेको छु, त्यसमा खासै भार छैन । त्यसले दुखाइ महसुस हुन दिएको छैन । बलिङ गर्दा धेरै भार पर्छ । बलिङ नगर्दा पूरा फिट छु भन्न मिल्दैन । बलिङ गरेपछि शरीरले कस्तो जनाउँछ त्यसपछि थाहा हुन्छ, उनले भने, जिउ त दुख्थ्यो तर यसरी दुखेको थिएनँ । त्यसै पनि मलाई छिट्टै निको हुन्छ जस्तो लाग्छ । घरेलु मैदानमा भएको पहिलो एकदिवसीय अन्तर्राष्ट्रिय खेल गुमाउनुपरेको पीडा उनमा छ । एकदिवसीय अन्तर्राष्ट्रिय गुमाउनुपर्दा नरमाइलो लाग्यो । हामीले ओमानसँग जित्न सकिन्थ्यो । कहीं न कहीं हामीले यो मौका गुमाउन पुग्यौं । तर ठीक छ भविष्यमा केही न केही त राम्रो भइहाल्छ, लकडाउन सकिएपछि फिटनेस परीक्षण गरेपछि मात्र आफू कति फिट रहेको थाहा हुने उनी जनाउँछन् । सन् २०१४ मा न्युजिल्यान्डमा भएको एकदिवसीय विश्वकपदेखि उनी नेपाली टोलीमा निरन्तर छन् । त्यसक्रममा घरेलु मैदानमा भएको विश्वकप लिग २ का चार खेल गुमाउँदा पनि उनी नेपालबाट सर्वाधिक रन बनाउने खेलाडी सूचीमा पाँचौं स्थानमा छन् । उनले ६ खेलमा ३६ माथिको औसतमा १ सय ४६ रन बनाएका छन् । उनको औसत नेपाली खेलाडीमा दोस्रो उत्कृष्ट हो । ट्वान्टी २० अन्तर्राष्ट्रियमा दसौं नम्बरमा ब्याटिङ गर्दै ४० रन बनाएको विश्व कीर्तिमान उनकै नाममा छन् ।एकदिवसीय अन्तर्राष्ट्रियमा सोमपालले १३ विकेट लिएका छन् । उनीभन्दा बढी विकेट नेपालबाट सन्दीप लामिछाने (२३) ले मात्र लिएका छन् । नेपालबाट विकेट लिनेक्रम फेरि कहिलेबाट सुरु हुन्छ भन्ने प्रश्नमा उनले भने, बलिङ गरेपछि कस्तो अनुभव हुन्छ त्यसपछि मात्र पुनरागमन गर्न सकिन्छ कि सकिन्न थाहा हुन्छ । राष्ट्रिय टोलीमा पूर्ण फिट खेलाडी चाहिन्छ । जबसम्म फिट हुदिनँ त्यतिबेलासम्म म खेल्न योग्य हुन्नँ ।"
सन सैनिक तालिममा उत्कृष्ट,"सोल (एएफपी) टोटेनहमका स्ट्राइकर सन ह्युङमिनले शुक्रबार दक्षिण कोरियाको अनिवार्य तीन साताको सैनिक तालिम पूरा गरेका छन् । उनलाई उत्कृष्ट पाँचमा छनोट गर्दै सेनामा भर्ना पनि गरिएको छ । दक्षिण कोरियाली सेनाको समुद्री इकाईले सनको तस्बिर पनि सावर्जनिक गरेको छ । त्यसमा उनले एम १६ एसल्ट राइफल बोकिरहेका छन् ।सेनाको फेसबुक पेजमा सनले स्यालुट गरिरहेको तस्बिर पनि हालेको छ । दक्षिण कोरियामा शारीरिक रूपमा स्वस्थ सबै पुरुषले दुई वर्षको सैनिक तालिम अनिवार्य लिर्नैपर्छ । उत्तर कोरियाको १३ लाख सैनिकसँग सम्भावित युद्धमा उत्रन दक्षिण कोरियासँग ६ लाख सैनिक रहेको छ । दुई कोरियाबीच अहिलेसम्म सन् १९५०५३ को युद्धको औपचारिक रूप अन्त्य भएको छैन ।इंग्लिस प्रिमियर लिगमा सर्वाधिक गोल गर्ने एसियाली खेलाडी सनले सन् २०१८ मा इन्डोनेसियामा भएको एसियाली खेलकुदमा दक्षिण कोरियाका लागि स्वर्ण जितेका थिए । उनी एसियाली फुटबल महासंघ (एएफसी) का वर्तमान वर्ष खेलाडीसमेत हुन् । जापानलाई अतिरिक्त समयमा २१ ले हराएर फाइनलमा विजेता रहेपछि स्पर्श स्टार मैदानमै रोएका थिए ।त्यस जितका कारण उनले तीन सातामात्र सैनिक अभ्यास गरे पनि पर्याप्त भएको हो । उनले थप ५ सय घण्टा सामुदायिक सेवा भने गर्नुपर्नेछ । सन अप्रिलमा जेजुमा भएको सेनाको आधारभूत तालिममा सहभागी भएका थिए । त्यसमा उनले लामो हाइकिङ, टियर ग्यास अभ्यास र राइफल अभ्यास गरेका थिए ।दक्षिण कोरियाली सेनाको प्रवक्ताले सनले उत्कृष्ट प्रदर्शन गरेको जनाएको छ । उनी दक्षिण कोरियाली फुटबल इतिहासकै अहिलेसम्मका ठूला स्टार हुन् । गत सिजन टोटेनहमलाई युरोपेली च्याम्पियन्स लिगको फाइनल पुर्याउन उनले महत्त्वपूर्ण भूमिका खेलेका थिए । मध्य मार्चयता कोरोना भाइरस संक्रमण महामारीका कारण इंग्लिस प्रिमियर लिग भने स्थगित छ ।"
