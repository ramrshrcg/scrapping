शीर्षक,विवरण
फर्कन चाहनेहरूबारे सरकार बेखबर,"भारतले लकडाउन क्रमशः खुकुलो बनाउँदै लगेको र देशका विभिन्न भागमा अलपत्र परेका प्रवासी मजदुरहरूका लागि आउजाउ खुला गरिसके पनि नेपाली दूतावास बेखबरझैं देखिन्छ । जब कि नेपाल सरकारले भारतमा कोरोना संक्रमणको अवस्था हेरेर मात्र सीमा सम्बन्धमा निर्णय लिने बताउँदै आएको छ । दूतावासले सम्पर्क आएका नेपालीहरूको अभिलेख राख्ने गरे पनि उनीहरूलाई नेपाल फर्काउने सम्बन्धमा नेपाल सरकारले नै निर्णय लिनुपर्ने जवाफ दिँदै आएको छ । उनीहरूलाई नेपाल लैजाने प्रबन्धको विषयमा काठमाडौंबाट अहिलेसम्म कुनै जानकारी आएको छैन, भारतका लागि नेपाली राजदूत नीलाम्बर आचार्यले भने । उनले सीमा खुला भएपछि बिरामी, असक्त, महिलाहरूलाई घर फर्काउन प्राथमिकतामा राखिने जानकारी दिए । आचार्यले त्यस्तो भने पनि सीमा कहिलेदेखि खुल्छ भन्ने ठेगान छैन ।भारतको गृह मन्त्रालयले बुधबारदेखि नै लकडाउनका कारण अलपत्र परेका प्रवासी कामदार, विद्यार्थी र पर्यटकहरूलाई एक राज्यबाट अर्को राज्य जान खुला गरिसकेको छ । लकडाउनले रोजगारी गुम्दा छाक टार्नसमेत कठिन बन्दै गएपछि हजारौं कामदारहरू पैदल नै आआफ्नो गाउँतर्फ जान बाध्य भएका छन् । कतिपयको त बाटोमै मृत्यु भइसकेको छ । यस्ता घटनाले भारत सरकारमाथि प्रवासी कामदारहरूको आउजाउ खुलाउन दबाब बढ्दै गएको थियो । गुजरात र महाराष्ट्रमा अलपत्र परेका उत्तरप्रदेश (यूपी) र बिहारबाट गएका कामदारहरूले आफ्नो गाउँ फर्कन पाउनुपर्ने भन्दै प्रदर्शनसमेत गर्दै आएका थिए । ती प्रदर्शनका क्रममा कतिपय ठाउँमा हिंसात्मक झडपसमेत भएको थियो । यही पृृष्ठभूमिमा भारतको गृह मन्त्रालयले प्रवासी कामदारहरूको आउजाउ खुला गर्ने गरी आदेश जारी गरेको हो ।भारतमा दोस्रो चरणको लकडाउन आगामी ३ मेमा सकिँदै छ । यूपी, मध्यप्रदेश, बिहार, महाराष्ट्र, हरियाणालगायत राज्यले सरकारको आदेश आउनुअघि नै विभिन्न ठाउँमा अलपत्र परेका कामदारहरूको नाम दर्ता सुरु गरिसकेका थिए । कतिपयले ओसार्नसमेत थालिसकेका छन् । उनीहरू सबैलाई १४ दिनको क्वारेन्टाइनमा राख्ने व्यवस्था गरिएको छ । प्रवासी कामदारहरूको आवागमनलाई ध्यानमा राख्दै भारत सरकारले रेल्वे सेवा पनि सुचारु गर्ने तयारी पनि थालेको छ । भारतमा सार्वजनिक यातायातमा रेलसेवा सबैभन्दा प्रभावकारी मानिन्छ । भारतले दोस्रो चरणको लकडाउनलगत्तै विदेशमा अलपत्र परेका भारतीयहरूलाई स्वदेश फर्काउनका लागि आवश्यक तयारीसमेत थालिसकेको छ । विशेषगरी खाडी राष्ट्रमा रहेका भारतीय कामदारहरूलाई फिर्ता ल्याउनका लागि तयारी सुरु गरिएको हो । विदेशबाट फर्कनेहरूका लागि केरलालगायत राज्यले विशेष किसिमको प्रोटोकल पनि बनाएको छ ।"
जोखिम क्षेत्रमा परीक्षण सुस्त,"(काठमाडौंविराटनगरजनकपुर)  कोभिड१९ संक्रमणको बढी जोखिम प्रदेश १ र २ मा देखिएको छ । प्रदेश १ मा ३१ र प्रदेश २ मा ८ जना संक्रमित भइसके पनि संक्रमण देखिएका जिल्लामा व्यापक मात्रामा परीक्षण हुन सकेको छैन । विज्ञहरूले भने सीमित किटबाट धेरै जनाको परीक्षण गर्न पीसीआरअन्तर्गत नै पुल टेस्टिङ विधि अपनाउन सुझाव दिएका छन् । राष्ट्रिय कोभिड टेस्टिङ गाइडलाइनमा एउटा किटबाट १० वटा नमुनाको पुल टेस्ट गर्न सकिने उल्लेख छ । विज्ञका अनुसार यसले समय र लागतको बचत हुन्छ र किटको कमीको समस्या केही हदसम्म समाधान हुन्छ । सरकारले हाल मुलुकमा पीसीआरबाट १० हजार नमुना परीक्षण गर्न सकिने किट रहेको जनाएको छ । पुल टेस्टिङ प्रक्रिया अपनाउँदा हाल मुलुकमा भएकै किटले करिब १ लाख नमुनाको पीसीआर परीक्षण गर्न सकिन्छ, बीपी कोइराला स्वास्थ्य विज्ञान प्रतिष्ठान, माइक्रोबायोलजी विभागकी प्रमुख डा वसुधा खनालले भनिन् ।हाल विश्व स्वास्थ्य संगठनले समेत ट्रेस (खोजी), टेस्ट (परीक्षण), ट्रिट (उपचार) को प्रक्रियाअन्तर्गत कोभिड१९ परीक्षणलाई व्यापक बनाउन सबै मुलुकलाई आग्रह गर्दै आएको छ । हाल मुलुकका १६ ठाउँमा पीसीआर परीक्षणको व्यवस्था गरिए पनि जाँचको संख्या उति धेर छैन । हामीसँग पर्याप्त पीसीआर किट छैन, खोज्दा पनि उच्च मूल्य छ र पाउन पनि समस्या छ । त्यसैले आधिकारिक रूपमा परीक्षणको दायरा विस्तार गर्ने भनिए पनि बढेको छैन, इपिडिमियोलजी तथा रोग नियन्त्रण महाशाखाका पूर्व निर्देशक डा बाबुराम मरासिनीले भने, रकम, किट र श्रमसमेत कम लाग्ने गरी अधिकतम परीक्षण गर्न पुल टेस्टिङ प्रक्रिया सरकारले किन सुरु नगरेको हो, थाहा पाउन सकिएको छैन ।राष्ट्रिय कोभिड टेस्टिङ गाइडलाइनमा पुल टेस्टिङबारे उल्लेख गरिएको छ । जसअनुसार १० वटा नमुनालाई एकै ठाउँ राखेर जाँच गर्न सकिन्छ । कुनै प्रयोगशालामा पीसीआरका लागि १ सयवटा नमुना आउँदा सामान्य अवस्थामा पुल टेस्टिङ अपनाएर १० वटा टेस्ट गरे पुग्छ । राष्ट्रिय जनस्वास्थ्य प्रयोगशालाका भाइरोलजिस्ट डा श्रवणकुमार मिश्रले भने, पुल टेस्टिङ सुरु गरे हामी करिब ९० प्रतिशतसम्म लागत, किट, श्रम जोगाउन सक्छौं । हाल क्वारेन्टाइनमा राखिएका तर लक्षण नदेखिएका व्यक्तिमा पुल टेस्टिङ गर्नुपर्ने उनले औंल्याए । कोभिड१९ संक्रमितको प्रत्यक्ष सम्पर्कमा आएकाहरूको भने छुट्टाछुट्टै पीसीआर गर्नुपर्ने उनले बताए । स्वास्थ्य मन्त्रालयमा समेत द्रुत परीक्षण किट (आरडीटी) मा भर पर्नुको सट्टा पीसीआर परीक्षणमा पुल टेस्टिङ प्रक्रिया अपनाउनुपर्ने राय आइरहेको एक अधिकारीले बताए । उनले आरडीटी किट भित्रिएपछि पुल टेस्टिङमा ध्यान नदिइएको बताए । चिकित्सा विज्ञान राष्ट्रिय प्रतिष्ठानका सहप्रमुख एवं मेडिकल टेक्नोलजिस्ट विष्णु उपाध्यायले समेत स्वास्थ्य मन्त्रालयमा विज्ञहरूको बैठकमा पुल टेस्टिङका विषयमा छलफल भएको जानकारी दिए । लक्षण नदेखिने संक्रमितको पहिचान गर्न पुल परीक्षण प्रक्रिया अपनाउनु राम्रो हुने डा खनालले बताइन् । हाल मुलुकमा ८४ प्रतिशतभन्दा बढी प्रयोगशाला प्रमाणित कोभिड१९ संक्रमित एसिम्प्टोम्याटिक (लक्षण नदेखिने) छन् । विज्ञहरूका अनुसार कुनै क्षेत्र विशेषमा सबै जनाको परीक्षण गर्नुपर्दा पुल टेस्टिङ अपनाउन सकिन्छ ।भारतको इन्डियन काउन्सिल अफ मेडिकल रिसर्च (आईसीएमआर) ले समेत पुल टेस्टिङलाई स्वीकृति दिएको छ । आईसीएमआरको स्वास्थ्य अनुसन्धान विभागले कोभिड१९ परीक्षण प्रक्रियामा तीव्रता ल्याउन पुल टेस्टिङ प्रक्रिया अपनाउनुपर्ने जनाएको छ । परीक्षण थोरै प्रदेश१ मा सबैभन्दा बढी संक्रमण देखिएको स्थान हो उदयपुरको भुल्के । त्यहाँ संक्रमितको संख्या २८ पुगेको छ । भोजपुर र झापाका समेत गरी ३१ जनामा संक्रमण पुष्टि भएको छ । त्यहाँ भारत र दुबईबाट फर्केका युवाबाट संक्रमण अरूमा सरेको निष्कर्ष निकालिएको छ । चिकित्सकहरूको समेत राय लिएर प्रदेश सरकारले यो निष्कर्ष निकालेको हो, सामाजिक विकास मन्त्री जीवन घिमिरेले भने । भुल्केमा संक्रमित १२ भारतीय, विराटनगरका चार जना र समुदायका १२ जना गरी २८ जनाको विराटनगरस्थित कोभिड१९ उपचार केन्द्रमा उपचार र हेरचाह भइरहेको छ । दुबई र भारतको सुरतबाट आएका ती दुई युवा धेरै स्थान घुम्दै गन्तव्य पुगेको पाइएकाले जोखिमपूर्ण अवस्था छ । संक्रमितहरूमा कुनै लक्षण नदेखिएकाले पनि जोखिम बढी रहेको अनुमान गरिएको छ ।कोभिड१९ उपचार केन्द्रमा खटिएको चिकित्सक टोलीको नेतृत्व गरिरहेका कोसी अस्पतालका डा दीपक सिग्देल भारत र दुबईबाट आएका युवाका कारण धेरै मानिस जोखिममा छन् । जोखिममा रहेकाहरूको घाँटीको र्याल संकलन गरी परीक्षण गर्न अत्यावश्यक रहेको उनले बताए । मन्त्री घिमिरेले विदेशबाट आएका सबैको र्यालको नमुना परीक्षण गर्ने क्षमता प्रदेशमा नरहेकाले संघीय सरकारसँग सहयोग मागिएको बताए । चिकित्सकहरूले भने आवश्यक सावधानी अपनाउन ढिलाइ गर्नु नहुने बताएका छन् । प्रदेश१ सरकारका प्रवक्ता आन्तरिक मामिला तथा कानुनमन्त्री हिक्मत कार्कीले आरडीटी र पीसीआर परीक्षणको नजिता फरक आउने गरेकाले कोभिड१९आशंका गरिएका व्यक्तिहरूको घाँटीको र्याल परीक्षणको माग बढेको बताए । विदेशबाट आउनेको अभिलेख छैन प्रदेश१ मा अन्यत्रबाट कति मानिस भित्रिए भन्ने यकिन तथ्यांक सरकारसँग छैन । आएकाहरू कहाँ छन् र उनीहरूको अवस्था केकस्तो छ भन्ने त झन् जानकारी हुने कुरै भएन । सरकारले फागुन २५ गते सीमा जोगबनीमा हेल्थ डेस्क स्थापना गरेको थियो । त्यहाँ नेपाल प्रवेश गर्नेको निगरानी गर्नुका साथै शरीरको तापक्रम जाँच गर्ने गरिएको थियो । कोभिड१९ विरुद्ध सन्देशमूलक कार्यक्रम सञ्चालन गर्दै आएको युवा समूहका अगुवा पेरिस सुवेदीले नाकाबाट धेरै मानिस असुरक्षित तरिकाले गन्तव्यतिर गएको बताए ।लकडाउनअघिसम्म भारतमा किनमेल गरी फर्कने स्थानीय र भारतका विभिन्न ठाउँबाट घर आउनेहरूको संख्या निकै थियो । प्रदेश १ प्रहरी कार्यालयका प्रवक्ता सुमनकुमार तिम्सिनाले भने काम विशेषले आउने, सीमावर्ती बजारमा किनमेल गरेर आउने र जानेहरूको सामान्य अभिलेख राखेर स्थास्थ्य जाँच गर्ने गरिएको बताए । नाकाबाट आउनेहरूको जाँच गर्न मोरङको जोगबनी, झापाको काँकडभिट्टासमेत गरी ३४ स्थानमा हेल्थ डेस्क राखिएको थियो । ती डेस्कका अनुसार फागुन २५ गतेदेखि चैत १० गतेसम्म प्रदेश १ का विभिन्न नाकाबाट २ लाख ५ हजार ७ सय ८४ जना प्रवेश गरेका थिए । जसमा सीमावर्ती बजारबाट किनमेल गरेर आउने र जानेहरू पनि पर्छन् ।लकडाउन सुरु भएपछि चैत ११, १२ र १३ गते भारतबाट ७ सय ८५ जना नेपाल भित्रिएका थिए । तर नियमित नाकाहरूभन्दा फरक स्थानबाट पनि मानिसको आउजाउ बाक्लै थियो । तेस्रो मुलुकबाट नेपाल फर्केकाहरू प्रदेशमा कहाँकहाँ कति आए र उनीहरूको अवस्था कस्तो छ भन्ने जानकारी पनि सरकारसित छैन ।सरकारले क्वारेन्टाइनमा बसेकालाई नै भारत तथा तेस्रो मुलुकबाट आएको मान्ने गरेको छ । सामाजिक विकासमन्त्री घिमिरेले भारत तथा तेस्रो मुलुकबाट आएका करिब ५ हजार जनालाई क्वारेन्टाइनमा राखेको दाबी गरे । विदेशमा आएकाहरू कहाँकहाँ कुन अवस्थामा छन् भन्ने जानकारीको स्रोत क्वारेन्टाइन नै हो, मन्त्री घिमिरेले भने, अन्यत्रबाट आएकाबारे कतिपय स्थानीय तहले पनि जानकारी संकलन गरिरहेका छन् ।प्रदेश१ मा आरडीटी किटबाट ५ हजार ८९ जनाको नमुना परीक्षण भएको छ । तीमध्ये ५ हजार ७६ जनाको रिपोर्ट नेगेटिभ आएको छ । मुख्यमन्त्री तथा मन्त्रिपरिषद् कार्यालय मातहतको कोरोना सूचना डेस्कका अनुसार पीसीआरबाट १ हजार २ सय ८८ जनामा कोभिड१९ भए नभएको परीक्षण भएको छ । प्रदेशमा क्वारेन्टाइन स्थलमा बस्नेको संख्या २ हजार ३ सय ३७ छ । आइसोलेसनमा स्वास्थ्यकर्मीको निगरानीमा ३९ जना छन् । होम क्वारेन्टाइनमा ६ हजार १ सय ९९ जना बसिरहेको मुख्यमन्त्री तथा मन्त्रिपरिषद् कार्यालयले जनाएको छ ।रोकथाम तयारी सुस्तप्रदेश२ का पर्सा, बारा र रौतहटमा कोभिड१९ का संक्रमित लगालग देखिए पनि संक्रमणसँग जुझ्ने तयारी यहाँ सुस्त छ । यो प्रदेशका सर्लाहीमा १, रौतहटमा २, बारामा २ र पर्सामा ३ जनामा संक्रमण भएको हो । बुधबार मात्रै बारामा २ जना र पर्सामा थप १ जनामा संक्रमणको पुष्टि भएको थियो । प्रदेश २ को समाजिक विकास मन्त्रालयका सचिव डा रामप्रसाद घिमिरेले संक्रमित भएका सबैको घाँटीको र्यालको परीक्षण राष्ट्रिय जनस्वास्थ्य प्रयोगशाला टेकुमा गरिएको बताए । सर्लाही धनकौलका १४ वर्षीय एक युवामा गत शुक्रबार संक्रमण पुष्टि भएपछि जनकपुरस्थित प्रादेशिक अस्पतालमा पीसीआर परीक्षण बन्द गरिएको छ । आरडीटी किटमा पोजिटिभ देखिएका ती युवाको र्यालको नमुना जनकपुरमा पीसीआर गराउँदा नेगेटिभ देखिएको थियो भने काठमाडौंको टेकुमा पुनः परीक्षण गर्दा पोजिटिभ रिपोर्ट आयो । त्यसपछि प्रदेश २ मा संकलन हुने र्यालको नमुना हेटौँडा र टेकुमा मात्र परीक्षण गर्ने गरिएको छ । संघीय सरकारले वीरगन्जस्थित नारायणी अस्पताललाई दिएको पीसीआर मेसिन पनि सञ्चालनमा आएको छैन । सेटअप गर्ने समान जनकपुरमै रोकिएकाले मेसिन सञ्चालन नभएको हो । प्रदेश २ स्वास्थ्य प्रयोगशालाका प्रमुख रामजीवन साहका अनुसार भने जनकपुरको पीसीआर मेसिन फेरिदिने आश्वासन संघीय सरकारले दिएको छ । प्रदेश सरकारले पनि अर्को पीसीआर मेसिन खरिद प्रक्रिया अगाडि बढाएको छ, उनले भने । सामाजिक विकास मन्त्रालयले ४ दिनभित्र नयाँ मेसिन जनकपुर आइसक्ने बताए ।प्रदेश२ मा ६ वटा कोभिड अस्पताल प्रयोगमा ल्याउन एकैसाथ काम थालिए पनि अहिलेसम्म सञ्चालनमा आउन सकेको छैन । महोत्तरीको जलेश्वर अस्पताल, पर्साको पोखरिया अस्पताल, सप्तरीको भारदह अस्पताल, धनुषाको डुमरिया अस्पताल, बाराको कलैया अस्पताल र जनकपुरको प्रादेशिक अस्पतालकै परिसरमा रहेको नर्सिङ कलेजमा ५० शय्याको कोभिड अस्पताल तयार गर्ने भनिएको थियो । उपचारमा ४१ जना कोभिड१९ का संक्रमित ४१ जना विभिन्न अस्पतालमा उपचार गराइरहेका छन् । स्वास्थ्य मन्त्रालयका अनुसार ५७ जनामा संक्रमण देखिएकामा १६ जना निको भएर अस्पतालवाट घर फर्किसकेका छन् । स्वास्थ्य मन्त्रालयका प्रवत्ता डा विकास देवकोटाले विराटनगरमा ३१ जना, वीरगन्जमा ८ जना र धनगढी तथा पोखरामा एकएक जनाको उपचार भइरहेको जानकारी दिए । पीसीआरबाट हालसम्म १२ हजार ११ नमुनाको परीक्षण गरिएको छ । आरडीटी किटबाट मुलुकभर ४६ हजार ८ सय ८० नमुना परीक्षण भएको छ । मुलुकभर आइसोलेसनमा ८० जना छन् ।"
कोरोना अस्पतालमा व्यवस्थापनको किचलो,"(चितवन)  भरतपुरको कोरोना विशेष अस्थायी अस्पताल अहिले विवादको उत्कर्षमा छ । कर्मचारीले सामान ओसार्दै गरेको सीसीटीभी फुटेज र अस्पतालसँग जोडिएको खर्च विवरण सार्वजनिक भएपछि अस्पताल विवादको भुमरीमा फसेको हो । विवाद यसमा मात्रै सीमित छैन । अस्थायी अस्पताल सञ्चालन गर्न बनेको कोरोना नियन्त्रण कार्यदलको बैठक मंगलबार बस्यो । बैठकमा अस्पताल सञ्चालन गर्दा भएको खर्च विवरणसमेत पेश भएको थियो । ती विवरणप्रति पनि प्रश्न र असहमति उत्तिकै देखिएको छ । कोरोना अस्पतालको किचलोभित्र अख्तियार दुरुपयोग अनुसन्धान आयोगसमेत प्रवेश गरिसकेको छ । भरतपुर महानगर प्रमुख रेनु दाहालको नेतृत्वमा गठन भएको कोरोना नियन्त्रण कार्यदलले अस्पतालको व्यवस्थापन गर्दै आएको थियो । कार्यदलले करारमा राखेका ११ कर्मचारीसहित सरकारी अस्पताल र अन्य अस्पतालका चिकित्सक र प्राविधिकहरू पनि खट्ने गर्दथे । उनीहरू नारायणगढको एक होटलमा क्वारेन्टाइनमा बस्थे । महानगरको क्यान्टिनले चलाएको मेसको खाना र खाजा खान्थे । तर, कोरोना संक्रमण लामो समय जान सक्ने र महानगरबाट मात्रै चल्न नसक्ने आकलन गरेपछि भरतपुर अस्पताललाई व्यवस्थापन हस्तान्तरण गर्ने निर्णय भयो । व्यवस्थापन लिए पनि करारका कर्मचारीको तलब आफूहरूले दिन नसक्ने, सामानहरूको दुरुस्त विवरणपछि मात्रै बुझबुझारथ गर्ने र सेवा सुविधा सरकारी अस्पतालसरह नै हुने सर्त थियो, भरतपुर अस्पतालका प्रमुख मेडिकल सुपेरिटेन्डेन्ट डा श्रीराम तिवारीले भने ।करारका स्वास्थ्यकर्मीहरूले तलब महानगरबाटै लिने भए । तर, क्वारेन्टाइनका लागि भरतपुर अस्पतालको तालिम केन्द्रको आवासमा बस्नुपर्ने भयो । अस्पतालकै मेसको खाना खानु पर्ने भयो । यसपछि असन्तोष बढ्यो । सीसीटीभी फुटेज उनीहरूले नै लिक गरेको बताइएको छ । मैले ठ्याक्कै किन भन्नुपर्यो र ? सीसीटीभीको भिडियो कसले बाहिर ल्यायो भन्ने कुरा पनि सीसीटीभीमै रेकर्ड छ, कोरोना नियन्त्रण कार्यदलका सदस्यसचिव रहेका डा भोजराज अधिकारीले भने ।कोरोना अस्पतालको व्यवस्थापन परिवर्तन हुने भएपछि कोरोना नियन्त्रण कार्यदलले केही सामग्रीहरू प्रयोग गर्ने सोच बनाएको डा अधिकारी बताउँछन् । अस्पतालका लागि भनेर खरिद गरिएको सामग्री नभई सहयोग स्वरुप आएकामध्ये ३० प्रतिशत सामग्री कोरोना नियन्त्रण कार्यदलले राखेर आवश्यक ठाउँमा पठाउने निर्णय भएको र त्यहीअनुरुप सामग्री झिक्न भनेको उनले दाबी गरे ।उनका अनुसार चैत ३० को दिउँसो यी सामानहरू झिक्न भनिएको हो । तर, सीसीटीभी फुटेजमा रातिमा सामान बोकेर बाहिरिएको देखिन्छ । कसैले अह्रायो भन्दैमा कुन चाहिँ अधिकृतले सामानहरू बोकेर हिँड्छ ? त्यो पनि रातारात । त्यसैले नियत खराब छ भन्ने कुरा स्वाभाविक रुपमा देखिन्छ, कार्यदलमा रहेका नेपाली कांग्रेस चितवनका सभापति जितनारायण श्रेष्ठले भने ।सीसीटीभी फुटेजमा सामान बोक्दै गरेका व्यक्तिहरूमध्ये एक जना हुन सुर्य तिवारी । उनी भरतपुर महानगरपालिकाको स्वास्थ्य शाखाका अधिकृत हुन् । उनले कोरोना अस्पतालमा कामको चाप रहने हुँदा रातिमा सामानहरू लगेको बताएका छन् । कार्यदलबाट आएको निर्देशनअनुसार सामानहरू निकालेको हो । हामी रातरात काम गर्ने व्यक्ति हौं । त्यो दिन मात्रै राति बसेको होइन, तिवारीले भने ।हिसाबमा कार्यदलभित्रै असहमति कोरोना नियन्त्रण कार्यदलका सदस्य सचिव डा अधिकारी कार्यदलले अस्पताल सञ्चालन गर्दा भएको खर्च मंगलबार बसेको बैठकले अनुमोदन गरेको बताउँछन् । त्यस दिन दुई वटा एजेन्डाका लागि बैठक बसेको थियो । एउटा खर्च अनुमोदन भन्ने थियो, अर्को सीसीटीभी फुटेज सार्वजनिक भएको त थिएन तर बाहिरिएको छ भन्ने पनि थियो । त्यसको बारेमा छानबिन गर्न समिति बनाउने भन्ने अर्को एजेन्डा थियो, डा अधिकारीले भने ।बैठकले यी दुवै एजेन्डा पारित गरेको उनको भनाइ छ । कार्यदलमार्फत कोरोना अस्पताल सञ्चालन हुँदा एक करोड २६ लाख ४८ हजार रुपैयाँ खर्च भएको देखिन्छ । जसमा सवैभन्दा धेरै औषधि खरिद तथा मेसिन औजारमा ५२ लाख २८ हजार रुपैयाँ खर्च भएको छ । यसमा १४ लाख ९० हजार रुपैयाँ बराबरको पाँच सय थान पिपिई किनेको देखिन्छ । कर्मचारी पारिश्रमिकमा १३ लाख ७७ हजार रुपैयाँ खर्च भएको देखाइएको छ । अर्को ठूलो खर्च अस्पतालका लागि शौचालय, बाथरुमको पार्टेसन गर्दा भएको छ । जसमा २५ लाख ४४ हजार पाँच सय ४८ रुपैयाँ खर्च भएको देखिन्छ । यो रकम अस्पतालका लागि १२ वटा शौचालय र बाथरुम बनाउँदाको खर्च भएको डा अधिकारीले जनाए । तर, कार्यदलको बैठकमा खर्च अनुमोदन नभएको कार्यदलको सदस्य रहेका कांग्रेस चितवनका सभापति श्रेष्ठको दाबी छ ।खर्च के कसरी गरियो हामीलाई सुनाएर मात्रै भएन नि, नियमसंगत भए नभएको पनि हेर्नुपर्दछ । केही खर्चहरू स्वभाविक छैनन् । अनि कसरी सुनेको भरमा अनुमोदन गर्ने ? त्यसैका लागि समिति बनाऊँ भनेको हो । समिति बनेको पनि थियो । अनि कसरी खर्च अनुमोदन भयो, श्रेष्ठले प्रश्न गरे ।बैठकले कार्यदलका सदस्य राजु पौडेलको संयोजकत्वमा छानबिन समिति बनाएको थियो । तर, त्यो समिति हिसाबका विषयमा नभई सीसीटीभी फुटेजको विषयमा छानबिन गर्न बनाएको डा अधिकारी बताउँछन् । अस्पतालबारे विवादहरू छताछुल्ल भएपछि अख्तियारको हेटौंडा कार्यालयको टोलीले मंगलबार अस्पतालबाट कागजपत्र नियन्त्रणमा लिएर छानबिन सुरु गरेको छ ।"
स्वार्थैस्वार्थको गठजोड,"(काठमाडौं)  सत्तारूढ नेकपा र प्रमुख प्रतिपक्षी कांग्रेसको बुधबार साँझ आआफ्ना पार्टी बैठक बसे । दुवै बैठकका दृश्य अन्य दिनभन्दा भिन्न थिए । कांग्रेसभित्र प्रधानमन्त्री केपी शर्मा ओलीको राजीनामा माग्नुहुन्छ वा हुन्न भन्ने विवाद नेताहरूबीच चलिरहेको थियो । ठीक त्यही बेला उता बालुवाटारमा भने सत्तारूढ दलकै शीर्ष नेताहरूले प्रधानमन्त्री ओलीको राजीनामा मागिरहेका थिए । प्रमुख विपक्षी दलले समेत सिधा राजीनामा माग्न नसकिरहेको बेलामा नेकपाभित्र चाहिँ आफ्नै प्रधानमन्त्रीलाई पद छाड्न भन्नुपर्ने परिस्थिति किन आयो ? यसका पछाडि नेकपा नेताहरू प्रधानमन्त्री ओली, पार्टी अध्यक्ष पुष्पकमल दाहाल, वरिष्ठ नेताहरू झलनाथ खनाल, माधवकुमार नेपाल र उपाध्यक्ष वामदेव गौतमका स्वार्थ एवं सम्बन्धका शृंखलाबद्ध पहेंली केलाउनुपर्ने हुन्छ । खासमा नेकपाविवादका पाँच पात्र यिनै हुन्, जो झन्डै एक वर्षदेखि भित्रभित्रै भइरहेको रिहर्सल अहिले मैदानमा उत्रेर खेल्दै छन् । विधि, पद्धति, राजनीतिक इमान, नैतिकताको कुरा ओलीको राजीनामा प्रकरणमा उठेको छ । तर सबै नेताहरूको विगत हेर्दा कोकति पानीमा छन् भन्ने छर्लङ हुन्छ । अहिलेको विवाद कसरी उत्कर्समा पुग्यो भन्ने केलाउन पछिल्लो १२ महिनाका केही महत्त्वपूर्ण मोडतर्फ फर्कनुपर्ने हुन्छ । २०७६ जेठ ः तत्कालीन एमाले र माओवादीबीच पार्टी एकीकरण भएको एक वर्ष पुगे तापनि पोहोर जेठमै नेकपाभित्र आन्तरिक संघर्ष चर्किसकेको थियो । पार्टीको सिद्धान्त जनताको जनवाद या बहुदलीय जनवाद हुने भन्नेमा मुख्यतः पूर्वएमालेका ओली पक्ष र पूर्वमाओवादीबीच मतभेद थियो । त्यही मतभेदकै बीचमा अध्यक्ष पुष्पकमल दाहालले आफू र प्रधानमन्त्रीबीच आधाआधा समय सरकार सञ्चालन गर्ने सहमति भएको जेठ १५ गते सार्वजनिक गरिदिए । यससँगै सरकारको आयुबारे अड्कलबाजी हुन थाल्यो, ओलीदाहाल सम्बन्ध पनि चिसिँदै गयो । तीन महिनामा सक्ने भनिएको पार्टी एकीकरण प्रक्रिया ठप्पजस्तै भयो । सरकार एकलौटी चलाइरहेका ओलीले पार्टीसमेत आफ्नै मर्जीमा हाँक्न थालेपछि दाहालले आफ्नो हैसियत र भूमिका के हुन्छ भनेर ओलीलाई बारम्बार सोधिरहन्थे, जुन प्रश्न उनले बुधबारको पार्टी सचिवालय बैठकमा पनि दोहोर्याए । पार्टी एकीकरण भएयता दुई वर्षको अवधिमा दाहाल सचिवालय बैठकमा त्यति आक्रोशित रूपमा प्रस्तुत भएको आफूले पहिलोपटक देखेको उपस्थित एक नेताले बताए । वरिष्ठ नेता नेपाल पनि प्रधानमन्त्री ओलीको कार्यशैलीबाट असन्तुष्ट थिए । त्यसताका आफूलाई एक्ल्याइएको ठान्दै नेपालले धेरैपटक पार्टीका सार्वजनिक कार्यक्रमसमेत छाडेर हिँडे । यद्यपि उनीमाथि आफूअनुकूल हुँदा चुपचाप बस्ने र प्रतिकूलतामा मात्रै विरोध गर्ने गरेको आक्षेप नलागेको होइन । असार ः असार १ गते युरोप भ्रमणबाट फर्किएकै साँझ प्रधानमन्त्री ओलीले नेता नेपालसित लामो भलाकुसारी गरेर सरकारले गरेको काममा विरोध गरेको भन्दै दुःख पोखेका थिए । त्यतिखेर नेपालले सरकारको काम एकलौटी गरेर बिगारेको भन्दै प्रधानमन्त्रीलाई सच्चिन सुझाव दिए । त्यो बेला नेपाल बीचमा थिए, ओली र दाहालबीच संवादहीनता बढिरहेको थियो । दिनदिनैजसो भेट्ने र छलफल गर्ने गरेका दाहालओलीबीच जेठ २५ पछि एकैपटक असार ४ मा छोटो कुराकानीमात्र भयो । असार ११ र १२ गतेको छलफलमा उनीहरूबीच मतभेद उत्कर्समा पुगेजस्तो देखिन्थ्यो । त्यो बेला दाहालले आफ्ना निकटस्थहरूसँग भनेका थिए, अब त सकिन्न कि के हो । दुई अध्यक्षबीचको शक्ति संघर्षले पार्टी सचिवालय बैठकसमेत असार ७ पछि एकैचोटि साउन ५ गते बसेको थियो । अध्यक्षद्वयले त्यो अवधिभरिमा मनको मैलो पखाल्न १५ चोटि भेटेको सार्वजनिक जानकारीमा आयो । त्यतिखेर दाहालले ओली र नेपालसँग समानान्तर रूपमै भेट्ने र छलफल गर्ने गरिरहेका थिए । ओली र नेपालले पनि दाहाललाई उपयोग गर्न चाहिरहेजस्तो देखिन्थ्यो । त्यो बेलाको अर्को संघर्ष राजनीतिक दस्तावेजलाई लिएर चलेको थियो । पार्टीको सिद्धान्त जनताको जनवाद हुने भनेर माधवकुमार नेपाल नेतृत्वको कार्यदलले तयार पारेको र सचिवालयले पारित गरेको प्रतिवेदन सार्वजनिक गर्न ओलीले आनाकानी गरेको आरोप दाहालले लगाइरहेका थिए । त्यो पृष्ठभूमिमा दाहाल र नेपालबीच अब ओलीलाई प्रधानमन्त्री र पार्टी अध्यक्षका रूपमा स्वीकार्न सकिन्न भन्ने निचोड निस्किएको थियो । त्यो थाहा पाएको बालुवाटार भने बारम्बार झस्किरहन्थ्यो । त्यही बेला प्रधानमन्त्री ओलीका मुख्य सल्लाहकार विष्णु रिमालले एउटा विवादास्पद ट्वीट गरेका थिए, भनिन्छ, छौंडाहरू आफैं चल्मलाउँदैनन्, कसैले छोड्छन् । दुःख दिन्छन् । यी छौंडाहरू आफैं चल्मलाएका हुन् कि कसैले छाडेका । रिमालको यो विम्बात्मक ट्वीट त्यसबेला आएको थियो, जुन बेला दाहाल र नेपालबीच ओलीको विकल्प खोज्ने छलफल चलिरहेको थियो ।साउन ः साउनको सुरुवाती दिनमा दाहाल र नेपालले ओलीसत्ता ढालेर एकजना प्रधानमन्त्री र अर्काचाहिँ पार्टी अध्यक्ष बन्ने गोप्य सहमति गरे । यसबारे सुइँको पाएका प्रधानमन्त्री ओलीले राजनीति यसरी खेले कि सहमतिको पासा पूरै उल्टियो । उनले आफूविरुद्ध लागेका नेताहरूलाई फकाउने क्रम वामदेव गौतमबाट सुरु गरे, जसरी अहिले पनि गरिरहेको देखिन्छ ।ओलीले असार २६ गते गौतमलाई बालुवाटार बोलाएर केक काट्दै उनको जन्मदिन मनाइदिए । त्यही दिन गौतमलाई पार्टी उपाध्यक्ष, संगठन विभाग प्रमुख र भावी प्रधानमन्त्रीका रूपमा पनि प्रस्ताव गरे । बालुवाटारको हाल पुनर्निर्माण चलिरहेको भवनको कार्यकक्षमा बसेर आफ्नो फोटोतिर देखाउँदै ओलीले गौतमलाई भनेका थिए, तपाईंलाई पनि भित्तामा यसैगरी फोटो झुन्ड्याउने मन छैन ? प्रधानमन्त्री बनाउने जिम्मा मेरो भयो, मलाई सहयोग गर्नुस् । ओलीले त्यतिखेर गौतमलाई कास्की२ बाट चुनावमा उठाउने र प्रधानमन्त्री बनाउने आश्वासन दिएका थिए । दंग परेका गौतमले दाहाल क्याम्प छाडे, उनको आउजाउ खुमलटारभन्दा धेरै बालुवाटारतिर हुन थाल्यो । गौतमबाट खेल सुरु गरेका ओलीले क्रमशः दाहाल र झलनाथ खनाललाई पनि आफ्नो पक्षमा पारे । खनाललाई वरीयता बढाएर माधवकुमार नेपालभन्दा माथि उकाल्ने आश्वासन दिए, दाहाललाई कार्यकारी अध्यक्ष बनाउँछु भने । यति चाँजोपाँजो मिलाएर ओली उपचारका लागि सिंगापुर गए । त्यति नै बेला गौतमले पनि जनताको बहुदलीय जनवादको पक्षमा लामो लेख लेखेर आफू ओली क्याम्पमा पुगिसकेको जनाउ दिए । त्यसबेला धोका पाए माधव नेपालले । भदौ ः भदौ १ गते बसेको नेकपा सचिवालय बैठकले वरीयतामा माधव नेपाललाई झलनाथ खनालभन्दा तल झार्यो । गौतमलाई उपाध्यक्ष बनाउने प्रस्ताव पारित गर्यो, सैद्धान्तिक बहसमा दाहालभन्दा विल्कुल फरक धार बोक्ने ईश्वर पोखरेललाई स्कुल विभाग प्रमुख बनाइयो । यससँगै दाहाल र नेपालमध्ये एकजना प्रधानमन्त्री, अर्का अध्यक्ष हुने गोप्य सहमति अर्थहीन बन्न पुग्यो । दाहालले आफूलाई धोका दिएको नेपालले ठाने । असर भदौ ५ को सचिवालय बैठकमा देखियो । त्यसैदिन दोस्रोपटक उपचारका लागि सिंगापुर जान लागेका प्रधानमन्त्री ओलीलाई स्वास्थ्य लाभको कामना गर्दा नेपालले ओलीबाट नमीठो जवाफ पाए । तपाईंले मेरो मृत्युको कामना गरिरहनुभएको छ, तपाईंले दिएको शुभकामना चाहिँदैन, ओलीले नेपालसँग भनेका थिए । त्यसपछि ओली र नेपालबीच तिक्ततापूर्ण सम्बन्धको सिलसिला लामो कालसम्म चल्यो, नेपाल बालुवाटार फर्केर गएनन् । कात्तिक ः प्रधानमन्त्री ओलीले दाहाललाई कार्यकारी अध्यक्ष बनाउने वचन त दिएका थिए तर उनको मनले मानिरहेको थिएन । त्यसैले फेरि दाहालविरुद्ध गोटी चाल्न थाले । त्यसका लागि नेपाल र गौतमलाई हातमा लिनुपर्ने हुन्थ्यो । तर बिरामी भएका बेलासमेत ओलीले आफ्नो शुभकामनासमेत नलिएपछि बिरक्तिएका नेपाल बालुवाटार जानै अनकनाउँथे । कात्तिक २६ गते अचानक उनलाई प्रधानमन्त्रीले डाके । झन्डै अढाइ महिनापछि बालुवाटारको दैलो टेकेका नेता नेपालले झन्डै ५ घण्टा प्रधानमन्त्रीसँग भलाकुसारी गरे । त्यही भेटमा प्रधानमन्त्रीले उनलाई भारतीय पक्षले अतिक्रमण गरेको नेपाली भूमिबारे वार्ता गर्न विशेषदूत बनेर दिल्ली जान प्रस्ताव गरे । नेपालले पनि त्यसैअनुसार अध्ययन र भेटघाट गर्न थाले । त्यति नै बेला ओलीले गौतमलाई राष्ट्रियसभा सदस्य बन्न प्रस्ताव गरेर उनी र नेपाललाई आफूतिर तान्ने तर दाहाललाई कार्यकारी अध्यक्षको भूमिका नदिने प्रयास थाले । त्यतिखेर भने उनी सफल भएनन् ।मंसिर ः मंसिर ४ को नेकपा सचिवालय बैठकले दाहाललाई दल र ओलीलाई सरकारको भागबण्डा गर्यो । ओलीसँग सहमति भएको ५ महिनापछि दाहाल पार्टीको कार्यकारी प्रमुख भए । त्यतिखेर कान्तिपुरसँगको कुराकानीमा दाहालले भनेका थिए, मलाई बल्ल कार्यकारी अध्यक्ष भएको फिलिङ आएको छ । मंसिर १० गते मध्यराति प्रधानमन्त्री बिरामी परे, १० दिन अस्पतालमै बसे । कार्यकारी अध्यक्ष भएपछि दाहालले मंसिर २३ गते पहिलोपटक आफ्नो एकल अध्यक्षतामा पार्टी कार्यालय धुम्बाराहीमा सचिवालय बैठक डाके भने ओलीले त्यही दिन बालुवाटारमा मन्त्रिपरिषद् बैठक बोलाए । त्यो दिनले दुई अध्यक्षहरूले आआफ्ना मोर्चा सम्हालिरहेका छन् भनेर स्पष्ट सन्देश दिएको थियो । दाहालले मंसिर २९ देखिको पार्टी स्थायी कमिटी बैठक पनि एकल अध्यक्षतामा सञ्चालन गरे । तर त्यो आत्मीयता धेरै टिकेन, सभामुख पदबाट कृष्णबहादुर महराको बहिर्गमनपछि नयाँ सभामुख कसलाई बनाउने भन्नेमा उनीहरूबीच फेरि रस्साकस्सी चल्यो । एमसीसी प्रकरणले पनि दाहाल र ओलीलाई दुई किनारामा विभाजित गर्यो । गौतमलाई राष्ट्रियसभा सदस्य बनाउने या नबनाउने भन्ने अर्को प्रकरण नेकपामा थपियो । पुस ः कसै गरे पनि कुरा नमिलेपछि पुस २३ गते भैंसेपाटी गठबन्धन जन्मियो । वामदेव गौतम निवासमा भएको भेलामा गौतमलाई राष्ट्रियसभा सदस्य चयन गरेर प्रधानमन्त्री बनाउने, त्यसका लागि संविधान संशोधन गर्ने, सभामुख पद पूर्वमाओवादी पक्षलाई दिने र यथास्थितिमा एमसीसी पारित नगर्ने निष्कर्षमा मुख्य नेताहरू पुगे । त्यहीबमोजिम अग्निप्रसाद सापकोटा सभामुख चुनिए । यता प्रधानमन्त्री ओली भने भैंसेपाटी गठबन्धनबाट निकै चिढिए । त्यसलाई उनले आफूविरुद्ध घेराबन्दी भएको रूपमा बुझे । तर सभामुखका सम्बन्धमा भैंसेपाटी सहमतिबाट नेताहरू नहच्किने देखेपछि सापकोटालाई सभामुख बनाउन ओली बाध्यतावश राजी भए । माघफागुन ः नेकपाको माघ महिना केन्द्रीय कमिटी बैठकवरिपरि केन्द्रित भयो । पार्टी एकतापछि पहिलोपटक बसेको विशाल आकारको केन्द्रीय कमिटी बैठकमा नेताहरू फरकफरक कित्तामा विभाजित भए । दाहाल र नेपाल पक्षका नेताहरूले ओली सरकारको आलोचना गरे । भैंसेपाटी गठबन्धनको निर्णयअनुरूप फागुन १० को सचिवालय बैठकले राष्ट्रियसभा सदस्यलाई पनि प्रधानमन्त्रीको ढोका खोल्न सकिने गरी संविधान संशोधनका लागि कार्यदल बनाउने र त्यसको नेतृत्व माधवकुमार नेपाललाई दिने निर्णय गर्यो । नेपालले काम थालिसकेका थिए, तर सचिवालयभित्रै मतभेद भएपछि कार्यदल बनाउने निर्णय फिर्ता भयो । सँगै गौतमलाई राष्ट्रियसभा सदस्य बनाउने सचिवालयको निर्णय पनि ओलीले मान्दिनँ भनेपछि गौतमका नाममा पार्टीभित्र फेरि बबन्डर सुरु भयो । बालुवाटारसँग गौतमको सम्बन्ध चिसियो । पार्टीभित्रका यी सबै रस्साकस्सीलाई थाती राखेर प्रधानमन्त्री ओली मिर्गौला प्रत्यारोपणका लागि अस्पताल भर्ना भए । उनी डिस्चार्ज हुने बेलासम्ममा मुलुकलाई राजनीतिक रस्साकस्सीभन्दा कोरोनाको कहरले थिचिसकेको थियो । चैत ः चैत महिनाभरि सरकार र पार्टी कोरोना कहरकै वरिपरि रुमल्लिए । तर अध्यक्ष दाहालले जब कोरोनाविरुद्ध लड्न उच्चस्तरीय राजनीतिक संयन्त्र बनाऔं भन्ने प्रस्ताव गरे, प्रधानमन्त्री ओली निकै चिढिए । आफ्नै सरकारले गरिरहेको काममा विपक्षीलाई पनि घुसाएर दाहालले आफ्नो भूमिका बढाउन चाहेको रूपमा ओलीले त्यसलाई लिए । र, सरकारी सञ्चारमाध्यममा अन्तरवार्ता दिँदै केही व्यक्तिको कुण्ठा भनिदिए । त्यसअघि राष्ट्रिय सम्पत्ति यति समूहलाई सुम्पिएका निर्णयहरू प्रकाशमा आएपछि विवादित बनेको सरकार स्वास्थ्य सामग्री खरिद प्रकरणको अनियमितताबाट थप प्रश्नको घेरामा पर्यो । लकडाउन को मारमा परेका सर्वसाधारणका दुःखलाई सम्बोधन गर्नभन्दा सरकार यसको म्याद थपिरहन तत्पर देखियो । प्रधानमन्त्री ओलीका अभिव्यक्तिमा देखिएको अहंकारलाई दाहाल र नेपाल पक्षले पनि आलोचना गर्न थाले ।२०७७ वैशाख ः वैशाख ८ गते सरकारले अचानक दुइटा विवादास्पद अध्यादेश ल्याएपछि नेकपामा भित्रभित्रै सल्किरहेको भुसको आगोले एकैपटक ज्वालाको रूप लियो । कोरोनाका कारण जनमानस आतंकित र समस्यामा परेका बेला सरकारले राजनीतिक दल सहजै फुटाउन सकिने असान्दर्भिक अध्यादेश ल्याइएको थियो । त्यसबारे पार्टीका अन्य नेता बेखबर थिए । यही अध्यादेशका कारण समाजवादी दल फुटाउन नेकपाकै सांसद प्रयोग भए । अपहरणकै आरोप लाग्यो । अध्यादेशको भित्री उद्देश्य ओलीले आफूमाथि संकट आए कुन हदसम्म जान सक्छु भन्ने संकेत दिनु पनि थियो । यो प्रकरणमा उनले स्वेच्छाचारिताको हद नाघेको विश्लेषण असन्तुष्ट समूहले गर्यो । त्यहींबाट ओलीको राजीनामा माग्ने तहसम्म दाहालनेपाल पक्ष पुग्यो ।"
नेकपा अन्तरसंघर्ष : पद्धति नबस्नुको परिणाम,"(काठमाडौं)  नेकपा यति बेला बेमौसमी विवाद मा फसेको छ । सबै मिलेर कोभिड१९ विरुद्ध लड्नुपर्ने बेला सरकारको नेतृत्व गरेको नेकपा पदीय विवादमा केन्द्रित देखिन्छ । पाँच वर्ष ढुक्क सरकार चलाउने जनादेश पाएको नेकपाको अहिलेको विवाद कुनै सैद्धान्तिक वा वैचारिक होइन । यो विवाद को प्रधानमन्त्री बन्ने वा रहने विषयबारे छ । कोभिड१९ नियन्त्रणमा सबैको साथ पाएको सरकार यसरी विवाद र अप्ठ्यारोमा आफैं परेको हो । केही समयअघि अध्यक्ष पुष्पकमल दाहालले प्रधानमन्त्री केपी शर्मा ओलीले पार्टीमा छलफल नगरी सरकार चलाएको सार्वजनिक रूपमा बोलेका मात्र के थिए, ओलीले बालुवाटार बोलाएर चेतावनी दिए । म लुकेर राजनीति गर्ने व्यक्ति होइन, भिड्ने हो भने खुला भिडौं । लुकेर होइन, ओलीको भनाइ उद्धृत गर्दै स्रोतले भन्यो । ओलीको भनाइ दाहालको मुटुमै बिझेको हुनुपर्छ, उनी पर्ख र हेर को अवस्थामा थिए । अध्यादेश प्रकरणपछि दाहाल ओलीले प्रधानमन्त्री पदबाट राजीनामा दिनुपर्ने अडानमा छन् । त्यसो त नेकपा गठन भएदेखि पद्धति बसेको थिएन । खासगरी दुई अध्यक्ष ओली र दाहालले पार्टी सञ्चालन गर्दै आएका छन् । माधव नेपाल पक्षलाई बेवास्ता गरिएको थियो । दुई अध्यक्षले गरेका निर्णय नेपालले मान्दै आए । विगतको पेलान का कारण नेपालले मौकामा चौका हान्ने रणनीति लिएका छन् ।प्रधानमन्त्री ओलीले छलफल नगरी राजनीतिक दल र संवैधानिक परिषद्सम्बन्धी दुई अध्यादेश ल्याएपछि नेकपाभित्र विवाद उठ्यो । यसमा अर्का अध्यक्ष दाहाल र वरिष्ठ नेताद्वय नेपाल र झलनाथ खनाल, उपाध्यक्ष वामदेव गौतम, महासचिव विष्णु पौडेलले विरोध गरेपछि सरकार यी दुवै अध्यादेश खारेज गर्न बाध्य भयो । प्रधानमन्त्री ओलीलाई यसरी अध्यादेश जारी भएको दुई दिनमै खारेज गर्नुपर्ला भन्ने लागेको थिएन । म जे गछुर््, पार्टीले त्यही मान्छ भन्ने आत्मविश्वास उनमा थियो । त्यसो त प्रधानमन्त्री ओलीले अढाई वर्षदेखि नेकपाको सरकार आफैं चलाएका थिए । उनले सरकारका धेरै निर्णय पार्टीमा छलफल नगरी गरे । पछिल्लो समय उनले त्यसै गर्न खोज्दा समयअनुकूल भएन । जसका कारण अर्का अध्यक्ष दाहाल, उपाध्यक्ष गौतम, वरिष्ठ नेताद्वय नेपाल र खनालले प्रधानमन्त्री पदबाट राजीनामा दिनुपर्ने माग गरेका छन् । नेकपा गठन भएपछि प्रधानमन्त्री ओलीका लागि सबैभन्दा प्रतिकूल समय यही हो । पार्टी र सरकारबीच सन्तुलन मिलाउन सकेको भए यो विवाद आउने थिएन । सरकारले यतिबेला यी अध्यादेश ल्याउन आवश्यकै थिएन । दुई तिहाइ नजिक बहुमतको सरकार हुँदाहुँदै दल विभाजनलाई लचिलो बनाउने अध्यादेश ल्याउने निर्णय आफैंमा अपरिपक्व र अदूरदर्शी थियो । पार्टीमा छलफलै नगरी ल्याइएका अध्यादेशका कारण समाजवादी पार्टी र राष्ट्रिय जनता पार्टीबीच एकता भयो । यी दुई पार्टीले सरकारलाई धन्यवाद दिनुपर्छ । प्रधानमन्त्रीलाई भने यो कदमले अप्ठ्यारो अवस्थामा पुर्यायो । खासगरी पार्टीभित्र उनी कमजोर अवस्थामा पुगे । नेकपामा पार्टी पद्धति र विधि बसिसकेको छैन । धेरै कम्युनिस्ट नेताका गुरु मानिने नेकपा मसालका महामन्त्री मोहनविक्रम सिंहले पार्टी पद्धतिमा नचलेकै कारण नेकपामा अहिले विवाद देखापरेको बताए । नेकपा पहिलेदेखि नै पार्टी पद्धतिमा चलेको छैन । पद्धतिमा नचलेपछि गुटबन्दी धेरै हुन्छ, उनले कान्तिपुरसँग भने, नेकपामा अहिले उठेको विवाद सत्ता लुछाचुँडीका लागि हो । कुनै विचार र सिद्धान्तका लागि होइन । वैचारिक, सैद्धान्तिकबाहेकका विवाद पद प्राप्तिका लागि हुन्छन् ।प्रधानमन्त्री ओली पार्टी अन्तरसंघर्षको लडाइँमा व्यस्त भएकाले कोभिड१९ विरुद्ध लडाइँ कमजोर हुने खतरा छ । दोस्रो पटक मिर्गौला प्रत्यारोपण गरेर स्वास्थ्य लाभ गरिरहेका बेला उनी पार्टीभित्रको सत्ता जोडघटाउमा व्यस्त छन् । अर्का वरिष्ठ कम्युनिस्ट नेता एवं क्रान्तिकारी माओवादीका महासचिब मोहन वैद्यको विश्लेषणमा पनि नेकपामा अहिले वैचारिक नभई पदका लागि मतभेद देखिएको हो । यो सत्तामा जान भएको अन्तरविरोध हो, उनले भने, कोभिड१९ विरुद्ध लड्नुपर्ने बेला यस्तो विवाद गर्नु हुँदैनथ्यो । वैद्य सरकारले अध्यादेश ल्याएपछि देखिएको अन्तरकलहले नेकपा आफैंलाई प्रहार गर्ने बताउँछन् ।सामान्यतयाः सरकारले ठूला निर्णय गर्दा पार्टीमा छलफल गराउने विगतको पद्धति हो । पार्टी निर्णयअनुसार सरकार चल्दा प्रधानमन्त्री स्वयं कम विवादित हुन्छन् । अध्यादेश ल्याउने विषयमा पार्टीमा छलफल भएको भए यो अप्ठ्यारो आउने थिएन । वरिष्ठ कम्युनिस्ट नेता सिंहले मतभेद हुनु स्वाभाविक भएको उल्लेख गर्दै पार्टी बैठकबाटै यसलाई टुंगो लगाउनुपर्ने बताए । पार्टीको निर्णयअनुसार सरकार चल्नुपर्ने हो । पार्टीको निर्णय सबैले मान्नुपर्ने कम्युनिस्ट पद्धति हो, उनले भने, पार्टीमा बहुमत, अल्पमत हुन्छ । लागू भने बहुमतको कुरा हुन्छ । त्यहीअनुसार पार्टी अघि जानुपर्छ । नेकपाको विवादले मुलुकसामु दुई खतरा भएको उनको विश्लेषण छ । नेकपाभित्र सत्ता, पदको विवादमा सरकार केन्द्रित हुँदा कोभिड१९ विरुद्धको अभियान कमजोर बन्ने खतरा छ । अर्को, नेकपा कमजोर भई अस्थिरता आउँदा प्रतिगमन निम्तिने खतरा हुन्छ, उनले भने । अर्का नेता वैद्यले नेकपाभित्रको अन्तरसंघर्षले शान्ति प्रक्रिया निष्कर्षमा नपुग्ने बताए । मुलुक लकडाउन भएपछि दैनिक कमाइखाने मजदुरलाई घर पठाउन बेवास्ता गरेको भनी सरकारको आलोचना हुँदै आएको थियो । अध्यादेश प्रकरणका कारण आलोचना झन् तीव्र भएको छ । शीर्ष तहमा नेताहरूबीच देखिको विवाद पार्टीको स्थानीय तहसम्म पुगेको छ । नेता तथा कार्यकर्ताले सामाजिक सञ्जालमा टीकाटिप्पणी गरिरहेका छन् जसले विवाद गहिरिँदै गएको संकेत गर्छ । खासगरी सरकारले अध्यादेश ल्याएपछि पूर्वमाओवादी पक्षका नेता तथा कार्यकर्ताले सामाजिक सञ्जाल र मिडियामा खुलेर विरोध गरे । प्रधानमन्त्री ओली पक्षका नेता तथा कार्यकर्ता अध्यादेशको पक्षमा उत्रिए । दल र संवैधानिक परिषद्सम्बन्धी अध्यादेश फिर्ता भए पनि नेता तथा कार्यकर्ताबीच चिसोपन अझै जारी छ ।"
देउवा किन मौन ?,"(काठमाडौं)  सत्तारूढ नेकपाको स्थायी कमिटी र प्रमुख प्रतिपक्ष कांग्रेसको केन्द्रीय कार्यसमिति बैठक बुधबार करिब एकै समयमा चले । बैठकमा एजेन्डा पनि समान थियो । नेकपाको सचिवालय बैठकको एजेन्डा नै प्रधानमन्त्री केपी शर्मा ओली बनेका थिए । कांग्रेस बैठकमा पनि प्रधानमन्त्री ओलीकै भूमिका र उनले निम्त्याएका पछिल्ला घटनाक्रममाथि छलफल भयो । स्थायी कमिटी बैठकमा बहुमत नेताहरू ओलीप्रति आक्रामक थिए भने कांग्रेस बैठक अलि नरम थियो । प्रधानमन्त्री र पार्टी अध्यक्ष नै छाड्नुपर्ने माग नेकपाभित्र उठिरहँदा प्रमुख प्रतिपक्ष बैठकमा भने राजीनामाको विषय उल्लेख गर्ने कि नगर्ने भन्नेमा लामो विवाद भयो । अन्ततः कांग्रेसले राजीनामा शब्द प्रयोग गरेन तर घुमाउरो शैलीमा राजीनामाको आशय बोकेको निर्णय सार्वजनिक गर्यो । सरकारका क्रियाकलापले नेपाली जनताले विगतको निर्वाचनमार्फत प्रदान गरेको अभिमतको घोर उपेक्षा र अपमान गरेको छ । तसर्थ नेकपाका अध्यक्ष ओली नेतृत्वको सरकारले शासन गर्ने राजनीतिक एवं नैतिक आधार गुमाएको ठहर यो बैठक गर्छ, कांग्रेस निर्णयमा भनिएको छ । बैठकमा राजीनामाका विषयमा केन्द्रीय सदस्यहरूबीच मत बाझिँदासमेत सभापति शेरबहादुर देउवाले केही बोलेनन् । उनी यस्तो मागको पक्ष र विपक्षी कतै देखिएनन् । बैठकको अध्यक्षता गरेका देउवाले न त केन्द्रीय सदस्यहरूले उठाएको सवालको जवाफ दिए, न त पार्टीको धारणा नै बैठकमा राखे । सत्तारूढ दलभित्रै द्वन्द्व चर्किरहेका बेला देउवाको मौनतालाई समेत कतिपय सदस्यहरूले अर्थपूर्ण रूपमा हेरेका छन् । देउवा आफ्ना लागि एकदमै बाठो मान्छे हुनुहुन्छ, प्रधानमन्त्री ओलीलाई हटाउन सत्तारूढ दलभित्र चलिरहेको संघर्षका बेला उहाँको मौनताले राजनीतिक अर्थ पक्कै राखेको छ, देउवानिकट एक सदस्यले भने । देउवाले केही दिनअघि प्रधानमन्त्री ओलीसँगको भेटको प्रसंगसमेत उठाउन चाहेनन् । यसअघिको बैठकमा देउवा बीचबीचमा जवाफ दिन्थे । केन्द्रीय सदस्यहरूले उठाएका विषयमा बैठक समापनका बेला जवाफ दिन्थे । तर, बुधबार उनले धन्यवाददेखि केही बोलेनन् । संविधानमाथि कार्यकारी प्रमुखबाट एकपछि अर्को प्रहार हुँदा पनि कांग्रेस आक्रामक बन्न नसकेको प्रति केन्द्रीय सदस्य प्रदीप पौडेलले खिन्नता प्रकट गरे । यसले प्रतिपक्ष कहाँ छ भन्ने अन्योल खडा गरेको उनको भनाइ छ । आफूले विकल्प दिन पाउँदा मात्रै गलत भन्ने, आक्रामक हुने तर आफू विकल्प नहुँदा लोकतान्त्रिक मूल्यमान्यता र मर्ममाथि निरन्तर प्रहार हुँदा पनि नरम बस्ने ? भन्दै सभापति देउवाप्रति लक्षित दृष्टिकोण उनले बैठकमा राखेका थिए । पौडेलले प्रमुख प्रतिपक्ष सरकारका सबै गलत कामकारबाहीप्रति नरम बनेको टिप्पणी बताए । उनले यतिबेला प्रधानमन्त्रीको राजीनामाको विषयलाई आक्रामक रूपमा उठाउनुपर्नेमा जोड दिए । संवैधानिक मर्यादा नाघेर चल्न थालेको भन्दै अनौपचारिक छलफलमा वरिष्ठ नेता रामचन्द्र पौडेलले पनि प्रधानमन्त्रीको राजीनामा नै माग्नुपर्ने सुझाव सभापति देउवालाई दिएका थिए । बैठकमा भने उनले त्यसबारे बोलेनन् । पूर्वमहामन्त्री कृष्णप्रसाद सिटौलाले राजीनामा शब्द प्रयोग गरेनन् । तर ओलीप्रति आक्रामक उनी पनि थिए । शासन सञ्चालनमा अक्षम र अयोग्य भएको भन्दै वरिष्ठ नेता पौडेलले बैठकमा ओलीविरुद्ध आक्रोश पोखेका थिए । बैठकका एजेन्डा केके ल्याउने भन्नेबारेमा पार्टीको केन्द्रीय कार्यालय सानेपामा छलफल भएको थियो । सभापति देउवाले आफ्नो कार्यकक्षमै वरिष्ठ नेता पौडेल, पूर्वमहामन्त्री सिटौलासहितको उपस्थितिमा पदाधिकारी बैठक राखेर छलफल गरेका थिए । त्यस बेला पनि राजीनामा माग गर्ने एजेन्डा प्रस्तुत गर्ने कि नगर्ने भन्नेमा पदाधिकारीबीच छलफल भएको थियो । सत्तारूढ दलको आन्तरिक संघर्षमा कांग्रेस प्रवेश गर्न नहुने भन्दै राजीनामाका विषयमा प्रवेश नगर्ने निचोड पदाधिकारीले निकाले । त्यसै आधारमा एजेन्डा प्रधानमन्त्री केपी ओलीले पदमा बस्ने वैधता गुमाएको भनेर ल्याइएको थियो । बैठकमा केही केन्द्रीय सदस्यहरूले राजीनामा माग्नुपर्ने विषय उठाउँदा महामन्त्री पूर्णबहादुर खड्काले राजीनामाको विषय एजेन्डा नभएको तर्क गर्थे । सभापतिनिकट रहेका केन्द्रीय सदस्य रमेश लेखकले वैधता गुमाएको भनेर उल्लेख गर्न नमिल्ने कानुनी प्रश्न अघि सारे । लेखकले संसद्मा बहुमत हुन्जेल प्रधानमन्त्रीले वैधता गुमाएको भन्न नमिल्ने बरु राजनीतिक र नैतिक आधार गुमाएको भन्न मिल्ने भन्दै सुझाव दिए । निर्णयमा उनकै सुझाव लागू भयो । राजीनामा माग्न नहुनेका पछि दुइटा कारण प्रस्तुत भएका थिए । पहिलो त आन्तरिक शक्ति संघर्षमा कांग्रेसले ओलीको राजीनामा मागेर पस्न हुन्न भन्ने तर्क थियो । कांग्रेसले त्यसरी राजीनामा माग्दा नेकपालाई एकीकृत हुने मौका मिल्ने उनीहरूको भनाइ थियो । अर्को सवाल सरकार परिवर्तनको अस्थिर राजनीतिको साक्षी कांग्रेस बन्न नहुने मत थियो । केन्द्रीय सदस्य श्याम घिमिरेले भने, उनीहरूभित्र चर्केको आन्तरिक संघर्षकै कारण २, ४ महिनामा सरकार जान्छ । उनीहरूलाई खेल्न दिऔं, कांग्रेस यसमा प्रवेश नगरौं । हामी दर्शकदीर्घामा बसेर हेरौं ।"
अस्पतालले भर्ना नलिँदा मृत्यु,"(मोरङ)  सुनसरीको देवानगञ्ज गाउँपालिका१ का २७ वर्षीय रवीन्द्र यादवको समयमा उपचार हुन नसक्दा बिहीबार साँझ मृत्यु भएको छ । विराटनगरका अस्पतालले भर्ना गरेर उपचार गर्न नमानेपछि उनलाई सुनसरी प्रहरीको समन्वयमा बिहीबार अपराह्न धरानको बीपी कोइराला स्वास्थ्य विज्ञान प्रतिष्ठानमा भर्ना गरिएको थियो ।उनका बुवा जोगीलाल यादवले प्रतिष्ठानका चिकित्सकले बिहीबार साँझ ७ बजे रवीन्द्रलाई मृत घोषणा गरेको बताए । समयमा अस्पताल ल्याउन नसकेकाले बचाउन नसकेको डाक्टरबाट थाहा भयो, उनले भने । विराटनगरका अस्पतालहरूले भर्ना लिन नमानेपछि रवीन्द्र कोसी अस्पतालको आकस्मिक कक्ष अगाडि उपचारको अभावमा छटपटाइरहे । उनको शरीरको तापक्रम १०१ डिग्री फरेनहाइटभन्दा बढी थियो । ज्वरो आएकै कारण विराटनगरस्थित कुनै पनि अस्पतालले भर्ना लिन नमानेको जोगीलालले गुनासो गरे । आइतबार दिउँसो विष सेवन गरेर कोसी अस्पताल भर्ना भएका रवीन्द्रलाई बुधबार साँझ सघन उपचार कक्ष र भेन्टिलेटरमा राख्नुपर्ने भएको भन्दै कोसी अस्पतालले रेफर गरिदिएको थियो । कोसी अस्पतालका चिकित्सक लक्ष्मीनारायण यादवले बिरामीको मिर्गौलामा समस्या देखिएकाले उनलाई भेन्टिलेटरमा राखेर उपचार गर्न आवश्यक भएको र अस्पतालमा उक्त सेवा नभएकाले रेफर गरिदिएको बताए ।कोसी अस्पतालले रेफर गरेपछि उनलाई विराटनगरस्थित नोबेल शिक्षण अस्पताल लगियो । नोबेलमा पनि ज्वरो आएको भन्दै भर्ना लिन मानेन । नोबेलले भर्ना नलिएपछि पुनः फर्काएर कोसी अस्पताल ल्याइयो । राति ११ बजेसम्म कोसी अस्पतालको आकस्मिक कक्षअगाडि राख्दा पनि छोराले उपचार पाएन, उनले सुनाए, कोसी अस्पतालका चिकित्सक तथा स्वास्थ्यकर्मीले यहाँ राखे बिरामीको मृत्यु हुने भएकाले अन्य अस्पतालमा लैजान भने र टकटकिए ।केही सीप नलागेपछि उनलाई घर लगियो । रवीन्द्रलाई बिहीबार बिहान विराटनगरस्थित ग्रीन क्रस हस्पिटल ल्याइयो । तर, त्यहाँ भर्ना लिन नमानेको यादवले गुनासो पोखे । त्यसपछि गोल्डेन अस्पताल लग्यौं तर भर्ना लिइएन, उनले भने, विराटनगरका कुनै पनि अस्पतालले भर्ना लिन नमानेपछि बीपी प्रतिष्ठानमा सम्म्पर्क गर्यौं, त्यहाँ पनि ज्वरो आएका बिरामीलाई भर्ना नलिने भनियो ।कुनै अस्पतालले भर्ना लिन नमानेपछि रवीन्द्रलाई कोसी अस्पतालको आकस्मिक कक्षअघि धेरैबेर एम्बुलेन्समै राखियो । अस्पताल प्रशासनसँग छोराको उपचारका लागि फेरि बिन्ती गर्दा पनि नमानेको जोगीलालले सुनाए ।"
पूर्वआईजीपी खनालविरुद्ध ३ मुद्दा,"(काठमाडौं)  नेपाल प्रहरीका पूर्वमहानिरीक्षक (आईजीपी) सर्वेन्द्र खनालमाथि राष्ट्रिय मानव अधिकार आयोगमा व्यक्ति हत्या र अपहरण तथा शरीर बन्धकसम्बन्धी तीन वटा कसुर छानबिनको घेरामा परेका छन् । समाजवादी पार्टीका सांसद सुरेन्द्र यादवको वैशाख १० गते रातिको अपहरण प्रकरण, प्रतिबन्धित चन्द समूहका सर्लाही इन्चार्ज कुमार पौडेल र गुन्डा नाइके कुमार घैंटेको नक्कली इन्काउन्टर सम्बन्धी घटनामा प्रहरीले अनुसन्धान गर्न नमानेपछि तीन वटै उजुरी आयोगको कसीमा पुगेको हो ।उजुरी लिएर प्रहरीमा पुगे पनि कसुर दर्ता नभएपछि पीडितहरू आयोगको शरणमा पुगेका हुन् । सांसद यादवले बिहीबार खनालसहित सत्तारूढ नेकपाका सांसदद्वय महेश बस्नेत र कृष्णकुमार श्रेष्ठ (किसान) विरुद्ध अपहरण तथा शरीर बन्धक कसुरमा उजुरी दिएका छन् । यसबाहेक आयोगमै कुमार पौडेलको २०७६ असार ५ मा सर्लाहीको लखन्ती र २०७२ भदौ २ मा कुमार घैंटेको सामाखुसीमा नक्कली इन्काउन्टर गरिएको प्रकरण आयोगमै विचाराधीन छ । पौडेलको हत्या प्रकरणमा पूर्वआईजीपी खनालका तीन जना घुमुवा कृष्णदेव (केडी) साह तथा हवल्दारद्वय सत्यनारायण मिश्र र श्रीविनोद साहलाई आयोगले कर्तव्य ज्यान मुद्दामा कारबाही गर्न निर्देशन दिएको थियो ।गोली हानी हत्या गर्न आदेश दिनेलाई पनि अनुसन्धानको दायरामा ल्याउन सरकारलाई आयोगले निर्देशन दिएको थियो । त्यसबेला तीनै जना प्रहरी खनालका घुमुवा बनेर प्रदेश २ का जिल्लामा खटिएका थिए । तर, खनाल बहालमा रहँदासम्म आयोगको निर्देशनको अवज्ञा भयो । उनले अवकाश पाएपछि करिब तीन महिनासम्म पनि आयोगको उक्त निर्देशन पालना भएको छैन । घैंटेको गैरन्यायिक हत्या प्रकरणबारे अहिले पनि आयोगले अनुसन्धान गरिरहेको जनाएको छ । घैंटेको नक्कली इन्काउन्टर पनि खनालकै आदेशमा भएको उजुरीको छानबिन अन्तिम चरणमा पुगेको आयोगको भनाइ छ ।पूर्वआईजीपी खनाल सांसद अपहरण प्रकरणमा समेत मुछिएका छन् । यो विवाद पनि प्रहरीले अनुसन्धान गर्न नमानेपछि आयोगमै पुगेको हो । आयोगका सदस्य मोहना अन्सारीले सांसद अपहरणको बिहीबार उजुरी परेको र यस सम्बन्धमा आयोगको बैठक बसेर अनुसन्धान अघि बढाइने बताइन् । अन्सारीले कान्तिपुरसँग भनिन्, पूर्वआईजीपी खनाललाई नै प्रतिवादी बनाएर यसअघि पनि दुई वटा उजुरी परेकामा एउटा कार्यान्वयन गर्न निर्देशन दिएको र अर्को निर्णय हुन बाँकी छ । सांसद अपहरण प्रकरणमा बयान हुँदा आरोप लगाइएका व्यक्तिलाई यसअघिका घटनामा केकसो भएको हो भनेर थप बुझ्ने उनले स्पष्ट पारिन् ।आयोगका निर्णय र निर्देशन देखाउनका लागि मात्रै होइन, पालना हुनुपर्छ । दोषी देखिए सजाय पनि भोग्नुपर्छ, उनले भनिन्, गल्ती गर्नेलाई कुनै पनि हालतमा उन्मुक्ति र संरक्षण कतैबाट पनि नहोस् भन्ने पक्षमा आयोग स्पष्ट छ । आयोगले घैंटेको इन्काउन्टर प्रकरण अनुसन्धानमा प्रहरीको विधिविज्ञान प्रयोगशालासँग प्राविधिक सहयोग र प्रमाणहरू मागेको थियो । तर, त्यस्तो प्रमाण नभएको जवाफ प्रहरीले आयोगलाई दिएको थियो । आयोगका सदस्य अन्सारीले सांसद अपहरण प्रकरण छानबिन हुँदा कुमार पौडेल र कुमार घैंटेसँग जोडिएको उजुरीको पनि सोधखोज हुने स्पष्ट पारिन् । आदेशअनुसार काम नभए त सोध्छौं नि, गैरन्यायिक घटनामा आदेश दिने, आदेश पालना गर्ने र गैरकानुनी गतिविधिमा संलग्नलाई किन कारबाही भएन भनेर पक्कै सोध्छौं, उनले भनिन् ।"
'लभरब्वाई' को महाप्रस्थान,"(काठमाडौं)  उनी गए ऋषि कपुर गए अहिले भर्खर बिते म विक्षिप्त भएको छु ।अमिताभ बच्चनले बिहीबार बिहान यो ट्वीट गर्दै सर्वकालीन प्रिय अभिनेता ऋषि कपूर (६७) को महाप्रस्थानको पुष्टि गरे । अमिताभ मात्र होइन, जोकोही विक्षिप्त हुने खबर थियो यो । ऋषि अढाई वर्षदेखि बोनम्यारो क्यान्सरसँग लड्दै थिए । स्वास्थ्यमा एक्कासि समस्या आएपछि उनलाई बुधबार मुम्बईस्थित सर एचएन अस्पताल रिलायन्स अस्पताल भर्ना गरिएको थियो । डेढ सय फिल्मको जीवन्त अभिनयमार्फत संसारभर प्रशंसक कमाएका ऋषि अस्पतालबाट फर्किएनन् ।बुधबार मात्र बलिउडले प्रतिभाशाली अभिनेता इरफान खान गुमाएको थियो । ऋषिको देहान्तले त्यो घाउ अझ चर्काइदियो । लभरब्वाई, नकारात्मक, खलनायक, हास्य हरेक प्रकारका चरित्रलाई विश्वसनीय बनाउने सामर्थ्य विरलै अभिनेतासँग हुन्छ । ऋषि त्यसको गज्जबको उदाहरण बने । उनको लोकप्रियता कुनै समूह, वर्ग र भूगोलभित्र सीमित भएन । उनको मृत्युपछि सामाजिक सञ्जालमा उनीप्रति व्यक्त गरिएको प्रेम र संवेदनाको सागर त्यसको प्रमाण हो ।भारतीय प्रधानमन्त्री नरेन्द्र मोदीले ऋषि र उनकी पत्नी तथा अभिनेत्री नीतु कपुरसँगको तस्बिर सेयर गर्दै दुःख व्यक्त गरे । बहुआयामिक, प्रिय र जीवन्त यस्तो हुनुहुन्थ्यो ऋषि कपुरजी । उहाँ प्रतिभाको भण्डार हुनुहुन्थ्यो, मोदीले ट्वीट गरेका छन्, सामाजिक सञ्जालमा भएका हाम्रा अन्तर्क्रिया याद गर्नेछु । उहाँ फिल्म र भारतको प्रगतिबारे उत्साहित हुनुहुन्थ्यो । विख्यात गायिका लता मंगेशकरले ऋषिसँगको फोटो सेयर गर्दै ट्वीटरमा लेखेकी छन्, केही समय पहिले ऋषिजीले मेरो र उनको फोटो पठाउनुभएको थियो । ती सबै दिन, कुरा याद आइरहेको छ । म शब्दविहीन भएकी छु । यो दुःख सहन मेरा लागि निकै मुस्किल परेको छ । राहुल गान्धीले ऋषिलाई सानदार अभिनेता भनेका छन् । उनको ट्वीट छ, यो साता भारतीय सिनेमाका लागि निकै डरलाग्दो छ । हामीले अर्को एक महान् हस्ती ऋषि कपुर गुमायौं । उहाँ सानदार अभिनेता हुनुहुन्थ्यो र हरेक पुस्ताका मान्छेले उहाँलाई मन पराउँछन् । अक्षय कुमारले ऋषिको निधनको खबरले आफ्नो मन भाँचिएको प्रतिक्रिया दिएका छन् । उनको ट्वीट छ, यस्तो लाग्छ, हामी खराब सपनाको बीचमा छौं । उहाँ महान् कलाकार र मेरो परिवारको मिल्ने मित्र हुनुहुन्थ्यो । बलिउड, भारतीय राजनीतिदेखि हरेक तह तप्काबाट समवेदना प्रकट गरिएका छन् । ऋषिका धुरन्धर फ्यान साहित्यकार ध्रुवचन्द्र गौतमले भने, मैले ऋषिका प्रायः सबै फिल्म हेरेको छु । अहिलेसम्मको कपुर खान्दानको सुपरस्टार उनी नै हुन् । यो क्षति कहिल्यै पूरा हुन्न । गौतमका अनुसार ऋषि बलिउडका ट्रेन्ड सेटर्स हुन् । सन् १९७५ मा ऋषि अभिनीत चार फिल्म प्रदर्शन भए । अर्को वर्ष पाँच फिल्म खेले । सिनेमाको संख्या मात्र होइन, ऋषिको अभिनयकारिता र फिल्मको गुणस्तर पनि बढ्दै गयो । उनको छविभन्दा भिन्न लाग्ने लैलामजनु (सन् १९७) र सरगम (सन् १९७९) पनि हिट भए । कर्ज (सन् १९८०), खेल खेल में (सन् १९७५), सागर (सन् १९८५), अमर अकबर एन्थोनी (सन् १९७७), प्र्रेमरोग (सन् १९८२), दामिनी (सन् १९९३) लगायतका कैयौं फिल्म छन्, जसले ऋषिलाई आमभन्दा अलग र अग्लो अभिनेताका रूपमा चिनायो । फिल्म निर्देशक विनोद पौडेलका अनुसार ऋषिले हुलियाभन्दा चरित्रमा बाँच्न खोजे, चरित्रमा सहज रूपमा आफूलाई ढाल्ने प्रयास गरे । भने, ऋषिका समकालीन र सिनियर हिरोहरू स्टाइलिस अभिनय गर्न खोज्थे तर ऋषिको अभिनय स्वाभाविक हुन्थ्यो । हरेक चरित्र विश्वसनीय बनाउँथे ।फिल्म र पात्र छनोटमा ऋषि कति उदार र संवेदनशील थिए भन्ने चाँदनी (सन् १९८९) बाट पुष्टि हुन्छ । यो फिल्म सुरुमा अनिल कपुरलाई अफर गरिएको थियो तर युवा उमेरमै अपांगको भूमिका गर्दा छवि धुमिलिने डरले अनिलले खेल्न मानेनन् । त्यसपछि निर्देशक यश चोपराले ऋषिलाई प्रस्ताव गरे, उनले सहर्ष स्विकारे । यो फिल्म सुपरहिट त भयो नै, ऋषि फिल्मफेयर अवार्डका लागि मनोनीत पनि भए । चकलेटी भए पनि चुनौतीपूर्ण भूमिका रोज्नुको पछाडि उनको पिता राज कपुरको प्रभाव थियो । ऋषि बुबालाई गुरु मान्थे । बुबालाई बुबा नभनेर साहब भन्थे । कपुर खान्दानको सदस्य भएकाले फिल्ममा डेब्यु हुन ऋषिलाई पक्कै सहज भयो तर त्यसपछि उनले जति प्रतिष्ठा कमाए, त्यसमा उनको अभिनय क्षमताबाहेक अर्को तत्त्वको भूमिका छैन ।मुहार चकलेटी भए पनि तीनताकाका चल्तीका अभिनेता देवानन्द, अमिताभ बच्चन, शशि कपुर, शत्रुघन सिन्हाभन्दा होचो थिए, ऋषि । मोटो पनि थिए, पेट प्रायः बाहिरै निस्किएको हुन्थ्यो । तर, यी अवगुणलाई उनको व्यक्तित्व र अभिनयकलाले छोपिदियो । पर्दामा प्रेमीका रूपमा उनै रुचाइए । दिवाना (सन् १९९२) मा उनले आफूभन्दा २२ वर्ष कान्छी हिरोइन दिब्या भारतीसँग रोमान्स गरेका थिए । उनीहरूको जोडी सुहाएन वा ऋषि पाको देखिए भनेर आलोचना भएन, बरु खुब रुचाइयो । गुजरातमा बाल्यकाल बिताएका निर्देशक पौडेलले भने, ऋषि कपुरको फिल्म आउनासाथ परिवारसहित फिल्म हेर्न गइन्थ्यो । कुनै उमेर समूहमा मात्र उनको लोकप्रियता सीमित थिएन ।नेपाली फिल्मका दिग्गज कलाकार तथा निर्देशक नीर शाहले सन् १९७८ तिर तास्कन्द फिल्म फेस्टिभलमा ऋषिलाई भेटेका थिए । ऋषि बुबा राज कपुरको जम्बो टोलीसहित फेस्टिभल पुगेका थिए । त्यसको दुई वर्षपछि रुसकै मस्को फिल्म फेस्टिभलमा ऋषिसँग फेरि भेट भएको भएको शाहले सुनाए । तास्कन्दमा भेट्दा खासै कुरा हुन पाएको थिएन तर मस्कोमा लामो कुराकानी गरियो, शाहले सम्झिए, उहाँ (ऋषि) ले पनि केही समय दार्जिलिङमा पढ्नुभएको रहेछ, मैले पनि दार्जिलिङमा पढेको । त्यसैले पनि नजिक भइयो । त्यतिबेला शाह कुमारी फिल्म लिएर मस्को पुगेका थिए, अभिनेत्री चैत्यदेवी सिंह पनि सँगै थिइन् । धेरैलाई थाहा नहुन सक्छ, सन् १९८८ तिर ऋषि नेपाल आएका थिए, फिल्म खोज को सुटिङमा । नेपाल आउँदा ऋषिले शाहलाई खोजेछन् तर त्यतिबेला उनी अमेरिकामा थिए, भेट हुन पाएन । काठमाडौं आउँदा ऋषिले आफूलाई खोजेको थाहा पाएपछि शाहले उनलाई चिठी पठाएका थिए । उनले सम्झिए, मलाई ऋषिको मुम्बईस्थित अफिसबाट पत्रको जवाफ पनि आएको थियो । साहित्यकार गौतम ऋषि नेपाल आउँदा धेरैले नितु सिंहबारे सोधेको कुरा आफूले सुनेको बताए । त्यतिबेला नितु र ऋषिको बिहे भइसकेको थिएन, अफेयरको हल्ला चलेको थियो । उनीहरूले नाचेको खुलमखुल्ला प्यार करेगे हम दोनो गीत नेपालमा पनि औधी रुचाइएको थियो । उमेर ढल्कँदै गएपछि कतिपय अभिनेता पाखा लाग्छन्, फेरि ऋषि त रोमान्टिक हिरो । तैपनि उनले कहिल्यै ब्रेक लिनु परेन । बरु उमेरअनुरूपका चरित्र अंगालिरहे । सन् २००० भन्दा अगाडि मुख्य भूमिकामा देखिन्थे । त्यसपछि सहायक र चरित्र अभिनेताका रूपमा ज्यादा देखिन थाले । हमतुम (सन् २००४), फना (सन् २००६), नमस्ते लन्डन (सन् २००७), लक बाई चान्स (सन् २००९), दिल्लीसिक्स (सन् २००९) केही उदाहरण हुन् । कपुर एन्ड सन्स (सन् २०१६) मा ९० वर्षको विन्दास वृद्धको भूमिकामा उनी अद्भुत लाग्छन् । नट आउट १०२ (सन् २०१८) मा उनी एक सय दुई वर्षका बुबा अमिताभ बच्चनको ७६ वर्षको छोरो बनेका छन् । अमिताभ र ऋषिको गज्जबको केमेस्ट्री देख्न पाइन्छ फिल्ममा । रिलिजका हिसाबले उनको अन्तिम फिल्म द बडी बन्यो । अमेरिकामा एक वर्ष उपचार गरेर फर्किएपछि उनले शर्माजी नम्किन को सुटिङ थालेका थिए तर स्वास्थ्यमा गडबडी आएपछि सुटिङ रोकियो । अब यो फिल्म अधुरै हुने भएको छ । केही समय अगाडि उनले हलिउड फिल्म द इर्न्टनको हिन्दी रिमेकमा खेल्ने घोषणा गरेका थिए । यो सपना पनि पूरा नहुने भएको छ । पर्दामा रोमान्टिक ऋषि वास्तविक जीवनमा रसिक थिए । अनि हक्की र प्रखर वक्ता पनि । तीखा ट्वीटका कारण उनी पटकपटक विवादमा परेका छन् । ऋषिले आफ्नो जीवनसँग जोडिएका धेरै रोचक तथ्य आफैंले सार्वजनिक गरे । बायोग्राफी खुलमखुल्ला ः अन्सेन्सर्ड ऋषि कपुर (सन् २०१७) मा उनले घरमा आमा कृष्णा हुँदाहुँदै बुबा राजको नरगिस र वैजयन्ती मालासँग अफेयर रहेको उल्लेख गरेका छन् । आफ्नै प्रेम प्रसंग पनि लुकाएका छैनन् । डिम्पल कपाडियालाई आफूले औंठी दिएको तर राजेश खन्नाले बिहे गरेपछि त्यो औंठी समुद्रमा फाल्न लगाएको लेखेका छन् । पुस्तकमा शशि कपुर, विनोद खन्ना, शत्रुघन सिन्हा, अमिताभ बच्चनसँगको मनमुटाव, छोरा रणवीरसँगको तिक्तपूर्ण सम्बन्धका किस्सा पनि पढ्न पाइन्छ । कतिसम्म भने अन्डरवर्ल्ड डन दाउद इब्राहिमसँग दुबईमा भेटेको कुरासमेत ऋषि आफैंले सार्वजनिक गरे ।ऋषिको निधनपछि परिवारले सार्वजनिक गरेको पत्रमा लेखिएको छ, हाम्रा प्रिय ऋषि कपुर शान्तपूर्वक जानुभयो । चिकित्सक र मेडिकल स्टाफले भन्नुभयो कि उहाँले अन्तिम पलसम्म पनि रमाइलो गराइरहनुभयो ।जीवनको अन्तिमसम्म मात्र होइन, अन्त्यपछि पनि ऋषिले आफ्ना प्रियजनलाई रमाइलो गराइरहनेछन् । उनको भौतिक शरीर गए पनि उनले खेलेका कालजयी सिनेमाहरू हामीसँगै छन् । फिल्मप्रेमीको मनमा ऋषि अनन्तकालसम्म रहिरहेछन् ।"
जीविका नधर्मराओस्,"कोरोना भाइरस संकटबाट बच्न लकडाउन मात्रै उपाय हो भन्ने बुझाइ छ । सुरुको चरणमा होला पनि तर लामो समयसम्म लकडाउन उपयुक्त विधि होइन । त्यसैले यसको बारेमा हाम्रोमा समीक्षा गर्नुपर्ने स्थिति आइसकेको छ । र, बिस्तारै खुकुलो पार्दै लैजानुपर्ने अवस्थामा हामी आइपुगेका छौं । तत्कालै देशभर लकडाउन खोलेर पुरानै लयमा फर्कनुपर्छ भन्ने होइन । तर लकडाउनले मात्रै पार पाउन खोज्ने प्रवृत्ति पनि खतरनाक छ । लकडाउनलाई कसरी व्यावहारिक बनाउँदै लैजान सकिन्छ भन्ने दिशामा अब हामी जानुपर्छ । जहाँ बढी समस्या देखिएको छ त्यहाँ थप औषधि उपचार र परीक्षणको व्यवस्था गर्नुपर्छ । अब बिस्तारै भीडभाड कम हुने क्षेत्र पहिचान गर्ने र प्रभावित क्षेत्रको बारेमा अध्ययन गर्नुपर्छ । यसरी क्षेत्रहरू पत्ता लगाएपछि उच्च जोखिममा रहेका क्षेत्रको घोषणा गर्न सजिलो हुन्छ । जहाँ संक्रमणको प्रभाव शून्य प्रायः छ त्यहाँ लकडाउनलाई केही खुकुलो बनाउँदै न्यूनतम सामाजिक दूरी कायम राखेर काममा जाने वातावरण सृजना गर्नु उपयुक्त हुन्छ । देशको दक्षिणी क्षेत्रमा केही समय बन्द गरौं र अन्य क्षेत्र सहज बनाउन ध्यान दिऊँ । जीविका नधर्मराओस् । श्यामसुन्दर कुइँकेल, हाँडीगाउँ, काठमाडौं"
शिक्षामा थप बहस आवश्यक,"मनप्रसाद वाग्लेको लेख कैले सिक्ने ? कैले सुध्रने ? मननयोग्य लाग्यो । कोरोना भाइरसले शिक्षा क्षेत्रलाई प्रत्यक्ष असर पारिरहेको छ । विद्यालयस्तरका लगभग ८० लाख बालबालिकाको भविष्यको अन्योल चिर्न सरकारले कुनै योजना बनाएको छैन । यस्तोमा निराश हुनु स्वाभाविक नै हो । वाग्लेको चिन्ता पनि यही विषयमा छ । लकडाउनअघि करिब ४ लाख विद्यार्थी एसईईको तयारीमा थिए । अहिले उनीहरू परीक्षा कहिले हुन्छ भनेर छटपटाइरहेका छन् र कसैलाई यो कुराको मतलब छैन । कुन विधि र प्रक्रियाबाट अबको शिक्षा अगाडि बढाउने भन्ने बहस गर्न ढिला भइसकेको छ । एसईई परीक्षाको विकल्पको खाकासहित आउनुपर्नेमा शिक्षा मन्त्रालय मस्त निद्रामा छ । केही विद्यालय तथा विश्वविद्यालयहरूले अनलाइन कक्षा सुरु गरेको समाचार बाहिर आए पनि त्यस्तो कक्षामा सहभागिता न्यून देखियो । यसले हाम्रा विद्यार्थी प्रविधिमैत्री छैनन् भन्ने देखाउँछ । केन्द्रीकृत परीक्षाको ढाँचामा अल्झिएर पुरानै तरिकाबाट अगाडि बढ्न अब सकिन्न । ज्याला मजदुरी गरेर आफ्ना छोराछोरी पढाइरहेका अभिभावकको रोजगारी गुम्ने खतरासँगै शिक्षाको पहुँचबाट पनि वञ्चित हुने अवस्था देखिँदै छ । सामुदायिक विद्यालयमा समेत बालबच्चा पढाउन हम्मे पर्ने अभिभावकहरूको ठूलो जमात यो मुलुकमा छ । कम्युनिस्ट सरकारले यो कुरा पनि मनन गरोस् । जानुका विक, चौदण्डीगढी९, उदयपुरकेही वर्षअघिसम्म सरकारी नोकरी र उच्च शिक्षाको सुरुआत एसएलसी परीक्षा उत्तीर्णपछि हुन्थ्यो । तर अहिले कक्षा १२ सम्मलाई विद्यालय शिक्षा मानिएको छ । त्यसैले कक्षा १० लाई ठूलो राष्ट्रिय तयारीका साथ परीक्षा लिनुको कुनै औचित्य छैन । शिक्षा मन्त्रालय परीक्षा जसरी भए पनि परीक्षा लिनैपर्छ भन्नेमा अडिग रहनुको पछाडि मन्त्रालयदेखि अनुगमन टोली, केन्द्राध्यक्ष हुने जिल्लास्तरका ठूला ठालू शिक्षक र स्थानीय व्यापारीसम्मका आम्दानी जोडिएको छ । विद्यार्थीको पैसामा धेरै मानिसले आफ्नो खल्ती भर्न सक्छन् । कक्षा ११ को परीक्षाको पनि कुनै औचित्य छैन । लकडाउन खुलेपछि उचित मिति तोकेर कक्षा १२ को परीक्षा मात्र स्थानीय सरकारको सहयोग, समन्वय र सहजीकरणमा राष्ट्रिय परीक्षा बोर्डले लिँदा हुन्छ । आर्थिक बचतका दृष्टिकोणबाट पनि परीक्षालाई सम्बन्धित निकायले हेर्न आवश्यक छ । इन्द्रकुमार श्रेष्ठ, ओखलढुंगा"
असुरक्षित बन्दै काठमाडौं,"अलपत्र परेका आमनागरिकलाई घर पुर्याउन छुट दिएसँगै उपत्यकाबाहिर निस्कने जमातको संख्या बढ्यो । त्यस्तै संक्रमणको उच्च जोखिम बढेका जिल्लाहरूबाट उपत्यका प्रवेश गर्नेहरूको लर्को छ । बाहिरबाट आएका सवारीसाधनको नम्बर र यात्रु संख्या टिपेको भरमा निर्बाध उपत्यका प्रवेशको ढोका खोलिएको छ । प्रहरी प्रशासन पनि यो विषयमा मौन छ । काठमाडौं सहर व्यवस्थित छैन, त्यसैले भोलि संक्रमण फैलिए संक्रमित पहिल्याउन निकै कठिन हुनेछ । त्यसैले उपत्यका प्रवेश गर्ने सम्पूर्ण नाकाहरूलाई पूर्ण रूपमा बन्द गरिनुपर्छ । रामकृष्ण बराल, काठमाडौं"
बजेटमा छलफल आवश्यक,"सरकारले बजेट अधिवेशन आह्वान गर्ने तयारी गरेसँगै आगामी आर्थिक वर्षको बजेटबारे सञ्चारमाध्यमहरूले व्यापक छलफल र बहस गराउनुपर्ने आवश्यकता छ । संसद्भित्र पर्याप्त छलफल नै नगरी बजेट पास गर्ने रणनीतिमा रहेको सरकारलाई बजेट अधिवेशनबाट जनताका के कस्ता अपेक्षा छन् भनेर सुनाउन पनि सञ्चारमाध्यम जुर्मुराउनुको विकल्प छैन । संकटको बेला जनतालाई पर्याप्त सूचना दिन सञ्चारमाध्यमले महत्त्वपूर्ण भूमिका निर्वाह गर्नुपर्छ । संविधानमा हरेक वर्ष जेठ १५ गते सरकारले संसद्मा बजेट प्रस्तुत गर्ने भनी मिति नै किटेको कारण संसद् अधिवेशन आह्वान गर्नु बाध्यात्मक अवस्था हो । सरकारको नीति तथा कार्यक्रम राष्ट्रपतिद्वारा संसद्को दुवै सदनको संयुक्त बैठकमा प्रस्तुत गरिन्छ । छलफलपछि सरकारले नीति तथा कार्यक्रम कार्यान्वयनका लागि आवश्यक वार्षिक बजेट संसद्मा पेस हुने संवैधानिक व्यवस्था भए पनि वर्तमान राजनीतिक अस्थिरताका कारण आगामी बजेट अधिवेशन सरकार फेरबदलको खेलमा अलमलिने हो कि भन्ने चिन्ता आम नागरिकमा छ । दुईतिहाइनजिक जनमत पाएको सरकारले पनि राजनीतिक स्थिरता दिन र जनताका समस्याहरू समाधान गर्न नसकेको सन्देश प्रवाह हुनु संसदीय अभ्यासमा रहेका सबै राजनीतिक दलका लागि ठूलो चुनौती हो । राजनीतिक सरगर्मी बढेको परिप्रेक्ष्यमा सरकार फेरबदलको गणितीय खेलमा संसद् बैठक प्रवेश गरे देश र जनताका दैनिक समस्या, बजेटमाथिको गहन छलफल र नीति तथा कार्यक्रम सबै ओझेलमा पर्ने पक्का छ । त्यसैले यो अधिवेशनलाई सकेसम्म नागरिकका अपेक्षाअनुरूपको नीति तथा कार्यक्रम र बजेट ल्याउन जनदबाब दिनुपर्ने आवश्यकता छ । जनताको साथ सहयोगबाट कार्यान्वयन गर्न सकिने बजेट ल्याई आगामी आर्थिक वर्षमा कोरोना महामारी समाप्त पार्ने, भाइरसमुक्त नेपाल घोषणा गर्ने र महामारी निमूल गर्नेतर्फ पर्याप्त पहलकदमी गर्नुपर्ने राज्यको दायित्व हो । स्वास्थ्य क्षेत्रमा भौतिक पूर्वाधार थप गर्नेतर्फ बजेट केन्द्रित गर्न सरकारलाई दबाब दिनुपर्ने हो कि ? विश्वव्यापी रूपमा अर्थतन्त्र संकटमा परेको बेला राज्यका आम्दानीका स्रोतहरू पनि घट्छ । त्यसैले सीमित स्रोतसाधनको सदुपयोग गर्न र अनावश्यक शीर्षकमा बजेट विनियोजन रोक्न पनि सार्वजनिक रूपमा नागरिकस्तरको दबाब जरुरी छ । अहिलेको आवश्यकता अनलाइन कारोबार र सरकारी निकायहरूबाट प्रवाह हुने सेवासुविधाहरू अनलाइनबाट प्राप्त गर्न सकिने इगभर्नेन्सको हो । संकटलाई शक्तिमा बदल्ने हो भने सरकारले राज्यका कामकारबाहीहरूलाई विद्युतीय माध्यमबाट प्रवाह गर्ने व्यवस्था गर्नुपर्छ र राज्यको शासन प्रणाली विद्युतीय शासनमा आधारित हुन सक्नुपर्छ । बीसौं लाख विद्यार्थीको पठनपाठन प्रभावित भएको अवस्थामा यो वर्षको शैक्षिक सत्र साउन एक गतेदेखि नै गराउनेतर्फ सरकारको ध्यान जान जरुरी छ । साथै आगामी वर्षदेखि वैशाख एक गतेलाई नयाँ वर्ष, आर्थिक वर्ष र शैक्षिक वर्ष एउटै हुने गरी घोषणा गर्न सके कसो होला ? यसो गर्दा हरेक कामकारबाहीहरूमा एकरूपता ल्याउन, विकास बजेट खर्च गर्न र असारे विकासको नाममा हुने राज्यकोषको दोहन रोक्न सकिन्थ्यो कि ? कोरोना भाइरसका कारण अब कोभिड१९ को युग र त्यसपछिको युगको रूपमा इतिहास निर्माण हुँदै छ । त्यसैले वर्तमान संकटबाट यो वर्षभरिमा मुक्ति पाए आगामी २०७८ सालदेखि आर्थिक वर्षलाई साउन १ गतेलाई सारेर वैशाख १ मा ल्याउन पाए उत्तम हुने थियो कि ? नोदनाथ त्रिताल र रामकृष्ण निरौला, कीर्तिपुर, काठमाडौं"
महामारीमा मन्दगति,रीता थापाथापा नेपाल जनस्वास्थ्य प्रतिष्ठानकी अध्यक्ष हुन् ।
वैदेशिक रोजगारीबाट सबै नेपाली फर्के भने,"एउटा राम्रो अवसरखाडीको क्वारेन्टिनमा बसेका केही गाउँले साथीभाइले पंक्तिकारलाई बताएअनुसार, रोजगारी सुचारु हुने आस मर्दै गएको छ । कतार लगायतले त गत वर्षदेखि नै नेपाली कामदार लिनलाई उल्लेख्य मात्रामा कटौती गरेको थियो र त्यहाँ रहेका नेपाली युवाहरूले स्वदेश फर्केर केही उद्यम गर्ने योजना बनाइरहेका थिए । अप्रत्याशित रूपमा स्वदेश फर्किनुपरे पनि युवाहरूमा केही सीप त हुने नै छ । समूहमा काम गर्ने बानी परेका ती युवाले तत्कालै वैकल्पिक रोजगारीको सम्भावना नरहेपछि कृषिलाई व्यवसायका रूपमा ग्रहण गर्नेछन् । दोस्रोमा पर्यटन रोज्नेछन् । त्यसपछि केहीले प्राविधिक र अन्य व्यवसायलाई रोज्नेछन् । विगतमा भन्दा यसपटक यस्ता व्यवसायहरूमा युवाहरूको लगाव किन पनि देखिन्छ भने, उनीहरूले यसै व्यवसायबाट परिवार पाल्नुपर्ने र अर्थोपार्जन गर्नुपर्ने बाध्यकारी अवस्था हुनेछ । र, उनीहरूले बिस्तारै वैदेशिक रोजगारीलाई प्राथमिकताबाट टाढा राख्नेछन् । यस्तो मानसिकता बोकेर फर्केका युवाहरूलाई सरकारले भरपूर उपयोग गर्न सक्छ । यिनैले खाडी मुलुकलाई समृद्ध बनाए । आफ्नै मुलुकलाई समृद्ध बनाउन तिनलाई प्रयोग गर्न सरकारले खास नीति र कार्यक्रम बनाउनुपर्छ । युवा जाँगरको अभावमा बाँझिएका खेतबारीलाई हराभरा बनाउनुपर्छ । पहाड तथा दुर्गम क्षेत्रमा हावापानी सुहाउँदो खेतीपाती गर्न तिनलाई प्रोत्साहन गर्नुपर्छ । त्यसका लागि कृषि औजार किन्न अनुदान, मल बीउमा अनुदान, सिँचाइको प्रबन्ध, ठूलो क्षेत्रफल र ठूलै समूहमा खेती किसानी गर्न प्रोत्साहन गर्नुपर्छ । प्रधानमन्त्री केपी शर्मा ओली पटकपटक दोहोर्याउने गर्छन्, हामी पाँच लिटर दूध उत्पादन गरेर बिक्री हुँदैन, के गाईपालन गर्नु भन्छौं । एक डोको सिमी फलाएर बिक्री नै हुँदैन, किन सब्जी खेती गर्नु भनेर क्यारेमबोर्ड खेलेर बस्छौं । त्यसो होइन । हामीले हरेक उत्पादन ठूलो मात्रामा गर्नुपर्छ । किन्नका लागि ग्राहक गोठगोठै र बारीका गरागरामा पुग्नेछन् । बजारको अभाव हुँदैन । ट्रकका ट्रक सिमी फलाउनुहोस्, तिनै खाडी देशका व्यापारी तपाईंका बारी आउनेछन् । प्रधानमन्त्रीको यो भनाइलाई अब व्यवहारमा उतार्न सरकारले त्यसैअनुसार नीति बनाएर कार्यान्वयन गर्नुपर्छ । कृषिलाई परम्परागत होइन, आधुनिक र मेसिनीकरण गरेर थोरै श्रमबाट धेरै उत्पादन दिन सक्नुपर्छ, जसले गर्दा लागत कम हुन्छ ।जब वैदेशिक रोजगारीबाट युवाहरू घर फर्किन्छन्, रेमिटान्सका भरमा सहरमा अस्थायी बसाइँ सरेका तिनका परिवारहरू पनि गाउँ फर्किनेछन् । त्यसपछि गाउँमा पुरानो खुसी पनि फर्कनेछ । गाउँहरू हिजोजस्तो दुर्गम, यातायात र सञ्चारविहीन छैनन् । यसले गर्दा ग्रामीण र कृषि पर्यटनको सम्भावना पनि उत्तिकै हुनेछ । खासगरी सामूहिकता र सहकारीका माध्यमबाट नेपालको ग्रामीण पर्यटनको प्रवर्द्धन गर्न पनि तिनैको अनुभव काम लाग्नेछ । विदेशमा हस्पिटालिटी को महत्त्व बुझेका तिनले गाउँमा पैदलमार्ग, परम्परागत एवं ऐतिहासिक स्थल, ताल, खोला, झरना आदिलाई पर्यटन केन्द्र बनाउन सक्छन् । स्थानीय परिकार र संस्कृतिको स्वादमा होम स्टेहरू सञ्चालन गर्न सक्छन् । उनीहरूमा उत्साह भर्न तीनै तहका सरकारले सहुलियत ऋणका केही प्रबन्ध गरिदिनुपर्छ, जसरी अहिले संघीय सरकारले वैदेशिक रोजगारीबाट फर्केका युवाहरूले उद्यम गर्न चाहेमा १० लाखसम्मको ऋण सहुलियत दिएको छ । यसलाई सबै सरकारले गच्छेअनुसार अनुकरण गर्नुपर्छ । यस अवस्थामा धेरैको रोजाइ गाउँ हुन्छ नै । रित्तिएका गाउँका विद्यालयहरूमा विद्यार्थी भरिनेछन् । मतदाताको अभावमा गुमेका हिमाली र पहाडी जिल्लाका निर्वाचन क्षेत्रहरू क्रमशः फर्कनेछन् । सबै युवा उद्यममा लागेपछि गाउँमा दिगो आर्थिक गतिविधि हुनेछ । अजभतबलबमफठठ२नबष्।िअय"
अमेरिकामा झन्डै ४ करोड बेरोजगार,"फेरि राष्ट्रपति बन्न नदिन चीन क्रियाशील ः ट्रम्प अमेरिकी राष्ट्रपति डोनाल्ड ट्रम्पले आफूलाई दोस्रो पटक राष्ट्रपति बन्न नदिन चीन क्रियाशील रहेको आरोप लगाएका छन् । समाचार संस्था रोयटर्ससँगको कुराकानीमा उनले चीनले कोरोना भाइरस (कोभिड१९) को नियन्त्रणका लागि चालेका कदम त्यसको प्रमाण भएको दाबी गरे । नोभेम्बरमा हुने चुनावमा मलाई रोक्न चीनले जे पनि गर्न सक्छ, उनले भने । कोभिड१९ को विश्वव्यापी महामारीका लागि ट्रम्पले चीनलाई दोष दिँदै आएका छन् । भाइरस नियन्त्रणका लागि प्रभावकारी कदम नचालेको आरोप आफूमाथि लागिरहँदा ट्रम्पले भने चीनले बेलैमा सक्रियता देखाएको भए अन्य देश प्रभावित नहुने दाबी गरे । भाइरसको महामारीबीच चीनमाथि भन्सार कर बढाउनुहुन्छ ? भन्ने प्रश्नको जवाफमा ट्रम्पले भने, थुप्रै कुरा छन् जुन म गर्न सक्छु । त्यस्तै ट्रम्पले चीनले आफूलाई हराएर डेमोक्र्याटिक उम्मेदवारलाई जिताउन प्रयास गरिरहेको पनि आरोप लगाएका छन् । केके हुन्छ म हेर्दैछु । राष्ट्रपतिको दौडमा मलाई रोक्न चीनले जे पनि गर्न सक्छ । चीनले डेमोक्र्याटिक पार्टीका जो बाइडन अमेरिकाको राष्ट्रपति बनुन् भन्ने चाहन्छ, ट्रम्पले भने । पछिल्लो समय कोभिड१९ को महामारीलाई लिएर चीन र अमेरिकाबीच वाक्युद्ध जारी छ । यसअघि, ट्रम्पले कोभिड१९ लाई चिनियाँ भाइरस भनेपछि चीनले कडा आपत्ति जनाएको थियो ।"
रेम्डेसेभियर कोरोनाविरुद्ध प्रभावकारी,"वासिङ्टन (एजेन्सी) अमेरिकी अधिकारीहरूले हाल प्रचलनमा रहेको एक औषधिले कोरोना भाइरसका बिरामीलाई निको पार्न सहयोग पुर्याउने दाबी गरेका छन् । विश्वभरका अस्पतालहरूमा इबोलाका लागि विकसित गरिएको रेम्डेसेभियर नामक औषधिको प्रयोगले बिरामी निको हुन सहयोग पुग्ने स्पष्ट आधार भेटिएको जनाइएको छ । अधिकारीका अनुसार उक्त औषधिको प्रयोगले कोभिड१९ का कारण विकसित लक्षणहरू हराउने समय १५ दिनबाट ११ दिनमा झरेको देखिएको छ ।बीबीसीका अनुसार यसबारे पूर्ण विवरण भने सार्वजनिक गरिएको छैन । विज्ञहरूले उक्त दाबी पुष्टि भएमा यो निकै राम्रो हुने भए पनि कोभिड१९ को उपचारका लागि यो जादूको छडी भने नहुने बताएका छन् । रेम्डेसेभियर मानिसको बचाउन सघाउने, अस्पतालहरूमा चाप कम गर्ने तथा लकडाउन खुकुलो पार्ने वातावरण सिर्जना हुन सक्ने जनाइएको छ । रेम्डेसेभियर खासमा इबोलाको उपचारका लागि विकसित गरिएको एन्टिभाइरल औषधि हो । यसले मानव शरीरमा भाइरस बढ्न आवश्यक पर्ने एन्जाइमलाई आक्रमण गरी कार्य गर्दछ । अमेरिकाको नेसनल इन्स्टिच्युट अफ एलर्जी एन्ड इन्फेक्सियस डिजिजेज (एनआईएआईडी) ले गरेको अध्ययनमा १ हजार ६३ जनाले भाग लिएका थिए । तीमध्ये केहीलाई उक्त औषधि दिइएको थियो । केहीलाई भने रेम्डेसेभियर नदिईकनै उपचार गरिएको थियो । एनआईएआईडीका प्रमुख डा एन्थोनी फाउची भन्छन्, हामीलाई प्राप्त तथ्यांकले रेम्डेसेभियरको प्रयोगले कोरोनाका बिरामी निको हुने समय घट्ने स्पष्ट, महत्त्वपूर्ण र सकारात्मक असर देखिएको छ । औषधिले भाइरसलाई रोक्न सक्ने यो परिणामले देखिएको र हामीले कोभिड१९ का बिरामीको उपचार गर्न सकिने तथ्य उजागर भएको बताए । यो औषधिको प्रयोगले मृत्युदरमा कस्तो असर पार्यो भन्नेबारे भने प्रस्ट छैन । तर रेम्डेसेभियरको प्रयोगले कोभिड१९ का बिरामीको मृत्युदर ११६ प्रतिशतबाट ८ मा झरेको दाबी गरिएको छ । त्यसैगरी, औषधिले निको हुने क्षमता भएका बिरामीलाई छिटो निको बनाएको वा अन्य अवस्थामा सघन उपचार आवश्यक पर्नेलाई त्यो नपरेको हो भन्ने स्पष्ट छैन । त्यस्तै, कुन उमेर समूहका मानिसका लागि यो औषधि उपयोगी भन्ने पनि खुलाइएको छैन ।कतिपय विज्ञहरूले भने यो औषधिको प्रयोग गर्नुअघि थप परीक्षण गरिनुपर्ने बताएका छन् । हामीले विस्तृत परिणाम हेर्नै पर्छ । पुष्टि भए यो निकै गजब हुनेछ कोभिड१९ विरुद्धको युद्धमा यो निकै खुसीको खबर हुनेछ, अक्सफोर्ड विश्वविद्यालयका प्राध्यापक पिटर हर्बीले भने । विश्वविद्यालयले हाल कोभिड१९ विरुद्धको खोपको परीक्षण गरिरहेको छ ।"
काम बन्द भएपछि चलेन गुजारा,"(मोरङ)  विराटनगर१३ का अशोक पासवान लकडाउनअघि बिहान १० नबज्दै काममा जान्थे । बेलुका पनि अतिरिक्त समयमा समेत काम गर्दै आएका थिए । तर चैत ११ देखि उनी काममा जान पाएका छैनन् । कोरोना भाइरसको संक्रमण फैलिन नदिन सरकारले लकडाउन गरेयता काम गर्न जान नपाएको उनले बताए । वाग्मती प्लास्टिक उद्योगमा १९ वर्षदेखि काम गर्दै आएका पासवानले अहिले आफूलाई गुजारा चलाउनसमेत समस्या भएको बताए । लकडाउनयता उद्योगले तलबसमेत दिएको छैन । उद्योग मालिकले चैतमा काम गरेको १० दिनको मात्रै तलब दिनुभयो, उनले भने, काम नगरेको दिनको तलब नदिँदा परिवार पाल्न गाह्रो भएको छ । दुई छोरा, पत्नी गरी चार जनाको परिवार पाल्न यसबीचमा ५ हजार सापटी लिएर चामल, दाल, तरकारी किनेको उनको भनाइ छ । चैत २० देखि दुईचार जना मजदुर खटाएर उद्योग चलाइरहे पनि आफूहरूलाई काम नदिइएको उनले गुनासो गरे । उद्योग प्रसाशनले अस्पतालहरूमा आवश्यक बाल्टिनलगायत थोरै सामग्री जिल्ला प्रशासनको अनुमतिमा उत्पादन गरिरहेको जानकारी गराए, पासवानले भने, भित्रभित्रै उद्योग चलाउँदै आए पनि मजदुरलाई महिनाभरिको तलबसमेत नखुवाउने दोहोरो चरित्र प्रदर्शन गरे । सुनसरीमोरङ औद्योगिक करिडोरका उद्योगमा कार्यरत मजदुरको अवस्था पनि यस्तै छ । करिडोरमा ५ सयभन्दा बढी सानाठूला उद्योग छन् । जसमा खाद्यान्न तथा अत्यावश्यक सेवा तथा वस्तु उत्पादन गर्ने उद्योगमात्रै आंशिक सञ्चालनमा छन् । ओखलढुंगा घर भई विराटनगर१२ बस्दै आएका ज्ञानकुमार गुरुङ पनि लकडाउनसँगै यातायात सञ्चालनमा रोक लागेपछि काम गर्न जान पाएका छैनन् । बस बन्द भए पनि पेट बन्द भएको छैन, उनले भने, पेट पाल्न अहिलेसम्ममा साथीभाइसँग १२ हजार ऋण सापट लिएर काम चलाएको छु । यातायात मजदुरहरूलाई कुनै पनि मालिकले काम नगरेको दिनको तलब नदिएको उनले गुनासो गरे । निर्माण क्षेत्रमा मजदुरको काम गर्दै आएका विराटनगर१२ बखरीस्थित सुकुम्बासी बस्तीका चन्द्रकुमार ऋषिदेव पनि लकडाउनयता घरमै छन् । लकडाउनअघि अलिकति बचत गरेको पैसाले साता दिन जति गुजारा चलाएको र त्यसपछि गाउँमा पैंचो र पसलबाट उधारो ल्याएर निर्वाह गरिरहेको उनले बताए । पत्नी चन्दादेवी गर्भवती भएकाले पोसिलो खाना आवश्यक छ । तर पैसाको अभावमा जेनतेन छाक मात्रै टारिरहेको ऋषिदेवले गुनासो गरे । ५ हजार सापट ल्याएको सकिएपछि पसलबाट उधारो ल्याएर गुजारा चलाउँदै छौं, उनले भने, पसलेले उधारो नदिँदा २४ दिन भोकै पनि दिन गुजार्नुपर्यो । प्रदेश १ स्थित संगठित तथा असंगठित क्षेत्रमा कार्यरत मजदुरको पनि अवस्था उस्तै छ । संगठित क्षेत्रमा कार्यरत मजदुरलाई पनि मालिकले पारिश्रमिक दिएका छैनन् । असंगठित क्षेत्रका मजदुरलाई स्थानीय तहहरूले १०१२ किलो चामल बाँडेर चैत ११ देखि घर बाहिर निस्कन दिएका छैनन् । प्रदेशमा करिब २० लाख मजदुर कार्यरत रहेको नेपाल ट्रेड युनियन महासंघ प्रदेश १ का अध्यक्ष किशोर धमलाले जानकारी दिए । कोरोना भाइरसको संक्रमणले विश्व नै ठप्प भएको अवस्थामा उद्योगी मात्रैले मजदुरलाई बचाउन नसक्ने उनको भनाइ छ । यसका लागि उद्योगीव्यवसायी, मजदुर र राज्य तीनै क्षेत्र वा उद्योगीव्यवसायी र सरकारको योगदानमा मजदुरलाई जोगाउनुपर्ने हो, उनले भने, तर राज्यले मजदुरलाई आफ्ना नागरिक नै नसम्झेर सोझै उद्योगीव्यवसायीलाई जिम्मा लगाएर तलब खुवाउनैपर्ने निर्णय गरेर अघि बढ्यो ।"
कर्णाली सरकारका ठूला योजनामा भएन काम,"(वीरेन्द्रनगर)  कर्णाली प्रदेश सरकारले विकास योजनामा न्यून जनशक्ति प्रयोग गरी मेसिनरी साधनबाट काम गर्ने निर्णय लिए पनि ठूला योजनाको काम ठप्प छ । चालु आवमा निर्माण सक्ने गरी थालिएका प्रायः योजना लकडाउनको मारमा परेका छन् ।मुख्यमन्त्री तथा मन्त्रिपरिषद् कार्यालयले सुरु गरेको कर्णाली उज्यालो, एकीकृत बस्ती विकास र मुख्यमन्त्री रोजगार कार्यक्रम एक महिनादेखि रोकिएका छन् । उज्यालो कार्यक्रमअन्तर्गत दुई वटा योजनाको टेन्डर खुलाइएको थियो भने एकीकृत बस्ती विकासको अध्ययन सुरु भएको थियो ।लकडाउन खुकुलो भएपछि काम सुरु गर्ने गरी सबै योजना रोकिएको कार्यालयका सूचना अधिकारी केशव उपाध्यायले जानकारी दिए । रोजगार कार्यक्रमका लागि सबै प्रक्रिया सकिएकाले बजेट पठाउने तयारी गरिएको उनको भनाइ छ । अहिले त विदेशबाट फर्किएका धेरै युवा गाउँमै छन्, उनले भने, यस्तो अवस्थामा रोजगार कार्यक्रम थप प्रभावकारी हुनेछ ।उद्योग, पर्यटन, वन तथा वातावरण मन्त्रालयले पनि पूर्वाधारतर्फका ठूला योजनाको काम बीचैमा रोकेको छ । बुलबुले ताल विस्तार, प्रादेशिक सहिद पार्क तथा बोटानिकल गार्डेन, हाइटेक नर्सरी, पर्यटन सडकलगायत योजना बीचमै रोकिएको मन्त्रालयका सूचना अधिकारी शेरबहादुर रोकायाले बताए ।भूमि व्यवस्था, कृषि तथा सहकारी मन्त्रालयले सिँचाइ योजनाका कामलाई निरन्तरता दिन सकेको छैन । कृषि सडकको केही काम अन्तिम चरणमा पुगेको मन्त्रालयका प्रवक्ता हरिप्रसाद पण्डितले जनाए । निर्माण सामग्री ल्याउन समस्या भएकाले केही योजना रोकिएको उनको भनाइ छ । केही आयोजनाको काम हुँदैभौतिक पूर्वाधार विकास मन्त्रालयअन्तर्गतका केही योजनाको काम भने लकडाउनकै समयमा भइरहेको छ । मन्त्रालयले जुम्लाउर्तुबुलबुलेरारा सडक निर्माण जारी राखेको छ ।राजधानीको सडक स्तरोन्नतिअन्तर्गतका काम पनि केही दिनमा सुरु हुने पूर्वाधार विकास निर्देशनालयका प्रमुख वासुदेव पौड्यालले जनाए । प्रशासनबाट अनुमति लिने तयारी भइरहेको छ, उनले भने, केही दिनमा पुनः सुरु गर्ने तयारी छ ।राष्ट्रिय गौरवको भेरीबबई डाइभर्सन बहुउद्देश्यीय आयोजनाको काम पनि निरन्तर छ । सरकारले दिएको निर्देशन र सर्त पालना गर्दै आयोजनाका काम भइरहेको आयोजनाका सूचना अधिकारी कृष्ण उपाध्यायले बताए । चिप्लेमा कफर ड्याम (नदीको बहाव फर्काउने बाँध) र बबईमा सुरुङमार्गको फिनिसिङ स्लोब प्रोटेक्सनको काम भइरहेको उनको भनाइ छ । बर्खाअघि सक्नुपर्ने अत्यावश्यक काम भएकाले प्रशासनबाट अनुमति लिई निर्माणलाई तीव्रता दिएका छौं, उपाध्यायले भने, बाहिरी जिल्लाका कामदारलाई क्लोज क्याम्पमा राखिएको छ ।अहिले ड्याम साइटमा १ सय २६ जनाले काम गरिरहेको आयोजनाले जनाएको छ । आयोजनाको दोस्रो प्याकेजअन्तर्गत ड्याम र विद्युत् गृह निर्माणको जिम्मा लिएको रमणग्वाङ्डोन जेभीले कफर जोनसँगै क्याम्प निर्माणको काम गरिरहेको हो । सुरुङमार्ग फिनिसिङमा ३० जना कामदार खटिएका छन् ।९ महिनामा १३ प्रतिशत बजेट खर्चकर्णाली प्रदेश सरकारले चालु आवको ९ महिनामा ४ अर्ब ६८ करोड १९ लाख बजेट खर्च गरेको छ । यो कुल बजेटको १३६३ प्रतिशत हो । प्रदेश सरकारले ९ महिनामा पुँजीगततर्फ २ अर्ब ४ करोड ७६ लाख (९६२ प्रतिशत) र चालुतर्फ २ अर्ब ६३ करोड ४२ लाख (२०१७ प्रतिशत) रुपैयाँ खर्चिएको प्रदेश कोष तथा लेखा नियन्त्रक कार्यालयले जनाएको छ । भौतिक विकास मन्त्रालयले चालुतर्फ १६ करोड ३ लाख र पुँजीगततर्फ १ अर्ब २० करोड गरी १ अर्ब ३७ करोड रुपैयाँ खर्च गरेको कार्यालयले बताएको छ । यो बजेटको १२८ प्रतिशत हो ।सामाजिक विकास मन्त्रालयले २६५४, आन्तरिक मामिला तथा कानुन मन्त्रालयले ४१४२ र भूमि व्यवस्था, कृषि तथा सहकारी मन्त्रालयले १७६१ प्रतिशत खर्च गर्दा उद्योग पर्यटन वन तथा वातावरण मन्त्रालयले १५०३ प्रतिशत रकम सकेको छ । कार्यालयका अनुसार आर्थिक मामिला तथा योजना मन्त्रालयले ०७५ र मुख्यमन्त्री तथा मन्त्रिपरिषद्को कार्यालयले २६७ प्रतिशत रकम खर्चिएको छ ।"
नगद बाँड्न दिन गैससको माग,"काठमाडौं (कास) गैरसरकारी संस्था महासंघ र अन्तर्राष्ट्रिय गैरसरकारी संस्थाहरूको संघ (एआईएन) ले कोभिड१९ को प्रकोप र लकडाउनका कारण प्रभावित अति विपन्न र सिमान्तकृत वर्गका व्यक्तिहरूलाई नगदै राहत वितरण गर्न दिन सरकारसित माग गरेका छन् । दुवै संस्थाका पदाधिकारीहरूले अर्थसचिव शिशिर ढुंगानामार्फत सरकारलाई संयुक्त पत्र दिई घोषित सरकारी नीतिविपरीत नगद राहत वितरणको अनुमति मागेका हुन् । प्रभावितहरूलाई जिन्सी सामग्रीभन्दा नगद राहत वितरण प्रभावकारी हुने भएकाले सरकारसित त्यस्तो माग राखेको महासंघका अध्यक्ष जितराम लामाले बताए । महासंघ र संघले यसअघि समाज कल्याण परिषद्सित समेत नगद राहत वितरणको अनुमति दिन माग गरेका थिए । तर परिषद्ले मुलुकमा कार्यरत सबै राष्ट्रिय तथा अन्तर्राष्ट्रिय गैरसरकारी संघसंस्थालाई प्रकोप र लकडाउनका नाममा कुनै पनि ठाउँमा नगद राहत वितरण नगर्न र जिन्सी राहत सामग्रीसमेत आफूखुसी नबाँड्न निर्देशन दिएको छ । परिषद्ले कसैले दोहोरो राहत पाउने र कसैले नपाउने अवस्था नआओस् भनेर केन्द्र, प्रदेश सरकार तथा स्थानीय तहसित समन्वय गरेरमात्र एकद्वार प्रणालीबाट वितरण गर्न निर्देशन दिएको थियो ।लकडाउनका कारण रोजगारी र रोजीरोटी गुमाएका तथा अरू कुनै आम्दानी नभएका मजदुर, विपन्न र असहायहरूलाई खाना र जिन्सी सामग्रीभन्दा नगद राहत वितरण गर्दा बढी प्रभावकारी हुने अरू देशको अनुभवले समेत देखाएको दाबी महासंघका अध्यक्ष लामाले गरेका छन् । उनले आफूहरूले ठाउँ र त्यहाँको आवश्यकता हेरेर नगद या जिन्सी सामग्रीमध्ये कुन प्रभावकारी हुन्छ, त्यही वितरण गर्न दिन सरकारसित माग गरेको बताए । हामीले नगद राहत मात्रै वितरण गर्न दिन माग गरेका होइनौं, ठाउँ हेरेर नगद र जिन्सी राहत वितरण गर्न पाइयोस् भनेका हौं, लामाले कान्तिपुरसित भने । लामाले जिन्सी सामग्री मात्र राहत वितरण गर्ने सरकारी नीति व्यावहारिक नभएको बताए । प्रभावितहरूलाई जिन्सी र खाना राहत वितरण गर्दा सामाजिक दूरी पालना गराउनसमेत समस्या हुने दाबीसमेत उनको छ ।"
प्रदेश १ मा १२ शीर्षकका बजेट कटौती,"मोरङ (कास) कोरोना भाइरसको संक्रमण र लकडाउनका कारण प्रदेश १ सरकारले चालु आवमा अनुत्पादक क्षेत्रको बजेट कटौती गरेको छ । कोरोना संक्रमणको प्रभावले आउँदो आर्थिक वर्षको बजेटमा स्रोत व्यवस्थापनका लागि समेत यसो गरिएको हो । चालु आवमा विनियोजित अनुत्पादक क्षेत्रका सबै बजेट कटौती गरिएको प्रदेश १ का आर्थिक मामिला तथा योजनामन्त्री इन्द्रबहादुर आङ्बोले बताए । सरकारले सवारी खरिद, फर्निचर, सेवा, परामर्श, हरेक किसिमको भत्ता, भ्रमण भत्ता, तालिम, करारमा कर्मचारी नियुक्ति, राजनीतिक नियुक्तिलगायत १२ वटा शीर्षकमा बजेट कटौती गरेको छ । चालु आवको अनुत्पादक क्षेत्रको करिब ५ अर्ब बजेट कटौती गरिएको उनले जानकारी दिए । चालु आर्थिक वर्षमा खर्च हुन नसक्ने बजेट सबै मन्त्रालयलाई समर्पण गर्नसमेत सरकारले निर्देशन दिएको छ । अनुत्पादक क्षेत्रमा कटौती गरिएको र खर्च हुन नसक्ने बजेट प्रदेश सरकारले प्रतिफल आउने बहुवर्षीय योजनामा रकमान्तर गरेर खर्च गर्ने योजना बनाएको हो । अनुत्पादक क्षेत्रबाट कटौती गरिएको बजेट र मन्त्रालयहरूले समर्पण गरेको बजेट रकमान्तर गरेर प्रदेशमा सञ्चालित प्रतिफल देखिने बहुवर्षीय योजनामा खर्च गर्छौं, मन्त्री आङ्बोले भने । तर प्रदेश सरकारले छानेका योजनाका लागि १० प्रतिशत बजेट मात्रै रकमान्तर गरेर खर्च गर्न सक्ने प्रदेश विनियोजन ऐनमा व्यवस्था छ । चालु आवको बजेट सञ्चित गरेर आगामी वर्षको बजेट प्रभावित हुन नदिन स्रोत व्यवस्थापनमा समेत प्रदेश सरकार लागेको आङ्बोको भनाइ छ । प्रदेश सरकारले लकडाउनले ठप्प बनेको अर्थतन्त्रलाई चलायमान बनाउन, बजारमा तरलता अभाव हुन नदिन र रोजगारी सिर्जना गर्न प्रदेशभर विकास निर्माणका काम गरिरहेको बताएको छ । भारतलगायत तेस्रो मुलुकबाट फर्केका र उद्योग, व्यवसाय क्षेत्रका मजदुरसमेत रोजगारविहीन भएकाले थोरै भए पनि रोजगारी सिर्जना गर्न र बजारमा तरलता अभाव हुन नदिन विकास निर्माणको काम अघि बढाउने निर्णय गरिएको मन्त्री आङ्बोले जानकारी दिए । प्रदेश सरकारले चालु आवमा सञ्चालन गरेका २ करोडदेखि डेढ अर्बसम्म लागतका तीन सय बहुवर्षीय योजना तथा प्रदेशस्थित संघीय सरकारका बहुवर्षीय योजनाको काम पनि सुरु गरेको छ । प्रदेश र संघीय सरकारले चालु आर्थिक वर्षमा बजेट विनियोजन गरेका योजनाको काम द्रुत गतिमा अघि बढाउन स्थानीय तहहरूलाई समेत पत्र पठाइसकेको मन्त्री आङ्बोले जानकारी दिए । प्रदेश र संघीय सरकारबाट आउने ससर्त, समानीकरण र विशेष अनुदान बजेट खर्च हुन नसके फिर्ता जाने भएकाले स्थानीय तहहरूलाई उक्त बजेट खर्चमा जोड दिइएको उनले बताए ।"
खाँचो आपसी सद्भावको,"काटमाडौं (कास) नेपाल उद्योग वाणिज्य महासंघले अहिलेको अवस्थामा आपसी सद्भाव, मित्रता र समन्वयको खाँचो रहेको औंल्याएको छ । आफ्नो जीउधन र व्यवसायको सुरक्षा गर्दै अघि बढ्नुपर्ने आवश्यकता पनि उत्तिकै रहेको महासंघको भनाइ छ । १३१औं अन्तर्राष्ट्रिय मे दिवसको शुभकामना दिँदै महासंघले सम्भावित चुनौतीसँग लड्न सरकार, निजी क्षेत्र, श्रमिक, कर्मचारीसहित सिंगो मुलुक नै एक ढिक्का भएर लागेको बिहीबार जारी विज्ञप्तिमा उल्लेख गरेको छ । अर्थतन्त्रलाई पहिलेकै अवस्थामा ल्याउन आगामी दिनमा अझ बढी समझदारी र सहकार्यका साथ काम गर्नुपर्ने आवश्यकता र चुनौती हाम्रो सामुन्ने छ, विज्ञप्तिमा भनिएको छ, कठिन चुनौतीको सामनाका साथै साझा समस्या समाधान गर्न हामी सफल हुनेछौं । अर्थतन्त्रका महत्त्वपूर्ण आधारहरू विप्रेषण, पर्यटनलगायत क्षेत्र नराम्ररी थलिएको बताउँदै अन्य उद्योग व्यवसाय पनि ग्रस्त भएको विज्ञप्तिमा उल्लेख छ । हाम्रा अगाडि निकै ठूलो चुनौती छ, विज्ञप्तिमा उल्लेख छ, पहिलो प्राथमिकता मानव जीवनको सुरक्षा हो ।"
ॅजग्गा बाँझो नराखौं,"काठमाडौं (कास) कृषि तथा पशुपन्छी विकास मन्त्रालयले खेतीयोग्य जग्गा बाँझो नराख्न आग्रह गरेको छ । कोरोना भाइरस र लकडाउनका कारण खाद्य असुरक्षा निम्तिन सक्ने भन्दै मन्त्रालयले जग्गाको सदुपयोग गर्न सरोकारवालालाई भनेको हो । अहिलेको परिस्थितिले खाद्य असुरक्षाको अवस्था आउन सक्ने सम्भावना छ । यस्तो अवस्था आउन नदिन लकडाउनका समयमा समेत कृषि कर्म जारी राख्न कृषक, व्यवसायी र कृषि तथा पशुसेवा प्राविधिकलाई आग्रह गरेका छौं, मन्त्रालयका प्रवक्ता हरिबहादुर केसीले भने, सम्भव भएसम्म जग्गा बाँझो नराखौं, सिजनअनुसार जुन बाली लगाउन सकिन्छ, त्यो लगाऔं । मन्त्रालयले बाली लगाउने, गोड्ने, काट्ने र उठाउने कामलाई पनि निरन्तरता दिन भनेको छ । माछा र पशुपन्छीपालनका साथै उत्पादित वस्तुको बजारीकरण गर्न पनि सुझाएको छ । फलफूल र तरकारी बजार लैजान नसके सुकाउने, सिन्की वा गुन्द्रुक बनाउने, अचार बनाउने र जुस बनाउएर संरक्षण गरौं, मन्त्रालयले जारी गरेको विज्ञप्तिमा भनिएको छ, माछा बिक्री गर्न सम्भव नभए सुकाएर, भ्याकुम प्याकिङ गरेर, नुनमा संरक्षण गरेर, धूवाँ लगाएर तथा अन्य विधि प्रयोग गरेर संरक्षण गरौं । बिक्री हुन नसकेको दूधलाई खुवा, घिउ, पनिरलगायत दुग्ध पदार्थ बनाएर सरक्षण गरौं ।हाल तरकारी उत्पादनको सिजन हो । जिल्लामा पर्याप्त मात्रामा तरकारी उत्पादन भइरहेको छ । तरकारीको बजारीकरणका लागि आयातकर्ता र थोक विक्रेतालाई पनि मन्त्रालयले अनुरोध गरेको छ ।"
विद्युत्मा २०५ छुट दिन माग,"काठमाडौं (कास) निजी क्षेत्रका प्रतिनिधिहरूले विद्युत्मा २ वर्षसम्म २० प्रतिशत छुट दिन सरकारसँग माग गरेका छन् । नेपाल उद्योग वाणिज्य महासंघकी अध्यक्ष भवानी राणाको नेतृत्वमा गएको नेपाल उद्योग परिसंघका अध्यक्ष सतिशकुमार मोर र नेपाल चेम्बर अफ कमर्सका वरिष्ठ उपाध्यक्ष राजेन्द्र मल्लसहितका उद्योगी व्यवसायीको टोलीले ऊर्जा, जलस्रोत तथा सिँचाइमन्त्री वर्षमान पुनसँग बुधबार सामूहिक भेट गरेको हो । उक्त अवसरमा उद्योगीहरूले लकडाउनका कारण उद्योग, व्यवसाय बन्द भएको भन्दै चार महिनाका लागि डिमान्ड शुल्कमा समेत छुट दिन आग्रह गरे ।"
ॅविस्तारकारी बजेट ल्याऊ,"काठमाडौं (कास) नेपाल उद्योग परिसंघले विस्तारकारी वित्तीय नीतिसहितको बजेट ल्याउन अर्थमन्त्री युवराज खतिवडासमक्ष सुझाव प्रस्तुत गरेको छ । परिसंघले बिहीबार मन्त्रीसँगको भेटमा आगामी बजेटमा पुँजीगत खर्च बढाई समयमा खर्च गर्ने व्यवस्था ल्याउनसमेत आग्रह गरेको छ । परिसंघले दिएका सुझावमा रोजगारी सृजना, निजी क्षेत्रको विकास, कृषि, लघु, साना तथा मझौला उद्योगको विकासका लागि लगानी जुटाउन ग्यारेन्टी कोष खडा गर्नेलगायत छन् ।"
लकडाउन खुकुलो बनाउन सुझाव,काठमाडौं (कास) नेपाल चेम्बर अफ कमर्सले आर्थिक क्षेत्र चलयमान बनाउन लकडाउन खुकुलो बनाउनुपर्नेमा जोड दिएको छ । चेम्बरका अध्यक्ष राजेशकाजी श्रेष्ठले मुख्यसचिव लोकदर्शन रेग्मीलाई विषयगत सुझाव पेस गर्दै भौतिक एवं कम प्रभावित क्षेत्रमा लकडाउन खुकुलो गर्न सुझाए ।
पूर्वाधारमा खर्च बढाउन आग्रह,काठमाडौं (कास) नेपाल समुद्रपार निकासी पैठारी संघले अर्थ मन्त्रालयलाई पूर्वाधार हुने खर्च बढाउन सुझाएको छ । संघले बिहीबार अर्थ मन्त्रालयलाई कोरोना भाइरस (कोभिड १९) ले देशको अर्थतन्त्रमा ल्याएको प्रतिकूल अवस्थाको सामना गर्न विभिन्न सुझाव पेस गरेको थियो । संघका अध्यक्ष सुनिलकुमार वंशलको प्रतिनिधिमण्डलले मन्त्रालयका उच्च अधिकारीलाई भेटेको थियो ।
मलेसियामा आलोपालो काम,"ॅजानुपरे चिन्ता छैननेपाली दूतावासका अनुसार हिँडडुलमा गरिएको कडाइ लम्बिँदै गए सयभन्दा कमलाई रोजगारी दिइरहेका साना र मझौला कम्पनीहरू टाट पल्टिने सम्भावना छ । पयर्टन क्षेत्रमा कार्यरत नेपालीको रोजगारी धरापमा परेको छ । मलेसियाको मानव संसाधन मन्त्रालयले कामदार कटौती गर्नुपरे विदेशी नागरीकलाई पहिलो प्राथमिकता राख्न निर्देशन दिएको छ, राजदूत पाण्डेले भने ।फर्निचर उद्योग, रेस्टुरेन्ट, होटल लगायतका साना खालका कम्पनीको व्यवसाय अहिले ठप्प छन् । १२ वर्षदेखि नेगारी सेम्बिलाङ प्रोडक्सनमा कार्यरत फालेलुङ, पाँचथरका हस्तराम केरुङले काम नगरेको ४५ दिन कटिसक्यो । उनी होटलमा बेलम्यानले काम गर्थे । ४५ हजार रुपैयाँ आम्दानी गरिरहेका हस्तरामले परिआए छाडेर नेपाल जानुपर्ने मानसिकता बनाएर बसेको बताए । मलाई घरपरिवार चलाउन मासिक १८ हजार रुपैयाँ चाहिन्छ । सदरमुकाममा राखेर बच्चाहरूलाई पढाइरहेको छु, उनले भने, यहाँ रोजगारी गुम्यो भने गाउँमा सानोतिनो व्यवसाय गर्छु । ॅघर फर्किन पाऔं ६ वर्षदेखि कार्यरत कालीमाटी, सल्यानका हेमराज घर्ती मगरको अप्रिल १ तारिखको घर फर्कने टिकट थियो । उनको अप्रिल ४ मा मलेसियाको भिसा सकिँदै थियो । भिसा नवीकरण गर्ने वा नगर्ने विषयमा कम्पनीमा तीन महिना अगाडि नै जानकारी दिनुपर्थ्यो । हेमराजले रोजगारीलाई निरन्तरता दिन चाहेनन् । कम्पनीसँगको करारपत्र रद्द गरिदिए । कम्पनीसँग उनको एक महिना अगाडिदेखि नै रोजगारी सम्बन्ध छैन । म घर जाने दिनको प्रतीक्षामा बसिरहेको छु । यहाँ बस्दाको सबै खर्च म आफैंले ब्यहोर्नुपर्छ, उनले भने, मलेसियाबाट जान मिल्छ । नेपाल सरकारले रोकेको छ ।तीन वर्षको करार अवधि समाप्त भएपछि तुलसीपुर, दाङका दीपक पाण्डेले करार पत्र थपेनन् । उनी बिस्कुट र चिप्स उत्पादन गर्ने कम्पनीमा काम गर्थे । उनीसहित ८ जना मार्च २१ देखि बिदामा बसेका थिए । कम्पनीले सबै हिसाबकिताब गरिसकेको छ । अब पासपोर्ट र टिकट मात्रै दिन्छ, उनले भने, जहिले खुल्छ, उहिले जाने हो । कोठाबाट बाहिर निस्कनासाथ प्रहरीको प्रक्राउमा परिने डर उनीहरूलाई छ । बाहिर हिँडडुल गर्दा पक्राउ परे १४ दिन जेल र एक हजार रिंगेट जरिवाना हुन्छ । उनले आफ्ना नागरिकलाई आउनबाट नेपालस सरकारले वञ्चित गर्न नहुने बताए । काठमाडौंका होटल खाली छन् । हामी तिनै होटलमा बसौंला । पैसा हामी नै तिरौंला । बरु १५ दिनको ठाउँमा एक महिना बसौंला, उनले भने, हामी नेपाल जान पाऔं । हामीले नेपाललाई घृणा गरेर परदेश आएको होइन भन्ने कुरा सत्तामा बस्नेहरूले बुझिदिनुपर्यो । राजदूत पाण्डेका अनुसार करार अवधि समाप्त भएर स्वदेश फिर्ने झन्डै ३ हजार नेपाली दूतावासको सम्पर्कमा छ । दूतावासले परराष्ट्र मन्त्रालयलाई लामो अवधिसम्म नेपाल आउनबाट रोक्न नहुने भन्दै पत्र पठाइसकेको छ । करार अवधि सकिएका नेपालीलाई तुरुन्त देश फर्किने वातावरण मिलाउन अनुरोध गरेका छौं, राजदूत पाण्डेले भने, करार सकिसकेपछि सम्बन्धित देशले आफ्नो मान्छे लैजानुपर्छ भनेर कम्पनीले दूतावासमा दबाब दिइरहेका छन् । उनले स्वदेश जाने कामदारको टिकट कम्पनी आफैंले उपलब्ध गराउने बताए । भोलि स्थिति बिग्रिएर कामदार सडकमा आए र सबैलाई पाल्नुपर्यो भने समस्या हुन्छ, नेपाल सरकारका लागि खर्चिलो पनि हुन्छ । मलेसियाको अध्यागमन विभागको गत डिसेम्बर ३१ को तथ्यांकअनुसार त्यहाँ २ लाख ९८ हजार ८ सय ४६ जना नेपाली छन् । जनवरीदेखि मार्चको मध्यसम्ममा थप झन्डै २५ हजार नेपाली मलेसिया गएका छन् । दूतावासका अनुसार थप २५ हजार नेपाली गैरकानुनी हैसियत (कागजातविहीन) मा छन् ।"
सुत्केरीलाई गाउँमै सुविधा,"(हेलम्बु, सिन्धुपाल्चोक)  सुत्केरी हुने बेथा लागेको छ ? छ भने फोन गर्दा एम्बुलेन्स घरमै लिन आउँछ । पेटको बच्चा कुन अवस्थामा छ ? सहज रूपमा सुत्केरी हुने अवस्था छ कि छैन, त्यसको पनि चिन्ता लिनुपर्दैन । पेटमा भएको बच्चाको अवस्था के छ ? त्यो पनि स्वास्थ्यकर्मीले भिडियो एक्सरे गरेर आमालाई प्रत्यक्ष देखाइदिन्छन् । सुत्केरी हुने १२ दिन कुर्नुपर्छ, पर्यो भने पनि घर फर्किनुपर्दैन । गर्भवतीको बेड, कुरुवा कोठा, भान्सा, पकाउने भाँडाकुँडा, ग्यास र गेडागुडी, सुत्केरीले खानुपर्ने मसला र खाद्यान्न निःशुल्क व्यवस्था गरिएको छ । यस्तो सुविधा र व्यवस्थापन सहर वा आधुनिक अस्पतालमा होइन, ग्रामीण भेगमा पर्ने हेलम्बु गाउँपालिकाको इचोक स्वास्थ्यचौकीमा स्थापित बर्थिङ सेन्टरले सित्तै दिएको हो । सुत्केरी बेथाले च्यापेर बर्थिङ सेन्टरमा आएकी सोही ठाउँकी विनिता तामाङले भनिन्, भिडियो एक्सरे गरेर हेर्दा बच्चाको अवस्था राम्रो देखियो । सुत्केरी हुन एक दिन कुर्नुपर्ने भएपछि उनी घर फिरिनन् । यतै पकाउनेखाने व्यवस्था सजिलो लाग्यो । श्रीमान्सहित आएकी तामाङलाई एम्बुलेन्सले स्वास्थ्यचौकी ल्याइदियो । सुत्केरी भएपछि एम्बुलेन्सले नै घर पुर्याइदिन्छ । बर्थिङ सेन्टरमा सुत्केरी हुने बानी बसाल्न गाउँपालिकाले सुरु गरेको गर्भवती प्रोत्साहन योजना अहिले विपन्न र मध्यमस्तरका परिवारका महिलाका लागि निकै लाभदायी भएको छ । १५ दिन बर्थिङ सेन्टरमा बसेर सुत्केरी भएकी आशा ह्योल्मोले भनिन्, गाउँ खानेबस्ने सुविधासमेत पाएपछि हामी सामान्य मान्छेलाई ठूलो सहयोग भयो । बर्थिङ सेन्टरकी अनमी सरिता खनालका अनुसार दुई वर्षअघि बर्थिङ सेन्टरमा बर्सेनि चार जना महिला सुत्केरी भएकोमा अहिले चालु वर्षको नौ महिनामा ८८ जना पुगेका छन् । यहाँ सुत्केरी गराउन सक्ने नसक्ने थाहा हुनेबित्तिकै एम्बुलेन्समै काठमाडौं पठाइदिने व्यवस्था छ, उनले भनिन् । गाउँमै सुविधा भएपछि गर्भवतीहरू सकभर अन्यत्र जान नरुचाउने उनले बताइन् । गाउँपालिकाका अध्यक्ष निमाग्याल्जेन शेर्पाका अनुसार घरमै सुत्केरी हुने बानीमा सुधार्न थप सुविधा दिएर बर्थिङ सेन्टर आउने बनाइएको हो । केन्द्रीय सरकारले दिने तीन हजारमा गाउँपालिकाले पनि त्यति नै रकम सुत्केरी भत्ताबापत दिने गरेको छ । सामान्य परिवारका सुत्केरीका लागि ६ हजार रुपैयाँले निकै ठूलो राहत हुन्छ, शेर्पाले भने, बर्थिङ सेन्टरमै सुत्केरी हुन आउन विशेषभत्ता दिएको हो । भिडियो एक्सरे, एक्सरे चलाउने प्राविधि तालिम, निःशुल्क एम्बुलेन्स, सुत्केरी र कुरुवालाई खानेबस्ने सुविधा गाउँपालिकाले व्यवस्था गरेको छ । शेर्पाका अनुसार दुई वर्षअघिसम्म बर्थिङ सेन्टरमा आएकाहरू पनि सुत्केरी हुन १२ दिन कुर्नुपर्दा घर जाने र नफर्कने समस्या धेरै थियो । त्यस्ता गर्भवतीलाई निःशुल्क खानेबस्ने व्यवस्था गरेपछि बर्थिङ सेन्टरमै सुत्केरी हुनेको संख्या बढेको उनले बताए । समस्या देखेपछि गाउँपालिकाले थप भवन बनाएर व्यवस्थापन गरेको छ । उक्त सेन्टर दुईवटा वडावासीलाई पायक पर्छ । तर सेवासुविधा राम्रो देखिएकाले अन्यत्रबाट पनि आउने गरेको खनालले बताइन् । गाउँपालिकामा दुईवटा बर्थिङ सेन्टर छन् । जिल्ला स्वास्थ्य कार्यालय प्रमुख दुर्गादत्त चापागाईंका अनुसार स्थानीय तहको पनि सहयोगमा गरिएको व्यवस्थापन उत्कृष्ट देखिएको छ । उनले भने एकै दिन तीन जना सुत्केरी गराएको पाएँ, उनले भने, उत्कृष्ट व्यवस्थापनले बर्थिङ सेन्टरमै आएर सुत्केरी हुनुपर्छ भन्ने सकारात्मक सन्देश गएको छ ।"
'उडी जाऊँ भने म पन्छी होइन',"(पोखरा)  अचेल हावामा उड्न चरा नै हुनुपर्दैन । ग्लाइडरको सहायताले आकाशमा कावा खाँदै फनफनी घुम्न सकिन्छ । त्यसरी उड्न सीप चाहिन्छ । प्याराग्लाइडिङ खेलाडी युकेश गुरुङ यस्तै सोच्थे । लकडाउनपछि उनले चरा हुनु र प्यारापाइलट हुनुको भेद थाहा पाए । लकडाउनमा चराहरू स्वच्छन्द उड्न सक्छन्, तर उनी सक्दैनन् । १८ वर्षीय यी स्टार प्याराग्लाइडर आफूलाई पखेटा काटिएको पन्छीजस्तै सम्झन्छन् । घरै अगाडिको ल्यान्डिङ जोन मा अचेल प्याराग्लाइडर झर्दैनन् । बरु फेवातालले ल्याउने छालको आवाज घरसम्मै सुनिन्छ । खपौंदीको ताल किनारमा बसेर सराङकोटको डाँडातिर हेर्दै टोलाउँछन् । न चराजस्तै उडी जान सक्छन्, न घरमा बस्न मन मानेको छ ।कोभिड१९ को विश्वव्यापी महामारी नहुँदो हो त उनी यतिखेर भारत हिमाञ्चल प्रदेशको वीर बिलिङमा प्याराग्लाइडिङ प्रतियोगिता खेलिरहेका हुन्थे । मार्चअप्रिलमा हुने भनिएको प्रतियोगिता कोरोना कहरका कारण अक्टोबरमा सर्यो । अहिले उनी सबेरै उठ्छन् । चिया नास्ता गरेर घरको काममा सघाउँछन् । प्याराग्लाइडिङलाई खुब मिस गर्छन् । घरमा एउटा पुरानो ग्लाइडर छ । केही डोरी चुँडिएका छन् । मुसाले ठाउँठाउँमा प्वाल पारेको छ । हावा चलेको बेला त्यही ग्लाइडर उनी घर अगाडि फेवा किनारको सानो चौरमा लैजान्छन् । प्याराग्लाइडिङको झल्को मेट्न ग्लाइडरलाई तान्दै बस्छन् । लकडाउनले उनलाई सिर्जनशील पनि बनाएको छ । प्याराग्लाइडरमा उड्दा देखिने बर्ड्स आई भ्यू को जस्तै दृश्य हेर्न उनले ड्रोन चलाउन सिकेका छन् । घर नजिकैबाट फेवातालमाथि ड्रोन उडाउँछन् । डाँडाकाँडा नियाल्छन् । सिनेम्याटिक सट खिच्छन् । युट्युबको सहायताले भिडियो सम्पादन गर्छन् । खिचेको भिडियो आफ्नै युट्युब च्यानलमा अपलोड गर्छन् । भिडियो खिच्न उनले पञ्चासेको फेदी सिंधानेमा तीन दिन बिताए । कास्कीकोट साथीको घरमा दुई दिन बसे । उडिराख्नेलाई घरमा बस्न गाह्रो हुँदोरैछ, खपौंदीस्थित घरमै रहेको मायादेवी भिलेज होटलमा बसिरहेका उनले भने, कहाँ जाऊँ, कहाँ जाऊँ हुन्छ । बजारतिर पनि निस्कन मिलेन । यतै गाउँतिरै जान्छु । लकडाउनमै उनले गितार बजाउन सिके । युट्युब हेरेरै गितार बजाउन जान्ने भएका छन् । कभर गीत सुन्न मनपराउँ छन् । सज्जनराज वैद्य उनलाई पछिल्लो पुस्ताका मनपर्ने कलाकार हुन् । घरमा बसेर उनले खाना बनाउन पनि सिके । आमासँग उनले पास्ता, स्यान्डविच, बर्गर बनाउन सिके । पहिला पकाउनमा खासै रुचि थिएन, उनले सुनाए, अहिले दालभात, तरकारी पकाउन मन लाग्छ । दाउरा चिर्न पनि उनलाई खुब मन पर्छ । दाउरा चिर्न उनी साथीको घरमा पनि पुगेका छन् । पुरानो मोटरसाइकल र गाडी खोलखाल गर्न पनि उनको मन जान्छ । एकदिन उनले घरको कुनामा थन्किएको हिरो होन्डा सीडी १०० मोडलको थोत्रो बाइक निकाले । खोलखाल पारे । इन्जिन र च्यासिस छुट्याए । पार्टपुर्जा सफा गरे । लकडाउन खुलेपछि वर्कसपमा लगेर बनाएर चलाउँछु, उनले भने । सन् २०१८ मा इन्डोनेसियामा सम्पन्न १८ औं एसियाली खेलकुदमा नेपालले एकमात्र रजत जित्दा प्याराग्लाइडिङ टिमका सदस्य थिए, युकेश । त्यतिबेला उनी १६ वर्षका मात्रै थिए । प्याराग्लाइडिङ उडान भर्न उनले १२ वर्षको उमेरमै सिकेका हुन् । नेपालमा पहिलोपल्ट प्याराग्लाइडिङ भित्र्याउने बेलायती नागरिक एडम हिल २५ वर्षअघि कास्कीको ताङतिङ गाउँ आए । बेलायती सेनामा रहेका आफ्ना मित्र जितबहादुर गुरुङसँग उनी ताङतिङ आएका थिए । त्यतिबेला उनले पहिलोपल्ट ताङतिङमा प्याराग्लाइडर उडाए । युकेशका बुबा भूपालकुमार गुरुङ स्कुलमा पढाउँथे । मामा साइनो पर्ने जितबहादुरले एडम र युकेशका बुबाबीच चिनजान गराए । एडमले पोखराका व्यवसायीसँग मिलेर पहिलोपल्ट सन् १९९८ मा प्याराग्लाइडिङ कम्पनी खोले । सन् २००३ मा युकेशको परिवार खपौंदी झर्यो । जतिबेला उनी २ वर्षका थिए । तीन वर्षकै उमेरमा उनले प्याराग्लाइडिङ गर्ने अवसर पाए । भारतीय पाइलट अजय शर्माले युकेशका बाबुछोरा सँगै राखेर उडाएका थिए । त्यतिबेला प्याराग्लाइडिङ गर्दाको क्षण भने उनलाई खासै सम्झना छैन । उनका बुबाले एडमसँग मिलेर सन् २००६ मा लेकसाइडमा फ्रन्टियर्स प्याराग्लाइडिङ कम्पनी खोले ।उनले पहिलोपल्ट ग्लाइडर छोएको ८ वर्ष छँदा हो । सराङकोटबाट उडेका प्याराग्लाइडर घरै अगाडि फुत्तफुत्त झरिरहन्थे । ल्यान्डिङ गरेपछि प्यारापाइलट उनको रेस्टुरेन्टमा आराम गर्थे । प्यारापाइलट र यात्रु अधिकांश विदेशी हुन्थे । विदेशी पाइलटले प्याराग्लाइडर उडाएको उनले नियालिरहन्थे । ग्लाइडर अवतरण गरेपछि खपौंदीका केटाकेटी दौडिँदै त्यतै पुग्थे । ग्लाइडर प्याक गर्न तम्सिन्थे । त्यसवापत प्यारापाइलटले केही पैसा दिन्थे । युकेश पनि ग्लाइडर प्याक गर्न पुग्थे । पैसा माग्दैनथे । तर प्याराग्लाइडर उडाउन सिकाइ माग्थे । उनको रुचि देखेर प्यारापाइलट सुवास थापाले पुरानो ग्लाइडर दिए । त्यहीं ग्लाइडरबाट उनले ग्राउन्ड ह्यान्डलिङ गर्न सिके । १२ वर्षको छँदा उनी ब्लुस्काई प्याराग्लाइडिङ स्कुल भर्ना भए । १५ दिन सराङकोट, स्याङ्जाको सिर्कोट र तनहुँको बन्दीपुरमा प्याराग्लाइडिङ सिके । ६ कक्षामा पढ्दै गर्दा उनी एक्लै उड्न सक्ने भए । शनिबारे बिदामा प्याराग्लाइडर उडान गर्न थाले । घरवरपरको कुनै डाँडा खाली छैन, जहाँबाट उनले प्याराग्लाइडिङ नगरेको होस् । उनले १४ वर्षकै उमेरमा प्रतियोगिता खेल्ने अवसर पाए । सन् २०१५ मा भारतरको वीर बिलिङमा भएको विश्वकप च्याम्पियनसिपमा उनी एयर मार्सलको रूपमा सहभागी भए । एक वर्षपछि पोखरामै प्याराग्लाइडिङको नेपाल च्याम्पियनसिप भयो । त्यसमा पनि उनी सहभागी भए । प्रतियोगितामा भाग लिन उनी चीन, दक्षिण कोरिया, इन्डोनेसिया र भारतसम्म पुगेका छन् । वर्ल्ड प्याराग्लाइडिङ र्याङकिङ सिस्टमअनुसार अन्तर्राष्ट्रिय प्रतियोगितामा भाग लिएर पाएको अंकका आधारमा उनी एसियाड खेल्ने प्याराग्लाइडिङको राष्ट्रिय टिममा परे । नेपालले प्याराग्लाइडिङको क्रसकन्ट्रीमा रजत पदक जित्दा सर्वाधिक अंक उनैले जोडेका थिए । नेपालको टिम जापानसँग २७ अंकले मात्रै पछि परेको थियो । खेल सकिन दुई दिन बाँकी रहँदा तेस्रो स्थानमा रहेको नेपाललाई अन्तिम दिनमा उनले अंक जोडेर दोस्रोमा पुर्याएका थिए । एसियाडपछि उनको चर्चा चुलियो । नेपाल खेलकुद पत्रकार मञ्चले काठमाडौंमा आयोजना गरेको १६ औं पल्सर स्पोर्ट्स अवार्ड २०७५ मा उनले वर्ष उत्कृष्ट पुरुष खेलाडीको अवार्ड जिते । त्यसै वर्ष पोखरा स्पोटर््स अवार्डमा पुरुषतर्फ वर्ष खेलाडी घोषित भए । दशरथ चन्द मेधावी खेलाडी प्रतिभा पुरस्कार २०७५ अन्तर्गत सर्वोत्कृष्ट खेलाडीको अवार्ड उनैले पाए । १२ कक्षामा पढ्दै गरेका उनी फुर्सदमा बुबाको प्याराग्लाइडिङ कम्पनीमा सघाउँछन् । यात्रुको चाप हुँदा व्यावसायिक उडान भर्छन् । लकडाउन खुलेपछि पहिलेजस्तै पर्यटक आउनेमा उनलाई शंका छ । पर्यटनमा पुनः सुधार आए नेपालमै बस्ने सोचमा छन् उनी । चीनमा पनि प्याराग्लाइडिङको राम्रो सम्भावना छ, उनले भने, धेरै चिनजानका साथीहरू उतै भएकाले १२ पास गरेपछि जानुपर्छ कि भन्ने पनि सोचेको छु । भूपालकुमार पनि छोराले प्रतियोगिताहरूमा भाग लिन नपाएकामा चिन्तित छन् । कोरोना कहर चाँडै सकिएर फेरि पहिलेकै जस्तो दिन फिर्नेमा उनी आशावादी छन् । खेलक्षेत्र नै कता जाने हो भन्ने चिन्ता छ, उनले भने, पर्यटन पुनर्जीवित भए प्याराग्लाइडिङ पनि पहिलेकै जस्तो हुने थियो ।"
फुटबल लामो समय प्रभावित हुन सक्ने,"नियोन (एजेन्सी) कोभिड१९ को महामारीका कारण अन्तर्राष्ट्रिय फुटबल क्यालेन्डर दुईदेखि तीन वर्ष प्रभावित हुन सक्ने युरोपेली फुटबल महासंघ (यूईएफए) का सदस्य लार्स क्रिस्टर ओल्सनले बताएका छन् । युरोपिन लिगका पनि अध्यक्ष रहेका उनले कोरोना महामारीको हिसाबकिताब आउन बाँकी रहेकाले २०२२ मा हुने भनिएको कतार विश्वकपसहित प्रतियोगिता पर्ख र हेर को स्थितिमा रहेको जनाए ।यूईएफएले च्याम्पियन्स लिग र युरोपा लिग अगस्टसम्म सम्पन्न भइसक्ने आशा लिएको छ । यो सम्भव छ कि छैन भनेर यूईएफएले मे अन्त्यमा निर्णय लिनेछ । युरो २०२० को छनोट चरण र नेसन्स लिगका खेल यसअघि नै अर्को वर्षलाई सारिएको छ । ओल्सनले आफूले नयाँ सिजन सुरु हुनुअगाडि वर्तमान सिजनको खाका हेर्न चाहेको जनाए । अहिलेको स्थितिमा अन्तर्राष्ट्रिय फुटबल सम्भवतः दुईतीन वर्ष अझै प्रभावित हुन सक्छ । यसअघि उनले बीबीसी रेडियोमा घरेलु लिगमा कोरोना महामारी र सम्बन्धित सरकारको निर्णयका कारण फरक स्थितिको सामना गर्नुपरेकाले निर्णय आउन समय लागिरहेको जनाएका थिए ।फ्रान्सको शीर्ष दुई डिभिजन लिग वान र लिग टू यस सिजनमा नहुने भइसकेको छ । फ्रान्स सरकारले सेप्टेम्बरसम्म कुनै खेल गतिविधि गर्न नपाउने बताएपछि लिग वान र टू को सिजन समाप्त गर्नुपरेको थियो । सरकारको निर्णयअनुसार दर्शकबिना पनि खेल आयोजना गर्न नपाउने नियम थियो । डच लिगको शीर्ष डिभिजन पनि यसअघि नै कुनै च्याम्पियन तथा कुनै बढुवा र घटुवा लिग नराखी स्थगित भइसकेको छ । पेरिस सेन्ट जर्मेन र अयाक्सजस्ता क्लबले महिनौं खेल्न नपाउँदा यसले कस्तो असर पार्छ र युूईएफएले यसमा कसरी सन्तोषजनक निर्णय गर्न सक्छ भन्नेमा उनले भने, अहिले यो भन्न निकै गाह्रो छ । तर यो असाधारण स्थिति हो, यसमा हामी सचेत छौं । त्यसमा कुनै ठोस समाधन पनि छैन । विश्वकपमा आउन दुई वर्ष बाँकी नरहेकाले यो पनि प्रभावित हुनसक्छ भन्नेमा ओल्सनले भने, भाइरस अझ गम्भीर भएर विकसित भएमा अन्तर्राष्ट्रिय फुटबलमा यसले निश्चित रूपमा समस्या थप्नेछ । केही प्रतियोगिता एक वर्षबाट अर्को वर्षलाई सरेको छ । त्यसै पनि युरोपेली लिगको मध्यसिजनमा कतार विश्वकप हुन गइरहेको छ । घरेलु लिगमा पनि खेलिरहेको समयमा अन्तर्राष्ट्रिय प्रतियोगितामा खेल्नुपर्ने हुन्छ । यसले कतिको असर पर्छ त्यो पनि पर्ख र हेरकै स्थितिमा छ ।"
पीएसजी च्याम्पियन घोषित,"पेरिस (एजेन्सी) पेरिस सेन्ट जर्मेन (पीएसजी) लाई बिहीबार फ्रान्सेली लिग वानको विजेता घोषणा गरिएको छ । यसअघि फ्रान्सेली लिगको माथिल्लो दुई डिभिजन लिग वान र लिग टू पूरा नहुने घोषणा गरिएको थियो । डेली मेलले फ्रान्सेली मिडियालाई उद्धृत गर्दै पीएसजीलाई सन् २०१९२० को लिग च्याम्पियन भएको घोषणा गरिएको जनाएको छ ।लिग वानबाट कुन टिम रेलिगेसनमा पर्ने हो, त्यसबारे भने निर्णय भएको छैन । लिग वानको अन्तिम तीन स्थानमा नेमिस, आमिनेस र टुलुज छन् । युरोपेली फुटबल महासंघ (यूएईएफए) सँग थप छलफल पनि यसबारे निर्णय हुनेछ । पीएसजी भने २७ खेलबाट ६८ अंकसहित शीर्षस्थानमा छ । मार्से ५६ अंकमा दोस्रो स्थानमा छ ।"
कोरोना रोक्न देवताको हात,"ब्युनर्स आयर्स (एएफपी) अर्जेन्टिनी फुटबल लेजेन्ड डिएगो म्याराडोनाले विश्वमा अहिले फैलिरहेको कोरोना भाइरस संक्रमणको महामारी रोक्न देवताको हात चाहिएको बताएका छन् । उनी चाहन्छन्, सकेसम्म चाँडै सामान्य पनि होस् । सन् १९८६ मा अर्जेन्टिनाले विश्वकप जित्दाका कप्तान म्याराडोनाले त्यस प्रतियोगितामा गरेको विवादास्पद गोललाई इंगित गर्दै त्यसो भनेका हुन् ।अर्जेन्टिनामा भर्खरै मात्र फुटबलको पूरा सिजन स्थगित भएको छ । उनको प्रशिक्षणमा रहेको जिमनसिया रेलिगेसनबाट बचेको छ । जिमनसिया अंकतालिकाको पुछारमा थियो । इंग्ल्यान्डसँगको क्वाटरफाइनलमा हातले गोल गरेका म्याराडोनाले भने, अहिले साँच्चै कोरोना भाइरस संक्रमणको महामारी रोक्ने हो भने देवताको हात चाहिएको छ । अर्जेन्टिनाले इंग्ल्यान्डविरुद्धको त्यस खेल २१ ले जितेको थियो । अर्जेन्टिना मार्च २० देखि लकडाउनमा छ । त्यहाँ ४ हजार १ सय १४ कोरोना भाइरसको संक्रमणमा परिसकेका छन् र त्यसमध्ये २ सय ७ को मृत्यु भएको छ । सेप्टेम्बरमा जिमनसियाको प्रशिक्षण सम्हालेका ५९ वर्षीय म्याराडोनाले अबका केही वर्ष अर्जेन्टिनाका क्लब आर्थिक संकटमा पर्ने अनुमान पनि गरेका छन् ।"
