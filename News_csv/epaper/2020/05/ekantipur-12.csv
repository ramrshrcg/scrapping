शीर्षक,विवरण
एकै दिन थपिए २४ संक्रमित,"सीमाबाट लुकेर आएका व्यक्तिमा धमाधम कोभिड१९ संक्रमण देखिन थालेपछि कपिलवस्तु प्रशासनले सोमबार एक साताका लागि जिल्ला सिल गर्ने निर्णय गरेको छ । लकडाउन पालना प्रभावकारी तुल्याउन यस्तो निर्णय गरेको प्रशासनले जनाएको छ । जिल्लाका दशगजामा भारतका विभिन्न सहरबाट आएका सर्वसाधारणको भीड छ । उनीहरू रातिको समय मुलुक प्रवेश गरिरहेका छन् । त्यसले संक्रमणको जोखिम बढाएको छ । संक्रमण फैलिन नदिन जिल्लाभित्र गाडी चलाउन र सर्वसाधारणलाई हिँडडुलमा रोक लगाइएको छ । जिल्लामा रहेका उद्योग, कारखाना, व्यापार, व्यवसाय र निर्माणसँग सम्बन्धित काम सोमबार साँझदेखि जेठ ५ गते राति १२ बजेसम्मका लागि रोक लगाइएको प्रमुख जिल्ला अधिकारी दीर्घनारायण पौडेलले बताए । अत्यावश्यक वस्तु ढुवानी गर्ने गाडीलाई पनि जिल्लाभित्र मान्छे ओराल्न र चढाउन कडाइ गरिएको उनले बताए । संवेदनशील अवस्था भएकाले कठोर निर्णय गर्नुपरेको हो, उनले भने, खाद्यान्न र तरकारी खरिद गर्न बिहान ७ देखि ९ बजेसम्म समय दिइएको छ ।"
रातारात दशगजामा ल्याएर छाडिन्छ,"शनिबार पनि भारतीय सुरक्षाकर्मीले डेढ सय नेपाली कामदारलाई महाकाली नगरपालिकाको दशगजा क्षेत्रमा ल्याएर छाडेको थियो । रातमै छाडिएका उनीहरूलाई भने सशस्त्र प्रहरीले फिर्ता पठाएको थियो । उनीहरू अहिले खटिमाको एक विद्यालयमा बसिरहेका छन् । भारत उत्तराखण्डको रुद्रपुर, काशीपुर र पन्तनगरलगायत क्षेत्रका क्वारेन्टाइनबाट उनीहरूलाई घरतर्फ पठाएको हो । १८ घण्टा हिँडेर, हातमा दुईदुई क्वारेन्टाइनका सर्टिफिकेट बोकेर नाकामा पुगेका हौं, दोधारा चाँदनी क्षेत्रबाट फिर्ता पठाएर खटिमा रहेका कञ्चनपुरको कृष्णपुर नगरपालिकाका मनोज सुनारले भने, भारतबाट आफ्नै ठाउँमा जाऊ भन्छन्, उताबाट हामीलाई लखेटिहाल्छन्, अब हामी कता जाने ? उनीसहित ३ सय जना नेपाली कामदारहरू शनिबारदेखि खटिमामा बसिरहेका छन् । जिल्ला प्रशासन कार्यालय कञ्चनपुरले दुई साताअघि नै सीमावर्ती क्षेत्रमा क्वारेन्टाइनमा रहेका नेपालीलाई ल्याउन आवश्यक स्वीकृतिका लागि गृह मन्त्रालयमा पत्राचार गरेको थियो । तर मन्त्रालयबाट हालसम्म पनि कुनै जानकारी आएको छैन । केन्द्रको आदेशबिना हामी कसैलाई भित्र्याउन सक्दैनौं, प्रजिअ खतिवडाले भने, भित्रिइसकेकालाई भने नियन्त्रणमा लिएर क्वारेन्टाइनमा राखिनेछ । खटिमा, वनबसा र टनकपुरका क्वारेन्टाइनमा सयौं नेपाली छन् । क्वारेन्टाइनमा रहेका मात्रै आएमा आरडीटी परीक्षणदेखि उनीहरूलाई सम्बन्धित स्थानीय तहसम्म पुर्याउन सकिन्छ, तर त्योभन्दा बढी आएमा हाम्रो तयारीले पुग्दैन, प्रजिअ खतिवडाले भने, आरडीटी किट पनि थोरै मात्रै बाँकी छन् ।क्वारेन्टाइनमा पनि बिचल्लीभारत उत्तरप्रदेशको बरेलीनजिकै काशगन्जमा मार्केटिङको काम गर्ने मनोज सुनार एक महिनाअघि घर फर्किन दुई दिन हिँडेर सीमावर्ती बजार खटिमा पुगेका थिए । खटिमाबाट प्रहरीले समातेर उनलाई सिधै रुद्रपुर क्वारेन्टाइनमा पुर्यायो । १५ दिन त्यहाँ बसेपछि नजिकै रहेको अर्को क्वारेन्टाइनमा सारियो । एक सातापछि त्यहांँपनि सित्तैमा पाल्न नसकिने भन्दै सुरक्षाकर्मीहरूले सुनाउन थाले । अब पहाडतिर गएर मजदुरी गर्नॅपर्ने, त्यसपछि मात्रै खान दिने भन्न थालेपछि मनोजसहित २ सय जना घर जाने भन्दै क्वारेन्टाइनमा बसेको प्रमाण सर्टिफिकेट बोकेर हिँडे । भोकभौकै १८ घण्टा पैदल यात्रापछि शनिबार राति दोधारा चाँदनीनजिकै पुगेका उनीहरूलाई भारतीय सुरक्षाकर्मीले लाठीले हानेर नेपालतर्फ जानबाट रोक्यो । उनीहरूलाई पुनः खटिमामै पुर्याएर राखिएको छ । भारत उत्तराखण्ड राज्यको रुद्रपुर र काशीपुरलगायतका विभिन्न क्षेत्रका क्वारेण्टाइनबाट आएका करिब ३ सय नेपालीहरूलाई सीमा क्षेत्रबाट फर्काएर खटीमाको एक विद्यालयमा राखिएको मनोजले बताए । उनका अनुसार एउटै कोठामा २०२५ जनालाई राखिएको छ । खाना पनि शनिबार राति २ बजे दिएको थियो । आइतबारको खाना दिनको २ बजे नै दिएका थिए । हामीलाई नेपाल छिर्न नदिए पनि बोर्डरमै क्वारेन्टाइनमा राखियोस्, मनोज भन्छन्, एक छाक खाएर एउटै कोठामा भेडाबाख्रा जसरी हुलेर बस्न सकिँदैन । सामाजिक दूरी कायम गर्नॅका साटो एउटै कोठामा २०२५ जना हुलेर राख्दा संक्रमणको जोखिमसमेत त्यतिकै रहेको उनले बताए ।"
भारतलाई कूटनीतिक नोट,"उक्त सम्झौताको २८ नम्बर बुँदामा उल्लेख छ, दुवै पक्ष व्यापार वस्तुको सूची वृद्धि गर्न तथा नाथुला, किंगला, लिपुलेक नाकाबाट व्यापार विस्तार गर्न सहमत भएका छन् । उक्त सम्झौतामार्फत नेपाली भूभागबाट भारतचीन व्यापार विस्तार गर्न भएको सम्झौताको विरोध सुरु भएपछि तत्कालीन परराष्ट्रमन्त्री महेन्द्रबहादुर पाण्डेलाई संसदीय समितिमा बोलाइएको थियो । विवाद बढ्दै गएपछि नेपाल सरकारले विवादास्पद लिपुलेक सीमा अध्ययनका गर्न अख्तियार दुरुपयोग अनुसन्धान आयोगका पुर्वप्रमुख सूर्यनाथ उपाध्यायको संयोजकत्वमा एक समिति गठन गरेको थियो । समितिले झन्डै चार महिना लगाएर विवादास्पद क्षेत्र लिपुलेक र सुस्ताबारेको अध्ययन प्रतिवेदन तयार पारेको थियो । तर, प्रतिवेदन बुझाउने बेलामा भने सरकार फेरिएर परराष्ट्रमन्त्रीमा कमल थापा नियुक्त भइसकेका थिए । मन्त्री थापाले प्रतिवेदन बुझे, तर त्यसको सार्वजनिकीकरण वा कार्यान्वयन भने कहिल्यै हुन सकेन । मेरो संयोजकत्वमा गठित कार्यदल परराष्ट्र मन्त्रालयको कामकारबाहीमा सघाउ पुग्ने गरी बनाइएको थियो । हामीले हाम्रो अध्ययन निष्कर्षमा नेपालको भूभाग लिपुलेकमात्रै होइन, लिम्पियाधुरासम्मै नेपालको सिमाना हो भन्ने निर्क्योल दिएका छौं, उक्त कार्यदलका संयोजक उपाध्यायले कान्तिपुरसँग भने । यही भूभागको अतिक्रमण र विवादमा फेरि सोमबार भारतलाई कूटनीतिक नोट पठाइएकोबारे नेपालभारत प्रबुद्ध समूह (ईपीजी) का सदस्यसमेत रहेका उपाध्यायले भने, हाम्रो सम्प्रभुताप्रति भारतलाई कुनै सम्मान छैन । भारतले नटेरेको र हामीलाई नगनेको स्थिति छर्लङ्गै देखिन्छ । आपसी समस्या समाधान र सहजीकरणमा हामीले गर्न नचाहेको होइन, हाम्रो पद्धतिले सधैंसधैं गर्न खोजेकै हो, तर भारतले यसलाई कहिल्यै गन्तीमा राख्नै चाहेको देखिन्न । भारतीय प्रधानमन्त्री मोदी र चिनियाँ राष्ट्रपति सीको बेइजिङ सम्झौतामा नेपाली भूभाग लिपुलेकबारे उल्लेख भएपछि तत्कालीन परराष्ट्रमन्त्री पाण्डेले दुवै छिमेकी देशलाई प्रोटेस्ट लेटर (विरोध पत्र) पठाउने आँट गरेका थिए । हालसालै चीनका लागि राजदूत नियुक्त भएका पाण्डेले कान्तिपुरसँग भने, मैले नै सूर्यनाथजीको संयोजकत्वमा नेपालभारत विवादास्पद भूभागबारे अध्ययन गर्न समिति बनाएको थिएँ । त्यो प्रतिवेदन मैले बुझ्न पाइनँ, मपछिका परराष्ट्रमन्त्री थापाजीले प्रतिवेदन बुझ्नुभएको थियो ।लिपुलेकलाई व्यापारनाका बनाउने बेइजिङ सम्झौताको विरोधमा दुवै देशलाई पत्र पठाइए पनि चीनले मात्रै तत्कालै जवाफ दिएको पूर्वमन्त्री पाण्डेले बताए । हामीले दुवै मुलुकलाई लिपुलेकबारे सरोकार राखेका थियौं । तर, चिनियाँ पक्षले तत्कालै त्यसबारेमा सुधार गर्न सकिने ठाउँ रहेमा हामी करेक्सनका लागि तयार हुनेछौं भनेर जवाफ फर्काएको थियो । भारतले भने यो भूभागमा एकोहोरो दाबी मात्रै गरिरह्यो, केही जवाफ भने दिएन, पाण्डेले जानकारी दिए । राजदूत पाण्डेले नेपालले भारतलाई गाली गरेर मात्रै समस्या समाधान नहुने र भारतले पनि ढिट गरिरहेर उसको जित हुनै नसक्ने धारणा राखे । भारतले यो समस्या समाधानमा कोरोना संकटपछि वार्ता गर्ने भने पनि भारतीय भनाइ र व्यवहारलाई विगतको दृष्टान्त हेरी विश्वास गर्न मुस्किल पर्ने राजदूत पाण्डेको बुझाइ छ । आफू राजदूतका रूपमा बेइजिङ जान लागेको र यो भूभागको सरोकारमा कहींकतै जोडिएमा कुराकानी गर्न सकिने भए पनि राजदूत पाण्डेले यो मामिलाको मूल पात्र नेपाल र भारत रहेको धारणा राखे । मैले पाएको सूचनामा भारतले अहिलेसम्म नेपाली भूभाग हँॅदै चीनको सिमानासम्म मात्रै बाटो खनेको अवस्था छ, चीनपट्टिको बाटो खन्ने काम बाँकी नै छ, अघि बढेको अवस्था छैन, राजदूत पाण्डेले भने, यो संकेतलाई हामीले बुझ्न सक्नुपर्छ, यो पाटोलाई हामीले दुवै मुलुकसमक्ष राखेर आफ्नो सार्वभौम कुरा राख्न सकिन्छ । चिनियाँहरू शान्ति र मैत्रीका पक्षमा छन्, यो विषय सुल्झाउन सकिन्छ जस्तो लाग्छ ।कूटनीतिक जानकार दिनेश भट्टराईका बुझाइमा चीनभारतको बेइजिङ सम्झौतामा आएको लिपुलेक व्यापार नाकाको विस्तारित रूप बनेर अहिलेको भारतीय सडक विस्तार योजना आएको हुन सक्ने सम्भावना पनि उत्तिकै छ । चीन सीमावर्ती भनेर, मानसरोवर जाने भनेर यसरी अन्तर्राष्ट्रिय मिडियामा उल्लेख भइरहँदा पनि चीन भने मौन बसेको देखिन्छ, भट्टराईले भने, यसकारण यो व्यापारिक नाकाको विस्तारित रूप पनि हुन सक्छ, यो भारतमात्रैको सरोकार होला भनेर चुप लागेर बस्ने अवस्था होइन । हामीले चिनियाँ पक्षलाई पनि ध्यानमा राख्नैपर्छ । अर्थपूर्ण कूटनीतिक नोटपूर्वपरराष्ट्र सचिव मधुरमण आचार्यले परराष्ट्र मन्त्रालयले सोमबार भारतलाई दिएको कूटनीतिक नोट को विशिष्ट अर्थ र महत्त्व रहने प्रतिक्रिया कान्तिपुरलाई दिए । यो तत्कालका लागिभन्दा बढी दीर्घकालीन अर्थमा एकदमै महत्त्वको कुरा हो, आचार्यले भने । अब द्विपक्षीय वार्ताको वातावरण तय गर्दै लैजान र उच्च राजनीतिक तहमा समझदारी बनाउन जरुरी रहेको भन्दै आचार्यले उचित वातावरण मिलेमा सचिवस्तरको वा अन्य तह भनेर पर्खनै नपर्ने धारणा राखे । प्रधानमन्त्री तहमा फोन कुराकानीकै भरमा पनि समस्या सुल्झन सक्छ । तत्कालको हकमा भने निर्माणाधीन सडक जहाँ पुगेको छ, त्यहीं रोक्ने पहल सुरु हुनुपर्छ, उनले भने, अरू तहमा संवाद हुन भने उपयुक्त वातावरण आउनासाथ अघि बढ्नुपर्छ । सन् २०१५ मा दुई छिमेकी भारतबंगलादेशका प्रधानमन्त्री तहको उच्चस्तरीय राजनीतिक समझदारीका भरमा बंगलादेशले सन् १९७५ देखि थाती रहेको १३ हजार हेक्टर जमिन भारतसँग साटेर फिर्ता लिएको उदाहरण आचार्यले दिए । विगतमा आफू परराष्ट्र सचिव रहेका बेला भारतसँगका वार्ता वा उच्चस्तरीय भ्रमणका बेलामा कालापानीको विषय आपसी वार्ताको सूचीमा नराख्न दबाब आउने गरेको सन्दर्भ झिक्दै आचार्यले जेजसरी पनि यो मामिलालाई सधैं जीवितै राखिरहन प्रयत्न भएको बताए । कालापानी, लिपुलेकजस्ता विषयमा प्राविधिक तहमा बसेर अहिलेसम्म कुराकानी भएकै छैन, उनले भने, आफ्नो कुरा एसर्ट गर्दै जानुपर्छ, कूटनीतिक नोटले यस अर्थमा राम्रो काम गरेको छ ।"
खलंगातिंकर सडक बनाइने,"छाङरुमा सशस्त्रको बीओपी राखिनेभारतले नेपाली भूमि अतिक्रमण गरेर सडक खनेपछि सरकारले सेनाको हेलिकप्टरबाट सीमा सुरक्षार्थ दार्चुलाको व्यास गाउँपालिका१, छाङरुमा सशस्त्र प्रहरी बल (एपीएफ) को बोर्डर अब्जरभेसन पोस्ट (बीओपी) पठाउने निर्णय गरेको छ । गृह मन्त्रालयले सैनिक मुख्यालयलाई पत्र लेखेर आगामी बुधबार छाङरुमा सशस्त्रको फौज पुर्याउने गरी हेलिकप्टर उपलब्ध गराउन भनेको हो ।सशस्त्र प्रहरी मुख्यालयले निरीक्षक (इन्स्पेक्टर) को कमाण्डमा ३५ जनाको फौज बुधबार छाङरुतर्फ पठाउने गरी हातहतियार, खाद्यान्न, स्वास्थ्य सामग्रीलगायत बन्दोबस्तीका सामग्री तयारी अवस्थामा राखेको जनाएको छ । सशस्त्र प्रहरीको ५० नम्बर गुल्म हेटक्वार्टर खलंगा (दार्चुला) अन्तर्गत रहने गरी छाङरुमा बीओपी स्थापना गर्न लागिएको हो । सरकारले गत मंसिरमै छाङरुमा बीओपी राख्ने गरी २५ रोपनी जग्गा व्यवस्था गरिसके पनि मौसमी प्रतिकूलता र सडक पूर्वाधार पहुँच नहुँदा काम अघि बढेको थिएन । सशस्त्र प्रहरी प्रवक्ता डीआईजी प्रवीणकुमार श्रेष्ठले बीओपी स्थापनाका लागि काम अघि बढाइएको जानकारी दिए ।"
सीमामा रोक्दा संक्रमण भित्रभित्रै फैलिने डर,"भारतीय प्रहरीले नेपालीलाई खान नदिएको, गलत स्थानबाट नेपालमा प्रवेश गर्न दबाब दिने गरेको र क्वारेन्टाइनमा नराखेको भन्दै सीमावर्ती क्षेत्रका सांसदहरूले आफ्ना नागरिकलाई नेपाल प्रवेशमा गर्न दिन माग गरेका छन् । प्रतिनिधिसभा बैठकमा सोमबार उनीहरूले सीमामा आइपुगेका नेपालीलाई रोक्दा कोभिड१९ को संक्रमण भित्रभित्रै फैलिने र सीमा क्षेत्रमा यसको प्रभाव झन् बढ्दै जाने चिन्ता व्यक्त गरे । कांग्रेसका सांसद भरतकुमार शाहले रूपन्देही, कपिलवस्तु, नवपरासीलगायतका जिल्लाको सिमानामा ५ हजारभन्दा बढी नेपाली बिजोग अवस्थामा रहेको बताए । भारतीय प्रहरीले नेपालीमाथि गरेको व्यवहारले मन रुने गरेको भन्दै उनीहरूलाई तत्काल ल्याउन माग गरे । राति भारतीय प्रहरीले गलत ठाउँबाट नेपाल छिर्न लगाउने गरेको उनको भनाइ थियो । हामी राष्ट्रियताका कुरा गर्छौं, माटो, ढुंगा राष्ट्रियता होइन, जनता राष्ट्रियता हो, उनले भने, उनीहरू बिचल्लीमा पर्दा पनि सरकारले केही गरेन । कांग्रेसकै सांसद अभिषेकप्रताप शाहले सीमामा रहेका नेपालीलाई स्वास्थ्य परीक्षण गरेर नेपाल भित्र्याउन माग गरे । उनले सरकारले सीमामा आएका नागरिकको विषयमा बेवास्ता गरेको टिप्पणी गरे । उनीहरूलाई नेपाल भित्र्याएर स्थानीय तहलाई जिम्मा लगाउनुपर्ने शाहले माग गरे । कांग्रेसका सांसद अमरेशकुमार सिंहले विदेशमा बिजोग अवस्थामा रहेका नेपालीको सरकारले उद्धार गर्नुपर्ने बताए । भारतको सिमानामा खाने व्यवस्था छैन । उनीहरूलाई नेपालमा ल्याएर क्वारेन्टाइनमा राख्नुपर्छ, उनले भने । राजपाकी सांसद अमृतादेवी अग्रहरीले सीमाबाट आउन नदिइएपछि खेतबारीबाट भागेर नागरिक आउने गरेको बताइन् । लकडाउनको ४८ दिन बित्दा पनि सरकार आँखा चिम्लेर बसेको उनको टिप्पणी थियो । सीमामा निगरानी नराख्दा मधेसका प्रत्येक जिल्लामा कोरोना भाइरसको प्रकोप बढेको छ, उनले भनिन् । नेकपाकी सांसद इन्दुकुमारी शर्माले महोत्तरीमा खाद्यान्न तस्करी बढेको भन्दै नियन्त्रण गर्न माग गरिन् । उनले लकडाउनको मौका छोपेर सीमा क्षेत्रमा बढेको तस्करी नियन्त्रण गर्न माग गरिन् । घरेलु हिंसाले महोत्तरी र धनुषामा एक महिनामा २० जनाको मृत्यु भएको उनले जानकारी दिइन् । नेकपाका सांसद गणेशसिंह ठगुन्नाले भारतलगायत विदेशमा अलपत्र परेका नेपालीलाई ल्याउन माग गरे । १४ दिन क्वारेन्टाइनमा राखेर भारत सरकारले पठाएका नेपालीलाई सरकारले किन आउन नदिएको भनी शर्माले प्रश्न पनि गरिन् । भारतबाट आउनेलाई स्थानीय तहले क्वारेन्टाइनमा राख्न चाहे पनि यता आउन दिइएको छैन, उनले भनिन् । नेपाली कांग्रेसकी सांसद उमा रेग्मीले कोभिड१९ परीक्षण गर्ने किट जिल्लाका अस्पतालमा पर्याप्त नभएको बताइन् । कोभिड१९ परीक्षणमा पक्षपात गरिएको उनको आरोप थियो । उनले पनि विदेशमा अलपत्र परेका नेपालीलाई ल्याएर क्वारेन्टाइनमा राख्न माग गरिन् । रेमिट्यान्स राम्रो मान्ने, नागरिकको दुःखचाहि नहेर्ने ? उनले भनिन् । कांग्रेसका सांसद उमाकान्त चौधरीले नागरिकको पीसीआर परीक्षण व्यापक गर्न माग गरे । नेकपाका खेमप्रसाद लोहनीले सरकारले घोषणा गरेको लकडाउन उचित र प्रशंसनीय रहेको बताए । उनले विदेशमा रहेको नेपालीको उचित व्यवस्थापन र उपचारको व्यवस्था गर्न माग गरे । सांसदले सीडीओको चाकरी गर्ने हो ?नेकपाका सांसद गजेन्द्रबहादुर महतले लकडाउनको परिभाषा माग्दै सरकारले सांसदलाई सीडीओको चाकरी गर्न विवश बनाएको बताए । लकडाउनले जनतालाई कति मर्का परेको छ भन्ने हेक्का सरकारले राख्न नसकेको उनको टिप्पणी थियो । जिल्ला आउजाउ गर्नसमेत सीडीओको चाकरी गर्नुपर्ने भएको छ, उनले भने । कांग्रेस सांसद भरतकुमार शाहले प्रमुख जिल्ला अधिकारीको अधिकार खोसेर स्थानीय तहका प्रमुखहरूलाई दिनुपर्ने बताए । सरकारले कोभिड१९ को नियन्त्रणमा लकडाउनबाहेक केही नगरेको उनको भनाइ थियो । नेपालीको उद्धार गर्नुपर्ने छुट्टै प्रस्तावप्रमुख विपक्षी दल कांग्रेसका सांसद गगनकुमार थापाले कोभिड१९ महामारीका कारण विदेशमा अप्ठ्यारोमा परेका नेपालीलाई स्वदेश फिर्ता ल्याउनुपर्ने भन्दै त्यस विषयमा छलफलका लागि प्रतिनिधिसभामा जरुरी सार्वजनिक महत्त्वको प्रस्ताव दर्ता गराएका छन् ।महामारीले विदेशमा रोजगारी गुमाएका, आममाफी पाएर स्वदेश फिर्ताको आदेश पाएका वा अन्य कारणले अप्ठ्यारोमा परेका नेपाली नागरिकलाई स्वदेश फिर्ता ल्याउनुपर्ने थापाको प्रस्ताव छ । सांसदहरू डिला संग्रौला र प्रकाश रसाइली समर्थक रहेको उक्त प्रस्तावमा विदेशमा रहेकाहरूको जोखिमको अवस्था वर्गीकरण गरी क्रमशः नेपाल ल्याउनुपर्ने भनिएको छ ।प्रस्तावमा जो जहाँ छौं, त्यहीँ वसिराखौं, नआत्तिऔं र धैर्य गरौं भनिराखेर सरकार गैरजिम्मेवार बन्न नमिल्ने भनिएको छ । सरकारले त्यसरी भनेर महिनौं बिताउने सुविधा नरहेको भन्दै सांसद थापाले विदेशमा बेरोजगार बनेको, बेखर्ची भएका, बेतलबीमा राखिएका र आममाफी पाएकाहरूलाई फर्काइनुपर्नेमा जोड दिएका छन् । सर्वोच्च अदालतले समेत विदेशमा रहेकालाई बिनाभेदभाव फर्काउन आदेश गरेको तथा वैदेशिक रोजगार ऐनको दफा ७५ समेत महामारीका कारण श्रमिकलाई तत्काल फिर्ता ल्याउनुपर्ने भए सरकारले कूटनीतिक समन्वय गरी ल्याउन सकिने व्यवस्था रहेको उल्लेख गर्दै थापाले त्यसको कार्यान्वयन गर्नुपर्ने भनेका छन् । थापाले भारतका विभिन्न सहरबाट आएर सीमापारि अड्किएकालाई पनि भित्र्याइनुपर्ने माग गरेका छन् । उनले लुकीछिपी प्रवेश गर्ने क्रमले नेपालमा संक्रमण बढेकाले वैधानिक तरिकाले भित्र्याएर नेपालभित्र क्वारेन्टाइनमा राखिनुपर्ने प्रस्ताव गरेका छन् । प्रधानमन्त्रीमाथि व्यंग्य गर्दै कविता कांग्रेस सांसद थापाले प्रतिनिधिसभामा प्रधानमन्त्री केपी शर्मा ओलीलाई व्यंग गर्दै म त भाग्यमानी शीर्षकमा बाल कविता सुनाएका छन् । उनले कवितामा सरकार र प्रधानमन्त्रीमाथि व्यंग गरेर मुलुकको परिस्थिति उजागर गर्ने कोसिस गरेका छन् । प्रधानमन्त्री ओलीले मुलुकमा व्याप्त भ्रष्टाचार, भारतले सीमामा गरेको अतिक्रमण, लकडाउनले सडक मजदुरको बिचल्ली, किसान र साना व्यवसायीको मर्का र विदेशमा अलपत्र परेका नेपालीको उद्धारमा चासो नदिएको भन्दै थापाले कवितामार्फत व्यंग्य गरेका थिए । कवितामा उनले मुलुकमा थुप्रै समस्या भए पनि प्रधानमन्त्री ओली कविता पढेर बसेको र कुनै कामै नभए पनि मुलुकमा सबै ठीक भएको भनिदिनुपर्ने अवस्था बनेको थापाको आशय थियो ।"
विदेशबाट आउन चाहने झन्डै ६ लाख,"कोरोना भाइरस (कोभिड १९) को प्रभावका कारण विभिन्न मुलुकमा रहेका झन्डै ६ लाख नेपाली स्वदेश फर्किन चाहेका छन् । संघीय संसद्को राज्यका निर्देशक सिद्धान्त, नीति र दायित्वको कार्यान्वयन अनुगमन तथा मूल्यांकन समितिको सोमबार बसेको बैठकमा परराष्ट्रमन्त्री प्रदीप ज्ञवालीले २ लाख १० हजार ८ सय ७१ नेपालीलाई तत्काल र बाँकी ३ लाख ७७ हजारभन्दा बढीलाई केही समयपछि गरी कूल ५ लाख ८८ हजार ७ सय जनालाई नेपाल ल्याउनुपर्ने अवस्था रहेको जानकारी दिए ।तत्काल स्वदेश फर्किनेमा भारतसहित श्रम गन्तव्य मुलुकहरूमा ठूलो संख्यामा वैदेशिक रोजागारीमा गएका र रोजगारी गुमेकाहरू छन् । त्यसैगरी, नियमित रूपमा स्वदेश आउन चाहेका तर हवाई उडान बन्द भएर रोकिएका, भिसा सकिएका, पर्यटकका रूपमा विदेश गएर अड्किएकाहरू रहेको ज्ञवालीले जनाए । उनका अनुसार भारतबाट स्वदेश फर्किन चाहनेको संख्या मात्रै साढे २ लाख छ ।परराष्ट्र मन्त्रालयको संयोजनमा वैदेशिक रोजगार बोर्डलगायत सरकारी निकायहरूले विभिन्न मुलुकमा रहेका नेपाली कूटनीतिक नियोग तथा गैरआवासीय नेपाली संघ (एनआरएनए) सँगको सहकार्यमा उक्त तथ्यांक तयार पारिएको हो । उक्त तथ्यांकअनुसार गत मंगलबारसम्म त्यसरी नेपाल फर्किन चाहनेको संख्या ४ लाख ७ हजार थियो । त्यसमा तत्काल ल्याउनैपर्ने नागरिकको संख्या १ लाख २७ हजार रहेको वैदेशिक रोजगार विभागले जनाएको थियो । यसरी हेर्दा विदेशबाट कोरोनाका कारण फर्कनुपर्ने बाध्यतामा रहेका नेपालीको संख्या साता दिन नबित्दै डेढ लाखभन्दा बढीले वृद्धि भएको छ । स्वदेश फर्किन चाहनेहरूलाई सम्बन्धित मुलुकले विमान चार्टर्ड गरेर नेपाल पुर्याउन खोजेको पनि मन्त्री ज्ञवालीले जानकारी दिए । उनका अनुसार यूएईले नेपाली कामदारलाई आफैं विमानको व्यवस्था गरी नेपाल पुर्याउने अनुमति माग्दै सरकारलाई पत्र लेखेको छ । यूएईले त्यसरी नेपालीलाई फर्काउन अनुमति मागे पनि क्वारेन्टाइनलगायतको व्यवस्था नगरी अनुमति दिन सकिने अवस्था नरहेको उनले स्पष्ट पारे ।विदेशबाट आउनेहरूलाई कसरी व्यवस्थापन गर्ने भनेर सरकारले तयारी र अध्ययन गरिरहेको उनले जानकारी दिए । विदेशबाट आउनेको प्रभाव अर्थतन्त्र र अन्य क्षेत्रमा कत्तिको पर्छ भन्ने यकिन छैन । मुलुकको अर्थतन्त्रमा ठूलो प्रभाव पर्नसक्ने आँकलन छ, उनले भने, यसको बारेमा अध्ययन गर्नका लागि योजना आयोगका सदस्यको संयोजकत्वमा विभिन्न मन्त्रालयका प्रतिनिधि सम्मिलित समिति बनेको छ ।त्यस्तै, विदेशबाट उद्धार गर्दा प्राथमिकता निर्धारण गर्नका लागि कार्यदल गठन गरिएको पनि मन्त्री ज्ञवालीले जानकारी दिए । कुन देशमा रहेका नेपालीलाई प्राथमिकतामा राख्ने, कस्तो समस्यामा रहेकालाई पहिला उद्धार गर्ने भन्नेबारे उक्त कार्यदलले निर्धारण गर्नेछ । विदेशबाट ल्याएकालाई विमानस्थलमा कसरी व्यवस्थापन गर्ने, कहाँ क्वारेन्टाइनमा राख्ने, प्रदेश र स्थानीय तहका क्वारेन्टाइनसम्म कसरी पुर्याउने भन्नेबारे सरकारी संयन्त्रहरूले योजना बनाइरहेको बताइएको छ । सबैलाई काठमाडौं उपत्यकामा व्यवस्थापन गर्न नसकिने भएकाले प्रदेश र स्थानीय तहसम्म कसरी लैजाने र व्यवस्थापन गर्ने भन्नेबारे काम भइरहेको छ, मन्त्री ज्ञवालीले भने ।विदेशबाट ल्याइएकाहरूलाई क्वारेन्टाइनमा राखेर बाहिर निकालेपछि श्रम क्षेत्रमा कसरी जोड्ने भन्नेबारे पनि सरकारी कार्यदलले काम गरिरहेको उनले जानकारी दिए । विदेशबाट ल्याएकाहरूलाई व्यवस्थापन गर्नका लागि प्रदेशपिच्छे ५० हजार क्षमताको क्वारेन्टाइन बेड संख्या बढाउने सरकारको तयारी छ । सकेसम्म विदेशमा रहेका नेपालीलाई समस्या नहुने अवस्थासम्म विदेशमै बस्न सम्बन्धित देशमा रहेका नेपाली कूटनीतिक नियोगहरूले प्रेरित पनि गरिरहेका छन् ।भारतबाट आउनेको संख्या ठूलो भएकाले समस्या थपिने सरकारको आँकलन छ । भारतबाट आउनेलाई सोझै आउनदिए नेपालको वर्तमान व्यवस्थापनमा उलटफेर हुने मन्त्री ज्ञवालीले औंल्याए । उनका अनुसार भारतबाट ठूलो संख्यामा नेपाल आउने नागरिक रहेकाले उनीहरूलाई नियन्त्रित रूपमा ल्याउन सरकारले तयारी गरिरहेको छ । भारतका कुन ठाउँमा कति नेपाली छन् र उनीहरू कसरी आइरहेका छन् भन्ने सरकारसँग कुनै यकिन विवरण नभएकोले पनि समस्या भएको हो ।सांसद राधेश्याम अधिकारीले विदेशमा रहेका नेपालीलाई सरकारले तिमीहरू जता छौ त्यतै बस्न भन्नै नमिल्ने बताए । कानुनी र मानवीय आधारमा पनि त्यसो भन्न नहुने उनको भनाइ थियो । उनीहरू कोरोना संक्रमित भए नै पनि स्वदेश ल्याएर उपचार गर्नुपर्ने राज्यको दायित्व भएको अधिकारीको भनाइ थियो । विदेशबाट नागरिकलाई ल्याएर व्यवस्थापन गर्ने जिम्मा नेपाली सेनालाई दिन पनि सांसद अधिकारीले सरकारलाई सुझाव दिए । यस्तो विपत्को बेलामा सेना, सशस्त्र प्रहरीको सहयोग लिने हो । औषधि खरिदमा होइन, उनले भने ।अधिकारीको भनाइको समर्थन गर्दै नेकपा सांसद भीम रावलले सीमामा आएर ४५ दिनभन्दा बढी समय भारतको क्वारेन्टाइनमा बसेकाहरूलाई आउन दिनुपर्ने धारणा राखे । भारतीय प्रशासन र प्रहरीले यता धकेल्ने तर यता हामीले आउन नदिँदा उनीहरू अर्कोतिर लागेमा के गर्ने ?, उनको प्रश्न थियो । जवाफमा मन्त्री ज्ञवालीले व्यवस्थापनको जिम्मेवारी सेनालाई दिन सकिने तर सशस्त्र प्रहरीलाई भने सीमा सुरक्षामा खटाइएकाले त्यसमा लगाउन नसकिने स्पष्ट पारे ।सांसद दुर्गा पौडेलले पनि भारतीय क्वारेन्टाइनमा महिलाहरूमाथि दुर्व्यवहार गरिएको बताउँदै त्यहाँ अड्किएका नेपालीलाई राम्रो व्यवस्थापन गरेर स्वदेश ल्याउनुपर्ने माग गरिन् । सांसद गणेशसिंह ठगुन्नाले भारतका लागि नेपाली दूतावासले राम्रो काम नगरेको आरोप लगाए । दिल्लीमा रहेको दूतावासले परराष्ट्र मन्त्रालयले दिएको निर्देशन र आफ्नो दायित्वअनुसार काम गरेको छैन । मजदुर अलपत्र छन् तर केही पहुँचवाला व्यक्तिहरूका लागि मात्रै काम गरेको छ, उनले भने ।"
उपचारमा आयुर्वेदिक औषधि !,"सरकारले कोरोना भाइरस रोग (कोभिड१९) को उपचारमा उपलब्ध आधुनिक औषधिसँगै आयुर्वेद र वैकल्पिक चिकित्सा प्रणाली उपयोग गर्ने नीति अगाडि बढाएको छ । यसअन्तर्गत कोभिड१९ विरुद्घ आधुनिक चिकित्सा पद्घतिको अचूक औषधि निर्माण नभएसम्म आयुर्वेद र वैकल्पिक चिकित्साअन्तर्गतका सयौं वर्षदेखि चलिआएका टाइम टेस्टेड (समयले नै प्रमाणित गरेको) औषधिहरू उपयोग गर्ने रणनीति बनाएको हो । यसअघि नै सरकारले मुलुकभरको आयुर्वेदको स्वास्थ्य संस्था, प्रदेशका सामाजिक विकास मन्त्रालयलाई कोभिड१९ विरुद्घ आयुर्वेद र वैकल्पिक चिकित्साअन्तर्गतको रोकथामसँग सम्बन्धित निर्देशिकासमेत जारी गरिसकेको छ । यही निर्देशिकालाई टेकेर अहिले क्वारेन्टाइनमा बसेकाहरूलाई आयुर्वेदका विज्ञहरूले दिनहुँ योगा गराउनुका साथै बिहान गुडुची र त्रिकुटुको चिया (काढा) समेत दिन थालेका छन् । यसअन्तर्गत हालसम्म आधुनिक चिकित्सा पद्घतिअन्तर्गत विभिन्न लक्षणअनुसार दिइने औषधिहरूमा आयुर्वेदको औषधिसमेत उपयोग गर्न सकिन्छ । मुलुकको विभिन्न कोभिड अस्पतालहरूमा उपचाररतहरूमा आधुनिक औषधि सँगसँगै आयुर्वेदका ग्रन्थहरूमा वर्णित प्रामाणिक औषधिहरूसमेत सुरु गर्ने प्रक्रियामा छौं, स्वास्थ्य तथा जनसंख्या मन्त्रालयको आयुर्वेद तथा वैकल्पिक चिकित्सा विभागका महानिर्देशक डा वासुदेव उपाध्यायले भने । यसअन्तर्गत रोग प्रतिरोधक क्षमता बढाउने, श्वास प्रणाली बलियो बनाउनेमात्र नभई कोभिडबाट देखिने घाँटीको खसखस र सुक्खा खोकीलगायतका लाक्षणिक चिकित्सामा उपयोगी हुने आयुर्वेदिक औषधिहरू आधुनिक चिकित्सा सँगसँगै उपयोग गर्ने नीति रहेको उनले बताए । हाल सरकारको प्राथमिकतामा अस्पतालमा भर्ना रहेका कोभिडका सामान्य बिरामीलाई त्रिकुटु, अर्थात् सुठो, मरीच, पिप्ला गरी तीन वटा औषधिमा गुडुची मिसाएर काढा (चिया) बनाएर दिनु रहेको छ । यस्तै अश्वगन्धा पाउडरलाई यस्टी मधुमा मिसाएर सेवन गर्न दिने र च्यवनप्रास नियमित उपयोग गर्न दिने आदि रहेको हो । हाल यो प्रस्ताव स्वास्थ्य अनुसन्धान परिषद्मा पुगेको छ भने परिषद्ले अनुमति दिनासाथ स्वास्थ्य मन्त्रालयले पारित गर्नेछ । हाल कोभिड संक्रमितहरूमा भारतमा समेत चिकित्सकहरूले अश्वगन्धा, गुडुची, यस्टी मधु, पिप्लीको उपयोग गरिरहेका छन् । भारतका केही प्रदेशमा कोभिड बिरामीलाई दिने गरिएको विशेष काढा गुडुची र त्रिकुटीको चिया (काढा) नै रहेको औंल्याउँदै डा उपाध्याय भन्छन्, यी जडीबुटी, काढा (चिया) हामी हजारौं वर्षदेखि उपयोग गरिरहेका हौं, यी सबै जडीबुटी ट्राइड (उपयोग गरिएको) र टेस्टेड (परीक्षण भएको) हुन् ।हामीले उपयोग गर्दै आएका आयुर्वेदिक औषधि र प्रक्रियाले रोग प्रतिरोधक क्षमतामा वृद्घि गर्छ, राष्ट्रिय आयुर्वेद अनुसन्धान तथा तालिम केन्द्रका निर्देशक डा रामआधार यादवले भने, कम्तीमा गुडुची, तुलसी, यस्टी मधु, बेसार र त्रिकुटु नियमित रूपमा सेवन गर्दा सम्भावित कोभिड१९ संक्रमणविरुद्घ प्रतिरोधक शक्ति प्राप्त हुन्छ ।यति मात्र नभई यी आयुर्वेदका औषधिको नियमित सेवनले विभिन्न संक्रमणविरुद्घ निरन्तर शक्ति प्राप्त हुने हुँदा चिकित्सकीय सल्लाहमा उपयुक्त रूपले सधैंभरि सेवन गर्न सकिनेसमेत डा यादव बताउँछन् । हाल सुदूरपश्चिममा कोभिड१९ निको भएर घर फर्केका ५ जनाले निरन्तर गुडुची र अश्वगन्धालगायतका आयुर्वेदिक औषधि सेवन गरिरहेको औंल्याउँदै डा उपाध्याय भन्छन्, प्रस्तावित आयुर्वेदिक औषधि सेवन गरे भाइरसविरुद्घ लड्ने क्षमता वृद्घि भएर देखिन सक्ने सम्भावित जटिलता कम हुन सक्छ ।आयुर्वेद तथा वैकल्पिक चिकित्सा विभागले कोभिड१९ को संक्रमण निदानका लागि अध्ययनअनुसन्धान गर्न भारत सरकारको आयुष (आयुर्वेद) मन्त्रालयसँग समेत समन्वय गर्ने भएको छ । चीनले पनि कोरोना संक्रमित बिरामीका लागि आयुर्वेदिक औषधि प्रयोग गरेको थियो ।मुलुकको अनुसन्धान गर्ने निकाय नेपाल विज्ञान तथा प्रविधि प्रज्ञा प्रतिष्ठान (नास्ट), आयुर्वेद अनुसन्धान केन्द्र (कीर्तिपुर), औषधि व्यवस्था विभाग, नेपाल स्वास्थ्य अनुसन्धान परिषद्लगायतका निकायसँग आयुर्वेद विभागले कोभिड१९ विरुद्घ उपचारात्मक बचाउ अध्ययन अनुसन्धानमा समन्वय गरेर अघि बढ्ने निर्णयसमेत गरेको छ ।"
संक्रमित १३४ पुगे,"काठमाडौं (कास) मुलुकमा सोमबार एकै दिन २४ जना कोभिड१९ का नयाँ संक्रमित थपिएका छन् । बिहान ११ र साँझ आएको रिपोर्टमा थप १३ जनामा थप संक्रमण पुष्टि भएको स्वास्थ्य तथा जनसंख्या मन्त्रालयले जनाएको छ । संक्रमितमध्ये कपिलवस्तुका १६, रूपन्देहीका ६, सप्तरी र बर्दियाका ११ जना छन् । यसमध्ये १ सय १ जना पुरुष र ३३ जना महिला छन् । मन्त्रालयका प्रवक्ता डा विकास देवकोटाका अनुसार हाल विभिन्न अस्पतालमा ९९ जना उपचार गराइरहेका छन् भने ३५ जना निको भएर डिस्चार्ज भइसकेका छन् ।मुलुकमा सोमबार पीसीआरको माध्यमले ९ सय ११ नमुनाको परीक्षण गरिएको छ । हालसम्म पीसीआरबाट १७ हजार ८ सय ९ नमुनाको परीक्षण भइसकेको छ । यस्तै द्रुत परीक्षण किट (आरडीटी) बाट सोमबार १ हजार ८ सय ८९ र हालसम्मका मुलुकमा ५८ हजार ५ सय ४६ नमुनाको परीक्षण भएको छ । हालसम्म प्रदेशगत हिसाबले सबैभन्दा बढी सुदूरपश्चिम प्रदेशमा १५ हजार ९ वटा र सबैभन्दा कम प्रदेश २ मा ५ हजार ९ सय २७ नमुनाको आरडीटी परीक्षण भएको हो । वाग्मती प्रदेशमा ९ हजार २ सय ९०, प्रदेश १ मा ७ हजार ७ सय ३७, कर्णालीमा ७ हजार १ सय १४, प्रदेश ५ मा ६ हजार ९ सय ८५, गण्डकीमा ६ हजार ४ सय ८४ नमुनाको आरडीटी परीक्षण भएको छ । हाल मुलुकमा १२ हजार ७ सय १ जना क्वारेन्टाइनमा छन् । यसअन्तर्गत प्रदेश १ मा १ हजार ४७ जना, प्रदेश २ मा १ हजार ५ सय १७ जना, वाग्मती प्रदेशमा १ सय १८ जना, गण्डकीमा ३ सय १६, प्रदेश ५ मा ४ हजार ९ सय ४३ जना, कर्णाली प्रदेशमा १ हजार ७ सय ४५ जना र सुदूरपश्चिम प्रदेशमा ३ हजार १५ जना क्वारेन्टाइनमा छन् । यस्तै उपत्यका र सातै प्रदेशमा गरी १ सय ५३ जना आइसोलेसनमा छन् । अघिल्लो दिन नेगेटिभ, भोलिपल्ट पोजिटिभराजविराज अघिल्लो दिन नेगेटिभ रिपोर्ट आएपछि क्वारेन्टाइनबाट घर जान दिइएका सप्तरीका एक युवकमा सोमबार कोभिड१९ संक्रमण पुष्टि भएको छ । डाकनेश्वरी३ हटेलका १८ वर्षीय युवक डाकनेश्वरीको पातोस्थित कन्तचन्द्र माविको क्वारेन्टाइनमा थिए । गत बिहीबार उनीसँगै १३ जनाको स्वाबको नमुना परीक्षणका लागि धरानको बीपी कोइराला स्वास्थ्य विज्ञान प्रतिष्ठानमा पठाइएको थियो । आइतबार सबैको रिपोर्ट नेगेटिभ आएपछि क्वारेन्टाइनमा राखिएकाहरूलाई घर जान दिइएको थियो । तर सोमबार ती युवकको स्वाब परीक्षणको रिपोर्ट पोजिटिभ आएपछि खोजेर ल्याई राजविराजस्थित गजेन्द्रनारायण सिंह अस्पतालको आइसोलेसनमा भर्ना गरिएको जिल्ला स्वास्थ्य कार्यालय सप्तरीका प्रमुख दुनियालाल यादवले बताए । गत वैशाख १० मा चितवनबाट गाडी चढेर सप्तरीको कठौना उत्रिएका ती युवकसहित १३ जनालाई डाकनेश्वरी नगरपालिका र प्रहरीको संयुक्त टोलीले क्वारेन्टाइनमा राखेको थियो । डाकनेश्वरीका नगर प्रमुख शिवनारायण साहका अनुसार क्वारेन्टाइनमा राखेर प्रत्रियाअनुसार नै सबैको स्वाबका नमुना परीक्षणका लागि पठाइएको थियो । आइतबार साँझ सबैलाई घर जान दियौं, सोमबार एक जनाको पोजिटिभ भन्ने रिपोर्ट आयो, उनले भने, खबर आएसँगै उनको खोजी गरियो । आइतबार साँझ घर गएका ती युवकले संक्रमण देखियो भनेका भरमा आइसोलेसनमा आउनै मानेका थिएनन् । जिल्लाबाट गएको टोलीले उनलाई घरबाटै ल्याएको साहले बताए । अस्पतालका प्रमुख डा चुमनलाल दासका अनुसार ती युवकको स्वास्थ्य अवस्था सामान्य छ । उनको परिवारका ४ जना र उनीसँग चितवनबाट आएका १३ जनाको स्वाब संकलन गरी परीक्षणका लागि पठाइने उनले बताए ।दम्पती नै संक्रमित, घरमा ताल्चाउदयपुर त्रियुगा३, भुल्केको नूरी मस्जिद नजिकको बस्तीका दम्पती कोरोना संक्रमित भएपछि घरमा ताल्चा लागेको छ । तीन परिवारका श्रीमान्श्रीमती नै संक्रमित भएको पाइएको हो । शनिबार संक्रमण पुष्टि भएका १८, ४३, ४५ र ६५ वर्षका चारैजना महिला हुन् । पछिल्लो पटक थपिएकी ४३ वर्षीया महिलाका श्रीमान् पहिले नै संक्रमित भई कोभिड१९ अस्पताल विराटनगरमा उपचारमा छन् । ती महिला पनि आइसोलेसनमा भर्ना भएपछि उनको घरमा ताल्चा लागेको हो । उनका छोरा विदेशमा छन् भने गर्भवती बुहारी माइती गएकी छन् । ४३ वर्षीया संक्रमित महिलाका श्रीमान् चैत पहिलो साता भारतको बैंग्लोरबाट जोगवनीविराटनगर हुँदै भुल्के घर आएका थिए । उनीका एक छोरीको महिनाअघि भारतको ठाडी लौकहामा विवाह भएर घर गएकी हुन् । बुहारी पनि लकडाउन अगाडि सुत्केरी हुन माइत गएकी छन्, छिमेकी अनिश मियाँले भने, घरमा कोही नहुने भएपछि ताल्चा लगाउनुपर्यो । यस्तै ठूलो संख्यामा मास्क बनाएर वितरण गरेका दम्पती पनि संक्रमित भएका छन् । श्रीमती अस्पतालबाट डिस्चार्ज भएर त्रियुगा नगरपालिकाले बनाएको क्वारेन्टाइनमा छन् । श्रीमान्को अहिले पनि अस्पतालमा उपचार भइरहेको छ । यस्तै वैशाख ९ गते संक्रमण पुष्टि भएका दुई जना गाईघाट बजारमा जुत्ताचप्पल व्यवसाय गर्ने श्रीमान्श्रीमती हुन् ।उनीहरूको १८ वर्षीय छोरा पनि संक्रमित थिए । उनी शुक्रबार डिस्चार्ज भएर विराटनगर स्थित रानीको मजरकको क्वारेन्टाइनमा छन् । श्रीमान्श्रीमती उपचाररत छन् ।"
सत्तारूढ र प्रतिपक्षी सांसदका छुट्टाछुट्टै संकल्प प्रस्ताव,"चीनको नियत ठीक देखिएननेकपाका सांसद घनश्याम खतिवडाले राष्ट्रियताका सवालमा चीनको नियत पनि ठीक नभएको बताए । हाम्रो भूमिलाई प्रयोग गरेर चीन र भारतले व्यापारिक मार्ग बनाएका छन् । यसबाट चीनको नियत ठीक नरहेको देखिन्छ, उनले भने । उनले पनि दार्चुलाको लिपुलेक, कालापानी र लिम्पियाधुरा भारतले अतिक्रमण गरेको विषयलाई अन्तर्राष्ट्रिय अदालतमा लैजानुपर्नेमा जोड दिए ।"
नेपालको नक्सा अविलम्ब प्रकाशन गर,"काठमाडौं (कास) संसद्को अन्तर्राष्ट्रिय सम्बन्ध समितिले नेपालको वास्तविक नक्सा अविलम्ब जारी गर्न सरकारलाई निर्देशन दिएको छ । समितिले सोमबारको बैठकपछि लिम्पियाधुरा समेटिएको नक्सा जारी गर्न सरकारलाई फेरि निर्देशन दिने निर्णय गरेको हो ।समितिले यसअघि मंसिरमा सरकारलाई नक्सा जारी गर्न निर्देशन दिएको थियो । समिति बैठकमा भूमि व्यवस्थामन्त्री पद्मा अर्यालले नेपालको नयाँ नक्सा जारी गर्न प्राविधिक तयारी गरेको जानकारी दिएकी थिइन् । समितिले नेपाली भूमिमा अतिक्रमण गरी भारतले सडक निर्माण गर्नु अन्तर्राष्ट्रिय कानुन, दुई देशबीचको सम्झौता र सहमति, असल छिमेकीसम्बन्धी मान्यता एवं नीतिविपरीत रहेको निचोड निकालेको छ । भारतद्वारा अतिक्रमित भूमिबाट भारतीय सुरक्षाकर्मीलाई यथाशीघ्र हटाउन, लिम्पियाधुरा, लिपुलेकलगायत कालापानी क्षेत्रमा नेपालको सुरक्षा र प्रशासनिक उपस्थिति कायम गर्न उच्च तहबाट राजनीतिक, कूटनीतिक र अन्य आवश्यक कार्य गर्न नेपाल सरकारलाई निर्देशन दिने, समितिको निर्णयमा भनिएको छ । समितिले सीमा क्षेत्रमा भारतद्वारा अन्तर्राष्ट्रिय कानुनविपरीत भौतिक संरचना निर्माण र नेपाली भूमिबाट ढुवानी बन्द गर्न तथा सम्बन्धित मन्त्रालयको संयुक्त संयन्त्र बनाएर सीमा सुरक्षा गर्न यसअघि नै निर्देशन दिइए पनि सरकारले काम नगरेको जनाएको छ । समितिले त्यस विषयमा फेरि ध्यानाकर्षण गराएको छ ।नेता रावलले मन्त्री अर्यालको रेकर्ड सुनाउन खोज्दा बैठकमा सत्तारूढ नेकपाका नेता भीम रावलले भूमि व्यवस्था, सहकारी तथा गरिबी निवारण मन्त्री पद्माकुमारी अर्यालले राष्ट्रियताको सवालमा गलत प्रचार गरेको भन्दै आपत्ति जनाएका छन् । मन्त्री अर्यालबाट इतिहासमा लिम्पियाधुरा नेपालको नक्सामा छैन भन्ने अभिव्यक्ति आएको उल्लेख गर्दै उनले आपत्ति जनाएका हुन् । समितिको बैठकमा सोमबार मन्त्री अर्याललाई सभापति पवित्रा निरौलाले बोल्न समय दिएपछि नेता रावलले भने, मन्त्रीज्यूले हिजो इतिहासमा लिम्पियाधुरा नेपालको नक्सामा छैन भन्नुभएको छ । उहाँले किन भन्नुभएको हो, यो पनि स्पष्ट गरिदिनुहोला । मैले पढ्दा नेपालको लिम्पियाधुरासहितको नक्सा स्वयं विद्यालयमा देखेको छु । उक्त नक्सा नेपालको इतिहासमा कहिल्यै थिएन भन्ने कुरा गलत हो । जवाफ दिने क्रममा अर्यालले भनिन्, भारतका तर्फबाट कात्तिकमा जुन नक्सा प्रकाशित भयो । त्यसपछि दर्जनौं अन्तरवार्ता दिएको छु । धेरै सार्वजनिक ठाउँमा उभिएर मत व्यक्त गरेको छु । मैले कहिले पनि कहीं पनि लिम्पियाधुरा, कालापानी, लिपुलेक नेपालको भूभाग होइन भनेको छैन । मन्त्री अर्यालले आफू मन्त्रालयमा आइसकेपछि सरकारसँग नभएका प्रमाण कहाँ प्राप्त गर्न सकिन्छ भन्ने काम गरेको बताइन् । उनले भनिन्, खोजीनीति गर्न र प्रमाण संकलन गर्न मैले महत्त्वपूर्ण भूमिका खेलेको छु । हामी जुनसुकै टेबुलमा बसेर पनि आज विवादित भनिएका क्षेत्र नेपालका हुन् भनेर उभिएर वार्ता र टेबलुमा छलफल गर्न सक्ने ठाउँमा पुगेका छौं । अर्यालले रावललाई लक्ष्य गर्दै थपिन्, एउटा शब्द टिपेर यसो गरियो भनेर अतिरञ्जित गर्नुको कुनै अर्थ छैन । हिजोको अन्तरवार्ता सुरुदेखि अन्त्यसम्म सुन्नुभयो भने कहीं पनि द्विविधा छ जस्तो लाग्दैन । अर्यालले २०३२ सालको नक्सा अहिले प्रचलनमा रहेको उल्लेख गर्दै भनिन्, त्यो नक्सामा (लिम्पियाधुरा) छैन । मैले नचाहेर पनि यो तितो सत्य दुनियाँको अगाडि छर्लङ भएको विषय हो । राष्ट्रियताको सवालमा कहींनेर पनि आशंका गर्नु पर्दैन । रावलले सोधेको विषयमा अर्यालले भनिन्, हिजो (आइतबार) बिहान ७ बजे फोन आयो । फोन गर्नेले तपाईंसँग ऋषि (धमला) दाइ जोडिन चाहनुहुन्छ भन्नुभयो । मैले अन्तरवार्ता भन्ने बुझिनँ । केही बोल्न खोज्नुभएको होला भन्ने लाग्यो । एकै पटक मन्त्रीज्यू जनता जान्न चाहन्छन् भनेर प्रश्न गरे । भएको त्यही हो । अहिले पनि त्यसको लिंक खोल्न सक्नुहुन्छ । अर्यालको भनाइ सकिनेबित्तिकै नेता रावलले भने, अनुमति दिनुहुन्छ भने म रेकर्ड सुनाइदिन्छु । म यसमा जबर्जस्ती गर्न चाहन्नँ । मैले सच्याउन मात्र चाहेको हो । भोलि सरकारलाई अप्ठेरो नपरोस् भन्ने मेरो आशय हो । मसँग रेकर्ड छ, लिंक छ । समितिलाई सुनाउन चाहन्छु । काग्रेसका सांसदद्वय नारायण खड्का, उमा रेग्मी र अन्य केही सांसदले पनि रेकर्ड सुनाउनुपर्ने बताएका थिए । तर सभापति निरौलाले सुनाउनुपर्दैन भनिन् ।"
भारतसँग तत्काल वार्ता,"दार्चुलाको माथिल्लो क्षेत्रमा गोरेटो बन्ने परराष्ट्रमन्त्री ज्ञवालीले दार्चुला जिल्लाको माथिल्लो भागसम्म नेपाल सरकारको उपस्थिति हुने बताएका छन् । लामो समयसम्म दार्चुलाको माथिल्लो सिमानासम्म सरकारको उपस्थिति जनाउन सकेनौं, उनले भने, अब तत्काल बीओपी राख्छौं । पछि त्यहा सशस्त्र प्रहरी बलको बटालियन नै राख्ने योजना छ । मन्त्री ज्ञवालीले त्यस क्षेत्रमा बसोबास गर्ने नेपालीलाई ठूलो पीडा रहेको बताए । छाङरुमा एक सय १५ र तिंकरमा एक सय ६७ गरेर कुल दुई सय ८२ घर छन् । त्यसको जनसंख्या १ हजार १ सय २० छ, उनले भने, उहाँहरू जाडोमा त्यहाँ बस्न नसक्ने हुनाले बेंसी झर्नुपर्ने रहेछ । आउजाउ गर्दा भारतीय भूमि प्रयोग गर्नुपर्ने बाध्यता रहेछ । उनले अहिलेसम्म नेपालले त्यस क्षेत्रमा गोरेटोसमेत नबनाउनु दुर्भाग्य भएको बताए । अब पहिलो चरणमा त्यहाँ गोरेटो बन्छ । त्यो यही वर्ष पूरा हुन्छ । अर्को वर्षबाट ठूलो सडक बनाउने तयारी गरिरहेका छौं, उनले भने ।"
सशस्त्र प्रहरी कौवामा राख्न सुझाव,"भारत अतिक्रमित दार्चुलाको कालापानी, लिपुलेक क्षेत्रको सुरक्षाका लागि सरकारले व्यास गाउँपालिका१ छाङरुको गागामा सशस्त्र प्रहरीको बोडर अब्जर्भर पोस्ट (बीओपी) राख्ने भएको छ । स्थानीयले भने कालापानी या कौवामा यस्तो पोस्ट राख्न सुझाएका छन् । गागाबाट कालापानी १२ किलोमिटर दूरीमा पर्छ । भारतले त्यसको माथि लिपुलेकसम्म नेपाली भूमि अतिक्रमण गरिसकेको छ । कालापानी क्षेत्रमा भारतीय सुरक्षाकर्मी गएदेखि व्यासका बासिन्दाले नेपाली सुरक्षा टोली स्थायी रूपमा राख्न माग गर्दै आएका थिए । अहिले व्यासका दुई बस्ती छाङरु र तिंकरमा नेपाल प्रहरी ६ महिना मात्रै बस्दै आएका छन् । ढिलै भए पनि सरकारले सशस्त्र सुरक्षाकर्मी राख्ने निर्णयले खुसी लागेको स्थानीय बताउँछन् । हामीले व्यासमा विगतदेखि स्थायी सुरक्षा निकायको उपस्थिति हुनुपर्ने माग राख्दै आएका थियौं । बल्ल भारतले व्यासको अधिकांश भूभाग अतिक्रमण गरेर सडक बनाएपछि राख्न लागिएको छ, स्थानीय दानसिंह तिंकरीले भने, छाङरुको गागाभन्दा नेपाली सुरक्षा टोली पनि कालापानी आसपासमै राखिनुपर्छ । गागा तथा तिंकरमा भन्दा कालापानी नजिक कौवा क्षेत्रमा राखे उपयुक्त हुने उनको सुझाव छ । गागामा ६ महिना नेपाल प्रहरीको उपस्थिति रहँदै आएको छ । अतिक्रमित क्षेत्र नजिक सुरक्षाकर्मीको उपस्थिति गराउन सके सीमा क्षेत्र निगरानी र सुरक्षामा सजिलो हुने उनको भनाइ छ । कालापानी, लिपुलेक र तिंकर भन्ज्याङलगायत सीमा क्षेत्रमा सुरक्षा उपस्थिति बढी आवश्यक रहेको स्थानीय बताउँछन् । कौवा, तिंकर भन्ज्याङ, टाटा लगायतमा ठाउँहरूमा भारतीय सुरक्षाकर्मी बर्दीमै हतियारसहित गस्ती गर्ने गरेको स्थानीय जितसिंह बोहराले बताए । कहिलेकाहीं बिनाबर्दी र हतियार बोकेर त हाम्रै बस्ती भएकै ठाउँमा पुग्छन् । ठूलो व्यास क्षेत्रमा दुई बस्ती भएको र सुरक्षा पहुँच बाहिर रहेको हुनाले भारतीय सुरक्षाकर्मीले यहाँका प्राकृतिक स्रोत उपभोग गरिरहेका छन्, बोहराले भने, तल्लो कौवा क्षेत्र गुन्जीमा र माथिल्लो कौवाको घनाजंगल कालापानीमा बस्ने भारतीय सुरक्षाकर्मीले सखाप पारेका छन् । कौवाभन्दा माथिको भूभाग हाम्रो पहुँच बाहिर छ । राजनीतिक तथा उच्च प्रशासनिक नेतृत्वका व्यक्ति जिल्ला आएका बेला व्यासमा सीमा सुरक्षाका लागि स्थानीयले जहिल्यै पनि माग गर्दै आएका थिए । स्थानीय प्रशासनले पनि व्यासमा सुरक्षा उपस्थिति गराउन माथिल्लो निकायमा सधैंजसो अनुरोध गर्दै आएको सीमा प्रशासन कार्यालय व्यासमा कार्यरत रहेर सेवानिवृत्त भएका फकिरसिंह धामीले बताए । यसबारेमा सरकारलाई थाहा नभएको होइन । स्थानीयस्तरबाट व्यासको वस्तुस्थिति र सुरक्षाको माग सधैं हुने गरेको थियो, उनले भने, राज्यले यसतर्फ ध्यान नदिँदा सीमामा यस्तो अवस्था सिर्जना भयो । गत मंसिरमै सरकारले व्यासको छाङरुमा बीओपी राख्ने निर्णय गरे पनि अझै स्थापना हुन सकेको थिएन । भारतले शुक्रबार नेपाली भूमि कालापानी, लिपुलेक हुँदै चीनसँग सीमा जोड्ने गरी सडक निर्माण गरेपछि अहिलेलाई छाङरुमा बीओपी राख्ने तयारी चलेको सशस्त्र प्रहरी नम्बर ५० गुल्म दार्चुलाका डीएसपी डम्मरबहादुर विष्टले बताए । मुख्यालयबाट तयारीमा रहन आदेश आएपछि रासन, हतियारलगायत सामग्री जुटाउन थालेको विष्टले बताए । सरकारले उक्त क्षेत्रमा प्रहरी निरीक्षकको नेतृत्वमा २५ जना सशस्त्र प्रहरी खटाउने भएको हो । तत्कालका लागि स्थानीयको घरभाडामा लिएर पोस्ट राख्ने तयारी छ । हिउँदमा चिसोले बस्न नसकिने हुँदा हिउँदअगावै भवन निर्माण गर्नुपर्ने उनले बताए । छाङरुमा पोस्ट स्थापनका लागि १५ रोपनी जग्गा स्थानीयबाट यसअघि नै प्राप्त भएको थियो ।"
अर्थतन्त्र आफैं पुनर्निर्देशित हुँदैछ,"हामी बाँचिरहेको अहिलेको संकटलाई कसरी हेरिरहनुभएको छ ? यसलाई एकै किसिमले मात्र व्याख्या गर्न सकिन्छ कि फरकफरक तवरले ?मूलतः यो स्वास्थ्य क्षेत्रमा परेको विश्वस्तरको संकट हो, जसले नेपाल आइपुगेर हामीलाई पनि प्रभाव पारेको छ । त्यो प्रभाव सामना गर्न सक्ने हाम्रो क्षमताको हिसाबले स्वास्थ्य क्षेत्रको संकटलाई हेर्न सकिन्छ । यसलाई रोकथाम गर्ने हाम्रो सीमित क्षमताका कारण सिर्जित समस्याले समाज र राजनीतिमा समेत संकट परिरहेको छ । अरू थप संकट पर्ला भन्ने डर छ । आर्थिक संकट प्रत्यक्ष नै भयो । कोरोना भाइरसले केकति क्षति हुन्छ, थाहा छैन । तर संकट नियन्त्रण गर्न आश्यक कदम सरकार, समुदाय र व्यवसायका तर्फबाट अपनाउनुपर्छ । लकडाउनलगायतका कार्यले उद्योगव्यवसाय बन्द भए, रोजगारी गुम्यो र थप संकट निम्तियो । आर्थिक संकट र समाजबीच निकटतम सम्बन्ध हुन्छ । सामाजिक सम्बन्ध तथा हाम्रो सामुदायिक, मानवीय वा मानवता, पर्यावरण र वातावरणसम्बन्धी चेतमा पर्न सक्ने असर अनिश्चित छ । फेरि यी सबै कुरा राजनीतिमा ठोकिन्छन् । बेलाबेला आन्दोलन गर्दा एउटा उदार किसिमको लोकतन्त्र, नवउदार होइन, उदार चिन्तन र चेत भएको र प्रगतिशील सामाजिकआर्थिक नीतिहरू कायम गर्न सक्ने शासन व्यवस्थाको अपेक्षा राखियो । जेनतेन बामे मात्र सरिरहेको राजनीतिमा समेत संकट पर्ला भन्ने डर लाग्छ । सबैको समझ एउटै हुँदैन । त्यसमा वर्गीय चेतले असर पार्दो रहेछ । यसै पनि विपन्न वर्गमा गणना हुने समुदाय, व्यक्ति र परिवारहरूको जीवनयापन कठिन थियो । सुरक्षित अनुभव गर्न उनीहरूले यसै पनि पाएका थिएनन् । अहिलेको घडीमा उनीहरूले बेहोर्नुपर्ने अवस्था र त्यसबाट उत्पन्न मानसिक र अरू प्रकारको स्थिति म के कति बुझ्न सक्छु, थाहा छैन । अर्को शासक र शासितबीचको चेत र त्यसको भेद हुँदो रहेछ । अरू सन्दर्भमा हुने यस्तो भेद यो बेला टड्कारो छ । हामीलाई संकट गम्भीर लागिरहँदा पनि शासकको प्राथमिकता अरू नै हुने, यस्तो अवस्थालाई समेत गौण सम्झने । नेपालमा मात्र होइन, अमेरिकाजस्तो विकसित मुलुकमा पनि यही ताल छ । महामारीको समयमा समेत अर्थतन्त्रवरिपरिको बहस वृद्धिदर र प्रक्षेपणप्रधान देखिन्छ । सरकार र अर्थशास्त्रीहरूले सामान्यजनको जीवनलाई केन्द्रमा राखेर सोच्न नचाहेको कि नसकेको ? पहिला आर्थिक संकटको चरित्र नै बुझ्नुपर्यो अनि यसको विस्तारित प्रभाव । हामीले स्वास्थ्यबाटै सुरु गर्नुपर्छ । सबैभन्दा सकस दिने कुरा यसको अनिश्चिता नै हो । हामीकहाँ अलिक पछि संक्रमण देखिएकाले अरू देशको अनुभवबाट सिक्न सक्ने थियौं । सिक्ने काम कति गरियो, सरकारका कामकारबाहीमा देखिन्छ । यसो सकारात्मक रूपमा हेर्दा हाम्रोमा संक्रमित कम भएको जस्तो लाग्छ । तर संक्रमण ह्वात्तै बढ्न सक्ने रहेछ । कुन हदसम्म बढ्छ, अनिश्चित छ । कति जनसंख्या प्रभावित हुन्छ, समग्र मुलुकमा एउटै दरमा फैलन्छ कि फैलँदैन, अनिश्चित छ । कहाँ बढी, कहाँ घटी हुन्छ, अनिश्चित छ । कहिलेसम्म यो रहन्छ, त्यो समेत अनिश्चित भयो । यसको उपचारका लागि कुनै बेला जेजस्ता भ्याक्सिन निस्केलान्, त्यसमा हाम्रो पहुँच कहिले कसरी हुन्छ, अनिश्चित छ । त्यसैले यो महामारीले आर्थिकसामाजिक क्षेत्रमा पार्न सक्ने प्रभाव अनिश्चित भयो । स्वास्थ्य क्षेत्रमा देखिएको कम तयारी हाम्रो राजनीतिदेखि लिएर विकासको प्राथमिकता क्रमसम्म स्वास्थ्य सेवामा महत्त्व नदिइएकाले हो । स्वास्थ्यका पूर्वाधारहरू, त्योसँग जोडिएका विज्ञानप्रविधिका कुरा, स्वास्थ्यकर्मीका आधारभूत सुविधा र सुरक्षामा जुन कमी छ, यसैको उपज हो । अर्थतन्त्र ज्यादै कमजोर धरातलमा उभिएको धेरै भयो । यसको उपचार गर्न हामीले सकेनौं । कमजोर धरातल भन्नाले काठमाडौंका नसुहाउँदो विलासिता, जीवनशैली, उपभोगतावाद, प्रदूषित वातावरण हुन्, ती अब अरू सहरमा समेत उस्तै किसिमले हुँदै छन् । तर अर्थतन्त्रको उत्पादन क्षमता क्षीण हुँदै गइरहेछ । खासगरी वस्तु उत्पादन गर्ने कृषि, उद्योगजस्ता क्षेत्रमा झन् बढी छ । मुलुकभित्र रोजगारी दिने, लगानी गर्ने, अवसर सृजना गर्ने, अनि कृषि, उद्योग इत्यादिमा युवाले रोजगारी पाउने कुरा गौण रहे । यी सबै गर्नुको सट्टा श्रमशक्ति बाहिर पठाउने काम सजिलो ठानियो । त्यहाँबाट प्राप्त विप्रेषणले यसैगरी चल्छ भन्ने गलत आश्वासन दिइरह्यो । यसले सरकारलाई सजिलो भयो । आयातमा निर्भर उपभोगले विलासिताको वस्तु उत्तिकै ल्यायो । यी सबैमा कर लगाउन पाइयो । मोटरगाडीमा २ सय ५० प्रतिशतदेखि लिएर इन्धनदेखि जाँडरक्सीसम्म । कर यता, कर उता गर्दा राजस्वमा समस्या भएन । सरकारले कुनै कठिन निर्णय लिनु नै नपर्ने १ २०४६ पछि अर्थतन्त्रको यथार्थबारे अलिक दूरगामी दृष्टिकोण राख्दै यसलाई बुझ्ने, सबल बनाउने र आफ्नो स्रोतसाधन, सम्पदा उपयोग गरेर कसरी काम गर्नेबारे ध्यान जानुपर्थ्यो । सबै दलका सरकार आए गए तर कुनै पनि बेला जानुपर्ने जति ध्यान गएन । यस्ता मूल काम नगरिरहेको समयमा यो महामारीले थप व्रजपात परेजस्तै भयो । अब के गर्ने भन्ने सवालमा अर्थमन्त्रीका कुरा मलाई चित्त बुझिराखेको छैन । विज्ञ अर्थमन्त्री भएपछि अमूक नेताका व्यक्तिगत स्वार्थ वा प्रधानमन्त्रीलाई रिझाउन काम गर्ने होइन । वस्तुपरक कुरामा ध्यान दिँदै त्यसमा दृढ रहने हो । तर खोइ ? त्यही पनि अहिले उनीप्रति सहानुभूति लाग्छ । किन सहानुभूति लाग्छ ?त्यहाँ म भएको भए के गर्थें, आफैंलाई सोध्नुपर्छ । विकल्प कम छन् । संसारले बेहोरिरहे पनि गरिब मुलुकले यस्तो बेहोर्नुपर्दा धेरै कठिन हुन्छ । तर विदेशीबाट सहायता आउँछ अनि गरिहाल्छौं भन्ने मानसिकतामा हामी रमायौं । अब सहायता पनि अनिश्चित छ । यस्तो बेला सजिलो छैन । तर जुन विश्लेषण, दृढता र तत्परताले कार्यक्रम आउनुपर्थ्यो, त्यो आइराखेको छैन । सामान्यतः आम जनतादेखि शासक वर्गसम्म चलिरा छ, यस्तै चल्छ भन्ने शैली छ, त्यसरी कति दिन चल्छ ?यो महामारीलाई अवसरका रूपमा लिँदै स्वास्थ्य क्षेत्रबाट सामाजिक क्षेत्रलाई बलियो बनाउने कार्यको थालनी गर्न सरकारलाई के कुरा बाधक बनिरहेको छ ?यो घडीमा स्थिति अर्कै भयो । अरू बेलाको बाधाबारे मैले हामीले प्राथमिकता आफैं निर्धारण गरेनौं भन्दै आएँ । मुलुकको इतिहास, समाज, अर्थतन्त्र, हाम्रो आवश्यकतालाई हेरेर स्वायत्त चिन्तनका आधारमा प्राथमिकता तोकेनौं । विदेशी सहायतामा बढी निर्भर भयौं । त्यसका प्रतिउत्पादक सम्बन्धहरूले हामीलाई गाँजे । अहिलेको घडीमा पहिलो कुरा, जो यसै पनि विपन्न थिए, जो सानातिनो रोजगारी गरेर, श्रमिक भएर वा कोही स्वरोजगार भएर खाइरहेका थिए, उनीहरू आयविहीन भए । उनीहरूलाई बढ्ता संकट परेको छ । उनीहरूको राहतको कुरा आइराखेको छ । दिई पनि राखिएको छ । तर वितरण न्यायसंगत नभएको, जसले पाउनुपर्ने हो उसले नपाएको गुनासो छ । त्यो व्यवस्थित गर्नुपर्यो ।दोस्रो, सरकारी साधनको जोहो गर्ने हो । राहत एकपटक दिएर पुग्ने कुरा होइन । संकट अनिश्चित भएकाले भविष्यको तयारी गर्दासमेत सरकारको ध्यान पहिला वर्तमानमा जानुपर्छ । तर सरकारले प्राथमिता बुझेन । तेस्रो, जो पहिलेदेखि बेरोजगार थिए, उनीहरूलाई रोजगारी दिलाउनुपर्ने छँदै थियो । यसमाथि रोजगारहरूले रोजगारी गुमाएका छन् । पर्यटन, होटल व्यवसाय, यातायात, ससाना ट्याक्सीलगायत सम्पूर्ण क्षेत्रलाई जोगाउनुपर्यो । यसमा आर्थिक सहुलियत र राहतका योजना आवश्यक छन् । सरल भााषामा भन्दा, जोगाउने भनेको जनताको लगानी, उनीहरूको श्रम र केही न केही मात्रामा निर्माण भएको पुँजी हो । तर आफूले गर्नेभन्दा पनि अरूले गरिदियोस् भनेर सरकार बसेको छ । सरकारको काम होटल मालिकले आफ्नो कामदारलाई पैसा देऊ भन्ने, घरधनीले भाडावालसँग पैसा नलिँदा पनि हुन्छ भन्ने, बैंकरले अप्ठेरामा परेका व्यवयासीको ब्याजदर घटाउ भन्ने मात्र होइन । यस्तो तरिका समाधानको बाटो होइन । सरकारको, समग्र राज्यको जिम्मेवारी र अहिलेको परिस्थिति सामना गर्नका लागि नयाँ प्राथमिकता कसरी तोक्ने भनेर नीतिकेन्द्रित चिन्तन हुनुपर्यो । अनि अन्य क्षेत्र पनि योगदान गर्न बाध्य हुन्छन् । एक किसिमले हेर्दा हामीले राज्य निर्देशित विकास नै धेरै समयदेखि गर्दै आयौं । अर्थतन्त्रलाई राज्यवरिपरि आश्रित बनाएर डोर्याउन खोज्यौं । राज्यकै स्वार्थमा उपभोग केन्द्रित, आयात केन्द्रित र अनुत्पादक खर्च धान्न राजस्व बढाउने ध्यान भयो । हामी कहाँ चुक्यौं ?राज्यनिर्देशित विकास गर्यौं पनि, गरेनौं पनि । एकपछि अर्को पञ्चवर्षीय योजना बनायौं । राज्यले नै साधन परिचालन गरेर, विभिन्न क्षेत्रमा कहाँ कस्तो विकास गर्न सकिन्छ, त्यो गर्ने भने जस्तो गरेर, लक्ष्य राखेर काम गर्यौं । अहिले पनि त्यही प्रक्रिया चलिराखेको छ । २०४८ सालपछि नवउदारवादको उदय भयो । राज्यको भूमिका न्यून गर्दै जाने कार्य भयो । त्यसपछि निजीकरणका कुरा आए । राज्यसँग भइराखेका उद्योगलाई निजीकरण गर्ने भनेर मास्यौं । त्यसपछि शिक्षा, स्वास्थ्य जस्तो क्षेत्र पनि निजी क्षेत्रको जिम्मा लगाए जस्तो भएको छ । त्यसैले राज्यनिर्देशित भनेर कुनै बेला गर्न खोजेका थियौं होला । तर निजी क्षेत्रलाई निषेध नगरीकनै । यहाँ निजी क्षेत्रको भूमिका जहिले पनि रह्यो । त्यो कति मात्रामा हुनुपर्थ्यो, पाउनुपर्ने सहुलियत कति पायो वा पाएन, नियमन बढी भयो कि कम, अर्कै कुरा हो । राज्य शिक्षा, स्वास्थ्य, आपूर्ति, उत्पादनजस्ता क्षेत्रमा आधारभूत आवश्यकता पूर्ति र लगानी गर्नतर्फ लाग्नुपर्थ्यो । त्यो पनि पूरै निजीकरण गरेजस्तै अवस्था छ । यसरी हेर्दा राज्यको भूमिका त केवल पूर्वाधार बनाउने, बाटोघाटो बनाउने तथा दूरसञ्चार र बिजुलीजस्तो क्षेत्रमा भयो । दूरसञ्चार र बिजुलीमै पनि निजी क्षेत्र आइसकेको छ । विदेशी लगानीसमेत छ । त्यसैले हाम्रो छ्यासमिसे विकास अर्थतन्त्र हो । आर्थिक खाका जेजस्तो अँगाले पनि लोकतन्त्रलाई हामीले राम्ररी सम्हाल्न सकेनौँ । लोकतन्त्रका आधारभूत मूल्यमान्यता हुन्छन् । सांस्कृतिक निर्देशन हुन्छन् । दलीय व्यवस्था हुँदाहुँदै दलका पनि केही आचार हुन्छन् । ठीक छ, चुनाव लड्न, पार्टी चलाउन केही साधन चाहिन्छ । तर स्वच्छ प्रतिस्पर्धात्मक राजनीतिमा आधारभूत नियम बसाल्ने, त्यसलाई संस्थागत गर्दै लाने हुन्छ । त्यसतर्फ कोसिस नै गरेका छैनौं । लोकतन्त्रका नाममा दलीय व्यवस्था मात्रै पायौं, लोकतन्त्र पाएनौं । त्यसैले अर्थतन्त्र र विकासलाई उचित दिशाबोध गर्न सकेनौं । अर्थतन्त्रलाई पुनर्निर्देशन गरिरहँदा के विकासका प्राथमिकतालाई नयाँ मोड दिन अहिले अवसर हुन सक्छ ? कि विश्वव्यापी रूपमा अर्थतन्त्र जसरी प्रभावित भइरहेको छ, त्यसले गर्दा गाह्रो हुन्छ ?भयावह क्षति भइरहेको अहिलेको अवस्थामा भएका अवसरहरू कसरी उपयोग गर्ने कार्य प्रमुख हो । सरकार, निजी क्षेत्र, समुदाय सबैतिरबाट । कम्तीमा अहिले भइरहेको लगानी, रोजगारी र स्थानीय स्रोतसम्पदामा थप संकट नपुगोस् भनेर धेरै कुरा जोगाउनु छ । सबैभन्दा ठूलो संकट निजी क्षेत्रको क्रियाकलापमा परिरहेकाले यहाँ थप लगानी आवश्यक हुन्छ । सारा नेपालमा वस्तु उत्पादन मात्र होइन, पूरै सेवाप्रदायक क्षेत्र निजी हो । यातायात व्यवसाय र पर्यटन उद्योगमा सबैभन्दा ठूलो मार परिरहेको छ, अझ बढी पर्नेवाला छ । पर्यटन तुरुन्तै उक्सिहाल्ने अवस्थामा छैन । त्यसैले बैंकिङ र वित्तीय क्षेत्रमा पर्ने प्रभावलाई कसरी न्यून गर्ने र विस्तारै कसरी उकास्ने भन्नेतर्फ ध्यान दिने हो । यी काम गर्न सबैभन्दा पहिला कामदार र श्रमिकलाई सेवासुविधा र सुरक्षा दिनमा सरकारले महत्त्वपूर्ण भूमिका खेल्नुपर्छ । स्रोतसाधन जतिसुकै सीमित हुँदाहुँदै पनि क्षमता राज्यसँगै छ । त्यसैले राहत र सहुलियतका लागि राज्यले थप साधन जुटाउनैपर्ने हुन्छ । सरकारले नीति निर्देशन दिन सक्छ, चाहे बैंकिङ क्षेत्रलाई होस् वा उद्योग व्यापारलाई । नयाँ कानुन आवश्यक परे बनाउन सक्छ । थप साधन जुटाउने जिम्मा पनि सरकारले नै लिनुपर्छ । कमसेकम २ खर्ब रुपैयाँको कोष बनाउनुपर्यो । त्यस्तै नेपाल राष्ट्र बैंकले बैकिङ क्षेत्रमा वित्त चाप हुन नदिन, मुद्राको उपलब्धता तरल बनाइराख्न रिफाइनान्सिङ सुविधा अझ बढाउनुपर्ने हुन सक्छ । लामो दूरीमा यो झन् चाहिन्छ । बैकिङ क्षेत्रको एउटा महत्त्वपूर्ण पाटो विप्रेषणमूखी अर्थतन्त्रसँग जोडिएको छ । अहिले नै कम आउन थालेको विप्रेषण (रेमिट्यान्स) ठूलो मात्रामा घट्ने निश्चित छ । यस्तोमा तत्कालको प्राथमिकतालाई ध्यान दिँदै अघि बढ्न अरू केकस्ता जटिलता छन् ?बैकिङ क्षेत्रको विस्तारमा विप्रेषणको ठूलो भूमिका रहिआएको छ । यो प्रभावित हुँदा निजी क्षेत्रको लगानीमा असर पर्छ । त्यसैले यो क्षेत्रमा वैकल्पिक व्यवस्था गर्न प्राथमिकताका साथ ध्यान पुर्याउनुपर्छ । विप्रेषणको ह्रासले सरकारी राजस्व पनि प्रभावित हुन्छ । विदेशी मुद्रा आर्जन स्वाट्टै घट्नेवाला छ । भुक्तानी सन्तुलनमा चाप पर्ने निश्चित छ । आयात गर्ने क्षमतामा व्यापक कमी आउँछ । मुद्रास्फीति हुन्छ । यो सब हुँदाहुँदै यही घडीमा आफ्नो जिम्मेवारी निर्वाह गर्दा सरकारले अलिक उदार किसिमले अर्थतन्त्रलाई सबल बनाउन स्रोत जुटाउनुपर्छ । त्यसैले वैकल्पिक सोच चाहिन्छ । यी प्राथमिकता तोक्दै काम गर्न अर्थतन्त्रलाई पुनर्निर्देशन गर्नुपर्छ । अर्थतन्त्रलाई स्थानीयता र आन्तरिक क्षमतासँग जोड्ने कुराको सांस्कृतिक, सामाजिक र राजनीतिक पाटो छ । सरकारले यतातर्फ पटक्कै ध्यान दिएको देखिएन नि ?सरकारले नगरे पनि अर्थतन्त्र आफैं पुनर्निर्देशित हुँदै छ । बाह्यमुखी मात्र भएर स्थानीयता, स्रोतसम्पदा र त्यहाँ हुने आर्थिक क्रियाकलापलाई महत्त्व दिनुपर्छ । सरकारले जेजे गर्दै आएको छ, त्यतिले मात्र पुग्दैन । उस्तै किसिमले आयात हुँदैन । उत्तिकै राजस्व उठ्दैन । उस्तै अनुशासनविहीन तरिकाले सरकारी खर्च चलाउने, धान्ने कार्य हुन सक्दैन । अनावश्यक खर्च नियन्त्रण नगरी सुखै छैन । यो वर्ष सुरुका आठनौ महिना विप्रेषण नियमित थियो । अवस्था सामान्यजस्तै थियो । कामदार आउने जाने गरिरहे । पर्यटन क्षेत्रमा विदेशी आउने जाने, होटल चल्ने भइरह्यो । त्यसपछिका तीनचार महिना मात्रै प्रभावित हुँदा अवस्था यस्तो छ । अर्को वर्षको अवस्था कस्तो होला ? त्यसैले सरकारले जिम्मेवारपूर्ण कदम चाल्नुपर्यो । पुनर्निर्देशन गर्ने काम सरकारको मात्र होइन । आमजीवनमा अब उस्तै उपभोगवादी जीवनशैलीकै निरन्तरता सोचेर हुँदैन । पञ्चायतलाई आलोचना गर्ने समयमा नक्कली अर्थतन्त्र शब्द मैले खुब लेखेँ । यति नक्कली हुँदै गएको थियो कि रहनसहन हाम्रो धरातलमै नउभिएको जस्तो । हाम्रो उपभोगवादी जीवनशैली उस्तै किसिमले चलाउँछु, परिवर्तन गर्दिनँ भनेर सुख छैन । यस्तो जीवनशैली हामीले हासिल गरेको कुरा होइन । जीवन उच्च गुणस्तरको हुन मैले आर्जन गर्नुपर्यो । अर्थतन्त्रका लागि योगदान गरेँ भने न केही आर्जन गर्ने हो । त्यसपछि अर्थतन्त्रले मलाई पुरस्कृत गर्छ । तर हाम्रो अर्थतन्त्र त्यो प्रक्रियाबाट गुज्रिएको र त्यस्तै प्रक्रियामा चलिरहेको जस्तो लाग्दैन । एकातिर विप्रेषणले राज्यलाई निरन्तर अनुशासनहीन हुने मौका दिइरह्यो । अर्कोतर्फ समाजमा विद्यमान जसले भ्यायो उसले खायो भन्ने लेनदेनका विकृति, धन कमाउने खराब प्रवृत्ति बढ्यो । त्यहीअनुसार लगानी गरेजस्तो गर्यो, त्यो पनि बैंकबाट ऋण लिएर । धेरै अवस्थामा प्रतिफलको विचार नगरीकन । यो सिलसिला अन्त्य नगरी सुख छैन । सरकारको ध्यान आयात बढाउने र त्यसका आधारमा राजस्व बढाउनेतर्फ मात्र गएर हुँदैन । धेरै पहिलेदेखि यो विकृतिलाई सुधार्दै लानुपर्थ्यो । योसँग गाँसिएर आएको तर हाम्रो ध्यान नपुगेको क्षेत्र भनेकै वित्त अनुशासनको अभाव हो । यस्तो अवस्थामा बजेटको केही अर्थ छैन । ठुल्ठूला परियोजना कसरी आउँछन् थाहा छैन । राम्ररी अध्ययनसमेत हुँदैन । स्रोत होस् नहोस्, कुनै साधन होस् नहोस्, कुनै व्यवस्था नगरीकन बजेट ल्याइन्छ । यी राष्ट्रिय गौरवका योजनाहरूसमते त्यसरी नै आए । न विधि छ, न कुनै जिम्मेवारी । न आर्थिक अनुशासन नै । व्यक्तिविशेषको फाइदाका लागि राजस्व दुरुपयोग हुने काम भयो । यस्तो गैरजिम्मेवारीपनको अन्त्य गर्नुपर्छ । अर्थमन्त्री (युवराज खतिवडा) आएपछि श्वेतपत्र निकालियो । त्यसमा विगतका सरकारहरूले बिगारेका कुराको पनि ठूलो फेहरिस्त छ । त्यसमध्ये कति साँचो पनि हो । त्यसमा वित्त अनुशासनहीनतालाई पक्षपोषण गर्न स्रोतसाधनबिनाका ठूला योजनालाई रकम दिलाउनुपर्ने अर्थमन्त्रीको बाध्यतासम्बन्धी महत्त्वपूर्ण कुरा उल्लेख छ । चारपाँच वर्ष लगाएर ठूलो परियोजना गर्ने नाममा प्रत्येक बजेटमा त्यसलाई राख्यो, अनि दुरुपयोग गर्यो । यसरी खर्बौं रकम बिनास्रोतको लायबिलिटी मा फसेको छ । यीलगायतका समस्याको उपचार गर्न सार्वजनिक खर्च पुनरावलोकन आयोग बन्यो, डिल्लीराम खनालको संयोजकत्वमा । आयोगको प्रतिवेदन आएको एक वर्ष नाघिसक्यो तर सरकारले गोप्य नै राखेको छ । त्यसमा भएका कुरा लागू गर्ने कोसिस गरेको छैन । हाम्रो सार्वजनिक खर्च पुँजी निर्माण र विकास कार्यमा होइन, चालू खर्चमा गइरहेको छ । जेलाई हामी पुँजीगत खर्चमार्फत पुँजी निर्माण भनिरहेका छौं, त्यो भएको छैन । उत्पादनमूलक क्षेत्रमा उत्पादकत्व बढाउन खर्चै गरेनौं । राजस्व अनुत्पादक क्षेत्रमा अपचलन गरेकाले नै यस्तो स्थितिमा पुगेका हौं । यी सबै कुरा सुधार गर्न त्यो प्रतिवेदनमा अनावश्यक खर्च कसरी कटौती गर्ने, अनावश्यक परिषद्, आयोग, समिति र बोर्ड खारेज गर्ने, सार्वजनिक खरिद प्रक्रियामा सुधार ल्याउनेलगायत राम्रा कुरा छन् । सुधारका यी काम तुरुन्त हुनुपर्छ । पुँजी निर्माणलाई राष्ट्रिय पुँजीको आधारभूत राजनीतिक संरचना पनि भन्न मिल्छ । त्यसको केही पक्ष व्यवहारजन्य समस्यासँग गाँसिन्छ भने केही पक्ष खास किसिमको शक्ति संरचनासँग । यस्तो शक्ति संरचनाले अहिले पुँजी निर्माणको प्राथमिकतालाई कसरी प्रभावित पार्छ ?राजनीतिक क्षेत्रमा लोकतान्त्रिक शासन व्यवस्थालाई जसरी बुझियो, त्यहीँबाट विचार गर्नुपर्ने हुन्छ । लोकतान्त्रिक शासनको सबैभन्दा महत्त्वपूर्ण पक्ष जनउत्तरदायी सरकार हो जसले सार्वजनिक सम्पदा र जनकल्याणको निम्ति स्रोतसाधन उपयोग गर्छ आमजनले पाउने सेवा गुणस्तरीय बनाउन र पुँजी निर्माणमा सघाउँदै मुलुकको विकास गर्न । त्यसैले लोकतान्त्रिक पद्धति, निर्वाचन र मुलुकको प्राथमिकतालाई कसरी बुझ्यौं, मूल कुरा हो । यहींनेर राजनीतिक आधारको स्रोत आमजनता हो कि निश्चित स्वार्थ समूह हो भन्ने कुरा प्रधान हुन्छ । बिचौलिया र दलाल हुन् कि आमजनता हुन् भन्नेबारे जुन भ्रम छ राजनीतिक तहमा, त्यहाँबाटै सुधारको सुरुवात हुनुपर्छ । मुलुकको अर्थतन्त्र आमजनताको आधारभूत आवश्यकता पूर्ति गर्नेतर्फ र त्यसका लागि चाहिने आत्मनिर्भरतातर्फ लगाउने वा बजारकेन्द्रित अर्थतन्त्र र बजारको शक्तिबाट निर्देशित हुने कुरा आउँछ । विकास भनेको आफ्नो जगअनुसार नै बसाउने हो । पहिला जसरी विकासलाई बुझिएको थियो कृषिको उपादकत्व हुन्छ, उपादकत्व बढ्यो भने मानिस विस्थापित नभई उद्योगधन्दा बढ्छ, दुवै क्षेत्रलाई सेवा चाहिन्छ र रोजगारी बढ्छ आदि । विस्तारै हामी त्यतैतर्फ फर्कनुपर्छ । अब कृषिमा बढी ध्यान दिने समय आयो । फर्केर आउने कामदारलाई पनि ठुल्ठूला उद्योगमा लगाउने सामर्थ्य नभएकाले कृषिजन्य र अरू उद्योगमा लगाउनुपर्छ । कृषिमा केन्द्रित हुँदा मुलुकको भौगोलिकताअनुसार तराई क्षेत्रमा मुख्यतः धान, गहुँ आदि अन्न बाली र पहाडमा फलफूल र हर्टिकल्चरको प्रशस्त्र सम्भावना छ । हिमाली भेगमा मुख्यतः पशुपालन र जडिबुटी हुन सक्छन् । ठाउँअनुसारको प्रयास योजना र व्यवहारमा पहिला भएका हुन् । जति गरियो, त्यो कुनै पनि टिकेन । विकासको संस्थागत र संस्कृतिजन्य केही पक्षले गर्दा राम्रा कामले समेत निरन्तरता पाएनन् । राम्रा परियोजनालाई अहिले आएर मात्र होइन, पञ्चायतकालदेखि नै निरन्तरता दिन सकेनौं । त्यो बेला पनि धेरैजसो विदेशी सहायताबाट स्थापना भएका थिए । उनीहरूले छाडेर अरू काम गर्नेबित्तिकै बिग्रँर्नुपर्दैनथ्यो तर हामीले सम्हालेनौं । अब स्थानीय सरकारले यसलाई नयाँ मोड दिने समय आयो । कृषिमा अर्को महत्त्वपूर्ण पक्ष बजार हो । बजारको सन्दर्भमा भारतसँगको व्यापारिक सम्झौता बाधक भएको छ । लकडाउनको समयमा पनि ४ अर्बको तरकारी आयो भनिन्छ । हाम्रा किसानले तरकारी खेर फालिरहेका छन् । यो अवस्था किन सिजना भयो भने भारतबाट आउने कृषिजन्य वस्तुमा कर लगाउन पाइन्न । उसको जति उत्पादन क्षमता हाम्रो छैन । सहुलियत पनि छैन । उत्पादनमा लाग्ने हाम्रो खर्च बढी हुन्छ । त्यसैले भारतसँग प्रतिस्पर्धा गर्न यसै पनि गाह्रो छ । त्यसमाथि कर लगाउन नपाउने भनिएको छ । कृषि विकास र आत्मनिर्भरताका लागि यसमा पुनरावलोकन गर्न जरुरी छ । तर विकासलाई वृद्धिदर, दोहोरो अंकको वृद्धि र ठुल्ठूला परियोजनाका रूपमा मात्र बुझ्दा अहिले जस्तो अर्थतन्त्रलाई प्रश्रय मिल्छ, कृषिले प्राथमिकता पाउँदैन । त्यसैले फरक तरिकाबाट बुझ्न अहिले अवसर छ, होइन र ?एउटा मापकका रूपमा वृद्धिदरको महत्त्व थियो । जुन बेला हामीले आम जनसमुदायका लागि सार्थक हुने विकास गर्न सकेनौं, वृद्धिदरमै सारा ध्यान केन्द्रित गर्ने कुरा आयो । केही वृद्धि हुँदाहुँदै पनि त्यसको वितरण न्यायसंगत तरिकाले भएन । धेरथोर न्यायसंगत भएको अवस्थामा समेत वृद्धिदरका लागि जेजस्ता अरू कुरा हुनुपर्थ्यो, मूलतः रोजगारीमा वृद्धि, त्यो भएन । त्यसैले वृद्धिले गरिबीलाई प्रभावित गरेन । त्यसपछि वृद्धिदरका कुरा गर्नेहरूले भन्न थाले, यति प्रतिशत वृद्धि भएपछि गरिबी आफै घट्न थाल्छ । ट्रिकल डाउन भनेको त्यस्तो रे १ त्यहाँबाट वृद्धिदरप्रति अझ मोह बढ्यो । अब पनि असमानता नहेर्ने ?अहिले, कुल गार्हस्थ उत्पादनबारे मलाई सोच्न पनि मन लागेको छैन । झन् यस्तो बेला विश्व बैंकले यति वृद्धिदरको प्रक्षेपण गर्यो, एसियाली विकास बैंकले यति प्रतिशत गर्यो भन्ने कुराको म अर्थ देख्दिनँ । मूल कुरा कुल गार्हस्थ उत्पादनको संरचना र त्यसको पछाडि के छ, विचार गर्ने हो ।अन्ततः वस्तु उत्पादन र शिक्षा, स्वास्थ्य र यातायातजस्ता सार्वजनिक क्षेत्रलाई जति महत्त्व दिन्छौं र साधनको उपयोग जसरी गर्छौं, त्यसले नै राष्ट्रिय उत्पादन निश्चित गर्ने हो । अब आय वृद्धिदरलाई मात्र नहेरेर शिक्षा स्वास्थ्यलाई पनि पुँजीको रूपमा हेर्नुपर्छ । सेवा दिने भनेको वृद्धिदरलाई होइन, विकास प्रक्रियालाई र आमजनताको कल्याण, सुरक्षा र गरिमालाई हो । त्यसैले वृद्धि दरभन्दा बढी महत्त्व उत्पादन, उपादकत्व र त्यसका सम्बन्ध, मूलतः रोजगारी र जनताको आधारभूत आवश्यकतालाई दिने हो । त्यसपछि कुल गार्हस्थ उत्पादनले आफैं बाटो समाउँछ ।"
कहिले मान्ने उनीहरूलाई मान्छे ?,"नोबल पुरस्कार विजेता अमेरिकी गायकगीतकार बब डिलनको एउटा चर्चित गीतले भन्छ, मान्छेले कतिवटा बाटो हिँड्नुपर्छ, तिमीले उसलाई मान्छे भन्नुअघि ? आज पनि नेपाली दलितहरूको नियति डिलनले छ दशकअघि सोधेको यो प्रश्नभन्दा कत्ति भिन्न छैन । देशमा लोकतन्त्रगणतन्त्र आए पनि मुलुकका करिब ४० लाख दलितलाई बाँकी अधिकांशले मान्छे गन्दैनन् । दलितमाथि जातीय भेदभाव अपवाद होइन, अझै आम रूपमा छ । भिन्न यत्ति हो कहीँ व्यक्त छ, कहीँ सुषुप्त । पछिल्ला दशकहरूमा मुलुकले केही प्रगतिशील फड्को नमारेको होइन, दलितकै हकमा पनि पहिलेभन्दा केही सुधार नभएको होइन, तैपनि समाजमा छुवाछूत कायम छ । कतिसम्म भने, दलितसँग विवाह गरेकै कारण पाल्पाको बगनासकाली१, चिर्तुङधाराका पूर्णमान श्रेष्ठले शुक्रबार निधन भएकी आफ्नी आमालाई दागबत्तीसमेत दिन पाएनन् । आमाको पार्थिव शरीरलाई घरबाट कालीगण्डकीको राम्दीघाट पुर्याउँदासम्म उनलाई छुन दिइएन । एकाघरभित्रै आफ्नै आमाको अन्तिम संस्कारमा समेत छुन दिइएन भने बाँकी समाजको अवस्था कस्तो होला ? एक्काइसौं शताब्दीको आधुनिक भनिएको समाजमा यसभन्दा अमानवीय व्यवहार के होला ?समाचारमा आएअनुसार गाउँकै दलितसित विवाह गरेपछि श्रेष्ठले १४ वर्षयता घर पस्न पाएका थिएनन् । राजा रामचन्द्र त १४ वर्षको वनबासपछि दरबार फिरेका थिए, यी श्रेष्ठलाई भने १४ वर्षसम्म थुनिएको घरको ढोका आमाको निधनमा पनि खुलेन । घरको छेउ मकैबारीमा छाप्रो बनाएर उनी किरिया बार्दै छन् । त्यही छाप्रो पनि गाउँकै दलितहरू रातारात बाँस खोजेर बनाइदिएका हुन् । यस्तो सामाजिक बहिष्कार हाम्रो समाजको कालो धब्बा हो । दलित अगुवाले घटनामा संलग्नमाथि तत्काल छानबिन गरी जातीय विभेदविरुद्ध कारबाही हुनुपर्ने माग गरेका छन् । मुलुकी अपराधसंहिता, २०७४ अनुसार यस्तो दुर्व्यवहार दण्डनीय छ, स्थानीय प्रशासनले यसबारे अनुसन्धान गरी दोषीलाई कारबाही गर्नुपर्छ ।श्रेष्ठले आफ्नी आमाको शवसमेत छुन नदिँदा निकै दुःख लागेको बताएका छन् । खासमा यस्तो दुःख आधुनिक भनिएको हाम्रो समाजलाई लाग्नुपर्ने हो । समाज परिवर्तनको रथ हाँक्ने दायित्व भएका स्थानीय सरकार र त्यहाँका राजनीतिक दलका नेतृत्वलाई लाग्नुपर्ने हो । देशैभर यस्तो समस्या भइरहँदा मुलुकको समग्र नेतृत्वलाई लाग्नुपर्ने हो । अफसोस, दलितका सवाललाई मत मागी खाने भाँडो सबैले बनाए पनि खास मुद्दा कसैले बनाएन । चाहे सात सालतिरै छुवाछूत अन्त्य गर्न लागिपरेको कांग्रेस होस् या सशस्त्र द्वन्द्वताका दलित मुक्तिको मुद्दा बोकेर हिँडेको तत्कालीन माओवादी, कुनै दलले पनि यो विषयलाई निरन्तर उठाएनन् । साँच्चिकै सुल्झाउनुपर्ने ठूलो सामाजिकसांस्कृतिक विषयका रूपमा यसलाई कहिल्यै लिएनन् । दलितहरू खालि प्रयोग भए, दलहरूले खोलो तरेपछि लौरो बिर्संदै गए । सयौं वर्षदेखि हाम्रो सामाजिक संरचना विभेदमा आधारित छ । सबभन्दा पीडित छन्, पिँधमा रहेका दलितहरू । त्यही भएरै मुलुक र समाजले अरू विषयमा फड्को मार्दा पनि दलितका समस्या अझै ज्युँका त्युँजस्तै छन् । घर, मन्दिर, सार्वजनिकस्थल सबैतिर अझै उनीहरू विभेद भोग्न विवश छन् । यो विषयमा हाम्रो समाज अझै धेरै हदसम्म संवेदनाशून्य छ । दलितसँगको प्रेम अझै वर्जित छ । काठमाडौंमै दलित सांसदलाई समेत डेरा पाउन हम्मेहम्मे पर्छ । बलात्कारका घटना भोग्नेमा यिनै बढी छन् । सरकारी संरचनामा यिनको उपस्थिति नगन्य छ । न्यायमा सहज पहुँच छैन । सर्वत्र कमजोर उपस्थितिका कारण आफूमाथि हुने हिंसाको प्रतिकार गर्न सक्दैनन् । अधिकारवादीले दबाब नदिई, प्रहरीले सहजै जाहेरी दर्ता नगरेका उदाहरण त्यत्तिकै छन् । जातीय विभेदकै कारण दलितहरूको शिक्षामा कमजोर पहुँच छ । जनगणना२०६८ अनुसार यो समुदायका ५२४ प्रतिशत मात्रै साक्षर छन्, जुन राष्ट्रिय औसतभन्दा साढे १३ प्रतिशत कम हो । तराईमा त झन् ३४५ प्रतिशत दलित मात्रै साक्षर छन् । महिला त ४५ प्रतिशत मात्र साक्षर छन् । तिनमा पनि मुसहर र डोमको १७ प्रतिशत मात्र छन् । पढाइलेखाइ कम भएपछि आर्थिक क्षेत्रमा पनि पछि परेका छन् । गरिबी दर उच्च छ । रोजगारीमा पहुँच न्यून छ । एक अध्ययनअनुसार ३७ प्रतिशत पहाडी दलित र ४२ प्रतिशत तराई दलित भूमिहीन छन् । उनीहरूको मानव विकास पुछारतिरै कतै छ । यसैकारण समस्या अन्त्यहीन छ । लोकतान्त्रिक मुलुकमा सम्मानित जीवन जिउने हक सबैलाई बराबर हुन्छ । कसैमाथि कुनै प्रकारको दुर्व्यवहार गर्नु अपराध हो । जातकै आधारमा गरिने हिंसा त अझ अस्वीकार्य छ । तसर्थ, जातीय भेदभावमुक्त समाजको बाटोमा तगारो थप्ने यस्ता क्रियाकलापको अन्त्य हुनैपर्छ । यसका लागि दलित समुदायलाई सशक्तीकरणको खाँचो छ । समग्र समाजलाई यससम्बन्धी चेतना आवश्यक छ । राज्यले कानुन कार्यान्वयनको इच्छाशक्ति देखाउनुपर्छ । मुलुकका सबै तप्का सहभागी हुने एउटा बृहत् सांस्कृतिक अभियान चलाउनुपर्छ । सरकार र सबै दल मिलेमा यस्तो अभियानले धेरै समस्या न्यूनीकरण गर्न सघाउँछ ।देशका राजनीतिक अगुवाहरूले समाजमा कोही साँच्चिकै विभेदमा छ भने, त्यो दलित समुदाय हो भन्ने तथ्य बुझ्नुपर्छ । र, यो समुदायले भोगेका समस्याको समाधान नखोजी समाजको समग्र उन्नति सम्भव छैन भन्ने यथार्थ मनन गर्नुपर्छ । दलितहरूको समग्र जीवन औसत नेपालीको बराबर नबनाई र जातीय हिंसा अन्त्य नगरी मुलुकमा जति चिल्ला सडक बने पनि, रेलै कुदे पनि, पानीजहाज आए पनि समाजको वास्तविक प्रगति हुन सक्दैन । जन्मँदै अपमानको जिन्दगी जिउनुपर्ने अवस्था जुनसुकै सभ्य समाजका लागि ठूलो कलंक हो । यो अवस्थाको अन्त्य नगरी मुलुकमा न्याय र समताको प्रश्न डिलनको माथि उल्लिखित गीतकै अर्को हरफले भनेजस्तै भइरहन्छ, जवाफ, मेरो साथी, हावामा उडिरहेको छ π"
मार्क्सवादको गलत पाठशाला,"को हो जातीय अतिवादी ? संयोग पनि कस्तो भने, विसं २०११ सालमा को अछूत ? शीर्षक उपन्यास लेख्ने मुक्तिनाथ (तिम्सिना) पोखराको यही भेगका लेखक थिए । वर्णव्यवस्था र लैंगिक विभेदको कडा प्रतिरोध गरेर उन्नत र समतामय समाजको कल्पना गर्दै यो उपन्यास लेखेका मुक्तिनाथले उक्त किताबमा आफ्नो थर उल्लेख गर्ने इच्छा किन राखेनन् ? यसबारे पंक्तिकार अनविज्ञ छ तर अनुमान गर्न सकिन्छ मानवमानवबीच दुराग्रह र रूढिका अनेकौं खाडलले भरिएका परम्पराविरुद्ध सांकेतिक विरोध गर्न उनले त्यसो गरे होलान् । यतिका राजनीतिक र सामाजिक परिवर्तनपछि पनि हाम्रो चिन्तनको ग्रन्थि किन उस्तै छ ? हामीलाई अझै पनि किन उच्चजातीय दम्भको नशा प्यारो छ ? मुक्तिनाथको उपन्यास छापिएको पैंसट्ठी वर्षपछि उनकै दैलामुनि विभेदकारी वर्णव्यवस्था र उच्चजातीय अहंकारको यति ठूलो गर्जन सुनिनुलाई अर्थपूर्ण रूपमा हेरिनुपर्छ । महानगरको उत्तरपूर्वमा रहेको बाटुलेचौर आवागमनको सहजता, शिक्षाको प्रसार र राजनीतिकसामाजिक चहलपहलका दृष्टिले देशका सबैभन्दा सुगममध्येको एउटा बस्ती हो । यो कुनै दूरदराज र विकटको गाउँ होइन, जहाँ चेतना र ज्ञानप्रसारको कमीले विभेदकारी सांस्कृतिक दुर्घटना हुन पुग्छ । क्षत्री समुदायका केही मानिसले त विवेक गुमाए होलान्, किरियाकर्म सकेर यतिका दिन यता आइसक्दासमेत पीडितलाई प्रतिशोध र धम्की दिइँदा त्यस्तो गतिविधि रोक्न या विरोध गर्न किन कोही विवेकशील नागरिक अगाडि आएन ? त्यसमाथि त्यहीँका बासिन्दासमेत रहेका सांसद थापाले किन पक्षपातपूर्ण आग्रहको विज्ञप्ति निकाले ? उनैले प्रयोग गरेको जातीय अतिवादी प्रवृत्तिको असली हिमायती को हो ? यसमाथि कठोर विवेचना गर्नुपर्छ । यो बाटुलेचौरका क्षत्री समुदाय र सांसद थापाको मात्रै होइन, नमुना का रूपमा वर्तमान नेपाली समाज र राजनीतिक कर्ता हरूको सालाखाला मनोविज्ञान व्यक्त हुने घटना हो । वर्णव्यवस्था र त्यसले रचेको अस्पृश्यता (छुवाछूत) को प्रचलन जम्माजम्मी तीन हजार वर्ष मात्रै पुरानो हो भन्ने मानिन्छ । मानव समाजलाई ब्राह्मण, क्षत्री, वैश्य र शूद्र गरी चार वर्णमा विभाजित गरेर मानिसले मानिसको श्रम, आत्मसम्मान र अस्तित्वमाथि नै क्रूर, अमानवीय शासन गर्दै आएको इतिहासमा गैरदलित वर्गले दलित समुदायमाथि बर्साएका कोप र कहरका असंख्य कथा छन् । कथित उच्च जात भन्नेले हजारौंपल्ट माफी मागे पनि माफ हुन नसक्ने अपराध छन् । त्यसैको आर्थिक, सांस्कृतिक, राजनीतिक, प्रशासनिक क्षतिपूर्ति होस् भनेर आज संविधान र कानुनबाटै दलित समुदायका लागि बाँकी समाजसरह बराबरीको हकसहित विशेषाधिकार र आरक्षणको व्यवस्था गरिएको हो । हामीमध्ये कतिपय गैरदलितलाई यस्तो व्यवस्था देखेर भयंकर छटपटी हुन्छ । क्षमता भएका गैरदलितलाई वञ्चित गरियो र क्षमताविहीन दलितलाई आरक्षणको अधिकार दिइयो भन्ने कुण्ठा जहीँतहीँ पोखिन्छ । तर कसैले किन विचार गर्दैन, त्यो क्षमता र योग्यता आर्जन गर्न यही समाजको दलित सदस्यलाई केके कुराले छेके होलान् ? पुस्तादरपुस्ता अनेकौं रूपका अपमान, घृणा र घनघोर दलनले थिचिएको कुनै व्यक्ति अर्को मुक्त व्यक्तितुल्य योग्य र सक्षम कसरी हुन सक्छ ? यस विषयमा बहसको पोयो धेरै लामो हुन सक्छ तर सारमा वर्णविभाजित समाजमा माथिल्ला वर्णकाहरूले पीँधको वर्णमाथि गरेका शासन र शोषण आजको समाजमा दोहोरिनु हुँदैन र विगतका अपमानहरूको यथोचित क्षतिपूर्ति पनि हुनैपर्छ भन्ने नै हो । कसैले पनि भन्न सक्छ, जातका आधारमा छोइछिटो र अपमान गर्नेहरू अतिवादी हुन् कि आफूमाथि गरिएको अपमानको कानुनी उपचार खोज्नेहरूचाहिँ अतिवादी हुन् ? पद र प्रतिष्ठाको आडमा कुनै नेता र जनप्रतिनिधिले मात्रै होइन, सामान्यजनसम्मले पनि यस्तो गैरजिम्मेवार भाषा बोल्नु र पीडितको अधिकारप्रतिको सचेतनालाई सामाजिक सद्भाव खलबल्याउने कार्य करार गर्नु आजसम्मका न्यायपूर्ण आन्दोलन र बलिदानविरोधी हर्कत हो । यस्तो हर्कत कुनै पनि मूल्य र सर्तमा क्षम्य छैन । (अपवादबाहेक) उच्च जातिले मात्रै जन्मसिद्ध आरक्षणका रूपमा खाईपाई र सहुलियत लिँदै आएको सामाजिक प्रणाली नखलबल्याई र सबै किसिमका मानवताविरोधी प्रचलन ध्वस्त नगरी राज्यको घोषित समाजवादउन्मुख लक्ष्य कसरी हासिल हुन्छ ? त्यसकारण लोकतन्त्र, गणतन्त्रको यो युगमा पनि शासन र शोषणको चक्रमा चलेको कथित सामाजिक सद्भाव खलबल्याउने मात्रै होइन, बराबरी र समताका लागि ठूलै हलचल ल्याउने सांस्कृतिक भूकम्प पैदा गर्ने कार्यभार बाँकी नै छ । र, त्यो काम आजको पुस्ताले नै गर्नुपर्छ । मार्क्सवादी कक्षाको भूलसुधारविसं २००६ सालमा कम्युनिस्ट पार्टीको स्थापना भएपछि नेपालमा मार्क्सवादी विचारको प्रसार तीव्र हुन थाल्यो । गाउँगाउँमा सामन्ती प्रथा र सडेपडेका प्रचलनविरुद्ध अभियानहरू थालिए । जाली तमसुक च्यात्नेदेखि धनीका भकारी फोरेर गरिखाने वर्गको पेट भर्न ग्रामीण सामन्तवादविरोधी गतिविधिहरू चलाइए । सबै मानिस बराबर हुन्! महिला र पुरुष, उच र नीच भनेर गरिने सांस्कृतिक विभेद अन्याय हो भन्दै कम्युनिस्ट पार्टीहरूकै अगुवाइमा अनेक सामाजिक आन्दोलन भए । जनस्तरमा आएको त्यही चेतनाले २०४६ सालको परिवर्तन ल्याउन सघायो । बराबरी को चेतनालाई २०५२६२ को दसवर्षे जनयुद्धले अझै पाको बनायो भन्ने मानियो । २०६२६३ को आन्दोलन र त्यसको सफलतापछि उठेका कैयौं मुद्दाले मानिसहरूलाई गणतान्त्रिक युगसम्मत स्वतन्त्र र अधिकारसम्पन्न चेतना दिएको ठानियो । लोकतान्त्रिक र संसारकै अब्बल भनिएका संविधान र कानुनहरू बनाइए । संविधान र कानुनको सही अर्थमा उपयोग गर्न पुनःसंरचित राज्यकै खाकामुताबिक सरकारहरू निर्वाचित भए । अझ सबभन्दा रोचक त, सात दशकदेखि शोषणचक्रको जालो तोड्न हिँडेको दावा गर्ने कम्युनिस्टहरू नै स्पष्ट बहुमतले तीनै तहमा सत्तासीन हुन आइपुगे । तर यति ठूलो र अकल्पनीय महाभारत पछि पनि हिंसा, शोषण र उत्पीडनको दर भने घट्दो होइन, झन्झन् लाजलाग्दो स्तरमा बढ्दो छ । कतिपय अवस्थामा त्यस्ता हिंसा र अपराधलाई कम्युनिस्ट पार्टी र तिनका जिम्मेवार नेताकार्यकर्ताले नै ढाकछोप र संरक्षणसमेत गर्छन् ।यस्तो किन भइरहेको छ ? छैन त रहस्यपूर्ण ?मार्क्सवादी विचारधाराको सारले भन्छ उत्पीडित वर्गको मुक्ति र गरिमापूर्ण जीवन नै कम्युनिस्ट मिसनको कुञ्जी हो । वर्ग (हाम्रो सामाजिक सापेक्षतामा वर्णसमेत) विभाजित समाजको इतिहासलाई उल्ट्याएर वर्गविहीन साझा समाज बनाउनु नै कम्युनिस्ट आन्दोलनको लक्ष्य हो । यसैका आधारमा यतिका क्रान्ति भए, आन्दोलन भए । तर तिनका उपलब्धि भने बोलीमा मात्रै सीमित भए । किताबका अक्षर, संविधानका धारा र कानुनका दफाभित्र मात्रै ती थुनिए । नेपालमा कम्युनिस्ट आन्दोलनको रथ हुनेखाने, मध्यमवर्ग, उच्च जात र पुरुषले नै हाँकेका छन् । आजसम्म देखिएका दृश्य र तथ्यले प्रमाणित गर्छन् तिनले मार्क्सवादी विचारलाई आफूअनुकूल हुने राजनीतिक परिवर्तनको अस्त्र मात्रै बनाए । राजाका ठाउँमा आफूले शासन गर्ने सहुलियतका लागि मार्क्स, लेनिन र माओ लगायतका नाम भजाए । लाखौं युवाको दिमागमा शोषणरहित समाजको कल्पना सजाए र बलिदानका लागि उक्साए । रक्तपातपूर्ण बाटो हिँडेर यहाँसम्म आइपुग्दा यतिखेर तिनले समाजतिर फर्केर हेर्ने चेष्टा गरेकै छैनन् । आफैंभित्र खाँदिएर बसेको सामन्ती नैतिकता र पाखण्डको पहिचान गर्ने र आफैंलाई सच्याउने प्रयत्न त झन् कत्ति पनि गरेका छैनन् । यसबाट प्रस्ट हुन्छ यति बेला शीतलनिवास र सिंहदरबारदेखि गाउँगाउँसम्म राजतन्त्रको अवशेष र उत्तराधिकार बोकिहिँडेको कम्युनिस्ट पाठशालाको पाठ्यक्रम सुरुआतदेखि नै गलत थियो । तिनले कम्युनिस्ट घोणणापत्रका सिद्धान्त त अक्षरअक्षर कण्ठस्थ पारे होलान् तर समाजको संस्थागत विभेदका रूपहरू चिन्ने र तिनको उपचार गर्ने प्राक्टिकल कक्षालाई भने चलाखीपूर्वक छल्दै आए । यो छल नेपालमा मार्क्सवादका नाममा गरिएको इतिहासभरिको ठूलो अपराध हो । आजसम्मको गलत पाठ्यक्रमलाई छिटोभन्दा छिटो खारेज गरेर नयाँ पाठ्यक्रम तय गर्न सचेत, इमानदार पंक्ति अगाडि आउनुपर्छ । त्यसपछि मात्रै सम्भवतः साँचो अर्थमा कम्युनिस्ट क्रान्ति हुन सक्छ र त्यसले नै आजपर्यन्तको अपराधको इतिहास लाई सच्याउन सक्छ ।"
छलफलबाट निकास खोज्नुपर्छ,"कोरोनाले देश ठप्प पारेको छ । अर्थतन्त्र धराशायी हुने खतरा बढ्दै छ । यही संकटबीच भारतले लिपुलेक हुँदै मानसरोबर जाने सडक उद्घाटन गरेको समाचार आयो । आमजनताले सामाजिक सञ्जालमा विगतमा झैं आपत्ति जनाइरहेछन् । सरकारले यो कदमविरुद्ध विज्ञप्ति जारी गर्यो । प्रतिपक्षीले विरोध जनाए । सबै दलका भ्रातृ संगठनहरू जुर्मुराइरहेका छन् । अर्थात् सबै पक्ष भारतीय अतिक्रमणविरुद्ध विरोधको परम्परागत शैलीअनुरूप उत्रिएका छन् । तर, अब औपचारिकताका लागि गरिने यस्ता विरोधले समस्याको समाधान हुँदैन । त्यसैले नेपालले अतिक्रमणविरुद्ध नयाँ र उच्चस्तरका प्रभाभकारी कदमहरू चाल्न आवश्यक छ । प्रथमतः सरकारले विवादित लिपुलेक र वरपरका अन्य क्षेत्रमा राज्यको उपस्थिति सुनिश्चित गर्नुपर्छ । त्यसका लागि उक्त क्षेत्रलाई प्रत्यक्ष निगरानी गर्न प्रहरी पोस्ट वा सैनिक दस्ता र स्थानीय प्रशासन तुरुन्तै स्थापित गर्नुपर्छ । नेकपाभित्रको अहिलेको अन्तरद्वन्द्वलाई छोटो र छरितो विधिबाट निराकरण गरी एकताबद्ध रूपमा कोरोना र भारतीय अतिक्रमणका विरुद्ध केन्द्रित हुने वातावरण निर्माण गर्नुपर्छ । कालापानी, लिपुलेक र लिम्पियाधुरालाई विवादास्पद भूमिका रूपमा परिभाषित गरी विवादित भूमिमा कुनै पक्षबाट पनि एकतर्फी रूपमा भौतिक संरचनाहरू निर्माण गर्न नपाउने मान्यता हामीले राख्यौं । तर भारतले उक्त क्षेत्रलाई विवादास्पद क्षेत्रका रूपमा कहिल्यै मान्यता दिएकै छैन । त्यसैले अब नेपालले उक्त भूमिलाई विवादित भूमिका रूपमा स्थापित गर्न भारतलाई बाध्य पार्ने प्रयास अघि बढाउनुपर्छ । भारतलाई यो मान्यतामा ल्याउने एक मात्र उपाय यो मुद्दालाई अन्तर्राष्ट्रियकरण गर्नु नै हो । विषयलाई अन्तर्राष्ट्रियकरण गर्ने राष्ट्रिय स्तरको औपचारिक कार्यनीति तय गरेपछि नेपालले यसको प्रस्ट जानकारी प्रधानमन्त्रीस्तरीय वार्तामा दिनुपर्छ । आफ्ना सबै दृष्टिकोण प्रस्ट गरी विवादित क्षेत्रका सबै भौतिक संरचना निर्माणका गतिविधि तत्काल बन्द गरी निश्चित समयअवधिभित्र प्रधानमन्त्रीस्तरको निर्णायक छलफलका लागि तयार हुन भारतीय पक्षलाई जानकारी गराउनुपर्छ । अन्यथा समस्यालाई अन्तर्राष्ट्रिय मञ्चमा उठान गर्ने आफ्नो कार्यनीतिको जानकारी भारतलाई दिनुपर्छ । भारतीय पक्षलाई नेपालले वस्तुगत स्थितिका आधारमा वार्ता र छलफलको माध्यमबाट निकास खोज्न सकिन्छ भन्ने पहल गर्ने हो । तर, भारतले नेपालको प्रस्तावलाई नजरअन्दाज गरे यो विषयलाई अन्तर्राष्ट्रियकरण गर्न निर्भयताका साथ अगाडि बढ्नु आवश्यक छ । यो विषय अन्तर्राष्ट्रियकरणको कार्यनीतिमा अघि बढ्नुपर्ने भए यसबाट नेपालभारत सम्बन्धमा आउन सक्ने उतारचढावका कारण नेपाललाई पर्न सक्ने असर र प्रभावको विश्लेषण गरी सम्भावित सबै खाले संकटको सामना गर्न अवलम्बन गर्नुपर्ने विधिहरूका बारे राष्ट्रिय स्तरमा नीति तय गरी आवश्यक आन्तरिक तयारीमा जुट्नसमेत जरुरी छ । र, यस्तो अवस्था आइपरे आमजनताको सहयोग महत्त्वपूर्ण हुने हुँदा सबै विषयवस्तु जनतालाई अवगत गराउन कन्जुस्याइँ गर्नु हुन्न । अतिक्रमणको विषयलाई अन्तर्राष्ट्रियकरण गर्न नेपालस्थित कूटनीतिक नियोगहरूको भेला गरी जानकारी गराउँदै बिस्तारै संयुक्त राष्ट्र संघसम्मै पुग्ने लक्ष्य सरकारले तय गर्नु उचित हुनेछ । अहिलेसम्मको भारतीय हर्कत र जबर्जस्ती हेर्दा योभन्दा तल्लो स्तरको प्रयासले अब नेपालमाथिको चरणबद्ध अतिक्रमण रोकिने अवस्था छैन । त्यसर्थ सरकार, प्रतिपक्षी दलहरू, नागरिक समाज र देशभित्र अनि बाहिरका सबै जनता एकताबद्ध हुनुपर्छ । मातृभूमिमाथिको यो संकटको घडीमा संवेदनशील भई एकीकृत रूपमा अघि बढ्नु नै अहिलेको दायित्व र जिम्मेवारी पनि हो । जगन निरौला, शिकागो, अमेरिकासीमा अत्याचारलाई ध्यानमा राखेर अब बोर्डर मन्त्रालय बनाउन आवश्यक छ । चीन र भारतले सीमामा अतिक्रमण गरिरहने भएकाले सीमास्तम्भको नियमित निरीक्षण तथा मर्मत गर्न, आवश्यक ठाउँमा स्तम्भ थप्न र तारबार लगाउन आवश्यक छ । एक इन्च पनि अतिक्रमण हुन नदिने गरी सीमा व्यवस्थापनका लागि स्थानीय समुदायसँग मिलेर काम गर्नुपर्छ । सीमामा सशस्त्र प्रहरी थप तैनाथ गर्नुपर्छ । छिमेकी मुलुकसँगै प्रत्येक महिना संयुक्त स्थलगत सीमा निरीक्षण गर्न पनि अब बोर्डर मन्त्रालय बनाऔं । सीमा सुरक्षाको विषयलाई परराष्ट्र मन्त्रालय मातहत राख्दा पर्याप्त ध्यान पुगेन । परराष्ट्रअन्तर्गतका दुई राज्यमन्त्रीमध्ये एकलाई बोर्डर राज्यमन्त्री बनाएर पनि काम गर्न सकिन्छ । तर त्योभन्दा प्रभावकारी रूपमा सीमाको सरोकारलाई सम्बोधन गर्न छुट्टै सीमासम्बन्धी काम गर्ने जिम्मेवारीसहित मन्त्रालय बनाउनु उपयुक्त हुन्छ । पशुपन्छी मन्त्रालय बनाउन मिल्ने तर खुला सिमाना भएको देशमा बोर्डर मन्त्रालय बनाउन किन नमिल्ने ? अहिले नै देशको सीमालाई साबिकमै कायम गर्न नसके भोलि योभन्दा धेरै भूभाग गुमाउनुपर्ने हुन्छ । विश्वास दीप तिगेला, बेलायत"
विचार नगरी निर्णय,"परीक्षाको अनावश्यक दबाब एसईईको परीक्षा सुरु हुने अघिल्लो दिन सरकारले एकाएक परीक्षा रोक्ने निर्णय गर्यो । र, परीक्षाको तयारीमा रहेका लाखौं विद्यार्थी अलपत्र परे । अझै पनि विद्यार्थीको हालत उस्तै छ । परीक्षा कहिले हुने हो भन्ने अन्योलमा छन् विद्यार्थी । बन्दाबन्दी खुलेपछि एसईई हुन्छ, तयारीमा रहनुहोस् भनेर मन्त्रीले केही दिनअघि भनेका थिए । तर यस्तो अवस्थामा कसरी विद्यार्थीले परीक्षा दिन सक्छन् । यो धारणा मन्त्रीले कुरा नबुझेर बनाएको हुन सक्छ । मन्त्रीले बोल्नुअघि सम्बन्धित विषयका विज्ञसँग परामर्श गर्ने, जानकारी बटुल्ने र आफैंले पनि अध्ययन गर्नुपर्छ । यसै जे मनमा आउँछ, त्यही बोलेर हुन्न । अहिले विद्यार्थीलाई एसईई परीक्षाले अनावश्यक मानसिक यातना दिइरहेछ । त्यसमाथि सरकारी निर्णय पनि हचुवाको भरमा आउँछ । कहिले परीक्षा दिने हो अनि कहिले नतिजा आउने हो भन्ने चिन्ताले विद्यार्थीलाई सताइरहेछ । विद्यार्थीसँगै अभिभावकको पनि चिन्ता हो यो । यसपटक विद्यालयको आन्तरिक मूल्यांकनका आधारमा शैक्षिक प्रमाणपत्र दिँदा केही फरक पर्दैन । राष्ट्रिय परीक्षा बोर्डले कक्षा १२ सम्मलाई विद्यालय मानेकाले एसईई परीक्षाको कुनै औचित्य छैन । औचित्य नै नभएको परीक्षालाई महामारीको छेको पारेर खारेज गर्दा उचित होला । यदि एसईई खारेज नगर्ने हो भने त्यसलाई सहज बनाउन सकिने विकल्प पनि छ । आफूले पढेको विद्यालयमा नै विद्यार्थीले परीक्षा दिने व्यवस्था मिलाउनुपर्छ । अनि नतिजा पनि छिटो सार्वजनिक गर्न सकिन्छ । परीक्षाको केन्द्रीकृत संरचना अब काम छैन । महिनौंसम्म लाखौं विद्यार्थीलाई निराश पारेर राख्नु हुन्न । शिक्षा मन्त्रालयले यो विषयमा विद्यार्थीको पक्षमा निर्णय गर्नुपर्छ । श्यामसुन्दर कुइँकेल, काठमाडौँ"
समृद्धि कि माफियातन्त्रउन्मुख नेपाल ?,प्रकाशचन्द्र लोहनी
बढ्दो महामारी हल्का तम्तयारी,ढुण्डीराज पौडेल
बिस्तारै खुल्दै युरोप,"विश्वव्यापी रूपमा फैलिएको कोरोना भाइरस (कोभिड १९) बाट सबैभन्दा बढी प्रभावित महादेश युरोप बिस्तारै खुल्न थालेको छ । युरोपमा भाइरसले सबैभन्दा बढी प्रभावित बेलायत, इटाली, स्पेन र फ्रान्स भएका छन् । भाइरसका कारण विश्वभर २ लाख ८३ हजारभन्दा बढीले ज्यान गुमाइसकेका छन् । तीमध्ये कम्तीमा ४० प्रतिशत यी चार देशका हुन् । बेलायतमा भाइरसका कारण ३२ हजार जनाले ज्यान गुमाइसकेका छन् । हालसम्म संक्रमितको संख्या २ लाख २० हजार नाघिसकेको छ । त्यस्तै, इटालीमा मृत्यु हुनेको संख्या ३० हजार ५ सयभन्दा बढी छ । स्पेनमा २६ हजार ६ सय र फ्रान्समा २६ हजार ३ सयभन्दा बढीको मृत्यु भइसकेको छ । इटाली तथा स्पेनले यसअघि नै लकडाउन खुकुलो पारिसकेका छन् । यी देशमा उद्योग, निर्माण तथा अन्य क्षेत्र खुला भइसकेका छन् । त्यस्तै, बेलायतले झन्डै ६ सातादेखि लागू लकडाउन खुकुलो बनाउन चरणबद्ध योजना सार्वजनिक गरेको छ । बेलायती प्रधानमन्त्री बोरिस जोन्सनले आइतबार साँझ देशवासीका नाममा सम्बोधन गर्दै बेलायतमा लकडाउन क्रमिक रूपमा खुला गर्न ससर्त योजना सार्वजनिक गरेका हुन् । तर, प्रधानमन्त्रीको सम्बोधनअनुसार बन्द रहेका व्यापारव्यवसाय, विद्यालय एवं अन्य सार्वजनिक स्थल मे महिनाभरि खुल्ने छैनन् । कोरोना भाइरसका कारण ५५ दिनसम्म लकडाउनमा रहेको फ्रान्स सोमबारबाट अंशिक रूपमा खुलेको छ । स्वास्थ्यकर्मी र विशेषज्ञहरूको सुझावपछि चार चरणमा प्रतिबन्ध खुकुलो पार्ने योजना ल्याइएको हो । भाइरसको संक्रमण अझै साम्य नभएको तथा संक्रमण अझै फैलन सक्ने भन्दै चरणबद्ध रूपमा देश खुला गर्नुको विकल्प नभएको प्रधानमन्त्री एडुवार्ड फिलिपको भनाइ छ । फ्रान्सेली राष्ट्रपति इमानुएल म्याक्रोंले लकडाउनको समयमा बालबालिकाहरू सानो कोठामा ठूलो परिवारसँग बस्दा घरेलु हिंसाको चपेटामा परेको देखिएकाले विद्यालय पठाउनु अनिवार्य गराएको तर्क गरेका छन् । मे ११, मे १८, जुन २ र जुलाई २२ गरी सरकारले चार चरणमा लकडाउन खोल्ने भएको हो । बेलायती प्रधानमन्त्रीले पहिलो चरणमा बुधबारदेखि इंग्ल्यान्डवासीले घरबाहिर थप समय व्यायाम गर्न, पार्कमा बस्न, समुद्र वा राष्ट्रिय निकुञ्ज भ्रमण र गल्फ, टेनिसजस्ता खेल गतिविधि गर्न सक्ने बताएका छन् । तर, यो एकै परिवारका सदस्यभित्र हुनुपर्नेछ । सरकारी नियम उल्लंघन गरे ३ हजार २ सय पाउन्डसम्म जरिवाना तिर्नुपर्नेछ । प्रधानमन्त्रीले घरबाट काम गर्न असमर्थलाई काममा जान छुट दिइने बताउँदै सकभर सार्वजनिक यातायात नचढ्न आग्रह गरेका छन् । काम गर्ने ठाउँमा सामाजिक दूरी कायम गर्नुपर्नेछ । उनले दोस्रो चरणमा आगामी जुनदेखि इंग्ल्यान्डका प्राथमिक विद्यालय र केही पसलहरू खुल्ने जनाए । तर, पसल खुल्ने नखुल्ने भाइरस नियन्त्रणको अवस्थामा निर्भर छ । सरकारले आगामी महिनादेखि हवाईमार्गबाट बेलायत आउने यात्रुहरूलाई कम्तीमा १४ दिन क्वारेन्टाइनमा बस्नैपर्ने नियम ल्याइने जनाएको छ । यदि उक्त नियम उल्लंघन गरे १ हजार पाउन्ड जरिवाना वा डिपोर्ट नै हुन सक्ने प्रावधान राखिँदै छ । तेस्रो चरणअन्तर्गत आगामी जुलाईदेखि हस्पिटालिटी क्षेत्र र सार्वजनिक स्थलहरू खुल्न सक्ने प्रधानमन्त्रीले बताएका छन् । प्रधानमन्त्रीले हस्पिटालिटी क्षेत्रबारे स्पष्ट नखुलाए पनि सामाजिक दूरी कायम गरी बाहिर बस्न पर्याप्त ठाउँ भएका क्याफे, रेस्टुरेन्ट खोल्न दिइने सम्भावना रहेको बेलायती अखबारहरूले जनाएका छन् । सरकारले कोभिड१९ अलर्ट प्रणाली पनि सार्वजनिक गरेको छ, जसमा पाँच तहको खतराको स्तरसम्बन्धी चेतावनी प्रणाली हुनेछन् । बेलायत सरकारले मानिसलाई घरमै बस्नोस् को सट्टा सावधान रहनोस् भन्ने सन्देश सार्वजनिक गरेको छ । तर, स्कटल्यान्डकी प्रथममन्त्री निकोला स्टरजनले आफूहरूले घरमै बस्नोस् भन्ने सल्लाह नै दिइने बताएकी छन् ।सरकारले लकडाउन पूर्णतः खुलाउन पाँचवटा जाँच पूरा हुनुपर्ने घोषणा यसअघि नै गरिसकेको छ जसमा पहिलो जाँच राष्ट्रिय स्वास्थ्य सेवा (एनएचएस) ले भार थेग्न सक्छ, दोस्रो, दैनिक मृत्युदरमा लगातार र एकनासले कमी, तेस्रो, नयाँ संक्रमणको दर व्यवस्थित गर्न सक्ने तहमा घट्नु, चौथो कोरोनाको पर्याप्त परीक्षण तथा पीपीईको भविष्यमा हुने माग पूरा गर्न सक्ने सुनिश्चितता र पाँचौंमा कुनै पनि नियम फेरबदल गर्दा त्यसले एनएचएसले थेग्न नसक्ने गरी फेरि दोस्रो उभार नल्याओस् भन्ने विश्वासमा छन् । बेलायतमा भाइरसका कारण मृत्यु हुने नेपालीको संख्या ६० पुगेको छ । लन्डनस्थित नेपाली दूतावासका अनुसार मृत्यु हुनेमा ५० पुरुष र १० जना महिला छन् । मृतकमध्ये ४९ जना पूर्व गोर्खा वा गोर्खा परिवारका छन् । फ्रान्सको राजधानी पेरिस क्षेत्रका करिब ५० प्रतिशत सार्वजनिक यातायात सञ्चालनमा ल्याइएको छ । सवारीसाधनमा कार्यालयमा काम गर्नेलाई प्राथमिकता दिइनुका साथै एक मिटरको सामाजिक दूरी कायम गरिएको छ । सार्वजनिक आतायत लिँदा हरेक व्यक्तिका लागि मास्क अनिवार्य तोकिएको छ । मास्क नहुनेहरूका लागि सरकारले मास्कको व्यवस्था गर्ने फ्रान्सको रेल सञ्जाल संस्था पेरिसको आरएटीपीले जनाएको छ । लकडाउन खुला गरिएसँगै सुरक्षा र सामाजिक दूरीका नियम पालना भएनभएको निगरानी गर्न २० हजार सुरक्षाकर्मी परिचालन गरिएको छ । मास्क नलगाउनेलाई १ सय ३५ युरो जरिवाना गरिनेछ । सोमबारदेखि नै शिशुकक्षा र प्राथमिक स्कुलहरू सञ्चालनमा आएका छन् । सामाजिक दूरी कायम गर्दै एक समूहमा १० जनालाई पढाउन थालिएको छ । नगरप्रमुख र अभिभावकहरूले सरकारको शैक्षिक क्षेत्र खोल्ने निर्णय पालना गर्न नसक्ने भन्दै विरोध जनाएपछि राष्ट्रपति एमानुएल म्याक्रों र प्रधानमन्त्री एडुवार्ड फिलिप दुवैले आफ्नो क्षेत्र र नगरपालिका सुहाउँदो नियम बनाउन सक्ने स्वीकृति दिएका छन् । केही नगरपालिकाका मेयरहरूले आफ्नो क्षेत्रमा भाइरसको प्रभाव हेरी स्कुल खोल्ने मिति केही समयका लागि पर सारेका छन् ।सोमबारदेखि सानाठूला गरी करिब ४ लाख उद्योग तथा कम्पनी सञ्चालनमा आएका छन् । स्थानीय सञ्चारमाध्यमका अनुसार सोमबारदेखि ८ लाख ७५ हजार मानिस नियमित काममा फर्केका छन् । त्यसमध्ये पुष्प व्यापारी, पुस्तक र प्रिन्टिङ पसल, सैलुन पसलका कर्मचारीसमेत छन् । तर ४० हजार मिटरभन्दा फराकिला क्षेत्र ओगटेका पसल भने बन्द छन् ।पसल, खेलकुद, सैलुन र कलकारखानाहरूले आफ्ना कामदार र ग्राहकहरू भित्र प्रवेश गर्दा अनिवार्य रूपमा एक मिटर दूरी कायम राख्ने, सेनिटाइजर, मास्क र पन्जा प्रयोग गराउनुपर्ने बताइएको छ । रेस्टुरेन्टहरूले टेक अवे र होम डेलिभरी मात्रै गर्न सक्ने छन् । तर यिनले सुरक्षा र खाद्य सुरक्षाका नियमहरू अनिवार्य पालना गर्नुपर्नेछ ।भाइरसको संक्रमणको स्थिति हेरी नागरिक एक क्षेत्रबाट अर्को क्षेत्रमा ओहोरदोहोर गर्न पाउने नियम बनाइएको छ । हाल फ्रान्समा ३२ क्षेत्रलाई उच्च जोखिमको क्षेत्र घोषित गरिएको छ । यस्ता क्षेत्रमा रहेका मानिस अन्यत्र जना पाउने छैनन् । ती क्षेत्रमा स्कुल, पसललगायत सबै व्यवसाय भने तत्कालका लागि बन्द छन् । लकडाउन खुकुलो पारिए पनि हरियो क्षेत्रका नागरिकसमेत आफू बसेको क्षेत्रबाट १ सय किलोमिटर भन्दा टाढा जान पाउने छैनन् । त्यस्तै, ठूला होटल, रेस्टुराँ, बार, नाट्यशाला, ठूला पार्क र राजनीतिक, सामाजिक तथा सांस्कृतिक भेला भने जुलाई २२ सम्म गर्न पाइने छैन ।"
वास्तविकता बुझेर बजेट ल्याउनुपर्छ,"सडकको हकमा बर्दियामा यस्तो उदाहरण भेटियो । आयोजनामा दोहोरोपन पनि बजेट कार्यान्वयनको एउटा समस्या हो । तत्काल कार्यान्वयनमा जाने आयोजनाका लागि बजेट विनियोजन नगरी एकमुस्ट कार्यक्रमका लागि बजेट राख्ने चलन सबै प्रदेशमा छ । प्रदेश सरकारले एउटा कार्यक्रमका लागि एकमुस्ट बजेट विनियोजन गरेको हुन्छ । तर त्यसभित्र विभिन्न खालका आयोजना परेका हुन्छन् । उदाहरणका लागि, सरकारले शिक्षा विकास कार्यक्रम भनेर केही करोड छुट्याउँछ, त्यसभित्र प्राथमिक तह, माध्यमिक तह, छात्रवृत्तिजस्ता विभिन्न सहायक कार्यक्रम पनि हुन्छन् । जे हो त्यही कार्यक्रमका लागि पहिल्यै बजेट विनियोजन नगर्दा कार्यान्वयनमा ढिलाइ हुने समस्या देखिएको छ । यो सबैभन्दा बढी २ नम्बर प्रदेशमा देखिएको छ । अन्य प्रदेशमा पनि यो समस्या केही छ ।अर्को कुरा, बजेट कार्यान्वयनका लागि प्रदेश मन्त्रालयमा सहसचिव स्तरका कर्मचारीलाई प्रमुख तोकिएको छ । कार्यान्वयन र नीतिगत निर्णय दुवै यिनै कर्मचारीले गर्नुपर्ने दोहोरो जिम्मेवारी छ । यो वर्ष कम देखिएको भए पनि संघीय सरकारले यस्ता कर्मचारी चाँडै परिवर्तन गर्ने समस्या पनि देखिएको छ । समयमा हाजिर नहुने, छिटो छिटो परिवर्तन गर्ने समस्या हुँदा नयाँ कर्मचारीलाई काम बुझ्नै समय लाग्छ । कार्यात्मक इकाई अभावमा मन्त्रालय नै नीतिगत तथा कार्यान्वयनका लागि खटिनुपर्ने बाध्यताका कारण पनि बजेट खर्च कम भएको हुन सक्छ । बजेमा धेरै कार्यक्रम राख्ने, आयोजना छर्ने, कार्यान्वयनमा लैजान कठिन हुनेगरी थोरै बजेट राख्ने संघको समस्या प्रदेशको बजेटमा पनि सरेको छ । कतिपय आयोजना महत्त्वाकांक्षी छन्, कस्तो आयोजना बन्छ, विस्तृत परियोजना प्रतिवेदन तयार नभएका र पूर्वतयारी नगरिएका आयोजना बजेटमा राख्दा पनि ती आयोजना कार्यान्वयनमा नजाने समस्या हुन्छ ।ठेकेदारको समस्या प्रदेश सरकारका आयोजनामा पनि देखिएको छ । एउटैले धेरै ठेक्का लिने तर समयमा काम नगर्ने प्रवृत्ति पनि देखिएको छ । निर्माण सामग्रीको अभाव अहिले पनि देखिएको छ । प्रदेशमा पुँजीगत बजेट खर्च नहुने कारण यिनै हुन् । महत्त्वाकांक्षी बजेट विनियोजन गरेको भए पनि प्रदेश सरकारले आफ्नो राजस्व आँकलन गर्न भने सकेका छैनन् । बजेट राजनीतिक दस्तावेज हो । प्रदेश सरकार नयाँ स्थापना भएको हो, यहाँ जननिर्वाचित प्रतिनिधि छन् । केही नयाँ गरौं भन्ने पनि छ । यो बजेट कार्यान्वयन गर्न सक्छौं कि सक्दैनौं ? परिणाम निकाल्न सक्छौं कि सक्दैनौं भन्ने सोचर परिणाम दिने र कार्यान्वयन गर्न सकिने चुस्त किसिमको बजेट ल्याएको भए राम्रो हुने थियो । प्रदेश सरकारले बजेट बनाउँदा आफ्नो क्षमता कति हो, कति जनशक्ति छन्, कतिसम्म कार्यान्वयन गर्न सकिन्छ भन्नेतर्फ ध्यान दिनुपर्छ । अघिल्लो वर्ष संगठन संरचना र कानुन निर्माणमा व्यस्त हुने भएकाले बजेट कार्यान्वयनको कमीलाई जनताले छुट दिएका थिए । तर यो वर्ष केही न केही नतिजा आउने गरी प्रदेश सरकारले काम गर्नुपर्थ्यो ।राजस्व संकलनको तथ्यांक हेर्दा प्रदेशहरूले राम्रो काम गरेको देखिए पनि उनीहरूले राजस्वको वास्तविक स्रोतको राम्रो आकलन गर्न सकेनन् । राजस्व संकलनको सम्भाव्यता योभन्दा धेरै बढी थियो । उनीहरूले रजिस्ट्रेसन दस्तुर र सवारी साधनबाट आउने ठूलो राजस्वको स्रोतलाई मात्र हेरेर तत्कालका लागि राजस्व संकलनको लक्ष्य राखे । मनोरञ्जन कर, रोयल्टी, प्राकृतिक स्रोतको राजस्व, गैरकर राजस्व दस्तुरबाट पनि राम्रो संकलन भयो । प्रदेश सरकारले राजस्वको लक्ष्य कम तय गरेका कारण पनि राजस्व संकलनमा प्रगति भएको देखिएको हो । आगामी वर्ष राजस्व संकलनको लक्ष्यलाई वास्तविकतानजिक लैजानुपर्छ, यसको दायरा बढाउनुपर्छ । प्रदेश सरकारले खर्च गर्न नसकेको रकम आर्थिक वर्षको अन्त्यमा प्रदेश सञ्चित कोषमा बाँकी रहने अवस्था आयो भने दुई तरिकाबाट यसको व्यवस्थापन हुन्छ । यो कोषमा संघीय सरकारले दिएको अनुदान, संघीय सरकारबाट राजस्व बाँडफाँडबापत प्राप्त रकम र प्रदेश सरकारले संकलन गरेको राजस्व गरी तीनैथरी विधिबाट प्राप्त रकम सञ्चिती कोषमा हुन्छ ।यीमध्ये संघीय सरकारबाट ससर्त अनुदान, समपूरक अनुदान र विशेष अनुदानबापत जाने रकम खर्च भएन भने आर्थिक वर्षको अन्तिममा संघीय सरकारको सञ्चिती खातामा फिर्ता गर्नुपर्छ । अन्य समानीकरण अनुदान, राजस्व बाँडफाँट र आफैंले संकलन गरेको राजस्व भने फिर्ता गर्नुपर्दैन । यो रकम प्रदेशले आफ्नै सञ्चित कोषमै जम्मा गर्छ र आगामी आर्थिक वर्षको बजेट बनाउँदा त्यसमा गत वर्षको बचत भनेर पनि राख्न पाइन्छ । (सुवेदीसँग विजय तिमल्सिनाले गरेको कुराकानीमा आधारित)"
अनुदान लिन स्टार्टअपलाई प्रस्ताव आह्वान,"सरकारले स्टार्टअप (नवप्रवर्तक)लाई ५ देखि ५० लाख रुपैयाँसम्म अनुदान लिन प्रस्ताव पेस गर्न आह्वान गरेको छ । राष्ट्रिय योजना आयोगले सरकारले तयार पारेको मापदण्डमा पर्ने स्टार्टअपहरूलाई प्रस्ताव पेस गर्न सूचना जारी गरेको हो । आयोगले सोमबार जारी गरेको सूचनामा ३० दिनभित्र प्रस्ताव पेस गर्न भनिएको छ ।नवप्रवर्तन सुरुवाती पुँजी अनुदानसम्बन्धी कार्यविधि०७६ र नवप्रवर्तन सुरुवाती पुँजी अनुदानसम्बन्धी मापदण्ड०७७ अनुसार प्रस्ताव आह्वान गरिएको आयोगको सूचनामा जनाइएको छ । आयोगले तयार पारेको मापदण्डमा सूचना प्रविधि, कृषि, ऊर्जा, स्वास्थ्य, पर्यटन, शिक्षा, उद्योगसहित अन्य क्षेत्रमा काम गरिरहेका स्टार्टअपहरूले अनुदानका लागि प्रस्ताव दर्ता गर्न सक्नेछन् ।पुँजी अनुदान माग गर्दा न्यूनतम १० लाखदेखि अधिकतम एक करोडसम्मको कार्यका लागि कुल लागतको बढीमा ५० प्रतिशत रकम माग गर्न सकिनेछ । यो प्रावधानअनुसार मापदण्ड पुगेका स्टार्टअपले आफ्नो लागतको ५ लाखदेखि ५० लाख रूपैयाँसम्म माग गर्न सक्नेछन् । स्वाध्ययन वा अनुसन्धानबाट सार्वजनिक हितका लागि कुनै वस्तु वा सेवाको आविष्कार गर्ने व्यक्ति वा संस्था, नवीन ज्ञान प्रयोग गरी वस्तु तथा सेवा उत्पादन गर्ने लघु, घरेलु, साना तथा मझौला उद्योग, फर्म वा कम्पनीले पनि प्रस्ताव हाल्न सक्ने मापदण्ड तोकिएको छ । प्रविधिका माध्यमबाट कम समय, कम लागत, छिटोछरितो, ऊर्जाको उपयुक्त प्रयोग तथा कम स्रोतको महत्तम उपयोग गरी उच्च गुणस्तरको आविष्कार तथा प्रणालीको विकास गर्ने स्वउद्यमजन्य काम गर्ने कुनै पनि निकायले अनुदानका लागि प्रस्ताव पेस गर्न सक्नेछन् । प्रस्ताव छनोटका मापदण्ड १३ वटा आधारमा गरिने आयोगले जनाएको छ । समय वा लागत बचत भई मूल्य कम हुने, गुणस्तरमा बढोत्तरी हुने, सिर्जनात्मकता, परिष्कृत परम्परागत ज्ञान, सार्वजनिक हित अभिवृद्धि, गुणस्तरीय वस्तु वा सेवा उत्पादन गर्न सकिने सुनिश्चितता जस्ता आधारमा प्रस्तावको मूल्यांकन हुने मापदण्डमा जनाइएको छ । परेका प्रस्तावमध्ये छनोट भएकालाई अनुदान उपलब्ध गराउन समितिले अर्थ मन्त्रालयलाई सिफारिस गर्ने मापदण्डमा भनिएको छ । अनुदान रकम तीन किस्तामा उपलब्ध गराइनेछ । पहिलो किस्ताबापत ३० प्रतिशत, आधा काम सकिएपछि ४० प्रतिशत र कायम सकिएपछि बाँकी ३० प्रतिशत रकम उपलब्ध गराइने मापदण्डमा उल्लेख छ । आयोगको वेबसाइट स्टार्टअप डट एनपीसी डट जीओभी डट एनपीमार्फत प्रस्ताव दर्ता गर्न सकिने सूचनामा उल्लेख छ । स्टार्टअप इकोसिस्टम डेभलपमेन्ट कमिटीका पूर्व संयोजक नरोत्तम अर्यालले सरकारले अघि सारेको अनुदान मोडल गलत भएको टिप्पणि गरे । सरकारले स्टार्टअपलाई सहयोग गर्न प्रक्रियागत झन्झट नहुने मोडल अपनाउनुपर्छ । त्यसमाथि योजना आयोगलाई कार्यान्वयनको जिम्मा दिएर सरकारले अर्को गल्ती गरेको छ । योजना आयोग नीति बनाउने निकाय हो, कार्यान्वयन गर्ने निकाय होइन ।"
"फजुल खर्च घटाऔं, ठूला आयोजनालाई निरन्तरता दिऊँ","कोभिड१९ का कारण मुलुकको आर्थिक क्षेत्रमा निकै ठूलो नकारात्मक प्रभाव पर्ने अनुमान भइरहेका बेला प्रतिनिधिसभामा आर्थिक वर्ष ०७७७८ का लागि विनियोजन विधेयकका सिद्धान्त र प्राथमिकतामाथिको छलफल सुरु भएको छ । अर्थमन्त्री युवराज खतिवडाले आइतबार आर्थिक सर्वेक्षण प्रस्तुत गरेपछि छलफल सुरु भएको हो । छलफलमा सत्तारूढ तथा प्रतिपक्षी सांसदहरूले फजुल खर्च घटाउनुपर्ने, पुँजीगत खर्च बढाउनुपर्ने, रोजगारी सिर्जना गराउनुपर्ने, कोरोनाबाट प्रभावितलाई राहत दिनुपर्ने, बजेट विनियोजन समान हुनुपर्ने र कृषि, स्वास्थ्य एवं शिक्षामा प्राथमिकता दिनुपर्ने बताए । गौरवका र ठूला आयोजनालाई निरन्तरता दिनुपर्ने उनीहरूको सुझाव छ । परम्परागत सिद्धान्त र प्राथमिकता दिएर कोरोनाबाट प्रभावित अर्थतन्त्रलाई उकास्न नसकिने उनीहरूको तर्क छ । ठूलो संख्यामा बेरोजगारी सिर्जना हुने र वैदेशिक मुद्रामा कमी आएर अर्थतन्त्रमा संकट आउने भन्दै उनीहरूले सरकारको ध्यानाकर्षण गराए । विदेशी मुद्रामा कमी आई ठूलो असर गर्ने सांसदहरूको धारणा छ । विपक्षी दलका सांसदहरूले सरकारले विगतमा लिएको गलत नीतिका कारण राजस्व संकलन र पुँजीगत खर्च लक्ष्यअनुसार हुन नसकेको दाबी गरे । कोरोना संक्रमणको जोखिमबाट तत्काल बाहिर आउन नसकेको र विगतमा पनि आर्थिक परिसूचक राम्रो नभएको अवस्थामा साउनपछि पूरक बजेट ल्याउनुपर्ने कांग्रेस सांसद मीनेन्द्र रिजालको भनाइ छ । अहिले सीमित बजेट ल्याएर कोरोना प्रभावबाट भएको आर्थिक क्षति आकलन गरेर मात्र साउनमा पूरक बजेट ल्याउन उचित हुने उनले बताए । कोरोनाको प्रभाव कस्तो छ, देशैभर के प्रभाव पर्यो, त्यो देखिन्छ । त्यसपछि अहिले पेस गरेको बजेटसमेत मिलाएर साउनमा पूरक बजेट ल्याऊँ, उनले भने । सरकारले चालु वर्षको ६ महिनामा २८ प्रतिशत मात्र खर्च गरेको प्रसंग जोड्दै उनले कोरोनाका कारण स्वास्थ्य, कृषि, पर्यटन र रोजगारीको क्षेत्रले के चुनौती थप्ने हो, सोहीअनुसार अघि बढ्नुपर्नेमा जोड दिए । यस्तो अवस्थामा संविधानअनुसारको बजेट ल्याउने कहरबाट मात्र उम्कन सकिँदैन । राजस्व संकलन र पुँजीगत खर्च त्यसै पनि निराशाजनक छ, उनले भने । आइतबारसम्मको राजस्व संकलन ६ खर्ब ४ अर्ब, वैदेशिक अनुदान १० अर्ब र अन्य आम्दानी ४४ अर्ब रहेको तथ्यांक पेस गर्दै रिजालले राष्ट्रिय गौरवका आयोजनामा १ खर्ब ३ अर्ब खर्च गर्ने लक्ष्य रहे पनि ६ महिनामा १९ प्रतिशत मात्र भएको बताए । माथिल्लो तामाकोसी, निजगढ विमानस्थल, बूढीगण्डकी, तामाकोसी, द्रुतमार्ग, भैरहवा विमानस्थललगायत आयोजना निर्माण र तिनमा भएको खर्च निराशाजनक रहेको उनको भनाइ छ । नेकपाका सांसद जनार्दन शर्माले कोरोनाले अर्थतन्त्रमा पार्ने परिस्थिति अहिले नै पूर्ण रूपले अनुमान गर्न नसकिने बताए । अहिले ल्याउने विधेयकले पछि आफैंलाई संकटमा पार्न सक्ने उनको भनाइ छ । राजनीतिक दल र निजी क्षेत्रको सल्लाहमा बजेट बनाउन उनले सुझाए । कृषिमा कम्तीमा १० प्रतिशत बजेट छुट्याउनुपर्नेमा उनको जोड छ । सांसद गोकर्ण विष्टले बजेटको पहिलो प्राथमिकता स्वास्थ्यलाई दिनुपर्ने बताए । नेपालमा ८६ दशमलव ४ प्रतिशत श्रमिक अनौपचारिक क्षेत्रमा काम गरिरहेको उनको भनाइ छ । रोजगारी खोसिने र आम्दानी कटौती हुने भएकाले यसको समाधान खोज्ने गरी बजेट आउनुपर्ने उनले बताए । आगामी वर्ष खाद्य संकट आउन सक्नेतर्फ पनि उनले संकेत गरे । ठूला आयोजनालाई प्राथमिकता दिनुपर्ने र आर्थिक क्षेत्रलाई चलायमान गराउनुपर्ने उनले बताए । आन्तरिक उत्पादनले बाहिरी उत्पादनसँग प्रतिस्पर्धा गर्न नसक्ने अवस्था सिर्जना गर्नुपर्छ, उनले भने । कांग्रेसका सांसद एवं उद्योगी विनोद चौधरीले अर्थतन्त्र जोगाउन सरकारले विशेष प्याकेज ल्याउनुपर्नेमा जोड दिए । विश्वमा आर्थिक वृद्धिदर नकारात्मकतातर्फ जाने प्रक्षेपण भइरहेको उनको भनाइ छ । जलविद्युत्, सिमेन्ट जस्ता ठूला लगानी बढी संकटमा परेको उनले बताए । निजी क्षेत्र र सरकारको संयुक्त प्रयासमा अर्थतन्त्र अघि बढाउनुपर्ने, नयाँ परियोजना थप्ने र अधकल्चो अवस्थामा राखिरहने प्रवृत्तिको अन्त्य गर्नुपर्ने उनको भनाइ छ । बजेट विनियोजन गर्ने, खर्च नगर्ने र थन्किएर बस्ने नियति अब दोहोरिनुहुँदैन, उनले भने, सुरु गरिसकिएका र अगाडि बढाउन तयार परियोजनालाई प्राथमिकता दिनुपर्छ । कोरोनाकै कारण विदेशबाट ठूलो संख्यामा युवा स्वदेश फर्किन सक्ने भन्दै चौधरीले उनीहरूका लागि रोजगारीका अवसर सिर्जना गर्नुपर्नेमा पनि जोड दिए । निजी क्षेत्रलाई सरकारले दिने राहतले अर्थतन्त्रलाई सबल बनाउन सहयोग गर्ने उनको भनाइ छ । अवरुद्ध योजना, रोजगारी सिर्जना गर्ने क्षेत्र, पर्यटन, ठूला उद्योग र निर्माण क्षेत्रलाई वित्तीय पहुँच उपलब्ध गराउन उनले आग्रह गरे । उद्योगको प्रकृति र समस्याको मूल्यांकन गरी तरलताको प्रवाह गर्नुपर्छ, उनले भने ।"
लिगहरू सुरु हुनेमा सन्देह,"पेरिस (एएफपी) कोभिड१९ संक्रमणको महामारीका कारण बाध्यात्मक स्थगनको स्थितिमा रहेको युरोपका लिग फेरि मैदानमा फर्कने प्रयासमा छ । तर, खेल ब्युँताउनु अगाडि नै धेरै प्रश्न उठेका छन् । खेल सुरु हुनुअगाडि खेलाडी र खेल पदाधिकारीमाथि गरिएको परीक्षणमा केही संक्रमित पाइएपछि सन्देहको स्थिति तयार भएको हो । युरोपमा प्रमुख र ठूला पाँच लिगमध्ये जर्मनी मैदानमा फर्कने पहिलो देश हुने तरखरमा छ, स्पेन, इंग्ल्यान्ड र इटालीलाई उछिनेर ।फ्रान्समा त यसअघि नै लिग अब नहुने घोषणा भइसकेको छ । जर्मनीमा भने डिनामो ड्रेस्डेनका खेलाडीमा संक्रमण पाइएपछि पूरा टिम नै क्वारेन्टाइनमा प्रवेश गरे पनि लिग सुरु गर्ने योजनामा कायम छ, त्यो पनि मे १६ देखि । यी खेल बन्द रंगशालामा दर्शनबिना नै हुनेछ । दोस्रो डिभिजन क्लब ड्रेस्डेनको पूरा टिम शनिबार मात्र १४ दिनको क्वारेन्टनाइनमा गएको हो, दुई नयाँ संक्रमणको घटनाअगाडि आएपछि । जर्मन लिगका सीईओ क्रिस्टियन सेफर्ड मान्छन्, यही निहुँमा समग्र लिग रोकिनुहुन्न । उनले जर्मन मिडियालाई भनेका छन्, लिग सुरु हुने घोषणा गर्दा नै हामी के तथ्यमा निश्चित थियौं भने यस्तो संक्रमणको घटना अगाडि आउने नै छ । तर कम्तीमा उनी एउटा के तथ्यमा डर मानिरहेका छन् भने अझै केही नयाँ संक्रमणको घटना अगाडि आउने हो भने जुन ३० भित्र लिगका सबै खेल सकाउने योजना भने भताभुंग हुन सक्ने छ । उनी भन्छन्, सम्हाल्नै नसकिने स्थिति पनि आउन सक्छ, त्यसैले अगाडि के हुनेछ, त्यसलाई नै पर्खने काम गरौं ।दर्शनबिना बन्द रंगशालामा हुने खेलमा बढीमा तीन सय जनालाई एक स्थानमा भेला हुने अनुमति दिइएको छ । त्यो पनि दुवै टिमका खेलाडीदेखि पदाधिकारीसम्म जोडेर । खेल सुरु हुनुअगाडि सबै टिम एक साता क्वारेन्टाइन अभ्यासमा बस्नुपर्नेछ । जर्मन लिगले भनिसकेको छ, अहिलेसम्म १ हजार ७ सय २४ परीक्षण भएको छ माथिल्लो दुई डिभिजनका ३६ क्लबका गरेर । त्यसमध्येबाट केही खेलाडी संक्रमित भेटिएका हुन् ।"
थप भेटिए संक्रमित,"लन्डन जुन वा अगस्टभित्र फेरि खेल सुरु गर्ने योजनामा रहेको इंग्लिस प्रिमियर लिगमा ब्राइटनका तेस्रो खेलाडी पनि संक्रमित भेटिएका छन् । उनलाई तत्काल आइसोलेसनमा राखिएको क्लबका प्रमुख कार्यकारी पाउल बारबरले भनेका छन् । ती संक्रमित खेलाडीको नाम भने दिइएको छैन । ब्राइटनमै यसअघि मार्च र अप्रिलमा संक्रमित भएका खेलाडी भने निको भइसकेका छन् । बारबर भन्छन्, हामी चिन्तित छौं । हामीले पछिल्लो समय सबै आवश्यक सुरक्षा उपाय अपनाए पनि हाम्रा खेलाडी संक्रमित भएका छन् ।अन्य क्लबतर्फ चेल्सी र नर्विचका खेलाडी पनि संक्रमित भएका थिए । यस सूचीमा आर्सनलमा व्यवस्थापक मिखेल आर्टेटा पनि थपिए । लेस्टर, एभरटन र बर्नमाउथका खेलाडी पनि आइसोलोसनमा गएका थिए । ती खेलाडी संक्रमित थिए वा थिएनन् क्लबले खुलाएको छैन । लिग फेरि सुरु गर्ने योजनालाई इंग्ल्यान्डमा प्रोजेक्ट रिस्टार्ट नाम दिइएको छ । सबै क्लब एक आपसमा छलफलमा व्यस्त छन् । उनीहरू निचोडमा पुग्ने प्रयास गरिरहेका छन् । स्पेनमा माथिल्लो दुई डिभिजनका क्लबका खेलाडीलाई व्यक्तिगत प्रशिक्षणको अनुमति दिइएको छ । यो क्रम पछिल्लो सातादेखि सुरु भइसकेको छ । लिगको योजना छ, मध्य जुनभित्र फेरि खेल सुरु गर्ने । आइतबार मात्रै ला लिगाका ५ खेलाडी संक्रमित भेटिए । यस्तै तीन गैरखेलाडीमा पनि संक्रमण पाइयो । ती संक्रमित खेलाडीको नाम बाहिर आएको छैन । ती सबैलाई क्वारेन्टाइनमा राखिएको छ र केही दिनमा फेरि थप परीक्षण हुनेछ ।ला लिगा अध्यक्ष जाभियर टेबासको विश्वास छ, स्पेनी फटबल जुन १२ देखि सुरु हुनेछ । उनी भन्छन्, हामी चाहन्छौं, जुन १२ देखि लिग सुरु होस्, तर यसका लागि अन्य धेरै स्थिति हाम्रो अनुकूल हुनुपर्छ । हाम्रो पनि एकमात्र लक्ष्य सबैको स्वास्थ्य स्थिति राम्रो होस् भन्ने नै हो । इटालीको सिरी ए मा पनि खेलाडीले व्यक्तिगत प्रशिक्षण सुरु गरिसकेका छन् । यसबीच साम्पडोरिया र फियोरेन्टिनाका केही खेलाडी संक्रमित भएको समाचार पनि आएको छ ।इटालीमा टिमले सामूहिक ढंगले अभ्यास सुरु गर्न मे १८ सम्म कुर्नुपर्नेछ । इटालीका खेलकुदमन्त्रीले पनि मानेका छन्, यही दिन र यही बेला फुटबल फर्कन्छ भनेर भन्न सकिने स्थिति छैन । अझ यो काम असम्भवजस्तै छ । कम्तीमा एसी मिलानका प्राविधिक निर्देशक पाउलो माल्दिनी र युभेन्ट्सका खेलाडी पाउल डिबाला संक्रमित भएर पनि निको भइसकेका छन् । पोर्चुगलमा पनि तीन खेलाडीमा संक्रमण भेटिएको छ ।"
सविताबाट सहयोग जारी,"काठमाडौं (कास) तेक्वान्दोका पूर्वखेलाडी सविता राजभण्डारी र किशोर श्रेष्ठले कोरोना भाइरस (कोभिड१९) का कारण समस्यामा परेका कमजोर आर्थिक स्थितिका खेलाडीको परिवारलाई राहतस्वरूप खाद्यसामग्री सहयोग गरेका छन् । राष्ट्रिय खेलकुद परिषद्का सदस्य सचिव रमेशकुमार सिलवालले नेपाल क्योकुसिन सेइसिन काइकान कराते संघ (डब्लूकेकेओ नेपाल) का अध्यक्ष अशोककुमार श्रेष्ठलाई समस्यामा परेका खेलाडी परिवारको पहिचन गरी वितरण गर्न १ सय ५० परिवारका लागि राहत हस्तान्तरण गरे । उपत्यका र आसपासका जिल्लाका क्योकुसिन कराते खेलाडीलाई चामल, तेल, नुन, गेडागुडी, मस्यौरा, र साबुन प्रदान गरिएको संघकी उपाध्यक्ष हेमा मानन्धरले बताइन् । सविता र किशोर सन् १९९८ एसियाडको पदकधारी दम्पती हुन् । उनीहरूले यसअघि काठमाडौं महानगरपालिका ११ का दैनिक ज्यालादारी मजदुरलगायत प्रभावित २ सय परिवारलाई राहत उपलब्ध गराएका थिए । अमेरिकाको सियाटलमा रहेका सविताले एसियाडमा रजत र किशोरले कांस्य पदक जितेका थिए ।"
फ्रेन्च ओपनमा दर्शक नहुने,"पेरिस (एएफपी) फ्रान्सेली टेनिसका प्रमुख बर्नाड गुडिसेलीले यो वर्षको फ्रेन्च ओपन बन्द रंगशालामा हुन सक्ने सम्भावना बढिरहेको बताएका छन् । प्रतियोगिता यसअघि नै कोरोना भाइरस संक्रमणको महामारीका कारण विवादास्पद ढंगले चार महिना पछाडि सरिसकेको छ । नयाँ कार्यक्रमअनुसार प्रतियोगिता सेप्टेम्बर २० देखि अक्टोबर ४ मा हुनेछ ।फ्रान्सेली मिडियासँगको कुराकानीमा गुडिसेलीले भनेका छन्, सबै सम्भावना खुला छ, सम्भवतः यसपल्टको प्रतियोगितामा दर्शक हुने छैनन् । उनले टेनिसप्रेमीले यसपल्टको फ्रेन्च ओपन टीभीमा मात्र हेर्न पाउने र प्रतियोगिता हुने रोलान्ड ग्यारोसमा खेलाडी र खेलपदाधिकारी मात्र हुने बताए । कोभिड१९ संक्रमण फैलिएपछि मेजुनमा हुनुपर्ने प्रतियोगिता पछाडि सारिएको थियो ।प्रत्येक वर्ष फ्रेन्च ओपन हेर्न ५ लाख दर्शक रोलान्ड ग्यारोस आउने गरेका छन् । मध्यमार्चदेखि टेनिसका कुनै पनि प्रतियोगिता हुन सकेका छैनन् र कम्तीमा जुलाईसम्म कुनै प्रतियोगिताको सम्भावना पनि नरहेको बताइएको छ । यसअघि नै दोस्रो विश्वयुद्धयता पहिलोपल्ट विम्बल्डन रद्द भइसकेको छ भने यूएस ओपनको आयोजना पनि अनिश्चित छ ।"
