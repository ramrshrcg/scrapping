शीर्षक,विवरण
भेन्टिलेटर खोज्दाखोज्दै सुत्केरीको मृत्यु,"महिलासम्बन्धी काम गर्ने संस्थाले सरकारी हेलिकप्टर बोलाइदियो, उनले भनिन्, हेलिकप्टर आउन्जेल फेरि खाँदबारीमै बुहारीलाई स्लाइन पानी चढाएर राखियो, आखिर उनलाई बाँच्न लेखेको रहेनछ ।काठमाडौं ल्याए पनि बुहारीलाई बचाउन नसकेपछि उनी चिन्तित छिन् । यहाँ उपचार नहुने भएपछि डाक्टरले अरू अस्पतालमा बुझे तर कतै पनि भर्ना लिएनन् । बुहारीलाई बचाउन सकिएन, उनले भनिन् । उनी बुहारीको शव कुरेर प्रसूतिगृहमै बसेकी छन् । उनलाई साथ दिन काठमाडौंमा रहेका आफन्त पनि आइपुगेका छन् । कोरोनाको अन्य लक्षण नभए पनि परिवारलाई शव जिम्मा लगाउनुअघि परीक्षणका लागि उनको स्वाब टेकुस्थित राष्ट्रिय जनस्वास्थ्य प्रयोगशालामा पठाइएको छ । रिपोर्ट नआएसम्म शव अस्पतालमै राखिने उनले बताए । संक्रमणको जोखिम बढेसँगै अस्पतालमा मृत्यु हुने सबैको परीक्षण गर्नुपर्ने भएकाले यस्तो गरिएको उनले जनाए । गंगाका श्रीमान् रोजगारीका लागि कतारमा छन् । अघिल्लो दसैं मानेर उनी कतार गएका थिए । आमाको काख खोसियो, बाउ लकडाउनमा विदेशमा फस्यो, जानुकाले भनिन्, म बूढीले आफूलाई सम्हाल्नु कि टुहुरा बालक ? गंगाको ९ र १२ वर्षका दुई छोरा छन् ।सुत्केरी बेथाले छट्पटाइन् तर छुट्टिएर बसेका सासूससुरालाई खबर गरिनन् । बेथाले मुर्च्छा परेको २४ घण्टापछि मात्रै आफूले थाहा पाएको जानुकाले बताइन् । बेथा लाग्नेबित्तिकै भनेको भए बेलैमा अस्पताल लगिन्थ्यो, उनले भनिन् । गंगाले एक सातादेखि खान र बोल्न छाडेकी थिइन् । ऋण खोजेर उनले बुहारीलाई चार दिन अस्पतालको आईसीयूमा भर्ना गरेर राखेको बताइन् । मृत्युपछि क्यान्टिन र अस्पतालबाहिर जान रोकसुत्केरीको मृत्युको हल्लाले अस्पतालमा केही त्रास फैलिएको छ । शनिबार दिउँसो कान्तिपुरकर्मी प्रसूतिगृह पुग्दा मानिसहरू कोरोनाले सुत्केरीको मृत्यु भयो भनेर हल्ला गरिरहेका थिए । परिवारका सदस्यलाई अस्पतालबाहिर जान र क्यान्टिनमा समेत निषेध गरिएको थियो । स्वास्थ्यकर्मी र अस्पताल आवतजावत गर्नेलाई सम्भावित संक्रमणबाट बचाउन यस्तो गरिएको डा गौतमले बताए ।कोरोना संक्रमित एम्बुलेन्समैकाठमाडौं आइसोलेसन बेड खाली नभएपछि ललितपुरको पाटन अस्पतालमा शनिबार अपराह्न ४ बजेदेखि एक कोरोना संक्रमित बिरामी एम्बुलेन्समै बस्न बाध्य भए । अस्पतालमा अहिले १५ जना कोरोना संक्रमित बिरामीको उपचार भइरहेको छ ।कोरोना पोजिटिभ देखिएपछि काठमाडौंको कुलेश्वरस्थित राजधानी अस्पतालले उनलाई एम्बुलेन्समा राखेर पाटन अस्पताल पठाइदिएको थियो । पाटनमा बेड खाली नभएको र राजधानीले समन्वय नगरी पठाएकाले बिरामी अलपत्र परेका हुन् । पाँच दिनअघि सडक दुर्घटनामा परी घाइते भएपछि सर्लाही, जमुनिया स्थायी घर भएका ती बिरामीलाई थप उपचारका लागि काठमाडौं ल्याइएको हो । उनको खुट्टा भाँचिएको छ । खुट्टाको शल्यक्रिया गर्नॅपर्ने भएकाले अन्य अस्पतालले लिन नमानेको पाटन अस्पताल स्रोतले जानकारी दियो । उनी भारतको महाराष्ट्रबाट केही दिनअघि आएका थिए । एपीएफ अस्पतालले लक्षण देखिएको बिरामी भर्ना गर्न मानेन, टेकुस्थित शुक्रराज अस्पतालमा पनि बेड छैन भनियो, स्रोतले भन्यो, अन्य अस्पतालले पनि लिन मानेनन् । उनका अनुसार ती बिरामीको अवस्था सामान्य छ । बिरामीसँगै दुई जना कुरुवा पनि छन् र उनीहरूको भने स्वाब परीक्षण भएको छैन ।स्वास्थ्य तथा जनसंख्या मन्त्रालयको निर्देशनपछि राति १० बजे ती बिरामीलाई केएमसी अस्पतालले लिने जनाएको छ । अस्पतालकी प्राध्यापक डा चन्दा कार्कीले पाटन अस्पतालमा अलपत्र परेका बिरामीलाई दुवाकोटमा भर्ना गर्न लागिएको स्वीकार गरिन् । हाम्रो लेभल १ अस्पताल हो । त्यसैले यहाँ आइसोलेसन बेड र सामान्य उपचार सेवा मात्रै उपलब्ध हुन्छ, उनले भनिन्, मन्त्रालयबाटै निर्देशन आएकाले हामीले भर्ना लिन लागेका हौं । त्यसका लागि आवश्यक व्यवस्था मिलाउँदै छौं ।"
'चीनले लिपुलेकलाई यथास्थितिमा राखेको छ',"तपाईं राजदूतका रूपमा चीनमा छँदा लिपुलेकसहित चीनसँग समेत सरोकार रहने सीमावर्ती भूभागबारे छलफल हुने गरेको थियो ? नेपालचीन सीमासम्बन्धी मुद्दाहरू केके थिए ? यसरी तोकिएरै लिपुलेक भूभाग भनेरै अथवा नेपालको पश्चिमउत्तरको सिमानाबारे औपचारिक तहमा कुराकानी भएको सम्झना छैन । अरू विषयगत कुराकानीक्रममा यो भूभागबारे अनौपचारिक छलफल हुन्थ्यो तर एजेन्डा तय भएर कुरा भएको थाहा छैन । जस्तो, गत वर्ष डिसेम्बरमा भारतचीनको सीमासम्बन्धी नयाँदिल्ली वार्तामा नेपालसमेत जोडिने त्रिदेशीय बिन्दुबारे सामान्य रूपमा कुराकानी भएको रहेछ । नेपालले दाबी गरेको कालापानी क्षेत्रको चर्चा सामान्य रूपमा भएको रहेछ । तर, यसो भन्दैमा कुनै मञ्चमार्फत अथवा एजेन्डामा राखेर अहिले उब्जिएको विवादमा चीनलाई संवादमा राखिहाल्नुपर्ने बेला आएजस्तो मलाई लाग्दैन, त्यो बेला भएको छैन । यो सातामात्रै सार्वजनिक भएको नेपालको राजनीतिक र प्रशासनिक नक्साको सन्दर्भमा अब चीनलाई पनि निम्त्याएर त्रिदेशीय नाकाको कुरा गर्नुपर्छ भन्ने बहस हामीकहाँ पनि सुरु भएको छ त ?यसरी हतारिएर हुन्नजस्तो लाग्छ । त्रिदेशीय नाकाको कुरा औपचारिक प्रक्रियामा स्वभावतः आइहाल्छ । तर, अहिले नै चीनभारतसँग बसेर नेपालले त्रिदेशीय नाकाबारे छलफल थाल्ने बेला भएजस्तो लाग्दैन । भारतसँग सीमाको जुन विवाद छ, त्यो नै सुरुमा टुंग्याउनुपर्छ । यो द्विपक्षीय मामिला हो, त्रिपक्षीय किन बनाइरहने ? सीमा विवाद टुंग्याएपछि त्रिदेशीय बिन्दु तय गर्नका लागि त्यतिखेर मात्रै चीनलाई सँगै राखेर कुरा गर्ने हो । अहिले त्यसै त भारतीयहरूले यो मामिला चीनले उक्साएर अगाडि आएको हो भनिरहेका छन् । यो घडीमा चीनलाई तान्नु भनेको विवादलाई झन बढाउनु हो । सुगौली सन्धिअनुसार यो भूमि हाम्रो हो भनेर हामीले दाबी गरिरहेका छौं, यो भूमिमाथिको अतिक्रमण भारतबाट भएको छ, चीनबाट होइन । अर्कातिर, सन् २०१५ नोभेम्बरमा बेइजिङमा चिनियाँ राष्ट्रपति र भारतीय प्रधानमन्त्रीको उपस्थितिमा लिपुलेक भएर व्यापार गर्ने समझदारी भएपछि नेपालले तत्कालै जनाएको आपत्ति पछि चीनले यो भूमिमा कुनै गतिविधि नबढाएको अवस्था छ । जबकि त्यसबेला नेपालले भारत र चीनलाई एकसाथ प्रोटेस्ट नोट पठाउँदा भारतले भने त्यही भूभागमा आफ्ना गतिविधि निरन्तर जारी राख्यो । नेपालको संवेदनशीलतालाई बेवास्ता गरेको भारतले हो, चीनले होइन । यो मामिलामा बसेर कुरा गरौं भनेर दोहोर्याउँदै आग्रह गर्दा पनि कुरा गर्न नचाहेको भारतले हो । वार्ता गर्न तयार छौं, वार्ता गरौं भनिरहेका बेला त्यही हाम्रो भूमिमा कहिले सडक निर्माण, कहिले अरू गतिविधि सुचारु रहेको अवस्था कस्तो हो ? यसकारण पनि अबको वार्तामा चीन आइरहनुको अर्थै रहन्न ।यो असहज अवस्थामा अब अगाडि बढ्ने उपाय के देख्नुभएको छ ? वार्ता, वार्ता र वार्ता । हामीसँग भएको, हामीले दाबी गरेअनुसारका प्रमाणहरू साथमा लिएर हामीले वार्ताको टेबलमा बस्नैपर्ने हुन्छ । भारतले पनि सबै छिमेकीसँग असल सम्बन्ध, शान्ति सुव्यवस्था कायम राखिराख्नका लागि उसले पनि सत्यप्रमाणले जे भेटिन्छ, त्यो स्विकार्नैपर्छ । यदि केही छ भने भारतले देखाउने प्रमाण र वैज्ञानिक आधार हामीले पनि स्विकार्नैपर्छ । सार्वभौमिकता भनेको सानोठूलो समान हो । सबै सानाठूला छिमेकीको सार्वभौमिकताको सम्मान भारतले गर्नुपर्छ । त्यसपछि मात्रै सम्बन्धको सौहाद्रता अघि बढ्न सक्छ । एकपक्षीय सौहाद्रता कहींकतै पनि स्वीकार्य हुन्न । हामीले भन्ने, कन्भिन्स गर्ने कुरा यही हो कि जेजस्तो तथ्यप्रमाण छ, दुवैले साथमा लिएर टेबल वार्तामा बसौं । प्रमाणले देखिएको कुरालाई दुवै पक्षले स्विकार्नैपर्छ, हठ र दम्भ नलिईकन । यो विवाद र अन्तरद्वन्द्व कायमै रहेमा स्वभावतः भारतसँग नेपाल अलि बढी निर्भर रहेकाले हामीलाई केही नोक्सानी हुन सक्छ, तर नेवरहुड फस्ट भन्ने नारा लिएर हिँडिरहेको भारतलाई पनि यो हठले फाइदा गर्दैन । त्यसबाहेक, नेपालमा भारतविरोधी भावना बढ्यो भनेर चिन्ता र सरोकार लिएर हिँडिरहने पक्षले थाहा पाउनुपर्छ, विरोधी भावना किन बढेको रहेछ भनेर । गुनासो गरिरहने अनि कारण नखोज्ने ? कारण खोजेर, कारणको जरामा पुगेर सम्बोधन गर्ने भनेको अहिले उब्जिएको स्थितिजस्तै हो । वास्तवमा यो भारतका लागि समेत एउटा अवसर हो । तर, नेपालको राजनीतिक शक्ति, नेतृत्वलाई चलाएर अथवा खेलाएर हामीचाहिँ आफ्नो रबैया धानिरहन्छौँ भन्ने हो भने भारतविरोधी गतिविधिलाई मलजल दिइरहेको पुष्टि हुनेछ । हामीले पनि विषयवस्तुलाई अनावश्यक रूपमा विवादमा ल्याउने र चर्का नारा बनाउने काम गर्नुभएन, समस्यामा शान्तिपूर्ण समाधान खोज्ने पाटोमा हामी पनि लाग्नुपर्छ । २०१५ नोभेम्बरमा बेइजिङमा सम्पन्न लिपुलेक नाका समझदारीपछि नेपालले चीन र भारतलाई ॅप्रोटेस्ट नोट पठाएपछि चीनको प्रतिक्रिया के रह्यो ? मिडियामा आएजस्तो नेपालले पठाएको प्रोटेस्ट नोट पछि चीनले लिपुलेक विषयमा कहींकतै त्रुटि भए सच्याउन तयार भनेर नेपाललाई औपचारिक रूपमा सूचना दिएजस्तो मलाई लाग्दैन । तर, यसभन्दा महत्त्वपूर्ण कुरा के भने नेपालले आफ्नो भूमिबारेको अपनत्व जनाएर नोट लेखेपछि चीनले भने त्यो भूभागमा कुनै गतिविधि जारी राखेन । यसबाट चीनले तत्कालै नेपालको संवेदनशीलता बुझ्न सकेको वा चाहेको देखिन्छ । चिनियाँ पक्षको यो हाम्रो भूभागमा कुनै गतिविधि नरहेको अवस्थामा हाम्रो गुनासो पनि स्वभावतः थिएन, छैन । यो लिपुलेकलाई व्यापार र धार्मिक पर्यटनको बिन्दु बनाउने भनेर चीनभारतको सन् १९५४ मा सम्पन्न तिब्बत सन्धि मै उल्लेख गरिएको रहेछ । यो चीन र भारतसँग हाम्रो सिमानाको कुरा नटुंगिँदैको कुरा हो । त्यही सन्धिलाई समातेर सन् २०१५ मा बेइजिङमा लिपुलेक समझदारी बनेको रहेछ । यसबारे नेपालको प्रोटेस्ट नोट गएपछि चीनले यो भूभागलाई स्ट्याटसको (यथास्थिति) मा राखिसकेको छ, यो चिनियाँ बुझाइलाई पनि उत्तिकै अर्थपूर्ण ढंगले हेर्नुपर्छ । चीनले स्ट्याटसको पोजिसन लाई हटाएको छैन, उसलाई थाहा छ यो नेपालभारतले मिलाउनुपर्ने विषय हो । चीनले तत्कालै स्ट्याटसको हेरफेर गर्यो भने मात्रै हामीले चीनलाई भन्नुपर्ने हुन्छ, नत्र अहिले कुनै अर्थमा पनि लिपुलेक मामिलामा चीनलाई तान्न मिल्दैन । मूलतः दुई देशबीच सीमा विवाद भएपछि कुनै तेस्रो मुलुकले यो फलानाको जमिन हो अथवा होइन भनेर बहसपैरवी गरिदिने प्रचलन संसारमै कतै भएजस्तो मलाई लाग्दैन । पछि द्विदेशीय मामिला टुंगिएर त्रिदेशीय बिन्दुको कुरा आएपछि मात्रै नेपालभारतचीन एउटै टेबलमा बस्ने अवस्था आउँछ । अहिलेसम्म भारतको सडक निर्माण नेपालको अतिक्रमित भूभागमा मात्रै भइरहेको छ, यो चिनियाँ सीमावर्ती बिन्दुसम्म पुगेको छैन । त्यो सडक चीनको मानसरोवरसम्म पुर्याउने भनेर खनिएका कारण आफ्नो भूभागबारे नेपालले चीनलाई तत्काल सरोकार राखेर केही भन्न मिल्दैन र ? हो, चिनियाँबाट हामीले अपेक्षा गर्ने कुरै यही हो । वास्तवमा भारतले आफ्नो स्ट्याटसको परिवर्तन नगरेको भए यो विवाद आउने नै थिएन । भारतले आफ्नो राजनीतिक नक्सा फेरेर कालापानीलिपुलेकबारेको सहमति र स्ट्याटसको लाई बदल्न चाहेको देखिन्छ । उसले राजनीतिक नक्सा फेरेलगत्तै हामीले डिप्लोमेटिक नोट पठाएका हौँ, वार्ताका लागि आह्वान गरेका हौँ । तर, एक प्रकारले भारतीय बलमिच्याइँ जारी रह्यो । यो त नेपालले दाबी गरिरहेको भूमिमाथि भइरहेको बलमिच्याइँ हो । अहिले यो सडक निर्माणको काम चिनियाँ सीमाबिन्दुसम्म पनि पुगिसकेको छैन भन्ने थाहा भएको छ । अब तत्कालै भारतले यो काम जहाँ पुगेको छ, त्यहींबाट रोक्नुपर्ने देखिन्छ विवाद सल्टाउने र आपसी वार्तासंवादबाट समाधान खोज्ने हो भने । तर, भारतले यसैगरी जबरजस्ती गरिरहन्छ भने चीनले यो कुरालाई एक्सेज दिनु हुँदैन । यदि चीनले एक्सेज दियो भने सम्झनुपर्छ, भारतको बलमिच्याइँमा चीनको पनि समर्थन र सहयोग रहेछ । यसरी पूर्वानुमानमा कुरा नगरी भन्नुपर्दा, तत्काल समाधानको बाटो भनेको नेपालभारत संवाद नै हो, प्राथमिकतासाथको संवाद हो ।चीनभारत सम्बन्धको आयाम दुई देशका प्रमुख कार्यकारीबीचको वुहान (२०१८) र चेन्नाई (२०१९) को भेटवार्ता हुँदै अर्कै चरणमा पुगिसकेको र यही कारण अब यी देशसँग जोडिने हरेक मामिला यसैगरी उच्चस्तरीय तहबाट मात्रै सुल्झन सक्ने एकथरी अध्येताको आकलन छ नि ?त्यसो होइन होला । यी दुवै वुहान र चेन्नाईका वार्ताहरूमा प्रत्यक्षपरोक्ष चीनभारतका आपसी विषयहरू मात्रै कुराकानीमा आएको थियो भन्नेबारे मैले सूचना पाएको थिएँ । नेपालभारतका समस्या, सीमा विवाद वा हाम्रो व्यापार प्रवर्द्धनका कुराहरू कहींकतै उठेका थिएनन् । त्यसबेला चर्चामा आएको टु प्लस वान सहयोग रणनीतिको कुरामा पनि भारतचीनमा प्लस गरिएको अफगानिस्तान थियो, नेपाल थिएन । नेपालसँग जोडिएका मामिलाहरूमा चीनको सल्लाहसहमति लिएर मात्रै भारतले काम गरिरहेको छ भन्ने बुझाइ गलत हो । अहिलेकै कुरामा पनि चीनले उक्साएर नेपालले भारतको विरोध गरिरहेको भन्ने भनाइ पनि चीनभारत साझेदारीको बुझाइलाई खण्डन गर्ने खालको छ । यति कुरा भइरहँदा सन् २०१५ को बेइजिङमा सम्पन्न लिपुलेक समझदारीताका के चीनलाई यो नेपाली भूमिबारे थाहा थिएन होला र ? त्यो त पक्कै थाहा थियो होला । केकुन प्रबन्धमा तत्काल समझदारी भएको थियो, म भन्न सक्दिनँ । तर, उक्त समझदारीलगत्तै र हामीले पठाएको प्रोटेस्ट नोट पछि चीनले तत्कालै यो भूभागलाई स्ट्याटसको पोजिसन मा राख्यो । यसको अर्थ, यो नेपालको दाबीको भूभागबारे चीन जानकार छ । चीनसँग नेपालका थाती रहेका सीमा समस्या केकति छन् ? सन् २००५ यता नेपालचीन सीमासम्बन्धी बैठकहरू बस्न नसकेको देखिन्छ नि ? हो, एउटा ५७ नम्बरको स्तम्भको विषयलाई लिएर द्विदेशीय माइन्युट मा हस्ताक्षर हुन सकेको छैन । हरेक १० वर्षमा हुने संयुक्त सीमा निरीक्षण टोलीको कार्यक्षेत्रमा यो विषय पर्छ । दोलखा जिल्लाको विकटवर्ती अनकन्टार भूभागमा पर्ने ५७ नम्बर पिलर नभेटिएपछि एउटा आर्टिफिसियल लाइन बनाइएको थियो, सन् १९८७ तिर । पिलर नम्बर ५६ र ५८ बीचको भूभागमा अनुमानित रेखा बनाएर त्यसबेला माइन्युट तयार गरिएको थियो । र, सहमति बुँदामा भनिएको थियो यो ५७ नम्बर पिलर भेटिएको अवस्थामा भेटिएबमोजिम हुनेछ । अहिले नेपालभित्र (झन्डै ६० वर्गमिटर नेपाली भूभागभित्र) यो पिलर भेटिएको छ, एउटा प्राकृतिक चट्टानमा कुँदिएको सीमांकनका रूपमा । अब यही प्रमाणअनुसार माइन्युटमा सहमति हुने कुरामा आआफ्नो अडानमा बहस भइरहेको छ । यसबाहेक सिमानाका कुरामा नेपालचीनबीच नसुल्झिएको मामिला केही पनि छैन ।"
जतिसक्दो छिटो संवाद अपरिहार्य,"(नयाँदिल्ली)  दुई साताअघि भारतीय सेना प्रमुख मनोज मुकुन्द नरवणेले चीनतर्फ संकेत गर्दै सीमा सम्बन्धमा नेपालले अरू कसैको इसारामा विरोध गरिरहेको अभिव्यक्ति दिएपछि चिसिएको नेपालभारत सम्बन्धको आयाममा शनिबार दिल्ली संस्करणमा प्रकाशित प्रमुख अंग्रेजी पत्रपत्रिकाले दुई देशबीच संवादको अपरिहार्यता झल्काएर नयाँ प्राण भरिदिएका छन् । नेपाल र भारतबीचको सम्बन्ध ऐतिहासिक र गहिरो छ, दुई देशबीचको सम्बन्ध त्यसबेला प्रगाढ हुन्छ, जब दिल्ली नेपाललाई सुरक्षा र चीनको आँखाबाट हेर्न छाड्छ अनि मात्रै दुवै देशको सम्बन्ध परस्परमा लाभप्रद हुन्छ, शनिबार प्रकाशित द इन्डियन एक्सप्रेसको सम्पादकीयमा उल्लेख छ । जसको शीर्षक छ दिल्लीले हात अगाडि बढाउनुपर्यो ।विगतमा जस्तै प्रोपोगन्डाको धराप थाप्ने परम्परालाई भारतीय संस्थापनले यसपटक पनि निरन्तरता दियो । नेपालको राजनीतिक नेतृत्वमाथि दबाब सिर्जना गर्न मिडिया प्रोपोगन्डा गर्नु दिल्लीको पुरानै तरिका हो । केही भारतीय सञ्चार माध्यमलाई त्यो प्रयोजनका लागि उपयोग गरियो । उनीहरूले सेना प्रमुखले चीनलाई लक्षित गरेर दिएको अभिव्यक्तिमा टेकेर प्रधानमन्त्री ओलीले संसद्मा दिएको मन्तव्यलाई विवादमा तान्ने प्रयास गरे । नेपालको राजनीतिमा आफ्नो भूमिका खुम्चिँदै गएको र त्यसविपरीत चीनले भने आफ्नो भूमिका बढाउँदै लगेको बुझाइ दिल्लीको एउटा तप्कामा छ । अघिल्लो महिना नेपालभित्र चर्किएको द्वन्द्व तत्कालका लागि सुरक्षित अवतरण भएको र त्यसका पछाडि चिनियाँ राजदूतको भूमिका रहेको भन्ने सूचनाहरूले दिल्लीलाई थप विचलित पारेको थियो । नेकपाभित्र चर्किएको द्वन्द्वले कि त सत्ता समीकरण नै फेरिने, नभए पनि कम्तीमा प्रधानमन्त्री ओलीलाई एक हदसम्म खुम्चाउँछ भन्नेमा दिल्ली विश्वस्त थियो । तर घटनाक्रम उसले सोचेभन्दा विपरीत हिसाबले विकास भयो ।त्यतिबेला पनि भारतीय सञ्चार माध्यमले नेपालमा चीनको भूमिकालाई निकै जोडतोडका साथ उठाएका थिए । सेना प्रमुखको अभिव्यक्ति र मिडियामार्फत गरिएका पछिल्ला प्रोपोगन्डा त्यही भएर पनि प्रधानमन्त्री ओली र चीनबीचको सम्बन्धप्रति लक्षित छन् । जबकि सन् २०१५ मा भारतीय प्रधानमन्त्री नरेन्द्र मोदीको चीन भ्रमणका क्रममा लिपुलेक भन्ज्याङलाई दुई देशबीचको व्यापारिक नाकाका रूपमा विकसित गर्ने गरी भएको समझदारी कसैबाट लुकेको थिएन ।सीमा विवाद चर्किंदै गएर निकट छिमेकीसँगको सम्बन्ध थप बिग्रनु दूर भविष्यमा शक्ति राष्ट्र बन्ने आकांक्षा पालेको भारतका लागि नै हितकर छैन । त्यसमाथि केही वर्षयता छिमेकीहरूसँगको सम्बन्धलाई लिएर भारत दबाबमा रहँदै आएको छ । भुटानलाई छाड्ने हो भने सार्क क्षेत्रका अन्य मुलुकसँगको सम्बन्ध उतारचढावपूर्ण देखिएको छ । पाकिस्तानसँगको सम्बन्ध त कटुतापूर्ण छ । श्रीलंकाको कुरा गर्दा महिन्द्रा राजापाक्षेको पुनरागमनबाट दिल्लीले केही राहत महसुस गरे पनि अझै ढुक्क हुने अवस्था छैन । प्रधानमन्त्री हसिना वाजेदको आडभरोसाका कारण बंगलादेशसँग सम्बन्ध केही सहज देखिएको छ । तर घरेलु राजनीतिमा वाजेद आफैं दिन प्रतिदिन विवादित बन्दै गएको र चीनको बढ्दो आर्थिक र व्यापारिक हिस्सेदारीले भारतलाई बंगलादेशसँगको सम्बन्ध सहज बनाइराख्न निकै चुनौतीपूर्ण छ ।नेपालसँगको सम्बन्ध त झन् भन्नै परेन । सन् २०१४ लाई छाड्ने हो भने दिल्ली र काठमाडौंबीचको सम्बन्धमाथि विश्वासको संकट कायमै रह्यो । गत कात्तिकदेखि त त्यो झनै गहिरिएको छ । चीनसँगको सम्बन्ध पनि अपेक्षाकृत हिसाबमा सहज बन्न सकेको छैन । नरेन्द्र मोदीको अघिल्लो कार्यकालदेखि नै भारतले अंगीकार गरेको अमेरिकालगायत पश्चिमा मुलुकसँग सम्बन्ध विस्तारको नीतिले चीनलाई सशंकित बनाउँदै लगेको थियो । चीनले यसलाई पश्चिमा मुलुकको आफूलाई घेर्ने रणनीतिका रूपमा बुझ्दै आएको छ । इन्डोप्यासिफिक रणनीति (आईपीएस) कार्यान्वयनका लागि अमेरिका र भारतबीचको दीर्घकालीन साझेदारीले चीनलाई थप झस्काएको छ । निकट छिमेकीको सवालमा मात्र नभएर विसंगत केही वर्षयता अन्तर्राष्ट्रिय मञ्चहरूमा समेत भारतले दबाब झेल्दै आएको छ । जम्मुकश्मीरको स्वायत्तता खारेजीदेखि नागरिकता संशोधन विधेयक (एनएसी), राष्ट्रिय नागरिकता पञ्जीकरण (एनआरसी) निर्णय र त्यसका कारण भएका दिल्ली दंगालगायत घटनाक्रमको पृष्ठभूमिमा राज्यतर्फबाट एउटा समुदायविशेष लक्षित गर्दै भएका व्यवहारले अन्तर्राष्ट्रिय रूपमै भारतलाई रक्षात्मक अवस्थामा पुर्याएको थियो । यसकारण पनि भारतीय संस्थापनले चाहेर पनि नेपालसँग लामो समय संवादहीनता राख्न सक्दैन ।अर्कातिर संवादहीनता को यो स्थिति सधैं नरहोस् भनेर नेपालले पनि भरमग्दुर प्रयास गरिरहेकै छ । गत साता भारतीय राजदूत विनयमोहन क्वात्रालाई कूटनीतिक नोट थमाएपछिको अर्को चरणमा परराष्ट्र सचिव शंकर बैरागीले बिहीबार अपराह्न मात्रै राजदूत क्वात्रालाई परराष्ट्र मन्त्रालयमा बोलाएर भेटवार्ता गरेका थिए । उत्पन्न सीमा समस्याबारेमा वार्ता र संवादका लागि नेपाल सरकार तत्पर रहेको र यो विषय प्राथमिकतामा रहेको भन्दै बैरागीले दिल्लीसम्म यो सन्देश तदारुकतासाथ पुर्याउन आग्रह गरेका थिए । तर साउथ ब्लकको सुनुवाइमा नेपाली अनुरोध पुग्न सकेको छैन, दिल्लीस्थित एक कूटनीतिक अधिकारीले भने, नेपाली दूतावासका तर्फबाट पनि बिहीबारदेखि भेटवार्ताका लागि विदेश मन्त्रालयमा समन्वय भइरहेको छ तर भेटवार्ताको समय टुंगो भइसकेको छैन ।"
सेनामा अनियमितता छानबिन,"अनियमितता रोक्न छुट्टै सेल सेनाले निरीक्षणाधिकृत विभागका उपरथीको नेतृत्वमा ओभर साइट सेल गठन गरेको छ । प्रधानसेनापति थापाले खरिद, निर्माण, आन्तरिक व्यवस्थापन तथा बन्दोबस्ती र नीति निर्देशन पालनामा हुने गरेका अनियमितता छानबिन गर्न सेल गठन गरेका हुन् । सेलले जहाँ पनि जहिले पनि सैनिक अड्डाहरूमा छापा हान्न सक्छ । छापा हाल्दा अहिलेदेखि पहिलेका सम्पूर्ण गतिविधिलाई हेर्न सक्छ । अनियमितता गरेको शंका लागे कोर्ट अफ इन्क्वायरी मार्फत छानबिन अघि बढाइन्छ । सैनिक प्रवक्ता विज्ञानदेव पाण्डेका अनुसार सेलले सैनिक मुख्यालय तथा सबै पृनता, वाहिनी, गण तथा बटालियनहरूमा विनियोजित बजेट सही काममा प्रयोग भए वा नभएको अनुगमन गर्छ । यसअघि निरीक्षणाधिकृतले सेनाका कामकारबाही नीति र नियम, आदेश, सैनिक अनुशासन पालनालगायत विषयमा आन्तरिक छानबिन गर्दै आएका थिए । निरीक्षणाधिकृतले प्रधानसेनापति कार्यालयअन्तर्गत प्रत्यक्ष काम गर्छन् ।"
नेकपा शीर्ष नेतालाई एमसीसीबारे ब्रिफिङ,"(काठमाडौं)  नेकपामा शीर्ष नेताहरूलाई शनिबार अमेरिकी सहयोग निकाय एमसीसीसँगको सम्झौताबारे ब्रिफिङ गरिएको छ । पार्टीभित्र र बाहिर एमसीसीको चर्को आलोचना गर्दै आएका नेताहरूले ब्रिफिङका क्रममा भने खासै प्रश्न गरेनन् । प्रधानमन्त्री निवास बालुवाटारमा एमसीए नेपालका कार्यकारी निर्देशक खड्गबहादुर विष्टले एमसीसी परियोजनाको प्राविधिक पक्षबारे प्रस्तुति दिएका थिए । विष्टको प्रस्तुतिपछि लीलामणि पोखरेलले ढल्केबर क्षेत्रबाट प्रसारण लाइन नलगी किन लप्सीफेदीदेखि लगेको भनी प्रश्न गरेका थिए । नेपाल विद्युत् प्राधिकरणका कार्यकारी निर्देशक कुलमान घिसिङले काठमाडौंको नजिकका क्षेत्रमा १ हजार मेगावाट जति लोड भएको र उच्च क्षमताको प्रसारण लाइन आवश्यक पर्ने भएको हुनाले यो क्षेत्रबाट प्रसारण लाइन निर्माण गर्न लागिएको जवाफ दिएका थिए । ब्रिफिङ सुरु भएको केहीबेरमै प्रधानमन्त्री केपी शर्मा ओली आफ्नो भनाइ राखेर बाहिरिएका थिए । उनी एमसीसी सम्झौता संसद्मा पेस भइसकेकाले यो जसरी पनि अनुमोदन हुनुपर्छ भन्ने आफ्नो लाइन रहेको भन्दै बैठकबाट बाहिरिएका थिए । मेरो भनाइ यत्ति हो, बाँकी कुरा तपाईंहरू छलफल गर्नुस् भनेर उहाँ बाहिरिनु भयो, स्रोतले भन्यो । नेकपामा एससीसी अनुदानप्रति धारणा प्रस्ट पार्न ब्रिफिङ गरिएको थियो । बैठकमा अध्यक्ष पुष्पकमल दाहालसहित सचिवालय सदस्यका अतिरिक्त स्थायी कमिटी सदस्य भीम रावल, देव गुरुङ, लीलामणि पोखरेल, अर्थमन्त्री युवराज खतिवडा, ऊर्जामन्त्री वर्षमान पुन र ऊर्जा सचिव दिनेश घिमिरे पनि थिए ।बैठकमा वरिष्ठ नेता झलनाथ खनाल र स्थायी कमिटी सदस्य रावललगायत नेताले धेरै प्रश्न गर्ने अनुमान गरिएको भए पनि उनीहरूले खासै प्रश्न नगरेको एक नेताले बताए । सार्वजनिक रूपमा एमसीसी अनुदानको चर्को आलोचना गरिरहेका नेता रावलले २०१५ मा बनाइएको भन्दा प्रसारणलाइन गुरुयोजना किन फरक भयो भनी प्रश्न गरेका थिए । प्राधिकरणका कार्यकारी निर्देशक घिसिङले प्रसारण लाइन गुरुयोजना अद्यावधिक गरिएको जवाफ दिएका थिए ।प्राविधिक प्रस्तुतिपछि एमसीएका कार्यकारी निर्देशक विष्ट, प्राधिकरणका कार्यकारी निर्देशक घिसिङ, ऊर्जा सचिव घिमिरेसहितको टोली बाहिरिएका थिए । त्यसपछि नेकपा नेताहरूबीच एमसीसीबारे अनौपचारिक छलफल भएको ऊर्जामन्त्री पुनले जानकारी बताए । एमसीसीमै काम गरिरहनुभएका साथीहरूले सचिवालय सदस्यहरूलाई एमसीसी र भइरहेका कामबारे जानकारी गराउनुभएको हो, मन्त्री पुनले भने, एमसीसीबारे दोहोरो संवाद भयो ।सचिवालय सदस्य मात्र रहेको छलफलमा एमसीसीबारे अध्ययन गर्न नेकपाले गठन गरेको कार्यदलका संयोजक खनाल, सदस्य रावल र परराष्ट्रमन्त्री प्रदीप ज्ञवालीले आफ्नो धारणा राखेका थिए । त्यस क्रममा सचिवालय सदस्यहरूले एमसीसी ५ वर्षसम्म पनि नेपालमा रहन्छ कि रहँदैन, संसद्बाट अनुमोदन गर्नुपर्ने सर्त किन राखिएको, प्रसारण लाइनको रुट के आधारमा छानिएको जस्ता प्रश्न गरेका थिए । बैठकमा वरिष्ठ नेता माधवकुमार नेपालले एमसीसी जस्ताको तस्तै अनुमोदन गर्न नसकिने टिप्पणी गरेको स्रोतले जानकारी दियो ।पाँच वर्षमा खर्च गरिसक्नुपर्ने सर्तसहित अमेरिकाले दिन लागेको ५० करोड डलर बराबरको अनुदान कार्यान्वयन सुरु गर्ने मिति आगामी असार १६ गते तोकिएको छ । तर कार्यान्वयनमा जानुअघि सम्झौता संसद्बाट अनुमोदन गराउनुपर्ने सर्त छ । सत्तारूढ नेकपाले यससम्बन्धी आन्तरिक विवादलाई टुंगो लगाइसकेको छैन । नेकपामा केही नेताले सम्झौता जस्ताको त्यस्तै अनुमोदन गर्न नहुने तर्क गर्दै आएका छन् । एमसीसीको अनुदानबाट काठमाडौंको उत्तरपूर्वमा अवस्थित लप्सीफेदीदेखि नुवाकोटको रातमाटेसम्म, दमौलीदेखि बुटवलसम्म र बुटवलदेखि भारतको सीमासम्म ४ सय केभी क्षमताको तीन सय किलोमिटर लामो प्रसारण लाइन बनाउने योजना छ । रातमाटे, दमौली र बुटवलमा तीनवटा सबस्टेसन निर्माण गर्न पनि अनुदान खर्च हुनेछ ।राष्ट्रिय प्रसारण ग्रीड कम्पनीले तयार गरेको प्रसारण गुरुयोजनामा बुटवल सबस्टेसनलाई हब स्टेसन बनाउने उल्लेख छ । यो सबस्टेसनमा माथिल्लो मर्स्याङ्दी करिडोरबाट ६ सय मेगावाट, कालीगण्डकी करिडोरबाट ४ सय मेगावाट र मनाङ मर्स्याङ्दी करिडोरबाट करिब तीन सय मेगावाट विद्युत् पुर्याउने उल्लेख गरिएको छ । बुटवल सबस्टेसनमा पुर्याइने विद्युत् प्रस्तावित न्यु बुटवलगोरखपुर प्रसारण लाइनमार्फत भारत लाने सरकारको योजना छ ।"
हस्तक्षेपविहीन परराष्ट्र नीतिको वकालत,"(काठमाडौं)  नेपालको आन्तरिक मामिलामा छिमेकी मुलुकबाट हुने गरेका हस्तक्षेपकारी भूमिकाप्रति लक्षित गर्दै जनता समाजवादी पार्टी (जसपा) ले अहस्तक्षेपसहितको परराष्ट्र नीतिलाई पार्टीको घोषणापत्रमा राखेको छ । दक्षिणी झुकाव भएको आरोप लाग्ने गरेका दुई मधेस केन्द्रित दल राजपा र समाजवादी मिलेर बनेको जनता समाजवादीले छिमेकीको हस्तक्षेप सह्य नहुने परराष्ट्र नीतिलाई पार्टीको औपचारिक दस्ताबेजमा राखेको हो । निर्वाचन आयोगमा दल दर्ताका लागि तयार पारिएको घोषणापत्रमा उसले देशको राष्ट्रिय स्वाधीनता र राष्ट्रिय हितका विषयलाई विश्व समुदायका बीचमा स्थापित गराउनुपर्ने उल्लेख गरेको छ । कालीपानी, लिम्पियाधुरासहितको नेपाली भूभाग भारतले अतिक्रमण गरेको विषयले दुवै मुलुकको राजनीतिक र कूटनीतिक क्षेत्रलाई तरंगित बनाइरहेका बेला जसपाले राष्ट्रिय स्वाधीनता र राष्ट्रिय हितका विषयलाई विश्व समुदायमा स्थापित गराउनुपर्ने भन्नुलाई नेताहरूले अर्थपूर्ण रूपमा लिएका छन् । भूपरिवेष्टित देशको अधिकार, ठूला र साना देशहरूबीच पूर्ण समान अधिकार तथा एकअर्काको आन्तरिक मामिलामा अहस्तक्षेपको नीतिको पक्षपोषण गर्ने, आर्थिक कूटनीति अवलम्बन गरी देश विकास एवं समृद्धिमा ठोस योगदान पुर्याउने परराष्ट्र नीतिको मूल लक्ष्य हुनेछ, कान्तिपुरलाई प्राप्त घोषणापत्रमा जसपाले उल्लेख गरेको छ । नेता व्यवस्थापनका विषय नमिले पनि समाजवादीले पार्टीको घोषणापत्र र विधानको मस्यौदा भने तयार पारिसकेको छ । आयोगमा दल दर्ताका लागि पार्टीको घोषणापत्र, विधान, नियमावली, केन्द्रीय पदाधिकारी, दुवै पार्टीको केन्द्रीय कार्यसमितिको निर्णयलगायतका राजनीतिक दस्ताबेजसहित निवदेन दिनुपर्छ । वैशाख ११ गते दुई पार्टीबीच एकता घोषणा भए पनि मुख्य नेताहरूको व्यवस्थापनमै कुरा नमिल्दा दल दर्ताको प्रक्रिया रोकिएको छ । एकताको जानकारी निर्वाचन आयोगलाई गराएको ४५ दिनभित्र नयाँ दल दर्ताका लागि निवेदन दिइसक्नुपर्ने हुन्छ । ११ प्रदेशकै संघीयताको वकालत संघीय गणतान्त्रिक शासन व्यवस्थापनको अभ्यासमा मुलुक अघि बढिसकेका बेला जसपाले राज्य पुनःसंरचनको विषयलाई राजनीतिक मुद्दा बनाएर संघर्ष गर्ने रणनीति बनाएको छ । तत्कालीन संविधानसभामा राज्य पुनःसंरचना समितिले अघि सारेको पहिचानमा आधारित ११ प्रदेशको संघीय मोडलको संरचनामा मुलुक जानुपर्ने उसको राजनीतिक अडान छ । अहिले अभ्यासमा रहेको संघीयता नाम मात्रैको प्रशासनिक ढाँचाको भनी उसले टिप्पणी गरेको छ । प्रशासनिक संघीयताको विकल्पमा राष्ट्रिय पहिचानसहितको संघीयताका साथै स्वशासन र स्वायत्तताको अधिकारको पक्षपोषण गरेका छौं, यसका लागि विज्ञहरू सम्मिलित राज्य पुनःसंरचना उच्चस्तरीय सुझाव आयोगको प्रतिवेदनका आधारमा १०१ का रूपमा राज्य पुनःसंरचना गर्नु नै अहिलेको विकल्प हो, समाजवादीले घोषणापत्रमा भनेको छ । अल्पसंख्यक, सीमान्तकृत र लोपोन्मुख समुदायलाई समेट्न विशेष संरचनाका रूपमा स्वायत्तता क्षेत्र, संरक्षित क्षेत्र र गैरभौगोलिक विशेष क्षेत्रहरू निर्माण गर्नुपर्ने मुद्दासमेत उसले अघि सारेको छ । यस्तो प्रकृतिको संघीय संरचनाले मात्रै नेपालमा उत्पीडित राष्ट्रियताहरूमाथिको विभेद अन्त्य हुनेछ । त्यसैले पार्टीेले सबै राष्ट्रियताहरू, भाषिक समुदाय, उत्पीडित क्षेत्रको पहिचान र अधिकारसहितको संघीयता प्राप्तिको संघर्षलाई केन्द्रीकृत प्रादेशिक रूपमा पनि उठाउने छ, जसपाको घोषणापत्रमा छ, जनसंघर्षका विविध रूपहरू प्रयोग गर्दै सदन र सडकमा पनि संघर्ष गर्ने नीति लिनेछ ।संघीयता र निर्वाचन प्रणालीमा समाजवादी र राजपाबीच समझदारीसमेत बनेको छ । निर्वाचन प्रणालीमा दुवै दल निर्वाचित पूर्ण समानुपातिक प्रतिनिधित्वको पक्षमा देखिएका छन् । तर, शासकीय मोडलका विषयमा समझदारी नभएका कारण घोषणापत्रमा त्यसबारे उल्लेख गरिएको छैन । यसलाई एकीकृत पार्टीको महाधिवेशनमा लगेर टुंगाउने समझदारी दुवै दलबीच बनेको छ । अहिले अपनाइएको समानान्तर मिश्रित निर्वाचन प्रणाली खर्चिलो हुनुका साथै यसले श्रमजीवी, गरिब, महिला, शिल्पी, दलित तथा अल्पसंख्यक समुदायलाई सम्बोधन गर्न नसक्ने उसको ठहर छ । प्रत्यक्षतर्फको निर्वाचन जित्न करोडौं खर्च गर्ने र सत्तामा पुगेपछि भ्रष्टाचार गरी त्यसको ब्याजसहित असुल गर्ने प्रवृत्ति बढ्दो छ, जसपाले भनेको छ, समानुपातिकतर्फ बन्दसूची प्रणालीका कारण विकृति, विसंगति जन्मिएका छन् । त्यसैले अब नेपालमा जनताकै मतबाट निर्वाचन हुने समानुपातिक निर्वाचन प्रणाली अवलम्बन गरिनुपर्छ ।समाज परिवर्तनका लागि उसले पहिचानसहितको संघीयता, समाजवादी अर्थ राजनीतिक दिशा, सहभागितामूलक समावेशी लोकतन्त्र, आर्थिक र सामाजिक न्याय, समतामूलक समृद्धि र मानवीय खुसी, सुशासन र सदाचार समानुपातिक निर्वाचन प्रणाली, सामाजिक सुरक्षासहितको लोकल्याणकारी राज्य, पर्यावरिणीय सन्तुलन र संरक्षण, बहुलतायुक्त तथा बहुसांस्कृतिक राष्ट्रवादलाई जोड दिएको छ । वैचारिक हिसाबले जसपालाई नयाँ र सशक्त राजनीतिक विकल्पका रूपमा निर्माण गर्ने जनाएको छ । यो अभियान दुईवटा पार्टीको एकतामा मात्र सीमित हुने छैन । देशका सबै अग्रगामी राजनीतिक शक्तिहरूलाई एकीकरण र ध्रुवीकरणमा ल्याउनु हाम्रो दायित्व हो । हाम्रो यो एकीकरणले समान विचार र दृष्टिकोण राख्ने अन्य दल, समूह वा व्यक्तिव्यक्तित्व सबैलाई एकताबद्ध र ध्रुवीकृत हुन थप प्रेरणा दिने छ भन्ने विश्वास छ, उसले भनेको छ, नेपाललाई स्वतन्त्र, समृद्ध, समतामूलक, न्यायपूर्ण, विभेदरहित, धर्म निरपेक्ष, समावेशी, संघीय समाजवादी लोकतान्त्रिक गणतन्त्रात्मक राज्य निर्माणका लागि हामीले सशक्त संगठनात्मक शक्ति निर्माण गरी पार्टीलाई देशको नेतृत्वदायी राजनीतिक शक्तिका रूपमा स्थापित गर्नुपर्दछ ।यस्तो बन्यो संगठनको मोडलजसपाले पार्टीको कार्यकारी तहमा एकल अध्यक्षीय मोडलको संरचना अघि सारेको छ । धेरै अध्यक्षसहितको मोडलबाट पार्टी अघि बढ्न नसक्ने निष्कर्षका साथ उसले एकल अध्यक्षीय मोडलमा पार्टी संरचना बनाउने अन्तरिम विधान अघि ल्याएको हो । बिहीबारको छलफलमा केन्द्रीय सदस्यको आकार ७ सय ५१ राख्ने अनौपचारिक समझदारी गरे पनि विधानमा भने त्यसबारे उल्लेख छैन । विधानले ५१ सदस्यीय केन्द्रीय कार्यकारिणी समिति र १ हजार १ सय १ सदस्यीयको संघीय परिषद् रहने व्यवस्था मात्रै प्रस्ट तोकेको छ ।त्यस्तै पार्टीमा वरिष्ठ नेता, सहअध्यक्ष, वरिष्ठ उपाध्यक्ष, उपाध्यक्ष, महासचिव, उपमहासचिव, सचिव, कोषाध्यक्ष, इन्चार्ज, सहइन्चार्जको पद खडा गरिएका छन् । पार्टीको केन्द्रीय तहमा दसवटा संरचना रहने व्यवस्था विधानमा छ । जसअनुसार राष्ट्रिय महाधिवेशन, संघीय परिषद्, केन्द्रीय समिति, केन्द्रीय राजनीति समिति, केन्द्रीय कार्यकारणी समिति, केन्द्रीय सल्लाहकार समिति, केन्द्रीय निर्वाचन आयोग, केन्द्रीय विज्ञ परिषद्, केन्द्रीय अनुशासन आयोग र केन्द्रीय लेखा परीक्षण रहने व्यवस्था गरिएको छ । प्रादेशिक संरचनामा प्रदेश अधिवेशन, प्रदेश परिषद् प्रदेश समिति, पहिचानमा आधारित प्रादेशिक संरचनाहरू, प्रदेश सल्लाहकार समिति, प्रदेश विज्ञ परिषद् र प्रादेशिक आयोगहरू रहने व्यवस्था तय भएको छ । स्थानीय संरचनामा जिल्ला समन्वय समिति, निर्वाचन क्षेत्र (संघीय, प्रदेश) समन्वय समिति, पालिका (गाउँ, महानगर, उपमहानगर र पालिका) समिति वडा समिति रहनेछन् । पार्टीको संगठानात्मक सिद्धान्तमा लोकतान्त्रिक र अकेन्द्रीयतामा जोड दिइएको छ । पार्टीको शक्ति केन्द्र, प्रदेश र स्थानीय तहमा बाँडफाँट हुनेछ, विधानमा उसले उल्लेख गरेको छ । जसपाले पनि कम्युनिस्ट पार्टीले जस्तै सदस्यबाट लेबी उठाउने प्रस्ताव अघि सारेको छ । अन्य आयस्रोतको माध्यम पार्टीको सदस्यता शुल्क, आर्थिक सहयोग लगानी र व्यवसायबाट प्राप्त आय, विशेष कार्यक्रम वा अयिभानबाट संकलित रकम रहने उसले उल्लेख गरेको छ । अन्तरिम विधान लागू भएपछि यसअघि दुवैतर्फका पार्टीका सदस्य तथा समितिहरू जनता समाजवादीमा रूपान्तरण उसले जनाएको छ ।"
'संविधान संशोधन प्याकेजमा गरौं,"काठमाडौं (कास) संविधान संशोधनको मुद्दालाई प्याकेजमा अघि बढाउन जनता समाजवादी पार्टी (जसपा) ले लबिइङ थालेको छ । निसान छाप परिवर्तनका लागि सरकारले संविधान संशोधन विधेयक संसद्मा दर्ता गराएपछि जसपाले यही मेसोमा तराईमधेसका असन्तुष्ट मुद्दालाई सम्बोधन हुने गरी संविधान संशोधन गर्नुपर्ने माग अघि सारेको हो । जनता समाजवादीका नेताहरूले शनिबार कांग्रेस सभापति शेरबहादुर देउवालाई भेटेर प्याकेजमै संशोधनको मुद्दालाई साथ दिन आग्रह गरेका थिए । सभापति देउवाले आइतबार बोलाइएको पदाधिकारी बैठकमा यस विषयमा छलफल गर्ने बताएका छन् । जसपाका नेता उपेन्द्र यादवले कांग्रेस र आफ्नो पार्टीको आन्तरिक छलफलपछि कसरी अघि बढ्ने भन्ने तय हुने बताए । संघीयता, निर्वाचन प्रणालीलगायत संविधानका त्रुटिहरूलाई सच्याउन प्याकेजमै संशोधन प्रस्ताव अघि बढाउनुपर्छ भन्ने हाम्रो पार्टीको मान्यता हो, उनले कान्तिपुरसँग भने, राष्ट्रिय र अन्तर्राष्ट्रिय मामिला जोडिएको विषयमा रुलिङ पार्टी एक्लै बढ्नुभन्दा राष्ट्रिय सहमति गरेर अघि बढ्नुपर्छ भन्ने हाम्रो भनाइ हो । जसपाले प्याकेजमै संविधान संशोधनको मुद्दा उठाए पनि कुनकुन विषय संशोधनका लागि अघि बढाउने भन्नेबारेमा प्रस्ट छैन ।"
संक्रमित ओसार्न फोहोर बोक्ने ट्र्याक्टर !,"(कपिलवस्तुरूपन्देही)  क्वारेन्टाइनमा रहेका युवक बिरामी परेपछि कपिलवस्तु नगरपालिकाका स्वास्थ्य शाखा प्रमुख उमेश गुप्ताले मंगलबार एम्बुलेन्स खोजी गरे । आसपासका तीन स्थानीय तहमा रहेका पाँचवटा एम्बुलेन्स चालकलाई फोन त गरे । तर, कसैले आउन मानेनन् । बिरामी छट्पटाइरहेका थिए । तारन्तार फोन गरिरहेको थिएँ, उनले भने, एम्बुलेन्स नपाएपछि ठूलो तनाव भयो । त्यसपछि नगरपालिकाको फोहोर बोक्ने ट्र्याक्टरका चालक राजेन्द्र बारीलाई अनुरोध गरे । बारीले त्यो अवस्था बुझेपछि आँखाबाट आँसु झारे र मानवीयता देखाए । कपिलवस्तु१२, बिठुवामा रहेको कालिका जन मावि क्वारेन्टाइनमा बिरामी परेका युवालाई बारीले ट्र्याक्टरमा सदरमुकाम तौलिहवास्थित अस्पताल ल्याए । उपचारपछि उनैले क्वारेन्टाइन फर्काए । त्यहाँबाट फर्केर नगरपालिका कार्यालय आएका थिए । लगत्तै कपिलवस्तु४, मलपरवास्थित एक प्राविको क्वारेन्टाइनका पुरुष बिरामी परेर थलिएको खबर आयो । त्यहाँ एम्बुलेन्स खोज्दा पाइएन । त्यसपछि बारीकै सहयोगमा बिरामी अस्पताल ल्याएको गुप्ताले सुनाए ।वैशाख ३१ को साँझ कृष्णनगरमा चार सुरक्षाकर्मी र दुई कर्मचारीसहित आठ जना संक्रमित भएको सूचना आयो । सुरक्षाकर्मी र कर्मचारीलाई अर्को दिन बिहान प्रहरीले तौलिहवास्थित आइसोलेसन सेन्टरमा पुर्यायो । दुई सर्वसाधारणलाई ओसार्न एम्बुलेन्स पाइएन । त्यसपछि जेठ २ गते साँझ मात्र एम्बुलेन्स खोजेर दाङको बेलझुन्डीस्थित कोरोना अस्पताल पुर्याइएको थियो ।मापदण्डअनुसार पर्याप्त छैनन् एम्बुलेन्सजिल्लामा क्वारेन्टाइनस्थलअनुसार एम्बुलेन्सको उपलब्धता दयनीय छ । क्वारेन्टाइनको अनुपातमा न्यून संख्यामा मात्रै एम्बुलेन्स छन् । उपलब्ध एम्बुलेन्सले अन्य बिरामीलाई पनि सेवा पुर्याउनुपर्छ । सरकारी मापदण्डअनुसार वाणगंगा नगरपालिकामा मात्र एम्बुलेन्स उपलब्ध छन् । त्यहाँका ६ वटा क्वारेन्टाइनमा ६ वटै एम्बुलेन्स छन् । क्वारेन्टाइनमा १ सय ३५ जना छन् । तर सदरमुकाम तौलिहवा रहेको कपिलवस्तु नगरपालिकाको अवस्था कहालीलाग्दो छ । यहाँ ३५ क्वारेन्टाइन बनाइएको छ । नगरमा दुईवटा मात्र एम्बुलेन्स चालु अवस्थामा छन् । दुईवटा बिग्रिएका छन् । क्वारेन्टाइनमा अहिले ९ सय जना छन् ।जिल्लाको प्रमुख व्यापारिक केन्द्र कृष्णनगरमा ३० क्वारेन्टाइन छन् । तिनका लागि दुईवटा मात्रै एम्बुलेन्स छन् । क्वारेन्टाइनमा १ हजार ४ सय ८१ जना बसिरहेका छन् । यशोधरा गाउँपालिकामा २७ क्वारेन्टाइन छन् । त्यहाँ एउटा मात्र एम्बुलेन्स छ । बिहीबारसम्म क्वारेन्टाइनमा १ हजार ३ सय ४५ जना छन् । यहाँको महाराजगन्ज नगरपालिकामा ४५ क्वारेन्टाइन छन् । नगरपालिकामा दुईवटा एम्बुलेन्स रहेका छन् । क्वारेन्टाइनमा १ हजार ६ सय ३० जना छन् ।शुद्धोदन गाउँपालिकामा २८ क्वारेन्टाइनमा ९ सय ६५ जनालाई राखिएको छ । यहाँ दुईवटा एम्बुलेन्स छन् । मायादेवी गाउँपालिकामा ३० वटा क्वारेन्टाइन छन् । जम्मा ६ वटा एम्बुलेन्स सञ्चालनमा छन् । क्वारेन्टाइनमा ६ सय ५२ जना छन् । विजयनगर गाउँपालिकामा आठ क्वारेन्टाइन र एउटा एम्बुलेन्स छ । क्वारेन्टाइनमा ६ सय ५२ जना रहेका छन् । बुद्धभूमि नगरपालिकामा १६ क्वारेन्टाइन छन् । त्यहाँ दुई एम्बुलेन्स छन् । क्वारेन्टाइनमा ६ सय ३१ जना छन् । शिवराज नगरपालिकामा ९ क्वारेन्टाइनका लागि दुईवटा एम्बुलेन्स छन् । उक्त नगरपालिकामा ४ सय ६० जना क्वारेन्टाइनमा छन् ।स्वाब संकलनमा पनि एम्बुलेन्सकै भरस्थानीय तहमा रहेका एम्बुलेन्सले बिरामी मात्र ओसार्दैनन्, स्वाब संकलनमा पनि तिनै प्रयोग भइरहेका छन् । जिल्लाका १० स्थानीय तहमा २ सय ३४ क्वारेन्टाइन सञ्चालनमा छन् । त्यहाँ बिहीबारसम्म ८ हजार ८ सय ५१ जना बसिरहेका छन् । काम गर्न निकै चुनौती छ, यशोधरा गाउँपालिकाका एम्बुलेन्स चालक राजेश पाण्डेले भने, सधैं असुरक्षित महसुस गरिरहेका छौं । बिरामी बोक्नका लागि पीपीई र पन्जाको भर रहेको उनले बताए । त्यसबाहेक सुरक्षात्मक उपाय अपनाउन नसकेको उनको भनाइ छ । एम्बुलेन्समा सुरक्षाका लागि बिरामी बस्ने भागलाई चेम्बर बनाउन आफूहरूले माग गरिरहेको उनले सुनाए । कृष्णनगरमा पर्याप्त एम्बुलेन्स नहुँदा समस्या भोगिरहेको नगरप्रमुख रजतप्रताप शाह बताउँछन् । आवश्यक परेका बेला एम्बुलेन्स आउन मान्दैनन्, उनले भने, त्यसले गर्दा संक्रमित व्यवस्थापन गर्न समस्या छ । जिल्लाका क्वारेन्टाइनमा स्वास्थ्यकर्मीको व्यवस्थापन पनि कमजोर छ । एक जना मेडिकल अधिकृत, स्वास्थ्य परिचारिका र पारामेडिक राख्नुपर्ने व्यवस्था छ । तर, कतै चिकित्सक छैनन् । ल्याब टेक्निसियन र फर्मासिस्ट पनि राख्नुपर्छ । मागेर चलाउँदैगत आइतबार बाँकेको नरैनापुर५ का २५ वर्षीय युवकको स्थानीय क्वारेन्टाइनमा रहेका बेला मृत्यु भयो । शनिबार रातिबाट झाडापखाला चल्न थालेपछि उनी सिकिस्त भए । क्वारेन्टाइनमा रहेका व्यक्तिले छिटो अस्पताल लैजान दबाब दिए । त्यहाँ खटिएका स्वयंसेवकले गाउँपालिकामा रहेका एम्बुलेन्स चालकलाई फोन गरे । चालक आउन तयार भएनन् । गाउँपालिकाको स्वास्थ्य शाखाले पनि चासो दिएन । युवकको आइतबार बिहान मृत्यु भयो । आइतबार अपराह्न उनको स्वाब परीक्षणको रिपोर्ट पोजिटिभ आयो । त्यसपछि उनको मृत्युलाई कोभिड१९ संक्रमणबाट भएको मृत्युमा गणना गरियो ।"
६८ जना थपिए,"मुलुकमा शनिबार ६८ जना थपिएपछि कुल कोभिड१९ संक्रमितको संख्या ५ सय ८४ पुगेको छ । स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार शनिबार, झापा, बाँके, सुर्खेत, कपिलवस्तु, सर्लाही, बारा, रूपन्देही, चितवन र काठमाडौंमा संक्रमित थपिएका हुन् । हालसम्म ४० जिल्लामा संक्रमित देखिएको छ । प्रदेश ५ मा सबैभन्दा बढी २ सय ७१ जना संक्रमित देखिएका छन् । प्रदेश २ मा १ सय ७२, प्रदेश १ मा ८६, वाग्मतीमा ३२ जना, सुदूरपश्चिममा १४ जना र कर्णालीमा १ जना संक्रमित देखिएका हुन् । संक्रमितमध्ये ८९ जना निको भएर अस्पतालबाट डिस्चार्ज भइसकेका छन् । मुलुकमा शनिबार पीसीआर विधिबाट ३ हजार ४ सय ९४ नमुनाको परीक्षण गरिएको छ । हालसम्म पीसीआरबाट ४५ हजार ९ सय ५७ नमुनाको परीक्षण गरिसकिएको छ । आरडीटीबाट शनिबार ४ हजार १ सय १९ नमुनाको परीक्षण गरिएको छ । हालसम्म आरडीटीबाट ८६ हजार २ सय ३५ नमुनाको परीक्षण गरिएको हो । हाल देशभरिमा ५ सय ८ जना आइसोलेसनमा छन् । प्रदेश १ मा ६०, प्रदेश २ मा १ सय ७६, वाग्मतीमा २२, गण्डकीमा ३, प्रदेश ५ मा २ सय ४७, कर्णालीमा १, सुदूरपश्चिममा ९ जना आइसोलेसनमा छन् । यस्तै मुलुकमा ३२ हजार ५ सय ८७ जना क्वारेन्टाइनमा छन् ।"
प्रतिवेदन लुकाएर र्यापिड किट प्रयोग,"(काठमाडौं)  नेपाल भित्र्याइएका र्यापिड डाइग्नोस्टिक टेस्ट (आरडीटी) किटको प्रभावकारिता र गुणस्तर अध्ययन गरेर नेपाल स्वास्थ्य अनुसन्धान परिषद्ले बुझाएको प्रतिवेदन गोप्य राखेर स्वास्थ्य तथा जनसंख्या मन्त्रालयमा त्यही किटको खपत बढाउने निर्णय गरिरहेको छ । चैत दोस्रो साता विवादास्पद ओम्नी बिजनेस कर्पोरेट इन्टरनेसनल (ओबीसीआई) बाट खरिद गरेको किटलाई युरोपेली मुलुकले प्रतिबन्ध लगाएकाले नेपालमा पनि त्यसको गुणस्तरमा प्रश्न उठेको थियो । त्यसपछि स्वास्थ्य मन्त्रालय नै किटको गुणस्तर परीक्षण गर्ने प्रतिबद्धता जनायो । स्वास्थ्य मन्त्रालयका विशेषज्ञ सल्लाहकार डा खेम कार्कीले चैत १९ गते नेपाल ल्याइसकेको आरडीटी परीक्षणका लागि परिषद्लाई जिम्मा दिइएको र परिषद्ले योग्य भनी सिफारिस गरेपछि मात्रै प्रयोग हुने बताए । तर परिषद्ले त्यसबारे प्रतिवेदन नदिँदै मन्त्रिपरिषद्को निर्णयमा किट प्रयोग गर्न थालियो । क्लिनिकल प्रयोगमा उपयुक्त नहुने भनी परिषद्ले दिएको प्रतिवेदन हालसम्म पनि गोप्य राखिएको छ, स्रोतले भन्यो । स्रोतका अनुसार विभिन्न क्षेत्रबाट केही व्यक्तिहरूबाट नमुना संकलन गरी राष्ट्रिय जनस्वास्थ्य प्रयोगशालामै किटको गुणस्तर परीक्षण गरिएको थियो । त्यसमा किटले आधाआधीजस्तो मात्रै सही नतिजा देखाएको भन्दै परिषद्ले त्यसकै प्रयोगबाट मात्रै संक्रमण भएनभएको निर्क्योल गर्न नहुने राय दिएको थियो । कोभिड१९ संक्रमण भएका व्यक्तिको शरीरले भाइरससँग लड्न बनाउने एन्टिबडी रहेनरहेको पहिचान आरडीटी किटले गर्छ । पीसीआरमा भने घाँटीको र्यालको नमुनाबाट कोरोना भाइरस भएनभएको सोझै परीक्षण गरिन्छ । हामीले दुई सय वटा नमुना लिएर दुवै विधिबाट एकसाथ परीक्षण गर्यौं, राष्ट्रिय जनस्वास्थ्य प्रयोगशाला स्रोतले भन्यो, पीसीआर रिपोर्टमा चार जनालाई पोजिटिभ देखाएकामा आरडीटीमा दुई जनामा मात्रै पोजिटिभ देखियो । स्रोतका अनुसार कोरोना नभएकाहरूका बारे सही नतिजा दिने क्षमता उच्च भए पनि किटले भएकाहरू खुट्याउन चुकेको छ । संक्रमण नभएकाहरूमा पोजिटिभ देखाएर पछि पीसीआर गर्दा नेगेटिभ देखिए त बरु केही थिएन, मन्त्रालय स्रोतले भन्यो, तर संक्रमण भएकालाई नै नेगेटिभ देखाइदियो र त्यही रिपोर्ट लिएर संक्रमित समाजमा घुलमिल भयो भने भयावह हुन्छ । गृहको परिपत्रअनुसार आरडीटीमा नेगेटिभ रहेको रिपोर्ट देखाएपछि काठमाडौंको नागढुंगा नाकामा सुरक्षाकर्मीले प्रवेश अनुमति दिन्छ ।नेपाल स्वास्थ्य अनुसन्धान, परिषद्का अध्यक्ष डा अञ्जनीकुमार झाले प्रतिवेदनबारे आफूलाई केही थाहा नभएको प्रतिक्रिया दिए । यो विषयमा सदस्य सचिव डा प्रदीप ज्ञवालीलाई सोध्नुहोला, उहाँले नै बताउनुहुन्छ, उनले कान्तिपुरसित भने । काठमाडौं उपत्यकाबाहिर रहेका सदस्य सचिव डा ज्ञवालीसँग भने सम्पर्क हुन सकेन । स्रोतका अनुसार किटको औचित्यमाथि नै प्रश्न उठाउने खालको नतिजा दिएकाले मन्त्रालयले प्रतिवेदन गोप्य राखेको छ । केही जनस्वास्थ्यविद्ले पनि परीक्षणकै लागि र्यापिड किट उपयुक्त नहुने बताएका छन् । विश्व स्वास्थ्य संगठनले समेत र्यापिड किट प्रयोगलाई क्लिनिकल सुनिश्चितताका लागि प्रयोग नगर्न चेतावनी दिँदै आएको छ । जनस्वास्थ्यकर्मी डा समीरमणि दीक्षितले भने संक्रमित पत्ता लगाउन पीसीआर परीक्षण नै आवश्यक हुने उल्लेख गर्दै क्वारेन्टाइनमा बसेका वा समुदायस्तरमा नमुनाको परीक्षणमा मात्रै र्यापिड किट उपयुक्त हुने बताए । अझ र्यापिड किटकै विश्वसनीयतामा प्रश्न उठेका बेला झनै सजग हुनुपर्छ, उनले भने । किटका लागि नीतिगत निर्णय चैत तेस्रो साता मन्त्रिपरिषद्बाट निर्णय गरेर केही जिल्लामा नमुना संकलन र परीक्षण थालियो । त्यतिबेला नेपाल स्वास्थ्य अनुसन्धान परिषद्ले किटको गुणस्तर अध्ययनको निष्कर्ष निकालेकै थिएन । वैशाख अन्तिम साता संक्रमण बढेसँगै सरकारले काठमाडौं उपत्यका प्रवेशमा कडाइ गर्ने नीति लियो । त्यही बेला गृह मन्त्रालयले काठमाडौं प्रवेश गर्न चाहनेले कोभिड१९ परीक्षणमा नेगेटिभ आएको रिपोर्ट अनिवार्य पेस गर्नुपर्ने भनी प्रहरीमा सर्कुलर गर्यो । त्यसपछि काठमाडौं छिर्न आरडीटी परीक्षण गर्नुपर्ने बाध्यता भयो । गृह मन्त्रालयका प्रवक्ता केदारनाथ शर्माले भने कोभिड१९ परीक्षण अनिवार्य नगरिएको दाबी गरे । उताबाट आउनेहरूलाई सम्भव भएसम्म परीक्षण गरेर आउनुपर्छ भनेका हौं, शर्माले कान्तिपुरसित भने, सबैतिर परीक्षणका लागि चाहिने सामान र किटको अभाव छ । यो बेला अनिवार्य भनेर सम्भव हुँदैन । सकेसम्म हिँड्ने ठाउँबाटै परीक्षण गरेर आउनुपर्छ भनेका हौं । सुरक्षाका लागि हो तर अनिवार्य गरिएको होइन । स्वास्थ्य मन्त्रालयले गत चैत २ गते एक सूचना प्रकाशन गरी निजी तथा सामुदायिक अस्पतालहरूले पनि आरडीटी विधिबाट कोभिड१९ संक्रमण भएनभएको परीक्षण गर्न पाउने व्यवस्था गर्यो । अनुमति लिएर सरकारले तोकेको किट प्रयोग गरी परीक्षण गर्दा ती स्वास्थ्य निकायहरूले खरिद मूल्यको २० प्रतिशतसम्म थपेर परीक्षण शुल्क लिन पाउने भए । यो निर्णयसँगै राजधानीका केही निजी अस्पतालहरूले हरेक बिरामीलाई स्वास्थ्य परीक्षणअघि र्यापिड किटमार्फत कोभिड१९ परीक्षण अनिवार्य गरेका छन् । राजधानीको ह्याम्स अस्पतालले ओपीडीमा आउने जो कोहीलाई आरडीटी किटबाट परीक्षण अनिवार्य गरेर त्यसको शुल्क १५ सय रुपैयाँ लिन थालेको छ । अधिकतम २० प्रतिशत सेवा शुल्क लिएको अनुमान गर्ने हो भने उक्त अस्पतालले किटको खरिद मूल्य १ हजार २ सय ५० रुपैयाँ कायम गरेको देखिन्छ । जबकि सरकारले नै पछिल्लोपटक ५ सय ६५ रुपैयाँका दरले किट खरिद गरेको छ । स्वास्थ्य मन्त्रालयको पछिल्लो निर्णयबाट निजी अस्पतालहरूले नाफा कमाउन थालिसकेका मन्त्रालय स्रोतले बतायो । स्रोतले भन्यो, सरकारले चाहेको भए शुल्क तिरेर परीक्षण गर्न चाहनेलाई स्थानीय तहमार्फत पनि सेवा दिन सक्थ्यो । नेपाल मेडिकल काउन्सिलका अध्यक्ष डा भगवान कोइरालाले औचित्य बिना ओपीडीमा जाने जो कोहीलाई परीक्षण गराउन नमिल्ने बताए । जोखिमपूर्ण क्षेत्रबाट आएको होइन र बिरामीमा लक्षण छैन भने ओपीडीका बिरामीलाई परीक्षण अनिवार्य गर्नु गलत हो, उनले कान्तिपुरसित भने, हाम्रो गाइडलाइन र अन्यत्र पनि यस्तो व्यवस्था छैन, जोगिनुपर्ने कुरा आफ्नो ठाउँमा हो । तर परीक्षणका नाममा बिरामीलाई दुःख दिनु हुँदैन । र्यापिड किटप्रति स्वास्थ्य मन्त्रालयको मोह देखिनु अर्को कारण हो भन्सारमा अलपत्र परेका सामान खरिदका लागि दबाब । ओम्नी समूहले नै किनेर ल्याएको तर भन्सारमा अलपत्र परेको र्यापिड किटलाई खपत गराउन स्वास्थ्य मन्त्रालयका अधिकारीहरूले नै गैरसरकारी संस्थाहरूलाई दबाब दिएका थिए । मन्त्रालयका अधिकारीहरूले स्वास्थ्य क्षेत्रमा काम गर्ने ती संस्थालाई ओम्नीले ल्याएको किट किन्न र सरकारलाई अनुदान दिन निर्देशन दिएको सार्वजनिक भएपछि दबाब रोकियो । स्वास्थ्य सेवा विभागले विद म्यानेजमेन्ट नामको कम्पनीबाट एक लाख किट खरिद गरिसकेको छ भने थप १ लाख २५ हजार किट खरिदको प्रक्रियामा छ । स्वास्थ्य मन्त्रालयको पछिल्लो तयारी पूरा भए सरकारी संयन्त्रबाट मात्रै करिब तीन लाख किट नेपाल भित्रिनेछ ।"
दिल्लीबाट फर्केका एकै घरका तीन जना संक्रमित,"चितवन (कास) क्यान्सरको उपचार गराउन भारत गएका ७४ वर्षीय वृद्धसहित उनकी ७३ वर्षीया श्रीमती र ५२ वर्षीय छोरालाई कोरोना भाइरसको संक्रमण पुष्टि भएको छ । उनीहरू तीनै जना दिल्लीबाट कपिलवस्तुको कृष्णनगर नाका हुँदै जेठ ३ मा घर आएका थिए । बिहीबार भएको परीक्षणमा आमाबाबुलाई संक्रमण पुष्टि भएको थियो भने छोरामा शुक्रबार गरिएको थप परीक्षणमा कोरोना पोजिटिभ पाइएको हो ।दिल्लीबाट सँगै फर्केका बाबु र आमालाई बिहीबार भएको परीक्षणमा प्रस्टै संक्रमण देखिएको थियो । छोराको पनि परीक्षण भएको थियो तर प्रस्ट नभएका कारण शुक्रबार फेरि परीक्षण गरियो । जसमा उनलाई पनि संक्रमण भएको पुष्टि भयो, भरतपुर अस्पताल व्यवस्थापन समितिका अध्यक्ष डा भोजराज अधिकारीले भने । छोरा पनि बिहीबारदेखि नै भरतपुरको कोरोना विशेष अस्थायी अस्पतालमा थिए ।फोक्सोमा क्यान्सर भएका भरतपुर६, केशरबागका ७४ वर्षीय पुरुषलाई परिवारले उपचार गराउन भारतको दिल्लीस्थित राजीव गान्धी क्यान्सर अस्पताल लगेका थिए । महानगरको जनस्वास्थ्य शाखा प्रमुख दीपक सुवेदीका अनुसार उनीहरू उपचारका लागि फागुन २५ मा दिल्ली गएका थिए । दिल्लीबाट फर्कंदा वैधानिक रूपमै नाकाबाट एम्बुलेन्समा आएको उनले बताए । कृष्णनगरसम्म भारतको र त्यहाँबाट नेपालको एम्बुलेन्समा आएका थिए । उनीहरूको परिवारमा आठ जना छन् । दिल्लीबाट सँगै फर्केका तीन जना माथिल्लो तलामा र बाँकी ५ जना तल्लो तलामा अलगअलग बसेर सावधानी अपनाएको देखियो, सुवेदीले भने । सुदूरपश्चिममा ४० दिनपछि ९ संक्रमितधनगढीबैतडी चैतमा कोराना संक्रमण देखिएका ५ जना निको भएर घर फर्केसँगै कोरोनामुक्त भएको सुदूरपश्चिममा शुक्रबार र शनिबार गरी ९ जनामा संक्रमण पुष्टि भएको छ । शनिबार कैलालीमा ४ जनामा संक्रमण देखिएको छ । चारै जना बैतडीको शिवनाथ गाउँपालिकाका हुन् । शुक्रबार कैलालीमा ३, डडेलधुरा र बैतडीमा ११ जना गरी ५ जनामा संक्रमण पुष्टि भएको थियो । सुदूरपश्चिममा हालसम्म संक्रमितको संख्या १४ पुगेको छ । यीमध्ये २ महिला र ३ पुरुष निको भएर फर्किसकेका छन् ।शनिबार पुष्टि भएका शिवनाथका ४ जना भारतबाट बिहीबार अढाई हजारको भीडसँगै गौरीफन्टा नाकाबाट धनगढी प्रवेश गरेका थिए । बिहीबार भित्रिएका २ हजार ४ सय ९८ मध्ये ७ सय ७५ जनाको मात्रै आरडीटी गरिएको थियो । तीमध्ये आरडीटी पोजिटिभ देखिएका १२ जनालाई धनगढीस्थित सेती अस्पतालको आइसोलेसनमा राखिएको थियो । आरडीटी पोजिटिभ देखिएका ४ जनाको शनिबार पीसीआर परीक्षण रिपोर्ट पोजिटिभ देखिएको अस्पतालका सूचना अधिकारी दिलीपकुमार श्रेष्ठले बताए । उनका अनुसार तीन दिनमा गौरीफन्टा नाकाबाट भित्रिएकामध्ये १२ जना आरडीटी परीक्षणमा पोजिटिभ र १० जनालाई लक्षण देखिएका आधारमा आइसोलेसनमा राखिएको थियो । उनीहरूमध्ये ४ जनाको शनिबार पीसीआरबाट कोरोना पुष्टि भएको हो, उनले भने, बाँकीको रिपोर्ट आउन बाँकी छ । स्थानीय प्रशासनले बुधबारदेखि सीमा नाकामा आइपुगेका नेपालीलाई प्रवेश दिइरहेको छ ।"
विद्यालय शुल्क कसरी तिर्ने ?,"लकडाउनमा शुल्क बुझाउन ताकेता समाचारले निराश बनायो । निजी विद्यालयहरूले घर बसिरहेका लाखौं विद्यार्थीलाई पढाइ र लेखाइमा केही न केही रूपमा सहभागी गराउने हेतुले अनलाइन कक्षाहरू सञ्चालन गरिरहेका छन् । अनलाइन कक्षा चलिरहेको छ भन्दै केही निजी विद्यालयहरूले तत्काल अभिभावकसँग भर्ना र अन्य शुल्क तिर्न पटकपटक इमेल, टेलिफोन र म्यासेज मात्र नभएर व्यक्तिगत खातामा पैसा जम्मा गर्न दबाब दिएको खबर पढ्दा आश्चर्य लाग्यो । कोरोना महामारीको कारण लगभग २ महिना घरभित्रै बसेका र अझै कति समय थुनिने हो ठेगान नभएका अभिभावकलाई पेट पाल्न नै गाह्रो परिरहेको छ । यस्तो अवस्थामा यसरी दबाब दिनु कदापि राम्रो मान्न सकिँदैन । शिक्षा मन्त्रालयले शैक्षिक सत्र सुरु नभएकाले अनलाइन कक्षालाई मान्यता नदिने जनाएको छ । देशभरका हजारौं निजी विद्यालय र लाखौं शिक्षकको दैनिकी कसरी चलिरहेको छ भन्नेमा सरकारले ध्यान दिएको छ कि छैन ? सरकारी कर्मचारीलाई लकडाउनमा बिदा र तलब दिने घोषणा गरियो । यसले निजी शिक्षकहरू मारमा परेका छन् । सबै शिक्षकलाई एउटै आँखाले हेर्दै राहतको प्याकेज ल्याउनुपर्यो । निजी विद्यालयहरूले शिक्षकको तलब कसरी व्यवस्थापन गर्नेबारे प्याब्सन, एनप्याब्सनजस्ता नियामक निकाय र शिक्षा मन्त्रालयले छिटोभन्दा छिटो निर्णय गर्नुपर्यो । त्यसैगरी घरधनीहरूलाई पनि अप्ठ्यारो नपर्ने गरी भाडावालाहरूलाई सहुलियत दिने व्यवस्था मिलाउनुपर्यो । सरकारले स्पष्ट निर्णय नलिँदा अति विपन्न वर्ग कोरोनाले भन्दा पनि भोकले मर्नेछन् । यो कुरा सरकारले पक्कै बुझेको छ । तसर्थ सम्पूर्ण जनताको अभिभावकीय भूमिका निर्वाह गर्दै यथाशीघ्र राहतका प्याकेजहरू ल्याउनुपर्यो । जीवराज सिलवाल, काठमाडौं"
वार्ताले मात्रै समाधान,"नेपालले लिपुलेक, लिम्पियाधुरा र कालापानी समेटेर नयाँ नक्सा जारी गरेको छ । यो साहसिक कदम हो । यसले जनतालाई खुसी बनाएको छ । अब भूमि पनि फिर्ता ल्याउनुपर्छ । सुगौली सन्धिअनुसारको आफ्नो भूमिको दाबी हामीले गरेका हौं । उक्त सन्धि नमान्ने हो भने नेपालको भूभाग पूर्वमा टिस्टा र पश्चिममा काँगडासम्म हो । यदि मान्ने हो भने लिपुलेक, लिम्पियाधुरा र कालापानी सीधै हस्तान्तरण गर्नुपर्छ । भारतले सानो छिमेकीलाई हेपेर उसको भूमि हडप्न पाउँदैन । ब्रिटिस शासनको पीडा भुलेर सानो देशमाथि साम्राज्यवाद विस्तारको चरित्र देखाउनु राम्रो होइन । ऐतिहासिक तथ्य र प्रमाणको आधारमा भूमि फिर्ता हुनुपर्छ । भारतले जहिल्यै नेपालसँगको सम्बन्ध विशेष छ भन्दै आयो । विशेष भनेको के हो ? खुला सिमाना, धार्मिक, सांस्कृतिक र वैवाहिक सम्बन्धलाई देखाएर चौतर्फी रूपमा भूमि अतिक्रमण गरे पनि के नेपालले सधैं चुप बस्नुपर्ने हो ? रोटीबेटीलाई विशेष सम्बन्ध भनेर भूमि कब्जा गर्न पाइन्छ ? देश ठूलोसानो, विकसितअविकसित हुन सक्छ । तर, सार्वभौमिकता सबैको समान हुन्छ । भारतले आफ्नो राजनीतिक व्यवहारलाई सुधारेर समानताको सिद्धान्तअनुरूप हामीसँग सम्बन्ध स्थापित गर्नुपर्छ । यसो हुन सके दुई देशको सम्बन्ध सधैँ प्रगाढ रहन्छ । सीमा विवादलाई राजनीतिक र कूटनीतिक माध्यमबाट समाधान गरिनुपर्छ । फुर्पा तामाङ, ठूलो भार्खु, रसुवा"
अँध्यारोमा जून,"जब अँध्यारोमा जून देखियो समाचारले कोरोनाको अन्धकारलाई थोरै भए पनि चिरेको छ । संक्रमितसँगै निको हुनेहरूको संख्या पनि बढिरहेको छ । जूनको उज्यालो भनेको यही होला । लकडाउन बेलैमा घोषणा गरिएको हो तर सरकारले तयारी नगर्दा यो उपलब्धिमूलक भएन । जनताले घरमै बसेर सरकारलाई सहयोग गरेकै हुन् । लकडाउनमा विद्यालय र कलकारखाना बन्द भए । सर्वसाधारणको रोटी गुम्यो । तैपनि सरकारी घोषणाको पालना गरियो र संक्रमण निकै कम फैलियो । अमेरिकामा लकडाउन र सामाजिक दूरीलाई बेवास्ता गरिएकाले धेरै जनधनको क्षति भयो । समान्य नियम मात्र मानेको भए धेरैको ज्यान जोगिन सक्थ्यो भन्छन् अमेरिकी बुद्धिजीवीहरू । हामीले पनि लापरबाही गरेको भए स्थिति अमेरिकाको जस्तै भयावह र विकराल बन्न सक्थ्यो । लकडाउन पालना गर्यौं तर सरकारले त्यसअनुरूपको काम गरेको छैन । त्यसैले स्थिति भयावह हुने सम्भावना अझै छ । ठूला सहरका घना बस्तीमा भित्रैभित्रै संक्रमण फैलिरहेको हुन सक्छ । लकडाउनलाई निरन्तरता दिए पनि कृषिजन्य उद्योग सुचारु हुनुपर्छ । किसान र मजदुरको न्यूनतम आवश्यकता पूरा गर्नुपर्छ । त्यस्तै निर्माण व्यवसायलाई बिस्तारै सजिलो बनाउँदै लैजानुको विकल्प छैन । श्यामसुन्दर कुइँकेल, काठमाडौं"
कोरोनाकालमा स्थानीय तह,"स्थानीय सरकारको भूमिका कति महत्त्वपूर्ण हुन्छ भनेर कोरोना महामारीले बतायो । जनतालाई आपत् पर्दा तत्काल खोजिने स्थानीय जनप्रतिनिधि नै हो । कोरोना महामारीमा स्थानीय सरकारले आसलाग्दो काम गरेको छ । बाहिरबाट आएकाहरूलाई क्वारेन्टिनको व्यवस्था, परीक्षण र राहतको काममा स्थानीय जनप्रतिनिधि रातदिन खटिए । बरु प्रदेश तहको भूमिका कमजोर रह्यो वा देखिएन । कोरानाले आर्थिक अवस्था नाजुक बनाउँदै छ । अबका दिनमा स्थानीय स्तरमा रोजगारी सृजना गर्न कृषि र उद्योगधन्दामा लगानी गर्नुपर्छ । संघीय सरकारलाई आफ्नो पार्टीभित्रको आन्तरिक किचलो मिलाउन र भारतीय अतिक्रमणविरुद्ध बोल्दैमा फुर्सद छैन । यस्तो बेला जनताको चाहना पूरा गर्दै स्थनीय तहलाई पर्याप्त बजेटको व्यवस्था गर्नुपर्छ । थप अधिकार विनियोजन गरियोस् । स्थानीय सरकारले नै सरकारको नीति तथा कार्यक्रम कार्यान्वयन गर्ने हो । यस्तोमा स्थानीय निकायको क्षमता अभिवृद्धि गर्नेमा सबैले चासो दिनुपर्छ । स्थानीय सरकारलाई थप सशक्त बनाउनु आजको आवश्यकता हो । नीतिनिर्माताको ध्यान यता पुगोस् । पुरुषोत्तम घिमिरे, काठमाडौं"
असाधारण अवस्थामा असामान्य बजेटको अपेक्षा,"केन्द्रीय तथ्यांक विभागको हालै प्रकाशित आर्थिक विवरणअनुसार यो वर्ष २२८ प्रतिशतले आर्थिक वृद्धिदर हुने देखिए पनि त्यो ऋणात्मक हुनेछ । त्यसो त कोभिड१९ को प्रकोपको थालनीअगावै आर्थिक वृद्धि सुस्ताएको थियो । दरबार हत्याकाण्ड र भूकम्प तथा भारतीय नाकाबन्दी बेहोरेको वर्षको आर्थिक वृद्धिदर क्रमशः ०१ र ०६ प्रतिशत थियो । यसको तुलनामा कारोना संकट अत्यन्त गम्भीर र जटिल छ । यो आर्थिक वर्षको अन्तिम चार महिना आर्थिक गतिविधि लगभग पूर्ण रूपले ठप्प हुँदा वृद्धिदर २ प्रतिशतभन्दा धेरै हुने प्रक्षेपण त्यति युक्तिसंगत हुँदैन । मेरो विश्लेषणको आधारमा यो आर्थिक वर्ष अर्थतन्त्रको क्षति २ सयदेखि २ सय ७५ अर्ब हुन गई आर्थिक वृद्धि ०५ सकारात्मकदेखि १५ ऋणात्मकसम्म हुने देखिन्छ । २०३६ सालमा मुलुकको आर्थिक वृद्धि दर १५ प्रतिशतले ऋणात्मक थियो ।आवश्यकता असीमित छन्, स्रोत सीमित छ । यसकारण यो बेला सार्वजनिक खर्चको प्राथमीकरण अपरिहार्य छ । कोरोना महामारीमा पानीजहाज, रेल र नयाँ आयोजनाको कुरा गर्ने होइन । त्यस्तै बुढीगण्डकी जलविद्युत्जस्ता अव्यावहारिक, आर्थिक रूपले असम्भव र अनिश्चित आयोजनामा राष्ट्रको सीमित तथा महत्त्वपूर्ण स्रोत खेर फाल्नु हुन्न । यो समयमा केही निश्चित रूपान्तरकारी पूर्वाधार आयोजनामा मात्र केन्द्रित रहेर स्रोत व्यवस्थापन गर्न जरुरी छ । निर्माण सुरु भैसकेका महत्त्वपूर्ण आयोजनालाई सम्पन्न गर्ने, अर्थतन्त्रको उत्पादकत्व तथा प्रतिस्पर्धात्मक क्षमता बढाउने र सडक मर्मत, विस्तार, स्तरोन्नति तथा सिँचाइ परियोजनाजस्ता रणनीतिक पूर्वाधार निर्माणमा ध्यान दिनुपर्छ । त्यस्तै लगानीको उच्चतम प्रतिफल दिने क्षेत्र बजेटको प्राथमिकतामा पर्नुपर्छ । विद्युतीय चुलोको प्रयोग बढाउन विपन्न वर्गलाई निःशुल्क वितरण गर्ने र छोटो समयमा निर्माण सम्पन्न गरी छिटै सञ्चालन गर्न सकिने परियोजनाको प्राथमीकरण गरी सीमित स्रोतको उच्चतम उपयोग गर्नुपर्छ ।विकासशील राष्ट्रहरूले कोराना महामारीको सामना गर्न अवलम्बन गरेका नीति तथा कार्यक्रम हाम्रा लागि पनि सान्दर्भिक र उपयुक्त हुन्छन् । विकसित राष्ट्रसरह आर्थिक राहत तथा उत्प्रेरणा प्रदान गर्ने स्रोत तथा साधन हामीसँग छैन । यद्यपि सरकार सुशासन, संरचनात्मक सुधार र संकट समाधानप्रति गम्भीर अनि प्रतिबद्ध हुने हो भने आयोजनाको प्राथमीकरण र फजुल खर्चको कटौती गरी राज्यलाई अत्यावश्यक पर्ने स्रोत तथा साधन परिचालन गर्न असम्भव छैन । असामान्य वर्षको बजेट असामान्य नै हुनुपर्छ । सामान्य बजेट प्रस्तुत भए प्रत्युत्पादक र निराशाजनक हुनेछ । कोरोना संकटबाट अर्थतन्त्रलाई चलायमान बनाउन र उकास्न आर्थिक राहत, प्रोत्साहन तथा उत्प्रेरणाको हिस्सा पनि ठूलै हुनुपर्छ । पीडित वर्गले राहत महसुस गर्ने र आम नागरिक तथा निजी क्षेत्रलाई प्रेरित गर्ने आत्मविश्वासी बजेट ल्याई सरकारले सकारात्मक सन्देश दिने अवसर गुमाउनु हुँदैन । विश्वास गौचन, काठमाडौं"
नक्सापछिको कूटनीतिक चुनौती र बाटो,"गत बुधबार सरकारले महाकाली नदीको उद्गमस्थल लिम्पियाधुरा, लिपुलेक र कालापानीको भूभागलाई समेटेर नेपालको नयाँ नक्सा जारी गरेको छ । लामो समयदेखि यो भूभाग नक्सांकनमा एकपक्षीय ढंगले ढाकछोप (म्यानिपुलेट) हुँदै आएको थियो । नेपालको सरकारी पक्ष कहिलेकाहीँ आन्तरिक खपतका लागि केही प्रतिक्रिया देखाए पनि कुनै पहल नगरी बसेको थियो । अहिले कम्तीमा नेपालका तर्फबाट एउटा कोर्स करेक्सन गर्ने प्रयत्न भएको छ । यसमा सरकारलाई न श्रेय दिन कन्जुस्याइँ गर्नुपर्छ, न धेरै ताली नै पिट्नु आवश्यक छ । नागरिकले आफ्नो विवेक गुमाएर सरकारका पक्षमा परेड खेल्ने कुरा पनि होइन । यो त सरकारको न्यूनतम जिम्मेवारी हो, जसमा हामी वीरशमशेरका पालादेखि चुक्दै आएका थियौं ।अब नेपाल र भारतका बीच त्यो क्षेत्र नक्साको लडाइँमा उत्रेको छ, पोजिसनकाउन्टर पोजिसन बनेको छ । भारतले भनेको थियो उसले जारी गरेको नयाँ नक्साले नेपालसँगको सिमाना परिवर्तन गरेको छैन । नेपालले पनि त्यही कुरा भनेको छ यो नक्साले नयाँ सिमाना बनाएको होइन, पहिलेकैलाई पछ्याएको मात्र हो । यो नक्साद्वन्द्वमा लामो समयदेखि नेपालको वकालत गर्दै आएका सीमाविद् बुद्धिनारायण श्रेष्ठ सबैभन्दा बढी धन्यवादका पात्र हुनुहुन्छ । सेवानिवृत्तिपछि उहाँको नक्सा संघर्षबाट मुलुक लाभान्वित भएको छ । अहिले सरकारले जारी गरेको यो नक्सा धेरै वर्षपहिले, दुई दशक नै भयो होला, कान्तिपुरको यही स्तम्भको दायाँ पृष्ठमा लामो लेखसहित छापिएको थियो । त्यसको कटिङ पनि राखेको थिएँ मैले, अहिले भेट्न सकिराखेको छैन । ब्रिटिस म्युजियम, लाइब्रेरी अफ कंग्रेस सबै ठाउँमा धाउनुभएको छ उहाँ, यसको प्रामाणिक आधार पुष्टि गर्न । त्यसपछि बुद्धिनारायणजीका सबै लेख र पुस्तकमा यो नक्सा पाइन्छ ।यही नक्सा नागरिक अभियन्ताहरूले गत कात्तिकमा सरकारको ध्यानाकर्षण गर्दै बुझाएका थिए । मलाई लाग्दैन, त्यसमा सरकारले अरू केही थपेको छ । त्यसैले प्रश्न उठ्छ, किन यो काम चारपाँच महिनापहिले हुन सकेन ? सायद भएको भए भारतले लिपुलेक भएर चीनको मानसरोवर जोड्ने बाटोको काममा पुनर्विचार गर्नुपर्ने अवस्था बन्थ्यो कि ? भारतीय रक्षामन्त्री राजनाथ सिंहले त्यो बाटोको उद्घाटन नगरेका भए सरकारलाई अहिले पनि नक्साको चटारो पर्ने थिएन । बाटो एकै दिनमा बन्ने होइन, हाम्रो ध्यान वा सचेतता नपुगेको मात्र हो । यदि हामी आफैंले त्यहाँको जानकारी राख्न सक्दैनौं, भारतीय गतिविधिपछि मात्र प्रतिक्रियास्वरूप तत्कालका लागि क्रियाशील भएको देखिन्छौं भने नक्सा जारी गर्दैमा वा नगर्दैमा के फरक हुन्छ र ? असफलता र विवादको भुङ्ग्रोमा परेका बेला प्रधानमन्त्री ओलीलाई यो एउटा गज्जबको साइत जुर्न गयो । जे होस्, अब एउटा आधिकारिक नक्सा हाम्रोसामु छ जसलाई पछिका सरकारले पनि नदेख्न मिल्दैन । त्यसमै टेकेर अघि बढ्नुपर्ने हुन्छ । यसबाट हामीले कूटनीतिक बाजी मार्यौं कि के भयो, भविष्यले नै बताउनेछ । यदि सरकार यसमा गम्भीर छ भने उसको पनि परीक्षा अब प्रारम्भ भएको छ ।नक्सा त आयो, तर अगाडिको बाटो निकै गम्भीर र चुनौतीपूर्ण छ । यो सामान्य सीमा विवाद होइन, एउटा ठूलो भूभाग छिमेकीले आफूतर्फ गाभेको र एकपक्षीय फौजी उपस्थिति स्थापित गरेको अवस्था छ । कसरी हामी एउटा स्वीकार्य निकासमा पुग्छौं, त्यो निकै संवेदनशील छ । भारतको त्यहाँ फौजी उपस्थिति छ, जनसंख्या अत्यन्त पातलो छ, नागरिक उपस्थिति छैन भने पनि हुन्छ । त्यहाँ हाम्रो पक्षमा कति नागरिक मत बन्न सक्छ, भारतलाई कति दबाब दिन सक्छ, त्यो कुरा झन्डै महत्त्वहीन भएको छ । हाम्रो मुख्य खाँचो भनेको त्यहाँबाट भारतलाई हटाएर आफ्नो उपस्थिति स्थापित गर्नु हो । नक्सा देखाएर हट् भन्दैमा भारत नहट्न सक्छ । त्यसैले हाम्रो तयारी चुस्त, प्रामाणिक र आत्मविश्वासको हुनुपर्यो । के हुन् त हाम्रा विकल्पहरू ? पहिचान गर्नुपर्यो । अन्यथा भोगचलन अर्कैको, प्रतिवादीले मुद्दा खेपेसरह हुने स्थिति बन्न सक्छ । जनताको भावना उचाल्न र मौसमी राष्ट्रवादको राजनीति गर्न सजिलो हुनेछ ।सन् १८७९ र त्यसपछिका नक्सामा कालापानी र लिपुलेकलाई भारततिर पारियो भन्नुहुन्छ बुद्धिनारायणजी । यद्यपि त्यहाँका जनताले नेपाल सरकारलाई मालपोत तिरेको रसिद, २०१५ सालको चुनावमा त्यहाँको मतदाता सूची र २०१८ सालमा राष्ट्रिय जनगणना हुँदा त्यस क्षेत्रका गाउँहरूमा पुगेर नेपाली गणकहरूले जनगणनालगायत हामीले भोगचलन गर्दै आएका प्रमाण पनि छन् । सन् १८१६ को सुगौली सन्धिदेखि अहिलेसम्मका सन्धि, सम्झौता र सीमासम्बन्धी नेपालभारतबीच सार्वजनिक भएका सबै दस्ताबेज, प्रोटोकलहरूले यही नै पुष्टि गर्छन् । प्रमाणको कुनै कमी छैन, यथेष्ट छ । तर २०१८१९ सालदेखि हामीले भारतलाई कालापानीसम्म फौजी उपस्थितिको सुविधा मात्र होइन, भोगचलनको समेत सुविधा दिएको र आफूचाहिँ त्यहाँबाट राजनीतिकप्रशासनिक हिसाबले समेत फिर्ता भएको अवस्था छ । तर नेपालले कुनै लिखत सन्धि, सम्झौता वा समझदारीका आधारमा त्यो क्षेत्रको भोगचलन भारतलाई छोडेको हो भन्ने प्रमाणचाहिँ अहिलेसम्म देखिएको छैन । फेरि पूर्ववर्ती सरकारहरूले गरेको गल्तीकै आधारमा अर्को देशले हाम्रो भूमि कब्जा गर्नुको औचित्य स्थापित हुने पनि होइन ।दुई देशबीचको सीमारेखालाई अन्तर्राष्ट्रिय सीमा भनिन्छ । यसको एकपक्षीय अदलबदल हुनु भनेको सीमा अतिक्रमण हो । अन्तर्राष्ट्रिय सम्बन्धमा यसको मान्यता हुँदैन, स्थापित मान्यताहरूको उल्लङ्घन मानिन्छ र त्यो क्षेत्र विवादित भनेर अन्तर्राष्ट्रिय समुदायमा वर्गीकृत हुने सम्भावना रहन्छ । सन् १८१६ को सुगौली सन्धिदेखि अहिलेसम्मका सन्धि, सम्झौता र सीमासम्बन्धी नेपालभारतबीच सार्वजनिक भएका सबै दस्ताबेज, प्रोटोकलहरू छन्, नेपालभारत सीमारेखा छुट्याउने । त्यसैका आधारमा दुई देशको सिमाना छुट्याउने नक्सा बनेका छन्, सीमास्तम्भहरू बनेका छन् । नेपालभारत सिमाना निर्धारण र व्याख्या गर्ने योभन्दा बढी अरू प्रामाणिक आधार के चाहियो र ? त्यसैले अब प्रमाणको कुरा होइन, तदनुरूप काम चाहिने हो ।तर सरकारको ध्यान अन्यत्रै मोडिएको देख्छु म । यो नक्सा जारी गर्ने मन्त्रिपरिषद्को निर्णय सुनाउँदै प्रधानमन्त्री ओलीले संसद्मा संविधानको अनुसूची३ मा रहेको नेपालको निशान छाप संशोधन गर्नुपर्ने भएकाले सो सम्बन्धमा संविधान संशोधनको प्रस्तावसमेत छिट्टै संसद्मा लैजाने जानकारी दिएका थिए । अहिले त्यो प्रस्ताव संसद्मा दर्ता पनि भएको छ । संविधान र राजनीतिशास्त्रको सामान्यज्ञानले पनि भन्छ, निशान छाप भनेको सरकारको औपचारिक छाप अर्थात् लोगो (एम्ब्लेम वा कोटअफआर्म्स) हो, देशको नक्सा होइन । अरू देशका पनि छन् यस्ता निशान छाप, जसमा अधिकांशले नक्सा राखेका छैनन् । हामीले पनि २०६३ मा अन्तरिम संविधान जारी गरेपछि मात्र बदलेका हौं । त्यो नै नेपालको औपचारिक नक्सा होइन, एउटा आकृति मात्र हो । हाम्रो संविधानले नक्साको कुरा गर्दैन, क्षेत्रको कुरा गर्छ । संविधानको धारा ४ ले संविधान प्रारम्भ हुँदाका बखतको क्षेत्र र यसपछि प्राप्त हुने क्षेत्र लाई नेपालको क्षेत्र भनेको छ । प्रधानमन्त्रीको कुराले एउटा गम्भीर प्रश्न उठाएको छ के यो नक्साले नेपालको भौगोलिक क्षेत्रमा परिवर्तन ल्याएको हो ? के नेपालले नयाँ भूभाग प्राप्त गरेको हो ? संविधान संशोधनका नाममा खोक्रो बहादुरी देखाउने वा मूल कुरा विषयान्तर गर्ने सोच पनि हुन सक्छ । त्यस्तै, यसलाई नेपालको भूभाग थपिएको भन्न पनि मिल्दैन, त्यो राजनीतिक लाभ लिने भाषा हो । खाँचो अहिले अनुसूची३ संशोधनको हुँदै होइनÙ खाँचो त त्यो क्षेत्रका गाउँबस्ती गुन्जी, नावी र कुटीमा नेपालको राजनीतिप्रशासनिक उपस्थिति पुर्याउने हो । त्यहाँका नेपाली जनतासँग सम्बन्ध पुनःस्थापित गर्ने हो ।किन भारतले यो मिचाहा र अर्घेल्याइँ गरेको हो ? यसमा केही कुरा प्रस्ट देखिन्छन् पहिलो, ब्रिटिसकै समयदेखि त्यहाँ सामरिक आँखा गाडिएको थियो र स्वतन्त्रतापछि भारतले त्यसलाई अझ बढी दाबीसाथ निरन्तरता दियो । सुगौली सन्धिको साठी वर्षपछि सन् १८७९ को नक्सामा त्यो भाग भारततिर देखाउनु र सन् १९६२ देखि त्यहाँ भारतको फौजी उपस्थिति हुनुले यसको पुष्टि गर्छ । दोस्रो, काठमाडौंको सत्तासुरक्षा । भारत र चीनको सीमा विवाद चर्किएको र युद्धका बेला राजा महेन्द्रले कालापानीमा भारतीय फौजको उपस्थितिलाई डिफ्याक्टो अनुमोदन गरेको प्रस्टै छ । पछि २०३६३८ मा नेपालचीन संयुक्त सीमा सर्भेका बेला कालापानी यतै सीमित हुन निर्देशन दिइएको कुराले पनि यसको थप पुष्टि गर्छ । भारतको सुरक्षा संवेदनशील क्षेत्र हो भनेर नेपालको सार्वभौमसत्तामाथि अतिक्रमण स्वीकार्य हुने कुरा होइन । फेरि, मानसरोवर जाने बाटो खुलाउने भनेपछि सुरक्षाको कुरा कहाँ बाँकी रह्यो र ? अर्को, सीमा व्यवस्थापनका बारेमा हाम्रो पहिलेदेखिको उपेक्षा पनि उत्तिकै जिम्मेवार छ । हामीले ठान्यौं, त्यो दूरदराज र निर्जन ठाउँको काठमाडौंकेन्द्रित शासनमा के महत्त्व छ र ? तर एउटा सार्वभौम मुलुकको अन्तर्राष्ट्रिय सिमाना शासकीय स्वार्थमा लेनदेनको विषय होइन । अन्तर्राष्ट्रिय कानुन, अन्तर्राष्ट्रिय सम्बन्धका मान्यता र कूटनीतिका स्थापित नर्म्स ले यस्तो व्यवहारलाई मान्दैनन् । संयुक्त राष्ट्रसंघले शासकहरूले गर्ने गोप्य सम्झौता, लेनदेन र व्यवहारलाई अस्वीकृत गरेको छ । राष्ट्रसंघको सदस्यका रूपमा नेपाल र भारत दुवैले यो मान्यतालाई सिद्धान्ततः अनुमोदनसमेत गरेका छन् । विकल्प के छ त ? अगाडिको बाटो के हो ? हामी भन्छौं, सबैले त्यही भनेका छन् हाम्रो विकल्प कूटनीतिक समाधान नै हो । हाम्रो कूटनीति कच्चा नीतिजस्तो छ । हामी गृहकार्यमा एकदमै कम, संस्थागत तयारीमा झनै कम छौं । प्रचारबाजी, पपुलिस्ट डिप्लोम्यासी, आफ्नो पार्टीको कथित वादीय (आइडियोलोजिकल) झुकावका आधारमा कूटनीतिक व्यवहार गर्न रमाउँछौं । भारतीय सेनाध्यक्षको वक्तव्यको प्रतिजवाफमा चीनका लागि नेपाली राजदूतको अन्तर्वार्ता आयो, कच्चा कूटनीति प्रदर्शनको एउटा नमुना बनेर । नक्सा जारी गरेपछि सरकारको चीनसँग कूटनीतिक जिम्मेवारी अरू बढेको छ । कालापानीदेखि लिम्पियाधुरासम्मको सीमारेखामा चीनले भारतसँग होइन, नेपालसँग व्यवहार गर्ने हो । यो कुरा नेपालचीन सीमा सम्बन्ध र व्यवहारमा स्थापित हुन आवश्यक छ । चीनका लागि नेपाली राजदूतको ध्यान त्यता जानुपर्ने हो । सन् २०१५ को मेमा भारतीय प्रधानमन्त्री नरेन्द्र मोदी र चीनका राष्ट्रपति सी चिनफिङले लिपुलेक भएर नाका खोल्ने निर्णय गरे । मानसरोवर जोड्ने बाटोको ढोका त्यसैले खोलेको हो । नयाँ नक्सा जारीपछि नेपालभारतचीनको पश्चिमी त्रिदेशीय विन्दु लिम्पियाधुरा हो भन्ने मान्यता र व्यवहार स्थापित गर्नु आवश्यक छ । कुरा नेपाल र भारतबीच दुईपक्षीय नै हो, तर त्यो विन्दुमा नेपाल र चीनको सिमाना कहाँ सकिन्छ भन्ने विषयमा नेपाल र चीनको बुझाइ एवं व्यवहारमा समानता पनि अनिवार्य हुन्छ, हामीले लिम्पियाधुरासम्मको हक र भोग स्थापित गर्न ।त्यसैले कूटनीति अध्ययन र अन्तर्राष्ट्रिय राजनीतिको फराकिलो आयामबाट निर्माण गरिनुपर्छ । ओली नेतृत्व र नेकपाको सुदृढ बहुमतको सरकारले बाहिरी विश्वमा नेपालको एउटा छवि प्रोजेक्सन गरेको छ, हामी अलि बढी चीनतर्फ अभिमुख छौं, ढल्केका छौं भन्ने देखिएको पनि छ । खास गरी युरोपअमेरिकामा यो धारणा बन्नु म त्यति अस्वाभाविक पनि देख्दिनँ । सरकार मात्र होइन, एक प्रकारले सत्तारूढ दलका नेतृत्व पंक्ति र सांसदहरूले समेत अहिले चीन र उसले अघि सारेको बेल्ट एन्ड रोड बाहेक अरू अन्तर्राष्ट्रिय इनिसिएटिभ्स लाई अमेरिकी इन्डोप्यासिफिक ध्रुवका हिसाबले हेर्ने दृष्टिकोण बनेको छ । यसले हाम्रा कूटनीतिक प्रयत्नहरूलाई सानो घेरामा संकुचन गर्छ, हाम्रा विकल्पहरूलाई सीमित गर्छ ।"
पामको विकल्प चिउरी,"नेपाली कृषि पेसामा संलग्न थिए । अहिलेको अवस्था फरक छ । कृषिप्रधान भनेर प्रमाणित गर्न त्यति सजिलो छैन, किनकि कृषिको बीउबिजनदेखि मलखादसम्म विदेशबाट आयात गरिन्छन् । नेपाल दुईचार कृषि उत्पादनमा मात्र आत्मनिर्भर छ । बाँकी सबै विभिन्न देशबाट आयात गर्नुपर्ने बाध्यता लुकेको छैन । केही वर्षदेखि खाने तेलसम्बन्धी क्षेत्रमा खोजअनुसन्धान गरिरहेकाले र त्यसबारे केही जानकारी भएकाले अहिले नेपालमा प्रयोग भैरहेका तेललाई लिएर थोरै चर्चा गर्न चाहन्छु । नेपालको तथ्यांक विभागका अनुसार, नेपालमा सन् २०१७ मा मात्र ४ करोड ५० लाख अमेरिकी डलर बराबरको ६८ हजार मेट्रिक टन पामको तेल आयात गरियो । ११ करोड ३० लाख अमेरिकी डलर बराबरको १ लाख ३५ हजार मेट्रिक टन भटमासको कच्चा तेल र ५ करोड ७० लाख अमेरिकी डलरको ६४ हजार मेट्रिक टन सूर्यमुखी फूलको तेल आयात भयो । सोही समयमा नेपालले ६ करोड अमेरिकी डलर बराबरको ७५ हजार मेट्रिक टन पामको कच्चा र प्रशोधित तेल मलेसिया र इन्डोनेसियाबाट आयात रेको छ । हुन त सन् २०१८ मा भटमासको कच्चा तेल आयात घटेर १ लाख ४३ हजार मेट्रिक टन र २०१९ मा ६६ हजार मेट्रिक टन भएको देखिन्छ । केकति कारणले दुई वर्षबीच आधाभन्दा बढीले भटमासको कच्चा तेलको आयात घट्यो र त्यसलाई कुन तेलले प्रतिस्थापन गर्यो, अध्ययनको विषय छ । नेपालमा उत्पादन बढेर वा नेपाली नागरिकले तेल कम खानुपर्छ भन्ने ज्ञान बढाएर आयात घटेको नहुन सक्छ । सन् २०१७ देखि २०१९ सम्म पाम र सूर्यमुखी तेलको आयात केही मात्रामा बढेको तथ्यांकले देखाउँछ तर त्यसले भटमासको घटेको तेलको पूर्ति गर्न सक्ने देखिँदैन । त्यसो भए नेपालमा खाने तेलको आयात घटाउन के गर्नुपर्ला ? अहिले नेपालमा प्रयोग भैरहेका खाने तेलहरूमा सबैभन्दा गाह्रो बेकरी र कन्फेक्सनरी (चकलेट) मा प्रयोग गरिने तेललाई प्रतिस्थापन गर्नु हो । ती वस्तु बनाउन केही मापदण्ड पूरा गर्नुपर्ने हुन्छ । मुखमा राख्दा बिल्ने, हातले छुँदा मुलायम हुने र लचकताजस्ता गुणहरूले तेलमा भएको ठोस फ्याट तत्त्व निर्धारण गर्छ । पामको तेललाई विभिन्न किसिमले रूपान्तरण गरेमा एकदम कडा, कम कडा, तरल र एकदमै तरल बनाउन सकिन्छ । हेर्दा उस्तै लागे पनि प्रत्येक तेलको अम्लीय फ्याटी एसिड र ट्राइएसिलग्लिसेरोल बनावट फरक हुन्छ । सोही फरकपनले नै पग्लने र जम्ने प्रक्रियालाई फरक बनाउँछ । सबै संरचनामा बन्ने गुणले गर्दा पामको तेल संसारभरि लोकप्रिय भएको हो । मलेसिया र इन्डोनेसियाको कुल गार्हस्थ्य उत्पादनमा पामको तेलले मात्र झन्डै ३ प्रतिशत योगदान दिएको छ । समयको विकास र प्रविधिले गर्दा नेपाललाई पनि पामको तेल अति आवश्यक छ । नेपालमा उत्पादन नहुने भए पनि पामको आयातलाई कम गर्ने अवसर प्रचुर छ । आयात कम गर्ने मात्र होइन, नेपालले पाँचदस वर्षमै निर्यात पनि गर्न सक्छ । नेपालको भौगोलिक बनावटअनुसार अधिकांश भागमा चिउरी उत्पादन हुन सक्छ । गेडा जता फालिदियो त्यतै उम्रन्छ र छोटो समयमै फल्न थाल्छ । चिउरीको फलमा यस्तो गुण हुन्छ जसबाट संसारले खोजिरहेको पामको तेललाई शतप्रतिशत प्रतिस्थापन गर्न सक्छ । नेपालका डाँडाकाँडामा सजिलै पाउन सकिने वनस्पति हो चिउरी ।पामको तेलमा पाइने रसायन संरचना फ्याट्टी एसिड चिउरीको गेडामा पाउन सकिन्छ । जस्तै पाल्मेटिक पाममा ४४ र चिउरीमा ५० प्रतिशत, स्टेरिक दुवैमा ४ प्रतिशत हुन्छ । ओलेइक पाममा ४० र चिउरीमा ३६ प्रतिशत हुन्छ भने लिनोइक पाममा ९ र चिउरीमा ७ प्रतिशत । अर्थात्, पाममा पाइने सबै रसायन संरचना चिउरीमा पनि पाइन्छ ।नेपालका डाँडाकाँडामा फल्ने चिउरीको व्यावसायिक खेती गर्ने हो भने पाम मात्र नभई अन्य धेरै खाद्य तेलको आयात कम गर्न सकिन्छ । अहिले युरोपतिर विभिन्न कारणले पाम बहिष्कारको अभियान चलेको छ । विभिन्न प्रक्रियाद्वारा पामलाई प्रतिस्थापन गर्न विकल्पको पनि खोजी भइरहेको छ । अन्य तेलका तुलनामा क्यान्सरजन्य कार्सिनोजेनिक तत्त्व एकदमै कम वा नगण्य हुने चिउरीको तेलले व्यापकता पाउन धेरै समय लाग्दैन । अहिले मलेसिया र भारतबीच विषम परिस्थिति उत्पन भएकाले नेपालले भारतलाई चिउरी आपूर्ति गर्न सक्छ र भारतलाई पनि सजिलो हुन्छ । वेबसाइटका अनुसार, भारतले बर्सेनि ५ अर्ब ५० करोड अमेरिकी डलर बराबरको १० लाख मेट्रिक टन पामको तेल आयात गर्छ । यो संसारमा आयात गरिने पामको तेलको १७ प्रतिशतभन्दा बढी हो । चीनले ११ प्रतिशत अर्थात् ३ अर्ब ४० करोड अमेरिकी डलरको पाम आयात गर्छ भने पाकिस्तानले ६ प्रतिशतभन्दा बढी अर्थात् १ अर्ब ९० करोड अमेरिकी डलरको । नेपालका दुवै छिमेकीले यति धेरै माग गरेको पाम तेलको सट्टा चिउरी उत्पादन गर्दा बजार खोज्न नेपाल कतै जानुपर्दैन । अहिले नेपालमा चिउरीको दाना ४० देखि ५० हजार मेट्रिक टन उत्पादन हुने अनुमान छ । उत्पादन बढाउन वन उपभोक्ता समितिमार्फत चिउरीलाई डाँडाकाँडामा लगाउन सकिन्छ । चिउरी खेतीमा सरकार वा सम्बन्धित निकायले रकम विनियोजन गर्न आवश्यक छ । युवापुस्ता वैदेशिक रोजगारीमा होमिएकाले नेपालका जमिन बाँझै छन् । बाँझा जमिनमा व्यापक रूपमा मकैको खेती गर्न सकिन्छ । स्वास्थ्यका लागि मकैको तेल राम्रो मानिन्छ । अहिले भइरहेका वा चिउरी प्रशोधनका लागि आधुनिक प्लान्ट राख्नका लागि सरकारले ऋण सहज गर्नुपर्छ र प्लान्ट आयातका लागि करमा सहुलियत दिनुपर्छ । सरकारी सहुलियतमा खुलेका त्यस्ता प्लान्टले किसानबाट सरकारले तोकेको मूल्यमा चिउरीका दाना किन्नुपर्ने सर्त राख्ता किसानको हित हुन्छ । आधुनिक प्लान्टमा चिउरी मात्र नभएर अरू तेल (मकै, भटमास, तोरी) पनि प्रशोधन गर्न सकिन्छ ।अर्को महत्त्वपूर्ण पाटो, चिउरीको बिरुवाको गहिरो अध्ययन गरी त्यसलाई छोटो समयमै बढी फल दिने बनाउनुपर्छ । सानो रूखमा धेरै दाना र रोपेको दुईतीन वर्षमै फल्ने बनाएमा लगानी सुरक्षित हुन्छ । यस्तो अनुसन्धानका लागि कृषि विश्वविद्यालय अथवा कृषि अनुसन्धान परिषद् लगायतका निकायले सक्रिय काम गर्न आवश्यक छ । भलै अनुसन्धानमा चारपाँच वर्ष लाग्न सक्छ । स्मरण रहोस्, मलेसियाले धेरै वर्ष लगाएर पामको अनुसन्धान गरेको हो र अहिले पनि गरिरहेको छ । सरकारी तथा निजी क्षेत्रको सक्रियतामा काम थाल्ने हो भने नेपालले पाँचदेखि दस वर्षमै पामको तेललाई प्रतिस्थापन गर्ने चिउरीको तेलको उत्पादन गर्न सक्छ । इमानदारीपूर्वक काम भएमा राष्ट्रिय आय बढाउने, किसानलाई स्वरोजगार बनाउने र विदेशी मुद्रा जुटाउने स्रोत बन्न सक्छ चिउरी ।खाने तेलसम्बन्धी वैज्ञानिक अधिकारी हाल मलेसियास्थित मेवा कम्पनीको अनुसन्धान विभाग प्रमुख छन् ।"
चीनमा नयाँ संक्रमित भेटिएनन्,"बेइजिङ (एजेन्सी) चीनमा गत डिसेम्बरमा कोरोना भाइरस (कोभिड१९) फैलिएयता पहिलोपटक नयाँ संक्रमित नभेटिएका अधिकारीहरूले जनाएका छन् । राष्ट्रिय स्वास्थ्य आयोगले गएको २४ घण्टामा संक्रमित नथपिएका र कोभिड१९ का कारण कसैको पनि मृत्यु नभएको जनाएको छ । चिनियाँ सहर वुहानमा पहिलो संक्रमण पुष्टि भएयता संसारभर ५० लाख मानिसहरूमा कोभिड१९ पुष्टि भइसकेको छ । यसका कारण हालसम्म ३ लाख ३८ हजारभन्दा बढीको मृत्यु भइसकेको छ । चीनमा मात्रै कोभिड१९ संक्रमितको संख्या ८४ हजार ८१ छ । जोन हप्किन्स विश्वविद्यालयका अनुसार ४ हजार ६ सय ३८ जनाले ज्यान गुमाइसकेका छन् । सरकारले हुबेई प्रान्तमा कडा लकडाउनका गरेका कारण कोरोना भाइरस चीनका अन्य क्षेत्रमा धेरै फैलिन नपाएको बताइएको छ । वुहान हुबेई प्रान्तको राजधानी हो ।विश्व स्वास्थ्य संगठनले दक्षिण अमेरिका महामारीको कोभिड१९ संक्रमणको नयाँ केन्द्र बनेको बताएको छ । ब्राजिल र मेक्सिकोमा हालैमा दिनमा नयाँ संक्रमित थपिने क्रम निकै बढेको छ । संक्रमितको संख्याका आधारमा ब्राजिल दोस्रो स्थानमा छ । ब्राजिलमा ३ लाख ३० हजारभन्दा बढीमा संक्रमण पुष्टि भइसकेको छ । त्यस्तै, मेक्सिकोमा ६२ हजार ५ सयभन्दा बढी संक्रमित छन् । दक्षिण कोरियामा बढ्दै कोरोना भाइरस (कोभिड१९) नियन्त्रणमा आएको भनिएको दक्षिण कोरियामा फेरि संक्रमितहरू थपिन थालेका छन् । स्वास्थ्य अधिकारीहरूले दिएको जानकारीअनुसार शनिबार थप २३ जनामा भाइरसको संक्रमण पुष्टि भएको छ । अधिकारीहरूका अनुसार शनिबार थपिएका संक्रमित राजधानी सोलसँगैको ग्येन्गी प्रान्तका हुन् । त्यस क्षेत्रमा थप कडाइ गरिएको छ । पछिल्लो समयमा मात्रै दक्षिण कोरियामा झन्डै ५ सय जनामा संक्रमण थपिएका छन् । संक्रमितको संख्या बढ्न थालेपछि दक्षिण कोरियामा रात्रि क्लब, बार, रेस्टुराँ लगायतका व्यावसायिक क्षेत्र बन्द गरिएको छ । अधिकारीहरूले थप सचेतता अपनाइएको र ट्रेसिङ तथा परीक्षण गर्ने क्रम पनि तीव्र पारिएको जनाइएका छन् । दक्षिण कोरियामा शनिबार साँझसम्म कोभिड१९ संक्रमितको संख्या ११ हजार १ सय ६५ पुगेको छ । २ सय ६६ जनाको मृत्यु भइसकेको छ ।"
थप ८ ठाउँमा औद्योगिक ग्राम,"सरकारले ६ प्रदेशका ८ स्थानीय तहमा औद्योगिक ग्राम स्थापना गर्ने निर्णय गरेको छ । चालु आर्थिक वर्षको सुरुमै सरकारले ३७ वटा पालिकामा औद्योगिक ग्राम विकास गर्ने घोषणा गरी काम अघि बढाइसकेको छ । तिनमा आठवटा थपिएपछि मुलुकमा औद्योगिक ग्रामको संख्या ४५ पुगेको छ ।सरकारले प्रदेश १ मा धनकुटाको छथर जोरपाटी र पाख्रिबास, प्रदेश २ मा हरिवन, वाग्मती प्रदेशमा काभ्रेको रोशी, प्रदेश ५ मा नवलपरासीको बर्दघाट र प्यूठानको स्वर्गद्वारी, गण्डकी प्रदेशमा पर्वतको जलजला र तनहुँको बन्दीपुरमा औद्योगिक ग्राम विकास गर्ने निर्णय गरेको उद्योग मन्त्रालयका सचिव चन्द्र घिमिरेले जानकारी दिए । यी स्थानीय तहलाई औद्योगिक विकास गर्न ९२ लाख रुपैयाँका दरले बजेट निकासा गरिएको छ । आठवटै पालिकाले औद्योगिक ग्राम विकास गर्न आवश्यक जग्गा खोजिसकेका छन् । औद्योगिक ग्रामको सञ्चालन पालिकाले नै गर्नेछन् । पालिकाहरूले केन्द्रले दिएको बजेट र आफ्नोसमेत लगानीमा औद्योगिक ग्राममा सडक, बिजुली, खानेपानी, सञ्चारलगायत आवश्यक भौतिक पूर्वाधार र सुविधा पुर्याई उद्योग स्थापनाको वातावरण बनाउने घिमिरेले बताए । प्रदेश सरकारले समेत आफ्नो बजेटबाट ती औद्योगिक ग्रामको विकास र प्रवर्द्धन गर्न आवश्यक आर्थिक सहयोग गर्न सक्नेछन् । औद्योगिक ग्राममा स्थानीय लगानी र कच्चा पदार्थको प्रवर्द्धन हुने गरी उद्योग स्थापना गरिनेछ । तिनको स्वामित्व पनि स्थानीय तहमा रहनेछ ।"
एक महिनामा डेढ लाखले गरे कोरोना बिमा,विदेशबाट फर्केकालाई परीक्षणपछि मात्र बिमायसैबीच भारतलगायत तेस्रो मुलुकबाट फर्केका नेपालीले स्वास्थ्य परीक्षणपछि मात्र कोरोना बिमा गर्न पाउने भएका छन् । पछिल्ला दिनमा भारतलगायत मुलुकबाट फर्किनेको संख्या बढेपछि बिमा समितिले शुक्रबार कम्पनीहरूलाई परिपत्र गरी उक्त निर्देशन दिएको हो । निर्देशनअनुसार अब कम्पनीहरूले भारतलगायत मुलुकबाट आएका नेपाली नागरिकको हकमा १५ दिन क्वारेन्टाइनमा बसेपछि परिवारसँग भेट भएको १५ दिनपछि मात्र कोरोना बिमा गर्न पाउनेछन् ।
खर्च कटौती गर्न बजेटले चाल्नुपर्ने कदम,करार खेतीका मध्यमबाट निजी र सहकारी क्षेत्रलाई प्रोत्साहन आवश्यक छ ।
२ दिनमै भित्रिए साढे १० हजार,"(काठमाडौं)  सीमावर्ती भारतीय नाकाबाट आवश्यक जाँच र परीक्षणबिनै दुई दिनमा साढे १० हजार नेपाली स्वदेश भित्रिएका छन् । प्रवेश गरेका सबैलाई क्वारेन्टाइनमा राख्न सक्रियता नदेखाइँदा कोरोना भाइरस (कोभिड१९) संक्रमण फैलिने जोखिम बढेको छ । सुरक्षा स्रोतबाट कान्तिपुरलाई प्राप्त तथ्यांकअनुसार वैशाख १२ यतामात्रै ३५ हजार ९३ जना विभिन्न नाकाबाट नेपाल प्रवेश गरेको देखिन्छ । गत बिहीबार र शुक्रबारमात्रै सीमावर्ती १९ जिल्लाबाट १० हजार ४ सय ३६ जना स्वदेश भित्रिएका छन् । सुरक्षाकर्मीको आँखा छलेर भित्रिनेको संख्या जोड्दा यो संख्या अझै बढी हुन आउँछ । तर यसरी छिरेकामध्ये धेरैजसो बिनास्वास्थ्य जाँच र क्वारेन्टाइनमा नबसी सोझै गृहजिल्लातिर सोझिएका छन् । कतिपय स्थानीय तहले आफ्नै सक्रियतामा सीमावर्ती जिल्लाबाट नागरिकहरूलाई ल्याए पनि क्वारेन्टाइनमा राख्ने, सबैको स्वास्थ्य परीक्षण गराउने काम हुन सकेको छैन ।पछिल्लो एक साताको विवरण केलाउँदा विभिन्न जिल्लाका नाकाबाट सरकारी समन्वय र लुकीछिपी प्रत्येक दिन औसतमा ४ हजारभन्दा धेरै नेपाल छिर्ने गरेको पाइएको छ । यो संख्या प्रत्येक दिन झन्डै दोब्बरले बढेको देखिन्छ । कपिलवस्तुको सीमा नाकामा खटिएका एक सशस्त्र प्रहरीका अनुसार नाकामा ओइरिनेको संख्या प्रत्येक दिन दोब्बर हुँदै छ । जेठ ६ मा सरकारी समन्वयमा २ हजार ५ सय ८३ र लुकीछिपी २६ गरेर २ हजार ६ सय ९ जना नेपाल छिरेका छन् । यसैगरी, जेठ ७ मा ६ हजार ८२ लाई समन्वयमा र ३९ जना लुकीछिपी गरेर ६ हजार १ सय २१ जना भित्रिए । ९ र १० गते त यो संख्या १० हजारको हारहारीमा पुगेको थियो । प्रभावकारी समन्वयको अभावमा जोखिम मोलेरै लुकीछिपी सीमा नाकाबाट प्रवेश गर्नेहरूको संख्या पनि उल्लेख्य छ । लुकीछिपी छिर्ने र सोझै आफ्नो गाउँघर पुग्नेहरूको संख्या हेर्दा सीमा नाकामा फितलो व्यवस्थापनमात्रै झल्काउँदैन, राज्यले संक्रणमको जोखिम कसरी निम्त्याइरहेको छ भन्ने पनि बुझाउँछ । वैशाखमा ३ सय ३० जना र जेठमा ७२ जना लुकीछिपी नेपाल छिरेको क्राइसिस म्यानेजमेन्ट सेन्टर (सीसीएमसी) को तथ्यांक छ । जबकि सीमावर्ती क्षेत्रमा खटिने सुरक्षाकर्मीहरू भने लुकीछिपी छिर्नेको संख्या सयौं रहेको बताउँछन् । सेन्टरले जम्मा पारेको तथ्यांक प्रहरीको रेकर्डमा भएको संख्यामात्रै हो ।रातको समयमा खोला किनार, जंगल, खेतबारी हुँदै तथा सीमावर्ती भारतीयलाई पैसा तिरेर नेपाल छिर्ने प्रवृत्ति पनि उत्तिकै छ । जसरी पनि स्वदेश छिर्ने नाममा अवैध रूपमा सीमा प्रवेश गर्नेहरूले जोखिमपूर्ण यात्रा गरिरहेका छन् । जेठ ६ मा बैतडीको स्वराड क्षेत्रबाट महाकालीमा पौडी खेलेर ५ जना आए । भोलिपल्ट पनि सोही क्षेत्रबाट १४ जना पौडी खेलेरै स्वदेश छिरे ।संक्रमणको उच्च जोखिम रहेका भारतीय सहरबाट समूहसमूहमा नेपाल छिरेकाहरूलाई सीमावर्ती जिल्ला वा उनीहरूको गृहजिल्लामा क्वारेन्टाइनमा राख्न व्यवस्थित पहल भएको देखिन्न । शुक्रबारमात्रै कञ्चनपुरबाट काठमाडौं भित्रिएको एउटा बसलाई नागढुंगामा प्रहरीले जाँच गर्दा त्यसमा सवार २९ जना भारतबाट आएको थाहा भयो । प्रहरी स्रोतका अनुसार त्यसरी आएकामध्ये काठमाडौं बसोबास भएका ५ जनालाई क्वारेन्टाइनमा राखेर बाँकीलाई भने सम्बन्धित स्थानीय तहमा पठाइएको छ । बसमा रामेछाप घर भएका १५, सिन्धुपाल्चोक र काभ्रेका ५५ जना सवार थिए । नागढुंगामा खटिएका एक प्रहरीले गुनासो गरे, कति साता सीमा नाकामा बसेर नेपाल छिरेका छन् । रोकेर फकाईदिऊँ पनि कता जाऊ भन्ने ? माथिकाले रोक्नुस् भन्छन् । तर तिनीहरूलाई कहाँ पठाइदिने भन्ने थाहा छैन ।भारतले रेल सञ्चालन गर्न थालेपछि सीमा नाकामा नेपाली थुप्रिने क्रम पछिल्ला दिनमा झनै बढेको छ । गृह स्रोतका अनुसार शनिबारमात्रै सीमावर्ती १३ जिल्लाको सीमापारि १ हजार ५ सय ३१ जना अड्किएका छन् । सुरक्षा स्रोतले संकलन गरेको विवरणबाहेक कपिलवस्तुपारि दशगजा क्षेत्रमा ८ सय ९६, कञ्चनपुरपारि करिब ६ सय ५० जना, बैतडीपारि झुलाघाट नाकामा करिब ३५ जना गरी झन्डै १ हजार ६ सय नेपाली अड्किएका छन् । विस्तृत विवरण भएका र नभएका गरी ३ हजारभन्दा धेरै नेपाली सीमा नाकामा स्वदेश फर्किने प्रतीक्षामा छन् । सुदूरपश्चिम प्रदेश प्रहरीका अनुसार चैतको पहिलो सातायता मात्रै यहाँका विभिन्न नाका हुँदै एक लाखभन्दा धेरै नेपाली स्वदेश भित्रिएको अनुमान छ । त्यसरी भित्रिएकामध्ये कति क्वारेन्टाइनमा छन् र कति छैनन् भन्ने तथ्यांक न त प्रदेश सरकारसँग छ, न संघीय सरकारसँग नै । शुक्रबार मात्रै महेन्द्रनगर नाकाबाट ५ सय, झुलाघाट नाकाबाट ३ सय भित्रिएका थिए । प्रहरीका अनुसार सुदूरपश्चिमका विभिन्न नाकाबाट मात्रै पछिल्ला तीन दिनमा औसतमा ३ हजारको हाराहारीमा नेपालीहरू भित्रिएका छन् ।कतिपय सीमावर्ती जिल्लाहरूले भित्रिएकालाई सम्बन्धित जिल्ला वा स्थानीय तहले समन्वय गरी लिएर जान सक्ने बताएका छन् । तर सबै जिल्ला वा स्थानीय तहले आफ्नो क्षेत्रका मानिसलाई सुरक्षितसँग ल्याउने र क्वारेन्टाइनमा राख्ने काममा समन्वय नगर्दा भारतबाट आएका धेरैजसो आफ्नै पहलमा जिल्लातिर हिँडेका छन् । सुदूरपश्चिम प्रहरीका डीआईजी उत्तमराज सुवेदीले पछिल्लो समय संक्रमित पुष्टि भएकामध्ये भारतबाट भित्रिएकाहरूको संख्या धेरै भएकाले भारतबाट आएकाहरूलाई क्वारेन्टाइनमा नराख्ने र बिनापरीक्षण गाउँ फर्किन दिने हो भने संक्रमण सबैतिर फैलिने जोखिम रहेको बताए ।प्रदेश ५ प्रहरीका डीआईजी रवीन्द्र धानुकका अनुसार प्रत्येक दिन सीमा नाकामा नेपालीहरू थुप्रिने क्रम बढ्दो छ । उनले शनिबारमात्रै ६ हजारको हाराहारीमा नेपालीहरू छिरेको हुन सक्ने अनुमान गरे । ठूलो संख्यामा नेपाल छिर्नेहरूको संख्या प्रत्येक दिन बढे पनि देशभित्र सोहीअनुसार क्वारेन्टाइनको क्षमता विस्तार भएको देखिन्न । प्रदेश १ र कर्णाली प्रदेश सरकारले आगामी केही दिनमा करिब २० हजार नेपाली आफ्नो प्रदेश हुँदै स्वदेश छिर्ने आकलन गरेका छन् ।सुदूरपश्चिम प्रदेशका सीमावर्ती जिल्ला नाका हुँदै करिब ८० हजारदेखि १ लाख भित्रिन सक्ने अनुमान प्रदेश सरकारको छ । कान्तिपुरले सीमावर्ती प्रदेशका सुरक्षा निकायबाट संकलन गरेको विवरणअनुसार आगामी एक सातामा १ लाखभन्दा धेरै नेपाली सीमावर्ती क्षेत्रबाट नेपाल छिर्न सक्नेछन् । जबकि स्वास्थ्य मन्त्रालयका अनुसार देशैभर करिब ७६ हजारको हाराहारीमा मात्रै क्वारेन्टाइन बेडको संख्या छ । जसमा अहिले नै करिब २८ हजार बसिरहेका छन् । ४८ हजार क्वारेन्टाइन बेड अबका दिनमा अपुग हुने देखिन्छ । त्यसो त अहिले नै क्वारेन्टाइनहरू मापदण्डअनुसार नरहेको र भारतबाट आएकाहरू फितलो व्यवस्थापन र भीडका कारण क्वारेन्टाइनमा बस्न नखोजिरहेको देखिन्छ ।"
मुलुक फर्किनेको जमुनाहामा धुइरो,"(नेपालगन्ज)  कोही हातमा, कोही काँधमा झोला बोकेका छन् । दसैंका बेला नाकामा देखिने जस्तो दृश्य अहिले नेपालगन्जको जमुनाहा नाकामा देखिन्छ । स्वदेश आउने र भारततर्फ जान चाहनेको धुइरो बराबर छ । प्रहरीलाई भीड थाम्न हम्मेहम्मे छ । बाटोभरि बसका लस्कर अडिएका छन् । यसरी आउनेमा भारतमा रोजगारीका लागि गएका मजदुर धेरै छन् । भारतबाट फर्किनेमा जिल्लाका उद्योग कारखानामा काम गर्ने अधिकांश मजदुर छन् । दुई महिनाको लकडाउनमा बेखर्ची बनेका राजीव पासवान आफ्नो घर बिहार जान शनिबार बिहानैदेखि नाकामा बसिरहेका थिए । नेपालगन्ज औद्योगिक क्षेत्रमा काम गर्ने उनीसँगै आफ्नो घर जान हिँडेका ४६ जनाको समूह थियो । बिहान खाना पकाएर खाएर हिँडेका उनीहरू नाका पुग्दा ४ बजेसम्म पनि जाने मेसो मिलेको थिएन । उनीहरूसँगै पाँच सयको हाराहारीमा भारत फर्कनेको भीड थियो । प्रहरीले त्यो भीडलाई व्यवस्थापन गर्न निकै सकस परेको देखिन्थ्यो । बालकदेखि वृद्ध बसेका थिए । नाकामा उभिएका उनीहरूको नजर पारि नै थियो । कसरी घर पुग्छौं, त्यो त रूपैडिया पुगेर थाहा हुन्छ, पासवानले भने, गाडी नभए हिँडेर घर पुग्छौं । यसरी नाकामा भारत फर्कनेको चाप हुँदा दिउँसोको ३ बजेसम्म भारतबाट फर्कने १५० जना नेपाली भारतको रूपैडियामा जम्मा भएका थिए । संख्या साँझसम्म एक हजारको हाराहारीमा पुग्छ, नाकामा खटिएका एक प्रहरी अधिकारीले भने, संख्या यकिन गरे जिल्ला छुट्याएर सबैलाई घर पठाउँछौं । यसरी फर्कनेहरूमा केहीमात्र भारतीय क्वारेन्टाइनमा बसेर आएका छन् भने फर्कनेको संख्या त्योभन्दा दोब्बर देखिन्छ । मुलुक फिर्नेमा कर्णाली प्रदेश र प्रदेश ५ का १२ जिल्लाका बासिन्दा थिए । उनीहरूलाई लिन आइपुगेका गाडीका चालकहरू घडी हेर्दै समय बिताइरहेका छन् । साँझसम्म सबै आइपुग्छन्, भेरी यातायात समितिका प्रतिनिधि धुव्र वलीले भने, हरेक जिल्लामा पुर्याउन १५ वटा गाडी तयार छन् । स्वदेश फर्केकालाई सम्बन्धित जिल्ला वा स्थानीय तहले सीमा नाकाबाटै उद्धार गर्न सक्ने व्यवस्था जिल्ला प्रशासनले मिलाएको हो । सम्बन्धित जिल्लाका नगर र गाउँपालिकाले यहाँको प्रशासनसँग समन्वय गरेर आफ्ना बासिन्दालाई लैजाने व्यवस्था मिलाएको हो । जमुनाहा नाकामा स्वदेश आउनेको चाप दिनहँॅ बढ्न थालेपछि यस्तो व्यवस्था गरेको हो । भारतमा रेल सञ्चालन गरिएपछि जमुनाहा नाकाबाट स्वदेश आउन खोज्ने नेपालीको चाप बढ्न थालेको छ । यसअघि सीमाबाट नेपाल आउनका लागि भारतको क्वारेन्टाइनमा न्यूनतम दुई साता अनिवार्य बस्नुपर्ने प्रावधान थियो । सहायक प्रमुख जिल्ला अधिकारी दीर्घराज उपाध्यायका अनुसार औपचारिक रूपमा नाका आइपुगेका आफ्ना जिल्लावासी वा पालिकावासीलाई लिन आएमा समन्वय गरेर लैजान पाउने व्यवस्था गरिएको बताए । यसका लागि सम्बन्धित पालिकाको क्वारेन्टाइनमा बस्ने गरी लैजान पाइने सर्तको व्यवस्था रहेको उनले सुनाए । यसरी फर्किनेको नाकामा स्वास्थ्य जाँच र कोरोना परीक्षण गरिएको छैन ।"
प्रदेश ५ को जोड कृषि विशेष कार्यक्रममा,"(रूपन्देही)  प्रदेशको नाम र राजधानी टुंगो प्रदेश ५ सरकारले कोभिड१९ को महामारीको संकट टरेपछि मात्रै गर्ने भएको छ । प्रदेश सरकारले शनिबार महाव्याधिबाट प्रभावित आर्थिक क्षेत्रलाई कृषि विशेष कार्यक्रममार्फत नै पुनरुत्थान गर्ने गरी आगामी वर्षको नीति तथा कार्यक्रम प्रस्तुत गरेको छ ।प्रदेश प्रमुख धर्मनाथ यादवले प्रदेशसभामा कार्यक्रम प्रस्तुत गर्दै आगामी वर्षको बजेट कृषिबाट पुनरुत्थान गर्ने गरी महामारी नियन्त्रणमा उपयोग हुने बताए । भूमि बैंक स्थापना, बाँझो जमिनको उपयोग, कृषिमा रोजगारी सिर्जना, उत्पादन वृद्धिमा कार्यक्रमले जोड दिएको छ । कोरोनाका कारण चालु वर्ष खर्च हुन नसकेको बजेटलाई नयाँ स्वरूपमा कृषिमार्फत नै अघि बढाएको नीति तथा कार्यक्रममा उल्लेख छ । साउन मसान्तसम्म कार्यान्वयन हुने गरी तरकारी, बीउबिजन, दूध तथा मासु उत्पादनलाई सरकारले प्रोत्साहन गरेको छ । रोजगारी गुमाएका र विदेशबाट फर्किएका युवाका लागि कृषि लक्षित कार्यक्रममार्फत बाँझो जमिनको उपयोग गर्ने र उत्पादन वृद्धिमा लगाउने सरकारको नीति छ । एक स्थानीय तह एक बीउ बैंक, एक जिल्ला एक स्रोत केन्द्र स्थापना हुनेछन् । सरकारले गत वर्षबाट सुरु गरी चालु वर्ष पनि निरन्तर गरेको स्मार्ट कृषि गाउँ कार्यक्रमलाई आगामी वर्ष प्रदेशका सबै स्थानीय तहमा विस्तार गर्नेछ । त्यस्तै मुख्यमन्त्री ग्रामीण विकास कार्यक्रम पनि सबै पालिकामा पुग्नेछ । सरकारले साउनसम्ममा कोभिड संक्रमणलाई स्थिर बनाउन रोग प्रतिरोधी क्षमता विकासमा जोड दिँदै सफल उपचार विधिको उपयोगलाई प्रोत्साहन गर्ने नीति लिएको छ । सरकारले प्रस्तुत गरेको नीति तथा कार्यक्रममाथि आइतबार बस्ने प्रदेशसभाको बैठकमा छलफल सुरु हुने सरकारका प्रवक्ता एवं भौतिक पूर्वाधार विकासमन्त्री बैजनाथ चौधरीले बताए ।"
पूर्वन्यायाधीश सिंहको निधन,काठमाडौं (कास) सर्वोच्च अदालतकी पहिलो महिला न्यायाधीश सुशीला सिंह सिलुको शुक्रबार निधन भएको छ । उनी ८१ वर्षकी थिइन् । २०५८ वैशाख ६ मा अस्थायी न्यायाधीशका रूपमा सेवा प्रवेश गरेकी उनले २०६१ मा अवकाश पाएकी थिइन् । सर्वोच्चबाट अवकाशपछि उनी एक वर्ष राष्ट्रिय मानव अधिकार आयोगको सदस्य भएकी थिइन् । आफ्नो पूर्वसदस्यको निधनमा आयोगले तीन दिनसम्म आधा झन्डा झुकाएर शोक प्रकट गर्ने निर्णय गरेको छ ।
२६ रनमै समेटिएको त्यो इनिङ्स,"वेलिङटन यसलाई अझैसम्म पनि न्युजिल्यान्ड क्रिकेटका सबैभन्दा बिर्सनलायक कालो दिन मानिन्छ । सन् १९५५ को इंग्ल्यान्डविरुद्धको टेस्टमा ब्ल्याक क्याप्स २६ रनमै समेटिएको थियो । यो सबैभन्दा कम स्कोरको खराब कीर्तिमान अझै पनि कायम छ । पूरा घटनाक्रम बितेको ६५ वर्ष भइसक्यो तर न्युजिल्यान्ड क्रिकेटका समर्थक यो कीर्तिमानको कुरा उप्कियो कि अनुहार अँध्यारो पार्ने गर्छन् । उनीहरू चाहन्छन्, यो कीर्तिमान कसैले तोडिदिए कति राम्रो ?पाउल फोर्ड हुन्, न्युजिल्यान्ड क्रिकेट समर्थकको समूह द बेज ब्रिगेडका संस्थापकमध्ये एक । उनी भन्छन्, कुनै टिमले यो कीर्तिमान भंग गर्छ भने उसले न्युजिल्यान्ड क्रिकेटमाथि ठूलो गुन लगाएको हुनेछ । यो प्रदर्शन वास्तवमै अपमानजनक थियो, अझै लज्जा कायम छ । कसैले पनि २५ रन वा त्यसभन्दा मुनि स्कोर बनाएर आउट भइदिए हुन्थ्यो जस्तो लाग्छ । सन् १९५५ मा टेस्ट क्रिकेट त्यस्तो थिएन, जस्तो आज थियो । धेरै फरक थियो, त्यो बेला । त्यो टेस्टको तीन वर्षअगाडि मात्र भारतले आफ्नो क्रिकेट इतिहासकै पहिलो जित निकालेको थियो । अझ पाकिस्तानले भर्खरमात्रै टेस्ट क्रिकेट खेल्न सुरु गरेको थियो । श्रीलंकाले टेस्ट क्रिकेट टिमको मान्यता पाउन अझै २७ वर्ष कुर्नु थियो । इंग्ल्यान्ड र अस्ट्रेलिया दुई बलिया टिम थिए । उनीहरूकै दबदबा चल्थ्यो । दक्षिण अफ्रिका, वेस्ट इन्डिज र न्युजिल्यान्ड सहयोगी भूमिकामा थिए । न्युजिल्यान्डले पनि कुनै टेस्ट जित निकाल्न सकेको थिएन ।इंग्ल्यान्ड २२ वर्षको अन्तरमा अस्ट्रेलियालाई उसकै घरमा हराएर एसेज शृंखला जितेर गमक्क परेको थियो । यही बढ्दो आत्मविश्वासबीच इंग्ल्यान्ड दुई टेस्टको शृंखला खेल्न न्युजिल्यान्ड आएको थियो । यो शृंखला अगाडि न्युजिल्यान्डले टेस्ट नखेलेको पनि एक वर्ष भइसकेको थियो । न्युजिल्यान्ड क्रिकेट गडबडीबाट गुज्रिइरहेको थियो । यसबीच डुनेडिनमा भएको पहिलो टेस्ट इंग्ल्यान्डले सजिलै ८ विकेटले जितेको थियो । दोस्रो टेस्ट अकल्यान्डमा थियो ।सुरुआती पहिलो इनिङ्सको समाप्तिमा न्युजिल्यान्ड ४६ रनले मात्र पछाडि परेको थियो, जुन धेरै अर्थमा राम्रो प्रदर्शन थियो । तर त्यसयता न्युजिल्यान्डका लागि केही पनि राम्रो भएन र यी दुई टिमबीच स्तरको गहिरो खाल्डो देखियो । पूरा न्युजिल्यान्ड टिमका लागि बर्ट सटक्लिफले मात्र दोहोरो अंकमा रन छुन सके, पाँच अन्य ब्याट्सम्यान त शून्यमै आउट भएका थिए । सटक्लिफले त्यतिबेला झर्को मानेर भनेका थिए, हामीले साढे दुई दिन त राम्रो खेल्यौं तर त्यसपछि त हामीलाई अन्याय नै भयो ।यो प्रदर्शनलाई लिएर पूरा न्युजिल्यान्डमा विरोधको आवाज उठे । तर कप्तान जेफ राबोनले भने आफ्नो टिमको समर्थनमै बोले । उनले पछि लेखेका छन्, खराब प्रदर्शनमा धेरै कारण थिए, मुख्य कारण त खराब ब्याटिङ नै रह्यो । तर हाम्रो प्रदर्शन वास्तवमै त्यति धेरै तल्लोस्तरको थिएन । त्यो दिन सबैले सक्दो खेले । खेलाडीले कडा मिहिनेत गरेकै हुन् । यस्तोमा टिमको प्रदर्शनमा किन लज्जा ? यद्यपि यो प्रदर्शनको एक वर्षपछि नै न्युजिल्यान्डले ऐतिहासिक सफलता भने चाख्यो ।आफ्नो ४५ औं टेस्ट खेल्ने क्रममा न्युजिल्यान्डले वेस्ट इन्डिजलाई हराएको थियो । सन् १९५५ यता न्युजिल्यान्डको त्यो प्रदर्शन तोडिनेछ भन्ने जस्तो धेरै खेल भए । तर खासमै तोडिने काम भने भएन । सन् २०१८ मा न्युजिल्यान्ड आफैं त्यो दुर्लभ उपलब्धिको संघारमा पुगेको थियो । अकल्यान्डमै भएको त्यस टेस्टमा प्रतिद्वन्द्वी अरू कुनै होइन, इंग्ल्यान्ड नै थियो । घटना दोहोरिए त्यस्तो मोडमा थियो, जुन इतिहासले बदलाको अवसर दिएको थियो ।इंग्ल्यान्ड त्यस टेस्टमा एक समय २३ रन मात्र बनाएको बेला ८ विकेट गुमाएर दयनीय स्थितिमा थियो । टिम साउथीले मोइन अलीलाई भर्खरै बोल्ड गरेका थिए । इंग्ल्यान्डको त्यो इनिङ्समा ५ ब्याट्सम्यानले डक खाए । ठीक यही बेला क्रेग ओभरटनले स्थिति सम्हाले र ३३ रन बनाए । यस्तोमा इंग्ल्यान्ड ५८ रन बनाएर अलआउट भयो । टिमले न्युजिल्यान्डको पुरानो सन् १९५५ नियति भोग्नुपरेन । न्युजिल्यान्ड भने इनिङ्स र ४९ रनले विजयी रह्यो ।प्रशंसक फोर्डले त्यो टेस्ट पनि हेरेका थिए, उनी इंग्ल्यान्ड सस्तोमा आउट होस् भनेर कामना गरिरहेका थिए । उनी भन्छन्, तर त्यस्तो भएन । अब त्यो २६ रनमा अउआउट भएको घटना त दन्त्य कथाजस्तै भइसकेको छ, जसलाई न्युजिल्यान्ड क्रिकेटबाट अलग गर्न सकिन्न । कसैले पनि अब त्यो भन्दा खराब प्रदर्शन गर्ने छैनन् । हुन त क्रिकेटमा यस्ता केही पाटा हुने गर्छन्, जसमा लज्जाबोध हुने गर्छ । तर त्यसबाट अलग भने पक्कै हुन सकिन्न । त्योसँगै बाँच्न सिक्नुपर्छ ।"
बर्लिन डर्बीमा हर्था विजयी,"बर्लिन (एएफपी) हर्था बर्लिनले आफ्नो ७४ हजार दर्शक क्षमताको खाली ओलम्पिक रंगशालामा शुक्रबार राति युनियन बर्लिनलाई ४० ले हराएको छ । यो जितपछि हर्था अंकतालिकाको दसौं स्थानमा उक्लेको छ । कोरोना भाइरसको संक्रमणको महामारीबीच फेरि सुरु भएको बुन्डेसलिगाको यो दोस्रो साताको पहिलो खेल हो ।हर्थाको जितमा दोस्रो हाफमा भेडाड इबिसेभिच, डोडी लुबाकिओ, म्याथस कुन्हा र डेडरेक बोयाटाले गोल गरे । लिग रोकिनु अगाडि यिनै दुई टिमबीचको पहिलो खेलमा युनियन विवादास्पद ढंगले विजयी रहेको थियो । हर्थाले अब त्यसको बदला लिएको छ र अंक तालिकामा आफ्नो स्थिति सुदृढ बनाएको छ ।"
कान्टेलाई घरमै रहन छुट,लन्डन (एएफपी) एनगोलो कान्टेलाई चेल्सीले फेरि सुरु गरेको अभ्यासमा सहभागी नहुने गरेर घरमै रहन छुट दिइएको छ । उनलाई कोरोना भाइरस संक्रमणको चर्को डर छ । फ्रान्सेली विश्वकप विजेता टिमका सदस्य कान्टेले मंगलबार मात्र चेल्सीको अभ्यास सत्रमा भाग लिएका थिए । तर २९ वर्षीय कान्टे फेरि बुधबारको अभ्यासमा पुगेनन् ।प्रशिक्षक फ्रान्क लाम्पार्डले उनलाई घरमै रहने छुट दिएका छन् । कान्टेको घटना विशेष मान्दै लाम्पार्डले यो निर्णय गरेका हुन् । कोरोना भाइरस परीक्षणबाट गुज्रिइसकेका कान्टेलाई संक्रमण होला भन्ने डरले सताइरहेको छ । अश्वेत र जातीय अल्पसंख्यकलाई संक्रमणको बढी सम्भावना रहेको बताइएको छ ।इंग्ल्यान्ड लकडाउनबाट गुज्रेका बेला पनि उनी आफ्ना एक नातेदारसँग सामाजिक दूरी कायम राखेर अलग्गै बसेका थिए । दुई वर्षअगाडि उनी चेल्सीका लागि अभ्यास गर्ने क्रममा बेहोस भएर ढलेका थिए । मुटुसम्बन्धी केही रोग नभए पनि उनले त्यसपछिका केही खेल गुमाएका थिए । कान्टेका दाजु निमहको सन् २०१८ को विश्वकपअगाडि हृदयाघातका कारण मृत्यु भएको थियो ।
