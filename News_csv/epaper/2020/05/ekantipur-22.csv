शीर्षक,विवरण
नेपाल सरकार भन्छ संवादका लागि तत्पर छौं,"भारतले नक्सा जारी गरेपछि नेपालले विरोध गर्दागर्दै त्यही क्षेत्रमा सडक उद्घाटन गर्यो । नेपालले भारतलाई वार्ताका लागि प्रस्ताव पठायो तर त्यसको जवाफ आएन । झन्डै १२ वर्षदेखि निर्माण भइरहेको सडक र सन् २०१५ उक्त नाकाबाट भारतचीन व्यापार गर्ने सम्झौता हुँदा नेपालले जनाएको आपत्तिप्रति भारतले नजरआन्दाज गर्यो । एकपछि अर्को घटना हुने र त्यसमा नेपालले विरोध मात्र गर्ने यसअघिको नजिर थियो । अहिले भने नेपालले आफ्नो भूभाग यो हो भनेर आफ्नो ठोस पोजिसन बनाएको छ । नेपालको भूभाग यो हो भन्नेमा संसद्मा प्रतिनिधित्व गर्ने सबै दलको समेत सहमति छ । यसबाट सरकारलाई भारतसँग बलियो कुरा गर्ने नैतिक बलसमेत मिलेको छ । यस्तो अनुकूल अवस्थामा नक्सा जारी भएको कुरालाई उग्रराष्ट्रवादको नारा लगाउने हतियारका रूपमा मात्र प्रयोग नगर्न पूर्वपरराष्ट्रमन्त्री समेत रहेका समाजवादी पार्टीका अध्यक्ष उपेन्द्र यादवको सुझाव छ । कुटनीतिक च्यानलबाटै समाधान खोज्नुपर्छ । त्यो भूभाग फर्काउन सक्नुभयो भने अत्यन्त राम्रो हो, उनले भने, यसलाई देखाएर उग्रराष्ट्रवादको नारा लगाउने मात्र हुनुहुँदैन । लिम्पियाधुरा, कालापानी, लिपुलेकको विवाद प्रत्यक्ष रूपमा भारत र नेपालबीचको हो । तर यसभित्र चीन फ्याक्टर पनि जोडिएको छ । त्रिदेशीय बिन्दु यही क्षेत्रमा पर्ने र भारतचीनबीच व्यापारिक नाकाका रूपमा विकास गर्न सहमति भइसकेको छ । भारतीय पक्षले नेपालले नयाँ नक्सा जारी गर्नुमा चीनको ब्याकअप रहेको बुझिरहेको छ । त्यसैले लिपुलेक क्षेत्रको विवादमा पहिले भारत र त्यसपछि चीनसँग पनि परिपक्व कुराकानी आवश्यक पर्न सक्छ । पहिले भारतसँग बढ्ता कुरा गर्नुपर्छ र दोस्रो चरणमा चीनसँग पनि कुराकानी गर्ने वातावरण बनाउनुपर्छ, नेकपा विदेश विभागका उपप्रमुखसमेत रहेका नेता राम कार्कीले भने, पहिले दुईपक्षीय र पछि त्रिपक्षीय कुराकानी गर्नुपर्छ । मित्रराष्ट्रहरूलाई वार्ताको टेबुलमा संलग्न गराइराख्नु जरुरी हुन्छ । यसले मात्र असमझदारी हट्न सक्छ । कार्कीले अहिलेको स्थितिबाट बढ्ता उत्तेजित नभई वार्ताको वातावरण बनाइहाल्न नेपालको ध्यान केन्द्रित हुनुपर्नेमा जोड दिए । प्रत्यक्ष वार्ता नभए पनि भर्चुअल बैठकबाट पनि कुराकानी गरिहाल्ने वातावरण निर्माण गर्नु उपयुक्त हुने उनले बताए । वार्ताको कुरा आउँदा नेपाल पक्षबाट विगतमा कमजोरी हुने गरेका थिए । वार्तामा बस्दा नेपालको सबैभन्दा ठूलो कमजोरी भनेको संस्थागत मेमोरी नहुनु हो । त्यसैले वार्तामा जाँदा परिपक्व ढंगले प्रस्तुत हुने गरी तयारी गर्नुपर्ने नेताहरूको भनाइ छ । हाम्रो आन्तरिक तयारी कमजोर हुन्छ, कुनै डाटा तथ्यांक केही हँॅदैन भन्ने मित्रराष्ट्रहरूलाई पर्ने गरेको छ, नेता कार्कीले भने, यसपालि हामीले कसले कसरी कता फर्केर बोलेको छ भन्नेसमेत ख्याल गर्ने गरी बस्नुपर्छ, राम्रो निष्ठा भएको व्यक्तिलाई कुराकानीका लागि सार्नुपर्छ र यो विषयलाई टुंगो पुर्याउन ढंगले अघि बढ्नुपर्छ । नेपालबाट नक्सा जारी भएपछिको अवस्थालाई भड्काउने वा उत्तेजित पार्न खोज्नेहरू पनि छन् । यो मामिलामा नेपालभन्दा पनि भारतीय बुद्धिजीवी र त्यहाँका मिडियामा एकपक्षीय ढंगले बहस भइरहेको छ । नेपालमा पनि नक्सा जारी गर्दैमा भूमि नै आइसक्यो भन्ने झैं गरी चर्का अभिव्यक्ति दिनेहरू पनि छन् । यो स्थितिलाई बुझेर सरकारले परिपक्व ढंगले आफ्नो भूमिका निर्वाह गर्नुपर्ने नेताहरूको सुझाव छ । स्थिति उत्तेजित पानु हुँदैन । समस्या समाधान गर्नेभन्दा पनि चर्काउन खोज्नेहरू छन् । भारतमा नेपाललाई राष्ट्र नै नगन्ने मिडिया र बुद्धिजीवी छन्, पूर्वपरराष्ट्रमन्त्री लोहनीले भने, अब कसैले पनि वाकयुद्ध गर्नु हँॅदैन नेपालका नेताहरूले पनि वाक्युद्ध गर्न छाड्नुपर्छ र आफ्नो स्वाभिमान गिर्न नदिई कुरा गर्नुपर्छ ।अहिले भारतीय मिडिया र बुद्धिजीवीहरूबीचको बहसमा प्रधानमन्त्री केपी शर्मा ओलीले संसद्मा बोल्दा भारतप्रति प्रयोग गरेको भाषा पनि मुख्य विषयवस्तु बनिरहेको छ । कूटनीतिक तबरबाट टुंग्याउनुपर्ने विषयमा प्रधानमन्त्री ओलीले प्रयोग गरेको भाषाले भारत उत्तेजित बनेको हो कि भन्ने आशंका गर्ने ठाउँ जन्मिएको छ । अभिव्यक्ति शैलीमा प्रधानमन्त्रीदेखि जिम्मेवार अन्य व्यक्तिहरू पनि सचेत हुनुपर्ने उनीहरूको धारणा छ ।सरकार सञ्चालन गर्नेहरूले भाषामा लगाम लगाउनुपर्यो । तीतो भाषा पोखेर मात्र लक्ष्य प्राप्त गर्न सक्दैनौं । ठोस रूपमा प्रस्तुत हुने बाटोमा जानुपर्छ, पूर्वपरराष्ट्रमन्त्री महतले भने । नयाँ नक्सा जारी गरेको सन्दर्भमा चीनले नेपाललाई प्रयोग गरेको भनेर भारतमा बढ्ता विश्लेषण भइरहेको छ । नेपालमा कम्युनिस्ट पार्टी नेतृत्वको सरकार रहेकाले चीनले बढ्ता माया गरेको बुझाइ भारतीयहरूको छ । तर नेपालमा लिम्पियाधुरा, लिपुलेक, कालापानी भारतले अतिक्रमण गरेको हो भन्नेमा राष्ट्रिय सहमति छ । यसअघिका कम्युनिस्ट पार्टीका नेताहरूका नेतृत्वका सरकारले पनि यो मुद्दामा बेलाबखत आफ्नो धारणा राखेका थिए । अहिले पनि विपक्षीसहितका सबै राजनीतिक दलहरूले सरकारलाई नक्सा जारी गर्ने मुद्दामा सहमति दिएका छन् । तर यो कुरालाई भारतीयहरूले नजरअन्दाज गरेका छन् । प्रमुख विपक्षी कांग्रेसका नेतासमेत रहेका पूर्वपरराष्ट्रमन्त्री महतले भने, यो विषयमा चीनलाई जोड्न उपयुक्त होइन । चीनसँग हाम्रो अरू मुद्दा होलान्, । तर भारतसँग जोडिएको हाम्रो विषयमा चीनलाई तान्नु हुँदैन । भारतीयहरूमा रहेको गलत बुझाइलाई सच्याउन पनि सरकारले भूमिका खेल्नुपर्ने नेताहरूको सुझाव छ । भारतमा गलत सूचनाका आधारमा पनि विश्लेषण भइरहेको छ, भारतमा एकथरी नेपाललाई स्वतन्त्र राष्ट्रका रूपमा नस्विकार्नेहरू छन् । उनीहरू नेपाल उत्तरतिर गयो भन्ने मानसिकता राख्छन्, पूर्वपरराष्ट्रमन्त्री लोहनीले भने, त्यो पनि भारतीयहरूले नेपाल नबुझेको कुरा हो । नेपालले चीन र ब्रिटिस इन्डिया दुवैसँग लडेर आफ्नो स्वाभिमान जोगाएको कुरा भारतीय पक्षलाई बुझाउन अझै मिहिनेत गर्नुपर्ने उनले बताए । त्यसका लागि भारतीय बुद्धिजीवी, कूटनीतिज्ञहरूसँग अन्तरक्रिया बढाउनुका साथै नेपालको दृष्टिकोण राख्ने फोरम तयार गर्नुपर्ने लोहनीको सुझाव छ । अहिलेको सरकारका अन्य क्रियाकलापमा हाम्रा आलोचना होलान् तर यो जायज मुद्दामा सबै नेपाली एक छन् । यो कुरा भारतले बुझ्नुपर्छ र बुझाउन नेपालले कोसिस गर्नुपर्छ, लोहनीले भने ।"
जनता समाजवादीमा ठाकुरले नेतृत्व गर्ने,"(काठमाडौं)  समाजवादी र राजपाबीच एकीकरण भएर बनेको जनता समाजवादी पार्टीमा वरिष्ठ नेता महन्थ ठाकुरलाई अध्यक्ष बनाउने समझदारी जुटेको छ । वैशाख १० मा एकीकरण भएर नयाँ नाम जुराइएको यो दलमा पदीय भागबण्डा नमिल्दा एक महिनापछि मात्रै नेतृत्वको जिम्मेवारी टुंगो लागेको हो । कार्यकारी पदका लागि नेताहरूबीच समझदारी हुन नसक्दा जनता समाजवादी पार्टी निर्वाचन आयोगमा दर्तासमेत हुन सकेको थिएन । पछिल्लोपटक कार्यकारी पद कसले लिने भन्नेमा समाजवादीका केन्द्रीय कार्यकारिणी समितिका अध्यक्ष उपेन्द्र यादव र राजपा नेता राजेन्द्र महतोबीचको टकराव बढेको थियो । दुई नेताबीचको मुख्य टकराबले एक सातादेखि वार्ता प्रक्रियासमेत रोकिएको थियो । राजपा केन्द्रीय कार्यालय बबरमहलमा बिहीबार बसेको दुवै पक्षका शीर्ष नेतृत्वबीचको छलफलमा यादव र अर्का नेता बाबुराम भट्टराईले ठाकुरको नेतृत्वमा केन्द्रीय कार्यसमिति गठनको प्रस्ताव गरेका हुन् । केन्द्रीय कार्यसमितिको नेतृत्व ठाकुरले गर्नेमा समझदारी भए पनि केन्द्रीय कार्यकारिणी (पदाधिकारी) र राजनीतिक समितिको नेतृत्वको विषय भने अझै मिलेको छैन । राजपा नेताहरूले र केन्द्रीय कार्यकारिणी र राजनीतिक समिति केन्द्रीय कार्यसमितिकै अंग भएकाले त्यसको भागबण्डा गर्न उचित नहुने तर्क अघि सारेका छन् । ठाकुरलाई केन्द्रीय कार्यसमितिको नेतृत्व दिइँदा केन्द्रीय कार्यकारिणी र राजनीतिक समितिको नेतृत्व आफूले पाउनुपर्ने माग यादवको छ । जनता समाजवादीमा पनि संघीय परिषद् राखिने र त्यसको नेतृत्वमा पूर्वप्रधानमन्त्रीसमेत रहेका बाबुराम भट्टराईलाई नै निरन्तरता दिने समझदारी बनेको छ । केन्द्रीय कार्यसमिति बढीमा ७ सय ५१ को बनाउने समझदारी पनि जुटेको छ । अहिले दुवै पक्षका केन्द्रीय कार्यसमितिको संख्या झन्डै १४ सयको हाराहारीमा पुग्छ । त्यस्तै केन्द्रीय कार्यकारिणी र राजनीतिक समितिमा बढीमा ५५ र १ सय ५१ सदस्य राख्ने समझदारी पनि जुटेको छ । उपेन्द्र यादव र राजेन्द्र महतो कुनै समितिको अध्यक्ष भएर बस्ने वा वरिष्ठ नेतामा मात्रै सीमित हुने भन्ने अझै टुंगो लागेको छैन । पार्टीभित्र तेस्रो वरीयतामा अशोक राई वा यादवलाई राख्ने भन्ने विषय पनि टुंगिएको छैन । राजपाका नेताहरूले राईलाई तेस्रो वरीयतामा राख्नुपर्ने माग अघि सारेका छन । त्यसपछि मात्रै यादव र महतोको वरीयता तय हुनेछ । उपेन्द्रजीले केन्द्रीय कार्यसमिति, केन्द्रीय कार्यकारिणी र राजनीतिक समिति एउटै व्यक्तिमा हुनुपर्छ भन्ने मान्यता अघि सार्नुभएको हो, यो केन्द्रीय कार्यसमितिकै अंग पनि हो, बैठकमा सहभागी राजपाका अध्यक्ष मण्डलका एक नेताले भने, पार्टीभित्र सहअध्यक्ष, वरिष्ठ नेतालगायत थुप्रै समिति बनाउन सकिन्छ । त्यसमा सबैको एडजस्टमेन्ट हुन सक्छ ।यादव पक्षीय नेताहरूले एउटै व्यक्तिले केन्द्रीय समिति, राजनीतिक, कार्यकारिणी समितिको नेतृत्व लिने समझदारी नभएको बताए । कार्यसमितिको नेतृत्वमा मात्रै ठाकुरको नाम प्रस्ताव भएको हो, यादवनिकट स्रोतले भन्यो, अन्य समिति पनि ठाकुरकै नेतृत्वमा दिने तय भएको होइन ।"
परीक्षणबिनै भारतबाट भित्रिए ४२ सय,"ठाकुरसिंह थारू, मधु शाही र रूपा गहतराज (नेपालगन्ज), माधव ढुंगाना (भैरहवा), दुर्गालाल केसी (दाङ), अर्जुन शाह (धनगढी) र चाँदनी कठायत (वीरेन्द्रनगर)"
संक्रमित शिक्षकको मृत्यु,"(रूपन्देही)  कोभिड१९ संक्रमित गुल्मीको मदाने६, पुर्कोटका ४१ वर्षीय शिक्षकको बिहीबार बिहान मृत्यु भएको छ । गम्भीर अवस्थामा उपचाररत उनको रूपन्देहीको तिलोत्तमा५ स्थित क्रिमसन अस्पतालमा मृत्यु भएको हो । गत जेठ १ गते बिहान उक्त अस्पतालमा भर्ना भएका उनमा जेठ ५ गते कोरोना संक्रमण पुष्टि भएको थियो । परिवारका अनुसार गत वैशाख २५ गतेदेखि सामान्य ज्वरो र टाउको दुख्ने समस्या देखिएको थियो । उनलाई कुनै दीर्घरोग थिएन । वैशाख २१ गतेपछि घर र गाउँ छोडेर कतै नगएको परिवारको दाबी छ । गाउँमा भारत र तेस्रो मुलुकबाट आउनेको संख्या पनि न्यून छ ।उनी कसरी संक्रमित भए भन्ने अझै खुलेको छैन । संक्रमणको कारण नखुलेपछि गृहजिल्ला, उपचार गराएको अर्घाखाँची र रूपन्देहीमा त्रास र चिन्ता बढेको छ । परिवारले पुनः परीक्षणको माग गरेका छन् । बुधबार उनको स्वाब संकलन गरिएको थियो । भैरहवास्थित प्रदेश प्रयोगशालाका प्रमुख डा राजेन्द्र गिरीले दुईतीन पटक परीक्षण गरिएकाले कोभिड१९ संक्रमण भएकामा शंका नरहेको बताए । अर्घाखाँचीबाट एम्बुलेन्समा सँगै आएका मृतकका सालाले भिनाजुमा कुनै दीर्घरोग नरहेको र औषधि पनि सेवन नगरेको बताए । हामी एम्बुलेन्समा आएका हौं, भिनाजु एम्बुलेन्सबाट झरेर हिँड्दै अस्पतालभित्र छिर्नु भएको हो, उनले भने, तर, अस्पतालले ढाडको पानी निकालेपछि उहाँको अवस्था गम्भीर बन्दै गएको थियो । ज्वरो आएपछि शिक्षकले गाउँकै मदाने मालिका पोलिक्लिनिकमा उपचार गराएका थिए । तीन दिन औषधि सेवन गर्दा पनि ज्वरो रोकिएन । पुनः परीक्षण गर्दा टाइफाइड देखियो । त्यसको औषधिले ज्वरो नियन्त्रण भयो । तर, खाना नपच्ने र बान्ता हुने समस्या देखिएपछि थप उपचारका लागि आफूले सन्धिखर्क पठाएको पोलिक्लिनिक सञ्चालक विष्णु भुसालले बताए । गत वैशाख ३१ गते उनले अर्घाखाँचीको छाया पोलिक्लिनिकमा परीक्षण गराएका थिए । छाया क्लिनिकका सञ्चालक दलबहादुर केसीले त्यहाँ गरिएका विभिन्न परीक्षणमा उनको किड्नी सुन्निएको, जन्डिस र निमोनिया देखिएको बताए । रगतमा पनि खराबी देखिएको थियो, उनले भने, अलि कम्पिलिकेटेड केसजस्तो लागेपछि बुटवल पठाएको हुँ ।क्रिमसन अस्पतालका चिकित्सकले सुरुमा उनको ट्राभल हिस्ट्री बुझेका थिए । गाउँ छोडेर कतै नगएको बताएपछि कोरोनाको आशंका गरेनन् । कलेजो र मिर्गौलामा समस्या देखिएपछि मेनेन्जाइटिसको आशंकामा चिकित्सकले जेठ १ गते नै ढाडमा जमेको पानी निकालेको अस्पतालले जनाएको छ । बिहानसम्म आफैं चिया र बिस्कुट खाएका उनी पानी निकालेको एक घण्टापछि बेहोस भएको अस्पतालमै रहेका उनका भाइले दाबी गरेका छन् । किन पानी निकालियो र पानी निकालेपछि के असर पर्यो भन्ने अहिलेसम्म पनि जानकारी गराइएको छैन, उनले भने, जेठ २ गते हामीले नै दबाब दिएपछि बल्ल कोरोना परीक्षणका लागि स्वाब संकलन गरेका हुन् । जेठ २ गते संकलन गरेको स्वाबको रिपोर्ट ५ गते मात्र आएको उनले बताए । त्यसमा कोरोना पोजिटिभ देखियो । त्यसअघि उनलाई जेठ २ गते साँझ भेन्टिलेटरमा सारिएको थियो । कोरोना पोजिटिभ आएपछि आफूहरूलाई छुट्टै क्वारेन्टाइनमा राखिएको र हेर्नसमेत नदिएको उनले बताए । दाजुको मृत्युको स्पष्ट कारण माग गर्दा अस्पतालले नदिएको उनको गुनासो छ ।अस्पतालका मेडिकल सुपरिन्टेन्डेन्ट डा शेखर पोखरेलले अस्पताल भर्ना हुन आउँदा शिक्षकले ज्वरो र टाउको दुखाइ बताए पनि शरीरका धेरै अंगमा समस्या देखिएको बताए । उहाँमा मल्टी अर्गान डाइजफङ्सन सिन्ड्रोम थियो, उनले भने, अस्पतालले त्यसकै उपचार गर्ने क्रममा कोरोना संक्रमण पुष्टि भएको थियो, त्यसले अंगमा छिटो असर गर्यो । शरीरका धेरै अंगले काम गर्न छोडेपछि मृत्यु भएको उनले बताए । थ्रोट संकलन भएकामध्ये अर्घाखाँचीको छाया पोलिक्लिनिकका १० जनाको रिपोर्ट नेगेटिभ आएको छ । गुल्मीका परिवार, आफन्तसहित ३० र क्रिमसन अस्पतालमा रहेका आफन्त र स्वास्थ्यकर्मी गरी २९ जनाको परीक्षण जारी छ । सामाजिक विकास मन्त्रालयले शिक्षकको मृत्यु कोरोनाकै कारण भएको जनाएको छ । मन्त्रालयका अस्पताल विकास तथा चिकित्सा महाशाखा प्रमुख डा उमाशंकर चौधरीले शव व्यवस्थापन प्रोटोकलअनुसार गर्न लागेको बताए । स्वास्थ्य मन्त्रालय र सामाजिक विकास मन्त्रालयले बिहीबार बिहान ७ः१० मै मृत्यु भएको घोषण गरे पनि शव लैजाने सुरक्षाकर्मी र व्यवस्थापन गर्ने स्थानको टुंगो लगाउन नसक्दा बिहीबार राति अबेरसम्म शव उठ्न सकेको छैन । परिवारले अस्पतालले लापरबाही गरेको भन्दै निष्पक्ष छानबिनको माग गरेका छन् । प्रहरीले आवश्यक सामग्रीको प्रयोग गरेर शव उठाउने सहमति भएको बताएको छ । तर, कहाँ लैजाने भन्ने अझै टुंगो नलागेको बैठकमा सहभागी एक सुरक्षा अधिकृतले बताए । परिवारसँग सहमतिपछि मात्र शव व्यवस्थापन गर्ने स्थलको टुंगो लगाउने र त्यसमा समस्या नरहेको सामाजिक विकास मन्त्री सुदर्शन बरालले बताए ।"
संक्रमित ४५६ पुगे,"काठमाडौं (कास) कोभिड१९ बाट संक्रमित हुनेको संख्या ४५६ पुगेको छ । बिहीबार मात्रै थप २९ जनामा संक्रमण पुष्टि भएको छ । स्वास्थ्य तथा जनसंख्या मन्त्रालयका अनुसार प्रदेश १ मा ८४, प्रदेश २ मा १३६, वाग्मती प्रदेशमा २६, गण्डकी प्रदेशमा ४, प्रदेश ५ मा २००, कर्णाली प्रदेशमा १ र सुदूरपश्चिम प्रदेशमा ५ जनामा कोरोना संक्रमण देखिएको हो । हालसम्म संक्रमण ३८ जिल्लामा विस्तार भइसकेको छ ।मुलुकमा बिहीबार ३ हजार ४ सय १३ नमुनाको पीसीआर परीक्षण गरिएको छ । हालसम्म यो संख्या ३८ हजार ९ सय ७ छ । हाल देशका विभिन्न स्थानका २३ प्रयोगशालाबाट पीसीआर परीक्षण भइरहेको छ । यस्तै, बिहीबार द्रुत परीक्षण किट (आरडीटी) बाट ३ हजार ६ सय २३ नमुनाको परीक्षण भएसँगै हालसम्म यो संख्या ७८ हजार ६ सय ९५ पुगेको छ ।"
जसले कोरोना जितिन्,"सबैको नेगेटिभ आएपछि ढुक्कअस्पताल भर्ना भएको चार दिनपछि परिवारको रिपोर्ट नेगेटिभ आयो । मलाई मोटरसाइकलमा ल्याउने अंकलको रिपोर्ट पनि नेगेटिभ आयो । एक रात र दिउँसो सँगै बसेकी साथीको रिपोर्ट पनि नेगेटिभ । अनि मेरो मात्रै कसरी पोजिटिभ भयो ? त भन्ने लाग्यो । सबैको रिपोर्ट नेगेटिभ भएकाले मेरो पनि परीक्षण गरिदिन भनेँ किनभने मेरो रिपोर्टप्रति पनि विश्वास नै लाग्न छाड्यो । शनिबार ल्याब बन्द थियो । आइतबार मेरो पनि स्वाब निकालियो । मंगलबार रिपोर्ट नेगेटिभ आयो । अनि ढुक्क भए । नियमअनुसार २४ घण्टा भित्र दोस्रोपटक पनि नेगेटिभ आउनुपर्ने रहेछ । बुधबार फेरि स्वाब लियो । आज (बिहीबार) बिहान रिपोर्ट आयो । पीसीआर मात्रै नेगेटिभ होइन आरटीडीबाट हेर्नुपर्छ भन्नुभयो । यो पनि नेगेटिभ आयो । अनि खुसीको सीमा रहेन । घरमा फोन गरेर खुसी साटेँ । केही बेरमा त अस्पतालले डिस्चार्ज पनि गरिदियो । डिस्चार्जपछि अफिसले व्यवस्था गरेको कोठामा बसिरहेको छु । भक्तपुरमा कोठा छ तर, आफू संक्रमित भएको कुरा घरबेटीलाई पनि भनेको छैन । कोठामा जाउ घरबेटीले फिर्ता गर्ला ? आफ्नो रिपोर्ट पोजिटिभ भएको देखाउँदा अस्पताल बसेको थाहा पाएपछि के भन्ला ? त्यसैले अफिसले व्यवस्था गरेकै ठाउँमा बसेको छु ।"
अब भारतकै अग्रसरता,"(काठमाडौं)  एकअर्कामा सिमाना जोडिएका मुलुकले आफ्नै देशको नक्सा निकाल्दा पनि सम्बन्धित राष्ट्र वा छिमेकीसँग सहमति लिएर मात्र नक्सा जारी गर्ने अन्तर्राष्ट्रिय प्रचलन छ । तर, सन् २०१९ को नोभेम्बरमा आफ्नो नयाँ राजनीतिक नक्सा जारी गर्दा भारतले उक्त अन्तर्राष्ट्रिय प्रचलनलाई तोड्यो । नेपालभारतबीच कूटनीतिक वार्ताका माध्यमबाट टुंगो लगाउन बाँकी समस्यालाई थाती राख्दै भारत एक्लै अघि बढ्यो । जसले गर्दा भारतले नेपाली भूमिलाई पनि आफ्नै भूमि हो भन्दै नक्सामा सामेल गरायो । नेपालले भारतको उक्त एकतर्फी कदमको विरोधमात्रै गरेन, कूटनीतिक माध्यमबाट समस्या हल गर्नुपर्छ भन्दै पटकपटक वार्ताका लागि आमन्त्रण पनि गर्यो ।नेपालको यो प्रयासलाई भारतले लत्यायो वा भ्याएन, यसबारे भारतीय पक्षलाई नै थाहा होला । तर नेपालबाट नयाँ दिल्लीलाई हेर्दा भारतले नेपालको प्रयासलाई लत्याएकै संकेत गर्छ । मोदी सरकारले नेपालको वार्ताको आह्वान आवाजलाई न सुन्यो, न त नेपालबाट कूटनीतिक वार्ताका लागि पठाएको पत्रलाई गम्भीर रूपमा लियो । बरु भारतले निर्धक्क रूपमा नेपाली भूमिबाट चीनको सीमा नाका लिपुलेकसम्म जोड्ने सडकखण्ड उद्घाटन गरेसँगै परिस्थिति नयाँ मोडमा पुग्यो ।वैशाख २६ गते भारतका रक्षामन्त्री राजनाथ सिंहले उक्त सडक उद्घाटन गरेका थिए । नेपालले त्यसको भोलिपल्टै कूटनीतिक नोटमार्फत विरोध जनायो । सोही दिन बेलुकी भारतीय विदेश मन्त्रालयका प्रवक्ताले भारतले निर्माण गरेको सडक पूर्णरूपमा भारतीय भूमि भएको दाबी गरे । वैशाख २८ मा परराष्ट्रमन्त्री प्रदीपकुमार ज्ञवालीले नेपालका लागि भारतीय राजदूत विनयमोहन क्वात्रालाई बोलाएर कूटनीतिक नोट हस्तान्तरण गरे । तर राजदूत क्वात्राले सोही अवसरमा आफ्नो विदेश मन्त्रालयले पहिले नै जारी गरेको विज्ञप्ति मन्त्री ज्ञवालीलाई थमाएर लैनचौरस्थित दूतावास फर्किए ।त्यसअघि नयाँ नक्सालाई लिएर कूटनीतिक रूपमा गरिएको विरोध, वार्ताका लागि पटकपटक पठाइएको कूटनीतिक नोट र कूटनीतिक संवादको आमन्त्रणलाई लत्याउँदै आएको भारतले कोरोना भाइरस (कोभिड१९) को मध्यसंकटमा सडक उद्घाटन गरेर नेपाललाई थप चिढ्याउने काम गरेको छ । उक्त घटनापछि पनि नेपालले फेरि भारतसँग कूटनीतिक माध्यमबाट छिट्टै संवाद गर्न चाहेको सन्देश प्रवाह गर्यो । भारतीय विदेश मन्त्रालयका प्रवक्ताले पूर्णरूपमा कोरोना भाइरसको संक्रमण सकिएपछि दुई मुलुकबीच वार्ता गर्ने विज्ञप्तिमै लेखेका थिए । तर नेपालले यो विषय जटिल रहेको भन्दै कोरोना संक्रमणकै अवस्थामा वार्ता गर्नुपर्ने जनाएको थियो । भारतले अहिलेको लागि वार्ता टार्ने र नेपालले छिट्टै गर्नुपर्ने भनिरहेका बेला जेठ २ गते दिउँसो भारतीय सेनाध्यक्ष मनोजमुकुन्द नरावणेले नयाँ दिल्लीमा आयोजित एक कार्यक्रममा भने, लिपुलेकमा कुनै विवाद छैन । नेपाल अरू कसैको इसारामा पिथौरागढलिपुलेक सडकको विरोध गरिरहेको छ ।नेपालले कूटनीतिक संवाद खोजिरहेका बेला भारतीय सेनाध्यक्षमार्फत आएको उक्त अभिव्यक्तिले नेपाललाई थप चिढ्याउने काम गर्यो । भारतले नयाँ नक्सा जारी गरेर नेपाली भूमि समेटेपछि नेपालले पनि उक्त भूमिलाई समेटेर नयाँ नक्सा जारी गर्नुपर्ने दबाब सरकारमाथि परिरहेको थियो । सरकारले भने भारतलाई नचिढ्याइकन, पहिला कूटनीतिक संवादमार्फत समस्याको हल गर्ने, त्यसपछि नयाँ नक्सा जारी गर्ने नीति लिएको थियो । जुन दिन भारतीय सेनाध्यक्षले नेपालबारे गैरजिम्मेवार अभिव्यक्ति दिए, त्यही दिन जेठ २ गते बेलुका सरकारले प्रस्तुत गरेको नीति तथा कार्यक्रममा सरकारले नयाँ नक्सा जारी गर्ने उल्लेख गरियो । जेठ ५ को मन्त्रिपरिषद् बैठकको निर्णयले लिम्पियाधुरा, लिपुलेक र कालापानीसहित समेटेर नयाँ नक्सा जारी गर्ने निर्णय गर्यो । जेठ ७ गते दिउँसो भूमि व्यवस्था, सहकारी तथा गरिबी निवारणमन्त्री पद्मा अर्यालले लिम्पियाधुरा, कालापानी र लिपुलेक समेटिएको नेपालको नयाँ राजनीतिक र प्रशासनिक नक्सा जारी गरिन् । यससँगै नेपालको भूभागमा करिब ३ सय ३५ वर्ग किलोमिटर थपियो । नेपालले नक्सा जारी गरेसँगै दुई मुलुकबीच इतिहासमै पहिलोपटक नक्सा फेस अफ (आमनेसामने) भएको छ । नेपालले आफ्नो भूभाग दार्चुलाको व्यास गाउँपालिकास्थित छाङरुमा सीमा सुरक्षा बलको पोस्ट राखेपछि बिच्किएको भारतले नेपालले सन् १८१६ को सुगौली सन्धिको आधारमा टेकेर नयाँ नक्सा जारी गर्दा फेरि असन्तुष्टि व्यक्त गरेको छ । भारतीय विदेश मन्त्रालयका प्रवक्ता अनुराग श्रीवास्तवले जेठ ७ गतेको पत्रकार सम्मेलनमा नेपालले एकतर्फी रूपमा नयाँ नक्सा जारी गरेको भन्दै त्यो भारतलाई मान्य नहुने प्रतिक्रिया दिएका छन् । उनले नेपालले एकतर्फी रूपमा भारतीय भूमि आफ्नो नक्सामा समेटेको आरोप पनि लगाएका छन् । नेपालभारत सीमा विवाद कूटनीतिक वार्तामार्फत समाधान गर्ने द्विपक्षीय समझदारीभन्दा बाहिर गएर नेपालले कदम चालेको उनले उल्लेख गरेका छन् । कुनै तथ्य र प्रमाणमा नटेकी भारतीय मिडियाले समेत सेनाध्यक्षको भनाइभन्दा दुई कदम अघि बढेर पहिला चुप लागेर बसिरहेको छिमेकी नेपाल चीनको उक्साहटमा भारतविरुद्ध लागेको गलत प्रचार गरिरहेका छन् । जेठ ६ गते संसद्मा नीति तथा कार्यक्रमको छलफलमा सांसदहरूले राखेको प्रश्नमा जवाफ दिँदै प्रधानमन्त्री केपी शर्मा ओलीले तीन वर्षभित्रमा नेपालले जारी गर्ने नयाँ नक्साको भूभागलाई कूटनीतिक माध्यममार्फत वार्ता गरेर ल्याउने प्रतिबद्धता व्यक्त गरेका छन् । नेपालको अर्को छिमेकी चीनले सीमा समस्या नेपालभारत बीचको रहेको उल्लेख गर्दै अरू परिस्थितिलाई जटिल बनाउने गरी एकपक्षीय काम कसैले गर्न नहुने जनाएको छ ।नेपाल सरकारले नयाँ नक्सा जारी गरिसकेको छ । नक्सा प्रचलनमा आएसँगै नेपालभारतको नक्सा जुध्ने देखिन्छ । अब यो समस्यालाई समाधान गर्न दुवै देशले आग्रह गर्दै आएको कूटनीतिक संवाद छिटो गर्नुपर्छ । किनकि भारतले नेपाली भूमि मिचेर नयाँ नक्सा जारी गरेको थियो न कि नेपालले भारतीय भूमि मिचेर नयाँ नक्सा निकालेको हो । चीन र पाकिस्तानलगायत छिमेकी मुलुकसँग सम्बन्ध सुमधुर राख्न नसकेको भारतले अर्को छिमेकी नेपालसँग सम्बन्ध बिगार्नु हुन्न । कूटनीतिक माध्यमबाट छिटोभन्दा छिटो समस्याको समाधान गर्नु भारतलाई पनि फाइदाजनक हुन सक्छ । भारतले जति ढिलो गर्यो, समस्या उत्ति नै जटिल बन्न सक्छ । नेपालमा भारतविरोधी भावना नाकाबन्दीको बेलामा भन्दा बढी उत्कर्षमा पुग्न सक्छ । जो दुवै मुलुकका लागि अहितकारी हुनेछ । दुवै मुलुकका परराष्ट्र (विदेश) मन्त्रालयले विज्ञप्ति जारी गरेर भनेजस्तै नेपालभारत नयाँ नक्सा फेस अफ कूटनीतिक माध्यमबाट छिटो समाधान गर्नुपर्छ ।"
३ हजार नक्सा छाप्न प्रेसमा पठाइयो,"काठमाडौं (कास) नापी विभागले ३ हजार थान नेपालको नयाँ नक्सा प्रकाशन गर्ने भएको छ । कालापानी, लिपुलेक र लिम्पियाधुरा समेटेर बुधबार सार्वजनिक गरिएको राजनीतिक तथा प्रशासनिक नक्सा मुलुकभरका सरकारी कार्यालयलाई निःशुल्क उपलब्ध गराइने विभागका सूचना अधिकारी दामोदर ढकालले बताए । बिहीबार प्राविधिक र भाषा सम्पादन टोली बसी प्रशासनिक नापनक्साको स्वरूपलाई अन्तिम रूप दिएर प्रेसमा पठाएका छौं, उनले भने । सरकारले बुधबार नयाँ नक्सा सार्वजनिक गरेपछि विभागले चितवनमा रहेका कर्मचारीलाई नक्सा छाप्न राजधानी बोलाएको थियो । ढकालका अनुसार शनिबारसम्म ३ हजार प्रति नक्सा छाप्ने तयारी छ । त्यसपछि साधनस्रोत र जनशक्ति जुटाएर ५० हजार प्रति छापिने उनले बताए । राष्ट्रपति कार्यालयदेखि प्रधानमन्त्री कार्यालय, मन्त्रालय, विभाग, अन्य कार्यालय, सुरक्षा निकाय, गाउँ तथा नगरपालिका तथा वडा कार्यालयसम्म नक्सा निःशुल्क उपलब्ध गराइने उनले बताए । तत्काल स्थानीय पालिका कार्यालयसम्म नक्सा प्रयोगमा ल्याउने गरी उपलव्ध गराइनेछ, लकडाउन खुलेपछि भने देशभरका स्थानीय तहअन्तर्गतका वडा कार्यालयसम्म नै निःशुल्क उपलब्ध गराउने गरी काम थालेका छौं, ढकालले कान्तिपुरसँग भने, आमनागरिक, निजी संघसंस्थाका लागि माग र आवश्यकताअनुसार विभागले नै छापेर बजारमा पठाउनेछ, लागेको न्यूनतम मूल्य कायम हुनेछ । विभागले पछिल्लो पटक सार्वजनिक गरेको नेपालको राजनीतिक तथा प्रशासनिक नक्सा गैरकानुनी रूपमा छापिए त्यस्ता व्यक्ति तथा संस्थालाई कारबाही गर्न प्रहरीमा पत्राचार गरिने ढकालले बताए । विगतमा पनि यस्तै अनधिकृत रूपमा नक्सा छापिएका कारण सरकारी र त्यस्ता नक्सामा फेरबदल हुने गरेको उनले बताए । अन्यत्रबाट नक्सा अनधिकृत रूपमा छापिन सक्ने जोखिम भएरै वेबसाइटमा नक्साको ईपेपर नराखिएको विभागले जनाएको छ ।"
"असरल्ल आदेश, फितलो कार्यान्वयन","(काठमाडौं)  वैशाख २३ गते गृह मन्त्रालयले मन्त्रीस्तरीय निर्णय गरेर भारततर्फ सीमा जोडिएका जिल्लाका प्रशासन कार्यालयलाई सेनाको नियमित गस्ती परिचालन गर्न निर्देशन दियो । सीमाबाट नेपालतर्फ ५ किमि दूरीमा स्थानीय प्रशासन ऐन २०२८ को परिधिभित्र रहेर गस्ती गर्न भनिएको थियो । दक्षिणतर्फको नाका सिल भएसँगै नेपाल प्रवेश नपाएपछि प्रहरी र सशस्त्र प्रहरीमाथि भारतीय नागरिकबाट सांघातिक आक्रमण हुने क्रम रोकिएन । हालसम्म पनि सीमा क्षेत्रमा भारतीयबाट नेपाली सुरक्षाकर्मीमाथि ढुंगामुढा प्रहार हुने क्रम जारी छ ।त्यसैलाई मध्यनजर गर्दै प्रहरी र सशस्त्रको ब्याक फोर्स कारूरुपमा सेनाको नियमित गस्ती परिचालनको निर्णय भएको थियो । अन्य सुरक्षाकर्मीले परिस्थिति नियन्त्रणमा लिन नसकेको अवस्थामा स्थानीय प्रशासन ऐन २०२८ को परिच्छेद ३ अनुसार प्रमुख जिल्ला अधिकारीले सेनाको सहयोग लिन सक्ने व्यवस्था छ । तर सैनिक गस्ती खटाउने निर्णय लागू हुन नपाउँदै गृहले प्रमुख जिल्ला अधिकारीहरूलाई अर्को धपरिपत्र गर्दै तत्काल सेनाको सट्टा प्रहरी र सशस्त्रबाटै गस्ती परिचालन गर्न निर्देशन दियो ।२०७६ चैत १० गतेयता करिब २ महिनामा लकडाउन पालना, नाका सिल र मानिसको आवागमन नियन्त्रणका लागि यस्ता थुप्रै निर्देशन र आन्तरिक परिपत्र गृह मन्त्रालयबाट भए पनि त्यसअनुसार प्रभावकारी रूपमा लागू हुन सकेको छैन । कोभिड१९ विरुद्धका प्रतिकार्य योजना लागू गर्ने नाममा देशभरका जिल्ला प्रशासन, सुरक्षा निकाय र प्रदेशका आन्तरिक मामिला तथा कानुन मन्त्रालयलाई दैनिकजसो आदेश, निर्देशन तथा परिपत्र जाने गरेका छन् । न पालना हुन सकेको छ न त निर्देशन पालना भएनभएको गृहबाटै अनुगमन तथा नियमन । कतिसम्म भने सरकारले लकडाउन घोषणासँगै कोरोना संक्रमित भेटिए उनीहरूलाई अस्पतालसम्म लैजान देशका विभिन्न स्थान पहिचान गरी अन द स्पट स्वास्थ्यकर्मी र सुरक्षाकर्मीसहितको प्यासेन्ट रिसिभिङ टिम (पीआरटी) परिचालन गर्ने भन्यो । लकडाउन पालना भएनभएको अनुगमन गर्न सुरक्षाकर्मीको नेतृत्वमा र्यापिड रेस्पोन्स टिम पनि खटाउने भनियो । तर न पीआरटी, न र्यापिड रेस्पोन्स टिम, कतिपय संक्रमितलाई अस्पताल लैजानसमेत स्वास्थ्यकर्मी र एम्बुलेन्सकै अभाव भयो ।पछिल्ला केही दिनको परीक्षण नतिजाले नेपालमा कोरोना संक्रमितको संख्या दैनिक उकालो लाग्नेक्रममा छ । बिहीबार साँझसम्म ३ जनाको मृत्यु र ४ सय ५७ जना संक्रमित भेटिएका छन् । तर संक्रमण फैलिन नदिन मास स्केलमा अझै पनि सरकारले परीक्षणको दायरा बढाउन सकेको छैन ।पूर्वगृहसचिव खेमराज रेग्मी सरकारले कोभिड१९ विरुद्ध जुध्न तथा आवश्यक रणनीति बनाएर कार्यान्वयन गर्न पर्याप्त समय पाए पनि त्यसअनुसार काम गर्न असफल भएको बताउँछन् । हामीले युरोपअमेरिका, चीनलगायत मुलुकमा संक्रमण फैलिँदै गर्दा हामीले किन आवश्यक रणनीति बनाउन सकेनौं ? यसको दोष कसले लिने ? रेग्मीले भने, खालि निर्देशन दिने, बैठक बस्न होडबाजी गर्ने तर कार्यान्वयन भएनभएको अनुगमननियमन गर्नुपर्दैन ? गृह मन्त्रालय, उच्चस्तरीय समिति र क्राइसिस म्यानेजमेन्ट सेन्टरको मनलाग्दी निर्देशनका कारण प्रजिअ र सुरक्षाकर्मी नै आजित हुने स्थिति आएको उनको भनाइ छ ।गृह मन्त्रालयबाट मात्रै दैनिकजसो शान्तिसुरक्षा व्यवस्थापन महाशाखा, प्रशासन महाशाखा, आपत्कालीन कार्यसञ्चालन केन्द्र र राष्ट्रिय जोखिम न्यूनीकरण तथा व्यवस्थापन प्राधिकरणबाट आआफ्नो ढंगले प्रशासन र सुरक्षाकर्मीलाई परिपत्र जाने गरेको छ । कस्ता परिपत्र तथा निर्देशन गए भन्नेमा गृहसँगै एकीकृत अभिलेख छैन । एक प्रमुख जिल्ला अधिकारीले कान्तिपुरसँग भने, दैनिकजसो माथिबाट निर्देशन र आदेश आउँछन्, कसको आदेश मान्ने भन्नेमा कहिलेकाहीँ त हामी आफैं अलमल्ल पर्छौं ।नेपाल प्रहरीका पूर्वअतिरिक्त महानिरीक्षक (एआईजी) नवराज ढकाल फिल्डमा खटिएका सुरक्षाकर्मी, स्वास्थ्यकर्मी र प्रशासनका कर्मचारीमा उच्च मनोबल कायम हुने गरी काम नहुँदा संक्रमणविरुद्धको काम प्रभावकारी हुन नसेकेको बताउँछन् । जुनसुकै संकटविरुद्ध जुध्न फिल्डमा खटिएका संयन्त्रहरूको मनिटरिङ, कोअर्डिनेसन र सपोर्टिङ पक्ष महत्त्वपूर्ण हुन्छ, त्यसो हुन सकेन भने संकट नियन्त्रण गर्न सकिँदैन, उनले भने, यसका लागि आवश्यक मात्रामा स्रोतसाधनको व्यवस्थापनका साथै माथिबाट जाने निर्देशन र आदेश पनि फिल्डमा खटिने जनशक्तिको भावना र मनोबल उच्च बनाउने खालको हुनुपर्छ ।तर गृह मन्त्रालयका सहप्रवक्ता उमाकान्त अधिकारी आवश्यकता र औचित्यका आधारमा नै स्थानीय प्रशासन र सुरक्षा निकायलाई परिपत्र गरिएको बताउँछन् । कोभिड१९ विरुद्धको प्रतिकार्य योजना लागू गर्न गृह एक्लै छैन, स्टेकहोल्डर अन्य मन्त्रालय पनि छन् । सबैले आआफ्नो जिम्मेवारीभित्र रहेर निर्देशन तथा परिपत्र गर्दै आएका छन्, उनले भने, संकटलाई सबै मिलेर सामना गर्ने हो, सोहीअनुसार जिम्मेवारी निर्वाह भइरहेको छ । तर अधिकारीले दाबी गरेअनुसार लिइएका निर्देशन अक्षरशः पालना भएका छैनन् । कतिसम्म भने राजधानी भित्रिने नाकामै आवश्यक सुरक्षा र स्वास्थ्य सावधानी अपनाउन गृह मन्त्रालय र प्रशासनले दर्जनौंपटक निर्देशन र आदेश दिए । तर अत्यावश्यक सेवा ढुवानी गर्ने सवारीकै चालक र सहचालकको स्वास्थ्य परीक्षणबिना निर्बाध ओहोरदोहोर गर्न दिइएको छ ।निर्णय कार्यान्वयनको जिम्मेवारी पाएका उपत्यकास्थित तीनवटै जिल्लाका प्रजिअको जेठ १ गतेको संयुक्त बैठकले राजधानी भित्रिने ६ वटा नाकामा अन द स्पट आरडीटी गरेर मात्र अत्यावश्यक सेवाका चालकसहचालक तथा अन्य अनुमतिबाहकलाई प्रवेश दिने निर्णय गरेको थियो । त्यसअघि उपत्यकाका प्रजिअ, सुरक्षा प्रमुखहरूले स्थलगत निरीक्षण गरेर सुधार गर्न आवश्यक रहेको उल्लेख गरेका थिए । त्यतिमात्र होइन, राजधानी प्रवेश गर्ने नाकामा सेनासहितको सुरक्षा र स्वास्थ्यकर्मीसहित आरडीटी परीक्षण व्यवस्था मिलाउन निर्देशन दिइएको थियो । तर स्वास्थ्य मन्त्रालयले आवश्यक समन्वय नगर्दा प्रशासनको निर्णय पनि पालना हुन सकेन । जसका कारण राजधानी भित्रिने प्रमुख नाका नागढुंगाथानकोटबाट मात्रै दैनिक ८ सयभन्दा बढी सवारी चालक थर्मल गनबाट ज्वरो मापन गरेर मात्रै भित्रिने गरेका छन् ।भारतका संक्रमण फैलिएका जिल्लाबाट आएका मालवाहक सवारीका चालक निर्बाध राजधानी भित्रिँदा संक्रमण फैलिने जोखिम उच्च छ । गृह सहप्रवक्ता अधिकारी पनि बाहिरबाट आउनेलाई आरडीटी गरेर मात्रै प्रवेश दिनु भन्ने निर्देशन मन्त्रालयबाट गएको बताउँछन् । तर कार्यान्वयन भएनभएको कुरा फिल्डमै गएर बुझ्न उनले आग्रह गरे । राजधानीमा मात्रै ३५ देखि ४० लाख मानिस बस्ने अनुमान छ । बाक्लो बस्ती भएको क्षेत्रमा संक्रमण फैलिए त्यो नियन्त्रणमा लिन कठिन हुने सरकारी अधिकारीहरूले नै बारम्बार बताउँदै आएका छन् । पछिल्लोपटक फिल्डमा खटिएका कालिमाटीका २ जना प्रहरीमा पनि संक्रमण देखिएपछि त्यसले झनै त्रास फैलाएको छ । फिल्डमा खटिएका मात्रै १२ जना सुरक्षाकर्मीमा संक्रमण देखिएको छ । जसको असर फिल्डमा जनशक्ति परिचालनमा पनि देखिएको छ ।संक्रमण फैलिन नदिन र आवश्यक सावधानी अपनाउन प्रहरी र सशस्त्रले फिल्डमा खटिएकालाई कार्यबोझ थपेर जनशक्तिलाई ब्यारेकमा रिजर्भ राख्न थालेको छ ।वैशाख पहिलो सातातिरै भारतीय सीमाबाट नेपाल भित्रिनेको हुल जम्मा हुन थालेपछि १, २, ५ र सुदूरपश्चिम प्रदेशका सुरक्षा प्रमुखहरूले नेपालकै सीमावर्ती क्षेत्रमा क्वारेन्टाइनमा उनीहरूलाई व्यवस्थापन गर्नुपर्ने सुझाव दिका थिए । तर गृहले त्यसलाई अटेर गर्दै वारिको वारि, पारिको पारि नै बस्ने गरी व्यवस्था मिलाउन निर्देशन दियो । बिस्तारै सीमामा भिड उर्लिन थालेपछि बाध्य भएर अहिले उनीहरूलाई नेपालका क्वारेन्टाइनमा ल्याइयो । तर यो अवधिसम्म सुरक्षाकर्मी छलेर भित्रिएका मानिसका कारण सीमावर्ती क्षेत्रमा कोरोनाको उच्च जोखिम रहेको निष्कर्ष सरकार स्वयंको छ । बेलैमा सरकारीस्तरबाटै उनीहरूलाई भित्र्याएर र क्वारेन्टाइनमा राख्न सकेको भए लुकीछिपी आउने मानिस समुदायमा प्रवेश गर्न पाउने थिएनन् ।सशस्त्र प्रहरी प्रवक्ता डीआईजी प्रवीणकुमार श्रेष्ठले लकडाउन पालनासहित कोभिड१९ विरुद्धका प्रतिकार्य योजना कसरी प्रभावकारी बनाउन सकिन्छ भन्नेमा स्थानीय कमाण्डरलाई नै स्पष्ट निर्देशन दिइएको र सोहीअनुसार जिम्मेवारी निर्वाह गरिरहेको बताए । पछिल्लो समय केही सुरक्षाकर्मीमा पनि संक्रमण देखिएका कारण त्यसलाई समेत मध्यनजर गरेर ड्युटी व्यवस्थापन भइरहेको उनको भनाइ छ । कसरी जिम्मेवारीलाई प्रभावकारी बनाउन सकिन्छ भन्नेबारे स्थानीय कमन्डरलाई नै जिम्मा दिइएको छ, उनले भने, आलोपालो प्रभावकारी बनाएर हुन्छ वा वर्क लोड बढाएर हुन्छ, त्यो तलबाटै भइरहेको छ । स्वास्थ्य परीक्षणको कामलाई समेत अघि बढाएका कारण त्यो जनशक्ति फिल्डमा नजाँदा स्वाभाविक रूपमा कार्यबोझ बढ्छ नै । यद्यपि परीक्षणपछि नेगेटिभ रिपोर्ट आएकालाई नियमित काममा खटाइने उनले बताए ।कोभिडविरुद्ध जुध्न संघीय सरकारले नीतिगत निर्णयका साथै नेतृत्व लिएर प्रदेश र स्थानीय सरकार तथा जिल्ला प्रशासन र सुरक्षा निकायलाई पूर्ण अधिकारसहित जिम्मेवार बनाएर परिचालन गर्न नसक्दा संक्रमण नियन्त्रणबाहिर जाने जोखिम रहेको पूर्वसचिव रेग्मीको टिप्पणी छ । फिल्डको वास्तविकता नबुझी मन्त्रालयमा बसेर आदेशनिर्देशन गर्ने काम नै गलत छ । संक्रमण फैलिएका स्थान र सीमा नाकाको अवस्था कस्तो छ भनेर मन्त्रीहरू स्थलगत निरीक्षण तथा निर्देशन पालना भएभएको अनुगमनमा जानु पर्दैन ? मन्त्रालयमा बसेर तलको समस्या कसरी बुझ्न सकिन्छ ? रेग्मीले भने, एउटा मन्त्रालयबाट चारथरी निर्देशन जान्छन्, कसको मात्रै मान्ने ? यस्तो अलमलले संकट समाधान गर्नभन्दा बढाउन बढवा दिइरहेको छ ।शासन व्यवस्थाको मर्मविपरीत तलका संयन्त्रलाई जिम्मा नदिने, विश्वास नगर्ने, आर्थिक मामिलाका निर्णय माथिबाटै गर्ने प्रवृत्तिका कारण जनस्तरमा खटिएका संयन्त्रले प्रभावकारी रूपमा काम गर्न नसकेको उनको भनाइ छ ।"
संक्रमितमध्ये ६० प्रतिशत युवा,"(काठमाडौं)  कोरोना भाइरस (कोभिड१९) को संक्रमण युवामा बढी देखिएको छ । नेपालमा हाल संक्रमण पुष्टि भएकामध्ये करिब ६० प्रतिशत २१ देखि ४० वर्ष उमेर समूहका छन् । यो संख्या २ सय ७३ छ । बिहीबारसम्म ४ सय ५६ संक्रमित भेटिएका छन् । हाल मुलुकमा सक्रिय उमेर समूहका व्यक्ति र पुरुष सबैभन्दा बढी कोभिड१९ संक्रमणको जोखिममा छन्, स्वास्थ्य तथा जनसंख्या मन्त्रालयका सहप्रवक्ता डा समीरकुमार अधिकारीले भने, कामको सिलसिलामा घर बाहिर बढी निस्किने वर्गमै बढी संक्रमण देखिएको हो । कुल संक्रमितमध्ये ८४ प्रतिशत पुरुष छन् । उनका अनुसार ७१ जना महिला र ३ सय ८५ जना पुरुषमा संक्रमण देखिएको छ । ६० वर्षमाथिको उमेर समूहमा कुल संक्रमित १६ जनामध्ये आधा पुरुष र आधा महिला छन् । अहिलेसम्म सबैभन्दा कम २ महिने शिशुमा र सबैभन्दा बढी ८१ वर्षीया महिलामा संक्रमण भएको छ । एक वर्षभन्दा कम उमेरका २ जना संक्रमित छन् । ५ वर्षमुनिका ६ जना, ४१ देखि ६० वर्षसम्मका ६५ र ६१ वर्षमाथिका संक्रमितको संख्या १५ जना रहेको छ । बिहीबार गुल्मीका एक जनाको मृत्यु भएपछि कोरोना संक्रमणका कारण मृत्यु हुनेको संख्या ३ पुगेको छ । यसअघि सिन्धुपाल्चोककी एक महिला र बाँकेका एक पुरुषको मृत्यु भएको थियो । नेपालमा कोरोनाको मृत्युदर ०६५ प्रतिशत छ । विश्वका अन्य देशहरूको तथ्यांक हेर्दा रोग प्रतिरोधक क्षमता कम भएका वा बुढापाकामा मृत्युदर बढी देखिए पनि हालसम्म नेपालमा मृत्यु भएका सबै युवा हुन् ।मृत्यु भएका ४१ वर्षीय पुरुष र २९ वर्षीया महिलालाई कोरोना संक्रमण हुँदा मुख्य रूपले देखिने लक्षणहरू सुक्खा खोकी, ज्वरो, श्वास फेर्न गाह्रो हुने तथा निमोनिया देखिएको थियो भने २५ वर्षीय पुरुषमा ज्वरो र बान्तालगायतका लक्षण देखिएको मन्त्रालयका सहप्रवक्ता डा अधिकारी बताउँछन् । हालसम्म मुलुकमा ८० प्रतिशतभन्दा बढी संक्रमितमा कोरोनाको लक्षण नदेखिएको (एसिम्प्टोम्याटिक) वा धेरै मधुरो लक्षण देखिएको अवस्था छ । प्रदेश ५ मा मृतक र संक्रमितको संख्या अन्यको भन्दा बढी छ । त्यहाँ २ जनाको मृत्यु र २ सय जना संक्रमित भेटिइसकेका छन् । मृतक महिला भने वाग्मती प्रदेशकी हुन् ।कोरोना संक्रमण भएकाहरूमध्ये ४९ जना निको भएर अस्पतालबाट डिस्चार्ज भएका छन् । निको हुने दर करिब ११ प्रतिशत रहेको जनस्वास्थ्यविद् डा राजेन्द्र बीसीले बताए । उनका अनुसार अधिकतम ३३ दिनसम्ममा संक्रमित निको भएका छन् । कोरोना संक्रमितको औसत अस्पताल बसाइ २० दिनको छ ।देशभर हाल कोरोना संक्रमितहरू १० वर्षसम्मका १६ जना, ११ देखि २० वर्षसम्मका ८७ जना, २१ देखि ३० वर्षसम्मका १६३ जना, ३१ देखि ४० वर्षसम्मका ११० जना, ४१ देखि ५० वर्षसम्मका ४५ जना, ५१ देखि ६० वर्षसम्मका २० जना, ६१ देखि ७० वर्षसम्मका १२ जना, ७१ देखि ८० वर्षसम्मका २ जना र ८१ वर्षमाथिका १ जना रहेको डा अधिकारीले जानकारी दिए । नेपालमा गत फागुन मसान्तसम्म १ जना मात्र संक्रमित भेटिएका थिए । यो संख्या बढेर चैत मसान्तसम्म १२ पुग्यो । वैशाख मसान्तसम्म २ सय १९ जना र बाँकी संक्रमित जेठमा थपिए ।"
साउदीमा ७ जना नेपालीको मृत्यु,"साउदी अरबमा कोरोना भाइरसबाट संक्रमित हुने नेपालीको संख्या १३ सय ६४ पुगेको छ । संक्रमणबाट ७ जनाको मृत्यु भएको छ । गत वैशाख ३० गतेसम्म ६ सय ७४ जना संक्रमित थिए । एक साताको अवधिमा ६ सय ९० जना थपिएका हुन् ।रियादस्थित नेपाली दूतावासले संक्रमित नेपाली कामदारको विवरण प्राप्त गरेको छ । राजदूत महेन्द्रसिंह राजपुतका अनुसार साउदी स्वास्थ्य मन्त्रालय र विदेश मन्त्रालयले यो सूचना उपलब्ध गराएका हुन् । संक्रमित नेपालीमा राजधानी रियाद क्षेत्रमा २९९ जना, पूर्व क्षेत्रमा ६९५, कसिम क्षेत्रमा १९ र अन्य क्षेत्रमा ३ जना छन् । त्यस्तै जेद्दामा १७६, मक्कामा ६५, मदिनामा ७२, जाजान क्षेत्रमा ३३ र ताबुकमा २ जना संक्रमित भएका छन् । संक्रमितमध्ये १७ जना महिला छन् । साउदी अधिकारीहरूका अनुसार संक्रमणबाट निको हुने नेपालीको संख्या उच्च छ । दूतावासले संक्रमितसँग टेलिफोन गर्दा उच्च मनोबल दिने र हौसला प्रदान गर्ने प्रकारका कुराकानी गर्न अनुरोध गरेको छ । साउदीमा कोरोना संक्रमितको संख्या ६५ हजार ७७ जना पुगेको छ । बुधबार २५ सय ३२ नयाँ संक्रमित भएका छन् । निको हुनेको संख्या २५ सय ६२ जना रहेको छ ।"
पुनर्कर्जा कार्यान्वयनको पाटो,"कोभिड१९ ले सबैभन्दा बढी जोखिममा परेका साना तथा मझौला र राष्ट्रिय प्राथमिकताका व्यवसायीलाई आवश्यक रकमको तरलता प्रदान गर्न राष्ट्र बैंकले नयाँ उपाय अघि सार्ने भएको छ । प्रकोप फैलिनुअघि नै निजी क्षेत्रले माग गर्दै आएको विषय सहुलियत दरको पुनर्कर्जा रकम सिधै बैंक तथा वित्तीय संस्थालाई नै परिचालन गर्न दिने उसको योजना छ । तोकिएको मापदण्ड पूरा गर्ने धेरैले पुनर्कर्जा सुविधा पाऊन् भन्ने उद्देश्यले ५० करोड रुपैयाँसम्म ऋण पाउने सीमा परिवर्तन गरी १० करोड रुपैयाँसम्म बैंकबाटै दिने तयारी भइरहेको हो । कोरोना भाइरसको संक्रमण नफैलियोस् भनेर लकडाउन गरिएपछि समस्यामा परेका प्राथमिकताका उद्योग तथा क्षेत्रलाई टाट पल्टनबाट यो व्यवस्थाले केही सघाउ पुर्याउनेछ । लक्षित वर्गले यो सुविधाको उपयोग गर्न पाउनेनपाउने विषय यसको कार्यान्वयनका लागि राष्ट्र बैंकले चाल्ने कदममा भर पर्छ ।साना ऋणीलाई १० करोड रुपैयाँ बैंकले नै ऋण परिचालन गर्न पाउने व्यवस्था र आवश्यक भएकालाई ५० करोड रुपैयाँसम्म पनि पाउने पुरानै व्यवस्थाको दायरालाई फराकिलो बनाएर कार्यान्वयनमा लैजान आवश्यक छ । साधारणतया पुनर्कर्जा नयाँ, युवा, महिला तथा दलित, साना तथा मझौला, पर्यटन तथा निर्यातजन्य, अर्थतन्त्रमा उल्लेख्य योगदान गर्नेहरूले पाउने हो । राष्ट्र बैंकले आर्थिक वर्ष २०१९२० देखि नै सहुलियतपूर्ण कर्जा (पुनर्कर्जा) सुविधा कार्यान्वयनमा ल्याएको हो । हाल उत्पादनशील क्षेत्र, विपन्न वर्ग, निर्यातलगायत क्षेत्रमा सहुलियतपूर्ण कर्जा प्रदान गर्ने व्यवस्था छ । यसभित्र पनि साधारण, विशेष, निर्यात, भूकम्पपीडितलगायत क्षेत्रमा ब्याजदर फरकफरक छ । यस्तो कर्जा प्रवाह गरेबापत बैंक तथा वित्तीय संस्थाले राष्ट्र बैंकबाट फिर्ता पुनर्कर्जाको सुविधा रकम पाउँछन् ।३७ वर्षदेखिको यो सुविधा अनुभूति धेरैले गर्न पाएका छैनन् । हाल राष्ट्र बैंकले पुनर्कर्जा कोष परिचालन गर्दा साना तथा मझौला ऋणीले प्राथमिकता पाएका पनि थिएनन् । धेरै लाभान्वित हुन नसकेको र झन्झटिलो व्यवस्थालाई अहिलेको विषम परिस्थितिमा राष्ट्र बैंकले सरल बनाउन खोजेको हो । यसमा तोकिएको सरकारी सर्त पूरा गर्नेले २४ लाख रुपैयाँसम्म ऋण सुविधा पाऊन् भन्ने उद्देश्य देखिन्छ । गृहकार्यकै चरणमा यस क्षेत्रका सरोकारवालाले औंल्याउँदै आएको चुनौतीबारे राष्ट्र बैंकले सम्बोधन गर्न आवश्यक छ ।खासगरी विद्यमान कानुनी व्यवस्थाअनुसार उक्त कर्जा सुविधा लिएपछि एकपटक मात्र एक वर्षका लागि ऋण नवीकरण गर्न पाइन्छ । विगतमा एउटै ऋणीले पटकपटक सुविधा लिँदै आएकोमा फेरि पनि त्यस्तै होला कि भन्ने आशंका छ । अहिलेको परिस्थितिमा पनि आवश्यकता भएकाले भन्दा पहुँचका आधारमा कर्जा प्रवाह भएमा रकमको समयसीमा घटाएकै आधारमा नीतिगत परिवर्तन प्रभावकारी नहुन सक्छ । यसको एउटा उदाहरण २ प्रतिशत ब्याजदरको सहुलियतपूर्ण भूकम्पपीडित आवास कर्जा हो । राष्ट्र बैंकले पुनर्कर्जा सुविधा दिने घोषणा गरी भूकम्पपीडितका लागि न्यून ब्याजदरमा कर्जाको व्यवस्था गरे पनि बैंकहरूले कार्यान्वयनतर्फ खासै ध्यान दिएनन् ।भूकम्पपीडित र तोकिएका क्षेत्रले अधिकतम सुविधा पाऊन् भनेर गत वर्ष ३५ अर्ब रुपैयाँ रहेको पुनर्कर्जा कोषको आकार राष्ट्र बैंकले एक वर्षमा १ खर्ब बनाएको छ । तर गत चैतसम्म करिब २० अर्ब मात्र यो कोषको रकम उपयोग भएको छ । अझै थप ८० अर्ब रुपैयाँ बैंकहरूले तोकिएका क्षेत्रमा ऋण परिचालन गर्न सक्छन् । तर नाफाघाटा र ऋणको जोखिमलाई हेरेर यसमा धेरै बैंकले ठूलो इच्छा देखाएनन् । यो प्रवृत्ति फेरि नदोहोरेला भन्ने विश्वास गर्ने आधार राष्ट्र बैंकले दिइसकेको छैन । त्यसकारण उसले क्षेत्र तोकेर कर्जा प्रवाह गर्न निर्देशन दिने मात्रै हैन, बैंक तथा वित्तीय संस्थाले प्रभावकारी रूपमा पालना गरेनगरेको अनुगमन गरी दण्डको समेत व्यवस्था गर्नुपर्छ ।पुनर्कर्जा कोषको जम्मा हुने करिब ६५ देखि ७० प्रतिशत रकम सिधै बैंक तथा वित्तीय संस्थाबाट १० करोड रुपैयाँसम्मका दरले परिचालन गर्ने र बाँकी रकम ठूला उद्योग, रुग्ण उद्योग तथा आयोजना र राष्ट्रिय गौरवका आयोजनामा आफैंले प्रवाह गर्ने तयारीमा राष्ट्र बैंक देखिन्छ । यसमा ठूलो रकम प्रवाह गर्ने बाटो पनि खुला राखिरहनुपर्छ । मुख्य सवाल भनेको चाहिँ फेरि पनि यो कसरी लागू हुन्छ भन्ने नै हो । सानाठूला सबै उत्पादनमूलक क्षेत्रमा समस्या परेकाहरूलाई त्राण दिन सक्ने यस्तो सुविधा कार्यान्वयनको पाटो राष्ट्र बैंकले हेरेन भने पहिलेजस्तै उद्देश्य पूरा हुन कठिन पर्नेछ, यसतर्फ बेलैदेखि ध्यान पुर्याउन आवश्यक छ ।"
प्रमाण जुटाएर वार्ता,"यी हुन् लिम्पियाधुरा नेपालकै भन्ने प्रमाण समाचारले अतिक्रमित भूभाग हाम्रो हो भन्ने प्रमाण जुटाइदिएको छ । नेपालले अतिक्रमित कालापानी लिपुलेक समेटिएको नयाँ नक्सा सार्वजनिक गर्नु स्वागतयोग्य छ । सन्धि सम्झौताको आधारमा यी भूभाग नेपालकै हुन् भनेर अब प्रमाणलाई बटुल्नुपर्छ । यो अर्थमा समाचारका विषयवस्तु सान्दर्भिक छन् । हरेक देशका आफ्नै सीमा र मर्यादा हुन्छन् । बलियो र सम्भ्रान्त हुँदैमा कसैको जोतभोग र अधीनको जग्गामा विवाद झिक्न पाइँदैन । सानो हुँदैमा हेपिनु पर्दैन, सधैंजसो साँढेको जुधाइमा बाच्छाको मिचाइँजस्तै भोग्दै र झेल्दै आएको नेपालले अहिले जनताको शिर उच्च हुने गरी प्रस्तुत भएको छ । आस्था र विचार भिन्न भए पनि हामी स्वाभिमानी छौं । हाम्रो स्वभिमानलाई कसैले लल्कार्यो भने हामी सहँदैनौं । जनताको यही भावनामा राजनीतिक दल र सरकारले पनि नयाँ नक्सा निकालेर साथ थियो । जनभावनाको कदर गर्यो । जनताकै आड र भरोसाले नक्सा सार्वजनिक भएको हो । यसले नेपालको स्वाभिमान सगरमाथाझैँ चुलिएको छ । न्यायिक प्रणालीले लिखत प्रमाण खोज्छ । सरकारलाई प्रमाण जुटाउन सहज होस् भनेर सञ्चारमाध्यममा यस्ता समाचार आउनु अर्थपूर्ण छ । यिनै प्रमाणको आधारमा अब वार्तामा बस्नुपर्छ । प्रमाण भएपछि भारतले हाम्रो भूमि फिर्ता गर्न बाध्य हुन्छ । श्यामसुन्दर कुइँकेल, काठमाडौंिििलिम्पियाधुरा सहितको नयाँ नक्सालाई भारतले अस्वीकार्य छ भन्यो । नक्सा ऐतिहासिक तथ्य र प्रमाणमा आधारित नभएको समेत भनेको छ । भारतीय सञ्चारमाध्यमहरूले सुन्नै नसकिने खालका भ्रामक प्रचारबाजीलाई अगाडि बढाएका छन् । भारतीय सञ्चारमाध्यमले अन्तर्राष्ट्रिय जगत्मा भ्रमको खेती सहजै गर्न सक्छन् । यो विषयमा ध्यानमा पुर्याउनुपर्छ । नेपालभारत सीमा विवादको सम्बन्धमा कूटनीतिज्ञ दुर्गाप्रसाद भट्टराईको अन्तर्वार्ता मननयोग्य लाग्यो । भट्टराईले भनेजस्तै हालको अवस्थामा सरकारका तर्फबाट श्वेतपत्र जारी हुनु अति आवश्यक देखिन्छ । यस्तो दस्ताबेजले अतिक्रमित भूभाग समेटेर नेपालले नयाँ नक्सा जारी गरेको सन्दर्भ भारतीय सरकार, त्यहाँका जनता तथा सञ्चारजगत्लाई बुझाउन सहज हुन्छ । त्यति मात्र नभएर अन्तर्राष्ट्रिय जगत्मा पनि एकै दस्ताबेजबाट न्यायोचित धारणाको प्रचारप्रसार सजिलै हुन्छ । सम्बन्धित निकायले यसमा ध्यान दिनुपर्छ । महेशप्रसाद ढुंगाना, नयाँ वानेश्वर, काठमाडौं नक्सा पारित गरेपछिको दायित्व सम्पादकीयले निकै महत्त्वपूर्ण विषय उठाएको छ । भारतीय पक्षबाट अनधिकृत रूपमा अतिक्रमित ३ सय ३५ किलोमिटर भूमिलाई समेटेर मानचित्रको रूपमा भए पनि नक्सा पारित गरेकोमा सरकारलाई धन्यवाद । गत कात्तिकमा भारतले नेपाली भूमि लिम्पियाधुरालिपुलेक समेटेर राजनीतिक नक्सा सार्वजनिक गरेपछि सरकारले नेपालको नक्सा निकाल्नैपर्थ्यो । दशकौंदेखि भारतको नियन्त्रणमा रहेको लिम्पियाधुरा, लिपुलेक, कालापानीलगायतका भूभागसम्बन्धी पञ्चायतकालदेखि नै कूटनीतिक पहल गरिए पनि भारतको एकलौटी मनमौजीले सफल भएन । त्यस अर्थमा भारतनेपाल सीमा विवाद बल्ल सुरु भएको छ । पाँच वर्षअघि लिपुलेकलाई भारत र चीनको व्यापारिक नाका बनाउने सहमति भयो । त्यही सम्झौतालाई अघि बढाउन भारतले मोटरबाटो उद्घाटनसमेत गरेको छ । परराष्ट्र मन्त्रालयले विज्ञप्तिमार्फत बाटो नबनाउन आग्रह गरेको थियो । तर जवाफमा आफ्नै भूमिमा सडक बनाइएको दाबी गर्दै भारतले उल्टै नेपालको विज्ञप्ति चीनको इसारामा आएको भन्ने आरोप लगायो । गत कात्तिकमै भारतीय नक्साविरुद्ध सरकारले दरिलो कूटनीतिक क्षमता देखाउन सकेको भए यसरी अहिले निर्धक्क भएर भारतले नेपाली भूमि कब्जा गर्ने साहस गर्न सक्दैनथ्यो । २०१८ सालमा जोनल अफिसर भएर जनगणना गराउन लिम्पियाधुरा पुगेका ज्युँदो इतिहास र प्रमाण भैरव रिसाल छन् । अरू पनि थुप्रै प्रमाण हामीले पेस गर्न सक्छौं । सन् १९७३ मा भारतकै लिखित आदेशमा मालपोत तिरेको प्रमाणका आधारमा पनि महाकाली पूर्वको जमिन लिम्पियाधुरा नै नेपालभारतको सीमा भएको तथ्य प्रमाणित हुन्छ । तसर्थ नेपालभारत सीमाबारे खुट्टा नकमाई सरकारले आत्मसम्मानपूर्वक भारतसित वार्ता गरी तथ्य र प्रमाणका आधारमा यो विवाद समाधान गर्नुपर्छ । गंगाराज अर्याल, पाणिनि८, अर्घाखाँचीकालापानी विषयमा नेपाल सरकारको निणर्यलाई अन्तर्राष्ट्रिय स्तरमा पुर्याउने काम अभिनेत्री मनीषा कोइरालाले गरेकी छन् । मनीषाले भारतलाई आफ्नो कला र श्रम बेचेकी हुन्, स्वभिमान होइन । हरेक देशभक्त नागरिकले संकटको बेला आफ्नै देशको पक्ष लिन्छ । अझ उनले चीनको इसारामा यसो भनेकी हुन् भन्ने भारतीय बुझाइ गलत हो । कुरा नबुझी आलोचना गर्नुले भारतीय मिडियाकै बौद्धिक स्तर गिराएको छ । यसको उचित जवाफ हाम्रो मिडियाले दिऊन् । कालापानी घटना भारतको कूटनीतिको असफलता हो । सन् २०१५ अघि भारतको सबैभन्दा असल छिमेकी नेपाल थियो । संविधान घोषणा गरिसकेपछिको अमानवीय नाकाबन्दीले भारतविरोधी जनमत बन्यो । यसले जनस्तरमै भारतको विरोध हुन थाल्यो । अहिलेको भारतको एकतर्फी अतिक्रमणले असल छिमेकीको परिभाषा बदल्दै छ । कहिले कालापानीको भूभाग मिच्ने त कहिले अमानवीय नाकाबन्दी लगाउने अनि कहिले कृषिउपज भारत जानबाट रोक्नेजस्ता काम बारम्बार गरिँदा भारतप्रतिको नेपाली भावना नकारात्मक बन्न पुगेको हो । भारत र पाकिस्तान त अघोषित युद्धमा नै छन् । त्यस्तै भारतको चीनसँग पनि सम्बन्ध राम्रो छैन । श्रीलंका र बगंलादेश पनि भारतसँग रुष्ट छन् । भारतले तमिललाई उचालेर गृहयुद्ध चम्काइदिएको बुझाइ श्रीलंकनको छ । भुटान र माल्दिभ्सले भारतको विरोध खुलेर गरेका छैनन् तर भित्रभित्रै असन्तुष्टि छ । भुटानको रक्षा र परराष्ट्र नीति भारतले नै तय गर्छ । भारतको सम्बन्ध छिमेकीहरूसँग किन यसरी बिग्रिरहेको छ, यो विषयमा पनि छलफल गरिनुपर्छ । भारत छिमेकी हो तर असल हो कि होइन ? भन्ने बहस चलाउन आवश्यक छ । गोपाल देवकोटा, जोरपाटी, काठमाडौं"
शुल्क लिएर परीक्षण नहोस्,"मिर्गौलादेखि सामान्य ज्वरोसम्मका बिरामीले अस्पताल छिर्न नपाएर एम्बुलेन्समै ज्यान गुमाउनुपर्ने अवस्था छ । सरकारले त भाग शान्ति मिलाउँदामिलाउँदै समयमा पीपीई जुटाउन सकेन, निजी अस्पतालले पीपीईको व्यवस्था गर्न नसक्ने थिएन । कोरोनाबाहेकका अन्य धेरै संक्रामक रोगका लागि पनि अस्पतालसँग सधैं पीपीई जगेडा हुनैपर्छ र आइसोलेसन कक्ष पनि । स्वास्थ्यकर्मीलाई ब्याक्टेरियल र भाइरल इन्फेक्सन कसरी कन्ट्रोल गर्ने भन्ने ज्ञान र तालिम पनि हुन्छ । तर, बिरामी बुटबलबाट परासी र परासीबाट काठमाडौं हुँदै फेरि बुटबलसम्म एम्बुलेन्समै घुमिरहेका खबर आए । खासमा महाविपत्ति भएकाले निःशुल्क उपचार गर्नुपर्ने हो कि भनेर ती डराएका थिए । अहिले पैसा झार्न सकिने देखेपछि प्रायः सबै अस्पताल कुनै पनि बिरामीलाई भर्ना गर्न र कोराना परीक्षण गर्न तयार देखिन्छन् । हिजो नभएको पीपीई आज अकस्मात् छताछुल्ल उपलब्ध भएको छ र हिजो जनशक्तिको अभाव भएका अस्पताल आज पूर्ण क्षमतामा काम गर्न सक्ने बनेका छन् ।कोरोनाबाट बाँच्नेबित्तिकै मान्छे अमर बन्ने होइन । ऊ कहिल्यै बिरामी नै नपर्ने र अस्पतालमा सुक्खा लाग्ने भन्ने पनि होइन । भोलि फेरि ऊ हातमा पैसाको बिटो र शरीरमा पुरानैजस्तो स्वास्थ्य समस्या लिएर टुप्लुक्क आइहाल्छ । बरु आजै कोरोनाले सकियो भने भोलिपर्सि त्यो कसरी आउला ? महामारीमा पैसालाई पर राखेर, धनीगरिबको भेद नगरेर निःशुल्क परीक्षण गर्न निजी अस्पतालहरू अगाडि आउनुपर्ने होइन ? पैसा लिएर गर्न सक्ने पूर्वाधार छ भने निःशुल्क गर्न पक्कै नसकिने भन्ने हुँदैन । मान्छे क्वारेन्टिनको नाममा भेडाबाख्राजस्तै एक ठाउँमा थुनिएका छन् । सबैभन्दा बढी संक्रमण र मृत्युको जोखिम नै कथित क्वारेन्टिनस्थल बनेका छन् । न सफा पिउने पानी, न शौचालय । न पौष्टिक खाना, न स्वास्थ्यकर्मी । यता अस्पतालका वार्डहरू भने ताला लागेर थन्किएका छन् ।यतिबेला देशलाई कमान्ड गर्न सक्ने स्वास्थ्यमन्त्री चाहिन्थ्यो । जसले निजी अस्पताल र स्वास्थ्य संस्थादेखि उपलब्ध सबै सरकारी पूर्वाधारको संयोजन गरेर अगाडि बढाउन सकोस् । परीक्षण र संक्रमितलाई अलग्याउने काम युद्धस्तरमा गर्न सकोस् । प्रदर्शनीस्थल या धागो कारखाना होइन, सुविधासम्पन्न सरकारी या निजी अस्पताललाई कोरोना स्पेसल अस्पताल तोकेर नागरिकलाई अकालमा मर्नबाट बचाउन सकोस् । अर्को कुरा निजी अस्पतालले पैसा लिएर परीक्षण गरेपछि पनि फेरि त्यो नमुना सरकारी ल्याबमा परीक्षण गर्नैपर्छ भने किन समय र साधनस्रोतको दुरुपयोग गरिरहने ? प्राइभेट ल्याबलाई केही समय सरकारले नियन्त्रणमा लिएर सोझै र निःशुल्क परीक्षण किन नगर्ने ? किन प्राइभेट अस्पतालको त्यो जनशक्तिलाई सरकारले परिचालन नगर्ने ? किन क्वारेन्टिनमा सिटामोल दिने स्वास्थ्यकर्मीसम्म नराख्ने ? ए सरकार, यतिबेला स्वतन्त्र हिँडडुल गर्न पाउनेसम्मको नागरिक हक बन्धनमा छ । यो विशेष र संवेदनशील परिस्थिति हो । यो बेला सानो गल्ती पनि महँगो साबित हुन सक्छ । धनीगरिबको प्रश्न एकातिर उठ्छ नै, तर त्यसभन्दा ठूलो प्रश्न तथ्यांक, सूचना, गोपनीयता र विश्वसनीयताको पनि उठ्छ । त्यसले समाजमा र व्यक्तिको जीवनमा ल्याउन सक्ने असर ठूलो हुन्छ । कम्तीमा पिक मा पुगिसकेको र महामारी नियन्त्रणमा आइसकेको वक्तव्य नआउँदै अनि नागरिकलाई लकडाउनमा राखिरहेकै अवस्थामा निजी क्षेत्रलाई शुल्क लिएर परीक्षण गर्न दिने काम नगर्न विनम्र अनुरोध छ । भोलि विपत्तिको बादल फाटेको दिन पैसा हुनेले परीक्षण गरेर आफूलाई कुनै बेला संक्रमण भएनभएको हेर्न सक्छन् नै । नारायण गाउँले, बेलायत"
असली राष्ट्रवादको खोजी,"विख्यात लेखक मार्क ट्वेनले छद्म राष्ट्रवादीहरूलाई व्यंग्य गर्दै भनेका छन्, त्यो व्यक्ति जो सबैभन्दा चर्को चिच्याउँछ तर केका लागि चिच्याएको भन्ने जान्दैन, त्यही राष्ट्रवादी हो । अहिले संसारभर राष्ट्रवादलाई कुनै सस्तो नारामा संकुचित गर्दै राजनीतिक स्वार्थपूर्ति गर्ने तथा भिन्न समुदायमाथिको थिचोमिचोको औचित्य देखाउने अभ्यास चलिरहेको छ । तर, आधारभूत रूपमा त्यही व्यक्ति राष्ट्रवादी हो जसले राष्ट्र र समाजको सेवा गर्छ । त्यस्तो सेवा, जसले नागरिकको भलो गर्छ, उनीहरूलाई प्रगति गर्न सघाउँछ र न्याय दिलाउँछ । जब नागरिक स्वस्थ, शिक्षित, सक्षम र स्वाभिमानी हुन्छन्, तब मात्रै समाज र राष्ट्र बलियो बन्छ अनि राष्ट्रवाद सार्थक हुन्छ । जहाँ नागरिक निरीह रैतीको हैसियतमा हुन्छन्, त्यहाँ राष्ट्रियता बलियो हुनै सक्दैन र त्यहाँका शासक राष्ट्रवादी हुँदैनन् ।पछिल्लो समय नेपालमा राष्ट्रवादको विषय फेरि एकपल्ट चर्चामा आएको छ । देशको सीमा मिचिँदा आम नागरिकको भावनामा ठेस पुग्नु र मानिस आवेगमा आउनु स्वाभाविक पनि हो । त्यसमाथि नेपालको उत्तरपश्चिम सिमानामा लिम्पियाधुरादेखि सीमा मिच्दै आएको भारतले अब लिपुलेक कब्जा गरेर त्यहाँ सडक खन्ने कामसमेत गरेको छ । देशका अन्य भागमा समेत सीमा मिचिनु सामान्य बनेको छ । त्यसबाहेक सीमा क्षेत्रका नेपालीमाथि भारतीय पक्षबाट बारम्बार गरिने ज्यादती अलग्गै छ ।छिमेकीको यस्तो ज्यादती वर्षौंदेखि चलिरहँदा पनि नेपाल सरकारको रवैया के छ त ? चर्का राष्ट्रवादी कुरा गर्ने तर समस्या समाधान गर्न सिन्को नभाँच्ने । केही महिनाअगाडि भारतले नेपाली भूमि समेटेर नयाँ नक्सा जारी गर्दा नेपालमा चर्को विरोध त भयो तर कूटनीतिक स्तरमा सरकारले उपलब्धिमूलक कुनै काम गर्न सकेन । अहिले भारतले नेपाली भूमिमा सडक बनाएर उद्घाटन गरिसकेपछि बल्ल नेपाल सरकारले यो विषयमा केही बोलेको छ । योजस्तो लाजमर्दो कुरा अर्को के होला ! देशको प्रधानमन्त्रीजस्तो व्यक्तिले आफ्नो भूमिमा अरूले सडक खनेको थाहै पाइनँ भन्नुजस्तो गैरजिम्मेवारीपन के हुन सक्छ ? संसारमा कुनै पनि देशको राजनीति यति मजाकको भरमा चल्दैन ।हामी जतिसुकै आवेग र उत्तेजनामा आए पनि यथार्थ के हो भने, देशको कूटनीति आफ्नो मजबुती र बार्गेनिङ पावर का भरमा मात्रै चल्छ । अर्को देशसित कुरा गर्न टेबलमा बस्दा आफूमुनिको धरातल कति बलियो छ, त्यति नै दह्रोसित हामी कुरा राख्न सक्छौं । त्यो धरातल बिर्सेर सतहमा मच्चाइने कुनै पनि कोकोहोलो अर्थपूर्ण हुँदैन । जबसम्म हामीले समाज र राष्ट्रका रूपमा हाम्रा आधारभूत आवश्यकता पूरा गर्न अरूसित हात फैलाउनुपर्छ, जबसम्म हाम्रा नेताहरू पार्टी र गुटको झगडा मिलाउन छिमेकी देशका शासकको मुख ताक्ने अवस्थामा रहन्छन्, तबसम्म हामी खडा भएको धरातल मजबुत हुन सक्दैन । जबसम्म नेताहरूले भ्रष्टाचार र कुशासनमार्फत देशलाई खोक्रो बनाएर यसको आँत सुकाउँछन्, तबसम्म जतिसुकै राष्ट्रवादी कुरा गरे पनि त्यसले अर्थ राख्दैन । नेताहरूले देशभित्रको असफलता र बरबादी छोप्न राष्ट्रवादलाई खोलका रूपमा प्रयोग गरे भने त्यसले झनै विसंगत अवस्था सिर्जना गर्छ ।त्यसो भए, नेपालमा विकसित हुनुपर्ने राष्ट्रवाद कस्तो हो त ? पछिल्लो समय, खास गरी सत्ता वा त्यसवरिपरि हुनेहरूले कस्तो भान पार्न खोजेका छन् भने, कुनै एउटा देशको पाउबाट उठेर अर्को देशको पाउमा लम्पसार पर्नु नै राष्ट्रवाद हो । एकातिरको चरम परनिर्भरता अर्कातिर सार्नु भनेको हाम्रो कमजोरीको रूप बदल्नु मात्रै हो, हामी सबल बन्नु वा हाम्रो बार्गेनिङ पावर बढ्नु हैन । त्यसो गर्दा एउटा छिमेकीले हामीलाई अर्काको अतिक्रमणबाट बचाइहाल्छ वा उसको स्वार्थलाई दाउमा राखेर हाम्रो स्वार्थका लागि काम गर्छ भन्नु भ्रम मात्रै हो, जुन यसअगाडि नै बारम्बार पुष्टि भइसकेको छ । आआफ्नो स्वार्थअनुसार चीन र भारतले कसरी क्रमशः तिब्बत र सिक्किमलाई निले र तैं चुप, मै चुप को अवस्थामा पुगे भन्ने इतिहास हामीसामु छ ।भारत र चीन मात्र नभई देशबाहिरको कुनै पनि शक्तिकेन्द्रप्रति त्वं शरणम् हुँदै उसको भजन गाउनु राष्ट्रवाद हैन । हामीलाई त एउटाको काँधबाट अर्काको काँधमा हुत्तिने हैन, हाम्रै दुई खुट्टाका भरमा स्वतन्त्र रूपमा उभिने र आफ्नै बलबुतामा प्रगति गर्ने क्षमता विकास गर्नु आवश्यक छ । यो काम सजिलो छैन तर देशका रूपमा नेपाललाई बलियो र स्वाभिमानी बनाउने हो भने हामीले यसो गर्नुको विकल्प छैन । सीमा मिचिएका बेला चुलिने अनि अरू बेला शिथिल हुने मौसमी राष्ट्रवादले हामीलाई सक्षम र स्वाभिमानी बन्न सघाउँदैन । राष्ट्रवाद हाम्रा लागि मौसमी नाराबाजीको विषय बन्नु हुँदैन, हामीले दिनदिनै बाँच्ने जीवनको महत्त्वपूर्ण हिस्सा हुनुपर्छ ।राष्ट्रवादमाथिको अहिलेको बहसमा अर्को महत्त्वपूर्ण पक्ष पनि छुटेको छ । नेपालको नमिचिएको भूमिमा रहेका मानिसहरूको जीविका र आत्मसम्मानको संघर्षलाई नसमेट्ने राष्ट्रवादले हाम्रो समाजलाई अगाडि बढ्न सघाउँदैन । कोही रोगका कारण पीडामा छ, उपचार नपाएर छटपटाइरहेको छ भने समाजका रूपमा हामीले उसको उपचारको व्यवस्था गर्न सक्नुपर्छ, उसलाई कुनै खालको नारा सुनाएर हुँदैन । भोक, अशिक्षा, बेरोजगारी र गरिबीमा पिल्सिएको मानिसलाई खाना, शिक्षा र रोजगारी सुनिश्चित गर्न हामी सक्षम हुनुपर्छ । यो काममा अहिलेको सरकार कति निकम्मा र संवेदनहीन छ भन्ने त कोरोना महामारीका दौरान हामीले देखेकै छौं । अहिले सरकार कोरोनाका नाममा नागरिकमा सन्त्रास फैलाउनमा लिप्त छ, जबकि यसबीच अरू रोगको उपचार नपाएर धेरै मानिस मरिरहेका छन् । नागरिकलाई भोकैप्यासै छाडेर सरकारले राष्ट्रवादको नारा मात्रै लगाइरहनु शोभनीय हुँदैन ।यदि हामीले देशलाई सबल र अन्तर्राष्ट्रिय मञ्चमा स्वाभिमानपूर्वक खडा हुन सक्षम बनाउने हो भने सुरुमा त हाम्रो राज्य सुध्रिनु र सम्हालिनुपर्छ । सत्तामा पुग्नेहरूले शक्तिलाई राज्यस्रोत दोहन गर्दै आत्मसमृद्धिको माध्यम बनाउन बन्द गर्नुपर्छ । कुनै पनि भ्रष्ट व्यक्तिले राष्ट्रवादको नारा लगाउँछ भने बुझे हुन्छ, ऊ राष्ट्रवादलाई आफ्नो अपराध लुकाउने खोलका रूपमा प्रयोग गर्न खोज्दै छ । राज्यका सबै सार्वजनिक पदमा हुनेहरूले भ्रष्टाचार नगरी खटेर आम नागरिकको सेवा गर्ने हो भने राष्ट्रलाई बलियो बनाउन तिनले गर्न सक्ने त्यसभन्दा ठूलो काम अर्को छैन ।नागरिकका हैसियतले आम मानिसको हितका पक्षमा जतिसक्दो काम गर्ने हाम्रो प्रयास रहँदै आएको छ । स्वास्थ्यसेवा र मेडिकल शिक्षा सुधारका लागि डडेल्धुरामा सोह्रौं सत्याग्रहमा रहेका बेला भारतले उल्लिखित नक्सा सार्वजनिक गरेलगत्तै हामीले सत्याग्रह स्थगित गरेका थियौं । त्यस क्रममा भारतका प्रधानमन्त्री मोदीलाई लेखेको पत्रमा हामीले भनेका थियौं, देश ठूलो होस् वा सानो, बलियो होस् वा कमजोर, धनी होस् या गरिब, त्यहाँका नागरिकको मर्यादा र आत्मसम्मान ठूलो र सानो हुँदैन । अन्य देशले भारतको सीमा मिच्दा भारतीय नागरिकलाई जस्तो पीडा हुन्छ, कुनै पनि देशले नेपालको सीमा मिच्दा नेपालीलाई पनि त्यस्तै पीडा हुन्छ । नेपालमा भारतका अनेक सरोकार होलान् । खास गरी राष्ट्रिय सुरक्षाको संवेदनशीलताका कारण नेपालमा भारतको गहिरो चासो छ भनिन्छ । तर नेपाल मजबुत र समृद्ध भए मात्रै भारतको राष्ट्रिय सुरक्षा सुनिश्चित हुन सक्छ । अन्तमा, भारत र नेपाल मिलेर लड्नुपर्ने लडाइँ धेरै छन् । विश्वका धेरै ठाउँमा उन्मूलनजस्तै भएका धेरै संक्रामक रोगको ठूलो भार हामीकहाँ छ । अशिक्षित र निरक्षर मानिसहरूको ठूलो संख्या पनि यसै क्षेत्रमा छ । अपेक्षित गतिमा अर्थतन्त्र विस्तार नहुँदा जीविकाको समस्या त झन् सबैभन्दा जटिल बन्दो छ । आज हजारौं माइल टाढा मरुभूमिमा जोखिमपूर्ण काममा न्यूनतम ज्याला लिएर काम गरिरहेका कामदारमध्ये धेरै भारतीय र नेपाली छन् । त्यसैले यस्ता साझा समस्यासित भारत र नेपाल मात्रै नभई सबै दक्षिण एसियाली देशहरू मिलेर लड्नु जरुरी छ । एकअर्काको सीमा मिच्ने, विद्वेष फैलाउने र अपमान गर्नेजस्ता कामले न आर्थिक क्षेत्रमा सहकार्य हुन सक्छ, न एकअर्काको राष्ट्रिय सुरक्षा नै सुनिश्चित हुन्छ ।जिम्मेवार नागरिकका हैसियतले हामी आज पनि नेपालीहरूको निःशुल्क र गुणस्तरीय स्वास्थ्यसेवा तथा मेडिकल शिक्षाका लागि लडिरहेका त छौं नै, देशको मर्यादा र स्वाभिमान पनि हाम्रा लागि उत्तिकै प्राथमिकताको विषय हो । नेपाल, भारत वा अन्य कुनै मुलुकमा नागरिकलाई आधारभूत सेवाबाट वञ्चित गरेर सुगाले झैं नारा मात्रै रट्ने मौसमी राष्ट्रवादमा हामीलाई विश्वास छैन । हामी सधैं नागरिकलाई सबल र स्वाभिमानी बनाउन तथा समाजलाई अगाडि बढाउन भूमिका खेल्ने असली राष्ट्रवादका पक्षमा छौं । तर देशलाई वास्तवमै बलियो र स्वाभिमानी बनाउन राज्य पक्षको जिम्मेवारी ठूलो हुन्छ । त्यो जिम्मेवारी वहनमा पूरै असफल भइसकेको अहिलेको सरकारलाई जवाफदेही बनाउन नागरिकका रूपमा जस्तोसुकै भूमिका खेल्न पनि हामी तयार छौं ।"
घरधन्दाको बोझमा महिला,"नि कै दिनदेखि ग्यास्ट्रिकले सताएर धामीलाई भेट्न हिँडेकी एक महिलासँग गाउँमा मेरो भेट हुन्छ । ३५ वर्षकी ती महिलाको २० वर्षे सन्तान पनि सँगै छ । बाआमाले १४ वर्षे कलिलो उमेरमै विवाह गरिदिए । गाउँमा छोरीको कर्म यस्तै त हुन्छ । दुर्गम पहाडी भेगमा खेल्ने, रमाउने, पढ्ने उमेरमै विवाह गरिन्छ । विवाहपछि ती महिलाका दिनहरू घाँस काट्ने र भैंसीको हेरचाहमा बित्यो । आफूलाई समय दिन पाइनन् । सानै उमेरमा धेरै बच्चा जन्माउँदा उनको शरीर कमजोर बन्यो । बच्चा हुर्काउने, खनजोत र मेलापर्ममै जीवनका दिनहरू बिते । आफ्नो स्वास्थ्यको ख्याल गर्न पाइनन् । उनको शरीर बच्चा जन्माउँदाको पीडा र कामको बोझले गल्यो । यो उमेरमा पनि उनको दिनचर्यामा केही परिवर्तन आएको छैन । घाँस काट्ने, दाउरा बटुल्ने, गाईभैंसी चराउने र खेतीपाती । समयमै खाना नखाएर वा शरीरमा पानीको मात्रा नपुग्दा उनी बेलाबेला बिरामी पर्छिन् । धामीले झारफुक गरेर रोग निको पार्दिन्छ भन्नेमा उनको विश्वास छ । त्यसैले उनी बिरामी पर्दा धामीकहाँ जान्छिन् । मैले भेट्दा उनलाई धामीले पानी फुकेर खान दिइरहेको थियो । धामीले पहिले नाडी छामे अनि सानो भाँडोमा पानी हालेर हँसियाले घोले र उनलाई पिउन लगाए । उनले ग्यास्ट्रिकको औषधि पनि खाएकी रहिछन् तर निको नभएपछि धामीको शरणमा आइन् । गाउँमा पेट दुखेकोदेखि ज्वरोसम्म फुकफाकले निको हुन्छ भन्ने विश्वास गहिरो छ । धामीले बिरामीलाई बुटी भनेर विभिन्न आयुर्वेदिक झार दिने भएकाले केही व्यक्तिलाई निको पनि भएकै छ । बिरामी हुने गरी काम गर्दा पनि उनको श्रीमान्ले जस दिँदैनन् । बिरामी छु भन्दा श्रीमान्ले के अब सुतेर बस्ने हो त भन्छन् रे । उनी स्वस्थ र फुर्तिलो देखुन्जेल श्रीमान्ले घर र खेतको काम लगाइरहन्छन् । श्रीमान्लाई लाग्दो हो पढेलेखेकी छैन, घरको काम नगरे केमा लगाउने ? परिवारभित्र उनी कामदारको भूमिकामा छिन् र उनले जानेको सीप घाँसको भारी बोक्नु मात्रै हो । उनको दुःखसुख, रहर र चाहनाबारे श्रीमान्ले वास्ता गर्दैनन् । श्रीमतीको बारेमा यस्तो सोच्ने फुर्सद पनि हुँदैन । पुरुषले भान्साको काम गर्नु हाम्रो समाजमा लाजको विषय बन्ने गर्छ । यदि कसैले भान्साको काम सघाइहाले भने पनि गाउँलेले कस्तो जोईटिंग्रे रहेछ भन्लान् भन्ने डर सधैँ श्रीमान्मा हुन्छ । श्रीमतीलाई मायालु व्यवहार गर्ने त बेसोमती कहलिन्छ । वर्षौंदेखि निरन्तर एकतमासको शारीरिक र मानसिक थकान ती महिलाको बोलीमा झल्कन्थ्यो । अधिकांश पहाडी परिवार पशुपालनमा निर्भर छ । घाँस महिलाले काट्छन् । पुरुषले भने दूध बजारसम्म पुर्याउँछन् । बजारमा जमघट गरी राजनीतिको कुरा गर्छन् । गाउँसहरको खबर थाहा पाउँछन् । बजार जाँदा नयाँ कुरा सिकेर आउँछन् । बा रेडियो सुन्छन्, टेलिभिजन हेर्छन्, सभासम्मेलनतिर पनि पुग्छन् । भलै लकडाउनका कारण केही समययता दैनिकी बदलिएको छ । आमा घरकै चौघेराभित्र कुरा सुनेका आधारमा आफ्नो धारणा बनाउँछिन् । अनि परिवारमा बाको आवाज ठूलो हुने नै भयो । महिलाहरू घरव्यवहारमा जोतिइरहेका हुन्छन् । कतै मेलापातमा साथीसंगीको भेट भयो भने पनि अभाव, भातभान्सा र श्रीमान्ले गरेको हेलाकै कुरा गर्छन् । हाम्रा आमाहरू र हाम्रो दुःख उस्तै छ । बुद्धि छोटो हुने भएकाले स्त्रीको मनमाथि अधिकार जमाउन असम्भव छ भन्ने ऋग्वेदको पाठ हामीले पुस्तौंदेखि घोक्दै आयौं । महिलाहरू जीवनसाथीभन्दा पनि यौनदासी र सेविकाको हैसियतमा छन् अझैं । छोराछोरीको हेरचाह र घरायसी काममा नै जीवन बित्छ । त्यसैले पनि अहिलेका सचेत महिलाले हजारौं वर्षदेखिका चलन, मान्यता र त्यसले महिलाको मानसिक, शारीरिक र सामाजिक अवस्थामा पारेको प्रभावको बारे लेख्नुबोल्नुपर्छ । यो चलन हटाउन अझै धेरै समय लाग्छ । जान्नेबुझ्ने पुरुषलाई महिलाको यो पाटो गन्थनमन्थन लाग्न सक्छ । तर बोल्न छोड्नु हुन्न । हाम्रो समाजमा महिलालाई मानवको रूपमा नहेरी सती, सावित्री र पृथ्वी भनिन्छ । महिला सहनशील अनि शारीरिक रूपमा कमजोर हुन्छन्, त्यसैले घरभित्रको मात्र केन्द्रित हुनुपर्छ भन्ने धारणा अझै छ । शिक्षित र आत्मनिर्भर महिलाले पनि भान्साको काम गर्नैपर्छ । अनि बौद्धिक बहसमा कहिले सहभागी हुने ? कहिले राजनीतिमा आफ्नो हिस्सा खोज्ने ? महिलालाई समेटियो भने मात्र समाजको विकास हुन सक्छ । समाज अविकसित हुनुको एउटा कारण महिलाहरूका पक्षलाई ख्याल नगरी सधैं पितृसत्ताभित्रै रहेर सोच्नु र व्यवहार गर्नु हो ।"
विकासोन्मुख देशमा स्थिति भयावह,"जेनेभा (एजेन्सी) विश्व स्वास्थ्य संगठन (डब्लूएचओ) ले पछिल्लो समय विकासोन्मुख देशमा कोरोना भाइरस (कोभिड१९) को अवस्था भयावह भएको जनाएको छ । डब्लूएचओका महानिर्देशक डा ट्रेडोस एड्हानोम गेहब्रेयससले कम तथा मध्यम आए भएका देशमा हालैका दिनमा संक्रमण झन् व्यापक रूपमा फैलिइरहेको भन्दै चिन्ता व्यक्त गरेका छन् । उनका अनुसार पछिल्लो २४ घण्टामा थपिएका १ लाख ६ हजार नयाँ संक्रमितमध्ये अधिकांश त्यस्ता देशका हुन् । २४ घण्टामा १ लाख ६ हजार नयाँ संक्रमित थपिएका छन्,, डा गेहब्रेयससले भने, यीमध्ये धेरैजसो कम र मध्यम आय भएका देशहरूका हुन् । महानिर्देशक डा गेहब्रेयससले निम्न र मध्यम आय भएका देशहरूको अवस्थाबाट निकै चिन्तित भएको बताएका छन् । यो निकै चिन्ताको विषय हो, यस्ता देशमा संक्रमितको उपचारका लागि झन् ठूलो समस्या हुनसक्छ, उनले भनेका छन् । विश्वभर पछिल्लो दुई साताभन्दा पनि कम समयमा १० लाख संक्रमित थपिएका छन् । गेहब्रेयससका अनुसार तीमध्ये धैरेजसो कम तथा मध्यम आय भएका देशका हुन् । अन्तर्राष्ट्रिय सञ्चारमाध्यमका अनुसार दक्षिण अमेरिकी देशहरूमा पछिल्ला दिनहरूमा संक्रमणको दर निकै बढेको छ । केही मुलुकले लकडाउन खुकुलो बनाए पनि संक्रमण बढेसँगै पुनःस्थापित गरेका छन् ।ब्राजिलमा सबैभन्दा बढी बिरामी भेटिएका छन् । संक्रमितको संख्याका आधारमा ब्राजिल तेस्रो स्थानमा छ । पेरू, मेक्सिको र चिलीमा पनि संक्रमितको संख्या लगातार बढिरहेको छ ।यसैबीच, युरोपमा संक्रमण र मृत्यु दरमा लगातार कमि आएपछि लकडाउन क्रमशः खुकुलो बनाउँदै लगिएको छ । इटालीमा ४० लाखभन्दा बढी मानिस काममा फर्किसकेका छन् । स्पेनमा पनि निर्माण क्षेत्र, उद्योग, कलकारखाना तथा अत्यावश्यक क्षेत्रमा काम सुचारु भइसकेको छ । त्यस्तै, फ्रान्सले पनि लकडाउन खुकुलो पारिसकेको छ । बेलायतले घरबाट काम गर्न नमिल्ने क्षेत्रका कर्मचारीलाई सुरक्षाका उपाय अवलम्बन गर्दै काम फर्कन अनुमति दिइसकेको छ । दक्षिण कोरियामा नाइट क्लबबाहेका व्यवसाय सञ्चालनमा ल्याइएको छ भने विद्यालयहरूमा पठनपाठन सुरु भइसकेको छ । चीन, जापान र सिंगापुरले पनि व्यवसायहरू खोल्नुका साथै आम जनजीवनमा सहजीकरण गर्न थालेका छन् ।"
कोरोना संक्रमितको संख्या ५० लाख नाघ्यो,"एसियामा भारत सबैभन्दा बढी प्रभावित कोभिड१९ का कारण भारतमा एसियाकै सबैभन्दा बढी प्रभावित देखिएको छ । बिहीबार साँझसम्म भारतमा संक्रमितको संख्या १ लाख १२ हजार ५ सय ५९ पुगेको छ ।भारतीय स्वास्थ्य तथा परिवार कल्याण मन्त्रालयका अनुसार भाइरसको संक्रमणका कारण ३ हजार ४ सय ३५ जनाले ज्यान गुमाइसकेका छन् । संक्रमितमध्ये ४५ हजार ३ सय निको भएका जनाइएको छ । सबैभन्दा बढी प्रभावित महाराष्ट्र राज्यमा संक्रमितको संख्या ३९ हजार ३ सय नाघिसकेको छ । महाराष्ट्रमा मात्रै १ हजार ३ सय ९० जनाले ज्यान गुमाएका छन् । त्यस्तै, तमिलनाडुमा १३ हजार १ सय ९१, गुजरातमा १२ हजार ५ सय ३७ र दिल्लीमा ११ हजार १ सय संक्रमित छन् ।गुजरातमा ७ सय ४९, दिल्लीमा १ सय ७६ र तमिलनाडुमा ८७ जनाले कोभिड१९ का कारण ज्यान गुमाइसकेका छन् । मन्त्रालयका अनुसार अरुणाचल र मिजोरम राज्य कोभिड१९ बाट कम प्रभावित छन् । मंगलबार साँझसम्म अरुणाचल र मिजोरममा ११ जनामा संक्रमण देखिएको छ । ती दुवैजना निको भइसकेका छन् । भारतमा एक साताअघि लकडाउन खुकुलो पारिएसँगै संक्रमणमा वृद्धि भएको अधिकारीहरूले जनाएका छन् ।"
कार्यसम्पादनमा प्रायः मन्त्रालय कमजोर,"त्यस्तै, महालेखा नियन्त्रक कार्यालयबाट प्राप्त विवणरअनुसार चालू आवमा विनियोजित कूल बजेटमध्य चैत मसान्तसम्म ४४ प्रतिशत मात्र खर्च भएको छ । यसमध्ये चालूतर्फ ५१८, पुँजीगततर्फ २५८ तथा वित्तीयतर्फ ४४२ प्रतिशत खर्च भएको छ । ४ खर्ब ८ अर्ब १ करोडमध्ये १ खर्ब ५ अर्ब २२ करोड खर्च भएको छ ।चैतपछि लकडाउन भएर पनि सोचेअनुसारको काम हुन नसकेको पूर्वअर्थसचिव शान्तराज सुवेदी बताउँछन् । अहिलेको वर्षलाई विगतसँग तुलना गर्न गाह्रो हुन्छ, उनले भने, कार्यसम्पादन सम्झौता गर्नु भनेको उपलब्ध स्रोतसाधनमा निश्चित काम गर्न निश्चित समय तोकेर जिम्मा दिनु हो । कार्यसम्पादन मूल्यांकनलाई देखाउने गरी सम्झौता मात्र हुने र त्यसबाट के परिणाम आयो भनेर अनुगमन गर्ने पक्ष फितलो रहने गरेको उनको भनाइ छ । कार्यसम्पादन सम्झौता गरेपछि उसलाई यो काम गर्न के समस्या भयो, के सहयोग गर्नुपर्छ भनेर हेर्ने चलन नरहेको उनी बताउँछन् । कार्यसम्पादन सम्झौता गरिसकेपछि नतिजा निकाल्ने गरी काम गर्नुपर्छ, उनले भने, नतिजा आउन सकेन भने मेरो मूल्यांकन त्यहीअनुसार हुन्छ । वृत्ति विकासमा प्रभाव पर्छ भन्ने प्रवृत्ति कम छ । नेपालमा दण्ड र पुरस्कारको व्यवस्था एकदमै कमजोर रहेको उनको भनाइ छ । कार्यसम्पादन सम्झौता गर्न जसरी महत्त्व दिइयो । त्यसरी नै कार्यान्वयन पक्षलाई पनि हेर्नुपर्नेमा उनको जोड छ । मंसिरमा केही मन्त्रीको काम चित्तबुझ्दो नरहेको भन्दै प्रधानमन्त्री केपी शर्मा ओलीले नयाँ अनुहारलाई अवसर दिए । हेलिकप्टर दुर्घटनामा परी मृत्यु भएपछि तत्कालीन पर्यटनमन्त्री रवीन्द्र अधिकारीको ठाउँमा योगेश भट्टराई मन्त्री बने । त्यस्तै तत्कालीन कृषिमन्त्री चक्रपाणि खनालको ठाउँमा घनश्याम भुसाल, श्रममन्त्री गोकर्ण विष्टको ठाउँमा रामेश्वर राय यादव, संघीय मामिलामन्त्री लालबाबु पण्डितको ठाउँमा हृदयेश त्रिपाठी, उद्योग वाणिज्यमन्त्री मातृका यादवको ठाउँमा लेखराज भट्ट, भौतिकमन्त्री रघुवीर महासेठको ठाउँमा वसन्त नेम्वाङ र महिला बालबालिकामन्त्री थममाया थापाको ठाउँमा पार्वत गुरुङ नियुक्त भए ।"
संक्रमितमध्ये भारतबाट लुकीछिपी भित्रिएका बढी,"(बिर्तामोडकाँकडभिट्टा)  सीमा क्षेत्रबाट लुकीछिपी नेपाल प्रवेश गर्नेहरूमा कोभिड१९ को संक्रमण बढी देखिएको छ । झापामा तीन दिनयता दैनिकजसो कोभिड संक्रमण पुष्टि भइरहेको छ । भारतको मुम्बई, दिल्ली, कर्नाटक, हरियाना, देहरादुन, केरलालगायत स्थानबाट आएका नेपालीमा संक्रमण पुष्टि भएको हो ।सीमावर्ती कचनकवल गाउँपालिकामा मात्र २५ जना संक्रमित छन् । उनीहरू सबै मुम्बई, दिल्लीलगायत स्थानबाट फर्किएको गाउँपालिकाका स्वास्थ्य शाखा प्रमुख जागेश्वप्रसाद यादवले जानकारी दिए । एक सातायता कचनकवलमा लुकीछिपी दुई सयभन्दा बढी भित्रिएका छन् । कचनकवल५ पाठामारीबाट शुक्रबार बिहान पहिलोपटक ११ जनाको समूह नेपाल भित्रिएको थियो । सोही दिन पाठामारीस्थित ११३ नम्बर पिल्लर छेउबाट एक जना युवक पनि लुकीछिपी मेची नदी तरेर नेपाल छिरेका थिए । उनीहरू सबैलाई साँझतिर गाउँपालिकाले ट्र्याक्टरमा हालेर पथरिया माविको क्वारेन्टाइनमा लगेर राखेको थियो । भोलिपल्ट (शनिबार) बिहान पनि केचना क्षेत्रबाट थप ९ जना नेपाल भित्रिएका थिए । दुई दिनमा नेपाल भित्रिएका र पथरिया माविको क्वारेन्टाइनमा बसेका गरी शनिबार दिउँसो ३३ जनाको स्वाब संकलन गरिएको थियो । विराटनगरस्थित कोसी अस्पतालमा पीसीआर परीक्षणका क्रममा उनीहरूमध्ये १० जनाको रिपोर्ट पोजिटिभ आएको थियो । एउटै गाउँमा ठूलो संख्यामा संक्रमित फेला परेपछि मंगलबार कचनकवलमै थप ६५ जनाको स्वाब नमुना संकलन गरियो । उनीहरूमध्ये बुधबार साँझ ३० जनाको नतिजा आउँदा १५ जनामा संक्रमण पुष्टि भयो । कचनकवलमा संक्रमण पुष्टि भएका सबै भारतबाट आएका हुन्, स्वास्थ्य कार्यालयका फोकल पर्सन जीवन चम्लागाईंले भने । लुकीछिपी नेपाल प्रवेश गरे पनि उनीहरूलाई सीमा क्षेत्रमै नियन्त्रणमा लिई क्वारेन्टाइनमा राखेकाले समुदायमा संक्रमण फैलिन नदिएको यादवले बताए । कचनकवलको सीमा क्षेत्रबाट शुक्रबारदेखि दैनिक दर्जनौंको संख्यामा लुकीछिपी नेपाल प्रवेश गरिरहेका छन् । दोस्रोपटक मंगलबार स्वाब नमुना दिने पनि सबै भारतबाट आएका मात्र भएको चम्लागाईंले बताए । भारतबाट आउनेको संख्या बढ्दै गएपछि कचनकवलमा पाँच दिनयता थप चारवटा क्वारेन्टाइन निर्माण गरिएका छन् ।भारतबाट आएकाहरूको विषयमा स्थानीय, प्रहरी, आफन्त र छिमेकीबाट हामीलाई जानकारी हुन्छ, गाउँपालिकाका स्वास्थ्य शाखा प्रमुख यादवले भने, केही त हाम्रो सम्पर्कमा नआई लुकेर पनि बसेका होलान् । भरसक भारतबाट भित्रिनेलाई सिमानामै नियन्त्रणमा लिइरहेका छौं । जिल्लाको सीमावर्ती गौरीगन्ज र झापा गाउँपालिकामा पनि भारतबाट ठूलो संख्यामा नेपाली भित्रिएका छन् । झापा गाउँपालिकाका अध्यक्ष जयनारायण साहले मंगलबार मात्र सीमा क्षेत्रबाट ४७ जना भित्रिएको जानकारी दिए । उनीहरू सबैलाई होल्डिङ एरियामा राखेर सम्बन्धित पालिकामा पठाइएको थियो । जिल्लाको दक्षिणपश्चिम गौरीगन्ज गाउँपालिकामा पनि सीमा क्षेत्रबाट लुकीछिपी दैनिक नेपालीहरू भित्रिरहेको स्वास्थ्य शाखा प्रमुख रामचन्द्र मिश्रले बताए । एक साताभित्र भारतबाट एक हजारभन्दा बढी झापाको बाटो हुँदै नेपाल प्रवेश गरेको प्रमुख जिल्ला अधिकारी उदयबहादुर राना बताउँछन् । उनीहरूमध्ये करिब ६ सय ५० जना झापाबाहेक २९ जिल्लाका छन् । सीमा क्षेत्रबाट लुक्दै भित्रिएकाहरूलाई भद्रपुरको कलबलगुडी र मेची बहुमुखी क्याम्पस, बिर्तामोडको कञ्चनजंघा इन्स्टिच्युट, शिवसताक्षीको राष्ट्रिय रमणीय मावि, दमकको मानसरोवर कलेजको क्वारेन्टाइनमा राखिएको छ । कचनकवलको सीमा भारत विहारको किसनगन्ज जिल्लासँग जोडिन्छ । मधेसी र मुस्लिम बाहुल्य यो गाउँपालिकामा गत सोमबारदेखि संक्रमितहरू भेटिन थालेका हुन् । कचनकवल गाउँपालिकाका अध्यक्ष अन्जार आलमले कोरोना संक्रमण देखिएसँगै स्थानीयवासी त्रस्त भएको बताए । उनका अनुसार भारतबाट आएका नेपालीलाई प्रवेश नगराइएको भए सायद संक्रमण हुने थिएन । नेपाली दाजुभाइ अलपत्र देखेर माया जाग्यो, ल्याइयो, त्यसपछि धमाधम संक्रमण देखिन थाल्यो, उनले भने ।गाउँपालिकालाई पाँच दिनका लागि सिल गरिएको छ भने सीमा नाकामा थप कडाइ गरिएको छ । यद्यपि भारतबाट आउनेको चाप उस्तै छ । उनीहरूलाई भारततिरै रोकेर राखिएको छ । भारतबाट आएकालाई तत्काल प्रवेश गराउने पक्षमा हामी छैनौं, आलमले भने, गाउँपालिकालाई सोत्तर पार्न हामी चाहँदैनौं । संक्रमित थपिएसँगै गाउँपालिकाले भारतबाट आएकाहरूलाई राख्न जानकी आधारभूत विद्यालय र महेन्द्र रत्न माविमा क्वारेन्टाइन बनाइएको छ । क्वारेन्टाइनमा हाल २ सय १२ जना छन् । सबै भारतबाट आएका मात्रै छन् ।"
प्रदेश १ मा संक्रमित ८४,"मोरङ (कास) झापाको कचनकवलमा एकै दिन २३ जनामा कोरोना संक्रमण पुष्टि भएको छ । बिहीबार नै धनकुटा र सुनसरीमा ११ जनमासमेत कोरोना पोजिटिभ पाइएपछि प्रदेश १ मा संक्रमितको संख्या ८४ पुगेको छ । विराटनगरस्थित प्रादेशिक प्रयोगशाला र धरानस्थित वीपी कोइराला स्वास्थ्य विज्ञान प्रतिष्ठानमा बिहीबार गरिएको स्वाबको नमुना परीक्षणमा संक्रमण पुष्टि भएको हो । झापा, कचनकवल गाउँपालिका ३, ६ र ८ नम्बर वडाका २३ जनामा संक्रमण पुष्टि भएको हो । बिहीबार दिउँसो संक्रमण पुष्टि भएका ८ जना कचनकवलस्थित लक्ष्मी देवकोटा माविमा बनाइएको क्वारेन्टाइनमा बसिरहेका थिए । झापामा अब संक्रमितको संख्या ३५ पुगेको छ । संक्रमितहरू १७ देखि ५५ वर्ष उमेर समूहका छन् । संक्रमितहरूको स्वास्थ्य अवस्था सामान्य रहेको मन्त्रालयले जनाएको छ । यसअघि बुधबार बिहान झापा केचनाका ५, सुनसरीको धरानकी एक महिला र धनकुटाका थप एक जनामा संक्रमण पुष्टि भएको थियो । उदयपुरमा ३३ जना, धनकुटामा ७, मोरङमा ४, सुनसरीमा ३ जना संक्रमित पुष्टि भएका छन् । भोजपुर र खोटाङमा एकएक जनामा संक्रमण पुष्टि भएको छ ।विराटनगरस्थित कोभिड१९ उपचार केन्द्रमा राखिएका संक्रमितमध्ये २६ जनालाई डिस्चार्ज गरिएको छ ।प्रदेश सरकारको पछिल्लो तथ्यांकअनुसार पीसीआर विधिबाट प्रदेशभर ३ हजार ७ सय ७ जनाको परीक्षण गरिएको छ । यसैगरी आरडीटी विधिले ९ हजार ८ सय ३७ जनाको परीक्षण गरिएको छ ।"
कतारमा एक नेपालीलाई मृत्युदण्ड,"(काठमाडौं)  हत्या अभियोगमा कतारमा पक्राउ परेका महोत्तरीको औराही१ का अनिल चौधरीलाई गोली हानी मृत्युदण्ड दिइएको छ । नेपालीलाई मृत्युदण्डको सजाय कार्यान्वयनमा ल्याएको कतारमा यो पहिलो हो । कतारी नागरिक उमैर मोहम्मद उमैर अल रमाजानी अलनुयमीको हत्या गरेको ठहर गर्दै चौधरीलाई मृत्युदण्डको फैसला सुनाइएको थियो । १२ डिसेम्बर २०१७ मा जारी तल्लो अदालतको फैसलालाई सर्वोच्च अदालतले पनि अनुमोदन गरेपछि जेल प्रशासनले गोली हानी मृत्युदण्ड दिएको हो । उनलाई ब्लडमनी लिएर माफी दिनका लागि पीडित परिवारले अस्वीकार गरेको थियो । मृत्युदण्डको कार्यान्वयन गर्नु एक दिन अगाडि मात्रै कतारले दोहास्थित नेपाली दूतावासलाई जानकारी दिइएको थियो । सूचना पाएलगत्तै दूतावासले परराष्ट्र मन्त्रालयलाई मृत्युदण्डको कार्यान्वयन रोक्नका लागि पत्र पठाएको थियो ।चौधरीले आफ्नो सुरक्षाको प्रतिकार गर्न खोज्दा कतारी नागरिक अल नुएमीको मृत्यु हुन पुगेको बयान दिएका थिए । तर नुएमीको शरीरमा दर्जनौं पटक खुकुरी प्रहार गरी क्रूरतापूर्वक हत्या गरिएको अदालतको फैसलामा उल्लेख छ । हत्या गरेको अभियोगमा छानबिन गर्न चौधरीलाई सन् २०१७ अप्रिलको पहिलो साता पक्राउ गरिएको थियो ।अदालतले गोली हानेर मृत्युदण्ड दिने फैसला यसअघि अन्य नेपालीको हकमा सुनाइएको थिएन । हालसम्म हत्या अभियोग लागेका नेपालीहरूमध्ये चौधरीविरुद्ध आएको आदेश सबैभन्दा कडा हो । अन्य मुद्दामा मृत्युदण्ड पाएका नेपालीलाई भने सजाय कार्यान्वयन गरिएको छैन । हत्या प्रकरणको पूर्ण विवरण बाहिर सार्वजनिक गरिएको छैन । स्थानीय अस्पतालमा राखिएको शवलाई नेपाल पठाउनका लागि कतारी प्रशासनले अनुमति दिएको छ । दूतावासले उनको शव नेपाल पठाउने कि कतारमै अन्तिम अत्येष्टि गर्ने भन्ने विषयमा चौधरीको परिवारको रायका लागि पत्राचार गरिएको जनाएको छ । चौधरी २०१५ अगस्ट २७ गते कतार गएका थिए । उनी कारवास कम्पनीमा सामान्य मजदुरको हैसियतमा काम गर्थे । उनलाई केन्द्रीय कारागारमा राखिएको थियो ।कतारस्थित नेपाली दूतावासले चौधरीको जीवन रक्षाका लागि भन्दै सर्वोच्चमा बहस गर्नका लागि लाग्ने वकिल खर्च (झन्डै ३० हजार रियाल, करिब ६ लाख रुपैयाँ) माग गरेको थियो ।"
भत्ताको लाइनमै वृद्धको मृत्यु,धादिङ (कास) सामाजिक सुरक्षा भत्ता लिन बैंक गएका एक वृद्धको मृत्यु भएको छ । गंगाजमुना गाउँपालिका४ ठकुरीडाँडाका ८३ वर्षीय रामबहादुर गुरुङ घरबाट तीन घण्टा टाढाको फुलखर्कस्थित एसबीआई बैंकमा लाइन बसेका बेला बेहोस भएर ढलेका थिए । दमका बिरामी उनलाई उपचारका लागि लैजाँदै गर्दा मृत्यु भएको गाउँपालिकाका स्वास्थ्य संयोजक दीपक अधिकारीले बताए ।
क्लोपलाई प्रशिक्षण सुरु गर्दा विद्यालयको अनुभव,"लन्डन (एएफपी) लिभरपुलका व्यवस्थापक योर्गन क्लोपले यो सिजनको इंग्लिस प्रिमियर लिग सिजन पूरा हुनेमा विश्वस्त रहेको दाबी गर्दै आफ्नो टिमलाई प्रशिक्षणमा उतारेका छन् । अहिले सानो समूह बनाएर खेलाडीले बुधबारदेखि अभ्यास सुरु गरिसकेका छन् । क्लोपको टिम ३० वर्षयता पहिलोपल्ट लिग उपाधि चुम्नेबाट दुई जितमात्र टाढा छ ।कोरोना भाइरस संक्रमणको महामारीले खेल रोकिनुअगाडि लिभरपुल लिगको बलियो स्थितिमा थियो । महामारी फैलिएको सुरुआती अवसरमा क्लोपले कोही कसैको ज्यान बच्छ भने आफू लिग स्थगित गर्ने पक्षमा रहेको बताएका थिए । तर अहिले स्थितिअनुकूल बनेको जर्मन प्रशिक्षक मान्छन् । उनले खेलाडीको प्रशिक्षण सुरक्षित रहेको पनि दाबी गरे ।उनले भनेका छन्, फुटबल फेरि सुरु गर्न हतार गर्नुहुन्न र हतार गरिएको पनि छैन । अहिले हामी फेरि फुटबल फर्काउन पहिलो पाइला चालिरहेका छौं । हामीले सामाजिक दूरी कायम राखेर नै अभ्यास सुरु गरेका छौं । उनले प्रशिक्षण फेरि सुरु गरेको पहिलो दिन आफ्ना लागि विद्यालयमा बिताएको पहिलो दिनजस्तै अनुभव भएको पनि बताए । उनले थपेका छन्, फुटबल नभएको पनि लामो समय भइसकेको छ । तर अहिलेसम्म जति काम भएका छन्, त्यो सही दिशातर्फ नै अग्रसर छ । फुटबल अहिले मैदानमा फर्कने संघारमा छ, यसले खेलप्रेमीलाई खुसी पनि तुल्याएको छ । मलाई पूरा विश्वास छ, इंग्लिस प्रिमियर लिगमा जे भइरहेको छ, त्यो ठीक छ ।क्लोपले कोही कसैको जीवनमा जोखिम उठाउनु पनि आवश्यक नभएको माने । उनको तर्क थियो, हामीले चाह्यौं भनेमा हामी कसैको जीवन पनि जोखिममा राख्दैनौं । फुटबल खेल्नु खेलाउनु हाम्रो काम हो, तर यो कसैको जीवनभन्दा ठूलो होइन । कसलाई अहिले फुटबल खेल्न डर छ भने मैदानमा नआए हुन्छ ।"
खेलाडीको प्रशंसा गर्दै जिदान,"म्याड्रिड (एएफपी) जिनेदिन जिदानले रियल म्याड्रिडका खेलाडीको शारीरिक र मानसिक स्तर अहिले उत्कृष्ट रहेको दाबी गरेका छन् । उनले बुधबार कोरोना भाइरस संक्रमणको महामारीबीच खुल्न लागेको स्पेनिस फुटबलमा आफ्नो टिमले उपाधि जित्नका लागि सबैखाले प्रयास गर्ने पनि बताए । जिदानले भने, सबै खेलाडीले घरमा रहेका बेला पनि नियमित अभ्यास गरेका थिए । त्यसैले अहिले लयमा आउन खासै समय लागेन ।उनले यही कारण टिमको उच्च प्रदर्शनका लागि निकै महत्त्वपूर्ण साबित हुने पनि दाबी गरे । स्पेनी ला लिगामा रियल २ अंकले बार्सिलोना पछाडि दोस्रो स्थानमा छ । यस्तै १२ औं पटकको युरोपेली च्याम्पियन्स लिग विजेता रियल क्वाटरफाइनलको पहिलो लेगमा पनि म्यानचेस्टर सिटीविरुद्ध पछाडि रहेको स्थितिमा छ । जिदानको स्पेनी मिडियासँग टिमको प्रशिक्षणका क्रममा भनेका छन्, सबै खेलाडीले निकै मिहिनेत गरेका छन् र यसले पनि प्रस्ट पार्छ, उनीहरू फुटबललाई कति धेरै मन पराउँछन् भनेर ।"
जिरुड र काबालेरो चेल्सीमै,लन्डन (एएफपी) चेल्सीले स्ट्राइकर ओलिभर जिरुड र गोलरक्षक विली काबालेरोसँग सन् २०२०२१ सम्मका लागि नयाँ अनुबन्ध थपेको छ । चेल्सीले कोरोना भाइरस संक्रमण महामारीका कारण लिग रोकिनु अगाडि चेल्सीले एभरटनविरुद्ध खेलको अन्तिम खेलमा जिरुडले गोल गरेका थिए ।फ्रान्सेली अन्तर्राष्ट्रिय विश्वकप विजेता खेलाडीको अनुबन्ध यो सिजन सकिने क्रममा थियो । काबालेरो भने अब आफ्नो ४० औं जन्मदिनसम्म स्टानफोर्ड ब्रिजमै रहने भएका छन् । अर्जेन्टिनी गोलरक्षकले चेल्सीको टिममा नियमित मौका भने पाइरहेका छैनन् । तर चेल्सी उनको अनुभवको फाइदा लिन चाहन्छ ।
नोया बायर्नमै खुसी,"म्युनिख (एएफपी) जर्मनी गोलरक्षक म्यानुएल नोयाले बुधबार बायर्न म्युनिखसँग नयाँ अनुबन्ध थपेका छन् । अब उनी बुन्डेसलिगा च्याम्पियन क्लबमा सन् २०२३ सम्म रहनेछन् । यसअघि बायर्नका कप्तानसमेत रहेका ३४ वर्षे नोयाको भविष्यलाई क्लबमा लिएर प्रश्न उठेको थियो । तर सबै आशंका समाप्त पार्दै नोयाले भनेका छन्, मैले भविष्यलाई ध्यानमा राखेर यो निर्णय गरेको हु । म बायर्नमै खुसी छु । यसअघि नोयाले प्रत्येक सिजनका लागि दुई करोड युरो तलबको माग राखेका थिए । सन् २०११ मा उनी साल्केबाट बायर्न आएका थिए । सन् २०१४ मा जर्मनीले विश्वकप जित्दा उनी त्यस टिमका प्रमुख सदस्य थिए । बायर्न आएयता नोयाले सात बुन्डेसलिगा, पाँच जर्मन कप र एक अवसरमा युरोपेली च्याम्पियन्स लिग जितिसकेका छन् ।"
कतारलाई मन्दीको डर,"दोहा (एपी) कतारको विश्वकप आयोजकले कोरोना भाइरस संक्रमणको महामारीका कारण हुने मन्दीले सन् २०२२ मा हुने विश्वकप प्रतियोगितामा समर्थकलाई आफ्नो देशको यात्रा गर्न आर्थिक रूपमा गाह्रो हुने अनुमान गरेको छ । कोरोनाको महामारी र यसलाई रोक्न लागू गरिएको कडा र लामो लकडाउनका कारण धेरै देश ऐतिहासिक आर्थिक मन्दीमा जानसक्ने अनुमान गरिएको छ । विश्वकप आयोजक कमिटीमा महासचिव हसन अल थवाडीले बिहीबार मिडियासँगको कुराकानीमा भनेका छन्, अहिले नै हामी कस्तो प्रकारको आर्थिक मन्दी छाउने हो भन्न सक्दैनौं । तर विश्व अर्थव्यवस्थालाई लिएर चिन्ता गर्नुपर्ने अवस्था भने छ । विश्वकपका बेला विदेशी फुटबलप्रेमीलाई कतारको भ्रमण गर्न आर्थिक कठिनाइ हुन सक्नेछ ।महामारीकै कारण युरोपेली च्याम्पियनसिप एक वर्ष पछाडि २०२१ सारिसकेको छ । तय कार्यक्रमअनुसार यो प्रतियोगिता अर्को महिना हुनुपर्ने हो । महामारीले निर्माण कार्य बिथोले पनि विश्वकपका लागि प्रयोग हुने ८ रंगशालामध्ये ६ यो वर्षको अन्त्यसम्म पूर्णतः बनिसक्ने अनुमान छ । अबको विश्वकप सन् २०२२ को नोभेम्बर डिसेम्बरमा हुनेछ ।विश्वकप जुनजुलाईमा हुने गरे पनि कतारमा हुने गर्मीका कारण पछाडि सारिएको हो । यसको अर्थ कतारले विश्वकप आयोजनाका लागि केही महिनाको थप समय तयारीलाई पाउने छ । त्यतिबेलासम्म अन्तर्राष्ट्रिय हवाई उडान पनि पूर्णतः खुलिसक्ने विश्वास छ । थवाडीले भनेका छन्, विश्वकप हुने बेलासम्म मलाई विश्वास छ, महामारीले पुगेको मानवीय क्षति कम भइसक्नेछ ।उनले थपेका छन्, महामारीपछि विश्वकप नै सबैका लागि एकजुट हुने र खुसियाली मनाउन सबैभन्दा ठूलो अवसर हुनेछ । कतारले विश्वकप आयोजना हुने समयसम्म आफ्नो देशमा यात्रा गर्ने खर्च पनि समर्थकले बेहोर्न सक्ने अवस्थामा पुग्ने विश्वास छ । तर पेट्रोलियन पदार्थको धनी कतार आफैं पनि महामारीका कारण आर्थिक समस्यातर्फ धकेलिएको छ ।विश्वकपको प्रायोजक रहेको र सरकारी स्वामित्वको कतार एयरवेजले समेत आफ्ना कर्मचारी कटौती गर्ने निर्णय गर्दै विश्व उड्डयन क्षेत्र नराम्रोसँग प्रभावित रहेकोमा आफूमात्र अपवाद नरहेको जनाइसकेको छ । थवाडीले भने, विदेशी पाहुनालाई कसरी कतार आउन सजिलो हुनेछ, त्यसबारे हामीले योजना बनाउनेछौं ।बहराइन, इजिप्ट, साउदी अरेबिया र यूएईले तीन वर्षदेखि गर्दै आएको आर्थिक नाकाबन्दीका कारण पनि कतारलाई आर्थिक रूपमा गाह्रो भएको छ । ती देशले लगाएको विभिन्न आरोपको भने कतारले अस्वीकार गर्दै आएको छ । कतारले त्यस आर्थिक नाकाबन्दीले आफ्नो विश्वकप तयारीमा कुनै बाधा नपुग्ने जनाएको छ ।"
