शीर्षक,विवरण
संवाद सफल नभए अन्तर्राष्ट्रियकरण गर्नू,"आइतबार बसेको राज्यव्यवस्था समितिको बैठकले सन् १८१६ मा भएको सुगौली सन्धिले नेपालको भूमि भनेको कालापानी क्षेत्रलाई भारतीय पक्षले विगतमा पटकपटक विवादित भनेर स्वीकार गरेको अवस्थामा हस्तक्षेप र थिचोमिचो गर्नॅ अतिक्रमणकारी नीति भएको ठहर गरेको छ । नेपाल सरकारलाई आफ्नो राष्ट्रिय सार्वभौमिकता, भौगोलिक अखण्डता, राष्ट्रिय हित र स्वाभिमानको विषयमा सम्बन्धित राष्ट्रहरूसँग संवादद्वारा तत्काल र निरन्तर पहल गरी सीमा विवादको स्थायी समाधान गर्न निर्देश गर्दछ, सरकारलाई दिएको निर्देशनमा भनिएको छ, अन्यथा भएमा उक्त विषयवस्तुलाई अन्तर्राष्ट्रियकरण गर्नसमेत सुझाव प्रदान गर्दछ ।समितिले सरकारलाई दिएको निर्देशनमा कालापानी क्षेत्रबाट भारतीय सेना हटाउन पनि भनेको छ । लिम्पियाधुरादेखि पूर्वपट्टिको कालापानी, लिपुलेकलगायतको सम्पूर्ण भागबाट भारतीय सैनिक फिर्ता गरी नेपालको सार्वमौमिकता र अखण्डताको सम्मान गर्न त्यस प्रकारको अतिक्रमणकारी कदम त्याग्न, छिमेकीसँगको मैत्रीपूर्ण सम्बन्धको सम्मान गर्न र पञ्चशीलको सिद्धान्तको आधारमा अर्न्तराष्ट्रिय सम्बन्धलाई कार्यान्वयन गर्नसमेत यो समिति आग्रह गर्दछ ।लिपुलेक भएर भारत र चीनबीच व्यापार गर्ने सम्झौताबमोजिम उक्त सडक निर्माण भएको र नेपाली भूमि मिच्नमा चीनको पनि भूमिका रहेको ठहर गर्दै समितिले चीनसँग पनि छलफल गर्न सरकारलाई भनेको छ । समिति बैठकमा पूर्वप्रधानमन्त्री तथा नेकपा अध्यक्ष पुष्पकमल दाहालले अब नेपालले निर्णायक रूपमा सीमा समस्या समाधान गर्न कदम चाल्नुपर्ने बताए । गत मंसिरमा भारतले नेपाली भूमि आफ्नो नक्सामा देखाएको बेला नै प्रधानमन्त्रीको स्तरबाट राजनीतिक र कूटनीतिक संवाद थालेर विवाद समाधान गर्ने अवसरको सदुपयोग गर्न प्रधानमन्त्री केपी शर्मा ओलीलाई सुझाव दिएको तर पहल नभएको उनको भनाइ थियो । एकचोटि फेरि राजनीतिक र कूटनीतिक माध्यमबाट समस्या समाधानको पहल गर्ने, भएन भने के गर्ने भन्ने कुराको पनि छिट्टै एउटा टुंगोमा नेपाल पुग्नुपर्छ, दाहालले भने ।यो विगत ६ दशकयताको समस्या भएको उल्लेख गर्दै उनले अब कडा कूटनीतिक नोट मात्रै पठाएर नहुने भन्दै एक्सन पनि चाल्नुपर्ने भनाइ राखे । लिपुलेकमा भारत र नेपालबीच सम्झौता भएर मात्रै विवाद समाधान नहुने दाहालको तर्क थियो । उनले भने, लिपुलेक प्रकणपछि यो त्रिदेशीय विषयजस्तो बन्न गएको छ । यो दुईवटा देशले मात्रै हल गर्न अप्ठ्यारो छ । चीन पनि त्यसमा संलग्न भएको छ, भारतचीन सम्झौता भएको हुनाले । भारतसँगको सिमाना सुगौली सन्धिअनुसार निर्धारण हुनुपर्ने दाहालको भनाइ थियो । लिपुलेक नेपाली भूभाग हो । सुगौली सन्धिअनुसार लिम्पियाधुरा कालीनदीको मुहान हो भनिएको छ । त्यसपूर्वको सम्पूर्ण भूभाग नेपालको हो । त्यहीअनुसार राजनीतिक र कूटनीतिक रूपमा बहस गर्नॅपर्छ, उनले भने । सरकारलाई सबै राजनीति दल र नागरिको समर्थन रहेकाले सीमा विवाद समाधान गर्नॅपर्नेमा उनले जोड दिए । सीमा रक्षाका विषयमा ठोस पहल गर्नॅपर्ने तपाईंहरूको सन्देश लिएर सरकारमा जान्छु, हिजो मात्रै पनि यो विषयमा अब ढिला गरिनुहुन्न भनेको छु, म त्यसरी नै जान्छु, उनले प्रतिबद्धता जनाए ।समितिले उक्त विषयलाई अन्तर्राष्ट्रियकरण गर्न निर्देशन दिए पनि दाहालले भने समय भएको हो कि होइन भन्नेबारे सोच्नुपर्ने बताए । यसलाई अन्तर्राष्ट्रिय अदालतमा लगिहाल्ने बेला भयो कि भएन अझै सोचौं, विषय आफैंमा सामान्य छैन, नक्सा प्रकाशन अहिले मात्रै भएको होइन, भारतले धेरै दशकयता झन्डै ८ वटा नक्सा प्रकाशन गरिसकेको छ, जसमा लिपुलेक, लिम्पियाधुरा भारतमा समावेश गरेको छ, उनले भने ।गृहमन्त्री रामबहादुर थापाले भने लिपुलेकको विषयमा भारत र चीन दुवै देशसँग छलफल गर्नॅपर्ने आवश्यकता औंल्याए । उनले चीनसँग नेपालले कुरा गरेर लिपुलेकमा भारतले निर्माण गरेको सडक प्रयोग गर्नमा रोक लगाएको खण्डमा सीमा बचाउने आन्दोलनले आधा सफलता पाउने दाबी गरे । उनले भने, चीनसँग व्यापारिक नाका खुल्ने भएकाले अहिले यो विवादित र संवेदनशील विषय भएको छ । चीनसँग पनि कुरा गर्नॅपर्छ । चीनले व्यापारिक मार्गको रूपमा सहमति नदिने हो भने त्यो बाटोको औचित्य हुँदैन । व्यापारिक र पर्यटकीय रूप नदिने हो भने हाम्रो आन्दोलन सफल हुन्छ । सांसदहरूले भारतसँगको सीमा विवादबारे सुगौली सन्धिमा हस्ताक्षर गर्ने बेलायत सरकारसँग कुरा गर्नॅपर्ने मागमा मन्त्री थापाले समर्थन जनाएका थिए । उनले सीमा विवादमा कूटनीतिक पहल सफल नभए अन्तर्राष्ट्रियकरण गर्ने कि भन्ने विषय सकारात्मक भएको पनि बताए ।कांग्रेस सांसद दिलेन्द्रप्रसाद बडूले सरकारले निर्णायक वार्ता अगाडि नबढाउनुको परीणाम भारतले सडक बनाएको आरोप लगाए । प्रधानमन्त्री केपी शर्मा ओलीले संसद्मा र सार्वजनिक रूपमा पनि सीमाबारे हल्का जवाफ दिएको उनको भनाइ थियो । भारतले सडक धमाधम निर्माण गरिरहेको छ भनेर ध्यानाकर्षण गराउँदागराउँदै पनि सरकार बेखबरजस्तै बसेको थियो, उनले भने । नेकपा सांसद जनार्दन शर्माले चीनलाई पनि सीमा मिचेको बारेमा कूटनीतिक नोट पठाउनुपर्ने सुझाव दिए । सरकारले भारतलाई कूटनीतिक नोट जारी गरेको छ । चीनले सच्याउने कुरा गरेको थियो । चीनको बारेमा पनि सरकारले सोध्नुपर्छ र कुरा के हो स्पष्ट गर्नॅपर्छ, उनले भने । उनले भारतले नेपाली भूमिमा सडक निर्माण गरेको विषयमा सुरक्षा निकायले सूचना नदिएको हो कि सरकारले ती सूचनाको सदुपयोग नगरेको हो भन्दै प्रश्न गरेका थिए । उनको माग थियो, अनुसन्धान विभागले यो बारेमा कुन समयमा कुन मितिमा के लेखेर सरकारलाई पठाएको छ, त्यो समितिले झिकाओस् । अनुसन्धान विभागलाई नेताहरूको जासुसी गर्न मात्रै पठाउने हो कि सीमा क्षेत्रमा भएका कुरा पनि संकलन गर्न लगाउने हो ?नेकपाकै अर्का सांसद लालबाबु पण्डितले भारतले सुगौली सन्धि नमानेको बताए । कालापानी क्षेत्रमा सडक निर्माण गर्नका लागि अन्य क्षेत्रको बजेट काटेर भए पनि तदारुकता देखाउनुपर्ने उनको सुझाव थियो । कांग्रेस सांसद देवेन्द्रराज कँडेलले सेनालाई ठेक्का, सडक निर्माण र औषधि खरिदजस्ता काममा नलगाई सीमा रक्षामा लगाउनुपर्ने माग गरे । नेकपाका सांसद झपट रावलले सरकारले नक्सा जारी गर्न समितिले दिएको निर्देशन पालना नगर्दा अहिलेको अवस्था आएको बताए । पार्टी केन्द्रीय समितिले पनि नक्सा जारी गर्न निर्देशन दिएको तर सरकारले पालना नगरेको उनको भनाइ थियो ।सांसद डिला संग्रौलाले सरकारले कूटनीतिक नोट पठाएको भन्दै चित्त बुझाउन नहुने बताइन् । उनले दुवै देशका प्रधानमन्त्रीबीच उक्त विषयमा तत्काल वार्ता हुनुपर्ने माग राखिन् । सांसद रेखा शर्माले भनिन्, प्रधानमन्त्रीले समकक्षीसँग विरोध जनाउनुपर्छ । त्यति गरेर पनि भारतले सुगौली सन्धि मान्दैन भने हामीले मात्रै मान्नुपर्छ भन्ने छैन र त्योभन्दा पहिलेको नेपालको भूमिलाई लिएर अन्तर्राष्ट्रियकरण गर्नॅपर्छ ।"
वक्तव्य जारीले मात्र समाधान हुँदैन,"काठमाडौं (कास) प्रमुख प्रतिपक्ष कांग्र्रेसले भारतसँग हालै उत्पन्न समस्या समाधानका लागि तत्कालै उच्चस्तरीय पहल थाल्न सरकारसँग आग्रह गरेको छ । राष्ट्रियताको सवालमा पूर्णरूपमा सरकारलाई साथ दिने पनि कांग्रेसले जनाएको छ । सरकारले कूटनीतिक पहल प्रारम्भ नगरेर गम्भीर विषयमा केवल वक्तव्यबाजी जारी गरेको भन्दै कांग्रेस सभापति शेरबहादुर देउवाले आइतबार विज्ञप्ति जारी गरेर उच्चस्तरीय पहलकदमीका लागि अपिल गरेका हुन् । चीनको मानसरोवर जोड्न भारत सरकारले लिपुलेक हुँदै बनाएको सडक उद्घाटन गरेको समाचारबारे नेपाल सरकारको धारणा माग गर्दै उच्चस्तरीय कूटनीतिक पहलमार्फत दीर्घकालीन समाधान खोज्न कांग्रेसले सरकारको दायित्व पुनः स्मरण गराएको थियो, सभापति देउवाले विज्ञप्तिमा भनेका छन्, नक्सा प्रकरणमा पनि सरकारको भूमिका केवल वक्तव्यमा सीमित रहनु र अहिले फेरि त्यही प्रवृत्ति दोहरिनु दुःखद् छ ।देउवाले राष्ट्रवादको प्रश्न केवल वक्तव्यको विषय नभएर परिणाममुखी हुनुपर्नेमा जोड दिएका छन् । नेपालको भूभागमा नेपालको अधिकार र स्वामित्व रहने र निर्विवाद ढंगले रहनुपर्ने विषयमा सरकारले गम्भीर कूटनीतिक पहलकदमीमार्फत समाधान खोज्न प्रक्रिया थालनी गरोस्, उनले भनेका छन्, लिपुलेक, लिम्पियाधुरा र कालापानीलगायतका भूभाग नेपालका हुन् । सरकारमा रहेका बेला होस् या आज प्रतिपक्षमा छँदा यी भूभागबारे नेपाली कांग्रेसले सदैव प्रस्ट धारणा राख्दै र आवश्यक भूमिका निभाउँदै आएको छ । देउवाले भारत र चीनले सन् २०१५ मेमा बेइजिङमा लिपुलेकलाई व्यापारिक नाकाका रूपमा खोल्ने सहमति गरेपछि कांग्रेसका तत्कालीन सभापति सुशील कोइरालाको नेतृत्वमा रहेको सरकारले दुवै देशका सरकारलाई प्रोटेस्ट नोट मार्फत नेपालको प्रस्ट धारणा र गम्भीर असहमति प्रकट गरेको स्मरण गरेका छन् ।उनले सन् २०१९ नोभेम्बरमा भारत सरकारले आफ्नो देशको नक्सामा लिपुलेक, लिम्पियाधुरा र कालापानीलगायतका नेपाली भूभाग समावेश गरेपछि तत्कालै नेपाली कांग्रेसले कडा प्रतिक्रिया जनाएको विज्ञप्तिमा उल्लेख गरेका छन् । प्रधानमन्त्रीद्वारा आयोजित सर्वदलीय बैठकमा भारतीय सेना रहेको कालापानीलगायतका भूमि नेपालको हो, त्यहाँबाट भारतीय सैनिक फिर्ता हुनुपर्छ र सिमानाको नदी महाकालीपूर्वका हाम्रा सबै भूभाग फिर्ता गर्न सरकारले उच्चस्तरीय कूटनीतिक र राजनीतिक पहल गर्नुपर्छ भनेर प्रस्ट धारणाका साथ नेपाली कांग्रेसको पूर्ण साथ सरकारलाई रहने घोषणा गरेको थियो, देउवाले प्रधानमन्त्री केपी शर्मा ओलीको ध्यानाकर्षण गराउँदै विज्ञप्तिमा भनेका छन् ।युवाविद्यार्थी संगठनद्वारा ज्ञापनसत्तारूढ नेकपाका युवा र विद्यार्थी संगठन एवं विपक्षी दलसम्बद्ध ७ विद्यार्थी संगठनले लिपुलेकको समस्या समाधानका लागि सरकारलाई तत्काल सर्वपक्षीय बैठक राखेर दबाब दिन आग्रह गरेका छन् । अनेरास्ववियु, नेविसंघलगायतका विद्यार्थी संगठनले परराष्ट्रमन्त्री प्रदीपकुमार ज्ञवालीलाई आइतबार ज्ञापनपत्र बुझाउँदै नेपालको भूमि फिर्ता र सार्वभौमसत्ताको सम्मान गर्नका लागि भारतलाई बाध्य बनाउन माग राखेका छन् । भारतीय हस्तक्षेपविरुद्ध सम्पूर्ण जनतालाई एकजुट बनाई अघि बढ्न तत्काल सर्वदलीय, सर्वपक्षीय बैठक राखी भारतसँग उच्च कूटनीतिक पहल गरी नेपालको भूमि फिर्ता गर्न जोडदार माग गर्छौं उनीहरूले ज्ञापनपत्रमा भनेका छन् । राष्ट्रियता, सार्वभौमसत्ता र अखण्डताप्रति सयुक्त विद्यार्थी आन्दोलन गम्भीर र संवदेशील रहेको उल्लेख गर्दै विद्यार्थी नेताहरूले नेपालको भूमि फिर्ता गराउने दिशामा सरकारले उच्चस्तरको पहलकदमी नथाले सडक आन्दोलनमा उत्रने चेतावनी दिएका छ्न् ।"
भारतले १९ किमि सडक बनायो,"काठमाडौं (कास) परराष्ट्रमन्त्री प्रदीपकुमार ज्ञवालीले भारत उत्तराखण्ड राज्यको पिथौरागढबाट नेपालको दार्चुला हुँदै नेपालचीन सीमा नाका लिपुलेकसम्म निर्माण गरेको ७९ किलोमिटर सडकमध्ये नेपाली भूमिमा १९ किलोमिटर रहेको संसद्लाई जानकारी दिएका छन् । मन्त्री ज्ञवालीले संघीय संसद्का दुवै सदन (प्रतिनिधिसभा र राष्ट्रिय सभा) र अन्तर्राष्ट्रिय सम्बन्ध समितिमा आइतबार छुट्टाछुट्टै सम्बोधन गर्दै भारतले नेपाली भूमिमा गरिरहेको गतिविधिबारे सरकारलाई पहिलेदेखि नै सूचना रहेको स्पष्ट पारे । हामीलाई प्राप्त सूचनाका आधारमा हामीले पहल पनि गरिरहेका थियौं । हाम्रो अनुरोधलाई ध्यान नदिइएको देखिन्छ, उनले भने ।मन्त्री ज्ञवालीले सदन र समितिलाई दिएको जानकारीअनुसार भारतले नेपालको दार्चुलास्थित कालापानी, लिपुलेक र लिम्पियाधुरा क्षेत्रमा सन् १९९९ देखि सडक निर्माण गरिरहेको थियो । सन् २००५ मा उक्त सडक आयोजना स्वीकृत भएको थियो । सन् २००८ देखि निर्माण कार्य थालेको र सन् २०१४ मा नरेन्द्र मोदी नेतृत्वको सरकार आएदेखि सडक निर्माणलाई तीव्रता दिइएको हो ।लिपुलेकलाई भारत र चीनले सन् २०१५ मा दुई देशबीचको व्यापारिक नाका बनाउने सहमति गरेपछि उक्त क्षेत्रमा सडक निर्माणले तीव्रता पाएको मन्त्री ज्ञवालीले जानकारी दिए । सन् २०१९ मा भारतका विदेशमन्त्री एस जयशंकरले त्यस क्षेत्रमा मानसरोवर तीर्थयात्राको उद्घाटन गरेको र भारतीय मिडियाले प्राथमिकताका साथ प्रचारप्रसार गरेको पनि ज्ञवालीले जानकारी दिए । सन् २०१५ मेमा भारत र चीनबीच भएको सम्झौतालाई लिएर नेपालले त्यस बेला दुवै मुलुकलाई कूटनीतिक नोट पठाएर असन्तुष्टि व्यक्त गरेको पनि उनले बताए । मन्त्री ज्ञवालीले नेपाल र भारतबीचको सीमा सुगौली सन्धिले निर्दिष्ट गरेको उल्लेख गर्दै भने, सन् १८१६ मार्चको सन्धि, त्यसै वर्षको डिसेम्बरमा भएको पूरक सन्धि, नयाँ मुलुक फर्काउने गरी भएको सन् १८६० को पूरक सन्धि र दाङको चुरे शृंखलाको व्यवस्थापन र त्यसको सीमा निर्धारण गर्ने गरी गरिएको सन् १८७५ को सन्धिले नेपालको सीमा निर्धारण गर्ने हो । ज्ञवालीले त्यसयता नेपालसीमाका सम्बन्धमा कुनै सम्झौता नभएको प्रस्ट पारे । ॅकूटनीतिक माध्यमबाट हलमन्त्री ज्ञवालीले सीमा विवाद कूटनीतिक पहलबाट समाधान गर्ने प्रतिबद्धता व्यक्त गरेका छन् । उनले भारतसँग कूटनीतिक पहल भइरहेको पनि जानकारी गराए । सीमा समस्या समाधान गर्न कूटनीतिक प्रयासलाई प्रभावकारी ढंगले अघि बढाउने र नेपाली जनताको भावनाअनुसार नेपालको सार्वभौमसत्ता, राष्ट्रियता, स्वाभिमान, भौगोलिक अखण्डता र राष्ट्रिय हित रक्षाका निम्ति दृढतापूर्वक अघि बढ्ने विश्वास दिलाउन चाहन्छु, उनले भने ।भारतले गत कात्तिकमा नेपाली भूमि आफ्नो नक्सामा राखेपछि सरकारले पटकपटक वार्ताको पहल गर्दा पनि सफल हुन नसकेको मन्त्री ज्ञवाली स्वीकार गरे । परराष्ट्र सचिव, परराष्ट्रमन्त्री र त्योभन्दा माथिल्लो तहमा पनि सीमा विवादबारे छलफलको प्रयास भएको तर भारतका तर्फबाट वार्ताको समय उपलब्ध नभएको उनको भनाइ थियो । अनौपचारिक रूपमा छलफल हुँदा यही वर्षको फेब्रुअरीमा दुई मुलुकबीच वार्ता हुन सक्ने आकलन गरिएको थियो । तर कोरोना भाइरस आएपछि त्यसमा लाग्नुपर्यो, उनले भने । ज्ञवालीले कोभिड१९ को संकटमा नेपालसँग छलफल नै नगरीकन नेपाली भूमिमा सडक विस्तार हुनु दुःखद् रहेको बताए । भारतको मिचाहा प्रवृत्ति ः सभापति निरौला अन्तर्राष्ट्रिय सम्बन्ध समितिको आइतबारको बैठकमा सभापति पवित्रा निरौला खरेलले नेपाली सीमा मिच्ने र नेपाली भूभागमा एकलौटी रूपमा सडक निर्माण गर्ने भारतीय गतिविधिलाई मिचाहा प्रवृत्तिको संज्ञा दिइन् । भारतले एकलौटी रूपमा सडक बनाएकामा घोर आपत्ति छ । यसअघि सीमा अतिक्रमण सम्बन्धमा पठाएको कूटनीतिक नोटको पनि भारतले जवाफ पठाएको छैन, उनले भनिन्, हिजो हाम्रा पुर्खाहरू नालापानीमा लडे । अहिले हामी कालापानीमा लड्न लागेका छौं । नेकपाका सांसद सुरेन्द्रकुमार कार्कीले नेपालले पनि भारतले जस्तै आफ्नो नयाँ नक्सा जारी गरेर कूटनीतिक रूपमा काउन्टर दिएर अघि बढ्नुपर्ने सुझाव दिए ।कांग्रेसका सांसद दिव्यमणि राजभण्डारीले यत्रो घटना भइसक्दा पनि भारतमा रहेका नेपाली राजदूतले के गरिरहेका छन् भनेर प्रश्न गरेका थिए । भारतमा रहेका राजदूतलाई तुरुन्त फिर्ता बोलाउनुपर्छ, उनको सुझाव थियो । कांग्रेसका अर्का सांसद प्रकाशमान सिंहले सन् २०१५ मा सीमासम्बन्धी अध्ययन गर्न बनेको सूर्यनाथ उपाध्याय नेतृत्वको समितिको सिफारिसअनुसार काम गर्नुपर्ने बताए । उपप्रधान तथा रक्षामन्त्री (ईश्वर पोखरेल) ले त्यस क्षेत्रको भ्रमण गर्नुभयो । त्यस क्रममा उहाँले के गर्नुभयो, उनले भने । सिंहले नेपाली कांग्रेसले यो राष्ट्रिय मुद्दामा एकबद्ध भएर सरकारलाई सहयोग गर्ने र गरिरहेको पनि बताए । सुदन किरातीले जनताले थाहा पाएपछि मात्र यस्तो घटना सरकारलाई थाहा हुनु ठीक नभएको बताए । यो त सरकार नभएको जस्तो आभास भयो, उनले भने, दुई हरफको विज्ञप्ति निकालेर मात्र हुन्न । उनले सीमा समस्याका सम्बन्धमा संसद्ले सरकारलाई यसअघि नै निर्देशन दिइसके पनि केही काम अघि नबढाएको टिप्पणी गरे ।"
मिनी संसद्मा रावलज्ञवाली टकराव,"(काठमाडौं)  सत्तारूढ नेकपाको आन्तरिक किचलोले नेताहरूबीच मनमुटाव चुलिएका बेला उनीहरूले सार्वजनिक रूपमा पनि एकअर्कालाई बिझाउने खालका वक्तव्य दिन थालेका छन् । यस्तै दृश्य आइतबार प्रतिनिधिसभाको अन्तर्राष्ट्रिय सम्बन्ध समितिमा पनि देखियो । भारतले नेपाली भूमिमा बाटो निर्माण गरेको विषयमा छलफल गर्न बोलाइएको बैठकमा समितिका सदस्यसमेत रहेका पूर्वउपप्रधानमन्त्री भीम रावल र परराष्ट्रमन्त्री प्रदीप ज्ञवालीले एकअर्कालाई छेडछाड गरे । समितिले बिहान साढे ८ बजे बैठक बोलाएको थियो । ११ बजे प्रतिनिधिसभाको बैठकमा पुगिसक्नुपर्ने भएकाले १० बजेसम्म बैठक सक्नुपर्ने समितिकी सभापति पवित्रा निरौला खरेलले पहिल्यै जानकारी दिएकी थिइन् । उनले सांसदहरूलाई छोटोमा आफ्नो भनाइ राख्न भनेकी थिइन् । बैठकको सुरुवातमै सभापतिले समय दिएपछि मन्त्री ज्ञवालीले अहिलेसम्म भएका गतिविधिबारे जानकारी गराएका थिए । त्यसपछि सांसदहरू बोल्न थाले । कांग्रेसका सांसद दिव्यमणि राजभण्डारी र समाजवादी पार्टीकी सांसद सरिता गिरीले तीन मिनेटभन्दा बढी समय लिँदा सभापति निरौलाले छोट्याउन आग्रह गरिन् । यति गम्भीर विषयलाई छोटो समयमा छलफल गर्न नसकिने भन्दै राजभण्डारीले फेरि पनि बैठक बोलाउन सभापतिलाई आग्रह गरे । सभापति निरौलाले समय मिलाएर छिट्टै बैठक बोलाउने भनेकी थिइन् । त्यसपछि रावलले हात उठाउँदै भने, यति गम्भीर विषयमा कहिले बैठक गर्ने ? के कुरा गर्नुभएको सभापतिजी । राष्ट्रिय अखण्डताभन्दा अन्य ठूलो विषय र काम के हुन सक्छ, मलाई जवाफ दिनुस् त ? सभापति निरौलाले भनिन्, माननीयजी मन्त्रीजीसँग कुरा गरेर बैठकको टुंगो लगाउँला । अहिल्यै बैठकको टुंगो लगाउन सकिन्न । त्यसपछि केही समय फेरि बैठक चल्यो । मन्त्री ज्ञवालीले जवाफ दिनुअघि अन्तिम वक्ताका रूपमा सांसद दीपकप्रकाश भट्टले एक मिनेटमा सुदूरपश्चिमको भारतीय सिमानामा रहेका नेपालीको उद्धार गर्न आग्रह गरे । त्यत्तिकैमा कांग्रेसकी सांसद उमा रेग्मीले सोधिन्, सभापतिज्यू, अब बैठक अहिले बस्छ त ? सभापति निरौलाले बैठकका विषयमा अहिले भन्न नसकिने उल्लेख गर्दै मन्त्रीसँग सल्लाह गर्ने बताइन् । रेग्मीले बैठक अहिले नै तोक्न आग्रह गरिन् । सभापतिको जवाफ सुनेपछि बैठकमा समय कम भएकाले बोल्नसमेत समय नपाएका रावलले भने, सभापतिज्यू, पहिलो कुरा त मलाई बैठकमा बोल्न समय दिनुभएन । अर्को कुरा, मन्त्रीजीको समय मिलाउने भनेर भन्न खोजेको कुरा के हो ? उहाँको योभन्दा महत्त्वपूर्ण काम अरू के हुन सक्छ ? मन्त्री नआए पनि यो बैठक हुनुपर्छ । यो देशको राष्ट्रिय स्वाधीनता र राष्ट्रिय अखण्डताको कुरा हो । यस्तो महत्त्वपूर्ण छलफलमा कुनै मन्त्री उपस्थित हुँदैन भने त्यो उसको गैरजिम्मेवारीपना हो, त्यसमा हामीले के भन्नुपर्छ, त्यही बेला भनौंला । सभापति निरौलाले बैठकका विषयमा टुंगो लगाएर भनिहाल्ने उल्लेख गर्दै रावललाई रोकिन आग्रह गरे । तर रावलले परराष्ट्रमन्त्रीलाई आफ्ना केही प्रश्न रहेको उल्लेख गर्दै सोधे, परराष्ट्रले जारी गरेको विज्ञप्तिमा कुनै व्यक्तिको हस्ताक्षर किन छैन ? अरू देशले वक्तव्य जारी गर्दा आफ्ना प्रवक्तामार्फत सञ्चार माध्यमलाई जानकारी दिन्छन् । यस्तो बेवारिसे वक्तव्य जारी गरेर भोलि बैठकमा आउँदिन भन्न मिल्दैन । सभापति निरौलाले त्यसैबीचमा मन्त्रीलाई राखेर मात्र बैठक हुने बताइन् । रावलले भोलि बैठक बस्नुपर्ने र त्यसको निर्णय अहिले नै हुनुपर्ने अड्डी लिए । अर्का सांसद भट्टले सोमबार बिहान ८ः३० बजे बैठक बस्दा हुने सुझाव दिए । रावलले भने, मन्त्रीजीले बहाना बनाउन पाइँदैन ।त्यसपछि समय पाएका मन्त्री ज्ञवाली पनि केही आक्रोशित देखिए । मन्त्रीको निष्ठामाथि प्रश्न गर्न पाइँदैन, उनले भने, आज राज्य व्यवस्था र यो समिति दुवैले निमन्त्रणा गरेका थिए । बीचमा दुवै समितिमा संयुक्त बैठक गर्ने भन्ने कुरा पनि आयो । तर अन्त्यमा बैठक छुट्टाछुट्टै भए । उनले मन्त्रीको के काम छ र ? भन्न नमिल्ने बताए । उनले आफ्नो व्यक्तिगत नभई अन्य काममा व्यस्त भएको बताए । विदेशमा रहेका नेपाली समस्यामा छन् । संसद्का अन्य समिति पनि छन् । उनीहरूले पनि बोलाएका छन् । संसद्का सबै समिति समान हुन् । एउटामा जाने र अर्कोमा नजाने भन्ने होइन, उनले भने, अन्य कामसँग तालमेल मिलाएर आउनुपर्छ । मन्त्री ज्ञवालीले अहिलेको सरकार र आफूले कुनै पनि कुरामा आत्मसमर्पण नगर्ने उल्लेख गर्दै त्यस्ता शब्द असंसदीय भाषा भएको पनि बताए । ज्ञवाली बोलिरहँदा सांसद रेणुका गुरुङले सरकारले आत्मसमर्पण गर्न खोजेको त होइन भन्ने प्रश्न गरेकी थिइन् । ज्ञवालीले रावलको प्रश्नमा जवाफ दिँदै भने, विज्ञप्ति सबैभन्दा माथिल्लो तहबाट निकालिएको हो । यो कुनै प्रवक्ता, सचिव वा कुनै डिभिजनको मात्र भनाइ होइन । यो परराष्ट्र मन्त्रालयको धारणा हो । भारतले पनि यस्तै विज्ञप्ति निकालेको छ । माननीयजीहरू जो मलाई गुगल गरेर बाहिरको देशको जस्तो गर्नुहोस् भन्दै छन् । म उहाँहरूलाई अन्य देशमा के गर्छन् भन्ने विषयमा गुगल गरेर हेर्नुहोस् भन्न चाहन्छु । ज्ञवाली बोलिसकेपछि रावलले फेरि आफूलाई छोटो समय चाहियो भन्दै जवाफ दिए, मन्त्री आए पनि नआए पनि बैठक हुन्छ । मन्त्री जिम्मेवार भए आउँछन्, नभए आउँदैनन् । यो राष्ट्रियताको विषय हो । समितिको बैठक भोलि बस्नुपर्छ र बस्छ । मन्त्री ज्ञवालीको बायाँ भागमा बसेका पूर्वप्रधानमन्त्री माधवकुमार नेपालले साढे दुई घण्टापछि मुख खोले, अन्य काम छ भने मन्त्री त्यो सकेर अलिकति ढिला आए पनि हुन्छ । परराष्ट्रका सचिव र सहसचिवहरूलाई चाहिँ सुरुवातमै पठाए हुन्छ । त्यसपछि सभापति निरौलाले बैठक सोमबार बिहान ८ः३० बजे बस्ने निर्णय गरिन् र बैठक सकियो । रावल र ज्ञवालीबीचमा आइतबार समितिमा मनमुटाव प्रकट हुनुको पछाडि यसअघिका घटनाक्रम छन् । नेकपामा ज्ञवाली प्रधानमन्त्री केपी शर्मा ओली खेमाका हुन् भने रावल माधवकुमार नेपाल पक्षधर हुन् । पार्टीभित्र बढेको गुटबन्दीले अहिले दुवै पक्षका नेताहरूबीच व्यक्तिगत तहसम्मको विवाद छ । रावल र ज्ञवालीले अमेरिकी सहयोग निकाय मिलेनियम च्यालेन्ज कर्पोरेसन (एमसीसी) सँग भएको सम्झौताका विषयमा पनि मत बझाउँदै आएका छन् । ज्ञवाली सम्झौता तत्काल संसद्बाट अनुमोदन गराउनुपर्ने धारणा राख्छन् । रावल भने एमसीसी इन्डोप्यासिफिक रणनीतिअन्तर्गत होइन भन्ने भएपछि मात्र सम्झौता अगाडि बढाउनुपर्ने तर्क गर्छन् । एमसीसी सम्झौतालाई लिएर नेकपामा विवाद भएपछि पूर्वप्रधानमन्त्री झलनाथ खनालको नेतृत्वमा तीन सदस्य कार्यदल बन्दा ज्ञवाली र रावल सदस्य थिए । कार्यदलको बैठकमा रावल र ज्ञवाली खनालको दायाँ र बायाँ बस्थे । बैठकभरि रावल र ज्ञवालीको वादविवाद हुन्थ्यो । खनालले सुनेरै बैठक सकिन्थ्यो । पार्टीमा ज्ञवालीभन्दा वरिष्ठ रावल खरो रूपमा प्रस्तुत हुन्छन् भने ज्ञवाली नरम भाषामा कूटनीतिक शैलीमा कुरा राख्छन् । दुवै नेता एउटै दलको भए पनि आइतबारको समितिको बैठकमा उनीहरूको सवालजवाफ संसद्मा सत्तापक्ष र प्रतिपक्षका नेताबीच हुने टकरावलाई बिर्साउने खालको थियो ।"
भारतको दोहोरो भूमिका,"(नयाँदिल्ली)  भारतले नेपाली भूमि लिपुलेक हुँदै चीनको मानसरोवरसम्म जोड्ने सडक बनाएकामा नेपालमा चौतर्फी विरोध भइरहेको छ । परराष्ट्र मन्त्रालयले शनिबार वक्तत्व नै जारी गरेको छ । भारतको विदेश मन्त्रालयले भने शनिबार साँझ वक्तव्य जारी गर्दै उक्त सडक भारतीय भूमिभित्रै रहेको दाबी गरेको छ । तर कालापानी क्षेत्रमा नेपालले विगतदेखि आफ्नो दाबी गर्दै आएको र भारतले पनि त्यसलाई विवादास्पद मान्दै परराष्ट्र सचिवस्तरीय संयन्त्रबाट टुंग्याउने सहमति जनाइसकेको पृष्ठभूमिमा एकतर्फी ढंगले लिपुलेकमा सडक निर्माण गर्नुलाई आश्चर्यजनक मानिएको छ । त्यसमाथि भारत आफैंले अन्य छिमेकीले विवादास्पद सीमावर्ती क्षेत्रमा आफ्नो सहमतिबेगर सडकलगायतका भौतिक संरचना निर्माण गर्दा चर्को विरोध गर्दै आएको छ । त्यसको ज्वलन्त उदाहरण हो चीनपाकिस्तान आर्थिक मार्ग (सिपेक) । भारतले चीनको सहयोगमा बन्दै गरेको चीनपाकिस्तान आर्थिक मार्ग (सिपेक) को विरोध गर्दै आएको छ । चीनले सिपेकलाई बेल्ट एन्ड रोड इनिसिएटिभ (बीआरआई) परियोजनाको महत्त्वपूर्ण अंग मानेको छ । बीआरआई चिनियाँ राष्ट्रपति सी चिनफिङको चीनलाई एसिया र अफ्रिका तथा युरोपलाई सडक, रेल र समुद्री मार्गमार्फत जोड्ने महत्त्वाकांक्षी योजनाका रूपमा लिइन्छ । राष्ट्रपति सीले सन् २०१३ मा बीआरआईको अवधारणा अघि सारेका हुन् । यसअन्तर्गत सडक, रेल लाइन, ग्यासपाइप लाइन, एयरपोर्ट र जलविद्युत् परियोजना निर्माण गर्ने लक्ष्य राखिएको छ । यस परियोजनाको प्रारम्भिक लागत ४६ अर्ब डलर छ । यो परियोजनाको घोषणा चीन सरकारले सन् २०१४ मा गरेको थियो । काम भने एक वर्षपछि सुरु गरिएको हो । चीनले यो परियोजनालाई विशेष महत्त्व दिनुको प्रमुख कारण यसबाट मध्यपूर्व एसिया र अफ्रिकासँग व्यापारका लागि सीधा सम्पर्क स्थापित हुनु हो । चीनले करिब असी प्रतिशत तेल मध्यपूर्वबाट आयात गर्छ । चीनबाट ठूलो परिमाणमा निर्यात पनि हुने गरेको छ । यो सबै व्यापार साउथ चाइना सीमा पर्ने मलाका मार्गबाट हुँदै आएको छ । जसका लागि करिब १३ हजार किलोमिटर भन्दा बढी दूरी तय गर्नुपर्छ । यो मार्ग समय र लागत दुवै हिसाबले महँगो छ । त्यसमाथि उक्त समुद्री मार्ग भियतनाम, इन्डोनेसिया, मलेसियालगायतका राष्ट्रको दाबीका कारण सधैं तनावग्रस्त रहँदै आएको छ । त्यसैले चीन सधैं मध्यपूर्वबाट हुने पेट्रोलियम इन्धन आयातका लागि वैकल्पिक मार्गको खोजीमा थियो । यसकारण चीनले सिपेकलाई पाकिस्तानसँगको सम्बन्ध प्रगाढ बनाउने हिसाबले मात्र नभएर उसको आर्थिक र व्यापारिक साम्राज्य विस्तारका हिसाबले पनि विशेष महत्त्व दिएको छ । भारतले भने सिपेकले आफ्नो सार्वभौमिकतामा प्रहार गरेको भन्दै सुरुदेखि नै विरोध गर्दै आएको छ । त्यसको प्रमुख कारण उक्त परियोजनाको महत्त्वपूर्ण हिस्सा विवादास्पद कश्मीर क्षेत्रमा पर्नु हो । भारतले पाकिस्तान नियन्त्रित कश्मीर क्षेत्र भएर जाने भएकाले विरोध गर्दै आएको छ । परियोजना सुरु भएकै वर्ष भारतले संयुक्त राष्ट्रसंघको महासभामा समेत सिपेकको विषय उठाएर विरोध गरेको थियो । गत अगस्टमा जम्मुकश्मीरको विशेषाधिकार खारेज गर्ने निर्णयपछि त भारतले उक्त भूभागलाई पनि आफ्नो दाबी गर्दै आएको छ । नरेन्द्र मोदी नेतृत्वको भारत सरकारले चीनसँगको सम्बन्धलाई उच्च राजनीतिक तहमा समझदारी बनाउँदै नयाँ ढंगले अघि बढाए पनि सिपेककै कारण बीआरआईलाई समर्थन गरेको छैन । जबकि एसियाका भुटान र भारतबाहेकका सबैजसो मुलुकले बीआरआईमा आबद्धता जनाइसकेका छन् । सिपेकको विषयमा भारतको तल्लो सदनमा पनि धेरै पटक भारत सरकारले आफ्नो धारणा राखिसकेको छ । गत माघमा लोकसभामा भारतको विदेश मन्त्रालयका तर्फबाट जवाफ दिने क्रममा बीआरआईको मुख्य परियोजनामध्ये एक सिपेकले भारतको सार्वभौमिकतामाथि अतिक्रमण गरेको भन्दै त्यसलाई गैरकानुनी दाबी गरिएको थियो । सन् २०१६ मा चीनमा भएको जी२० सम्मेलनमा क्रममा भएको भेटमा भारतीय प्रधानमन्त्री नरेन्द्र मोदीले चिनियाँ राष्ट्रपति सी चिनफिङलाई सिपेकका सम्बन्धमा चासो राख्दै दुवै मुलुकले एक अर्काको रणनीतिक चासोका विषयमा संवेदनशील बन्न आग्रह गरेको भारतीय सञ्चारमाध्यमले जनाएका थिए । भारतका विदेशमन्त्री एस जयशंकरले पनि द्विपक्षीय वार्तादेखि विभिन्न मञ्चमा सिपेकप्रति विरोध जनाउँदै आएका छन् । सन् २०१८ मा दिल्लीमा भएको दोस्रो रायसिना डायलगमा त्यतिबेला विदेश सचिव रहेका जयशंकरले चीनले भारतको सार्वभौमिकताको सम्मान गर्नुपर्ने भन्दै सिपेकप्रति विरोध जनाएका थिए । सन् २०१७ मा भएको भारत र चीनबीचको दोक्लम विवाद पनि विवादास्पद भूमिमा सडकलगायत भौतिक पूर्वाधार बनाएको विषयलाई लिएर भएको थियो । दोक्लम चीन, भुटान र भारतबीच करिब सय वर्ग किमिमा फैलिएको उपत्यका हो । भारतले चीनले आफ्नो सहमतिबेगर सो क्षेत्रमा पहुँच मार्ग निर्माण गरेको आरोप लगाउँदै त्यसलाई रोक्न खोजेपछि दुई मुलुक आमनेसामने भएका थिए । चीनलाई सडक निर्माण गर्नबाट रोक्न भारतले त्यतिबेला अतिरिक्त सेना नै पठाएको थियो । भारतको विदेश मन्त्रालयले वक्तव्य जारी गर्दै त्यसको निर्माणले भारतको त्रिदेशीय विन्दुमा परिस्थितिमा अस्वाभाविक परिवर्तन ल्याउने भएकाले त्यो भारतका लागि गम्भीर सुरक्षाको चासोको विषय भएको उल्लेख गरेको थियो । चीनले भने भुटान र आफूबीचको विषय भएकाले भारतलाई हस्तक्षेप गर्ने कुनै अधिकार नभएको दाबी गरेको थियो । विवाद बढ्दै गएर दुवै मुलुकका सेना घम्साघम्सीमा उत्रिएका थिए । तर निरन्तरको कूटनीतिक वार्ताबाट ७२ दिनपछि त्यसको समाधान गरिएको थियो । विवाद तत्काललाई टरे पनि समाधान भइसकेको छैन । विवादास्पद एवं त्रिदेशीय विन्दुमा अन्य मुलुकले सडकलगायत पूर्वाधार बनाउँदा अन्तर्राष्ट्रिय रूपमै विरोधको स्वर चर्को बनाउने भारत आफैंले भने नेपालको अनुमतिबेगर उसको भूमि भएर जाने गरी सडक निर्माण गर्नुलाई द्विपक्षीय मामिलाका जानकारहरू दोहोरो चरित्रका रूपमा टिप्पणी गर्छन् । रणनीतिक मामिलाका विश्लेषक एवं नेपाली सेनाका अवकाशप्राप्त उपरथी विनोज बस्नेतले कालापानी र सुस्ता विवादित क्षेत्र भनेर आफैंले स्वीकार गरेपछि एकतर्फी ढंगले त्यस्तो संरचना निर्माण गर्नुले भारतको छिमेक नीतिको विश्वसनीयतामाथि प्रश्न उठेको बताए । एकातिर सिपेकमा विवादास्पद भनेर विरोध गर्ने, अर्कोतिर लिपुलेकमा चाहिँ सडक बनाउने । यसले त अन्तर्राष्ट्रिय रूपमै भारतको विदेश नीतिमाथि प्रश्न खडा गर्छ, उनले भने । बस्नेतका अनुसार सीमा विवाद समाधानका लागि भारतले चासो नदेखाउनुका पछाडि दोक्लम घटनापछि कालापानी क्षेत्र सामरिक हिसाबले महत्त्वपूर्ण देखिएकाले त्यस क्षेत्रबाट पछि नहट्ने नियत लुकेको छ । व्यापारिक र धार्मिक महत्त्व भए पनि भारतको कालापानी क्षेत्र सामरिक हिसाबले बढी महत्त्व राख्छ, त्यही भएर उसले छाड्न नचाहेको हो, बस्नेतले भने । कालापानी लगायतका सीमा विवादलाई वार्ताद्वारा जतिसक्दो चाँडो कूटनीतिक र उच्च राजनीतिक तहबीच वार्ता गरेर टुंग्याउनुको विकल्प नभएको उनले बताए । विवाद समाधानमा ढिलो हुँदा राजनीतिक वृत्तले यो मुद्दालाई आफ्नो अनुकूल प्रयोग गर्दै जाने र कालान्तरमा त्यसले जनस्तरको सम्बन्धमा समेत कटुता ल्याउने उनले बताए ।"
विरोधपत्र ॅविचाराधीन,"काठमाडौं (कास) नेपाली भूमि लिपुलेकमा भारतले सडक बनाएको पुष्टि भइसक्दा पनि काठमाडौंस्थित भारतीय राजदूतलाई परराष्ट्र मन्त्रालयमा बोलाएर कूटनीतिक अर्थको विरोधपत्र दिन अग्रसरता देखाइएको छैन । परराष्ट्रमन्त्री आइतबार संसदीय समिति र अन्यत्र व्यस्त रहनुभयो, मन्त्रालयका एक उच्च अधिकारीले भने, हामी भारतीय राजदूतसँग नित्य सम्पर्कमा छौं तर प्रोटेस्ट लेटर का बारेमा निर्क्योल भइसकेको छैन । भारतीय विदेश मन्त्रालयले शनिबार साँझ जारी गरेको विज्ञप्तिमा कोभिड१९ को संकट टरेपछि दुवै पक्षको सहमतिमा मिति तय गरेर सीमा सम्बन्धमा छलफल गर्ने भनिएकाले सोहीअनुसारको मितिको पर्खाइ मा परराष्ट्र मन्त्रालय छ । गत नोभेम्बर महिनामा भारतले आफ्नो नयाँ राजनीतिक नक्सामा नेपाल अधीनस्थ लिपुलेकसहितको भूभागलाई समेटेपछि परराष्ट्र मन्त्रालयले तत्कालै भारतलाई प्रोटेस्ट नोट पठाएको थियो । उक्त विवादपछि द्विपक्षीय सचिवस्तरीय बैठक बसेर सीमा विवाद सुल्झाउने भनिए पनि नेपालले राखेको वार्ताको मिति प्रस्तावमा भारतले जवाफ फर्काएन । यो मामलामा चीनको सदाशयता र सरोकार बुझ्नुपर्ने कुरा आएको छ, परराष्ट्रका ती अधिकारीले भने, नेपाली भूभाग हुँदै चीन जानका लागि भारतले बाटो बनाएका कारण यो सरोकारमा नेपालको असहमति रहेकोबारे चीनको ध्यानाकर्षण गरिने भएको छ । यसअघि, लिपुलेकलाई द्विपक्षीय व्यापार नाका बनाइने भारतचीनबीच सन् २०१५ मा बेइजिङमा सहमति भएपछि नेपालले दुवै देशका राजदूतलाई प्रोटेस्ट लेटर दिएको थियो । यसरी विरोध पत्र दिइरहनुको संकेतमा खासै उपलब्धि देखिएन, परराष्ट्रका ती अधिकारीले भने, अब नयाँ कूटनीतिक रणनीति उपयोग गरिने भनेर यसबारेमा छलफल जारी रहेको छ ।"
कूटनीतिक वार्ता कहिले ?,"(काठमाडौं)  नेपाली भूमि कालापानी हुँदै लिपुलेकसम्म सडक निर्माण गरेका सम्बन्धमा नेपालसँग केही कुरा भए कोभिड१९ नियन्त्रणपछि वार्ता गर्न सकिने भारतीय भनाइप्रति सरकारले सहज रूपमा लिएजस्तो अभिव्यक्ति आइतबार परराष्ट्रमन्त्री प्रदीपकुमार ज्ञवालीबाट आएको छ । सत्तारूढ नेकपादेखि प्रतिपक्षसम्मका सांसद, नागरिक समाजका अगुवालगायतले भने भारतले झुलाउने आशंका गर्दै तत्काल कूटनीतिक वार्ता गर्नुपर्नेमा जोड दिएका छन् । भारतले उत्तराखण्डबाट नेपाली भूमि कालापानी हुँदै लिपुलेकसम्म पुग्ने सडक बनाइवरी शुक्रबार उद्घाटन गरेपछि शनिबार नेपाल सरकारले परराष्ट्र मन्त्रालमार्फत त्यहाँ भइरहेका गतिविधि रोक्न भारतलाई आग्रह गर्दै यसलाई द्विपक्षीय कूटनीतिका माध्यमबाट समाधान गर्नुपर्ने बताएको थियो । त्यही दिन साँझ भारतको विदेश मन्त्रालयका प्रवक्ताले भारतले आफ्नो भूभागमा सडक निर्माण गरेको जिकिर गर्दै विज्ञप्ति निकालेका थिए । हामीले विज्ञप्ति जारी गरेपछि भारतको विदेश मन्त्रालयबाट पनि यस विषयमा कोभिड१९ को संक्रमण सकिएपछि दुई पक्षीय वार्ता गर्न सकिन्छ भन्ने सकारात्मक सन्देश आएको छ, परराष्ट्रमन्त्री ज्ञवालीले आइतबार संसद्मा भने । भारतको भनाइमा विश्वास गरिहाल्ने आधार भने देखिँदैन । द्विपक्षीय कूटनीतिक वार्ताका नाममा नेपाललाई उसले झुलाउने गरेको छ । गत नोभेम्बरमा भारतले नेपाली भूभाग आफ्नोपट्टि पारेर नयाँ राजनीतिक नक्सा जारी गरेपछि परराष्ट्र मन्त्रालयले विज्ञप्ति जारी गर्दै आपत्ति जनाएको थियो । त्यसपछि भारतलाई कूटनीतिक नोट पठाएर विरोध पनि जनाएको थियो । दुई मुलुकको सिमाना विवादलाई टुंगो लगाउने गरी सन् २०१४ मा खडा गरिएको परराष्ट्र सचिवस्तरीय संयन्त्रको बैठक बस्न मिति पनि दुई पटक प्रस्ताव गरेको थियो । तर भारतले बैठकको मितिका विषयमा जवाफ पठाएको छैन । परराष्ट्रमन्त्री ज्ञवाली भने गएको फेब्रुअरीमा बैठक बस्ने भनेर अनौपचारिक छलफल भएको तर कोभिड१९ को संक्रमणले टरेको बताउँछन् । सत्तारूढ नेकपाकै र अन्य दलका नेताहरू भने नजिरका आधारमा पहलकदमीमा ढिलाइ गर्नु नहुनेमा जोड दिँदै आएका छन् । नेकपाका वरिष्ठ नेता एवं विदेश विभाग प्रमुख माधवकुमार नेपालले पनि कोभिड१९ सकिएपछि मात्र भारतसँग वार्ता गर्ने गरी नकुर्न सरकारलाई सल्लाह दिएका छन् । उनले पार्टीको विदेश विभागका तर्फबाट विज्ञप्ति जारी गर्दै भनेका छन्, विश्व नै कोभिड१९ सँग जुधिरहेको संकटकालीन अवस्थामा मौका छोपेर गरिएको यस्तो कामबारे छलफल गर्न महामारीको अन्त्य कुनु हुँदैन । भिडियो कन्फरेन्सका माध्यमबाट तुरुन्तै कुराकानी गर्न विशेष ध्यानाकर्षण गराउँछौं । भिडियो कन्फरेन्समार्फत दुई मुलुकका नेता तथा पदाधिकारीबीच वार्ता गर्न असम्भव छैन । कोभिड१९ को संक्रमण सुरु भएपछि भारतीय प्रधानमन्त्री नरेन्द्र मोदीको नेतृत्वमा सार्क सदस्य मुलुकका नेताहरूको भिडियो कन्फरेन्स भएको थियो । त्यसपछि असंलग्न आन्दोलन (नाम) राष्ट्रहरूले पनि भिडियो कन्फरेन्स गरेका थिए । गत कात्तिक र मंसिरमा क्रमशः संसद्को राज्य व्यवस्था तथा सुशासन समिति र अन्तर्राष्ट्रिय सम्बन्ध समितिले सरकारलाई सन् १८१६ को सुगौली सन्धिअनुसार लिम्पियाधुरासहितको नेपालको नक्सा जारी गर्न निर्देशन दिएका थिए । यस सन्दर्भमा नेकपाका सांसद भीम रावलले प्रतिनिधिसभामा आफ्नो वास्तविक नक्सा जारी गर्न सरकारलाई केले रोक्यो भनी प्रश्न गरेका छन् । परराष्ट्रमन्त्री ज्ञवालीले भने त्यस विषयमा प्राविधिक गृहकार्य भइरहेको जवाफ दिए । हामी त्यस क्षेत्रको भूगोलको मापन गरिरहेका छौं । हामी अरूको एक इन्च पनि भूभाग हाम्रोमा नपरोस् र हाम्रो एक इन्च भूभाग पनि अरूकोमा नजाओस् भन्ने चाहन्छौं । त्यसैका लागि प्राविधिक काम भइरहेको छ, उनको भनाइ थियो । नेकपाका अर्का सांसद सुरेन्द्र कार्कीले नेपाल सरकारले सबैभन्दा पहिला भारतले जस्तै गरी लिम्पियाधुरासम्मको नयाँ नक्सा जारी गरेर वार्तामा जानु ठीक हुने सुझाव दिएका छन् । प्रमुख प्रतिपक्षी कांग्रेसले उच्च राजनीतिक तहमा भारतसँग वार्ता गर्नुपर्नेमा जोड दिएको छ । कांग्रेसका सांसद प्रकाशमान सिंहले प्रधानमन्त्री केपी शर्मा ओलीले पाँच महिनाअघि बोलाएको सर्वदलीय बैठकमा आफ्नो पार्टीका तर्फबाट अगाडि बढ्नुस् भन्दै ग्रिन सिग्नल दिएको बताए । त्यस बेला नै उच्च राजनीतिक तहमा वार्ता हुनुपर्थ्यो, उनले भने । सरकार भने भारतले चाहेअनुसार परराष्ट्र सचिवस्तरीय संयन्त्रलाई निरन्तरता दिने सोचमा रहेको देखिन्छ । परराष्ट्रमन्त्री ज्ञवालीले भने आइतबार प्रतिनिधिसभामा भारतसँग ट्र्याक वान, ट्र्याक वान पोइन्ट फाइभ र ट्र्याक टु मा पनि वार्ता भइरहेको जानकारी दिए । नेकपाका सांसद तथा कानुन, न्याय तथा मानवअधिकार समितिका सभापति कृष्णभक्त पोखरेलले कूटनीतिक माध्यमबाट भारतसँगको सीमा विवादको समस्या समाधान नभए संयुक्त राष्ट्रसंघ र अन्तर्राष्ट्रिय अदालतमा जानुपर्ने सुझाव दिएका छन् । सरकारले चीनसँग पनि सन् २०१५ मेमा भारतसँग लिपुलेकलाई व्यापारिक नाकाका रूपमा विस्तार गर्ने भनेर गरेको सहमतिमाथि थप कूटनीतिक माध्यमबाट वार्ता गरेर उक्त सहमतिबाट हात झिक्न पहल गर्नुपर्ने नेकपाका नेता दीपकप्रकाश भट्टले बताए । हामीसँग यति धेरै समय थियो । किन हामीले त्यस विषयका कुरा अघि बढाएनौं । भारततिर यो विषयमा कुरा गरिरहँदा चीनतर्फ पनि कदम चाल्नुपर्थ्यो, उनले भने ।"
लुकेर रातिराति सीमापार,"(रूपन्देहीकपिलवस्तुपरासी)  प्रदेश ५ का सीमावर्ती जिल्लाका विभिन्न स्थानबाट लुकेर मुलुक प्रवेश गर्ने दिनहुँ बढिरहेका छन् । एक साताअघि लुकेर आएका कपिलवस्तुका पाँच युवामा कोरोना संक्रमण पुष्टि भइसकेको छ । रूपन्देहीमा साताअघि संक्रमण पुष्टि भएका युवा पनि सीमाबाट अवैध रूपमा भित्रिएका हुन् । धेरै संक्रमित पाइएको नेपालगन्जमा पनि भारतबाट आएर क्वारेन्टाइनबाट भागेका ६० वर्षीय वृद्धबाट संक्रमण समुदायमा फैलिएको अनुमान गरिएको छ ।भारतले लकडाउन खुकुलो बनाएर प्रवासी कामदारलाई उनीहरूको गन्तव्यमा पुर्याउन सुरु गरेपछि मुलुक आउन चाहने नेपालीको दशगजामा भीड लाग्न थालेको हो । आइतबारसम्म प्रदेशका सीमावर्ती ६ जिल्लाका दशगजामा तीन हजार हाराहारी व्यक्ति अलपत्र छन् । वैधानिक रूपमा सीमाबाट प्रवेश नपाएपछि उनीहरू रातिराति लुकीछिपी आउन थालेका छन् । त्यसले संक्रमणको जोखिम बढेको छ । पस्न नसकेकाको दशगजामा अलपत्रको अवस्था छ । सीमावर्ती स्थानीय तहलाई उनीहरूको व्यवस्थापन चुनौतीपूर्ण बन्दै गएको छ । जनप्रतिनिधिले उनीहरूलाई सीमाका क्वारेन्टाइनमा राख्ने प्रयास गरिरहेका छन् । सीमा सुरक्ष्।ार्थ खटिएका सशस्त्र प्रहरीले यस्ता व्यक्तिलाई दशगजामै फिर्ता पठाइरहेका छन् ।रूपन्देहीमा रातिको समय र पानी पर्न थालेपछि लुकीछिपी भित्रिरहेका छन् । १३ किलोमिटर सीमा क्षेत्र रहेको सम्मरीमाई गाउँपालिकाबाट प्रवेश गर्ने धेरै छन् । गाउँपालिकाको सीमामा धेरै चोर बाटा छन् । अन्य गाउँका बासिन्दा पनि त्यहींबाट प्रवेश गरिरहेका छन् । खुला क्षेत्र भएकाले सशस्त्र प्रहरीको आँखा छलेर राति पानी परेका बेला खोला तरेर आउँछन्, गाउँपालिका अध्यक्ष जितेन्द्रनाथ शुक्लले भने, यता आएपछि व्यवस्थापन गर्न चुनौती भएको छ, अहिले आउनेबारे सरकारले कुनै निर्णय गरेको छैन ।दशगजामा यस्तो भद्रगोल अवस्था बनाउनुभन्दा सरकारले एउटा नाका खोलेर सीधै क्वारेन्टाइनमा पठाउने व्यवस्था गरेको भए सहज हुने उनले बताए । गाउँपालिकाका विभिन्न स्थानबाट दैनिक ७० देखि ७५ जनासम्म प्रवेश गर्ने गरेको शुक्लले बताए । उनका अनुसार सम्मरीमाई७ स्थित एउटा मदरसामा क्वारेन्टाइन बनाइएको छ । आइतबारसम्म त्यहाँ ७८ जना छन् । अबदेखि सबैलाई एउटैमा राख्नुभन्दा सबै वडाले नजिकका विद्यालयमा क्वारेन्टाइन निर्माण गरी राख्ने निर्णय गरिने उनले बताए । उनका अनुसार शनिबार राति ३८ जना पसेका थिए ।सीमावर्ती मर्चवारी गाउँपालिकामा पनि दशगजा पार गरेर १०१५ जना दैनिक आउने गरेको गाउँपालिका अध्यक्ष केशवनन्द बानियाँले बताए । गाउँपालिकामा तीनवटा क्वारेन्टाइन छन् । जनहित प्राविमा ४०, जनता माविमा ७५ र श्रीमती मनराजी माविमा १७ जनालाई राखिएको छ । अधिकांश लकडाउनको अवधिमा भारतबाट आएका हुन् । एक जनामा संक्रमण देखिएको कोटहीमाई गाउँपालिकाका क्वारेन्टाइनमा मानिस थपिने र अवधि पूरा गरेर घर जाने क्रम चलिरहेको प्रमुख प्रशासकीय अधिकृत नेत्रप्रसाद घिमिरेले बताए । थोरैथोरै आए समस्या हुने थिएन, उनले भने, एकैपटक धेरै आउनाले चुनौती भयो । गाउँपालिकामा ५ हजार ५ सय ९३ परिवार छन् । अहिले १ हजार १ सय जना भारतबाट आउने क्रममा रहेको उनले बताए । भारतमा रहेकाको सूची बनाएर अब वडासँग समन्वय गर्छौं, उनले भने, भारतमै आफन्त भएकालाई परिवारमार्फत नआउन आग्रह गरेका छौं ।मायादेवी गाउँपालिकाले एउटा तालिम केन्द्र र अर्को विद्यालयमा क्वारेन्टाइन बनाएको छ । दुवैमा चाप छ । गाउँपालिका अध्यक्ष ध्रुवनारायण चौधरीले भने, दैनिक १०१२ जना आइरहेका छन् । मायादेवी८ स्थित तालिम केन्द्रको क्वारेन्टाइनमा अन्य गाउँपालिकाबाट मानिस ल्याएर राखिएको छ । स्थानीयले ढुंगामुढा र राजनीति गर्न छाडेका छैनन्, मायादेवी८ का वडाध्यक्ष चोकबहादुर थापाले भने । यसरी आएकालाई कसरी व्यवस्थान गर्ने भन्नेमा जिल्ला प्रशासन पनि अन्योलमा छ । संघीय सरकारले ठोस निर्णय नगरेकाले प्रशासन जवाफविहीन छ । नागरिक आएपछि धपाउन भएन, रूपन्देहीका प्रमुख जिल्ला अधिकारी महादेव पन्थले भने, क्वारेन्टाइनको संख्या बढाएर व्यवस्थापन गर्ने भनी निर्णय भएको छ । छेकवार गर्दासमेत लुकेर आउनेलाई क्वारेन्टाइनमा राख्नु र परीक्षण गर्नुको विकल्प नरहेको उनले बताए ।ॅभद्रगोल अवस्थाले झन् जोखिमकपिलवस्तुमा संक्रमणको जोखिम बढे पनि सतर्कता छैन । सीमामा आइतबारसम्म १ हजार ७ सय जनाभन्दा बढी अलपत्र छन् । कतिपय भागेर घर पुगिसकेका छन् । क्वारेन्टाइनमा आउनेलाई ठाउँ छैन भन्दै फर्काउने गरिएको छ । तीन जना संक्रमित पाइएको मायादेवी२ अभिरावलाई सिल गरिएको छैन ।संक्रमित पाँच जनाको समूहमा अवैध बाटोबाट प्रवेश गरेका थिए । आइतबारसम्म उनीहरू घर पुगेनपुगेको खुलेको छैन । गाउँमा सहज आवागमन छ । पसल खुलेका छन् । कुनै चिन्ता छैन, स्थानीय फैजल खानले भने, गाउँबाहिर बाटोमा पनि उस्तै चहलपहल छ । प्रशासन र गाउँपालिकाले गाउँमा सतर्कता अपनाएका छैनन् । स्वास्थ्य मन्त्रालयबाट खटिएका चिकित्सकको टोलीसँग समन्वय गरे पनि तत्काल गाउँ सिल गर्न आवश्यक नभएको प्रमुख जिल्ला अधिकारी दीर्घनारायण पौडेलले बताए । थप पाँच सय सुरक्षाकर्मी माग गर्दै गृह मन्त्रालयलाई पत्राचार गरिएको उनले बताए ।शुद्धोदन गाउँपालिका६, कर्माका संक्रमित युवा घर पुगेपछि उनका आफन्तले क्वारेन्टाइनमा ल्याएका थिए । मायादेवी८, विजुवाका संक्रमित घर पुगेर नुहाइधुवाइ गरी क्वारेन्टाइनमा आएका थिए । कर्मा र बिजुवा गाउँ पनि सिल गरिएको छैन । त्यहाँ पनि सर्वसाधारणको आवतजावत बाक्लो छ । गाउँका पसल खुलेका छन् । पहिलेकै जस्तो दिनचर्या छ ।दिनैपिच्छे संख्या बढेपछि मायादेवी गाउँपालिकाले क्वारेन्टाइनमा बसेकालाई खाना उपलब्ध गराउन छाडेको छ । बिहीबारसम्म खाना दियौं, अध्यक्ष बजरंगी चौधरीले भने, हामी अब थेग्न सक्दैनौं ।कपिलवस्तु नगरपालिकाले सीमाबाट लुकेर आएका व्यक्तिलाई क्वारेन्टाइनमा राख्न मानेको छैन । बुद्धपद्म मावि र महेन्द्र प्राविस्थित क्वारेन्टाइनमा ठाउँ अभाव भएपछि नगरपालिकाले ६ जनालाई दशगजामै फर्काएको छ । लौसा, कोदाहवा र महुवाका ६ जनाले मम्बईबाट आएको भन्दै आफूलाई क्वारेन्टाइनमा राख्न आग्रह गरे । तर, क्वारेन्टाइनमा बसेका १ सय ३ जनाको स्वाब परीक्षण गर्न पठाइएका कारण राख्न नमिल्ने भन्दै फर्काइएको नगरपालिका स्वास्थ्य शाखा प्रमुख उमेश गुप्ताले बताए । भारतबाट आएका कपिलवस्तु नगरपालिका८, कचरिहवाका श्याम गुप्ता क्वारेन्टाइनमा बस्न भन्दै गए पनि नराखेपछि घर फर्किएको बताए । घरका मान्छे पनि चिन्तित छन् । तर के गर्ने, उनले भने । त्यस्तै मुम्बईबाट आएर शनिबार क्वारेन्टाइनमा बस्न गएका कपिलवस्तु४, महुवाका छोटु यादवले पनि क्वारेन्टाइनमा नबसालेको गुनासो गरे । सीमावर्ती हर्दौनास्थित दशगजामा बसेकाहरू बिहीबार बिहान पानी परेपछि सीमा नजिकैको विद्यालयमा ओत लाग्ने बहानामा भागेर घर पुगेपछि स्थानीयले नगरपालिकालाई खबर गरेका थिए ।स्थानीयको सहयोगमा व्यवस्थापनपश्चिम नवलपरासीको सुनवलमा क्वारेन्टाइन व्यवस्थापनमा स्थानीयले सहयोग गरेका छन् । अधिकांश स्थानीय तहले होटल तथा अन्य व्यक्तिलाई प्रतिछाकका दरले रकम उपलब्ध गराएर क्वारेन्टाइनमा बस्नेका लागि खाना र नास्ताको व्यवस्था गरिरहेका छन् । स्थानीय कारेश्वर मन्दिर व्यवस्थापन समितिले दैनिक खाना र नास्ता खुवाउने गरेको छ । स्थानीयले पालो मिलाएर तरकारी उपलब्ध गराइरहेको क्वारेन्टाइन व्यवस्थापन समितिका संयोजक सुनवल४ का अध्यक्ष वीरबहादुर गुरुङले बताए । भारतबाट दिनहँ छिर्नेको चापले समस्या थपिएको सुनवल नगरपालिकाका प्रमुख भीमबहादुर थापाले बताए । महाकवि देवकोटा क्याम्पसको क्वारेन्टाइनमा अहिले २२ जना छन् । सबै भारतबाट आएका हुन् । ७८ को रिपोर्ट नेगेटिभबारा कन्ट्याक्ट ट्रेसिङ का आधारमा गत वैशाख १४ मा फेला परेका दुई जना कोरोना संक्रमितको सम्पर्कमा आएका ७८ जनाको पीसीआर रिपोर्ट नेगेटिभ आएको छ । जीतपुर सिमरा७ का ४३ वर्षीय र सिम्रौनगढ४ घर भई जीतपुर सिमरा१९ इनर्वासिरामा मस्जिदमा बस्दै आएका ३३ वर्षीयमा कोराना संक्रमण पाइएपछि उनीहरूको सम्पर्कमा रहेकाहरूको पनि परीक्षण गरिएको थियो । दुवै जनाको परिवारसहित ७ जना र सम्पर्कमा आएका अरू सबैको स्वाब परीक्षणको रिपोर्ट नेगेटिभ देखिएको प्रमुख जिल्ला अधिकारी रुद्रप्रसाद पण्डितले बताए । कोसीबाट थप २ डिस्चार्जमोरङ कोसी अस्पताल कोभिड१९ उपचार केन्द्रमा भर्ना भएका थप दुई जना युवक कोरोनामुक्त भएर आइतबार घर फर्केका छन् । उनीहरू भोजपुरको हतुवागढी गाउँपालिका६ लाङ्खाका २६ वर्षीय र झापाको बाह्रदशी गाउँपालिकाका ४० वर्षीय युवक हुन् । उदयपुरको भुल्केका ३२, भोजपुरका एक र झापाका दुई गरी ३५ जनालाई विराटनगर ल्याइएको थियो । हालसम्ममा भुल्केका १४ सहित १६ जना निको भएर डिस्चार्ज भएका छन् ।"
नेपालगन्जमा पहिलो चरणको ट्रेसिङ पूरा,"(नेपालगन्ज(कपिलवस्तु)  नेपालगन्ज८, जोलहनपुर्वाका २४ संक्रमितको पहिलो सम्पर्कमा आएकाहरूको ट्रेसिङ सकिएको छ । ट्रेसिङ गरिएकामध्ये अधिकांश एउटै टोलका छन् । संक्रमितले आउजाउ गरेका रानीतलाउ, सब्जीमन्डी, पान पसल, किराना तथा खाद्यान्न पसल र आसपासका वडाका व्यक्तिको स्वाब संकलन गरिएको हो ।नेपालगन्ज८ र ११ वडाका १ सय ६२ जनाको स्वाब परीक्षणका लागि काठमाडौं पठाइएको छ । ट्रेसिङ गरिएका जामा मस्जिद क्षेत्रका ७५ जनाको स्वाब भेरी अस्पतालको प्रयोगशालामा जाॅच भइरहेको छ । नेपालगन्ज र काठमाडौं पठाइएको स्वाब परीक्षणको रिपोर्ट आइतबार साँझसम्म सार्वजनिक गरिएको छैन । पहिलो संक्रमित व्यक्तिको सम्पर्कमा आएका व्यक्ति र त्यसपछि संक्रमित भएका व्यक्तिको सम्पर्कमा आएकाहरूको ट्रेसिङ गरी स्वाब संकलनको काम सकिएको छ, जिल्ला स्वास्थ्य कार्यालयका कोरोना फोकल पर्सन नरेश श्रेष्ठले भने, शनिबार संकलन गरिएको स्वाबको रिपोर्ट आउन बाँकी छ । अहिलेसम्म संक्रमित र उनीहरूको सम्पर्कमा आएका ३ सय ७२ जनाको स्वाब संकलन गरिएको छ ।संक्रमितहरूको सम्पर्कमा आएका व्यक्तिहरूको ट्रेसिङ सकिएपछि आइतबारदेखि सीमासँग जोडिएको नेपालगन्ज१६, जयसपुर र कोहलपुर४, ८ र ९ वडाका ३० जनाको स्वाब संकलन गरिएको छ । कोहलपुरबाट ३० जनाको स्वाब संकलन गरी परीक्षणका लागि भेरी अस्पतालको ल्याबमा पठाइएको छ । जयसपुरमा ९८ जनाले स्वाब जाँचका लागि नाम लेखाएका छन् । हावाहुरीका कारण स्वाब संकलन अवरुद्ध भएको नेपालगन्ज उपमहानगरपालिका स्वास्थ्य शाखाका प्रमुख रामबहादुर चन्दले बताए । यहाँ ट्रेसिङको दायरा बढाएको उनले जनाए ।लुकीछिपी आउनेले बढाए त्रास कोभिड१९ को संक्रमण समुदायमा सरेपछि नियन्त्रणमा चुनौती थपिएका बेला भारतबाट लुकीछिपी आउने क्रम नरोकिँदा अन्य पालिकामा पनि जोखिम बढेको छ । नेपालगन्जमा संक्रमण समुदायमा सरेपछि नियन्त्रणमा चुनौती थपिएका बेला भारतबाट लुकीछिपी आउने क्रम जारी छ । नेपालगन्जमा पहिलो संक्रमित व्यक्ति भारतको नानपाराबाट आएका थिए । त्यसलगत्तै उनको सम्पर्कमा आएका व्यक्तिको स्वाब जाँच गर्दा एउटै टोलका २३ जनामा कोरोनाको संक्रमण देखिएको हो । छिमेकी मुलुक भारतमा महामारीका रूपमा कोरोना फैलिएका कारण त्यहाँबाट भागेर आउनेहरू बढेका हुन् । रातिको समयमा सुरक्षाकर्मीलाई झुक्याएर सीमावर्ती गाउँमा घुलमिल हुँदा जोखिम बढेको हो । लुकेर आउने व्यक्तिको खोजी गर्न समस्या हुँदा कोरोना जाँच गर्न मुस्किल हुने गरेको छ ।भारतसँगै जोडिएको बाँकेको पूर्वीदक्षिण गाउँपालिका नरैनापुर नाकाबाट दैनिक दर्जनौं व्यक्ति नेपाल पसिरहेको बताइन्छ । भारतीय सुरक्षाकर्मीले पारि लखेट्छन् । वारि आउन नेपालका सुरक्षाकर्मीले रोक्ने गरेका छन् । नरैनापुर गाउँपालिकाका अध्यक्ष मोहम्मद इस्तियाक साहले भारतबाट आउन खोज्नेलाई रोक्न समस्या भइरहेको बताए । अझै पनि १५२० जना सीमाको जंगलमा बसेका छन् । उनका परिवारले ल्याई दिन दबाब दिन्छन् । तर उनीहरू क्वारेन्टाइनमा बस्न नमान्ने भएकाले ल्याउन समस्या छ, उनले भने, सीमा पूर्ण रूपमा बन्द गर्न नसक्ने हो भने कोरोना फैलिन्छ, फैलिन्छ ।सीमामा सशस्त्र र नेपाल प्रहरी तैनाथ गरिएका छन् । तर, जनशक्ति अभावका कारण ग्रामीण नाकामा बाक्लो गरी सुरक्षाकर्मीको उपस्थिति छैन । सीमा पूरै खुला छ । रातिको समयमा सुरक्षाकर्मीलाई झुक्याएर नेपाल छिर्छन्, गाउँपालिका अध्यक्ष साहले भने, कोरोना भित्रिन नदिने हो भने सीमामा थप जनशक्ति परिचालन गर्न आवश्यक छ ।खजुरा गाउँपालिका अध्यक्ष किस्मतकुमार कक्षपतिले दुईतीन दिनअघि भारतको दिल्लीबाट आएका दुई व्यक्ति सीमाका सुरक्षाकर्मीलाई झुक्याएर घर आएको जानकारी आएको बताए । हाल दिल्लीमा कोरोनाको महामारी फैलिएको छ । उक्त पालिका भारतको सीमासँगै जोडिएको छ । दिल्लीबाट आएका दुई व्यक्ति सीमा पार गरेर आएको खबर आएपछि खोजी गर्यौं । उनीहरूलाई घरमै क्वारेन्टाइनमा बस्न भनेका छौं, उनले भने, उनीहरूको कोरोना जाँच गराउन पहल भइरहेको छ । बैजनाथ गाउँपालिका अध्यक्ष मानबहादुर रुचालले लकडाउनका बेला १६ जना तेस्रो मुलुक र २ सय ४६ जना भारतबाट घर फर्किएकाहरूको परीक्षण हुन नसकेको जनाए ।भारतका विभिन्न राज्यमा फैलिएको कोरोना संक्रमणलाई मध्यनजर गरी सरकारले कुनै पनि व्यक्ति प्रवेश गर्न नपाउने निर्देशन दिए पनि गत साता भारत महाराष्ट्र, झाँसी, कानपुर, दिल्ली र पन्जाबबाट लुकीछिपी २१ जना कामदार नरैनापुर फर्किएका छन् । भारत श्रावस्ती जिल्ला भिन्गास्थित क्वारेन्टाइनले उनीहरूलाई राख्न नमानेपछि भारतीय प्रहरीले नरैनापुर गाउँपालिका१, सुइया नाकाबाट उनीहरूलाई नेपाल प्रवेश गराएको थियो । मजदुर फर्किएको सूचना प्राप्त हुनेबित्तिकै उनीहरूलाई आदर्श मावि लक्ष्मणपुरमा रहेको क्वारेन्टाइनमा राखिएको थियो । २१ जनालाई लगेर दशगजामा राखेको छ । सीमा क्षेत्रमा अहिले पनि एक सयभन्दा बढी कामदार अलपत्र छन् ।एक दर्जनसित घुलमिलकपिलवस्तुमा एक साताअघि सीमाबाट लुकेर आएका पाँच जनामा कोभिड१९ संक्रमण पुष्टि भएको छ । आइतबार पनि उनीहरूको कन्ट्याक्ट ट्रेसिङको काम भएको जिल्ला स्वास्थ्य कार्यालयले जनाएको छ । तीन जना संक्रमित पाइएको मायादेवी गाउँपालिका२, अभिरावलाई सिल गरिएको छैन । स्वास्थ्य तथा जनसंख्या मन्त्रालयबाट डा यदुचन्द्र घिमिरे नेतृत्वको टोलीले अभिरावमा पुगेर उनीहरूको कन्ट्याक्ट ट्रेसिङ संकलन गरेको थियो । उनीहरूको पहिलो सम्पर्कमा आएका केही व्यक्तिलाई होम क्वारेन्टाइनमा राखिएको उनले बताए । मायादेवी गाउँपालिकाको क्वारेन्टाइनमा बस्दा संक्रमितले १० जनाभन्दा बढीसित घुलमिल गरेको पाइयो, उनले भने, संक्रमितको सम्पर्कमा आएका उनीहरूलाई छुट्टै बस्न भनेका छौं ।"
प्रदेश२ मा संक्रमणको उच्च जोखिम,"(काठमाडौं)  भारतको बिहारका जिल्लाहरूमा कोरोना भाइरस (कोभिड१९) संक्रमण बढदै जाँदा सीमा जोडिएको प्रदेश २ मा संक्रमणको जोखिम बढ्दै गएको छ । प्रदेश २ का ८ जिल्लासँग सिमाना जोडिएका बिहारका ४ जिल्लामा आइतबारसम्म ५१ भारतीयमा संक्रमण पुष्टि भएको छ । जुन बिहार राज्यका ३८ जिल्लामा देखिएको संक्रमणको करिब ९ प्रतिशत हो । आइतबारसम्म बिहारमा ६ सय २९ जनामा संक्रमण पुष्टि भइसकेको छ भने ५ जनाको मृत्यु भइसकेको छ ।प्रदेश २ को ४ सय ६५ किलोमिटर सिमाना भारतको बिहार राज्यका पूर्वी चम्पारण, पश्चिमी चम्पारण, सीतामढी र मधुवनी जिल्लासँग जोडिएको छ । यी जिल्लालाई बिहार सरकारले एल्लो जोन अर्थात् संक्रमण धेरै विस्तार नभइसकेको जिल्लामा सूचीकृत गरे पनि पछिल्ला दिनमा संक्रमणको दर बढ्दै गएको छ । सीमावर्ती क्षेत्रमा संक्रमणको दर बढ्दै जाँदा नेपाल छिर्ने क्रम तीव्र बन्दा प्रदेश२ मा संक्रमणको जोखिम थपिएको हो । कान्तिपुरले प्रदेश२ को सीमावर्ती क्षेत्रमा खटिएका प्रहरी अधिकारीसँग गरेको कुराकानीका अनुसार सीमापारि नेपाल छिर्न खोज्ने नेपालीको संख्या ९ देखि १० हजारको हाराहारीमा छ ।जब कि शनिबारसम्म यो संख्या ५ सय २७ मात्रै रहेको संघीय सरकारको दाबी छ । गृह स्रोतबाट प्राप्त विवरणमा पछिल्लो एक दिनमा मात्रै प्रदेश २ को सीमा नाकामा थप ४२ नेपाली मात्रै आएको उल्लेख छ । एक साताअघि मात्रै भारतका विभिन्न सहरमा अड्किएका श्रमिकहरूलाई गन्तव्यमा जान दिने नीति भारत सरकारले अख्तियार गर्यो । जसअनुरूप दिल्ली, गुजरात, हरियाणा, पूर्वी पन्जाबजस्ता सहरबाट रेल चढेर आएका श्रमिकहरू सीमावर्ती भारतीय बजारमा जम्मा भएका छन् । लकडाउन र सीमा सिल लम्बिँदै जाँदा सीमावर्ती क्षेत्रमा थुप्रिनेको संख्या बढ्दै गएको छ ।सीमा सुरक्षामा खटिएका सशस्त्र प्रहरीका एक अधिकारीले १० दिनअघिसम्म पनि सीमामा समस्या नरहेको तर भारतीय पक्षले आन्तरिक आवतजावत खुकुलो पारेपछि मान्छे थुप्रिने क्रम बढेको बताए । सीमापारिबाट जर्बजस्ती छिर्ने नेपालीलाई उतै फिर्ता गर्ने गरिए पनि पछिल्ला दिनमा भारतीय सुरक्षा अधिकारीले जिम्मा लिन नमान्ने प्रवृत्ति देखिन थालेको ती अधिकारीको भनाइ छ । हामीले नियन्त्रणमा लिएर भारतीय प्रहरीलाई बुझाउने तर उनीहरूले छाडिदिने गरे भने सीमा नाकामा आवतजावत रोक्न सकिँदैन, उनले बताए ।प्रदेश२ प्रहरी स्रोतका अनुसार पछिल्लो तीन दिनमा मात्रै लुकिछिपी नेपाल प्रवेश गरेका तीन सय नेपालीलाई नियन्त्रणमा लिएर भारततर्फै पठाइएको छ । महोत्तरी, धनुषा र सप्तरीको सीमा नाकाबाट उनीहरूलाई फर्काइएको हो । प्रहरीका अनुसार धनुषा हुँदै बिहारतर्फ बग्ने र रौतहट हुँदै बिहारतर्फ बग्ने वाग्मती नदीको तिरैतिर जोखिम मोलेर नेपालीहरू छिर्ने क्रम बढेको छ । रौतहटको सीमा क्षेत्रमा खटिएका एक प्रहरीका अनुसार रातको समयमा नेपाल छिर्नेहरू बढी छन् ।सीमा क्षेत्रमा रहेको बाक्लो बसोबासका कारण सुरक्षाकर्मीको सक्रियताका बावजुंत पनि आउजाउ पूर्ण नियन्त्रणमा आउन सकेको छैन । प्रहरीका अनुसार प्रदेश २ का १६ स्थानमा दशगजा क्षेत्रभीत्रै झुरुप्प घरहरू छन् । बाक्लो बसोबास रहेका यी क्षेत्रका सीमा वारपार गर्नेलाई प्रहरीले रोक्न सक्ने अवस्था नरहेको प्रहरी बताउँछ । सुरक्षाकर्मीको आँखा छलेर सीमावारि आउने घटना पनि अन्य प्रदेशको तुलनामा प्रदेश २ मा धेरै देखिन्छ । शुक्रबार सर्लाहीको गडौता नगरपालिका१ स्थित बहादुरपुर नाका हुँदै भारततर्फबाट सरोज राउत र सन्तोष महतो सुरक्षाकर्मीको आँखा छलेर नेपाल छिरे । स्थानीयको सूचनाका आधारमा प्रहरीले दुवैलाई पक्रेर वेणीभोला माविको क्वारेन्टाइनमा राख्यो । सोही दिन महोत्तरीको सम्सी नाका हुँदै भारतबाट छिरेका तीनमध्ये दुईलाई क्वारेन्टाइनमा राखे पनि एक जना फरार भए । प्रहरी स्रोतका अनुसार समि मोहम्मद भन्ने ती व्यक्तिको खोजी भइरहेको छ । गत बुधबार मात्रै उक्त नाका हुँदै छिरेका पाँच जनालाई पनि प्रहरीले नियन्त्रणमा लिएर क्वारेन्टाइनमा राखेको थियो । शृंखलाबद्ध रूपमा भएका यस्ता घटनाहरूले प्रदेश२ मा लुकिछिपी छिर्ने क्रम बढिरहेको देखाउँछ । शनिबारसम्म प्रदेश २ मा पर्सा, रौतहट, सर्लाही र बाराका गरी ३१ जनामा कोरोना संक्रमण पुष्टि भइसकेको छ । जसमध्ये ४ जना निको भएर घर फर्किसकेका छन् । ती संक्रमितमध्ये मुिस्लम जमाती समूहसँग जोडिएका बाहेक ४ जना लकडाउन सुरु भएपछि लुकिछिपी भारतबाट आएका हुन् ।प्रदेश २ को सीमामा खटिएका सुरक्षाकर्मीमाथि भारतीय पक्षबाट आक्रमणका घटना पनि बढ्दै गएकाले सुरक्षा चुनौती थपिएको देखिन्छ । गत वैशाख २५ मा बाराको सुवर्ण गाउँपालिका३ स्थित अस्थायी सुरक्षा पोस्टमा कार्यरत सशस्त्र प्रहरीले नेपाल छिर्न खोजेका दुई भारतीलाई रोके । नेपाल छिर्न नदिएको भन्दै झन्डै एक सयको हाराहारीमा जम्मा भएमा भारतीयले उक्त प्रहरी पोस्ट नै तोडफोड गरिदिए । स्थिति नियन्त्रणमा लिन प्रहरीले एक राउन्ड हवाई फायर नै गर्नुपरेको थियो । सुरक्षा स्रोतका अनुसार सीमा सुरक्षामा खटिएका प्रहरीमाथि आक्रमणको घटना प्रदेश २ मा धेरै भएका छन् । चैत १८ यता सप्तरीको कञ्चनपुर, सिरहाको सोहरबा, लच्का र माडर, सर्लाहीको सिमरा चेकप्वाइन्टमा आक्रमणको प्रयास भएको थियो । प्रदेश २ को एक जिल्लाका प्रहरी प्रमुखले भने, छिर्नै दिन हुन्न भन्ने केन्द्र सरकारको नीति हुने तर सीमा नाकामा नेपाली थुप्रिने क्रम बढ्दै जाने हो भने रोक्न सक्ने अवस्था देखिन्न ।"
बहसमा एसईई,"सरकारले पछिल्लोपटक लकडाउन नबढाएको भए सम्भवतः अहिलेसम्म माध्यमिक शिक्षा परीक्षा (एसईई) को पुनर्तालिका प्रकाशित भइसकेको हुने थियो । शिक्षा मन्त्रालयले राष्ट्रिय परीक्षा बोर्डका अध्यक्ष चन्द्रमणि पौडेलको अध्यक्षतामा गठन गरेको कार्यदलले वैशाख २५ गतेपछि लकडाउन खुले जेठ अन्तिम साताबाट एसईई र कक्षा १२ दुवैको परीक्षा सञ्चालन गर्न सकिने औंल्याएको थियो । देशभर परीक्षा केन्द्र र उपकेन्द्र थपेर परीक्षा सञ्चालन गर्न सकिने उसको सुझाव थियो । त्यहीअनुसार परीक्षा गर्दा पनि असार पहिलो सातासम्म लाग्न सक्थ्यो । अहिले त लकडाउन जेठ ५ गतेसम्मका लागि थपिएको छ । संक्रमितको संख्या बढिरहेकाले यो अझै कति र कुन रूपमा लम्बिन्छ, यकिन छैन । कहीँकहीँ संक्रमण दर उच्च रहेकाले मुलुकका सबै स्थानमा लकडाउन तत्काल एकैसाथ खुकुलो गर्न सम्भव पनि छैन । यही कारण, परीक्षा फाराम भरेका करिब पाँच लाख विद्यार्थी र तिनका अभिभावकमा एसईईबारे अन्योल बढ्दो छ । कतिपय शिक्षाविद् तथा सरोकारवालाले यो परीक्षालाई खारेज गर्ने अहिले उपयुक्त मौका भएको बताएका छन् । तत्कालै यो परीक्षा प्रणालीलाई नै नामेट गर्न सकिन्छसकिँदैन आफ्नो ठाउँमा छ, तर यसबारे आवश्यक विमर्शचाहिँ हुन जरुरी छ । यसै पनि मुलुकमा जुन ढंगले एसईई परीक्षा सञ्चालन हुँदै आएको छ, यो नै मुलुकले अपनाएको प्रणाली तथा पद्धतिको विरुद्धमा छ । एकातिर, विद्यालय शिक्षालाई १२ कक्षासम्म कायम गरिसक्दा पनि कक्षा १० को अन्त्यमा देशभर एकसाथ लिइने केन्द्र सञ्चालित यस्तो परीक्षा कायम राखिराख्नुको कुनै औचित्य छैन । अर्कोतिर, संविधानले नै विद्यालय शिक्षाको जिम्मेवारी प्रदेश सरकारलाई दिएको अवस्थामा एसईई केन्द्रले नै लिइरहनु संघीयताको मर्मअनुकूल पनि छैन । शिक्षा ऐनको आठौं संशोधनले चार वर्षअघि नै १० कक्षाको अन्त्यमा लिइने परीक्षालाई प्रादेशिक बनाइसकेको हो । तैपनि यो परीक्षा अझै केन्द्रीय स्तरमा सञ्चालन गरिरहनु केन्द्रीकृत मानसिकताको नमुना मात्रै हो । केन्द्रबाट राष्ट्रिय स्तरमा लिइने भएकाले नै यसको महत्त्व अनावश्यक रूपमा ठूलो भइराखेको हो । जबकि अब विद्यालय शिक्षा टुंगिने कक्षा १० मा नभएर १२ मा हो । तर पनि संघले एसईईलाई फलामे ढोका का रूपमा हाउगुजी बनाइराख्दा विद्यार्थी र अभिभावकमा यस परीक्षाप्रति अनावश्यक दबाब कायम छ । अहिले अरू परीक्षाको तुलनामा यसैको बढी चर्चा हुनुको परिणाम पनि यही हो । लकडाउन लम्बिँदै गयो भने शिक्षाविद् तथा सरोकारवालाले सुझाएको जस्तो आन्तरिक मूल्यांकनका आधारमा विद्यार्थीलाई शैक्षिक प्रमाणपत्र दिँदा पनि कुनै अन्यथा हुँदैन । प्रतिनिधिसभाको शिक्षा तथा स्वास्थ्य समितिको गत बुधबारको बैठकमा कांग्रेस सांसद तथा पूर्वस्वास्थ्यमन्त्री गगन थापाले एसईई खारेज गर्दा नै उपयुक्त हुने बताएका छन् । यो ढाँचाको परीक्षाको अब कुनै औचित्य नरहेको उनको भनाइ छ । कक्षा १२ मा बोर्ड परीक्षा हुने भएकाले एसईईको औचित्य समाप्त भइसकेको तर्क शिक्षाविद्हरूको पनि छ । वास्तवमा वर्तमान विद्यालय शिक्षा प्रणालीमा एसईईलाई कक्षा ११ का लागि विषय रोज्ने एउटा आधार मानिए पनि यसको मूल्य अरू तल्ला कक्षाको परीक्षा जत्ति मात्रै हो, एउटा माथिल्लो तह उक्लिने खुट्किलोभन्दा बढी यो केही होइन । ंत्यसैले एसईईबारे अनावश्यक मरिहत्ते गरिरहन आवश्यक छैन । विद्यार्थीले सजिलै डी ग्रेड ल्याउने अवस्था छ । अलि बढी पढ्नेले अझ धेरै नम्बर ल्याउन सक्छन् । त्यसैले विद्यालयहरूले आफैंले मूल्यांकन गरेर कक्षा १० को प्रमाणपत्र उपलब्ध गराउँदा केही फरक पर्दैन । जसरी अहिले कुनै विद्यालयले दिएको अरू कक्षाको प्रमाणपत्रलाई आधिकारिक मान्ने गरिएको छ, त्यसैगरी १० कक्षाको हकमा पनि मान्यता दिने व्यवस्था मिलाउन सकिन्छ । यसका लागि सरकारले कानुनी आधार तय गरिदिन सक्छ । तत्कालका लागि राष्ट्रिय परीक्षा बोर्ड भने कुनै विकल्पबारे सोच्न तयार देखिएको छैन । तर, लकडाउन लम्बिँदै जाँदा वा ढाँचा परिवर्तन गर्दा पनि एकैपटक धेरै विद्यार्थी भेला गर्ने अवस्था नरहने भएकाले सरकारले अन्य विकल्पको ढोका खुलै राख्नुपर्छ । किनभने, एसईई निर्विकल्प होइन । परीक्षा, सञ्चालनदेखि नतिजा प्रकाशनसम्मको ठूलो प्रशासनिक खर्चको विषय पनि यसमा जोडिन्छ, केन्द्रले प्रदेशहरूलाई छोडिहाल्न नचाहनुका पछाडि यसको हात रहेको बुझाइ पनि छ । तत्कालै खारेज नगरे पनि संघले परीक्षा सञ्चालन र नतिजा प्रकाशनको जिम्मा सम्पूर्ण रूपमा प्रदेशहरूलाई तोक्न सक्छ । प्रदेशहरूले आफूअनुकूलको ढाँचा र समयमा परीक्षा लिन र नतिजा प्रकाशन गर्न वा कुनै तवरमा मूल्यांकन गर्ने तरिका अपनाउन सक्छन् । यसो गर्नु संघको कानुनी कर्तव्य पनि हो । एसईईबारे संविधान र कानुनअनुसार नचलेको सरकारले कोरोनाकाललाई पुरातन परीक्षा प्रणाली फेर्ने अवसरका रूपमा प्रयोग गर्न सक्छ, यसबारे शिक्षा मन्त्रालयको नेतृत्वले सोच्नैपर्छ ।"
लकडाउन पालना भएन,"कोरोना संक्रमित दिनैपिछे बढिरहेका छन् । लकडाउन जारी छ । कृषिलगायत केही विकास आयोजनाको काम अघि बढोस् भनेर सरकारले लकडाउन भित्रभित्रै खुकुलो पारिरहेको छ । त्यस्तै विद्यालय तथा विश्वविद्यालयहरूलाई भर्ना शुल्क नलिन पनि सरकारले आग्रह गरेको छ । पठनपाठन पनि अहिले पूरै बन्द छ । यस्तो अवस्थामा पनि विद्यालय सञ्चालकले अभिभावकसँग भर्ना शुल्क मागिरहेका छन् भन्ने सुनिन्छ । काम सबै ठप्प भइरहेको बेला अभिभावकले कताबाट पैसाको जोहो गर्नु ? स्थानीय सरकार यो विषयमा मौन छ । कुनकुन विद्यालयले पैसा मागिरहेछन् भन्नेमा स्थानीय सरकार चनाखो रहनुपर्छ । र, शुल्क माग्ने विद्यालयसँग छलफल गरेर समस्याको समाधान खोज्नतिर लाग्नुपर्छ । लकडाउन नै सकिए जसरी अहिले काठमाडौंका सडकमा गाडी गुडिरहेछन् । बजारमा पनि भीडभाड बढेको छ । सामाजिक दूरीलाई कसैले कायम गरेको छैन । गाउँमा त झन् मास्क कसैले पनि लगाउँदैनन् । अहिले मास्क किन्न पनि पाइँदैन । हिजोआज भीडभाड र हिँडडुल बढेको देख्दा लाग्छ लकडाउन खुलिसक्यो । सरकारले खाद्यान्न, औषधि र स्टेसनरीका पसल मात्र खोल्नू भनेको थियो । तर अहिले सबै पसल खुलिरहेका छन् । प्रहरीले पनि भीडभाड नदेखेजस्तो गर्न थालेका छन् । आफ्नो साधन हुनेहरू बिनापास बाटोमा हुइँकिरहेका छन् । स्थानीय सरकार पनि पहिलेको जस्तो सक्रिय अहिले छैन । महिला, बालबालिका र वृद्धवृद्धा संक्रमणको उच्च जोखिममा छन् । कि लकडाउनलाई नियमसंगत तरिकाले खुकुलो पार्नुपर्यो होइन भने कडाइ गर्नुपर्यो । लकडाउनकै कारण मजदुरले काम पाएका छैनन् । उनीहरूबारेमा पनि सरकारले सोच्नुपर्छ । लकडाउनको सुरुआती चरणमा राहतको घोषणा र मजदुरका समस्याको विषयमा खुबै चर्चा हुन्थ्यो । अहिले मजदुरका विषयमा कोही बोलिरहेको छैन । झन् रफ्तारमा काम गर्नुपर्नेमा स्थानीय सरकार नै थाकेजस्तो महसुस भइरहेछ । भीडभाड बढेसँगै संक्रमण फैलने जोखिम पनि बढेको छ । यसबारे सबै सम्बन्धित निकाय सजग हुन जरुरी छ । किनभने कोरोना संक्रमण शून्य अवस्था छैन । निको भएकाहरूमा पनि फेरि भाइरस देखिएको छ । यो राम्रो संकेत हैन । फैलिरहेको कोरोनाको प्रकृति हेर्दा हामी अझै उच्च जोखिममा नै छौं । बाटोमा हिँड्दा को मान्छे कहाँबाट आएको हो भन्ने कुरा कसैलाई थाहा हुँदैन । सरकारले क्षमता बढाएर परीक्षणलाई तीव्र नबनाए संक्रमणको संख्या ह्वात्तै बढ्नेछ । कोरोना सकियो भनेर अब भीडभाडमा जाने, मास्क नलगाउने अनि सामाजिक दूरी कायम नगर्नेजस्ता असुरक्षित गतिविधिमा संलग्न हुनु हुँदैन । जानुका विक, चौदन्डीगढी९, उदयपुर"
भौगोलिक अखण्डतामाथि भारतीय हस्तक्षेप,"लिपुलेकमा भारतको सडक समाचारले स्तब्ध बनायो । कालापानीलगायतका भूभाग समावेश गरी सर्भे अफ इन्डियाले गत कात्तिकमा नयाँ राजनीतिक नक्सा जारी गरेको थियो । भारतले लिम्पियाधुरालिपुलेककालापानीको ३ सय ७२ वर्ग किमि भूभाग ५८ वर्षदेखि कब्जा गरिरहेछ । जबकि भक्तपुरको क्षेत्रफल १ सय २३ वर्ग किमि मात्र छ । २०७२ जेठमा लिपुलेकसम्बन्धी भारत र चीनबीचको बेइजिङ सम्झौताको विरोध तत्कालीन प्रधानमन्त्री सुशील कोइरालाले गरेका थिए । तर सीमा समस्या हल गर्न ऐतिहासिक दस्ताबेज, तथ्य र प्रमाणका आधारमा वार्ता गर्न सरकार कहिल्यै तयार भएन । सरकारले नेपालभारत अन्तर्राष्ट्रिय सीमा निर्धारण समिति गठन गरे पनि प्रतिवेदन गुपचुप छ । केन्द्रीय तथ्यांक विभागका अनुसार नेपालको क्षेत्रफल १ लाख ४७ हजार १ सय ८१ वर्ग किमि छ । सन् १९८० देखि २००७ सम्म नेपालभारत सीमा मापनका लागि संयुक्त प्राविधिक समिति बनेको थियो । त्यस्तै सन् २०१४ देखि हालसम्म बाउन्ड्री वर्किङ ग्रुपले सीमासम्बन्धी काम गरिरहेको छ । तर सीमा निर्धारणसम्बन्धी कार्यको टुंगो लागिसकेको छैन । त्यसैले नेपालको क्षेत्रफल र क्षेत्र स्पष्ट पार्न नसकेको सरकारको दाबी छ । संविधानको धारा (३) र ५(१) अनुसार राष्ट्रको परिभाषाभित्र भौगोलिक अखण्डता, राष्ट्रियता र नेपाली जनता पर्छन् । धारा ४(२)(क) मा नेपालको क्षेत्र यो संविधान प्रारम्भ हुँदाको बखतको क्षेत्र उल्लेख छ । त्यस्तै धारा ४८(क) मा नेपालको राष्ट्रियता, सार्वभौमसत्ता र अखण्डताको रक्षा गर्ने दायित्व नेपाल सरकारको हो भन्ने प्रावधान छ । मुलुकी अपराध (संहिता) ऐन २०७४ को दफा ५१ मा पनि नेपालको अखण्डतामा खलल गर्न नहुने र गर्नेलाई जन्मकैदको सजाय हुने व्यवस्था छ । तर संविधानमा त्यसबेलाको नेपालको क्षेत्रफल किटान गरिएन । पालिका संख्या तथा सिमाना निर्धारण, नामकरण, केन्द्र र वडा विभाजनसम्बन्धी २०७३ को प्रतिवेदनका आधारमा ७ सय ४४ स्थानीय तह कायम गरियो । पछि राजनीतिक सहमतिमा ९ पालिका थपियो । ७ प्रदेशको कुल क्षेत्रफल जोड्दा १ लाख ३७ हजार २ सय ६४ वर्ग किमि हुन आउँछ । जुन नेपालको कुल क्षेत्रफलभन्दा ९ हजार ९ सय १७ वर्गकिमि कम हो । राष्ट्रिय निकुञ्जहरूको क्षेत्रफल कटाएर कम भएको भन्ने सरकारी तर्क युक्तिसंगत छैन । र, यो विषयमा छलफल भएको छैन । सबै स्थानीय तह वा सातै प्रदेशको क्षेत्रफल जोड्दा १ लाख ४७ हजार १ सय ८१ वर्ग किमि पुग्दैन । यो विषयमा सरकारको प्रस्ट धारणा आउनुपर्छ । र, वास्तविक सीमा कायम गरी क्षेत्रफल पनि सार्वजनिक गरियोस् । अन्यथा आर्जित भूमि पनि बचाउन नसकेको आरोप सरकार, राजनीतिक दल र आम नागरिकलाई लाग्नेछ । ज्ञानेन्द्रराज आरण, रामेछाप लिपुलेकमा भारतको सडक समाचारले आम नेपालीको मन निकै दुखाएको छ । भारतले कोरोना महामारीसँग लडिरहेको बेला मिचाहा र हेपाहा प्रवृत्ति देखायो । अनि अर्को दुःखद पक्ष हो, मानसरोवर जाने सडक बनाइरहँदा पनि हाम्रो सरकार बेखबर हुनु । महामारीको समयमा भूमि मिच्दा सहज हुन्छ भन्ने भारतीय बुझाइ हुन सक्छ । र, यो नेपालको सार्वभौमिकतामाथिको ठाडो हस्तक्षेप हो । विगतमा पनि भारतले नेपाली भूमि मिचेर दादागिरी प्रवृत्ति देखाइरहेको थियो । बेलाबेलामा सीमा पिलरहरू गायब हुने गरेका समाचार हामी पढिरहन्थ्यौं । राष्ट्रवादी भाषण ठोकेर प्रधानमन्त्री बनेका ओली अहिले किन चुपचाप ? बनिरहेको सडक तत्काल रोक्न सरकारले पहल गर्नुपर्छ । आफ्नो भूमि मिचिएको टुलुटुलु हेरेर बस्न हुन्न । गोविन्द विक, बूढानीलकण्ठ१२, काठमाडौं गत वर्ष भारतले सहमतिबिनै नेपाली भूभाग आफ्नो भूमिमा गाभेर नक्सा निकालेको थियो । कतिपय विद्वान्ले यो समस्या अन्तर्राष्ट्रिय अदालतबाट छिनोफानो गर्नुपर्ने सुझाव प्रधानमन्त्री केपी शर्मा ओली र पुष्पकमल दाहाललाई दिएका थिए । त्यसबेला प्रधानमन्त्री ओलीले भारतीय प्रधानमन्त्री नरेन्द्र मोदी आफ्नो मित्र भएको र वार्ताबाटै यो समस्या समाधान गर्ने दाबी गरे । प्रधानमन्त्री ओलीभन्दा एक कदम अगाडि बढेर दाहालले यो समस्या अन्तर्राष्ट्रियकरण गर्नुपर्छ भन्नेहरू अतिवादी हुन् र यसले नेपालभारत सम्बन्ध बिगार्छ भनेर संसद्मै भनेका थिए । यदि त्यसबेला नै हामीले यो मुद्दालाई अन्तर्राष्ट्रिय अदालतमा लान सकेको भए आज लिपुलेकमा भारतले सडक बनाउन सक्दैन थियो । भारतको मनोबल बढाउने काम प्रधानमन्त्री ओली र दाहालले गरेका हुन् । त्यसैले यसको दोष प्रधानमन्त्री ओली र दाहालले बराबरी लिनुपर्छ । इतिहासमा देशको भूभाग अखण्ड राख्न नसक्ने प्रधानमन्त्रीको रूपमा ओली र सत्तारूढ पार्टी अध्यक्षको रूपमा दाहालको नाम कालो अक्षरले नलेखियोस् । भारतको विरोध गरे प्रधानमन्त्रीको कुर्सीमा बस्न सकिँदैन भन्ने मानसिक त्रासले नेताको मुख बन्द गरेको छ । अब पनि हामीले यो समस्यालाई अन्तर्राष्ट्रिय अदालतमा नलगे कालापानी क्षेत्रको करिब ४ सय हेक्टर अतिक्रमित भूमि सदाका लागि गुमाउनेछौं । दुईपक्षीय वार्ताबाट यो समस्या समाधान हुनै सक्दैन । यदि वार्ताले काम गर्थ्यो भने ५ महिनाअघि नै हामीले पठाएको कूटनीतिक नोट र वार्ताको प्रस्ताव भारतले आजसम्म नजरअन्दाज गर्न सक्दैन थियो । यही बाटो बनाउनका लागि पो भारतले वार्ता नचाहेको रहेछ भन्ने अहिले पुष्टि भयो । गोपाल देवकोटा, काठमाडौं कोरोना संक्रमणले सताइरहेको बेला कालापानीको सीमा अतिक्रमणको खबर आएको छ । नेपाली भूमिमा सडक विस्तार गर्नु निन्दनीय छ । भारतको पछिल्लो समयको गतिविधि हेर्दा सडक निमार्ण योजनामुताविक नै थियो । तर हाम्रा नेताहरूले यो योजना देखेनन् वा नदेखेजस्तो गरे । अब यो मुद्दालाई अन्तर्राष्ट्रियकरण गर्न जरुरी छ । २०४६ सालको परिवतर्नपछि माथिल्लो सरकारी नियुक्ति होस् वा सरकार ढाल्ने र बनाउने नै किन नहोस् यो सबै खेलमा दिल्ली सूत्र चल्छ भनिन्छ । आफू बन्न वा अरूलाई बिगार्न पनि नेताहरूलाई भारतकै सहारा चाहिन्थ्यो । ऐतिहासिक दस्ताबेजसहित बलियो गरी तर्क गर्ने आँट कुनै नेताको छैन । त्यसैले पनि कालापानीलगायत दर्जनौं ठाउँमा भारतीय पक्षको मिचाइको सुनुवाइ हुन गाह्रो छ । म बोल्छु भन्ने हिम्मतसहित सत्तामा पुग्ने तर पुगेपछि एकाएक बोली बन्द हुने चलन पुरानै हो । तथ्य प्रमाणका आधारमा खोसिएको भूमि फिर्ता ल्याउन राजनीतिक दलहरू अब एक भएर प्रस्तुत हुनुपर्छ । कूटनीतिक तवरले निकास खोज्न ढिला भइसकेको छ । श्यामसुन्दर कुइँकेल, काठमाडौँ"
सही बाटो समाउने समय,"महोत्तरीकी ती बहिनीले एकाबिहानै फोनमा भनिन्, दिदी, सबै बर्बाद भो ! अब कसरी गुजारा होला ? उनको भनाइको तात्पर्य बुझ्न बेर लागेन । पछिल्लो भेटमा ती बहिनीले गाउँको एक साहूसँग चर्को ब्याजमा ऋण लिएर श्रीमान्लाई खाडी मुलुक पठाएको सुनाएकी थिइन् । एक वर्ष नहुँदै श्रीमान् वैदेशिक रोजगारीबाट फर्किनुपर्ने खबरले उनलाई मानौं विक्षिप्त बनाएको छ । घरमा दुई लालाबाला तथा पक्षाघातपीडित ससुराको पालनपोषणको चिन्ता त छँदै छ, त्यसमाथि साहूको ऋण ! ? यस्तै कथाव्यथा अहिले हजारौं घरपरिवारको छ । विश्वव्यापी कोरोना कहरले ठूलठूला रोजगारदाता कम्पनीहरू धराशायी हुन लागेका छन् । अनिश्चितताको यो अवस्थामा केही रोजगारदाता कम्पनीले सम्बन्धित देशका श्रमिक फर्काउन पत्राचारसमेत गरिसकेका छन् । मुलुकको अर्थतन्त्रको २५ प्रतिशत भरथेग गर्ने रेमिटान्समा कमी आउँदा एकातिर समग्र अर्थतन्त्रमा असर पर्नेछ, अर्कातिर लाखौं युवा बेरोजगार हुनुपर्दा सामाजिक जीवनमा दीर्घकालीन असर पर्ने देखिँदै छ । यसबारे बहुपक्षीय विश्लेषण हुनु अत्यावश्यक छ ।विश्वव्यापीकरणको नाराले यतिखेर नेपाल मात्र हैन, संसारकै भूगोल सानो बनाएको छ । सबैजसो देश कुनै न कुनै रूपमा एकअर्कामा निर्भर छन् । पुँजी, प्रविधि, श्रम, कच्चा पदार्थ, सूचना र परिवहन वितरण सबै विश्वव्यापी रूपमै अन्तरनिर्भर देखिन्छन् । बहुराष्ट्रिय कम्पनीहरूमा आफ्नो फैलावट र वर्चस्व कायम गर्ने होड छ । यसै क्रममा रोजगारदाता कम्पनीहरूको जहाँ बाहुल्य छ तथा जहाँ रोजगारीका प्रशस्त अवसर र सम्भावनाहरू छन्, त्यतातिर श्रमिकहरू पुग्नु स्वाभाविक नै हुन्छ । त्यसैले होला, अब नेपाली श्रमिकहरू पनि दक्षिण एसियामा मात्र सीमित नभई विश्वका अन्य भूगोलसम्म पुगिरहेका छन् । तर कोरोनाका कारण विश्वभरिकै श्रमशक्तिको भविष्य अन्योलमा परेको छ । सबै मुलुकलाई आफ्नो अस्तित्व जोगाउने संकट छ । कोरोना संक्रमणको नियन्त्रण त एउटा चुनौती छँदै छ, श्रम व्यवस्थापन र आर्थिक जोखिम न्यूनीकरण पनि चिन्ताको विषय बनेको छ । नेपाल यसबाट अछूतो हुने कुरै भएन । सीमापारि रोजगारमा गएका हजारौं कामदार फर्किसकेका छन् भने अझै फर्किने क्रममा छन् । विदेसिएका ४० लाख श्रमिकमध्ये १०१५ लाख मात्रै फर्किए भने पनि व्यवस्थापन कसरी होला ? राज्य यसबारे गम्भीर हुनुपर्छ । यसै सन्दर्भमा अहिले फेरि कृषिकर्मसम्बन्धी बहसको थालनी भएको छ । हुन त नेपालमा कृषि क्रान्तिको सवाल विगतमा पनि पटकपटक नउठेका होइनन् । कृषिमा आधुनिकीकरणका लागि ठूलो धनराशिसमेत लगानी गरिएको छ । कृषिमा त्यस्ता कमै क्षेत्र छन्, जसमा सरकारी अनुदान र सुविधाको घोषणा नभएको होस् । एक गाउँ एक उत्पादन, एक जिल्ला एक उत्पादन, प्रधानमन्त्री कृषि कार्यक्रम जस्ता आकर्षक कार्यक्रम तथा एसियाली विकास बैंक र विश्व बैंकजस्ता अन्तर्राष्ट्रिय वित्तीय संस्थाहरूको ठूलो लगानी यस क्षेत्रमा रहे पनि प्रतिफल किन निराशाजनक छ ? किन पहुँचवाला परामर्शदाता, बिचौलिया र तत्क्षेत्रका कर्मचारी मोटाउने तर किसान दुब्लाउने भइरहेको छ ? वास्तविक गरिब किसानसम्म अनुदान पुगेको छ कि राजनीतिक दलका कार्यकर्ताहरूले मात्र कुम्ल्याएका छन् ? यस्ता प्रश्नको उत्तर नखोजी फेरि पनि कृषिमा लगानी खन्याइरहनु भनेको बालुवामा पानी हाले बराबर हुन्छ । उहिले तराईलाई अन्नभण्डार भनिन्थ्यो । नेपालको धान भारत र बंगलादेशसम्म जान्थ्यो । ठाउँठाउँमा धानचामल कम्पनी थिए, जसमार्फत धानचामलको खरिदबिक्री हुन्थ्यो । तर अहिले स्थिति यस्तो भएको छ, हामी धानचामल मात्र हैन, लसुनप्याजसम्मको आयातकर्ता बनेका छौं । बढ्दो सहरीकरण र बसोबासका कारण कृषियोग्य जग्गा मासिँदै गएको छ । बाँकी रहेको कृषियोग्य जग्गा बाँझो छाडी युवाहरू बिदेसिन बाध्य भए । नेपाली युवा इजरायलमा गएर अहोरात्र खटी उन्नत खेती कार्यमा श्रम दिन सक्छ, तर आफ्नै मुलुकमा त्यो काम गर्न उसलाई लाज लाग्छ, हीनताबोध हुन्छ । कृषिप्रधान कहलिएको देशमा हामीले कृषि पेसालाई सम्मानित बनाउन नसकेकैले यस्तो अवस्था आएको हो । देशभित्र उन्नत किसिमका बीउबिजन, रासायनिक मल उपलब्ध नभएकाले किसानहरू सीमापारिबाट सकीनसकी मल बोक्दै आउन बाध्य छन् । हरेक वर्ष बजेट निर्माणभन्दा अघि सरकारद्वारा नीति तथा कार्यक्रमहरू तय गर्न विकास परिषद्को बैठक बोलाइन्छ । विभिन्न जिल्लाबाट प्रतिनिधित्व हुने उक्त कार्यक्रममा धोतीमा सजिएका र कनीकुथी नेपाली बोल्ने किसानका कुरा कसैले सुन्दैन । प्रायः ६० वर्ष कटेका किसानहरूले त आफ्नो अपमान जसोतसो सहे । तर आजका युवामा त्यस्तो सहने प्रश्नै उठ्दैन । समय निकै फेरिइसकेको छ । वैदेशिक रोजगारीका कारण गाउँगाउँमा उपभोक्ता संस्कृति भित्रिएको छ । पैसा खेलाउन बानी परेको युवा जनशक्तिलाई स्वदेशमै त्यस्तो अवसर दिन सके कति राम्रो हुन्थ्यो ! यसका लागि, वैदेशिक रोजगारबाट फर्केकाफर्कने युवाहरूमा कृषिकर्म सम्मानित पेसा हो र यसको प्रचुर सम्भावना आफ्नै देशमा छ भन्ने मनोविज्ञानको विकास गर्नु पनि त्यत्तिकै आवश्यक छ । जेठ १५ नजिकिँदै छ र सरकार बजेट ल्याउने चटारोमा छ । कोरोना कहरका कारण यस पालिको नीति तथा कार्यक्रममा केही विशेष व्यवस्थासहितका प्याकेजहरू आउन सक्छन् । रोजगारीलाई प्राथमिकता दिने सोच बनाएको सरकारले कृषि क्षेत्रलाई नै उपयुक्त माध्यम बनाएको पनि होला । देशलाई वास्तवमा कृषिप्रधान बनाउने सुनौलो अवसर यो हो पनि । तर यो लक्ष्य दीर्घकालीन हुनुपर्छ, न कि वैदेशिक रोजगारीबाट फर्किएको श्रमशक्तिलाई अल्पकालीन तवरले थामथुम पार्ने किसिमको ।यो महामारीले कृषि र ससाना उद्योगमा ऊर्जा भरेर देशभित्रै रोजगारीका पर्याप्त अवसर सिर्जना गरी आत्मनिर्भर बन्ने मौका दिएको छ । विदेशबाट कुनै न कुनै सीप सिकेर फर्केका युवाहरूको उपयोग गरी हामी कम्तीमा कृषि र ससाना उद्योगमा आत्मनिर्भर बन्नुपर्छ । यस्तो हुन सके देशको ठूलो युवा जनशक्तिलाई विदेश जानबाट रोक्न सकिने त छँदै छ, उताबाट फर्किनेहरूको व्यवस्थापनसमेत गर्न सकिन्छ । तर यसका लागि इमानदार प्रयास आवश्यक छ । विगतमा पनि नेपाली जनताले महत्त्वाकांक्षी कुराहरू धेरै नसुनेका होइनन् । २०७२ को भूकम्प र त्यसपछि भारतीय नाकाबन्दीको बखत राष्ट्रियता र राष्ट्रवादको नारा चर्किएको थियो र लाग्थ्यो अब हामी चाँडै आत्मनिर्भर हुनेछौं । त्यसपछि बलियो सरकार आयो । राजनीतिक स्थिरताका कारण मुलुकले गति लेला भन्ने अपेक्षा थियो । दुर्भाग्य, राजनीतिले सही बाटो समाउन सकेन । पछिल्लो समयको राजनीतिक प्रहसनले त सर्वसाधारणलाई हताश बनाएको छ । सधैं राजनीतिक शतरञ्जकै खेलमा रुमलिरहेको मुलुकमा विकास र समृद्धि फगत नारा मात्र रहने देखिएका बेला कोरोना महामारीले झकझकाएको छ । सत्तासीनहरूले आफूलाई प्रमाणित गर्ने यस्तो अवसर कमै पाउँछन् ।"
कोरियामा फेरि बढ्यो संक्रमण,वुहानमा एक महिनापछि संक्रमणबेइजिङ कोरोना भाइरसको उद्गमस्थल मानिएको चीनको वुहानमा करिब एक महिनापछि संक्रमित फेला परेका छन् । चिनियाँ स्वास्थ्य अधिकारीका अनुसार वुहानमा अप्रिल ३ यता पहिलोपटक एक जनामा संक्रमण देखिएको हो । त्यसको केही दिनसम्म संक्रमित नभेटिएपछि वुहानमा जारी लकडाउन अप्रिल ८ मा हटाइएको थियो । चिनियाँ स्वास्थ्य अधिकारीका अनुसार शनिबार वुहानमा एक जनासहित चीनभर १४ जनामा कोरोना संक्रमण देखिएको छ । सांघाई प्रान्तमा देखिएका २ जना संक्रमित विदेशबाट आएका हुन् । राष्ट्रिय स्वास्थ्य आयोगले जनाएअनुसार १२ जना चीनभित्रै संक्रमित भएको पाइएको छ । संक्रमित जिलिन र एक जना हुबेई प्रान्तका हुन् ।एउटा आयातित संक्रमण चीनको इनर मंगोलिया स्वायत्त क्षेत्रमा देखिएको हो । आयोगका अनुसार शनिबार संक्रमितमध्ये कसैको मृृत्यु भएको छैन । शनिबार ७४ जना संक्रमित निको भएर घर फर्किएका थिए भने १३ जना गम्भीर अवस्थाका बिरामी रहेकामा हाल २ जना मात्र रहेका छन् । चीनमा आइतबार साँझसम्म ८३ हजार ९ सय ९४ जनामा कोभिड१९ को संक्रमण देखिइसकेको छ भने ४ हजार ६ सय ३७ जनाको मृत्यु भइसकेको छ ।
अमेरिकासँग बन्दी साट्न इरान तयार,"तेहरान (एजेन्सी) इरानले अमेरिकासँग बन्दी साटासाट गर्न तयार रहेको बताएको छ । यसका लागि कुनै पनि सर्त मान्य नहुने तेहरानको भनाइ छ । इरानी र अमेरिकी कैदीबन्दी आदानप्रदान गर्न तयार रहेको धारणा हामीले केही समय पहिले नै सार्वजनिक गरेका थियौं, सरकारका प्रवक्ता अली रबिईलाई उद्धृत गर्दै इरानी समाचार संस्था आईएसएनएले जनाएको छ । अमेरिका पहिलेभन्दा अहिले यो अवस्थालाई अन्त्य गर्न बढी इच्छुकजस्तो देखिएको छ, उनले भने । यसबारे आफूहरूले अमेरिकी प्रतिक्रिया पर्खिरहेको रबिईले बताए । तर अमेरिकाले भने इरानी प्रस्तावप्रति कुनै प्रतिक्रिया जनाइसकेको छैन । यसबारे आफूहरूले वासिङ्टनलाई प्रस्ट जानकारी दिएकाले कुनै पनि मध्यस्थताको आवश्यकता आवश्यक नभएको रबिईको भनाइ छ । इरानले गत वर्षको डिसेम्बरमा एक अमेरिकी शिक्षाविद् सियु वाङसँग इरानी वैज्ञानिक मसोउद सुलेमानीलाई साटेको थियो । त्यसयता इरानले समान रूपमा हुने बन्दी आदानप्रदानका लागि इरान तयार रहने बताएको थियो ।अमेरिकी जेलमा रहेका आफ्ना नागरिकको स्वास्थ्यबारे इरान चिन्तित रहेको इरानी सरकारका प्रवक्ताको भनाइ छ । उनले आफ्ना नागरिकलाई अमेरिकाले मानवीय व्यवहार नगरेको दाबी गरे । अमेरिकी नियन्त्रणमा रहेका इरानी वैज्ञानिक सिरोअस अस्गारी कोरोना भाइरसबाट संक्रमित रहेको इरानी विदेश मन्त्रालयले जनाएको छ । सरकारका प्रवक्ताले गतसाता सबै कुरा तयारी भएको र उनी छिट्टै इरान फर्किने घोषणा गरेका थिए । तर रबिईले यसबारे विस्तृत विवरण बताएनन् । इरानले अमेरिकी नागरिक साइमक नमाजी, उनका बुबा बाकेर र वातावरणविद् मोराद तावेजलाई जासुसीलगायत अभियोगमा दोषी ठहर गरी जेलमा राखेको छ ।"
कहाँ गए ती विमान ?,"(पेरिस)  विश्वको आधाभन्दा बढी जनसंख्या कोरोना भाइरसका कारण लकडाउनमा छ । होटल बन्द छन् । रेस्टुरेन्ट र बारहरूमा ताला लागेको छ । सुपरमार्केटहरू खुलेका छैनन् । बजार ठप्प छ । पर्यटकीय केन्द्र सुनसान छन् । हामीमाथिको आकाश पनि त सुनसान नै छ । जतिखेर पनि आकाशमा उडिरहने, परिवार, देश र विश्वलाई जोडिदिने विमानहरू लगभग आकाशमा देखिँदैनन् । कहाँ गए त ती विमान ? कौतुहलता लाग्न सक्छ ।फ्लाइटराडार २४ का इयान पेचेनिकका अनुसार गत वर्षहरूमा मार्चअप्रिल महिनामा दैनिक १ लाख ७५ हजार देखि १ लाख ८० हजार विमानले उडान भर्थे । भारतमा पनि यो मौसममा दैनिक ३ हजार ३ सय ३० स्थानीय फ्लाइट हुन्थे भने ५ सय ८० वटा अन्तर्राष्ट्रिय उडान हुन्थे । तर मे ६ को तथ्यांकअनुसार विश्वमा लगभग ८५ प्रतिशतभन्दा बढी उडान कटौती भएका छन् । विश्वका सबै विमानस्थलका ह्यांगरमा विमान अटाउने ठाउँ पनि छैन । विमानहरू सबै ओर्लिए भने के गर्ने भन्ने प्रश्न आजसम्म कसैले सोचेकै देखिएन । त्यसैले सबै विमान जमिनमा ओर्लिंदा तिनलाई पार्किङको समस्या भयो । ठूला अन्तर्राष्ट्रिय एयरलाइन्सले उनीहरूको क्षेत्रीय र अन्तरमहाद्विपीय यात्रुहरू दुबई, न्युयोर्कको जोन अफ केनेडी, लन्डन हिथ्रो र अन्य यस्तै ठूला सहरतिर उडान गर्थे । जहाँ पुग्यो त्यहीं पार्क गर्थे । ती विमानहरू सामान्य रूपमा सबै एकै समयमा एकै थलोमा भेट नै हुँदैनथे । तर कोरोना भाइरसको संक्रमणले सबै विमान ग्राउन्डेड हुँदा पार्किङ नपाएर हैरान भएका छन् ।ट्याक्सी जसरी लाइनमा विमानहरू पार्किङ गरेर राख्दा पनि ह्यांगरको कुरै छाडौं, विमानस्थलका रनवेहरू भरिएका छन् । लगभग २ हजार ५ सय ठूला विमान कम्पनीलाई पार्किङको समस्या भयो । केही एयरलाइन्सहरूले पायक पर्ने ठूला विमानस्थलमा पार्किङ नपाएपछि एरिजोना मरूभूमिमा पठाए । डेल्टा एयरलाइन्सका लागि पनि आफ्ना विमानहरू अमेरिकाको मारानामा राखेको छ । यसले ७६७ बोइङ पनि भण्डार गर्छ । उसले ठूला व्यापारिक केन्द्र भएका सहरमा भन्दा उडानका लागि सजिलो हुन्छ भनेर मरुभूमिमा राखेका छन् । ठूला सहरमा भन्दा मरुभूमिमा पार्किङ गर्दा विमानहरू बढी सुरक्षित र पार्किङको मूल्य सस्तो हुनाले ७७७ बोइङ पनि त्यतै थन्क्याइएका छन् । डेल्टा एयरले मात्रै ६ सय वटा विमानहरू पार्किङ गरेको छ ।अमेरिकी यात्रुबाहक केही विमान ओक्लाहोमाको टुल्सा अन्तर्राष्ट्रिय विमानस्थलको रनवेसम्मै भरिएका छन् । यहाँ अस्ट्रेलियाको क्वान्टास लिमिटेड, सिंगापुर एयरलाइन्सलगायतले विमान पार्किङ गरेका छन् ।युरोपको सबैभन्दा ठूलो जर्मनीको फ्यांकफर्ट विमानस्थल विमानहरूको भूतघरजस्तै बनेको छ । यसको उत्तरपश्चिम अवतरण गर्ने रन वे, ट्याक्सी वे लुफ्थान्सा, कन्डोर र अन्य एयरलाइन्सका लागि पार्किंङमा बनेको छ । लुफ्थान्साले स्विट्जरल्यान्डको ज्युरिखनजिकको सेनाको विमानस्थल समेत पार्किङका लागि भाडामा लिएको छ । हङकङ, सोल, बर्लिन, भियनाजस्ता ठूला विमानस्थलका पार्किङमा त विमानको भीड नै लागेकै छ । त्यसबाहेक भिक्टोरभिल, क्यालिफोर्निया, मराना, एरिजोनाका मरुभूमिमा सयौं विमान पार्किङ गरिएको छ । विमान राख्ने ठाउँ नपुगेर क्वान्टास एयरले करिब ५० वटा विमानहरू अस्ट्रेलियाको मेलबर्नस्थित सानो विमानस्थल आभालोन एयरपोर्टमा पनि लगेर पार्किङ गरेको छ । क्याथे प्यासेफिकले ट्याक्सी पार्किङ गर्ने ठाउँ र विमान उडाउँदा प्रयोग हुने अन्य क्षेत्र ओगटिरहेको छ ।अमेरिकन एयरलाइन्सले चारवटा विमानस्थल प्रयोग गरेको छ । एयरबस ए ३२०, ए ३२१ र ए ३३० का लागि र एम्ब्रायर ई१९० क्षेत्रीय जेट पिट्सबर्गमा राखिएको छ । ब्रिटिस एयरवेजले ठूला विमानहरू बर्नमाउथमा राखिरहेको छ । लुफ्थान्साका प्रवक्ता नेदा जफारिका अनुसार प्रयोगमा नआएको रनवे र विमानस्थलका प्रयोगहीन ठाउँहरू खोजेर विमान राखिएका छन् । लुफ्थान्साका ७ सय ६३ मध्ये ७ सय विमान पार्किङ गरिएको छ । भारतको सबैभन्दा ठूलो डोमेस्टिक एयरलाइन्स इन्डिगोका ६० विमान दिल्ली विमानस्थलमा छन् । यहाँ राष्ट्रिय ध्वजावाहक एयर इन्डियाका ५० प्रतिशत विमान राखिएका छन् । भारतको मुम्बईमा सयवटा पार्किङ गरिएको छ । बैंग्लोरमा ७१, हैदरावादमा ६१, कोलकातामा ५४ र चेन्नाईमा ५३ वटा पार्किङ गरिएको छ । इन्डिगोले एकै ठाउँ पार्किङ नपाएर भारतका १८ वटा विमास्थलमा पार्किङ गरिरहेको छ । स्पाइस जेट र गो एयरलाइन्सले ११ वटा विमानस्थलमा पार्किङ गरिरहेका छन् । एयर इन्डियाले ७ वटा विमानस्थल, भिस्ताराले ६ वटा विमानस्थल र एयर एसिया इन्डियाले ५ वटा विमानस्थल प्रयोग गरेका छन् । मुम्बई, बैंग्लोर, हैदराबाद, चेन्नाई र कोलकातामा भारतका ८५ प्रतिशत विमान राखिएका छन् । इन्दोर, पुणे, गुहावटी, चण्डिगढ, जयपुर, लखनौ, थिरुभनन्थापुरन आदिमा पार्किङ गर्ने कम्पनी पनि छन् ।विमानको वजन, विमानस्थलको प्रसिद्धि, पार्किङको क्षमताका आधारमा पार्किङको दस्तुर भर पर्छ । पहिलो एक सय टनसम्म वजन भएकालाई एउटा र अन्यलाई अर्को खाले दस्तुर लाग्छ । उदाहरणका लागि कोलकाता विमानस्थलमा पार्किङ शुल्कप्रति टनप्रति घण्टा ९ रुपैयाँ र हाउजिङको प्रतिटन १७ रुपैयाँ ६० पैसा लाग्छ । यो १ सय टन सम्म वजन भएको विमानका लागि हो । त्यो भन्दा गह्रौं विमानका लागि प्रतिटन ११ रुपैयाँ ८० पैसा र हाउजिङको शुल्क २३ रुपैयाँ ६० पैसा लाग्छ । युरोप, अमेरिकातिर लगभग यति नै रकम डलर वा युरोमा तिर्नुपर्छ ।त्यस्तै, विमानको आकार प्रकार अनुसार मर्मत, उडानपछिको निगरानी र इन्धन, ब्याट्रीको काम, लगातार पार्किङ गरिरहन मिल्ने समयका लागि विमान उत्पादक संस्थाको निर्देशिका पालना गर्नुपर्छ । लामो समयसम्म पार्किङ गर्दा पार्टपुर्जा खराब हुने भएकाले विमानहरूलाई बेलाबेला उडाइराख्नुपर्छ । जसका कारण विमानको खर्च बढ्छ । विमान कम्पनीहरूले ठूलो आर्थिक घाटा व्यहोर्नुपरेकाले धेरै देशहरूले सहुलियत प्याकेज पनि घोषणा गरेका छन् । अमेरिका, सिंगापुर, अस्ट्रेलिया, न्युजिल्यान्ड, फ्रान्स, स्विडेन र नर्वेलगायत देशले एयरलाइन्सलाई पैसा ग्यारेन्टी र कर छुटका लागि वित्तीय राहतको घोषणा गरेका छन् । अस्ट्रेलियाको मेलबर्न र ब्रिसबन विमानस्थलले पार्किङ निःशुल्क गरिदिएका छन् ।विश्वको लकडाउन कहिले खुल्छ भन्ने निश्चित छैन् । खुले पनि ती विमानहरूमध्ये कति चाहिन्छन् निर्क्यौल छैन । आगामी दिनमा विश्वको पर्यटन र व्यापारको अवस्था कसरी अघि बढ्छ भन्ने पनि यकिन नभएकाले धेरैजसो विमान कम्पनी आर्थिक रूपमा टाट पल्टिने अवस्था आउने निश्चित छ ।"
भीमफेदीकुलेखानी सुरुङलाई १८ अर्ब,"(हेटौंडा)  प्रदेश राजधानी हेटौंडा र संघीय राजधानीको आवतजावत सहज बनाउन वाग्मती प्रदेश सरकारले भीमफेदीकुलेखानी सुरुङ निर्माण गर्ने भएको छ । त्यसका लागि एक साताभित्र टेन्डर हुँदै छ । प्रदेशको आर्थिक मामिला तथा योजना मन्त्रालयको मन्त्रीस्तरीय बैठकले आइतबार बजेट सुनिश्चितता प्रदान गरेको पूर्वाधार विकास मन्त्रालयका सचिव तेजराज भट्टले बताए । एक साताभित्र सुरुङमार्ग निर्माणका लागि टेन्डर सार्वजनिक गर्छौं, उनले भने । सुरुङमार्ग, एप्रोच सडक र तीनवटा पुल निर्माण गर्न १८ अर्ब ७ करोड रुपैयाँ खर्च लाग्ने अनुमान गरिएको छ । चालु आवको अन्त्यसम्म परामर्शदाता र निर्माण कम्पनी छनोट गरिसक्ने लक्ष्य छ । भीमफेदी गाउँपालिका६ स्थित बगर र इन्द्रसरोवर गाउँपालिका२ कुलेखानी ड्याममुनि ३ दशमलव २१ किमि लामो रहेको दुई लेनको सुरुङ निर्माण गरिनेछ । यसको चौडाइ १५ मिटरको हुनेछ । आउनेजाने बाटो साढे सातसाढे सात मिटरको हुने पूर्वाधार मन्त्रालयका सिनियर डिभिजन इन्जिनियर नवीन सिंहले जानकारी दिए । तीनवटा पुलको कुल लम्बाइ २ सय १० मिटर मात्र हुने उनको भनाइ छ । सम्झौता भएको ४२ महिनामा निर्माण सक्ने लक्ष्य रहेको सुरुङमार्गले भीमफेदीकुलेखानी सडक १७ किलोमिटर छोटिनेछ । हेटौंडाबाट राजधानी प्रवेश गर्ने छोटो दूरीको वैकल्पिक मार्ग ६५ किलोमिटरमा झर्नेछ । उक्त सडकखण्डको उच्च जोखिम, घुमाउरो र साँघुरो खण्डमा तीन किलोमिटर सुरुङ मार्ग निर्माण गर्न लागिएको हो । यसपछि हेटौंडाबाट काठमाडौं पुग्न बढीमा दुई घण्टा मात्र लाग्ने भौतिक पूर्वाधार विकासमन्त्री रामेश्वर फुयालले दाबी गरे । बहुवर्षीय योजनाका रूपमा रहेको सुरुङमार्गलाई आव ०७७७८ मा २ अर्ब रुपैयाँ बजेट विनियोजन गर्ने आार्थिक मामिला तथा योजना मन्त्रालयले जनाएको छ । ०७८७९ मा ६ अर्ब, ०७९८० मा ६ अर्ब र ०८०८१ मा ४ अर्ब रुपैयाँ विनियोजन गर्ने मन्त्रालयको भनाइ छ । सुरुङमार्ग निर्माण गर्न प्रदेश सरकारले प्राविधिक र कानुनी अध्ययन एवं विश्लेषण पूरा गरिसकेको छ । सुरुङमार्गलाई प्रदेश सरकारले आफ्नो पहिलो वर्षको नीति तथा कार्यक्रममै गौरवको आयोजनाका रूपमा अघि सारेको थियो । तर पहिलो वर्ष प्रदेशले उक्त मार्ग निर्माण गर्ने आधार बनाउन सकेको थिएन । यस वर्ष भने कानुनी तथा प्राविधिक तयारी पूरा गरेर प्रदेश सरकार आफैंले केन्द्र र स्थानीय तहसँगसमेत सहकार्य गर्ने गरी काम सुरु गर्न लागिएको हो । प्रदेश सरकारले आगामी आवको सुरुबाटै सुरुङमार्ग निर्माण थाल्छ, मुख्यमन्त्री डोरमणि पौडेलले भने । सुरुङ निर्माणमा संघीय सरकार र स्थानीय सरकारको साथ रहने उनको भनाइ छ । सुरुङमार्गसँगै सिस्नेरीतर्फको मोटरबाटो फराकिलो बनाउने पनि तयारी छ । प्रदेश सरकारले सुरुङमार्गलाई पोस्टबहादुर बोगटी सुरुङमार्ग नामकरण गरेर प्रदेशको गौरवका आयोजनाको पहिलो नम्बरमा राखेको छ ।"
निजगढ विमानस्थलको काम अघि बढाइने,"(काठमाडौं)  पर्यटनमन्त्री अध्यक्ष रहेको एक उच्चस्तरीय समितिले सर्वोच्च अदालतमा विचाराधीन प्रस्तावित निजगढ अन्तर्राष्ट्रिय विमानस्थल निर्माण प्रक्रिया अघि बढाउन आइतबार निर्देशन दिएको छ । संस्कृति, पर्यटन तथा नागरिक उड्डयनमन्त्री योगेश भट्टराईको अध्यक्षतामा सिंहदरबारमा बसेको निजगढ अन्तर्राष्ट्रिय विमानस्थल आयोजना निर्माण उच्चस्तरीय सहजीकरण समिति को पाँचौं बैठकले ज्युरिक इन्टरनेसनसँग सार्वजनिकनिजीसाझेदारी (पीपीपी) मोडेलअनुसार प्रस्ताव माग गर्दै सम्झौता गर्न निर्देशन दिएको हो ।बैठकपछि जारी विज्ञप्तिमा विमानस्थल निर्माणका लागि लगानी बोर्डले निश्चित समयसीमा तोकी ज्युरिक इन्टरनेसनलसँग पीपीपी मोडेलको प्रस्ताव माग गर्ने र सम्झौता प्रक्रिया पूरा गर्ने, भनिएको छ । नागरिक उड्डयन प्राधिकरणमा गौरवका आयोजना कार्यालयका निर्देशक प्रदीप अधिकारीले उच्चस्तरीय समितिले ज्युरिचलाई निश्चित समय दिई विस्तृत प्रस्ताव (आरएफपी) माग्न निर्देशन दिएको बताए । सर्वोर्च्चमा रूख काट्नेबारेको मुद्दा सकिएको छैन, हामीले कहिलेसम्म कुर्नु ? त्यसैले उताको निर्णय हुँदै गर्छ, हामीले ज्युरिचलाई आरएफपी समिट गर्न समय दिने भएका छौं, उनले भने । यो परियोजनाले हजारौं रूख काट्दा वातावरणीय विनाश निम्तिने कारण पेस गर्दै सर्वोच्चमा रिट दर्ता भएको छ । फागुनमा यथास्थितिमा राख्ने निर्णयलगत्तै लकडाउन सुरु भएपछि निर्माणसम्बन्धी प्रस्ताव पेस गर्ने समय घर्किसकेको छ । त्यस्तै मन्त्री भट्टराईले नागरिक उड्डयन प्राधिकरणलाई निजगढ अन्तर्राष्ट्रिय विमानस्थलको गुरुयोजना निर्माणको खरिद सम्झौता प्रक्रिया शीघ्र सम्पन्न गर्न पनि निर्देशन दिएको निर्देशक अधिकारीले बताए ।उच्चस्तरीय सहजीकरण समिति बैठकले भूमि व्यवस्था, सहकारी तथा गरिबी निवारण मन्त्रालयका सहसचिवको संयोजकत्वको कार्यदललाई कार्य जिम्मेवारीबमोजिमका कार्यहरू यथाशीघ्र अगाडि बढाई १० दिनभित्र समितिसमक्ष प्रतिवेदन पेस गर्न पनि निर्देशन दिएको छ । समितिले निर्माण क्षेत्रको चार किल्ला वरिपरि सडक निर्माण, पहुँच मार्ग निर्माण गर्न र ती क्षेत्रमा पर्ने वन क्षेत्रको रूख कटानी गर्ने सम्बन्धमा नेपाली सेना र नेपाल नागरिक उड्डयन प्राधिकरणबीच भएको समझदारीपत्रमा उल्लिखित म्याद थप गर्दै सम्झौतामा उल्लिखित कार्यहरू अगाडि बढाउन भनेको छ । वन तथा वातावरण मन्त्रालयलाई समितिले पेरिफेरी सडक निर्माणका निम्ति गणना गरिएका ४ हजार २ सय ३२ वटा रूखहरूको कटानस्वीकृतिका लागि मन्त्रिपरिषद्समक्ष प्रस्ताव पेस गर्न पनि निर्देशन दिएको छ भने विमानस्थल निर्माण क्षेत्रभित्रका रूख तथा पोलहरूको लगत नम्बरिङ कार्य तत्काल अघि बढाउनु भनेको छ ।२६ वर्षअघि नेपाल इन्जिनियरिङ कन्सल्टेन्सी सर्भिसेज सेन्टर लिमिटेड (नेपिकोन) ले गरेको अध्ययनले अन्तर्राष्ट्रिय विमानस्थल निर्माणका लागि निजगढलाई सबैभन्दा उपयुक्त स्थल रहेको प्रतिवेदन तत्कालीन सरकारलाई बुझाएको थियो । तर, दुई दशक बित्दा पनि कुनै भौतिक कार्य अघि नबढेको यो परियोजना संस्कृति, पर्यटन तथा नागरिक उड्डयन मन्त्रालयमा रवीन्द्र अधिकारी मन्त्री भएर आएपछि वातावरणीय अध्ययन तथा रूख काट्ने विषयलगायतका कामलाई तीव्रता दिई अघि बढाइएको थियो ।"
आई मार्कको कोभिड ट्रेसिङ एप,काठमाडौं (कास) आई मार्कले कोरोना भाइरस संक्रमण पहिचान गर्न कोभिड ट्रेसिङ एप बनाएको छ । गुगल प्ले स्टोर तथा एप्पलको एप स्टोरबाट कोभिड एनपी नामक उक्त एप डाउनलोड गरी प्रयोग गर्न सकिन्छ । उपप्रधान तथा रक्षामन्त्री ईश्वर पोखरेलले उक्त एपको आइतबार औपचारिक सुरुवात गरे ।
एभरेस्टका कर्मचारीले दिए ३० लाखको राहत,काठमाडौं (कास) एभरेस्ट बैंकका कर्मचारीले ३० लाख रुपैयाँबराबरको राहत सामग्री वितरण गरेका छन् । लकडाउनका कारण दैनिक ज्यालामजदुरी गर्नेहरूका लागि बैंकले देशका विभिन्न भागमा स्थानीय निकायको सहयोगमा राहत सामग्री वितरण गरेको जनाएको छ । बैंकले सरकारले स्थापना गरेको कोरोना भाइरस संक्रमण नियन्त्रण तथा उपचार कोषमा १ करोड २ लाख रुपैयाँ सहयोग गरिसकेको जनाएको छ ।
कालोबजारी आरोपमा दुई पक्राउ,गोरखा (कास) लकडाउनको मौका छोपी रासायानिक मलमा कालोबजारी गरेको आरोपमा दुई जना पक्राउ परेका छन् । भीमसेन थापा गाउँपालिका१ निवेलको हिमालय गोरखा एग्रो फार्म प्रालिका सञ्चालक भक्तप्रसाद श्रेष्ठ र उनका सहयोगी रेशम श्रेष्ठलाई समातिएको जिल्ला प्रहरी प्रमुख एसपी ओमप्रसाद अधिकारीले जानकारी दिए । मूल्यसूचीसमेत नटाँसेको कम्पनीले दररेटभन्दा बढी मूल्य लिएर मल बेचेको पाइएको प्रहरीले बताएको छ ।
बारीमै कोरा,"(पाल्पा)  अन्तरजातीय विवाह गरेका बगनासकाली गाउँपालिका१, चिर्तुङधाराका पूर्णमान श्रेष्ठ १४ वर्षयता घर पस्न पाएका छैनन् । उनकी ७३ वर्षीया आमा मनकुमारीको शुक्रबार निधन भयो । तर, पूर्णमानलाई दागबत्ती दिनबाट समेत रोकियो । आमाको पार्थिव शरीरलाई घरबाट कालीगण्डकीको राम्दीघाट पुर्याउँदासम्म छुन नदिएको उनले बताए । समाजका कारण घरमै पस्न दिइएको थिएन, उनले भने, अहिले आमाको शव छुन नदिँदा दुःख लागेको छ । घरनजिकको दलित बस्तीकी युवतीसँग प्रेमविवाह गरेकाले पूर्णमानलाई परिवारले नस्विकारेका हुन् । आमाको निधनपछि काजकिरिया गर्न पूर्णमान र उनकी श्रीमती सरितालाई मकैबारीमा छाप्रो बनाएर बसालिएको छ । छाप्रोनजिकै पुर्ख्यौली पक्की घर छ । ससुरालीबाट आएर राति १० बजे छाप्रो बनाएपछि बसेका हौं, उनले भने, मैले घरमा जबरजस्ती गरेको थिइनँ । तर मलाई आमा मरेपछि पनि यस्तो अवस्थामा राखियो । आफूलाई सामाजिक बहिष्कार गरिएको अनुभव गरेको उनले सुनाए । सुरुमा गुठियारले केही टाढा रहेको पौवामा बस्न आग्रह गरेका थिए । तर, नजिकका दलित समुदायले पौवामा बस्न हुन्न भनेपछि घरको छेउ मकैबारीमा छाप्रो बनाएर राख्न तयार भएका थिए । हामीले घरदेखि धेरै टाढा बस्न हुन्न भनेपछि मात्र मकैबारीमा बस्ने स्वीकृति घरपरिवारबाट पाएका हौं, मलामीसमेत गएर फर्केका अनिल हिताङले भने, रातारात बाँस खोजेर छाप्रो बनाएर बसालेका हौं । आफ्नै समुदायको गुठियारले मतलब नगरेपछि उनलाई दलित समुदायले नै बारीमा छाप्रो बनाइदिन परेको उनले बताए । ससुरालीमै बसिरहेका पूर्णमानले आमाको निधनको खबर छिमेकीबाट थाहा पाएका थिए । घरमा पुगे पनि आमाको पार्थिव शरीर हेर्न मात्र पाए । नेवाः गुठियारका सदस्यले कान्छी बुहारी गीता श्रेष्ठको निर्देशन भन्दै पूर्णमानलाई नजिक बस्नसमेत दिएनन् । घरबाट शव उठाइसकेपछि बाटोमा समेत आमाको शव काँधमा राख्न नदिएको पूर्णमानले सुनाए ।कालीगण्डकी राम्दीघाटमा पुगेपछि आमाको दाहसंस्कार सुरु भयो । जेठी आमातिरका बुटवल बस्ने दाइ रामलाल श्रेष्ठ नआउन्जेल दाहसंस्कार भएन । उनले भने, दाइ आइसकेपछि पानी खुवाउन र चितामा चढाउन सहयोग गरे । मलाई आमाको पार्थिव शरीरमा दागबत्ती दिनबाट रोकियो । दलित जातिसँग विवाह गरेकाले दागबत्ती दिँदा आमा स्वर्ग नजाने भन्दै रोक लगाइएको उनले सुनाए । दाइ रामलालले समाजलाई दोषी देखाई पूर्णमानलाई सम्झाएका थिए । दागबत्ती मैले दिन्छु भन्दै दाइ आफैं अघि सरेपछि म केही बोलिनँ, उनले भने । दाहसंस्कारबाट कोरा लगाएर फर्किएका उनले मकैबारीमा किरिया बस्नुपर्छ भनेर कल्पनासमेत गरेका थिएनन् । घरमा बस्न नदिने कुरा भयो, उनले भने, म पूर्वतर्फको बारीतिर लागें । यहीं बस्न दिनूस् भन्दा पौवामा जानु भन्न थाले । किरिया बस्न घरमा नदिने भनेपछि उनी घरपछाडिको बारीतर्फ लागे । त्यही बारीमा किरिया बस्न दिनूस् भन्दै धेरैपटक उनले परिवार र गुठियार दाजुभाइसँग अनुरोध गरे । पूर्णमानको आफ्नै घर छैन । मलामी गएका गुठियारका दाजुभाइ लाखापाखा लागेपछि दलित समुदायले राति छाप्रो बनाएर पूर्णमानलाई राखे । परेपछि जस्तो पनि बेहोर्नुपर्दो रहेछ, पूर्णमानकी श्रीमती सरिताले भनिन् । विवाह भएदेखि सरिता माइतीमै बस्दै आएकी थिइन् । पोखरा बस्ने पूर्णमान घरमा आउँदा ससुरालमै बस्थे । कहिलेकाहीं घर पुगे पनि भित्र पस्न पाएका थिएनन् । उनीहरूका एक छोरा र एक छोरी छन् । उनी गाडी चालकको काम गर्छन् । घरमा जान र बस्न पटकपटक प्रयास गरे पनि परिवारले अस्वीकार गरेपछि फर्किन बाध्य भएको पूर्णमानले सुनाए । उनले अंश पनि नपाएको बताए । काजकिरियापछि समाजले न्याय दिने पर्खाइमा छन् । तीन भाइमा पूर्णमान माइला हुन् । उनका दाइ र भाइ रोजगारका लागि विदेशमा छन् । भाउजू र बुहारी घरमै किरिया बसेका छन् । कान्छी बुहारी गीताका अनुसार दाइ रामलालले भित्र जान नदिनु भनेका हुन् । उनले सबै कुरा दाइ रामलालसँग गर्न आग्रह गरिन् । रामलाल बुटवल बहुमुखी क्याम्पसका पूर्वप्रमुख हुन् । उनले गुठियारको सल्लाहबमोजिम नै आफूले काजकिरियाको व्यवस्था मिलाउन भनेको बताए । स्थानीय गुठियार रामलाल श्रेष्ठले परिवारले सल्लाह गरेअनुसार नै भएको बताए । परिवारले गरेको कुरा हामीले मान्ने हो, उनले भने, परिवारबाट जे भन्छन्, सोही अनुसार गुठियारले काम गर्नुपर्छ । स्थानीय दलित समुदायले रामलाललाई बोलाएर घरमै राख्ने वातावरण मिलाउन माग गरे । गुठियार सदस्य यज्ञप्रसाद श्रेष्ठले रामलाललाई बोलाएर सल्लाह गरेर घरकै सटरमा राखिने बताए । दलित अगुवाले भने यस्तो घटनाप्रति दुःख व्यक्त गरेका छन् । घटनामा संलग्नमाथि तत्काल छानबिन गरी जातीय विभेदविरुद्ध कारबाही हुनुपर्ने दलित अगुवाको माग छ ।"
दशगजामा बाँधको उचाइ थप्दै भारत,"(रौतहट)  लकडाउनको मौका छोपेर भारतले दशगजा क्षेत्रमा बाँधको उचाइ थप्न थालेको पाइएको छ । एक सातादेखि दशगजामा मर्मतको नाममा भारतीय पक्षले बाँधको उचाइ थप्न थालेको हो ।रौतहटको ईशनाथ नगरपालिकासँग जोडिएको दशगजा क्षेत्रमा भारतीय पक्षले झन्डै ४ फिटभन्दा बढी माटो थपेर बाँधको उचाइ बढाएको छ । स्थानीय प्रशासनको दबाबपछि हाल भारतीय पक्षले काम रोकेको छ । दशगजामा दुवै देशको सहमतिबिना संरचना बनाउन नपाइने भए पनि गत वर्षसमेत भारतले यस्तै गरेको थियो । स्थानीय प्रशासनको दबाबपछि त्यतिबेला काम रोकिएको थियो ।स्थानीय प्रशासनको टोली आइतबार त्यसतर्फ गएर काम नगर्न अनुरोध गरेको छ । लकडाउनमा नाका व्यवस्थापनबारे भएको सीमा बैठकमा भारतले बाँधमा कुनै किसिमको संरचना वा विस्तार नगर्ने लिखित सहमति जनाए पनि त्यसको पालना नगरेको स्थानीय प्रशासनको ठम्याइ छ । गत वर्षको बाढी र डुबानले बाँध कमजोर बनाएकाले त्यसलाई बलियो बनाउन माथि माटो थप्न थालेको प्रशासन स्रोतले बतायो ।वर्षाका बेला क्षति पुग्न सक्ने आकलन गर्दै उसले गत वर्षको असारमै माटो र बोरा राखेर उचाइ थप्ने प्रयास गरेको थियो । सीमामा रहेको जंगे पिलर संख्या ३४७ को पूर्व, मझौला पिलर ३४६ (५) हुँदै बन्जाहारसम्म भारतले एक दशकअघि बाँध बनाएको थियो । अहिले त्यसलाई अग्लो बनाउँदैछ । बन्जाहारदेखि पश्चिममा रहेको ३४७ नम्बरको पिलर गत वर्ष मासेर ड्याम बनाउने प्रयास गर्दा स्थानीय प्रशासनले रोकेको थियो । नेपाली सुरक्षाकर्मीको निरन्तर निगरानीपछि गत वर्ष भारतीय पक्षले बीचमै काम रोकेको थियो । सुरक्षा अधिकारीका अनुसार अहिलेको अवस्थामा भारतीय पक्षले बोरा राखेर बाँध निर्माण गरे पिलर ३४७ नै समाप्त हुन्छ । यही पिलरमाथि बाँध हुनेछ । दशगजा क्षेत्रमा स्थायी वा अस्थायी संरचना नबनाउनका लागि भारतीय अधिकारीसित छलफल भइरहेको प्रमुख जिल्ला अधिकारी वासुदेव घिमिरेले बताए । उनका अनुसार बाँध मर्मतको नाममा अन्य काम गर्न थालेको सूचना आएपछि तत्कालै माथिल्लो निकायमा जानकारी गराइएको छ । सीमा सुरक्षा बैठकमा भएको सहमतिबेगर बाँध विस्तारको काम भएको भनेर भारतीय अधिकारीलाई जानकारी गराएको छु । हामीले तुरुन्त रोक्नु भनेका छौं, उनले भने, अहिले काम बन्द गरिसकेका छन् ।ईशनाथ १ का वडाध्यक्ष बिगु साहले भारतको बल मिचाइविरुद्ध बोल्नुपर्ने बेला आएको बताए । बर्सेनि बाँधको उचाइ थप्न खोज्नछन् । पश्चिम क्षेत्रमा बोरा राखेर पिलर मास्ने काम गर्न लागिपरेका छन्, उनले भने, स्थानीयस्तरमा भन्दा पनि सीमाको विषयमा सरकारले कूटनीतिक पहल थाल्नुपर्छ । रौतहटको वाग्मती क्षेत्रदेखि पश्चिम ३२ किलोमिटरसम्म भारतीय सीमा क्षेत्र पर्छ । भारतले झन्डै २२ किलोमिटरसम्म २५ फिट अग्लो बाँध निर्माण गरेपछि पानीले निकास नपाउँदा यो जिल्ला बर्सेनि डुबानको चपेटामा पर्दै आएको छ ।"
यसरी लडेँ कोरोनासँग,"को हस्पिटल जाने, को नजाने ?मैले युरोलोजिस्टको रूपमा पाटन हस्पिटलको इमर्जेन्सी र आईसीयूमा १ वर्ष तथा वीर हस्पिटलमा ४ वर्ष काम गरेँ । त्यो बेलाभन्दा अहिले कोठमाडौंको हस्पिटलमा सुविधा बढेको छ । तर जनसंख्या पनि बढेको छ ।यो ज्यानै जाने रोग होइन, ठीक हुन्छ । यूकेमा संक्रमितलाई घरमै बस्न भनिएको छ, गाह्रो भयो भने मात्रै हस्पिटल जान पाइन्छ । नेपालमा हस्पिटलमै राखिएको छ । बिरामीलाई क्वारेन्टाइनमा राखेरै सिधै डाक्टरको निगरानीमा राख्नु राम्रो हो । तर संक्रमण बढ्दै गयो भने कसलाई हस्पिटल राख्ने र कसलाई घरमै राख्ने भन्ने छुट्याउनुपर्छ । यूकेमा सबै संक्रमितलाई हस्पिटलमा राख्नु सम्भव छैन । नेपालको हस्पिटलमा को जाने को नजाने भनेर जनचेतना जगाउनुपर्छ ।"
"एसईई हुन्छ, तयारीमै रहनुहोस् : शिक्षा मन्त्रालय","काठमाडौं (कास) शिक्षा, विज्ञान तथा प्रविधि मन्त्रालयले माध्यमिक शिक्षा परीक्षा (एसईई) लकडाउन खुलेपछि लिइने जनाएको छ । विद्यमान ऐनअनुसार लिखित रूपमा लिइने परीक्षाबाट मात्र एसईईले कानुनी मान्यता प्राप्त गर्नेसमेत मन्त्रालयले स्पष्ट पारेको छ ।पूर्वनिर्धारित तालिकाअनुसार चैत ६ बाट हुने भनिएको परीक्षा स्थगित भएपछि जनप्रतिनिधि र विज्ञले एसईईलाई फरक तरिकाबाट गरिनुपर्ने बताउँदै आएका छन् । एसईई परीक्षा नगरी आन्तरिक मूल्यांकनबाटै गर्ने भन्ने विषयले विद्यार्थी र अभिभावकलाई अन्योलमा पारेको बुझिएको छ, मन्त्रालयका सहसचिव तथा प्रवक्ता दीपक शर्माले भने, विद्यमान शिक्षा ऐन कानुनअनुसार लिखित परीक्षाबाट मात्र एसईईले मान्यता पाउनेछ । शिक्षा पत्रकार सञ्जाल (इजोन) ले आइतबार आयोजना गरेको सेमिनारमा उनले उक्त विचार राखेका हुन् ।राष्ट्रिय परीक्षा बोर्डका अध्यक्ष चन्द्रमणि पौडेलले लकडाउन खुलेको दुई हप्तापछि एसईई र अरू परीक्षा लिइने जनाए । विद्यमान कानुनअनुसार एसईई परीक्षाको तयारी जहाँ पुगेर रोकिएको हो, त्यहीँबाट अघि बढ्छ, उनले भने स्थिति सहज भएर लकडाउन खुलेको दुई हप्ताको म्याद राखेर परीक्षार्थीलाई सूचना दिनेछौं । तयारीमै रहनुहोस् । अध्यक्ष पौडेलले १ सय ४४ देशको परीक्षा बोर्डको स्थिति बुझेको र त्यसमा ७३ वटा बोर्डले परीक्षा स्थगित गरेको जनाए ।बोर्डका अनुसार यो वर्ष परिक्षार्थी ४ लाख ८२ हजार ७ सय ७ जना छन् । देशभर १ हजार ९ सय ९७ परीक्षा केन्द्र विस्तार गरिएका छन् । प्रश्नपत्र सबै केन्द्र नजिकको प्रहरी चौकीमा सुरक्षित गरी राखिएका छन् । परीक्षा नियन्त्रक रामराज खकुरेलले कुनै पनि परीक्षार्थीलाई डेरा बस्नु नपर्ने गरी ७ सय २७ केन्द्र थप्ने योजना बनेको बताए ।"
ट्र्याकमा फर्कन आतुर,"(काठमाडौं)  कोभिड१९ ले विश्वव्यापी महामारीको रूप नलिएको भए यतिबेला कीर्तिमानी धावक अजितकुमार यादव एसियन जुनियर एथलेटिक्स च्याम्पियनसिप (यू२१) का लागि अन्तिम तयारीमा हुन्थे । थाइल्यान्डमा जेठ १ देखि ३ (मे १४१७) सम्म तय गरिएको प्रतियोगिता कोरोना भाइरस संक्रमणपछिको असहज स्थितिका कारण स्थगित गरिएको छ । हेपाटाइटिस बी जस्तो गम्भीर रोगलाई जितेर अन्तर्राष्ट्रिय प्रतियोगितालाई पुनरागमन तयारीमा रहेका अजितको दैनिकी सप्तरीको राजविराजस्थित आफ्नै घरमा खुम्चिएको छ ।एक वर्षपछि अन्तर्राष्ट्रिय प्रतियोगिताबाट पुनरागमन गर्न राम्रो तयारी गरेको थिएँ । अघिल्लो प्रतियोगिताभन्दा कठिन हुने निश्चित थियो तर आफ्नो तर्फबाट राम्रो गर्ने प्रयास रहन्थ्यो । कोरोनाका कारण च्याम्पियनसिप सरेपछि नरमाइलो लागेको छ, अजितले सुनाए । च्याम्पियनसिपमा उनले यू२१ विधामा ५ हजार मिटर दौडमा सहभागिताको तयारी गरेका थिए । ५ किलोमिटर दौडमा १४ मिनेट ३७ सेकेन्डको राष्ट्रिय कीर्तिमान अजितकै नाममा छ । यो समय १३ औं सागका स्वर्ण विजेताको भन्दा उत्कृष्ट हो ।२०७५ को चैतमा हङकङमा सम्पन्न एसियाली जुनियर एथलेटिक्स च्याम्पियनसिपमा यू१८ तर्फ ३ हजार मिटरमा १२ देशका १५ धावकलाई पछि पार्दै कीर्तिमान रचेयता नेपाली खेलकुदमा अजितले अभूतपूर्व चर्चा पाए । त्यसयता हेपाटाइटिस बी को संक्रमण जिते पनि एसियाली स्तरमा स्वर्ण जित्ने पहिलो नेपाली खेलाडीले घरेलु भूमिमै भएको १३ औं दक्षिण एसियाली खेलकुद गुमाउनुपर्यो । रोगलाई जितेर पुनरागमनको प्रयास पनि कोरोनाले पर सारिदिएको छ ।सागमा खेल्न नपाउँदा निकै नै दुःख लागेको थियो । रोग निको भइसकेपछि यही प्रतियोगिता (एसियन जुनियर च्याम्पियनसिप) का लागि तयारी गरेको थिएँ । प्रतियोगिता खेल्नु त पर जाओस् यसरी घरमै थुनिएर बस्नुपरेको छ, कान्तिपुरसँगको कुराकानीमा अजितले भने, यसको विकल्प पनि त छैन । स्वास्थ्यभन्दा ठूलो कुरा केही रहेनछ भनेर अहिले कोरोना भाइरसले विश्वभर सन्देश दिएको छ । आफूलाई स्वस्थ राख्न घरमै बस्नुपर्छ, सबैजस्तै म पनि घरमै छु ।लामो दूरीका धावकका लागि लामो समय खुम्चिएर बस्नु भनेको करिअरका लागि गम्भीर असर नै हो । अजितले बुझेका छन् कि डेढ महिना प्रशिक्षण गर्न नपाउँदा पहिले जस्तै लय भेट्टाउन अरू ३ महिना मिहिनेत गर्नुपर्छ । सप्तरीको गर्मी, लामखुट्टे र लकडाउनको कडा पालनाले गर्दा उनले घरमै पनि सोजे जसरी फिटनेस ट्रेनिङ गर्न पाएका छैनन् । सुरुको दुई साता त के गर्ने, कसो गर्ने भन्नेमै बितेको सुनाउँछन् ।सानैदेखि काठमाडौं बसेकाले यहाँको वातावरणसँग घुलमिल थिइनँ । उज्यालोमा घरबाट बाहिर प्रशिक्षण गर्न पाउने सम्भावना नै छैन । गर्मी र लामखुट्टले सुरुसुरुमा त निकै नै असहज भयो, उनले थपे, जहाँ इच्छा त्यहाँ उपाय भनेजस्तै बिहानको अँध्यारोमा घर वरिपरि दौडन थालें, घरमा कोर एक्सरसाइज गरिरहेको छु । आफूलाई सकेसम्म फिट राख्ने प्रयासमा छु । लकडाउनका कारण घरमै रहे पनि उनी प्रशिक्षक धनीराम चौधरीसँग नियमित सम्पर्कमा छन् । प्रशिक्षकको निर्देशनअनुसार फिटनेस ट्रेनिङ गरिरहेको उनले बताए । बिहानै ४ बजे उठेर उज्यालो नहुन्जेल प्रशिक्षण गर्ने उनको दैनिकी हो । त्यसबाहेक भान्छाको काम, सरसफाइ र कहिलेकाहीँ खेतमा काम गर्दै दिन गुजारेका छन् । बेलुकाका प्रशिक्षणलाई अनुकूल समय पाएका छैनन् । लामो समयमा घर बस्दा कीर्तिमानी गाथा सुनेका उनका आफन्तहरू खुसी छन् । परिवार र छिमेकीले पनि आफ्नो सफलतामा गर्व गर्दा उनलाई खुसी लागेको छ ।भदौ पहिलो साता १३ औं सागको छनोट प्रतियोगिताका क्रममा उनलाई हेपाटाइटिस बी संक्रमण पत्ता लागेको थियो । साग गुमाउनुको पीडासँगै गम्भीर रोगको संक्रमणले शारीरिक तथा मानसिक तनावबाट गुज्रिएका उनी मंसिरमा पूर्ण स्वस्थ भए । मंसिर ७ गते नेपालगन्ज हाफ म्याराथनको १० किलोमिटर दौडमा पहिलो हुँदै उनले राष्ट्रियस्तरमा पुनरागमन गरेका थिए । त्यसयता काठमाडौं म्याराथन (५ किमि), बन्दीपुर रोडरेस (१० किमि), हेटौंडा रन (१० किमि) र मदन भण्डारी स्मृति रोडरेस (५ किमि) मा सहभागिता जनाए । पाँचैं प्रतियोगितामा उनी दोस्रो हुनुपरेन ।एसियन च्याम्पियनसिपमा १५ वर्षको उमेरमै स्वर्ण जितेर कीर्तिमान कायम गरेका अजितले आफ्नो क्षमता प्रमाणित गरिसकेका छन् । वर्षको एउटा अन्तर्राष्ट्रिय प्रतियोगिता र अहिले भइरहेको तयारीले आफ्नो स्तर माथि जान नसक्नेमा अजित निश्चित छन् । तर उनले गर्न सक्ने केही छैन । एथलेटिक्स संघले प्रतिभावान खेलाडीका लागि विशेष योजना ल्याइदेओस् भन्नेमा आशावादी भने छन् ।हामीले ओलम्पिक जस्ता ठूला प्रतियोगितामा पदक जित्ने लक्ष्य लिने हो भने तयारी पनि त्यहीअनुसार हुनुपर्छ । वैदेशिक प्रशिक्षक र प्रशिक्षणको सुविधा हुनुपर्छ । वर्षमा कम्तीमा तीनवटा अन्तर्राष्ट्रिय प्रतियोगिता खेल्ने व्यवस्था गर्नुपर्छ, उनले थपे, सबै प्रतियोगितामा पदक जित्नैपर्छ भन्ने छैन । आफ्नो स्तर जाँच्न पनि धेरै अन्तर्राष्ट्रिय एक्सपोजर चाहिन्छ ।"
वाटफोर्ड पनि विरोधी पक्षमा,लन्डन (एएफपी) इंग्लिस प्रिमियर लिग फेरि सुरु भएयता खेल तटस्थ भूमिमा खेलाउने निर्णयको विपक्षमा उभिने वाटफोर्ड अर्को क्लब भएको छ । क्लबका अध्यक्ष स्कट डक्सबरीले लिगमा बाँकी रहेका नौ चरणको खेलको खेल तटस्थ भूमिमा खेलाडी ठीक नभएको बताएका छन् । उनका अनुसार त्यसले उनको टिमलाई खराब प्रभाव पार्नेमा चिन्ता व्यक्त गरेका छन् । लिगमा सहभागी हुने क्लबबीच सोमबार बैठक बस्दैछ र त्यसमा लिगका विवादास्पद प्रोजेक्ट रिस्टार्ट बारे छलफल हुनेछ । कोरोना महामारीका कारण अहिले स्थगित रहेको लिगका बाँकी खेल तटस्थ भूमिमा खेल्ने प्रस्ताव गरिएको छ । रेलिगेसन सम्भावनाबाट गुज्रिइरहेको वाटफोर्ड भने यसको विपक्षमा छ ।यस्तै स्थितिमा रहेका ब्राइटन र एस्टन भिल्लाले पनि यसअघि नै तटस्थ भूमिमा खेल्ने प्रस्तावका विरोध गरिरहेका छन् । अध्यक्ष डक्सबरीले दर्शकबिनाको रंगशालामा खेल्न आफ्नो क्लब तयार भए पनि आफ्नो घरेलु मैदान भिकारेज रोडमा खेल्न नपाउँदा नोक्सानी हुने मान्छन् । उनले लिगतालिकाको पुछारमा रहेका अन्तिम ६ क्लब तटस्थ भूमिमा खेल्ने प्रस्तावको विरोधमा रहेको दाबी गरे । लिगमा सहभागी हुने २० क्लबमध्ये १४ क्लबले स्वीकृति जनाए पनि त्यसको आधारमा प्रोजेक्ट रिस्टार्ट सुरु हुनेछ । लिगमा अझै ९२ खेल खेल्न बाँकी छ । यी खेल हुन सकेन भने लिगका क्लबले १ अर्ब २५ करोड गुमाउने छन् । क्लबले टेलिभिजनमा प्रत्यक्ष प्रसारण हुन नसकेपछि त्यत्तिको रकम पाउने छैनन् ।त्यसैले पनि लिगका अन्य क्लबमाथि फेरि प्रतियोगिता सुरु गरेर चाँडै टुंग्याउन दबाब छ । युरोपका अन्य प्रमुख लिगमध्ये जर्मनीको बुन्डेसलिगा सुरु हुने निश्चित भइसकेको छ । यस्तै स्पेन र इटालीमा पनि लिग सुरु हुने क्रममा छ । फ्रान्समा भने लिगका बाँकी खेल हुने छैनन् । पेरिस सेन्ट जर्मेनलाई त्यहाँ लिग वानको विजेता घोषणा गरिसकेको छ । सोमबार त्यस क्लब बैठकका क्रममा लिगका बाँकी खेलका लागि भार को नियम लागू गर्ने वा नगर्ने भन्नेबारे पनि छलफल हुनेछ । पछिल्लो समय भिडियो एसिस्टेन्ट रेफ्री विवादको विषय भएको छ । अधिकांस क्लब यस नियम हटाउने पक्षमा छ । युरोपेली फुटबल महासंघले लिग सक्न छोटो समयका लागि आफूअनुकूल नियम बनाउन सकिने बताएको छ ।
म्याराडोना च्यारिटी काममा जुट्दै,"ब्युनर्स आयर्स (एएफपी) डिएगो म्याराडोनाले कोरोना भाइरस संक्रमणको महामारीविरुद्ध सहयोगी हात बढाएका छन् । उनले हस्ताक्षर गरेको अर्जेन्टिनी राष्ट्रिय जर्सी बिक्रीमा राखिनेछ । त्यसबापत उठेको रकम महामारी र लकडाउनका कारण समस्यामा परेकालाई सहयोग गर्न खर्च गरिनेछ । म्याराडोनाले भनेका छन्, हामी यो समस्याबाट पक्कै मुक्त हुनेछौं । सन् १९८६ मा अर्जेन्टिनाले विश्वकप जित्दा प्रयोग गरेका जर्सीको रिप्लिकामा म्याराडोनाले हस्ताक्षर गरेका छन् । म्याराडोनाको जन्म भएको सहर ब्युनर्स आयर्समा लकडाउनका कारण धेरैले आर्थिक समस्याको सामना गरिरहेका छन् ।"
