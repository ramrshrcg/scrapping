शीर्षक,विवरण
लिम्पियाधुरासहितको नक्सा जारी गरिने,"सरकारको नीति तथा कार्यक्रममा नेपालको परराष्ट्र नीति राष्ट्रिय हित, पारस्परिक लाभ र सम्मान, अन्तर्राष्ट्रिय प्रतिबद्धता तथा दायित्व र न्यायमा आधारित हुने उल्लेख छ । नेपालको स्वतन्त्रता, सार्वभौमसत्ता, भौगोलिक अखण्डता र स्वाधीनताको संरक्षण, सीमाको सुरक्षा र नेपालीको हकहितको संरक्षण गर्दै नेपालको अन्तर्राष्ट्रिय सम्बन्धलाई थप सुदृढ बनाउने पनि त्यसमा उल्लेख छ । भारत र चीनसँग जोडिएको नेपाली भूमि सुरक्षा गर्न सशस्त्र प्रहरी बल (एपीएफ) को बोर्डर अब्जर्भेसन पोस्ट (बीओपी) को संख्या करिब ५ सय पुर्याइने भएको छ । नेपाली भूमि अतिक्रमणका घटना बढ्दै गएपछि सरकारले सीमा सुरक्षार्थ सशस्त्र प्रहरीको उपस्थिति बढाउन लागेको हो ।भारतसँगको १ हजार ८ सय ८० किमि लामो सीमा सुरक्षार्थ ४ सय ९० बीओपी स्थापना गर्ने नीति लिइएको छ । चीनसँग १५ जिल्लाले सीमा छोएकामा सामरिक सुरक्षा र व्यावसायिक प्रयोजनका नाका खुलाउने गरी आधा दर्जन बीओपी राखिनेछ । चीनसँग १५ जिल्लाको १ हजार ४ सय १४ किमि लामो भूभाग जोडिएको छ । राष्ट्रपतिले विद्यादेवी भण्डारीले नीति तथा कार्यक्रम सार्वजनिक गर्दै अन्तर्राष्ट्रिय सीमा सुरक्षा र संरक्षणमा सरकार प्रतिबद्ध रहेको बताइन् । अन्तर्राष्ट्रिय सीमा निरीक्षणको कार्यलाई निरन्तरता दिइनेछ, ऐतिहासिक सन्धि, नक्सा, तथ्य तथा प्रमाणका आधारमा कूटनीतिक माध्यमबाट भारतसँगको सीमा सम्बन्धमा लामो समयदेखि बाँकी रहेका र समयसमयमा उठिरहेका विषय समाधान गरिनेछ । हाल भारततर्फ १ सय २० बीओपी रहेकोमा ३ सय ७० बीओपी थप्ने गरी योजना बनेको हो । बढीमा २ वर्षभित्र हाल रहने बीओपी संख्यालाई बढाएर २ सय २१ पुर्याइने छ । त्यसपछि आवश्यकता, प्राथमिकता र महत्त्वका आधारमा क्रमशः अन्य स्थानमा बीओपी विस्तार गरिनेछ । पहिलो चरणमा करिब ९ हजार जनशक्ति थपेर सशस्त्रको बीओपी विस्तार गर्न प्रस्ताव गरिएको छ । यसलाई नीति तथा कार्यक्रममै समेटिएको गृह मन्त्रालयका अधिकारीले बताए ।चीनतर्फ मुस्ताङको कोरला, हुम्लाको हिल्सासहित मनाङ, बझाङ, ताप्लेजुङ, सिन्धुपाल्चोक, रसुवा र दोलखामा बीओपी राख्ने गरी खाका बन्ने क्रममा छ । बुधबार मात्रै दार्चुलाको छाङरुमा भारतीय सीमानजिकै बीओपी राखिएको छ । केही महिनाअघि मात्रै संखुवासभाको किमाथांका नाकामा पनि बीओपी राखिएको छ ।सरकारले अपराध अनुसन्धान, नियन्त्रण, आतंकवादी गतिविधि तथा वित्तीय अपराध नियन्त्रण, सुरक्षा निकायको सुदृढीकरण गर्ने विषय पनि आगामी नीति तथा कार्यक्रम समेटेको छ । अध्यागमन प्रणाली व्यवस्थित बनाउने, विदेशीको आवागमन नियमन गर्न डाटा प्रणालीको विकास, कैदीबन्दीको सीप क्षमता प्रोत्साहनमा विशेष नीति लिइने उल्लेख छ । राष्ट्रिय एकता, सामाजिक सद्भाव खलबल्याउने तथा राज्यविरुद्धको अपराधमा संलग्नलाई कारबाहीको दायरामा ल्याउने नीति लिइएको छ । दैवीप्रकोप व्यवस्थापन तथा खोज र उद्धारलाई प्रभावकारी बनाउन संघ, प्रदेश र स्थानीय सरकार सक्रिय भएर लाग्ने उल्लेख छ ।"
भारतीय सेना प्रमुखको आरोप विरोध कसैको इसारामा,"नेपालका राजदूतले काली नदीपूर्वको भाग उहाँहरूको भन्नुभएको छ, त्यसमा कुनै विवाद छैन । जबकि सडक पश्चिमतर्फ बनेको छ । त्यसैले उहाँहरूले विरोध गर्नुको कारण मैले बुझेको छैन, नरवणेलाई उद्धृत गर्दै स्रोतले भन्यो, विगतमा कुनै समस्या थिएन । त्यही भएर अहिले यो मुद्दा कसैको इसारामा उठाइएको भन्नेमा विश्वास गर्ने आधार देखिन्छ र त्यसको बढी सम्भावना पनि छ । उनले काली नदीको मुहानका सम्बन्धमा नेपालको दाबीका बारेमा भने केही उल्लेख नगरेको स्रोतको भनाइ छ । नेपालले भारतलाई पठाएको विरोधपत्रमा सुगौली सन्धिलगायतका ऐतिहासिक प्रमाणलाई आधार मान्दै कालीपूर्वको भूमि आफ्नो भएको उल्लेख गरेको थियो ।आईडीएसएले नियमित रूपमा गर्ने प्रबुद्ध व्यक्तिसँगको संवादअन्तर्गत शुक्रबार सेना प्रमुख नरवणे सहभागी थिए । कोभिड१९ र भारतीय सेनाको भूमिका विषयको उक्त संवाद कार्यक्रममा भारतीय सेनाका पूर्वजनरल शेखर सिन्हाको जिज्ञासामा उनले लिपुलेक र कालापानीका सम्बन्धमा त्यस्तो धारणा राखेका हुन् । तर, उनले नेपालभारतचीनबीच त्रिदेशीय विन्दुलगायत मुद्दाहरू भने मिलाउन बाँकी रहेको बताएका छन् । एउटा अर्को जिज्ञासामा नेपालको पछिल्लो विरोध र चीन र भारतबीच गत साता सिक्किमको उत्तरी सीमा भएको तनावबीच भने कुनै सम्बन्ध नभएको समेत उनको भनाइ थियो । सिक्किमको उत्तरी क्षेत्रमा सीमामा खटिएका दुवै देशका सैनिकबीच झडप भएको थियो । उक्त झडपमा दुवै पक्षका सैनिकहरू घाइतेसमेत भएका थिए ।भारतका लागि नेपाली राजदूत नीलाम्बर आचार्यले कान्तिपुरसँग काली नदी स्रोत लिम्पियाधुरा भएको त्यस हिसाबले कालापानी र लिपुलेकलगायतका भूभाग नेपालको भएकामा द्विविधा नभएको भन्दै नरवणेको भनाइको खण्डन गरेका छन् । उहाँले कुन प्रसंगमा भन्नुभयो, थाहा छैन तर सुगौली सन्धिमा काली नदीको पूर्व भाग नेपालको र पश्चिम भागमा हामीले दाबी नगर्ने प्रस्ट उल्लेख छ, उनले भने, काली नदीको मुहान लिम्पियाधुरा भएकाले त्यसपूर्वको लिपुलेक र कालापानीलगायतका क्षेत्र स्वतः हाम्रो भूभाग हो, पूरै प्रस्ट छ । कालापानी र लिपुलेकमाथिको आफ्नो दाबी नेपालले कहिल्यै पनि नछाडेको समेत आचार्यको जिकिर थियो । तर, त्यो भन्दैमा नेपाल वार्ता र छलफलबाटै सीमासम्बन्धी विवाद हल गर्न सदैव तयार रहेको समेत आचार्यले बताए । छिमेकीसँग वार्ता नगर्ने भन्ने होइन, नेपालले वार्तामा पहिलेदेखि नै जोड दिँदै आएको छ, वार्तामा बसौं, आआफ्नो धारणा राखौं, उनले भने । नेपाल र भारतको उच्च राजनीतिक तहमा सन् २०१४ मा सीमा विवाद सुल्झाउनका लागि विदेश सचिवस्तरीय संयन्त्र गठन गर्ने सहमति भएको थियो । तर संयन्त्रको बैठक नियमित नहुँदा सीमासम्बन्धी विवादको छलफल अगाडि बढ्न सकेको छैन । गत कात्तिकमा भारतले एकतर्फी रूपमा कालापानी र लिपुलेकलाई आफ्नो नक्सामा समावेश गरेपछि पनि नेपालले संयन्त्रको बैठकका लागि भारतसमक्ष आग्रह गरेको थियो । गत कात्तिकमा कालापानी र लिपुलेकलाई आफ्नो भूभागमा समावेश गरेर भारतले नयाँ नक्सा प्रकाशित गरेपछि पनि विरोध जनाएको थियो । त्यतिबेला नेपालले सीमा विवादलाई वार्ताद्वारा टुंग्याउनेमा जोड दिँदै विदेश सचिवस्तरीय संयन्त्रको बैठकको मिति दुई पटकसम्म प्रस्तावसमेत गरेको थियो । तर भारतले बैठकका लागि कुनै चासो देखाएन । नक्सा विवादपछि पनि नेपालले छलफल गरौं भनेको हो, अहिले नेपालको जोड छलफल र वार्ताबाटै टुंग्याउनेमै छ, आचार्यले भने । लिपुलेक र कालापानीको पछिल्लो विवादपछि फेरि एकपटक संयन्त्र बैठकको प्रसंग उठेको छ । नेपालले भारतसमक्ष बुझाएको विरोधपत्रमा पनि विदेश सचिवस्तरीय बैठकको आवश्यकता औंल्याएको छ । तर त्यसको जवाफमा भारतले भने कोभिड१९ को संकट टरेपछि मात्र बैठक राखिने जवाफ दिएको छ । भारतको उक्त जवाफप्रति असन्तुष्टि जनाउँदै नेपाली पक्षले तत्काल बैठक राख्नुपर्ने बताउँदै आएको छ । सीमामा विवाद छ भन्ने भारतले पनि स्वीकार गरेको अवस्थामा उसले यी विषयलाई सार्वजनिक रूपमा उठाउनुभन्दा वार्ताको टेबलमा राख्नु उचित हुन्छ, नेपालले पनि वार्ता र छलफलमै जोड दिएको छ । त्यसैले संयन्त्रको बैठक राख्न ढिलाइ गर्नु हुँदैन, राजदूत आचार्यले भने ।यस विषयमा नेपाली सेनाका प्रवक्ता विज्ञानदेव पाण्डेले भने आफूहरूले उपयुक्त मञ्चमा धारणा राख्ने प्रतिक्रिया दिएका छन् ।"
स्थानीय तहमै रोजगारी,"(काठमाडौं)  सरकारले कोभिड१९ महामारीले आन्तरिक र अन्तर्राष्ट्रिय श्रम बजारमा रोजगारी गुमाएका युवालाई स्थानीय तहमै रोजगारी उपलब्ध गराउने नीति ल्याएको छ । राष्ट्रपति विद्यादेवी भण्डारीले शुक्रबार सार्वजनिक गरेको सरकारको नीति तथा कार्यक्रममा कोभिड१९ का कारण बेरोजगारीको संख्या बढ्ने जोखिम देखिएकाले उनीहरूलाई कृषि, बृहत् भौतिक पूर्वाधार, साना तथा मझौला उद्योग, उत्पादनमूलक उद्योग र स्थानीय निर्माण र सेवामा परिचालन गरिने उल्लेख छ । कोभिड१९ महामारीका कारण अन्तर्राष्ट्रिय श्रम बजार संकुचित भई तत्काल झन्डै ४ लाख नेपालीको रोजगारी गुम्ने अनुमान गरिएको छ । दक्ष श्रमिक, कामको सम्मान, स्वरोजगार, उपयुक्त पारिश्रमिक र सामाजिक संरक्षणसहितको श्रम व्यवस्थापन सरकारको प्रमुख श्रम नीति रहेको छ ।सरकारले रोजगारी गुम्ने जोखिमलाई सम्बोधन गर्न स्वदेशमै रोजगारी सिर्जना, आत्मनिर्भर र राष्ट्रिय अर्थतन्त्रको क्षमता वृद्धिको अवसरमा रूपान्तरण गर्नेछ, नीति तथा कार्यक्रममा भनिएको छ, महामारीले रोजगारी गुमाएका श्रमिक, साना किसान, असहाय, गरिब तथा विपन्न वर्गलाई स्वास्थ्य, शिक्षा रोजगारी र आयआर्जन गर्न विशेष कार्यक्रम सञ्चालन गर्नेछ ।सरकारले रोजगारी सिर्जना गर्नका लागि स्वस्थ नागरिक, गुण र प्रविधिमा आधारित शिक्षा, उत्पादनमैत्री वित्तीय प्राणाली र उद्यमशील वातावरण रोजगारीका आधारस्तम्भ भएको जनाएको छ । सिपयुक्त र दक्ष जनशक्तिको अभावलाई सम्बोधन गर्न प्राविधिक शिक्षा तथा व्यावसायिक तालिम परिषद् र श्रम तथा सिप विकास केन्द्रबाट एकीकृत सेवा परिचालन गरिनेछ । आवश्यक सबै तहमा छोटो अवधिमा घुम्ती तालिम सञ्चालन गरिनेछ । नवप्रवर्तक युवा, उद्यमी र वैदेशिक रोजगारीबाट फर्केका सिपयुक्त जनशक्तिलाई उद्यमी गर्न सुरुवाती पुजीँ उपलब्ध गराइनेछ, संघीय संसद्मा नीति तथा कार्यक्रम प्रस्तुत गर्दै राष्ट्रपति भण्डारीले भनिन्, हाल सञ्चालित कार्यक्रमका लागि सबै तहमा परिचालन गर्न पुनः संरचनाकरण गरिनेछ ।प्रधानमन्त्री रोजगारी कार्यक्रमलाई सिपयुक्त दक्ष जनशक्ति रोजजगारीका क्षेत्र, रोजगारीसम्बन्धी अन्य कार्यक्रमसग आबद्ध गरी यथार्थ उत्पादनमूलक रोजगार सिर्जना गर्ने सरकारको नीति छ । आन्तरिक रोजगार सिर्जनाका लागि वैदेशिक रोजगारीलाई विकल्प बनाउन सरकारले दुई वर्षअघि यो कार्यक्रम ल्याएको हो । तर यो कार्यक्रमले दिगो रोजगारी सिर्जना गर्न नसकेको भन्दै आलोचित छ । पहिलो वर्ष झन्डै २ लाख जनालाई औसत १३ दिन रोजगारी दिइएको थियो ।सरकारले सामाजिक सुरक्षा कार्यक्रमलाई एकीकृतरूपमा कार्यान्वयनमा ल्याउने भएको छ । विद्यामान गरिवी निवारण गर्नका लागि रोजगारी र आयआर्जनको लक्षित कार्यक्रम गरिनेछ । अब नेपालमा कोही भोकै पर्दैन । भोकले कोही मर्दैन, नीति तथा कार्यक्रममा भनिएको छ । संयुक्त ट्रेड युनियन समन्वय केन्द्र अध्यक्ष पुष्कर आचार्यले नीति तथा कार्यक्रममा रोजागारसम्बन्धी विषय नयाँ नलागेको बताए । रोजगारी सिर्जना गर्न बजेट र योजना चाहिन्छ, उनले भने ।"
समृद्धिका लागि वन कार्यक्रम,"(काठमाडौं)  सरकारले वनजन्य उद्यम विकास गर्न आगामी आर्थिक वर्षमा समृद्धिका लागि वन कार्यक्रम अघि बढाउने भएको छ । वनजन्य उद्योग विकास तथा प्रवर्द्धनका लागि पूर्वाधार निर्माण गरी निजी क्षेत्रलाई आकर्षण गर्ने नीति तथा कार्यक्रममा उल्लेख गरिएको छ । वनलाई प्राकृतिक, आरक्षित वा संरक्षित, सामुदायिक, सार्वजनिक, निजी र कृषि वनमा विभाजन गरी विगतमै सुरु भएको दिगो वैज्ञानिक वन व्यवस्थापन कार्यक्रमलाई निरन्तरता दिइने भएको छ । विकास निर्माणसम्बन्धी आयोजनाहरूले प्रयोग गरेका वन क्षेत्रको क्षतिपूर्ति स्वरूप सार्वजनिक पर्ती जग्गा, झाडी बुट्यान क्षेत्र र वन नभएका स्थानीय तहमा जग्गाको उपलब्धता र उपयुक्तताअनुसार बिरुवा रोप्ने अभियानलाई पनि अघि बढाइने भएको छ । उच्च हिमाल, पहाड, खोंच, समथर भूभागलगायत देशका विभिन्न भागमा सम्भाव्य जडीबुटीको व्यावसायिक खेती गर्न प्रोत्साहित गरिनेछ, नीति तथा कार्यक्रममा भनिएको छ, सबै प्रदेशमा जडीबुटी प्रशोधन उद्योगका पूर्वाधार विकास गरिनेछ । नेपाली जडीबुटीको विशिष्ट ब्रान्डिङ गरी निर्यातसमेत गरिनेछ । सातवटै प्रदेशमा जडीबुटी प्रशोधन केन्द्र स्थापना गर्नेसमेत कार्यक्रममा छ । रारा र फेवातालसहितका रामसारमा सूचीकृत सम्पदाको संरक्षण गर्नेलगायत कार्यक्रम पनि समेटिएको छ । पर्यापर्यटन प्रवर्द्धन, संरक्षण शिक्षा, वैज्ञानिक अनुसन्धान र वनस्पतिको परस्थानीय संरक्षणका लागि बृहत् वनस्पति उद्यानको स्थापना र विकास गर्ने तथा चुरे क्षेत्रको दोहोन पूर्णरूपमा रोक्ने नीतिमा संकल्प गरिएको छ । संरक्षणमा संलग्न निकायहरूको अनुभवसमेत उपयोग गरी चुरे क्षेत्रको संरक्षण र संवर्द्धनका कार्यहरू समन्वयात्मक, प्रभावकारी र दिगो रूपमा सञ्चालन गर्ने व्यवस्था मिलाइनेछ, नीति तथा कार्यक्रममा भनिएको छ, आगामी आर्थिक वर्ष राष्ट्रपति चुरे क्षेत्र संरक्षण कार्यक्रमको नीतिगत, कानुनी र संस्थागत सुधारसहित पुनःसंरचना गरिनेछ ।मुख्य सहरहरूमा वायु, ध्वनि, जल प्रदूषण नियन्त्रणको क्षेत्रगत कार्ययोजना तथा मापदण्ड कार्यान्वयन गर्ने र विपद् व्यवस्थापन, जलवायु परिवर्तन अनुकूलन तथा उत्थानशील व्यवस्थापनका कार्यक्रम सञ्चालन गर्नेसमेत नीति तथा कार्यक्रममा उल्लेख छ । यस्तै, प्रदेश तथा स्थानीय तहहरूमा नमुना जलवायु परिवर्तन अनुकूलन कार्यक्रम तर्जुमा गरी कार्यान्वयन गरिने भएको छ । हिमालय क्षेत्रको संरक्षणका लागि विशेष कार्यक्रम सञ्चालन गर्ने र हिमताल र हिमनदी संरक्षण गरिनेछ । सरकारले जैविक विविधता संरक्षण एवं प्रवर्द्धन कार्यक्रम सञ्चालन गर्दर् ैवातावरण र विकासबीच सन्तुलन कायम हुने गरी विकास कार्यक्रम तथा आयोजना सञ्चालन गर्ने भएको छ । आगामी आर्थिक वर्षमा पनि स्वच्छ अभियानलाई निरन्तरता दिइने भएको छ ।"
सबै अस्पतालमा महामारीको उपचार,"(काठमाडौं)  सरकारले मुलुकभरका राष्ट्रियस्तरका अस्पतालको पूर्वाधार विकास, सेवा विस्तार, जनशक्ति व्यवस्थापन, सेवाको समतामूलक पहुँच र गुणस्तरीयतालाई प्राथमिकता दिँदै स्वास्थ्य सुविधालाई वडास्तरसम्म पुर्याउने नीति अघि सारेको छ । सरकारले आगामी वर्षका लागि निरोगी नेपाल निर्माण भन्ने मूल नारासहितको स्वास्थ्य नीति सार्वजनिक गरेको हो । स्वास्थ्य सेवामा निजी क्षेत्रलाई थप प्रबल बनाउँदै लैजाने नीतिमा उल्लेख छ ।राष्ट्रपति विद्यादेवी भण्डारीले शुक्रबार आर्थिक वर्ष २०७७२०७८ का लागि संसद्को संयुक्त बैठकमा पेस गरेको नीति तथा कार्यक्रममा स्वास्थ्य क्षेत्र विशेष प्राथमिकतामा परेको छ । कोभिड१९ को महामारी विश्वव्यापी रूपमा फैलिएपछि स्वास्थ्य क्षेत्रमा लगानी बढाउनुपर्ने चौतर्फी सुझाव आएका बेला नीति तथा कार्यक्रममा स्वास्थ्य क्षेत्रलाई प्राथमिकता दिइएको छ ।सरकारले भूगोल र जनसंख्याका आधारमा प्रत्येक स्थानीय तहमा ५ देखि १५ शय्याको अस्पताल बनाउने रणनीति अघि सारेको छ । प्रयोगशालासहितको केन्द्रीय र प्रदेशस्तरीय सरुवा रोग परीक्षण अस्पताल स्थापना गर्ने कार्यक्रम घोषणा गरिएको छ । प्रदेशस्तरमा रहेका साविकका जिल्ला अस्पतालहरूलाई २५ देखि ५० र अञ्चल अस्पताललाई २ सय शय्याको जनरल अस्पतालमा स्तरोन्नति गर्ने नीति अघि सारिएको छ । राष्ट्रपति भण्डारीले प्रयोगशाला परीक्षण सेवासहितको ३ सय शय्याको केन्द्रीय र ५० शय्याको प्रदेशस्तरीय सरुवा रोग अस्पताल स्थापना गरिने बताइन् । विपद् र महामारीको समयमा सम्भव भएसम्म सबै अस्पतालबाट स्वास्थ्य सेवा उपलब्ध गराउने व्यवस्था मिलाउने योजना प्रस्ताव गरिएको छ । सरुवा रोग अस्पताल सातै प्रदेशमा बनाइनेछ भने गत वर्ष स्थानीय तहमा स्वास्थ्य सेवाका २ हजार ६ सय २६ पूर्वाधार बनाइएको उल्लेख छ । वीरेन्द्र सैनिक अस्पताललाई आपत्कालीन अवस्थामा सबै घाइते र बिरामीको उपचार गर्ने गरी स्तरोन्नति गरिनेछ । मेडिकल कलेजहरूले पनि जिल्लास्थित कम्तीमा एक अस्पतालमा शल्यक्रियासहितको सेवा दिनुपर्नेछ । यस्ता कलेजले केन्द्रीय अस्पतालले तोकेको ठाउँमा प्रत्येक महिनामा स्याटेलाइट क्लिनिक सञ्चालन गर्नुपर्ने नीति अघि सारिएको छ । कर्णाली र पोखरा स्वास्थ्य विज्ञान प्रतिष्ठान एवं भेरी, डडेल्धुरा, कोसी, भरतपुर र नारायणीबाट विशिष्टीकृत स्वास्थ्य सेवाको उपलब्ध गराइनेछ । सरकारले ती अस्पताललाई ५ सय शय्यामा विकास गरिनेछ । मनमोहन कार्डियो थोरासिक भास्कुलर एन्ड ट्रान्सप्लान्ट सेन्टर र सहिद गंगालाल राष्ट्रिय हृदय केन्द्रमा बाल मुटुरोगको परीक्षण, पहिचान र उपचार गर्न संस्थागत व्यवस्था गरिने भएको छ । सरकारले कान्ति बाल अस्पताललाई बालरोगको उच्च शिक्षा अध्ययन केन्द्रको रूपमा विकास गर्ने जनाएको छ । यो अस्पताललाई अध्ययन केन्द्रको रूपमा विकास गरिने नीति तथा कार्यक्रममा उल्लेख छ । मुलुकभरका ७ सय ६१ स्थानीय तहका वडाहरूमा पूर्ण खोप सेवा उपलब्ध वडा घोषणा गरिएको छ । आगामी वर्षमा सबै वडामा खोप सेवा पुर्याउने भण्डारीले बताइन् । मुलुकभर जुनसुकै स्थानबाट तीन अंकको टेलिफोनमा सम्पर्क गरी नागरिकले सहज र सरल रूपमा एम्बुलेन्स सेवा प्राप्त गर्ने गरी एकीकृत एम्बुलेन्स सेवा सञ्चालन गरिनेछ । आगामी तीन वर्षका सबै नागरिकको स्वास्थ्य बिमा गरिनेछ । हाल मुलुकभरका २७ लाखको बिमा गरिसकिएको नीति तथा कार्यक्रममा उल्लेख छ । सरकारले गरिब र विपन्न वर्गलाई केन्द्रीय अस्पतालबाट प्रारम्भिक चरणको आकस्मिक स्वास्थ्य सेवा निःशुल्क उपलब्ध गराउने नीति ल्याएको छ । दुर्गम क्षेत्रमा ज्यान जोखिममा परेका गर्भवती र सुत्केरी महिलालाई हवाई उद्धार गर्ने कार्यक्रमलाई थप प्रभावकारी बनाइनेछ । उच्च रक्तचाप, मधुमेह, दम, कलेजो, मिर्गौला, महिलाको पाठेघरसम्बन्धी रोगको रोकथाम, क्यान्सर रोगको परीक्षण, पहिचान र उपचारका कार्यक्रमलाई देशव्यापी रूपमा अघि बढाइनेछ । रोगको रोकथाम र नियन्त्रणका लागि सेन्टर फर डिजिज कन्ट्रोल स्थापना गरिनेछ । औषधि, औजार तथा उपकरणसमेतको गुणस्तर मापन तथा नियन्त्रण गर्न फुड एन्ड ड्रग एड्मिनिस्ट्रेसन स्थापना गरिनेछ । त्यस्तै स्वास्थ्य सेवा र स्वास्थ्य गुणस्तरको मापन तथा प्रमाणीकरण गर्न राष्ट्रिय स्वास्थ्य प्रत्यायन प्राधिकरण गठन गरिएको छ ।"
भ्रष्टाचार नियन्त्रणका चर्का नारा,"(काठमाडौं)  ठूला अनियमितता र नीतिगत भ्रष्टाचारमा आँखा चिम्लिएको सरकारले नीति तथा कार्यक्रममा भने भ्रष्टाचार नियन्त्रणका चर्का नारा अघि सारेको छ । शुक्रबार संसद्को दुवै सदनमा राष्ट्रपतिले प्रस्तुत गरेको नीति तथा कार्यक्रममा भ्रष्टाचार नियन्त्रणमा सरकार कठोर हुने उल्लेख छ ।सरकारले कुनै पनि तहमा हुने कुनै स्वरूपको भ्रष्टाचार सहने छैन, भ्रष्टाचारमा शून्य सहनशीलता सरकारको नीति हो, संसद्मा नीति तथा कार्यक्रम प्रस्तुत गर्दै राष्ट्रपति विद्या भण्डारीले भनिन्, सुशासन कायम गर्न सरकार क्रियाशील रहेको छ । भ्रष्टाचारजन्य क्रियाकलापमा संलग्न जोकोहीलाई पनि सजायबाट उन्मुक्ति नपाउने तथ्य स्थापित गर्दै भ्रष्टाचारविरुद्धको कारबाहीलाई तीव्रता दिइएको छ । सरकारले अघि सारेको यो नारा व्यवहारमा मेल खाँदैन । केही साताअघिको स्वास्थ्य सामग्री खरिद अनियमिततामा कोरोना रोकथाम उच्चस्तरिय समन्वय समितिका संयोजक ईश्वर पोखरेलकै भूमिकामा प्रश्न उठेको थियो भने स्वास्थ्यमन्त्री भानुभक्त ढकालसमेत जोडिएका छन् । सुशासनका चर्का नारा लगाएको सरकारले यही वर्ष नेपाल ट्रस्ट ऐन नै संशोधन गराएर यति समूहको लिज अवधि २५ वर्ष थपेको छ ।सरकारले म भ्रष्टाचार गर्दिनँ र भ्रष्टाचार हुन दिन्नँ भन्ने प्रतिज्ञासहितको नारा अघि सारेको छ । केही महिनाअघि केही कार्यालयमा कर्मचारीहरूले म भ्रष्टाचार गर्दिनँ भन्ने शपथ लिएर काम सुरु गर्ने अभियाननै चलेको थियो । तिनै अभियान चलाइएका कार्यालयका कर्मचारीहरू घूससहित रंगेहात पक्राउ परेपछि अभियानकै आलोचना भएको थियो । सरकारले यसपटकको नीति तथा कार्यक्रममा त्यस्तै नारा दोहोर्याएको छ । सार्वजनिक प्रशासनमा निगरानी, अनुसन्धान र छानबिनलाई सशक्त बनाएर भ्रष्टाचार, अनियमितता, सरकारी सम्पत्तिको अनधिकृत प्रयोग रोक्ने सरकारको दाबी छ । यति समूहले अतिक्रमण गरेको सोलुखुम्बुको राष्ट्रिय निकुञ्जभित्रको जग्गा अनियमिततामाथिको छानबिन प्रधानमन्त्री कार्यालयको दबाबमा रोकिएको छ । सार्वजनिक जग्गा अतिक्रमण छानबिन आयोगले सोलुको घटना छानबिन गरिरहेको थियो । सरकारले सार्वजनिक सम्पत्ति अपचलन, दुरुपयोग र दोहन गर्ने जुनसुकै व्यक्तिलाई कानुनी कारबाहीमा ल्याउने दाबी गरेको छ । सम्पत्ति शुद्धीकरण तथा वित्तीय अपराध नियन्त्रण गर्ने घोषणा पनि नीति तथा कार्यक्रममा छ । तर, नेपाल राष्ट्र बैंकका डेपुटी गभर्नर शिवराम श्रेष्ठ जोडिएको अनियमितता छानबिन प्रधानमन्त्री केपी शर्मा ओलीकै भूमिकाका कारण असफल भएको थियो । छानबिन प्रतिवेदनमा श्रेष्ठमाथि कारबाही हुनुपर्ने सिफारिस भए पनि सरकारले उनलाई कारबाही नगरी निलम्बन फुकुवा गरेर काममा फर्काएको थियो । सरकारले सार्वजनिक खरिद प्रक्रियालाई पारदर्शी, प्रतिस्पर्धी र मितव्ययी बनाउने दाबी गरेको छ । सार्वजनिक खरिद कानुनको संशोधन गरिने घोषणा भए पनि त्यो केका लागि भनेर खुलेको छैन । सरकारले नेपाल सार्क मुलुकहरूमा विधिको शासनसम्बन्धी सूचकांकमा दोस्रो स्थानमा रहेको दाबी गरेको छ । तर, त्यो कुन संस्थाको कस्तो सर्वेक्षण हो भन्ने खुलाएको छैन । मानव अधिकार र मौलिक स्वतन्त्रताका विश्वव्यापी मान्यताप्रति प्रतिबद्ध रहेको दाबी गरे पनि लकडाउनका अवधिमा सर्वोच्च अदालतले जारी गरेका आदेशहरू सरकारले पालना गरेको छैन ।अदालतको आदेश पालना नगरेको भन्दै प्रधानमन्त्रीविरुद्ध नै अवहेलना निवेदन दर्ताको प्रयास सर्वोच्च अदालतको रबैयाका कारण अवरुद्ध भएको थियो । केही व्यक्तिहरू धमाधम पक्राउ परेको र अदालतको आदेशका बाबजुद रिहा नगरेको भन्दै सरकारको आलोचना भएका बेला सरकारले मानवअधिकारप्रतिको प्रतिबद्धता दोहोर्याएको हो । सरकारले सार्वजनिक सेवा प्रवाहको गुणस्तर बढेको दाबी गरेको छ । तर, केही गैरसरकारी संस्था तथा संवैधानिक निकाय अख्तियार दुरुपयोग अनुसन्धान आयोगले नै गरेको सर्वेक्षणले स्थानीय तह र केही सार्वजनिक निकायमा भ्रष्टाचारको अवस्था भयावह रहेको चित्रण गरिएको छ ।"
पुरानै कार्यक्रमलाई निरन्तरता,"(काठमाडौं)  सरकारले देशभरका सामुदायिक विद्यालय र क्याम्पसमा उच्च गतिको इन्टरेनट सुविधा पुर्याएर अनलाइन कक्षा सञ्चालन गर्ने लक्ष्य लिएको छ । विज्ञहरूले इन्टरनेटलगायत प्रविधिको पहुँच नहुँदा तत्काल अनलाइन कक्षा सर्वसुलभ नहुने बताइरहँदा सरकारले भने सूचना प्रविधि प्रयोगशाला स्थापना गर्ने नीति तथा कार्यक्रम अघि सारेको हो । राष्ट्रपति विद्यादेवी भण्डारीले संसद्मा आगामी आर्थिक वर्षको नीति तथा कार्यक्रम सार्वजनिक गर्दै विद्युतीय शिक्षण सामग्री उत्पादन गरी अनलाइन शिक्षा प्रदान गर्ने व्यवस्था मिलाउने बताइन् । सबै सार्वजनिक माध्यमिक विद्यालय र क्याम्पसमा सूचना प्रविधि प्रयोगशाला र उच्च गतिको इन्टरनेट सुविधा पुर्याइनेछ, नीति तथा कार्यक्रममा भनिएको छ । लकडाउनको कारण शिक्षण संस्थामा पठनपाठन ठप्प छ । कहिलेसम्म इन्टरेटको सुविधा पुर्याउने र अनलाइन कक्षा चलाउने भन्नेबारे भने उल्लेख छैन । सरकारले गठन गरेको विज्ञ समितिले भने दूरशिक्षा माध्यमहरू रेडियो, टेलिभिजनबाट पनि सबै विद्यार्थी नसमेटिने औंल्याएको छ ।आर्थिक वर्ष २०७७२०७८ को नीति तथा कार्यक्रममा शिक्षा क्षेत्रमा केही नयाँ र अधिकांश पुराना कार्यक्रम प्रस्तुत गरिएका छन् । विद्यार्थी भर्ना, साक्षरता अभियानलगायतका कार्यक्रम घोषणा भएका वर्षौंदेखि पूरा हुन सकेका छैनन् । सरकारले अघिल्लो वर्षदेखि नै सार्वजनिक विद्यालयको सुधारलाई प्राथमिकता दिँदै आएको थियो । २०७६०८५ लाई सामुदायिक विद्यालय सबलीकरण दशक घोषणा गरिएको छ । राष्ट्रपति भण्डारीले सार्वजनिक विद्यालयलाई गुणस्तरीय शिक्षाको केन्द्र बनाउने बताइन् । शिक्षाकर्मी टीका भट्टराईले अहिलेको अवस्थालाई सम्बोधन गर्ने नीति तथा कार्यक्रम आउन नसकेको टिप्पणी गरे । कोरोना भाइरसका कारण शिक्षा क्षेत्र पनि प्रभावित छ, यस्तो बेला खास ठोस कार्यक्रम केही आउन सकेन, उनले भने, धेरैजसो पहिल्यै घोषणा गरिएका कार्यक्रम दोहोरिएका छन् । विद्यालयस्तरमा विज्ञान शिक्षालाई प्रभावकारी र रुचिकर बनाउन वैज्ञानिक सिकाइ विधिमा जोड दिइने नीति तथा कार्यक्रममा उल्लेख छ । त्यसका लागि विज्ञान अध्ययन केन्द्रहरूको स्थापना गरिनेछ । प्राविधिक धारको शिक्षामा पनि सरकारले विशेष जोड दिएको छ । प्रधानमन्त्री केपी शर्मा ओलीले दुई वर्षभित्र ७ सय ५३ वटै स्थानीय तहमा प्राविधिक धारको शिक्षण संस्था स्थापना गर्ने घोषणा गरेका गरेका थिए । अहिलेसम्म ६ सय ७ स्थानीय तहमा मात्रै प्राविधिक तथा व्यावसायिक शिक्षाको विस्तार भएको छ । स्थापित प्राविधिक शिक्षालय र सबै सामुदायिक विद्यालयलाई आगामी ३ वर्षभित्र पूर्वाधार सम्पन्न गरिसक्ने कार्यक्रम अघि सारिएको छ । सरकारले विद्यालय तह कक्षा १ देखि १२ सम्मको नयाँ पाठ्यक्रमको प्रारुप स्वीकृत गरेको छ । विगतका वर्षहरूमा जस्तै साक्षरता अभियान र विद्यार्थी भर्ना अभियानलाई पनि निरन्तरता दिइएको छ । आगामी वर्ष साक्षर नेपाल घोषणा गरिसक्ने प्रतिबद्धता दोहोर्याइएको छ । सरकार गठन भएको दुई वर्षको अवधिमा विद्यालय बाहिर रहेका २ लाख ७० हजार बालबालिकालाई विद्यालय भर्ना गरिएको दाबी छ । विद्यालय उमेरका सबै बालबालिका विद्यालयमा भर्ना हुने निश्चित गरिने लक्ष्य लिइएको हो । बालबालिकालाई विद्यालय ल्याऔं र पढाइमा टिकाऔं कार्यक्रमलाई थप प्रभावकारी बनाउने नीति तथा कार्यक्रममा उल्लेख छ । उच्चशिक्षा अनुसन्धानमुखीनीति तथा कार्यक्रममा उच्चशिक्षालाई अनुसन्धानमुखी बनाउन जोड दिइएको छ । विश्वविद्यालयहरूको अध्ययन अध्यापनलाई अनुसन्धानमा आधारित बनाइने नीति तथा कार्यक्रममा उल्लेख छ । विज्ञान प्रविधिसम्बन्धी उच्च शिक्षालाई अनुसन्धानमुखी बनाइने राष्ट्रपति भण्डारीले बताइन् । अनुसन्धानको गुणस्तर सुनिश्चित गर्ने संयन्त्र विकास गरिनेछ, उनले भनिन् । यसअघि त्रिभुवन विश्वविद्यालयअन्तर्गतका अनुसन्धान केन्द्रहरू खान काम गर्न नसकेको अवस्थामा सरकारले यस्तो नीति लिएको हो ।स्वदेशमै विज्ञान र प्रविधिको क्षेत्रमा अन्तर्राष्ट्रियस्तरको अध्ययन, अध्यापन र अनुसन्धान गर्न सक्ने विश्वविद्यालयका रूपमा मदन भण्डारी विज्ञान तथा प्रविधि विश्वविद्यालय स्थापना र सञ्चालनका लागि आवश्यक पूर्वाधारका लागि कार्यहरू तीव्ररूपमा अघि बढाइने भएको छ । उक्त विश्वविद्यालय स्थापनासम्बन्धी ऐन संसद्मा विचाराधीन छ । त्रिभुवन विश्वविद्यालयको संरचनागत र अन्य आवश्यक सुधार गरी शैक्षिक गुणस्तर वृद्धि गर्ने कार्यक्रम अघि सारिएको छ ।विश्वविद्यालयका पाठ्यक्रमलाई समय सापेक्ष बनाउँदै अनुसन्धान केन्द्रहरूलाई सुदृढ गरी विशिष्टीकृत अनुसन्धान केन्द्रको रूपमा विकास गरिने भएको हो । योगमाया आयुर्वेद विश्वविद्यालय स्थापना र सञ्चालनमा पनि जोड दिइएको छ ।नीति कार्यक्रमअनुसार चिनौं आफ्नो माटो बनाऔं आफ्नो देश अभियान सञ्चालन गरी स्नातकोत्तर युवालाई विकास निर्माण तथा शैक्षिक विकाससम्बन्धी काममा मुलुकभर परिचालन गरिनेछ । राष्ट्रपति शैक्षिक सुधार कार्यक्रममार्फत शिक्षण संस्थाको भौतिक पूर्वाधार तथा शिक्षण सिकाइ सुविधामा सुधार गरिनेछ । राष्ट्रिय आवश्यकता र अन्तर्राष्ट्रिय अवसरका आधारमा जनशक्ति प्रक्षेपण गरी विषय क्षेत्रगत उत्पादनमा जोड दिइएको छ । जनशक्ति विकासका लागि कृषि तथा वन, पर्यावरण, आयुर्वेद, पर्यटन, सुरुङ प्रविधि तथा रक इन्जिनियरिङ, खनिज अन्वेषणलगायतका विशिष्टीकृत विधामा उच्च शिक्षा उपलब्ध गराउने व्यवस्था मिलाउने भनिएको छ ।"
'मेचीपारि' बीओपी,"(झापाविराटनगर)  झापाको अन्तिम सीमाविन्दु मेचीपारि मा सशस्त्र प्रहरीको बोर्डर अब्जर्भेसन पोस्ट (बीओपी) स्थापना गरिएको छ । भारतको अतिक्रमणमा परेको तत्कालीन महेशपुर गाविसमा पर्ने मेचीपारि गाउँमा सरकारले अस्थायी बीओपी राखेर पहरा दिन थालेको हो ।भद्रपुर नगरपालिका३ को यो गाउँ मेची नदी पार गरेपछि पुगिन्छ । भारतको विहारसँग साँधसीमा जोडिने गाउँलाई मेचीपारि भन्ने गरिन्छ । भारतले विभिन्न कालखण्डमा करिब डेढ सय बिघा जमिन अतिक्रमण गरेको थियो । बीओपी स्थापनापछि स्थानीय खुसी बनेका छन् । सशस्त्र प्रहरी बल नेपाल २ नम्बर गण झापाका प्रमुख एसपी रेसमकुमार थक्सुका अनुसार इन्स्पेक्टर सञ्जयकुमार गोइतको नेतृत्वमा ३५ जना सशस्त्र प्रहरी यो क्षेत्रमा परिचालन गरिएको छ । कोभिड१९ को संक्रमण नियन्त्रणपछि बीओपीलाई स्थायी रूपमा राख्ने योजना छ, एसपी थक्सुले भने । यो क्षेत्रका जनप्रतिनिधि अरुण राजवंशीले स्थायी रूपमै बीओपी राख्न जमिनको खोजी सुरु भएको जनाए । यो गाउँमा भारतीय अतिक्रमण रोक्न पनि सुरक्षा पोस्ट जरुरी छ, उनले भने । यहाँ २०६० को दशकमा सरकारले प्रहरी चौकी खडा गरेको थियो । असईको नेतृत्वमा चौकी राखेपछि भारतका आपराधिक समूहबाट हुँदै आएको डकैती, लुटपाटलगायत घटना निमिट्यान्नै भएको स्थानीय उमेश कुर्मीले बताए । अब सशस्त्र प्रहरीसमेत बसेपछि हामी ढुक्क बनेका छौं, उनले भने, भारतले सीमा अतिक्रमण गर्ने साहस अब नगर्ला । मेचीपारिको यो गाउँमा सरकारी अनुपस्थितिको फाइदा उठाउँदै विगतमा भारतले क्रमशः जमिन अतिक्रमण गरेको थियो । स्थानीय श्रीप्रसाद महतोले पहिला नेपालीले भोगचलन गर्दै आएको सयौं बिघा जमिन अहिले भारततिर परेको बताए । २०२० सालताकासम्म यो गाउँको पूर्ववाट मेची नदी बग्थ्यो । नदीभन्दा झन्डै दुई किलोमिटर परै थियो, नेपालभारत छुट्याउने सीमा स्तम्भ थियो । ०२२ सालपछि नदीले धार फेरेर पश्चिमबाट बग्न थालेपछि भारतले साविकको सिमाना मिचेको थियो । पहिला नेपालको यो भूमिमा अहिले विहार किसनगन्ज जिल्लाको नेमगुडी गाउँ छ ।नक्सामा छ, सीमामा देखिँदैनप्रदेश १ मा ११ वटा जंगेपिलर (दुई देश छुट्याउने ठूला सीमास्तम्भ) नक्सामा मात्रै देखिन्छन् । विराटनगरस्थित प्रदेश प्रहरी कार्यालयका अनुसार झापा र सुनसरीमा ४४ तथा इलाम, मोरङ र सोलुखुम्बुमामा ११ सीमास्तम्भ बनाउनुपर्ने छ । ती सीमास्तम्भ पहिलेदेखि नै थिएनन् वा कुनै बेला भत्काइए भन्ने यकिन नभएको प्रहरी कार्यालयले जनाएको छ । ४५ मझौला स्तम्भ नक्सामा भए पनि सीमामा देखिँदैन । झापामा १८, इलाममा ८, मोरङमा २ र सुनसरीमा १७ मझौला पिलर बनाउन जरुरी रहेको प्रहरीको ठम्याइ छ । झापाका ७५, सुनसरीको ४, ताप्लेजुङ र संखुवासभाका ११ वटाको मर्मत गर्न ढिलाइ भएको प्रहरीले जनाएको छ । यस्तै, सीमामा रहेका जंगेपिलरहरू कतिपय क्षतिगस्त अवस्थामा पनि छन् । झापामा ३६, सुनसरीमा १ र पाँचथरमा २ वटा जंगेपिलर मर्मत गर्नुपर्ने अवस्था रहेको प्रहरीले जनाएको छ । सीमा विवाद फेरि बल्झेपछि स्थानीय तह र जिल्ला प्रशासन कार्यालयको समन्वयमा प्रदेश १ प्रहरी कार्यालयले यो विषयमा खोजबिन गरेको हो । यसबारे प्रदेश सरकार स्तरबाट कुरा भइसकेको छ, लकडाउन खुलेलगत्तै सीमास्तम्भ व्यवस्थित गर्ने काम हुनेछ, प्रदेश १ प्रहरी कार्यालयका नायब उपरीक्षक सुमनकुमार तिम्सिनाले भने, नागरिक समाज एवं स्थानीय तहबाट यो काम चाँडै गरिनुपर्ने सुझाव आइरहेको छ ।प्रहरीका अनुसार प्रदेश १ मा चीनसँगको सीमाक्षेत्रमा समस्या खासै छैन । भारततर्फ भने समस्या बढी छ । भारतले दशगजा नै ठाउँठाउँमा अतिक्रमण गरेको पाइएको छ । दशगजामा कुनै संरचना बनाउन पाइँदैन । तर भारतीयले दशगजामै घर बनाएर बसेको मोरङ, सुनसरी, झापामा देखिन्छ । कपितय स्थानमा खेती पनि गरिएको छ । सीमा क्षेत्र निगरानी गर्ने सशस्त्र प्रहरीका एक अधिकारीले भने, यो दुई देशका उच्चस्तरीय पहलबाट मात्र टुंगिने समस्या हो । पूर्वका सबै सीमाको जानकारी हामीले माथिल्लो निकायमा पठाएका छौं । पाँचथरको फालेलुङ गाउँपालिका ६, आहालमा दुई दिनअघि भएको विवाद सीमा समस्या टुंगो नलगाउनुको परिणाम भएको सशस्त्र प्रहरीका अधिकारीको बुझाइ छ । त्यस स्थानमा गाउँपालिकाले पर्यटकीय संग्रहालय बनाउन लागेको थियो । निर्माणस्थल जंगेपिलरभन्दा करिब सय मिटर वर नेपालतर्फ पर्ने फालेलुङ गाउँपालिका अध्यक्ष सञ्चकुमार केरुङले बताएका छन् । तर निर्माण सुरु गर्न जग खन्दै गर्दा भारतीय सीमा सुरक्षा बल (एसएसबी) का सुरक्षाकर्मीले आएर रोकेका छन् । भवन बनाए भत्काइदिने चेतावनी उनीहरूले दिएको केरुङले बताए ।एसएसबीका सुरक्षाकर्मीले संग्रहालय निर्माणस्थलबाट केही पर्तिर रहेको ५७ नम्बर जंगेपिलरसमेत भारतकै भूमिमा रहेको दाबी गर्दै भारत, कालपोखरीस्थित एसएसबी इन्चार्ज रिङकल कुमारसहितको टोलीले नक्सा देखाएका थिए । भारतीय सुरक्षाकर्मीले नयाँ नक्सा बोकेका थिए, त्यसमा ५७ नम्बरको जंगेपिलरसमेत उतैको जमिनमा घुसाएको पाइयो, गाउँपालिका अध्यक्ष केरुङले भने, ५७४ नम्बर सहायक पिलर पनि गायब गरिएको रहेछ ।यो प्रदेशको भारतसँग जोडिएको सीमामा सबै खाले गरी १ हजार ६ सय ४५ र चीनसँग जोडिएको सीमामा २६ स्तम्भ (पिलर) रहेको प्रहरीले जनाएको छ । भारतसँग जोडिएको झापामा ९ सय ८८, इलाममा १ सय २०, पाँचथरमा १ सय १३, ताप्लेजुङमा १०, मोरङमा १ सय २४ र सुनसरीमा २ सय ९० सीमा स्तम्भ छन् । चीन सीमासँगको ताप्लेजुङमा २, संखुवासभामा २२ र सोलुखुम्बुमा २ सीमा स्तम्भ छन् । प्रहरीका अनुसार कुल १ सय ९७ सहायक पिलर छन् ।"
व्यासका गोठमा भारतीय सैनिक,"(दार्चुला)  व्यासका छाङरु र तिंकर गाउँका बासिन्दाले २०१८ सालअघिसम्म तिल्सी (कालापानी) पडाव (स्टेसन) मा भेडीगोठ राख्ने गरेका थिए । ती ठाउँमा अहिले भारतीय सुरक्षाफौज छ । स्थानीय बासिन्दा गाउँबाट तिल्सी पडावमा एक बास बसेर दोस्रो दिन ताक्लाकोट पुग्थे । व्यापारबाहेकको समयमा भेडाबाख्रा र चौंरी झुप्पु तिल्सी क्षेत्रमै चरनका लागि लैजाने गर्थ्यौं, छाङरुका भजनसिंह ऐतवालले सुनाए । व्यासका बुढापाका अहिलेको कालापानीलाई तिल्सी भन्छन् । त्यस ठाउँको नाम भारतीय सैनिक बसेपछि मात्रै कालापानी रहेको उनीहरूको भनाइ छ । तिल्सी पडाव क्षेत्रलाई २०१८ सालपछि कालापानी भनिँदै आयो, ऐतवालले भने । तिंकरका ९० वर्षीय शोभानसिंह तिंकरीका अनुसार कालापानीको तल्लो भागलाई पाङ्खा, तिल्सी पडाव (कालापानी) क्षेत्रलाई यार्का, किर्मङकाङ, डोङकाङ, स्याङच्याम हुँदै लिपु भन्ने गरिन्थ्यो । किर्मङकाङ र स्याङच्याममा पत्थर (स्लेट) ले छाना लगाइएका धर्मशाला छन् । ती धर्मशालामा हुम्लाबाट लामा आएर बस्थे । अहिले पनि भग्नावशेष भेट्न सकिन्छ । वैशाखमा बेंसीबाट कुन्चा सरेपछि तलबाट लगेको सामान ताक्लाकोट बजार पुर्याएर भेडाबाख्रालगायतका पशुबस्तु कोहीले कालापानी क्षेत्रमै छोडिदिन्थे । ७८ दिनको अन्तरमा गाईबस्तु हेरेर आउने र कोही तिल्सी पडावमै केही महिना बस्ने गर्थे । व्यासी सौका समुदायको मुख्य चरन क्षेत्र कौवा र तिल्सी थिए । २०१८ सालमा ताक्लाकोट बजारबाट गाउँ फर्किंदा आफू र सँगै रहेका साथीलाई कालापानीमा रहेका पीएससी (अर्धसैनिक बल) का जवानले उतै फिर्ता पठाएको तिंकरीले सुनाए । तिल्सीमा हातमा डन्डा र टाउकोमा रातो टोपी लगाएका मानिसले हामीलाई ताक्लाकोटतिरै फर्काएका थिए, उनले भने । पछि गाउँ फर्केपछि मात्रै कालापानीमा भारतीय सैनिक बसेको थाहा पाएको उनले सुनाए । तिल्सी क्षेत्रमा भारतीय सैनिकले क्याम्प राखेपछि आफूहरूले भेडाबाख्रा चराउन छाडेको र कालापानीलिपुलेक नाकाबाट ताक्लाकोट बजार जान नपाएको तिंकरीले बताए । भारतचीन युद्धअघि नै कालापानी क्षेत्र भारतकै नियन्त्रणमा रहेकाले सन् १९६२ मा भारत र चीनको व्यापार बन्द भएको थियो, उनले भने । तिंकरीका अनुसार भारतीय सुरक्षाकर्मीले अवरोध गरेपछि स्थानीय बासिन्दाले तिंकर भन्ज्याङ हुँदै ताक्लाकोट व्यापार गर्न थालेका हुन् । पहिल्यैदेखि चीनसँगको व्यापार तिंकर भन्ज्याङबाट हुँदै आए पनि तिंकर र छाङरुका बासिन्दालाई लिपुलेकबाट सजिलो हुन्थ्यो । तिल्सी क्षेत्रमा भारतीय सैनिकले परेड खेल्न थालेपछि व्यासीहरूले मल्लो कौवा र तल्लो कौवा क्षेत्रमा भेडाबाख्रा, घोडा, खच्चर, चौंरीलगायतका गाईबस्तु चराउन थाले, ऐतवालले भने । ऐतवालका अनुसार पञ्चायतकालमा कौवा क्षेत्रसम्म नेपाल प्रहरीको उपस्थिति थियो । बहुदल आएपछि कौवामा प्रहरी बस्न छाडेपछि चरन क्षेत्र खुम्चिंदै गयो । सशस्त्र द्वन्द्व सुरु भएयता व्यासमा सुरक्षाकर्मी जानै छाडेपछि भारतीय सैनिकले कौवाभन्दा माथिको नेपाली भूमि पनि नियन्त्रणमा लियो । उक्त क्षेत्रमा अहिले गाईबस्तु चराउन छाडिएको छ । अहिले सीतापुलभन्दा माथिल्लो कौवातिर जाँदा भारतीय सुरक्षाकर्मीले निगरानी बढाउने हुँदा डरले कोही जाँदैनन्, ऐतवालले भने । तिंकरीका अनुसार महाकालीको मुहान कुटीको माथिल्लो भाग लिम्पियाधुरा नजिकको ल्याङप्याङ फेदबाट निस्कन्छ । स्थानीय सौका समुदायले आफ्नो भाषामा महाकालीलाई कुटी याङ्ती भन्छन् । लिम्पियाधुराको काखमा कालापानी पर्छ, यही ठाउँमा काली देवीको मन्दिर छ । भारतले तिल्सीमा सैनिक बसालेर सानो खोल्सोबाट निस्केको तुरतुरे पानी जम्मा गरेर तलाउ बनाएको छ । तलाउभित्र कालो ढुंगा बिछ्याइएकाले पानी कालो देखिन्छ । भारतले त्यसैलाई काली (महाकाली) को मुहान भन्दै आएको छ । त्यही छेउमा काली देवीको मन्दिर निर्माण गरेर पूजा गर्ने गरेको र लिपु भन्ज्याङबाट आउने लिपुखोलामा मिसाएको ऐतवालको भनाइ छ । गुन्जी दोभानको उत्तरपश्चिमबाट आएको ठूलो नदीसँग उत्तरपूर्वबाट आएको सानो खोला मिसिएको छ । जुन उत्तरपश्चिमबाट आउनेभन्दा धेरै सानो छ, उनले भने, त्यसलाई नै भारतले महाकाली नदी भन्दै आएको छ । त्रिदेशीय सीमा क्षेत्र व्यास पहिल्यैदेखि राज्यको उपेक्षाका कारण भारतले अतिक्रमण गरी सैनिक इलाका बनाइसकेको छ । पछिल्लो समय भारतले नेपाली भूमि गुन्जी, कालापानी हुँदै लिपुलेकबाट ताक्लाकोट जोड्ने मानसरोवर धार्मिक सडकको ट्रयाक उद्घाटन गरेको छ । दार्चुला बहुमुखी क्याम्पसका प्राध्यापक विष्णुदत्त जोशीले भने, भारतले व्यास क्षेत्रलाई तीन कुराले रणनीतिक हिसाबले हेरेको छ । पहिलो, चीनसितको सैन्य रणनीति, दोस्रो व्यापार र तेस्रो धार्मिक महत्त्व । लिपुलेकबाट नाका सञ्चालन भए आफूलाई व्यापार विस्तार तथा धार्मिक पर्यटक विकासबाट राम्रो आम्दानी हुने भएकाले चीन सहमत भएको हुन सक्छ । अतिक्रमित क्षेत्रमा परेका नेपालीको बसोबास रहेका गाउँ नाबी, गुन्जी र कुटीका बासिन्दालाई त्यतिबेलादेखि नै भारत सरकारबाट सामाजिक, आर्थिक समृद्धिका कार्यक्रम लागू गरेर विभिन्न सुविधा तथा आरक्षण दिइएको छ । नेपालतर्फ त्यहाँ पुग्ने बाटोसमेत छैन । स्थानीयले व्यास जान र आउन भारतीय बाटो प्रयोग गर्नुपर्छ । स्थानीयस्तरमा उत्पादन नहुने हुँदा खान र स्वास्थ्य उपचारका लागि भारतकै भर पर्नुपरेको छ । नेपालतर्फका बासिन्दा महँगी, अभाव र गरिबीको चपेटामा परेर कष्टपूर्ण जीवन जिउँदै आएका दार्चुलाका मदन गिरीले बताए । लामो समयदेखि राज्यको उपस्थिति नहुँदा व्यासकै करिब चार सय वर्ग किलोमिटर भूभाग भारतीय सैनिकको नियन्त्रणमा छ । व्यास क्षेत्रमा भारतले आधा दर्जन सैनिक टुकडी राखेको छ । भारतले व्यास क्षेत्रलाई लक्ष्य गरी गुन्जी कालापानीमा ठूलो सैनिक ब्यारेक राखेको छ । गुन्जीमा ठूलो हेलिप्याड, बैंक शाखा खोलिएको छ । अस्पताल र जुनियर हाईस्कुल गुन्जीमै राखेको व्यासका दानसिंह तिंकरीले बताए । मेरो गाउँका सबैले पहिले गुन्जी स्कुलमै पढेका हुन्, उनले भने, मैले पनि ८ कक्षासम्म गुन्जीमै पढेको हो ।"
मदनको मानमर्दन,"उघ्रिएन रहस्यको पर्दाराष्ट्रपति विद्यादेवी भण्डारीले २०७० मा सुवर्ण ओलीले निकालेको मदन भण्डारी जीवनी र व्यक्तित्व पुस्तकलाई अन्तरवार्ता दिँदै भनेकी थिइन्, दासढुंगा दुर्घटनाको रहस्य पत्ता लगाउनुपर्छ र लाग्छ । सैद्धान्तिक रूपमा पार्टी यस विषयमा गम्भीर एकदम गम्भीर छ । तर व्यावहारिक रूपमा यसमा हात हालेर टुंगोमा पुर्याउन स्थिर र बलियो सरकार चाहिँदो रहेछ ।त्यसपछि उनै भण्डारी लगालग दोस्रो कार्यकालका लागि राष्ट्रपति निर्वाचित भइन् । उनले भनेअनुसार स्थिर सरकार पनि आयो । तर दासढुंगा दुर्घटनाको रहस्य पर्दा भित्रै लुकेको छ ।उतिबेलै घटना छानबिन गर्न चारवटा आयोग बनेका थिए । दुर्घटनाको भोलिपल्टै सरकारले सर्वोच्चका पूर्वअतिरिक्त न्यायाधीश प्रचण्डराज अनिलको अध्यक्षतामा एक सदस्यीय आयोग बनाएको थियो । एक महिनामा उक्त आयोगले दासढुंगा दुर्घटना हत्या नभएर दुर्घटना नै भएको प्रतिवदेन सरकारलाई बुझाएको थियो । तत्कालीन एमालेले स्थायी कमिटी सदस्य केपी शर्मा ओलीको नेतृत्वमा जेठ ६ गते गठन गरेको छानबिन आयोगले असार ३ गते भण्डारीको हत्या नै भएको ठहर गर्यो । दासढुंगा घटनाको सन्दर्भमा देखिएको सुनियोजित तथा व्यवस्थित षड्यन्त्र र घटनापश्चात् पनि मुख्य अभियुक्त ड्राइभर अमर लामाले पाइरहेको आडभरोसा तथा संरक्षणबाट यसको पछाडि गम्भीर र उच्चस्तरको षड्यन्त्र रहेको आयोगको ठहर छ, ओली आयोगले तयार पारेको प्रतिवेदनमा भनिएको छ । त्यसपछि ओलीले बारम्बार सत्ताको सिँढी चढे । भण्डारीकै विचारको आडमा पार्टीभित्र बलियो मोर्चाबन्दी पनि गरे । तर उनले भनेझै षड्यन्त्रलाई नंग्याएर अपराधीलार्ई कठघरामा उभ्याउन कहिल्यै सक्रिय बनेनन् ।त्यही वर्षको जेठ ६ गते नै मूल्यांकन मासिकको अगुवाइमा नागरिक छानबिन समिति गठन गरिएको थियो, त्यसको अगुवाइ पदमरत्न तुलाधरले लिए । ७ महिना लामो अध्ययनपछि समितिले उक्त घटनालाई षड्यन्त्रपूर्ण हत्याकाण्ड भन्दै निष्पक्ष छानबिनमा जोड दिएको थियो । यता छानबिन अध्ययन चलिरहँदा उक्त दुर्घटनाको न्यायिक छानबिन गर्नुपर्ने माग गर्दै २ महिनासम्म आन्दोलन चल्यो । एम्नेस्टी इन्टरनेसनलको रिपोर्टअनुसार त्यो आन्दोलनमा भएको प्रहरीको धरपकडमा २० जनाको मृत्यु पनि भयो । नागरिक दबाबकै कारण सरकारले ०५१ सालमा सर्वोच्चका बहालवाला न्यायाधीश त्रिलोकप्रताप राणाको अध्यक्षतामा न्यायिक जाँजबुझ आयोग गठन गर्यो । तर उक्त आयोगले पनि घटनालाई भवितव्यका रूपमा व्याख्या गर्यो । त्यसपछि बाहिरी वृत्तमा दासढुंगा घटनाको स्मरण मेटिँएदै गए पनि एमाले वृत्तमा भने चर्चाको विषय भइरह्यो । ०५१ सालयताका हरेक जेठ ३ मा पार्टीले घटना रहस्यमयी भएको भन्दै सत्यतथ्य पत्ता लगाउन माग गर्दै आएको छ । तर आफैं सत्तामा रहेका बेला बेवास्ता गरिन्छ ।राष्ट्रपति भण्डारीका स्वकीय सचिवसमेत रहेका मदन भण्डारी फाउन्डेसनका कार्यसमिति सदस्य भेषराज अधिकारी आफूहरू घटनाको सत्यतथ्य बाहिर आउनुपर्छ भन्ने पक्षमै रहेको बताउँछन् । हामीले विश्वमा विभिन्न घटना देखेका छौं, निकै लामो समय पत्ता लाग्दैन । यहींकै दरबार हत्याकाण्डको रहस्य पनि अहिलेसम्म पत्ता लागेको छैन, उनले भने, दासढुंगा दुर्घटनाका सन्दर्भमा सरकारले काम पनि गरेको छ, पत्ता लगाएको छैन ।"
दासढुंगा : एक स्टेरिङ,"लललकुमारी हलमा दासढुंगा हेर्दा रमाइलो अनुभव बटुलेँ । मध्यान्तरको समय शौचालयमा दुई दर्शकबीच परेछु । एक जनाले भने, अमर लामाकै फुटेजलाई जोडेर बनाएको हो कि १ अर्कार्ले प्रतिवाद गरे, होइन, त्यो त कलाकार नै हो तर अनुहार डिट्टो मिल्दो रैछ । सायद परिवार या आफन्तकै कोही हुनुपर्छ । मेरो अभिनयको तारिफ सुनेपछि सोधेँ, तपाईंहरूलाई मन पर्यो ? मन परेको बताए तर उनीहरूले मलाई चिनेनन् । धेरैका लागि मेरो अनुहार पर्दामा नौलो हुनुले पनि अधिक पत्यारिलो भयो सायद । त्यसैले जस पनि बढी पाएँ र ममा ढुक्कजस्तो केही पलायो । केही अग्रजहरूको प्रत्यक्षअप्रत्यक्ष प्रशंसा पनि पाएँ तर त्यति बेला राजनीतिक व्यक्तित्वहरूबाट उति प्रतिक्रिया पाइनँ ।नेसनल अवार्डको घोषणा भएपछि अग्रजहरूले फोन गरे, दया, फिल्म रिलिज भएको छैन । एमालेको सरकार भएकाले त्यो अवार्ड तिमीलाई दिएको हो । तिमी राम्रो मान्छे हौ । पछिसम्म तिमीलाई यसले पिरोल्छ । अवार्ड फिर्ता गरिदेऊ । तीन जनाले फोन गरेपछि निर्णायकमध्येका एक यज्ञशलाई भनेँ, यज्ञशजी, दबाबमा यो पुरस्कार मैले पाएको हुँ भने फिर्ता गर्छु । उनले कतैबाट दबाब नआएको जिकिर गरेपछि पुरस्कार स्विकारेँ । फिर्ता गर्नर् सुझाव दिनेमध्ये एक जनाले फिल्म रिलिजपछि फेरि फोन गरे, दया, मेरो अघिल्लो प्रतिक्रियालाई माफ गर । फिल्म हेरेँ । पुरस्कारको दाबेदार तिमी नै रहेछौ ।दासढुंगाबारे अनेक हल्ला चले । फिल्म निर्माणको आफ्नै भाषा र नियत हुन्छ । निर्मातानिर्देशकको पनि आफ्नै विचार र शैली हुन सक्छ । दर्शकले अनुभूति गर्न सक्छ । तर, यस सिनेमाले आफ्नो निष्कर्ष दिनेभन्दा घटना, तथ्य, साक्षी, टिप्पणी र प्रतिटिप्पणीहरूलाई अभिलेखीकरण गरेको मात्रै हो, जसको उद्देश्य हो इतिहासप्रसिद्ध यस्ता घटनाबारे बहस हुँदै जाओस् । कनकमणि दीक्षितको प्रश्न थियो, दयाजी, अन्त्यमा तपाईंले के थाहा पाउनुभयो ? दासढुंगा दुर्घटना थियो कि हत्या ? मैले भनेँ, दासढुंगालाई दुर्घटना मान्न सकिन्छ तर अमर लामाको चाहिँ हत्या नै हो ।दासढुंगाको सडकमा गाडीको स्टेरिङ गलत दिशामा घुम्दा नेपाली राजनीतिले दुई मूर्धन्य व्यक्तित्व गुमायो र उथलपुथल भयो । दासढुंगा को अभिनयरूपी स्टेरिङले मेरो अभिनययात्रामा ठूलो मोड दियो । फिल्म रिलिज हुनुनहुनुसँग मलाई ठूलो सुर्ता थिएन तर यही फिल्मले मलाई अभिनेता बन्ने आत्मविश्वास दिलायो । यो फिल्मपछि मेरो अनुहारका लागि पनि फिल्म बन्दो रहेछ भन्ने थाहा पाएँ । र, अभिनयको प्रक्रियामा गुरुयोजना बनाउने सीप पनि सिकेँ । आज पनि कुनै पात्र र उसको पृष्ठभूमि अध्ययन गर्दा अमर लामाकै चरित्र सम्झिन्छु । तर रोचक कुरा यो फिल्म मैले दोहोर्याएर हेरेको छैन । प्रस्तुति ः गुरुङ सुशान्त"
तीतामीठा,"अमर लामाको पात्रमा थुप्रै अनुहार हेरिरहेका बेला दयाहाङ राईलाई दोस्रो भेटमा एउटा चुनौती दिएँ । दयाहाङले मेरो चुनौतीलाई थोरै मिहिनेत गरेर छोटो समयमै पूरा गरे । पोखरामा हरि पाण्डेको घरमा खाना खाने दृश्य खिच्दा अमर लामा पाएकोमा पूर्ण निर्धक्क भएँ । ड्राइभरकै चरित्र निभाउनुपर्ने कलाकारले गाडी चलाउन नजान्नु भने मेरा लागि असहजता थियो । तर, ड्राइभिङभन्दा सहज प्रस्तुति, निर्देशकीय बुझ्ने र अनुशासनमा रहने गुणलाई मैले प्राथमिकता मानेँ ।मेथोड अभिनय रुचाउने सौगात मल्लले आफ्नो पात्रका लागि धेरै छलफल गरे, मसँग । तीन दृृश्यमा सीमित पात्रलाई उनले स्मरणयोग्य बनाउन जुन सफल मिहिनेत गरे, त्यसले सौगातप्रति मभित्र ठूलो सम्मान स्थापित भएको छ । एउटा दृश्यको सामान्य सटका लागि उनले १२८ टेक दिनुपरेको थियो । तर, उनको धैर्यले जित्यो । हिजोआज मनमा प्रश्न उठ्छ, के त्यति धेरै टेक आवश्यक थियो ? कतै त्यो मेरो अहम् त थिएन ? के सौगातलाई भत्काउन चाहन्थेँ ?सधैँ सम्मान गरे पनि अनुप बराल सरलाई चुनौतीको पहाड खडा गर्नतर्फ सधैँ उन्मुख रहेँ । उहाँले आफ्नो पात्रनिर्माण गर्न ब्रिटिस गुप्तचर निकायको अध्ययन गरेर ह्याट लगाउने प्रस्ताव गर्नुभयो, जसलाई मैले पुनरावलोकन नगरी स्विकारेँ । राम्रै लागेको त्यो ह्याट आज पनि खट्किरहेको छ, मैले त्यसको विकल्प दिएको भए हुन्थ्यो भनेर । फिल्ममा अनुप बरालको पात्रकी श्रीमतीसँगको सम्बन्धलाई पनि न्याय गर्न सकिनँ । म नारी पात्र त्यति बुझ्न नसक्ने रहेछु भन्ने लाग्छ ।दासढुंगा घटना रहस्यमै सीमित भइसकेको थियो, निष्कर्षर्विहीन थियो । मसँग केवल अमर लामाको मृत्युको घटना मात्र अगाडि थियो, बीचमा ठूलो ग्याप । त्यही ग्याप जोड्न मैले सिजियोफ्रेनियाको मद्दत लिएँ, फिक्सन कस्मेक्सिटीका लागि । दासढुंगा फिल्म बनाउन म जेएफके र ए ब्युटिफुल माइन्ड बाट प्रभावित थिएँ । दासढुंगाको सिजियोफ्रेनियाले मलाई बुझायो दासढुंगा, दरबार हत्याकाण्डहरूले जनतालाई सिजियोफ्रेनियाको रोगी बनाउन महत्त्वपूर्ण भूमिका खेलिरहेछ र त्यसबाट मुक्त हुनैपर्छ ।निर्देशकले चलचित्रको दुरुपयोग गर्दै एमालेको पक्षमा दासढुंगालाई षड्यन्त्र प्रमाणित गर्न सफल भएको लेखे, कनकमणि दीक्षितले हिमाल पत्रिकामा । उनी दासढुंगा साधारण दुर्घटना हो भन्ने विश्वास गर्छन् । दासढुंगालाई षड्यन्त्र ठान्नेहरूले पनि मलाई गुनासो नै पोखे, षड्यन्त्रकारीको पर्दाफास नगरेकोमा । षड्यन्त्रकारीसँग सम्झौता गरेँ भन्ने शंका पनि छ, कतिपयलाई । दासढुंगाले मलाई प्रशस्त आरोपहरू उपहार दियो तर एमाले भएकै कारण दासढुंगा बनाएको आरोपसँग भने आजसम्म पनि भाग्ने गर्छु । मदन भण्डारीलाई देश बदल्न सक्ने सम्भावित सक्षम नेता ठान्नुहुन्थ्यो, मेरा बुबा । दासढुंगा घटनाको दिन उहाँले छाक छोड्नुभयो र ठान्नुहुन्थ्यो दासढुंगा एक दिन अवश्य खुल्नेछ । दासढुंगा फिल्म हेरेपछि अब जनताले त्यो घटना बिर्सिदिनुपर्छ भन्नुभयो बुबाले । तर, अध्ययनक्रममा पाएँ जनताले भन्दा मदनकै पार्टीले दासढुंगा बिर्सिदिएको छ । मदन भण्डारीका पछिल्ला डायरीका लागि विद्या भण्डारीसँग सम्पर्क गर्दा उहाँले हामीलाई लगाउनुभएको आरोप अहिले पनि सम्झिन्छु, मेरो श्रीमान्को नाम बेचेर आफूहरू चर्चित हुन खोजेको हुँदा म कुनै पनि सहयोग गर्दिनँ । उहाँ मात्रै होइन, एमालेका शीर्षस्थ नेताहरूको असहयोगका बावजुद चलचित्र दुःखसुखले बन्यो । तर, न दासढुंगाका खेलाडीहरू नाङ्गिएका छन्, न अमर लामाका हत्यारा । म विश्वस्त भएँ दासढुंगा षड्यन्त्र थियो । र, राजनीतिमा षड्यन्त्र स्वाभाविक हुँदो रहेछ ।"
माटोदेखि माटोसम्म,"विपश्यना ध्यानका गुरु आचार्य गोयन्काले सुनाएको एउटा कथा छ । एक जना पिताले चार दाना धानको बीउ जोगाएर राखेका हुन्छन् । एक दिन चार जना बुहारीलाई बोलाएर भन्छन् जसले यो चार दाना बीउ जतनले पाँच वर्षसम्म राख्न सक्छ, उसैलाई म सन्दुकको चाबी सुम्पिन्छु । चारमध्ये पहिलीले ह्या यो बूढोको पारा भन्दै बीउ मिल्काउँछिन् । दोस्रीले चाबीको लोभमा धानको दाना बाकसमा लुकाउँछिन् । तीन नम्बरकी बुहारी सोच्छिन् बूढाले यसै यो कुरा भनेनन्, पक्कै यो दानामा केही रहस्य छ । खाएपछि फलिपाप होला भनेर खाइदिन्छिन् । चार नम्बरकी बुहारी खेतमा जान्छिन्, बीउ जमाउँछिन् । बीउबाट बोट बन्छ । बोटबाट असंख्य बीउहरू । अनि पूरै खेत लहलह बन्छ । काटेर गोदाममा थन्क्याउँछिन् । पाँच वर्षपछि पिताजीले सबैसँग बीउको खबर सोध्छन् । सबैले आफ्नो बीउको कथा भन्छन् । चौथो नम्बरकी बुहारीले तपाईंको बीउ हेर्न जानुस् भनी गोदामको चाबी दिन्छिन् । ससुरा भन्छन्, एक यो बुहारी कामकी रहिछ । सन्दुक र गोदाम दुवैको चाबी कान्छीले समाउँछिन् । बीउ जोगाउने, बाली फैलाउने, जीवनको रक्षा गर्ने प्राकृतिक नियममा हिजो हजुरआमाहरूको पकड थियो । आजको संसारमा यो हक उनीहरूबाट खोसिँदै छ । प्रकृति र खेतीमाथि पकड राख्ने महिलालाई किसान भन्न पनि गाह्रो मानिन्छ । अधिकांश पेसागत शब्दको भाषिक कनोटेसन पुलिंगी भएजस्तै किसान शब्दले पनि महिलाप्रति कम इंगित गर्छ । किसानी कर्मलाई निर्मम नाफाघाटाको संसारमा परिणत गर्न लागिपरिरहेका मानिसहरूको ज्ञानलाई सर्वोच्च मानिएको छ । भारतीय पर्यटनविद् बन्दना शिवा भन्छिन्, वर्षमा दुई लाख किसानले आत्मदाह गर्ने देश समृद्धिको बाटोमा छ भन्न मिल्दैन । विश्वमा कुनै पनि देशको शक्ति र चमकको मानक किसानको जीवनको उन्नतिलाई मानिनुपर्छ । शक्तिशाली राष्ट्रको परिभाषा मेजर गर्ने स्केल किसानको जीवन हुनुपर्छ । शिवाले भनेजस्तो परिदृश्य भेट्न मुस्किल छ । अहिलेसम्म किसानबारेका सामग्री सञ्चारमाध्यमका कुनोमा लुकाइएका हुन्छन् । संसारको आँखा उनीहरूमा कसरी परोस् १ खेतबारी हुनु, आफ्नो उब्जनी हुनुको महत्त्व अहिले कोरोना संकटले सम्झाउँदै छ । मानिसहरू घरघरबाट प्रकृति नियालिरहेछन्, जमिन नहुनेहरू पनि कौसी खेतीतिर लागिरहेका देखिन्छन् । लेखक जीवन राईले सामाजिक सञ्जालमा लेखे, हामीसँग मकैको बीउ पनि रहेनछ भन्ने कुरा कोरानाले थाहा दियो । कहाँबाट हाम्रो खाना आउँछ, खानाका बीउहरू कहाँ छन् हामीलाई मन्द होस आउँदै छ । सन् २०१९ को टाइम म्यागेजिन ले किशोरी पर्यावरण अभियानकर्ता ग्रेटा टुनबर्गलाई वर्ष व्यक्तिको रूपमा कभर गर्यो । यसले अबको संसारमा को प्रभावशाली व्यक्ति भन्ने मानक बदल्ने संकेत गरेको छ । त्यस कभरेजलाई लिएर ट्रम्प र उनका समर्थकले चर्को प्रतिक्रिया गरे । उनीहरूको कमजोर हृदय हल्लियो । प्रभावशाली व्यक्ति को भन्ने मानक अब भत्किन सुरु हुनैपर्छ । संसारमा अहिले हाबी भएको आर्थिक संरचनाले मानिसलाई आइसोलेसनमा काम गर्न बाध्य पारेको छ । मानिस समूहमा रमाउने प्राणी हो । उसको सामाजिकपारिवारिक जीवन खोसिएको छ । श्रमिकहरूको हातबाट जीवनप्रतिको स्वामित्व खोसिएको छ । यसको खास कारण माटोसँगको उसको आत्मनिर्भर सम्बन्ध नहुनु नै हो । मान्छेले आफ्नै जीवनमाथि अरूको राज सहेर बसेको छ । गान्धीले भनेजस्तै स्वराजमा फर्कन मानिस माटोमै फर्कने हो । आजको समयमा एकै परिवारका सबै मानिस आफ्नो खेतीबारीको काममा हुनु भनेको दुर्लभ दृश्य छ । तर, आधारभूत जीवनशैली त यही हुनुपर्थ्यो । यहीबीच सामाजिक सञ्जालमा एउटा भिडियो देखियो नेपाली श्रमिकलाई भारतीय अधिकारीहरूले अपमान गरेको । देशको माटोले मान गुमाएपछि मानिसको मान कसरी रहोस् १ उनीहरूलाई गरेको अपमानको रापले हामी सबैलाई पोल्यो । सानासाना किसानले सजाएको सुनौला संसार उजाड हुँदै गए । मानिसहरू जीविकाका लागि लाखापाखा लागे । पारिवारिक सामाजिक जीवन मात्र होइन, आत्मसम्मान नै धरापमा परिरहेको छ । हामीले गुमाइरहेका छौं ओल्लो घर, पल्लो घर बोल्दै हिँड्ने हँसिला मानिस । हराभरा गाउँघर, रमाइला आँगन र गुन्जायमान रोधीघर । दशकअघि भारतीय खाद्य अधिकारकर्मी रुक्मिणी रावसँग प्रशिक्षण लिने मौका मिलेको थियो । उनले बताएको खाद्य सम्प्रभुता र भारतीय किसानको आत्महत्याको प्रसंग मस्तिष्कमा घुमिरहन्थ्यो । लगभग सोही समयमा भेट भएका पत्रकार पी सैनाथले यसलाई थप प्रस्ट पारिदिएका थिए । अधुरो ज्ञान मस्तिष्कमा थियो । जब अकबरे खुर्सानीको बीउ जमाएर बिरुवा हुर्केको हेरें, यही सानो उपलब्धिले हृदयमै बोध पुर्याइदियो । माटो र बीउसँग जोडिएको आफ्नो जीवनको पाटो बुझ्न हातमा माटो लतपतिनैपर्ने रहेछ । हातमा आफ्नो बीउ हुनु भनेको अभूतपूर्व स्वतन्त्रता रहेछ । यति सानो कुरामा स्वतन्त्रताको कति ठूलो अर्थ लुकेको रहेछ । यो थाहा पाएर म साँच्चै खुसि भएँ । मेरो एक जना मित्रले जागिरको सिलसिलामा तीन महिनासम्म पानीजहाजमा यात्रा गरिन् । संसारका सबै सुविधा भोगिन् । जहाजमा केवल मानिसहरू थिए । पानीमाथि हिँडिरहने जहाजमा माटो र अरू प्राणी थिएनन् । काम सकिएपछि उनको जीवन जमिनमा फर्कियो । उनले बारीमा मुसाहरू दगुरेको देखिन् । मुसा देखेरै खुसी भइन् । मसँगको संवादमा भनिन्, हेर मानिसलाई खुसी हुन पैसा र सुविधा मात्र होइन मुसा, साङ्ला र गँड्यौला पनि चाहिने रहेछ । हामीले हेपेका जीवहरूको अभावले पनि हाम्रो जीवन सुनो हुने रहेछ । माटोमा चलिबस्ने जीवजन्तु हेर्न आँखा न्यास्रिने रहेछन् । हाम्रो सुख माटोले नै बोक्ने रहेछ । पहाडले पनि जमिन छोड्यो भने त्यो केवल ढुंगामाटोको थुप्रो हुन्छ । जमिनमा उभिएको हाम्रो जीवनको अस्तित्वको आधार पनि जमिन नै हो । संसारमा अहिले आधुनिक सुखसयलका कत्ति विषय बन्द भए १ मानिसहरूलाई फरक परेन । तर हावा, पानी, माटो र माटोले दिने उब्जनी सकिएको दिन के होला हाम्रो जीवन ? मानिसको जीवन माटोदेखि माटोसम्म नै हो । सन् २००९ मा सिरियामा ठूलो खडेरी भयो । मौसम परिवर्तनले कृषिमा हान्यो । धेरै मानिस कृषि कर्मबाट विमुख भए । गृहयुद्धको चपेटामा पनि उनै थिए । सिरिया कृषिको आधारभूमि मानिएको देश हो । मकै, गहुँ, जौको भण्डार । यस्तो सुनौलो भूमिका बालबच्चा बाउआमाका काखमा च्यापिएर हिँडेको दृश्यले विश्व हल्लायो । ९ लाखभन्दा बढी सिरियन शरणार्थी बने । सिरियाका ऐलान नाम गरेका बालक टर्कीको समुद्री किनारमा घोप्टो परिरहेको मृत अवस्थामा भेटिए । यो दृश्यले विश्व रोयो । पर्यटनविद् बन्दना शिवा भन्छिन्, नामजस्तै ऐलान एउटा अभूतपूर्व सन्देश हुन् संसारका लागि । तेलको युग सकियोस् ताकि माटोको युग सुरु होस् । उनको सन्देश यही हो । माटोमा मिल्दै गरेको ऐलानको कोमल देहले संसारलाई माटोमा फर्कन उद्घोष गरेर गयो । कोरोना संकट एउटा यस्तै महावाणी हो, प्रकृतिको । अब हामीले प्रकृतिलाई जीवनसँग जोडेनौं भने हाम्रो अस्तित्व धरापमा पर्नेछ । मानवशास्त्री मेरि डेसनले केही समयअघि एक अन्तर्वार्तामा भनिन्, प्रकृतिलाई पनि माया गर्ने समाज व्यवस्था हामीलाई चाहिएको छ ।हाम्रो शरीरको केही अंग माटोमा राखिदिने हो भने त्यो माटोसँगै मिसिएर माटै बन्छ । माटोसँग खेल्दा अचानक मानिसको मुहारमा खुसी फर्केर आउने, मुस्कान लयमा आउने हुँदो रहेछ । आफ्नो अस्तित्वसँग मिलेकोमा हाम्रो शरीरका कोषहरू खुसी भएका होलान् । हाम्रो आयातित बौद्धिकताले ठानेभन्दा भिन्न विषयमा हामी किन अचानक रमाउँछौं भन्दा हाम्रो शरीरको प्राकृतिक माग अर्कै होला । यसकारण हाम्रो उपलब्धिको चाङ र खुसीको रेसियो मिलिरहेको देखिन्न ।यशोधराको जीवनकथा पढिरहेकी थिएँ । राजा सुद्धोधनकी श्रीमतीले प्रसव पीडाको कारण देह त्याग गर्छिन् । राजा यति विरहमा डुब्छन्, त्यो पीडाबाट बाहिर आउनै सक्दैनन् । अन्ततः उनी आफ्नो निजी बगैंचामा समय बिताउन थाल्छन् । बगैंचामा समय बिताउन थालेपछि मात्रै राजाको होस फर्केर आउन थाल्छ । काम पर्यो भने पनि उनका मन्त्रीहरू बगैँचामै भेट्छन् । अति विरहमा पुगेका मानिसलाई पनि माटोको स्पर्शले जीवनमा फर्काउने रहेछ । माटोमा लुकेको जीवनको रहस्य माटै नछोई कसरी भेटिएला र १ माटोमा मन गड्न सक्यो भने सुखको रहस्यमयी यात्रा सुरु भयो भन्ने बुझे हुन्छ । मानिसहरू सहरबजारका साना आपर्टमेन्ट अझ कति त एकदुईवटा कोठामै जीवन बिताइरहेका हुन्छन् । जैविक फोहोरको थुप्रो लाग्छ । कहिलेकाहीँ भनेको बेला नगरपालकिकाको मोटर आउँदैन । यस्तो बेला थुप्रिएको फोहोरको गन्धले दिमागको शक्ति नै खाइदिन्छ । फोहोर व्यवस्थापन गर्न प्रशस्त ठाउँ हुँदैन र समस्यामा परिन्छ । सानै ठाउँमा पनि छेउकुनातिर गमलाहरू, पुराना बाल्टीहरू, बाटाहरूमा केही रोपिएको छ भने यो दुःख कम हुन्छ । किचन बगैँचा वा कौसी बगैँचा बनाउने थोरै मात्र ठाउँ छ भने सुनमा सुगन्ध भइहाल्यो । अब आफ्नोवरिपरिको ठाउँलाई थोरै र सानो भनेर हेला गर्नुभएन । न्युयोर्कलगायतका सहरका साना अपार्टमेन्टमा बस्नेहरूले कोठालाई नै जंगलमा बदलेका दृश्यहरू युट्युबमा छ्यापछ्यापी छन् । आफ्नो करियर निर्माण गर्दै गर्दा माटोको स्पर्शबाट हामी परपर पुगेको छौं । यस्तो बेला ससाना ठाउँमा ठूला रहर सजाउनु नै एउटा उपाय हो । माटोसँगको सामीप्य पाएपछि हृदयको रस फर्किन्छ । डस्ट टु डस्ट, माटोमै मिलेर जाने देह भएकाले त माटोमा हातका औंलाहरू चलिरहँदा मन नाचिरहेको हुन्छ, मन हाँसिरहेको हुन्छ । माटोमा खेल्नु हाम्रो लत भइदियो भने धरती कति खुसी होलिन् १ कुनै बेला वरिपरि हेर्दा कतै पनि माटो नदेखेर छट्पटिन्थें । गमलाहरूमा भर्न पनि माटोको अभाव हुन्थ्यो । किनेको माटोमा भान्साको फोहोर मिसाएर यसको आयतन बढाउन थालें । फोहोरहरू जम्मा गरी माटोमा पुरेर माटो बनाई निकाल्दा जादु गरेजस्तो लाग्न थाल्यो । भान्साबाट निक्लेको फोहोरले कमपोस्ट बनाउनु संसारकै सेक्सी कुरा हो भन्छन् अमेरिकन गार्डनर रोन फिन्ले । आहा १ कस्तो जादुमयी रूपान्तरण । आफ्नो कारणले माटोको आयतन बढ्यो । राम्रो खान पाएर माटो पनि रमायो । अब उसले बिरुवाहरूलाई आफ्नो जीवन दिनेछ । माटो छोइरहँदा माटोको शक्ति आफ्नै शरीरका कोष कोषहरूमा फैलिनेछ र हाम्रो शक्तिलाई दसौं गुणा बढाइदिन्छ । नगरपालिकाले फोहोरका लागि सिठी फुक्दै आउँदा आई एम सरी भन्न पाइन्छ । डा उपेन्द्र देवकोटा भन्ने गर्थे, आफूले खाने तरकारी आफैँ उब्जाउनुको आनन्द भन्नै सकिन्न । जीवनले दिने आनन्द हामीले लिनै सकेका छैनौं, किनभने हामीले माटोसँग धीत मर्ने गरी खेलेकै छैनौं । जीवन जसरी बाँचिनुपर्ने हो, त्यसरी बाँचिएको छैन ।कटिङ गरेका हाँगाले जरा निकाल्दा, जमाएका बीउहरू बिरुवा बन्दा, हुर्केका बोटहरूले फल र फूल दिन थाल्दा धरती आफैंसँग रमाइरहेको हुन्छ । चुल्होमा कराई बसालेर फुत्त निक्लेर, टप्पटप्प खुर्सानी टिपेर तेलमा पड्काउनु १ उन्मत्त भएर फलेको राताराता गोलभेंडालाई टप्पटप्प टिपेर तरकारीमा हाल्नु । मन्किएका लसुन प्याज, पुदिना र धनियाँले भान्सा नै मगमग बनाउनु १ यही त हो संसारको जादु १ किन नबन्ने जादुगर १"
अखबारका पानाबाट भागेर आएको मान्छे,"दुई दिन भयो म बाहिर निस्किएको छैन । तर, मेरो मनको आँखामा बाहिरको वातावरणको एकदम नै सफा र प्रस्ट तस्बिर छापिएको छ । म प्रस्टसँग देखिरहेको छु हाम्रो अपार्टमेन्ट परिसरमा बनेका एकैनासका घरहरू कुनै भीषण युद्धमा परेर अभिभावक गुमाएका टुहुरा केटाकेटीहरूझैँ निःशब्द, टामाटुमी परेर उभिएका छन् । ती घरहरूको ब्लकलाई छुट्याउने सडकहरूमा पार्क गरेर राखिएका विभिन्न ढपढाँचाका मोटरगाडीहरू खोरेतले थला परेका जनावरहरूजस्तै शान्त छन् । कैयौँ दिनदेखि मानिसको पाइला नै नपरेका स्विमिङ पुल, टेनिस कोर्ट, अपार्टमेन्ट क्लब हाउस र बालकहरू खेल्ने मैदानहरूमा उदासीको बाक्लो पत्र जमेको छ । यसबीचमा परिसरभित्र हुर्काइएका रूखबुटाहरूले नयाँ पालुवा हालेका छन् तर तिनमा आएको गाढा हरियो रङमा वासन्ती चमक भने छैन । पारखी मानिसको स्नेहिल स्पर्श नपाउन्जेल प्रकृतिका सुन्दरतम रचनाहरूले पनि आफ्नो नैसर्गिक कान्ति पाउँदा रहेनछन् । म लगभग चार घण्टादेखि आफ्नो कोठामा धुम्धुम्ती बसिरहेको छु । लगभग ४ महिनाअघिदेखि मेरो अधिकांश समय १२ फिट चौडाइ र १४ फिट लम्बाइ भएको यही कोठामा बित्ने गरेको छ । यसरी कोठामा एक्लै बस्दा स्मार्ट फोन र ल्यापटप कम्प्युटर समयकटनीका मेरा साधन बनेका छन् । धेरैजसो म सामाजिक सञ्जालहरूमा अलमलिन्छु । युट्युबमा सिनेमा पनि हेर्ने गर्छु । युट्युब च्यानलले निःशुल्क उपलब्ध गराएको सुविधाको उपयोग गर्दै प्रख्यात पाकिस्तानी शायर फैज अहमद फैज र भारतीय गीतकार साहिर लुधियानवीका केही अमर रचनाका रेकर्डहरू सुनेर लकडाउनका कारण खर्च गरेर नसकिने गरी थुप्रिएको समयको डंगुरलाई पन्छाउने प्रयत्न पनि गरिरहेको छु म । त्यस क्रममा ती महान् स्रष्टाका रचनालाई मैले एकपटक मात्र होइन, बारम्बार सुनेँ । तिनका रचनामा निहित अद्भुत जादुले गर्दा नै हुनुपर्छ तिनलाई जतिपटक सुने पनि मलाई पट्यार लाग्दैन । पाकिस्तानी शायर फैज अहमद फैजका हम देखेंगे र मुझ से पेहेली सी मोहब्बत मेरे मेहबूब न माग बोलका दुई नज्मको ममाथि यस्तो जादु चल्यो मैले ती दुवै गीतलाई धेरै दिनसम्म लगातार सुनिरहेँ । यति धेरैपटक सुनेँ, सुन्दासुन्दा मलाई तिनका शब्दशब्द मुखाग्र भएका छन् । यी दुई महान् कविताको दर्पणमा यस युगका महानतम् उर्दू कवि फैजको क्रान्तिकारी विश्वदृष्टिको सुस्पष्ट र प्रेरक झल्की पनि पाएको छु मैले । फैज अहमद फैजका यी बहुचर्चित र बहुप्रशंसित गीतहरू भारतीय उपमहाद्वीपका नाम चलेका प्रायः सबै गायकगायिकाले तालिमका क्रममा होस् वा कसैको फर्माइसमै किन नहोस् पटकपटक गाएको हुनुपर्छ । मैले मल्लिकाएतरन्नुम बेगम नूरजहाँ, बेगम एकबाल बानो, आविदा परवीन, डाक्टर राधिका चोपडा, ओरुणिमा भट्टाचार्य, टिना सानी र जवाद अहमद गरी ७ जना कलाकारले विभिन्न भेन्यु र अवसरमा गाएका फैजका यी दुई गीतको रेकर्ड सुनेको छु । प्रत्येकपटक तिनले मलाई अभिभूत बनाएका छन् । ती गीत सुन्दा म आफूलाई चेतनाको अर्कै माथिल्लो स्तरमा पुगेको अनुभव गर्छु ।फैजका शब्दहरूलाई वाणी दिने यी सातै जना दक्षिण एसियाका ख्यातनामा कलाकारहरू हुन् र यिनीहरूले यी गीत गाउँदा जनाब फैजका रचनासामर्थ्यमाथि न्याय गर्ने पूरापूर प्रयत्न गरेका छन् । मलाई लाग्छ, त्यस प्रयत्नमा उनीहरू धेरै हदसम्म सफल पनि भएका छन् । तीमध्ये कसको गायकी अब्बल लाग्यो भनेर रोज्नुपर्यो भने म हम देखेंगे का लागि बेगम एकबाल बानो र मुझ से पेहेली सी मोहब्बत का लागि बेगम नूरजहाँलाई रोज्नेछु । भनिन्छ कवि फैज स्वयं पनि बेगम नूरजहाँको अलौकिकझैँ लाग्ने सुन्दरता र थोरै उदासीको सुसेली मिसिएको मिठासपूर्ण गायकीका ठूला प्रशंसक थिए । त्यसैले उनले आफ्नो बहुचर्चित गीतिरचना मुझ से पेहेली सी मोहब्बत को संगीत संयोजन र गायनसम्बन्धी सबै जिम्मेवारी बेगम नूरजहाँलाई सुम्पेका थिए । नूरजहाँको हृदयमा पनि उर्दू शायरीका बेताज बादशाह फैजप्रति गहिरो अनुराग र आदर थियो । नूरजहाँले आफ्ना मनपसन्द शायरद्वारा सुम्पिएको त्यो जिम्मेवारी आजीवन लगनका साथ पूरा गरेकी थिइन् । जीवनको गोधूलिबेलासम्म पनि उनी फैज साहबको यो मार्मिक गीत गाउने कुनै पनि अवसरलाई खेर जान दिँदैनथिन् । लकडाउनको यो अल्छे अवसरलाई सदुपयोग गर्ने क्रममा मैले प्रख्यात कवि र हिन्दी सिनेमाका लोकप्रिय गीतकार साहिर लुधियानवीका रचनाहरू पढ्ने र हिन्दी सिनेमाका लागि उनले लेखेका केही लोकप्रिय गीत सुन्ने मेसो पनि मिलाएँ । न्वारनको नाम अब्दुल हाई भएका, वामपन्थी रुझानका विद्रोही कवि साहिर लुधियानवीले गधेपच्चिसीमै छँदा बादशाह शाहजहाँले आफ्नी मलिका मुमताज महलको स्मृतिमा बनाएको ताजमहल नामक विश्वप्रसिद्ध कब्रगाहका बारेमा इक शेहन्शाह दौलतका सहारा ले कर हम गरीबों की मोहब्बत का उडाया है मजाक भन्ने सनसनीपूर्ण कविता लेखेर हिन्दुस्तानी साहित्यजगत्मा आफ्नो दरिलो उपस्थिति जनाइसकेका थिए । तर, उनको प्रतिभाको आलोक फैलिन थालेको भने उनले हिन्दी सिनेमाका लागि गीत लेख्न थालेपछि नै हो । फिल्मी गीत सम्बन्धित फिल्मको कथा, परिस्थिति र पात्रहरूको मनस्थितिअनुसार तयार गर्नुपर्ने भए पनि साहिरले आफ्ना हरेक गीतमा कलात्मक वैशिष्ट्य हासिल गर्ने प्रयत्न गरेका छन् र उनी त्यसमा धेरै हदसम्म सफल पनि भएका छन् । आकर्षक विम्वविधान, सही शब्द चयन, प्रकृतिको लालित्यपूर्ण प्रस्तुति र दीनहीन अकिञ्चन जनताप्रति असीम सहानुभूति दर्साउने गीतिरचनाका कारण साहिर समसामयिक कवि र फिल्मी गीतकारहरूको पंक्तिमा अलग्गै र बेग्लै चमकका साथ उभिन्छन् । साहिर लुधियानवीले सयौंको संख्यामा हृदयस्पर्शी कविता, गीत लेखेका छन्, तिनलाई यस सानो लेखमा उद्धृत गरिरहन सम्भव छैन । उनले लेखेका मार्मिक गीतहरूको बान्कीका रूपमा गुरुदत्त पादुकोणको क्लासिक प्यासा को ये कूचे, ये नीलामघर दिलकशी के, ये लुटते हुए कारवा जिन्दगी के, कहाँ है कहाँ है मुहाफिज खुदी के ? जिन्हे नाज है हिंद पर कहाँ है ?, सोहनसिंह ग्रेवाल नजर को सांगीतिक फिल्म शगून को तुम अपना रंजोगम अपनी परेशानी मुझे दे दो र पर्बतों के पेडो पर शामका बसेरा है र यश चोपडाको रोमान्टिक ड्रामा सिलसिला का लागि लेखेको मैं पल दो पलका शायर हुँ पल दो पल मेरी कहानी है, पल दो पल मेरी हस्ती है, मुझसे पहले कितने शायर आए और आकर चले गए, कुछ आहें भरकर लौट गए, कुछ नगमें गाकर चले गए जस्ता केही पंक्तिहरू दिन सकिन्छ । यी गीतहरूले साहिरको उच्च कल्पनाशीलता र उत्कृष्ट काव्यिक शिल्पको झलक दिन्छन् । गीत, संगीत र सिनेमाको दुनियाँबाट बाहिर निस्किएर कम्प्युटरमा केही लेख्ने अभ्यास पनि गर्न खोज्छु । पहिलेपहिले मलाई लाग्थ्यो, लेख्नका लागि मैले पर्याप्त समय पाइरहेको छैन । मसँग कुनै झन्झटबिनाको फुर्सदिलो समय पर्याप्त हुँदो हो र लेख्न बसेको बेलामा आएर अलमल्याउाने तत्त्वहरू हुँदैनथे भने म खुरुखुरु कति धेरै लेख्न सक्थेँ होला । तर, अहिले घरको चारदिवारीभित्र बन्दीझैँ दिन बिताउनुपरेर आफूसँग समय छेलोखेलो भएपछि पो मलाई थाहा भयो, फुर्सद हुँदैमा लेख्न सकिने होइन रहेछ । फुर्सदको समय कसरी प्राप्त भएको हो र कुन ठाउँमा कस्तो परिस्थितिमा बसेर त्यस समयको उपयोग गर्न खोजिँदै छ भन्ने कुराले लेख्न सक्ने कि नसक्ने भन्ने कुराको निर्क्योल गर्ने रहेछ । लेख्नका लागि समय र फुर्सद त चाहियो नै तर आफूलाई चित्तबुझ्दो किसिमको स्तरीय कृतिको सिर्जना गर्न यी दुई तत्त्वभन्दा पनि आवश्यक हुँदो रहेछ सर्जकमा रचनात्मक एकाग्रता ।कोभिड१९ को महामारीले फैलाएको आतंकले अधमरो भएको एउटा निरीह लेखकले लकडाउनको कैदमा बसेर के लेखोस् ? कसरी लेखोस् ? ल्यापटप कम्प्युटरमा एउटा नयाँ फोल्डर बनाएर अल्याङटल्याङ गरिरहेको मेरो मनमा यिनै प्रश्नहरू छड्किरहेका छन् । केही लेख्नु छ भन्ने कुरा दिमागले बारम्बार सम्झाइरहेको छ तर एक वाक्य पनि राम्रोसँग टाइप गर्न सकिरहेको छैन । मेरो चेतनामा नयाँ सिर्जनाको झिल्काझिल्कीसम्म पनि देखापर्न सकिरहेको छैन । दिल र दिमागमा जीवनप्रति सन्देह र मृत्युको सामर्थ्यका बारेमा रन्थनमन्थन चल्न थालेको छ । प्रत्येक दिन मरिरहेका र मृत्युको निष्पट्ट अँध्यारो सुरुङमा पस्न बिस्तारै अघि बढिरहेका हजारौँ नरनारीका अस्पष्ट अनुहारहरूको गुजुमुज्ज परेको कोलाजले लखेटिरहेको मेरो चेतनामा आजभोलि आफूले केही वर्षपहिले लेखेको एउटा कविता चियाउन आइरहन्छ । अघिल्लो दिनसम्म सारसौंदो रहेको मान्छे अचानक अखबारको पानामा टाँगिएको देखेर स्तब्ध भएको मैले लेखेको अखबारका पानाबाट भागेर आएको मान्छे शीर्षकको त्यो कविता यस्तो थियो ः अखबारका पानाबाट भागेर आएको छथाहै नदिई सुटुक्क मरेर गएको मान्छेऊ अखबारको पानाबाट जुरुक्क उठ्छ रबेमनसँग बाँचिरहेको अर्को मान्छेको कानमाचीसो साउती गर्छघरको जस्केलामाथि झुन्डिएको छअखबारबाट बाहिर निस्किएको त्यही मान्छेको आकृतिउसको जिभ्रोमा फैलिएको छअन्तिम भोजको तीखो र दुर्गन्धमय स्वादसमवेदनाका हरफहरूमा पुरानो वेस्टकोटझैंझुन्डिनबाट आफूलाई बचाउँदै रमाखेसाङ्ग्लोझैँ बेरिएका बाटाहरूको जञ्जालमाहराउँदैभेटिँदै, भेटिँदैहराउँदैहिँडिरहेको देखिन्छ अर्को एउटा मान्छेआफैँलाई बलियोसँग कसेर आफ्नै अँगालोमासुरक्षित निदाइरहेको तेस्रो मान्छेलाईचीसो प्रेमको कठोर र भयप्रद भाषामा बोलाउँदैअखबारका पानाबाट भागेर आएको त्यही मान्छेअलि पर अँध्यारोमा उभिएरखितखित खितखित हाँसिरहन्छ ।"
संकटमा नागरिकको सीमाबोध,"ऊभीडमा पालो पर्खेर उभिन्छ । मुखमा मास्क लगाएको छ । राम्ररी खान नपाएको निकै दिन भैसक्यो । आज स्थानीय सरकारले राहतस्वरूप चामल दिने भएको छ । ऊ त्यसैका निम्ति लाइनमा बसेको छ । उसको पालो आउँछ । घुर्मैलो भैसकेको चामल देख्छ । यस्तै होला, ऊ विचार गर्छ । हिँड्छ । चामलको अनौठो गन्ध आउँछ । उसलाई थाहा हुन्छ, चामल सडेको छ । ऊ कसैलाई भन्न खोज्छ । सबै लाइनमा छन् । बोली आउँदैन । मुख मात्रै खुलेको छ । ऊ एक नागरिक हो नेपालको, त्यसैले उसले चामल पाएको थियो । उसलाई त्यो बेला नागरिक भएको बोध हुन्छ । अर्को सीमान्त दृश्य छ, जसको अहिले छापा र टीभीमा धेरै समाचार आउँछ । उनीहरू भारतको मुम्बईमा ज्यालादारी गरेर धेरै दुःख झेलेर सीमा क्षेत्रसम्म आइपुगेका छन् । ऊ हेर्छ, ऊजस्ता धेरै छन् । देख्छ, भीड बढ्दै जान्छ । कोरोना महामारीको हलचल भएपछि कवि सिद्धिचरणले एक्लै हिँड्न मलाई मन लाग्छ शीर्षक कवितामा भनेझैं उसलाई गाह्रो साँग्रो घरको याद आउँछ । ऊ त्यसैले त्यहाँ आइपुग्छ । उसलाई थाहा हुन्छ, त्यहाँ सीमा छ । उसलाई रोकिन्छ । अनि उसलाई थाहा हुन्छ, ऊ एक नागरिक हो । देशको सीमा हुन्छ । उसका देशको पनि सीमा छ । योभन्दा अघि उसलाई यो कुराको यस्तो टड्कारो बोध भएको थिएन । अब थाहा पाउँछ । सबै मजदुरका पनि कथा त्यस्तै हुन् । उनीहरूले अर्को पनि थाहा पाउँछन् । उनीहरूका कागतहरू त्यति छैनन् । ऊ कागतबिनै मजदुरी गरिरहेको छ । ऊ छापिएका राम्रा सर्टिफिकेटबिना नै जीवन चलाइरहेको छ । कागतबिना सीमा वारपार गरिरहेको छ । त्यसैले ऊ उता गएको थियो । अब थाहा भयो ऊ नेपालको नागरिक भएकाले उसलाई गाह्रो साँग्रो घरको याद आएको छ । उसलाई सीमाबोध भएको छ । विडम्बना, उसलाई कोरोना भाइरसले नेपाली हुनुको बोध टड्कारो भएको छ । त्यसो त यसैगरी विश्वभरि छरिएर दुःख गरी बसेका लाखौं नेपालीलाई पनि बोध भएको छ । उता सीमापारि नेपाल यता भारत रहेछ, थाहा हुन्छ । उता सीमापारिका नेपाली व्यवस्थापकहरूसँग खासै केही छैन । जाँच्ने किटहरू छैनन् । उनीहरूलाई राख्ने र खुवाउने धन छैन । माथिबाट केही आएको छैन । उता फुर्सदै छैन । शासकीय दलभित्र झगडा चल्दै छ । साम्य होला, यतातिर तिनले ध्यान देलान् अनि केही होला, ऊ चित्त बुझाउँछ । झन् बल्झिँदै छ । नेताहरू र तिनको सरकारका यतातिर खासै चाख र योजना छैन भन्ने कुरा प्रदेशमा व्यवस्था गर्न लडिरहेका मानिसहरूले थाहा पाउँछन् । सीमामा अड्किने र सडेको चामल लिन लाइन लाग्नेले त्यति थाहा पाउने कुरै भएन । भोग्नेहरूको एउटा नियति हुन्छ । ती कारणहरू त्यति थाहा पाउँदैनन् । सीमायताकाले भन्छन्, अहिले बाहिरबाट औजार, किट केही आइपुगेको छैन । पहिलेको ठेक्का र पैसाको हिसाबकिताब नमिलेकाले सैनिकलाई जिम्मा दिएको छ । भनेका छन्, अब सात दिनमा आइपुग्छ । हुन त संसारभरि नै यो महामारीसँग जुध्न सजिलो छैन, सम्पन्न मुलुकहरूका पनि समस्या छन् । तर जति गर्न सकिन्थ्यो त्यति इमानदारीसँग मौकामै भइदिएको भए हुन्थ्यो, जति सकिन्थ्यो, एक जना यताका पत्रकार भन्छन् । एउटा थिएटर र प्रस्तुतिकलाका विद्वान् ड्वाइट् कङ्करगुडले यो विषयको उग्र अनुसन्धान शीर्षकको लेखमा भनेका छन् मानिस दुई किसिमले छुट्टिएका हुन्छन् । एकथरी कागत र अक्षरहीन हुन्छन् भने अर्काथरी किताब र अक्षरले बनिएका हुन्छन् । अक्षरले बनिने शासन गर्छन्, सिद्धान्तका कुरा गर्छन् । अनि त्यही बाटोबाट शक्ति लिन्छन्, शासन गर्छन् अनि गफ छापेर वा बोलेर प्रचार गर्छन् । ती थाहै नपाई नक्साहरूका रेखामाथि हिँडिरहेका हुन्छन् । तर शासन गर्ने, शक्ति हात पार्नेले परिचयपत्र, आदि छापेका अक्षरमा तिनको पहिचान खोज्छ । शक्तिमा भएको संस्कृतिले सर्वसाधारणको बोली बुझ्दैन । तिनका जीवनका किरिङमिरिङ अक्षर उसका निम्ति अस्पष्ट हुन्छन् । ऊ पढ्न सक्तैन । त्यसैगरी ऊ थाहा पाउँछ उसको नेपाली नागरिकता भनेको क्वारेन्टिन, भोक, पीडा र भुक्तमानको एक समग्र रूप हो । ऊ अक्षर वा किताबको संस्कृतिले शासन गरिएको अलिखित पहिचान भएको सिर्जनशील मानिस हो । हिजो उसलाई किताबबाट शासन गर्ने राजाहरू थिए जसले नीति, धर्मशास्त्र र अक्षरका कुरा गरे । पछि पञ्चायतकाल भनेर अडबाङ्गे विचारहरू जोडेर अक्षरका ज्ञान धेरै प्रचार गरे । तिनै किताबले शासन गरे । समाजवाद, प्रजातन्त्र, क्रान्तिजस्ता ठूला कुराहरू ती सबै किताव वा छापिएका पाठबाट निःसृत भएका थिए । अक्षर नजाने पनि त्यसको प्रभावमा तिनीहरूले ज्यान होमे । अनि पछि भोटको राजनीतिमा अक्षर र किताबबाट निस्केका मानिस आए । तिनले केही धन बोकेका थिए, केही बाँडे । केही चलाख शिक्षित बोलीहरू सुनाए । मिसेल फुकोले पनि पाठबाट शक्ति निकाल्नेहरूका व्याख्या गरेका छन् । म अहिले त्यसको झन् बढी अर्थ बुझ्न थालेको छु । सर्वसाधारणका पनि ज्ञान, विवेक र भनाइ छन् र थिए । तर बुझिँदैनन्, प्रस्टसँग लेखिएका छैनन् भनेर अक्षरको खेती गर्ने, शासन गर्नेले ती झन् मेटिदिए । यतातिर अक्षर, शास्त्र र सिद्धान्तले शासन गर्ने कमिनिस्ट पार्टीभित्र शक्तिमा कसको वर्चस्व कायम गर्ने भनेर होड चलेको छ । प्रश्न उठ्छ किन यस्तो महामारीसँग जुध्ने बेलामा पनि उनीहरू जोडिन सकेनन् ? उनीहरूलाई किन जोडेन कोरोना महामारीले ? किन जोडेन नेपालीका भुक्तमानले ? किन जोडेन विभेद अन्त्य गर्ने कुराले ? उनीहरूलाई यो देशका दुःख भोगिआएका जनताले नजोडे कसले जोड्छन् त ? प्राध्यापक कृष्ण खनालको एउटा भूलसुधार प्रकाशित हुन्छ कान्तिपुर (वैशाख २८, २०७७) मा । उनले नौसदस्यीय सचिवालयलाई नेकपाको हाइकमान्ड ठानेका थिए । कान समाउने शक्ति अन्तै छ भनेर थाहा पाए । जोड्ने मात्र होइन, म थप्न चाहन्छु, फुटाउने पनि अन्तै छ कि त । अहिलेको समयमा सिद्धान्तहरूका पुनर्व्याख्या भएका छन् । कोरोना महामारीले सिद्धान्तहरूलाई जिरो ग्राउन्ड वा शून्य थलोमा लगेर छोडिदिन्छ भन्ने छलफल उठेका छन् । हिजोकै रटान गरेर अब न आदर्श न राजनीतिक सिद्धान्तले काम गर्छन् । त्यसैले हिजोका कुरालाई अर्को वैश्विक चेतनाले हेर्नुपर्छ भन्ने आएको छ । तर हिजोका एकाध कुरा भाइरसजस्तै उपचार पनि नलाग्ने अवस्थामा रहेका छन् । ती हुन् अधिनायकवादी चिन्तन । स्वतन्त्र मिडियामाथि अंकुश लाउने विचार र कोरोना महामारीमा मानिसले पाएका दुःखको फाइदा उठाएर आफ्नो हैकम चलाउने विचार भने जीवित, अझ उग्र भएर जाने लक्षण देखिएका छन् विश्वमा । त्यस्ता विचारको स्रोत मानिसका दुःख, आफ्ना र अरूका साझा विनाशमाथि असंवेदनशील हुनुबाट आएका छन् ।सीमामा अड्किएकाहरूलाई थाहा हुने कुरै भएन । नेपालमा भारतले नेपालको लिपुलेकमा बाटो बनाएर उद्घाटन गर्यो । अहिले यो सीमा अतिक्रमणको छलफल र विरोध भइरहेको छ । पहरा काटेर बाटो बनाउने कुरा एक दुई बर्षमा सकिने कुरा भएन । प्रधानमन्त्रीले भने, मलाई यो कुरा थाहा थिएन । सरकारका सबै अधिकारी, विरोधी दल र शासकीय दलका नेताहरू कसैलाई थाहा थिएन । देशभित्र छिर्न नपाएको एउटा नेपालीको सीमाबोध र शासन गर्नेको सीमानिरपेक्षता एउटै कुरा होइन । नेपालमा लिपुलेक, महाकाली र लिम्पियाधुराको भारतसँगको सीमा समस्या एउटा अपेरा गायकले जस्तो गरी परेको बेलामा उच्च स्वरमा गाउने अनि पर्दा खसाउने चलन छ । प्रधानमन्त्री केपी ओलीले २३ कात्तिक २०७६ मा बोलाएको सर्वदलीय वैठक एउटा त्यस्तै अपेरा गायन थियो र त्यसपछि पर्दा खसेको थियो जुन अहिले फेरि उठेको छ । देशको नेतृत्व गर्नेहरूको बुद्धि, इमान र प्रभावकारी व्यक्तित्वको आधारमा यो र अरू सीमाका कुरा भारतसँग कूटनीतिक वार्ताबाट पहिल्यै समाधान भइसक्ने कुरा हुन् । तर त्यसो नहुँदा यो विषय झन् जटिल हुँदै गएको हो । साम कोवन (द इन्डियन चेक पोस्टस्, लिपुलेक एन्ड कालापानी) को विचारमा राजा महेन्द्र र वीरेन्द्रलाई उनीहरूको शासनको नैरन्तर्यताको मात्र चिन्ता थियो । तर यो माहेन्द्री ग्रन्थि आजका मितिसम्मका सबै शासक (हरू) को साझा चरित्र हो भन्ने कुरा हिजो र आज पनि देखिँदै आएको कुरा हो । दक्षिण एसियाली ठूला देशमा, फ्रान्सेली दार्शनिक जाक डेरिडाको सिद्धान्त लिएर भन्दा, ब्रिटिसराजको भूत अनाहक सीमाहरूमा बल्झिन्छ । चीनका नेता माओ र चीन भ्रमणमा रहेका नेपालका प्रधानमन्त्री बीपी कोइरालाको सन् १९६० को एक मध्यरातमा हेन्छाओमा भेट अथवा ह्यान्डसेक् भयो । त्यसमा सीमाको कुरा भयो । माओले भने, भारत पनि हामीजस्तै अविकसित मुलुक हो । हाम्रो खटपट ठूलो होइन, छिटै सकिन्छ । हामीसँग ९६ लाख बर्गकिलोमिटर भूमि छ जुन धेरै खाली छ । हामीले भारतमाथि किन हमला गर्ने ? मिथ्या आरोप हो । हामीले किन नेपालमाथि हमला गर्ने ? नेपालको भूमि हामीलाई एक इन्च पनि चाहिँदैन । लौ सम्झौता गरिहालौं । सम्झौता भयो । राजा महेन्द्रले पछि जस लिए पनि केही छैन, देशको कुरा हो । त्यो बीपी र माओको भेटबाट निःसृत भएको थियो । सार यस्तो छ न अहिले चीनमा माओजस्ता नेता छन् न नेपालमा बीपीजस्ता नेता छन् । नवऐतिहासिक चेतनाले काम गरौं ।"
पूर्वाधारमा पुरानै प्राथमिकता,"पोखरा क्षेत्रीय अन्तर्राष्ट्रिय विमानस्थल निर्माण पनि आगामी आवभित्र सम्पन्न गरिने नीति तथा कार्यक्रममा उल्लेख छ । निजगढ अन्तर्राष्ट्रिय विमानस्थल निर्माण प्रारम्भ गरिनेछ । ८ वटा आन्तरिक विमानस्थलको धावनमार्ग कालोपत्र गरिएको छ । त्यस्तै ८ वटा विमानस्थलबाट रात्रिकालीन सेवा सुरु भएको बताइएको छ । मेलम्ची खानेपानी आयोजना निर्माण सकेर चाँडै काठमाडौंमा पानी ल्याउने गरी कार्यान्वयनलाई तीव्रता दिइएको छ । आगामी आवभित्र नै यो आयोजना निर्माण सकिनेछ । यांग्री र लार्के खोलाबाट थप पानी उपलब्ध हुने गरी आयोजनाको दोस्रो चरणको निर्माण कार्य सुरु गरिने पनि नीति तथा कार्यक्रममा उल्लेख छ । भूकम्पबाट क्षतिग्रस्त ४ लाख ९५ हजार निजी आवास निर्माण सकिएको छ । क्षतिग्रस्त ७ सय ५३ पुरातात्त्विक सम्पदामध्ये ४ सय २ को पुनर्निर्माण भएको छ । ऐतिहासिक सम्पदा धरहरा र रानीपोखरी पुनर्निर्माण क्रमशः ४० र ७० प्रतिशत सकिएको नीति तथा कार्यक्रममा उल्लेख छ । पुनर्निर्माणको बाँकी काम आगामी आवमा सक्ने सरकारको लक्ष्य छ । सार्वजनिक खरिद कानुन संशोधन गरिने सार्वजनिक खरिदलाई पारदर्शी, प्रतिस्पर्धी र मितव्ययी बनाई खरिद सुशासन कायम गरिनेछ । निर्माण व्यवसायीको प्राविधिक तथा आर्थिक क्षमता, पूर्वकार्यसम्पादन स्थिति, कामको गुणस्तर र कार्यान्वयनमा रहेका ठेक्का संख्यासहितको प्रोफाइल अद्यावधिक गरिनेछ । सरकारले नीतिगत र प्रक्रियागत सुधार गरेका कारण नेपालमा व्यवसाय गर्ने वातावरणमा उल्लेख्य सुधार आएको बताएको छ । आगामी आवमा ठूला पूर्वाधारलगायतका उत्पादनशील क्षेत्रका परियोजनामा थप विदेशी लगानी आकर्षित गरिनेछ । भौतिक पूर्वाधार निर्माणको गतिलाई तीव्रता दिन, उत्पादन र उत्पादकत्व वृद्धि गर्न र सार्वजनिक सेवा प्रवाहमा सुधार ल्याउन राष्ट्रिय आय र बचत वृद्धि गरी लगानीको आधार सबल बनाइने नीति तथा कार्यक्रममा उल्लेख छ । सरकारले संघीय संसद् भवन निर्माण सुरु गरेको छ । आगामी तीन वर्षभित्र यसको निर्माण सक्ने बताएको छ । ललितपुरको गोदावरीमा ३ हजार र रूपन्देहीको बुटवलमा १ हजार २ सय व्यक्ति क्षमताको अन्तर्राष्ट्रिय सभाहल निर्माण कार्य अन्तिम चरणमा पुगेको छ । आगामी आवमा यी सभाहल सञ्चालनमा आउने नीति तथा कार्यक्रममा बताइएको छ । भक्तपुरको सानोठिमीमा ५ हजार क्षमताको स्थायी आधुनिक सभाहल निर्माण थालिएको छ ।"
बाँझो जमिनमा खेतीलाई प्रोत्साहन,"वास्तविक किसानलाई सरल ढंगबाट अनुदान उपलब्ध गराइने पनि नीति तथा कार्यक्रममा उल्लेख छ । कृषि उत्पादनका लागि आवश्यक सडक, विद्युत्, सिँचाइ, शीतभण्डार र संकलन तथा बिक्री केन्द्र पूर्वाधार विकास गरिनेछ, कार्यक्रममा भनिएको छ, किसानलाई अनुदानित बीउ तथा मल र नवीनतम् प्रविधि समयमै उपलब्ध हुने व्यवस्था मिलाइनेछ । सरकारले वैदेशिक रोजगारीबाट फर्केकालाई कृषि क्षेत्रमा आकर्षित गर्ने नीति पनि सरकारको छ । सरकारले उत्पादन र उत्पादकत्व बढाउन स्वदेशी वस्तुको उपभोग गरौं, आन्तरिक उत्पादनलाई प्रोत्साहन गरौं अभियानसमेत सञ्चालन गर्ने जनाएको छ । कृषि वस्तुको प्रशोधन उद्योग स्थापना गरी खाद्य वस्तु निर्यात गर्ने नीति लिइने सरकारको कार्यक्रम छ । सरकारले माटो प्रयोगशाला विस्तार गर्ने नीति ल्याएको छ । किसानलाई माटोको प्रकार, गुणस्तर र हावापानीअनुकूल खेती गर्न र उचित मात्रामा मलबीउ एवं विषादी प्रयोग गर्न प्राविधिक सेवा उपलब्ध गराइनेछ, नीति तथा कार्यक्रममा भनिएको छ, प्राविधिकहरू किसानको खेतबारी, गोठ तथा फार्ममै पुगी कृषि तथा पशुपन्छी पालनसम्बन्धी प्राविधिक सेवा दिनुपर्ने व्यवस्था मिलाइनेछ । अर्गानिक कृषि उत्पादनलाई प्रोत्साहन गर्ने पनि सरकारको नीति छ । अर्ग्यानिक कृषि वस्तुहरूको प्रमाणीकरण र ब्रान्ड प्रवर्द्धन गरी राष्ट्रिय तथा अन्तर्राष्ट्रियस्तरमा बजारीकरण गरिनेछ, नीति तथा कार्यक्रममा उल्लेख छ, कपास, रेसम ऊन र अन्य विभिन्न प्रकारका धागो र रेसाको उत्पादन, प्रशोधन र प्रयोगको शृंखला विकास गरी व्यावसायिक उत्पादन र बजार व्यवस्थापनका लागि सहजीकरण गरिनेछ ।"
३ वर्षभित्र सबै नागरिकको बिमा !,"काम प्रभावकारी नहुनु, दक्ष कर्मचारीको अभाव, नेतृत्व चयनमा ढिलासुस्तीलगायत कारण बोर्डले राम्रोसँग काम गर्न सकेको छैन । गरिब, विपन्नलगायत लक्षित वर्गका नागरिकमा स्वास्थ्य सेवाको पहुँच पुर्याउने उद्देश्यले सरकारले करिब पाँच वर्षअघि स्वास्थ्य बिमा कार्यक्रम सुरु गरेको हो । ०७२ चैतदेखि नमुनाका रूपमा कैलालीबाट स्वास्थ्य बिमा कार्यक्रम सुरु भएको हो । त्यति बेला सरकारले आगामी तीन वर्षभत्र सबै नेपालीको स्वास्थ्य बिमा गर्ने घोषणा गरेको थियो । तोकिएको अवधि सकिएको दुई वर्षभन्दा बढी भइसक्दा पनि सरकारको लक्ष्य पूरा भएको छैन । मुलुकभर स्वास्थ्य बिमा कार्यक्रम नपुग्दा ज्येष्ठ नागरिक स्वास्थ्य बिमा कार्यक्रम पनि प्रभावकारी हुन सकेको छैन । ७० वर्षभन्दा माथिका ज्येष्ठ नागरिकलाई १ लाख रुपैयाँसम्मको निःशुल्क स्वास्थ्य बिमा गर्ने उद्देश्यले ०७६ वैशाखदेखि कार्यक्रम सुरु भएको हो । यो गत वर्षको बजेटमार्फत ल्याइएको कार्यक्रम हो । गत वैशाखमा प्रधानमन्त्री केपी शर्मा ओलीले कार्यक्रममा सुरु गरेका थिए । हाल कार्यक्रम सञ्चालन भएका जिल्लाका ज्येष्ठ नागरिकले निःशुल्क स्वास्थ्य बिमा सुविधा पाएका छन् ।"
सरकारी कारोबार नगदरहित बनाइने,"नागरिकको व्यक्तिगत तथा बायोमेट्रिक विवरण समेटिएको एकीकृत राष्ट्रिय परिचयपत्र व्यवस्थापन सूचना प्रणालीको विकास गरिने नीति तथा कार्यक्रममा भनिएको छ । यो प्रणालीको स्तरोन्नतिका लागि राष्ट्रिय पञ्जीकरण विभागले फ्रान्सको आइडेमिया नामक कम्पनीसँग सन् २०१९ जुलाई १० मा विवादास्पद ढंगले सम्झौता गरेको थियो । राज्यबाट प्रवाह हुने सेवासुविधालाई यस प्रणालीमा आबद्ध गरिनेछ, नीति तथा कार्यक्रममा उल्लेख छ, आगामी तीन वर्षभित्रमा सबै स्थानीय तहबाट अनलाइन प्रणालीमार्फत व्यक्तिगत घटना दर्ता गर्ने व्यवस्था मिलाइनेछ । सरकारी सेवालाई सूचना प्रविधिमा आधारित गराउन देशभरका ४ सय ३१ स्थानीय तहका कार्यालय, ३ हजार ६ सय १२ वटा वडा कार्यालय, २ हजार ५ सय ४६ स्वास्थ्य केन्द्र र २ हजार ९ सय ४८ सामुदायिक माध्यमिक विद्यालयमा ब्रोडब्यान्ड इन्टरनेट सेवा पुर्याइएको नीति तथा कार्यक्रममा उल्लेख छ । नेपाल दूरसञ्चार प्राधिकरणले ग्रामीण दूरसञ्चार कोषको रकम परिचालन गरी इन्टरनेट विस्तारका काम अघि बढाएको भए पनि गुणस्तरमा भने प्रश्न उठिरहेको छ । यी स्थानमा पुगेका इन्टरनेट सुस्त भएको गुनासो छ ।सरकारले विज्ञान र प्रविधिको क्षेत्रमा अन्तर्राष्ट्रियस्तरको अध्ययन, अध्यापन र अनुसन्धान गर्न सक्ने विश्वविद्यालयका रूपमा मदन भण्डारी विज्ञान तथा प्रविधि विश्वविद्यालय स्थापना र सञ्चालनका लागि पूर्वाधार निर्माणका काम तीव्र रूपमा अघि बढाउने प्रतिबद्धता जनाएको छ । विद्युतीय शिक्षण सामग्री उत्पादन गरी अनलाइन शिक्षा प्रदान गर्ने व्यवस्था मिलाइनेछ । साथै सबै सार्वजनिक माध्यमिक विद्यालय र क्याम्पसमा सूचना प्रविधि प्रयोगशाला र उच्च गतिको इन्टरनेट सुविधा पुर्याइने कार्यक्रम छ । सरकारले नवप्रवर्तनकारी युवा तथा अन्य उद्यमी र विदेशबाट फर्केका अनुभवी तथा सीपयुक्त उद्यमशील युवालाई व्यवसाय गर्न सुरुवाती पुँजी उपलब्ध गराउने घोषणा गरेको छ । नीति तथा कार्यक्रम आउनुअघि नै राष्ट्रिय योजनाले यस्तो पुँजीका लागि प्रस्ताव आह्वान गरिसकेको छ । शिक्षित बेरोजगार युवाहरूलाई शैक्षिक प्रमाणपत्रका आधारमा प्रोजेक्टमा आधारित सुरुवाती पुँजी उपलब्ध गराउने प्रतिबद्धता पनि नीति तथा कार्यक्रममा छ ।"
लोथरसम्म पेट्रोलियम पाइपलाइन,"(काठमाडौं)  सरकारले अमलेखगन्जदेखि चितवनको लोथरसम्म पेट्रोलियम पाइपलाइन विस्तार गर्ने भएको छ । मोतिहारीअमलेखगन्जसम्मको पेट्रोलियम पाइपलाइनले ढुवानी सहजसँगै लागत कम भएको र वातावरणीय स्वच्छतामा समेत सहयोग पुगेको संघीय संसद्मा शुक्रबार नीति तथा कार्यक्रम प्रस्तुत गर्ने क्रममा राष्ट्रपति विद्यादेवी भण्डारीले बताइन् । अमलेखगन्जदेखि चितवनको लोथरसम्म पेट्रोलियम पाइपलाइन विस्तार गरिनेछ । भारतको सिलिगुडीदेखि झापाको चारआलीसम्म पेट्रोलियम पाइपलाइनको अध्ययन सम्पन्न गरी निर्माण अघि बढाइनेछ, नीति तथा कार्यक्रममा भनिएको छ, चितवन, झापा र सर्लाहीमा पेट्रोलियम पदार्थ भण्डारण गृह निर्माण कार्य थालिनेछ । झापा र धनुषामा ग्यास बोटलिङ प्लान्ट निर्माण कार्य अगाडि बढाइनेछ । मुलुकभित्र विभिन्न भागमा पहिचान भएका खनिज तथा पेट्रोलियम पदार्थको अन्वेषण, उत्खनन, प्रशोधन र प्रयोगको नीति पनि अघि बढाइने जनाइएको छ । द्विपक्षीय क्षेत्रीय र बहुपक्षीय संयन्त्रहरूको उपयोग गरी अन्तर्राष्ट्रिय व्यापार वृद्धि गर्ने, नेपालभारत पारवहन तथा वाणिज्य सन्धिको समग्र पुनरावलोकन गरी नेपाली वस्तुको निर्यातलाई सहज बनाउने पनि नीति तथा कार्यक्रममा उल्लेख छ । बंगलादेश र भुटानसँग सौविध्यपूर्ण व्यापार सम्झौता, चीनसँग पारवहन सुविधाको उपयोग गरी चिनियाँ बन्दरगाहबाट तेस्रो मुलुकसँग व्यापार विस्तार गरिने पनि नीति तथा कार्यक्रममा उल्लेख छ । निर्यात लागत कम गर्न निर्यात गृह स्थापना गरी एउटै वस्तु उत्पादन गर्ने उत्पादकहरूको समूह बनाई सामूहिक ट्रेडमार्कको प्रयोग गर्ने, उच्च उत्पादकत्व भएका देशलाई आत्मनिर्भर बनाउन योगदान पुर्याउने र निर्यातमूलक उद्योगलाई संरक्षण र सहुलियत प्रदान गरिने पनि जनाइएको छ । औद्योगिक ग्राम, औद्योगिक क्षेत्र र विशेष आर्थिक क्षेत्रहरूमा आवश्यक पूर्वाधारको विकासका लागि सरकारी लगानी बढाइने, स्थानीय आवश्यकता र सम्भाव्यताका आधारमा औद्योगिक ग्राम विस्तार गरिने पनि कार्यक्रम छ । सरकारले उद्यमशीलता, रोजगारी र उत्पादन वृद्धि ः हुन्छ नेपालको समृद्धिको नीति पनि लिएको छ । त्यसका लागि मुलुकभित्रै उपलब्ध स्रोतसाधन, पुँजी, सीप र प्रविधिको अधिकतम उपयोगबाट औद्योगिक उत्पादकत्व र उत्पादन वृद्धि गर्ने गरी उद्योग क्षेत्रका कार्यक्रम सञ्चालन गरिनेछ । झापाको दमक, सर्लाहीको मूर्तिया, मकवानपुरको मयूरधाप, चितवनको शक्तिखोर, रूपन्देहीको मोतीपुर, बाँकेको नौबस्ता, कैलालीको लम्की र कञ्चनपुरको दैजीमा औद्योगिक क्षेत्रका लागि आवश्यक पूर्वाधार तयार गर्ने सरकारको योजना छ । प्रदेश र स्थानीय तहसँगको समन्वयमा स्थानीय स्रोतसाधन उपयोग गरी कृषि तथा गैरकृषि उत्पादन, प्रशोधन, रोजगारी सिर्जना र स्थानीय समृद्धिको आधारका रूपमा लघु, घरेलु, साना तथा मझौला उद्यमलाई अभियानका रूपमा विस्तार गर्न अभिप्रेरित गर्ने कार्यक्रम पनि छ ।"
१६०० मेगावाट विद्युत् राष्ट्रिय प्रणालीमा थपिने,"(काठमाडौं)  सरकारले आगामी आर्थिक आवमा थप २ हजार मेगावाट विद्युत् राष्ट्रिय प्रणालीमा जोड्ने घोषणा गरेको छ । अहिले राष्ट्रिय विद्युत् प्रणालीको जडित क्षमता १ हजार ३ सय ८३ मेगावाट रहेकोमा आगामी वर्ष यसलाई ३ हजार मेगावाट बनाइने संसद्मा सरकारको नीति तथा कार्यक्रम प्रस्तुत गर्दै राष्ट्रपति विद्यादेवी भण्डारीले बताइन् । ४ सय ५६ मेगावाटको माथिल्लो तामाकोसी आयोजना आगामी आर्थिक वर्षभित्र निर्माण पूरा गर्ने र निर्माणाधीन अन्य आयोजनाको निर्माण पूरा भएपछि १ हजार ६ सय १७ मेगावाट विद्युत् राष्ट्रिय प्रणालीमा जोडिने सरकारको अनुमान छ । सरकारले चालू आवमा माथिल्लो तामाकोसी आयोजनाको निर्माण पूरा गर्ने लक्ष्य राखे पनि ठेकेदारको ढिलासुस्ती र कोभिड१९ का कारण आयोजनाको निर्माण सम्पन्न हुने मिति पछि धकेलिएको छ । माथिल्लो तामाकोसीसहित चालू आवमा सक्ने भनिएका ४२५ मेगावाटको सान्जेन, १४८ मेगावाको अपर सान्जेन, १ सय ११ मेगावाटको रसुवागढी, ८२ मेगगावाटको लोअर सोलुजस्ता आयोजना सकिएका छैनन् । सरकारले २ वर्षको अवधिमा ८ लाख ५२ हजार घरधुरीमा विद्युत् सेवा पुर्याइएको दाबी नीति तथा कार्यक्रममा छ । आगामी आवमा वाग्मती, गण्डकी, प्रदेश २ र ५ मा पूर्णरूपमा विद्युतीकरण गर्ने सरकारी योजना छ । दुई वर्षभित्र कर्णाली र सुदूरपश्चिम प्रदेशमा विद्युतीकरण गरिने घोषणा नीति तथा कार्यक्रममा गरिएको छ । अमेरिकाको मिलेनियम च्यालेन्ज फन्ड (एमसीसी) अन्तर्गत निर्माण गर्ने भनिएको लप्सीफेदीरातमाटेहेटौंडा र लप्सीफेदीरातमाटोदमौलीबुटवल ४ सय केभी प्रसारण लाइन निर्माण अघि बढाइने पनि नीति तथा कार्यक्रममा भनिएको छ । आगामी असार १६ देखि यो परियोजनाको विषयमा सत्तारूढ नेकपाभित्रै किचलो छ । राष्ट्रिय विद्युत् प्रसारण तथा वितरण प्रणली नपुगेका हिमाली तथा पहाडी जिल्लामा २ सयवटा सौर्य मिनी ग्रिड सञ्चालन गरी विद्युतीकरण गरिने उल्लेखछ । दुई वर्षमा विद्युत् चुहावट ७६ प्रतिशत बिन्दुले घटेको भन्दै नीति तथा कार्यक्रममा प्रतिव्यक्ति ऊर्जा खपत आगामी आवमा ३ सय ५० किलोवाट प्रतिघण्टा पुर्याइने घोषणा गरिएको छ ।सरकारले आगामी ४ वर्षभित्र प्रतिव्यक्ति विद्युत् खपत् ७ सय किलोवाट प्रतिघण्टा पुर्याउने लक्ष्य अघिल्लो वर्ष सार्वजनिक गरेको छ । हाल प्रतिव्यक्ति ऊर्जा खपत २ सय ६० किलोवाट प्रतिघण्टा मात्रै छ । आगामी वर्ष बाह्य स्रोत जुटाई बूढीगण्डकी र पश्चिम सेती जलविद्युत् आयोजनाको निर्माण अघि बढाइने नीति तथा कार्यक्रममा उल्लेख छ । यस्तै, माथिल्लो अरुण, तामाकोसी५, फुकोण कर्णली र जगदुल्ला आयोजनाको अध्ययन सम्पन्न गरी निर्माण प्रारम्भ गरिने नीति तथा कार्यक्रममा उल्लेख छ । तमोर र माडी जलाशययुक्त आयोजनाको अध्ययन सम्पन्न गरी सार्वजनिक निजी साझेदारीमा अघि बढाइनेछ, नीति तथा कार्यक्रममा भनिएको छ । दूधकोसी जलाशययुक्त आयोजना निर्माण पनि सुरु गरिनेछ । वर्षौंदेखि अन्योलग्रस्त पञ्चेश्वर बहुउद्देश्यीय आयोजनाको डीपीआरलाई अन्तिम रूप दिएर अघि बढाइने प्रतिबद्धता पनि सरकारले गरेको छ । सरकारले ६६ केभीभन्दा बढी क्षमताका ४ हजार सर्किट किलोमिटरभन्दा बढी प्रसारण लाइन निर्माण भएकाले आगामी आवमा यसलाई ५ हजार सर्किट किलोमिटरभन्दा बढी बनाएर विश्वसनीय विद्युत् प्रणाली स्थापना गर्ने दाबी गरेको छ । नीति तथा कार्यक्रममा नेपालमा उत्पादित विद्युत्ले भारत र बंगलादेशको विद्युत् बजारमा पहुँच पाउने व्यवस्था गरिने उल्लेख छ ।निर्माणाधीन ६६ केभीभन्दा उच्च भोल्टेजका हेटौंडाढल्केबरइनरुवा, हेटौंडाभरतपुरबर्दघाट, कालीगण्डकी करिडोर, मर्स्याङ्दी करिडोर विद्युत् प्रसारण लाइनको निर्माणलाई तीव्रता दिने नीति तथा कार्यक्रममा उल्लेख छ । बुटवलकोहलपुर, भेरी कोरिडोर, कोसी कोरिडोर प्रसारण लाइनहरूको अध्ययन सम्पन्न गरी निर्माण सुरु गरिनेछ । प्रस्तावित न्यु बुटवलगोरखपुर दोस्रो अन्तरदेशीय विद्युत् प्रसारण लाइन निर्माण अघि बढाइने पनि बताइएको छ । यो प्रसारण लाइनको निर्माण तथा सञ्चालन मोडालिटीमा दुई देशबीच सहमति भइसकेको छ । विद्युतीय सवारीसाधनको प्रयोगलाई देशव्यापी बनाउन प्रमुख राजमार्गमा चार्जिङ स्टेसनको स्थापना गरिने पनि नीति तथा कार्यक्रममा भनिएको छ ।प्राथमिकतामा सिँचाइसरकारले आगामी आवमा सिक्टा सिँचाइ आयोजनाको पश्चिम मूल नहर सञ्चालन गर्ने घोषणा गरेको छ । रानीजमरा कुलरिया सिँचाइ आयोजनाको शाखा नहर र विद्युत् गृहको निर्माण सम्पन्न गरी १४ हजार ३ सय हेक्टर जमिनमा सिँचाइ सुविधा उपलब्ध गराउने र ४७ मेगावाट विद्युत् उत्पादन सुरु गरिनेछ । निर्माणाधीन भेरीबबई डाइभर्सन आयोजनाको हेडवर्क्स तथा विद्युत् गृह निर्माण अघि बढाइनेछ । आयोजनाको सुरुङ खन्ने काम सकिएको छ । बर्दिया र बाँके जिल्लाको ५१ हजार हेक्टरमा सिँचाइ सेवाका साथै ४६८ मेगावाट विद्युत् उत्पादन गर्ने यो आयोजनाको लक्ष्य छ ।"
सहज बन्दै अस्ट्रेलिया,"नेपाली विद्यार्थी बढी पीडितभाइरसको संक्रमणका कारण अस्ट्रेलियामा परेको असरबाट नेपाली समेत अछुतो छैन । खासगरी विद्यार्थी वर्ग सबैभन्दा बढी समस्यामा परेका छन् । सरसफाइ, होटल, क्याफेलगायतमा काम गर्ने विद्यार्थीले रोजगारी गुमाएका कारण दैनिक जीवन चलाउन अरूको भर पर्नुपरेको छ । आम्दानीको स्रोत नभएपछि र घरबाट समेत पैसा ल्याउन नपाएपछि हामीलाई अत्यन्तै समस्या परेको छ, एक विद्यार्थीले भने । एनआरएनएलगायत संघसंस्थाले कतियलाई राहतको व्यवस्था गरेका छन् । एनआरएन अस्ट्रेलियाका अनुसार अहिलेसम्म करिब २ हजार ८ सय विद्यार्थीले सहयोगका लागि आग्रह गरिसकेका छन् । सहयोग समन्वय गरिरहेका एनआरएन उपाध्यक्ष नवीन पन्तले प्राथमिकताका आधारमा सबै विद्यार्थीलाई दैनिक आवश्यक पर्ने दाल, चामल, तरकारी, दूधलगायतका सामग्री उपलब्ध गराइरहेको बताए । पन्तले अप्ठ्यारो अवस्था कहिलेसम्म रहन सक्छ भन्ने अनुमान गर्न गाह्रो भएकाले दीर्घकालीन रूपमा विद्यार्थीलाई कसरी सहयोग पुर्याउन सकिन्छ भनेर आफूहरू छलफलमा जुटेको जनाए । अहिले अस्ट्रेलियाको संक्रमण दर कम भइरहेका कारण समस्या विस्तारै हट्ला भन्ने आशा गर्न सकिन्छ । तर तत्काल विद्यार्थीको समस्या अन्त्य भने भएको छैन, उनले भने ।"
स्लोभेनिया कोरोनामुक्त,"लुब्लिआना (एजेन्सी) स्लोभेनियाले कोरोना भाइरस (कोभिड१९) महामारीको आधिकारिक अन्त्य भएको घोषणा गरेको छ । भाइरसका महामारी सकिएको घोषणा गर्ने यो पहिलो युरोपेली मुलुक हो । स्लोभेनिया सरकारले आफ्नो देश भाइरसको संक्रमणबाट मुक्त भएको बिहीबार राति घोषणा गरेको हो । पछिल्लो दुई महिनादेखि स्लोभेनियाले महामारीलाई नियन्त्रणमा लिएको छ र आज युरोपकै सबैभन्दा राम्रो अवस्थामा छ, प्रधानमन्त्री जानेज जान्सले भनेका छन् । २० लाख ७५ हजार हाराहारी जनसंख्या भएको स्लोभेनियाको सीमा इटाली तथा अस्ट्रिया, हंगेरी र क्रोएसियासँग जोडिएको छ ।"
चाँडै सकिँदै छ पर्खाइ,"विश्वको ध्यान जर्मनीतिरखुसियाली र सनसनी जर्मनीमा मात्र छैन । फुटबल फर्कन लागेकामा उत्तिकै उत्साह जर्मनबाहिर पनि छ । अझ भन्ने हो भने फुटबल मन पराउन सारा विश्व बुन्डेसलिगाको पछाडि लागेको छ । जतिबेला लिगका खेल सुरु हुनेछन्, सारा विश्व यसमै झुम्मिने पक्कापक्की छ । जस्तो, ब्राजिललाई नै भनौं, अहिले त्यहाँ पनि फुटबल चलिरहेको छैन । त्यसैले खासै चर्चा छैन, ध्यान पनि छैन । बरु त्यहाँका टेलिभिजन स्टेसन बुन्डेसलिगामा के अपेक्षा गर्ने भनेर कार्यक्रम चलाइरहेका छन् । ब्राजिलमा बुन्डेसलिगा देखाउने सर्वाधिकार फक्स स्पोटर््ससँग छ । च्यानलको वेबसाइटमा पनि जर्मन फुटबलबारे नै मुख्य र लामो समाचार छ । त्यसको शीर्षक छ, पर्खाइ अब चाँडै सकिँदै छ । ब्राजिली मिडियाको सबैभन्दा ठूलो समूह ग्लोबोले पनि त्यस्ता घरेलु खेलाडीको लगातार अन्तर्वार्ता लिइरहेको छ । जसले कुनै न कुनै समय जर्मनीमा खेलेको छ । भारततिर पनि अहिले बुन्डेसलिगामा रुचि बढ्दो छ । भारतका सहरी युवापुस्ता अहिले विदेशी लिग हेर्न मन पराउने खालका छन् ।तिनका लागि इंग्लिस प्रिमियर लिग र यसका केही प्रमुख क्लब चेल्सी, लिभरपुल तथा म्यानचेस्टर युनाइटेड आकर्षित गर्न पर्याप्त छन् । तिनीहरूमध्ये केही अब बुन्डेसलिगा कहिले सुरु होला र हेर्नेछौं भनेर कुरिरहेका छन् । भारतीय स्टार फरवार्ड जेजे लालपेखलुआ पनि बुन्डेसलिगाको पर्खाइमा छन् । उनले भनेका छन्, फुटबलबिना जीवन कहिले पनि सजिलो नहुने रहेछ । म पक्कै पनि यसपल्ट जर्मन लिग पछ्याउने क्रममा छु । जापानमा भने बुन्डेसलिगा स्काई पर्फेक्टले देखाउने गरेको छ ।युरोपमा भने बुन्डेसलिगाले लाइभ फुटबल को तलतल मेटाउने पक्का छ । अडोल्फ बारबेरोले स्पेनमा बुन्डेसलिगाको कमेन्ट्री गर्ने गर्छन् । उनी भन्छन्, पछिल्लो २० वर्षमा बुन्डेसलिगामाथि यति धेरैको रुचि यसअघि कहिले पनि देखेको थिइनँ । स्पेनमा खाली बायर्न म्युनिख, डर्टमन्ड वा बायर लेभरकुजनका केही समर्थक थिए । अब यिनै फुटबल समर्थकको ध्यान अन्य साना क्लबतिर पनि मोडिएको छ र यो स्थिति वास्तवमै अविश्वसनीय छ ।मेक्सिकोका फुटबल पत्रकार भने अहिले बुन्डेसलिगालाई धन्यवाद दिइरहेका छन्, आखिरमा उनीहरूले फुटबलबारे लेख्ने केही ठोस बहाना त पाएका छन् । तिनै पत्रकारमध्ये एक इमिलो फर्नान्डोले भनेका छन्, फुटबलमै जीवन बिताउन चाहनेका लागि खेल नहुनुको पीडा साह्रै हुँदोरहेछ । फुटबलबिनाको समय के समय ? अनि चीनको कुरा । त्यहाँ पनि अहिले फुटबल रोकिएको स्थिति छ । तर तय छ, धेरै फुटबलप्रेमी चिनियाँले यो सप्ताहन्त बुन्डेसलिगा हेर्नेछन् ।"
