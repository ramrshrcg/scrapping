शीर्षक,विवरण
आरडीटीले अन्योल मात्रै,"अहिले प्रयोग गरिरहेको आरडीटी किटले अन्योल मात्र भइरहेको छ, नारायणी केन्द्रीय अस्पताल वीरगन्जका डा नीरज सिंहले भने, स्तरीय आरडीटी किटले आईजीजी, आईजीएम प्रस्ट रूपले छुट्याउँछ । यसबाट हालको वा पुरानो संक्रमण छुट्याउन सजिलो हुन्छ ।हाल यहाँ प्रयोग भइरहेको चिनियाँ कम्पनीकै आरडीटी किटबाट परीक्षण भारतमा रोकिएको उल्लेख गर्दै डा सिंहले भने, यो आरडीटीको रिपोर्ट बढी गलत देखियो । उनले आरडीटी किटबाट परीक्षण गर्दा के फाइदा भयो, भविष्यमा यस्तो किट उपयोग गर्ने वा नगर्ने, किटको गुणस्तर प्रमाणीकरणको नतिजा के देखियो लगायतबारे जानकारी सार्वजनिक हुन अत्यावश्यक रहेको बताए । राष्ट्रिय जनस्वास्थ्य प्रयोगशालाका भाइरोलजिस्ट डा श्रवणकुमार मिश्रले किटको प्रमाणीकरणबाट यसको संवेदनशीलता थाहा हुने बताए । कोभिड१९ को लक्षणसँग मिल्दोजुल्दो मौसमी रुघाखोकी (सिजनल इन्फ्लुएन्जा), डेंगु, क्षयरोग, एचआईभी पोजिटिभ भएकाहरूमा यो द्रुत परीक्षण किटले शतप्रतिशत नतिजा नेगेटिभ देखाउँछ वा देखाउँदैन भन्नेबारे समेत परीक्षण हुन आवश्यक रहेको उनले बताए । यी चारै किसिमको बिरामीमा शतप्रतिशत नेगेटिभ नतिजा देखाए मात्र यो किटले कोभिड१९ मा मात्र पोजिटिभ देखाउँछ भन्न सकिन्छ, उनले भने । डा सिंहका अनुसार वीरगन्जमा हालै मृत्यु भएका एक जना रगत क्यान्सरका रोगीमा आरडीटी किटले तीन पटक पोजिटिभ देखाएको थियो । पछि पीसीआर परीक्षणमा नेगेटिभ देखियो । ती बिरामीको शरीरमा करिब ३ प्रतिशत हेमोग्लोबिन थियो । आरडीटी किटको संवेदनशीलता र विशिष्टता पत्ता लागेपछि यसबाट हालसम्म पोजिटिभ देखिएका व्यक्तिहरूमा कोभिड१९ संक्रमित मानेर विस्तृत रूपमा कन्ट्याक्ट ट्रेसिङ गर्नु आवश्यक देखिएको डा मिश्रले बताए । संक्रमित ७५ पुगे कोभिड१९ संक्रमण आइतबार १६ जनामा पुष्टि भएपछि कुल संक्रमितको संख्या ७५ पुगेको छ । आइतबार हालसम्मकै सबैभन्दा कम उमेर ७ वर्षीय बालकमा संक्रमण पत्ता लागेको छ । केही समयअघि सबैभन्दा बढी ८१ वर्षीया महिलामा यो संक्रमण देखिएको थियो । स्वास्थ्य मन्त्रालयका प्रवक्ता डा विकास देवकोटाका अनुसार संक्रमितमध्ये १६ जना निको भएर अस्पतालबाट घर फर्किएका छन् । उपचाररत सबैको स्वास्थ्य अवस्था सामान्य छ । पीसीआरबाट हालसम्म १३ हजार ४ सय १४ नमुनाको परीक्षण गरिएको छ । हाल १७ ठाउँबाट पीसीआर परीक्षण भइरहेको छ । आरडीटी किटबाट ४९ हजार ६ सय ८८ नमुनाको परीक्षण भइसकेको छ ।"
नाकामा सुरक्षा फौज थपिने,"(काठमाडौं)  सरकारले नेपालभारत सीमा नाका सिल गर्न थप सुरक्षाकर्मी खटाउने निर्णय लिएको छ । खुल्ला सीमाका कारण भारतबाट लुकिछिपी मानिस भित्रने क्रम नरोकिएपछि गृह मन्त्रालयले महत्त्वपूर्ण प्रतिष्ठान, राष्ट्रिय गौरवका आयोजना, विशिष्ट व्यक्तिका निवास तथा कार्यालय, विदेशी दूतावासलगायतको सुरक्षामा तैनाथ नेपाल प्रहरी र सशस्त्र प्रहरीका जनशक्ति झिकेर सीमा क्षेत्रमा खटाउने निर्णय गरेको हो । सरकारी संरचना तथा प्रतिष्ठानको सुरक्षामा भने नेपाली सेनालाई परिचालन गरिने गृह मन्त्रालयका प्रवक्ता केदारनाथ शर्माले बताए ।प्रतिष्ठान तथा अन्य महत्त्वपूर्ण संरचनाको सुरक्षामा खटिएका जनशक्तिको विवरण आगामी बैठकमा पेस गर्न गृह मन्त्रालयले प्रहरी महानिरीक्षक ठाकुरप्रसाद ज्ञवाली र सशस्त्र प्रहरी महानिरीक्षक शैलेन्द्र खनाललाई निर्देशन दिएको छ । आइतबार गृहमन्त्री रामबहादुर थापाको अध्यक्षतामा गृह, रक्षा, परराष्ट्र, स्वास्थ्य मन्त्रालय र चारवटै सुरक्षा निकायका अधिकारी सम्मिलित बैठक बसेको थियो । गृहको यो निर्णयसँगै अब देशभरका कारागार, प्रतिष्ठान, विशिष्ट व्यक्तिका निवास तथा कार्यालय, राष्ट्रिय गौरवसहित ठूला आयोजना, नेपालस्थित विदेशी राजदूतावास, कूटनीतिक अधिकारीका निवासको सुरक्षामा पनि अर्को निर्णय नभएसम्मका लागि सेना खटाइनेछ । सेना परिचालनको निर्णय भने मन्त्रिपरिषद्ले गर्नेछ । त्यसअघि सेना परिचालनको खाका तयार पारेर मन्त्रिपरिषद्मा पेस गरिँदै छ । सशस्त्र प्रहरी प्रवक्ता डीआईजी प्रवीणकुमार श्रेष्ठले गृह मन्त्रालयको निर्देशनअनुसार छिट्टै प्रतिष्ठानलगायत महत्त्वपूर्ण भौतिक संरचनाको सुरक्षामा खटिएका जनशक्तिको विवरण तयार पारेर पेस गरिने बताए ।चैत ११ मा लकडाउन सुरु भएसँगै अर्को निर्णय नभएसम्मका लागि नेपालभारत सीमा नाका सिल गरिएको छ । नाका सिल गर्न सशस्त्रका करिब २२ हजार र नेपाल प्रहरीका करिब १० हजार जनशक्ति खटिएका छन् । प्रहरीले करिब ४ सय ५० युनिट र सशस्त्रले अस्थायी र स्थायी गरी १ हजार २ सय १३ स्थानमा चेकप्वाइन्ट स्थापना गरेर फौज परिचालन गरेको छ । तर, खुला सिमानाका कारण लुकिछिपी भारतबाट मानिस आवतजावत गर्ने गरेको पाइएपछि थप फौज खटाउन लागिएको गृह प्रवक्ता शर्माले बताए । दक्षिण तर्फ भारतसँग नेपालको १ हजार ८ सय ८० किलोमिटर लामो सीमा कायम छ । मोटरेबल र गोरेटो बाटो हुँदै भित्रिने नाकामा सुरक्षा तैनाथी बढाइए पनि लुकिछिपी आउन सक्ने नाका र खेतबारी, जंगलले सीमा छुट्याउने क्षेत्र भने सिल गर्न चुनौती छ ।"
बेमौसमी रडाकोले गिर्यो साख,"(काठमाडौं)  कोभिड१९ को संक्रमणले मुलुक लकडाउन रहेको एक महिना पुग्न लागेको थियो । मिर्गौला प्रत्यारोपणबाट भर्खरै तंग्रिएका प्रधानमन्त्री केपी शर्मा ओलीले कोभिड१९ ले सिर्जित संकटमोचनका लागि के कस्ता रणनीति तय गर्लान् भनेर सबैको नजर उनीतर्फ तेर्सिएको थियो । तर ओलीले वैशाख ८ गते अकस्मात् राजनीतिक दल विभाजनसम्बन्धी अध्यादेश जारी गरे । बेमौसमी अध्यादेशपछि समाजवादी पार्टी फुटाउने कसरत छताछुल्ल भयो, आफ्नै दल नेकपामा समेत विग्रह आयो । विग्रहको आगो बढेपछि ओलीले अध्यादेश फिर्ता लिए । तर त्यसपछि नेकपाका अध्यक्ष पुष्पकमल दाहाल, वरिष्ठ नेता माधव नेपालसहितका नेताहरूले सरकार परिवर्तनको प्रयास गर्दै अर्को बेमौसमी खेल खेले । १२ दिनमा नेकपामा तीनवटा गुटले जुन प्रकारको रडाँको मच्चाए त्यसले नेकपाको साख गिरेको छ । ७० वर्षदेखिको हाम्रो पार्टीको संघर्ष, त्यसको बलमा प्राप्त भएको दुई तिहाइ निकटको सरकार र जनताले हामीलाई गरेको विश्वासमाथि यी पछिल्ला घटनाक्रमले पार्टीलाई आघात पारेको छ, लामो समयदेखि नेकपाको अनुशासन आयोगमा काम गरिरहेका नेता अमृत बोहराले भने, संस्थागत कुराभन्दा व्यक्तिगत शैलीमा मुख्य नेताहरू हिँड्न खोज्दा पार्टीको छवि बिग्रेको छ । वर्षौंदेखि पार्टीमा इमानका साथ लाग्ने धेरै नेता कार्यकर्ता र शुभेच्छुकसमेत पछिल्लो समयमा भएका नेताहरूको स्वार्थी खेलबाट बोहराजस्तै निराश छन् । दल विभाजन र संवैधानिक परिषद्सम्बन्धी दुई अध्यादेश जारी भएको दिन वैशाख ८ देखि शनिबारको बैठकसम्म आइपुग्दा जुन चरित्र, व्यवहार र बोली प्रकट भए त्यसले नेकपाका नेताको व्यक्तिगत स्वार्थ कति छ भन्ने छर्लङ मात्र बनाएन, आमनागरिक संकटमा परिरहेका बेला उनीहरू व्यक्तिगत लाभहानिका लागि कति र कुन हदसम्मको नाटक रच्छन् भन्ने पनि देखियो । विधि पद्धति, इमान र नैतिकताका कुरा गर्ने नेताहरू व्यक्तिगत पद र शक्तिको लेनदेन मिल्दा कसरी नाटकीय रूपमा रङ बदल्छन् र एकअर्कामा समूहबद्ध हुन्छन् भन्ने यी घटनाले पुनः पुष्टि गरेका छन् । नेकपाभित्र आन्तरिक लोकतन्त्र छैन, वामपन्थ छैन, व्यक्तिका निजी, शक्ति, सत्ता र स्वार्थका लागि पार्टीमा आफ्नो पोजिसन र गुट बनाइराख्छन् भन्ने एक प्रकारको बुझाइ रहँदै आएको थियो, त्यस्तो बुझाइ सही हो भन्ने यो पछिल्ला घटनाहरूबाट नेताहरूले फेरि पुष्टि गरे, विश्लेषक खगेन्द्र प्रसाईंले भने । अघिल्लो रातसम्म करिब पार्टी नै विभाजन होलाजस्तो गरी अडानमा बसेका नेताहरू केही मिनेटका व्यक्तिगत वार्ताबाट कसरी एकाएक परिवर्तन भए ? यसको खास कारण व्यक्तिगत पद र जिम्मेवारीको लेनदेन हो । तर यति मात्र भनिएको छ सबैले आत्मालोचना गरेर जाने । कम्युनिस्ट पार्टीमा गल्ती कमजोरीको आत्मालोचना गर्ने अभ्यास अन्य पार्टीहरूमा भन्दा बढ्ता हुन्छ । तर यो पछिल्लो प्रकरणमा ककसले के गल्ती गरे र आत्मालोचना गर्ने ? प्रश्न अनुत्तरित छ । १२ दिनमा ओलीमाथि पार्टी फुटाउन अध्यादेश ल्याएको, सांसद अपहरण प्रधानमन्त्रीको निर्देशनमा भएको र पार्टीलाई बाइपास गरेर स्वेच्छाचारी ढंगले अघि बढेको भन्दै तीनवटा प्रश्न व्यापक उठेका थिए । दाहाल र नेपाल समूहले यही प्रश्न उठाउँदै राजीनामासम्म मागेका थिए । शनिबारको बैठकमा यी मुख्य प्रश्नको जवाफ ओलीले दिएनन् । आफैंले उठाएको प्रश्नको जवाफ नपाउँदै दाहाल र नेपाल ओलीले आत्मालोचना गर्छु भनेकै भरमा क्षमा दिन तयार भएका हुन् ? प्रश्न यो पनि छ । अर्कोतर्फ, दाहाल र नेपालमाथि पनि अध्यादेश फिर्ता लिइसकेको अवस्थामा यही विषयलाई जोडेर प्रधानमन्त्रीको राजीनामा माग्नु गलत भएको तथा दुई पक्षीय गठबन्धन बनाएर पार्टीमा विग्रह र विभाजन ल्याउन खोजेको भनेर प्रश्न उठेका थिए । शनिबारको बैठकले यी प्रश्नको पनि कुनै वैधानिक निरुपण गरेन । सबैले आत्मालोचना गर्ने भनेर होलसेलमा टुंग्याइयो । के दाहाल र नेपाल पार्टीमा विग्रह ल्याउने प्रयास गरेको र प्रधानमन्त्रीको राजीनामा माग्नु गलत थियो भन्दै आत्मालोचना गर्न तयार भएका हुन् ? उनीहमाथि पनि प्रश्न तेर्सिएको छ । पार्टी पद्धति र विधिअनुसार जाने हो भने सबैमाथि उठेका प्रश्न एक ठाउँमा राखेर यीयीे विषय गलत भएकाले आत्मालोचना गर्यौं भन्नुपर्ने हो । तर नेताहरूले यसो गरेनन्, व्यक्तिगत भेटघाटमा भएका आन्तरिक लेनदेनबाटै विवाद टुंगियो । यति दिन यो हदसम्मको रडाँको नेताहरूले किन मच्चाए र अन्त्यमा के कारणले मिले भन्ने कसैले भेउ नै नपाउने स्थिति सिर्जना भयो । जुन प्रवृत्तिको सशक्त विरोध शनिबार सचिवालय बैठकमै प्रवक्ता नारायणकाजी श्रेष्ठले गरेका थिए । अध्यादेश ल्याएर पार्टी एकतामाथि खतराको घण्टी कसले बजायो, पार्टी फुट्छ भनेर बहस कसले चलायो, प्रधानमन्त्रीलाई दुवै पदबाट राजीनामा दिनुहोस् भन्ने को हो र अहिले पार्टी एक नभई यथास्थितिमा कुरा फेर्ने को हो ? प्रवक्ता श्रेष्ठले बैठकमा अन्य नेताहरूलाई प्रश्न गरेका थिए । श्रेष्ठले स्वार्थकेन्द्रित सत्ता संघर्षको छलफल भएको भन्दै बैठकमा धारणा राखेका थिए । आत्मालोचना केके विषयमा ककसले गरेको हो ? चियामा चिनी कमी भयो, कफीमा दूध बढी भयो भन्नेजस्ता कुरामा त होइन होला ? नेता बोहराले कान्तिपुरसित भने, कुनकुन गतिविधि र विषयमा के गल्ती भयो त्यो स्पष्ट खुलाएर पार्टीमा संस्थागत रूपमा यो काम गलत गरियो भन्न सक्नुपर्छ । यी पछिल्ला घटनाक्रमले आफ्नै पार्टीका नेताहरूबीच आपसमा कतिसम्म तिक्तता छ र उनीहरू एक अर्कालाई सिध्याउन कुन हदसम्म जान तयार छन् भन्ने पनि उदांगो भएको छ । जस्तो ओलीले अध्यादेश जारी गरेर विगतमा आफूले गरेका शृंखलाबद्ध गल्तीहरूमाथि झन् ठूलो अर्को गल्ती दोहोर्याए । यस्तो संवेदनशील निर्णय गर्दा पार्टीका मुख्य नेतालाई बेखबर राखियो । कोरोना संकटको समयसमेत ओलीले ख्याल गरेनन् । उनले नेताहरूकै विरोधपछि अध्यादेश फिर्ता लिए, तर यही मौसमलाई उनको सत्ता ढाल्ने अवसरको रूपमा दाहाल र नेपाल प्रयोग गर्न खोजे । एकअर्काविरुद्ध हस्ताक्षर संकलन मात्र भएन, आफ्नै पार्टीका सांसदले हस्ताक्षर नगरेबापत जे पनि हुन सक्ने चेतावनी दिनेसम्मका घटना भए । यसले नेकपाभित्र शक्ति संघर्ष र आन्तरिक टकराब कुन हदको छ भन्ने स्पष्ट भयो । यो प्रकरणको सुरुवातमा दाहाल, नेपाल र वामदेव गौतम एक ठाउँमा उभिए, ओली अप्ठेरोमा परे । तर अन्त्यमा शनिबार ओली, दाहाल र गौतमको प्रस्ट समीकरण बन्यो, नेपाल एक्लिए । १२ दिनमा नेताहरू कसरी एकअर्का कित्तामा रंग बदलेर जोडिए, यो दृश्य पनि चाख लाग्दो बन्यो । तर नेताहरूको यो समूह अदलबदललाई कतिपय नेताहरूले नेकपालाई एकताबद्ध बनाउने बुद्धिमत्तापूर्ण कदमका रूपमा व्याख्या पनि गरेका छन् । महासचिव विष्णु पौडेलले नेकपामा विग्रह ल्याउन खोज्ने शक्तिहरूलाई जवाफ मिलेको समेत कान्तिपुरसँग बताए । तर उनले भनेजस्तो नेकपाभित्रको यो रडाँको कुनै बाह्य शक्तिको कारण भएको थिएन । विशुद्ध व्यक्तिगत भूमिका र शक्ति आर्जनको उद्देश्य पूर्तिको प्रयास थियो । बरु व्यक्तिगत स्वार्थपूर्तिका लागि संवेदनशील समयमा पार्टीभित्रको विग्रह ठीक छैन भनेर उनीहरूलाई सम्झाउने भूमिकामा चाहिँ बाह्य शक्तिहरू सक्रिय भएका दृश्यहरू राजनीतिक वृत्तमा प्रकट भए । यो प्रकरणले पार्टीको साख कति गिर्यो भन्ने मूल्यांकन आउँदो चुनावमा जनताको मतमै प्रकट होला । तर नेकपाको आगामी दिनको यात्रा केही सकारात्मक हुन्छ कि भन्ने झिनो आशाको बीउचाहिँ यो प्रकरणबाट रोपिएको छ । यो प्रकरणले प्रधानमन्त्री ओलीको मनमौजी अब चल्दैन भन्ने सन्देश छाडेको छ । किनकि आफ्नो सत्ता नै संकटमा पर्ने गरी पार्टीभित्रको समीकरण बदलिएपछि प्रधानमन्त्री ओलीले पार्टीका विधि पद्धतिहरूअनुसार परामर्शमा चल्ने मौखिक प्रतिबद्धता जनाएका छन् । हुन त विगतमा पनि उनले पटकपटक यस्ता प्रतिबद्धता गर्दै आएका थिए । समयक्रममा प्रतिबद्धता भुल्दा उनीमाथि संगठित विरोध हुने अवस्था आएको हो । आफू मनमौजी हुँदा सत्ताको कुर्सी हल्लिँदो रहेछ भन्ने पाठ यसपटक उनले नजिकबाट पढ्न पाएका छन् । त्यसैले ओली र पार्टीको सम्बन्ध सुध्रिने सक्ने सम्भावना पनि रहन्छ । विश्लेषक प्रसार्इंको बुझाई भने अलिक फरक छ । अहिले पनि विधिपद्धतिभन्दा नेताहरूबीच लेनदेनको निजी समझदारी भएजस्तो देखिन्छ, उनले भने, निजी समझदारी कुनै पनि बेला तोडिएर फेरि सतहमा आउन सक्छ । यो प्रकरणमा नेकपाभित्र अरू केही रोचक दृश्य पनि देखिए । एकतापछि केही नेताहरू खास विचार समूहभन्दा अलगढलग भएको पाइयो । दाहाल नेपालले ओलीविरुद्ध १० दिनसम्म मजबुत गठबन्धन बनाउँदा पूर्वमाओवादी धारका नेताहरू ओलीनिकटका रूपमा प्रकट भए । रामबहादुर थापा, लेखराज भट्ट, प्रभु साहजस्ता नेताहरू ओलीको पक्षमा उभिए । उता नेपाल समूहमा रहँदा पिलरका रूपमा रहेका मन्त्रीहरू घनश्याम भुसाल, योगेश भट्टराईले यसपालि गुटको मात्र कुरा गरेनन्, पार्टीमा हुन सक्ने सम्भावित विग्रहलाई व्यवस्थापन गर्ने भूमिका देखाए । व्यक्तिगत रूपमा नेताहरूले कसको कति शक्ति रहेछ भन्ने आंकलन गर्ने अवसर पनि बन्यो । जस्तोसुकै होस् ५ वर्षसम्म सरकार टिक्नुपर्छ भन्ने मत पनि नेकपाभित्र थियो । ओलीले गरेका तमाम काममा प्रश्न हुँदाहुँदै पनि यो संकटमा सरकार बदल्नु हुँदैन भन्ने मत राख्नेहरू पनि पार्टीभित्र मुखरर भए । स्थायी कमिटीका २० जना सदस्यले जुन प्रश्न उठाएर बैठकको माग गरेका थिए, ती प्रश्नको निरुपण अब कसरी हुन्छ ? अस्ति निकै चर्को गुटबन्दी र एकअर्काको खोइरो खन्ने स्थायी कमिटी सदस्यहरू शीर्ष नेताहरूको चोचोमोचो पछि अब बैठकमा कसरी प्रस्तुत हुन्छन् ? पार्टीको गिरेको साख फर्काउन कुन प्रकारको विधिपद्धति र एकताको मोडल तयार हुन्छ ? नेताहरूले केके विषयमा आत्मालोचना गरेका हुन् ? अब हेर्न बाँकी आउँदो २५ गतेको स्थायी कमिटी बैठक छ ।"
हाम्रो इन्टरनेट कस्तो छ ?,"इन्टरनेट परियोजनाका दुश्चक्रइन्टरनेट पूर्वाधारका लागि हरेक जिल्ला सदरमुकाम र प्रमुख सहरमा अप्टिकल फाइबर बिछ्याउने गरी दूरसञ्चार प्राधिकरणले तीन वटा परियोजना सुरु गरेकामा एउटामा ढिलै भए पनि काम भइरहेको छ भने बाँकी दुई परियोजना अलपत्र छन् । ०७२ पुस २९ सञ्चार तथा सूचना मन्त्रालयको निर्णयअनुसार प्रदेश १, प्रदेश २ र वाग्मतीका सबै जिल्ला सदरमुकाम छुने गरी अप्किटल फाइबर विस्तार गर्न प्राधिकरणले नेपाल टेलिकमलाई परियोजना दिएको थियो । ०७३ असोज १२ गते नेपाल टेलिकम र प्राधिकरणबीच २ वर्षभित्र काम सक्ने गरी सम्झौता भएको थियो । ४ अर्ब ८८ करोड रुपैयाँको यो परियोजना टेलिकमले दुई वर्षमा सक्ने गरी २०७६ वैशाखमा काम सुरु गरेको हो ।गण्डकी र प्रदेश ५ का सबै जिल्ला सदरमुकाम छुने गरी प्राधिकरण र यूटीएलबीच ०७४ वैशाख २४ मा सम्झौता भए पनि यूटीएलले काम सुरु गरेको छैन । २ अर्ब १ करोड रुपैयाँको परियोजनाको काम सुरु नगरेको भन्दै गत वर्ष प्राधिकरणले रद्द गर्न खोज्दा यूटीएलले सर्वोच्चमा मुद्दा दायर गरेपछि यो परियोजना अलपत्र परेको छ । मोबिलाइजेसनबापतको रकम लिए पनि यूटीएलले काम सुरुसमेत गरेको छैन । यूटीएल परियोजनाको ठेक्का लिन नै अयोग्य भन्दै यो विषय विवादित बनेको थियो ।कर्णाली र सुदूरपश्चिम प्रदेशका सबै जिल्लामा अप्टिकल फाइबर विस्तारका लागि स्मार्टले ३ अर्ब ९४ लाखको परियोजना पाए पनि २ वर्षसम्म काम अघि नबढाएपछि प्राधिकरणले स्मार्टसँगको सम्झौता रद्द गरी नेपाल टेलिकमलाई जिम्मा दिएको छ । अप्टिकल फाइबर विस्तार गर्ने, सञ्चालन गर्ने र अन्य सेवा प्रदायकलाई भाडामा दिँदा त्यसको दर प्राधिकरणले तोक्ने गरी यी परियोजना अघि बढेका थिए । नियमित सञ्चालन र मर्मत हुने र भाडा दर पनि प्राधिकरणले तोकिदिने भएकाले यसले इन्टरनेटको विश्वसनीयता र लागत घटाउने अनुमान थियो । अहिले सबै प्रयोगकर्ताले आआफ्नो पूर्वाधार विस्तार गर्दा र छुट्टाछुट्टै भाडा तिर्दा इन्टरनेटमा लागत बढेको वर्ल्डलिंकका प्रबन्धक लक्ष्मण यादवले बताए । ग्रामीण क्षेत्रमा प्रविधि पूर्वाधार विकासका लागि प्राधिकरणले सुरु गरेको योजना अलपत्र परेको र रकम खर्च नभएको भन्दै मन्त्रिपरिषद्ले भने यो रकम सरकारी खातामा जम्मा गर्न निर्देशन दिएको थियो । मन्त्रिपरिषद्ले वैशाख २ मा यो कोषमा भएको रकमसहित प्राधिकरणलाई १६ अर्ब रुपैयाँ चालु आर्थिक वर्षभित्र अर्थ मन्त्रालयले तत्काल खर्च गर्न मिल्ने सरकारी राजस्व खातामा राख्न निर्देशन दिएको हो । ग्रामीण क्षेत्रमा पूर्वाधार विस्तार गर्दा प्राधिकरणलाई आवश्यक परे सरकारले बजेटमार्फत दिने प्रतिबद्धता गरी रकम स्थानान्तरण गरिएको भए पनि यसले काममा ढिलाइ हुन सक्ने सरोकारवालाहरू बताउँछन् । तर अर्थले यस्तो कोषको रकम तान्नुको एक कारणचाहिँ खर्च नगरी रकम थुपारेर राख्नु हो । खर्च गरिरहेको र थप बजेट आवश्यक हुने वातावरण प्राधिकरणले बनाएको भए सम्भवतः अर्थले आँखा लगाउने थिएन ।सरकारले केही वर्षयता हरेक नीति तथा कार्यक्रममा सरकारी सेवालाई सूचना प्रविधिमा जोड्ने, नागरिकको पहुँच पुर्याउने खालका कार्यक्रम घोषणा गर्ने गरेको भए पनि त्यसको पूर्वाधारमा चासो दिएको छैन । सरकारले सूचना र प्रविधिसम्बन्धी नीति बनाउन मात्रै रुचि देखाएको तर कार्यान्वयनमा तदारुकता नदेखाएको क्यान महासंघका महासचिव नारायण थापाको भनाइ छ । नीति मात्रै बन्यो तर पूर्वाधार विस्तार गर्ने र त्यसलाई कार्यान्वयन गर्ने पाटोमा सरकार सधैं असफल भयो, उनले भने, लकडाउनका बेला इन्टरनेटको महत्त्व बढे पनि खुलेलगत्तै यो विषय सेलाएर जानेछ । सरकारले सन् २०१३ देखि २०१८ सम्म लगाएर आईसीटी इन एजुकेसन मास्टर प्लान बनाएको थियो । खोइ त त्यसको कार्यान्वयन ?सरकारले नीति बनाए पनि कार्यान्वयन नगर्ने अर्को उदाहरण डिजिटल नेपाल फ्रेमवर्क पनि हो । फ्रेमवर्कमा पहिचान गरिएका ८ वटा प्राथमिकताका क्षेत्रमध्ये पहिलो नम्बरमा डिजिटल फाउन्डेसन निर्माण भनिएको छ । यसअन्तर्गत अप्टिकल फाइबर नेटवर्कलाई पहिलो नम्बरमा राखिएको छ । तर प्राधिकरणले अप्टिकल फाइबरसहित ग्रामीण क्षेत्रमा पूर्वाधार निर्माण गर्न प्रयोग गर्नुपर्ने रकम राजस्व लक्ष्य पुर्याउन सरकारी खातामा जम्मा गर्न भनिएको छ ।"
४ दिनमा यति धेरैलाई सेवा दिनु चुनौती थियो,"कुवेतको आममाफीबाट गैरकानुनी हैसियतमा बसेका कामदारले तीनवटा अवसर पाएका छन् जरिवाना र जेल बस्नु नपर्ने, घर फिर्न कुवेतले नै टिकट दिने र फेरि चाहेमा कुवेत फर्किन पाउने । यो भिसाको अवधि समाप्त भएका र रोजगारदाताले भागेको भन्दै उजुरी परेकाले मात्रै आममाफीको सदुपयोग गर्न पाइन्थ्यो । गत अप्रिल १ देखि ३० सम्मका लागि आममाफीको समय छुट्टयाइएको थियो । अप्रिल २६ देखि ३० सम्म नेपालीका लागि तोकिएको थियो ।सुरुमा हामीलाई प्राप्त सूचनाअनुसार सबै केन्द्रमा नेपाली दूतावासको उपस्थिति रहने र राहदानी नभएकालाई त्यहींबाट ट्राभल डकुमेन्ट जारी गर्ने कुरा थियो । भीड बढ्ने भएपछि दूतावासको उपस्थिति रहन सम्भव भएन । हामीले जिलिबस्थित केन्द्रमा मात्रै डेस्क राख्न सक्यौं । बाँकी क्षेत्रमा बस्नेलाई दूतावासबाटै ट्राभल डकुमेन्ट जारी गर्नुपर्ने अवस्था आयो । भागेर काम गर्दै आएका नेपालीको संख्या ७ हजार रहेको अनुमान थियो । उनीहरू अधिकांशसँग राहदानी थिएन । चार दिनमा दूतावासबाट ट्राभल डकुमेन्ट जारी गर्ने कार्य एकदमै चुनौती बन्यो । हामीसँग सीमित कर्मचारी र साधन थियो । सार्वजनिक यातायातका साधन बन्द थिए । नेपालीलाई दूतावाससम्म आउन कठिन थियो । हामीले स्वयंसेवीका लागि नेपाली समुदायलाई परिचालन गर्ने रणनीति बनायौं । त्यसका लागि गैरआवासीय नेपाली संघलगायत संघसस्थासँग समन्वय गर्यौ । परिचालन हुने स्वयंसेवीका लागि निश्चित मापदण्ड बनायौं । जसले कूटनीति कर्मचारीलाई सहयोग गर्न सक्छ वा जान्दछ । उनीहरूलाई छनोट गर्यौँ । कस्तो कस्तो कागजात चाहिन्छ भन्ने सूचना स्वयंसेवीबाट नै प्रवाह गर्यौँ । दूतावासमा कुन क्षेत्रमा बस्ने नेपाली कुन दिन आउने भनेर तोकिदियौँ । दूतावाससम्म आउनका लागि नेपाली समुदायको पहुँचमा रहेका सवारी साधानको प्रयोग भयो । त्यसमा आन्तरिक मन्त्रालयबाट पनि समन्वय भयो । केहीले आफैंले गाडीको प्रबन्ध गरे । फाराम भर्नेदेखि संकलन गर्ने काम स्वयंसेवीबाटै भयो । त्यसलाई चेकजाँच गर्ने र ट्राभल डकुमेन्ट जारी गर्ने काम कूटनीतिक कर्मचारीबाट भयो ।"
'हामीलाई कोरोनाले झुक्यायो',"कोरोना समुदायमा फैलिएको हो ?हामीलाई कोरोना भाइरस (कोभिड१९) ले झुक्यायो । हामीले लक्षण देखिएपछि मात्रै जाँच गर्ने तरिका अपनाएका थियौं तर अहिले जति पनि संक्रमित भेटिएका छन्, तिनमा कोरोनासम्बन्धी कुनै पनि लक्षण छैनन् । लक्षण नदेखिएकाले भाइरस समुदायमै फैलियो । अब यसको न्यूनीकरणका लागि हाम्रो ढाँचा परिवर्तन गर्न आवश्यक छ ।अब कस्तो ढाँचा अपनाउँदै हुनुहुन्छ ?हिजोसम्म हामीले आशंकित व्यक्तिलाई जाँच गरेका थियौं । अब पूरै समुदायलाई नै क्लोज टेस्टिङ गर्नुपर्छ । यसरी परीक्षणको दायरा बढाउने हो भने संक्रमितको संख्या अझै बढ्दै जाने पक्का छ । अहिले सबै एउटै टोलका संक्रमित छन् । त्यसैले संक्रमितको संख्या बढ्ने देखिएको छ । समुदायमा फैलिएको हुँदा तुलनात्मक रूपमा आजसम्मको नतिजा सामान्य नै हो । बाँकेलाई ॅडेन्जर जोन भन्नुभएको हो ? हो, यो भुसको आगोजस्तो बन्यो । हामीले पत्तो नपाउँदै समुदायमा फैलिसकेको छ । यस हिसाबले बाँके जिल्ला उच्च जोखिममा छ । त्यसअनुसार नै संक्रमण रोकथामका रणनीति बनाउनुपर्छ । यसैलाई ध्यानमा राखेर पूर्वतयारीसहित स्वास्थ्यकर्मीले संक्रमित क्षेत्रमा खटिने मनसाय बनाएका छौं । अब कस्तो रणनीति हुन्छ ?समुदायमा गएर सघन रूपमा ट्रेसिङ गर्नुबाहेक अरू उपाय छैन । संक्रमितको सम्पर्कमा कोको आएका थिए, ती व्यक्तिको खोजी गर्दै स्वाब परीक्षण गरिनेछ । संक्रमितको उपचारमा ध्यान दिनेछौं । स्वास्थ्यकर्मीलाई कत्तिको जोखिम छ ?अहिलेसम्म व्यक्तिगत सुरक्षा सामग्रीको अभाव छैन । मन्त्रालयबाट सोमबार थप आवश्यक सामान मगाएका छौं । पीपीई पनि उपलब्ध छन् तर संक्रमितको संख्या बढ्दै गएकाले स्वास्थ्यकर्मीले मनोबल बढाएर काम सुरु गर्न थालेका छौं । त्यहीअनुरूप हामी तयार छौं । अब स्थानीय सबैको स्वाब परीक्षण गर्नुबाहेक उपाय छैन । प्रस्तुति ः मधु शाहीकान्तिपुर"
सत्ता संकटको नाटकीय अवतरण,"सत्तारूढ दल नेकपाको आन्तरिक भुमरीमा पर्न लागेका प्रधानमन्त्री केपी शर्मा ओलीको सत्ता संकट तत्कालका लागि टरेको छ । तर यससँगै मूल्यमान्यताविहीन र व्यक्तिगत स्वार्थकेन्द्रित नेपाली सत्ता राजनीतिको चरित्र फेरि एकपटक उदांगिएको छ । मुलुकले कोरोना भाइरसको संकट झेलिरहेका बेला सत्तारूढ दलमा हठात् आउन खोजेकोल्याउन खोजिएको प्रलय हाललाई रोकिनुमा उही लेनदेनमा आधारित आन्तरिक शक्ति सन्तुलनको फेरबदल मुख्य कारक देखिएको छ । राष्ट्रिय हितको आवरणमा यसरी झन्डैझन्डै हुन खोजेको उथलपुथलको सुरुआत र अन्त्य नीतिगत होइन, व्यक्तिगत स्वार्थप्रेरित थियो भन्ने लगभग प्रमाणित भएको छ । जुनसुकै गुट तथा नेताबाट भए पनि यस किसिमको राजनीतिले सम्बन्धित व्यक्तिहरूलाई त क्षणिक फाइदा दिलाउला, तर मुलुकलाई भने यसले हानि नै पुर्याउनेछ ।सत्ता राजनीतिसँग जोडिएर यसबीचमा जति पनि उत्तारचढाव भए, ती सबै बेमौसमी र बेतुकका थिए । मुलुक र समाजको आवश्यकता एकातिर थियो, तर सरकार सञ्चालक र सत्तारूढ दलका नेताहरूको प्राथमिकता अर्कैतिर । चैत ११ देखि पूरै मुलुक लकडाउन मा थुनिएको थियो । मजदुरहरूको रोजीरोटी खोसिएको थियो । थातथलो छाडेर काम खोज्न सहर पसेकाहरू अलपत्र पर्दै थिए । भोको पेटमै चप्पल पड्काउँदै घरतर्फको सयौं माइल बाटो हिँड्दै थिए । मुलुकका केही भागमा कोरोना भाइरसको संक्रमण बढ्दै थियो । पर्याप्त परीक्षण हुन सकिरहेको थिएन । चिकित्सक तथा स्वास्थ्यकर्मीले व्यक्तिगत स्वास्थ्य सुरक्षाका सामग्री पाइरहेका थिएनन् । यस्तो घडीमा आपत्विपत्मा परेका जोकोहीले राज्यको मुख ताक्नु स्वाभाविक थियो । सरकारलाई भने यसबारे कुनै पर्वाह थिएन, ऊ आफ्नै कुर्सी जोगाउन यत्नरत थियो । सत्तारूढ दलका अरू नेता सरकारलाई सबलीकरण गर्न होइन, उसको समूल नष्ट गर्न नै लागिपरेका थिए ।कुर्सी रक्षाका खातिर सरकार जस्तोसुकै हथकण्डा अपनाउन तयार देखियो । उसले संविधानको मर्मविपरीत दल विभाजनलाई सघाउ पुर्याउने गरी र प्रमुख प्रतिपक्षी दलका नेताबिनै संवैधानिक परिषद्मा बहुमतले निर्णय गर्ने गरी राष्ट्रपतिबाट दुई अध्यादेश जारी गरायो । तत्कालीन संघीय समाजवादी विभाजन गर्ने हेतुले उक्त दलका सांसद सुरेन्द्र यादवलाई अपहरण शैली मा काठमाडौं ल्याइयो । अन्ततः व्यापक आलोचना भएपछि र सरकारको उद्देश्यमा प्रत्युत्पादक ठहरिएपछि अध्यादेश त फिर्ता लिइयो, तर त्यसपछि नेकपाको आन्तरिक शक्ति संघर्ष झनै चर्कियो । पार्टीका अर्का अध्यक्ष पुष्पकमल दाहाल र वरिष्ठ नेता माधवकुमार नेपाल जसरी पनि प्रधानमन्त्री ओलीलाई सरकार र दल दुवैबाट अलग गर्न उद्यत देखिए । दुवै पक्ष संसदीय दलको बहुमत आफूसँग रहेको देखाउन सांसदहरूको हस्ताक्षर बटुल्न थाले । सत्ता छिनाझपटीको यो रस्साकस्सीले तब अर्कै मोड लियो, जब बुधबारको पार्टी सचिवालय बैठकमा ओलीले सांसदमा पराजित वामदेव गौतमलाई कोरोना संकटको अन्त्यपछि प्रधानमन्त्री पद सुम्पने घोषणा गरे । दाहाल र नेपाल जुन रूपमा प्रधानमन्त्रीलाई हटाउन चाहन्थे, त्यसको बदलामा ओलीले चालेको यो कदम कूटनीतिक र चतुर्याइँपूर्ण त अवश्य थियो, तर शोभनीय पटक्कै थिएन । किनभने, संविधानले सांसदमा पराजित व्यक्तिलाई मन्त्री पदमा समेत अस्वीकार गरेको अवस्थामा प्रधानमन्त्री नै बनाउने घोषणा गर्नु आफैंमा असुहाउँदो कुरा थियो । राष्ट्रिय सभा सदस्यमा लगेर संविधान संशोधन गर्ने या प्रतिनिधिसभामै पुनर्निर्वाचित गराएर छलछामपूर्वक विधि पुर्याउन सकिए पनि संविधानले यस्तो झेली परिकल्पना गरेको होइन ।प्रधानमन्त्री ओलीको गौतमकार्डकै कारण शनिबारको सचिवालय बैठकसम्म आइपुग्दा नेकपाको शक्ति सन्तुलन नै गडबड भयो । पछिल्लो समय दाहालनेपाल नजिकजस्तो देखिएका गौतम ओली पक्षमा पुगे । ओलीका पक्षमा पल्ला भारी भएको परिस्थितिको आकलन बुझेर दाहाल पनि आफ्नो अडानबाट पछि हटे । यसबीचमा देखिएको चिनियाँ पक्षको सक्रियतालाई पनि कतिपयले अर्थपूर्ण रूपमा हेरेका छन् । र, ओलीले दाहाललाई केही विषयमा थुम्थुम्याउन भ्याइसकेको पनि देखिन्छ । परिणामस्वरूप, सचिवालय बैठकमा प्रधानमन्त्रीलगायतले आत्मालोचना गर्दै गौतमलाई उपयुक्त समयमा प्रतिनिधिसभा उम्मेदवार बनाउने घोषणा गरी कलहको सुरक्षित अवतरण गराएको प्रतीत हुन्छ । यो घटनाक्रमको प्रस्ट पटाक्षेप वैशाख २५ गतेबाट सुरु हुने स्थायी समितिको बैठकबाट हुने भए पनि हाललाई प्रधानमन्त्री ओलीले संकट टार्न सकेको देखिएको छ । उनले नेता दाहालको व्यक्तिगत अहम्को व्यवस्थापन गर्न सकेका छन् । तर मुलुकले यत्रोबिघ्न संकट झेलिरहेका बेला यो सब नाटक किन जरुरी थियो भन्ने उत्तर नागरिकले भने भेट्न सकेका छैनन् । कारण, प्रधानमन्त्री ओली, अध्यक्ष दाहाल र नेताहरूले गरेको भनेको आत्मालोचनाको केन्द्रमा नागरिक होइन, उनीहरू स्वयं छन् । नेपाली जनताले झन्डै अढाई वर्षअघि तत्कालीन वाम गठबन्धनलाई झन्डै दुईतिहाइ बहुमत दिलाएर आफ्नो सपनाको वागडोर सुम्पिएको आज यो दिन देख्न होइन । दाहालनेपाल गुटको सरकारप्रतिको असन्तोष उसको कमजोर कार्यसम्पादनका कारण होइन, व्यक्तिगत स्वार्थप्रेरित थियो भन्ने अहिले प्रस्ट भइसकेको छ । एउटा व्यक्तिलाई कुर्सीमा पुर्याउन वा टिकाउन पद्धतिको खिलाफमा जाने र विधिलाई आफूअनुकूल बनाउने छुट नेताहरूलाई हुनु हुँदैन । सरकारको स्थायित्व खोजिनुको अर्थ, सुशासन र विधिको स्थायित्व हो । त्यसका लागि सरकारले प्रणाली बनाउँदै जानुपर्छ । आफ्नै अहम्को रागले चाउरिएको सरकारले अहिलेसम्म त्यसतर्फ पाइला चालेको छैन । अहिलेको खड्को बल्लतल्ल टारेको सरकारले अब आफ्नो अहम्लाई त्यागी नागरिकतर्फ फर्कनुपर्छ । आफ्नो अनुदार एवम् अप्रभावकारी कार्यशैलीमा आमूल परिवर्तन ल्याउन सक्नुफर्छ ।"
नाटकीय रूपमा एकढिक्का,"टर्यो ओलीको सत्ता संकट समाचारअनुसार प्रधानमन्त्री ओलीको सरकारको संकट र ग्रहदशा छेउ लागेको छ । मधेसवादी दलको एउटा खेमालाई भित्र्याएर बलियो सरकार बनाउने भनी ल्याइएको अध्यादेशले झन्डै सरकार नै ढाल्यो । हिजोको सचिवालय बैठकले पार्टीलाई क्षतविक्षत हुनबाट रोकेको छ । मुलुक एकातिर कोरोनाको मारमा परेको अवस्थामा संविधानले कल्पना नगरेका विषयवस्तु ल्याई सरकार बनाउने र ढाल्ने खेलमा मुलुक प्रवेश गरेको थियो । आफैंले बनाएको पार्टी र सरकारलाई बिनाछलफल गुटको स्वार्थअनुसार एकता भाँड्ने लगभग पक्का भइसकेको थियो । जे जसरी भए पनि आफैंले कोपरेर बनाएको राजनीतिक खाल्डोलाई सम्याउन नेताहरू सफल भएका छन् । आगामी दिनमा यो घटनाबाट पाठ सिकेर अगाडि बढ्न आवश्यक छ । श्यामसुन्दर कुइँकेल, हाँडीगाउँ, काठमाडौं"
मजदुरलाई सधैं हेला,"लकडाउन निकै लामो गइसक्यो तर पनि सरकारले मजदुरको पक्षमा केही काम गर्न सकेको छैन । लकडाउनलाई कोरोना रोकथामको अचुक उपाय भनेर प्रचार गरियो । तर दैनिक काम गरिखाने वर्गका लागि लकडाउनले झन् समस्या पारिरहेको छ । राहत र सुविधा सरकारले मजदुरसम्म पुर्याउन सकेको छैन । अनि काम पनि बन्द छ । यस्तोमा मजदुरको समस्यालाई कसरी हल गर्ने भन्ने प्रश्न उठेको छ । र, यो प्रश्न सरकारलाई सोध्नुपर्ने भएको छ । राहत वितरण गर्दै कस्तो व्यक्तिलाई सरकारले मजदुर मानेको हो ठम्याउन गाह्रो छ । राहत हुने खाने मानिसले नै पाइरहेका छन् । मजदुरहरूलाई आफ्नो हतियार बनाएर सरकारमा धेरै नेता पुगे । कोरोना संकटमा मजदुरलाई भोकै बस्नुपर्छ कि भन्ने चिन्ताले पिरोलेको छ । यस्तो अवस्था नेताको साथ र सहयोग चाहिने हो । तर नेताहरू आफ्नै स्वार्थमा रमाइरहेका छन् । यो कुराले निराश बनाएको छ । अब राहत प्याकेज मजदुरको हातमा पुर्याउन सरकारले निकै काम गर्नुपर्ने आवश्यकता छ । अनि नेताहरू सुध्रिनुपर्छ । रामकृष्ण बराल, जोरपाटी२"
आत्मनिर्भर अर्थतन्त्र निर्माणको अवसर,"लकडाउनले हाम्रोजस्तो रेमिटान्स, वैदेशिक सहयोग र अनुदानबाट चलिरहेको सानो अर्थतन्त्रलाई ठूलो चूनौती दिइरहेको छ । र, यो चुनौती आत्मनिर्भर अर्थतन्त्र निर्माणका लागि अवसर पनि हो । ४० दिनदेखि निरन्तर जारी लकडाउनले उद्योग, व्यवसाय, पर्यटन, यातायातलगायतका आर्थिक गतिविधि चलायमान बनाउने क्षेत्र ठप्प छन् । रेमिटान्समा पनि गिरावट आएको छ । रोजगारीका लागि भारत गएका लाखौं व्यक्ति लकडाउन अवधिमा संक्रमणबाट बँच्न स्वदेश फर्किसकेका छन् भने अझै फर्कने क्रम जारी छ । फर्केका श्रमशक्तिलाई कोभिडपश्चात् स्वदेशमा नै रोजगारीको अवसर प्राप्त नभए राज्यले आगामी दिनमा विभिन्न सामाजिक चुनौतीको सामाना गर्नुपर्ने निश्चित छ । यो वर्ष देशको कुल गार्हस्थ्य उत्पादन २२७ प्रतिशत मात्र वृद्धि हुने अनुमान केन्द्रीय तथ्यांक विभागको छ । यो चुनौतीपूर्ण परिदृश्य मनन गर्दै सरकारले आगामी दिनमा संरचनागत परिवर्तन गरी प्रक्रियागत जटिलताहरूलाई हटाउनुपर्छ । काम गर्ने परम्परागत शैलीलाई परिवर्तन गरी आक्रामक र तुरुन्त परिणाम दिने नीति अख्तियार गर्नुका साथै र निम्न विषयहरूमा ध्यान पुर्याउनुपर्छ ः१ स्वदेशी कच्चा पदार्थमा आधारित उद्योगव्यवसाय स्थापनामा प्रोत्साहन एवं भएका नीति, नियम परिमार्जन गरी निर्यात व्यापारलाई बढावा दिए व्यापार घाटा केही मात्रामा भए पनि कम हुन्छ । २ स्वदेश फर्केका श्रमशक्ति पुनः रोजगारीको खोजीमा तत्काल विदेश नजाने भएकाले त्यस्ता श्रमशक्तिलाई यही तुरुन्तै रोजगारीको अवसर प्रदान गर्न कृषिको व्यवसायीकरण तथा पूर्वाधार निर्माणको कार्यलाई तीव्रता दिनुपर्छ । ३ महामारीपछि बजारमा हुने तरलता अभाव पूर्ति गर्न ठूला आयोजनाका साथै विकास निर्माणको कामलाई गति दिई पुँजीगत खर्च वृद्धि गर्दै जनताको क्रयशक्ति सुधार्नुपर्छ । ४ लकडाउनले शिथिल पारेको उद्योगव्यवसाय क्षेत्रलाई पुनर्जीवन दिन सहुलियत दरमा दीर्घकालीन कर्जा प्रवाहको व्यवस्थाका साथै विभिन्न कर, महसुलमा कम्तीमा ६ महिनाका लागि छुटको व्यवस्था हुनुपर्छ । ५ त्यसैगरी महामारीको कारण सबैभन्दा बढी प्रताडित भएका होटल तथा पर्यटन क्षेत्रलाई कोभिडपश्चात् पनि पूर्ववत् अवस्थामा फर्कन समय लाग्ने भएकाले यस क्षेत्रले लिएको ऋणमा एक वर्षका लागि ब्याज तथा कर शुल्कहरू मिनाहाका साथै आन्तरिक पर्यटन प्रवर्द्धनका लागि सरकारी र निजी कर्मचारीहरूलाई पर्यटन प्रवर्द्धक बिदा र रकम उपलब्ध गराउने व्यवस्था । ६ कृषि क्षेत्रमा बढ्दै गएको परनिर्भरता हटाउन किसानलाई समयमै मल, बीउ, खादको व्यवस्था र व्यावसायिक कृषिको प्रोत्साहनका लागि कृषि उपकरण खरिदमा अनुदानको व्यवस्था गरी प्रतिफल देखिने गरी कार्यान्वयनमा ल्याउनुपर्छ । ७ रेमिटान्सबाट प्राप्त हुने रकम अनुत्पादक क्षेत्रमा खर्च भइरहेकाले त्यस्ता खर्चलाई उत्पादनमूलक क्षेत्रमा ल्याउन सकेमा स्वरोजगारका अवसरहरूसमेत सिर्जना हुने भएकाले घरेलु तथा साना उद्योग स्थापनामा प्रोत्साहित र प्रवर्द्धन गर्ने नीति ल्याएर कार्यान्वयनमा जोड दिनुपर्छ । ८ विलासिताका वस्तु खरिदका लागि बाहिरिने रकम रोक्न त्यस्ता वस्तुको आयातमा पूर्ण प्रतिबन्ध लगाई स्वदेशी वस्तुको उपयोग र उपभोगमा जोड दिनुपर्छ । ९ विद्युत् आयोजनाहरू समयमै निर्माण कार्य सम्पन्न गरी विद्युतीय उपकरण र सवारीसाधनको प्रयोगमा व्यापकता ल्याई इन्धन खरिदका लागि बिदेसिने रकमलाई उत्पादनमूलक र विकास निर्माणको कार्यमा प्रयोग गर्नुपर्छ । १० कोभिड१९ ले विश्वव्यापी रूपमा मानव स्वास्थ्यलाई सर्वोपरि ठान्नुपर्ने पाठ सिकाएको छ । त्यसैले स्वास्थ्य क्षेत्रलाई मानवहितका लागि परिचालन गर्न राज्यले यथेष्ट ध्यान दिई यस क्षेत्रमा व्याप्त विकृति, विसंगतिलाई रोक्न कानुनको निर्माण र कडाइका साथ कार्यान्वयन गर्नुपर्छ । नीति नियम जतिसुकै राम्रो भए पनि कार्यान्वयनका लागि दृढइच्छा शक्ति र सोहीअनुरूपको सुशासनयुक्त पारदर्शी, छिटोछरितो कर्मचारीतन्त्र आवश्यक हुन्छ । नीति निर्माताले वर्तमान संकटलाई अवसरको रूपमा लिई समग्र क्षेत्रमा आमूल परिवर्तन गरी आगामी दिनमा देशलाई आर्थिक रूपमा सबल र सक्षम बनाउने संकल्प लिनुपर्छ । विनोद भट्टराई, विराटनगर२"
कति त्रूर बन्न सक्छ राजनीति ?,"राजनीतिक अपराधीकरणको सबभन्दा ठूलो मापक जनता र मुलुकका आपत्कालीन आवश्यकताहरूलाई फनि बलात् कुल्चेर सत्ता कुन हदमा त्रूरता (त्रुएल्टी) र कोराफन (त्रुडिटी) प्रदर्शन गर्दै फगत शक्तिशालीहरूको निजी अहंतुष्टि एवम् छुद्र सत्तास्वार्थमा केन्द्रित हुन सक्छ भन्ने नै हो । मुलुक कोरोना भाइरस संक्रमणको अभूतपूर्व भय र संकटमा छ । लकडाउनले लाखौंको जीविकोपार्जन खोसिएको छ । हजारौं मानिस दैनिक भोक टार्न सडकका चौबाटामा कृपालु मनहरूको दया पर्खेर बसेका छन् । अर्थतन्त्र कति गम्भीर जोखिममा जाने हो भन्ने अनिश्चितता कायम छ । परदेशमा अलपत्र परेका नेपालीका सयौं लास, हजारौं कोरोना संक्रमित र स्वदेश फर्कन चाहने लाखौं नेपालीलाई कसरी ल्याउने र व्यवस्थित गर्ने भन्ने चुनौती छ । भारत लगायतका मुलुकबाट आएका मानिसहरू संक्रमण परीक्षणबिनै गाउँसमुदायमा मिसिएका छन् । खुला सीमाका चोरबाटाहरूबाट सम्भावित संक्रमितहरू सोझै घर पुगिरहेका छन् । बाँच्नका लागि न्यूनतम राहत खोज्नेहरू सरकारको अस्तित्व खोजिरहेका छन् । स्वास्थ्यसेवा धराशायी भएको छ । र, सरकारको भूमिका चाहिएका मुलुकका समस्याहरूको यो सूची धेरै लामो छ । जनता एक प्रकारले भयभीत र आक्रोशित छन् । सरकार र राज्यको अभिभावकत्व खोजिरहेका छन् । संकटलाई बल्झिन नदिएर लकडाउनलाई कसरी क्रमशः अन्त्य गर्ने भन्ने कार्ययोजनाको खाका राज्यसँग छैन ।दुर्भाग्यवश, ठीक यत्ति नै बेला मुलुकका प्रधानमन्त्री, सत्तारूढ दल र समग्र राजनीतिक नेतृत्व वर्तमानका यी टार्न नसकिने आवश्यकता, शासकीय जिम्मेवारी, न्यूनतम नैतिकता र मानवीय संवेदनशीलताको सीमाभन्दा धेरै पर फुगेर त्रूर र अपरिष्कृत सत्ता छिनाझपटीमा लिप्त भए । यसले नेपाली राजनीतिको चरम एवम् सर्वव्यापी अपराधीकणको विहङ्गम परिदृश्यलाई उजागर गरेको छ । संसारभर नै, कोरोना संक्रमणबाट मुक्ति पाउने नाममा अहिलेका सत्ताधारीहरू जनताका मौलिक हक र लोकतान्त्रिक अधिकारहरूलाई क्रमशः निलम्बन वा बेवास्ता गरेर अधिनायकवादी शैलीको शासकीय चरित्र प्रदर्शन गर्न उद्यत देखिएको विशलेषण गरिँदै छ । यो प्रवृत्ति लामो समय कायम रहँदा कतै यो भाइरसको त्रास सकिँदासम्म अधिनायकवादको नयाँ रूपले विश्वराजनीतिमा जरो गाड्ने त होइन भन्ने ताजा बहस विश्वव्यापी रूपमै सुरु भइसकेको छ । लकडाउनको मौका छोपेर प्रधानमन्त्री केपी ओलीले सुदृढ गर्न चाहेको एकल नेतृत्वको विकृत अभिलाषाले नेपाली राज्यसत्ता पनि त्यस्तो उदाउँदो नवअधिनायकवादको एउटा कडी बन्ने सम्भावना देखिएको छ । तथापि, यस्तो अभिलाषा र अकर्मण्य राजनीतिका ओली निश्चय नै यतिखेरका अग्रज र प्रतिनिधि पात्र हुन्, तर एकल चरित्र भने होइनन् । नेपाली राजनीतिको चरम अपराधीकरणले सामान्यतः सबै दल र नेताहरूको चरित्रलाई एकसमान आत्म, स्वार्थ र सत्ताकेन्द्रित बनाएको छ । प्रतिपक्षी र अन्य राजनीतिक शक्तिहरू यसबाट पटक्कै अछुतो छैनन् । ती सबै त्यही हुरीमा बढारिए । र, राष्ट्रिय बहसलाई विपत्तिको आवश्यकता व्यवस्थापनको मूलधारमा ल्याउन अक्षम साबित भए । प्रमुख प्रतिपक्ष दलले समेत संविधानको धारा २८४ (१ङ) लाई खारेज गरेर प्रभावतः (इफेक्टिभ्ली) अध्यादेशमार्फत संविधान नै संशोधन गर्ने कसरतविरुद्ध समेत डटेर आवाज उठाउन आवश्यक ठानेन ।राजनीतिको अपराधीकरण र त्यसको प्रभाव सामाजिकसांस्कृतिक जीवनसम्म धेरै हदसम्म फैलिइसकेको छ । अहिलेका घटनाक्रमहरूले पनि त्यही देखाए । सत्तारूढ नेकपाको सचिवालय बैठक, अनेकौं गुटगत भेला र उच्चस्तरीय भेटघाट भए । अरू दलका पनि कैयौं बैठक र भेला भए । विज्ञप्ति आए । तर ती कुनैमा पनि उही कोरा राजनीतिका क्रिया र प्रतिक्रियाबाहेक कोरोना महामारीले मुलुकमा पारेको आर्थिक र मूलतः स्वास्थ्य एवम् राहतको संकट, राज्यले गरेको त्यसको व्यवस्थापन, जनताले पाएको दुःख र वृद्ध बाबुआमा एवम् परिवारका पेटमा चारो हाल्ने उपाय फेला नपरेपछि बत्तीस वर्षीय लक्का जवानले काठमाडौंमै आत्महत्या गरेको प्रतिनिधि (एनेक्डोटल) घटनाहरू सामान्य छलफलका एजेन्डासम्म बनेन् । तनमाथिको गम्भीर मीमांसा, समीक्षा वा भविष्यको मार्गचित्रको खाका निर्माण त धेरै परको कुरा भयो । कहाँसम्म भने, छिमेकी शक्तिराष्ट्रका काठमाडौंस्थित दूतहरूले राष्ट्रिय जनता पार्टी र समाजवादी दलहरूबीच एकता गराउनेदेखि नेकपालाई फुट्नबाट जोगाउने वा फुटाउने कसरतस्वरूप देशका ठूला नेताहरूका घरघर चहारेको खबर आयो । तर, ती कुनै पनि भेटघाटमा नेपालमा कोरोना नियन्त्रणका लागि आवश्यक चिकित्सकीय सुरक्षा उपकरण, परीक्षण किट, औषधि, प्राविधिक सहयोग, आपूर्ति प्रणालीको सहजता र सीमा व्यवस्थापन आदिमा सघाउने प्रत्यक्ष जनचासोका जल्दाबल्दा विषयहरूबारे छलफल भएन । नेपालका नेताहरूले सत्ताबाहेक जनताको चासोका त्यस्ता कुरा उठाउने आवश्यकतै महसुस गरेनन् ।त्यस्तै, देशका मूलधारका भनिएका सञ्चारमाध्यमहरूमा अउने महामारीसम्बद्ध प्रमुख समाचार शीर्षकहरूलाई फोहोरी राजनीतिका दाउपेच र घोचपेचका प्रकरणहरूले क्षणभरमा सहजै विस्थापित गरिदिए । मानौं, विशेष गरी सत्तारूढ नेकपा र अरू ठूला भनिएका दलहरूलाई अहिले ओगटेर बसेको, सामान्यतः सत्तरी वर्ष कटेको, सिर्जनाशून्य, कालक्रमले असान्दर्भिक साबित गरिसकेको र कुनै बेला सार्वजनिक पदमा बसेको अहंकारले फुरिनै लागेको वार्धक्यतन्त्र (जेरेन्टोत्रेसी) को यस्तै बेमौसमी चलखेलले जनता र देशको हित सुनिश्चित गरिदिन्छ । मानौं दलको र प्रकारान्तरले सरकारको नेतृत्व गर्नेहरूको अनुहार पालैपालो फेरिएसँगै देशको भविष्यको रूपरेखा पनि बदलिन्छ । अझै, नेपाली राजनीतिमा तस्करी, गुन्डागर्दी र शक्ति दुरुपयोगको एकमुस्ट परिभाषा बनाएको वामदेव प्रवृत्ति का सूत्रधार नै गत शनिबारको नेकपा सचिवालय बैठकको निर्णयबमोजिम जस्केलाबाट छिरेर, कथम्, प्रधानमन्त्री हुने प्रस्तावनाले महामारीभन्दा बढी चर्चा पाएको छ ।यी सबै प्रकरणले नेपाली राजनीतिको अपराधीकरणको नयाँ आयामलाई प्रमाणित गरेका छन् । अहिलेसम्म, यस्तो अपराधीकरणको अवधारणा पुष्टि गर्न राजनीतिक दलका नेता तथा गुन्डा, डन एवम् कालोबजारियाका बीच निकट सम्बन्धका दृष्टान्तहरू अगाडि सार्ने गरिएका थिए । यसको परोक्ष अर्थ हुन्थ्यो मुलुकको वर्तमान राजनीतिक नेतृत्व आफैं आपराधिक मानसिकतायुक्त छैन । र, यो धमिलो सम्बन्धलाई कसै गरी टुट्ने वा टुटाउने हो भने यही राजनीतिक नेतृत्व मुलुक र जनताका सरोकार एवम् चासोहरूप्रति स्वतः संवेदनशील हुन्छ । तर ताजा प्रकरणले के देखायो भने, नेपालको राजनीतिमा त्यो आशाको अवयव नै थिएन र नेपालको राजनीतिक नेतृत्वको हकमा यो अपेक्षा नै अत्यन्तै अस्वाभाविक थियो । वास्तवमा, कोरोना भाइरसले सिंगो संसारसहित नेपाललाई आक्रान्त पारेको संगीन मानवीय संकटको यो घडीमा नेपाली राजनीतिक नेतृत्वले आफ्नो वास्तविक चरित्र र रङ फेरि एकपटक उजागर गरेको मात्र हो ।सतहमा, आफ्नै दलको झन्डै दुईतिहाइ बहुमतको पकड भएको संघीय संसद्बाट प्रधानमन्त्री चुनिएका केपी शर्मा ओलीले अचानक अध्यादेशको राजनीतिक चक्रवात खडा गरेको देखियो । जबकि, राज्य सञ्चालनका सबै निर्णय गर्नमा ओलीले कतैबाट ठूलो बाधा र व्यवधान खेप्नुपरेको थिएन । तर, सत्ताइस महिना सत्तामा बिताउँदा पनि उनले मुलुक र जनताका हितमा कुनै उल्लेख्य काम गरेनन् । परिणामतः आफ्नै दल र समर्थकहरूको समेत विश्वास यति हदसम्म गुमाए, उनी आफ्नै दलका सचिवालय, स्थायी समिति, केन्द्रीय समिति, संसदीय दल सबैमा अल्पमतमा पुगेको देखियो । अथवा, कम्तीमा उनलाई यसरी अल्पमतमा परेको आभास भयो । त्यसैले आफ्नो पार्टी फुटाउने हदसम्म जानुपरे पनि अरू पार्टी फुटाएर संसद्मा बहुमत पुर्याउने र सत्तामा टिकिरहने अभिप्रायले ओलीले राजनीतिक दल विभाजनसम्बन्धी कानुन संशोधन गरेर अध्यादेश जारी गराएको सहज अनुमान गर्न सकिन्छ । आफ्ना मान्छे महत्त्वपूर्ण संवैधानिक पदहरूमा भर्ती गर्ने उद्देश्यले संवैधानिक परिषद्सम्बन्धी कानुन संशोधन पनि अध्यादेशमार्फत नै गराए । चौतर्फी तीव्र विरोध थेग्न नसकेपछि ती अध्यादेश चार दिनमै फिर्ता गर्न सरकरा बाध्य भयो । त्यसको राजनीतिक औचित्य कतै पुष्टि गरिएन । यद्यपि, अध्यादेश प्रकरणले सिर्जेका ज्वारभाटाले वर्तमान राजनीतिलाई अझै तरङ्गित बनाइरहेको छ ।तर गुह्यमा, नेकपाभित्रको शक्ति संघर्षको प्रकरण जसरी चियाको कपभित्रको आँधीबेहरीको शैलीमा आएर कुनै तात्त्विक परिणामबिना क्षणभरमा बिलायो, त्यसले आम नागरिकका मनमस्तिष्कमा अर्को प्रश्न पनि जन्माएको छ । यो समग्र प्रकरण कतै मुलुकका मूल समस्याहरू र महामारी व्यवस्थापनमा सरकारको अक्षमताबाट पीडित जनताको ध्यान अन्यत्र मोड्न गरिएको नियोजित प्रचार स्टन्ट मात्र त थिएन ? यो प्रपञ्चमा पनि ओलीले नै जिते त ? जे भए पनि, चुरो कुरो के हो भने, यस्तो आपराधिक मनोवृत्तिले घिसारेको राजनीतिले न त मुलुकलाई महामारीबाट सहजै पार लगाउन सघाउँछ न महामारीपछिको आर्थिकसामाजिक उत्थान गर्न । ट्वीटर ः"
महामारीको लैंगिक पाटो,सन्जिला तामाङ
तत्काल ल्याउन सकिन्न,"(काठमाडौं)  प्रधानमन्त्री केपी शर्मा ओलीले मुलुकमा कोरोना भाइरसको संक्रमण फैलिन नदिन भारतमा रहेका नेपालीहरूलाई तत्काल ल्याउन नहुने बताएका छन् ।मन्त्रिपरिषद्को आइतबारको बैठकमा उनले नेपालमा भन्दा भारतमा संक्रमण बढी फैलिएकाले त्यहाँ रहेका नेपालीलाई अहिल्यै फर्काउनु जोजानकारी दिए ।भारतमा अलपत्र नेपालीहरूलाई के गर्ने भन्ने प्रसंग बैठकमा उठेपछि प्रधानमन्त्री ओलीले यस्तो धारणा राखेका हुन् । भारतमा हजारौं नेपाली अलपत्र छन् । उनीहरू नेपाल आउन चाहन्छन् । अरू मुलुकमा अलपत्र परेका नेपालीको संख्या पनि ठूलो छ, तिनलाई के गर्न सकिन्छ ? भनेर मन्त्रीहरूले प्रधानमन्त्रीको ध्यानाकर्षण गराएका थिए । ती मन्त्रीका अनुसार प्रत्युत्तरमा ओलीले भारत र अन्य मुलुकमा रहेका नेपालीको अवस्था गम्भीर नरहेको र त्यहाँका सरकारले खानपिनसहित बसोबासको व्यवस्था गरिरहेको बताएका थिए । विदेशमै नेपालीहरूलाई सुरक्षितसाथ राख्ने व्यवस्था मिलाउन त्यहाँका सरकार प्रमुख र विदेशमन्त्री तहमा वार्ता र छलफल भइरहेको ओलीको भनाइ छ । विदेशका नेपालीलाई तत्काल फर्काउने सस्तो लोकप्रियतावादी कुरा नगर्नसमेत उनले मन्त्रीहरूलाई आग्रह गरेका थिए । सीमा नजिकका १ हजार २ सय जनालाई ल्याउनासाथ भारतको दिल्लीसहित विभिन्न सहरमा रहेकाहरूले पनि उद्धार गरिदिन आग्रह गर्न थालेको र त्यो तत्काल थेगिनसक्नु रहेको उनले बताए । मन्त्रिपरिषद् बैठकले लामो छलफलपछि भारतसहित विभिन्न मुलुकमा रहेका नेपालीहरूको तत्काल उद्धार सम्भव नभएको निष्कर्ष निकालेको जानकारीसमेत ती मन्त्रीले दिए । उनका अनुसार मन्त्रिपरिषद्ले भारतमा अलपत्र नेपालीहरूको समस्या समाधान गर्न नेपाली दूतावासलाई जिम्मा दिने निर्णय गरेको छ । परराष्ट्र मन्त्रालयले तत्काल दिल्लीस्थित नेपाली दूतावासलाई निर्देशन दिने जानकारीसमेत ती मन्त्रीले दिए ।ओलीले भारतबाट कोरोना संक्रमण भित्रिन नदिन सीमामा हुने आवतजावतमाथि अझै कडाइ गर्न गृह मन्त्रालयलाई निर्देशन दिएका छन् । अहिले नाकाहरू सिल गरिएको छ तर लुकिछिपी मान्छेहरू आइरहेका छन् भन्ने सूचना आएको छ । सीमाका भारतीय अधिकारीहरूसँग कुरा गरेर थप कडाइ गराउन गृहमन्त्रीलाई निर्देशन दिनुभएको छ, ती मन्त्रीले भने । प्रधानमन्त्री ओलीले कोरोनाको संक्रमण रोक्ने र यसबाट हुने मृत्युलाई शून्यमा राखिरहने एउटै उपाय लकडाउनमात्रै रहेकाले यसलाई कडाइका साथ पालना गराउनसमेत गृहमन्त्रीलाई निर्देशन दिए । मुलुकमा लकडाउनकै कारण कोरोना भाइरसको संक्रमण नफैलिएको हो । संक्रमण शून्यमा झार्ने उपाय पनि लकडाउन नै हो, त्यही कारण लकडाउनलाई कडाइका साथ पालना गराउनुबाहेक अर्को विकल्प छैन, प्रधानमन्त्रीको भनाइ थियो ।मन्त्रिपरिषद्मा लकडाउनलाई बिस्तारै खुकुलो बनाई मुलुकमा आिर्थक गतिविधि बढाउनेबारे छलफल भए पनि त्यसबारेमा कुनै निर्णय भने नभएको जानकारी स्रोतले दिएको छ ।वैशाख २५ पछि लकडाउन खुकुलो बनाउनेबारे उपप्रधान तथा रक्षामन्त्री ईश्वर पोखरेल संयोजकत्वको उच्चस्तरीय समिति र मातहतमा रहेको मुख्यसचिव लोकदर्शन रेग्मीको समितिको सुझावअनुसार मन्त्रिपरिषद्को अर्को बैठकले आवश्यक निर्णय लिने स्रोतले जनाएको छ ।"
किम सार्वजनिक भएपछि ट्रम्प खुसी,कोरियाली सीमा क्षेत्रमा गोली हानाहानउत्तर कोरिया र दक्षिण कोरियाको सीमा क्षेत्रमा दुवै देशका सैनिकबीच गोली हानाहान भएको छ । समाचार संस्था एएफपीका अनुसार गैरसैन्य क्षेत्र (डिमिलिटराइज्ड जोन) मा आइतबार बिहान उत्तर कोरियाली सैनिकले गोली चलाएपछि दक्षिण कोरियाले जवाफी फायर गरेको हो । उत्तर कोरियाली नेता किम जोङउन सार्वजनिक भएको एक दिनपछि कोरियाली प्रायद्वीपमा दुई देशका सैनिकबीच गोली हानाहान भएको हो । दक्षिण कोरियाली सेनाको गार्ड पोस्टलाई लक्षित गरी उत्तरबाट पटकपटक गोली प्रहार भएपछि जवाफी फायर गरिएको दक्षिण कोरियाली सेनाले जानकारी दिएको छ ।दक्षिण कोरियाली अधिकारीले पछिल्लो घटनाका बारेमा सैनिक हटलाइनमार्फत बुझिरहेको पनि जनाएको छ । सन् १९५३ मा दुई कोरियाली देशबीचको युद्ध प्राविधिक रूपमा समाप्त भए पनि बेलाबेला तनाव सिर्जना हुने गरेको छ । गैरसैन्य क्षेत्र भनिने डीएमजेड विद्युतीय तारको घेरा र माइन बिछ्याइएको ठाउँ हो ।सन् २०१८ मा प्योङयाङमा भएको शिखर वार्तामा दक्षिण कोरियाली राष्ट्रपति मुन जेई इन र उत्तर कोरियाली नेताबीच सीमामा देखिएको सैन्य तनाव रोक्ने सहमति भएको थियो । शिखर वार्तामा गरिएका कतिपय सहमति उत्तर कोरियाले उल्लंघन गर्दै आएको अन्तर्राष्ट्रिय सञ्चारमाध्यमले उल्लेख गर्दै आएका छन् ।
निर्माण सामग्री ल्याउन विकल्प खोजिँदै,"(काठमाडौं)  निर्माण सामग्री ल्याउन नसक्दा गौशालाचाबहिल सडक खण्डमा कालोपत्रको काम अझै सुरु हुन सकेको छैन । सडक खाली रहेकाले काम गर्न सजिलो हुने भन्दै कालोपत्र गर्न थालिएको थियो । खानेपानीका पाइप व्यवस्थापनको काम भने सकिएको छ । काभ्रेबाट निर्माण सामग्री ल्याएर काम सुरु गर्ने तयारीमा थियौं, डिभिजन सडक कार्यालय काठमाडौंका प्रमुख कुवेर नेपालीले भने, सबै तयारी पूरा गरेर निर्माण सामग्री लिन पठाइए पनि स्थानीयले ल्याउन दिएनन् । त्यसैले निर्माण सामग्री कहाँबाट ल्याउने भन्नेमा विकल्प खोज्न थालिएको उनको भनाइ छ । काभ्रेको भुम्लु र रोशी गाउँपालिकाबाट निर्माण सामग्री ल्याउन गएका टिपर उतै रोकिएको उनले बताए । लडकडाउनको समयमा सबै काम सकिने भएकाले निर्माण सामग्री जुटाएर रोकिएका काम सुरु गर्नुको विकल्प नभएको उनले बताए । गौशालाचाबहिल सडक पशुपतिनाथ मन्दिर प्रवेश गर्ने ठाउँ हो । बर्खाअघि यो खण्डको काम नसकिए सडक हिलाम्मे हुनेछ । खाल्डाखुल्डी धेरै भएकाले दुर्घटनाको जोखिम उस्तै छ ।चाबहिलगोपीकृष्ण खण्डमा निर्माण सामग्री एैंचोपैंचो गरे सडक ओभर लेको काम सुरु गरेका छौं, नेपालीले भने, तर अन्यत्र सुरु गर्न पाइएको छैन । धादिङ र ललितपुरबाट निर्माण सामग्री ल्याएर काम सुरु गर्ने तयारी गरिएको छ । काभ्रेमा गाउँपालिका र वडा कार्यालयबाट राम्रो सहयोग नपाउँदा निर्माण सामग्री आउन नसकेको उनको भनाइ छ । केही निर्माण सामग्री धादिङबाट समेत ल्याएर चाबहिलगोपीकृष्ण खण्डमा काम थालिएको हो ।काम गर्दागर्दै निर्माण सामग्री सकिँदा उपत्यकाका प्रायः सडकका काम प्रभावित छन् । सडक कालोपत्र र ओभरलेको सबै काम सक्ने गरी काम थालिएको थियो । सामग्री नहुँदा एप्रोच सडक बनाउने काम पनि रोकिएको छ । अहिले उपत्यकामा मुख्य रूपमा गिट्टी, बालुवा अभाव भएको छ । पुतलीसडकमा अहिले ह्युम पाइप राख्ने काम सकिए पनि कालोपत्रको काम सुरु हुन सकेको छैन । अब जहाँ निर्माण सामग्री भेटिन्छ, त्यहाँको प्रशासनसँग समन्वय गरेर ल्याउने तयारी भइरहेको सडक विभागका महानिर्देशक केशवकुमार शर्माले जानकारी दिए । नजिकका कुनकुन जिल्लामा निर्माण सामग्री छन् भन्नेबारे पनि अध्ययन भइरहेको उनको भनाइ छ ।"
उद्योगीले मागे संरक्षण प्याकेज,"(भैरहवा)  मुलुकको औद्योगिक उत्पादनमा महत्त्वपूर्ण हिस्सा ओगट्ने रूपन्देही र छिमेकी जिल्लामा रहेका उद्योग लकडाउनसँगै ठप्प छन् । अत्यावश्यक खाद्यान्न र औषधिसँग सम्बन्धित उद्योग फाट्टफुट्ट चलेका छन् । ठूला लगानीका विकास निर्माणसँग जोडिएका उद्योग बन्द रहेकाले आर्थिक गतिविधि शून्य छ । बैंकको ऋण, कर्मचारी तथा कामदारको तलब भत्ता, विद्युत् महसुललगायत खर्च कसरी धान्ने भन्ने चिन्ताले उद्योगीलाई पिरोलेको छ । कारखाना बन्द छन् । मुलुक लकडाउनमा रहेकाले उत्पादित वस्तुको खपत छैन । बजारमा बिक्री भएका वस्तुको भुक्तानी हुन सकेको छैन । बैंकिङ सेवा र ढुवानी प्रक्रिया असहज हुँदा कच्चा पदार्थको आयात हुन सकेको छैन । उद्योग परिसरमा रहेका मजदुरका परिवारको छाक टार्नुपर्ने बाध्यता लगानीकर्तालाई छ । यस्तो अवस्थामा उद्योग संरक्षणका लागि सरकारले विशेष प्राथमिकता दिएर योजना तथा नीति ल्याउन जरुरी भएको उद्योग वाणिज्य महासंघका केन्द्रीय सदस्य तथा सिद्धार्थ औद्योगिक ग्रुपका प्रबन्ध निर्देशक राजेश अग्रवालले बताए । यति बेला उद्योग निकै संकटमा छन् । सरकारले संरक्षण हुने खालको कार्यक्रम ल्याउन जरुरी छ, उनले भने, सरकारले उद्योग संरक्षण हुने खालको कार्यक्रम ल्याओस्, राष्ट्र अप्ठ्यारोमा पर्दा साथ दिन उद्योगी व्यवसायी तयार छौं । सरकारले स्वदेशी उद्योगलाई बेलैमा संरक्षण गर्न नसके भविष्यमा आउन सक्ने आर्थिक भयावहको अवस्थाप्रति बेलैमा सचेत र सजग हुन जरुरी भएको उनको भनाइ छ । बैंक सञ्चालकले अहिलेको परिस्थितिमा नाफा नखोजेर ब्याजदर तत्काल घटाउनुपर्ने, उद्योगमा कार्यरत कर्मचारी तथा कामदारको तलबमा केही हिस्सा सरकारले पनि बेहोर्नुपर्ने, विद्युत्को डिमान्ड शुल्क खारेज गरिनुपर्ने, ट्रंकलाइन, डेडिकेटेड जस्ता विद्युत् महसुलको नियम हटाइनुपर्ने र भारतलगायत नेपालसँग मिल्दाजुल्दा देशले औद्योगिक क्षेत्रमा अवलम्बन गरेका नीतिको अनुसरण गरिनुपर्ने सुझाव उद्योगीको छ । यति बेला बैंकले सकभर नाफा नै नलिएर नो प्रोफिट नो लसको सिद्धान्तमा गएर उद्योगको संरक्षण गरिनुपर्ने व्यवसायीको माग छ । सरकारले गत चैतको ब्याज तिरेमा १० प्रतिशत छुट पाइने भनी गरेको निर्णय अस्पष्ट हुँदा धेरै बैंकले चलखेल गरेको उनीहरूको आरोप छ । सरकारको यो नियमलाई बैंकहरूले ब्याजको साथमा किस्तासमेत तिर्नुपर्ने भन्दै असुल गरिरहेका छन् । बैंक डुब्नु राम्रो होइन । तर अहिलेको विषम स्थितिमा उद्यमी डुब्ने अवस्था आए भने बैंक सञ्चालकहरूले नाफा कमाउने रहर छाडेर दुःखका बेलामा सञ्चित नाफामै चित्त बुझाउन सक्नुपर्छ, अर्घाखाँची सिमेन्ट उद्योगका समेत सञ्चालक रहेका अग्रवालले भने, कुनै उद्योग डुब्यो भने बैंक पनि प्रभावित हुन्छन् । उद्यमीलाई कानुन लगाएर थुन्दैमा पैसा असुलउपर हुन सक्दैन । सरकारले तत्काल राहतको प्याकेज ल्याएर कोरोना संक्रमणका कारण छाएको विश्वव्यापी मन्दी र लकडाउनले थला पार्न खाजेको उद्योगको संरक्षण गर्नुपर्ने व्यवसायीको सुझाव छ । कोरोना संक्रमणको जोखिम नभएका वा कम भएका स्थानको पहिचान गरी उद्योगले अपनाउनुपर्ने सबै सुरक्षाका व्यवस्था प्रबन्ध गरेर उद्योगहरू क्रमशः खोल्दै जाने वातावरण गराइनुपर्ने पञ्चकन्या औद्योगिक समूहका उपाध्यक्ष ध्रुवकुमार श्रेष्ठले बताए । संक्रमणको जोखिम कम भएको स्थानमा सुरक्षा नीति अपनाएर बिस्तारै उद्योग खोल्दै जानुपर्छ, श्रेष्ठले भने, यति बेला बैंकले आफ्नो नाफा कम गर्न अति जरुरी छ । उद्योगमा कार्यरत कर्मचारी र मजदुरलाई जोगाउन उनीहरूको तलब खर्चमा ३३ प्रतिशत सरकारले बेहोर्ने, ३३ प्रतिशत स्वयं श्रमिक र ३३ प्रतिशत उद्योगले बेहोर्ने प्रस्ताव उद्यमीले सरकारसमक्ष पेस गरेका छन् । यो प्रस्तावमा सरकारले बेहोर्न नमानेमा सम्बन्धित उद्योगले २० हजार रुपैयाँसम्म तलब खाने कर्मचारीको कत्ति पनि नकाट्ने, ४० हजार खानेको २० प्रतिशत, ६० हजार खानेको ३० प्रतिशत, एक लाख रुपैयाँ खानेको ४० प्रतिशत र त्यसभन्दा बढी तलब खानेको ५० प्रतिशत रकम कट्टा गरेर केही महिना थेग्ने योजना अघि सारेका छन् । सरकारले उद्योग संरक्षणको नीति अवलम्बन गर्नुपर्नेमा सिद्धार्थ उद्योग वाणिज्य संघका अध्यक्ष कुलप्रसाद न्यौपानेले पनि जोड दिए । तर, सरकार जसरी भए पनि कर तथा राजस्व असुलेर तीन तहको सरकारको खर्च धान्ने सोचमा छ, उनले भने, बैंकले लिने नाफा कम गराउनुको साटो बैंक बचाइराख्ने सरकारको सोचले उद्योगमा दीर्घकालीन असर पार्दै छ । नेपाल राष्ट्र बैंक प्रदेश कार्यालय भैरहवाका अनुसार गत माघ मसान्तसम्ममा प्रदेश ५ मा रहेका क, ख र ग वर्गका कुल ८ सय ८१ वटा बैंक तथा वित्तीय संस्थामध्ये ३ सय ६ वटा रूपन्देहीमा मात्रै केन्द्रित छन् । रूपन्देहीमा बढ्दो औद्योगिकीकरणसँगै बैंक तथा वित्तीय संस्था पनि खुल्ने क्रमशः बढ्दै गएको बैंकका आर्थिक अनुसन्धान एकाइ शाखामा कार्यरत सहायक निर्देशक रमेश न्यौपानेले बताए । गत पुस मसान्तसम्ममा रूपन्देहीमा औद्योगिक लगानी ६२ अर्ब ७१ करोड रुपैयाँ छ । पश्चिम नवलपरासीमा ४ अर्ब २१ करोड ८० लाख र कपिलवस्तुमा ५ अर्ब २ करोड ८० लाख छ । जब कि प्रदेश ५ मा पुस मसान्तसम्ममा कुल औद्योगिक लगानी १ खर्ब १ अर्ब ३६ करोड छ । नेपालको कुल गार्हस्थ उत्पादनमा प्रदेश ५ को योगदान १४ दशमलव २६ प्रतिशत रहेको न्यौपानले जनाए । निर्माण कार्य रोकिएपछि बिक्री ठप्प रहेको र विभिन्न कारणले उद्योगमा रहेका नेपाली तथा भारतीय मजदुरलाई छाक व्यवस्थापन गर्न समस्या हुन थालेको लुम्बिनी इँटा व्यवसायी महासंघका महासचिव अजयकुमार गुप्ताले बताए ।"
अग्रपंक्तिमा खटिनेले पाएनन् भत्ता,"(काठमाडौं)  सरकारले अग्रपंक्तिमा खटिएका स्वास्थ्यकर्मी र सुरक्षाकर्मीलगायत कर्मचारीलाई लकडाउन भएको डेढ महिना हुन लाग्दा पनि घोषित प्रोत्साहन भत्ता दिन सुरु गरेको छैन । मन्त्रिपरिषद्ले चैत तेस्रो साता कोभिड१९ नियन्त्रण र उपचारमा फ्रन्टलाइनमा खटिएका स्वास्थ्यकर्मी र सुरक्षाकर्मीलाई प्रोत्साहन गर्न र मनोबल बढाउन भत्ता दिने निर्णय गरेको थियो । अग्रपंक्तिमा खटिएका कर्मचारीले अरू कर्मचारीसरह चैतको तलब पाएका छन् । ज्यान जोखिममा राखेर यति लामो समयसम्म परिचालित हुँदा पनि प्रोत्साहन भत्ता नपाउँदा स्वास्थ्यकर्मी, सुरक्षाकर्मी र कर्मचारी निरुत्साहित हुन थालेको सम्बन्धित मन्त्रालयका अधिकारीले बताएका छन् । मन्त्रिपरिषद्ले फ्रन्टलाइन (पहिलो, दोस्रो र तेस्रो पंक्ति) मा परिचालित स्वास्थ्यकर्मीदेखि सुरक्षाकर्मीसम्मलाई जोखिम अवधिभर खाइपाई आएको तलबको शतप्रतिशतदेखि दैनिक ३ सय रुपैयाँसम्म भत्ता दिने निर्णय गरेको थियो ।स्वास्थ्य, गृह र रक्षाका उच्च अधिकारीहरूले प्रोत्साहन भत्तामा अझै ढिलाइ हुने हो भने आफूहरूले कसैलाई पनि काममा लगाउन नसक्ने र त्यसको जिम्मेवारी आफूहरूले लिन नसक्ने चेतावनी प्रधानमन्त्री तथा मन्त्रिपरिषद् कार्यालय र अर्थ मन्त्रालयका पदाधिकारीलाई दिइसकेका छन् । कोको फ्रन्टलाइनमा कार्यरत छन् भनेर तल्लो इकाईशाखाबाट सिफारिस हुँदै माथिल्ला विभिन्न कार्यालय र मन्त्रालयमा फाइल घुमाई अर्थ मन्त्रालयमा पुगेपछि मात्र रकम निकासा हुने जटिल प्रक्रियाका कारण प्रोत्साहन भत्ता दिन ढिलाइ भएको एक अधिकारीले बताए । विपत्का बेला फ्रन्टलाइनमा कार्यरतलाई पहिला प्रोत्साहन भत्ता दिई पछि प्रक्रिया पुर्याएर फर्स्योट गर्ने परिपाटी सुरु गर्न अर्थ र प्रधानमन्त्री कार्यालयलाई उनले सुझाए ।अर्थ मन्त्रालयले घोषित प्रोत्साहन भत्ता सम्बन्धित स्वास्थ्यकर्मीसहितका कर्मचारी र सुरक्षाकर्मीलाई दिन सम्बन्धित निकायलाई रकम निकासा नभएको जनाएको छ । कुनकुन निकायका कतिकति जनशक्ति फ्रन्टलाइनमा खटिएका छन्, सम्बन्धित निकायले विवरण संकलन गर्दै छन्, विवरणसहित सम्बन्धित निकायबाट सिफारिस आउन बाँकी रहेकाले रकम निकासा नभइसकेको हो, सिफारिस आउनासाथ रकम निकासा हुन्छ र प्रोत्साहन भत्ता वितरण हुन्छ, अर्थ मन्त्रालयका सहसचिव एवं प्रवक्ता उत्तरकुमार खत्रीले भने ।सम्बन्धित मन्त्रालयहरूले आफ्नो अर्को शीर्षकको बजेटबाट फ्रन्टलाइनमा कार्यरत कर्मचारीहरूलाई प्रोत्साहन भत्ता अहिल्यै दिन सक्ने उल्लेख गर्दै खत्रीले अर्थ मन्त्रालयले पछि त्यो रकमको शोधभर्ना गर्ने जानकारी दिए । मन्त्रिपरिषद्ले अग्रपंक्तिमा रहेर कोरोना भाइरसबाट संक्रमित तथा आशंकित र आइसोलेसनमा रहेका बिरामीको उपचारमा खटिएका स्वास्थ्यकर्मीलाई शतप्रतिशत प्रोत्साहन भत्ता दिने निर्णय गरेको छ ।दोस्रो पंक्तिमा रहेर पहिलो पंक्तिका स्वाथ्यकर्मीलाई सहयोग पुर्याउने ल्याब र प्रयोगशालामा काम गर्ने स्वास्थ्यका प्राविधिक कर्मचारीलाई तलबको ७५ प्रतिशत प्रोत्साहन भत्ता दिने निर्णयमा उल्लेख छ । पहिलो र दोस्रो पंक्तिमा रहेर काम गर्ने स्वास्थ्यकर्मीलाई सहयोग पुर्याउने सबै सरकारी अस्पताल र स्वास्थ्य संस्थाका कर्मचारी (तेस्रो पंक्ति) लाई तलबको ५० प्रतिशत प्रोत्साहन भत्ता दिने निर्णय छ ।"
प्रदेश १ मा बजेट निर्माण प्रक्रिया सुरु,"(मोरङ)  प्रदेश १ सरकारले आउँदो आर्थिक वर्षका लागि बजेट निर्माण प्रक्रिया थालेको छ । कोभिड१९ को संक्रमण र लकडाउनले धराशायी बनेको अर्थतन्त्रलाई चलायमान बनाउने किसिमको बजेट ल्याउने गरी तयारी भइरहेको प्रदेशका आर्थिक मामिला तथा योजनामन्त्री इन्द्रबहादुर आङ्बोले जानकारी दिए । रोजगारी सिर्जना गर्ने क्षेत्रलाई प्राथमिकतामा राखेर बजेट, नीति तथा कार्यक्रम ल्याउने प्रदेश सरकारको तयारी छ । तर बजेटका लागि स्रोत व्यवस्थापनमा समस्या भएकाले चालु आवभन्दा आउँदो आवको बजेटको आकार खुम्चिने बताइएको छ । वैदेशिक रोजगारीबाट फर्किने र औद्योगिक क्षेत्रले मजदुर कटौती गर्न थालेको अवस्थामा प्रदेशमै रोजगारी सिर्जना गर्ने गरी बजेट ल्याउनैपर्ने प्रदेश सरकारको चुनौती छ । साना तथा मझौला कृषि व्यवसायी, पर्यटन र औद्योगिक क्षेत्रलाई प्राथमिकतामा राखेर बजेट ल्याउँछौं, मन्त्री आङ्बोले भने, विकास निर्माणतर्फ चालु आर्थिक वर्षको स्वीकृत तथा सञ्चालित बहुवर्षीय योजना, ठेक्का प्रक्रियामा रहेका योजनालाई मात्रै प्राथमिकतामा राख्छौं । ग्रामीण अर्थतन्त्रलाई मजबुत बनाउने गरी बजेट ल्याउने तयारी थालिएको उनको भनाइ थियो । समग्र स्वास्थ्य र शैक्षिक क्षेत्रको क्षमता बढाउनु आवश्यक छ । जिल्ला, प्रादेशिक अस्पताल, प्राथमिक स्वास्थ्य केन्द्र, अनुसन्धान केन्द्र र शिक्षा क्षेत्रलाई समेत बजेटले प्राथमिकता दिने उनले बताए । रेमिट्यान्स र सर्वसाधारणको खरिद क्षमता घट्दै गएको र राजस्व असुली प्रभावित भएकाले पनि बजेटको आकार घट्न सक्ने अनुमान गरिएको छ । संघीय सरकारले राजस्व बाँडफाँटमा मात्रै गत वर्षभन्दा १ अर्ब बजेट सिलिङ घटाएर पठाएको र त्यहीअनुसार समानीकरण र ससर्त अनुदान पनि आउने भएकाले बजेटको आकार खुम्चिनु स्वाभाविक भएको मन्त्री आङ्बोले बताए । प्रदेश १ सरकारले चालु आवका लागि राजस्व बाँडफाँट शीर्षकमा १० अर्ब ५२ करोड बजेट सिलिङ पाएको थियो । तर यस वर्ष १० प्रतिशत घटाएर सिलिङ आएको छ । चालु आवको बजेटको ६० प्रतिशतभन्दा बढी खर्च हुने उनले बताए । हालसम्ममा भएको खर्च, काम भएर दायित्व सिर्जना भएको र अहिले अघि बढेको विकास निर्माणको काम हेर्दा ६० प्रतिशत बजेट खर्च हुने अनुमान छ, उनले भने, बजेट खर्चको हिस्सा विकास निर्माणको क्षेत्रमा अधिक छ ।"
सानिमाका ग्राहकलाई दराजमा छुट,काठमाडौं (कास) सानिमा बैंक र दराजबीच अनलाइन सामान खरिद गरी अनलाइनबाटै भुक्तानी गर्दा छुट दिनेसम्बन्धी सम्झौता भएको छ । बैंकको डेबिट तथा क्रडिट कार्डमार्फत सपिङ गर्दा १० प्रतिशत वा ५ सय रुपैयाँसम्म छुट दिने सम्झौता भएको हो । उक्त छुट सोमबारदेखि लागू हुने बैंकले जनाएको छ । बैंकका डिजिटल बैंकिङ प्रमुख विक्रम श्रेष्ठ र दराजका प्रबन्ध निर्देशक लिनो एलेरिङले सम्झौतापत्रमा हस्ताक्षर गरे ।
ॅ५० प्रतिशतभन्दा बढी पारिश्रमिक दिन कठिन,काठमाडौं (कास) नेपाल उद्योग वाणिज्य महासंघ र नेपाल उद्योग परिसंघले श्रमिकलाई ५० प्रतिशतभन्दा बढी पारिश्रमिक भुक्तानी गर्न कठिन भएको बताएका छन् । महासंघ र परिसंघले आइतबार संयुक्त विज्ञप्ति जारी गर्दै अहिलेको परिस्थितिमा श्रमिकलाई पूरै पारिश्रमिक भुक्तानी गर्न समस्या परेको दाबी गरेका छन् । कोभिड१९ को रोकथाम गर्न सरकारले देशभर लागू गरेको लकडाउनका कारण सबै उद्योग व्यवसाय क्षेत्र ठप्प भएकाले श्रमिकहरूलाई पारिश्रमिक भुक्तानी गर्न समस्या परेको विज्ञप्तिमा उल्लेख छ ।
सेञ्चुरीएफवान सहकार्य,काठमाडौं (कास) सेञ्चुरी कमर्सियल बैंक र एफवान सफ्ट इन्टरनेसनलबीच मोबाइल बैंकिङ सेवाका लागि सम्झौता भएको छ । यसअनुसार अब बैंकले सेञ्चुरी पे नामक मोबाइल एपमार्फत मोबाइल बैंकिङ सेवा उपलब्ध गराउनेछ । बैंकका चिफ बिजनेस डेभलपमेन्ट अफिसर सुवासबहादुर श्रेष्ठ र एफवानका प्रमुख कार्यकारी अधिकृत सुवास शर्माले सम्झौतापत्रमा हस्ताक्षर गरे ।
नेपाल लाइफका कर्मचारीले दिए ८ लाख,"काठमाडौं (कास) २०औं वर्षमा प्रवेश गरेको अवसरमा नेपाल लाइफ इन्स्योरेन्सका कर्मचारीले ८ लाख ४७ हजार ५ सय रुपैयाँ सहयोग गरेका छन् । सातै प्रदेशका विभिन्न क्षेत्रमा रहेका असहाय वृद्धवृद्धा, महिला तथा अनाथ बालबालिका लागि सहयोग गरिएको उनीहरूले बताएका छन् । कम्पनीले यसअघि नेपाल सरकारले स्थापना गरेको कारोना भाइरस संक्रमण रोकथाम, नियन्त्रण तथा उपचार कोष का लागि १ करोड रुपैयाँ सहयोग गरिसकेको छ ।"
स्काउटले बढायो सक्रियता,"काठमाडौं (कास) कोरोना भाइरस रोग (कोभिड१९) को संक्रमणविरुद्ध सतर्कता सुरु भएदेखि नै जनचेतना र पूर्वतयारीमा जुटेको नेपाल स्काउट यतिबेला राहत वितरण, रक्तदान र स्वाब ढुवानीमा खटिएको छ ।जनचेतना अभियान चलाउन र पूर्वतयारीका गतिविधि सञ्चालन गर्न देशैभरिका जिल्ला कार्यालयहरूलाई नेपाल स्काउटले परिपत्र गरेको थियो । स्काउटमार्फत भक्तपुरमा परिचालित समूह सम्भावित संक्रमितको उद्धार र स्वाब संकलनमै खटिएको छ । भक्तपुर स्काउटका राजेश गाइजू, न्हुज किजू, अरुण सैंजू र दीप थकू भक्तपुर अस्पताल परिसरमै त्रिपाल टाँगेर बस्ने गरेका छन् । भक्तपुर अस्पताल, प्रहरी र सेनाको सहकार्यमा स्काउटको टोली जँचाउन आउनेलाई सहयोग गरिरहेका छन् । विभिन्न स्थानमा ह्यान्ड वासिङ स्टेसन (हात धुने स्थान) सञ्चालन गर्नुका साथै चेतनामूलक सामग्री तथा सेनिटाइजर वितरण गरेको छ । स्काउटले मुलुकका २९ जिल्लामा १ सय २३ वटा यस्ता स्टेसन बनाइएको जनाएको छ । काठमाडौंमा चारुमती स्काउटको समूहले अलपत्र परेका र भोकालाई दैनिक खाना खुवाउने काम गरिरहेको छ । उपत्यकाको चक्रपथ, बालुवाटार, भाटभटेनी, ज्ञानेश्वर, कमलादी, भद्रकाली, हनुमानढोका दरबार क्षेत्र, भक्तपुर र पशुपतिलगायत क्षेत्रका बाँदर, कुकुर, गाईगोरु, माछा र चराचुरुंगीलाई दैनिक दाना खुवाउने काम पनि गरिरहेको छ । त्यस्तै लकडाउनका कारण भइरहेको रगतको अभावलाई मध्यनजर गर्दै स्काउटले आपत्कालीन रक्तदान कार्यक्रम सञ्चालन गर्दै आएको छ ।"
पौने २ करोड धरौटीमा छुटे मिटरब्याजी,"काठमाडौं (कास) अपराध गरेर सम्पत्ति आर्जन गरेको अभियोगमा प्रहरी हिरासतमा रहेका राष्ट्रिय जनता पार्टी (राजपा) का केन्द्रीय सदस्य रामबाबु राय यादव पौने दुई करोड रुपैयाँ धरौटी बुझाएर रिहा भएका छन् । सम्पत्ति शुद्धीकरण मुद्दामा दुई महिनादेखि प्रहरीको केन्द्रीय अनुसन्धान ब्युरो (सीआईबी) को हिरासतमा रहेका यादव एक करोड ७५ लाख रुपैयाँ बराबरको जायजेथा धरौटी राखेर छुटेका हुन् ।उनी ठगी अभियोगमा करिब तीन महिनाअघि सर्लाही जिल्ला अदालतको आदेशमा १५ लाख रुपैयाँ धरौटीमा छुटेका थिए । ठगी कसुरसँगै उनी सम्पत्ति शुद्धीकरणमा पनि तानिएका थिए । उनको चलअचल सम्पत्ति रोक्का राखेर सीआईबीले अनुसन्धान गरिरहेको छ । सीआईबीका प्रवक्ता एसपी बेलबहादुर पाण्डेले सम्पत्ति शुद्धीकरण अनुसन्धान विभागमा धरौटी बुझाएपछि यादवलाई तारेखमा छोडिएको बताए । यादवका आफन्तले सर्लाहीको जग्गाजमिन धितोस्वरूप राखेका थिए । सामान्य परिस्थिति भएको भए अनुसन्धान पूरा गरेरै प्रतिवेदनसहित विभागमा बुझाउने तयारी थियो । तर, कोरोना भाइरसको संक्रमणविरुद्ध चालिएका कदम र लकडाउनका कारण केही प्राविधिक कठिनाइले यादवलाई धरौटीमा छोडिएको हो, पाण्डेले भने, यद्यपि उनी हाम्रो निगरानीमा छन्, अनुसन्धानलाई जारी राखेका छौं । प्रहरीले यादवलाई मिटरब्याज अभियोगमा २०७६ पुस २३ मा सर्लाहीको हरिपुरबाट पक्राउ गरेको थियो । जिल्ला अदालत सर्लाहीले १५ लाख रुपैयाँ धरौटीमा छाड्न आदेश दिएको थियो । तर, धरौटी बुझाउन नसकेपछि उनलाई माघ २७ मा सुनसरीको झुम्का कारागार चलान गरिएको थियो । केही दिन कारागार बसेपछि यादवले फागुन २ मा धरौटी बुझाए । तर, रिहा भएलगत्तै सीआईबीले उनलाई पक्राउ गरेको थियो । ठगीमा पक्राउ परेको केही दिनमै सम्पत्ति शुद्धीकरण अनुसन्धान विभागले उनीमाथि अनुसन्धान गर्न सीआईबीलाई पत्र पठाएको थियो ।ठगिएका २८ जना पीडितले दिएको जाहेरीका आधारमा जिल्ला सरकारी वकिलको कार्यालयले २० करोड ४४ लाख रुपैयाँ बिगो र कैद सजाय मागदाबीसहित यादवविरुद्ध मुद्दा दर्ता भए पनि अदालतले १५ लाख धरौटीमा छाड्न आदेश दिएको थियो । जिल्लास्थित न्यून आय भएका व्यक्तिलाई चर्को ब्याजमा ऋण लगाउने, ऋण दिँदा जग्गा रजिस्ट्रेसन पास नै गर्न दबाब दिने, साँवाभन्दा ब्याज बढी लिने, धितो राखेको जग्गाजमिन फिर्ता नै नदिने लगायतका उजुरी परेपछि यादवलाई प्रहरीले पक्राउ गरेर मुद्दा चलाएको छ । सर्लाही बरथहवाका यादव र ब्रह्मापुरी त्रिभुवननगरका सञ्जय साह रौनियारले आफूलाई ठगेको भन्दै पीडितको समूह नै काठमाडौं आएर विभिन्न राजनीतिक दलदेखि प्रशासन र प्रहरी अधिकारीलाई भेटेका थिए ।"
विद्यार्थी भर्ना वैशाख २६ बाट,"(काठमाडौं)  शिक्षा, विज्ञान तथा प्रविधिमन्त्री गिरिराजमणि पोखरेलले यही वैशाख २६ गतेबाट नयाँ शैक्षिक सत्रका निम्ति विद्यार्थी भर्ना सुरु हुने बताएका छन् । वैशाख २५ गतेसम्म बन्दाबन्दी कायम रहन्छ, त्यसपछि मन्त्रिपरिषद्ले बन्दाबन्दीको मोडेल परिवर्तन गर्नेछ, मन्त्री पोखरेलले कान्तिपुरसँग भने, २५ गतेसम्म कक्षा १ देखि ९ सम्मको नतिजा प्रकाशित गर्न निर्देशन जारी भइसकेको छ । वैशाख २६ गतेबाट विद्यार्थी भर्ना प्रक्रिया सुरु हुनेछ ।कक्षा ८ को जिल्लास्तरीय परीक्षा भएकाले नतिजा प्रकाशनमा केही समस्या आएमा चाँडो निकास दिइने मन्त्री पोखरेलले बताए । बन्दाबन्दी कायमै रहे पनि केही खुकुलो गरिनेछ, उनले भने, सम्बन्धित विद्यालयले सामाजिक दूरी कायम गरेर अभिभावक र विद्यार्थीलाई नतिजा दिई भर्ना प्रक्रिया अघि बढाउनुपर्छ ।मन्त्री पोखरेलले सामुदायिक (सरकारी) विद्यालयमा लागू हुने पाठ्यपुस्तक तत्काल सम्बन्धित जिल्लामा पुर्याउन जनक शिक्षा सामग्री केन्द्रलाई निर्देशन दिएकोसमेत बताए । जनक शिक्षालाई सबै जिल्लामा पाठ्यपुस्तक पठाउन भनिएको छ, उनले भने, त्यसैअनुसार निजी विद्यालयहरूले समेत तयारी गरेका छन् । प्याब्सन, एनप्याब्सनलगायत संगठनसँग त्यसैअनुसार कुराकानी भएको छ ।शिक्षक महासंघका अध्यक्ष बाबुराम थापाले अधिकांश सामुदायिक विद्यालयले नतिजा प्रकाशन गरिसकेको बताए । सरकारले बन्दाबन्दीको अवस्था केही खुकुलो गरेको खण्डमा विद्यार्थी भर्ना प्रक्रिया अघि बढाउने वातावरण बन्न सक्छ, उनले भने, शारीरिक दूरी कायम गरेर पठनपाठन सुरु गर्नुपर्छ । तत्काल नयाँ पाठ्यपुस्तक नभए पनि हुन्छ । केही विषयबाहेक पुरानै पाठ्यपुस्तक र पाठ्यक्रममा आधारित पाठ्यसामग्री लिएर शिक्षक र विद्यार्थीबीच संवाद सुरु हुनुपर्छ । हामी त्यही तयारीमा छौं । पाठ्यपुस्तक ढिलो पुग्ने भएकाले मन्त्रालयले प्रत्येक विद्यालयका प्रधानाध्यापकलाई सफ्ट कपी उपलब्ध गराउनुपर्ने उनले बताए । तर अहिले अनलाइन शिक्षणचाहिँ आवश्यक छैन, यसले विभेद सिर्जना गर्छ, उनले भने । निजी तथा आवासीय विद्यालय अर्गनाइजेसन नेपाल (प्याब्सन) का अध्यक्ष टीकाराम पुरीले वैशाख २५ गतेको पर्खाइमा रहेको बताए । सरकारकै निर्देशनअनुसार प्रत्येक विद्यालयमा नतिजा प्रकाशन गर्ने काम जारी छ, उनले भने, लकडाउन खुकुलो भएमा सामाजिक दूरी कायम गरेर विद्यार्थी भर्ना लिनुपर्छ भन्ने पक्षमा छौं, उनले भने, जेठबाट केही न केही रूपमा पठनपाठन गर्नेछौं । त्यसैगरी नेसनल प्याब्सनका अध्यक्ष ऋतुराज सापकोटाले अधिकांश विद्यालयले अनलाइनबाट नतिजा प्रकाशन गरेको र नयाँ भर्नाको तयारीमा जुटेको बताए । लकडाउन खुकुलो भयो भने विद्यार्थी भर्ना गर्नेर् वातावरण बन्छ, उनले भने । अभिभावकले तत्काल बजारमा पाठ्यपुस्तक पाउन नसक्ने उनले बताए । निजी विद्यालयले मुनाफा कमाउने उद्देश्यले हरेक वर्ष पाठ्यपुस्तक फरकफरक प्रकाशकसँग सम्झौता गरेर लागू गर्छन् । त्यसैगरी विद्यार्थीको पोसाक, पाठ्यपुस्तकसमेत विद्यालयले भनेकै ठाउँमा मात्र खरिद गर्नुपर्ने बाध्यता छ ।"
खेलजीवन नै सकिए जस्तो भएथ्यो,"पहिलो दुई खेल हार्दा हामीलाई सबै सकिए जस्तो लाग्यो । विश्व क्रिकेट लिगमा दुई खेल हारेपछि माथि उक्लनु निकै कठिन हुनु हो । अमेरिका र युगान्डासँगको पहिलो दुई खेल एकदमै सानो मैदानमा भएको थियो । अमेरिकाले पहिलो खेलमा हामीविरुद्ध झन्डै ३ सय ७० रन जोडेको थियो । नेपालको बलिङ आक्रामणले कहिल्यै पनि त्यति रन खाएको थिएन । त्यो खेलमा हामीले टस जितेर फिल्डिङ गरेका थियौं । त्यो निर्णय घातक हुन पुग्यो । अर्को दिन युगान्डासँग टस जितेर ब्याटिङ गर्यौं । त्यसमा पनि हामीले राम्रोसँग ब्याटिङ गर्न सकेनौं । १ सय ३० रनको हाराहारीमा अलआउट भयौं । खेल हारेपछि हाम्रो सबै सकिएजस्तो लाग्यो । हामीले पहिलो दुई खेलमा खराब क्रिकेट खेल्यौं । त्यसपछि भने हामीले जसोतसो पुनरागमन गर्न सक्यौं । मैदानमा उत्रिइसकेपछि राम्रो क्रिकेट खेल्नै पर्छ भन्ने थियो । दुई खेल हारेपछि हामीले अब के गर्ने, कसो गर्न सक्छौं भनेर सल्लाह गर्यौं । साँच्चै भन्ने हो भने त्यसपछि चमत्कार नै भयो । तेस्रो खेलमा बर्मुडा र चौथो खेलमा ओमानलाई हरायौं । ओमानसँग निकै प्रतिस्पर्धात्मक भयो । ओमान लक्ष्यतिर बढिरहँदा ६० रन जति चाहिँदा निकै महत्त्वपूर्ण विकेट रनआउट गर्न सक्यौं । त्यो रनआउटले खेलको नक्सा परिवर्तन गर्यौं र हामीले खेल जित्न सक्यौं । अन्तिम खेलमा इटालीलाई हराइसकेपछि हामीले युगान्डा र अमेरिकाको खेल पर्खनुपर्ने भयो । बर्मुडाले अमेरिकालाई हराए मात्र हामी शीर्ष दुई टोलीमा छनोट हुन्थ्यौं । मलाई जहाँसम्म लाग्छ, त्यसमा विगतको इतिहास हेर्दा बर्मुडाले कहिल्यै अमेरिकालाई पराजित गर्न सकेको थिएन । हामीचाहिँ आफ्नो खेल सकिएपछि त्यहीं मैदानमा बसिरहेका थियौं । त्यो खेलको नतिजा कुरेका थियौं । त्यसमा हामीलाई निश्चित रनरेट पनि चाहिन्थ्यो । पहिलो दुई खेल हारिसकेपछि हामीले बाँकी खेल जित्नुका साथै रनरेट बढाउनुपर्ने थियो । अन्तिम खेलअघि समीकरण पनि आइसकेको थियो, के गर्दा कस्तो हुन्छ भनेर । बर्मुडाले अमेरिकालाई चाहेजस्तै हराएपछि हामीले मैदानमै धेरैबेर खुसी मनाएका थियौं । हर्डल्स गरेका थियौं, भगवान्लाई धन्यवाद दियौं । पहिलो दुई खेल हारेपछि बसमा फर्किंदै गर्दा हामी धेरैले आफूहरूको खेलजीवन सकिए जस्तो गरी कुराकानी गरेका थियौं । त्यसैले यो एक स्मरणीय भ्रमणमा पर्छ । बर्मुडा हाम्रा लागि एकदम नयाँ ठाउँ थियो, त्यहाँ हामीले सम्झनायोग्य अनुभव बटुल्यौं । पहिलो दुई खेलपछि जसरी पुनरागमन गर्यौं, त्यो झन् अविस्मरणीय थियो । भाग्यले मिहिनेतीलाई साथ दिन्छ भने जस्तो भयो । नेपाल अहिले यहाँसम्म आइपुग्न नै त्यो हाम्रो भाग्यमा लेखिएजस्तो लाग्छ । सबै खेलाडीको त्यसमा उत्तिकै मिहिनेत पनि थियो ।"
