शीर्षक,विवरण
"विनियोजनमा संयमित, रोजगारीमा महत्त्वाकांक्षी","७ प्रतिशत वृद्धिको लक्ष्य१५ औं योजनाले घोषणा गरेका रूपान्तरणकारी तथा पहिल्यै सञ्चालित राष्ट्रिय गौरवका आयोजनामा सरकारले बजेट अभाव हुन नदिने घोषणा गरेको छ । कोरोनाका बीच निर्माण हुने र त्यसले आगामी वर्षको आर्थिक वृद्धिमा सघाउ पुग्ने दाबी बजेटको छ । आयोजना बैंकलाई विद्युतीय माध्यमबाट सञ्चालन गरी संघीयस्तरमा सञ्चालन हुने आयोजनाको पहिचान, मूल्यांकन, छनोट तथा प्राथमिकीकरण गरिनेछ, बजेटमा भनिएको छ, राष्ट्रिय महत्त्वका ठूला आयोजनाहरू र रूपान्तरणकारी आयोजनाको कार्यान्वयनलाई प्रभावकारी बनाउन छुट्टै कानुन तर्जॅमा गरिनेछ । आगामी वर्ष तत्काल प्रतिफल दिने र एक वर्षभित्र सम्पन्न हुने आयोजना एवं निर्माणाधीन अधुरा आयोजनाको कार्यान्वयनमा तीव्रता आउने दाबी गरिएको छ । रणनीतिक महत्त्वका आर्थिक, सामाजिक र भौतिक पूर्वाधार आयोजनाको निर्माण कार्य अघि बढ्ने, भूकम्पपछिको पुनर्निर्माण सम्पन्न हुने र सेवाक्षेत्र विस्तारित हुने अपेक्षा छ, बजेटमा भनिएको छ, कोभिड१९ को प्रभाव तत्काल यकिन गर्न कठिन रहे तापनि परिस्थिति सामान्य हुनासाथ अर्थतन्त्र पुनः गतिशील हुन सक्ने आत्मविश्वास छ । यसका आधारमा आगामी आर्थिक वर्ष ७ प्रतिशतको हाराहारीमा आर्थिक वृद्धि हासिल हुने अनुमान बजेटले गरेको छ । चालु आर्थिक वर्ष न्यून, उस्तै परे ऋणात्मक आर्थिक वृद्धिको जगमा अर्को वर्ष ७ प्रतिशतको लक्ष्य पूरा हुने नहुने विषय कोभिड१९ नियन्त्रणको समयसीमासँग अन्तरसम्बन्धित हुनेछ ।"
सुरक्षा बजेट बढ्यो,"(काठमाडौं)  सरकारले आन्तरिक तथा सीमा सुरक्षा र प्रतिरक्षा नीतिलाई प्रभावकारी बनाउन रक्षा र गृह मन्त्रालयको बजेट वृद्धि गरेको छ । सुरक्षा निकायको आधुनिकीकरणदेखि सीमा सुरक्षा, सैन्य शक्ति विस्तार र आन्तरिक सुरक्षा तथा विपद् व्यवस्थापनलाई प्राथमिकतामा राख्दै वार्षिक बजेट वृद्धि गरिएको हो ।आगामी आर्थिक वर्षका लागि गृह मन्त्रालय र यसअन्तर्गतका सुरक्षा निकायका लागि १ खर्ब ३५ अर्ब ८९ करोड ८३ लाख रुपैयाँ विनियोजन गरिएको छ । चालु आवमा १ खर्ब ५ अर्ब ६८ करोड १९ लाख रुपैयाँ छुट्याइएको थियो । यसैगरी रक्षा मन्त्रालय र नेपाली सेनाका लागि ५० अर्ब २५ करोड ८६ लाख रुपैयाँ विनियोजन गरिएको छ । चालु आवमा ४८ अर्ब २४ करोड ३७ लाख रुपैयाँ बजेट थियो । भारतीय पक्षबाट बर्सेनि हुने गरेका सीमा अतिक्रमण, सीमा क्षेत्रका नागरिकमाथि आक्रमण तथा दुर्व्यवहारका घटना नियन्त्रण गर्न सरकारले सशस्त्र प्रहरी बल (एपीएफ) का थप ३९ स्थानमा स्थायी संरचनासहितको बोर्डर आउट पोस्ट (बीओपी) भवन निर्माण गर्ने भएको छ । आव २०७७०७८ भित्रै काम सम्पन्न हुने गरी थपिएका बीओपीको भवन निर्माणको काम सम्पन्न गरिनेछ । भारतसँग १ हजार ८ सय ८० र चीनसँग १ हजार ४ सय १४ किमि लम्बाइको सीमा फैलिएकोमा हाल ४१ स्थानमा मात्रै सशस्त्रका स्थायी संरचना छन् । सीमा सुरक्षार्थ भारततर्फ १ सय २२ र चीनतर्फ २ गरी १ सय २४ स्थानमा बीओपी तैनाथ छ । दुवै देशतर्फ सीमा जोडिएका नेपाली भूमि सुरक्षार्थ बीओपी संख्या ५ सय पुर्याउने गरी सरकारले गृहकार्यसमेत अघि बढाइसकेको छ । भारततर्फका नाकाबाट हुने आयातमा निर्भरता घटाउन चीनसँग सीमा जोडिएका व्यापारिक नाका सञ्चालन गर्ने पनि सरकारले घोषणा गरेको छ । यसका लागि संरचना निर्माणदेखि सुरक्षा संयन्त्रको तैनाथीलाई पनि बढाइने उल्लेख छ । विपद् व्यवस्थापन र नागरिकको जीवनको सुरक्षालाई उच्च प्राथमिकतामा दिई राष्ट्रिय सुरक्षा नीतिको प्रभावकारी कार्यान्वयन गरिने सरकारले घोषणा गरेको छ । यस्तै सबै सुरक्षा निकायले प्रयोग गर्ने जुत्ता तथा पोसाक स्वदेशमै उत्पादित कम्पनीको प्रयोग गर्ने घोषणा गरेको छ । नेपाली सेना, नेपाल प्रहरी र सशस्त्र प्रहरी गरी सुरक्षाकर्मीको संख्या करिब २ लाख छ । अध्यागमन प्रणालीमा सूचना प्रविधिको प्रयोगलाई बढाइने अर्थमन्त्री युवराज खतिवडाले घोषणा गरेका छन् । प्रहरीको दक्षता अभिवृद्धि गरी तथ्य र वैज्ञानिक प्रमाणमा आधारित अपराध अनुसन्धान र अभियोजन प्रणालीको सुनिश्चित गरिनेछ । राष्ट्रिय अनुसन्धान विभागको क्षमता विकास गरी प्रविधिको प्रयोगमार्फत व्यावसायिक इन्टेलिजेन्स र अनुसन्धानमा जोड दिइने बजेटमा उल्लेख छ । २०६७ सालबाट थालिएको सेनालाई बंकरबाट ब्यारेकमा स्थानान्तरण गर्ने कार्यक्रमलाई यस वर्ष पनि निरन्तरता दिइएको छ । यसअघि हरेक वर्ष १ अर्बका दरले बंकरबाट ब्यारेक निर्माण गर्न बजेट विनियोजन हुँदै आएको छ ।अन्तर्राष्ट्रिय सीमाको संरक्षण र सुरक्षा गरिनेछ, सीमा सुरक्षा गर्न, सीमा क्षेत्रमा हुने आपराधिक गतिविधि रोक्न र तस्करी नियन्त्रण गर्न सशस्त्र प्रहरी बलका थप ३९ बीओपी थपिनेछ, अर्थमन्त्री खतिवडाले बजेट भाषणका क्रममा भने । राष्ट्रिय सुरक्षा एवं प्रतिरक्षासम्बन्धी विषयमा अध्ययन एवं अनुसन्धान गर्न राष्ट्रिय प्रतिरक्षा विश्वविद्यालय स्थापनाका लागि काम थालिनेछ । इटहरी र सुर्खेतमा सैनिक एयरबेसको क्षमता विस्तार गर्ने उल्लेख छ । आगामी ३ वर्षभित्र सबै स्थानीय तहबाट अनलाइनमार्फत व्यक्तिगत घटना दर्ता गर्ने व्यवस्था मिलाइनेछ । सबै नेपालीको बायोमेट्रिक पहिचान र पृथक् नम्बरसहितको राष्ट्रिय परिचयपत्र वितरण गर्न आगामी आर्थिक वर्षभित्र थप १ करोड नागरिकको विवरण संकलन गरिने उल्लेख छ ।नुवाकोटको विदुर र बाँकेको नौबस्तामा निर्माणाधीन कारागारको कार्य आगामी आवभित्र सम्पन्न गर्ने पनि बजेटमा उल्लेख छ । कैदीबन्दीले कारागारमा उत्पादन गरेको सामग्री बजार पहुँच पुग्ने व्यवस्था मिलाइने मन्त्री खतिवडाले बताए । विपत् जोखिम न्यूनीकरण र व्यवस्थापनमा संलग्न हुने विपत् व्यवस्थापन प्राधिकरणलगायत अन्य निकायको संस्थागत सुदृढीकरणको काम थालिनेछ ।"
कर्मचारीको भत्ता कटौती,"(काठमाडौं)  सरकारले कोरोना रोकथाम तथा नियन्त्रणमा खटिएकाबाहेक सबै कर्मचारीले पाउँदै आएको भत्ता कटौती गरेको छ । अर्थमन्त्री युवराज खतिवडाले राजस्व संकलनमा आउने संकुचन र सार्वजनिक खर्चमा आउने थप चापलाई व्यवस्थापन गर्न प्रशासनक खर्चमा मितव्ययीता अपनाउनुपर्ने भन्दै भत्ता काटौती गरेका हुन् ।निजामती किताब खाना, राष्ट्रपति तथा उपराष्ट्रपतिको कार्यालय, अख्तियार दुरुपयोग, राजस्व तथा भन्सार एवं ड्राइपोर्ट, जिल्ला कोष तथा लेखा नियन्त्रण कार्यालय, संसद् सचिवालय, अदालत, नेपाल ट्रस्टको कार्यालय, सार्वजिनक खरिद अनुगमन कार्यालय, निर्वाचन आयोगलगायत सरकारी अनुदान प्राप्त गर्ने २० भन्दा बढी कार्यालय र निकायमा कार्यरत कर्मचारीलाई सरकारले अतिरिक्त भत्ता दिँदै आएको थियो । प्रोत्साहन भत्ता, बैठक भत्ता, अतिरिक्त समय भत्ता, खाना तथा खाजा खर्च, जोखिम भत्तालगायतका सबै प्रकारका भत्ता कटौतीमा परेका छन् ।सार्वजनिक संस्था विश्वविद्यालय, बोर्ड, कोष, प्रतिष्ठानलगायत सार्वजनिक निकायमा समेत लागू हुने गरी मितव्ययिता निर्देशिका जारी गरिने अर्थमन्त्री खतिवडाले जानकारी दिए । स्वास्थ्यकर्मी, सुरक्षाकर्मी, चिकित्सकलगायत पहिलो पंक्तिमा रहेर कोभिड नियन्त्रण र रोकथाममा काम गर्ने कर्मचारीबाहेक सबैको भत्ता साउनदेखि लागू हुने गरी खारेज गरिएको छ, उनले भने । अघिल्ला वर्षहरूमा कतिपय शक्तिशाली कार्यालय र संवैधानिक आयोगले मन्त्रिपरिषद्बाटै अतिरिक्त भत्ता पाउने निर्णय गराएपछि सरकारलाई अन्य कार्यालयको दबाब थेग्न कठिन भएको थियो । त्यस्ता कार्यालयले ५० देखि एक सय प्रतिशतसम्म भत्ता लिने गरेका छन् । राजस्व समूहका कर्मचारीलाई दिइँदै आएको भत्ता भने चालु आवमा अहिलेसम्म पाएका छैनन् । बजेटमा कार्यालय सञ्चालन इन्धन, मर्मत, कोभिडपछि सहज अवस्थामा हुने आन्तरिक र वैदेशिक भ्रमण, कम प्राथमिकताका गोष्ठी, सेमिनार, सहायता, फर्निचर सवारीसाधन खरिद तथा भईपरी एवं मर्मत खर्चमा कटौती गरिएको छ । सार्वजनिक खर्च पुनरावलोकन आयोगको सुझावअनुसार कार्यबोझ कार्यप्रगतिका आधारमा आवश्यक नदेखिएका र काममा दोहोरोपना देखिएका सार्वजनिक निकाय खारेज गर्ने प्रस्ताव बजेटमा गरिएको छ । खर्च कटौतीकै क्रममा अत्यावश्यकबाहेकका सबै सार्वजनिक निकायमा नयाँ नियुक्ति रोक्का गरेको छ । आधारभूत सेवा प्रदान गर्ने सार्वजनिक निकायबाहेक अन्यलाई सञ्चालन अनुदान नदिने भएको छ । बजेट वक्तव्यमा भनिएको छ, संघ, प्रदेश र स्थानीय तहमध्ये एक तहबाट अनुदान सुविधा पाएकाले अर्को तहबाट अनुदान लिन पाइने छैन । सरकारी अनुदान लिने र आफू पनि आम्दानी गरेर अतिरिक्त सुविधा लिने सञ्चालक समिति, संस्थान वा यस्ता कुनै पनि निकायले लिने गरेको दोहोरो अनुदान नदिने उद्देश्यले बजेटमा यस्तो व्यवस्था गरिएको हो । सहुलियत कर्जा सुविधाअर्थमन्त्री खतिवडाले कोरोना भाइरस नियन्त्रणमा जोड्दै स्वास्थ्य जोखिमको विद्यमान अवस्थामा कार्यस्थलमा खटिने चिकित्सक, स्वास्थ्यकर्मीलगायत कर्मचारीको उच्च मूल्यांकन गर्दै प्रोत्साहनस्वरूप कर्मचारीलाई निजी आवास निर्माण र सन्तानको उच्च शिक्षाका लागि सहुलियत दरको कर्जा सुविधा उपलब्ध गराउने व्यवस्था बजेटमा गरेका छन् ।"
सकारात्मक पहल भयो भने मात्र संवाद : भारत,"(नयाँदिल्ली)  भारतले सकारात्मक पहल गरिए मात्र सीमा सम्बन्धमा नेपालसँग वार्ता गर्ने बताएको छ । भारतको विदेश मन्त्रालयद्वारा आयोजित नियमित पत्रकार सम्मेलनमा प्रवक्ता अनुराग श्रीवास्तवले सीमालाई लिएर भारत र नेपालबीच देखिएको पछिल्लो तनावका सम्बन्धमा वार्ताका लागि रचनात्मक र सकारात्मक पहल चाहिने बताएका हुन् । भारत सबै छिमेकीसँग संवादका लागि तयार छ । यसका लागि आपसी संवेदनशीलता र सम्मानका साथै विश्वास र भरोसापूर्ण वातावरण चाहिन्छ, उनले भने ।भारतका तर्फबाट वार्ताका लागि अघि सारिएको रचनात्मक र सकारात्मक पहलको सर्त नयाँ भने होइन । नेपालले लिम्पियाधुराको भूभागलाई समेटेर नक्सा जारी गरेपछि दिइएको प्रतिक्रियामा पनि नेपालको नेतृत्वले कूटनीतिक संवादका लागि अनुकूल वातावरण निर्माणमा सघाउने विश्वास राखेको जनाएको थियो । भारतले गत वैशाख २६ मा नेपाली भूमि लिपुलेक हुँदै चीनको मानसरोवरसम्म जोड्ने लिंकको ट्र्याक उद्घाटन गरेपछि दुवै छिमेकीबीच तनाव चुलिएको छ । भारतले एकपक्षीय रूपमा सडक निर्माण गरेको भन्दै नेपालले औपचारिक रूपमै विरोध जनाएको थियो । सीमा विवाद समाधानका लागि तत्काल विदेश सचिवस्तरीय संयन्त्रको बैठकका लागि तयार हुनेसमेत भारतलाई आग्रह गरेको थियो । भारतले भने कोभिड१९ को महामारी नियन्त्रणपछि बैठक राख्न सकिने बताएको थियो । त्यसैबीच भारतका सेनाप्रमुखले लिपुलेक सडकका सम्बन्धमा नेपालले चीनको इसारामा विरोध गरिरहेको भन्ने आशयको अभिव्यक्ति दिएपछि परिस्थिति थप तनावपूर्ण बन्यो । त्यसपछि नेपालले सन् १८१६ को सुगौली सन्धिलाई आधार बनाएर लिम्पियाधुरासम्मको भूभाग समेटेर नयाँ नक्सा जारी गर्यो । त्यसपछि संविधानमा रहेको निसान छापसम्बन्धी व्यवस्थालाई संशोधन गर्न प्रक्रिया अगाडि बढाइएको थियो । तर बुधबार संशोधन प्रस्तावलाई सरकारको आग्रहमा संसद्को कार्यसूचीबाट हटाइएको छ । नक्साका सम्बन्धमा काठमाडौंमा विकसित घटनाक्रमप्रति दिल्लीले विशेष चासो राख्दै आएको छ । स्रोतका अनुसार सीमा विवाद टुंगिनुअघि नै नयाँ नक्सालाई पारित गर्न संविधान संशोधन गर्दा द्विपक्षीय वार्ताको सम्भावना कमजोर हुने सन्देश दिल्लीले काठमाडौंलाई दिइसकेको छ । सरकारले संविधान संशोधन प्रस्ताव अन्तिम समयमा फिर्ता लिनुका पछाडि पनि दिल्लीबाट गएको त्यही सन्देश कारण रहेको आशंका गरिएको छ । भारतका विदेश मन्त्रालयका प्रवक्ताले बिहीबारको पत्रकार सम्मेलनमा सीमा सम्बन्धमा नेपालमा भइरहेका घटनालाई नजिकबाट नियालिरहेको बताएकाले पनि संविधान संशोधनमा भारतको चासो प्रस्ट हुन्छ । यो विषयलाई नेपालमा पनि विशेष सावधानीपूर्वक हेरिन्छ भन्ने विश्वास छ, श्रीवास्तवले भनेका छन् । विदेश मन्त्रालयका प्रवक्ता श्रीवास्तवले बिहीबारको पत्रकार सम्मेलनमा सीमासम्बन्धी जिज्ञासामा द्विपक्षीय सम्बन्ध र साझेदारीका प्रसंग उल्लेख गर्नुलाई पनि अर्थपूर्ण ठानिएको छ । भारतले नेपालसँगको ऐतिहासिक र सांस्कृतिक रूपमा गहिरो सम्बन्धलाई सधैं महत्त्व दिँदै आएको छ । पछिल्ला वर्षहरूमा भएका द्विपक्षीय साझेदारीहरूका कारण यो सम्बन्धले नयाँ उचाइ हासिल गरेको छ, उनले भने, भारतको सहयोगमा सुरु गरिएका विकास र कनेक्टिभिटी योजनाले पनि त्यसलाई पुष्टि गर्छन् । हामीले धेरै महत्त्वपूर्ण र ठूला परियोजना पनि समयमा सम्पन्न गरेका छौं, श्रीवास्तवले थपे । कोभिड१९ को महामारीको चुनौतीपूर्ण घडीमा पनि भारतले व्यापार र औषधिलगायत अत्यावश्यक वस्तुको आपूर्तिलाई नियमित राखेको समेत उनले उल्लेख गरेका थिए । श्रीवास्तवको उक्त भनाइलाई भारततर्फबाट सीमा विवादलाई चर्काउनुभन्दा आर्थिक र विकासमा साझेदारी गर्नुपर्ने सुझावका रूपमा अर्थ्याउँछन् परराष्ट्रका एक उच्च अधिकारी । नेपालका लागि भारतको महत्त्व दर्शाउन खोजेर सीमा विवादलाई मात्र एकोहोरो ढंगले नचर्काउन संकेत गरिएको हो, ती अधिकारीले भने ।"
सम्बन्ध सुधारिने,"विद्युतीय राहदानी लागू गरिनेसरकारले आगामी आर्थिक वर्षदेखि विद्युतीय राहदानी लागू गरिने जनाएको छ । पूर्वघोषित योजनालाई आगामी वर्षबाट ठोस रूपमा अघि बढाउन लागेको हो । साथै, विदेशी नागरिकलाई आगमनमा दिइने प्रवेशाज्ञा अनलाइन प्रणालीबाट उपलब्ध गराइने पनि बजेटमा उल्लेख छ । सरकारले गैरआवासीय नेपालीको ज्ञान, सीप, पुँजी र प्राविधिलाई राष्ट्रिय विकासमा उपयोग गरिने जनाएको छ ।"
मुद्दालाई लकडाउन शून्य अवधि,"यसरी फुकाइयो गाँठोन्यायाधीश ईश्वरप्रसाद खतिवडाले राय तयार पारी अरू १८ जना न्यायाधीशहरूले सहमति जनाएको निर्णयको पूर्णपाठमा लकडाउन खुलेको ३० दिनभित्र मुद्दाका पक्षले फिराद दर्ता, प्रतिउत्तर हाल्न, अभियोगपत्र पेस गर्न, बयान गर्न, पुनरावेदन र अन्य निवेदन दर्ता गर्न पाउने उल्लेख छ । देशभरका सबै अदालत, न्यायाधिकरण र अन्य अर्धन्यायिक निकायहरूको हकमा पनि यही निर्णय लागू हुनेछ ।आफ्नै मुद्दा महाशाखाको टिप्पणी प्रतिवेदन, अधिवक्ताहरू टीकाराम भट्टराई र महेश्वर श्रेष्ठको निवेदनमाथि सम्बोधन गर्दै सर्वोच्च अदालतले यस्तो व्याख्या गरेको हो । सर्वोच्च अदालतका इजलास कक्षहरूमा एकैसाथ १९ जना न्यायाधीश बस्ने व्यवस्थापन नमिलेपछि भूकम्पको बेलामा त्रिपाल टाँगेर बनाइएको सभाहललाई नै इजलास कक्ष बनाइएको थियो । सर्वोच्च अदालतमा बहाल रहेर पनि अवकाशअघिको अनिवार्य बिदाका कारण न्यायाधीश डम्बरबहादुर शाही यो इजसालमा छुटेका छन् ।एकातिर लकडाउन खुलेर अदालत चलेको अवस्थामा र अर्कोतिर लकडाउनको अवस्थामा पनि सेवाग्राहीले अवसर पाउनेछन् । दुवैतिर लकडाउन खुलेर बीचको बाटोमा लकडाउन भएमा पनि सहुलियत हुनेछ । सरकारले लकडाउन खुलेको घोषणा गरे पनि सार्वजनिक यातायात नचल्दासम्म मुद्दामामिलाको सवालमा लकडाउन खुलेको नमानिने निर्णय भएको छ । लकडाउन खुलेर फेरि बीचैमा घोषणा भए खुलेपछिको थप ३० दिन सुविधा पाउने फैसलाको पूर्णपाठमा उल्लेख छ । लकडाउन भएकै कारण म्याद वा तारिख गुज्रेमा प्रमाण पेस गर्न नपर्ने भएको छ । फैसलाको पुनरावेदन गर्न चाहनेले पनि यस्तै सुविधा पाउनेछन् । लकडाउन खुलेपछि आर्थिक अभावका कारण कसैले कोर्ट फी तिर्न नसकेमा पनि उसले सहुलियत र सुविधा पाउनेछ । कसुरदार ठहरिएको तर ३० दिनभित्र सजाय निर्धारणको फैसला हुनुपर्ने मुद्दामा पनि अड्चन फुकाउँदै सर्वोच्च अदालतले अब लकडाउन खुलेको ३० दिनभित्र सजाय निर्धारण गर्नुपर्नेछ । कुनै व्यक्ति पक्राउ पर्ने, पक्राउपछि अदालतमा पेस गर्ने जस्ता नागरिकको अधिकारमाथि बन्देज लगाइने प्रक्रियामा भने लकडाउनका कारण ढिलाइ गर्ने सुविधा हुनेछैन । सर्वोच्च र अन्य उच्च अदालतले पनि बन्दी प्रत्यक्षीकरणको निवेदन नियमित रूपमा सुनुवाइ गरिरहेका छन् ।लकडाउन खुलेपछि मुद्दामामिलामा जोडिएका व्यक्ति विदेशबाट आउँदा क्वारेन्टाइन वा आइसोलेसनमा बस्नुपरेमा त्यहाँबाट फुर्सद पाएपछि १५ दिनको सुविधा पाउनेछन् । तर, त्यसको पुष्टिका लागि चिकित्सकको सिफारिस वा सरकारी निकायको पत्र अनिवार्य गरिएको छ । सर्वोच्च अदालतले लकडाउन खुलेपछि अदालतहरूमा ठूलो संख्यामा सेवाग्राहीहरू उपस्थित हुनसक्ने अनुमान गर्दै त्यसको व्यवस्थापन गर्न आदेश दिएको छ । लकडाउन सुरु हुनुभन्दा पहिले नै बन्दीप्रत्यक्षीकरण र कोरोना संक्रमण जोडिएका महत्त्वपूर्ण मुद्दाको मात्रै सुनुवाइ गर्ने निर्णय गरेको सर्वोच्च अदालतको पूर्ण बैठकले लकडाउन खुलेपछिका १० दिनमा हदम्याद नाघ्ने मुद्दाहरू दर्ता गर्ने निर्णय गरेको थियो । तर, प्रशासनिक प्रकृतिको पूर्ण बैठकले कानुनी व्यवस्थाको संशोधन गर्न नसक्ने, अहिलेको परिस्थितिमा १० दिनको अवधिमा थाती रहेका मुद्दा पनि सम्बोधन नहुने भएपछि सर्वोच्च अदालतको प्रशासन महाशाखाले इजलासबाटै यो जटिलता सम्बोधन गर्न टिप्पणी बनाएर पेस गरेको थियो । संसद्ले कानुन बनाएर सम्बोधन गर्नुपर्ने विषयमा अदालतले हस्तक्षेप गरी व्याख्या गर्न नहुने भनी प्रश्नसमेत उठेको थियो । त्यसमाथि सम्बोधन गर्दै सर्वोच्च अदालतले कानुन परिमार्जन, संशोधन र खारेज नभएको तथा विशेष परिस्थितिको अड्चन सम्बोधन गर्नमात्रै कानुनको व्याख्या गरिएको भन्दै त्यसका कारण संसद्को क्षेत्राधिकारमाथि न्यायालयले हस्तक्षेप गरेको भन्न नमिल्ने भनी व्याख्या गरेको छ । व्याख्याका क्रममा सर्वोच्च अदालतले भनेको छ, प्रतिकूल परिस्थितिमा न्यायको ढोका खुला नराखी प्राविधिक रूपमा कानुनी अड्चन देखाएर न्यायका सेवाग्राहीको वैध अपेक्षालाई कोरोना कहरसँग नै अलपत्र छाडिदिने कुरा विवेकपूर्ण हुँदैन भन्नेमा यो इजलास स्पष्ट छ ।"
हरेक साता दोब्बरले बढ्दै संक्रमित,कोरोनाबाट मृत्यु भएकाको घर सिलललितपुर कोरोना संक्रमणले गत बुधबार मृत्यु भएका बुङमतीका ५६ वर्षीयको घर सिल गरिएको छ । उनका परिवार क्वारेन्टाइनमा छन् । सम्पर्कमा आएका सबैको कन्ट्याक्ट ट्रेसिङ शुक्रबार सुरु गरिने भएको छ । ललितपुर महानगरपालिका२२ का उनलाई कलेजोमा समस्या आएपछि जेठ ११ गते अस्पताल भर्ना गरिएको थियो । उनको कोरोना टेस्टको रिपोर्ट पोजिटिभ आएको थियो । उनको शव बिहीबार सेनाको राजदल गणको संयोजनमा पशुपतिस्थित विद्युतीय शवदाह गृहमा व्यवस्थापन गरिएको छ ।
घुम्तीमा नआऊ है!,"(काठमाडौं)  म मस्तराम ! म अलपत्रे ! म भुइँफुट्टा ! म भाग्यवादी ! म एकलकाँटे !आफ्नै मगनमस्त शैली र बोलीमा उच्चाट स्वर लिएर साहित्यिक सभासम्मेलनमा आइरहने कवि एवं गीतकार रत्नशमशेर थापा आफूलाई चिनाउनुपर्दा पनि यस्तै निस्फिक्री खालको परिचय दिन्थे । नेपाली गीतसंगीत जगतमा रत्नशमशेर थापा भन्नेबित्तिकै जनजिब्रोमा झुन्डिनेदेखि क्वायर र क्यान्टाटाका प्रयोगधर्मी लेखनमा समेत छाएका यिनै गीतकारको बिहीबार दिउँसो निधन भएको छ ।ढाडको नसा र बाथसम्बन्धी रोगबाट केही वर्षयता ग्रस्त रहेका थापालाई ज्वरो बढ्दै गएपछि गत मंगलबार थापाथलीस्थित नर्भिक अस्पतालमा भर्ना गरिएको थियो । ज्वरोसहित श्वासप्रश्वासमा समस्या देखिएपछि कोरोना संक्रमणको आशंका गरेर बुधबारबाट विशेष निगरानीमा राखिएका ८१ वर्षीय थापाको आइसोलेसन कक्षमै निधन भएको थियो । कोरोना परीक्षणका लागि थापाको स्वाब टेकु जनस्वास्थ्य प्रयोगशाला लगिएकामा रिपोर्ट आइनसकेका कारण थापाको बिहीबार अन्त्येष्टि हुन सकेन । थापाका जेठा छोरा रूपेन्द्रशमशेरका अनुसार तीन महिनाअघि स्पाइनल कर्ड को अप्रेसन गरेपछि रत्नको स्वास्थ्यमा जटिलता थपिंदै गएको थियो ।काठमाडौंको सम्भ्रान्त परिवारमा जन्मेहुर्केर पनि सधैंभर कविगीतकार मात्रैको चिनारी राख्ने रत्न सरकारी वा अन्यत्र नियमित जागिरे कहिल्यै बनेनन् । लेखनका सुरुवाती दिनमा आरएस मधुर नाममा आफ्ना रचना छाप्ने उनका गीतका कारण नारायण गोपाल, प्रेमध्वज प्रधानहरूको नामकाम पनि लोकप्रिय बनेको थियो । रत्नले लेखेको घुम्तीमा नआऊ है, ए कान्छा ठट्टैमा, गोरेटो त्यो गाउँको, स्वर्गकी रानी मायाकी खानी जस्ता गीतहरू रेडियो नेपालको फर्माइसमा सबैभन्दा बढी बजेका गीत हुन् । ए कान्छा गीतको फर्माइस नाममात्रै १५ मिनेटसम्म चलिरहन्थ्यो, म गीत लेख्ने व्यक्ति आफैं अचम्ममा परेर दरभंगा, बिहारदेखिका फर्माइस नामहरू सुनिरहेको हुन्थें, रत्न यो प्रसंग सधैंजसो सुनाइरहेका हुन्थे ।२०१९ सालमा हामी त्रिचन्द्र क्याम्पसमा बीए कक्षाका सहपाठी थियौं, त्यही बेला रत्नशमशेर गीतसंगीतका कारण नामी भइसक्नुभएको थियो, उपन्यासकार ध्रुवचन्द्र गौतम सम्झन्छन्, उहाँको गीत, मुक्तक भन्ने शैलीका कारण हामीमाझ पनि उत्तिकै फ्यान बढेका थिए । पछि पञ्चायत शासनसँगको विद्रोहको संकेतमा सुरु भएको अमलेख आन्दोलन मा ध्रुवचन्द्रसहित रत्नशमशेर, मोहन कोइराला, भुवन ढुंगाना, पुरुषोत्तम बस्नेत, द्वारिका श्रेष्ठसहितका स्रष्टाहरू जोडिएका थिए । त्यसबेला निस्केको सिउँडी साहित्यिक प्रकाशनमा रत्नशमशेरका निकै गीतकविता प्रकाशित रहेको गौतमले जानकारी दिए ।समालोचक अभि सुवेदीले लेखनमा काव्यचेतना र गीति भावनालाई एकैसाथ जोडेर लेख्न सक्ने कविका रूपमा रत्नशमशेरलाई लिएका छन् । संगीतकारले साहित्य र साहित्यकारले संगीत बुझेको अवस्था आइदियो भने गजबै हुन्छ । नेपाली गीतसंगीतको इतिहासमा अम्बर गुरुङ र रत्नशमशेर थापा यही विशेषले भरिएका परिपूरक हुन्, सुवेदीले कान्तिपुरसँग भने, अम्बरले प्रयोग गर्नुभएको संगगान (क्वायर) यसैको उदाहरण हो । २०१४ सालसम्म लेखनभन्दा बढी गायनमा रमाइरहेका तबलावादक रत्नशमशेर ले त्यसबेला एउटा गायन प्रतियोगितामा प्रथम भएर स्वर्ण पदक विजेता बनेका थिए । दुनियाँ बैगुनी हुँदामा, बित्यो जिन्दगी रुँदामा बोलको त्यो गीतमा प्रथम बनेपछि भने उनले गाउने काम बिसाए, ढुक्कै लेखनतिर लागे । रत्नका गीतका पुस्तक ओभानो सिउँदो, रुझेको परेला, चकलाभरिको घाम, ताराका काँचा रङ लगायत गीत र कविताका संग्रह प्रकाशित छन् । एक हजारभन्दा बढी संगीतबद्ध गीतसँगै चोखो माया र सिमाना फिल्मका लागि पनि उनले गीत लेखेका थिए । तर फिल्मी जगतका लागि गरिएको यो कामलाई क्षणिक भनेर उनले फिल्मी गीत लेख्न भने छाडिदिए । रत्न एकैसाथ कविता, गीत, मुक्तक, ताङ्का, हाइकु लेखिरहेका हुन्थे । मैले नलेखेको भनेको समालोचना मात्रै हो कि ? त्यो पनि केही पुस्तकमा टिप्पणीभूमिका लेखिदिएकै छु, उनी भन्थे । गीत, कविता र साहित्यको मर्मज्ञका रूपमा रत्नशमशेरले मानेका स्रष्टामध्येका दुई मात्र व्यक्ति थिए भूपी शेरचन र अम्बर गुरुङ । अम्बरजीले सुसेला मात्रै सुनें भने पनि म त्यसमा शब्द भरिदिन सक्छु, अम्बरबारे उनी सुनाउँथे, मैले गीतमा प्रयोग गरेको खोला पनि ओभानो, सिउँदो पनि ओभानोको प्रतीकलाई सुरुमा कसैले बुझेको थियो भने त्यही अम्बरजीले बुझेको थियो ।अम्बर पनि रत्नशमशेरलाई शब्दका चित्रकार भन्थे । तर एकपटक के भइदियो भने एक साँझमा अम्बरजीसँग कमलपोखरीको मेरै घरमा भेट भएको थियो, एकैचोटि गुनगुनाएर गीतको धुन सुनाउनुभयो, रत्नशमशेरले अम्बर गुरुङको गत असार २५ को तेस्रो वार्षिकीका अवसरमा सुनाएका थिए, मैले भोलिपल्टै धुनअनुसारको गीत लेखें । लगेर अम्बरजीलाई बुझाउँदा आफूले सुनाएको धुन उहाँले भुलिसक्नुभएको रहेछ । पछि थाहा भयो, अम्बरबाट खानपिनको मुड र नसामा त्यो धुन निस्किएको रहेछ । नसा पनि गयो, धुन पनि गयो । त्यो अर्थपूर्ण गीतको अन्तराले भन्छयो मुटु फुट्ला भन्ने मनमा भावना लिएररित्याएँ कति नशाको घडा जोसमा पिएरक्षितिज काटी गएको फेरि फर्केर आयो यादछिनेन तार सासको कठै सासना दिएर ।"
बालबालिका र असहायलाई सम्बोधन गर्ने प्रयास,"(काठमाडौं)  बाल संरक्षणको अनुदानको दायरा फराकिलो बनाउँदै सरकारले बजेटमा गरिबीको रेखामुनि रहेका १३ लाख बालबालिकालाई लाभ पुर्याउन ३ अर्ब ७६ करोड छुट्याएको छ । आर्थिक वर्ष २०७६७७ को बजेटले विपन्न परिवारका बालबालिका र सामुदायिक विद्यालयमा ५ कक्षासम्म पढ्ने २८ लाख बालबालिकालाई प्रत्यक्ष रूपमा सम्बोधन गर्ने लक्ष्य राखेको छ । विपन्न नागरिकलाई घातक रोग एवं ज्येष्ठ नागरिक तथा बालबालिकालाई मुटुरोगको निःशुल्क उपचार गर्न पनि बजेट विनियोजन गरिएको छ । सरकारले बालबालिकालाई राज्यले संरक्षण गर्नुपर्छ भन्ने धारणाअनुरूप आगामी वर्ष दलित तथा कर्णाली क्षेत्र र तराई मधेसलगायतका गरिबीको रेखामुनि परेका बालबालिकालाई प्रत्यक्ष रूपमा समेट्न कोसिस गरेको छ । बजेटले विशेष संरक्षण आवश्यक भएका अनाथ तथा अति जोखिममा परेका र एचआईभी संक्रमित बालबालिकाका लागि भरपर्दो सामाजिक सुरक्षा प्रदान गर्ने सामाजिक संस्थाहरू परिचालन गर्ने लक्ष्य पनि राखेको छ । बजेटले बालबालिकासम्बन्धी राष्ट्रिय रणनीति तयार गरी कार्यन्वयन गरिने र बालश्रम सदाका लागि अन्त्य गर्दै सडक बालबालिकामुक्त देश बनाइने लक्ष्य बोकेको छ । बजेटमा असहाय, बेवारिसे, संक्रमित र आश्रयहीन सबै सहयोगापेक्षीको आश्रय, संरक्षण र हेरचाह गर्दै देशलाई सडक मानवमुक्त राख्ने प्रबन्ध मिलाइएको उल्लेख छ । बजेट बढ्यो, कार्यक्रम पुरानैसरकारले बढी जोखिममा परेका महिला, बालबालिका, ज्येष्ठ नागरिक तथा अपांगता भएका व्यक्तिलाई थप सुरक्षा तथा संरक्षण दिन बजेट वृद्धि गरेको छ । यसअन्तर्गतका अधिकांश पुरानै कार्यक्रमलाई निरन्तरता दिइएको छ ।महिला, बालबालिका तथा ज्येष्ठ नागरिक शीर्षकमा एक अर्ब १४ करोड रुपैयाँ विनियोजन गरिएको छ । अघिल्लो वर्ष यो शीर्षकमा ७८ करोड रुपैयाँ मात्रै विनियोजन भएको थियो । बजेट वक्तव्यमा महिलाको सामाजिक आर्थिक अधिकार हासिल हुने गरी महिला लक्षित कार्यक्रम सञ्चालन गर्ने, राष्ट्रपति महिला उत्थान कार्यक्रमअन्तर्गत मुलुकभरका विपन्न र वञ्चितीमा परेका महिलाको सीप र उद्यमशीलता विकास गरी, रोजगारीका अवसर प्रदान गरिने उल्लेख छ । यी पुरानै कार्यक्रम हुन् । लैंगिक उत्तरदायी बजेट प्रणालीलाई प्रदेश र स्थानीय तहको बजेट प्रणालीमा समावेश गरिने कार्यक्रम पनि यथावतै राखिएको छ । देशभरका ज्येष्ठ नागरिक आश्रमको न्यूनतम पूर्वाधार र सुविधाको मापदण्ड तोकी स्थानीय तहको प्रत्यक्ष रेखदेखमा सञ्चालन गर्ने व्यवस्था मिलाइने भएको छ ।"
शिक्षामा पुरानै कार्यक्रम,"(काठमाडौं)  कोरोना महामारीले शिक्षा क्षेत्रमा पारेको असरलाई सरकारले बिहीबार संसद्मा प्रस्तुत गरेको बजेटले सम्बोधन गर्न नसकेको विज्ञहरूले औंल्याएका छन् । अर्थमन्त्री युवराज खतिवडाले प्रस्तुत गरेको बजेटमा गत वर्ष नै रकम विनियोजन गरेर प्रभावकारी कार्यान्वयन हुन नसकेका कार्यक्रमलाई पुनः प्राथमिकता दिइएको छ ।कार्यान्वयन हुन नसकेको राष्ट्रपति शैक्षिक सुधार र स्वयंसेवक शिक्षक परिचालनमा बजेट बढाइएको छ । विपन्न गरिब छात्रवृत्तिमा भने बजेट कटौती गरिएको छ । अनलाइन, रेडियो, टेलिभिजनबाट आगामी शैक्षिक वर्षको पठनपाठन सुरु गर्नेबाहेक कोभिड१९ को प्रभावबारे बजेटमा अन्य कार्यक्रम समावेश छैनन् । शिक्षामा बजेट बढ्न सक्ने त सम्भावनै थिएन, शिक्षक, अभिभावक परिचालन गरेर कोरोना माहामारीको असर न्यूनीकरण गर्ने कार्यक्रम पनि आएन, शिक्षाविद् विद्यानाथ कोइरालाले भने, अनलाइन, रेडियो, टीभी त भनियो तर कसरी भन्ने कुरा आएन ।अर्थमन्त्री खतिवडाले शिक्षा, विज्ञान तथा प्रविधि क्षेत्रमा १ खर्ब ७१ अर्ब ७१ करोड बजेट विनियोजन गरेका छन् । जुन कुल बजेटको ११६४ प्रतिशत हो । गत वर्ष १०६८ अर्थात् १ खर्ब ६४ अर्ब ७३ करोड विनियोजन भएको थियो । सत्तारूढ दल नेकपाको चुनावी घोषणापत्रमा समेत शिक्षामा २० प्रतिशत बजेट छुट्टाउने प्रतिबद्धता छ । शिक्षा मन्त्रालयका अधिकारीहरूसमेत बजेटको धेरै प्रतिशत शिक्षक कर्मचारीको तलबभत्तालगायत नियमित खर्चमा सकिने बताउँछन् । कोरोना प्रभावलाई सम्बोधन गर्ने बजेट आउन नसकेको उनीहरूको गुनासो छ ।गत वर्ष राष्ट्रपति शैक्षिक सुधार कार्यक्रमका लागि ५ अर्ब बजेट विनियोजन गरिएको थियो । उक्त रकम कार्यक्रमको कार्यविधि बनिनसक्दै लकडाउन सुरु भएर कार्यान्वयन हुन सकेको छैन । यसपालि पनि उक्त कार्यक्रमलाई ६ अर्ब बजेट विनियोजन गरिएको छ । कार्यक्रमकै ५ अर्बमध्ये १ अर्ब २७ करोड रुपैयाँ सामुदायिक विद्यालयका छात्राहरूलाई निःशुल्क सेनेटरी प्याड वितरण गर्न स्थानीय तहमा पठाइएको थियो । माघमा मात्रै बजेट पठाएकाले स्थानीय तहले सेनेटरी प्याड खरिद र वितरण गर्न भ्याएनन् । आगामी वर्ष १३ लाख ४० हजार छात्रालाई निःशुल्क प्याड वितरण गर्न १ अर्ब ८२ करोड विनियोजन गरिएको छ ।विस्तारित राष्ट्रपति शैक्षिक सुधार कार्यक्रममा कक्षाकोठा निर्माण, प्राविधिक शिक्षकको व्यवस्था, शिक्षक तालिक, स्वयंसेवक शिक्षक परिचालन, विज्ञान, प्रयोगशाला, सूचना प्रविधि ल्याब, खेलमैदान, खेलसामग्रीको व्यवस्थासहित शैक्षिक पूर्वाधार र गुणस्तर अभिवृद्धिको काम गर्ने भनिएको छ । विपन्न, अपांगता भएका, सहिद परिवारका छोराछोरी र जेहेनदार विद्यार्थीले पाउने छात्रवृत्ति रकममा भने कटौती गरिएको छ । २६ लाख छात्रछात्रालाई छात्रवृत्ति दिन २ अर्ब ७० करोड बजेट छुट्टाइएको हो । गत वर्ष यही छात्रवृत्तिका लागि ३ अर्ब १९ करोड बजेट विनियोजन गरिएको थियो ।शिक्षाविद् कोइरालाले भने, राष्ट्रपति, प्रधानमन्त्री, मन्त्री, सांसदले छानेका विद्यालयलाई पैसा बाँड्नचाहिँ बजेट थपियो, छात्रवृत्तिमा घटाइयो । शिक्षा मन्त्रालयका एक सहसचिवले पनि छात्रवृत्तिमा रकम बढाउनुपर्ने बेला झन् घटाएको भन्दै असन्तुष्टि जनाए । उनले भने, कोरोनाको असरले सामुदायिक स्कुलमा विद्यार्थी बढ्ने अनुमान छ, राष्ट्रपति शैक्षिक सुधार कार्यक्रममा १ अर्ब थपेर छात्रवृत्तिको बजेट घटाइयो ।सरकारले सार्वजनिक विद्यालय सुधार दशक कार्यक्रम घोषणा गरेको छ तर सार्वजनिक विद्यालयको गुणस्तर र पूर्वाधार सुधारको जिम्मेवारी भने निजी विद्यालयलाई सुम्पने कार्यक्रम बजेटमा समावेश छ । माध्यमिक तहसम्मको शैक्षिक कार्यक्रम गर्ने निजी विद्यालयले सामाजिक उत्तरदायित्व पूरा गर्दै कम्तीमा एक सामुदायिक विद्यालयमा शैक्षिक पूर्वाधार सामग्रीसहित शैक्षिक गुणस्तर सुधारको जिम्मेवारी लिनुपर्नेछ, बजेटमा उल्लेख छ । कोइरालाले कोरोनाका कारण निजी विद्यालयले अवस्था बिग्रँदै गएका बेला यस्तो कार्यक्रम आएको टिप्पणी गरे । उच्चस्तरीय शिक्षा आयोगले निजी विद्यालयलाई गुठीमा रूपान्तरण गर्न सुझाव दिएको थियो । सरकारले निजी विद्यालयको लगानीलाई प्रश्रय दिएको उनले बताए । निजी विद्यालयले राहत खोजिरहेका छन्, यो बेला झन् दायित्व थपिदिएको छ, उनले भने ।४३ जिल्लाका विद्यार्थीलाई वितरण गरिँदै आएको दिवा खाजा कार्यक्रम ७७ वटै जिल्लामा विस्तार गरिएको छ । २८ लाख बालबालिकालाई निःशुल्क खाजा वितरण गर्न ७ अर्ब ५२ करोड विनियोजन गरिएको छ । कोरोना प्रभावमा परेका विद्यार्थी अभिभावकलाई दिवा खाजाले केही हदसम्म राहत मिल्ने शिक्षाविद्हरू बताउँछन् । कोरोना संक्रमण जोखिमको कारण विद्यार्थीलाई परेको मनोसामाजिक समस्या निवारण गर्न सिर्जनात्मक विकासका कार्यक्रम सञ्चालन गरिने बजेटमा उल्लेख छ ।सबै स्थानीय तहका कम्तीमा एक विद्यालयमा प्राविधिक धारको पठनपाठन सञ्चालन गर्ने कार्यक्रमलाई बजेटले निरन्तरता दिएको छ । प्रधानमन्त्री केपी शर्मा ओलीले दुई वर्षभित्र प्रत्येक स्थानीय तहमा प्राविधिक शिक्षालय पुर्याउने घोषणा गरेका थिए । दुई वर्षमा ६ सय ७ स्थानीय तहमा मात्र प्राविधिक धारको शिक्षालय विस्तार भएको छ । १ सय ४६ स्थानीय तहमा यो वर्षभित्र प्राविधिक शिक्षालय पुर्याइने अर्थमन्त्री खतिवडाले बताए । आधारभूत तहसम्मका ४६ लाख छात्रछात्रालाई निःशुल्क रंगीन पाठ्यपुस्तक उपलब्ध गराउन २ अर्ब ७६ करोड विनियोजन गरिएको छ । गत वर्ष पनि बजेट छुट्टाएर कार्यान्वयन हुन नसकेको स्वयंसेवक शिक्षक परिचालनका लागि यसपटक २ अर्ब २३ करोड बजेट विनियोजन गरिएको हो । शिक्षकविद्यार्थी अनुपात धेरै भएका विद्यालय र गणित, विज्ञान, अंग्रेजी विषयका शिक्षक अपुग भएका विद्यालयमा ६ हजार स्वयंसेवक शिक्षक परिचालन गरिने बजेटमा उल्लेख छ । गत वर्ष स्वयंसेवक शिक्षकका लागि दरखास्त आह्वान गरे पनि छनोट भएर नखटाउँदै शैक्षिक वर्ष सकिएको थियो । सरकारले वर्षौंदेखि सञ्चालन गर्दै आएको विद्यार्थी भर्ना र साक्षरता अभियानलाई आगामी वर्षभित्र पूर्णता दिने भनिएको छ । विद्यालय जाने उमेर समूहका सबै बालबालिकालाई विद्यालय भर्ना गरी आगामी वर्षभित्र आधारभूत शिक्षाको पहुँच सुनिश्चित गरिनेछ।, अर्थमन्त्री खतिवडाले बजेट वक्तव्यमा थपे, मातृभाषामा आधारभूत शिक्षा प्रदान गरिरहेका मदरसा, गुरुकुल, गुम्बाको शिक्षालाई आधारभूत शिक्षाको मूलधारमा आबद्ध गरिनेछ । ११ वर्षदेखि सञ्चालित साक्षरता अभियानअन्तर्गत ५३ जिल्लालाई पूर्ण साक्षर जिल्ला घोषणा गरिएको छ । आउँदो वर्ष बाँकी २४ जिल्लालाई घोषणा गरी साक्षर नेपाल बनाउने उनले जनाए ।आगामी वर्ष १ हजार ८ सय विद्यालय भवन, ३८ आंगिक क्याम्पस पुनर्निर्माण, २ हजार ५ सय २० कक्षाकोठा, ११ हजारको संख्यामा विज्ञान प्रयोगशाला पुस्तकालय, कम्प्युटर ल्याब निर्माण गरिने बजेटमा उल्लेख छ । कैलालीको गेटा मेडिकल कलेज सञ्चालन गरेर सिकलसेल एनिमियाको अनुसन्धान केन्द्र बनाउने उनले जनाए । बर्दिबास, बुटबल, सुर्खेत मेडिकल कलेजको समेत पूर्वाधार विकास गर्न १ अर्ब १७ करोड बजेट बिनियोजन गरिएको हो ।नीति कार्यक्रममा नै समावेश विश्वविद्यालयलाई अध्ययन, अनुसन्धान केन्द्रका रूपमा विकास गरिने प्रतिबद्धता अर्थमन्त्री खतिवडाले दोहोर्याएका छन् । जनशक्तिको प्रक्षेपण गरी विषय क्षेत्रगत आधारमा जनशक्तिको उत्पादन गरिने उनको भनाइ थियो । विश्वविद्यालय अनुदान आयोगलाई १७ आयुर्वेदमा उच्चशिक्षा प्रदान गर्न योगमाया आयुर्वेद र मदन भण्डारी प्रौद्योगिक विश्वविद्यालय, प्रत्येक प्रदेशमा बहुप्राविधिक शिक्षालय र प्राविधिक सीप परीक्षण केन्द्र स्थापना र सञ्चालन गर्न बजेट विनियोजन गरिएको छ । मदन भण्डारी विज्ञान तथा प्रविधि विश्वविद्यालयको पूर्वाधारण निर्माण गरी शैक्षिक कार्यक्रम सुरु गर्न लागि १ अर्ब २५ करोड बजेट छुट्टाइएको हो । प्रत्येक प्रदेशमा विधि विज्ञान प्रयोगशाला स्थापना गर्ने कार्यक्रमअनुसार यस वर्ष दुईवटा प्रदेशमा प्रयोगशाला स्थापना गरिने बजेटमा उल्लेख छ ।"
वायुसेवा कम्पनीलाई राहत,"(काठमाडौं)  पर्यटन क्षेत्रमा कोरोना महामारीका कारण थलिएको नेपाली आन्तरिक हवाई उद्योगका लागि आगामी आर्थिक वर्षको बजेट हालसम्मकै हितकर भएको व्यवसायीले जनाएका छन् ।अर्थमन्त्री युवराज खतिवडाले संघीय संसद्को दुवै सदनमा बिहीबार पेस गरेको आर्थिक वर्ष २०७७७८ को बजेटले चारवटा शुल्क, दस्तुर र कर मिनाहा गरिदिएको छ । नेपाली वायुसेवा कम्पनीले विमानस्थलमा भुक्तानी गर्नुपर्ने पार्किङ शुल्क, वायुसेवा सञ्चालन नवीकरण दस्तुर, उडान योग्यता प्रमाणपत्र दस्तुर र हवाई इन्धनमा लाग्ने पूर्वाधार कर छुट दिइएको खतिवडाले जानकारी दिए । हवाई इन्धनमा प्रतिलिटर १० रुपैयाँ लाग्दै आएको पूर्वाधार कर छुटको परिकल्पना नै गरेका थिएनौं, निजी क्षेत्रको सर्वाधिक उडान भर्ने वायुसेवा कम्पनी बुद्ध एयरका प्रबन्ध निर्देशक वीरेन्द्रबहादुर बस्नेतले कान्तिपुरसँग भने, यो कर हट्दा अब नेपालमा सबै मध्यम वर्गीयको पहुँचमा हवाई सेवा पुग्ने निश्चित छ । हवाई यातायातमा कुल सञ्चालन खर्चको ४० प्रतिशत हवाई इन्धनको लागत हुने जनाउँदै बस्नेतले यस्तो निर्णय गरेकामा अर्थमन्त्री र अर्थसचिव धन्यवादको पात्र भएको बताए । कोरोना महामारीको प्रभाव न्यूनीकरण गर्न देशभर लगाइएको लकडाउनका कारण आन्तरिक वायुसेवा उद्योग धराशायी अवस्थामा गुज्रिरहेको थियो, उनले भने, यो निर्णयले अब लकडाउनपछि नेपाली वायुसेवा उठ्न सहज हुने देखिएको छ । यसैबीच वायुसेवा सञ्चालक संघले विश्वभर अप्रत्याशित ढंगले इन्धनको भाउ घटेको तर नेपालमा आयल निगमले ३३ प्रतिशत मुनाफा आर्जन गरिरहेकाले कटौती गर्नुपर्ने भनेका छन् । संघले विज्ञप्तिमार्फत भारतमा हवाई इन्धन प्रतिलिटर २० भारु र चीनमा तोकिएको मूल्यमा ५० प्रतिशत अनुदान दिइएको तर नेपालमा निगमले ७५ रुपैयाँ प्रतिलिटरमा इन्धन बिक्री गर्दै लिने गरेको मुनाफालाई १० रुपैयाँभन्दा कममा झार्नुपर्ने भनेको छ । पर्यटनमा कर छुटकोरोनाका कारण सबैभन्दा बढी प्रभावित भएका हवाई सेवा, यातायात सेवा, होटल, ट्राभल तथा ट्रेकिङ व्यवसायीलाई चालु वर्षको आयकरमा २० प्रतिशत छुट दिने बजेटमा घोषणा छ । त्यस्तै मूल्य अभिवृद्धिकर दाखिला गर्ने अवधिलाई चार महिनाको बनाइएको छ । सरकारले अन्य पेट्रोलियम पदार्थमा भन्सार दर बढाए पनि हवाई इन्धनमा यस वर्ष भन्सार नबढाउने निर्णय लिएको छ । सरकारले निर्माण गरिरहेका तीनवटा अन्तर्राष्ट्रिय विमानस्थलका लागि १९ अर्ब ४२ करोड बजेट छुट्याएको छ । सुर्खेत र भरतपुरको विमानस्थल अब अन्तरप्रदेश हवाई सेवाका लागि प्रादेशिक विमानस्थल बनाइने भएका छन् । यस वर्ष दाङको नारायणपुर र तेह्रथुमको चुहानडाँडालगायत स्थानमा नयाँ विमानस्थल निर्माण हुनेछन् ।"
"मृतक संख्या ५ पुग्यो, १८ जना समातिए","रुकुम पश्चिम (कास) रुकुम घटनामा मृतकको संख्या ५ पुगेको छ । बिहीबार १८ वर्षीय सन्दीप विक (सन्जु) को शव भेरी नदीको छेडानजिकै भेटिएको हो । यसअघि २१ वर्षीय नवराज विक, २० वर्षीय टीकाराम नेपाली, १९ वर्षीय गणेश बुढा र १८ वर्षीय लोकेन्द्र सुनारको शव भेटिइसकेको छ । गोविन्द शाही भने बेपत्ता छन् ।शव भेटिएकामध्ये नवराज, टीकाराम र गणेशको दाहसंस्कार भइसकेको छ । लोकेन्द्रको बिहीबार पोस्टमार्टम भए पनि उच्चस्तरीय छानबिन समितिलाई शव देखाउने भन्दै आफन्तले दाहसंस्कार गर्न मानेका छैनन् । बिहीबार भेटिएको सन्दीपको शवको पोस्टमार्टम हुन बाँकी छ ।प्रहरीले कर्तव्य ज्यान मुद्दामा नाम किटानी भएका २० जनामध्ये १८ जनालाई पक्राउ गरेको छ । वडाध्यक्ष मल्लसहित १२ जना यसअघि नै पक्राउ परेका थिए । बिहीबार ४२ वर्षीय इन्द्रबहादुर मल्ल, १९ वर्षीय दीपेन्द्र चन्द, ३५ वर्षीय तिलक चन्द, ४६ वर्षीय हर्कबहादुर मल्ल, ४५ वर्षीय लिपेन्द्र मल्ल र २० वर्षीय विनोद मल्ललाई पक्राउ गरिएको रुकुम पश्चिम प्रहरी प्रमुख डीएसपी ठगबहादुर केसीले बताए । उनका अनुसार पक्राउ परेका सबैलाई प्रारम्भिक रूपमा १० दिनको म्याद थप गरी अनुसन्धान कार्य भइरहेको छ ।घटनाको विरोधमा स्थानीय बासिन्दाले स्वःस्फूर्त रूपमा जुलुस निकालेका छन् । चौरजहारी१, २ र ३ का बासिन्दाले बिहीबार दिउँसो जुलुस निकालेका हुन् ।"
व्यवसाय प्रवर्द्धनमा जोड,"(काठमाडौं)  सरकारले आगामी आर्थिक वर्ष २०७७७८ मा वन क्षेत्रको संरक्षण गर्दै समृद्धिका लागि वन कार्यक्रममा जोड दिने भएको छ । बिहीबार जारी बजेटमा वन सम्पदाको उपयोग गरी आय, रोजगारी एवं व्यवसाय प्रवर्द्धन गरिने र विगतमा जस्तै काष्ठ, गैरकाष्ठ र जडीबुटीमा आधारित उद्यम विकास गरिने उल्लेख छ । आगामी आर्थिक वर्षका लागि वन र वातावरण क्षेत्रमा कुल १४ अर्ब ५६ करोड ५४ लाख रुपैयाँ बजेट विनियोजन गरिएको छ । यो बजेट गत वर्षभन्दा करिब एक अर्ब रुपैयाँले कम हो । त्यसमा संघमार्फत १२ अर्ब ६७ करोड १८ लाख परिचालन हुनेछ भने सात वटा प्रदेशलाई ससर्त अनुदानका रूपमा १ अर्ब २७ करोड ७३ लाख प्रदान गरिनेछ । स्थानीय तहलाई ६१ करोड ६३ लाख उपलब्ध गराइनेछ । सरकारले गत आव २०७६७७ मा जस्तै आगामी आवमा पनि देशैभर वृक्षरोपण अभियान चलाउने भएको छ । सरकारका आयोजनाहरूले वनको क्षतिपूर्तिबापत रकम उपलब्ध गराउनुपर्ने व्यवस्था खारेज गरिएको छ । विकास आयोजनाहरूले प्रयोग गरेको वन क्षेत्रको क्षतिपूर्तिस्वरूप सार्वजनिक पर्ती जग्गा र झाडीबुट्यान क्षेत्र र वन नभएका स्थानीय तहका उपलब्ध जमिनमा वृक्षरोपण गर्नुपर्ने प्रावधान कार्यान्वयनमा ल्याइने बजेटमा उल्लेख छ ।यो वर्षदेखि सरकारले वन उद्यमी र वृक्षरोपण गर्न चाहने व्यक्तिलाई ऋण उपलब्ध गराउने भएको छ । यस्तै, जडीबुटीको व्यावसायिक खेती विस्तार गर्दै प्रशोधन, बजारीकरण र विशिष्ट ब्रान्डिङ गरी निर्यात प्रवर्द्धन गर्नेसमेत समेटिएको छ । कर्णाली र सुदूरपश्चिम प्रदेशमा जडीबुटी विकास विशेष कार्यक्रम सञ्चालन गरिनेछ ।"
वित्तीय हस्तान्तरणमा कन्जुस्याइँ,"(काठमाडौं)  जनतालाई सेवा प्रवाहको फराकिलो जिम्मेवारी प्रदेश तथा स्थानीय तहमा सरे पनि त्यसअनुसारको कामका लागि संघीय सरकारले बजेट हस्तान्तरणमा पुनः कन्जुस्याइँ गरेको छ ।आगामी आर्थिक वर्ष ०७७०७८ का लागि अर्थमन्त्री युवराज खतिवडाद्वारा सार्वजनिक १४ खर्ब ७४ अर्ब ६४ करोडको बजेटमा प्रदेश र स्थानीय तहका लागि विभिन्न शीर्षकमा ४ खर्ब ८४ अर्ब ७६ करोड रुपैयाँमात्र विनियोजन गरिएको छ । संविधानले तोकेको अधिकार र सरकारले गरेको कार्य विस्तृतीकरणअनुसार प्रदेश र स्थानीय तहको हिस्सामा सेवा प्रवाहका ७० प्रतिशत हाराहारी काम सरेको छ । तर बजेट भने ३३ प्रतिशत हाराहारीमा छुट्याइएको छ । जुन गत वर्षकै हाराहारीमा हो । प्रदेशले बजेटप्रति सन्तुष्ट हुने ठाउँ नरहेको प्रतिक्रिया दिएको छ । प्रदेश १ का आर्थिक मामिला तथा योजनामन्त्री इन्द्रबहादुर आङ्बोले प्रदेश र स्थानीय तहलाई गरिनुपर्ने वित्तीय हस्तान्तरणको प्रयास उत्साहजनक नभएको बताए । जनतासँग नजिक र प्रत्यक्ष जोडिएकाले काम गर्नुपर्ने जिम्मेवारी प्रदेश र स्थानीय तहको काँधमा छ । तर बजेटको ठूलो हिस्सा माथि राखिएको छ, उनले भने, वित्तीय हस्तान्तरण र संघीयताको दृष्टिकोणले सन्तुष्ट हुने ठाउँ छैन । अर्थमन्त्री खतिवडाले संघीय सरकारको स्रोतमा संकुचन हुने अनुमान भए तापनि वित्तीय संघीयता कार्यान्वयनलाई प्राथमिकता दिई प्रदेश र स्थानीय तहमा वित्तीय हस्तान्तरण भई जाने समानीकरण, समपूरक र विशेष अनुदान रकमलाई यथावत् राखिएको बताएका छन् । उनले संघबाट सञ्चालित प्रदेश तथा स्थानीय तहको कार्यक्षेत्रमा पर्ने आयोजनामा सम्बन्धित प्रदेश र स्थानीय तहबाटै कार्यान्वयन गर्ने गरी ससर्त अनुदानमा उल्लेख्य वृद्धिको दाबी गरेका छन् । तर त्यस्तो बजेटको अंक खुलाइएको छैन । आगामी आर्थिक वर्षमा समानीकरण अनुदानतर्फ ७ वटा प्रदेशलाई ५५ अर्ब १९ करोड तथा ७ सय ५३ स्थानीय तहलाई ९० अर्ब ५ करोड रुपैयाँ छुट्याइएको छ । त्यस्तै, ससर्त अनुदानतर्फ प्रदेशलाई ३६ अर्ब ५५ करोड तथा स्थानीय तहलाई १ खर्ब ६१ अर्ब ८ करोड रुपैयाँ विनियोजन गरिएको छ । आगामी आर्थिक वर्षमा ८ खर्ब ८९ अर्ब ६२ करोड राजस्व उठ्ने अनुमान गरिएकामा त्यसबाट प्रदेश र स्थानीय तहलाई १ खर्ब २२ अर्ब १४ करोड रुपैयाँ प्रदेश र स्थानीय तहलाई बाँडफाँट भई जाने अनुमान बजेटमा छ । त्यसैगरी प्रदेश र स्थानीय तहले आफूले पहिचान गरी सञ्चालन गर्न माग भई आएका आयोजनाका लागि ९ अर्ब ९६ करोड रुपैयाँ समपूरक अनुदान छुट्याइएको छ । प्रदेश वा स्थानीय तहलाई विशिष्ट प्रकृतिको कार्य गर्नका लागि विशेष अनुदान उपलब्ध गराउन ९ अर्ब ९७ करोड व्यवस्था गरिएको छ । सिंगो बजेटको आकार घटेकाले प्रदेश र स्थानीय तहलाई जाने बजेटको अंक पनि चालु आवको तुलनामा घटाइएको छ । चालु आव ०७६७७ मा समानीकरण अनुदानतर्फ प्रदेशलाई ५५ अर्ब ३० करोड र स्थानीय तहलाई ८९ अर्ब ९५ करोड, ससर्त अनुदानतर्फ प्रदेशलाई ४४ अर्ब ५५ करोड र स्थानीय तहलाई १ खर्ब २३ अर्ब ८७ करोड विनियोजित छ । राजस्व बाँडफाँटबाट चालु आवमा १ खर्ब ३० अर्ब ८९ करोड प्रदेश र स्थानीयलाई जाने अनुमान थियो । समपूरक र विशेष अनुदानका लागि १०१० अर्ब छुट्याइएको थियो । चालु आर्थिक वर्षको तुलनामा हरेक शीर्षकमा १० देखि १५ प्रतिशत हाराहारीले बजेटको अंक घटाइएको छ । प्रदेश र स्थानीय तहलाई जाने समानीकरण अनुदान तथा राजस्व बाँडफाँटको रकम तत्कालका लागि स्वास्थ्य सुरक्षा, कृषि, आर्थिक पुनरुत्थान, जोखिममा रहेका वर्ग तथा समुदायको हित र त्यसपछि क्रमशः नागरिकका अन्य मौलिक हक कार्यान्वयनलाई प्राथमिकतामा राखी विनियोजन गर्न उत्प्रेरित गरिने अर्थमन्त्री खतिवडाले उल्लेख गरेका छन् । राहत प्रदान गर्न प्रदेश र स्थानीय तहबीच उच्च समन्वय, पारस्परिक सहयोग र सहकार्यले संघीयताको औचित्य पुनः एकपटक पारदर्शी गरेको भन्दै आफ्नो बजेट वक्तव्यमा अर्थमन्त्री खतिवडाले सेवा प्रवाह तथा सहलगानीका आयोजना कार्यान्वयन गर्नसमेत यस्तो सहकार्यलाई निरन्तरता दिइने बताएका छन् । सहलगानीमा सञ्चालन गर्ने गरी समावेश भएका कार्यक्रमका लागि संघ, प्रदेश र स्थानीय तहबीचको सहभागिताको ढाँचा असार मसान्तभित्र तयार गरिनेछ ।"
'सन्तुलित तर कार्यान्वयनमा दृढता छैन',"बजेटको आकार संयमित छ । संकटको समयमा त्यो भन्दा बढी राख्न पनि हुँदैनथ्यो । बजेटका लागि स्रोतसाधनमा विदेशी सहायता जति उपलब्ध हुन्छ भनिएको छ त्यति उपलब्ध हुँदैन । बजेट पाँचछ महिनापछि फेरि पुनरावलोकन भएर घट्ने सम्भावना छ । जसरी बितेका वर्षहरूमा बजेट कार्यान्वयन गर्न नेपाल सरकारले सकेको थिएन, त्यसमा सुधार्छौ र यसरी परिमार्जन गर्छौं भन्ने प्रतिबद्धता देखिएन । त्यसैले जति भनिएको छ, त्यो लागू होला भनेर आस गर्न सकिन्न । प्रदेश र स्थानीय सरकारबाट लागू गर्नुपर्ने कुरा छ । तर स्थानीय सरकारको खर्चका लागि गर्नुपर्ने प्रक्रिया प्रस्ट भएका छैनन्, स्थानीय तहमा पैसा गएर खर्च हुन्छ कि हुन्न भन्ने ठूलो शंका छ । यी विषयमा पनि बजेटले नजरअन्दाज गरेको छ । सरकारी काम गर्ने तरिकालाई सुधार्ने भनेर त त्यहाँ भनिएको छ, यी कुरा पहिले पनि धेरै पटक भनिएका हुन्, लागू गर्ने दृढता छैन । बजेटले स्वास्थ्य सुरक्षालाई प्राथमिकता दिएको ठीक छ । खाद्य सुरक्षा र ऊर्जा सुरक्षा अहिले आवश्यक हुनुपर्ने हो । खाद्य सुरक्षाका लागि नीति र तदारुकता कम भएको देखिएको छ । ऊर्जा सुरक्षाको पनि कुरा त्यही हो । कोभिड१९ को प्रहारको अन्दाज देखिएको छैन । बजेटमा भनिएको कुरा यसैमा भर पर्ने हुन्छ । अर्को खर्च कटौतीमा जति दृढता जानुपर्थ्यो त्यही हिसाबले जान सकेको देखिएन ।"
कांग्रेसको भविष्य,"संविधान संशोधनको प्रस्ताव संसद्को कार्यसूचीबाट हट्नेबित्तिकै भारतीय मिडियाले कांग्रेसको बदनाम गर्यो । यस्ता भ्रामक समाचार के आधारमा सम्प्रेषण गरिन्छ बुझ्न सकिएन । भारतीय मिडियालाई कांग्रेसले पक्कै जवाफ दिनेछ । २०७२ सालमा कांग्रेसले नाकाबन्दीको खुलेर विरोध नगरेका कारण उसको राष्ट्रियतामा शंका गरियो । यही मुद्दामा पार्टी पछारियो । त्यसैले पनि कांग्रेसले कालापानी मुद्दामा निकै होस पुर्याउनुपर्छ । शेरबहादुर देउवाले ट्विटमार्फत भारतीय मिडियामा आएका टिप्पणीको जवाफ केन्द्रीय समितिको बैठकबाट दिने भनिसके । यदि सबै कांग्रेसजन यो मुद्दामा कमजोर भए अर्को चुनावमा बचेखुचेको अस्तित्व पनि मेटिनेछ । हिजोका दिनमा कांग्रेसले बाटो बिराएकै हो । त्यसैको कारण राष्ट्रिय राजनीतिमा कांग्रेस रक्षात्मक अवस्थामा छ । अब नक्साको विषयमा सचेत हुन जरुरी छ । संविधान संशोधन हुन नसके अतिक्रमित भूभागको अस्तित्व मेटिनेछ । ओली सरकारको कुकर्मको लिस्ट लामो बन्छ तर यही बेला कालापानीको मुद्दामा सरकार अडिग रह्यो र अरू सबै विषय छायामा पार्यो । जनताले पनि राष्ट्रियताको मुद्दामा साथ दिए । सरकारको हौसला बढ्यो । कांग्रेसले पनि यो मुद्दामा स्पष्ट निर्णयसहित सरकारलाई साथ दिनुपर्छ । अहिलेको अर्जुनदृष्टि संशोधन मात्र हो । कांग्रेस यसमा नअलमलियोस् । भारतको इसारामा चल्ने पार्टी भनेर विषक्षीले कांग्रेसलाई सधैँ आरोप लगाइरहन्छन् । कांग्रेसले यो आरोपको जवाफ दिने बेला आएको छ । गोपाल देवकोटा, गोकर्णेश्वर, काठमाडौं"
लकडाउन कहिलेसम्म ?,"विश्वव्यापी कोरोना महामारीबाट सम्पूर्ण मानव जाति त्रासमा छ । यसको नियन्त्रण गर्न विदेशीहरू लागिपरेका छन् । भाइरस फैलिरहेको छ । यस्तोमा कोरोनामाथि विजय प्राप्त गर्न अझै कति समय लाग्ने हो थाहा छैन । विश्वभर यो भाइरस नियन्त्रणका लागि लकडाउन गरियो । यो उपयोगी उपाय पनि हो तर यसले मात्रै महामारी निर्मूल हुँदैन । कोराना महामारीले अर्थतन्त्रलाई निकै नकारात्मक असर गरिरहेछ । त्यसैले जति नै संक्रमण फैलिए पनि थुप्रै देशले लकडाउनसँगै बजार पनि खोलिसके । भारतमा पनि लकडाउन यथावत् राख्दै दैनिकी सहज बनाउँदै लगिएको छ । अतः हामीले पनि लकडाउनको स्वरूप परिवर्तन गर्न जरुरी भइसकेको छ । आममानिस कष्टकर जीवन बिताइरहेका छन् । अन्य देशले रोकथामको लागि लकडाउन अवधिमा के गरे अनि हाम्रोमा के गरियो दाँजेर हेरौं । गहिरो समीक्षा गर्दै यसको स्वरूपमा परिवर्तन हुनैपर्छ । अन्यथा नागरिक भाइरसले भन्दा पनि खाद्यान्न अभावले मर्नेछन् । सरकारी कर्मचारीहरू मात्र अहिले सुरक्षित छन् । अरू क्षेत्रमा काम गर्नेहरूको जागिर धरापमा छ । आम्दानी छैन । त्यसैले महामारी फैलन सक्ने स्थानको वर्गीकरण गर्दै लकडाउन खुकुलो पार्न आवश्यक छ । रामकृष्ण बराल, जोरपाटी२, काठमाडौं"
पत्रकार कराउँदै पिना सुक्दै,"परीक्षण सामग्रीको आपूर्तिर् बढाऊ सम्पादकीय सान्दर्भिक लाग्यो । भारतमा संक्रमण डरलाग्दोसँग फैलिरहेको छ । नेपालको सीमा क्षेत्रको स्थिति पनि भयावह छ । नेपालमा बेरोजगार भएर फर्कनेहरूको भीड बढेसँगै संक्रमण पनि बढ्यो । सयौंको संख्यामा स्थानीय समुदायमा पुगेकाहरूले संक्रमण फैलाइरहेका हुन सक्छन् । तराईका जिल्लाहरूमा संक्रमित संख्या वृद्धि भइरहनु शुभसंकेत होइन । कोरोनाको औषधि छैन त्यसमाथि परीक्षण पनि नहुने हो भने स्थिति कहालीलाग्दो बन्नेछ । संक्रमितलाई पहिचान गर्न सके मात्र रोकथामको योजना बनाउन सजिलो हुने हो । परीक्षण नै नगरेपछि संक्रमणको जोखिम पनि भएन । सरकारलाई झनै आनन्द हुने भयो । संक्रमित संख्या कम देखायो भने सरकारलाई फाइदा हुन्छ नागरिकलाई घाटा । जनता, पत्रकार, नागरिक वा विज्ञ कराउँदै गर्छन् पिना सुक्दै गर्छ । यही सरकारी शैलीले जनता आत्तिएका हुन् । राज्यले केही गरेन भन्ने आरोप मात्र लगाएको होइन । जति हुनुपर्थ्यो त्यति भएन भन्न खोजेको हो । परीक्षण नभएर समस्या निम्तँदै छ भन्ने समाचारहरू सम्बन्धित निकायले पढ्दैनन् कि क्या हो ! यदि यही गतिमा परीक्षण भइरहने हो भने स्थिति विकराल बन्नेछ । श्यामसुन्दर कुइँकेल, हाँडीगाउँ, काठमाडौँ"
बाढीपहिरोको जोखिम,"हालै पनौती नगरपालिकाका कैयौं घर भीषण बाढीको कारण डुबे । घरमा फसेकालाई सुरक्षित स्थानमा पुर्याउन धौधौ भयो । प्रायः शान्त बग्ने लीलावतीको रूप निकै उग्र थियो । कुशादेवी तथा चाम्लेबजारको पुललाई नदीले नाघेको थियो । बूढापाकाहरूसमेत अहिलेसम्म यति ठूलो बाढी कहिल्यै आएको थिएन भन्छन् । कोरोनाले जीवन कष्टकर बनाउँदै लगेको बेला अघिल्लो हप्ता असिनापानीले खेतीपाती नष्ट गर्यो । महामारीमा बाढीले खेतबारी मात्रै होइन घर नै डुबायो । बर्खासँगै देशभर बाढीपहिरोको जोखिम बढ्नेछ । नेपालले कार्बन उत्सर्जन कम गर्छ । तैपनि मौसम परिवर्तन र ग्लोबल वार्मिङको असर भोग्नेमा हामी अग्रपंक्तिमा छौं । विपद्को आकलन पनौतीवासीले गर्न सकेनन् । जेठमै बाढी आयो । यसको कारण मौसममा आएको परिवर्तन हुन सक्छ । स्थानीय बासिन्दाले विपद् पूर्वतयारीका लागि समय पाएनन् । क्षति बेसी भयो । यो विषयमा पनि ध्यान दिन जरुरी छ । सौगात वोलाखे, भक्तपुर"
"दलित बालिकाको बलात्कार, विवाह अनि हत्या","रूपन्देहीको देवदहकी १३ वर्षीया अंगिरा पासी राति ९ बजे घरबाट हराइन् र ११ बजे फर्किइन् । यो दुई घण्टामा उनको बलात्कार भयो । त्यसपछि गाउँलेहरू जम्मा भएर बलात्कारी वीरेन्द्र भारसँग विवाह गर्नुपर्छ भन्ने फौसला सुनाइदिए । बलात्कारीलाई सजाय दिइएन बरु वडाध्यक्ष र स्थानीय अगुवाले उल्टो पुरस्कार दिए । आमा शान्ति पासीले निरीह भएर समाजले गरेको यो फैसला स्विकारिन् । एकल महिला उनीसँग बलात्कारीलाई छोरी दिनेबाहेक विकल्प थिएन । दलित, त्यसमाथि एकल महिलाको कुरा समाजले कुरा सुन्ने पनि होइन । उनलाई सबैभन्दा बढी डर पछि छोरीको बिहे हुँदैन भन्ने थियो । त्यसैले विवाहको निर्णय उनले बाध्य भएर मानिन् । तर, उनकी छोरीलाई बलात्कारी र उसकी आमाले अछुत भनेर घर छिर्न दिएनन् । केटाको परिवारले कुटपिट गरे अनि मारे । यसरी बालिकाको हत्या भयो । हत्यालाई आत्महत्या देखाउन नजिकैको रूखमा झुन्ड्याइयो । घटनाको प्रारम्भिक अनुसन्धान र आमाको बयानअनुसार यो हत्या हो । पोस्टमार्टम रिपोर्टले पनि बलात्कारपछि हत्या भएको देखाउँछ । पछिल्लो समय सामाजिक विभेद र हत्याका समाचार बाहिर आइरहेका छन् । हामीले समाजको परिवर्तन र रूपान्तरणका लागि लामो संघर्ष गर्यौं । गणतन्त्र, सामाजिक न्याय, समावेशिता र भेदभावमुक्त समाजका लागि थुप्रै सामाजिक र राजनीतिक आन्दोलन भए । संविधान र कानुनहरू जनपक्षीय नै छन् । तैपनि यस्ता निर्मम घटनाले हाम्रा सबै उपलब्धि र संघर्ष बेकामे रहेछन् भन्ने महसुस गराउँछ । अछुत बालिकालाई बलात्कार गरिन्छ, बलात्कारीसँग विवाह गराइन्छ, त्यसपछि मराणासन्न हुने गरी कुटेर रूखमा झुन्ड्याइन्छ । अनि बलात्कारी र हत्यारा खुलेआम छाती फुलाएर हिँड्छन् । कानुनको खिल्ली उड्छ । प्रहरी यो घटना आत्महत्या नै हो भन्ने प्रमाण जुटाउन लागिपर्छ । यो खबर सञ्चारमाध्यमको हेडलाइन बन्ने बेलासम्म प्रमाण नष्ट भइसक्छ । यस्ता घटनाले राजनीति गर्नेलाई पटक्कै छुँदैन । उनीहरू समवेदना पनि व्यक्त गर्दैनन् । अहिले यिनै निमुखाको नाममा राजनीति गरेका रामबहादुर थापा बादल गृहमन्त्री छन् । तर उनको बोली फुट्दैन । तत्कालीन माओवादीले यी दलितलाई बन्दुक बोकाएर परिवर्तनको सपना देखाएर लडाए, मारे । यिनकै लासमा टेकेर राज्यसत्ता हाँकिरहेछन् । सत्ताले मान्छेलाई निर्दयी र अमानवीय बनाउँदै सिद्धान्त अनि विचार बिर्साइदिँदो रहेछ । राजनीतिक दलले यस्ता निमुखाका लागि नबोल्ने हो भने कसले बोल्छ ? अहिले अखबार र सामाजिक सञ्जालमा उग्ररूपमा दलित अभियन्ताहरू बोलिरहेका छन् । यो समयमा यिनीहरूले बोल्नु स्वाभाविक हो । केही अधिकारकर्मी यो घटनापछि प्रपोजल लेख्ने काममा धुमधामले लागेका छन् । ठूलठूला नारा लगाएर र संविधानमा गुलिया शब्द भरेर समाज परिवर्तन हुन्न । हामी निमुखा र निरीह जनताको साथमा छौं भनेर राजनीतिक शक्ति बोल्नैपर्छ । नागरिक समाज काठमाडौँमा बसेर विज्ञप्ति मात्र निकाल्छ, उसको कामै पीडकलाई कारबाही गर्नुपर्छ भनेर लेख्ने हो । यता घटनास्थलमा सबै प्रमाण नष्ट गरिसकेपछि मुद्दा अदालतमा जान्छ अनि बलात्कारी र हत्याराले सफाइ पाउँछन् । निमुखाले कानुन बुझ्दैनन् । कानुनी भाषाको अर्थ उनीहरूलाई थाहा हुँदैन । न त न्याय प्राप्तिको लामो लडाइँ नै लड्न सक्छन् । यही नसक्ने भएरै जनप्रतिनिधि र सरकारको व्यवस्था गरिएको हो । तर जनप्रतिनिधि कहिल्यै निमुखाको पक्षमा हुँदैनन् । उनीहरू त व्यापारी, दलाल, ठूलाबडाको साथमा रमाइरहेका हुन्छन् । यो घटनामा पनि पीडितलाई जनप्रतिनिधिले नै मिलेर अन्याय गरे । दोषी को हो प्रस्ट छ । सबुत पत्रिकाको पानाभरि छताछुल्ल छ । दोषीलाई कडाभन्दा कडा कारबाही गरियोस् । हामी सबैले आत्मालोचना गरौं । समाज परिवर्तन राजनीतिले गर्ने हो । राजनीतिक दलका चुनावी घोषणापत्र समृद्धिको उडन्ते नारा होइन छुवाछूतमुक्त समाज निर्माणको खाँका हुनुपर्छ । विराट रावत, कीर्तिपुर, काठमाडौं"
अपमानको दस्तावेज हो सुगौली सन्धि,"सरकारले नेपालको संशोधित नक्सा जारी गर्यो, कालापानी, लिपुलेक र लिम्पियाधुरासम्मको भूभाग समावेश गरेर । संशोधित किनभने नक्सालाई नयाँ भन्न मिल्दैन । मिल्दैन किनभने त्यो भूभाग नक्सामा राख्न छुटेकाले सच्याइएको हो । सच्याइएकोलाई नयाँ भन्न मिलेन । नक्सामा समावेश भूभाग नेपालकै हो भन्ने प्रमाण सुगौली सन्धिको धारा ५ हो । त्यस धाराले कालीपश्चिमको भूभागमाथि नेपालको आधिपत्य अन्त्य गरेको र कालीपूर्वमा सीमित राखिदिएको छ । तर साथसाथै के पनि स्मरण रहोस् भने, सुगौली सन्धि नेपालीहरूले गर्व गर्नुपर्ने दस्ताबेज होइन । किनभने त्यो सन्धिले फैलेको नेपाललाई खुम्च्याएको हो । सन् १८१६ (संवत् १८७३) को सुगौली सन्धि नेपाल राष्ट्र र कुनै पनि नेपालीलाई गौरवान्वित तुल्याउने दस्ताबेज होइन । तर विडम्बना त के भने, त्यस अपमानजनक सन्धिले खुम्च्याएको सिमानासमेत सुरक्षित छैन । नेपालको पूर्व, पश्चिम र दक्षिणमा अवस्थित भारत त्यहाँ तोकिएको सिमानामा समेत नबसेर नेपाली भूमिमा छिरेको छ र आफ्नो त्यो कृत्यलाई जायज ठहर्याउँदै भूमि आफ्नै सरहदभित्र रहेको भनेर जिकिर गरिरहेको छ । म आज यस आलेखमा नीतिनिर्माताहरू र बौद्धिक समुदायसम्मुख केही प्रश्न राख्न चाहन्छु । किनभने सिमाना मिचिएको कुरा गरिरहँदा चर्चामा आउनैपर्ने, बहस गरिनैपर्ने कतिपय बिर्सनै नहुने विषयलाई भने छायामा राखिएको छ । त्यस्ता विषयहरूको उपेक्षा र कहिलेकाहीँ त गिल्ला पनि गरिन्छ । नेताहरू सुगौलीसुगौली भनिरहन्छन् मानौं त्यो सन्धिले नेपाली शिरलाई उँचो बनाएको छ । सन्धि त सन् १८६० मा पनि भएको थियो र सन् १९२३ मा पनि अनि ती सबै सन्धि सन् १९५० मा भारत र बेलायत दुवैसँग भएका सन्धिहरूले खारेज गरिसकेका प्रसंगहरू मानौं कोही सम्झनै चाहँदैन । अचम्म त के भने, राजनीतिशास्त्रीहरू र अन्तर्राष्ट्रिय कानुनका ज्ञाताहरू पनि छर्लंग यथार्थलाई देखेको नदेखेझैं गर्छन् । ठीक छ, सरकारलाई कूटनीतिक जटिलताका कारण बोलिहाल्न अप्ठ्यारो हुँदो हो तर प्रतिपक्षसमेत सारभूत विषयमा किन बोल्दैन, देख्दा उदेक लाग्छ । जस्तै, सन् १९५० को नेपाल र भारतबीचको शान्ति तथा मैत्री सन्धिको धारा ८ ले भारतका पूर्ववर्ती शासक अर्थात् अंग्रेजसँग गरिएका सन्धि, सम्झौता र कबुलनामाहरू खारेज गरेको छ । ती खारेज गरिएका दस्ताबेजहरू अध्ययनअनुसन्धानका लागि त उपयोगी हुन्छन् तर तिनको वैधानिकता हुँदैन र ती खारेज भएकाहरूमा सुगौली सन्धि पनि पर्छ । भारतसित मात्र होइन, सन् १९५० कै अक्टोबर ३० तारिखमा नेपालले बेलायतसँग गरेको सन्धिले समेत नेपाल र बेलायतबीच भएका यावत् पूर्ववर्ती सन्धि, सम्झौता र कबुलनामाहरू रद्द गरेको छ । सीमाविद् बुद्धिनारायण श्रेष्ठले पनि मदन पुरस्कारद्वारा सम्मानित आफ्नो पुस्तक नेपालको सिमाना मा यी प्रसंगहरूको सविस्तार उल्लेख र चर्चा गरेका छन् (हेर्नुहोस् नेपालको सिमाना, पृ ६६७३, प्रथम संस्करण, २०५७) । यसर्थ विषय वा प्रसंगले अर्को अर्थ नलागेमा भन्नैपर्छ, सुगौली सन्धिपूर्व र पश्चात् भारतका तत्कालीन अंग्रेज शासकसँग गरिएका सन्धिहरू स्वतन्त्र भारत र बेलायतसँगै गरिएका नयाँ सन्धिले खारेज गरेको परिप्रेक्ष्यमा नेपालको सिमाना मेची र महाकालीमा संकुचित नरहेर पश्चिममा सतलज र पूर्वमा टिस्टा कायम हुन आएको किन ठहर्दैन ? म कुनै निजी आग्रहवश बोलिरहेको छैन, यहाँ तीनै सरकार (नेपाल, भारत र बेलायत) का शासनाधिकारीहरूले हस्ताक्षर गरेका सन्धिपत्रहरूमा लेखिएका र ती सन्धिले प्रस्ट बोलेको कुरा भनिरहेको छु । अर्थात्, आज नक्सामा नेपालको सिमाना पूर्वमा मेची र पश्चिममा महाकाली भए पनि पछिल्ला सन्धिहरूअनुसार नेपालको सिमाना पूर्वमा टिस्टा र पश्चिममा सतलज हो भन्न मिल्छ । निश्चय नै, वर्तमान शासकहरूले अर्थात् सत्ता र प्रतिपक्षमा रहेका दुवैले नभन्लान् तर भोलि के हुन्छ, त्यसको प्रत्याभूति कसैले दिन सक्दैन । भावी पुस्ताले भन्न सक्छ । भन्न सक्छ किनभने आजभन्दा २०५ वर्षपूर्व नेपालका राज्याधिकारीहरू आफैंमा कमजोर र आत्महारा थिएनन् । लिखित दस्ताबेजमा भएका यथार्थ पनि बोल्न नसक्ने शासक र शासकका अनुचरहरूकै अनुसरण गरिनेछ सधैं भन्ने हुँदैन । कालबेला फेरिन्छ । परिस्थिति बदलिन्छ । देशका भावी पुस्ताहरूको हरेक पुस्ता दुर्बल र आत्महारा पक्कै हुँदैन र हुनेछैन । हुनेछैन किनभने शासनतन्त्र, मेकियाभेलीले भनेझैं, कुमालेको चक्र घुमेजस्तै घुम्छ । शासनमा कहिले स्यालहरूको बाहुल्य हुन्छ भने कहिलेकाहीँ सिंहको पालो आउँछ । स्यालको पालो सकिएपछि सिंहको पालो आउँछ । सुगौली सन्धि वाचन गरेर नथाक्नेहरूले हेर्नैपर्छ भूमि पश्चिमतर्फको मात्र होइन, तराईको थुप्रै र त्यो सन्धिले मेचीपूर्वको भूभाग पनि हरण गरेको छ । धेरैलाई विशेष गरेर नयाँ पुस्तालाई लाग्छ, सुगौली सन्धि हो के ? के नेपालको आत्मसम्मान बढाउने दस्ताबेज हो ? भ्रम नहोस्, कुनै आत्मसम्मान दिलाउने दस्ताबेज होइन त्यो, बारम्बार अपमानित महसुस गराउने दुर्घटना हो बरु । किनभने यसैका कारण नेपालले आफ्नो एकतिहाइभन्दा बढी भूभागमाथि अंग्रेज इस्ट इन्डिया कम्पनीको आधिपत्य स्विकारेको थियो । त्यो सन्धि त बरु मनमा गाडिएको शूल हो, कहिल्यै बिर्सन नसकिने अपमानको । त्यो शूलले खाटो नबस्ने घाउ लगाएको छ । बखतबखतमा दुखिरहन्छ, चस्सचस्स । कहिलेकाहीँ हुरुक्कै पार्छ । जबजब स्मरण हुन्छ, यसले अरू वेदना थप्छ । सीमा विवाद भएपिच्छे नेपालीहरूलाई सुगौलीको प्रेतले तर्साउँछ । हो पनि, त्यस सन्धिमा हस्ताक्षर गरेयता, बितेका २०४ वर्ष नेपाल हमेसा हतमनोबल रहिआएको छ र नेपालीहरू सधैं नतमस्तकजस्तै । सुगौली सन्धिसँगै नेपालीहरूको नूर गिरेको हो र त्यो नूर फेरि उठ्न सकेको छैन । पुस्तौं बिते तर नेपाली मनमा सन्धिपूर्वजस्तो विरोचित विजेताभाव फेरि कहिल्यै फर्केको छैन । मनमा एकखाले हीनताबोधले सधैं घेरिरहेको र पहिचानको संकटका कारण खुल्न नसकेको व्यक्तित्वजस्तै यसले मन्त्रदायी सपना पहिल्याउन सकिरहेको छैन । नेपाली सन्ततिहरूका लागि भरोसाको केन्द्रका रूपमा यो देश स्थापित हुन सकेको छैन । सुगौली सन्धिपछि न राजाका पालमा कहिल्यै भेट्यो त्यो सपना पहिल्याउने मार्ग, न त गणतन्त्रमा यसले आफ्नो आत्मिक यथार्थ भेट्न सकिरहेको छ । ख्याल रहोस्, त्यही सन्धिको परिणाम थियो जंगबहादुरको उदय र जहानियाँ राणा शासनको १०४ वर्षे कहर । त्यो १०४ वर्ष विश्वइतिहासमा नवप्रवर्तनको कालखण्ड थियो, नवोदयको । विश्वका लागि त्यो नवोन्मेषको युग थियो, प्रथम औद्योगिक क्रान्तिको । त्यही क्रान्तिपछि जगत्को कलेवरमा परिवर्तन आयो । नवचेतनको उद्बोधन भयो । तर नेपाल फिरंगीका पिछलग्गू राणाहरूको दासतामा जकडियो किनभने त्यो सन्धिपछि, नेपालीहरूमा सन् १८१५ अर्थात् संवत् १८७२ भन्दा पहिलाको जस्तो आत्मविश्वास कहिल्यै जागेन । जागेको कुनै दृष्टान्त छैन । यथार्थमा सुगौली सन्धि जमिन गुमाएको सन्धि मात्र थिएन, नेपाली राष्ट्रचैतन्यमाथि परेको गम्भीर मानसिक आघात थियो र त्यो आघात नेपाल जननीका रक्त सन्ततिहरूले अद्यापि बेहोरिरहेका छन्, स्वदेश अथवा विदेश जहाँ बसे पनि । सन्धिद्वारा अभिशप्त दबिएको मनोभाव नेपालीहरूमा स्थायी भावझैं बनेर रहेको छ, गम्भीर मानसिक आघातका रूपमा । सुगौली सन्धि अपमानको दस्ताबेज हो, पराजयको परिपत्र र दासत्वको अभिलेख हो । सुगौली सन्धिले नेपाललाई पूर्वमा टिस्टा र पश्चिममा सतलजबाट मेची र महाकालीका बीचमा खुम्च्याएको मात्र होइन, यसले आत्मबल र विश्वासलाई नै रसातलमा पुर्याएको छ । यसैका कारण निःसहाय पराश्रितझैं हुँदै गए नेपाली । त्यही सन्धिका कारण यस जातिमा जयभाव स्खलित हुँदै गएको हो । सन्धिपश्चात्, पृथ्वीनारायणले प्रारम्भ गरेको राज्य पुनर्गठन र बहादुर शाहको राज्य विस्तार अभियानमा विराम लागेको मात्र होइन कि, त्यसबाट नेपालीको आत्मविश्वासमाथि नै बारम्बार प्रश्न उठ्ने गरेको र त्यो प्रश्नको उत्तर दिन नसकेर हरेक पुस्ता निरुत्तर हुने गरेको छ । यो किन भनेको भने त्यसपछि गोर्खाली वीरता भाडाका सिपाहीमा परिणत भयो । राष्ट्रस्वप्न सुगौली सन्धिसँगै महाकालीमा विसर्जित भए । फलस्वरूप, नेपालीका जीवनको उद्देश्य समृद्धि र आत्मोदय नभएर निर्वाहमा सीमित भयो । नेपाली जनजनलाई सुगौली सन्धिका कारण उत्पन्न अपमानबोधबाट उन्मुक्ति दिलाउन पराजित विरासतबाट पनि मुक्ति मिल्नुपर्छ । तर कसरी ? भारत सन् १९४७ मा बेलायती शासनबाट स्वतन्त्र भएयता नेपाल र भारतका बीच कुनै सिमाना सन्धि गरिएको छैन । सिमाना सन्धि नहुँदा भारतीय पक्षबाट पटकपटक सिमानामा बलमिच्याइँ र त्यसैका फलस्वरूप मनोमालिन्य र विवाद हुने गरेको छ । यस्तो अवस्थाको अन्त्य हुनुपर्छ र हुन सक्छ । त्यसो हुनलाई तर राज्यप्रतिनिधिमा आफ्नो पक्षका प्रमाणहरूका साथसाथै कूटनीतिक कौशल र चातुर्य हुनुपर्छ । नेपालसँग विवादमा उल्झँदा भारतलाई नै हानि छ र परन्तुमा अझ हुन्छ भन्ने यथार्थ भारतीय पक्षलाई बुझाउन सक्नुपर्छ । सुगौली सन्धि र त्यसले दिएको अपमानलाई स्मृतिबाटै बिदा दिँदै भारतसित नयाँ सिमाना सन्धि गर्नुपर्छ ।"
बजेट : यथार्थवादी कि परम्परावादी ?,"सिगापुरलगायत धेरै देशका सरकारले बजेट छापेर घरघरमा पठाउँछन् । नेपालको बजेट चाहिँ सीमित अर्थशास्त्रीहरूबीचको प्राविधिक बहस बन्दै आएको भए पनि यो पाला परिस्थिति अलि भिन्न थियो । दिनहुँ बढ्दै गएको कोरोनासंकटसँग जुध्न कस्तो बजेट आउला भन्ने चासो आम नागरिक र उद्योगीव्यवसायीको थियो ।अर्कातिर, अर्थमन्त्रीबाट सुखद आश्चर्य आउने अर्थात् सार्वजनिक खर्चमा ठूलो कटौती हुने धेरै अर्थशास्त्रीको अपेक्षा थियो । यो चालु वर्षमा १५ खर्बभन्दा बढीको बजेट मंसिर नपुग्दै डेढ खर्बभन्दा बढीले घटाइएको पृष्ठभूमिमा करिब १३ खर्बको बजेट उपयुक्त हुन्थ्यो । केही फजुल र अनुत्पादक खर्चलाई कटौती गरी मितव्ययिता कायम गर्ने प्रयास गरिए पनि तीन वर्षदेखि मन्त्रजस्तै दोहोरिएका र खासै प्रगति नभएका कार्यक्रमहरू बजेटमा संलग्न छन् । चालु आर्थिक वर्षमा केवल १० प्रतिशत खर्च भएको त्यही सांसद कोष (स्थानीय विकास साझेदारी कार्यक्रम) जस्ता प्राथमिकता दोहोर्याउनुले कोरोनासंकटको संवेदनशीलतालाई बेवास्ता गरिएको छ । कोरोनाले ल्याएको स्वास्थ्य, मानवीय, सामाजिक र आर्थिक संकटलाई सम्बोधन गरेर नागरिकको जीवनरक्षा गर्ने र देशको अर्थतन्त्र उकास्ने सैद्धान्तिक आधारमा टेकेर ल्याइएको भनिए पनि योजना र कार्यक्रमहरूको फेहरिस्त हेर्दा सबै मन्त्रालयलाई खुसी बनाउन सानादेखि ठूलासम्म, चालुदेखि नयाँ कार्यक्रमहरूसम्म समेट्ने कोसिसले बजेटका प्राथमिकताहरू चारैतिर छरिएका छन् । अर्को अर्थमा भन्दा, जस्तो नीति तथा कार्यक्रम थियो, बजेट पनि त्यस्तै छरिएको आयो । उसो त यसअघि प्रधानमन्त्री, अर्थमन्त्री र नेकपाका महासचिवले एउटै स्वरमा हामी कोभिड१९ को चुनौतीमा अल्झिने होइन भन्दै आएका थिए । अहिले विश्वभरि कोरोनानोमिक्स भन्ने शब्द धेरै प्रचलनमा छ । अर्थात्, आर्थिक नीतिसम्बन्धी पारम्परिक अक्कल फेल खाएको अवस्था छ । अहिलेको संकट वस्तुको माग घटेर आएको आर्थिक समस्या होइन । बजेट घाटा बढाएर माग बढ्ने र अर्थतन्त्र उँभो लाग्ने पनि होइन । मानवीय संकटलाई सम्बोधन गर्न सके, विश्वभरि कोरोना नियन्त्रणमा भएको सन्देश आए र नेपालमा आम नागरिकले अब कोरोनाको जोखिम कम छ भन्ने महसुस गरे माग र आपूर्ति फेरि बढ्नेछन् । अरू बेला मन्दीपछि अर्थतन्त्र उँभो लाग्न केही समय लाग्छ, जसलाई एल आकारको रिकभरी भनिन्छ । तर, कोरोनाको संकटपछिको आर्थिक पुनरुत्थान भी वा यु आकारको अर्थात् कोरोनाविरुद्धको खोप आए विश्वको अर्थतन्त्र तत्काल उँभो लाग्ने देखिन्छ । अर्थमन्त्रीले प्रस्तुत गरेको श्वेतपत्रमा सरकारी खर्चदेखि राजस्व संकलनसम्म, वैदेशिक सहायतादेखि लगानी संकुचनसम्मका आँकडा उत्साहजनक छैनन् । अन्तर्राष्ट्रिय मुद्रा कोषले विश्वको अर्थतन्त्र सन् २०२० मा ३ प्रतिशतले खुम्चिने अनि भारतको आर्थिक वृद्धिदर १९ प्रतिशत र नेपालको आर्थिक वृद्धिदर २५ प्रतिशत हुने भनेको छ । विश्व बैंकका अनुसार नेपालको विप्रेषण १४ प्रतिशतले घट्ने र एसियाली विकास बैंकका अनुसार नेपालको कुल गार्हस्थ्य उत्पादनमा ४ खर्ब बराबरको क्षति हुने अनुमान छ भने २५ प्रतिशतले वैदेशिक रोजगार गुमाउने र देशभित्रै लाखौंको संख्यामा बेरोजगारी बढ्ने देखिन्छ । विप्रेषण घट्नु भनेको विदेशी मुद्राको सञ्चिति मात्रै घट्नु नभएर खान र लाउन पुग्ने भएका नेपालीहरू फेरि गरिबीको रेखामुनि धकेलिनु पनि हो । संवैधानिक प्रावधानअनुसार हरेक जेठ १५ भित्र बजेट ल्याउनुपर्ने हुन्छ, तर सानो पूरक बजेट ल्याएर पूर्ण बजेट कोरोनाको सामाजिक र आर्थिक असरको धेरै हदसम्म आकलन भएपछि मात्रै ल्याउँदा वाञ्छनीय हुन्थ्यो । अन्तर्राष्ट्रिय मुद्रा कोषले कोरोनाका कारण अर्थतन्त्रमा पर्ने ३० देखि ४० प्रतिशतको प्रभाव कम गर्न एक चोटि मात्रको नभएर धेरै चोटिको राहत र पुनरुत्थान प्याकेज चाहिने भनेको छ । यसै पनि, कोरोनाले सामाजिक र आर्थिक रूपले कति क्षति पुर्याउला, यही क्षतिलाई ध्यानमा राखेर कुन क्षेत्रलाई प्राथमिकतामा राख्ने, कोरोनाबाट पाठ सिकेर मध्यम र दीर्घकालीन रूपले अर्थतन्त्र सबल र आत्मनिर्भर बनाउन के गर्ने, राजस्व घट्ने अवस्थामा बजेटका लागि स्रोत कसरी जुटाउने, आर्थिक अनुशासन कायम गराउन र स्रोत हिनामिना हुनबाट जोगाउन के गर्ने जस्ता कुरा हेरेर केही महिनापछि यो बजेट परिमार्जन गर्नुपर्ने देखिन्छ । कोरोनासंकटलाई सम्बोधन गर्नुका अलावा पूर्वाधार निर्माणलाई जोड दिनुपर्ने र देशको दीर्घकालीन हितलाई हेर्नुपर्ने भएकाले बजेट घाटा सहेरै भए पनि ठूलो आकारको बजेट आएको तर्क गरिएला । तर, पुँजीगत खर्चको अवस्था न्यून भएका कारण बजेटले धेरैलाई खुसी पार्ने काम गरे पनि विकासमा खासै प्रभाव नपर्ने, फजुल खर्च बढाउने, सकेजतिको स्रोत जुटाउन नसक्दा काम अधुरै रहने र ठूलो बजेटले निजी क्षेत्रलाई प्रश्रय दिने होइन कि प्रतिस्थापन गर्ने, मुद्रास्फीति र सरकारी ऋण बढाउने देखिन्छ । विप्रेषण घट्ने पृष्ठभूमिमा वैदेशिक ऋण लिँदा शोधनान्तर घाटालाई केही राहत मिल्ला, तर बाह्य ऋणका लागि धेरै देशले प्रतिस्पर्धा गरिरहेका छन् ।विगतका दुई बजेट सपना देखेरै बितायौं, ८१० प्रतिशत आर्थिक वृद्धिदरको असम्भवजस्तै लक्ष्यको पछाडि दौडियौं, रेल र पानीजहाजका सपना पनि बाँड्यौं । तर, आर्थिक वृद्धिको आधार तय गर्दा वृद्धिको गुणस्तर के हुने अर्थात् शिक्षा, स्वास्थ्य, खानेपानी, यातायात आदिको गुणस्तर र क्षमता कति बढ्ने, सामाजिक असमानता कति घट्ने, सामाजिक सुरक्षा कति बलियो हुने र देशको अर्थतन्त्र कति आत्मनिर्भर हुने भन्ने बहस गहिरोसँग गरिएन । विगतको आर्थिक वृद्धिदर कमजोर धरातलमा उभिएको थियो । अर्थतन्त्रको आधारभूत संरचनामा कुनै परिवर्तन नभएर भूकम्पपछिको पुनर्निर्माण, नाकाबन्दीपछि बढेको आर्थिक गतिविधि अनि कृषि क्षेत्रको योगदानले अर्थतन्त्रको ६७ प्रतिशत वृद्धि देखिए पनि उद्योग क्षेत्र संकुचित हुँदै गएको थियो । भारतसँग सीमा विवाद बल्झिँदै गए कोरोनासंकटसँगै अर्को आर्थिक संकट आउन सक्छ । भारतले पाम आयल र चियाको आयातलाई रोकेको समाचार छ । बढ्दै गएको विद्युत् उत्पादनलाई ध्यानमा राखेर प्रसारण तथा वितरण प्रणालीमा सुधार ल्याउनु जरुरी छ, तर निर्यातका लागि भारतसँग परिणाममुखी छलफल आवश्यक छ । अर्थतन्त्रलाई पहिलेको अवस्थामा फर्काउन धेरै देशले निम्न प्राथमिकता जोड दिएका छन् ः (१) कोरोनाले ल्याएको स्वास्थ्य संकटलाई सम्बोधन गर्ने, (२) गरिब, बेरोजगार, सीमान्तकृत, कामदार आदिमाथि परेको मानवीय संकटलाई सम्बोधन गर्ने, (३) उद्योगधन्दा, कलकारखाना र अन्य व्यवसायलाई राहत दिन आर्थिक प्याकेज ल्याउने, र (४) संकटको धक्का धान्न सक्ने गरी पूर्वाधार र दिगो विकासमा लगानी बढाउने अनि अर्थतन्त्रको पुनःसंरचना गरेर देशलाई आत्मनिर्भर बनाउने । बजेटमा घोषणा गरिएका कार्यक्रमहरूको कार्यान्वयन हेर्न बाँकी नै छ, तर नेपालमा राहत ल्याउन धेरै ढिला भएको छ र अरू देशका तुलनामा संकट व्यवस्थापन अनि राहतका लागि छुट्याइएको रकम अपर्याप्त छ । भारतलगायत धेरै देशले कम्तीमा कुल गार्हस्थ्य उत्पादनको १० प्रतिशतभन्दा बढीको राहत प्याकेज ल्याएका छन् ।मुलुक संघीयतामा गएसँगै संघले दिनुपर्ने सेवा प्रदेशले दिनुपर्ने हो । डेनमार्क, अमेरिका, भारत आदिको संघीयता हेर्दा स्वास्थ्य सेवा अक्सर राज्यको दायराभित्र पर्छ । तर नेपालमा क्षमताको अभावका कारण प्रदेश आफैंले संकट व्यवस्थापन गर्न सकेनन् । भनिन्छ, संकट सुधारका लागि एउटा अवसर पनि हो । सरकारी खर्च घटाउन सार्वजनिक खर्च पुनरावलोकन आयोगको प्रतिवेदन कार्यान्वयनको आँट गर्न सक्नुपर्थ्यो । कम्तीमा ६ मन्त्रालयसहित अनावश्यक सयौं संरचना खारेज गरे धान्नै नसकिने गरी बढ्दै गएको प्रशासनिक खर्च ३०३५ प्रतिशत घटाउन सकिन्थ्यो । बजेटको आकार ठूलो हुँदैमा विकास र समृद्धि आफैं आउने होइन । पुँजीगत खर्चको गुणस्तरीयता कसरी कायम गर्ने भन्ने नेपालको पुरानै रोग हो । यसका लागि हाम्रो शासकीय र प्रशासनिक मान्यता, स्वरूप र संरचनामा धेरै परिवर्तनको आवश्यकता छ । २१ सौं शताब्दीमा १७ औं शताब्दीको सोच र संरचनाले प्रविधिमा आधारित विश्वको चौथो औद्योगिक क्रान्तिलाई अघि बढाउन सक्दैन । जुन देशले प्रविधिमा धेरै लगानी गरेको छैन, जहाँ इन्टरनेटको पहुँच सबैमा छैन र अत्यधिक प्रविधिमा असमानता छ, ती देशहरूमा संकट झन् थपिने कोरोनाले देखायो । यसै पनि नेपाल सूचना प्रविधिमा धेरै कर लगाउने १० देशभित्र पर्ने गर्छ ।भ्रष्टाचार र सुशासनका कुरा गर्दा, ओम्नी वा सेक्युरिटी प्रिन्टिङ प्रेस, वाइडबडी वा बालुवाटार जग्गा काण्ड, नेपाल ट्रस्टको जग्गा वा कुनै अर्को विवादमा आफ्ना भनिएकाको प्रतिरक्षा गर्ने र भ्रष्टाचारविरुद्ध बोल्नेलाई दुःख दिने अवस्था हेर्दा भ्रष्टाचार सहनेछैन भन्ने प्रतिबद्धतामा धेरै नेपालीको भरोसा छैन ।विदेशमा अड्किएका लाखौंको उद्धार तथा देशभित्रका निम्न आय भएकाको जीविकोपार्जनलाई सम्बोधन गर्नु सराहनीय छ । तर सामाजिक सुरक्षा वा राहत वितरणको कुरा गर्दा भारतमा जस्तो आधार कार्ड नभएकाले जरुरतवालाको पहिचान प्रभावकारी रूपले गर्न नसकिएको देखिन्छ । स्थानीय स्तरमा अनुगमन र भ्रष्टाचार नियन्त्रणसम्बन्धी संयन्त्रहरू यसै पनि फितला छन् ।रोजगारी गुमाएकाहरू (वैदेशिक रोजगारीबाट फर्किने ५६ लाख र नेपालमा औपचारिक र अनौपचारिक अर्थतन्त्रमा रोजगार गुमाउने लाखौं) को व्यवस्थापनबारे यो बजेट सकारात्मक छ । तर रोजगारीलाई सीप विकास र श्रम बजारसँग जोड्न नसके यस्ता कार्यक्रम प्रभावकारी नहुने कुरा प्रधानमन्त्री रोजगार कार्यक्रमलाई नै हेरे पुग्छ । स्वास्थ्य सेवाको दायरा बढाउनु स्वागतयोग्य छ, किनकि कोरोनाले नेपालको मानव विकासको संस्थागत संकट उजागर गरेको छ । नेपालको स्वास्थ्य क्षेत्रको अवस्था हेर्दा मौजुदा क्षमता, हस्पिटल बेड, स्वास्थ्य उपकरण, स्वास्थ्यकर्मीको संख्या सबै अपुग छ । सरकारी क्षेत्रको पूर्वाधार र जनशक्तिमा प्रगति नभएको फाइदा निजी क्षेत्रले उठाएको छ, तर निजी अस्पतालको सेवा अक्सर गरिब र निम्न आय भएकाको पहुँचबाहिर रहेका कारण अहिले कोरोना नियन्त्रणमा चुनौती थपिएको देखिन्छ । विगतमा गोविन्द केसीको आन्दोलनले उठाएका कैयौं मुद्दा अहिले पनि उत्तिकै सान्दर्भिक छन् । कृषि र पशुपालन क्षेत्रमा रोजगारी र उत्पादन बढाउने कार्यक्रमहरू स्वागतयोग्य छन् । विगतका कैयौं बजेट हेर्दा चाहिँ शिक्षा र कृषि क्षेत्रमा रकम छुट्याउने तर प्रतिफल सोचेअनुसार नआएको देखिन्छ । गत ६ वर्षमा ६० अर्ब कृषि क्षेत्रमा गएको र राष्ट्रपति शैक्षिक कार्यक्रमको चालु आर्थिक वर्षमा पौने ४ अर्ब फ्रिज भएको भनिन्छ ।नेपालले कृषि, उद्योग र अन्य क्षेत्रलाई प्रतिस्पर्धी बनाउने हो भने भारतले उक्त क्षेत्रमा दिएको राहतलाई समेत हेर्नुपर्ने हुन्छ । भारतबाट आयात हुने सामान धेरै सस्तो पर्यो भने नेपालको उत्पादन प्रतिस्पर्धी हुँदैन । कृषि, श्रम, पर्यटन, उद्योग आदि सबै क्षेत्रको ठूलो हिस्सा औपचारिक अर्थतन्त्रमा समेटिएको पनि छैन । अनौपचारिक अर्थतन्त्रको आकार घटाउन विद्युतीय कारोबारलाई बढावा दिने, चोरी निकासीपैठारी रोक्ने, बिल लिनेदिने संस्कृतिको विकास गर्ने र भ्याट कार्यान्वयनमा कडाइ गर्नुपर्ने देखिन्छ । उद्योग क्षेत्रलाई विस्तार गर्न मौजुदा उद्योगलाई सुचारु गर्ने र अरू उद्योग कसरी थप्दै जाने भन्ने हो, जसका लागि कोरोनाका कारण थला परेका उद्योगलाई राहत दिने र प्रतिस्पर्धी क्षेत्रहरूमा लगानी बढाउनु राम्रो हो । वैदेशिक लगानीसम्बन्धी तगारालाई हटाउँदै जानु, नेपालको खरिदबिक्री ऐनलाई परिमार्जन गर्नु, प्रशासनिक सुधार गर्दै जानु र डिजिटल पूर्वाधारमा लगानी बढाउनु आवश्यक छ ।पूर्वाधारका कुरा गर्दा, राष्ट्रिय गौरवका २३ आयोजनाको छिटो निर्माण, सुरुङमार्गमा जोड तथा राजमार्ग र अरू सडकको स्तरोन्नति जरुरी छ । चीन र भारत जोड्ने रेलभन्दा पहिले कम्तीमा दुईतीन वटा राजमार्ग बनाउन सके हाम्रो अर्थतन्त्रको बलियो आधार खडा हुनेछ ।अन्त्यमा, कोरोनासंकटले सबै देशको विकास मोडल, सामाजिक सुरक्षा र शासकीय र प्रशासनिक क्षमताको परीक्षण गर्यो । विकास उच्च आर्थिक वृद्धिदरमा मात्र केन्द्रित होइन कि मानव विकासमा केन्द्रित हुनुपर्छ, बढ्दै गएको असमानता घटाउन सक्नुपर्छ र दिगो विकासका तीनै पक्ष (सामाजिक, आर्थिक र पर्यावरणीय) बीच सन्तुलन भएन भने मानवीय संकट गहिरिन्छ भन्ने कुरामा केन्द्रित हुन जरुरी छ ।नेपालमा दलाल पुँजीवाद शब्दावली प्रचलनमा छ । पुँजीवादको दबदबाका कारण कोरोना रोकथाम गर्न नसकिएको भन्नेहरू पनि छन् । भनिरहनुपर्दैन, नियमनबिना खुला छोडिएको पुँजीवादले स्वास्थ्यजस्ता जनहितका क्षेत्रलाई फाइदा गर्दैन ।नोट ः यी विचारसँग लेखकसम्बद्ध संस्थाको सम्बन्ध छैन ।"
लैंगिकताको कसीमा जेठ १६,"बन्दाबन्दीमा महिला हिंसा कोभिड१९ को महामारी सुरु भएपछि महिलाविरुद्धको हिंसा अझै गम्भीर रूपमा देखा परिरहेको छ । बन्दाबन्दीका कारण न्यायमाथिको पहुँच सीमित छ । स्थानीय तहहरू कोरोनासिर्जित समस्या समाधानमा केन्द्रित हुँदा पालिकास्तरको न्यायिक समिति हिंसाका घटना सुन्न भ्याउने अवस्थामा रहेनन् । प्रहरी प्रशासनमा फोन गर्दा गम्भीर समस्याको मात्र उजुरी गर्न र सामान्य हिंसाका घटना आपसमै मिलाउन आग्रह गर्न थालियो । अदालत रिट केसमा सीमित भयो । महामारीविरुद्ध रणनीति र कार्यनीति बनाउने उच्चस्तरीय संयन्त्रहरू महिलाविहीन रहे । क्वारेन्टिन लगायतका संरचना र सेवासुविधा लैंगिक आवश्यकताअनुसार हुन नसकेका गुनासाहरू आउन थाले । सञ्चालनमा रहेका सुरक्षागृहहरूमा हिंसापीडित महिलाले बासका लागि अनुमति पाएनन् । हिंसामा परेका महिलाहरू आहत भएका खबरहरू आई नै रहे । महामारीयता मातृत्व स्वास्थ्यसम्बन्धी सेवाहरू (स्वास्थ्य परीक्षण, सुत्केरी सेवा, परिवार नियोजनका साधन र अनिच्छित गर्भपतन लगायत) प्रभावित भए । धेरै अस्पतालले सुत्केरी सेवा बन्द गरिदिए । कतिपय अस्पतालले सुत्केरी व्यथाले बेडमा छटपटाउँदै गरेका महिलाहरूलाई निर्दयतापूर्वक निकाले । दर्जनौं आमा मृत्युवरण गर्न बाध्य भए । उदाहरणका लागि, २०७५ फागुनमा अस्पतालमा बच्चा जन्माउने महिलाको संख्या ३२ हजारभन्दा बढी थियो, जुन २०७६ फागुनमा १५ हजारमा झर्यो । र, चैतमा यो संख्या १,४३६ सीमित भएको छ । त्यसै गरी, सुत्केरीका कारण मृत्यु हुने आमाको रेकर्डेड संख्या पुसमा १, माघमा २, फागुनमा १४ र चैतमा ५३ पुगेको छ । उपर्युक्त तथ्यले पनि भन्छन् गम्भीर अवस्थामा निर्णायक ठाउँमा लैंगिक संवेदनशीलता र महिला सहभागिता नहुँदा बनाइएका संरचना र दिइएका सेवा लैंगिक आवश्यकतामा संवेदनहीन हुने रहेछन् । नीतिगत निर्णय गर्ने तहमा महिला सम्बन्धी प्राकृतिक दायित्व आधारित आवश्यकताको अनुभूति नहुँदा कार्यान्वयन तहमा समेत समस्या हुँदो रहेछ । असहज अवस्थामा राज्य र समाज लैंगिक विषयमा बढी चनाखो हुनुपर्दो रहेछ । कोरोनासंकट अझै कति लम्बिन्छ भनी अन्दाज गर्न नसकिने भएकाले माथि उल्लिखित विषयहरूमा राज्यका सबै संरचना, त्यसको अगुवाइ गर्ने नेतृत्व र सिंगो समाजसमुदायले लक्षित वर्ग र समुदायप्रतिको दृष्टिकोण र व्यवहारलाई थप संवेदनशील र सामाजिक रूपमा न्यायिक बनाउने सन्दर्भमा गम्भीर हुन आवश्यक छ । यसका लागि जो जहाँ छौं, काम त्यहीँबाटआफैंबाट थालौं ।"
अमेरिकामा कोरोनाबाट मृत्यु हुनेको संख्या लाख नाघ्यो,"वासिङ्टन (एजेन्सी) अमेरिकामा कोरोना भाइरस (कोभिड१९) को संक्रमणका कारण मृत्यु हुनेको संख्या एक लाख नाघेको छ । यो संख्या कोरियाली युद्ध, भियतनाम युद्ध र इराकको द्वन्द्वमा ज्यान गुमाएका कुल अमेरिकीभन्दा बढी हो ।विश्वव्यापी रूपमा भाइरसको संक्रमणबारे तथ्यांक अद्यावधिक गर्दै आएको जोन्स हप्किन्स विश्वविद्यालयका अनुसार बिहीबार साँझसम्म अमेरिकामा ज्यान गुमाउनेको संख्या १ लाख ४ सय ४२ पुगेको छ । अमेरिकामा कोभिड१९ पहिलो पटक देखिएको करिब सय दिनमा संक्रमितको संख्या १७ लाख पुगेको छ । यो संख्या विश्वभरका संक्रमितको झन्डै ३० प्रतिशत हो । विश्वभर ५६ लाखभन्दा बढीमा संक्रमण पुष्टि भएको छ । अमेरिकामा जनवरी २१ पहिलो संक्रमण पुष्टि भएको थियो । अमेरिकी अधिकारीहरूले मृत्यु हुनेको संख्या अझै बढ्दो क्रममा रहेको जनाएका छन् । उनीहरूका अनुसार मृतकहरूको संख्या गणना भएभन्दा बढी रहेको देखिएको छ । अमेरिकी सञ्चारमाध्यमका अनुसार अमेरिकाका २० वटा राज्यमा मृतक तथा संक्रमितको संख्या बढ्दो क्रममा छ । समाचार संस्था रोयटर्सका अनुसार नर्थ क्यारोलिना, विस्कन्सिन र अर्कान्सस राज्यमा नयाँ संक्रमित थपिइरहेका छन् । त्यसैगरी, सिकागो, लस एन्जलस र वासिङ्टन लगायतका महानगरमा पनि संक्रमितको संख्यामा सामान्य वृद्धि देखिएको छ । अति प्रभावित न्युयोर्क लगायतका केही राज्यमा भने संक्रमित तथा मृतकको संख्या घटेको छ । न्युयोर्क राज्यमा कोभिड१९ का कारण २१ हजार जनाले ज्यान गुमाइसकेका छन् । अमेरिकी राष्ट्रपति डोनाल्ड ट्रम्पले कोभिड१९ को नियन्त्रणका लागि ह्वाइटहाउसले गरेका प्रयासको बचाउ गरेका छन् । उनले आफ्नो प्रशासनले प्रभावकारी कदम नचालेको भए २५ गुणा बढी मानिसको ज्यान जाने दाबी गरे । तर आलोचकहरूले भने ट्रम्प प्रशासनको खराब नीतिका कारण निकै बढी मानिसको ज्यान गएको बताउने गरेका छन् । कतिपय राज्यका गभर्नरहरूले समेत भाइरसको रोकथाम र नियन्त्रणका लागि ढिला कदम चालेको भन्दै ट्रम्पको कडा आलोचना गरेका छन् । राष्ट्रपति ट्रम्पले सुरुमा भाइरसको संक्रमणलाई सामान्य फ्लुसँग तुलना गरेका थिए । भाइरसको संक्रमण देखिएको दुई दिनमा उनले स्थिति पूर्ण रूपमा नियन्त्रणमा रहेको भन्दै नागरिकलाई सबै ठीक हुने बताएका थिए । तर तीन महिनाभन्दा केही बढी समयमै अमेरिकाका सबै ५० वटै राज्यमा भाइरस फैलियो । त्यति मात्रै होइन, संक्रमित र मृतकको संख्याका आधारमा पनि अमेरिका विश्वमै पहिलो नम्बरमा आयो । फेब्रुअरीमा अवस्था सब ठीक रहेको बताएका ट्रम्पले अप्रिलमा नाटकीय रूपमा संक्रमण फैलिएको बताएका थिए । त्यतिबेला उनले भाइरसका कारण ५० देखि ६० हजार मानिसहरूको मृत्यु हुने आकलन गरेका थिए । त्यसलगत्तै उनले तथ्यांक केही बढाएर ६० देखि ७० हजार मानिसको ज्यान जान सक्ने बताए । मे महिनामा फेरि ट्रम्पले मृतकको संख्या एक लाखभन्दा कममै सीमित हुने दाबी गरेका थिए । तर एक लाखभन्दा बढी मानिसको ज्यान गइसक्दा पनि अमेरिकामा दैनिक औसत एक हजार जनाको मृत्यु भइरहेको छ । राष्ट्रपति ट्रम्पले केही दिनअघि अमेरिकामा सबैभन्दा बढी संक्रमित देखिनु गौरभको कुरा भएको बताएका थिए । उनका अनुसार अमेरिकामा धेरै जनाको परीक्षण गरिएकाले संक्रमितको संख्या बढी भएको हो । पछिल्लो विवरणअनुसार अमेरिकामा एक करोड ५० लाखभन्दा बढीमा भाइरस परीक्षण गरिएको छ । यो अमेरिकी जनसंख्याको झन्डै साढे चार प्रतिशत हो ।न्युयोर्कस्थित कोलम्बिया विश्वविद्यालयले गरेको एक अध्ययनमा अमेरिकाले प्रारम्भमै भाइरसको नियन्त्रणका लागि कदम चालेको भए कम्तीमा पनि ३६ हजार मानिसको ज्यान बच्ने देखिएको थियो । आगामी नोभेम्बरमा हुने राष्ट्रपतीय चुनावमा ट्रम्पका सम्भावित प्रत्याशी तथा पूर्वउपराष्ट्रपति जो बाइडेनले भाइरसको महामारीसँग जुध्न ट्रम्प प्रशासनले चालेको कदमको कडा आलोचना गरेका छन् । कुनै बेला करिब ९० प्रतिशत अमेरिकीहरू अनिवार्य लकडाउनमा बस्न बाध्य थिए । तर हाल अधिकांश राज्यहरूले लकडाउनको नियम खुकुलो पार्दै लगेका छन् । राष्ट्रपतिको दोस्रो कार्यकाल ताकिरहेका ट्रम्प पनि अर्थतन्त्र निकै संकटपूर्ण अवस्थामा पुगको भन्दै लकडाउन खोल्ने पक्षमा छन् । भाइरसका कारण उत्पन्न संकटले करिब ४ करोड अमेरिकीले रोजगारी गुमाइसकेका छन् । लकडाउन खोल्नुअघि ह्वाइटहाउसले बनाएको मापदण्ड पालन गर्न राज्यहरूलाई आग्रह गरिएको छ । तर त्यस्ता प्रावधान केही राज्यले मात्र पालना गरेका विज्ञहरूले बताएका छन् । जनस्वास्थ्यविद् तथा ह्वाइटहाउसका सल्लाहकार एन्थोनी फाउचीले भाइरस नियन्त्रणमा नआउँदै लकडाउन खुकुलो पार्दा अर्को लहरको महामारी फैलिन सक्ने चेतावनीसमेत दिएका छन् ।"
प्रवासी मजदुरलाई सरकारले हेरेन : गान्धी,"नयाँदिल्ली (एजेन्सी) भारतीय राष्ट्रिय कंग्रेसकी अध्यक्ष सोनिया गान्धीले केन्द्र सरकारले कोरोना भाइरस (कोभिड१९) बाट पीडित प्रवासी मजदुरहरूको बेवास्ता गरेको आरोप लगाएकी छन् । भारतीय कंग्रेसले सञ्चालन गरेको स्पिक अप इन्डिया अभियानका सन्दर्भमा जारी भिडियो सन्देशमा गान्धीले महामारीका कारण प्रभावित हरेक समुदायको समस्याप्रति संवेदनशील बन्न सरकारलाई सुझाव दिएकी छन् । सम्बोधनका क्रममा गान्धीले तत्काल राहतको आवश्यकता परेकालाई प्रतिपरिवार १० हजार भारतीय रुपैयाँ उपलब्ध गराउन तथा आगामी ६ महिनासम्म प्रतिपरिवार ७ हजार ५ सय रुपैयाँका दरले सहयोगको व्यवस्था गर्न आग्रह गरिन् । कंग्रेसले भारतको आवाज उठाउन यो सामाजिक अभियान गर्ने निर्णय गरिसकेको छ । आवश्यकता परेकालाई उपलब्ध गराउने गरी कोष खुला गर्न र राहत प्रदान गर्न हामी फेरि केन्द्र सरकारलाई आग्रह गर्छौं, गान्धीले भनिन् । राहत रकमका साथै प्रवासी मजदुरहरूको सुरक्षित र निःशुल्क यात्राका लागि व्यवस्था गर्न तथा उनीहरूलाई आवश्यकताअनुसार सरकारले खाद्यान्नको प्रबन्ध गर्नुपर्नेसमेत गान्धीको माग छ । महात्मा गान्धी राष्ट्रिय ग्रामीण रोजगार सुनिश्चित ऐन, २००५ ले व्यवस्था गरेअनुरूप मजदुरलाई गाउँमै दुई सय दिन काम गर्ने अवसर सुनिश्चित गर्नसमेत उनले सरकारसँग माग गरेकी छन् । भाइरसको महामारीका कारण लाखौंले रोजगार गुमाउनुका साथै किसानहरूले आफ्नो उत्पादन बजारसम्म पुर्याउनसमेत नपाउँदा पनि सरकार चुपचाप बसेको उनको भनाइ छ ।"
बेलायतमा ज्यान गुमाउने नेपाली ६५ पुगे,"लन्डन (कास) बेलायतमा कोरोना भाइरस (कोभिड१९) का कारण ज्यान गुमाउने नेपालीको संख्या ६५ पुगेको छ । लन्डनस्थित नेपाली दूतावासका अनुसार हालसम्म कोभिड१९ बाट ज्यान गुमाउनेमा ५४ जना पुरुष र ११ जना महिला छन् । मृतकमध्ये ५४ जना भूतपूर्व गोर्खा छन् । दूतावासले गोर्खा वेल्फेयर ट्रस्ट, पूर्वगोर्खाका संघसंस्था, विभिन्न काउन्सिल लगायतसँगको समन्वयमा उक्त तथ्यांक संकलन गरेको हो । युरोपमा सबैभन्दा प्रभावित मुलुक बेलायतमा हालसम्म भाइरसका कारण ३७ हजार ५ सय जनाको ज्यान गइसकेको छ । ब्रिटिस सरकारले कोरोना भाइरस संक्रमण रोक्न हाल लागू रहेको लकडाउनलाई खुकुलो गर्दै लाने प्रयास स्वरूप नयाँ कोरोना परीक्षण तथा ट्रेसिङ प्रणाली सुरु गरेको छ । बिहीबारदेखि लागू भएको एनएचएस टेस्ट एन्ड ट्रेस नाम दिइएको उक्त कार्यक्रममा २५ हजार मानिस परिचालित गरिने छन् । ब्रिटिस स्वास्थ्यमन्त्री म्याट ह्यानककले यसबाट लकडाउनको सट्टा संक्रमित मानिसहरू एकान्तवासमा बस्ने पद्धति सुरु गर्न सकिने आशा व्यक्त गरेका छन् । अभियानअन्तर्गत कोभिड१९ बाट संक्रमितहरूको सम्पर्कमा आएका मानिसहरूको पहिचान गरिने र यसबाट रोगको अनुगमन गर्न, अन्य मानिसमा संक्रमण रोक्न तथा कुनै खास क्षेत्रमा रोग फैलिन नपाओस् भनेर सहयोग पुग्ने ब्रिटिस अधिकारीहरूले बताएका छन् ।"
भारतमा सलहको सन्त्रास,"कोरोना भाइरस (कोभिड१९) को महामारीले त्रसित बनाइरहेको भारतमा सलहले थप त्रास बढाएको छ । अफ्रिकी मुलुकबाट इरान र पाकिस्तान हुँदै भारत भित्रिएको सलह फट्यांग्रा प्रजातिअन्तर्गतको कीरा हो । सलहले खाद्यान्न बालीलगायतका कृषि उपजलाई क्षति पुर्याउने भएकाले सलहलाई फौजी कीराकै वर्गमा राखिन्छ । विगतका वर्षहरूमा सलहको हुल भारतलगायतका दक्षिण एसियाको भागमा असारको दोस्रो सातातिर आउने गरेकोमा यस वर्ष केही पहिले नै आएको छ । जसले गर्दा कोरोना महामारीका कारण अर्थतन्त्र नै धरासायी हुने हो कि भन्ने चिन्ता व्यक्त भइरहेका बेला सलहको प्रकोपले खाद्यान्न बालीमा क्षति हुन गई संकट थप गहिरिने त्रास बढेको छ । भारतमा सामान्यतः गर्मीयाममा पाकिस्तानको सीमा हुँदै पश्चिम राजस्थान र गुजरातमा सलह प्रवेश गर्ने गर्छ । तर, यस वर्ष भने चैतको अन्त्यतिर नै सलह देखिएको थियो । हाल भारतका राजस्थान, गुजरात, महाराष्ट्र, मध्यप्रदेश, पन्जाब, दिल्ली र उत्तरप्रदेशमा सलहले ठूलो मात्रामा बालीनाली नष्ट पारेको छ । भारतमा अहिले देखिएको सलह अफ्रिकी मूलको भएको र पछि इरान र पाकिस्तानमा प्रजनन हुँदै गएको बुझिएको छ । सलहको एउटा सामान्य हुल एक वर्गकिमि देखि कैयौं वर्ग किमि क्षेत्रफलसम्म फैलने गर्छ । एक वर्गकिमिमा फैलिएको बथानमा ४ करोडदेखि ८ करोडवटासम्म सलह हुने गरेको अनुमान छ । अझ ठूला हुलमा त त्यो संख्या अरबसम्म पुग्ने गर्छ । भारतीय सञ्चारमाध्यमहरूले विभिन्न अनुसन्धानलाई उद्धृत गर्दै एउटा सलहले हरेक दिन आफ्नो तौलबराबर करिब २ ग्रामबराबर खानेगर्छ । एउटा सानो हुलले हरेक दिन २ हजार ५ सय जनाले खानेबराबरको खाद्यबाली खान सक्छन् । हुल बाँधेर हिँड्ने यो कीराले हजारौं किलोमिटर यात्रा गर्न सक्छ । सामान्यतः भारतमा आउने सलह एकपटक वर्षाका बेला प्रजनन भएर र असोज लाग्दासँगै बाहिरिने गरेकोमा गत वर्ष वर्षा ढिलोसम्म भएको र यस वर्ष प्रिमनसुन पनि धेरै भएकाले तीनपटकसम्म प्रजनन भएको हुँदा संख्यामा पनि उल्लेख्य वृद्धि भएको दाबी गरिएको छ । जसका कारण यस वर्षको सलहको हुल अघिल्ला वर्षहरूभन्दा निकै ठूलो भएको बताइएको छ ।यसैले पनि भारतका विज्ञहरूले अघिल्ला वर्षको तुलनामा खाद्यान्न बालीमा ठूलो क्षति पुग्ने अनुमान गरेका छन् । यस वर्ष वैशाखको सुरुवातमै भारत र पाकिस्तानको सीमा देखिएको बताइएको छ । राजस्थानमा एक महिनाअघि यसले त्रासदी मच्चाइसकेको छ । राजस्थान, हरियाणा र मध्यप्रदेशमा गहुँलगायतका कृषि बालीमा ठूलो मात्रामा क्षति पुर्याएको छ । राजस्थान र गुजरातका केही भागमा त मंसिर र पुस महिनामै सलहको प्रकोप देखिएको बताइएको छ । तर, पछिल्लो समय सलहको हुल निकै बढेको र उत्तरप्रदेश, दिल्ली, पन्जाबतिर बढिरहेको बताइएको छ । उत्तरप्रदेश र पन्जाब कृषि उपजका लागि चिनिएका राज्य हुन् । विभिन्न अध्ययनहरूले वर्षाका कारण सुक्खा क्षेत्रमा पनि हरियाली बढ्दा सलहको प्रजनन र हुर्कनमा सघाउने गर्छ । यस वर्ष प्रिमनुसनका कारण हरियो चरण क्षेत्रमा वृद्धि भएकाले सलहका लागि थप अनुकूल मानिएको छ । सलहबाट हुने क्षतिको अनुसन्धान र नियन्त्रणका लागि भारतमा कृषि मन्त्रालयअन्तर्गत लोकस्ट वार्निङ अर्गनाइजेसन (एलडब्लूओ) नामको विशेष इकाई नै स्थापना गरिएको छ । विभिन्न अध्ययनले हालसम्म सलहका दस प्रजाति पहिचान भएकोमा भारतमा मरुभूमि, प्रवासी, रूख सलहमात्र देखिएको छ । हालै भारतमा देखिएको सलह मरुभूमि प्रजातिको भएको बताइएको छ । सलहले कृषि बालीलाई क्षति पुर्याउने भए पनि अहिलेसम्मको अनुसन्धानले यिनीहरूले मानिसलाई असर पार्ने कुनै पनि रोगको संक्रमण नगराएको विभिन्न अध्ययनहरूलाई उद्धृत गर्दै भारतीय सञ्चारमाध्यमहरूले जनाएका छन् । विश्व खाद्य संगठनले सलहको प्रकटका कारण कृषि उत्पादनमा असर पर्ने चेतावनी दिएको थियो । साथै एलडब्लूओले पनि यस वर्ष सलहको प्रजनन अत्यधिक हुने अनुमानसँगै राज्य सरकारलाई यसलाई नियन्त्रणको कदम तत्काल चाल्न पनि भनेको छ । सलहको सम्भावित प्रकोपलाई ध्यानमा राख्दै भारतका विभिन्न राज्य सरकारहरूले किसानहरूलाई पूर्वसावधानी अपनाउन आग्रह गरेका छन् । सलहको हुल राज्यस्थान हुँदै दिल्लीतर्फ सोझिन थालेपछि दिल्ली राज्य सरकारले सलहको सम्भावित आक्रमणबाट बच्न एड्भाइजरी जारी गरेको छ । विशेषगरी खाद्यान्न बालीलाई हुन सक्ने क्षतिलाई मध्येनजर गर्दै उक्त एड्भाइजरी जारी गरिएको हो । जसअन्तर्गत सलहको हुललाई रोकिन नदिन विभिन्न उपायहरू अवलम्बन गर्न सुझाइएको छ । त्यसैगरी सलहको आक्रमणबाट खाद्यान्न बालीमा हुने क्षति रोक्नका लागि विभिन्न विषादीको प्रयोग गर्न राज्य सरकारले किसानहरूलाई आग्रह गरेको छ । त्यसैगरी कृषि उत्पादनका लागि भारतकै अग्रणी राज्यमा चिनिने पन्जाबले पनि सम्भावित सलह प्रकोपका लागि सतर्क रहन आग्रह गरेको छ । सलहको हुल नेपाल प्रवेश गर्ने नगर्ने अझै यकिन हुन सकेको छैन । तर, पछिल्ला दिनहरूमा नेपालका तराई क्षेत्रमा गर्मी अत्यधिक बढेका कारण उत्तरप्रदेशतिर र दिल्लीतर्फ अगाडि बढेको सलहको हुल नेपालतर्फ पनि सोझिन सक्ने खतरा रहेको छ । वैज्ञानिकहरूका अनुसार उच्च तापक्रमले हावामा चप न्यून हुँदा उड्न सहज हुने भएकाले सलहको हुल अत्यधिक गर्मी भागतर्फ जाने सम्भावना बढी रहन्छ । यसलाई आधार मान्दा पनि नेपाल पनि सलहको प्रकोपको जोखिममा रहेको देखिन्छ ।"
कृषिमा थपिए केही नयाँ कार्यक्रम,"खेतीबाली लगाउने समयअगावै रासायनिक मलको पर्याप्त आपूर्ति सुनिश्चित गर्न रासायनिक मलको अनुदान बजेट बढाएर ११ अर्ब रुपैयाँ पुर्याएको छु, अर्थमन्त्री खतिवडाले भने, प्रांगारिक मलको प्रयोग बढाउँदै अर्गानिक खेतीलाई प्रोत्साहन गरिनेछ । सरकारले युरिया, डीएपी खरिदका लागि बर्सेनि अनुदान दिन्छ । चालु आवका लागि करिब ७ अर्ब अनुदान दिएको थियो । उक्त रकम अपुग भएपछि थप २ अर्ब दिएको थियो । तर पनि पर्याप्त मात्रामा खरिद हुन सकेन । खरिद भएको मल पनि भारतमै रोकिएको छ । किसानलाई गुणस्त रीय र उन्नन जातको बीउ उपलब्ध गराउने पनि कार्यक्रम घोषणा गरिएको छ । बालीको उन्नत जात बिकास गर्दै बीउको गुणस्तर परीक्षणलाई विस्तार गरी इजाजतप्राप्त विक्रेताबाट उन्न बीउ खरिद गर्ने किसानलाई नगद फिर्ता गर्ने व्यवस्था मिलाइने जनाएको छ । नगद फिर्ता कार्यक्रम भने नयाँ हो । यस्तै बजेटमा सबै प्रदेश गरी ७८ कृषि थोक बजार निर्माणका लागि स्थानीय तहलाई वित्तीय हस्तान्तरण गर्न तथा प्रदेशस्तरीय कृषि उपजको हक मार्केट स्थापना गर्न पनि वजेट विनियोजन गरिएको छ । सरकारले अनुदान वितरणमा केही कडाइ गरेको छ । आगामी आवदेखि स्थानीय तह, सहकारी संघसंस्था एवं भूमि बैंकमार्फत हुने खेती र सामूहिक खेती गर्ने समूहलाई मात्रै शीतभण्डार निर्माण अनुदान दिइने बजेटमा उल्लेख छ । कृषिको आपूर्ति व्यवस्थालाई सहज बनाउन आगामी आवमा २ सय खाद्य भण्डार केन्द्र स्थापना र खाद्यान्न बैंकको अवधारणा कार्यान्वयन गरिनेछ ।भण्डारण केन्द्रका लागि स्थानीय तहलाई १ अर्ब वित्तीय हस्तान्तरण गरिएको जनाइएको छ । यस्ता केन्द्रमार्फत समर्थन मूल्य तोकिएका कृषि उपज खरिद गर्ने र एक तहको प्रशोधन गरी बिक्री गर्न तथा सरकारी र निजीस्तरमा हाल सञ्चालनमा रहेका खाद्य गोदामको मर्मत सम्भार गरी सञ्चय गर्न खाद्यान्न बैंकको अवधारणा कार्यान्वयन गर्ने व्यवस्था मिलाइएको छ, अर्थमन्त्री खतिवडाले भने । सबै स्थानीय तहमा कम्तीमा एक कृषि र एक पशु सेवा प्राविधिकको व्यवस्था मिलाउन करिब ५० करोड बजेट विनियोजन गरिएको छ । यो पनि नयाँ कार्यक्रम हो । यस्तै बाली बिमाको दायरा पनि विस्तार गरी जोखिम न्यूनीकरण गर्न बिमा प्रिमियम अनुदान रकममा वृद्धि गरिएको छ । बाली बिमा गर्दा प्रिमियमबापत कृषकले तिर्नुपर्ने रकम बाली उत्पादन भएपछि तिर्न पाउने सुविधा दिइनेछ, बजेट वक्तव्यमा भनएको छ । कृषिमा प्रदान गरिँदै आएका सबै प्रकारका अनुदान पुनरावलोकन गरी संघ, प्रदेश र स्थानीय तहबीच यो सुविधा दोहोरो नपर्ने व्यवस्था मिलाइनेछ । कृषि ऋणमा सहज पहुँच पुर्याउन किसान क्रेडिट कार्डको सुरुवात गरिने उल्लेख छ । खेतीयोग्य जमिन भएका स्थानीय तहका सबै वडामा किसानलाई सूचीकृत गरी कृषि तथा पशु सेवाको आधारभूत प्राविधिक सेवा तथा टेवा दिन कृषि स्वयंसेवक परिचालन गरिनेछ, अर्थमन्त्री खतविडाले भने । सहकारी संघसंस्थामार्फत कपास, रेशम, ऊन र अन्य धागो उत्पादन एवं प्रशोधनका आगि अनुदानको व्यवस्था गरिने बजेटमा उल्लेख छ । उखु उत्पादक किसानलाई उत्पादन परिमाणका आधारमा प्रदान गरिने अनुदानलाई निरन्तरता दिइएको छ । आगामी आवमा यसका लागि ९५ करोड रुपैयाँ विनियोजन गरिएको छ ।"
सबै नागरिकलाई बिमामा जोड,"कर्मचारीलाई तलब खुवाउन सहुलियत ऋण घरेलु, साना तथा मझौला उद्यम तथा कोरोना प्रभावित पर्यटन व्यवसायका कर्मचारीको पारिश्रमिक भुक्तानीका लागि सरकारले ५ प्रतिशत ब्याजदर कर्जा प्रदान गर्ने भएको छ । यसका लागि सरकारले छुट्टै ५० अर्बको कोष स्थापना गर्ने जनाएको छ । आगामी आवको बजेट वित्तीय क्षेत्रका लागि राम्रो रहेको बैंकर्स संघका अध्यक्ष भुवन दाहालले बताए । बजेटमा समावेश कार्यक्रमले प्रत्यक्ष रूपमा वित्तीय क्षेत्रलाई सुविधा नदिए पनि अप्रत्यक्ष रूपमा राहत दिने उनको भनाइ छ । सरकारले ल्याएको राहज तथा सुविधा प्याकेजले साना तथा मझौला उद्यमी, उद्योगलगायतलाई फाइदा पुग्छ, उनले भने, त्यसो भए वित्तीय क्षेत्रलाई राहत मिलिहाल्छ । वाणिज्य बैंकका हरेक शाखाले कम्तीमा १० वटा सहुलियत कर्जा प्रवाह गर्नुपर्ने व्यवस्था कार्यान्वयन गर्न अप्ठ्यारो नभएको उनले बताए । अहिले लकडाउनका कारण राष्ट्र बैंकको निर्देशन पालना नभए पनि अवस्था सामान्य भएपछि निर्देशनअनुसार सबै बैंकले कर्जा प्रवाह गर्ने उनको भनाइ छ । कारोना प्रभावित उद्योग व्यवसाय, उत्पादनमूलक उद्योग, होटल, पर्यटनलगायत क्षेत्रका क्षेत्रका व्यवसायलाई ५ प्रतिशतमा कर्जा उपलब्ध गराउन राष्ट्र बैंकले १ खर्बको पुनर्कर्जा कोष सञ्चालन गर्ने घोषणा पनि सरकारले गरेको छ । सरकारको निर्देशनमा यसअघि नै राष्ट्र बैंकले यसअघि नै उक्त कोषको आकार १ खर्ब पुर्याइसकेको छ ।वाणिज्य बैंकहरूले हरेक शाखाबाट कम्तीमा पनि १० जनालाई र विकास बैंकको प्रतिशाखा ५ जनालाई कृषिबाहेकको ब्याज अनुदानको सहुलियत कर्जा उपलब्ध गराउनुपर्ने व्यवस्था सरकारले गरेको छ । हाल वाणिज्य बैंकले न्यूनतम ५ सय विकास बैंकले २ सय र वित्त कम्पनीले १ सय जनालाई उक्त ऋण प्रवाह गर्नुपर्ने व्यवस्था छ । ब्याज कर्जा सुरक्षण तथा बिमा प्रिमियम अनुदानका लागि सरकाले १३ अर्ब ९६ करोड रुपैयाँ विनियोजन गरेको छ । वित्तीय पहुँच विस्तार गर्नुका साथै आगामी वर्ष नेसनल पेमेन्ट गेटवे सञ्चालन गर्ने पनि सरकारी घोषणा छ । बैंक तथा वित्तीय संस्थालाई आपसमा गाभिन प्रोत्साहन गरिने कार्यक्रम पनि सरकारले दोहोर्याएको छ ।"
"अबको पूर्वाधार सुरुङ, फ्लाइओभर र रेलवे","विद्युतीय साधनलाई प्रोत्साहन ट्राफिक चाप व्यवस्थापन गर्न र यात्रुलाई सुरक्षित एवं सुविधायुक्त सेवा प्रदान गर्न ठूला क्षमताका विद्युतीय सार्वजनिक सवारीसाधन सञ्चालनलाई प्रोत्साहन गरिने छ । विद्युतीय सवारी साधन चार्जिङ स्टेसन स्थापना गरिनेछ । सार्वजनिक यातायातलाई व्यवस्थित रूपमा सञ्चालन गर्न सार्वजनिक यातायात प्राधिकरण स्थापना गरिने छ । विद्युतीय माध्यमबाट सवारी चालक अनुमतिपत्र जारी गर्ने व्यवस्था मिलाइनेछ । आधुनिक प्रविधिको प्रयोग गरी सवारी साधन अवस्थिति अनुगमन गरिने छ । सवारी साधनको दर्ता प्रणालीलाई अन्तर्राष्ट्रियस्तरको बनाउन इम्बोस्ड नम्बर प्लेट वितरण गरिने छ । आन्तरिक जल यातायात पूर्वाधार विकास गर्न कोसीको चतरादेखि तुम्लिङटार, नारायणीको त्रिवेणीदेखि देवघाट हुँदै राम्दी र कर्णालीको खक्रौलादेखि खिमडीसम्म जल यातायात सञ्चालनको सम्भाव्यता अध्ययन सकिनेछ । भौतिक पूर्वाधारमा पहिलेकै योजनालाई निरन्तरता दिइएको पूर्वभौतिकमन्त्री रमेश लेखक बताउँछन् । सुरुङमार्गहरूको कुरा आएको छ, पहिलादेखि नै बनाउने भनेर अघि बढाइएका योजना हुन् यी, उनले भने, फ्लाइओभर बनाउने कुरा पनि नयाँ होइन ।"
दोहोरिए सूचना प्रविधिका नारा,"सरकारले बजेटमा सूचना प्रविधिलाई प्राथमिकता दिएको देखाउन दर्जनौं योजना सार्वजनिक गरे पनि यीमध्ये धेरै घोषणा वर्षौंदेखि दोहोरिइरहेका छन् । सरकारले बजेटमा घोषणा गर्ने विद्युतीय शासन र नगदरहित कारोबारको नारा वर्षौंदेखि घोषण भइरहेको भए पनि कार्यान्वयनमा ध्यान नदिएको सरोकारवालाहरू बताउँछन् । सरकारले बजेटमार्फत करचुक्ताको प्रमाणपत्र स्वचालित रूपमा लिन सक्नेदेखि कृषकलाई एपमार्फत मौसम र मूल्यबारे जानकारी दिनेसम्मका योजना अघि सारेको छ । तर यस्ता कार्यक्रम वर्षौंदेखि बजेटमा पर्दै आए पनि कार्यान्वयन पक्ष निकै फितलो छ । विद्युतीय सुशासनसम्बन्धी विज्ञ एकेन्द्र लम्साल सरकारले बजेटमा राखेको सूचना प्रविधिसम्बन्धी अधिकांश योजना र घोषणा नयाँ नभएको बताउँछन् । कोभिड१९ का कारण सरकारलाई सूचना प्रविधिको महत्त्व महसुस भएको छ, उनी भन्छन्, तर सरकारले वर्षौंदेखि कार्यान्वयन गर्न नसकेको कामलाई नै यो बजेटमा राखिएको छ ।अर्थमन्त्री युवराज खतिवडाले बिहीबार संसद्मा प्रस्तुत गरेको बजेटमा धेरै क्षेत्रमा सूचना प्रविधिको प्रयोगका लागि दुई दर्जन योजना समावेश गरिएको छ । सरकारले कृषिको उत्पादन तथा बजार जोखिम कम गर्न मोबाइल एपमार्फत किसानका लागि मौसम, बीउबिजन, खेती प्रविधि र बजार मूल्यसम्बन्धी सूचना उपलब्ध गराउने घोषणा गरेको छ । कृषि ऋणमा किसानको सहज पहुँच पुर्याउन किसान क्रेडिट कार्डको सुरुवात गरिने पनि बजेटमा भनिएको छ । कृषिसम्बन्धी यस्ता जानकारी दिन निजी कम्पनी र गैरसरकारी संस्थाले केही एप तयार पारिसकेका छन् । धेरै किसानले यस्ता एप प्रयोग गरिरहे पनि सरकारले भने भर्खरै एप बनाउने योजना घोषणा गरेको हो । सरकारले मालपोत र नापीसम्बन्धी कामलाई पनि सूचना प्रविधिमा आधारित बनाउने घोषणा गरेको छ । बजेटमार्फत बचत तथा ऋणको कारोबार गर्ने सहकारीलाई नवीन प्रविधिको प्रयोग बढाउँदै नगदरहित कारोबार गर्न प्रेरित गर्ने घोषणा गरेको छ । यस्तै, विद्युतीय प्रणालीमा आधारित वित्तीय सेवा विस्तार गर्दै दुर्गम क्षेत्रमा बैंकिङ पहुँच अभिवृद्धि गर्न शाखारहित मोबाइल र इन्टरनेट बैंकिङ सेवा उपलब्ध गराइने पनि बजेटमा भनिएको छ । आगामी आर्थिक वर्षदेखि नेसनल पेमेन्ट गेटवे सञ्चालनमा ल्याई नेपालभित्रका सबै प्रकारका भुक्तानी फरफारक हुने व्यवस्था मिलाइनेछ, बजेटमा भनिएको छ, विद्युतीय भुक्तानी कारोबारको लागत घटाउँदै नगदरहित कारोबारलाई प्रोत्साहन गरिनेछ । सरकारले अघिल्लो आर्थिक वर्षमा विद्युतीय माध्यमबाट सामान खरिद गर्दा भुक्तानी गरे कर फिर्ता दिने नीति ल्याएको थियो ।विद्युत्, खानेपानी, शिक्षा, स्वास्थ्यलगायत सार्वजनिक सेवा शुल्कको भुक्तानी विद्युतीय माध्यमबाट गर्ने व्यवस्था मिलाइनेछ, बजेटमा भनिएको छ । अहिले नै भुक्तानी सेवा प्रदायकहरूमार्फत लाखौं संख्यामा यस्ता भुक्तानी अनलाइनमार्फत भइरहेका छन् । सरकारले नेपाल स्टक एक्सचेन्ज लिमिटेडको दोस्रो बजार कारोबारलाई पूर्ण रूपमा विद्युतीय प्रविधिमा आधारित बनाउन घोषणा पनि गरेको छ । कम्पनी दर्ता, नवीकरण र खारेजी प्रक्रियालाई सूचना प्रविधिमा आधारित बनाई विकेन्द्रीकृत गरिनेछ, बजेट वक्तव्यमा भनिएको छ, वैदेशिक व्यापार सहजीकरण गर्न नेपाल राष्ट्रिय एकद्वार प्रणाली विकास गरी कार्यान्वयन गरिनेछ । सरकारले आगामी आवदेखि अनलाइन, भर्चुअल कक्षा, टेलिभिजन र रेडियोमार्फत पठनपाठन सञ्चालन गर्ने घोषणा गरेको छ । कोभिड१९ को प्रकोपका कारण साढे दुई महिनायता शैक्षिक गतिविधि ठप्प छ । सरकारले आगामी वर्ष एकएक हजार विद्यालयमा विज्ञान प्रयोगशाला, पुस्तकालय र कम्प्युटर ल्याब स्थापना गर्ने घोषणा गरेको छ । कम्प्युटर ल्याब स्थापनाको काम नेपाल दूरसञ्चार प्राधिकरणमार्फत अघि बढिसकेको छ । हालसम्म ५ सयभन्दा बढी सामुदायिक विद्यालयमा ल्याब स्थापना भइसकेको जेठ ३ गते संसद्मा प्रस्तुत गरिएको नीति तथा कार्यक्रममै भनिएको छ । बजेटमा विज्ञान र प्रविधिको विशिष्टीकृत विश्वविद्यालयका रूपमा मदन भण्डारी विज्ञान तथा प्रविधि विश्वविद्यालयको पूर्वाधार निर्माण गरी पठनपाठन सुरु गर्न १ अर्ब २५ करोड विनियोजन गर्ने घोषणा गरिएको छ । सरकारले सवारी चालक अनुमतिपत्र पनि विद्युतीय माध्यमबाट जारी गर्ने व्यवस्था मिलाउने घोषणा गरेको छ । अहिले सवारी चालक अनुमतिपत्रका लागि महिनौंसम्म कुर्नुपर्ने अवस्था छ । सरकारले विद्यमान ब्रोडब्यान्ड नीति परिमार्जन गर्दै फाइबर टु दि होममार्फत २ वर्षभित्र सबै स्थानमा द्रुत गतिको इन्टरनेट पुर्याउने घोषणा गरेको छ । आगामी वर्ष फोरजी सेवा देशव्यापी विस्तार गरिनेछ, बजेटमा भनिएको छ । सरकारले दुई वर्षमा सबै स्थानमा फाइबर टु दी होममार्फत इन्टरनेट पुर्याउने भने पनि यसको पूर्वाधारका लागि सुरु गरिएका परियोजना अलपत्र छन् । सूचना प्रविधिमा आधारित उद्योग व्यवसाय प्रवर्द्धन गर्न ललितपुरको खुमलटारमा राष्ट्रिय ज्ञान पार्क स्थापना अघि बढाउने घोषणा पनि बजेटमा गरिएको छ । यस्तै प्रयोजनका लागि काभ्रेमा निर्मित सूचना प्रविधि पार्क सरकारले सुरक्षण मुद्रण केन्द्र स्थापनाका लागि प्रयोग गर्ने निर्णय गरेको थियो । सरकारले साइबर सुरक्षा जोखिमको पहिचान, असर न्यूनीकरण र आकस्मिक साइबर सुरक्षा छरितो र भरपर्दो बनाउन साइबर सुरक्षा केन्द्र स्थापनाका लागि सम्भाव्यता अध्ययन गर्ने घोषणा गरेको छ ।"
दूधकोसी लगानीमा,"काठमाडौं (कास) ६ सय मेगावाटको दूधकोसी जलाशययुक्त आयोजनालाई सरकारले चार अन्तर्राष्ट्रिय वित्तीय संस्थाको संयुक्त लगानीमा निर्माण गर्ने घोषणा गरेको छ । संसद्मा बिहीबार आगामी आर्थिक वर्षको बजेटमार्फत अर्थमन्त्री युवराज खतिवडाले चार अन्तर्राष्ट्रिय वित्तीय संस्थाको सम्मिश्रित लगानीमा आयोजना निर्माण गर्ने घोषणा गरेका हुन् ।नेपाल विद्युत् प्राधिकरणले पहिलोपटक संस्थागत जमानीमा आयोजनामा लागतको निश्चित अंश बाह्य लगानी परिचालन गर्ने बजेटमा घोषणा गरिएको छ । यो आयोजनामा लगानी गर्न एसियाली विकास बैंकले इच्छा देखाएको छ । गत चैत १५ र १६ मा काठमाडौंमा आयोजित लगानी सम्मेलनमा भाग लिन आएका एडीबीका दक्षिण एसिया हेर्ने उपाध्यक्ष सिसिन चेनले आयोजनामा ७० अर्ब लगानी गर्न तयार रहेको बताएका थिए ।खोटाङ, ओखलढुंगा र सोलुखुम्बुको सिमानामा पर्ने आयोजना ०४२ सालमा पहिचान भएको थियो । विद्युत् विकास विभागले गत भदौमा आयोजनाको अध्ययन अनुमतिपत्र नेपाल विद्युत् प्राधिकरणलाई दिएको थियो । आयोजनाको सम्भाव्यता अध्ययन, विस्तृत इन्जिनियरिङ डिजाइनका लागि एडीबीले अनुदान दिएको छ ।सरकारले नेपालको पानी जनताको लगानी अभियानअन्तर्गत आगामी आर्थिक वर्षमा अरुण, किमाथाङ्का अरुण, फुकोट कर्णाली, तामाकोसी ५, चैतपुर सेतीलगायतका विद्युत् आयोजना निर्माण अघि बढाउने घोषणा गरेको छ । प्रत्येक प्रदेशमा एक ठूला परियोजना पर्ने गरी आयोजनाको छनोट गरिएको हो ।बुढीगण्डकी, पश्चिम सेती, कर्णाली चिसापानी, नलगाड, उत्तरगंगा, आँधीखोला र नौमुरे बहुउद्देश्यीय आयोजनाको लगानी ढाँचा यकिन गरी कार्यान्वयन गर्ने घोषणा पनि बजेटमा गरिएको छ । यी सबै आयोजना यसअघि पनि बजेटमा पर्दै आएका थिए ।सरकारले सार्वजनिक निजी साझेदारी मोडलमा जलाशययुक्त आयोजना तमोर र माडीको पनि विस्तृत डिजाइन र अध्ययन गर्ने बजेटमा उल्लेख छ । पञ्चेश्वर बहुउद्देश्यीय आयोजनाको विकासको काम पनि अघि बढाइने बजेटमा उल्लेख छ । तर आयोजनाको डीपीआरमा नेपाल र भारतले वर्षौंदेखि छलफल गरिरहेका छन् ।बजेटमार्फत प्रसारण लाइन र सबस्टेसन निर्माणका लागि ३६ अर्ब २ करोड विनियोजन गरिएको छ । सरकारले लप्सीफेदीरातामाटेहेटौंडा र लप्सीफेदीरातामाटेदमौलीबुटवल प्रसारण लाइन पनि निर्माण अघि बढाउने घोषणा गरेको छ । यो प्रसारण लाइनको निर्माण एमसीसी अनुदानमार्फत गर्न लागिएको हो ।बुटवलगोरखपुर, लम्कीबरेली र गल्छीकेरुङ अन्तरदेशीय प्रसारण लाइन निर्माण सुरु गर्ने घोषणा बजेटमा छ । सरकारले दुई वर्षभित्र सबै परिवारमा नवीकरणीय ऊर्जाको पहुँच पुर्याउने भनेको छ । गरिब र विपन्न परिवारलाई विद्युत् जडान गर्न निःशुल्क कनेक्सन सुविधा दिने घोषणा बजेटमा छ । ग्रामीण विद्युतीकरणका लागि ४ अर्ब विनियोजन गरिएको छ ।राष्ट्रिय ग्रिड नपुगेका हिमाली तथा उच्च पहाडी क्षेत्रका ९७ स्थानीय तहमा २ सय वटा सौर्य मिनी ग्रिड सञ्चालन गर्ने बजेटमा उल्लेख छ ।"
इन्धनको भन्सार प्रतिलिटर १० रुपैयाँ बढ्यो,"काठमाडौं (कास) सरकारले पेट्रोल, डिजेल र मट्टितेलमा लगाउँदै आएको भन्सार शुल्कमा थप १० रुपैयाँ बढाएको छ । अर्थमन्त्री युवराज खतिवडाले बजेट वक्तव्यमार्फत इन्धनको भन्सार शुल्क बढाएका हुन् । यससँगै सर्वसाधारणलाई मासिक थप पौने २ अर्ब रुपैयाँ भार थपिएको छ । बढेको भन्सार शुल्क शुक्रबारदेखि नै लागू हुन्छ । तत्काल उपभोक्ताले व्यहोर्नुपर्दैन । निगमको लागत बढ्छ, आयल निगमका नायव कार्यकारी निर्देशक नागेन्द्र साहले भने । निगमले तत्काल निगमकै नाफाबाट उक्त शुल्क भुक्तानी गर्ने जनाए पनि अन्ततः उपभोक्तालाई नै भार पर्छ । निगमका अनुसार यसअघि पेट्रोलमा प्रतिलिटर १५ रुपैयाँ २० पैसा भन्सार शुल्क लाग्थ्यो । अब प्रतिलिटर २५ रुपैयाँ २० पैसा, डिजेलमा प्रतिलिटर २ रुपैयाँबाट बढेर १२ रुपैयाँ र मट्टितेलमा पनि २ रुपैयाँबाट बढेर १२ रुपैयाँ शुल्क लाग्नेछ । यसअनुसार सरकारलाई मासिक पौने २ अर्ब राजस्व उठ्ने देखिन्छ, उनले भने । सरकारले हवाई इन्धनमा लाग्दै आएको पूर्वाधार कर भने घटाइएको छ । हवाई इन्धनमा प्रतिलिटर १० रुपैयाँ पूर्वाधार कर लाग्थ्यो । अहिले हवाई उडान ठप्प भएकाले पूर्वाधर कर हटाएको छ ।"
बजेटबारे मिश्रित प्रतिक्रिया,"सुरेन्द्रवीर मालाकार,पूर्वअध्यक्ष, नेपाल चेम्बर अफ कमर्स विगतको भन्दा फरक किसिमको बजेट छ । यतिबेला कोभिड१९ को महामारी छ । यसले निजी क्षेत्रलाई पारेको प्रभावलाई सम्बोधन गरेको भने छैन । निजी क्षेत्र जुन अप्ठ्यारो परिस्थितिमा छ, त्यसलाई उकास्ने गरी बजेट आउनुपर्ने थियो, त्यस्तो भएन । करमा छुट दिने विषय भने राम्रो हो ।"
आर्थिक वर्ष २०७७७८ को बजेट वक्तव्यको पूर्ण पाठ,"१ संघीय गणतन्त्र नेपालको यस गरिमामय संसद्को दुवै सदनको संयुक्त बैठकमा नेपाल सरकारको अर्थमन्त्रीको रूपमा विद्यमान विषम परिस्थितिबीच आगामी आर्थिक वर्ष २०७७७८ को बजेट प्रस्तुत गर्न उभिएको छु । यस घडीमा लोकतान्त्रिक गणतन्त्र स्थापनाका लागि विभिन्न समयमा भएको आन्दोलनमा जीवन उत्सर्ग गर्नु हुने सम्पूर्ण ज्ञात अज्ञात सहिदहरू तथा निरंकुशताको विरुद्ध जीवन पर्यन्त संघर्ष गर्नु हुने दिवंगत नेताहरूप्रति भावपूर्ण श्रद्धाञ्जली अर्पण गर्दछु । मुलुकको सार्वभौमिकता, भौगोलिक अखण्डता, राष्ट्रिय एकता, स्वाधीनता र स्वाभिमानको रक्षा गर्दै लोकतान्त्रिक गणतन्त्र प्राप्तिको आन्दोलनको कठिन परिस्थितिमा त्याग र नेतृत्व गर्नु हुने आदरणीय अग्रज राजनीतिज्ञहरूप्रति उच्च सम्मान व्यक्त गर्दछु ।२ विश्वव्यापी महामारीका रूपमा फैलिएको कोरोना रोगका कारण विश्वले एकैपटक मानवीय र आर्थिक संकट सामना गर्नुपरेको छ । स्वास्थ्य संकटबाट उत्पादन, व्यापार तथा लगानीसम्मको शृृंखला प्रभावित भई विश्व अर्थतन्त्रमा संकुचन आउने स्पष्ट संकेत देखिएको छ । विश्व अर्थतन्त्रसँगको अन्तरआबद्धताका कारण नेपालको अर्थतन्त्रका प्रमुख क्षेत्रहरूमा समेत गम्भीर प्रभाव पर्न थालेको छ ।३ मैले वर्तमान सरकारको तेस्रो वर्षको बजेट प्रस्तुत गरिरहँदा कोरोनाबाट नागरिकको जीवन रक्षा गर्ने र अर्थतन्त्रलाई गतिशील बनाउने गहन जिम्मेवारीबोध गरेको छु । विगत दुई वर्षको अथक प्रयासबाट हासिल भएको उपलब्धिको जगमा टेकेर विकास र समृद्धिको यात्रालाई तीव्रता दिने मार्गमा कोरोना महामारीको कारण धक्का लागेको छ । शताब्दीकै यस विषम परिस्थितिमा सबै राजनीतिक दल, जनप्रतिनिधि, संघसंस्था र आम नागरिकको सहयोग र ऐक्यबद्धताले वर्तमान चुनौती सामना गर्न सकिन्छ भन्ने सरकारको दृढ विश्वास छ ।४ आगामी आर्थिक वर्षको बजेट नयाँ परिस्थितिले सिर्जना गरेको चुनौतीलाई सामना गर्ने र प्राप्त अवसरलाई उपयोग गर्नेतर्फ केन्द्रित रहनुपर्छ भन्नेमा म सजग छु । यस अवस्थामा सबै नेपालीको जीवन रक्षा गर्ने, भविष्यप्रति आधारयुक्त आशा जगाउने र अर्थतन्त्रको पुनरुत्थान गर्दै तीव्र विकासको बाटोमा लैजाने गरी मैले बजेट तर्जुमा गरेको छु ।५ दशकौं लामो संघर्ष र बलिदानबाट प्राप्त राजनीतिक उपलब्धि एवं स्थिरताले सिर्जना गरेको नेपालीको आशा, भरोसा र आफ्नै जीवनकालमा समृद्धि देख्न र अनुभूति गर्न पाइन्छ भन्ने आत्मविश्वास नै हाम्रो लागि ऊर्जा हो । यसैको जगमा विगतमा भूकम्प लगायतका विपद्बाट माथि उठ्न सकेको तथ्यसमेतका आधारमा हामी फेरि उठ्न सक्छौं र छिट्टै उठ्छौं भन्ने विश्वासको साथ आगामी आर्थिक वर्षको बजेट तर्जुमा गरेको छु ।६ बजेट तर्जुमा गर्दा मैले मूलतः नेपालको संविधान र कानुनहरू, यस सम्मानित संसद्ले पारित गरेको नेपाल सरकारको नीति तथा कार्यक्रम, विनियोजन विधेयक २०७७ को सिद्धान्त र प्राथमिकतामा संसद्को दुवै सदनमा छलफल भई प्राप्त भएका सुझाव, पन्ध्रौं योजना र दिगो विकास लक्ष्यलाई आधार बनाएको छु । बजेट तर्जुमाको सिलसिलामा संसदीय समिति, राजस्व परामर्श समिति र विभिन्न कार्यदलका प्रतिवेदन तथा संघसंस्था एवं विद्वत्वर्ग लगायत सबैबाट प्राप्त सुझावलाई समेत ध्यान दिएको छु ।७ अर्थतन्त्रका महत्त्वपूर्ण परिसूचक, विवरण र तथ्यांक समावेश गरिएको आर्थिक सर्वेक्षण २०७६७७ मैले यस सम्मानित सदनसमक्ष पेस गरिसकेको छु । अब म चालु आर्थिक वर्षको आर्थिक स्थितिको संक्षिप्त विवरण प्रस्तुत गर्ने अनुमति चाहन्छु ।८ विगत केही वर्षदेखि निरन्तर रूपमा हासिल हुँदै आएको उच्च आर्थिक वृद्धिदर कोरोना रोगको संक्रमण जोखिम न्यूनीकरण गर्न राष्ट्रिय तथा अन्तर्राष्ट्रिय रूपमा अवलम्बन गरिएका कदमबाट प्रभावित भई यो वर्ष २३ प्रतिशतमा सीमित हुने प्रारम्भिक अनुमान छ । पर्यटन, यातायात, उत्पादनमूलक उद्योग र निर्माणतर्फको उत्पादन संकुचित हुने अनुमान छ ।९ प्रतिव्यक्ति कुल गार्हस्थ्य उत्पादन १०८५ अमेरिकी डलर र प्रतिव्यक्ति खर्चयोग्य आय १३८८ अमेरिकी डलर पुगेको छ । कुल गार्हस्थ्य उत्पादनको अनुपातमा कुल लगानी ५०२ प्रतिशत र कुल राष्ट्रिय बचत ४६० प्रतिशत पुगेको छ ।१० चालु आर्थिक वर्षको ९ महिनासम्म मुद्रास्फीति औसत ६५ प्रतिशतमा सीमित रहेको छ । समष्टिगत आर्थिक स्थायित्वका अधिकांश परिसूचकहरू सकारात्मक छन् । यद्यपि, कोरोना महामारीबाट उत्पन्न परिस्थितिको कारण यी परिसूचकहरू दबाबमा परेका छन् ।११ सामाजिक तथा आर्थिक क्षेत्रको प्रगति उत्साहप्रद छ । विद्यालय जाने उमेरका बालबालिकाको भर्ना र विद्यालय शिक्षा पूरा गर्ने दर बढेको छ । आधारभूत, माध्यमिक र उच्च शिक्षासहित सबै तहको शिक्षामा लैंगिक समानता हासिल भएको छ । निःशुल्क स्वास्थ्य सेवा र स्वास्थ्य बिमासमेतको कारणले आधारभूत स्वास्थ्य सेवामा पहुँच बढेको छ । मातृ, शिशु र बाल स्वास्थ्यमा उल्लेख्य सुधार भएको छ । आधारभूत खानेपानी सुविधाको पहुँच ९० प्रतिशत जनसंख्यामा पुगेको छ । सरसफाइ सुविधा सबैमा पुगी नेपाल खुला दिसामुक्त घोषणा भइसकेको छ । काठमाडौं सडक बालबालिकामुक्त भएको छ । नब्बे प्रतिशत जनतामा विद्युत्को पहुँच पुगेको छ भने प्रतिव्यक्ति विद्युत् खपतमा उल्लेख्य वृद्धि भएको छ । सडक सञ्जाल विस्तार भएको छ । सूचना प्रविधि तथा आम सञ्चारका माध्यमको संख्यात्मक तथा गुणात्मक विकास भएको छ । निरपेक्ष गरिबी क्रमशः घट्दै गएको छ ।१२ असहज परिस्थितिका बीच पनि राष्ट्रिय महत्त्वका राजमार्ग, विद्युत्, विमानस्थल र सिँचाइ आयोजना निर्माण भइरहेका छन् । भूकम्पपछिको पुनर्निर्माणका अधिकांश कार्य सम्पन्न हुने चरणमा पुगेका छन् ।१३ वित्तीय सेवाको पहुँच उल्लेख्य बढेको छ । मुलुकभर वाणिज्य बैंकका थप १ हजारभन्दा बढी शाखा विस्तार भएका छन् । बिमाको पहुँच पुगेको जनसंख्या ५६ लाखबाट बढेर ७० लाख पुगेको छ । नीतिगत र प्रणालीगत सुधारमार्फत पुँजीबजारको दायरा फराकिलो बनाइएको छ । वित्तीय कारोबारमा सूचना प्रविधिको प्रयोग व्यापक भएको छ ।१४ लगानीलाई प्रोत्साहित गर्न अवलम्बन गरिएका विभिन्न सुधार तथा गत वर्ष सम्पन्न लगानी सम्मेलनको परिणामस्वरूप चालु आर्थिक वर्षमा लगानी बोर्डमार्फत रु १४ खर्ब ३५ अर्बको लगानी प्रतिबद्धता प्राप्त भएको छ भने रु १ खर्ब ५५ अर्बको प्रत्यक्ष वैदेशिक लगानी स्वीकृत भएको छ । उद्योग विभागमार्फत रु २९ अर्ब ८२ करोडको लगानी स्वीकृत भएको छ ।१५ यो आर्थिक वर्षको ९ महिनासम्म निर्यात १२९ प्रतिशतले बढेको छ भने आयात ७५ प्रतिशतले घटेको छ । यसबाट व्यापार घाटा कम हुनुका साथै शोधनान्तर स्थितिमा उल्लेख्य सुधार भई रु ३६ अर्ब ६१ करोड शोधनान्तर बचत भएको छ । विदेशी मुद्रा सञ्चिति यसै अवधिमा रु १ खर्ब १७ अर्बले वृद्धि भई रु ११ खर्ब ५६ अर्ब पुगेको छ ।१६ छोटो समयमा नै वित्तीय संघीयता पूर्णरूपमा कार्यान्वयनमा आएको छ । तीनवटै तहको खर्च र राजस्व प्रणाली व्यवस्थित भएको छ । विकास आयोजना छनोट प्रभावकारी बनाउन आयोजना बैंकको अवधारणा कार्यान्वयनमा ल्याइएको छ । करको दायरा फराकिलो बनाइएको छ । चालु आर्थिक वर्षको वैशाखसम्म थप ११ लाख २५ हजार करदाता करको दायरामा आएका छन् ।१७ वैदेशिक सहायता प्रतिबद्धता बढेको छ भने सहायतामा बजेटरी सहयोगको अनुपात बढ्दै गएको छ । चालु आर्थिक वर्षमा प्राप्त रु १ खर्ब ६४ अर्बको वैदेशिक सहायता प्रतिबद्धतामध्ये रु ५० अर्ब बजेटरी सहायता रहेको छ ।१८ आर्थिक वर्ष २०७६७७ मा कोरोना संक्रमणका कारण मूलतः पुँजीगत खर्च र राजस्व परिचालन दुवै प्रभावित भएका छन् । कुल सरकारी खर्च विनियोजनको तुलनामा ७०० प्रतिशत अर्थात् रु १० खर्ब ७३ अर्ब ३५ करोड हुने संशोधित अनुमान छ । कुल विनियोजनमध्ये चालु खर्च ७३३ प्रतिशत, पुँजीगत खर्च ५८६ प्रतिशत र वित्तीय व्यवस्थातर्फको खर्च ७८८ प्रतिशत हुने संशोधित अनुमान छ ।१९ चालु आर्थिक वर्षमा राजस्व संकलन वार्षिक अनुमानको तुलनामा ७४४ प्रतिशत अर्थात् रु ८ खर्ब २७ अर्ब हुने अनुमान छ । वैदेशिक सहायता परिचालनतर्फ अनुदान रु ३२ अर्ब र ऋण रु १ खर्ब २१ अर्ब गरी कुल रु १ खर्ब ५३ अर्ब हुने संशोधित अनुमान छ । आन्तरिक ऋण परिचालन रु १ खर्ब ९३ अर्ब हुने अनुमान छ ।२० अब म आगामी आर्थिक वर्ष २०७७७८ को बजेटका उद्देश्य तथा प्राथमिकता प्रस्तुत गर्ने अनुमति चाहन्छु । बजेटका उद्देश्यहरू निम्नानुसार रहेका छन्(क) संक्रामक लगायत सबै प्रकारका रोग र विपद्बाट नागरिकको जीवन रक्षा गर्दै जनजीवनलाई सहज र सुरक्षित बनाउने,(ख) उपलब्ध साधन, स्रोत, अवसर र क्षमताको उच्चतम परिचालन गरी शीघ्र आर्थिक पुनरुत्थान गर्दै विकासको गतिलाई निरन्तरता दिने,(ग) नागरिकका मौलिक हक र अधिकारको रूपमा रहेका आवश्यकता परिपूर्तिमार्फत राज्यको लोककल्याणकारी भूमिका बढाउने र(घ) सामाजिक, आर्थिक र भौतिक पूर्वाधार विकासमार्फत उत्थानशील, समुन्नत, स्वाधीन, समृद्ध एवं समाजवाद उन्मुख अर्थतन्त्र निर्माण गर्दै जाने । २१ बजेटका उद्देश्यहरू हासिल गर्न मैले देहायअनुसार क्षेत्रगत र कार्यक्रमगत प्राथमिकता निर्धारण गरेको छु ः (क) कोरोना लगायत सबै प्रकारका स्वास्थ्य जोखिमबाट नागरिकलाई सुरक्षित राख्न र गुणस्तरीय स्वास्थ्य सेवा सर्वसुलभ बनाउन स्वास्थ्य सेवाको दायरा विस्तार, स्वास्थ्य पूर्वाधार निर्माण तथा स्तरोन्नति र स्वास्थ्य जनशक्ति विकास, (ख) कोरोना भाइरस संक्रमणको रोकथाम तथा नियन्त्रणका लागि चालिएका कदमबाट टुटेको उत्पादन र आपूर्ति शृंखलालाई पुनःस्थापना गर्दै कृषि, उद्योग, पर्यटन, निर्माण लगायत प्रभावित व्यवसायको पुनरुत्थान, (ग) नागरिकका लागि काम र रोजगारीका अवसर, खाद्य सुरक्षा, सुरक्षित आवास, सार्वकालिक सामाजिक सुरक्षा र संरक्षण,(घ) विकासको शीघ्र प्रतिफल प्राप्त हुने र आगामी वर्षभित्र सम्पन्न हुने अधुरा आयोजना कार्यान्वयन,(ङ) गुणस्तरीय र जीवनोपयोगी शिक्षा, सूचना प्रविधिको विस्तार, आधारभूत खानेपानी लगायतका सामाजिक, आर्थिक तथा भौतिक पूर्वाधारको विकास तथा निर्माण र (च) संघीयता कार्यान्वयन, गुणस्तरीय तथा पहुँचयुक्त सार्वजनिक सेवा र उत्तरदायी तथा पारदर्शी शासन व्यवस्थाको सुदृढीकरण ।२२ आगामी वर्षको क्षेत्रगत बजेट विनियोजन गर्दा कोरोनाको रोकथाम गर्दै आर्थिक पुनरुत्थान हुने, तत्काल प्रतिफल प्राप्त गर्न सकिने, आगामी आर्थिक वर्षमै सम्पन्न हुने, चालु आयोजनाहरूको कार्यान्वयन निरन्तरता सुनिश्चित गर्ने र सेवा प्रवाहलाई प्रभावकारी बनाउन संघ, प्रदेश र स्थानीय तहको उच्चतम समन्वय र सहकार्य गर्ने तथा सार्वजनिक, निजी, सहकारी र सामुदायिक क्षेत्रसँगको साझेदारीबाट विकास प्रक्रियालाई अघि बढाउने कार्यक्रमतर्फ मैले जोड दिएको छु ।२३ अब म संघीय वित्त व्यवस्थाअनुसार संघ, प्रदेश र स्थानीय तहमा भएका विनियोजनसम्बन्धी विवरण प्रस्तुत गर्न अनुमति चाहन्छु ।२४ संघीय सरकारको स्रोतमा संकुचन हुने अनुमान भए तापनि वित्तीय संघीयता कार्यान्वयनलाई प्राथमिकता दिई प्रदेश र स्थानीय तहमा वित्तीय हस्तान्तरण भई जाने समानीकरण, समपूरक र विशेष अनुदान रकम यथावत् राखेको छु । संघबाट सञ्चालित प्रदेश तथा स्थानीय तहको कार्यक्षेत्रमा पर्ने आयोजना सम्बन्धित प्रदेश र स्थानीय तहबाटै कार्यान्वयन गर्ने गरी ससर्त अनुदानमा उल्लेख्य वृद्धि गरेको छु ।२५ राष्ट्रिय प्राकृतिक स्रोत तथा वित्त आयोगद्वारा निर्धारित सूत्रअनुसार खर्चको आवश्यकता, मानव विकास सूचकांकको अवस्था, राजस्व क्षमता तथा प्रदेश र स्थानीय तहबीच रहेका आर्थिक, सामाजिक र अन्य असमानता समेतका आधारमा प्रदेशलाई रु ५५ अर्ब १९ करोड र स्थानीय तहलाई रु ९० अर्ब ५ करोड समानीकरण अनुदान विनियोजन गरेको छु । आगामी आर्थिक वर्षमा ससर्त अनुदानतर्फ प्रदेशलाई रु ३६ अर्ब ३५ करोड र स्थानीय तहलाई रु १ खर्ब ६१ अर्ब ८ करोड विनियोजन गरेको छु ।२६ राजस्व बाँडफाँटतर्फ प्रदेश र स्थानीय तहको जनसंख्या, क्षेत्रफल र मानव विकास तथा न्यून विकास सूचकांकलाई आधार लिई प्रदेश र स्थानीय तहमा कुल रु १ खर्ब २२ अर्ब १४ करोड बाँडफाँट हुने अनुमान गरेको छु ।२७ प्रदेश र स्थानीय तहले आफूले पहिचान गरी सञ्चालन गर्न माग भई आएका आयोजनाका लागि रु ९ अर्ब ९६ करोड समपूरक अनुदान छुट्याएको छु । प्रदेश वा स्थानीय तहलाई विशिष्ट प्रकृतिको कार्य गर्नका लागि विशेष अनुदान उपलब्ध गराउन रु ९ अर्ब ९७ करोड व्यवस्था गरेको छु ।२८ अब म आगामी आर्थिक वर्षको बजेटका कार्यक्रम तथा विनियोजन प्रस्तुत गर्ने अनुमति चाहन्छु ।कोरोना संक्रमण रोकथाम र स्वास्थ्य प्रणालीमा सुधार २९ कोरोना महामारी लगायत संक्रामक तथा अन्य रोगबाट सिर्जना हुने स्वास्थ्य जोखिमको न्यूनीकरण गर्न रोगको रोकथाम, नियन्त्रण र उपचारका लागि गुणस्तरीय स्वास्थ्य सेवा, पूर्वाधार विकास, औषधि एवं उपकरण र दक्ष चिकित्सक तथा स्वास्थ्यकर्मीको सेवा विस्तार गर्न उच्च प्राथमिकता दिई स्वास्थ्य क्षेत्रमा उल्लेख्य बजेट वृद्धि गरेको छु ।३० कोरोना संक्रमणलाई थप विस्तार हुन नदिनका लागि उच्च जोखिमयुक्त क्षेत्रमा परीक्षणको दायरा बढाउन, गुणस्तरीय स्वास्थ्य परीक्षण सहितको थप क्वारेन्टाइन केन्द्रहरूको स्थापना गर्न, भरपर्दो उपचार सेवा प्रवाह गर्न र नागरिकमा सिर्जना भएको मनोवैज्ञानिक त्रासलाई सम्बोधन गर्न आवश्यक स्रोतको व्यवस्था मिलाएको छु । कोरोना संक्रमण नियन्त्रण तथा उपचार तत्काल आवश्यक पर्न सक्ने औषधि, उपकरण तथा उपचार सामग्री कमी हुन नदिन रु ६ अर्ब बजेट व्यवस्था गरेको छु ।३१ चिकित्सक स्वास्थ्यकर्मी तथा प्रयोगशालामा काम गर्ने कर्मचारीका लागि व्यक्तिगत सुरक्षा उपकरणको व्यवस्थासहित सेवामा उत्प्रेरित गर्न प्रोत्साहन भत्ताको व्यवस्था गरेको छु । कोरोना लगायत अन्य संक्रामक रोगविरुद्ध कार्यरत सबै स्वास्थ्यकर्मीलाई रु ५ लाखसम्मको निःशुल्क स्वास्थ्य बिमा गर्ने व्यवस्था मिलाएको छु ।३२ आगामी वर्ष काठमाडौं उपत्यकामा ३०० शय्याको सुविधा सम्पन्न छुट्टै सरुवा रोग अस्पताल निर्माण, काठमाडौं उपत्यका र प्रदेश राजधानीका सरकारी अस्पतालमा थप २५० शय्या आईसीयू बेड स्थापना र सबै प्रदेश राजधानीमा ५० शय्याको सरुवा रोग अस्पताल सञ्चालन गरिनेछ । पोखरा र कर्णाली स्वास्थ्य विज्ञान प्रतिष्ठान तथा कोसी, नारायणी, भरतपुर, भेरी र डडेल्धुरा अस्पतालको स्तरोन्नति गरी विशेषज्ञ अस्पतालको रूपमा विकास गर्दै लगिनेछ । स्वास्थ्य पूर्वाधार विकासका लागि रु १२ अर्ब ४६ करोड विनियोजन गरेको छु ।३३ राष्ट्रिय जनस्वास्थ्य प्रयोगशालाको क्षमता विस्तार गरी अन्तर्राष्ट्रिय मापदण्डअनुरूपको बनाउन, सबै प्रदेश राजधानीमा अत्याधुनिक स्वास्थ्य प्रयोगशाला स्थापना गर्न, सबै स्वास्थ्य संस्थामा उपचार सेवाका लागि आवश्यक प्रयोगशाला विस्तार गर्न तथा रोग निदान एवं फार्मेसी सेवा अनिवार्य रूपमा सञ्चालन गर्न र विदेशबाट आउने व्यक्तिको अनिवार्य स्वास्थ्य परीक्षण गर्न प्रमुख प्रवेश नाकामा आवश्यक उपकरण सहितको स्वास्थ्य डेस्क स्थापना गर्न बजेट विनियोजन गरेको छु ।३४ गुणस्तरीय आधारभूत स्वास्थ्य सेवामा सबै नागरिकको पहुँच सुनिश्चित गर्न सबै स्थानीय तहमा ५ देखि १५ शय्यासम्मका आधारभूत अस्पताल स्थापना गर्ने नीतिअनुसार आगामी वर्ष थप २७२ अस्पताल स्थापना गर्न रु १४ अर्ब २७ करोड र साबिकका जिल्ला तथा अञ्चल अस्पतालको स्तरोन्नति गर्न आवश्यक बजेट व्यवस्था गरेको छु । एक चिकित्सक एक स्वास्थ्य संस्थाको व्यवस्था सुरु गरिनेछ । स्थानीय तहका स्वास्थ्य संस्थामा चिकित्सकको व्यवस्था गरी नसर्ने रोग जाँच सहितको आधारभूत स्वास्थ्य सेवा उपलब्ध गराउन रु ५ अर्ब १० करोड वित्तीय हस्तान्तरण गर्ने व्यवस्था मिलाएको छु ।३५ तीन वर्षभित्रमा सबै नागरिकमा स्वास्थ्य बिमा पुग्ने गरी आगामी वर्ष सबै स्थानीय तहका ४० प्रतिशत जनसंख्यालाई बिमाको दायरामा ल्याइनेछ । स्वास्थ्य बिमा कार्यक्रममा आधारभूत बाहेकका स्वास्थ्य सेवालाई पनि क्रमशः समावेश गर्दै लगिनेछ । स्वास्थ्य बिमा कार्यक्रममा रु ७ अर्ब ५० करोड विनियोजन गरेको छु ।३६ सबै स्थानीय तहका स्वास्थ्य संस्थाबाट सुरक्षित मातृत्व तथा प्रजनन स्वास्थ्य सेवा तथा महिलाहरूमा हुने सर्भाइकल र स्तन क्यान्सरजस्ता घातक रोग पहिचान र उपचारका लागि निःशुल्क स्वास्थ्य परीक्षण गरिनेछ । सबै स्वास्थ्य संस्थाबाट पोषणका कार्यक्रम सञ्चालन गरिनेछ । आगामी वर्ष नेपाललाई पूर्ण खोपयुक्त मुलुक घोषणा गर्न आवश्यक बजेट व्यवस्था गरेको छु ।३७ विपन्न नागरिकलाई घातक रोग एवं ज्येष्ठ नागरिक तथा बालबालिकाको मुटुरोगको निःशुल्क उपचार गर्न र क्षयरोग, एड्स तथा यौन रोग र कुष्ठरोग नियन्त्रण कार्यक्रम सञ्चालन गर्न रु ४ अर्ब २२ करोड विनियोजन गरेको छु । केन्द्रीय अस्पतालबाट गरिब तथा विपन्न वर्गलाई प्रारम्भिक चरणको आकस्मिक स्वास्थ्य सेवा निःशुल्क उपलब्ध गराउने व्यवस्था मिलाएको छु ।३८ त्रिभुवन विश्वविद्यालयको चिकित्साशास्त्र अध्ययन संस्थानअन्तर्गत नेफ्रोलोजी तथा युरोलोजी लगायतका अन्य जटिल रोगको अध्ययन अध्यापन तथा तालिमसहित विशिष्ट स्वास्थ्य सेवा प्रदान गर्ने मेडिकल सुपर स्पेसियालिटी केन्द्र स्थापना गरिनेछ । स्वदेशमै संक्रामक लगायत सबै प्रकारका रोगको परीक्षण गर्न दक्ष प्राविधिक तथा आधुनिक उपकरण सहितको अन्तर्राष्ट्रियस्तरको राष्ट्रिय रोग निदान केन्द्र स्थापना गरिनेछ ।३९ गंगालाल हृदय रोग केन्द्र, परोपकार प्रसूति अस्पताल, मानव अंग प्रत्यारोपण केन्द्र, कान्ति बाल अस्पताल र वीर अस्पताल लगायतका विशिष्टीकृत अस्पतालले स्थानीय तहका स्वास्थ्य संस्थामा विशेषज्ञ चिकित्सकको सेवासहित स्याटेलाइट तथा अनुसेवा क्लिनिक सञ्चालन गर्न र विशेषज्ञ स्वास्थ्य सुविधा नपुगेका दुर्गम स्थानका बिरामीका लागि भरपर्दो टेलिमेडिसिन सेवा प्रणाली सञ्चालनमा ल्याउन बजेट व्यवस्था गरेको छु ।४० मनमोहन कार्डियोथोरासिक भास्कुलर तथा ट्रान्सप्लान्ट केन्द्र, त्रिवि शिक्षण अस्पताल, बीपी कोइराला क्यान्सर अस्पताल, जीपी कोइराला राष्ट्रिय स्वासप्रश्वास उपचार केन्द्र, सुशील कोइराला प्रखर क्यान्सर अस्पताल, रामराजा प्रसाद सिंह स्वास्थ्य विज्ञान प्रतिष्ठान र भक्तपुरको दुवाकोटमा वीर अस्पतालको विस्तारित सेवा सञ्चालन गर्न आवश्यक पूर्वाधार विकासका लागि बजेट व्यवस्था गरेको छु ।४१ निरोगी नेपाल निर्माण अभियान अघि बढाउन सुदृढ सार्वजनिक स्वास्थ्य सेवाका अतिरिक्त स्वच्छ र सन्तुलित आहार, शारीरिक व्यायाम, सरसफाइ सहितको स्वस्थ जीवनशैली अवलम्बन गर्न प्रोत्साहित गरिनेछ । आयुर्वेद लगायतका वैकल्पिक उपचार पद्धतिको प्रवर्द्धन गर्दै रोग प्रतिरोधात्मक क्षमता बढाउन तथा मानसिक स्वास्थ्य संवर्द्धन गर्न स्थानीय तह एवं सामुदायिक संघसंस्था समेतको सहभागितामा आरोग्य केन्द्र, व्यायामशाला र योग केन्द्र सञ्चालन गरिनेछ ।४२ निजी क्षेत्रबाट सञ्चालित अस्पतालले प्रदान गर्ने सेवाको प्रभावकारी अनुगमन गर्दै विपद् तथा महामारीको समयमा निजी क्षेत्रका स्वास्थ्य संस्थालाई सरकारले उपयोग गर्न सक्ने व्यवस्था मिलाएको छु । निजी क्षेत्रबाट सञ्चालित अस्पतालका चिकित्सकले जिल्ला अस्पताल र स्थानीय तहका स्वास्थ्य संस्थामा अनिवार्य रूपमा विशेषज्ञ सेवा उपलब्ध गराउनुपर्ने व्यवस्था मिलाएको छु ।४३ नेपाल स्वास्थ्य अनुसन्धान परिषद्लाई संक्रामक रोग नियन्त्रणको समेत अनुसन्धान गर्ने सक्षम निकायको रूपमा विकास गर्ने, नेपाल औषधि लिमिटेडको क्षमता विस्तार गर्ने तथा स्वास्थ्य संस्थामा अति आवश्यक औषधिको मौज्दात निरन्तर कायम राख्ने व्यवस्था मिलाएको छु ।४४ मुलुकभरका ५२ हजार महिला स्वास्थ्य स्वयंसेविकाको परिवारलाई उपलब्ध गराउँदै आएको निःशुल्क स्वास्थ्य बिमालाई निरन्तरता दिँदै यातायात खर्च दोब्बर गरेको छु । स्थानीय तह, गैरसरकारी संस्था तथा सामुदायिक क्षेत्रको सहकार्यमा महिला स्वास्थ्य स्वयंसेविकाको समेत परिचालन गरी सरसफाइ, स्वास्थ्य सचेतना र स्वास्थ्य बिमाको अभियान चलाउने व्यवस्था मिलाएको छु ।४५ कान्ति बाल अस्पतालमा थप आईसीयू सहितको पूर्वाधार निर्माण गरी उच्च शिक्षा अध्ययन गर्ने उत्कृष्ट केन्द्रको रूपमा विकास गर्न, सहिद गंगालाल राष्ट्रिय हृदय रोग केन्द्रमा बाल मुटुरोग उपचार सुविधा सुरु गर्न तथा थप उपकरण खरिद गर्न र स्वास्थ्य संस्थाका भवन निर्माण गर्न बजेट व्यवस्था गरेको छु ।४६ राजमार्गका बढी दुर्घटना हुने क्षेत्रमा रहेका अस्पतालमा ट्रमा सेन्टर स्थापना गर्न र मुलुकभर एउटै फोन नम्बरमा सम्पर्क गरी बिरामीले सहज र सुलभ रूपमा एम्बुलेन्स सेवा प्राप्त गर्न सक्ने व्यवस्था गरिनेछ ।४७ स्वास्थ्य क्षेत्रका आयोग, प्रतिष्ठान, काउन्सिल, अनुसन्धान केन्द्र र अस्पताल सञ्चालनमा एकरूपता ल्याई व्यवस्थित गर्न क्षेत्रगत एकीकृत छाता ऐन तर्जुमा गरिनेछ । स्वास्थ्य सेवाको विद्यमान दरबन्दीलाई पुनरावलोकन गरी स्वास्थ्यकर्मीको संख्या थप गर्न, सेन्टर फर डिजिज कन्ट्रोल, फुड एन्ड ड्रग एडमिनिस्ट्रेसन र राष्ट्रिय स्वास्थ्य प्रत्यायन प्राधिकरण स्थापनाका लागि प्रारम्भिक कार्य सुरु गर्न बजेट व्यवस्था गरेको छु ।४८ स्वास्थ्य तथा जनसंख्या मन्त्रालयको बजेट वृद्धि गरी रु ९० अर्ब ६९ करोड पुर्याएको छु ।४९ अब म राहत, सहुलियत तथा आर्थिक पुनरुत्थान कार्यक्रम एवं विनियोजन प्रस्तुत गर्ने अनुमति चाहन्छु ।५० कोभिड१९ को रोकथाम र नियन्त्रणका लागि अवलम्बन गरिएको कदमको कारण दैनिक जनजीवनमा परेको प्रतिकूल प्रभावलाई सहज तुल्याउन सरकारले ल्याएको तत्काल राहतका कार्यक्रमलाई संक्रमण जोखिम रहँदासम्म निरन्तरता दिइनेछ ।५१ संघ, प्रदेश र स्थानीय तहको सहकार्यमा सञ्चालन हुने रोजगारीका कार्यक्रमको ज्याला बापत तथा कामका लागि खाद्यान्न कार्यक्रममा आबद्ध नहुने कोरोना प्रभावित असंगठित क्षेत्रका श्रमिकलाई न्यूनतम ज्यालाको एक चौथाइ बराबरको खाद्यान्न राहत स्वरूप प्रदान गर्न रकमको व्यवस्था गरेको छु ।५२ घरेलु, साना तथा मझौला उद्यम तथा कोरोना प्रभावित पर्यटन व्यवसायका श्रमिक तथा कर्मचारीको पारिश्रमिक भुक्तानी तथा व्यवसाय सञ्चालनका लागि ५ प्रतिशत ब्याजमा कर्जा उपलब्ध गराउन रु ५० अर्बको छुट्टै कोष खडा गर्ने व्यवस्था गरेको छु । नेपाल राष्ट्र बैंक मार्फत सञ्चालन हुने यस कोषमा नेपाल सरकार, सरकारी स्वामित्वमा रहेका सार्वजनिक संस्थान र दातृ निकायबाट प्राप्त हुने रकम रहने छ ।५३ घरायसी साना विद्युत् उपभोक्तालाई मासिक १० युनिटसम्म खपत गर्नेलाई निःशुल्क, मासिक १५० युनिट खपत गर्नेलाई २५ प्रतिशत र २५० युनिटसम्म खपत गर्नेलाई १५ प्रतिशतले महसुल छुट दिने तथा खानेपानी र सिँचाइ उपभोक्ता समितिले तिर्नुपर्ने विद्युत् डिमान्ड शुल्क मिनाहा र विद्युत् महसुलमा सहुलियत दिने व्यवस्था गरेको छु । कोभिड१९ का कारण प्रभावित उत्पादनमूलक उद्योगहरूको लकडाउन अवधिभर विद्युत्को डिमान्ड शुल्क छुट दिने र माग कम हुने समयको विद्युत् खपतमा ५० प्रतिशत छुट दिने प्रबन्ध मिलाएको छु ।५४ कोरोनाबाट प्रभावित कृषि, घरेलु, साना तथा मझौला उद्योग, उत्पादनमूलक उद्योग, होटल, पर्यटन लगायतका क्षेत्रका उद्योग व्यवसायलाई ५ प्रतिशतसम्मको सहुलियत ब्याजदरमा कर्जा उपलब्ध गराउन नेपाल राष्ट्र बैंकले रु १ खर्बसम्मको पुनर्कर्जा सुविधा उपलब्ध गराउने व्यवस्था मिलाएको छु ।५५ कोरोना रोगको बिमा हुने थप व्यवस्था गरी रु १ लाखसम्मको सामूहिक कोरोना बिमा गर्दा लाग्ने वार्षिक शुल्कमा सरकारले ५० प्रतिशत अनुदान दिने प्रबन्ध मिलाएको छु । स्वास्थ्यकर्मी, महिला स्वास्थ्य स्वयंसेविका लगायतका व्यक्तिको बिमा दायित्व शुल्क सरकारले व्यहोर्ने व्यवस्था मिलाएको छु ।५६ विदेशमा गम्भीर स्वास्थ्य जोखिममा परेका, रोजगारी गुमाएका, प्रवेशाज्ञाको म्याद समाप्त भएका तथा अन्य कारणले अलपत्र परेका नेपालीलाई स्वदेश फर्काउने कार्यका लागि आवश्यक रकमको व्यवस्था गरेको छु ।५७ संगठित क्षेत्रका श्रमिकको योगदानमा आधारित सामाजिक सुरक्षा कोषमा श्रमिक र रोजगारदाताले जम्मा गर्नुपर्ने रकम लकडाउन अवधिभरका लागि नेपाल सरकारले व्यहोर्ने व्यवस्था मिलाइएको छ । सो रकम सम्बन्धित प्रतिष्ठानले तत्काल श्रमिकको पारिश्रमिक भुक्तानीका लागि सापटीको रूपमा प्राप्त गर्न सक्ने र व्यवसाय सहज भएपश्चात् कोषमा जम्मा गर्नुपर्ने व्यवस्था गरिनेछ ।५८ नेपाली वायु सेवा कम्पनीले भुक्तानी गर्नुपर्ने पार्किङ शुल्क, वायु सेवा सञ्चालन अनुमतिपत्र नवीकरण दस्तुर, उडान योग्यता प्रमाणपत्र दस्तुर र हवाई इन्धनमा लाग्ने पूर्वाधार करमा छुट दिने व्यवस्था मिलाएको छु ।५९ कोरोनाका कारण निर्माण, यातायात, आमसञ्चार, चलचित्र लगायतका क्षेत्रमा परेको प्रभाव सम्बोधन गर्न इजाजत पत्र तथा उपकरणको नवीकरण दस्तुरमा छुट तथा चालु पुँजीका लागि कर्जा सुविधा एवं लकडाउन अवधिभरको ठेक्का तथा बैंक ग्यारेन्टीको म्याद थपको व्यवस्था गरेको छु । कोरोनाका कारण उत्पन्न व्यावसायिक अवसरको उपयोग गर्न नवप्रवर्तनकारी कार्यमा लगानी प्रोत्साहन गर्न चाहने उद्यमी व्यवसायीलाई २ प्रतिशत ब्याजदरमा उपलब्ध गराइने नवप्रवर्तन सुरुवाती पुँजीका लागि रु ५० करोड व्यवस्था गरेको छु ।६० अब म श्रम र रोजगारी एवं सामाजिक सुरक्षासम्बन्धी कार्यक्रम तथा विनियोजन प्रस्तुत गर्ने अनुमति चाहन्छु ।"
आर्थिक वर्ष २०७७७८ को,"कृषि८१ नेपाली अर्थतन्त्रको भरपर्दो आधारको रूपमा रहेको कृषि क्षेत्रमा कोरोना महामारीको कारण उत्पन्न भएको चुनौती र अवसरलाई सम्बोधन गर्न कृषिमा श्रम परिचालन, कृषि कार्यको व्यवसायीकरण, यान्त्रीकरण र आधुनिकीकरण गरी काम र रोजगारी सिर्जना गरिनेछ । कृषि क्रान्तितर्फ उन्मुख हुन कृषि भूमिको अधिकतम उपयोग गर्दै बालीको सम्भावनाको आधारमा सहकारी, सामुदायिक तथा निजी फर्ममार्फत ठूलो परिमाणमा उत्पादन गर्न प्रोत्साहित गरिनेछ । यसका लागि सिँचाइ, मल, बीउ, पुँजी, प्रविधि र बजार सुनिश्चित गरिनेछ ।८२ कृषि उत्पादनमा मुलुकलाई आत्मनिर्भर गराउँदै खाद्य सुरक्षा र सम्प्रभुता कायम गर्दै लगिनेछ । आगामी वर्ष दूध, तरकारी र मासुजन्य वस्तुको उत्पादनमा आत्मनिर्भर हुने गरी लक्षित कार्यक्रम सञ्चालन गरिनेछ । पोषक र औषधीय गुण भएका उच्च मूल्यका कृषि वस्तु उत्पादन र चैते धान तथा वसन्ते मकै खेतीलाई प्रोत्साहन गरिनेछ । गरिब, विपन्न तथा साना किसानलाई लक्षित गरी कृषि उद्यम प्रवर्द्धनको लागि ग्रामीण उद्यम तथा आर्थिक विकास कार्यक्रम सञ्चालन गरिनेछ ।८३ प्रधानमन्त्री कृषि आधुनिकीकरण आयोजनालाई पुनःसंरचना गर्दै स्थानीय सम्भावनाका आधारमा एक स्थानीय तहमा एक उत्पादन पकेट क्षेत्र कार्यक्रम सञ्चालन गरिनेछ । आगामी वर्ष कृषि र पशुपालनका थप २५० पकेट क्षेत्र विकास गरी प्रत्येक स्थानीय तहमा कम्तीमा एक कृषि पकेट क्षेत्र रहने सुनिश्चित गरिनेछ । यसका लागि रु ३ अर्ब २२ करोड बजेट छुट्याएको छु ।८४ खाद्य स्वच्छता प्रवर्द्धन तथा नियमन गर्न कानुनी संरचना तयार गरिनेछ । आगामी वर्ष कर्णाली र गण्डकी प्रदेशमा खाद्य गुणस्तर प्रयोगशाला सञ्चालनमा ल्याइनेछ । विषादीको उपयोग सुरक्षित स्तरमा राख्न जनचेतना अभिवृद्धि र प्रभावकारी नियमन गरिनेछ । सबै स्थानीय तहमा घुम्ती प्रयोगशालामार्फत माटो परीक्षण गरी उपयुक्त बीउ, मललगायतका कृषि सामग्री सिफारिस गर्ने व्यवस्था मिलाइनेछ ।८५ खेतीबाली लगाउने समय अगावै रासायनिक मलको पर्याप्त आपूर्ति सुनिश्चित गर्न रासायनिक मलको अनुदानमा बजेट वृद्धि गरी रु ११ अर्ब पुर्याएको छु । प्रांगारिक मलको प्रयोग बढाउँदै अर्गानिक खेतीलाई प्रोत्साहन गरिनेछ । यस्तो उत्पादनलाई ब्रान्डिङ गरी बजार प्रवर्द्धन गरिनेछ ।८६ किसानलाई गुणस्तरीय र उन्नत जातको बीउ उपलब्ध गराउन बालीको उन्नत जात विकास गर्दै बीउको गुणस्तर परीक्षणलाई विस्तार गरी इजाजत प्राप्त बिक्रेताबाट उन्नत बीउ खरिद गर्ने किसानलाई नगद फिर्ता गर्ने व्यवस्था मिलाइनेछ ।८७ कृषि उपजको बजारीकरण गर्न सबै स्थानीय तहमा बजार पूर्वाधार निर्माण गरिनेछ । काठमाडौंको चोभारमा निर्माणाधीन फलफूल तथा हाट बजार सञ्चालनमा ल्याइनेछ । सबै प्रदेशमा गरी ७८ कृषि थोक बजार निर्माणका लागि स्थानीय तहलाई वित्तीय हस्तान्तरण गर्न तथा प्रदेशस्तरीय कृषि उपजको हब मार्केट स्थापना गर्न बजेट व्यवस्था गरेको छु ।८८ कृषि जमिनमा कृषकको पहुँच विस्तार गर्न करार खेती, चक्लाबन्दी र सामुदायिक सहकारी खेतीलाई प्रोत्साहन गरिनेछ । कृषि उपजको समर्थन मूल्य तोकी खरिद गर्ने व्यवस्था मिलाइनेछ । आगामी वर्षदेखि स्थानीय तह, सहकारी संघसंस्था एवम् भूमि बैंकमार्फत हुने खेती र सामूहिक खेती गर्ने समूहलाई मात्र शीत भण्डार निर्माण अनुदान दिइनेछ ।८९ खाद्य सुरक्षा तथा आपूर्ति व्यवस्थापनलाई सुदृढ तुल्याउन र कृषि उपजको मूल्य सुनिश्चितता दिन २०० खाद्य भण्डारण केन्द्र स्थापना गर्न स्थानीय तहलाई रु १ अर्ब वित्तीय हस्तान्तरणको व्यवस्था गरेको छु । यस्ता केन्द्रमार्फत समर्थन मूल्य तोकिएका कृषि उपज खरिद गर्ने र एक तहको प्रशोधन गरी बिक्री गर्न तथा सरकारी र निजीस्तरमा हाल सञ्चालनमा रहेका खाद्य गोदामको मर्मतसम्भार गरी खाद्यान्न सञ्चय गर्न खाद्यान्न बैंकको अवधारणा कार्यान्वयन गर्ने व्यवस्था मिलाएको छु ।९० सबै स्थानीय तहमा कम्तीमा एक कृषि र एक पशु सेवा प्राविधिकको व्यवस्था मिलाउन रु ५० करोड बजेट व्यवस्था गरेको छु । कृषि क्याम्पसमा स्नातक अध्ययनरत विद्यार्थीलाई इन्टर्नसिप गराउने तथा विभिन्न प्राविधिक शिक्षालयमा अध्ययनरत विद्यार्थीलाई पढाइसँगै आयआर्जन गर्ने प्रबन्ध मिलाएको छु ।९१ कृषि बाली तथा पशुपन्छी बिमाको दायरा विस्तार गरी जोखिम न्यूनीकरण गर्न बिमा प्रिमियम अनुदान रकममा वृद्धि गरिएको छ । बाली बिमा गर्दा प्रिमियमबापत कृषकले तिर्नुपर्ने रकम बाली उत्पादन भएपछि तिर्न पाउने सुविधा दिइनेछ । कृषिको उत्पादन तथा बजार जोखिम कम गर्न मोबाइल एप्समार्फत किसानका लागि मौसम, बीउबिजन, खेती प्रविधि र बजार मूल्यसम्बन्धी सूचना उपलब्ध गराइनेछ ।९२ फलफूलका बिरुवा रोप्ने र संरक्षण गर्ने कार्यलाई अभियानको रूपमा सञ्चालन गर्न आगामी वर्ष कृषितर्फ थप ५० लाख र वनतर्फका कार्यक्रमबाट थप ५५ लाख फलफूलका बिरुवा उत्पादन गरी वितरण गरिनेछ । प्रत्येक स्थानीय तहमा नर्सरी स्थापना गरी कम्तीमा १० हजार फलफूलको बिरुवा उत्पादन गर्न प्राविधिक सहयोग उपलब्ध गराइनेछ । उपयोगविहीन सार्वजनिक जग्गा, सडक तथा राजमार्गका किनारा र नदी उकासबाट प्राप्त हुने जमिनमा अभियानको रूपमा फलफूल र अन्य उपयुक्त खेती गर्न निजी, सहकारी र सामुदायिक संघसंस्थालाई प्रोत्साहित गरिनेछ ।९३ सहकारी संघसंस्थामार्फत कपास, रेशम, ऊन र अन्य धागोजन्य उत्पादन एवम् प्रशोधनको लागि अनुदानको व्यवस्था गरेको छु । उखु उत्पादक किसानलाई उत्पादन परिमाणका आधारमा प्रदान गरिने अनुदानलाई निरन्तरता दिन रु ९५ करोड विनियोजन गरेको छु ।९४ नेपाल कृषि अनुसन्धान परिषद्को कार्य क्षेत्र विस्तार तथा क्षमता विकास गरी स्थानीय मौलिक खाद्यान्न, पशुपन्छी तथा मत्स्यपालन एवम् अन्य बालीको पञ्जीकरण, उत्पादकत्व र बहुप्रयोगका सम्बन्धमा अनुसन्धान गरिनेछ । कृषि क्याम्पसलाई अनुसन्धान कार्यमा प्रोत्साहन गरिनेछ ।९५ कृषकलाई व्यावसायिक पशुपन्छीपालनमा आकर्षित गर्न नश्ल सुधार कार्यक्रमलाई प्रोत्साहन, घाँस खेती र बृहत् चरीचरण क्षेत्र विकास तथा गुणस्तरीय पशु स्वास्थ्य सेवाको विस्तार गरिनेछ । मुख्य सीमा नाकामा पशु क्वारेन्टाइन स्थापना गरी प्रयोगशाला र अन्य पूर्वाधारको व्यवस्था गरिनेछ ।९६ कृषिमा प्रदान गरिँदै आएको सबै प्रकारको अनुदानको पुनरावलोकन गरी संघ, प्रदेश र स्थानीय तहबीच यो सुविधा दोहोरो नपर्ने व्यवस्था मिलाइनेछ । कृषि ऋणमा सहज पहुँच पुर्याउन किसान क्रेडिट कार्डको सुरुवात गरिनेछ । खेतीयोग्य जमिन भएका स्थानीय तहका सबै वडामा किसानलाई सूचीकृत गरी कृषि तथा पशु सेवाको आधारभूत प्राविधिक सेवा तथा टेवा दिन कृषि स्वयंसेवक परिचालन गरिनेछ ।सिँचाइ तथा नदी नियन्त्रण९७ कृषियोग्य जमिनमा तत्काल सिँचाइ सुविधा पुर्याई कृषि उत्पादन वृद्धि गर्न सानामझौला सिँचाइ आयोजना निर्माणलाई मैले जोड दिएको छु । यसका लागि समृद्ध तराई मधेस सिँचाइ विशेष कार्यक्रमअन्तर्गत आगामी वर्ष तराई र भित्री मधेसका २५ जिल्लामा ५ हजार स्यालो ट्युबवेल तथा २४७ डिप ट्युबवेल जडान गरी थप २२ हजार हेक्टर कृषियोग्य जमिनमा भूमिगत सिँचाइ सुविधा पुर्याउन रु २ अर्ब ३२ करोड विनियोजन गरेको छु ।९८ राष्ट्रिय गौरवको सिँचाइ आयोजना रानी जमरा कुलरियालगायत सिक्टा, भेरीबबई डाइभर्सन, बबई, प्रगन्ना तथा बडकापथ, वाग्मती, पालुङटार, बृहत् दाङ उपत्यकालगायतका सिँचाइ आयोजनाको कार्यान्वयन गरिनेछ । महाकाली सिँचाइ आयोजनालाई राष्ट्रिय गौरवको आयोजनाको रूपमा विकास गरिनेछ । उक्त आयोजनाहरूको लागि रु १० अर्ब २५ करोड विनियोजन गरेको छु ।९९ सुनकोसीमरिन डाइभर्सन बहुउद्देश्यीय आयोजनाको टनेल निर्माणको कार्य आगामी वर्ष सुरु गर्न रु २ अर्ब ४६ करोड विनियोजन गरेको छु । अन्य नदी पथान्तरणसहितका सिँचाइ आयोजनाको सम्भाव्यता अध्ययन सम्पन्न गरी प्राथमिकताका आधारमा क्रमशः निर्माण कार्य अघि बढाइनेछ ।१०० पहाडी तथा हिमाली क्षेत्रका नदी छेउछाउमा रहेका कृषियोग्य जमिनमा सौर्य ऊर्जाको उपयोग गरी लिफ्ट सिँचाइ कार्यक्रम सञ्चालन गरिनेछ । प्लास्टिक पोखरी निर्माण, ताल तलैया संरक्षण तथा वर्षातको पानी संकलन गरी सिँचाइ सुविधा पुर्याइनेछ । लिफ्ट तथा सोलार ऊर्जामा आधारित सिँचाइको लागि रु १ अर्ब ३१ करोड छुट्याएको छु ।१०१ महाकाली, कर्णाली, नारायणी, कमला र कोसीलगायतका ठूला नदी र अन्य जोखिमयुक्त नदी नियन्त्रणका कार्यक्रम सञ्चालन गरिनेछ । सीमा क्षेत्रमा हुने नदी कटान र डुबानको समस्या समाधान गर्न द्विपक्षीय संयन्त्रहरूलाई क्रियाशील बनाइनेछ । नदी नियन्त्रण र पहिरो व्यवस्थापनमा बायो इन्जिनियरिङ प्रविधिको प्रयोगमा जोड दिइनेछ ।१०२ जनताको तटबन्ध कार्यक्रमअन्तर्गत रतुवामावा, बक्राहा, त्रियुगा, लखनदेही, कमला, खाँडो, वाग्मती, लालबकैया, पूर्वी राप्ती, पश्चिम राप्ती, खुटियामोहनालगायतका नदीमा तटबन्ध निर्माण आयोजनाका लागि रकम विनियोजन गरेको छु । नदी नियन्त्रण कार्यक्रमका लागि रु ६ अर्ब २० करोड विनियोजन गरेको छु ।१०३ जल तथा मौसमजन्य विपद्बाट हुन सक्ने जनधनको क्षतिलाई न्यूनीकरण गर्न मौसम पूर्वानुमानलाई विश्वसनीय बनाइनेछ । आगामी वर्ष थप दुई स्थानमा मौसमी राडार सञ्चालन गरिनेछ ।१०४ कृषि तथा सिँचाइ क्षेत्रको लागि बजेट वृद्धि गरी क्रमशः रु ४१ अर्ब ४० करोड र रु २७ अर्ब ९६ करोड पुर्याएको छु ।भूमि व्यवस्था १०५ कोभिड१९ का कारण ग्रामीणमुखी हुन थालेको जनजीवन र वैदेशिक रोजगारीबाट युवाहरू फर्कने अवस्थालाई अवसरको रूपमा लिई कृषि कार्य गर्न चाहनेको भूमिमा पहुँच सुनिश्चित गर्न भूमि बैंकको स्थापना र सञ्चालन गर्ने व्यवस्था मिलाएको छु । संघ, प्रदेश र स्थानीय तहको सहलगानीमा आगामी वर्ष ३०० स्थानीय तहमा भूमि बैंकका इकाइ स्थापना गरिनेछ । भूमि बैंकले जग्गा धनीबाट लिजमा लिएको जमिन, सरकारी स्वामित्वको उपयोगमा नरहेको जमिन र नदी नियन्त्रणबाट उकास भएको जमिन कृषि कार्यको लागि उपयोग गर्न चाहने व्यक्ति तथा संस्थालाई निश्चित समयसम्म लिजमा उपलब्ध गराइनेछ । जमिन लिजमा लिई उत्पादन गर्नेलाई प्रोत्साहनस्वरूप कृषि सामग्रीमा सहुलियत दिइनेछ । बाँझो जमिन धेरै भएका स्थानीय तहबाट भूमि बैंकको स्थापना सुरु गरी क्रमशः सबै स्थानीय तहमा विस्तार गर्दै लगिनेछ । भूमि बैंकमा सेयर लगानी गर्न रु ५० करोड व्यवस्था गरेको छु ।१०६ महिलाको भूमिमाथिको अधिकार र स्वामित्व बढाउन प्रदेश र स्थानीय तहको समन्वयमा महिलाको नाममा जग्गाको स्वामित्व हस्तान्तरण गर्दा थप सहुलियत दिने व्यवस्था मिलाइनेछ । भूमिसम्बन्धी समस्या समाधान गर्न गठन भएको आयोगमार्फत आगामी आर्थिक वर्ष सुकुम्बासीको व्यवस्थापन तथा अव्यवस्थित बसोबासलाई व्यवस्थित गर्न १०० स्थानीय तहमा कार्यक्रम सञ्चालन गरिनेछ । मुक्त कमैया, हलिया, हरूवा, चरुवा, कम्लरीलगायतका सुकुम्बासी, भूमिहीन र सीमान्तकृत परिवारको जीविकोपार्जनसम्बन्धी कार्यक्रम सञ्चालन गरिनेछ ।१०७ जग्गा प्रशासनसँग सम्बन्धित स्रेस्तालाई भूअभिलेख सूचना व्यवस्थापन प्रणालीमा आबद्ध गर्ने कार्यक्रमलाई निरन्तरता दिइनेछ । आगामी आर्थिक वर्षभित्र ६० मालपोत र नापी कार्यालयलाई स्थानीय तहमा अभिलेखसहित हस्तान्तरण गरिनेछ । सूचना प्रविधिमा आधारित घर जग्गा रजिस्ट्रेसन प्रणाली कार्यान्वयनमा ल्याई सबै जिल्लामा मालपोतसम्बन्धी सेवालाई अनलाइन प्रणालीमार्फत प्रवाह हुने व्यवस्था मिलाइनेछ ।१०८ भूमिको दिगो र महत्तम उपयोग सुनिश्चित गर्न भूउपयोग नक्सा तयार गरी जमिनको वर्गीकरण गरिनेछ । औद्योगिक विकास र सार्वजनिक निर्माणको लागि आवश्यक जग्गा प्राप्ति गर्न नीतिगत सुधार एवम् सहजीकरण गरिनेछ । उत्पादनशील जमिनको खण्डीकरणलाई निरुत्साहित गर्दै कृषि, आवास र अन्य प्रयोजनको जमिनको नक्सांकन गरिनेछ ।१०९ सरकारी, सार्वजनिक, सामुदायिक तथा गुठी जग्गाको अभिलेख तयार गरी संरक्षण गरिनेछ । भूसूचना संकलन, विश्लेषण र उपयोगको लागि सबै स्थानीय तहको भूउपयोग नक्सा तथा डाटाबेस तयार गर्ने कार्य आगामी आर्थिक वर्षभित्र सम्पन्न गरिनेछ । नाप जाँच गर्न छुट भएका गाउँ ब्लकलगायत बाँकी जग्गाको कित्ता नापी कार्य आगामी आर्थिक वर्षमा सम्पन्न गर्न रु १ अर्ब ७३ करोड विनियोजन गरेको छु ।११० पूर्वाधार निर्माण कार्यमा उपयोग भएका जग्गाको लगतकट्टा गर्ने कार्यलाई स्थानीय तहको समन्वयमा सम्पन्न गरिनेछ । मुआब्जा भुक्तानी गरिएका जग्गाको फिल्ड नक्सालगायतका सबै अभिलेखमा लगत कट्टा गरी नेपाल सरकारको स्वामित्व कायम गरिनेछ ।सहकारी१११ उत्पादनका साधनहरूको सामूहिकीकरण, स्थानीय स्रोतको परिचालन र आर्थिक, सामाजिक रूपान्तरणबाट सामाजिक न्यायसहितको द्रुत विकास गर्न सहकारी क्षेत्रलाई परिचालन गरिनेछ । सहकारी संघसंस्थालाई घरेलु तथा साना उद्यमको प्रवर्द्धन, कृषि उत्पादन, भण्डारण तथा प्रशोधन एवम् गरिबी निवारणसम्बन्धी कार्यक्रममा प्रोत्साहित गरिनेछ । सहकारीको माध्यमबाट कृषि सामग्री, पुँजी, प्रविधि र बजारमा कृषकको सहज पहुँच सुनिश्चित गरिनेछ ।११२ सहकारी क्षेत्रको सिद्धान्त, मूल्य मान्यतासँग तादम्यता हुने गरी सहकारी अभियानलाई अघि बढाउन संस्थागत क्षमता वृद्धि, स्वनियमन र सुशासन प्रवर्द्धन गरिनेछ ।११३ सबै प्रकारका उत्पादन, संकलन, भण्डारण र वितरणसम्मका शृंखला विकास गर्न र सहकारी पसललाई थोक मूल्यमा आवश्यक वस्तु उपलब्ध गराउन प्रत्येक प्रदेशमा सहकारी संस्थाकै सेयर लगानीमा थोक उपभोक्ता सहकारी संस्था स्थापना गरिनेछ ।११४ गरिब, विपन्न, शैक्षिक बेरोजगार र वैदेशिक रोजगार अवरुद्ध भएका युवालाई सहकारी संस्थामार्फत कर्जा प्राप्त गरी साना तथा घरेलु उद्योग स्थापना गर्न प्रोत्साहित गरिनेछ । साना किसान विकास लघु वित्त वित्तीय संस्थालाई एक हजार सहकारी संस्थामार्फत कर्जा प्रवाह गरी कृषि तथा साना व्यवसाय प्रवर्द्धन गर्न रु ३ अर्ब ६० करोड ऋण लगानी गर्ने व्यवस्था गरेको छु ।११५ बचत तथा ऋणको कारोबार गर्ने सहकारी संस्थालाई एकअर्कामा गाभिन तथा नवीन प्रविधिको प्रयोग बढाउँदै नगदरहित कारोबार गर्न प्रेरित गरिनेछ । सहकारी प्रणालीमा जोखिम न्यूनीकरणका लागि सहकारी कर्जा सूचना केन्द्र स्थापना गरिनेछ । सहकारी बचत तथा कर्जा सुरक्षण गर्ने व्यवस्था मिलाइनेछ ।वन तथा वातावरण११६ नेपालीको जीवन पद्धति र समृद्धिको आधारको रूपमा रहेको वन क्षेत्रको संवर्द्धनमार्फत वातावरणीय सन्तुलन कायम गर्दै वन सम्पदाको बहुउपयोग गरी आय, रोजगारी एवम् व्यवसाय प्रवर्द्धन गरिनेछ । वैज्ञानिक वन व्यवस्थापनको माध्यमबाट वन पैदावारलाई आर्थिक क्रियाकलापसँग जोडिनेछ । समृद्धिको लागि वन कार्यक्रम सञ्चालन गरी वन पैदावारमा काष्ठ, गैरकाष्ठ र जडीबुटीमा आधारित उद्यमको विकास गरिनेछ ।११७ संघ, प्रदेश र स्थानीय तह एवम् वन उपभोक्ता समूहको सहकार्य र समन्वयमा वनको सुरक्षा, वृक्षरोपण र विविधीकरण गर्दै चरन क्षेत्र, सिमसार, ताल तलैया, जैविक विविधता र वातावरण संरक्षण गरिनेछ ।११८ नेपाल सरकारका आयोजनाले वनको क्षतिपूर्तिबापत रकम उपलब्ध गराउनु नपर्ने व्यवस्था मिलाइनेछ । विकास आयोजनाले प्रयोग गरेको वन क्षेत्रको क्षतिपूर्तिस्वरूप सार्वजनिक पर्ती जग्गा, झाडी बुट्यान क्षेत्र र वन नभएका स्थानीय तहका उपलब्ध जमिनमा वृक्षरोपण गर्नुपर्ने प्रावधान कार्यान्वयन गरिनेछ ।११९ जडीबुटीको व्यावसायिक खेती विस्तार गर्दै प्रशोधन, बजारीकरण र विशिष्ट ब्रान्डिङ गरी निर्यात प्रवर्द्धन गरिनेछ । कर्णालीलगायतका हिमाली क्षेत्र र सुदूरपश्चिम प्रदेशमा जडीबुटी विकास विशेष कार्यक्रम सञ्चालन गरिनेछ । जडीबुटी उत्पादन तथा प्रशोधन कम्पनी लिमिटेडको क्षमता अभिवृद्धि गर्दै नवीन प्रविधिको प्रयोग गरी गुणस्तरीय उच्च मूल्यका जडीबुटीजन्य वस्तु उत्पादन गरिनेछ ।१२० राष्ट्रिय निकुञ्ज, आरक्ष, संरक्षित तथा मध्यवर्ती क्षेत्र, वनस्पति उद्यान र सम्भाव्य सामुदायिक वनलाई प्रकृतिमा आधारित पर्यटन गन्तव्यको रूपमा विकास गरिनेछ । बृहत् वनस्पति उद्यान स्थापनासम्बन्धी प्रारम्भिक कार्य सुरु गरिनेछ ।१२१ लोपोन्मुख तथा दुर्लभ वन्यजन्तुको प्रजाति संरक्षण गरिनेछ । मानव वन्यजन्तु द्वन्द्व न्यूनीकरण गर्न वन्यजन्तुको बासस्थान व्यवस्थित गरिनेछ । मध्यवर्ती क्षेत्रका बासिन्दालाई वन्यजन्तुको आक्रमणबाट जोगाउन भरपर्दो सुरक्षा व्यवस्था मिलाउनुका साथै क्षतिपूर्तिको व्यवस्था गरिनेछ ।१२२ कोसी, गण्डकी, कर्णाली र महाकाली जलाधार क्षेत्रमा एकीकृत रूपमा भूसंरक्षणका कार्यक्रम सञ्चालन गरिनेछ ।१२३ राष्ट्रपति चुरे संरक्षण कार्यक्रमको पुनःसंरचना गरी भूक्षय नियन्त्रण, क्षतिग्रस्त भूमिको पुनःस्थापना, कृषि वन, बायो इन्जिनियरिङसहितको तटबन्ध निर्माण कार्यलाई तीव्रता दिइनेछ । चुरे क्षेत्रमा वर्षातको पानी उपयोग, जलपुनर्भरणसहित सिमसार व्यवस्थापन र अति जोखिमयुक्त बस्तीको पुनर्व्यवस्थापनलगायतका कार्यक्रम सञ्चालन गरिनेछ । चुरे संरक्षणसम्बन्धी कार्यक्रमको लागि रु १ अर्ब ५५ करोड विनियोजन गरेको छु ।१२४ वातावरण संरक्षणसँगसम्बन्धी अन्तर्राष्ट्रिय तथा राष्ट्रिय प्रतिबद्धता र उत्तरदायित्वप्रति सरकार सजग छ । कार्बन उत्सर्जन न्यूनीकरण गरी मानव स्वास्थ्यको सुरक्षा गर्न देशका मुख्य सहरमा हुने वायु, ध्वनि, जललगायतका प्रदूषण नियन्त्रणका मापदण्ड अद्यावधिक गरी लागू गरिनेछ । सहरी क्षेत्रमा वृक्षरोपणलाई प्रोत्साहन गरी हरित सहरको रूपमा विकास गर्दै लगिनेछ । प्रदेश तथा स्थानीय तहको सहकार्यमा जलवायुजन्य जोखिम न्यूनीकरण तथा अनुकूलन कार्यक्रम सञ्चालन गरिनेछ । वन क्षेत्रबाट कार्बन व्यापारको लाभ लिन रेडप्लस कार्यक्रमलाई निरन्तरता दिइनेछ ।१२५ विश्वविद्यालय तथा अनुसन्धान प्रतिष्ठानको समन्वय र साझेदारीमा वन, वनस्पति, वन्यजन्तु, जैविक विविधता, जलाधार, वातावरण र जलवायु परिवर्तनका विषयमा अध्ययन अनुसन्धान गरिनेछ ।पर्यटन१२६ कोरोना संक्रमण जोखिमको कारण विश्वव्यापी रूपमा आवागमन अवरुद्ध भई पर्यटन क्षेत्रमा परेको नकारात्मक प्रभावलाई मध्यनजर राखी हवाई सेवा, होटल, ट्राभल, रेस्टुरेन्ट, ट्रेकिङ, पर्वतारोहणलगायतका सेवा क्षेत्रको पुनरुत्थान गर्न कर, शुल्क, ब्याजलगायतका सुविधाको व्यवस्था गरिनेछ ।१२७ एक प्रदेश एक पर्यटकीय गन्तव्य अवधारणाअनुरूप सबै प्रदेशमा ठूला पर्यटकीय पूर्वाधार विकास गरिनेछ । निजी क्षेत्रसमेतको सहभागितामा हिमाली तथा पहाडी क्षेत्रमा पर्यटनका सम्भावना पहिचान गरी पर्यटक आकर्षण गर्ने मौलिक संस्कृतिको विकास र प्रवर्द्धन गर्न पर्यटन पूर्वाधारका लागि रु १ अर्ब २६ करोड बजेट व्यवस्था गरेको छु ।१२८ कोरोना संक्रमणको जोखिम नियन्त्रण हुनासाथ पर्यटन क्षेत्रलाई शीघ्र पुनःस्थापित गर्न पर्वतीय, कृषि, ग्रामीण, जलयात्रा, सांस्कृतिक, मनोरञ्जन, खेल, स्वास्थ्य तथा पर्यापर्यटनलगायतका नयाँ पर्यटकीय सेवा विस्तार गर्न आवश्यक पूर्वाधार विकास गरिनेछ ।१२९ पर्यटक आगमन, पदयात्रा, हिमाल आरोहण र उद्धारलाई थप व्यवस्थित एवं सुरक्षित बनाउन नवीन पर्यटक सूचना व्यवस्थापन प्रणाली लागू गरिनेछ । पर्यटन क्षेत्रमा अध्ययन र अनुसन्धान गर्न मानित पर्यटन विश्वविद्यालय स्थापनाको लागि सम्भाव्यता अध्ययन गरिनेछ । माध्यमिक तहभन्दा माथिको पाठ्यक्रममा पर्यटन विषय समावेश गरिनेछ ।१३० पशुपति, जनकपुर र मुक्तिनाथसहित अन्य मठ, मन्दिर, गुम्बा तथा चुचुरा, नदी, ताल र कुण्डलगायतका धार्मिक तथा पर्यटकीय क्षेत्र विकास कार्यक्रमलाई निरन्तरता दिइनेछ । नेपाल एकीकरणको इतिहाससँग जोडिएका गढी, किल्ला र बाटोको संरक्षण गर्दै देशभरका सांस्कृतिक र ऐतिहासिक क्षेत्रलाई सांस्कृतिक एवं पर्यटकीय गन्तव्यको रूपमा विकास गरिनेछ ।१३१ रारा ताल क्षेत्रको दीर्घकालीन विकासको लागि गुरुयोजना तयार गरी कार्यान्वयन गरिनेछ । पहाडी र हिमाली क्षेत्रका सम्भाव्य पर्यटकीय स्थललाई सुविधायुक्त हिल स्टेसनको रूपमा विकास गर्न पूर्वाधार विस्तार गरी पर्यटन प्रवर्द्धन गरिनेछ । आन्तरिक पर्यटन प्रवर्द्धन गरी शिथिल पर्यटन क्षेत्रलाई पुनर्जागृत गर्न कोरोनाको जोखिम समाप्त भएसँगै राष्ट्रसेवक कर्मचारी तथा संगठित संस्था र निजी क्षेत्रका कर्मचारीलाई समेत देश दर्शन गर्न प्रोत्साहित गरिनेछ ।"
आर्थिक वर्ष २०७७७८ को,"१७० आगामी वर्ष कैलालीको गेटा मेडिकल कलेज सञ्चालनमा ल्याई यसलाई सिकलसेल एनिमियाको अनुसन्धान केन्द्रको रूपमा समेत विकास गर्न र बर्दिबास, बुटवल तथा सुर्खेत मेडिकल कलेजको पूर्वाधार विकास गर्न रु १ अर्ब १७ करोड विनियोजन गरेको छु ।१७१ शिक्षक विद्यार्थी अनुपात धेरै भएका विद्यालय तथा गणित, अंग्रेजी र विज्ञान शिक्षक नपुग भएका विद्यालयमा थप ६ हजार स्वयंसेवक शिक्षक परिचालन गर्न रु २ अर्ब २३ करोड विनियोजन गरेको छु ।१७२ निःशुल्क वितरण गरिने पाठ्यपुस्तक शैक्षिक वर्ष सुरु हुनु अगावै सबै विद्यालयमा पुग्ने गरी छपाई तथा वितरण गर्ने व्यवस्था मिलाएको छु । शिक्षण सिकाइलाई प्रभावकारी बनाउन आधारभूत तहसम्म रंगीन पाठ्यपुस्तकसहित करिब ४६ लाख छात्रछात्रा लाभान्वित हुने गरी निःशुल्क पाठ्यपुस्तक उपलब्ध गराउन रु २ अर्ब ७६ करोड विनियोजन गरेको छु ।१७३ उच्च शिक्षालाई गुणस्तरयुक्त तथा प्रतिस्पर्धी बनाउन विश्वविद्यालय अनुदान आयोगमार्फत बाँडफाँट हुने अनुदानलाई नतिजामा आधारित बनाइनेछ । विश्वविद्यालयलाई अध्ययन अनुसन्धान गर्ने केन्द्रको रूपमा विकास गरिनेछ । विकास निर्माणका क्षेत्रमा राष्ट्रिय आवश्यकता र अन्तर्राष्ट्रिय अवसरका आधारमा जनशक्तिको प्रक्षेपण गरी विषय क्षेत्रगत जनशक्ति उत्पादन गरिनेछ । विश्वविद्यालय अनुदान आयोगमार्फत अनुदान उपलब्ध गराउन रु १७ अर्ब ४३ करोड विनियोजन गरेको छु ।१७४ कृषि, विज्ञान तथा इन्जिनियरिङलगायतका विषय पठनपाठन हुने सुदूरपश्चिम र कर्णाली प्रदेशका सामुदायिक क्याम्पसहरूलाई क्रमशः त्रिभुवन विश्वविद्यालयको आंगिक क्याम्पसको रूपमा सञ्चालन गर्दै लगिनेछ ।१७५ आयुर्वेद विषयमा उच्च शिक्षा प्रदान गर्न योगमाया आयुर्वेद विश्वविद्यालय स्थापना गर्न, मदन भण्डारी प्रौद्योगिक विश्वविद्यालयको कानुनी संरचना निर्माण गरी सञ्चालन गर्न र प्रत्येक प्रदेशमा प्राविधिक सीप परीक्षण केन्द्र तथा बहुप्राविधिक शिक्षालय स्थापनाका लागि आवश्यक बजेट छुट्याएको छु ।विज्ञान तथा प्रविधि१७६ आधुनिक राष्ट्र र ज्ञानमा आधारित प्रतिस्पर्धी, उन्नत अर्थतन्त्र निर्माणका लागि विज्ञान तथा प्रविधिको विकास गरिनेछ । यस क्षेत्रमा विश्वस्तरको अध्ययन, अनुसन्धान हुने विशिष्टीकृत विश्वविद्यालयको रूपमा मदन भण्डारी विज्ञान तथा प्रविधि विश्वविद्यालयको पूर्वाधार निर्माण गरी शैक्षिक कार्यक्रम सुरु गर्न रु १ अर्ब २५ करोड विनियोजन गरेको छु । नेपाल विज्ञान तथा प्रविधि प्रज्ञा प्रतिष्ठानको सुदृढीकरण र पारमाणविक अनुसन्धान केन्द्र स्थापनाका लागि बजेट छुट्याएको छु ।१७७ राष्ट्रियस्तरको विधि विज्ञान प्रयोगशालालाई सुदृढ गर्दै सबै प्रदेशमा एकएक विधि विज्ञान प्रयोगशाला स्थापना गर्ने क्रममा आगामी वर्ष दुई प्रदेशमा प्रयोगशाला सञ्चालन गरिनेछ ।१७८ शिक्षा, विज्ञान तथा प्रविधि मन्त्रालयको कार्यक्रम कार्यान्वयन गर्न रु १ खर्ब ७१ अर्ब ७१ करोड विनियोजन गरेको छु ।संस्कृति१७९ देशको भाषा, साहित्य, कला र संस्कृतिलाई राष्ट्रिय सम्पत्तिको रूपमा जगेर्ना गरिनेछ । सांस्कृतिक विविधताको सम्मान गर्दै भाषा र संस्कृतिको अध्ययन, अनुसन्धान र विकास गरिनेछ । जीवन्त इतिहासको रूपमा रहेको पुरातात्त्विक महत्त्वका ऐतिहासिक धरोहरको संरक्षण, सम्वर्द्धन र विकास गरिनेछ ।१८० काठमाडौं उपत्यकाको मौलिक संस्कृति तथा सम्पदाको जगेर्ना गर्दै पर्यटन प्रवर्द्धन गर्न भक्तपुरबाट थालनी गरिएको रात्रिकालीन सम्पदा यात्रा कार्यक्रमलाई उपत्यकाका अन्य सहरमा विस्तार गरिनेछ ।१८१ राष्ट्रिय संस्कृति संग्रहालय कीर्तिपुरको निर्माण कार्य अगाडि बढाइनेछ । उपयुक्त स्थानमा राष्ट्रियस्तरको बृहत् सहिद पार्क निर्माण कार्य सुरु गरिनेछ । विश्व सम्पदा सूचीमा परेका सम्पदाको संरक्षण र सम्वर्द्धन गरिनेछ । बृहत्तर लुम्बिनी क्षेत्रको गुरुयोजना तथा रामग्राम गुरुयोजना कार्यान्वयनमा ल्याइनेछ । तिलौराकोटलाई विश्व सम्पदा सूचीमा समावेश गर्ने प्रक्रिया अगाडि बढाइनेछ । लुम्बिनीमा निर्माणाधीन ५ हजार क्षमताको ध्यान केन्ऽ तथा सभा हलको निर्माण सम्पन्न गरिनेछ ।१८२ जानकी मन्दिर क्षेत्र र मिथिला संस्कृतिको संरक्षण र विकासको लागि गुरुयोजना तर्जुमा गरी कार्यान्वयन गरिनेछ । देवघाट, पाथिभरा, रुरु, विराट क्षेत्र, बराह क्षेत्र, खप्तड क्षेत्र, काँक्रेविहार, हलेसी, गौरीशंकरलगायतका धार्मिक क्षेत्रको विकासका लागि आवश्यक रकम व्यवस्था गरेको छु । रामायण परिपथ निर्माणको कार्य सुरु गर्न तथा अमूर्त सांस्कृतिक सम्पदाको संरक्षण र जगेर्नाका लागि राष्ट्रिय अभिलेख पुस्तिका तयार गर्न बजेट व्यवस्था गरेको छु ।१८३ साहित्य, कला तथा संगीत क्षेत्रको उत्थान तथा विकासका साथै सबै समुदायको परम्परागत सीप र सांस्कृतिक मूल्य मान्यताको संरक्षण र सम्वर्द्धन गर्ने कार्यक्रम सञ्चालनका लागि तथा नेपाल प्रज्ञा प्रतिष्ठान, नेपाल ललितकला प्रज्ञा प्रतिष्ठान र संगीत तथा नाट्य प्रतिष्ठानका लागि आवश्यक बजेट व्यवस्था गरेको छु ।युवा तथा खेलकुद१८४ युवा जनसंख्या अधिकतम रहेको अवसरलाई जनसांख्यिक लाभको रूपमा उपयोग गरी उच्चतम उत्पादक शक्तिको रूपमा परिचालन गरिनेछ । युवाहरूको मनोबल उच्च राख्दै दक्षता विकास गरी सामाजिक परिचालन, विपद् जोखिम न्यूनीकरण तथा राहत वितरणलगायत सामाजिक आर्थिक रूपान्तरणको प्रक्रियामा नेतृत्वदायी भूमिका सुनिश्चित गरिनेछ । युवा उद्यमशीलता विकासको लागि सबै प्रदेशमा युवा नव प्रवर्द्धन केन्द्र स्थापना गरिनेछ ।१८५ युवालाई व्यावसायिक तथा उद्यमशीलता तालिम, नव प्रवर्द्धन पुँजी र प्रविधिमा पहुँच तथा सहज व्यावसायिक वातावरण उपलब्ध गराई उद्यमी बनाइनेछ । विश्वविद्यालय तथा विभिन्न सीप विकास सम्बद्ध संस्थाहरूको सहकार्यमा युवालाई प्राविधिक तथा व्यावसायिक शिक्षा र तालिम उपलब्ध गराई उद्यमशीलताको विकास गरिनेछ ।१८६ कोभिड१९ को रोकथाम, विपद् व्यवस्थापन र मानवीय सेवामा संघ, प्रदेश र स्थानीय तहको सहकार्यमा राष्ट्रिय युवा परिषद्, नेपाल स्काउट, राष्ट्रिय सेवा दल तथा शैक्षिक संस्थालगायतका माध्यमबाट युवा परिचालन गरिनेछ ।१८७ युवामा अनुशासन संस्कृतिको विकास, शारीरिक तन्दुरुस्ती तथा मानसिक विकास एवं खेलकुदमार्फत मुलुकको पहिचान र प्रतिष्ठाका लागि खेलकुद क्षेत्रको समग्र विकास अघि बढाउन संघ, प्रदेश र स्थानीय तहको सहकार्यमा खेलकुद पूर्वाधारको निर्माण, प्रतियोगिताको आयोजना र प्रशिक्षणका कार्यक्रम सञ्चालन गरिनेछ ।१८८ निर्माणाधीन अन्तर्राष्ट्रिय क्रिकेट मैदान तथा अन्य क्रिकेट रंगशाला, अन्तर्राष्ट्रियस्तरको खेलकुद परिसरको निर्माण एवं अन्य प्रादेशिक रंगशाला निर्माण सुरु गर्न आवश्यक रकम विनियोजन गरेको छु । सबै स्थानीय तहमा खेलग्रामको विकास गर्ने कार्यक्रमलाई निरन्तरता दिएको छु ।१८९ नवौं राष्ट्रिय खेलकुद प्रतियोगिता सञ्चालन गर्न आवश्यक पूर्वाधार निर्माण एवं व्यवस्थापनका लागि रकम विनियोजन गरेको छु । खेलकुद पूर्वाधारको कमी भएको कर्णाली प्रदेशमा राष्ट्रियस्तरका खेलकुद प्रतियोगिता सञ्चालन हुन सक्ने गरी खेल पूर्वाधार विकास गर्न, उच्च पर्वतीय खेलकुद तालिम केन्द्र स्थापना गर्न र थप कभर्डहल निर्माण गर्न बजेट व्यवस्था गरेको छु ।१९० युवा तथा खेलकुद क्षेत्रमा रु २ अर्ब ३६ करोड विनियोजन गरेको छु ।महिला, बालबालिका तथा ज्येष्ठ नागरिक १९१ असहज परिस्थितिका कारणले बढी जोखिममा परेका महिला, बालबालिका, ज्येष्ठ नागरिक तथा अपांगता भएका व्यक्तिलाई थप सुरक्षा तथा संरक्षण प्रदान गर्न उल्लेख्य रूपमा बजेट वृद्धि गरेको छु ।१९२ महिलाको सामाजिकआर्थिक अधिकार हासिल हुने गरी महिला लक्षित कार्यक्रम सञ्चालन गरिनेछ । राष्ट्रपति महिला उत्थान कार्यक्रममार्फत मुलुकभरका विपन्न र वञ्चितिमा परेका महिलाको सीप तथा उद्यमशीलता विकास गरी रोजगारीका अवसर प्रदान गरिनेछ । स्वास्थ्य जोखिममा परेका दुर्गम क्षेत्रका गर्भवती र सुत्केरी महिलाको हवाई उद्धार गर्ने कार्यलाई निरन्तरता दिइनेछ । सबै स्थानीय तहमा महिला उद्यमशीलता सहजीकरण केन्द्र स्थापना गरिनेछ ।१९३ महिलाविरुद्ध हुने सबै किसिमका सामाजिक भेदभाव, शोषण र हिंसा अन्त्य गरिनेछ । सामाजिक कुप्रथा, अन्याय र विभेद हटाउन स्थानीय सरकार, गैरसरकारी तथा सामुदायिक क्षेत्रसमेतको सहभागितामा सामाजिक जागरण र सचेतना अभियान सञ्चालन गरिनेछ । लैंगिक उत्तरदायी बजेट प्रणालीलाई प्रदेश र स्थानीय तहको बजेट प्रणालीमा समेत समावेश गरिनेछ ।१९४ बालबालिकासम्बन्धी राष्ट्रिय रणनीति तयार गरी कार्यान्वयन गरिनेछ । सदाका लागि बालश्रमको अन्त्य गर्दै सडक बालबालिकामुक्त देश बनाइनेछ । बालबालिकाको खेलकुद, मनोरञ्जन तथा शारीरिक र मानसिक विकासका लागि बाल उद्यान, पुस्तकालय एवं विज्ञान तथा प्रविधि संग्रहालयको निर्माण गरिनेछ ।१९५ मुलुकभरका ज्येष्ठ नागरिक आश्रमको न्यूनतम पूर्वाधार र सुविधाको मापदण्ड तोकी स्थानीय तहको प्रत्यक्ष रेखदेखमा सञ्चालन गर्ने व्यवस्था मिलाइनेछ । अल्जाइमर्स रोगलगायत उमेरजन्य रोगबाट प्रभावित ज्येष्ठ नागरिकको निःशुल्क उपचारको व्यवस्था गरिनेछ । एकल, शारीरिक र मानसिक रूपमा अशक्त, परित्यक्त, असहाय र आफ्नो परिवार वा संरक्षक नभएका ज्येष्ठ नागरिकको लागि निःशुल्क औषधि उपचार र संरक्षणको व्यवस्था गरिनेछ ।१९६ अटिजमलगायत सबै प्रकारका अपांगता भएका व्यक्तिका लागि सुरक्षा, हेरचाह, विशिष्ट प्रकारका स्वास्थ्य सेवा सुविधा एवं पुनर्स्थापनाको लागि आवश्यक व्यवस्था मिलाएको छु । अपांगता भएका व्यक्तिको शिक्षा, स्वास्थ्य, मनोरञ्जन, रोजगारी तथा आय आर्जन कार्यक्रम सञ्चालन गर्ने तथा अपांगता भएका व्यक्तिले प्रयोग गर्ने सहायक सामग्री उत्पादनका लागि अनुदान दिने व्यवस्था मिलाएको छु ।१९७ महिला, बालबालिका तथा ज्येष्ठ नागरिक मन्त्रालयका लागि रु १ अर्ब १४ करोड विनियोजन गरेको छु ।१९८ अब म खानेपानी तथा भौतिक पूर्वाधार क्षेत्रको कार्यक्रम तथा विनियोजन प्रस्तुत गर्ने अनुमति चाहन्छु ।खानेपानी तथा सरसफाइ१९९ आगामी दुई वर्षभित्र सबै नागरिकमा आधारभूत खानेपानी सेवाको पहुँच सुनिश्चित गर्न र गुणस्तर अभिवृद्धि गर्न तीनै तहबाट निर्माणाधीन खानेपानी आयोजना सम्पन्न गरिनेछ । आगामी वर्ष आधारभूत स्तरको खानेपानी सुविधा ९४ प्रतिशत जनसंख्यामा पुर्याइनेछ ।२०० मेलम्ची खानेपानी आयोजनाको आधारभूत पूर्वाधार निर्माण कार्य चालु आर्थिक वर्षभित्रै सम्पन्न गरी आगामी आर्थिक वर्षको सुरुदेखि नै काठमाडौं उपत्यकामा खानेपानी वितरण गरिनेछ । यो आयोजनाको दोस्रो चरणको निर्माण कार्य सुरु गर्नसमेत रु ५ अर्ब ४६ करोड विनियोजन गरेको छु । काठमाडौं उपत्यका खानेपानी र ढल निकास व्यवस्थापनका लागि रु ५ अर्ब ८९ करोड विनियोजन गरेको छु ।२०१ महाकाली, कर्णाली, बबई र कोसीलगायतका नदीमा आधारित थोक पानी वितरण प्रणाली तथा जलाशययुक्त खानेपानी आयोजना सञ्चालनको सम्भाव्यता अध्ययन गरी प्राथमिकताको आधारमा कार्यान्वयन गर्ने व्यवस्था मिलाएको छु । सबै प्रदेशका राजधानीमा खानेपानीको वितरणलाई व्यवस्थित गर्न खानेपानी आयोजना निर्माण तथा सुधारका लागि बजेट व्यवस्था गरेको छु ।२०२ आगामी वर्ष सुक्खाग्रस्त क्षेत्रमा निर्माणाधीन जलवायु अनुकूलित तथा बृहत् पम्पिङ, लिफ्ट तथा सहलगानीका खानेपानी आयोजना सञ्चालन गर्न रु ६ अर्ब विनियोजन गरेको छु । काठमाडौं उपत्यका खानेपानी लिमिटेडको प्राविधिक र वित्तीय अवस्था सुदृढ गर्न संस्थागत पुनर्संरचना गरी व्यावसायिक संस्थाको रूपमा विकास गर्न रु १ अर्ब ९९ करोड विनियोजन गरेको छु ।२०३ साना खानेपानी आयोजना प्रदेशअन्तर्गत सञ्चालन गर्ने गरी वित्तीय हस्तान्तरणको व्यवस्था मिलाएको छु । हाल सञ्चालित खानेपानी आयोजना संघ, प्रदेश र स्थानीय तहबाट नियमित मर्मत सम्भार गर्न रु ३ अर्ब ५ करोड विनियोजन गरेको छु ।२०४ खानेपानीका स्रोत तथा जलाधार क्षेत्रको पहिचान, संरक्षण र विकास गरिनेछ । भूमिगत खानेपानीको दिगो आपूर्तिका लागि पानीको पुनर्भरण कार्यलाई जोड दिइनेछ । तराई मधेसका जिल्लामा वितरण हुने खानेपानी आर्सेनिकमुक्त बनाइनेछ ।२०५ खुला दिसामुक्त राष्ट्र घोषणा भइसकेको अवस्थामा आधारभूत स्तरको सरसफाइलाई दिगो बनाउन स्थानीय तहमार्फत सरसफाइका कार्यक्रम अघि बढाइनेछ । संघ, प्रदेश र स्थानीय तहको साझेदारीमा फोहोर पानी प्रशोधन, सार्वजनिक शौचालय तथा ढल निर्माण, फोहोर मैला प्रशोधनका कार्यक्रम सञ्चालन गरिनेछ ।२०६ खानेपानी तथा सरसफाइ मन्त्रालयको लागि रु ४३ अर्ब १० करोड विनियोजन गरेको छु ।"
आर्थिक वर्ष २०७७७८ को,"आवास, भवन र सहरी पूर्वाधार२१७ बढ्दो सहरीकरणबाट सिर्जित चुनौतीको सामाना गर्न राष्ट्रिय सहरी विकास रणनीति र एकीकृत सहरी पूर्वाधार विकास गुरुयोजनाको कार्यान्वयन गर्दै आधारभूत पूर्वाधारसहितको सुरक्षित र दिगो सहर निर्माण कार्य अघि बढाइनेछ ।२१८ नवलपरासी पूर्व र रुकुम पूर्व जिल्ला सदरमुकामको पूर्वाधार निर्माण अगाडि बढाउन तथा मध्यपहाडी लोकमार्गले जोड्ने १० स्थानलगायत अन्य सम्भाव्य स्थानमा उपयुक्तताको आधारमा सुविधायुक्त नयाँ सहरको विकास गर्न रु २ अर्ब विनियोजन गरेको छु । सहरी करिडोर आयोजनाअन्तर्गत हालसम्म सुरु गरिएका क्षेत्रहरूको विस्तृत सम्भाव्यता अध्ययन सम्पन्न गरी मेघा सिटी निर्माण आरम्भ गरिनेछ । सार्वजनिकनिजी साझेदारीमा काठमाडौं उपत्यकाभित्र चारवटा उपसहर विकास कार्य सुरु गरिनेछ ।२१९ नागरिकको सुरक्षित आवासको हक सुनिश्चित गर्न ३ वर्षभित्र सबै खर र फुसका छाना भएका घर प्रतिस्थापन गर्ने गरी आगामी वर्ष थप १ लाख सुरक्षित आवास निर्माण गर्नका लागि रु ३ अर्ब ५० करोड विनियोजन गरेको छु । प्रदेशमार्फत सञ्चालित जनता आवास कार्यक्रमलाई निरन्तरता दिएको छु । जोखिमयुक्त बस्तीमा रहेका परिवारलाई सुरक्षित स्थानमा आवासको व्यवस्था मिलाउने कार्यक्रमलाई निरन्तरता दिएको छु । सुर्खेत, बर्दिया, दाङलगायत तराईमधेस तथा पहाडी जिल्लाका बाढी, पहिरोमा परी घरबार गुमाएका परिवारको लागि सुरक्षित आवास कार्यक्रम सञ्चालन गर्न आवश्यक बजेट व्यवस्था गरेको छु ।२२० सहरी पूर्वाधारको एकीकृत विकास गर्न सञ्चालित सघन सहरी विकास कार्यक्रममा रु ९ अर्ब ६० करोड विनियोजन गरेको छु ।२२१ निर्माणाधीन संघीय संसद् भवन निर्माणको कार्यलाई निरन्तरता दिन तथा सबै प्रदेश राजधानीमा व्यवस्थित पूर्वाधार विकास गर्ने क्रममा आगामी वर्ष सुदूरपश्चिम प्रदेश राजधानीको पूर्वाधार विकासको काम सुरु गर्न र अन्य प्रदेशमा गुरुयोजना तयार गरी पूर्वाधार कार्य अघि बढाउन आवश्यक बजेट छुट्याएको छु ।२२२ आगामी वर्ष ललितपुरको गोदावरीमा निर्माणाधीन ३ हजार व्यक्ति क्षमताको सभाहल निर्माण सम्पन्न गरिनेछ । सम्भाव्यताको आधारमा भक्तपुरमा ५ हजार क्षमताको आधुनिक सभाहल निर्माणको प्रारम्भिक कार्य सुरु गरिनेछ । बुटवलमा निर्माणाधीन अन्तर्राष्ट्रिय सम्मेलन केन्द्र र अन्तर्राष्ट्रिय प्रदर्शनी केन्द्र र चितवनको सिटी हल निर्माणलाई निरन्तरता दिइनेछ । महेन्द्रनारायण निधि मिथिला सांस्कृतिक केन्द्रको निर्माण सम्पन्न गरिनेछ । निर्माण सम्पन्न भएका सम्मेलन केन्द्र सार्वजनिकनिजी साझेदारीमा सञ्चालन गर्ने व्यवस्था मिलाइनेछ ।२२३ आगामी आर्थिक वर्ष सबै प्रदेशका २९ सहरमा सहरी पूर्वाधार विकास र ४ स्थानीय तहमा क्षमता विकास कार्यक्रम सञ्चालन गर्न रु १ अर्ब ८० करोड विनियोजन गरेको छु । नगर विकास कोषलाई सहरी पूर्वाधार विकास निगमको रूपमा पुनर्संरचना गरी सहरी पूर्वाधार निर्माणका लागि आवश्यक पर्ने पुँजी परिचालन गर्ने संस्थाको रूपमा विकास गर्ने प्रबन्ध मिलाएको छु ।२२४ सरकारी भवनको डिजाइन, क्षेत्रफल तथा लागतसम्बन्धी मापदण्ड तयार गर्न, ठूला र जटिल पूर्वाधार आयोजनाको प्राविधिक उपयुक्तता पुनरावलोकन गर्ने तथा भवन संहिता र भवन निर्माण मापदण्ड कार्यान्वयनको प्रभावकारी नियमन गर्ने व्यवस्था मिलाएको छु ।२२५ सहरी विकास मन्त्रालयको कार्यक्रम सञ्चालन गर्न रु ३७ अर्ब ८० करोड विनियोजन गरेको छु ।सडक पूर्वाधार २२६ विकासको पूर्वाधारको रूपमा रहेको सडक सञ्जाललाई विस्तार गरी सहज आवागमन, आन्तरिक आर्थिक गतिविधि विस्तार, क्षेत्रीय तथा अन्तर्राष्ट्रिय व्यापार सहजीकरण गर्न सुविधायुक्त र सुरक्षित सडक पूर्वाधार निर्माणमा जोड दिइनेछ । राष्ट्रिय तथा अन्तर्राष्ट्रिय आबद्धता बढाउन हरेक प्रदेशमा कम्तीमा दुई राष्ट्रिय राजमार्ग पुग्ने गरी सडक निर्माण अघि बढाइनेछ । रणनीतिक महत्त्वका निर्माणाधीन सडक छिटो सम्पन्न गर्ने गरी निर्माण कार्यलाई तीव्रता दिइनेछ ।२२७ पूर्वपश्चिम राजमार्गलाई आगामी ३ वर्षभित्र एसियाली राजमार्ग मापदण्डअनुरूपको डेडिकेटेड चार लेनको सुरक्षित द्रुत सडकको रूपमा स्तरोन्नति गर्ने गरी आगामी आर्थिक वर्षमा निर्माण कार्य अघि बढाइनेछ । पूर्वपश्चिम राजमार्ग विस्तारका लागि रु १२ अर्ब २१ करोड विनियोजन गरेको छु ।२२८ मध्यपहाडी क्षेत्रको जनजीवन र आर्थिक गतिविधिमा उल्लेखनीय परिवर्तन ल्याएको निर्माणाधीन पुष्पलाल राजमार्गको बाँकी निर्माण कार्य आगामी तीन वर्षमा सम्पन्न गर्ने गरी रु ८ अर्ब २७ करोड विनियोजन गरेको छु ।२२९ लामो समयदेखि अधुरो रहेको तराईका जिल्ला जोड्ने हुलाकी राजमार्ग आगामी तीन वर्षभित्र निर्माण सम्पन्न गर्ने गरी आगामी वर्षका लागि रु ७ अर्ब १ करोड विनियोजन गरेको छु । निर्माणाधीन मदन भण्डारी राजमार्ग आगामी पाँच वर्षभित्र सम्पन्न गर्ने गरी रु ३ अर्ब ७ करोड विनियोजन गरेको छु ।२३० उत्तरी र दक्षिणी सीमा जोड्ने सडकको रणनीतिक महत्त्वलाई दृष्टिगत गरी क्रमशः डेडिकेटेड डबल लेनमा निर्माण र स्तरोन्नति गरिनेछ । मेची, तमोर, कोसी, तामाकोसी, त्रिशूली, कालीगण्डकी, भेरी, कर्णाली र महाकाली कोरिडोर आयोजना तथा राजमार्गको निर्माण एवम् स्तरोन्नतिको कामलाई निरन्तरता दिन रु ७ अर्ब १६ करोड विनियोजन गरेको छु ।२३१ बीपी राजमार्ग, मिर्चैयाकटारीघुर्मीसल्लेरी सडक, राप्ती राजमार्ग, कर्णाली राजमार्गको सुर्खेतजुम्ला खण्ड, सुर्खेतदैलेख, नाग्मागमगढीनाक्चेनाग्ला, घोराहीथबाङमुसीकोट सहिद मार्ग र डुम्रेबेंसीसहरचामे सडक सुधार तथा स्तरोन्नतिका लागि आवश्यक रकम विनियोजन गरेको छु । पोखरारिडी, मालढुंगावेनी, खुटियादिपायलचैनपुरउरै र गमगढीरारा सडकको निर्माण कार्य अगाडि बढाउन बजेट व्यवस्था गरेको छु ।२३२ आगामी आर्थिक वर्ष नेपालका सबै जिल्ला सदरमुकाम सडक सञ्जालमा जोड्न कर्णाली कोरिडोरको निर्माण कार्यलाई तीव्रता दिई हुम्ला सदरमुकामसम्म सडक पुर्याउन तथा सबै प्रदेशको राजधानी जोड्ने सडकलाई सम्भाव्यताको आधारमा चौडा बनाउने कार्यक्रमअन्तर्गत मुग्लिनपोखरा, कोहलपुरसुर्खेत र सिद्धार्थ राजमार्गलाई स्तरोन्नति गर्न रु ५ अर्ब ५७ करोड विनियोजन गरेको छु ।२३३ प्रत्येक निर्वाचन क्षेत्रका एकभन्दा बढी स्थानीय तह जोड्ने निर्वाचन क्षेत्र रणनीतिक सडक कार्यक्रम कार्यान्वयन गर्न रु ३ अर्ब ३० करोड विनियोजन गरेको छु ।२३४ तराई मधेस समृद्धिसँग जोडिएको सडक पूर्वाधार विशेष कार्यक्रमका लागि रु २ अर्ब २६ करोड विनियोजन गरेको छु । धार्मिक र पर्यटकीय दृष्टिले महत्त्वपूर्ण ठाउँहरू देवघाट, चतरा र रामायण सर्किटअन्तर्गत निर्माणाधीन सडकलाई निरन्तरता दिएको छु ।२३५ काठमाडौंनिजगढ द्रुतमार्ग आगामी तीन वर्षभित्र सम्पन्न गर्ने गरी निर्माण कार्य अघि बढाउन रु ८ अर्ब ९३ करोड विनियोजन गरेको छु । दक्षिण सीमाका प्रमुख व्यापारिक नाकाहरू र पूर्वपश्चिम राजमार्ग जोड्ने सडकलाई औद्योगिक कोरिडोर तथा व्यापारिक मार्गको रूपमा स्तरोन्नति गर्न रु १ अर्ब ९६ करोड विनियोजन गरेको छु । सूर्य विनायकधुलिखेल खण्डको स्तरोन्नति गर्न र कान्ति राजपथ निर्माणको काम पूरा गर्न रु १ अर्ब २० करोड बजेट व्यवस्था गरेको छु ।२३६ काठमाडौं चक्रपथ सडक विस्तार दोस्रो चरणको काम सुरु गर्न, कोटेश्वरकलंकी खण्डको तीन स्थानमा नेपालमै पहिलो पटक फ्लाई ओभर निर्माण गर्न र काठमाडौं उपत्यकालगायत अन्य ठूला सहरमा सहरी सडक विस्तार गर्न बजेट व्यवस्था गरेको छु ।२३७ नौबिसे सडकखण्डको नागढुंगामा सुरुङमार्ग निर्माण अघि बढाइनेछ । सिद्धार्थ राजमार्गको बुटवलपाल्पा सडकको सिद्धबाबा खण्डमा सुरुङमार्ग निर्माण सुरु गरिनेछ । खुर्कोटचियाबारी, बीपीनगरखुटियादिपायल, गणेशमान सिंह मार्गको थानकोटचित्लाङ खण्ड र लामाबगरलाप्चे सडकखण्ड, प्रदेश सरकारसँगको सहकार्यमा कुलेखानीभीमफेदी सडक खण्डमा सुरुङमार्ग निर्माणको विस्तृत सम्भाव्यता अध्ययन सम्पन्न गरी निर्माण कार्य अगाडि बढाइनेछ । काठमाडौंनुवाकोटरसुवा सडकको टोखाछहरे खण्ड र बेत्रावतीस्याफ्रुबेंसी खण्डमा सुरुङ निर्माणका लागि सम्भाव्यता अध्ययन पूरा गरी निर्माणको कार्य प्रारम्भ गरिनेछ । सुरुङमार्ग आयोजनाको लागि रु ६ अर्ब ४२ करोड विनियोजन गरेको छु ।२३८ काठमाडौंको तीनकुनेकोटेश्वरजडीबुटी खण्डमा सम्भाव्यता अध्ययन पूरा गरी फ्लाई ओभर तथा सुरुङमार्ग निर्माण प्रारम्भ गर्न तथा नयाँ बानेश्वरमा अन्डरपास र त्रिपुरेश्वरदेखि माइतीघरसम्म सवारी सहज गर्न उपयुक्त विकल्प पहिचान गरी निर्माण कार्य सुरु गर्न बजेट व्यवस्था गरेको छु । २३९ निर्माण सम्पन्न भई सञ्चालनमा रहेका सडक सम्पत्तिको आवश्यक मर्मतसम्भार तथा स्तरोन्नति गरी सडक यातायातलाई आरामदायी र सुरक्षित बनाउन सडक बोर्डमार्फत कार्यान्वयन हुनेसमेत गरी रु १६ अर्ब ३० करोड विनियोजन गरेको छु । थप सडकमा मर्मत सम्भार शुल्क लगाई संकलित रकमबाट समयमा नै सडक मर्मत हुने व्यवस्था मिलाएको छु ।२४० महाकाली नदीमा चार लेनको मोटरेबल पुल निर्माण सम्पन्न गर्न रु ८८ करोड विनियोजन गरेको छु । पर्यटकीय दृष्टिले सम्भाव्य स्थल, महत्त्वपूर्ण स्थानहरू आसपास राजमार्गमा १० वटा विशेष प्रकारका पुलसहित थप २५० पुल निर्माण सुरु गर्न, निर्माणाधीन ३०० पुलहरू सम्पन्न गर्न र १ हजार ३ सय स्थानीय पुल निर्माण गर्न रु १० अर्ब ९१ करोड विनियोजन गरेको छु ।रेल, सडक तथा जल यातायात २४१ स्थल यातायातको भरपर्दो र सस्तो साधनको रूपमा रेल्वे सेवा सञ्चालन गर्न पूर्वपश्चिम विद्युतीय रेलमार्गको बाँकी खण्डको सम्भाव्यता अध्ययन सम्पन्न गरी काकडभिट्टाइनरुवा खण्डको निर्माण आरम्भ गर्न, रसुवागढीकाठमाडौं र वीरगन्जकाठमाडौं रेलमार्गको विस्तृत सम्भाव्यता अध्ययन कार्य सम्पन्न गर्न, दक्षिणी सीमा नाकाबाट पूर्वपश्चिम विद्युतीय रेलमार्गको इटहरी, निजगढ, बुटवल र कोहलपुर जोड्ने रेलवे लाइनको निर्माण गर्न, जयनगरजनकपुरबिजलपुरा खण्डमा रेल सेवा सञ्चालन गर्न र बर्दिबासनिजगढ खण्डको निर्माण कार्य सम्पन्न गर्न रु ८ अर्ब ६६ करोड विनियोजन गरेको छु ।२४२ सहरी क्षेत्रको ट्राफिक चापलाई व्यवस्थापन गर्न र यात्रुलाई सुरक्षित एवं सुविधायुक्त सेवा प्रदान गर्न ठूला क्षमताका विद्युतीय सार्वजनिक सवारीसाधन सञ्चालनलाई प्रोत्साहित गरिनेछ । विद्युतीय सवारीसाधन चार्जिङ स्टेसन स्थापना गरिनेछ । सार्वजनिक यातायातलाई व्यवस्थित रूपमा सञ्चालन गर्न सार्वजनिक यातायात प्राधिकरण स्थापना गरिनेछ ।२४३ विद्युतीय माध्यमबाट सवारीचालक अनुमतिपत्र जारी गर्ने व्यवस्था मिलाइनेछ । आधुनिक प्रविधिको प्रयोग गरी सवारीसाधन अवस्थिति अनुगमन गरिनेछ । सवारीसाधनको दर्ता प्रणालीलाई अन्तर्राष्ट्रिय स्तरको बनाउन इम्बोइस्ड नम्बर प्लेट वितरण गरिनेछ ।२४४ कोरोना संक्रमण जोखिमको कारण आवागमन प्रभावित हुँदा यातायात व्यवसायलाई परेको असर न्यूनीकरण गरी पुनः सञ्चालन गर्न बैंक कर्जामा सहुलियत, कर छुट र रुट इजाजत दस्तुर छुट दिने व्यवस्था मिलाएको छु ।२४५ आन्तरिक जल यातायात पूर्वाधार विकास गर्न कोसीको चतरादेखि तुम्लिङटार, नारायणीको त्रिवेणीदेखि देवघाट हुँदै राम्दी र कर्णालीको खक्रौलादेखि खिमडीसम्म जल यातायात सञ्चालनको सम्भाव्यता अध्ययन कार्य सम्पन्न गरिनेछ । नेपालको आफ्नै ध्वजाबाहक पानीजहाज भारतको आन्तरिक जलमार्गबाट समुद्रसम्म जान सक्ने गरी सञ्चालन गर्न पूर्वाधार निर्माण तथा कानुनी व्यवस्था गरिनेछ ।२४६ भौतिक पूर्वाधार तथा यातायात मन्त्रालयको कार्यक्रम सञ्चालनका लागि रु १ खर्ब ३८ अर्ब ८० करोड विनियोजन गरेको छु ।हवाई पूर्वाधार तथा नागरिक उड्डयन २४७ सुरक्षित, नियमित, विश्वसनीय र सुलभ हवाई सेवाका लागि गुणस्तरीय हवाई पूर्वाधार निर्माणलाई मैले प्राथमिकता दिएको छु । अन्तरप्रदेश हवाई सम्पर्क विस्तार गर्न र अन्तर्राष्ट्रिय हवाई सेवा बढाउन बजेट छुट्याएको छु ।२४८ गौतमबुद्ध अन्तर्राष्ट्रिय विमानस्थल सञ्चालनमा ल्याउन तथा दोस्रो टर्मिनल भवनलगायतका थप पूर्वाधार निर्माण गर्न, त्रिभुवन विमानस्थलको स्तरोन्नति गर्न तथा अन्तर्राष्ट्रिय टर्मिनल भवनको स्तरोन्नति र पोखरा विमानस्थलको काम सम्पन्न गर्न आवश्यक रकम व्यवस्था गरेको छु । निजगढ अन्तर्राष्ट्रिय विमानस्थलको हवाई क्षेत्रभित्रको बस्ती स्थानान्तरण गर्न र परिपथ निर्माण गर्न आवश्यक बजेट व्यवस्था गरेको छु । अन्तर्राष्ट्रिय विमानस्थल निर्माणको लागि रु १९ अर्ब ४२ करोड विनियोजन गरेको छु ।२४९ अन्तरप्रदेश हवाई सम्पर्क विस्तार गर्न सुर्खेत र भरतपुर विमानस्थललाई प्रादेशिक विमानस्थलको रूपमा स्तरोन्नति गर्न, विराटनगर र नेपालगन्जमा नयाँ टर्मिनल भवन निर्माण सुरु गर्न तथा दाङको नारायणपुर र तेह्रथुमको चुहानडाँडालगायतका आन्तरिक विमानस्थलको निर्माण कार्य अघि बढाउन आवश्यक रकम विनियोजन गरेको छु । चन्द्रगढी, धनगढी र जनकपुरलगायतका विमानस्थलको सुधार तथा स्तरोन्नति गर्न र ट्रंक रुटका विमानस्थलको स्तरोन्नति एवम् विस्तार गरी रात्रिकालीन उडान सञ्चालनयोग्य बनाउन बजेट व्यवस्था गरेको छु ।२५० हवाई क्षेत्रमा राष्ट्रिय आवश्यकताको परिपूर्ति, विश्वव्यापी नवप्रवर्तन र प्रविधिको विकासलाई सम्बोधन गर्ने र हवाई सुरक्षा सुनिश्चित गर्ने गरी हवाई नीति तर्जुमा गरिनेछ । निजी लगानी प्रवर्द्धन गर्ने गरी गैरसैनिक हवाई उड्डयन ऐनमा समसामयिक संशोधन गरिनेछ । नागरिक उड्डयन प्राधिकरणको पुनःसंरचना गरी नियामक र सेवाप्रदायकको छुट्टाछुट्टै संस्थागत व्यवस्था गरिनेछ ।स्थानीय पूर्वाधार२५१ प्रदेश र स्थानीय तहबीचको अन्तरआबद्धता सुदृढ गर्न सबै स्थानीय तहका केन्द्रलाई क्रमशः कालोपत्रे सडकद्वारा प्रदेश राजधानीसँग जोड्ने गरी आगामी वर्ष सडक निर्माण सुरु गरिनेछ । प्रदेश तथा स्थानीय तहको सहलगानीमा आयोजना सुरु गर्न रु ५ अर्ब विनियोजन गरेको छु ।२५२ सबै स्थानीय तह तथा प्रतिनिधिसभा निर्वाचन क्षेत्रमा साधन स्रोतको वितरण समन्यायिक तुल्याउन एक निर्वाचन क्षेत्र एक रणनीतिक सडक, प्रत्येक निर्वाचन क्षेत्रमा विद्युत्, कृषि, सिँचाइ र नदी नियन्त्रणलगायतका पूर्वाधार विकास कार्यक्रममा बजेट विनियोजन गर्ने व्यवस्था मिलाई सबै निर्वाचन क्षेत्रमा स्वास्थ्य तथा पूर्वाधार विकासका बाँकी कार्य सम्पन्न गर्न स्थानीय पूर्वाधार विकास साझेदारी कार्यक्रमअन्तर्गत रु ६ अर्ब ६० करोड विनियोजन गरेको छु ।२५३ सबै स्थानीय तहको प्रशासकीय भवन निर्माण गर्ने कार्यक्रमलाई निरन्तरता दिएको छु । मानव विकास सूचकांकमा पछाडि परेका सीमा क्षेत्रका जिल्लाको आर्थिक, सामाजिक विकास एवम् पूर्वाधार निर्माण गर्न तराई मधेस समृद्धि कार्यक्रममा रु १ अर्ब ५० करोड विनियोजन गरेको छु ।२५४ हिमाली तथा उच्च पहाडी जिल्लामा उत्तरी क्षेत्र पूर्वाधार विकास तथा जीवनस्तर सुधार कार्यक्रमलाई विस्तार गरी कार्यान्वयन गर्न रु २ अर्ब विनियोजन गरेको छु ।२५५ सबै प्रकारका अस्थायी साँघुलाई झोलुंगे पुल तथा अन्य सुरक्षित संरचनाबाट प्रतिस्थापन गर्न र आवागमन सहज तुल्याउन २ हजार २ सय निर्माणाधीन झोलुंगे पुलका लागि रु ५ अर्ब २ करोड विनियोजन गरेको छु ।२५६ प्रदेश तथा स्थानीय तह शासकीय सहयोग कार्यक्रम सञ्चालन गरी स्थानीय नेतृत्व विकास, संस्थागत क्षमता सुदृढीकरण र प्रणाली सुधारका लागि रु ३ अर्ब २० करोड विनियोजन गरेको छु ।"
आर्थिक वर्ष २०७७७८ को,"भूकम्पपछिको पुनर्निर्माण२५७ निर्माणाधीन धरहरा, रानीपोखरी र सिंहदरबारको मूल भवनलगायत भूकम्पपछिको पुनर्निर्माणको काम आगामी आर्थिक वर्षभित्र सम्पन्न गरिनेछ । निजी आवास, पुरातात्त्विक सम्पदा, विद्यालय भवन, स्वास्थ्य संस्था र सरकारी भवन तथा क्षतिग्रस्त अन्य संरचनाको पुनर्निर्माणका लागि रु ५५ अर्ब विनियोजन गरेको छु ।२५८ विद्यालय भवन पुनर्निर्माणको बाँकी कार्य सम्पन्न गर्न सम्बन्धित स्थानीय तहसँगको साझेदारीमा स्थानीय आवश्यकताअनुसार डिजाइन गरी विद्यालय व्यवस्थापन समितिबाट निर्माण गरिनेछ ।२५९ अब म सञ्चार, सार्वजनिक सेवा र सुशासनसम्बन्धी कार्यक्रम तथा विनियोजन प्रस्तुत गर्ने अनुमति चाहन्छु ।सञ्चार तथा सूचना प्रविधि२६० डिजिटल नेपाल फ्रेमवर्कको कार्यान्वयन गरी डिजिटल प्रविधिको माध्यमबाट विश्व अर्थतन्त्रमा आबद्ध हुँदै त्यसबाट सिर्जना हुने आर्थिक अवसरको उपयोग गरिनेछ । सूचना प्रविधि, दूरसञ्चार र विद्यमान ब्रोडब्यान्ड नीति परिमार्जन गर्दै फाइबर टु होम प्रविधिबाट स्तरीय र भरपर्दो ब्रोडब्यान्ड इन्टरनेट सेवा २ वर्षभित्र सबै स्थानमा पुर्याइनेछ । आगामी वर्ष फोर जी सेवा देशव्यापी विस्तार गरिनेछ ।२६१ ज्ञानमा आधारित अर्थतन्त्र विकासको लागि सूचना प्रविधिमा आधारित उद्योग व्यवसायको प्रवर्द्धन ललितपुरको खुमलटारमा राष्ट्रिय ज्ञान पार्क स्थापनाको कार्य अगाडि बढाइनेछ । सबै प्रदेशमा सञ्चार ग्राम स्थापना गर्ने कार्यलाई निरन्तरता दिइनेछ । नेपाल टेलिभिजनको क्षमता विकास गर्दै अन्तर्राष्ट्रिय स्तरमा प्रसारण गरिनेछ ।२६२ पत्रकारिता क्षेत्रको व्यावसायिकता अभिवृद्धि गर्न क्षमता विकासका कार्यक्रम सञ्चालन गरिनेछ । पत्रकार दुर्घटना बिमा र पत्रकार वृत्ति कोषलाई सञ्चारकर्मीको हितका कार्यमा उपयोग गरिनेछ । सूचना प्रविधिमा आधारित सञ्चारमाध्यमलाई प्रवर्द्धन गर्न सार्वजनिक सरोकार र लोककल्याणकारी विज्ञापन अनलाइनबाट समेत प्रसारण गर्ने व्यवस्था मिलाइनेछ ।२६३ सार्वजनिक सेवाप्रवाहमा सूचना प्रविधिको प्रयोग बढाइनेछ । साइवर सुरक्षा जोखिमको पहिचान, असर न्यूनीकरण र आकस्मिक साइवर सुरक्षा छरितो र भरपर्दो बनाउन साइवर फोरोन्सिक ल्याबको स्तरोन्नति गरिनेछ । छुट्टै साइवर सुरक्षा केन्द्र स्थापनाको लागि सम्भाव्यता अध्ययन गरिनेछ ।२६४ सुरक्षण मुद्रण स्थापनाको लागि पूर्वाधार तथा उपकरणको व्यवस्था गरिनेछ । व्यावसायिक सम्भाव्यताको आधारमा नेपालको आफ्नै स्याटलाइट सञ्चालन गर्ने व्यवस्था मिलाइनेछ ।२६५ छायांकनको लागि नेपाल कार्यक्रम कार्यान्वयन गरिनेछ । प्रदेश सरकारको समन्वयमा राष्ट्र, राष्ट्रियता, राष्ट्रिय एकता र भाषा संस्कृतिको संरक्षण र संवर्द्धन गर्ने गरी चलचित्र निर्माण गर्ने कार्यलाई प्रोत्साहन गरिनेछ । प्रत्येक प्रदेशमा फिल्म छायांकनस्थल निर्माण गर्न, चलचित्र कलाकार संघको भवन निर्माण गर्न तथा नेपाली चलचित्रको सुरक्षित भण्डारणका लागि चलचित्र विकास बोर्डलाई आवश्यक बजेट विनियोजन गरेको छु ।२६६ जातीय एवम् सामाजिक सद्भाव अभिवृद्धि तथा स्थानीय भाषा र संस्कृतिको संवर्द्धनमा योगदान पुर्याइरहेका स्थानीय प्रसारण माध्यमलाई राज्यको तर्फबाट आवश्यक सहयोग गरिनेछ । चालु आर्थिक वर्षमा नवीकरण गर्न छुट भएका सामुदायिक, निजी तथा सहकारी क्षेत्रबाट सञ्चालित प्रसारण संस्थाले २०७७ पुस महिनासम्म इजाजत नवीकरण गर्दा लाग्ने थप शुल्क र जरिवाना छुट दिने व्यवस्था मिलाएको छु ।२६७ हुलाक प्रणालीको पुनःसंरचना गरिनेछ । हुलाक सेवालाई आधुनिक र प्रविधियुक्त बनाउँदै सम्भाव्यताको आधारमा सेवाको क्षेत्र विस्तार गरिनेछ ।कानुन तथा न्याय२६८ न्याय प्रशासनलाई सरल र मितव्ययी बनाउँदै न्यायमा सबैको पहुँच सुनिश्चित गरिनेछ । मुलुकको विकास र समृद्धिका लागि आवश्यक पर्ने कानुन तर्जुमा तथा सुधार गर्दै लगिनेछ । न्यायपालिका र महान्यायाधिवक्ता कार्यालयको आवधिक रणनीतिक योजना कार्यान्वयनलाई निरन्तरता दिइनेछ ।२६९ सबै तहका अदालत र न्यायिक अनुसन्धान तथा तहकिकातमा सहयोग पुर्याउन सबै प्रदेशमा विधि विज्ञान प्रयोगशाला विस्तार गर्न तथा संक्रमणकालीन न्यायसम्बन्धी बाँकी काम सम्पन्न गर्न बजेट छुट्याएको छु ।२७० हिंसापीडित महिला, एकल महिला, अपांगता भएका व्यक्ति, दलित, बालबालिका र ज्येष्ठ नागरिकको न्यायमा पहुँच पुर्याउन निःशुल्क कानुनी सहायता उपलब्ध गराइनेछ ।राष्ट्रिय सुरक्षा २७१ राष्ट्रिय सुरक्षा प्रणालीलाई सुदृढ बनाइनेछ । अन्तर्राष्ट्रिय सीमाको सुरक्षा र संरक्षण गरिनेछ । विपद् व्यवस्थापन र नागरिकको जीवनको सुरक्षालाई उच्च प्राथमिकता दिई राष्ट्रिय सुरक्षा नीतिको प्रभावकारी कार्यान्वयन गरिनेछ ।२७२ सीमा सुरक्षा गर्न, सीमा क्षेत्रमा हुने आपराधिक गतिविधि रोक्न र तस्करी नियन्त्रण गर्न सशस्त्र प्रहरी बलका थप ३९ बोर्डर आउट पोस्ट स्थापना गर्न र अध्यागमन प्रणालीमा सूचना प्रविधिको प्रयोग गर्न आवश्यक बजेट व्यवस्था गरेको छु ।२७३ नेपाल प्रहरीको दक्षता अभिवृद्धि गरी तथ्य र वैज्ञानिक प्रमाणमा आधारित अपराध अनुसन्धान र अभियोजन प्रणाली सुनिश्चित गरिनेछ । राष्ट्रिय अनुसन्धान विभागको क्षमता विकास गरी प्रविधिको प्रयोग मार्फत व्यावसायिक इन्टेलिजेन्स र अनुसन्धानमा जोड दिइनेछ ।२७४ सबै सुरक्षा निकायलाई स्रोत साधन प्रविधिको माध्यमबाट दक्ष, व्यावसायिक र उच्च मनोबलयुक्त बनाइनेछ । नेपाली सेनालाई बंकरबाट ब्यारेकमा स्थानान्तरण गर्न थप आवास भवन निर्माण सम्पन्न गरिनेछ । नेपाली सेनाको क्षेत्रीय एयर वेसको स्थापना तथा स्तरोन्नति गर्ने कार्य अघि बढाइनेछ । राष्ट्रिय सुरक्षा एवं प्रतिरक्षासम्बन्धी विषयमा अध्ययन अनुसन्धान गर्न राष्ट्रिय प्रतिरक्षा विश्वविद्यालय स्थापनाका लागि आवश्यक रकम विनियोजन गरेको छु ।२७५ आगामी तीन वर्षभित्रका सबै स्थानीय तहबाट अनलाइन प्रणालीमार्फत व्यक्तिगत घटना दर्ता गर्ने व्यवस्था मिलाइनेछ । सबै नेपालीको बायोमेट्रिक पहिचान र पृथक् नम्बरसहितको राष्ट्रिय परिचयपत्र वितरण गर्न आगामी आर्थिक वर्ष थप १ करोड नागरिकको विवरण विद्युतीय प्रणालीमा अद्यावधिक गरिनेछ ।२७६ कारागारको भौतिक पूर्वाधारको निर्माण र सुधार कार्य अघि बढाइनेछ । नुवाकोट र बाँकेमा निर्माणाधीन कारागार निर्माणको कार्य आगामी आर्थिक वर्ष सम्पन्न गरिनेछ । कैदी बन्दीले कारागारमा उत्पादन गरेको सामग्रीको बजार पहुँच उपलब्ध गराइनेछ ।२७७ लागूऔषध उत्पादन, ओसारपसार, बेचबिखन, दुर्व्यसन र बालबालिकालाई कुलतमा फसाउने कार्य गर्नेलाई कडा कारबाही गरिनेछ । सामुदायिक संघ संस्थासँगको समन्वय र सहकार्यमा सचेतना कार्यक्रम सञ्चालन गरिनेछ ।विपद् व्यवस्थापन२७८ विपद् जोखिम न्यूनीकरण र व्यवस्थापनमा संलग्न हुने राष्ट्रिय विपद् व्यवस्थापन प्राधिकरणलगायत अन्य निकायको संस्थागत सुदृढीकरण गरिनेछ । विपद्को पूर्वतयारी, खोज, उद्धार, राहत र पुनःस्थापनासम्बन्धी कार्यमा संघ, प्रदेश र स्थानीय तहबीच समन्वय र सहकार्य गरिनेछ । सार्वजनिक, निजी तथा सामुदायिक क्षेत्रसँगको सहकार्यमा विपद् जोखिम न्यूनीकरण तथा उत्थानशीलता र क्षमता अभिवृद्धिका कार्यक्रम सञ्चालन गरिनेछ ।२७९ सबै प्रदेशमा विपद्को समयमा खोज उद्धार तथा राहतका लागि आवश्यक सामग्रीको आपत्कालीन भण्डार केन्द्र स्थापना गरिनेछ । विपद्को पूर्वसतर्कता अपनाउन सूचना प्रविधिको उपयोग गरिनेछ । विपद् जोखिम न्यूनीकरण वित्तीय रणनीति तर्जुमा गरिनेछ । विपद्बाट प्रभावितलाई सामाजिक संरक्षण प्रदान गरिनेछ ।अन्तर्राष्ट्रिय सम्बन्ध२८० नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता र राष्ट्रिय हितको रक्षा गर्दै सार्वभौमिक समानताका आधारमा अन्तर्राष्ट्रिय सम्बन्ध कायम गरिनेछ । परराष्ट्र नीतिलाई राष्ट्रिय हित, पारस्परिक लाभ र सम्मान, अन्तर्राष्ट्रिय प्रतिबद्धता तथा दायित्व र न्यायमा आधारित हुने गरी सञ्चालन गरिनेछ ।२८१ राष्ट्रिय हित प्रवर्द्धन गर्न छिमेकी मित्रराष्ट्र, विकास साझेदार, श्रम गन्तव्य मुलुकलगायत अन्य सबै मित्रराष्ट्रसँगको सम्बन्धलाई थप सुदृढ तुल्याइनेछ । वैदेशिक रोजगारीमा रहेका नेपालीको सुरक्षा, मर्यादित रोजगारीको निरन्तरता तथा सामाजिक संरक्षणको लागि विदेशस्थित कूटनीतिक नियोगलाई परिचालन गरिनेछ ।२८२ आगामी वर्षदेखि विद्युतीय राहदानी लागू गरिनेछ । विदेशी नागरिकलाई आगमनमा दिइने प्रवेशाज्ञा अनलाइन प्रणालीबाट उपलब्ध गराइनेछ ।२८३ गैरआवासीय नेपालीको ज्ञान, सीप, पुँजी र प्रविधिलाई राष्ट्रिय विकासमा उपयोग गरिनेछ । विदेशमा जोखिममा रहेका नेपालीको संरक्षण र उद्धारमा गैरआवासीय नेपालीको सहयोग लिइनेछ ।राष्ट्रसेवक२८४ स्वास्थ्य जोखिमको विद्यमान अवस्थामा आफ्नो कार्यस्थलमा अहोरात्र खटिई जिम्मेवारी पूरा गर्ने चिकित्सक, स्वास्थ्यकर्मीलगायत सबै राष्ट्रसेवकको योगदानको उच्च मूल्यांकन गर्दै कोरोना रोकथाम तथा उपचारका लागि अग्रपंक्तिमा काम गर्ने राष्ट्रसेवकलाई प्रोत्साहनका लागि रकम छुट्याएको छु ।२८५ राष्ट्रसेवक कर्मचारीलाई निजी आवास निर्माण र सन्ततिलाई उच्च शिक्षा प्रदान गर्न सहुलियत दरको कर्जा सुविधा उपलब्ध गराउने व्यवस्था मिलाइनेछ । आगामी वर्षका लागि अस्थायी र करारलगायत सबै राष्ट्र सेवकको रु १ लाखसम्मको कोरोना बिमा निःशुल्क हुने व्यवस्था मिलाएको छु ।२८६ सार्वजनिक निकायमा कार्यरत सबै अस्थायी र करार कर्मचारीलाई योगदानमा आधारित सामाजिक सुरक्षाको दायरामा ल्याउन सामाजिक सुरक्षा कोषमा आबद्ध गर्ने व्यवस्था मिलाइनेछ ।सुशासन र सार्वजनिक सेवाप्रवाह२८७ सार्वजनिक निकायलगायत सबै क्षेत्रमा सदाचार संस्कृतिको विकास गरिनेछ । म भ्रष्टाचार गर्दिनँ, म भ्रष्टाचार हुन दिन्नँ, म देश र जनताका लागि इमानदार भएर काम गर्नेछु भन्ने प्रतिज्ञासहितको सुशासन कार्य संस्कृति प्रवर्द्धन गरिनेछ । भ्रष्टाचार रोकथाम र नियन्त्रणको कार्यलाई थप प्रभावकारी बनाउन सम्बन्धित निकायको क्षमता अभिवृद्धि गरिनेछ । शासकीय प्रबन्धमा कानुनी राज्यको अवधारणालाई पूर्ण परिपालना गरिनेछ ।२८८ सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारणसम्बन्धी अन्तर्राष्ट्रिय प्रतिबद्धताअनुरूप आगामी वर्ष पारस्परिक मूल्यांकन सुरु गरिनेछ । सम्पत्ति शुद्धीकरण राष्ट्रिय रणनीति तथा कार्य योजनाको प्रभावकारी कार्यान्वयन गरिनेछ ।२८९ सरकारी सेवालाई सहज र प्रविधिमैत्री बनाइनेछ । हेलो सरकारको पोर्टललाई स्तरोन्नति गरी आम नागरिकको आवाज प्रतिविम्बित गर्ने माध्यमको रूपमा विकास गरिनेछ ।२९० कोरोना रोकथाम, नियन्त्रण तथा उपचारको काममा सबै तहबाट भएका खर्चलगायत अन्य संघसंस्थाले गरेको खर्चको विवरण पारदर्शी बनाइनेछ ।२९१ उच्च व्यवस्थापन तहमा कार्यरत कर्मचारीसँग कार्यसम्पादन सम्झौता गर्ने कार्यलाई नतिजासूचकमा आधारित बनाई सोबाट प्राप्त उपलब्धिलाई कार्यसम्पादन मूल्यांकनसँग आबद्ध गरिनेछ ।२९२ मानवअधिकारको संरक्षण र संवर्द्धन गर्दै मर्यादित र स्वअनुशासित समाज निर्माण गरिनेछ । संवैधानिक निकायको कार्य सम्पादनलाई प्रभावकारी बनाउन आवश्यक साधन, स्रोत र प्रविधिको व्यवस्था गरी सुदृढ गरिनेछ ।२९३ अब म योजना तथा सार्वजनिक वित्त व्यवस्थापन र बजेट कार्यान्वयनसम्बन्धी कार्यक्रम तथा विनियोजन प्रस्तुत गर्ने अनुमति चाहन्छु ।सार्वजनिक खर्चमा मितव्ययिता २९४ राजस्व संकलनमा आउने संकुचन र सार्वजनिक खर्चमा पर्ने थप चापलाई व्यवस्थापन गर्न आगामी वर्ष प्रशासनिक खर्चमा मितव्ययिता अपनाइनेछ । कार्यालय सञ्चालन, इन्धन, मर्मत, सहज अवस्था आएपछि हुने आन्तरिक र वैदेशिक भ्रमण, कम प्राथमिकताका गोष्ठी, सेमिनार, परामर्श, सहायता, भैपरी खर्च, फर्निचर, सवारीसाधन खरिद तथा मर्मत खर्चमा उल्लेख्य बजेट कटौती गरेको छु । कोरोना रोगको रोकथामका सन्दर्भमा पहिलो पंक्तिमा रहेर काम गर्ने चिकित्सक तथा स्वास्थ्यकर्मी, सुरक्षाकर्मीलगायतका राष्ट्रसेवकबाहेक अरूलाई प्रदान हुने प्रोत्साहन भत्ता, अतिरिक्त समय भत्ता, बैठक भत्ता, खाना तथा खाजा खर्च, जोखिम भत्तालगायतका सबै प्रकारका अन्य भत्ता २०७७ साउन १ गतेदेखि खारेज गरेको छु । सार्वजनिक संस्थान, विश्व विद्यालय, समिति, बोर्ड, प्रतिष्ठान, कोषलगायतका सार्वजनिक निकायमा समेत लागू हुने गरी मितव्ययितासम्बन्धी निर्देशिका जारी गरिनेछ ।२९५ सार्वजनिक खर्च पुनरावलोकन आयोगको सुझावअनुसार कार्य बोझ र कार्य प्रकृतिका आधारमा आवश्यक नदेखिएका र काममा दोहोरोपना भएका सार्वजनिक निकाय खारेज गरिनेछ । अत्यावश्यक सेवाबाहेकका सार्वजनिक निकायका सबै रिक्त दरबन्दीमा नयाँ नियुक्ति रोक्का राख्ने व्यवस्था गरेको छु ।२९६ आधारभूत सेवा प्रदान गर्ने सार्वजनिक निकायबाहेक कसैलाई पनि सञ्चालन अनुदान नदिने तथा संघ, प्रदेश र स्थानीय तहमध्ये कुनै एक तहबाट अनुदान प्राप्त व्यक्ति वा संस्थालाई अर्को तहबाट थप अनुदान दिन नपाउने व्यवस्था गरिनेछ ।सार्वजनिक वित्त व्यवस्थापन २९७ अन्तरसरकारी वित्त हस्तान्तरणलाई विकास नतिजासँग आबद्ध गरी परिणाममुखी बनाइनेछ । विकास आयोजनाको छनोट, खर्च र आन्तरिक नियन्त्रणका मापदण्ड परिपालना गरिनेछ । वित्तीय जोखिम न्यूनीकरण गर्न प्रणाली सुधार गरिनेछ । सबै प्रकारका आम्दानी तथा सरकारी खर्च भुक्तानीलाई पारदर्शी तुल्याउन विद्युतीय प्रणालीबाट कारोबार गर्ने व्यवस्थालाई विस्तार गरिनेछ ।२९८ सार्वजनिक निकायको जिम्मेवार पदाधिकारीलाई आर्थिक कार्यविधि तथा वित्तीय उत्तरदायित्वसम्बन्धी कानुनबमोजिम खर्चको नतिजाप्रति जिम्मेवार बनाइनेछ । मध्यमकालीन खर्च संरचनालाई सुदृढ तुल्याइ प्रदेश तथा स्थानीय तहमा समेत कार्यान्वयनमा ल्याइनेछ ।२९९ आगामी आर्थिक वर्ष उठाइने आन्तरिक ऋणको रकम विकास खर्चमा मात्र विनियोजन गरेको छु । सार्वजनिक ऋणको लेखाङ्कन विद्युतीय प्रणालीमार्फत गर्ने व्यवस्था मिलाइनेछ । सार्वजनिक ऋणसम्बन्धी मध्यमकालीन रणनीति तर्जुमा गरिनेछ ।३०० आयोजना बैंकलाई विद्युतीय माध्यमबाट सञ्चालन गरी संघीय स्तरमा सञ्चालन हुने आयोजनाको पहिचान, मूल्यांकन, छनोट तथा प्राथमिकीकरण गरिनेछ । राष्ट्रिय महत्त्वका ठूला आयोजनाहरू र रूपान्तरणकारी आयोजनाको कार्यान्वयनलाई प्रभावकारी बनाउन छुट्टै कार्यान्वयन विधि अवलम्बन गर्न सक्ने गरी कानुन तर्जुमा गरिनेछ ।३०१ आयोजना व्यवस्थापन र निर्माण व्यवसायीलाई समयमै आयोजना सम्पन्न गर्न थप जिम्मेवार बनाउने गरी सार्वजनिक खरिद कानुनमा सामयिक संशोधन गरिनेछ । सार्वजनिक निर्माण तथा सुधारको काम गर्दा अन्तरसम्बन्धित सबै काम लागत अनुमान र एउटै ठेक्का प्याकेजमा समावेश गर्नुपर्ने व्यवस्था अघि बढाइनेछ ।३०२ पूर्वाधार आयोजनाको आकार, प्रकृति, निर्माण अवधि र प्रयोग हुने प्रविधिका आधारमा ठेक्काका लागि चाहिने स्रोतको व्यवस्थापनलाई व्यावहारिक बनाउन बहुवर्षीय ठेक्कासम्बन्धी मापदण्डलाई पुनरावलोकन गरिनेछ ।वित्तीय संघीयता३०३ संघीयताको प्रभावकारी कार्यान्वयन गर्न तर्जुमा हुन बाँकी संघीय कानुन तर्जुमा गरिनेछ । अन्तरसरकारी वित्त व्यवस्थापन ऐन तथा स्थानीय सरकार सञ्चालन ऐन संशोधन विधेयक संसद्को यसै अधिवेशनमा पेस गरिनेछ । अन्तरप्रदेश परिषद्, प्रदेश समन्वय परिषद् र अन्तरसरकारी वित्त परिषद्को भूमिकालाई थप सुदृढ गरी संघ, प्रदेश र स्थानीय तहबीचको पारस्परिक सहयोग, सहकार्य र समन्वयलाई मजबुत बनाइनेछ ।३०४ नेपाल सरकारबाट प्रदेश तथा स्थानीय तहमा हुने वित्तीय हस्तान्तरणलाई नतिजामूलक बनाई राष्ट्रिय विकासका लक्ष्य हासिल हुने गरी परिचालन गर्ने व्यवस्था मिलाइनेछ । समानीकरण अनुदान तथा राजस्व बाँडफाँटको रकम तत्कालका लागि स्वास्थ्य सुरक्षा, कृषि, आर्थिक पुनरुत्थान, जोखिममा रहेको वर्ग तथा समुदायको हित र त्यसपछि क्रमशः नागरिकका अन्य मौलिक हक कार्यान्वयनलाई प्राथमिकतामा राखी विनियोजन गर्न उत्प्रेरित गरिनेछ ।३०५ कोभिड१९ को जोखिम न्यूनीकरण गर्न र प्रभावितलाई राहत प्रदान गर्न प्रदेश र स्थानीय तहबीच उच्च समन्वय, पारस्परिक सहयोग र सहकार्यले संघीयताको औचित्य पुनः एकपटक प्रदर्शित भएको छ । आगामी दिनमा सेवाप्रवाह तथा सहलगानीका आयोजना कार्यान्वयन गर्नसमेत यस्तो सहकार्यलाई निरन्तरता दिइनेछ । सहलगानीमा सञ्चालन गर्ने गरी समावेश भएका कार्यक्रमको लागि संघ, प्रदेश र स्थानीय तहको सहभागिताको ढाँचा असार मसान्तभित्र तयार गरिनेछ ।३०६ प्रदेश तहमा लागू भएको बजेट व्यवस्थापन सूचना प्रणाली र स्थानीय तहमा लागू भएको कोष लेखांकन प्रणालीको कार्यान्वयनलाई वित्तीय हस्तान्तरणको आधार बनाई बजेट तर्जुमा, खर्चको लेखांकन र प्रतिवेदन गर्ने व्यवस्था मिलाइनेछ ।३०७ जिल्ला समन्वय समितिको क्षमता विकास गरी स्थानीय तहबाट सञ्चालन हुने विकास आयोजना र गैरसरकारी संस्थाबाट सञ्चालन हुने कार्यक्रमको अनुगमन गर्न सक्षम बनाइनेछ ।"
आर्थिक वर्ष २०७७७८ को,"सार्वजनिक संस्थान३०८ सार्वजनिक संस्थानको नियमन, सञ्चालन र व्यवस्थापनलाई प्रभावकारी बनाउन संस्थान सञ्चालनसम्बन्धी छाता ऐनको तर्जुमा गरिनेछ । कारोबार बन्द भई सञ्चालनमा नरहेका संस्थानको स्वामित्वमा रहेका जग्गा, भौतिक संरचना, मेसिनरी उपकरण र अन्य सम्पत्तिको अभिलेख अद्यावधिक गरी उत्पादनशील उपयोग गर्ने व्यवस्था मिलाइनेछ ।३०९ सार्वजनिक संस्थानको सञ्चालक समिति र प्रमुख प्रशासकीय अधिकृतलाई कार्यसम्पादन नतिजाप्रति जिम्मेवार र जवाफदेही बनाइनेछ । व्यावसायिक सम्भावना नभएका र उद्देश्यअनुरूप कार्यसम्पादन गर्न नसकी लगातार घाटामा सञ्चालन भएका सार्वजनिक संस्थानको अध्ययन गरी एक आपसमा गाभ्ने वा खारेज गर्ने नीति लिइनेछ ।३१० निजीकरण भएका सार्वजनिक संस्थानको सञ्चालन र व्यवस्थापनको अनुगमन गरी सम्झौता कार्यान्वयन नभएका संस्थानको सम्बन्धमा कानुनी कारबाही अगाडि बढाइनेछ ।आर्थिक योजना तथा तथ्यांक३११ राष्ट्रिय योजना आयोगलाई विकास नीति, कार्यक्रम र आयोजनाको मूल्यांकन एवं अनुसन्धान तथा विकास गर्ने सक्षम निकायको रूपमा सुदृढ तुल्याइनेछ ।३१२ नीति निर्माण र निर्णयका लागि आवश्यक पर्ने विश्वसनीय सूचना तथा तथ्यांकको महत्त्वलाई दृष्टिगत गरी सम्बद्ध संस्थाको क्षमता बढाई भरपर्दो तथ्यांक आधार निर्माण गरिनेछ । राष्ट्रिय आय, कृषि र औद्योगिक तथ्यांक गणना विधिलाई अद्यावधिक गरी समसामयिक बनाइनेछ ।३१३ राष्ट्रिय जनगणना २०७८ को तयारी कार्य अघि बढाइनेछ । जनगणना, जीवनस्तर मापन सर्वेक्षण, औद्योगिक गणना, कृषि गणना तथा राष्ट्रिय सुख सर्वेक्षणका लागि रु ३ अर्ब विनियोजन गरेको छु ।३१४ अब म माथिका क्षेत्रगत नीति तथा कार्यक्रमहरू कार्यान्वयनका लागि बजेट विनियोजन र स्रोत व्यवस्थापनको अनुमान प्रस्तुत गर्ने अनुमति चाहन्छु ।३१५ आगामी आर्थिक वर्षका नीति तथा कार्यक्रमहरू कार्यान्वयन गर्न रु १४ खर्ब ७४ अर्ब ६४ करोड विनियोजन गरेको छु । कुल विनियोजनमध्ये चालुतर्फ रु ९ खर्ब ४८ अर्ब ९४ करोड अर्थात् ६४४ प्रतिशत, पुँजीगततर्फ रु ३ खर्ब ५२ अर्ब ९१ करोड अर्थात् २३९ प्रतिशत र वित्तीय व्यवस्थातर्फ रु १ खर्ब ७२ अर्ब ७९ करोड अर्थात् ११७ प्रतिशत रहेको छ ।३१६ आगामी आर्थिक वर्षका लागि अनुमान गरिएको खर्च बेहोर्ने स्रोतमध्ये राजस्वबाट रु ८ खर्ब ८९ अर्ब ६२ करोड र वैदेशिक अनुदानबाट रु ६० अर्ब ५२ करोड बेहोर्दा रु ५ खर्ब २४ अर्ब ५० करोड न्यून हुनेछ । सो न्यून पूर्ति गर्न वैदेशिक ऋणबाट रु २ खर्ब ९९ अर्ब ५० करोड जुटाइनेछ । राजस्व परिचालन र वैदेशिक अनुदान तथा ऋण सहायता परिचालन गर्दा पनि नपुग हुने खुद रु २ खर्ब २५ अर्ब आन्तरिक ऋणबाट बेहोरिनेछ ।३१७ अब म आगामी आर्थिक वर्ष २०७७७८ को राजस्व परिचालनको नीति तथा कार्यक्रम प्रस्तुत गर्ने अनुमति चाहन्छु ।३१८ कोरोनाबाट प्रभावित व्यवसायलाई राहत दिने, शिथिल भएको आर्थिक क्रियाकलापलाई चलायमान बनाई पुनरुत्थान गर्ने र राजस्व प्रणालीलाई आन्तरिक आयमा आधारित बनाई सार्वजनिक वित्तको दिगो र भरपर्दो स्रोतको रूपमा स्थापित गर्दै जान देहायका उद्देश्य हासिल हुने गरी राजस्व परिचालन गरिनेछ :(क) कोरोना संक्रमण जोखिमका कारण प्रभावित कृषि, उद्योग तथा सेवा व्यवसायको पुनरुत्थान हुने गरी करका दर समायोजन, छुट तथा सहुलियत प्रदान गर्ने,(ख) करयोग्य आर्थिक क्रियाकलापलाई करको दायरामा ल्याउँदै प्रगतिशील, समन्यायिक, पारदर्शी र व्यवसायमैत्री राजस्व प्रणालीको विकास गर्ने, (ग) औद्योगिक संरक्षण गरी आन्तरिक उत्पादन प्रोत्साहन गर्न र अनावश्यक तथा मानव स्वास्थ्यका लागि हानिकारक एवं वातावरणमा ह्रास ल्याउने वस्तुको आयात निरुत्साहित गर्ने, र(घ) दक्ष, व्यावसायिक र स्वच्छ कर प्रशासनको विकास, प्रक्रियागत सरलीकरण, सूचना प्रविधिको प्रयोग, कर कानुनको परिपालना मार्फत कर सहभागिता अभिवृद्धि गर्ने र राजस्व चुहावट नियन्त्रण गर्ने ।३१९ अब म आगामी आर्थिक वर्षको राजस्वका दरसम्बन्धी प्रस्ताव र कर प्रणाली सुधारका कार्यक्रम प्रस्तुत गर्ने अनुमति चाहन्छु ।३२० आर्थिक वर्ष २०७६७७ को आय विवरणअनुसार लघु, घरेलु तथा साना उद्योगी तथा व्यवसायीलाई लाग्ने आयकरमा वार्षिक रु २० लाखसम्म कारोबार गर्ने करदातालाई ७५ प्रतिशत, रु २० लाख देखि रु ५० लाखसम्म कारोबार गर्ने करदातालाई ५० प्रतिशत र रु ५० लाखदेखि रु १ करोडसम्म कारोबार गर्ने करदातालाई २५ प्रतिशत छुट दिने व्यवस्था मिलाएको छु ।३२१ लघु उद्यमलाई आयकर छुटको अवधि दुई वर्ष थप गरी सात वर्ष र महिला उद्यमीद्वारा सञ्चालित लघु उद्यमलाई तीन वर्ष थप गरी दस वर्ष पुर्याएको छु । लघु बिमामा लाग्दै आएको मूल्य अभिवृद्धि कर हटाएको छु ।३२२ लघु, घरेलु तथा साना उद्योग, कृषि, पशुपन्छीपालन, पशु उपचार र मास्क बनाउने उद्योगले पैठारी गर्ने मेसिनरी तथा कच्चा पदार्थ एवं कृषि फार्म तथा कम्पनीले पैठारी गर्ने कृषि यन्त्र उपकरण तथा धान, मकै, गहुँ र तरकारीको बीउ पैठारी गर्दा लाग्ने भन्सार महसुल घटाएको छु । प्राथमिक कृषिउपजको पैठारीमा लाग्दै आएको भन्सार महसुल तथा कृषि सुधार शुल्क वृद्धि गरेको छु ।३२३ कोरोना संक्रमणबाट बढी प्रभावित भएका हवाई सेवा, यातायात सेवा, होटेल, ट्राभल तथा ट्रेकिङ व्यवसायीलाई आर्थिक वर्ष २०७६७७ को आय विवरणअनुसार लाग्ने आयकरमा २० प्रतिशत छुट दिने व्यवस्था मिलाएको छु । पर्यटन, ढुवानी व्यवसायी तथा चलचित्र घरलाई मूल्य अभिवृद्धि कर विवरण तथा कर दाखिला गर्ने अवधि बढाई चौमासिक कायम गरेको छु ।३२४ औषधि उद्योगलाई आवश्यक पर्ने कच्चा पदार्थको पैठारीमा मूल्य अभिवृद्धि कर छुट दिई त्यस्तो वस्तु स्वदेशी उद्योगबाट खरिद गर्दा तिरेको मूल्य अभिवृद्धि कर फिर्ता दिने व्यवस्था मिलाएको छु । आयुर्वेदिक औषधिको कच्चा पदार्थको भन्सार महसुल घटाएको छु । सेनिटाइजरको कच्चा पदार्थको रूपमा प्रयोग हुने आन्तरिक उत्पादनको इथानोल तथा पीपीईमा अन्तःशुल्क छुट दिएको छु ।३२५ इन्टरनेट सेवा प्रदायकले फिक्स्ड ब्रोडब्यान्ड सेवा प्रदान गर्दा पचास प्रतिशतसम्मको मर्मतसम्भार शुल्कमा दूरसञ्चार सेवा दस्तुर छुट दिने व्यवस्था मिलाएको छु । आफैं कार्यक्रम उत्पादन गरी प्रसारण गर्ने रेडियो तथा टेलिभिजन प्रसारण संस्थाले तिर्नुपर्ने कारोबार रकमको दुई प्रतिशत सेवा शुल्क घटाएर एक प्रतिशत कायम गरेको छु ।अप्रत्यक्ष कर३२६ मूल्य अभिवृद्धि करको दर यथावत् राख्दै अन्तःशुल्क र भन्सारका केही दरलाई समायोजन गरेको छु । एक दर्जनभन्दा बढी वस्तुमा लाग्दै आएको अन्तःशुल्क हटाएको छु । चुरोट, सिगार, गुट्खा, पानमसलामा स्वास्थ्य जोखिम कर सामान्य वृद्धि गरेको छु ।३२७ उद्योगले पैठारी गर्ने औद्योगिक कच्चा पदार्थको भन्सार दर तयारी मालवस्तुको भन्दा कम्तीमा एक तह कम गर्न थप केही वस्तुको कच्चा पदार्थको भन्सार महसुल घटाएको छु । हवाई इन्धन र एलपी ग्यासबाहेकको पेट्रोलियम पदार्थ र सुन तथा सुनका गहनामा लाग्ने भन्सार महसुलमा सामान्य वृद्धि गरेको छु ।३२८ सामुदायिक वनले साल र खयर जातका काठ उपभोक्ता समूह बाहिर बिक्री गर्दा लाग्दै आएको १५ प्रतिशत वन पैदावार शुल्क आजैका मितिदेखि खारेज गरेको छु । स्वदेशी फर्निचर उद्योगको संरक्षण गर्न सबै किसिमका फर्निचरको पैठारीमा अन्तःशुल्क लगाएको छु ।प्रत्यक्ष कर ३२९ औद्योगिक क्षेत्र वा औद्योगिक ग्राममा स्थापना हुने विशेष उद्योगलाई कारोबार सुरु गरेको मितिले पाँच वर्षसम्म लाग्ने आयकरमा पच्चीस प्रतिशत छुट दिने व्यवस्था मिलाएको छु ।३३० आफ्नो उद्देश्यअनुसार कारोबार सञ्चालन गरेका खानेपानी तथा सरसफाइ उपभोक्ता समूहलाई आयकर नलाग्ने व्यवस्था मिलाएको छु । आर्थिक वर्ष २०७५७६ सम्म निर्धारण भएको आयकर मिनाहा गरेको छु ।३३१ गाउँपालिकामा सञ्चालित सबै किसिमका सहकारीलाई आयकर पूर्ण रूपमा छुट दिएको छु । नगरपालिका, उपमहानगरपालिका तथा महानगरपालिकामा सञ्चालित कर लाग्ने कारोबार गर्ने सबै किसिमका सहकारीलाई क्रमशः पाँच प्रतिशत, सात प्रतिशत र दस प्रतिशत आयकर लाग्ने व्यवस्था गरेको छु । ३३२ विभिन्न निकायमा रहेको स्वीकृत अवकाश कोषको रकम २०७७ साल चैत मसान्तभित्र सामाजिक सुरक्षा कोषमा हस्तान्तरण गरेमा अवकाश भुक्तानीबापत लाग्ने कर छुट दिने व्यवस्था मिलाएको छु । त्यस्ता कोष क्रमशः खारेज गर्दै जाने व्यवस्था मिलाएको छु ।कर प्रशासन ? वार्षिक रु २० लाखसम्म कारोबार गर्ने साना करदाताले आय विवरण र कर मोबाइल एप्सलगायत अन्य विद्युतीय माध्यमबाट बुझाउन सक्ने र बैंकमार्फत कर भुक्तानी गर्दा आय विवरणसमेत बुझाउन सक्ने व्यवस्था मिलाइनेछ । बक्यौता नरहेका करदाताले पेस गरेको आय विवरणअनुसारको कर चुक्ता प्रमाणपत्र स्वचालित प्रणालीबाट करदाता स्वयंले लिन पाउने व्यवस्था मिलाएको छु । उपभोक्ताले वस्तु तथा सेवा खरिदको भुक्तानी विद्युतीय उपकरण मार्फत गर्दा प्रोत्साहनस्वरूप प्राप्त हुने रकममा अग्रिम कर कट्टी गर्नु नपर्ने व्यवस्था मिलाएको छु ।३३४ आयकर ऐन, २०६८, मूल्य अभिवृद्धि कर ऐन, २०५२ र अन्तःशुल्क ऐन, २०६८ बमोजिम २०७५ साल असार मसान्तभित्र भएको कर निर्धारणउपर चित्त नबुझाई आन्तरिक राजस्व विभाग र सो विभाग हुँदै राजस्व न्यायाधिकरण वा अदालतमा विचाराधीन रहेका मुद्दाहरूमध्ये झूटा तथा नक्कली बिजकबाहेकका मुद्दा सम्बन्धित करदाताले फिर्ता लिई त्यस्तो निर्धारित कर रकम र सोमा लागेको ब्याज २०७७ साल फागुन मसान्तभित्र बुझाएमा शुल्क, थप दस्तुर तथा जरिवाना मिनाहा दिइनेछ ।३३५ राजस्व प्रशासनसाग सम्बन्धित केन्द्रीय बिजक अनुगमन प्रणाली, आसिकुडा र भीसीटीएसलगायतका सबै किसिमका सूचना प्रविधि प्रणालीको क्षमता विकास र अन्तरआबद्धता कायम गर्दै करदाता सूचना प्रणालीलाई एकीकृत गरिनेछ । कर परीक्षण, अनुसन्धान र भन्सार जाँचपासपछिको परीक्षण तथा बजार अनुगमनलाई थप प्रभावकारी बनाई राजस्व छली तथा चुहावटलाई नियन्त्रण गरिनेछ ।३३६ गैरकर राजस्वको दायरा विस्तार गर्दै दरलाई पुनरावलोकन गरिनेछ ।३३७ आर्थिक वर्ष २०७५७६ को यथार्थ खर्च, आर्थिक वर्ष २०७६७७ को संशोधित अनुमान र आर्थिक वर्ष २०७७७८ को अनुमानित आयव्ययको विवरण अनुसूचीमा उल्लेख गरेको छु । विषयगत मन्त्रालयको चालु आर्थिक वर्षको प्रगति विवरण आजै प्रस्तुत गरेको छु । अन्तर्राष्ट्रिय विकास साझेदारबाट प्राप्त हुने विकास सहायता, प्राविधिक सहायता तथा अन्तर्राष्ट्रिय गैरसरकारी संस्थाबाट परिचालन हुने सहायतासम्बन्धी विवरण पुस्तिकासमेत छुट्टै प्रस्तुत गरेको छु ।३३८ मैले प्रस्तुत गरेको आगामी आर्थिक वर्ष २०७७७८ को बजेटको कार्यान्वयनबाट संक्रामकलगायत सबै प्रकारका रोगबाट नागरिकको जीवन रक्षा गर्न स्वास्थ्य प्रणाली सुदृढ र सबल हुने, गुणस्तरीय र जीवन उपयोगी शिक्षाको पहुँच अभिवृद्धि हुने, श्रम शक्तिलाई काम तथा रोजगारी सुनिश्चित हुने र सबै नागरिकले राज्यबाट क्रमशः सामाजिक सुरक्षा एवम् संरक्षण प्राप्त गर्ने व्यवस्थाबाट समुन्नत, सभ्य, सुसंस्कृत र न्यायपूर्ण समाज निर्माणमा महत्त्वपूर्ण योगदान पुग्ने मैले अपेक्षा गरेको छु ।३३९ आगामी आर्थिक वर्ष तत्काल प्रतिफल दिने र एक वर्षभित्र सम्पन्न हुने आयोजना एवम् निर्माणाधीन अधुरा आयोजनाको कार्यान्वयनमा तीव्रता आउने, रणनीतिक महत्त्वका आर्थिक, सामाजिक र भौतिक पूर्वाधार आयोजनाको निर्माण कार्य अघि बढ्ने, भूकम्पपछिको पुनर्निर्माण सम्पन्न हुने र सेवा क्षेत्र विस्तारित हुने अपेक्षा गरेको छु । कोभिड१९ को प्रभाव तत्काल यकिन गर्न कठिन रहे तापनि परिस्थिति सामान्य हुनासाथ अर्थतन्त्र पुनः गतिशील हुन सक्ने आत्मविश्वासका आधारमा आगामी आर्थिक वर्ष पछिल्लो तीन आर्थिक वर्षको औसत ७ प्रतिशतको हाराहारीमा आर्थिक वृद्धि हासिल हुने अनुमान छ । बजेटले लक्षित गरेको आर्थिक पुनरुत्थानको कार्यमा सघाउ पुर्याउन र मुद्रास्फीति दरलाई ७ प्रतिशतमा सीमित राख्ने गरी नेपाल राष्ट्र बैंकले मौद्रिक नीति तर्जुमा गर्नेछ ।३४० विगत दुई वर्षको अवधिमा खडा गरिएको आर्थिक तथा सामाजिक विकासको जगमा टेकेर आगामी आर्थिक वर्षको बजेटले समृद्ध नेपाल सुखी नेपालीको राष्ट्रिय आकांक्षा हासिल गर्न नयाँ उत्साहका साथ थप योगदान पुर्याउने अपेक्षा मैले गरेको छु । कोरोनाको संक्रमणले सिर्जना गरेको यस संकटको घडीमा सम्पूर्ण नागरिक एकजुट भई सुखद भविष्य निर्माणका लागि उत्साहका साथ अघि बढ्न यस बजेटले प्रेरित गर्ने विश्वास लिएको छु । सबै राजनीतिक दल, जनप्रतिनिधि, सामाजिक संघसंस्था, निजी क्षेत्र तथा नागरिक समाजलाई यो उद्देश्य प्राप्तितर्फ सहकार्यको लागि आह्वान गर्दछु ।३४१ प्रस्तुत बजेट तर्जुमा गर्दा मार्गदर्शन गर्नुहुने सम्माननीय राष्ट्रपति, सम्माननीय उपराष्ट्रपति, सम्माननीय प्रधानमन्त्री, प्रतिनिधिसभाका सम्माननीय सभामुख र राष्ट्रिय सभाका सम्माननीय अध्यक्षप्रति हार्दिक आभार प्रकट गर्दछु । बजेटको सिद्धान्त र प्राथमिकतामा छलफल गरी रचनात्मक सुझाव प्रदान गर्नुहुने प्रतिनिधिसभा र राष्ट्रिय सभाका माननीय सदस्यहरूप्रति आभार व्यक्त गर्दछु । बजेट तर्जुमाको क्रममा महत्त्वपूर्ण सुझाव प्रदान गर्नुहुने राजनीतिक दल, संसदीय समितिहरू, अर्थविद्, निजी क्षेत्र, सहकारी क्षेत्र र नागरिक समाजका व्यक्तित्व तथा सम्पूर्ण सञ्चार जगत्लाई हार्दिक धन्यवाद ज्ञापन गर्दछु । नेपालको आर्थिक, सामाजिक विकासमा निरन्तर सहयोग पुर्याउने सबै करदाता र कठिन अवस्थामा समेत नेपाललाई निरन्तर सहयोग गर्ने विकास साझेदारहरूलाई हार्दिक धन्यवाद दिन चाहन्छु । बजेट कार्यान्वयनमा सबैको पूर्ण सहयोग रहने अपेक्षासमेत गरेको छु ।३४२ अन्त्यमा, मुलुकभित्र र बाहिर रहनुभएका सबै नेपाली दिदीबहिनी तथा दाजुभाइलाई कोभिड१९ को जोखिमबाट सुरक्षित रहँदै सबल, समृद्ध र न्यायपूर्ण राष्ट्र निर्माणमा योगदान गर्न आह्वान गर्दछु ।"
खेलकुद बजेटमा ४० प्रतिशत कटौती,"राष्ट्रिय खेललाई उपेक्षा गरियोआगामी आर्थिक वर्षका लागि विनियोजित खेलकुद बजेटमा भलिबललाई उपेक्षा गरिएको भन्दै नेपाल भलिबल संघले असन्तुष्टि जनाएको छ । राष्ट्रिय खेलको घोषणा भएको भलिबलको अहिलेसम्म आफ्नै पूर्वाधार छैन । संघले पटक पटक पूर्वाधारका लागि नियामक निकायसँग अनुरोध गरे पनि सुनुवाइ नभएको संघको गुनासो छ ।संघले आफ्नो सक्रियतामार्फत अन्तर्राष्ट्रिय रूपमा नेपाली भलिबलको छवि उँचो पारेको छ । तर हामीसँग पर्याप्त पूर्वाधार छैन । सरकारले ३ वर्षअघि भलिबललाई राष्ट्रिय खेलको रूपमा घोषणा गरे पनि आवश्यक संरचनाका लागि चासो नदेखाउनु दुःख लागेको छ, संघका महासचिव जितेन्द्रबहादुर चन्दले कान्तिपुरसँग भने, आजको बजेट भाषण सुन्दा अन्य केही खेलका लागि तोकिएको पूर्वाधारमा लगानी भएको छ । राष्ट्रिय खेलका लागि इन्डोर रंगशाला अत्यावश्यक भइसकेको छ । त्यसबारे बजेटमा कुनै उल्लेख गरिएको छैन । आशा गर्छु कि यस वर्षको बजेटमा राखेपले भलिबल कभर्डहल निर्माणका लागि पनि आवश्यक पहलकदमी लिनेछ ।सदस्यसचिव सिलवाल भने भलिबल कभर्डहलका लागि राखेपले यस वर्षदेखि प्रक्रिया सुरु गर्ने बताउँछन् । भाषणमा भलिबलको नाममा शीर्षक त तोकिएन तर कभर्डहलको कुरा आएको छ त्यो भलिबलकै लागि हो, उनले भने ।"
मौलिक चलचित्र निर्माणलाई प्राथमिकता,"सरकारले छायांकनका लागि नेपाल कार्यक्रम कार्यान्वयन गर्ने भएको छ । संसद्को संयुक्त सदनमा बिहीबार आर्थिक वर्ष २०७७७८ को बजेट प्रस्तुत गर्दै अर्थमन्त्री युवराज खतिवडाले छायांकन स्थललाई प्राथमिकता दिने घोषणा गरेका हुन् । यसका लागि सरकारले सबै प्रदेशमा फिल्म छायांकन स्थल निमाण गर्ने भएको छ । सरकारले अघिल्लो वर्ष छायांकनका लागि नेपाल कार्यक्रम सुरुवात गर्ने घोषणा गरेको थियो । त्यसबमोजिम नेपाली दूतावास रहेका केही देशमा चलचित्र छायांकन लागि प्रचारात्मक गतिविधि गरिए पनि खासै फलदायी हुन सकेको थिएन । चलचित्र विकास बोर्डले यसलाई फिल्मिङ इन नेपाल नाम दिएको छ । आगामी आर्थिक वर्षमा सरकारले मौलिक फिल्म निर्माणलाई प्राथमिकता दिने भएको छ । राष्ट्रियता, राष्ट्रिय एकता, भाषा र संस्कृतिको संरक्षण र संवर्द्धन गर्ने चलचित्र निर्माणलाई प्रोत्साहन गर्ने बजेटमा उल्लेख छ । चलचित्र कलाकार संघको भवन निर्माण तथा नेपाली चलचित्रको सुरक्षित भण्डारणका लागि चलचित्र विकास बोर्डलाई आवश्यक बजेट विनियोजन गरिएको छ । अर्थमन्त्रीले चलचित्र क्षेत्रमा परेको प्रभाव सम्बोधन गर्न इजाजत पत्र र उपकरणको नवीकरण दस्तुरमा छुट दिने घोषणा गरेका छन् । त्यस्तै, चालु पुँजीका लागि कर्जा सुविधा र लकडाउन अवधिका लागि बैंक ग्यारेन्टीको व्यवस्था मिलाइएको छ । कोरोना भाइरसको मारमा परेका चलचित्र घरले मूल्य अभिवृद्धि करको कर विवरण र कर दाखिला गर्ने अवधि चौमासिक बनाइएको छ । विद्युत् डिमान्ड शुल्क ५० प्रतिशत कम गरिएको छ ।गत वर्ष अर्थमन्त्री खतिवडाले काठमाडौं उपत्यकामा अत्याधुनिक सुविधासम्पन्न स्टुडियो निर्माण कार्य प्रारम्भ गर्ने घोषणा गरेका थिए तर यसमा कुनै प्रगति हुन सकेन । सञ्चार तथा सूचना प्रविधि मन्त्रालयका उपसचिव तथा विकास बोर्डका सदस्य सचिव महेन्द्र साँखीले स्टुडियोका लागि जग्गा नपाएको गुनासो गरे । जग्गाको व्यवस्था हुनासाथ स्टुडियो निर्माण अघि बढ्ने उनको भनाइ छ । यसपटक भने अर्थमन्त्रीले फिल्म स्टुडियो र फिल्म सिटी उल्लेख गरेका छैनन् । यद्यपि फिल्म क्षेत्रका लागि बजेट सकारात्मक रहेको सदस्य सचिव साँखीको दाबी छ । भन्छन्, कोरोना महामारीबीच पनि सरकारले फिल्मलाई प्राथमिकता दिएको छ । यसले सबै चलचित्रकर्मीलाई हौसला प्रदान गर्छ । हामी उत्साही छौं । साँखीका अनुसार मौलिक फिल्म निर्माण गर्ने योजनाअनुरूप अब बोर्डले स्थानीय कथा समेटिएका स्टोरी बैंक तयार पार्नेछ । त्यहाँबाट कथा लिएर लगानीकर्ताले फिल्म बनाउन सक्नेछन् । त्यस्तै, छायांकनस्थल बनाउँदा नेपाली प्राविधिकले काम पाउने र पर्यटन बढ्ने उनको भनाइ छ । प्रदेश र बोर्डको समन्वयमा उचित गन्तव्य स्थल तोकिनेछ । त्यहाँ छायांकनका लागि उचित वातावरण सिर्जना गरिन्छ, साँखीले भने, छायांकन स्थलमा विदेशी सिनेमालाई लक्षित गरिनेछ । फिल्म निर्माताहरूको छाता संगठन नेपाल चलचित्र संघका अध्यक्ष आकाश अधिकारीले फिल्म क्षेत्रका लागि बजेट ठीकठाकै रहेको प्रतिक्रिया दिए । हामीले दिएका कतिपय सुझाव समेटिएका छन्, अधिकारीले भने, तर, चलचित्र क्षेत्रलाई जति मार परेको छ, त्यही अनुपातमा सरकारले ढाडस दिएकोचाहिँ छैन ।आगामी वर्षका लागि साहित्य, कला तथा संगीत क्षेत्रको उत्थान तथा विकास गर्न नेपाल प्रज्ञा प्रतिष्ठान, नेपाल ललितकला प्रज्ञा प्रतिष्ठान र संगीत तथा नाट्य प्रतिष्ठानका लागि आवश्यक बजेट विनियोजन गरिएको छ । सबै समुदायको परम्परागत सीप र सांस्कृतिक मूल्य मान्यताको संरक्षण र संवर्द्धन गरिने बजेटमा उल्लेख छ । अघिल्लो वर्षको बजेटमा श्रमजीवी चलचित्रकर्मीलाई सामाजिक सुरक्षाको दायरामा ल्याइने घोषणा गरिएको थियो, यसले पनि मूर्तता पाएन । यसपटक यो कार्यक्रम बजेटमा उल्लेख छैन । यद्यपि सदस्य सचिव साँखीले बोर्डले चलचित्रकर्मीको आवश्यक जानकारी सामाजिक सुरक्षा कोषलाई पठाइसकेको र कोषले मापदण्ड तथा कार्यविधि बनाइरहेको जानकारी दिए । त्यस्तै, गत वर्ष साहित्यकार, कलाकार तथा संगीतकारहरूको वृत्ति विकासमा ध्यान दिने घोषणा गरिएको थियो तर यो कार्यान्वयन हुन सकेन ।"
