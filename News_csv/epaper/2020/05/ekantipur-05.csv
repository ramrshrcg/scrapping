शीर्षक,विवरण
कन्ट्याक्ट ट्रेसिङ र परीक्षणबारे अन्योल,"संक्रमित व्यक्तिले आउजाउ गरेका क्षेत्र र उनीहरूको सम्पर्कमा आएका व्यक्तिबारे सही विवरण नखुल्दा संक्रमण कहाँ सुरु भएर कहाँ पुग्यो भन्ने यकिन गर्न चिकित्सकलाई समस्या भएको छ । कोभिड१९ नियन्त्रणका लागि संक्रमित व्यक्तिले कहिले कहाँकहाँ आउजाउ गरेका थिए, त्यसको सही विवरण चाहिन्छ, भेरी अस्पतालका प्रमुख कन्सल्टेन्ट फिजिसियन डा राजन पाण्डेले भने, संक्रमितले भेटेका व्यक्तिबारे सही सूचना दिनुपर्छ नत्र संक्रमण समाजमा झन् भयावह रूपमा फैलिन सक्छ । डा पाण्डेले संक्रमित व्यक्ति एउटै क्षेत्रका भएकाले उनीहरूले आउजाउ गरेको विवरण उपलब्ध गराए नियन्त्रण सम्भव हुने बताए । संक्रमण एक व्यक्तिबाट समुदायमा सर्न थालेपछि नियन्त्रण बाहिर पनि जान सक्ने उनको भनाइ छ । स्वास्थ्य मन्त्रालयले नेपालगन्जमा देखिएको संक्रमणलाई अध्ययन गरी कदम चाल्न आवश्यक छ, उनले भने । गत शुक्रबार संक्रमित एक जनाको कन्ट्याक्ट ट्रेसिङ का आधारमा ९० जनाको स्वाब संकलन गर्नुपरेको थियो । अहिले १५ जनाको सम्पर्कमा आएका व्यक्तिहरूको कन्ट्याक्ट ट्रेसिङ गरिरहेका छौं, जनस्वास्थ्य कार्यालयका कोरोना स्रोत व्यक्ति नरेश श्रेष्ठले भने, ३ सय जनाको ट्रेसिङ गर्नुपर्ने अड्कल गरेका थियौं । यो संख्या अझै बढ्न सक्छ । श्रेष्ठका अनुसार संक्रमित १४ जनाको बसोबास रहेको नेपालगन्ज८ को जनसंख्या ४ हजार १ सय छ । आइतबार पत्ता लागेका अर्का एक जना संक्रमितको घर भएको वडा नं ५ मा जनसंख्या ४ हजार ८ सय ६ सय रहेको छ । खजुरास्थित सुशील कोइराला क्यान्सर अस्पतालको आइसोलेसनमा रहेका १६ संक्रमितसँग कहिले कहाँ आउजाउ गरेको र कोसँग सम्पर्कमा रहेको भन्ने विषयमा जानकारी लिइरहेको स्वास्थ्य कार्यालयले जनाएको छ । उनीहरू तीन सय जनाभन्दा बढीको सम्पर्कमा आएको खुलेको छ । ट्रेसिङ सकिएपछि संक्रमितसित सुरुमा भेट भएका व्यक्तिको स्वाब संकलन गरिनेछ । शुक्रबार पुष्टि भएका संक्रमित वृद्ध एक महिनासम्म नेपालगन्ज८, जोलहनपुरा टोलमा घुलमिल भएकाले सबै स्थानीयको स्वाब संकलन गर्नुपर्ने अवस्था आउन सक्ने स्वास्थ्यकर्मीले बताए । संक्रमण पुष्टि भएका नेपालगन्ज८, महेन्द्र पार्कका तीन जना एकै परिवारका हुन् । नेपालगन्ज८ का बासिन्दा तथा पूर्वउपमेयर समसुद्दिन सिद्दिकीले परीक्षणको दायरा बढाउनुपर्ने बताए । शय्याको खोजी समुदायमा संक्रमण देखिएपछि नेपालगन्जमा आइसोलेसन शय्याको अभाव हुन सक्ने देखिएको छ । प्रदेश ५ का सामाजिक विकास मन्त्री सुदर्शन बरालले सोमबार यहाँ आएर थप कोरोना अस्पताल निर्माणबारे छलफल गरेका छन् । बाँके र बर्दियाका संक्रमित र आशंका गरिएका व्यक्तिलाई लक्ष्य गरेर खजुरास्थित क्यान्सर अस्पतालमा आइसोलेसन वार्ड तयार गरिएको हो । यसलाई कोरोना डेडिकेडेट अस्पताल बनाउन प्रदेश सरकारले दुई करोड रुपैयाँ खर्च गरेको जनाएको छ । अस्पतालमा अहिले ४० शय्या छन् । यहाँ तीनवटा भेन्टिलेटर र ६ वटा आईसीयू शय्या छन् । मन्त्री बरालले चिकित्सक र सुरक्षा अधिकारीसित संक्रमितलाई उपचारका लागि राख्ने ठाउँ अभाव हुन नदिने प्रतिबद्धता जनाएका छन् । मेडिकल किट र जनशक्ति पनि अभाव हुन नदिने उनको भनाइ छ । सोमबार २ सय ५० थान पीसीआर किट उपलब्ध गराइएको छ । भेरी अस्पतालमा रहेको प्रयोगशालामा ३० वटा पीसीआर किट मौज्दात थिए । खजुरामा बेड अपुग भए धम्बोझी रोडमा रहेको लायन्स क्लबको डेन्टल अस्पतालमा संक्रमित राख्ने व्यवस्था मिलाइएको छ । त्यहाँ २६ शय्या तयार गरिएका छन् । खजुरामा संक्रमितको उपचारका लागि दुई चिकित्सकसहित १२ जना स्वास्थ्यकर्मी खटिएका छन् । भेरी अस्पतालका मेडिकल सुपरिटेन्डेन्ट डा प्रकाश थापाले शंकाका आधारमा परीक्षणको दायरा बढाउँदै जाँदा थप संक्रमित फेला पर्न सक्ने बताए । उनले तत्काल मेडिकल किट र जनशक्ति अभाव नरहेको तर संख्या बढदा जनशक्ति अपुग हुने बताए । हामीसँग दुई जना मात्र ल्याब टेक्निसियन छन्, उनले भने, अब समुदायमा परीक्षण गर्नुको विकल्प छैन, त्यस्तो बेला जनशक्ति अपुग हुन सक्छ । भेरी प्रादेशिक अस्पताल हो । आइसोलेसन अस्पतालका प्रमुख पनि थापा नै हुन् । गत वैशाख ७ गतेबाट भेरी अस्पतालमा पीसीआर परीक्षण गरिँदै छ ।"
लकडाउन खुकुलो पार्ने तयारी,"सोमबारको बैठकमा सहभागी अधिकारीका अनुसार ७७ वटै जिल्लालाई उच्च जोखिम, जोखिम र सामान्य गरी तीन तहमा विभाजन गरेर त्यहीअनुसार कृषिउपज, पशुपालन, उत्पादनमूलक उद्योग, दैनिक उपभोग्य वस्तुको बिक्रीवितरण, भण्डारण तथा ढुवानीमा खुकुलो बनाइनेछ । विद्यालय, चलचित्र घर, भीडभाड हुने बजार, सार्वजनिक तथा निजी सवारीसाधन सञ्चालनमा भने अहिले लगाइएको रोकलाई नै निरन्तरता दिइने ती अधिकारीले बताए । डेढ महिनादेखि बन्द रहेका होटलरेस्टुराँ आन्तरिक रूपमा सञ्चालन गरेर होम डेलिभरी गर्न भने अनुमति दिन सकिने गरी खाका बनाइएको छ । होटलरेस्टुराँ ग्राहक राखेर सञ्चालन गर्न पाइने छैन । लकडाउन खुकुलो पारिने क्षेत्रमा स्वास्थ्य सावधानी अपनाउनुपर्नेछ । चैत ११ गतेबाट लगाइएको लकडाउनका कारण अत्यावश्यक सेवाबाहेक सबै क्षेत्र ठप्प छ । सरकारले विकल्प नदिई लकडाउन बढाउँदै लगेको भन्दै आलोचना पनि हुन थालेको छ ।३ सय ८० बीओपी थप्ने तयारी गृह मन्त्रालयले दक्षिणतर्फ सशस्त्र प्रहरीका थप ३ सय ७८ बोर्डर अब्जर्भेसन पोस्ट (बीओपी) को स्थायी संरचना राख्ने गरी विस्तृत खाका पेस गर्न सशस्त्र प्रहरी प्रधान कार्यालयलाई निर्देशन दिएको छ । गृहमन्त्री रामबहादुर थापाले सोमबार सशस्त्र प्रहरी महानिरीक्षक शैलेन्द्र खनाललाई बोलाएर प्रभावकारी रूपमा सीमा सुरक्षा व्यवस्थापन गर्नका लागि थप जनशक्ति र युनिट राख्ने गरी योजना मागेका हुन् ।अहिले भारततर्फ सीमा सुरक्षा गर्न सशस्त्र प्रहरीका १ सय २० वटा स्थायी संरचनासहितका बीओपी छन् । लकडाउनपछि सीमा आवागमन बन्द गर्न अस्थायी प्रयोजनका लागि १ हजार २ सय १३ वटा चेकप्वाइन्ट खडा गरिएका छन् । भारततर्फ सीमा नाकाको सुरक्षा गर्न केकति जनशक्ति र भौतक संरचना आवश्यक पर्छ, त्यसको विस्तृत खाका आगामी बैठकमा पेस गर्नुहोस्, साधनस्रोतको चिन्ता लिनु पर्दैन, सशस्त्र प्रहरीका अधिकारीहरूलाई मन्त्रालयमै बोलाएर गृहमन्त्री थापाले भनेका थिए, सिमाना मजबुत पार्ने उपयुक्त अवसर पनि यही हो । अहिलेको युनिटलाई ५ सयसम्म पुर्याउन सकिन्छ । त्यहीअनुसार कार्ययोजना तयार पार्नुस् । भारततर्फ करिब १ हजार ८ सय ८० किमि लम्बाइको सीमा रहेकामा सुरक्षा व्यवस्थापन चुस्त नहुँदा अन्तर्देशीय सीमा अपराध, भन्सार छली, चोरीपैठारी र अन्य जघन्य अपराधजन्य गतिविधि नियन्त्रणमा आउन सकेको छैन ।प्रस्तावित बीओपीका लागि करिव ९ हजार जनशक्ति चाहिने देखिएको छ । हरेक बीओपीमा आवश्यकता अनुसार सईको कमान्डमा २५ जना र निरीक्षकको कमान्डमा ५० जनासम्म जनशक्ति खटाउने गरी खाका बनाउन निर्देशन दिइएको छ । प्रदेश १ अन्तर्गतका सीमामा ९७, प्रदेश २ मा १ सय ६६, वाग्मती प्रदेशमा ७, गण्डकीमा २, प्रदेश ५ मा १ सय ४९ र सुदूरपश्चिम प्रदेशमा ७९ वटा बीओपी थप्न प्रस्ताव गरिएको छ । आवश्यकता र औचित्य हेरेर थप ३० स्थानका नाकामा बीओपी बढाउन सकिने गृहले जनाएको छ ।हाल प्रदेश १ मा २५, प्रदेश २ मा ५३, वाग्मतीमा ३, गण्डकीमा १, प्रदेश ५ मा २८ र सुदूरपश्चिम प्रदेशमा १० वटा बीओपी सञ्चालनमा छन् । गृहमन्त्री थापाले सीमा क्षेत्रस्थित अर्थ मन्त्रालय मातहतका भन्सार र राजस्व कार्यालयको स्वामित्वमा रहेको १ सय ११ स्थानको जग्गा र भौतिक संरचना सशस्त्र प्रहरीलाई उपलब्ध गराउने पनि जानकारी गराएका छन् । दक्षिण नाकातर्फ हाल एउटा बीओपीबाट अर्को बीओपीसम्मको दूरी १२ देखि १५ किमि छ । गृहको प्रस्तावअनुसार ३ सय ७८ बीओपी थपिए यो दूरी २ देखि ३ किमि हुनेछ । भारतले नेपालतर्फ ५ सय ३० स्थानमा एसएसबीको युनिट खडा गरेको छ । ती युनिट २ देखि ३ किमिको दूरीमा छन् ।"
यथास्थितिमा खुकुलो पार्दा जोखिम,"हालको अवस्थामा लकडाउन खुकुलो पार्दा एक्कासि देखिन सक्ने जटिल स्थितिको आकलन गरी त्यसलाई समाधान गर्ने प्रभावकारी रणनीति बनाएर मात्र अगाडि बढ्नु आवश्यक छ, उनले भनिन् । मुटु रोग विशेषज्ञ एवं फिजिसियन डा ओममूर्ति अनिलका अनुसार अहिले अधिकांश स्वास्थ्यकर्मी लकडाउन खुकुलो भएपछिको स्वास्थ्य स्थितिबारे चिन्तित छन् । हामीले यो समयमा चिकित्सा क्षमता बढाउन जे जति काम गर्यौ त्यसले लकडाउन खुकुलो पार्दा ढुक्क हुने स्थिति छ ? उनको प्रश्न छ, के हामी १५ लाख व्यक्तिलाई उच्चस्तरीय श्वासप्रश्वासलगायत विभिन्न जटिलताको चिकित्सा सेवा दिन सक्छौं ? चुस्त ट्रेसिङ संक्रमणको विस्तार रोक्ने र भविष्यमा यसलाई नियन्त्रित गर्ने महत्त्वपूर्ण माध्यम भए पनि यसलाई व्यापक बनाउन नसकिएको उनको बुझाइ छ । संक्रमित व्यक्तिसँगको घुलमिल र निकटता पहिचान गरेर यसको विस्तारलाई नियन्त्रित र निगरानी गर्ने प्रक्रियालाई उच्च महत्त्व दिनुपर्ने उनले औंल्याए । ट्रेसिङमा हामी कहीँ चुकिरहेका छौं, नेपालगन्जको घटनाले त्यही देखाइरहेको छ, डा मिश्रले भनिन्, हामीले अझै कन्ट्याक्ट ट्रेसिङ बढाउनुपर्छ, क्वारेन्टाइनबाट कोही भाग्यो भने त्यही समय ट्रेसिङ गर्नुपर्छ ।विशेषज्ञहरूले ट्रेसिङमा हाल देखिएका कमजोरी सच्याउँदै पीसीआर परीक्षणको दायरा विस्तार गर्नुपर्नेमा जोड दिए पनि अपेक्षित रूपमा बढ्न सकेको छैन । स्वास्थ्य मन्त्रालयका अनुसार सबै प्रदेश गरी १७ ठाउँबाट पीसीआर परीक्षण भइरहेको छ । पीसीआर अझै हुनुपर्ने जति भएको छैन, शुक्रराज ट्रपिकल तथा सरुवा रोग अस्पतालका निर्देशक डा सागरकुमार राजभण्डारीले भने, पीसीआरको किट उपलब्धतासमेत सुनिश्चित छैन, कसैसँग भीटीएम छैन भने आवश्यक सामग्री दिन सकेका छैनौं, स्वास्थ्य सामग्री आपूर्ति पनि बढाउनुपर्छ ।अहिले मुलुकको वास्तविक स्थिति थाहा पाउने गरी पीसीआर परीक्षण नभएको इपिडिमियोलजी तथा रोग नियन्त्रण महाशाखा पूर्वनिर्देशक डा बाबुराम मरासिनीको बुझाइ छ । हरेक परिवारबाट एक जनाको पीसीआर परीक्षण गर्ने अवधारणा राम्रो रहेको उनले बताए । मुस्लिम समुदायमा संक्रमण बढी देखिएको अवस्थामा त्यो समुदायमा व्यापक रूपमा र बाहिरबाट आएका सबै व्यक्ति, परिवार तथा सम्पर्कमा आएकाहरूको पीसीआर परीक्षण गर्नु जनस्वास्थ्यका दृष्टिले महत्त्व हुने डा मिश्रले बताइन् । दिनहुँ ३ हजार नमुनाको पीसीआर परीक्षण गर्न सक्नुपर्ने डा मरासिनीको भनाइ छ । डा ओममूर्तिले भने जटिल परिस्थितिमा दिनहुँ ५ हजारसम्म पीसीआर परीक्षण गर्न सक्ने पूर्वाधारसहितको क्षमता सुनिश्चित हुनुपर्ने बताए । भोलि संक्रमणको दर कुन स्तरले अगाडि बढ्छ, हामी अहिले नै आकलन गर्न सक्दैनौं तर विश्वका विभिन्न मुलुकको अवस्था र हाम्रो जनसंख्यालाई ध्यान दिँदा अधिकतम ५ हजार जनासम्मको परीक्षण गर्नुपर्ने अवस्था आउन सक्छ, उनले भने । दक्षिण कोरियाले परीक्षण गरेकै भरमा लकडाउन नगरी कोभिड१९ नियन्त्रण गरेको कुरामा ध्यान दिनुपर्ने उनले औंल्याए । २४ घण्टामा नयाँ संक्रमित देखिएनन् स्वास्थ्य तथा जनसंख्या मन्त्रालयले सोमबार २४ घण्टामा कोभिड१९ का नयाँ संक्रमित नभेटिएको जनाएको छ । हालसम्म मुलुकमा ७ वर्षदेखि ८१ वर्ष उमेरसम्मका ७५ जनामा संक्रमण पुष्टि भएको छ । संक्रमितमध्ये ५८ जना पुरुष र १७ जना महिला छन् । संक्रमितमध्ये ५९ जनाको विभिन्न अस्पतालमा उपचार भइरहेको छ भने १६ जना निको भइसकेका छन् । प्रदेश १ मा ३१, प्रदेश २ मा १३, वाग्मतीमा ७, गण्डकीमा २, प्रदेश ५ मा १७, सुदूरपश्चिममा ५ जना छन् । कर्णाली प्रदेशमा हालसम्म कोरोना संक्रमित देखिएको छैन । मुलुकमा सोमबार २४ घण्टामा २२६ वटा नमुनाको पीसीआर परीक्षण गरिएको छ । हालसम्म देशभरि १३६४० नमुनाको पीसीआर परीक्षण भएको छ । यस्तै द्रुत परीक्षण किट (आरडीटी) बाट सोमबार ११५७ नमुना परीक्षण गरिएको छ । अहिलेसम्म आरडीटीबाट ५०८४५ नमुना परीक्षण सम्पन्न भएको छ । देशभरिमा २१५२३ जना क्वारेन्टाइनमा छन् भने उपत्यकामा एक जना र उपत्यकाबाहिर १०५ जना गरी जम्मा १०६ जना आइसोलेसनमा छन् ।"
कर्मचारी भर्ना बन्द,"सबै सरकारी सेवामा नयाँ भर्ना रोक्ने सरकारको निर्णयले कस्तो असर गर्छ ?सरकारले कानुनसम्मत गरेको अनुरोधलाई लोकसेवाले सम्मान गर्छ । एउटा चरणको परीक्षा भइसकेको पदपूर्ति प्रक्रिया रद्द गर्न या रोक्न कानुनतः मिल्दैन । करिब १५ सय पदका लागि एक चरणको परीक्षा भइसकेको छ । त्यसमा स्थिति सहज हुनासाथ प्रक्रिया पूरा गरेर हामी नियुक्तिका लागि सिफारिस गर्छौं । विभिन्न निकायबाट माग भएर आएका तर विज्ञापन हुन बाँकी, विज्ञापनमात्र भएका, दरखास्त मात्र लिएका तर कुनै चरणको परीक्षा सुरु नभएका सबै पदपूर्तिको प्रक्रिया भने रोक्न या रद्द गर्न मिल्छ, त्यो निर्णय लोकसेवा आयोगले गर्ने हो, सरकारले भनेर मात्रै हुँदैन । लोकसेवाको बैठक बस्दै छ, उपयुक्त निर्णय गर्छ । कोभिड१९ का कारण जटिल स्थिति उत्पन्न भई मुलुक आर्थिक संकटमा परेका बेला सरकारी सेवामा पदपूर्तिको प्रक्रिया स्थगन हुनु र रोकिनुलाई स्वाभाविक र सामान्य रूपमा लिनुपर्छ । स्थिति सहज हुनासाथ सबै सरकारी सेवामा पदपूर्ति प्रक्रिया अघि बढ्छ । पदपूर्ति प्रक्रिया रोकिँदा सेवा प्रवेशको उत्तरार्द्धमा रहेका त उमेरका कारण सरकारी जागिरमा जान वञ्चित हुने भए नि ?दरखास्त दिइसकेका व्यक्तिले पछि प्रक्रिया सुरु हुँदा सेवा प्रवेश गर्ने उमेर कटे पनि परीक्षा दिन र सरकारी जागिरमा जान पाउँछन् । तर प्रक्रिया रद्द भयो र पुनः दरखास्त दिँदा सेवा प्रवेशको उमेर कट्यो भने उनीहरू पदपूर्ति प्रक्रियामा सहभागी हुन पाउने छैनन् ।"
कर्णाली प्रदेश एक साता सिल,"हालसम्म कोरोना संक्रमण नदेखिएको एक मात्र प्रदेश कर्णाली सात दिनका लागि सिल गर्ने निर्णय भएको छ । प्रदेश विपद् व्यवस्थापन समितिको सोमबार बसेको बैठकले छिमेकी प्रदेश सुदूरपश्चिम र प्रदेश ५ बाट संक्रमण भित्रिने जोखिम आकलन गर्दै यस्तो निर्णय गरेको हो ।सामाजिक विकासमन्त्री एवं प्रदेशस्तरीय कोभिड१९ रोकथाम तथा नियन्त्रण उच्चस्तरीय कार्यान्वयन समितिका संयोजक दल रावलले अब कर्णाली प्रदेशमा प्रवेश गर्ने सबै नाकामा आवतजावत पूर्ण रूपमा बन्द गरिने बताए । कर्णालीका हुम्ला, मुगु र डोल्पा अन्य प्रदेशका साथै चीनसँग पनि जोडिएका छन् । सुर्खेत, सल्यान, रुकुम पश्चिम र कालीकोट अन्य प्रदेशका जिल्लासँग जोडिएका छन् । लकडाउनपछि आफ्ना नागरिक अलपत्र परेको भन्दै प्रदेश सरकार र स्थानीय तहले उद्धार गरी धेरैलाई गाउँ फिर्ता गरे । यो निर्णयपछि कर्णालीका कुनै पनि जिल्लामा कतैबाट मान्छे प्रवेश गर्न पाउने छैन, मन्त्री रावलले भने, संघीय सरकारले लागू गरेको लकडाउन पनि कडाइका साथ पालना गरिनेछ ।मुख्यमन्त्री महेन्द्रबहादुर शाहीको अध्यक्षतामा बसेको बैठकले प्रदेशका विभिन्न २७ स्थानमा चिकित्सकसहितको स्वास्थ्यकर्मीको टोली खटाउने निर्णय पनि गरेको छ । गाउँपालिकाका केन्द्र, प्रमुख बजार क्षेत्रजस्ता रणनीतिक स्थानमा टोली परिचालन गरिने मन्त्री रावलको भनाइ छ । स्वास्थ्यकर्मीको टोलीले सम्भावित बिरामीको पहिचान गर्नका लागि स्वाब संकलन गर्नुका साथै आरडीटी (र्यापिड डाइग्नोस्टिक टेस्ट) समेत गर्नेछ । आवश्यक परेको खण्डमा सोही ठाउँमा आइसोलेसन वार्डसमेत सञ्चालन गर्न सकिनेछ, उनले भने, परीक्षण र उपचारलाई सँगसँगै लगिनेछ ।सरकारले सुर्खेतस्थित कर्णाली प्रदेश अस्पताल र जुम्लास्थित कर्णाली स्वास्थ्य विज्ञान प्रतिष्ठानका चिकित्सक प्रदेशभर परिचालन गर्ने योजना बनाएको छ । प्रतिष्ठानका चिकित्सक जुम्ला, कालीकोट, डोल्पा, हुम्ला र मुगुमा परिचालन हुनेछन् भने सुर्खेतका चिकित्सक सुर्खेतका साथै दैलेख, जाजरकोट, रुकुम पश्चिम र सल्यानमा खटिनेछन् । आवश्यकताअनुसार सम्बन्धित जिल्लाका चिकित्सक पनि तोकिएका स्थानमा जाने मन्त्री रावलले बताए । चिकित्सकहरू पुगेपछि प्रदेशका गाउँगाउँमा विशेषज्ञ सेवा पुग्नेछ, उनले भने, यसले कोरोनाको अवस्था थाहा हुनुका साथै सम्भावित बिरामीको उपचारसमेत हुनेछ ।उद्धारपछि साढे १० हजार गाउँमानाका सिल गर्ने निर्णय भए पनि लकडाउनयता कर्णालीका गाउँमा हजारौं व्यक्ति पुगिसकेका छन् । स्थानीय तह र प्रदेश सरकारको समन्वयमा आइतबार साँझसम्म उद्धारका नाममा यस्तो ओसारपसार जारी थियो ।सुर्खेत प्रहरीका अनुसार लकडाउनयता कर्णालीमा प्रवेश गर्ने प्रमुख नाका सुर्खेतको बबईबाट १० हजार ३ सय ३२ जना भित्रिएका छन् । कार्यालयका प्रवक्ता प्रहरी निरीक्षक गोपाल रायमाझीका अनुसार कालीकोटका २ हजार ६ सय ७४, जुम्लाका १ हजार ५ सय ३५, मुगुका १ हजार ३ सय ४९, दैलेखका १ हजार १ सय २३, सुर्खेतका १ हजार ९४, जाजरकोटका १ हजार २६, डोल्पाका ६५५, रुकुम पश्चिमका ३६६, हुम्लाका ३०४ र सल्यानका २०६ जनाको उद्धार भएको छ । चैत १ यता भारतलगायत मुलुकबाट ५ हजार ७ सय ७६ व्यक्ति गाउँमा पुगेका जिल्ला प्रशासन कार्यालयहरूको भनाइ छ । घर पुगेका मध्ये अधिकांश क्वारेन्टाइनमा नबसी घर गएका छन् । उनीहरूबाट संक्रमणको जोखिम बढेको भन्दै स्थानीय सशंकित छन् । परीक्षण ठप्पबाहिरबाट गाउँमा पुगेका व्यक्तिहरूको परीक्षण भने ठप्प छ । भीटीएम (भाइरल ट्रान्सपोर्ट मिडियम), प्रोसेसिङ किटजस्ता प्रयोगशाला सामग्री अभावमा स्वाब परीक्षण रोकिएको छ । प्रदेश स्वास्थ्य निर्देशनालयका प्रयोगशाला संयोजक ओम आचार्यले शनिबार दुई वटा नमुनाको परीक्षण भएपछि काम रोकिएको बताए । स्वाब संकलन नभएपछि पीसीआर परीक्षण हुने कुरै भएन, उनले भने, परीक्षण तीव्र पारिनुपर्ने बेला झन् काम रोकिएको छ । सोमबारसम्म प्रदेशभर १ हजार ६९ जनाको पीसीआर परीक्षण भएको उनले जानकारी दिए ।परीक्षण तीव्र पार्ने भन्दै एक साताअघि सुर्खेत र जुम्लामा दुई वटा ठूलो क्षमताका आरटीपीसीआर (रियल टाइमपोलिमरेज चेन रियाक्सन) मेसिन ल्याइएका थिए । सुर्खेतको मेसिन शनिबारदेखि थन्किएको छ भने जुम्लाको मेसिन सञ्चालन हुनै सकेको छैन । निर्देशनालयका अनुसार आरडीटी (र्यापिड डाइग्नोस्टिक टेस्ट) पनि करिब ५ हजार ३ सय जनाको मात्र भएको छ । प्रदेश स्वास्थ्य निर्देशक रीता भण्डारीले मागअनुसार आरडीटी किट र पीसीआरका लागि प्रयोगशाला सामग्री नआउँदा समस्या देखिएको बताइन् ।पीसीआरका प्रयोगशाला सामग्री र आरडीटी किट नहुँदा क्वारेन्टाइनमा बसेका व्यक्तिको पनि नमुना परीक्षण हुन सकेको छैन । १४ दिन पुगेपछि कतिपय क्वारेन्टाइनबाट परीक्षणबिनै घरतिर लागेका छन् । सम्भव भए त क्वारेन्टाइनमा बसेका सबैको परीक्षण गर्दा राम्रो हुन्थ्यो, निर्देशक भण्डारीले भनिन्, तर हामीले माग गरेअनुसार सामग्री नआउँदा सोचेअनुसार परीक्षण गर्न सकिएको छैन । किट अभावमा क्वारेन्टाइनमा बसेका मध्ये केही व्यक्तिको मात्र नमुना संकलन गरेर परीक्षण गर्ने योजना बनाइएको उनले बताइन् ।"
"छोरी रोइरहन्छे, म सुन्न सक्दिनँ","आइतबार थ्रोट स्वाब परीक्षण गर्दा म र मेरी सात वर्षीया छोरीमा कोरोना संक्रमण पुष्टि भयो । त्यसपछि हामी १५ जनालाई राति साढे १० बजेतिर एउटै एम्बुलेन्समा राखेर यहाँ ल्याइयो । त्यतिबेलासम्म छोरी मेरो काखमै थिई । बाबा हामी कहाँ जाने ? उसले सोधिरहेकी थिई । मैले केही उत्तर दिन सकिरहेको थिइनँ । ऊ अझै डराइरहेकी छ । अस्पतालमा ल्याएपछि छोरीलाई र मलाई फरक कोठामा राखियो । छोरीले औंला छोड्न मानेकी थिइनँ । ऊ रुँदै कोठाभित्र गई । एउटै भवनमा विपरीत दिशाका कोठामा हामीलाई राखिएको छ । उसलाई एउटी महिलासँग राखिएको छ । छोरीले त्यो कोठाबाट बोलिरहेको, कराइरहेको, बाबा, अम्मी भन्दै चिच्याइरहेको सुन्छु । आइतबार राति १२ बजेतिर मलाई बोलाएकी थिई । छोरीको चिच्याहट सुनेर रातभरि सुत्न सकिनँ । छोरी चुलबुले स्वभावकी छे । खेल्न, खान, कार्टुन हेर्न मन पराउँछे । आजसम्म कहिल्यै आमाको काख छोडेर बसेकी छैन । घरमा एक्लै कहिल्यै बसिन । राति मेरो अँगालोमा निदाउने बानी थियो । अहिले त्यो कोठामा कसरी बसेकी होला, कोरोनाले भन्दा छोरीको चिन्ताले पिर लागेको छ । उता पत्नीले पटकपटक फोन गरेर छोरीको आवाज सुनाइदिनु भन्छे । म आफैं सम्पर्कमा छैन, सुतिरहेकी छ भन्दै झूटो बोल्छु । न छोरीको कोठामा खेलौना छ, न केही खाने कुरा । घरमा फलफूल, बिस्कुट, चक्लेट निकै खान्थी । आज (सोमबार) बिहान बिस्कुट चाहियो भन्दै कराइरहेको सुनेँ तर नर्स र कुरुवाले खासै वास्ता गरेनन् । मैले कुरुवासँग छोरीलाई बिस्कुट ल्याइदिनु भन्दा विवाद नै भयो । धेरै कराएपछि बिस्कुट र केही चक्लेट ल्याइदिए । उसलाई खेल्ने, रमाइलो गर्ने बालमैत्री वातावरण छैन । हिजैदेखि इन्टरनेट छैन । कम्तीमा टेलिभिजन या इन्टरनेट भएको भए ऊ कार्टुन हेरेर भुलिने थिई । रातभरि मच्छडले टोक्छ । यहाँ झुलसमेत छैन । म बस्ने कोठाको मूलढोका भाँच्चिएको छ । छोरी एकातिर, म अर्कोतिर । घरमा पत्नी एक्लै । छोरीलाई मसँगै राखिदिए पनि सम्झाउन पाउँथें । अभिभावकको साथमा हुँदा ढुक्क हुन्थी । आइसोलेसन हाम्रा लागि जेलजस्तै छ । ऊ चित्र भएका किताब हेर्न खुब मन पराउँछे तर यहाँ उसको मन भुलाउने न किताब छ, न खेलौना । आइसोलेसनमा राखिसकेपछि नागरिकले पाउनुपर्ने सबै सुविधा उपलब्ध गराउनुपर्ने हो । हामीलाई ज्वरो पनि आएको छैन । बिरामीको कुनै लक्षण छैन । संक्रमित टोल भएकाले आशंका लागेका व्यक्तिको थ्रोट स्वाब परीक्षण भइरहेको थियो । म पनि दुविधामा रहनुभन्दा जाँच गरिहालौं भनेर आफैं स्वाब दिन गएको थिएँ । गत शुक्रबार भेटिएका संक्रमितसँग मेरी छोरी कहिल्यै सम्पर्कमा आएकी थिइन, मैले पनि भेट गरेको थिइनँ । तर, रिपोर्ट पोजेटिभ देखियो ।"
मानव जीवन सबैभन्दा महत्त्वपूर्ण,"काठमाडौं (कास) प्रधानमन्त्री केपी शर्मा ओलीले कोभिड१९ बाट सिर्जित संवेदनशील क्षणमा असंलग्न आन्दोलनमा संलग्न संगठन (नाम) का १ सय २० मुलुकले आफ्नो संख्यात्मक र नैतिक बललाई प्रयोग गर्नुपर्ने बताएका छन् । नामको भर्चुअल शिखर सम्मेलनलाई सोमबार सिंहदरबारबाट सम्बोधन गर्दै उनले मानव अहिले खतरामा रहेको र देख्न नसकिने एउटै शत्रुसँग लडिरहेको बताए । कोभिड१९ विरुद्ध सहकार्य भन्ने नाराका साथ आयोजना गरिएको शिखर सम्मेलनको अध्यक्षता अजरबैजानका राष्ट्रपति तथा नामका अध्यक्ष इल्हाम अलियेभले गरेका थिए । परराष्ट्र मन्त्रालयले जारी गरेको विज्ञप्तिअनुसार प्रधानमन्त्री ओलीले सम्बोधनका क्रममा भाइरसले मानवको क्षमता परीक्षण गर्नुका साथै जोखिमलाई पनि उजागर गरिदिएको बताएका थिए । विश्व व्यापार र यातायात अवरुद्ध भएका छन् । व्यापार खस्किएको छ । जागिर हराएका छन् । शिक्षा प्रणाली अवरुद्ध भएको छ । लाखौं गरिबीमा धकेलिँदै छन् । दिगो विकासको लक्ष्यलाई अझ गाह्रो पर्ने देखिएको छ, प्रधानमन्त्री ओलीले भनेका थिए । ओलीले यो परिस्थितिमा मान्छेको जीवनलाई नै बचाउन सरकारको ठूलो भूमिका हुने बताए । हामी आर्थिक घाटालाई फर्काउन सक्छौं । प्रविधिको पुनः आविष्कार गर्न सक्छौं । समृद्ध समाज निर्माण गर्न सक्छौं । तर मान्छेको जीवनलाई फिर्ता ल्याउन सक्दैनौं । यो भनेको मानव पुँजी, क्षमता, विज्ञता र सोचलाई गुमाउनु हो, प्रधानमन्त्री ओलीले भनेका छन् । मान्छेको जीवनलाई सबैभन्दा बढी ध्यान दिनुपर्ने उल्लेख गर्दै प्रधानमन्त्री ओलीले नेपालमा सरकारले गरेको गतिविधिका कारण हालसम्म कसैले पनि कोभिड१९ को संक्रमणको कारण जीवन गुमाउन नपरेको जानकारी दिएका थिए । ओलीले अहिलेको अवस्थामा संयुक्त राष्ट्रसंघ र विश्व स्वास्थ्य संगठनको भूमिका महत्त्वपूर्ण हुने उल्लेख गर्दै ती संस्थालाई थप मजबुत बनाउनुपर्ने सल्लाह दिए । प्रधानमन्त्री ओलीले कोभिड१९ लाई परास्त गर्न नाम एकबद्ध हुनुपर्ने सल्लाह दिए । उनले त्यसका लागि बहुपक्षीय र विश्वव्यापी रूपमा सहकार्य जरुरी रहेको बताए ।"
संघीय संसद्को महासचिवमा गौतम,काठमाडौं (कास) संघीय संसद् सचिवालयका सचिव भरतराज गौतम महासचिवमा नियुक्त भएका छन् । राष्ट्रपति विद्यादेवी भण्डारीले उनलाई संघीय संसद्को महासचिवमा नियुक्त गरेकी हुन् । संविधानको धारा १०६ को उपधारा ९१० बमोजिम कास्की निवासी गौतमलाई नियुक्त गरिएको राष्ट्रपति कार्यालयले जनाएको छ । उनलाई महासचिवमा नियुक्त गर्न सोमबार दिउँसो प्रतिनिधिसभाका सभामुख अग्िनप्रसाद सापकोटा र राष्ट्रिय सभा अध्यक्ष गणेशप्रसाद तिमिल्सिनाले संयुक्त सिफारिस गरेका थिए । तत्कालीन महासचिव मनोहरप्रसाद भट्टराई कार्यकाल पूरा गरेर सेवानिवृत्त भएपछि कार्यवाहकका रूपमा सचिव गोपालनाथ योगीलाई जिम्मेवारी दिइएको थियो ।
दाहालसहित चार नेताको छुट्टै भेला,"पार्टी सचिवालय बैठकमा दुई दिनअघि आआफ्ना कमीकमजोरीप्रति आत्मालोचना गरेर अघि बढ्ने निर्णय गरे पनि नेकपा शीर्ष नेताहरूबीच हार्दिकता देखिएको छैन । उनीहरूका समूहगत भेला जारी छन् । शनिबारको सचिवालय बैठकले पार्टी एकतालाई सुदृढ बनाउन सबै पक्ष एकजुट भएर अघि बढ्ने निर्णय गरेको थियो । त्यसयता पनि अध्यक्ष पुष्पकमल दाहाल र वरिष्ठ नेता माधवकुमार नेपाल पक्षका नेताहरूको भेला र छलफल चलिरहेको छ । सोमबार बिहान अध्यक्ष दाहाल, वरिष्ठ नेताहरू झलनाथ खनाल र नेपाल एवं प्रवक्ता नारायणकाजी श्रेष्ठबीच छलफल भएको छ । श्रेष्ठ निवास हात्तीवनमा डेढ घण्टाभन्दा बढी चलेको छलफलमा अन्य नेताहरूले दाहालसँग दुई अध्यक्षबीच कुनै गोप्य समझदारी त भएको छैन ? भन्ने प्रश्न गरेका थिए । दाहालले ओलीसँग सचिवालय बैठकपूर्व करिब १५ मिनेट मात्र छलफल गरेर सहमति भएको उल्लेख गर्दै त्यसबारे पुनः जानकारी गराएका थिए । त्यसपछि उनीहरू एक व्यक्ति एक मुख्य जिम्मेवारी, मुख्यमन्त्रीहरू हेरफेर, मन्त्रिपरिषद् फेरबदललगायतका विषयमा दुई अध्यक्षबीच जुटेको सहमति अक्षरशः पालना गर्नुपर्ने निष्कर्षमा पुगेका हुन् । भेलामा नेताहरूले अध्यक्ष दाहाललाई स्थायी कमिटी सदस्यहरूले खुलेर छलफल गर्न चाहेको भन्दै उनीहरूको मुख बन्द गर्ने गरी राजनीतिक प्रतिवेदन तयार नपार्न सुझाव दिएका थिए । दाहालले पनि आफूले स्थायी कमिटी सदस्यहरूको माग सम्बोधन हुने गरी नै प्रतिवेदन तयार पार्ने र प्रधानमन्त्री केपी शर्मा ओलीसँंग भएका मौखिक सहमतिलाई लिपिबद्ध गर्ने बताएको बैठकमा सहभागी एक नेताले जानकारी दिए । ओली पक्षका स्थायी कमिटी सदस्यहरूले भने शीर्ष नेताहरूले सचिवालय बैठकमा आत्मालोचना गरेर नयाँ ढंगले अघि बढ्ने सहमति गरिसकेपछि छलफललाई चर्काउने खालको प्रतिवेदन बनाउन नहुने बताएका छन् । सचिवालय बैठकपछि दाहालले नेपाल र खनालसँग छुट्टाछुट्टै भेटेर प्रधानमन्त्री ओलीसँग भएको सहमतिबारे जानकारी गराएको भए पनि ओलीइतर पक्षका चारै नेता जुटेर समीक्षा गरेका थिएनन् । हामीले जमघट भएर सामान्य कुराकानी गर्यौं, वरिष्ठ नेता खनालले भने, सचिवालय बैठकको समीक्षा र स्थायी कमिटी बैठक कसरी अघि बढ्छ भनेर चिन्तन भयो, अरू धेरै कुरा केही गरिएन ।उक्त भेलामा अध्यक्ष दाहालले प्रधानमन्त्री ओलीसँग एक व्यक्ति एक मुख्य जिम्मेवारी, मुख्यमन्त्रीहरू हेरफेर, संवैधानिक आयोगहरू र राजदूतलगायतको नियुक्तिमा बाँडफाँटलगायतका सहमति भएको जानकारी दिएका थिए । उनले आत्मालोचना गरेर अघि बढ्ने भनेपछि आफू असहमत हुन नसकेको उल्लेख गर्दै प्रधानमन्त्रीप्रति शंका भने निवारण भइनसकेको बताएका थिए । नेता नेपालले भने पार्टी विधि र पद्धतिमा चल्नुपर्ने आफ्नो पुरानै बटमलाइन रहेको भन्दै त्यसलाई नाघेर अघि नबढ्न अध्यक्ष दाहाललाई सुझाएका थिए । उनले आइतबार आफूनिकटका केन्द्रीय सदस्यहरूसँग भएको छलफलको निचोड पनि त्यहाँ सुनाएका थिए । कोही मान्छे सुध्रिएर अघि बढ्छु भन्छ भने मौका दिनुपर्छ, तर बारम्बार एकै गल्ती दोहोर्याउँछ भने गम्भीर भएर सोच्नुपर्छ, प्रश्न उठाउने मौका दिनुस् भनेर साथीहरूले भन्नुभएको छ, नेपालले केन्द्रीय सदस्यहरूको भनाइ उद्धृत गर्दै आफ्नो भनाइ राखेका थिए । आइतबार कोटेश्वरस्थित एक सरकारी कार्यालयमा भएको नेपाल पक्षीय नेताहरूको भेलामा अधिकतर नेताले दाहालले ओलीसँग मिलेर कतै एक्ल्याएका त होइनन् भनेर आशंका गरेका थिए । दाहालसँग भेटेपछि मात्रै भेलामा पुगेका नेपालले भने आफूलाई अहिलेसम्म दाहालको भूमिकामाथि अविश्वास नभएको बताएका थिए । तर उपाध्यक्ष वामदेव गौतमले पहिले तपाईं नै प्रधानमन्त्रीको उम्मेदवार हो भन्नुभयो, पछि उहाँ नै मेराविरुद्ध लाग्नुभयो, नेपालले केन्द्रीय नेताहरूसँगको बैठकमा भनेका थिए, उहाँले मेराबारे हुँदो नहुँदो कुरा गरेर अध्यक्ष प्रचण्डको कान फुक्नुभएछ । नेपालले भेलामा त्यसो भने पनि केन्द्रीय सदस्यहरूले दाहालले यसअघि पनि बारम्बार धोका दिएको भन्दै विश्वस्त नहुन सुझाएका थिए । ओलीबाट मिलनविन्दु पहिल्याउने अफर आए पनि प्रचण्डसँग भएको सहमतिअनुसार उहाँले आफ्नो अडान छाड्नुभएन तर प्रचण्ड भने पछि हटिहाल्नुभयो, नेपालनिकट एक स्थायी कमिटी सदस्यले भने, प्रचण्ड परिवर्तन भएका हुन् कि होइनन् भन्नेमा अझै छलफल गर्नुस् भन्ने हाम्रो सुझाव थियो, त्यहीअनुसार उहाँहरूबीच कुराकानी भएको हो ।बैठकमा उनीहरूबीच दाहालले आउँदो स्थायी कमिटी बैठकमा पेस गर्नका लागि तयार पार्न लागेको राजनीतिक प्रतिवेदनबारे कुराकानी भएको थियो । हामीले सरकार र प्रधानमन्त्रीको कार्यशैली, सरकारका तर्फबाट भएका विभिन्न अनियमितता, विवादास्पद व्यापारिक घरानासँग सरकार र मन्त्रीहरूको सम्बन्ध र त्यसले पार्टी र सरकारलाई पारेको असरबारे पनि प्रतिवेदन स्पष्ट रूपमा आउनुपर्छ भनेका छौं, एक नेताले कान्तिपुरसँग भने । त्यहाँ प्रधानमन्त्रीसँगको तिक्ततापूर्ण सम्बन्ध अझै यथावत् रहेको र धेरै सवालको निरूपण स्थायी कमिटी बैठकले नै गर्ने निष्कर्ष निकालेर नेताहरू छुट्टिएका थिए । चार नेताको भेलालगत्तै अध्यक्ष दाहाल प्रधानमन्त्री ओलीलाई भेट्न बालुवाटार पुगेका थिए । त्यहाँ उनीहरूबीच गत शनिबार सचिवालय बैठकअघि भएको सहमति पालना गर्ने विषयमा कुराकानी भएको प्रधानमन्त्रीनिकट स्रोतको भनाइ छ । जसरी मंसिर ४ गते सरकार प्रधानमन्त्रीलाई र दलको कार्यकारी जिम्मेवारी अध्यक्ष प्र्रचण्डलाई दिने निर्णय भएको थियो, त्यही हिसाबले पार्टी र सरकार सञ्चालन गर्ने विषयमा फेरि सहमति भएको छ, बालुवाटार स्रोतले भन्यो । बालुवाटार बैठकमा राजनीतिक प्रतिवेदन अध्यक्ष दाहाल र महासचिव विष्णु पौडेलले मंगलबार दिनभरिमा लेखेर सक्ने विषयमा पनि कुराकानी भएको थियो । बालुवाटारपछि अध्यक्ष दाहाल नेपाललाई भेट्न उनको निवास कोटेश्वर गएका थिए । सोमबार नै नेपालनिकट स्थायी कमिटी सदस्य र केन्द्रीय सदस्यहरूले पनि आउँदो बैठकमा कसरी प्रस्तुत हुने भन्नेबारे रणनीति बनाउन अनौपचारिक छलफल गरे । यसअघि स्थायी कमिटी बैठक बोलाउन माग गर्ने २० जना स्थायी कमिटी सदस्यहरूले बैठकमा आफ्नो संयुक्त धारणा पेस गर्ने तयारी गरेका छन् । सचिवालयमा भएको सहमतिअनुसार अध्यक्षहरूका प्रतिवेदन आउने र ती प्रतिवेदनमा सबै नेताहरूको एउटै प्रकारको टिप्पणी र धारणा पेस गर्न उनीहरूले गृहकार्य गरेका हुन् ।"
विद्यार्थी भर्ना नलिनू,"काठमाडौं (कास) सरकारले विद्यालयहरूलाई विद्यार्थी भर्ना नलिन निर्देशन दिएको छ । शिक्षा, विज्ञान तथा प्रविधि मन्त्रालयले सोमबार विज्ञप्ति जारी गर्दै देशभरका विद्यालयलाई कुनै पनि कक्षामा विद्यार्थी भर्ना नलिन सचेत गराएको हो । मन्त्रीस्तरीय निर्णयले कुनै पनि कक्षामा कुनै पनि विद्यालयले भर्ना लिन नपाउने निर्णय गरेको मन्त्रालयका प्रवक्ता दीपक शर्माले जानकारी दिए । मन्त्रालयले विज्ञप्ति जारी गरेर विद्यार्थी भर्ना र परीक्षाको कार्यक्रम सञ्चालन नगर्न निर्देशन दिएको हो । लकडाउनका कारण विद्यालयको पठनपाठन बन्द छ । विद्यालयहरूले भने विद्यार्थी भर्ना गर्न थालेका थिए । विशेष गरी निजी विद्यालयले विद्यार्थी भर्ना गर्न दबाब दिँदै आएका छन् । मन्त्रालयले विद्यार्थी भर्ना नगर्न अभिभावकलाई समेत सचेत गराएको छ । विद्यार्थी भर्ना, अनलाइन पठनपाठन र मासिक शुल्क नलिनसमेत मन्त्रालयले विद्यालयलाई निर्देशन दिएको छ । प्याब्सनले आगामी २६ गतेबाट विद्यार्थी भर्ना गर्न देशभरका निजी विद्यालयलाई निर्देशन दिएको थियो । कतिपय सामुदायिक विद्यालयले भर्ना प्रक्रिया अघि बढाएका थिए । कोराना भाइरसको जोखिम कायमै रहेकाले तत्कालका लागि कुनै पनि शैक्षिक गतिवधि नगर्न मन्त्रालयले सूचित गरेको हो । विद्यालयहरूले अहिले कक्षा १ देखि ९ सम्मको नतिजा प्रकाशन गरिरहेका छन् । मन्त्रालले कक्षा १०, ११ र १२ को परीक्षाका सन्दर्भमा कुनै पनि निर्णय नभएको प्रस्ट पारेको छ । सरकारले निजी विद्यालयलाई चैत महिनाको आवासीय शुल्क मात्र लिन तर मासिक र अन्य शुल्क नलिन निर्देशन दिएको छ । मन्त्रालयद्वारा जारी विज्ञप्तिअनुसार विद्यालयहरूले विद्यार्थीसँग शुल्क नलिएको जानकारी सम्बन्धित स्थानीय तहमा दिनुपर्नेछ ।"
राष्ट्रिय सभामा खतिवडाकै सम्भावना,काठमाडौं (कास) नेकपाले उपाध्यक्ष वामदेव गौतमलाई प्रतिनिधिसभा उम्मेदवार बनाउने निर्णय गरेसँगै राष्ट्रिय सभा सदस्यका लागि अर्थ एवं सञ्चारमन्त्री युवराज खतिवडाको सम्भावना बलियो भएको छ । शनिबार बसेको नेकपा सचिवालय बैठकले गौतमलाई उपयुक्त समयमा प्रतिनिधिसभा सदस्यको उम्मेदवार बनाउने निर्णय गरेको थियो । उक्त बैठकमा गौतम स्वयंले पनि अब आफू राष्ट्रिय सभामा नजाने बताएका थिए । यसअघि गत फागुन १४ गते बसेको नेकपा सचिवालय बैठकले गौतमलाई मनोनीत कोटामा राष्ट्रिय सभा सदस्य बनाउने निर्णय गरेको थियो । तर फागुन २१ गते राष्ट्रिय सभा सदस्यको म्याद सकिने बेलामै अर्थमन्त्री खतिवडालाई फेरि राष्ट्रिय सभा सदस्य बनाएर सरकारमा निरन्तरता दिने ओलीको चाहना थियो । त्यहीअनुरूप पार्टी कमिटीबाट निर्णय भए पनि उनले मन्त्रिपरिषद् बैठकमा त्यो एजेन्डा लगेका थिएनन् ।राष्ट्रिय सभा सदस्यको एक रिक्त पदमा गौतम या खतिवडामध्ये कसलाई लैजाने भन्नेबारेको संघर्ष चुलिएपछि प्रधानमन्त्री ओलीले खतिवडालाई सरकारबाट राजीनामा गराएर फेरि शपथ खुवाउने निर्णय गरेका थिए । नेपालको संविधानअनुसार सांसद नरहेको व्यक्ति ६ महिनाका लागि मन्त्री हुन पाउने र त्यो अवधिभित्र सांसद भएमा उक्त पदले निरन्तरता पाउने व्यवस्था छ । यो व्यवस्थाअनुसार खतिवडाले साउन २१ गतेसम्मका लागि दोस्रोपटक मन्त्री पदको शपथ लिएका थिए । गौतमले दाबी छोडेकाले खतिवडाको सम्भावना धेरै रहेको प्रधानमन्त्रीनिकट नेताहरूको भनाइ छ ।
सांसद अपहरण आरोपमा तीन जनाविरुद्ध जाहेरी,"१ जाहेरीमा सत्यता नभएको भनी प्रहरीले प्रतिवेदन तयार गर्ने, सरकारी वकिलले अनुमोदन गरी तामेलीमा राख्न निर्देशन दिने । २ प्रहरीले अनुसन्धान गरी मुद्दा चलाउन राय दिने । अनि त्यसका आधारमा सरकारी वकिलले जिल्ला अदालतमा अपहरणशरीर बन्धकको आरोपमा मुद्दा चलाउने । ३ प्रहरीले मुद्दा चलाउने राय दिए पनि प्रमाणको अभाव भनी सरकारी वकिलले मुद्दा नचलाउने निर्णय गर्ने र त्यसलाई महान्यायाधिवक्ताले अनुमोदन गर्ने ।"
विदेशबाट ल्याउनुपर्नेको छैन मितिको टुंगो,"गत मार्च २१ तारिखमा दाङका चन्द्रनाथ डाँगीको संयुक्त अरब इमिरेट्सबाट नेपाल आउने टिकट थियो । उनको उडान टिकट भएकै दिनदेखि सरकारले अन्तर्राष्ट्रिय उडान बन्द गर्यो । दुबई विमानस्थल आइसकेका उनी फेरि क्याम्पमै फर्कनुपर्यो ।उनी ह्युमन रिसोर्स म्यानपावरलाई १ लाख ३५ हजार रुपैयाँ तिरेर डिसेम्बर २० तारिखमा यूएई गएका थिए । दुबईस्थित फेलेक्स म्यानेजमेन्ट कम्पनीमार्फत होटलमा सफाइको काम गर्थे । पहिलो महिनाको तलब फेब्रुअरी १५ मा ९५० दिराम पाए । दोस्रो महिनाको तलब मार्च १५ मा ६५० रुपैयाँ पाए । सम्झौताभन्दा कम तलब दिएपछि विवाद निस्कियो । कम्पनीले कोरोनाका कारण पूरा तलब दिन नसक्ने बताएपछि हामी ड्युटी गएनौं, कम्पनीमा यूएई सरकारी अधिकारीहरू नै आए, उनले भने, उनीहरूले पूरा तलब दिन सक्ने भए कामदारलाई काममा लगाऊ, होइन भने पठाइदेऊ भने ।कम्पनीमा कार्यरत झन्डै ५ सय नेपाली स्वदेश फर्कन तयार भए । कम्पनीले टिकट उपलब्ध गराउन नसक्ने बतायो । रकम जुटाउन सक्नेहरू तुरुन्तै टिकट काटेर गए, पैसा जुटाउनुपर्नेले मार्च २७ सम्मको टिकट काटे । जसको २० तारिखसम्म टिकट थियो, उनीहरू नेपाल गए । २१ देखि उता भएका साथीहरू क्याम्पमै छौं, उनले भने । अहिले उनीहरू बस्ने क्याम्पमा झन्डै ३ सय नेपाली स्वदेश फिर्ने प्रतीक्षामा छन् । कम्पनीले खाने प्रबन्ध मिलाएको छैन । केही दिनअगाडि एनआरएनका मान्छे आएर खाना बाँडेका थिए, अहिले खानाको अभाव भइरहेको छ, उनले भने, भोकै मरिन्छ कि भन्ने डर लागेको छ । जसरी हुन्छ, छिटो नेपाल जान पाए हुन्थ्यो । यहाँ असुरक्षित महसुस गरेका छौं ।प्राथमिकतामा ३० हजार नेपालीखाडी तथा मलेसियास्थित नेपाली दूतावासले करार अवधि समाप्त भएर अलपत्र परेका नेपालीलाई स्वदेश ल्याउनुपर्ने प्रतिवेदनको आधारमा परराष्ट्र मन्त्रालयले योजना बनाइरहेको छ । परराष्ट्रले भने जुन देशले किटान नै गरेर विशेष अनुरोध गरेको छ, उनीहरूलाई नेपाल ल्याउने कार्यलाई प्राथमिकतामा राखेको छ । परराष्ट्रमन्त्री प्रदीप ज्ञवालीका अनुसार गैरकानुनी हैसियतमा रहेका झन्डै ३० हजार नेपाली प्राथमिकतामा छन् । साउदी अरब, कुवेत र मलेसियाले गैरकानुनी हैसियतमा रहेका कामदारलाई पठाउने नीति लिएको छ, कुवेतले त क्याम्पमा राखिसकेको पनि छ, कुवेतमा मात्रै ७ हजार नेपाली गैरकानुनी हैसियतमा रहेको सूचना हामीलाई दिएको छ, सोमबार श्रम, रोजगार पत्रकार समूहसँग उनले भने, आफ्नै जहाजमा फर्काउनेभन्दा हामीले रेन्स्पोन्स गर्नुपर्छ । त्यो हाम्रा लागि ठूलो चुनौती हो ।यूएईले रोजगार करारपत्र समाप्त भइसकेका कामदारलाई पठाउन कम्पनीलाई अनुमति दिइसकेको छ । यूएईले आफ्ना नागरिक लैजानका लागि समन्वय नगरेमा श्रम सम्झौता तोड्ने धम्कीसमेत दिएको छ । यूएई र नेपालबीच गत जुलाईमा शून्य लागतमा कामदार आपूर्ति गर्ने श्रम समझदारी भएको थियो । हाल दुई लाख ७५ हजार नेपाली कार्यरत छन् । परराष्ट्रमन्त्री ज्ञवालीले भने यूएईबाट नेपाललाई लक्षित गरी कुनै अनुरोध नआएको बताए । नेपाललाई लक्षित गरेर केही आएको छैन, यूएईसँग हाम्रो जुन तहको सम्बन्ध छ, हामी धेरै तरंगित हुनु जरुरी छैन, मिडियामा आएको कुरालाई लिएर चिन्ता गर्नुपर्दैन, उनले भने ।खाडी तथा मलेसियामा कार्यरत नेपालीको रोजगार कटौतीबारे आफू नियमित रूपमा जानकार रहेको उनले बताए । कामदार कटौती भएको केही रिपोर्ट आएको छ तर ठूलो संख्यामा कटौती गरेको रिपोर्ट आएको छैन । महामारीको रूप बढ्दै जाँदा कम्पनी टाट पल्टिने सक्ने स्थिति आउँछ । नेपालको श्रम बजारलाई खल्बल्याउन सक्छ । आजको मितिसम्म धेरै कामदार कटौती भइसकेका छैनन्, उनले भने ।नेपाली कामदारको सुरक्षाका लागि सरकारले सम्बन्धित सरकारप्रमुख र विदेशमन्त्रीसँग नियमित सम्पर्क र समन्वय गरिरहेको उनले बताए । हामीले सम्बन्धित सरकारलाई तीनवटा विषयमा ध्यानाकर्षण गराएका छौं । अन्तर्राष्ट्रिय उडान बन्द भएकाले भिसा र करार अवधि सकिएकाहरू स्वदेश फर्किने अवस्था छैन । उनीहरूलाई कुनै कानुनी झमेला नपरोस् भनेका छौं । नागरिकसरह उपचार, खाना र बसोबासको प्रबन्ध मिलाउन आग्रह गरेका छौं, उनले भने, यो व्यवहारमा पनि देखिएको छ । यति हुँदाहुँदै कुनै कम्पनीले खाना र बस्न नदिएमा दूतावासलाई हस्तक्षेप गर्न निर्देशन दिइएको उनले बताए । उनका अनुसार सरकारले विदेशबाट आपत्मा परेका कामदारलाई ल्याउनेदेखि श्रम बजारमा जोड्नेसम्मको योजना बनाइरहेको छ । नेपालबाहिर १५ प्रतिशत नागरिक छन्, रोजगारीका क्रममा मात्रै २१ लाख नेपाली कार्यरत छन् । उनीहरू सबैलाई एकैपटक ल्याउने अवस्था छैन । आर्थिक मन्दीबाट रोजगारी गुमाएर फर्केर आउनेलाई नेपालको श्रम बजारमा कसरी जोड्न सकिन्छ भनेर यो वर्षको नीतिकार्यक्रम तथा बजेटमा योजना ल्याउने तयारी भइरहेको छ, उनले भने, नेपालभित्र आवश्यक प्रबन्ध भएपछि उनीहरूलाई प्राथमिकताका आधारमा नेपालभित्र ल्याइनेछ । पहिला नेपाल सुरक्षित हुनुपर्यो । नेपाल सुरक्षित भएपछि उहाँहरू पनि सुरक्षित हुने हो । त्यसपछि हामी क्रमशः उहाँहरूलाई ल्याउँछौं । कहिले ल्याउने भनेर अहिले नै मिति भन्न सकिन्नँ ।"
कतारमा १८ सय ५५ कम्पनीमाथि कारबाही,"काठमाडौं (कास) परिवारमात्रै बस्नका लागि छुट्याइएको क्षेत्रमा कामदारलाई राखेको भन्दै कतार सरकारले १ हजार ८ सय ५५ कम्पनीलाई कारबाही गरेको छ । कतारले परिवार बस्ने र कामदार राख्ने क्षेत्र तोकेको थियो ।प्रशासनिक विकास, श्रम तथा सामाजिक मामिला मन्त्रालयले आन्तरिक र नगरपालिका तथा वातावरण मन्त्रालयसँग समन्वय गरी तोकिएको कानुन उल्लंघन गर्ने कम्पनीलाई कारबाही गरेको हो । श्रम मन्त्रालयद्वारा जारी सूचनाअनुसार राजधानी दोहाका आसपास कामदार राख्ने कम्पनीहरू कारबाहीमा परेका हुन् । निर्माण क्षेत्रमा कामदार आपूर्ति गर्ने, क्लिनिङ र होटल रेस्टुरेन्ट कम्पनीलाई कारबाही गरिएको हो । सरकारले दोहास्थित अल नज्मा, अल मन्सुरा, विन दिरहाम, द वोल्ड सलता, रिफा, वोल्ड घानिमलगायत क्षेत्रबाट कामदारलाई हटाएको हो । हामीलाई यहाँबाट हटाउनका लागि कम्पनीलाई एक हप्ताको समय दिइएको छ, नज्मामा १० वर्षदेखि कार्यरत खोटाङका उमेश राईले कान्तिपुरलाई भने, यहाँ बस्दा सजिलो थियो । हिँडेर नै ड्युटी जान पाइन्थ्यो । पसलमा जान र साथीभाइ भेटघाट गर्न पनि सजिलो थियो । अब कता लैजान्छ थाहा छैन । कतारले विशेष गरी ठूलो सख्यामा कामदार बस्नका लागि औद्योगिक क्षेत्र (सनैया) छुट्याइएको छ । सनैया टाढा भएकोले काममा कामदारलाई ल्याउन र लैजानका लागि दोहाभित्र नै आवासीय भवनलाई क्याम्पको रूपमा परिणत गरेका छन् । सरकारले कोरिना भाइरस नियन्त्रणका लागि भन्दै सहरी क्षेत्रमा परिवारबाहेक अन्यलाई बस्न नदिने नीतिलाई कडाइका साथ कार्यान्वयनमा ल्याएको छ । नगरपालिका तथा वातावरण मन्त्रालयले कामदारको आवाससम्बन्धी २०२० को नयाँ कानुन जारी गरेको छ । कोरानो भाइरस रोक्न कतारले चालिरहेको कदम निकै सकारात्मक छ । तर हामीलाई पनि उपयुक्त ठाउँमा सावधानीसहित राख्नुपर्छ । कामदार भन्दैमा सनैयातिर नै लखेट्ने कार्य भने मलाई उचित लागेन, अलमुन्ताजमा क्षेत्रमा बस्दै आएका झापाका राजीव भट्टले भने, हाम्रो कम्पनीले तीनवटा फ्ल्याट लिएको थियो । जसमा २० जना बस्दै आएको थियो । सबै सुविधा थियो । अब यस्तै सुविधा अन्यतिर पाइन्छ कि पाइँदैन । फेरि हामीलाई ड्युटी जान आउन पनि गार्हो हुने भयो । कतिपय पुराना भुइँतले भवनबाट हटाइएका कामदार भने खुसी नै छन् । हामी बसेको भवन निकै पुरानो हो । कचरा नै छ । कम्पनीलाई कैयौंपटक अन्य ठाउँमा लैजाऊ भन्दा सुनुवाइ भइरहेको थिएन । भत्काउनुपर्ने घरमा भाडाको लोभले हामीलाई असुरक्षित रूपमा राखेको थियो, अल मन्सुरामा बस्दै आएका रुपन्द्रेहीका शम्भु निरौलाले भने, बाथरुम राम्रो छैन । एउटै कोठाभित्र १२ जनासम्म बस्नुपरेको थियो । कोठा पनि निकै साँघुरा थिए । अँध्यारो थियो । एसीको हावा पनि राम्रोसँग पास हुँदैन्थ्यो । कतारी निकायले अप्रिल २० देखि २९ सम्म ४१७ वटा भवनको निरीक्षण गरी कामदारलाई अन्य क्षेत्रमा सार्न लगाइएको हो । श्रम मन्त्रालयले कामदारलाई उपयुक्त भवनमा राख्ने व्यवस्था गर्न ती कम्पनीलाई निर्देशन दिइएको छ ।"
राजनीतिमा लाज लाग्ने कुरा भइरहेको छ,"राजीव अधिकारीले फेसबुकमा लेखेका छन्, मह जोडी हामीले चिनेजानेदेखि कहिल्यै झगडा नगरी एकै ठाउँमा देखिन्छन् । सधैं कसरी यसैगरी मिलेर अघि बढ्ने भनेर नेताहरूलाई सिकाइदिनुपर्यो । हरिवंश : हामीभन्दा राजनीति धेरै जेठो हो । त्यसैले राजनीतिले हामीबाट सिक्ने कुरै आएन । फेरि हामी त्यति ठूला मान्छे होइनौं । हामीबाट राजनीतिले सिक्नुपर्छ भन्ने होइन । बरु राजनीतिबाट हामीले सिक्न पाए हुन्थ्योजस्तो लाग्छ । हामीलाई लाग्छ, मिलेर काम गर्दा धेरैथोक पाइन्छ । नमिलेर काम गर्दा केही पनि पाइँदैन । मिलेर काम गरिदिए नेताहरू अमर बन्नुहुन्थ्यो । उहाँहरूको सालिक बन्थ्यो । हुन त हिजोआज जसले पनि भनसुन गरेर, मिलाएर भए पनि सालिक बनाइहाल्छन् । कार्यकर्ताले नभए आफ्नो पक्षकाले भए पनि सालिक बनाउँछन् । तर राम्रो काम गर्ने नेताको सालिकलाई जनताले मनदेखि सम्झेर ढोग्थे । नेपालीले फलानो नेता सम्झिँदा गर्व लाग्छ भन्ने गरी आफूलाई बनाउने मौका नेताहरूलाई अझै छ । मदनकृष्ण : हाम्रो एकताबाट राजनीतिले सिकेन के भन्नु १ मान्छेहरू कुण्डकुण्ड पानी, मुण्डमुण्ड विचारका हुन्छन् । हरिवंश र मेरो पनि अनुहार र जात मिल्दैन । न हाइट मिल्छ । तर राष्ट्रियता मिल्छ । देश मिल्छ । स्वभाव बेग्लै छ तर सिद्धान्त मिल्छ । काम गर्ने बाटो एउटै छ । दुई फरक प्रकृतिका छौं । तर हामी एकअर्कालाई बुझ्ने प्रयास गर्छौं । मेरो कुरा उसले सहन्छ । उसको कुरा मैले सहन्छु । हामी मिलेर काम गरेकाले नै आममान्छेले हामीलाई माया गरेका हुन् । एकले अर्कालाई बेवास्ता गर्यौं भने जनताले हामीलाई एकैछिनमा मन पराउन छाड्छन् । हामी एक्लाएक्ला कोही होइनौं । मिलेर काम गर्न गाह्रो पनि छ । तँभन्दा म ठूलो हो भनेर नसम्झिने हो भने सजिलो छ । सहकार्यमा इमानदार हुन पैसामा लोभी हुनु हुँदैन । तर राजनीति गर्नेहरू पैसामा कोही इमानदार देखिएनन् । पैसा भयो भने जहाँ खसे पनि टिपिहाल्ने । मुखैले टिपिहाल्ने । त्यही भएर बिग्रेको हो । कतिपयले भन्ने गरेका छन्, हामीले जनताको स्तरअनुसारको नेता पाएका हौं । कतिपयले नेता उस्तै भएर जनता त्यस्ता भएका हुन् पनि भन्ने गर्छन् ? तपाईंहरूलाई के लाग्छ ? मदनकृष्ण : जनता कहिल्यै खराब हुँदैनन् । जनता त समयअनुसार परिवर्तन हुँदै जान्छन् । गइरहेका पनि छन् । हरिवंश : जनताले यो हुन्छ कि त्यो हुन्छ कि भनेर प्रयोग गरेको गर्यै छन् । पञ्चायत भने, बहुदल आएपछि पनि कहिले कांग्रेसलाई, कहिले कम्युनिस्टलाई बहुमत दिए । त्यो पनि भएन । गणतन्त्र ल्याएपछि हुन्छ कि गणतन्त्र नै ल्याए । गणतन्त्रमा पनि जनताले दुईतीनथरीलाई प्रयोग गरिसके । मलाई जनताले म्यान्डेट दिएर पठाएका छन् र देश नै सर्वोपरि हो भनेर नेताले सोचे पो जनता खुसी हुन्थे । राजनीतिको जग बिग्रियो भने भोलि न कांग्रेसले शासन गर्न पाउँछ, न कम्युनिस्टले न मधेसवादी दलले । नेपाली जनताले बेलाबेला आफ्नो निर्णय बदलेका छन् । विकल्प सोचेका पनि छन् । जनता त एकदमै सचेत छन् । देशलाई माया पनि गर्छन् ।"
सत्यमोहनले देखेका दुई महामारी,"एक सय वर्ष पूरा गरेका शताब्दीपुरुष सत्यमोहन जोशी लकडाउनका कारण पाटनस्थित घरमै छन् । विश्वभर कोभिड १९ को महामारी फैलिइरहेका बेला उनले विगतमा नेपालमा आएका दुई ठूला महामारी सम्झिए । कान्तिपुरसँगको कुराकानीमा उनले त्यसबेलाको चित्रण गरे ।विसं २००२ सालतिरको कुरा हो । तत्कालीन राणा सरकारले औद्योगिक व्यापारिक समाचार संग्रह अड्डा खडा गर्यो । उद्देश्य थियो, गाउँगाउँ गएर औद्योगिक सर्वेक्षण गर्ने । गाउँको प्राकृतिक स्रोत, खनिज पदार्थ, मान्छेको सामाजिकआर्थिक जीवन, ग्रामउद्योग आदिको अध्ययन गर्ने । यो अड्डाको पश्चिम ४ नम्बर हाकिम भएर सत्यमोहन जोशी स्याङ्जा पुगे । साथमा केही सहयोगी पनि थिए । ललितपुरको नेवार समुदायमा हुर्किएका तन्नेरी जोशीलाई स्याङ्जाको माहोल नवीन थियो, त्यहाँका हरेक कुरामा विशेष रुचि दिएर अध्ययन गर्दै थिए । एक्कासि बिसन्चो भयो । केही दिन काम छाडेर आराम गरे तर निको भएन । झन् च्याप्न थाल्यो । स्याङ्जामा अस्पताल थिएन, नजिकैको अस्पताल भन्नु नै पाल्पाको । उनी हिँडेर जान सक्ने अवस्थामा थिएनन्, सहयोगीले मात्र बोक्न सक्दैनथे । बाटो पहिल्याउनै मुस्किल पर्थ्यो । त्यसैले गाउँ आएका सरकारी हाकिमलाई अस्पताल पुर्याउनु गाउँलेले दायित्व ठाने । जोशी अहिले पनि सम्झन्छन्, स्याङ्जाको डेराबाट रानीघाट हुँदै बोकेर आफूलाई पाल्पा पुर्याएको । बाटो धेरै लामो हैन, त्यही ७ कोस जति ।उपचार गर्न आत्तिँदै पाल्पा पुगेका उनी त्यहाँको माहोल देखेर अचम्मित भए । सहयोगी र गाउँले पनि छक्क परे । सूचना र सञ्चारका साधन थिएनन्, ओल्लोपल्लो गाउँमा के भइरहेको छ, पत्तै पाइँदैनथ्यो । जोशी सम्झन्छन्, पाल्पाभरि कोही मान्छे घरबाहिर देखिएनन्, पूरै सुनसान । सबै घरभरि थुनिएका रहेछन् न कोही भित्र पस्न पाउने, न निस्कन ।जोशीलाई लाग्छ, अहिलेको जस्तै लकडाउन नै थियो त्यो तर स्वघोषित । मान्छे आफैं डराएर बाहिर ननिस्किएका । कारण थियो, प्लेग अर्थात् मुसाबाट लाग्ने रोग । जोशीका अनुसार मुसा कहाँबाट आउँछ, पत्तो हुँदैनथ्यो तर मान्छे वरपर आएर हैरान । खुरुरर्र आउँथ्यो, मान्छेनजिकै फनफनी घुम्थ्यो, मरिहाल्थ्यो, त्यसको रोग मान्छेमा सरिहाल्थ्यो । जोशीले सुनाए, त्यसपछि मान्छेको परान जान २४ घण्टा पनि लाग्दैनथ्यो । मुसा नमरे पनि देख्नासाथ कसै न कसै गरी मान्छेमा सरिहाल्नेरहेछ । मुसाले कतिसम्म आतंक मच्चाएछ भने अस्पतालसमेत खाली थियो । त्यति दुःख गरेर अस्पताल पुगे तर चिकित्सक थिएनन्, कम्पाउन्डर मात्र थिए । कम्पाउन्डरले जाँचेपछि थाहा भयो, जोशीलाई फिस्टुला भएको रहेछ । कम्पाउन्डरले चिरफार गरेर पिप निकालिदिए । चार दिन अस्पतालमै बित्यो । जोशी भन्छन्, पूरा निको भइसकेको थिएन तर धेरै बस्दा आफैंलाई रोग सर्लाजस्तो भयो, त्यसैले स्याङ्जा फर्के ।अचम्म के भने मुसेरोग पाल्पामा मात्र थियो, स्याङ्जा वा अन्यतिर फैलिएको थिएन । पाल्पामा कतिन्जेल मुसाले सतायो, कति मान्छे मरे, कसरी हरायो, त्यसको रेकर्ड छैन, जोशीले भने । मुसाको उपियाँबाट मान्छेमा संक्रमण हुने यो रोग मानव इतिहासको डरलाग्दो महामारी हो । डब्लूएचओका अनुसार १४ औं शताब्दीमा युरोपमा मात्र यो रोगका कारण ५ करोड मान्छेको ज्यान गएको थियो । यसलाई ब्ल्याक डेथ पनि भनिन्छ । खासमा पाल्पामा मान्छे घरबाट बाहिर ननिस्किएर एकअर्कासँग भौतिक दूरी कायम गर्नु अत्यावश्यक थियो । यो पनि संक्रमितले हाच्छिउँ गर्दा, खोक्दा वा अन्य खालका प्रत्यक्ष सम्पर्कमा रहँदा अर्को व्यक्तिमा सर्ने, अहिलेको कोरोना भाइरसजस्तै । त्यसैले अहिले घरभित्रै बसिरहनुपर्दा जोशीलाई पाल्पाकै त्यो सुनसान दृश्य र भयबीच बाँचिरहेका मान्छेको झल्झली याद आउँछ । भन्छन्, बरु अहिले मान्छे फाट्टफुट्ट बाहिर निस्कन्छन् तर त्यो बेला पाल्पामा घरभित्रको बसाइ कडा र कठोर थियो ।उमेर सय पुगे पनि जोशीको सक्रियता खास घटेको थिएन । उनकै शब्दमा, बोलाएको ठाउँमा पुग्ने, दुईचार शब्द बोल्ने अनि साथीभाइसँग भेटघाट गर्दै दिन बितिरहेको थियो । तन्दुरुस्ती महसुस गर्थे तर अहिले घरभित्रै बसिरहेका छन् । सरकारले भनेजसरी सुरक्षा विधि अपनाइरहेको छु । बारीतिर घुम्छु, बगैंचामा फूल गोडमेल गर्छु । दिन बितेकै छ । अहिले लेख्न र पढ्नचाहिँ अलि गाह्रो हुन्छ, उनले भने ।आफ्नो अनुभव र ज्ञान नयाँ पुस्तालाई सुनाउन उत्साहित हुन्छन्, जोशी । आइतबार उनले कान्तिपुरसँग पाल्पाको त्यो महामारीसँगै पाटनको आफ्नै टोल वरपर आफूले देखेको झाडाबान्ता र हैजाको प्रकोपको सम्झना सुनाए । भन्छन्, अहिलेको जस्तो सरकारले संकट त घोषणा गरेको थिएन तर त्यो बेलाको अवस्था पनि निकै त्रासपूर्ण थियो ।योचाहिँ सम्वत् २००४ सालको कुरा हो ।त्यतिबेला जोशी पाटनस्थित घरमै थिए । टोलटोलमा झाडाबान्ताले सताउन थाल्यो । बान्ता पनि हुने, पखाला पनि लाग्ने । खोप वा अन्य औषधिको उपचार पद्धति हामीकहाँ आइसकेको थिएन । रोग लाग्थ्यो, सडेगलेका खानेकुराबाट । तर, मान्छेहरू देउता रिसाएर उपद्रो गरे भन्ठान्थे । देवता रिसाए । भूतप्रेत, पिसाच धपाउनुपर्छ भनिन्थ्यो । खासगरी नेवारहरूले रोटी, चिउरा, मुरीका मुरी थुपारेर पूजा गरे, झन्डै ७३ वर्षअघिको त्यो घटना यसरी सम्झन्छन् जोशी, स्वस्तिशान्ति गरेपछि रोग हट्छ भन्ने अन्धविश्वास थियो । स्थानीय गणेश, भीमसेनस्थानमा समयवजीको चाङ लगाएर पूजाआजा गरिन्थ्यो । त्यतिबेला पाटन र वरपरको क्षेत्रको महामारीमात्र आफूले देखेको उनले बताए । पाटन देशकै केन्द्रबाट यति नजिकै पर्छ तर हैजा अचाक्ली सताउँदामा पनि राज्यको कुनै उपस्थिति थिएन । कसरी बच्ने, उपचार के हुन सक्छ, सरकारलाई वास्तै थिएन । धन्न १ विस्तारै टोलटोलमा जागरण आउन थालेछ, फोहोर खानेकुरा खाँदा रोग लाग्छ, त्यसैले ताजा र सफामात्र खानुपर्छ भन्ने चेतना फैलिन थाल्यो । जोशी भन्छन्, टोलटोलको जागरणले रोग लाग्न नदिन केही भूमिका खेल्यो तर राज्यको उपस्थिति शून्य थियो । उनका अुनसार त्यतिबेला अलि ठूलो वीर अस्पतालमात्र थियो, महिलापुरुषको छुट्टाछुट्टै । पाटन र भक्तपुरमा ससानो अस्पताल थियो, मान्छे त्यहाँ पुग्न र उपचार पाउनै धौधौ हुन्थ्यो । हामीकहाँ चिकित्सक थिएनन् । भारततिरबाट आउँथे तर लामो समय बस्दैनथे । वैद्यहरूले हैजा हटाउन सक्ने भएन । कुनै उपाय नदेखेपछि हार खाएर देवताको क्रोध शान्ति भएपछि रोग हराउँछ भनेर पनि मान्छेले पूजाआजा गरेको हुनुपर्छ, जोशीको बुझाइ छ । उनले त्यतिबेला अस्पताल गुठीले चलाउने अनि बिरामी र चिकित्सकलाई गुठीले खुवाउने बताए ।मान्छे मर्यो भने रोएर मलामी जानुपर्थ्यो, नेवारी समाजमा । मूलबाटोमा लास लैजाने रुट नै हुन्थ्यो, ताहा बाजा (अहिलेको ट्रम्पेटजस्तो) बजाइन्थ्यो । उनी सम्झन्छन्, जति धेरै बाजा बज्यो, त्यति धेरै मान्छे मरेछन् भन्ने थाहा हुन्थ्यो । कहिलेकाहीं त बिहानदेखि साँझसम्म बाजाको आवाज सुनिन्थ्यो । दिनमा ६७ लास लगेको याद छ । उनका अनुसार मान्छे मरेपछि पाँचवटा काँचो इँटालाई परालले बाँधेर गणेशस्थानमा लगेर फाल्ने गरिन्थ्यो । गणेशस्थान टाढा भए अन्य देवीथानमा फालिन्थ्यो । मरेको मान्छेको लुगाफाटासहित सबै सरसामान लगेर फाल्ने छुट्ट ठाउँ हुन्थ्यो । लास जलाउन पनि तान्त्रिक विधिले बनाइएको सार्वजनिक स्थल हुन्थ्यो, त्यही मात्र जलाउने चलन थियो । शोभा भवगतीमा सबैभन्दा धेरै जलाइन्थ्यो । स्वास्थ्य सेवाको जनशक्ति, जानिफकार र सम्बन्धित निकाय केही थिएन, तैपनि दुईतीन महिनापछि आफैं हराएर गयो, जोशीले सुनाए, कति मान्छे मरे पनि थाहा पाइएन ।"
घर फर्कने कामदारका पक्षमा,"कोभिड१९ का कारण खाडी मुलुकका कुवेत, बहराइन, कतार, संयुक्त अरब इमिरेट्समा नेपाली कामदारको स्थिति प्रत्यक्ष र परोक्ष रूपमा संकटग्रस्त देखा पर्न थालिसकेको छ । दक्षिण एसियाली मुलुक भारत र माल्दिभ्समा रहेका नेपाली कामदार पनि बढ्दो सामाजिक असुरक्षा भोग्न विवश छन् । यस्तो स्थितिमा उनीहरू आफ्नै घर फर्कने मनस्थितिमा अडिग देखिन्छन् । यो संकटकै घडीमा खाडीको कुवेतमा रहेका कागजातविहीन हैसियतका झन्डै ३ हजार नेपाली कामदारलाई एम्नेस्टी अवसर दिएर घर फिर्ता ल्याउन सकिने सुखद प्रस्ताव कुवेत सरकारले ल्याएको छ । यस्तो अवस्थामा आफ्ना नागरिकको घर फिर्तीमा सरकारी तहको उचित व्यवस्थापन र अबको तयारीबारे एकैसाथ प्रश्न उब्जिएको छ । कुनै कानुनी झन्झट नबेहोरी र आर्थिक व्ययभारसमेत नपरी आफ्ना नागरिक घर फिर्ता आउन पाउने यो अवसर अर्थपूर्ण छ । यसलाई अब क्रमशः अरू खाडी मुलुक र रोजगारदाता कम्पनीले अनुसरण गर्न सक्ने देखिन्छ । कोभिड१९ का कारण विश्व अर्थतन्त्र, रोजगारी र बजारमा एकैसाथ नसोचेको संकुचन आएको अवस्थामा स्वभावतः राज्यले उच्च प्राथमिकतामा राखेर आफू र आफ्ना नागरिकको ख्याल राख्नैपर्ने हुन्छ । फेरि, यस्तै असहज परिस्थिति र संकटकै बेलामा राज्यको उपस्थिति देखिनुपर्छ । अन्यत्रको दृष्टान्त हेररै पनि सरकारले हाम्रो स्रोत, साधन र सामर्थ्यले भ्याउँदैन भनेर सधैंसधैं पन्छिरहन मिल्दैन, अभिभावकीय जिम्मेवारीका दृष्टिले सुहाउँदैन पनि । खाडी मुलुकमा मात्रै झन्डै २० लाख नेपाली कामदार रहेकामध्ये आधा जतिले तत्काल वा अलिपछि घर फर्कन चाहेमा के गर्ने भन्ने अल्पकालीन र दीर्घकालीन योजना सरकारले तय गर्नैपर्छ । आज खाडीका यूएई, साउदी अरब, बहराइन, कतारजस्ता मुलुकमा रहेका नेपाली नियोगको प्रभावकारिता तथा कार्यसम्पादनका बारेमा एकैसाथ सरोकार बढिरहेको स्थिति छ । नजिकको छिमेकी भारतमा रहेका हजारौं नेपाली कामदारको अनिश्चयको दैनिकी र हारगुहारमाझ दिल्लीस्थित नेपाली नियोगले स्पष्ट मार्गनिर्देशन दिन नसकेको भन्दै आलोचना भैरहेको छ । यो संकट र संशयको घडीमा केन्द्र तहबाट राज्य पद्धति वा परराष्ट्र निर्देशित परामर्शको जति महत्त्व हुन्छ, त्यति नै स्थानीय तहमा कूटनीतिक नियोगले स्वविवेकको अर्थ रहन्छ । यी निकायका लागि काम गरेर आफूलाई प्रमाणित गर्ने बेला तथा अवसरसमेत हो यो । यूएईमा रहेको नेपाली दूतावासले कोरोना संक्रमणका माझ नेपाली कामदारको उद्धारसमन्वय र भरथेगमा उचित समन्वय गर्न नसकेको गुनासो बाहिर आइरहेको छ भने झन्डै एक सयको हाराहारीमा कोरोना संक्रमित रहेको बहराइनस्थित नेपाली नियोगको उपस्थिति पनि खोज्नुपर्ने देखिएको छ । राज्य उपस्थितिको अर्थमा कूटनीतिक नियोगहरूको भिजिबिलिटी यस्तै बेलामा देखिनु अर्थपूर्ण हुनेछ ।बाहिरी विश्वमा रहेका नेपाली कामदार, विद्यार्थी वा जोकोहीसमेतले यसबेला राज्य तहले लिने अल्पकालीन र दीर्घकालीन नीति तथा नियमको व्यग्रताका साथ पर्खिरहेको अवस्था छ । सामान्य बुझाइमा लकडाउनकै यो अवधिमा हाम्रो देशभित्र रहेका अन्य देशका विद्यार्थी, पर्यटक वा व्यवसायीलाई क्रमशः उद्धार गर्दै लगिएको दृष्टान्त सामुमा छ । भुटान, माल्दिभ्स, श्रीलंका, अस्ट्रेलिया, अमेरिका, जर्मनी, बेलायत, फ्रान्ससहितका मुलुकले आफ्नो उपस्थिति देखाउँदै आफ्ना नागरिक घर फिर्ता लगिरहेको यथार्थ एकातर्फ छ भने विदेशी भूमिमा जीउज्यान थेग्नै मुस्किल परिरहेको अवस्थाका नेपालीले घर फर्कन पाइने दिनको आशा गरिरहेको विषम दृश्य सामुमा छ । जारी संक्रमणको अवस्था अलिक सहज हुनासाथै निश्चित उपाय र प्राथमिकताका आधारमा बाहिरी विश्वमा रहेका नेपालीलाई इच्छाअनुसार घर फर्काइने भन्ने सन्देश मात्रै प्रवाह गर्न सके पनि राज्य उपस्थितिको अर्थ रहन सक्छ । त्यसैले, अझै पनि जहाँ छौ, त्यहीं बस भनिरहने वा आफ्ना नागरिकले घर फर्कन चाहेको आवाजलाई सम्बोधन गर्न अल्पकालीनदीर्घकालीन उपाय पहिल्याउने ? उचित निर्णय गर्ने जिम्मेवारी सरकारसामु छ, गम्भीर विषयलाई समयानुकूल सम्बोधन गर्नमा थप ढिलाइ गर्नु हुँदैन ।"
अब युवाकै भर,गोविन्दराज पोखरेलट्वीटर :
गरिबको मर्का नबुझ्ने राजनीति,"हाम्रोमा साँझबिहान छाक टार्न नसक्ने नागरिक धेरै छन् । घरमा एक बोरा चामलसमेत नहुनेले सदरमुकाम वा वडा कार्यालयमा वितरण भइरहेको चामलबारे सूचना नै कसरी पाउलान् ? चामलसम्म घरमा नभएको गरिब पक्कै बिरामी पनि होला । अत्यावश्यक औषधि उसले कसरी र कहाँबाट किन्ला ? बिजुलीको बिलदेखि पकाउने इन्धन त चाहियो नै । घरमा केटाकेटी पनि होलान्, अलिकति दूध र फलफूल पनि चाहिने होला । उसले लुगाफाटा कसरी जोडेको होला ? खेतीपाती गर्ने जग्गा नभएको भए तरकारी किन्न पनि पैसै चाहियो । जग्गा रहेछ भने पनि त्यति निर्धन र निमुखाले महँगो हुँदै गएको खनजोत, मलखाद र बीउबिजन कसरी जोड्ला ? उसले त्यो एक बोरा राहतको चामल सकिएपछि के गर्ला ? के खाला ? छोराछोरीलाई कस्तो सपना बाँड्ला ? तिनले पढ्ने महँगा किताबकापी कसरी जोडेको होला ? बच्चैदेखि पौष्टिक खाना र उचित पाठ्यसामग्री नपाएका ती बच्चाले भोलि कसरी समानताको नाममा लन्डनमा पढ्ने देउवा वा अमेरिकामा पढ्ने जनार्दन शर्माका सन्तानसँग प्रतिस्पर्धा गर्लान् ?बिजुलीको बिल त बिजुली बाल्नेको कथा भयो । हुम्ला, जुम्ला, मुगु, कालीकोटजस्ता विकट जिल्लामा हजारौं गरिबका झोपडी छन् जहाँसम्म बिजुली र बिजुली बेचेर नेपाल धनी हुने खबर दुवै पुग्न बाँकी छ । अझ त्यसमाथि दलित समुदायका बस्ती छन्, जसको विरक्तलाग्दो अवस्था लेख्न होइन, सोच्दा पनि ऐंठन हुन्छ । त्यहाँसम्म राहत बोकेर को जान्छ ? मन्त्री र सांसद त हेलिकप्टर चढेर जान्छन् तर सिटामोल एक हप्ता खच्चड चढेर जाँदाजाँदै सदरमुकामतिरै हराउँछ । स्कुल छन् तर गणित र विज्ञान पढाउने शिक्षक छैनन् । स्वास्थ्यचौकी छन्, तर स्वास्थ्यकर्मी छैनन् । फ्रीमा बाँडिने औषधिको पैसा त निकासा भएको छ तर औषधि भने छैन । तिनको घरमा बिहे, व्रतबन्ध या चाडबाड कति रंगीन र कति बोझिलो होला भन्ने प्रश्न अलि टाढाको कुरो भयो । पाठेघर खस्ने समस्याको उपचारसम्म पनि छैन । एउटा थोत्रो टालोले आङ बाँधेर घाँसदाउरा गर्दागर्दै कति आमाहरू बारीको कान्लामा सधैँका लागि निदाएका छन् । न सुरक्षित प्रसूतिको सुविधा छ न पौष्टिक खाद्यान्न । कति ज्यान त बर्सेनि झाडापखालाले लिन्छ । तर त्यो ज्यान गन्ने राज्यलाई तिनले देखेबुझेका छैनन् ।हामीसँग सोमालिया या इथियोपियाको गरिबीको डेटा त छ तर आफ्नै कर्णालीमा विश्वकै डरलाग्दो बालमृत्युदरदेखि कहालीलाग्दो औसत आयुबारे तथ्यांक छैन । काठमाडौंबाट चिल्लो सडकमा गुडेर मुग्लिङ जाँदै गर्दा नदीमा तुइनहरू देखिन्छन् र हामी तुइन हटाउने योजना बनाउँछौं । तर ती विकट क्षेत्रमा यस्ता धेरै ठाउँ छन् जहाँ तुइनसम्म भइदिएको भए पनि रोगीले समयमा सिटामोल पाउन सक्थ्यो । सुनिन्छ, पहिलेपहिले राजाहरू घोडा चढेर विकट जिल्लाहरूमा पुग्थे । गाउँमा मुखियाहरूलाई भेट्थे । मान्छेका समस्या सुन्थे । तर समस्या समाधान भएन । अहिले तिनै सर्वहाराको मुक्तिको नारा बेचेर आएको सरकार छ । नांगो आँखाले ती समस्या देखेका पुष्पकमल दाहाल शक्तिमा छन् । त्यही ठाउँबाट तिनै निमुखाको मत पाएर धेरैपल्ट प्रधानमन्त्री भएका शेरबहादुर देउवा अहिले पनि मुख्य प्रतिपक्षी दलको नेताका रूपमा संवैधानिक परिषद्मा छन् । तर राज्यका कुनै पनि सपना र योजना तिनलाई छोएर, प्रशान्त महासागरमा नेपाली झन्डा बोकेर हिँड्ने पानीजहाज होस् या घरघरमा ग्यासको पाइप, तिनलाई हेरेर बनाइएको योजना होइन । अनलाइन पठनपाठनको योजनामा त ती पक्कै सोचबाहिरै होलान् । सरकारको सफलता देखाउनुपर्दा पाँच वर्ष लगाएर चीनले बनाइदिएको रिङरोडको एउटा खण्डको चिल्लो चित्र देखाइन्छ । विपक्षीले असफलता देखाउन पनि दरबारमार्गमा परेका खाल्डाखुल्डी या बढीमा नागढुंगासम्मको जामलाई प्रयोग गर्छन् । मुगुसम्म को पुगोस् ? सुदूरपश्चिम यति हेपिएको छ कि महाकालीपारि आएर पनि भारतमा मजदुरी गरेर पेट पाल्ने सयौं मान्छे घर आउन पाएनन् । आमा मर्दा दागबत्ती दिन देश छिर्न पाएनन् । जीवन जोखिममा राख्दै पौडेर महाकाली पार गर्नेलाई अपराधीझैँ नांगै सहर परिक्रमा गराइयो । तर उदयपुर होस् या झापा, नाकाबन्दी भए पनि मान्छे आएकै छन् । मान्छे उठाउन भनेर महेश बस्नेतहरू काठमाडौंमधेस ओहोरदोहोर गर्न पाएकै छन् । तर, बालुवाटारदेखि खुमलटार या सानेपादेखि बूढानीलकण्ठसम्म कहिल्यै यस्तो विषयमा बैठक बस्दैन । कसलाई लडाउने, कसलाई गुटमा ल्याउने, कसलाई फुटाउने, कसरी फेरि आफैं अध्यक्ष बन्ने, कसरी विपक्षीलाई सिध्याउने या कसलाई कुन लाभको पद दिने भन्नेमै आजसम्मका बैठक केन्द्रित छन् । के कहिल्यै कुनै दिन बालुवाटारमा कर्णालीको विकासबारे बहस भयो ? नारायण गाउँले, बेलायत"
सत्ताकेन्द्रित राजनीति,"लकडाउनले अर्थतन्त्र ठप्पमहामारी रोकथामको विधि अपनाउँदै अर्थतन्त्र चलायमान बनाउन अमेरिका, भारत र युरोपले लकडाउन खुकुलो पार्ने नीति लिएका छन् । हाम्रोमा पनि यस्तो अभ्यासको आवश्यकता छ । नेपालगन्ज, उदयपुर र वीरगन्जबाहेक अन्यत्र कठोर लकडाउन गर्नुको अर्थ छैन । कोरोना पोजेटिभ केस नभएका जिल्लाहरूमा लकडाउन खुकुलो पार्नुपर्छ । विदेशबाट गत वर्ष ८ खर्ब ८० अर्ब रेमिटान्स भित्रिएको थियो । कोरानाको कारण यो वर्ष रेमिटान्स ८० प्रतिशतले घट्नेछ । पैसा पठाउने दाजुभाइ पनि खाली हात आउनेछन् । पर्यटन उद्योगको आम्दानी शून्यमा झरिसकेको छ । उद्योगकलकारखाना अस्तव्यस्त छन् । कृषि क्षेत्रको उत्पादन र आम्दानी पनि लथालिंग छ । लकडाउन मात्रै भनेर उत्पादन र आम्दानीका सबै स्रोत भताभुंग पार्ने हो भने ६ महिनापछिको हाम्रो आर्थिक परिदृश्य कस्तो होला ? गोपाल देवकोटा, गोकर्णेश्वर८, काठमाडौं"
कोरोनाको आलोकमा हाम्रो युग,"रोहित बास्तोला , सुवर्णबाबु सापकोटा , स्वनामसाथी"
लकडाउनमा राजनीतिक नौटंकी,"आमजनता र कार्यकर्ताको रेजिमेन्टेसन पार्टी र सरकारलाई प्राइभेट कम्पनीजस्तै चलाउन खोज्नु राजनीतिको निजीकरणका अभियन्ता ओलीको इतिहासमा कुनै नौलो प्रवृत्ति होइन । यसका लागि उनले प्रयोग गरेको हेजिमोनिक तत्त्व हो आमजनता र कार्यकर्ताको रेजिमेन्टेसन । यसमा सफलता प्राप्त गर्दै आएकै कारण आज आफ्नो र अरूको पार्टी फुटाउने धम्की दिँदा पनि, सांसदहरूको हस्ताक्षर नै संकलन गर्दा पनि, अन्य पार्टीका सांसदको अपहरण गर्दा पनि, अनेक अपराध, भ्रष्टाचार, अनियमितताको बचाउ गर्दा पनि, हिंसाको ताण्डवनृत्य मच्चाउँदा पनि पार्टीभित्रबाट बलियोसँग प्रश्न, आलोचना, विरोध र भर्त्सना भएन, बरु कुनै न कुनै रूपमा त्यसप्रति समर्थन, सहयोग र भरथेग भयो ।आमजनता र कार्यकर्ताको रेजिमेन्टेसन भनेको नेता, नेतृत्व र उसको विचारप्रति अन्धविश्वास हो, जुन व्यक्तिको करिश्मा र (अनु)शासनप्रति भक्तिभाव हो, सन्देह, प्रश्न, आलोचना, ज्ञान, विवेक र विमर्शप्रति वैरभाव हो । सबैजसो प्रगतिशील र जनमुखी मुद्दाविरुद्ध उभिएकै कारण प्रभुत्वशाली खसआर्य स्थायी सत्ताद्वारा बोकिएका र भारतमधेसविरोधी राष्ट्रवादको बाँसुरी बजाएर दुईतिहाइको सरकार हडप्न सफल भएका व्यक्तिको करिश्मा वा जादुले धेरैजसो मध्यमवर्गका सदस्यलाई मोहित र अन्ध बनाएको तथ्य जगजाहेर छ । मध्यमवर्गकै खसआर्य अभिजात पुरुषहरूको प्रभुत्वमा रहेको नेकपाको विशाल जत्थामाथि अध्यक्ष नामक पदधारी व्यक्तिविशेषले निजी कम्पनीमा जस्तो थोपरेको (अनु)शासनको जकडबन्दीका कारण अलोकतन्त्र, अनियमितता र गैरजनमुखी नीति, निर्णय र नियतबारे सन्देह, प्रश्न, आलोचना, विमर्श गर्न सक्ने साहसी नेताकार्यकर्ताको खडेरी परेको हो ।दन्त्यकथामा ह्यामिलिन सहरका पाइड पाइपरले जस्तै नेपाली राजनीतिका बाँसुरीवादकले जनमानसलाई कार्ल मार्क्सको शब्दमा फल्स कन्सियसनेस (भ्रामक चेतना) मा डुबाएर ओलीराज स्थापित गरेका छन् । उनले राष्ट्रवादको अन्धतादेखि सुख, समृद्धि र समाजवादको हवाई सपनाले एकोहोर्याउने खालको भ्रामक चेतनामा डुबाउने गरी जारी राखेको रेजिमेन्टेसन पछिल्लो राजनीतिक नौटंकीभन्दा खतरनाक छ । त्यस्तो भ्रामक चेतना र रेजिमेन्टेसन लाई बगाउन आलोचनात्मक विवेकको बाढी ल्याउनुपर्ने बेला प्रबुद्ध नागरिकहरू नै जब बाँसुरीवादकका पक्षपोषक बन्छन्, तब प्रख्यात अमेरिकी चिन्तक तथा लेखक हवार्ड जिनको जल्दोबल्दो भनाइले पोल्न थाल्छ । जिन भन्छन्, हाम्रो समस्या नागरिक अवज्ञा होइन, बरु हाम्रो समस्या हो नागरिक आज्ञापालन । विश्वभरिका जनताले नेताहरूका निर्देशको पालना गर्नु हाम्रो समस्या हो, जसका कारण लाखौं मानिस मारिएका छन् । संसारभरिका जनताले गरिबी, भोकमरी, मुर्ख्याइँ, युद्ध र क्रूरताको चुनौतीबाट त्रसित भएर जसरी आदेश पालना गरे, त्यो सबैभन्दा ठूलो समस्या हो । जेलहरू ससाना चोरहरूले भरिएका बेला, महाचोरहरूले चाहिँ राष्ट्र नै हाँकिरहेका बेला जनता आज्ञाकारी बनिरहनु हाम्रो युगकै ठूलो समस्या हो ।"
इटालीमा लकडाउन खुकुलो,"रोम (एजेन्सी) कोरोना भाइरस (कोभिड१९) का कारण सबैभन्दा बढी प्रभावित युरोपेली देश इटालीले करिब दुई महिनाभन्दा लामो देशव्यापी लकडाउन खुकुलो पारेको छ । कोभिड१९ को संक्रमण फैलिएपछि फेब्रअरी तेस्रो साता इटालीले लोडी प्रान्तका ११ नगरपालिकामा लकडाउन गरेको थियो । तर संक्रमण थप विस्तार भएपछि मार्च ९ देखि देशव्यापी लकडाउन गरिएको थियो । लकडाउन खुकुलो गरिएसँगै उद्योग तथा निर्माण क्षेत्रहरूमा काम सुचारु भएको छ । अन्तर्राष्ट्रिय सञ्चार माध्यमका अनुसार उद्योग तथा निर्माण क्षेत्रका करिब ४० लाख मानिस काममा फर्किएका छन् । तीमध्ये ७२ प्रतिशत पुरुष छन् ।लकडाउन खुकुलो भए पनि मानिसहरूमा भने संक्रमणको त्रास कायमै रहेको छ । हाम्रा मनमा खुसी र डरको मिश्रण छ, राजधानी रोमका ४० वर्षीय स्टेफानो मिलानोले भने । उनले खुला रूपमा हिँड्न तथा काममा फर्कन पाउँदा खुसी लागे पनि परिवारको चिन्ता लागेको बताए । त्यसैगरी, मानिसहरूलाई आफ्नो क्षेत्रमा सीमित रहेर आवतजावत गर्न, पार्कमा डुल्न तथा मास्क लगाएर आफन्तहरूसँग भेटघाट गर्न दिइएको छ । १५ जनाभन्दा कम मानिसको उपस्थितिमा अन्तिम दाहसंस्कार गर्न पाइने जनाइएको छ । बार तथा रेस्टुराँहरूले घर तथा कार्यालयका लागि टेक अवे (खानेकुरा लैजाने) सेवा दिन सुरु गरेका छन् । खेलाडीहरूलाई व्यक्तिगत रूपमा तालिम लिन अनुमति दिइएको छ । स्थानीय सञ्चारमाध्यमका अनुसार समूहगत तालिम भने दुई सातापछि मात्र लिन पाइनेछ । इटालीका प्रधानमन्त्री जुसेपे कोन्टेले केही दिनदेखि भाइरसको प्रभाव क्रमशः कम हुन थालेपछि प्रतिबन्ध खुकुलो पारिएको बताए । कोन्टेले केही दिनको अवस्थालाई मूल्यांकन गरी लकडाउन हटाउनेबारे निर्णय लिइने बताए । युरोपको सबैभन्दा बढी प्रभावित इटालीमा हालसम्म भाइरसका कारण २८ हजार ८ सय ८४ जनाको मृत्यु भइसकेको छ । २ लाख १० हजार ७ सयभन्दा बढीमा संक्रमण पुष्टि भइसकेको छ । मृतक तथा संक्रमितको संख्यामा कमी आएको भन्दै इटाली सरकारले तीन साताअघि पुस्तक पसल, ड्राइक्लिनर्स, स्टेसनरीलगायत साना व्यवसाय खोल्न अनुमति दिएको थियो ।प्रधानमन्त्री कोन्टेका अनुसार सैलुन तथा ब्युटीपार्लर जुनदेखि सुचारु हुने छन् । त्यस्तै, आइसक्रिम पार्लर, बार तथा रेस्टुराँले पनि जुन १ देखि मात्र पूर्णरूपमा सेवा दिन सक्नेछन् । विद्यालयहरूमा भने सेप्टेम्बरबाट मात्र पठनपाठन सुरु हुने कोन्टेको भनाइ छ ।"
भारतीय सीमा क्षेत्रबाटै जोखिम,"नेपालमा कोरोना भाइरस नियन्त्रण तथा रोकथामका लागि लकडाउनलगायतका उपाय अवलम्बन गरिए भारतका सीमावर्ती राज्यहरूमा बढ्दो कोरोना संक्रमण र कमजोर स्वास्थ्य सेवासम्बन्धी पूर्वाधारका कारण नेपालमा भाइरसको संक्रमणको जोखिम लामो समयसम्म रहने देखिन्छ । नेपाल र भारतबीच एक हजार ८ सय ८० किलोमिटर लामो सीमा छ । त्यो सीमा भारतका उत्तरखण्ड, उत्तरप्रदेश, बिहार, पश्चिम बंगाल र सिक्किम राज्यसँग जोडिन्छ । शुक्रबार नै भारतको स्वास्थ्य मन्त्रालयले संक्रमणको सघनताको आधारमा भारतका ४२४ जिल्लालाई रातो, सुन्तला र हरियो क्षेत्रमा वर्गीकरणसमेत गरेको छ । संक्रमण उच्च भएका १३० जिल्लालाई रातो, संक्रमण सीमित भएको र पछिल्ला दिनमा वृद्धि नदेखिएका २८४ लाई सुन्तला र पछिल्लो २१ दिनमा एउटा पनि संक्रमणको केस नदेखिएका जिल्लालाई हरियो क्षेत्र निर्धारण गरिएको छ । यो वर्गीकरणमा उत्तरप्रदेश, बिहार र पश्चिम बंगालका सीमावर्ती जिल्लाहरूलाई पनि जोखिमयुक्त क्षेत्र निर्धारण गर्दै रातो र सुन्तला रङ दिइएको छ । संक्रमण फैलिने क्रम विद्यमान रहेकाले ती जिल्लाहरूलाई जोखिमयुक्त भनिएको हो । उत्तरप्रदेशमा कोरोना भाइरसको संक्रमितको संख्या २७ सय नाघेको छ भने बिहारमा ५१७ जनामा संक्रमण पुष्टि भएको छ । उत्तरप्रदेशका नेपालसँग जोडिएका पिलिभित, लखिमपुर खेरी, बहराइज, श्रवस्ती, बलरामपुर, सिद्धार्थनगर, महाराजगन्जलाई जोखिमयुक्त क्षेत्र (सुन्तला रङ) तोकिएको छ । जसमध्ये सबैभन्दा बढी बहाराइचमा १४ जनामा संक्रमण देखिएको छ । त्यसैगरी महाराजगन्जमा ६, लखिमपुरी खेरीमा ४ र पिलिभितमा २ दुईजनामा संक्रमण पुष्टि भएको छ । बिहारको कुरा गर्दा भारतको केन्द्र सरकारले नेपालसँग सीमा जोडिएका पूर्वी चम्पारम, मोतिहारी, सितामढी, मधुवनी, सुपौल, अररिया र किसनगन्ज सबै जिल्लालाई जोखिमयुक्त क्षेत्र भनेको छ । त्यसैगरी पूर्वी नेपालको सीमावर्ती भारतीय राज्य पश्चिम बंगालमा पनि विगत केही दिनयता संक्रमणको विस्तार उच्च छ । पछिल्लो दुई दिनमा मात्र दुई सय जना संक्रमित थपिएका छन् । पश्चिम बंगालको पनि दार्जिलिङ नेपालीहरूको बाक्लो आउजाउ हुनेमा पर्छ । तर, त्यही जिल्लालाई भारत सरकारले उच्च जोखिममा रहेको भन्दै रातो क्षेत्र तोकेको छ । पश्चिम बंगालमा सोमबार बिहानसम्म नौ सयभन्दा बढी संक्रमण देखिएको छ । जसमध्ये नेपाली भाषी बहुल क्षेत्रहरू दार्जिलिङमा ४ जनामा, जलपाइगुडीमा ५ र कालिम्पोङमा ७ जनामा संक्रमण पुष्टि भएको छ । नेपालको भारतसँगको सीमामा अधिकांश भाग उत्तरप्रदेश र बिहार राज्यअन्तर्गत पर्छ । र, दुवै प्रदेश उच्च जनघनत्व भएका राज्यमा पर्छन् । उत्तर प्रदेशको मात्रै करिब २३ करोड जनसंख्या छ भने बिहारको जनसंख्या १२ करोड हाराहारी छ । तर, स्वास्थ्य पूर्वाधारका हिसाबले यी दुई राज्य अन्यको तुलनामा निकै पछाडि मानिन्छन् । उत्तर प्रदेशमा २३ करोड जनसंख्याका लागि कोरोना भाइरसको परीक्षणका लागि सरकारी र निजीसमेत गर्दा २३ वटा प्रयोगशाला मात्र छन् । त्यसैगरी बिहारमा त त्यस्तो सुविधा सातवटामा मात्र छ । पश्चिम बंगालमा १७ वटा प्रयोगशाला छन् । जबकि पश्चिम बंगालको जनसंख्या नौ करोडभन्दा बढी छ । उत्तराखण्डमा पाँचवटा प्रयोगशालाबाट कोरोना भाइरसको परीक्षण हुने गरेको छ । नेपालसँग सीमा जोडिएका यी भारतीय राज्यहरूमा एकातिर संक्रमण बढिरहेको छ भने परीक्षण दर पनि निकै कमजोर छ । विज्ञहरूले यी राज्यमा जनसंख्याको तुलनामा संक्रमितको संख्या कम हुनुका पछाडि परीक्षण कम हुनुलाई नै प्रमुख कारण ठानेका छन् । पछिल्लो तथ्यांकअनुसार बंगाल, बिहार र उत्तर प्रदेशमा भारतको औसतभन्दा निकै कम मात्र परीक्षण भइरहेको छ । भारतको परीक्षण हाल औसत हाल ८ सय ५० बढी छ । त्यसमाथि स्वास्थ्य क्षेत्रको पूर्वाधार पनि निकै कमजोर मानिन्छन् । बिहार र उत्तरप्रदेश त भारतका अन्य राज्यहरूको तुलनामा स्वास्थ्य क्षेत्रका पूर्वाधारका हिसाबले पनि सबैभन्दा कमजोरमध्येमा पर्छन् । बिहारमा मात्र २७ प्रतिशत जनसंख्या सुलभ शौचालय उपयोग गर्छन् । त्यसैगरी उत्तरप्रदेशमा पनि ४७ प्रतिशतसँग मात्रको पहुँच छ । यी दुवै सरसफाइ र सार्वजनिक स्वास्थ्यको हिसाबले भारतका अन्य राज्यहरूको तुलनामा सबैभन्दा पुछारमा पर्छन् । ग्रामीण क्षेत्रको अवस्था त झनै नाजुक छ । बिहारमा १८ प्रतिशत र उत्तरप्रदेशमा करिब २९ प्रतिशतसँग मात्र शौचालयको पहुँच छ । अस्पतालको बेडको उपलब्धता पनि निकै न्यून छ । भारतमा प्रति हजारका लागि औसत ०५५ शय्या रहेकोमा बिहार र उत्तरप्रदेशमा त्योभन्दा निकै कम छ । बिहारमा त एक हजारका लागि ०११ मात्र शय्या छ । तीन वर्ष उत्तरप्रदेशको गोरखपुरको एउटा सरकारी अस्पतालमा अक्सिजन समयमा उपलब्ध नहुँदा एक साताभित्रै ७० भन्दा बढी बालबालिकाको मृत्यु भएको थियो । जबकि गोखरपुर स्वास्थ्य पूर्वाधारका हिसाबले उत्तरप्रदेशका अन्य जिल्लाको तुलनामा राम्रो मानिन्छ । तर गोरखापुरमै त्यस्तो घटना हुनुले राज्यका अन्य जिल्लाहरूको अवस्था कति दयनीय छ भन्ने सहजै अनुमान लगाउन सकिन्छ । भारत सरकारले अघिल्लो बुधबारदेखि लकडाउनका कारण विभिन्न ठाउँमा अलपत्र परेका प्रवासी कामदारहरूको आउजाउ खुला गरेपछि यी दुई राज्यमा कोरोनाको संक्रमण बढ्ने सक्ने आशंका गरिएको छ । भारत सरकारले अलपत्र परेका कामदारहरूलाई आआफ्नो गाउँ फर्किनका लागि विशेष रेल सेवा नै सुरु गरेको छ । बिहार र उत्तरप्रदेशबाट रोजगारीका लागि महाराष्ट्र, दिल्ली, कर्नाटक, तमिलनाडु, गुजरातमा बढी जाने गरेका छन् । र, लकडाउनका कारण तिनै राज्यमा प्रवासी कामदारहरू अलपत्र परेका छन् । ती राज्यहरूमा नै कोरोनाको संक्रमण उच्च देखिएको हुँदा उनीहरू आआफ्नो घर फर्किँदा संक्रमण ल्याउने जोखिम पनि त्यत्तिकै रहेको देखिन्छ । भारतका यी सीमावर्ती राज्यमा कोरोना संक्रमणको नियन्त्रण र रोकथाममा कस्तो प्रगति हुन्छ त्यसले नै नेपाललाई पनि प्रभाव पार्ने निश्चित छ । किनभने संक्रमणलाई रोक्न सीमा बन्द गरिए पनि लुकिछिपी बिहार र उत्तरप्रदेशबाट नेपाल छिर्ने क्रम रोपिएको छैन । पछिल्लो समय उदयपुर, नेपालगन्ज र भैरहवामा पुष्टि भएको संक्रमण यिनै सीमावर्ती राज्यबाट लुकिछिपी जानेहरूबाट फैलिएको देखिन्छ । त्यसैले भारतका सीमावर्ती राज्यमा कोरोना पूर्णतः नियन्त्रणमा नआउन्जेलसम्म मानिसहरूको आउजाउमाथि कडा निगरानी राख्नुको विकल्प छैन ।"
सरकारको विरोधमा उत्रे ३१५ मेयर,"फ्रान्सका मेयरहरूले लकडाउन खुकुलो पार्ने फ्रान्स सरकारको निर्णयको विरोध गरेका छन् । पेरिसको प्रान्तीय क्षेत्र इल द फासका ३ सयभन्दा बढी मेयरले सरकारी निर्णय बदर गरी लकडाउन अझ लम्ब्याउन माग गरेका छन् । कोरोना भाइरस (कोभिड१९) का कारण लगाइएको लकडाउन सरकारले मे ११ देखि खुकुलो पार्ने योजना सार्वजनिक गरेपछि उनीहरू विरोधमा उत्रिएका हुन् । मेयरहरूले आफ्नो एसोसिएसनका तर्फबाट राष्ट्रपति एम्यानुयल म्याक्रोंलाई पठाएको खुलापत्रमा स्कुल पुनः खोल्ने निर्णय अस्थिर र अवास्तविक रहेको उल्लेख गरेको एक स्थानीय टेलिभिजनले जनाएको छ । मेयरहरूले स्वास्थ्यको दृष्टिले इल द फास उच्च जोखिमपूर्ण क्षेत्रमा वर्गीकृत गरिएकाले स्कुल खोल्ने निर्णय स्थगित गर्नुपर्ने बताएका छन् । राष्ट्रपतिलाई पठाइएको पत्रमा पेरिसकी महानगरकी आन हिडाल्गोसहित ३ सय १५ मेयरले हस्ताक्षर गरेका छन् । पत्रमा बाध्यात्मक परिस्थितिका कारण लकडाउन गरिएको तथा यसलाई हटाउनका लागि जोखिम कम हुनुपर्ने तथा आवश्यक तयारी गर्नुपर्ने भए पनि त्यसबारे आफूहरूलाई कुनै जानकारी नगराइएको मेयरहरूले गुनासोसमेत गरेका छन् ।लकडाउन खुलेपछिको परिस्थितिमा शिक्षक व्यवस्थापन, पाठ्यक्रमबाहिरका गतिविधिका लागि तयारी आवश्यक हुने उनीहरूको भनाइ छ । त्यसैगरी, आफ्ना सन्तानलाई विद्यालय पठाउन चाहने अभिभावकको संख्या स्पष्ट नभई विद्यालय खोल्न नहुने मेयरहरूको तर्क छ । त्यसका साथै पुनःसंरचनामा ध्यान दिएर सबैभन्दा पहिले विपन्न विद्यार्थीका लागि खुला गर्नुपर्ने उनीहरूले सुझावसमेत दिएका छन् । हरेक विद्यार्थी र तिनका परिवारको अवस्था बुझी कुन तहको स्कुल खोल्ने, कुन तहको नखोल्ने स्पष्ट गरेर स्कुल पठाउनै पर्नेहरूका लागि मात्रै खोल्न सकिने उनीहरूको सुझाव छ । लकडाउन खोल्नेबारे पटकपटक निर्णय हेरफेर गर्दै आएको सरकारलाई मेयरहरूको पत्रले थप अप्ठेरो पर्न सक्ने फ्रान्सेली सञ्चार माध्यमले उल्लेख गरेका छन् । यसअघि मे ११ बाट डेकेयर र शिशु कक्षाहरू सञ्चालन गर्ने सरकारको निर्णयप्रति अभिभावकहरूले विरोध जनाएका थिए । विशेषज्ञहरूले पनि कतिपय बालबालिकाहरूमा कोरोना भाइरस संक्रमण नदेखिने र तिनले परिवारका पाकाहरूलाई संक्रमण गराउन सक्ने बतएका थिए । फ्रान्सले यसअघि मे ११ सम्मका लागि घोषित स्वास्थ्य संकटकाल भने २४ जुलाईसम्मका लागि लम्ब्याइसकेको छ । स्वास्थ्यमन्त्री ओलिभिय भेराले संक्रमितको संख्यामा कमी नआएको जनाउँदै स्वास्थ्य संकटकालको अवधि थप गर्नुपरेको बताएका थिए ।"
किसानलाई पहिचानसहितको परिचयपत्र माग,"सरकारले ल्याउन लागेको नीति तथा कार्यक्रममा किसानलाई पहिचानसहितको परिचयपत्रको व्यवस्था समेटिनुपर्नेमा विज्ञहरूले जोड दिएका छन् । अनुदानमा पारदर्शिता ल्याउन र कृषि वस्तु उत्पादन बढाउन आगामी वर्षको नीति तथा कार्यक्रम एवं बजेटमा किसानका लागि स्वास्थ्य बिमाको समेत हुनुपर्ने उनीहरूको भनाइ छ । नगर तथा नगर उन्मुख बस्तीमा कौसीकरेसाबारीका लागि चाहिने उत्पादनसँग सम्बन्धित सामग्री सहज रूपमा उपलब्ध गराउन नगरपालिका, वडा तह र कृषि तथा पशु सेवा विकास केन्द्रबीच सहकार्य गर्नुपर्छ । संघीय सरकारले एकमुष्ट अनुदान उपलब्ध गराउने, नगरपालिकाले स्रोतसाधन उपलब्ध गराउने र सेवा केन्द्रको सट्टा कृषि शाखाहरूले सहजीकरण गर्ने ढाँचा आवश्यक छ, खाद्यका लागि कृषि अभियानका संयोजक उद्धव अधिकारीसहितको टोलीले प्रधानमन्त्री केपी शर्मा ओली र कृषि तथा पशुपन्छीमन्त्री घनश्याम भुसाललाई पठाएको सुझावपत्रमा भनिएको छ, स्थानीय तहमा खाद्य उत्पादन, आम जनसमुदायसम्म खानाको पहुँच र यसका लागि गरिनुपर्ने तदनुरूपका नीतिगत प्रावधानको व्यवस्था गर्न केन्द्रित हुनु जरुरी छ । यी सबै गर्न स्थानीय सरकारले किसानको वर्गीकरण गरी पहिचानसहितको परिचयपत्र दिने व्यवस्था मिलाउनुपर्छ । सहरी श्रमिकलाई रोजगारदातामार्फत नगद साझेदारी गर्ने, अनौपचारिक क्षेत्रका श्रमिकका लागि ठाउँठाउँमा स्थानीय सरकारको सुपरीवेक्षणमा स्वयंसेवी संस्थामार्फत भण्डार सञ्चालन गर्ने व्यवस्था मिलाउन पनि सुझाइएको छ । फलफूल र तरकारीको नर्सरीका लागि समेत बीउ, मल र औजारमा अनुदान दिँदा किसानका प्रतिनिधि संलग्न कृषि तथा पशु विकास सेवा केन्द्रमार्फत उपलब्ध गराउने व्यवस्था हुनुपर्ने माग गरिएको छ । कृषि उपजमा भारतले विभिन्न प्रकारका अनुदान दिँदै आएको छ । किसानले अनुदान पाउँदा उत्पादन धेरै सस्तो छ । जसले गर्दा भारतीय तरकारी र फलफूलले बजार पाइरहेको विज्ञहरूको भनाइ छ । नेपालमा पनि किसानका परिवारलाई तत्कालै उपलब्ध हुने गरी नगद प्रवाह गर्ने व्यवस्था मिलाउने, यस्तो नगद उपलब्ध दिँदा भारतले प्रतिकिसान परिवार उपलब्ध गराएको नगद अनुदान सरह वा बढी दिनुपर्ने उनीहरूको सुझाव छ । अनुदानको सुविधा रोजगार नभएका र आफैंले श्रम गर्ने किसानलाई मात्र दिने व्यवस्था मिलाउनुपर्छ । यो खाद्य संकट सम्बोधन गर्दै कृषि क्षेत्रबाट रोजगारी र आम्दानी बढाउने असल अभ्यासको सुरुवात हो, पत्रमा भनिएको छ, किसानले आफ्नो सुविधाअनुसार आवश्यक इन्तजाम गर्न सक्छन् । यसका लागि स्वास्थ्य बिमा अनिवार्य गर्न सकिन्छ । रसायन र विषादीका बलमा बढी उत्पादन गर्ने होडमा माटो प्रकृति र मानिस सबैको स्वास्थ्यसमेत ख्याल गर्दै दिगो खेती प्रणाली अपनाउन पनि सुझाइएको छ । राष्ट्रिय कृषक समूह महासंघ नेपालले पनि सरकारलाई कृषि क्षेत्र सुधारका लागि २० बुँदे सुझाव दिएको छ । महासंघले कृषिमन्त्रीलाई पठाएको सुझावपत्रमा कोरोनाका कारण किसान धेरै मर्कामा परेकाले क्षतिपूर्तिसहितको किसान विशेष राहतको (बीउ, मल, दाना, बिक्री मूल्य) व्यवस्था गरी किसानी पेसालाई प्रोत्साहन गर्न माग गरिएको छ । हरित कृषि रोजगार कार्यक्रम, आत्मनिर्भर उन्मुख कृषिजस्ता कार्यक्रममा बजेट विनियोजन गरी कृषि बजेटलाई ससर्त बनाउन पनि भनिएको छ । बिमा कम्पनीलाई अनिवार्य रूपमा ग्रामीण समुदायमा पुग्ने प्रणाली निर्माण गरी स्थानीय सरकारको समेत आर्थिक लगानीसहितको अगुवाइमा बाली र पशु बिमा कार्यक्रम सञ्चालन गर्न पनि माग गरिएको छ । बाली लगाउनुअघि नै समर्थन मूल्य तोकेर उत्पादन खरिदको ग्यारेन्टी, किसान स्वास्थ्य बिमा एवं योगदानमा आधारित पेन्सनको व्यवस्था गर्नसमेत सुझाइएको छ ।"
राजस्व कम भएपछि ऋण र सहायतामा जोड,"पूर्वअर्थमन्त्रीसमेत रहेका उनले कोरोनाले अर्थतन्त्रमा कति क्षति गर्छ, त्यसबारे अनुमान गर्नुपर्नेमा जोड दिए । सरकारी मात्र होइन, गैरसरकारी स्रोतबाट त्यसको आकलन गर्नुपर्ने उनको सुझाव छ । अर्थतन्त्रको आकारको अभिलेखीकरण सरकारसँग नभएको प्रसंग जोड्दै उनले गरिबीको रेखामुनि रहेका जनताको तथ्यांक राख्नुपर्ने बताए । आर्थिक राहतका प्याकेज पर्याप्त नभएको भन्दै व्यक्ति र प्रतिष्ठानका लागि पनि अनुदान र सहयोगको व्यवस्था गर्नुपर्ने उनले माग गरे । ५० लाखभन्दा बढी नेपाली विदेशमा रहेको भन्दै उनीहरू फर्के भने रोजगारीको व्यवस्था गर्नुपर्नेमा भट्टराईले जोड दिए । पूर्वअर्थमन्त्री ज्ञानेन्द्रबहादुर कार्कीले विदेशबाट फर्कने जनशक्ति नेपाल आएपछि बेरोजगारको अवस्था सिर्जना हुन र यसले अर्थतन्त्रमा ठूलो असर गर्न सक्ने बताए । अनुत्पादक खर्च कर्टाती गर्न जरुरी रहेको भन्दै लकडाउनको अवस्थामा सरकार योजना बनाउन चुकेको उनको भनाइ छ । ठूलो आकारको बजेट ल्याउने मात्र होइन, कार्यान्वयन गर्न सक्ने परिस्थिति निर्माण गर्न आवश्यक रहेको उनले बताए । यो जटिल समयमा राष्ट्रिय गौरवका आयोजनाका विषयमा श्वेतपत्र जारी गर्न माग गरे । साथै त्यस्ता आयोजनलाई अघि बढाउनुपर्ने तर्क राखे । छलफलमा नेकपाकी सांसद रामकुमारी झाँक्रीले भन्सार, आयकर, भ्याट, अन्तःशुल्कबाट मात्र राजस्व संकलन गर्ने नीति बनाएको भन्दै यस्तो परम्परागत शैली र विचार हटाउनुपर्नेमा जोड दिइन् । नयाँ क्षेत्र खोजेर करको दायरा बढाउनुपर्ने उनको सुझाव छ । सांसदहरू श्याम श्रेष्ठ, ध्यानकुमार राई, तुलसी थापालगायतले साधारण खर्च कटौती गर्न र रोजगारी सिर्जना हुने कार्यक्रम ल्याउन माग गरे ।"
बजेटबारे संघप्रदेश अर्थमन्त्री छलफल,"काठमाडौं (कास) आगामी वर्षको बजेटको विषयमा संघीय सरकारका अर्थमन्त्री युवराज खतिवडा र अन्य ६ प्रदेशका आर्थिक मामिला तथा योजनामन्त्रीबीच छलफल भएको छ । अन्तरसरकारी वित्त व्यवस्थापन ऐन, ०७४ ले व्यवस्था गरेको अन्तरसरकारी वित्त परिषद् अध्यक्षसमेत रहेका खतिवडाले प्रदेशका अर्थमन्त्रीसँग भिडियो कन्फरेन्स मार्फत कोभिड१९ को असर, बजेट कार्यान्वयनका समस्या, राजस्व तथा खर्च प्रणालीका विषयमा सोमबार छलफल गरेका हुन् । अर्थमन्त्रीले संघ, प्रदेश र स्थानीय तहको मुख्य प्राथमिकता कोभिड संक्रमणको जोखिम न्यूनीकरण गर्न चालिएका कदमबाट शिथिल भएको अर्थतन्त्र उकास्न, रोजगारी सिर्जना गर्न र वित्तीय संघीयतालाई प्रभावकारी बनाउन आगामी वर्षको बजेट केन्द्रित हुनुपर्ने बताउनुभयो, बैठकपछि अर्थ मन्त्रालयले जारी गरेको विज्ञप्तिमा भनिएको छ ।छलफलमा अर्थमन्त्रीले कोभिड नियन्त्रणका लागि चालिएको कदमबाट अर्थतन्त्रमा परेको शिथिलतालाई पुनरुत्थान गर्न संघले तर्जुमा गरेका कार्यक्रमका अतिरिक्त सम्बन्धित तहले दोहोरो नपर्ने गरी कार्यक्रम सञ्चालन गर्न सक्ने बताएका थिए । कन्फरेन्समा प्रदेश १ का आर्थिक मामिला तथा योजनामन्त्री इन्द्रबहादुर आङ्बोले नदीजन्य वस्तुको विवाद सुल्झाउनुपर्ने, संघबाट हस्तान्तरण भई आएका आयोजनामा पर्याप्त बजेट हुनुपर्ने, पालिकाका केन्द्रलाई प्रदेश राजधानी जोड्ने सडक प्रदेशले नै बनाउनु उपयुक्त हुने र प्रादेशिक अस्पताललाई सुदृढ गर्नुपर्ने धारणा राखेका थिए । प्रदेश २ का आर्थिक मामिला तथा योजनामन्त्री विजयकुमार यादवले कृषिलाई प्राथमिकता दिन, प्रदेशको क्षमता बढाउन र मजदुरको समस्या समाधान गर्न ध्यान दिनुपर्नेमा जोड दिएका थिए । वाग्मती प्रदेशका आर्थिक मामिला तथा योजनामन्त्री कैलाश ढुंगेलले कृषि र स्वास्थ्य क्षेत्रलाई प्राथमिकतामा राखेर बजेट तर्जुमा गर्नुपर्ने, रोजगारीको समस्यालाई हल गर्नुपर्ने र स्वास्थ्य पूर्वाधारको विकास गर्नुपर्ने बताए । गण्डकी प्रदेशका आर्थिक मामिला तथा योजनामन्त्री मुख्यमन्त्री नै हुन् । उनी भने छलफलमा सहभागी भएनन् । प्रदेश ५ का मुख्यमन्त्री तथा अर्थमन्त्री शंकर पोखरेलले प्रदेशले उठाउने आन्तरिक ऋणको सीमा बढाउनुपर्ने, गिट्टी, बालुवाको विषय आर्थिक ऐनबाट सम्बोधन हुनुपर्ने, सीमा नदीहरूको स्रोतको बाँडफाँटको मापदण्ड बनाउनुपर्ने, विकास आयोजनाको दोहोरोपन हटाउनुपर्ने, आयोजना सम्पन्न भएपछि मात्र थप आयोजना पठाउनुपर्ने र आगामी वर्ष रोजगारी गुमाएकाहरूका लागि प्याकेज ल्याउनुपर्ने धारणा राखेका थिए ।कर्णाली प्रदेशका अर्थमन्त्री प्रकाश ज्वालाले रोजगारीमूलक कार्यक्रममा जोड दिनुपर्ने, समानीकरण अनुदान बढाउनुपर्ने, विशेष अनुदान रकम नै कर्णाली प्रदेशलाई धेरै प्राप्त हुनुपर्ने र कर्णालीमा राष्ट्रिय गौरवका आयोजना हुनुपर्ने धारणा राखेको विज्ञप्तिमा उल्लेख छ । सुदूरपश्चिमका अर्थमन्त्री झपटबहादुर बोहराले कोभिडले चुनौतीसँगै अवसर पनि ल्याएको बताउँदै कृषि तथा सामाजिक क्षेत्रमा पनि ससर्त अनुदानको व्यवस्था आवश्यक रहेको धारणा राखे । अर्थमन्त्री खतिवडाले अन्तरसरकारी वित्त परिषद्का बाँकी सदस्यसँग पनि टेलिफोनका माध्यमबाट छलफल गर्ने बताउनुभयो, विज्ञप्तिमा भनिएको छ ।"
ब्याजदर घटाउन माग,"विराटनगर (कास) लकडाउनका कारण उद्योग, व्यवसाय, पर्यटन, निर्माण, यातायातलगायत क्षेत्र नराम्ररी प्रभावित भएको भन्दै प्रदेश १ का निजी क्षेत्रका व्यावसायिक छाता संगठनले सहुलियत माग गरेका छन् । मोरङ व्यापार संघ र उद्योग संगठन मोरङले लकडाउनले उद्योगव्यवसाय बन्द भएको अवधिदेखि कम्तीमा तीन वर्षका लागि ब्याजदर ५ प्रतिशत घटाई ऋण प्रवाह गर्ने व्यवस्था मिलाउन नेपाल राष्ट्र बैंकसमक्ष माग गरेका हुन् ।काम नभएको अवधिको पारिश्रमिक भुक्तानी गर्न न्यायोचित नहुने र व्यावहारिक रूपमा पनि भुक्तानी गर्न नसकिने उल्लेख गर्दै ती संस्थाले सोहीअनुसारको व्यवस्था मिलाउन सरकारको ध्यानाकर्षण गराएका छन् । संघका अध्यक्ष प्रकाश मुन्दडा र संगठनका अध्यक्ष भीम घिमिरेले विज्ञप्ति जारी गर्दै आगामी दिनमा आर्थिक क्षेत्रलाई चलायमान बनाउन सरकारले विशेष प्याकेज ल्याउनुपर्नेमा जोड दिएका छन् । अर्थतन्त्रको परम्परागत संरचनामा व्यापक परिवर्तन गरी चुस्त, परिणाममुखी र अनुशासित पद्धतिको विकास गर्नुपर्ने उनीहरूको भनाइ छ । यसैगरी सरकारी खर्चको अनुत्पादक पक्षलाई निरुत्साहित गर्दै विकास खर्च तथा पुँजीगत खर्चमा जोड दिन आग्रह गरिएको छ । निजी क्षेत्रलाई आर्थिक विकासको मेरुदण्डका रूपमा प्रोत्साहन गर्दै आर्थिक विकासमा नयाँ सम्भावनाका अवसर कार्यान्वयनमा ढिलाइ गर्न नहुने उनीहरूको सुझाव छ । कृषि क्षेत्रलाई व्यावसायीकरण गर्दै तुलनात्मक लाभको अवसर दिएर निर्यात व्यापार बढाउनुपर्ने, खासगरी विलासिताका वस्तु आयातमा नियन्त्रण गरी स्वदेशी वस्तुको उत्पादन र प्रयोगलाई जोड दिनुपर्ने विज्ञप्तिमा जनाइएको छ ।"
बाँझो जग्गा खेती गर्न विपन्नलाई,"पूर्वी चितवनको रत्ननगर नगरपालिकाले नगरभित्र बाँझो जमिन नराख्ने योजना अगाडि बढाएको छ । कोरोनाले अर्थ व्यवस्थामा समेत नकारात्मक असर पर्न सक्ने भएपछि जग्गा बाँझो राख्न नदिने काम अगाडि बढाएको नरपालिकाका मेयर नारायण बनले जानकारी दिए । नगरमा रहेको बाँझो जमिनमा विपन्नलाई सामूहिक खेती गर्न प्रोत्साहन गरिने उनको भनाइ छ । नगरपालिकाको १४ नम्बर वडाबाट अभियान सुरु भएको छ । पिठुवा क्षेत्रमा प्लटिङ गरेर दशकौंदेखि बाँझै रहेको जग्गामा यो बेला विपन्न किसानलाई खेती गर्न लगाइएको उनले जानकारी दिए । पिठुवा क्षेत्रमा मात्रै यस्तो जग्गा ३० बिघा हाराहारीमा रहेको वडाध्यक्ष हरिकुमार श्रेष्ठले बताए । पाँचदेखि सात जनाको समूह बनाएर खेती गर्ने जिम्मा दिएका छौं । खनजोत सुरु भइसकेको छ, उनले भने । लकडाउनका कारण कामविहीन व्यक्तिलाई समूहमा समेटिएको उनले जानकारी दिए । काम नभएका बेला खेती गर्दा जमिनको उपयोग र उत्पादन वृद्धि हुने भयो । आउँदा दिनमा खाद्यान्न किन्नु नपर्ने अवस्था आउने भयो, श्रेष्ठले भने । बाँझो जमिन जोत्दा नगरपालिकाले ट्र्याक्टरका लागि आवश्यक डिजेल र बीउ सहयोग गर्ने भएको छ । अन्य खर्च समूहका सदस्यले नै जुटाउनुपर्नेछ । नगरपालिकाले हरेक वडामा बाँझो जमिनको लगत लिन सुरु गरेको छ । वडाध्यक्षहरूलाई किसानको समूह बनाएर खेतीमा जुटाउन निर्देशन दिएको छ । कम्तीमा पनि तीन सय परिवारलाई खेतीमा समेट्न सकिने मेयर बनले जानकारी दिए । नगरभित्र प्लटिङ गरी बाँझो रहेको जग्गामा यस पटक अन्नदेखि तरकारी बालीसम्म लगाउने नगरपालिकाको योजना रहेको उनले बताए ।जसको जग्गा हो, उसैलाई खेती गर्न प्रोत्साहित गरिने तर खेती गर्न नभ्याउनेहरूले अन्यलाई सामूहिक खेतीका लागि दिनुपर्नेछ । त्यसमा जग्गधनीले केही पाउनेछैनन् । खेती गर्नेहरूले पनि नगरपालिकालाई केही तिर्नुपर्दैन, बनले भने । जग्गा बाँझो राखे नगरपालिकाले जग्गाधनीसँग प्रतिवर्ष प्रतिकट्ठा पाँच सय रुपैयाँका दरले जरिवाना लिने गर्थ्यो । सामूहिक खेतीका लागि जग्गा उपलब्ध गराएपछि यो जरिवानाबाट छुटकारा पाइने वडाध्यक्ष श्रेष्ठले जानकारी दिए । जग्गाधनीलाई आवश्यक परे वडा कार्यालयलाई जानकारी गराएर फिर्ता दिने नीति बनाइएको उनले बताए ।जग्गा बाँझो रहनुभएन भन्ने हाम्रो वर्षौंदेखिको प्रयास हो । अहिले विश्वभर जुनखाले महामारीको समस्या उत्पन्न भयो, यस्तो बेलामा पनि जग्गा बाँझै राखे भोलि खाद्यसंकट आउन सक्ने खतरा छ । त्यसैले हामीले नगरभित्रका जग्गा जसरी हुन्छ, बाँझो नराख्ने योजना बनाएका हौं, मेयर बनले भने ।"
खाली ठाउँमा खेती गरे अनुदान,"जिल्लाका तीन स्थानीय तहले बाँझो जमिनमा खेती गरेर अनुदान दिने निर्णय गरेका छन् । रामपुर नगरपालिका, रैनादेवी छहरा र माथागढी गाउँपालिकाले यस्तो निर्णय गरेका हुन् । उत्पादन बढाउन र खाद्य संकन नहोस् भनेर किसानलाई अनुदान घोषणा गरिएको रामपुर नगरपालिकाका प्रमुख रमणबहादुर थापाले बताए । नगरको कार्यपालिका बैठकबाट कोरोना भाइरस संक्रमण थप फैलिन सक्ने र खाद्य संकटसमेत निम्तिन सक्ने भन्दै बाँझो जमिनमा खेती गर्न प्रोत्साहन गर्ने नीति लिएको उनको भनाइ छ । नगरपालिकाले दुई वर्षभन्दा बढी समय बाँझो रहेको जग्गामा खाद्यान्न र तरकारी खेती गर्ने किसानलाई अनुदान दिने प्रमुख प्रशासकीय अधिकृत ऋषिराम आचार्यले जानकारी दिए । हामी आत्मनिर्भर हुनेतर्फ योजना बनाउन जरुरी छ, उनले भने, यस्तै अवस्था आउने हो भने विदेशबाट खाद्यान्न आयात हुन समस्या आउन सक्छ, उनले भने, त्यसैले हामीले आफ्नै उत्पादनमा जोड दिनुपर्छ । नगरले बाँझो जमिनमा मकै रोपे प्रतिरोपनी ३ हजार रुपैयाँ दिनेछ । मौसमी तरकारी खेती गरे प्रतिरोपनी ५ हजार रुपैयाँ दिइने आचार्यले बताए । किसानले अहिलेसम्म १ हजार १ सय रोपनीका लागि अनुदान माग्दै निवेदन दिएको उनको भनाइ छ । नगरका १० वटै वडामा कृषि प्राविधिक जेटीएको व्यवस्था गरिएको छ । उनीहरूका निवेदनमाथि छानबिन गरेर अनुदान व्यवस्था गर्छौं, उनले भने । रैनादेवी छहरा गाउँपालिकाले पनि बाँझो जमिनमा खेती गरे अनुदान दिने घोषणा गरेको छ । बाँझो जमिनमा खेती गर्ने वातावरण मिलाउन यस्तो घोषणा गरिएको गाउँपालिका अध्यक्ष रामबहादुर कार्कीले बताए । बाँझो जमिनमा कागती, सुन्तला र फलफूल रोपे प्रतिरोपनी २ हजार रुपैयाँ दिने प्रमुख प्रशासकीय अधिकृत खेतबहादुर खत्रीले जानकारी दिए । अन्नबाली र तरकारी खेती गरेमा पालिकाले प्रतिरोपनी ३ हजार रुपैयाँ दिनेछ । माथागढी गाउँपाालिकाले पनि खेतीयोग्य बाँझो जमिनमा खेती गर्नेलाई अनुदान घोषणा गरेको छ । आव ०७४७५ अघिदेखि बाँझो रहेको खेतीयोग्य जमिनमा पुनः खेती गर्ने किसानले अनुदान पाउने गाउँपालिका अध्यक्ष सन्तोष थापा मगर बताउँछन् । बाँझो जग्गामा जग्गाधनी स्वयंले खेती गर्न चाहे वा करारमा खेतीका लागि सम्झैता गरी कम्तीमा तीन वर्षका लागि भाडामा दिन चाहे प्रतिरोपनी ३ हजार दिइने उनको भनाइ छ । कृषिमा अग्रसरता बढाउन तरकारी, फलफूल तथा खाद्यान्न उत्पादनमा अनुदान दिनुपर्ने प्रमुख प्रशासकीय अधिकृत राजु नेपालले बताए । यस्तो कामबाट किसानलाई ठूलो राहत पुग्ने रैनादेवी छहरा४ सुन्तलावासका कमल घिमिरेको भनाइ छ ।"
खाद्यान्नमा मनपरी मूल्य,"लकडाउन जारी रहे पनि भारतीय बजारबाट खाद्यान्न भित्रिरहेको छ । उक्त खाद्यान्न मागबमोजिम सहरदेखि गाउँसम्म पुगेको छ । व्यापारीले भने अभाव भएको भन्दै मूल्य बढाएका छन् । खाद्यान्नमा प्रतिकिलो ५ देखि ४५ रुपैयाँसम्म मूल्य बढेको पाइएको छ । तरकारी र उपभोग्य वस्तुमा समेत जथाभावी मूल्यवृद्धि छ । यसले गर्दा मजदुरी गरेर जीविका चलाउने विपन्न समुदाय बढी मारमा परेको छ । भाउ नबढेको कुनै सामान छैन । पहिलेजस्तो मूल्य हेरेर र मोलतोल गरेर किन्न पनि पाइँदैन, बुटवल९ कैलाशपथकी उपभोक्ता दुर्गा थापाले भनिन्, किनेर खान साह्रै गाह्रो भएको छ ।उपभोक्ताले भान्सामा धेरै प्रयोग गर्ने खाद्यान्न चामल हो । बुटवल बजारमा लकडाउनअघि ४० रुपैयाँ पर्ने मोटा चामल अहिले ४५ देखि ५० रुपैयाँ प्रतिकिलो पुगेको छ । ५५ रुपैयाँमा पाइने मसिनो चामल प्रतिकिलो ६५ देखि ७० रुपैयाँ पुगेको छ । ३० देखि ४० रुपैयाँ प्रतिकिलो रहेको आलु अहिले ६० देखि ७० रुपैयाँ भएको छ । प्रतिकिलो ९० रुपैयाँ रहेको मसुरो १ सय १५ देखि १ सय २० रुपैयाँ पुगेको छ । १ सय ३० रुपैयाँ प्रतिकिलो रहेको रहर १ सय ६० रुपैयाँ भएको छ । केराउको दाल ७० रुपैयाँबाट ९० रुपैयाँ पुगेको छ । प्याज ६० रुपैयाँ प्रतिकिलोबाट ८० रुपैयाँ पुगेको छ । तोरीको तेल १ सय ७० बाट दुई सय र सोयाबिन तेल १ सय ४५ बाट बढेर १ सय ६० रुपैयाँ प्रतिलिटर पगेको छ । जिल्लाका ग्रामीण किसानले बेचेको कृषि उपजको मूल्य उपभोक्ताकहाँ पुग्दा तीन गुणा बढी छ । लागत मूल्यमा २० प्रतिशत मात्रै नाफा राखेर बिक्री गर्न पाइने विषय व्यापारीले बिर्सेका छन् । लकडाउनका बेला सरकारी संयन्त्र कोरोना रोकथाम र नियन्त्रणमा व्यस्त छ । यही मौका छोपी व्यापारीले मनपरी गरेका हुन् । सरकारले उपभोग्य वस्तु बिक्री हुने पसलमा मूल्य सूची राख्न अनिवार्य गरेको छ । तर लकडाउनपछि व्यापारीले मूल्यसूची राखेका छैनन् । जसले गर्दा पसलपिच्छे मूल्य फरक छ । उनीहरूले आफ्नो पसलमा आफूखुसी मूल्यवृद्धि गरेका छन् । यसबाट पनि उपभोक्ता ठगिएका छन् । बहुराष्ट्रिय कम्पनी र पहिलेदेखिको स्टक सामानमा समेत मूल्यवृद्धि छ, उपभोक्ता ज्ञानु श्रेष्ठले भनिन्, किन भनेर सोध्दा धन्न सामान पाइएको छ भन्नुस् न भनेर व्यापारी झर्किन्छन् । चिनी, चियापत्ती, चिउरादेखि साबुन, सर्फ, बिस्कुटसम्ममा मूल्य बढेको उनले बताइन् ।कालोबजारी र बढी मूल्य लिनेलाई कालोबजारी ऐन र उपभोक्ता संरक्षण ऐनअन्तर्गत कारबाहीको व्यवस्था छ । तर बजार अनुगमन नै नभएपछि कोही पनि कारबाहीमा परेका छैनन् । स्थानीय सरकार सञ्चालन ऐन, २०७४ मा बजार अनुगमन स्थानीय तहले गर्ने उल्लेख छ । स्थानीय तहमा उपप्रमुखको संयोजकत्वमा अनुगमन समिति छ । संविधानको अनुसूची ७ मा संघ र प्रदेशको साझा अधिकार सूचीमा आपूर्ति, वितरण, मूल्य नियन्त्रण, गुणस्तर र अनुगमन गर्ने उल्लेख छ । तीन तहकै सरकारको साझा अधिकार रहे पनि लकडाउनका बेला अनुगमन शून्यजस्तै छ । नागरिकको ढोकाअगाडिको स्थानीय तहसमेत यसमा संवेदनशील छैन ।"
कैलालीमा गहुँ खरिद सुरु,"धनगढी (कास) किसानले बजारमा गहुँको उचित मूल्य पाउन नसकेका बेला कैलालीमा सरकारले निर्धारण गरेको मूल्यमा नेपाल खाद्य संस्थानले गहुँ किन्न थालेको छ । कैलालीमा किसानबाट १० हजार क्विन्टल गहुँ खरिद थालिएको संस्थानको प्रदेश कार्यालयका प्रमुख अनिल श्रेष्ठले जानकारी दिए । संस्थानले धनगढी उपमहानगरपालिकाको मोहनपुर (गेटा), टीकापुर र सत्तीमा खरिद डिपोको काँटा राखेर गहुँ खरिद गरिरहेको उनको भनाइ छ । सरकारले निर्धारण गरेको ३ हजार १५ रुपैयाँ प्रतिक्विन्टलमा किसानबाट गहुँ किनिएको उनले बताए । यसअघि किसानले व्यवसायीलाई प्रतिक्विन्टल २८ देखि २९ सय रुपैयाँमा गहुँ बिक्री गर्नुपर्ने बाध्यता थियो । जिल्लाभर संस्थानले गहुँ खरिद केन्द्र नराख्दा सबै किसान लाभान्वित हुन नसकेको कैलाली थापापुरका किसान गंगा चौधरीले बताए । कैलालीका धान र गहुँ उत्पादन हुने क्षेत्रमा भजनी, थापापुर, जोशीपुर र हसुलिया क्षेत्र पनि मुख्य हुन्, उनले भने, अहिले संस्थानले त्यहाँ खरिद केन्द्र राखेको छैन ।"
मध्यमर्स्याङ्दीको उत्पादन बढ्यो,"लमजुङ (कास) ७० मेगावाटको मध्यमर्स्याङ्दी जलविद्युत केन्द्रले पूर्ण क्षमतामा विद्युत् उत्पादन थालेको छ । मर्स्याङ्दीमा पानीको बहाव बढ्न थालेपछि आयोजनाबाट कुनै समय यसको उत्पादन ७१ मेगावाटसम्म पुगेको केन्द्रले जनाएको छ । २४ घण्टामा ६ घण्टा पूर्ण क्षमतामा विद्युत् उत्पादन भइरहेको केन्द्र प्रमुख शिवकुमार शाहले बताए । बिहान साढे २ घण्टा र साँझ साढे ३ घण्टा पूर्ण क्षमतामा विद्युत् उत्पादन भइरहेको उनको भनाइ छ । पिक आवरका बेला विद्युत् माग बढ्दा हामीले ७१ मेगावाटसम्म उत्पादन गरेका छौं, उनले भने । औसतमा ४५ देखि ५० मेगावाटसम्म विद्युत् उत्पादन भइरहेको उनको भनाइ छ । गत वर्षको तुलनामा यस वर्ष छिटै विद्युत् उत्पादन बढेको उनको दाबी छ । गर्मीयामसँगै हिमालको हिउँ पग्लिएको र मनसुन पनि चाँडै सुरु भएकाले एक सातायता विद्युत् उत्पादन बढेको शाहले जानकारी दिए । केन्द्रका अनुसार यो वर्ष चैत ११ मा सबैभन्दा कम औसतमा २४ मेगावाट मात्र विद्युत् उत्पादन भएको थियो । दुईवटा टर्बाइनमध्ये अहिले पनि रातिमा एउटा टर्बाइन बन्द गरेर जलाशयमा पानी जम्मा गरिएको छ । विद्युत् प्राधिकरण, भारप्रेषण केन्द्रको मागअनुसार विद्युत् उत्पादन गर्नुपर्ने भएकाले साँझबिहानलाई पानी जम्मा गरिएको हो ।"
मदिरा बिक्री खोल्न अनुरोध,काठमाडौं (कास) मदिरा उत्पादकहरूको संस्था नेपाल पेय पदार्थ संघले निश्चित समय तोकी मदिराका बिक्री कक्ष खोल्न दिन अनुरोध गरेको छ । संघले निरन्तरको लकडाउनले उद्योग सञ्चालन गर्न कठिन भएको भन्दै उद्योग वाणिज्य तथा आपूर्ति मन्त्रालयलाई ज्ञापनपत्र बुझाएको छ । पत्रमा संघले सुरक्षाका उपाय अपनाउँदै निश्चित समयका लागि मदिरा बिक्री कक्ष खोल्न पाउनुपर्ने माग गरेको हो ।
पञ्चकन्याले दियो स्वास्थ्य सामग्री,"काठमाडौं (कास) पञ्चकन्या समूहअन्तर्गतको पञ्चकन्या स्टिलले उपत्यकाका तीन अस्पताललाई स्वास्थ्य सामग्री सहयोग गरेको छ । पञ्चकन्या स्टिलका उपत्यकाका विभिन्न डिलरबाट पाटन स्वास्थ्य विज्ञान प्रतिष्ठान, महाराजगन्जस्थित त्रिवि शिक्षण अस्पताल र धुलिखेल अस्पताललाई सर्जिकल मास्क, व्यक्तिगत सुरक्षा उपकरण (पीपीई) र स्वास्थ्य स्वाब बुथ सेटलगायत सामग्री दिइएको हो ।"
मनमौजी अगासी,"यही समय उनी मैदानबाहिरको प्रेम सम्बन्धका कारण पनि चर्चित रहे । त्यसको कारण थियो, जर्मनीकी पूर्वनम्बर एक खेलाडी स्टेफी ग्राफसँग नजिकको दूरी बनाएका थिए । सन् २००१ मा उनीहरूबीच विवाह पनि भयो । दुई सन्तान भए । सन् २००५ मा उनी फेरि एकपल्ट नम्बर एक खेलाडी बने । त्यसका लागि उनले लस एन्जल्समा एटीपी उपाधि जिते । यो उनले हात पारेको ६० औं व्यक्तिगत उपाधि रह्यो । स्विट्जरल्यान्डका रोजेर फेडेररले तोड्नु अगाडि अगासीकै नाममा थियो, सबैभन्दा बढी उमेरमा नम्बर एक खेलाडी बनेको कीर्तिमान ।त्यसको एक वर्षपछि उनी चोटका कारण संन्यास लिन बाध्य रहे । त्यो वर्षको यूएस ओपन उनको अन्तिम प्रतियोगिता रह्यो । डरलाग्दो ढाडको समस्याले उनलाई अझै कोर्टमा रहिरहन अनुमति दिएन । सन् २०१७ देखि २०१८ बीच केही समयका लागि उनले सर्बियाली खेलाडी नोभाक जोकोभिचको प्रशिक्षकको भूमिका पनि निभाए । अचेल उनी बढीभन्दा बढी समय नेभाडाको आफ्नै च्यारिटी संस्थामा बिताउने गर्छन् । उनी शिक्षाका लागि जागरुकता ल्याउने काममा आफूलाई व्यस्त राख्छन् ।"
रोय बन्द रंगशालामै खेल्न तयार,"लन्डन (एएफपी) इंग्ल्यान्डका प्रारम्भिक ब्याट्सम्यान जेसन रोयले कोभिड१९ संक्रमणको महामारीका कारण रोकिएको विश्व क्रिकेट फेरि सुरु हुँदा दर्शकबिनाको बन्द रंगशालामै पनि खेल्न तयार रहेको शनिबार बताएका छन् । गत वर्ष एकदिवसीय विश्वकप जितेको इंग्ल्यान्ड टिमका महत्त्वपूर्ण सदस्य रोयले यो वर्षको सुरुमा पाकिस्तानी सुपर लिग (पीएसएल) मा दर्शकबिना बन्द रंगशालामै खेलेका थिए ।त्यतिबेला २९ वर्षे रोयले यस्तो स्थितिमा क्रिकेट खेल्नुको कुनै रोमाञ्चक नभएको भनेर आलोचना गरेका थिए । तर उनले अहिले त्यो विचार फेरेका छन् । सकेसम्म उनी चाँडै मैदानमा फर्कन चाहन्छन् । उनले भनेका छन्, अब म बन्द रंगशालामा खेल्नुपरे पनि खुसी हुनेछु । अब त मैदानमा फर्कनु पनि ठूलो हुनेछ । इंग्लिस क्रिकेट सिजन जुलाई १ सम्म स्थगितको स्थितिमा छ ।बेलायती सरकारले लागू गरेको लकडाउनको नियमका कारण सरे ब्याट्सम्यानले अभ्यासका लागि पनि मौका पाएका छैनन् । उनको भनाइ छ, मैले ऐनाअगाडि ब्याटिङको अभ्यास गरिरहेको छु ।मैले यतिबेला गर्नसक्ने भनेको यतिमात्र हो । उनले अहिलेको यही प्रतिकूल स्थितिमा अक्टोबरमा अस्ट्रेलियामा हुने ट्वान्टी२० विश्वकप सार्दा पनि ठीक हुने बताए । तर उनको के पनि मत छ भने त्यो प्रतियोगिता निर्धारित समयमै सुरु हुन्छ भने पनि खेलाडी त्यसका लागि तयार हुनेछन् । उनको मत थियो, जतिबेला स्थिति ठीक हुनेछ र त्यतिबेला मलाई फेरि क्रिकेट खेल्नु पर्छ भनिन्छ भने म त्यसका लागि पूर्णतः तयार हुनेछु । उनले केही खेलाडी जोखिम उठाएर चाँडै खेल्न तयार हुने पनि अनुमान गरे ।"
ईपीएलमा क्लबबीच मतभेद,"लन्डन (एजेन्सी) इंग्लिस प्रिमियर लिग (ईपीएल) को सन् २०१९२० को सिजन पूरा गर्नुपर्नेमा सबै क्लब प्रतिबद्ध रहे पनि बाँकी खेल कसरी खेल्ने हो भन्नेमा उनीहरूबीच नै मतभेद देखापरेको छ । दोस्रो डिभिजनमा झर्ने चिन्तामा रहेका लिगको पुछारका क्लबले प्रतियोगिताका बाँकी खेल तटस्थ भूमिमा खेल्नुपर्ने हो भने रेलिगेसन व्यवस्था हटाउनुपर्ने बताएका छन् । यो सिजनका सबै खेल पूरा गर्ने हो भने क्लबले १० तटस्थ भूमिमा खेल्नुपर्नेछ ।रेलिगेसनको डरबाट गुज्रिरहेको ब्राइटनले तटस्थ भूमिमा खेल्ने नियमले लिगको महत्त्व र प्रतिष्ठा घटाउने दाबी गरेका छन् । पुछारका क्लबले तटस्थ भूमिमा खेल्न आफ्नो टिम रेलिगेसन पर्ने सम्भावना बढ्ने बताएका छन् । कोभिड १९ संक्रमणको महामारीका कारण ईपीएल मार्च १३ देखि रोकिएको छ । लिगका सबै २० क्लब अनुकूल स्थिति आएपछि यो सिजनका बाँकी ९२ खेल पूरा गर्न भने प्रतिबद्ध छन् । यस्तै सबै क्लब दर्शकबिना बन्द रंगशालामा खेल्न तयार भइसकेका छन् ।यो स्थितिमा क्लबलाई ठूलै आर्थिक नोक्सानी भए पनि दर्शकले रंगशालामा आएर खेल हेर्ने स्थिति आउन अझै लामो समय लाग्नेछ । केही खेलाडीको जुन ३० बाट क्लबसँगको अनुबन्ध सकिने हुनाले पनि जटिलता उत्पन्न भएको हो । त्यसैले सुरुआती २८ वा २९ चरणको खेल र त्यसपछिका खेलको स्थिति फरक हुने भएको हो । त्यसैले केही क्लब लिगको सुरुमा एउटा नियम र पछि अर्को नियम बनाउन नहुने मान्छन् र यसका लागि सबैभन्दा बढी आवाज ब्राइटनले उठाइरहेको छ ।ब्राइटनका प्रमुख कार्यकारी पाउल बारबरले आफ्नो क्लब दर्शनविहीन बन्द रंगशालामा बाँकी सबै खेल खेल्न तयार रहे पनि तटस्थ भूमिमा खेल्ने नियमले प्रतियोगिताकै महत्त्व र प्रतिष्ठामा आँच आउने बताए । रेलिगेसनमा पर्ने टिमले दोस्रो डिभिजनमा खेल्दा ठूलो आर्थिक क्षति बेहोर्नुपर्ने र अर्को सिजन पनि दर्शकबिना खेल्नुपर्ने स्थितिमा केही क्लबका लागि यो असह्य स्थिति हुने पुछारका क्लबको दाबी छ । यस सिजन रेलिगेसनको नियम हटाइएको स्थितिमा अर्कोपल्ट प्रतियागितामा २२ वा २३ टिम हुन सक्नेछ ।समर्थकको पहुँच कम होस्, घनाबस्तीबाट टाढा होस् तथा सुरक्षाको दृष्टिकोणले अनुकूल होस् भनेर तटस्थ मैदानको नियम अगाडि ल्याइएको हो । त्यसअनुसार उपयुक्त मानिएका १० मैदान सबै ईपीएल क्लबका रहेका छैनन् । बेलायती सरकारले मे ७ मा अहिले लागू गरिराखेको लकडाउनबारे पुनर्विचार गर्दैछ र त्यसपछि ईपीएलका सबै क्लब फेरि छलफलमा सामेल हुनेछन् । ब्राइटन अहिले लिगतालिकाको १५ औं स्थानमा छ । यो रेलिगेसन क्षेत्रबाट २ अंक अगाडि स्थितिमात्र हो ।उसले लिगमा ९ खेल खेल्न बाँकी रहेकामा त्यसमध्ये घरेलु मैदानमा आर्सनल, म्यानचेस्टर युनाइटेड, लिभरपुल र म्यानचेस्टर सिटीसँगका खेल छन् । बारबरले भनेका छन्, ठूला टिमविरुद्ध हामीले अहिलेसम्म आफ्नो घरेलु मैदानमा खेल्न पाएका छैनौं । ती अंकतालिकाको माथि रहेका क्लबविरुद्ध आफ्ना २७ हजार दर्शकसामु खेल्नुको स्थिति र नखेल्दाको स्थिति फरक हुन्छ । यो स्थितिमा केही क्लबका लागि नयाँ स्थिति प्रतिकूल हुन्छ भने केहीका लागि अनुकुल हुन्छ ।वेस्ट ह्याम तालिकाको १६ औं स्थानमा छ । गोलअन्तरले मात्र रेलिगेसन क्षेत्रभन्दा माथि छ । वेस्ट ह्यामले पनि आफूले खेल्न बाँकी खेलमध्ये ५ चरण आफ्नो लन्डन स्टेडियमको घरेलु मैदानमा खेल्न पाउनेछ । तर वेस्ट ह्यामले पनि यो पनि आफ्ना लागि अनुकूल स्थिति मानेको छैन । क्रिस्टल प्यालेसका प्रमुख स्टिभ पेरिसले भने अहिलेको समयमा लिग फेरि सुरु हुनु नै सबैभन्दा ठूलो उपलब्धि रहेको मान्छन् । उनले भनेका छन्, तटस्थ भूमिमा खेल्न सबैको स्थिति समान हुने नै हो । क्रिस्टल प्यालेस ३९ अंकसहित ११ औं स्थानमा छ । यो रेलिगेसन क्षेत्रबाट १२ अंकको दूरी हो । यस्तै यो चौथो स्थानमा रहेको चेल्सीसँग ९ अंकमात्र टाढा हो । लिगमा उसले ९ चरणको बाँकी छ । साउथह्याम्पटनका प्रमुख कार्यकारी मार्टिन सेमेन्स भने अहिले तत्काल लिग फेरि सुरु हुनेबारे सोच्नु पनि गलत रहेको मान्छन् । उनका अनुसार कोभिड १९ संक्रमणको महामारीका कारण लिग फेरि सुरु हुने स्थिति आउन अझै धेरै समय लाग्नेछ ।लिभरपुल र न्युकासलका पूर्व खेलाडी तथा अहिलेका खेलाडीको एजेन्ट भएर काम गरिरहेका जोन इनरिक भने वर्तमान स्थिति केही खेलाडीका लागि अझ प्रतिकूल रहेको मान्छन् । जुन ३० मा क्लबसँगको अनुबन्ध सकिने खेलाडी अझ बढी दुविधामा रहेको उनी मान्छन् । उनले भनेका छन्, अहिले सबैका लागि खराब स्थिति छ । हामीले खेलाडीको दृष्टिकोणबाट पनि हेर्नुपर्ने हुन्छ । अधिकांस खेलाडी अब के हुन्छ भनेर आत्तिरहेका छन् ।"
मोइनको चाहना नयाँ सुरुआत,"लन्डन (एएफपी) टेस्ट क्रिकेटबाट स्वघोषित अलग रहेका मोइन खानले अब इंग्लिस टिमको पाँच दिनको खेलमा फर्कन नयाँ सुरुआत लिन चाहेको बताएका छन् । गत वर्षको एसेज सिरिजमा कमजोर प्रदर्शनपछि इंग्ल्यान्ड टिमबाट उनलाई हटाइएको थियो र यसक्रममा यी अफ स्पिनरले इंग्ल्यान्डको केन्द्रीय अनुबन्ध पनि गुमाएका थिए । त्यसपछि मोइनले टेस्ट क्रिकेटबाट आफूलाई टाढा राखे र यसक्रममा उनले न्युजिल्यान्ड तथा दक्षिण अफ्रिकाविरुद्धको शृंखला गुमाए ।कोभिड १९ संक्रमणको महामारीले रोकिएको इंग्ल्यान्डको श्रीलंका भ्रमणमा पनि उनी उपलब्ध थिएनन् । त्यसको १८ महिनाअगाडि श्रीलंकाले इंग्ल्यान्डको भ्रमण गर्दा भने मोइनले उत्कृष्ट प्रदर्शन गरेका थिए र यसक्रममा २४५ को औसतले १८ विकेट लिएका थिए । अहिलेसम्म इंग्ल्यान्डका लागि ८० टेस्टमा १ सय ८१ विकेट लिइसकेका मोइन अब कप्तान जो रुटको नेतृत्वमा रहेको टिममा प्रवेश पाउन नयाँ सुरुआत चाहन्छन् ।उनले टिममा स्थान बनाउन स्पिनर ज्याक लेच र डम बेसबाट बलियो चुनौती पनि सामना गरिरहेका छन् । मोइनले भनेका छन्, अबको दिनमा मलाई टेस्ट क्रिकेटमा फिर्ता बोलाइन्छ भने म त्यसका लागि तयार छु । अब म टेस्ट क्रिकेट खेल्न चाहन्छु । टिममा फिर्ता हुनका लागि म सबैखाले चुनौती सामना गर्न तयार छु । यसअघि ३२ वर्षीय मोइनले इंग्ल्यान्डको खराब प्रदर्शनमा आफूलाई मात्र दोष दिएर अरू बच्न खोजेको आरोप लगाएका थिए ।मोइनको भनाइ छ, म पक्कै पनि टेस्ट क्रिकेटलाई धेरै मन पराउँछु । त्यसैले नयाँ सुरुआत लिएर टेस्ट क्रिकेटमा फर्कन चाहन्छु । यही लक्ष्यले पनि मलाई अझ राम्रो बलर हुन मद्दत गर्नेछ । अब म पुरानो स्थितिमा फर्कन चाहन्नँ, खाली अगाडि बढ्न चाहन्छु । म फेरि एकपल्ट टेस्ट क्रिकेटको मज्जा लिन चाहन्छु । टेस्ट क्रिकेट नखेल्दा पनि उनी इंग्ल्यान्डको एकदिवसीय टिममा समावेश थिए । इंग्ल्यान्डले गत वर्ष विश्वकप जित्दा उनी प्रमुख खेलाडी थिए ।"
