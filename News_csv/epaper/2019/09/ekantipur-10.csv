शीर्षक,विवरण
राष्ट्रपतिको भ्रमण गराउन चीन सकारात्मक,तीनबुँदे समझदारी १ मनाङमा अस्पताल निर्माण२ स्वयंसेवक भाषा शिक्षक आपूर्ति ३ पाँच हजार टेन्ट सहयोग
नागरिकता कसुरको सजाय कठोर,"काठमाडौं  सन्तानको नागरिकता प्राप्तिका लागि महिलाले बाबु भन्दै गरेको स्वघोषणा गलत ठहर भए ती महिलासँगै पहिचान खुल्न आएको बाबुसमेत सजायको भागीदार हुने कानुन बन्न लागेको छ । नागरिकता विधेयकमा बाबुको पहिचान हुन नसकेको व्यक्तिका हकमा निजको आमाले सोही व्यहोराको स्वघोषणा गरेको आधारमा वंशजको नागरिकता पाउने व्यवस्था गरिएको छ । आमाले गरेको स्वघोषणा झूटा ठहरे ६ महिनादेखि डेढ वर्षसम्म कैद र २५ हजारदेखि एक लाख रुपैयाँसम्म जरिवाना हुने सजायको व्यवस्था विधेयकमा गरिएको छ । प्रतिनिधिसभाको राज्य व्यवस्था समितिले आमाको त्यस्तो स्वघोषणापछि बाबुको पहिचान खुल्न आएमा बाबुलाई समेत त्यही सजाय तोकिएको छ । समितिमा सोमबार त्यस विषयमा महिला र पुरुष सांसदहरू विभाजित हुन पुगेका थिए । सांसद झपट रावलले स्वघोषणामा संलग्न नरहेको बाबुलाई सजाय कति ठीक भनेर प्रश्न उठाएका थिए । स्वघोषणा गर्ने एउटाले र त्यो झूटा ठहरिए उनीसँगै सजाय पाउनुपर्ने स्वघोषणामा संलग्न नभएको व्यक्तिले ? यो कति व्यावहारिक र न्यायिक हुन्छ ?, उनले भने, महिलामाथि अन्याय नहोस् भन्नेमा हामी सबै उत्तिकै सतर्क छौं । महिला अन्यायमा नपरून् भन्नेमा हामी सबै एकमत छौं । तर, त्यो भन्दैमा पुरुषमाथि अन्याय त गर्न भएन । उनले त्यति प्रश्न के उठाएका थिए । समितिमा उपस्थिति महिला सांसदहरू एकै स्वरले उनीमाथि खनिए । सांसदहरू यशोदा सुवेदी गुरुङ, रेखा शर्मा र डिला संग्रौलालगायत ६ जना महिला सांसदहरूले स्वघोषणा झूटा ठहर भएमा बाबुको पहिचान भएका पुरुषलाई पनि कारबाहीको दायरामा ल्याउनैपर्ने तर्क गरे । सांसद शर्माले सन्तान १६ वर्ष भइसक्दासम्म पनि बेवास्ता गरेर बसेका बाबुलाई कारबाहीको दायरामा ल्याउनैपर्ने बताइन् । अन्य महिला सांसदहरूको पनि तर्क त्यही रह्यो । समिति सभापति शशि श्रेष्ठको मनसाय पनि त्यही देखियो । नागरिकता विधेयकमा देखिएको विवादमा सहमति जुटाउन गठित उपसमितिबाट आएको प्रस्तावलाई हुबहु लैजानुपर्नेमा सबै महिला सांसदहरू एकमत देखिए । सांसद बृजेश गुप्ताले पनि महिलाले गरेको स्वघोषणाको कसुरमा पुरुषलाई सजायको भागीदार बनाउनु उचित नहुने तर्क गरे । महिलाले बदनियत राखेर पनि त्यस्तो स्वघोषणा गर्न सक्छन् । कानुनको यस्तो व्यवस्थाले आफू फस्ने र अर्कोलाई पनि फसाउने नियतलाई बढावा दिन्छ, उनले भने, महिलाले गरेको स्वघोषणा, जसका बारेमा जानकार नै नरहेको पुरुषलाई दोषी ठहर गरेर सजाय गरिनु गलत हुन जान्छ । रावल र गुप्तासँगै गृह मन्त्रालयका कानुन महाशाखा सहसचिव पुष्कर सापकोटाको पनि त्यस्तो तर्क आएको थियो । तर, महिला सांसदहरू सामूहिक रूपमै त्यसको प्रतिवादमा उत्रिए । महिला सांसदहरू हाबी भएको तर्फ संकेत गर्दै सांसद रावल भन्दै थिए, समिति लैंगिक विभेद भयो । बोल्न त दिनुस् । उनले कुनै महिलाले आफ्ना सन्तानको बाबु को हो भन्ने थाहा पाईपाई बाबु नभएको स्वघोषणा पनि गर्न सक्ने भन्दै त्यस्तो स्वघोषणाको अवस्थामा सम्बन्धित पुरुषलाई मेरो छोरा वा छोरी हो भन्ने दाबी गर्न पाउनुपर्ने प्रावधान पनि कानुनमा राख्नुपर्ने तर्क गरे । महिला सबै सज्जन र पुरुष जति सबै फटाहा यो मानसिकता राखेर कानुन नबनाऊँ, उनले भने । तर, समिति सभापति श्रेष्ठले यस विषयमा पहिल्यै सहमति भइसकेको भन्दै यसमा बहस नगर्न आग्रह गर्दै बैठकलाई अर्को विषयमा प्रवेश गराइन् । केही फरक प्रस्ताव भए, लिखित रूपमा ल्याउनुहोस् । नभए यसमा पटकपटक छलफल भइसकेको छ । फेरि त्यही विषयमा नफर्कौं, भन्दै उनले बैठक अगाडि बढाएकी थिइन् । नागरिकता कसुरमा कठोर प्रावधानहरूसहित समितिले विधेयकलाई अन्तिम रूप दिँदै छ । अहिले प्रचलनमा रहेका दण्ड र सजायको प्रावधान कम रहेकामा समितिका अधिकांश सांसदहरू सहमत छन् । नागरिकता राष्ट्रियताको विषय रहेको र नागरिकताको कसुर राष्ट्रियतासँग जोडेर हेर्नुपर्ने भन्दै मानसिकताबाट निर्देशित समितिका सामान्य कसुरमा पनि कठोर सजाय ल्याउन लागेको छ । कसैले सक्कल नागरिकताको प्रमाणपत्रमा भएको विवरण आफूखुसी थपघट गरेमा वा सच्याएमा त्यस्तो कार्य गर्ने, गराउने व्यक्तिलाई ३ महिनादेखि ६ महिनासम्म कैद र १० हजारदेखि ५० हजार रुपैयाँसम्मको जरिवाना तोकिँदै छ । उपसमितिले जुटाएको सहमति त्यही हो । स्वतन्त्र सांसद छक्कबहादुर लामाले केरमेटमा कडा सजायमा जान नहुने तर्क गरे । अशिक्षित समाज छ, भूलवश पनि नागरिकतामा केरमेट हुन्छ, कसैले आफ्नो बिग्रेको नाम सच्याउन पनि सामान्य केरमेट गरेका हुन्छन्, उनले भने, त्यस्ता व्यक्तिलाई पनि कठोर सजायकै भागी बनाएर हुन्न । सजाय घटाएर नसिहतसम्मको व्यवस्था राख्दा हुन्छ । नागरिकतामा गरिएको केरमेटलाई व्यक्तिको नियतसँग जोडेर उसले केरमेटबाट लिन खोजेको फाइदा हेरेर मात्रै सजाय तोकिनुपर्ने उनले तर्क गरेका थिए । तर, उनको तर्कलाई बैठकले सुनुवाइ गरिएको देखिएन ।नागरिकता कसुरमा विद्यमान कानुनमा प्रचलनमा रहेको कैद, जरिवाना वा दुवै सजायको व्यवस्थालाई समितिले परिवर्तन गरेको छ । गृह मन्त्रालयले ल्याएको विधेयकमा रहेको वा भन्ने शब्दलाई समितिले र मा परिणत गरिदिएको छ । हरेक कसुरमा कैद र जरिवाना बढाइएको छ । अब नागरिकतासम्बन्धी कसुर प्रमाणित भएका व्यक्तिले जरिवाना तिरेर मात्रै उन्मुक्ति नपाउने व्यवस्था गर्न लागिएको छ । कसुरदारले जरिवाना र कैद दुवै सजायको भागीदार हुनुपर्नेछ । गृह मन्त्रालयका कानुन सहसचिव सापकोटाले बैठकमा वा लाई हटाएर र राख्दै जानु व्यावहारिक नभएको उल्लेख गरेका थिए । ठूलो सजाय तोकिँदैमा अपराध निमिट्यान्न हुने होइन । कसुरदार नै हो भने त दुवै सजाय पायो ठीकै हो । बदनियत छैन तर, कसुर भएको छ भने त्यस्ता व्यक्तिले पनि यस्तो व्यवस्थाका कारण कठोर सजाय नै पाउनुपर्ने अवस्था रहन्छ, उनले भने, र को ठाउँमा वा भयो भने न्यायाधीशले अन्जानवश गल्ती गरेकालाई कम सजाय जरिवाना मात्रै गरेर छाड्न सक्ने अवस्था रहन्छ । सजायको मात्रा अधिकतम बनाइएको तथा वा लाई हटाएर र बनाइँदा थाहा नपाएर, अन्जानवश, भूलवश वा बदनियत नराखेर त्रुटि गरेका व्यक्तिले दुःख पाउने अवस्था रहने उनको भनाइ थियो । समिति सभापति श्रेष्ठले नागरिकता कसुरमा कडा सजायको व्यवस्था गरेरै जाने सहमति रहेको भन्दै र लाई वा बनाएर जान नसकिने उल्लेख गरेकी थिइन् । उनले भनिन्, सामान्य गल्ती त्यो पनि अन्जानवश भएमा स्वदेशीको हकमा केही फरक व्यवस्था गरेर जान सकिन्छ भने त्यो खोजौं नभए फेरि फर्केर छलफल गर्ने दिशामा नजाऔं । सांसद नवराज सिलवालले न्याय सम्पादनका क्रममा न्यायाधीशलाई धेरै विकल्प, लचक हुने ठाउँ नदिएर उनको कलमलाई बाँधौं भनेर पनि वा लाई हटाएर र बनाइएको बताए । उनी नागरिकता विधेयकसम्बन्धी उपसमितिमा सदस्य थिए । नागरिकता भनेको राष्ट्रियता र मुलुकको अस्तित्वसँग जोडिने विषय हो, उनले भने, नागरिकतामा अहिलेको व्यवस्था धेरै उदार छ । त्यसमा अनुदार हुनुपर्छ । त्यो सोच पनि हो । यसमा कडा भएर जाऔं भन्ने नै हो ।अहिले चलनमा रहेको नागरिकता ऐनमा रहेको दण्ड सजायको व्यवस्थालाई केही बढाएर गृहले समितिसमक्ष प्रस्ताव गरेको थियो । गृहको प्रस्तावमा कैद र जरिवानालाई बढाइए पनि वा राखिएको छ । समितिले त्यसलाई संशोधन गरेर थप कठोर बनाउँदै लगेको छ । कुनै स्वदेशी व्यक्तिले झूटो विवरण दिई नागरिकता लिएमा वा सच्याएमा ६ महिनादेखि ३ वर्षसम्म कैद र ५० हजारदेखि २ लाख रुपैयाँसम्म जरिवाना हुने भनिएको छ । विद्यमान कानुनी व्यवस्थामा त्यस्तो कसुरमा १५ हजारसम्म जरिवानाको सजाय मात्रै छ । त्यस्तै, त्यस्तो नागरिकता दिलाउने कार्यमा सनाखत वा सिफारिस गरेकालाई ६ महिनादेखि डेढ वर्ष कैद र २५ हजारदेखि १ लाख रुपैयाँसम्म जरिवानाको सजाय तोक्न खोजिएको छ ।विदेशीले झूटा विवरणका आधारमा नागरिकता लिएमा ५ वर्षदेखि ७ वर्षसम्म कैद र ३ लाख रुपैयाँदेखि ५ लाख रुपैयाँसम्म जरिवाना हुने व्यवस्था गरिँदै छ । अहिलेको नागरिकता ऐनमा त्यस्तो कसुरमा १ देखि ५ वर्षसमम कैद वा ५० हजारदेखि १ लाख जरिवाना वा दुवै सजायको व्यवस्था छ । त्यस्तो नागरिकता दिलाउने कार्यमा सनाखत वा सिफारिस गरेका व्यक्तिलाई १ वर्षदेखि ३ वर्षसम्म कैद र १ लाख रुपैयाँदेखि ३ लाख रुपैयाँसम्म जरिवानाको प्रस्ताव छ । अहिले त्यस्तो कसुरमा ६ महिनादेखि ३ वर्षसम्म कैद वा २५ हजार देखि ५० हजार जरिवाना वा दुवै सजाय हुने प्रावधान छ ।"
जोडी बाँधेर आत्महत्या,"उस्तै पृष्ठभूमि थियो, राम मन्दिरको एउटा रूखमा एउटै पासोमा झुन्डिएका अमिरचन्द्र र निर्मलाको कथा पनि । वैदेशिक रोजगारीका क्रममा रहेका पतिको अभाव निर्मलाले अमिरचन्द्रसँगको प्रेममार्फत पूरा गरिरहेकी थिइन् । गुपचुपमै हुर्किरहेको उनीहरूको सम्बन्ध एक दिन सामाजिक सञ्जालमार्फत छताछुल्ल भयो । उनीहरूले चुम्बन गरिरहेको फोटो खै कसले खिच्यो कुन्नि, वैदेशिक रोजगारीमै रहेका एक व्यक्तिले उनीहरूको फोटो फेसबुकमार्फत सार्वजनिक गरिदिए । घटनाको अनुसन्धान गरिरहेको महानगरीय प्रहरी वृत्त बौद्धको ठम्याइ छ गोप्य सम्बन्धको पोल खुल्नु नै आत्महत्याको मुख्य कारण देखिन्छ । लुकिछिपी बढेको सम्बन्ध सार्वजनिक भएपछि आइपर्ने अवगालबाट बच्न आत्महत्या गरेको हुन सक्ने घटनाका बेला बौद्ध वृत्तका प्रमुख रहेका डीएसपी नरेन्द्र चन्दले बताए । करिब एक साताको अन्तरमा भएका दुई सामूहिक आत्महत्याको घटना सेलाउन नपाउँदै अर्को घटना भयो, पशुपतिको भण्डारखालमा । १७ भदौ बिहान मर्निङ वाकमा हिँडेकाहरूले एउटै सलको पासो लगाएर रूखमा झुन्डिइरहेका जोडी देखे । महानगरीय प्रहरी वृत्त गौशालाबाट खटिएको प्रहरीको टोलीले तुरुन्तै मुचुल्का उठायो । मृतकका साथबाट फेला परेको फोन डायरीबाट उनको परिवारका सदस्यलाई खबर भयो ।यी जोडी थिए, खोटाङको दिप्रुङ चुइचुम्मा गाउँपालिकाकी ३३ वर्षीया उमिता दमाई र मझुवागढी नगरपालिका १० खोटाङका ४० वर्षीय विवाहित जय गिरी । गर्भपतनको अभियोगमा थुनामा परेकी उमिता र चोरी घटनामा जेल परेका जय गिरीको चिनाजानी खोटाङ कारागारमै रहँदा भएको हुन सक्ने प्रहरीको अनुमान छ । करिब एक महिनाअघि ४ दिनको फरकमा उनीहरू थुनामुक्त भए । त्यसपछि झाङ्गिएको उनीहरूको प्रेम केही महिनामै आत्महत्यामा पुगेर अडियो ।जयका दाइ खड्गबहादुर गिरी बूढानीलकण्ठमा किराना पसल गर्छन् । १७ गते बिहानै उनलाई भान्जा पर्नेले फोन गरेर घटनाबारे सुनाए । सुरुमा त खड्गले विश्वासै गरेनन् । तर भान्जाले सबै बेलिविस्तार लगाएपछि उनले तुरुन्तै छोराहरूलाई घटनास्थल पठाए । खड्गले सुनाए, सोच्दै नसोचेको कुरा कसरी पत्याउनु ? खबर सुन्नेबित्तिकै जमिन भासिए जस्तो भयो नि ।बाँसबारीमा डेरा गरेर बस्ने जय घटनाको दिन नुहाइवरी निस्किएका थिए । थुनाबाट छुटेपछि पनि श्रीमती र १७ वर्षीय छोरासँग उनको सम्बन्ध धमिलो थिएन तर उनले थुनामै रहँदा अर्कै बाटो बनाइसकेका रहेछन् क्यार । घरबाट निस्केका जय त्यसपछि फर्किएनन्, संसारै त्यागे । उमिता र जयको आत्महत्याले केही शंका छाडेर गएको छ नै, त्योभन्दा पनि विवाहेतर सम्बन्धकै कारण उनीहरू कसरी आत्महत्या गर्ने बिन्दुमा पुगे, त्यसका पछाडि उनीहरूको कस्तो मनोविज्ञानले काम गरेको थियो भन्ने रहस्य पनि गर्तमै छ । घटनाको दुई महिनाअघि मात्रै भाइसँग कुरा भएको थियो । ऊ आफ्नै दुनियाँमा थियो तर उसले यस्तो अप्रिय निर्णय किन लियो ? मैले पनि खुट्याउन सकेको छैन, खड्गले भने । जोडी बाँधेर हुने आत्महत्याका घटनामा धार्मिक अन्धविश्वास बढी देखिने टिचिङ अस्पतालमा कार्यरत मनोचिकित्सक डा सरोज ओझाको बुझाइ छ । यो जीवनमा हामी आफूले भनेअनुसार केही गर्न नसक्ने भयौं । सँगै मरेपछि नयाँ लोकमा पुगिन्छ र सँगै भनेअनुसार गर्न पाइन्छ भन्ने मनोभावले पनि उनीहरूलाई आत्महत्यातर्फ प्रेरित गरेको देखिन्छ, उनले भने । कतिपय आत्महत्यामा समाज वा आफूविरोधीहरूलाई देखाइदिने भावना पनि हुन्छ । हिरोइज्म जस्तो यस्तो भावनामा बहकिएर पनि कैयौंले आवेग प्रेरित आत्महत्या गरेका हुन्छन्, उनले भने, बाँचेर कुनै सार छैन भन्ने सोचेपछि मानिस आत्महत्याका निम्ति तयार भएको देखिन्छ सामूहिक आत्महत्यामा भने नयाँ लोकमा पुग्ने र आफ्नो इच्छा पूरा गर्न सकिन्छ भन्ने अन्धविश्वास प्रबल देखिन्छ ।जोडी बाँधेर गरिएका अधिकांश आत्महत्यामा प्रेम, विवाहेतर प्रेम र त्यसका क्रममा देखापरेको समस्या नै मुख्य कारण भेटिएको छ । यसका अतिरिक्त गरिबी, अभाव र पारिवारिक तनावका कारण परिवार नै सिध्याउने घटना भएका देखिन्छन् । त्रिचन्द्र क्याम्पसकी उपप्राध्यापक समेत रहेकी समाजशास्त्री मीना उप्रेतीको बुझाइमा आत्महत्याका निम्ति व्यक्तिगत कारणका अतिरिक्त त्यस्ता कारण निर्माण गर्ने सामाजिक परिस्थिति पनि जिम्मेवार हुन्छन् । विवाहेतर सम्बन्धलाई सजिलै नपचाउने सामाजिक बनोट, प्रेमका विषयमा अनुदार समाज, गरिबीको दुष्चक्र र डिप्रेसन जस्ता मानसिक समस्याको खुलेर उपचार गर्न नसक्ने सामाजिक परिस्थिति आत्महत्याका कारण रहेको उनको भनाइ छ । समस्यामा परेकाहरूले जब आडभरोसा पाउँदैनन् र समाजले अब हामीलाई स्विकार्दैन भन्ने निष्कर्षमा पुग्छन् तब उनीहरू आत्महत्याको बाटोतर्फ उन्मुख हुन्छन्, उनले भने । वैशाखयताका ५ महिनामा मात्रै सामूहिक आत्महत्याका चार घटनाबाट तीन जिल्लामा ८ जनाको ज्यान गएको छ । जोडी बाँधेर गर्ने आत्महत्याका घटनामा प्रेमीप्रेमिका वा विवाहेतर सम्बन्धबाट बाँधिएको जोडीका अतिरिक्त आमाछोरी वा आमा र नाबालक सन्तान छन् । कैयौंले सामाजिक अवगाल, पारिवारिक उल्झन र शंका जस्ता कारणले ज्यान पनि फाल्ने र सन्तानलाई पनि सिध्याउने गरेका छन् । ललितपुर चापागाउँमा डेरा गरी बस्ने मुगुको स्वरूप गाउँकी २९ वर्षीया जानी भनिने जानकारी थापाले २१ महिनाकी छोरी राधिकासँग सामूहिक रूपमा गरेको आत्महत्या एउटा यस्तै घटना हो । घटना गत जेठ २२ को हो । महानगरीय प्रहरी वृत्त चापागाउँले खबर पायो, कालेश्वर गुम्बाडाँडास्थित प्रेमप्रसाद घिमिरेको घरको दोस्रो तलाको काठको बलोमा आमाछोरी झुन्डिएका छन् । प्रहरीले यो घटनामा पारिवारिक कारण र डिप्रेसन हुन सक्ने आशंका गरेको छ । विवाहेतर सम्बन्ध र सम्बन्धको उल्झन जोडी बाँधेर गरिने आत्महत्याको प्रमुख कारण रहेको प्रहरी प्रधान कार्यालयका निमित्त प्रवक्ता एसपी उमेश जोशी बताउँछन् । वैदेशिक रोजगारीले बिथोलेको पारिवारिक संरचना, सम्बन्धमा देखापरेको उल्झन र समयक्रममा बढ्दै गएको आशंकाले पनि मानिस विवाहेतर सम्बन्धमा लागेको प्रहरी प्रधान कार्यालयका निमित्त प्रवक्ता एसपी उमेश जोशीको तर्क छ । गुपचुप सुरु हुने विवाहेतर सम्बन्धबारे जब अरूले थाहा पाउँछन् वा सोच्दै नसोचेको परिस्थिति निर्माण हुन्छ, त्यसपछि आफैंलाई सिध्याउने प्रवृत्ति पनि छ, उनले भने । समाजबाट आफू परित्यक्त भएको भन्ने भाव र आफ्नो कुरा सुनिदिने वा बुझिदिने कोही छैनन् भनेर बाँच्नुको सार नदेख्ने बुझाइपछि मानिस आत्महत्या गर्न अग्रसर हुने गरेको पाइएको उनले बताए । बर्सेनि बढ्दै छ आत्महत्याप्रहरी प्रधान कार्यालयका अनुसार आव ०७३७४ यताका तीन वर्षमा प्रत्येक वर्ष आत्महत्याको दर बढेको बढ्यै छ । ०७३७४ मा ५ हजार १ सय ३१ जनाले आत्महत्या गरेका थिए । यो संख्या आव ०७४७५ मा ५ हजार ३ सय ४६ पुगेको थियो । जुन आव ०७५७६ मा ५ हजार ७ सय ५८ पुगेको छ । प्रहरीका अनुसार नेपालमा औसत दैनिक १५ देखि १६ जनाले आत्महत्या गर्ने गरेका छन् । आपराधिक क्रियाकलपाका कारण हुने कुल मृत्युमध्ये ४६ प्रतिशत घटना आत्महत्याबाट हुने गरेको प्रहरीको भनाइ छ । अपराध संहिताले आत्महत्यालाई पनि आपराधिक क्रियाकलापका रूपमा व्याख्या गरेको छ । प्रहरीको तथ्यांकअनुसार आफैंलाई सिध्याउने विन्दुमा पुगेकाहरूमध्ये ७५ प्रतिशतले झुन्डिएर आत्महत्या गरेका छन् । २३ प्रतिशतले भने विष खाएर आत्महत्या गरेको पाइन्छ । आत्महत्याका निम्ति सबैभन्दा धेरै जिम्मेवार क्षणिक आवेग नै रहेको प्रहरीको विश्लेषण छ । कुल आत्महत्याका घटनामा २४ प्रतिशत घटना आवेगप्रेरित देखिन्छन् । आत्महत्या गर्ने घटनामा आवेश नै बढी कारण हुने गरेको मनोचिकित्सक डा ओझा बताउँछन् । १५ प्रतिशतले पारिवारिक कलह र ५ प्रतिशतले प्रेममा धोका पाएपछि आत्महत्या गर्ने गरेको प्रहरीको तथ्यांक छ । आर्थिक लेनदेनको उल्झनका कारण २ र मानसिक रोगका कारण १५ प्रतिशतले आत्महत्या गरेको पाइन्छ । गरिबी पनि आत्महत्याको सहायक कारण बनेको छ । कुलमध्ये ७५ प्रतिशत आत्महत्या गरिबीका कारण हुने गरेको प्रहरी प्रधान कार्यालयको तथ्यांक छ । असफलताका कारण २५ र व्यावसायिक तनावका कारण ३७ प्रतिशत आत्महत्या भएको देखिन्छ । २४ प्रतिशत आत्महत्याको कारण भने खुल्न सकेको छैन ।सामाजिक सञ्जालको जञ्जाल र त्यसमा प्रवाहित अनेक सूचना, अफवाह र आशंकाजन्य सामग्रीका कारण पनि मानिस भ्रमित भइरहेका छन् । सूचना प्रविधि र त्यसबाट सिर्जित सूचनाका कारण उत्पन्न हुने शंका र उपशंका पनि आत्महत्याका एउटा कारण बन्दै गएको समाजशास्त्री मीना उप्रेतीको बुझाइ छ । थितिमा चल्न नसकेको समाज, कमजोर राज्यप्रणाली र सूचना प्रविधिको अति उपयोगले जटिल बन्दै गएको जीवनशैली पनि आत्महत्याको एउटा कारक रहेको उनले बताइन् । सहनशील हुन र धैर्यधारण गर्न नसक्ने पुस्ताका कारण पनि आत्महत्याका घटना बढिरहेका छन्, उनले भनिन् ।"
सुसाइड नोट पछिको त्यो नयाँ जीवन,"काठमाडौं  जिन्दगी बेकार हो, म मरेर कसलाई के फरक पर्छ र ? यस्तै सोचले उनलाई भित्रभित्रै खाइरहेको थियो । चलिरहेको प्रेम सम्बन्ध लामो समय नटिक्ने, बढिरहेको पारिवारिक कलह र बेरोजगारीका कारण पनि उनी विरक्त थिइन् । हुँदाहुँदा नकारात्मक सोच यति बढ्यो कि उनले मृत्यु नै सबै समस्याको समाधान हो भन्ने निष्कर्ष निकालिन् । उनी हुन् राजधानीकै २४ वर्षीया एक युवती । आफूभित्र बढ्दै गएको आत्महत्याको सोचबारे उनले अति निकट साथीसँग पनि खुलेर कुरा गर्न सकिनन् । सोचिन्, यस्ता कुरा भन्दै हिँड्दा मलाई अरूले कमजोर सोच्छन्, हेप्छन् । यसबीचमा उनले सुसाइड नोट लेखेर ढोकामा चुकुल लगाई आफ्नै घाँटी निचोरिन् । विष किनेर ठिक्क पारिन् । नदी किनार गएर हाम्फाल्नसमेत खोजिन् । यी सबैबाट बचेकी उनी अहिले चिकित्सकको परामर्श र औषधिका कारण उनी डिप्रेसनबाट मुक्त छिन् । जिन्दगीलाई नयाँ ढंगले बुझ्दै छिन् । डिप्रेसनले मृत्युको मुखसम्म पुगेकी उनी एक प्रतिनिधि हुन् ।एक्लोपन, लागूपदार्थ प्रयोग, भावनात्मक उतारचढाव र अन्य धेरै कारणले डिप्रेसनका बिरामी विश्वव्यापी रूपमै बढिरहेका छन्, जसले आत्महत्या गर्नेको संख्या बढाइरहेको छ । आत्महत्याको ९० प्रतिशत कारण डिप्रेसन नै रहेको विशेषज्ञहरू बताउँछन् । यसको रोकथाम र उपचार सम्भव छ । मानसिक समस्या अरू शारीरिक समस्या जस्तै सामान्य रहेको मानसिक रोग विशेषज्ञ डा वासुदेव कार्कीको भनाइ छ । शरीरमा लाग्ने सानातिना चोटको उपचार भए जस्तै मानसिक समस्याको पनि समाधान छ । मानसिक समस्यालाई ठूलो मान्ने अथवा रोगै नस्विकार्ने प्रवृत्तिले मान्छेलाई मृत्युको मुखसम्म पुर्याउने गरेको उनले बताए । खुलेर आफ्ना कुरा भन्ने वातावारण नहुँदा व्यक्ति आत्महत्या गर्ने अवस्थासम्म पुग्छ, उनले भने, सानो परामर्शले उपचार सम्भव हुन्छ भन्ने चेतना नहुँदा मान्छेले मृत्यु रोज्छ ।आत्महत्या रोकथाम विश्वभरि नै चुनौतीका रूपमा देखिएको छ । विश्वभर प्रत्येक वर्ष ८ लाख व्यक्तिले आत्महत्या गर्ने गरेको पाइन्छ । हिसाब गर्दा प्रत्येक ४० सेकेन्डमा एक व्यक्तिले आत्महत्या गरिरहेका छन् । एक जना व्यक्तिले आत्महत्या गर्दा २५ व्यक्तिमा आत्महत्याको सोच आउँछ । आत्महत्या कमजोर व्यक्तिले गर्ने हो भन्ने सामाजिक मान्यता भए पनि चिकित्सकहरू भने यसलाई मनोवैज्ञानिक, सामाजिक एवं सांस्कृतिक प्रभावका रूपमा अर्थ्याउँछन् । यसलाई रोकथाम गरी जीवन बचाउन सकिने उनीहरूको भनाइ छ । मनोसामाजिक सहयोग र मानसिक स्वास्थ्य सेवामा उपचारको पहुँचले आत्महत्याको दर घटाउन सकिने डा कार्कीले बताए । संघीय अस्पताल र स्थानीय तहसम्म मानसिक स्वास्थ्यको उपचारको पहुँच बढाउने योजना छ, सरकारले मानसिक स्वास्थ्यलाई प्राथमिकतामा नराखेको स्विकार्दै स्वास्थ्य मन्त्रालयका प्रवक्ता महेन्द्र श्रेष्ठले भने, मानसिक रोग न्यूनीकरण गर्न स्वास्थ्य क्षेत्र एक्लैले मात्रै सक्ने विषय भने होइन । स्थानीय तहका स्वास्थ्यकर्मीलाई तालिम दिने, सामुदायिक मानसिक स्वास्थ्य सेवा र निःशुल्क औषधि कार्यक्रमलाई देशभर विस्तार गर्ने गरी डिप्रेसन दर घटाइने उनको भनाइ छ । यसका लागि सातै प्रदेशका लागि करिब ९० लाख रुपैयाँ बजेट छुट्याइएको स्वास्थ्य सेवा विभागको मानसिक स्वास्थ्य शाखाले जानकारी दिएको छ ।"
"फगिङ होइन, सर्च एन्ड डेस्ट्रोय","डेंगु नियन्त्रण विधि रोग फैलाउने लामखुट्टे खोजेर मास्ने पानी राख्ने भाँडा छोप्ने, घर वरपर पानी जम्न नदिने, खाल्डाखुल्डी पुर्ने"
आरतीमा राष्ट्रिय गान रोक्न दबाब,"काठमाडौं पशुपतिनाथस्थित वाग्मती किनारामा साँझ हुने गंगा आरतीअघि राष्ट्रियगान गाउनुपर्ने निर्देशन फिर्ता लिन सरकारलाई गरिएको अनुरोध नसुनिएपछि गंगा आरती सेवा सञ्चालक समितिले त्यसको अवज्ञा गर्ने निर्णय गरेको छ । सोमबार बसेको समितिको आकस्मिक बैठकले यस्तो निर्णय गरेको स्रोतको भनाइ छ । संस्कृति तथा पर्यटनमन्त्री योगेश भट्टराईले गंगा आरतीको प्रारम्भ राष्ट्रिय गानबाट गर्नुपर्ने निर्देशन दिएपछि भदौ १३ बाट आर्यघाटमा हरेक साँझ राष्ट्रिय झण्डा फहराएर राष्ट्रिय गान गाउने गरिएको थियो । आरती हुने स्थान नजिकै मृतकहरूको अन्त्येष्टि हुने र शोकाकुल आफन्त असहज परिस्थितिमा रहेको बेला राष्ट्रिय गान गाउन उचिन नहुने समितिको दाबी छ । पशुपतिनाथको नित्य आरती मूल मन्दिरभित्र हुन्छ, यो सनातनदेखि चल्दै आएको हो, कहिल्यै रोकिँदैन, पशुपति क्षेत्र विकास कोषका सदस्यसचिव प्रदीप ढकालले कान्तिपुरसित भने, मन्दिरको आरतीपछि वाग्मती किनारमा गंगा आरती हुन्छ । कोष र पशुपतिनाथ बागमती गंगा आरती परिवारबीचको सहकार्यमा गंगा आरती हुँदै आएको छ । सरकारको आदेशलाई कोषले अवज्ञा नगर्ने उल्लेख गर्दै सदस्यसचिव ढकालले भने, सहकार्य रहेको संस्थाले एकतर्फी अवज्ञा गरेमा सहमतिप्रति पुनर्विचार गर्नुपर्छ ।"
आफ्नै मुख्य न्यायाधीश सम्मिलित इजलाशको आलोचना,"काठमाडौ  उच्च अदालत पाटनले जिल्ला अदालतमा विचाराधीन मुद्दाका विषयमा अन्तरिम आदेश जारी गरेको भन्दै आफ्नै मुख्य न्यायाधीश सम्मिलित इजलासको कामकारबाहीको आलोचना गरेको छ । दुई पेट्रोल पम्पमा सिलबन्दी गरिएका विषयमा जारी भएको अन्तरिम आदेशमाथि टिप्पणी गर्दै उच्च अदालतले यसरी आदेश जारी गर्दा न्यायिक अराजकता हुने भनी टिप्पणी गरेको हो । अन्तरिम आदेश गर्ने इजलासमा हाल सरुवा भई सुर्खेत पुगेका मुख्य न्यायाधीश कुमार चुडालसमेत थिए । जिल्ला अदालतमा विचाराधीन मुद्दाका विषयमा रिट निवेदनमाथि विषयवस्तुमा प्रवेश गरेको भन्दै उच्च अदालत पाटनले माथिल्ला अदालतबाट तल्लो अदालतमा हस्तक्षेप हुन नहुने राय दिएको हो । यस विवादका सम्बन्धमा अधिकार क्षेत्र रहेको काठमाडौं जिल्ला अदालतमा प्रस्तुत विषय विचाराधीन रहेको छ, न्यायाधीशहरू श्रीमणकुमार गौतम र टेकनारायण कुँवरको फैसलामा भनिएको छ, कानुनले तोकेको क्षेत्राधिकार रहेको अदालतमा विचाराधीन विषयमा वैकल्पिक उपचारको बाटो अख्तियार गरी दायर हुन आएको निवेदनबाट जिल्ला अदालतको मुद्दाको निर्णयमै असर पर्नेगरी हेर्न मिल्दैन । यस किसिमको अभ्यास गर्दै जाने हो भने कानुन निश्चितताको अवस्था समाप्त भई न्यायिक अराजकता सिर्जना हुन जान्छ । उच्च अदालतले जिल्ला अदालतको स्वतन्त्र न्यायिक क्षेत्राधिकारमा मुद्दामा प्रभाव पर्ने गरी आदेश गर्न नमिल्ने पनि राय दिएको छ । नक्कली सिलछाप लगाएको आरोपमा गुणस्तर तथा नापतौल विभागले मैतीदेवीको मैतीदेवी पेट्रोलियम सप्लायर्स र चुच्चेपाटीको चुच्चेपाटी फ्युल सेन्टरको पेट्रोल पम्प सिलबन्दी गरेको थियो । पम्प सञ्चालकले लगाएको सिल विधिविज्ञान प्रयोगशालामा परीक्षण गर्दा नक्कली ठहरिएको प्रतिवेदन दिएको थियो । एक महिनाभित्र सिलबन्दी खोल्नुपर्नेमा नखोलेको भन्दै उनीहरूले अन्तरिम आदेश माग गरे । आपूर्ति मन्त्रालयले जवाफ नै लेखेर मुद्दा विचाराधीन भएको अवस्थामा अन्तिम किनारा नलागुन्जेल पम्प सञ्चालन गर्न नमिल्ने र अनि विवादित सञ्चालकलाई नापतौल र नाप्ने तौलने यन्त्र प्रयोगको अनुमति दिनसमेत नमिल्ने जवाफ लेख्यो । गत वैशाख २७ मा न्यायाधीश प्रेमराज ढकालको इजलासले दुवै पक्षलाई छलफलका लागि झिकायो भने त्यसको एक सातापछि मुख्य न्यायाधीश कुमार चुडालसहित शान्ता सेढाईं सापकोटाको इजलासले सिलबन्दी खोल्न अन्तरिम आदेशलाई निरन्तरता दियो । २०७६ साल जेठ २ को आदेशमा व्यवसायलाई अनिश्चितकालसम्म रोक्का राख्न नसकिने भएकाले निवेदकको कानुनप्रदत्त अधिकार एवं सुविधा सन्तुलनसमेतको दृष्टिकोणबाट मुद्दाको अन्तिम टुंगो नलागेसम्म सिलबन्दी रोक्का फुकुवा गरी पम्प सञ्चालन गर्न दिनु भनिएको थियो । किर्ते टाँचा लगाइएको भए यन्त्र जफत गर्ने र त्यसबाट हुने कारोबार रोक्का गर्न सकिने व्यवस्था नापतौलसम्बन्धी नियममा छ । तर, अन्तरिम आदेश जारी गर्दा व्यवसाय गर्न पाउने पम्प सञ्चालकको अधिकारलाई आधार मानिएको थियो । मुख्य न्यायाधीश चुडाल र न्यायाधीश सापकोटा सम्मिलित इजलासले प्रस्तुत निवेदन एवं मिसिल संलग्न कागजातबाट कैफियतयुक्त वस्तुबाट कारोबारसमेत हुन गएको भन्ने देखिन्छ भन्दै सिलबन्दी खोल्ने आदेशको धरातल निर्माण गरेको देखिन्छ । विधिविज्ञान प्रयोगशालाको प्रतिवेदनले भने पम्पमा लगाइएको सिल नक्कली भनेको थियो । पछि उच्च अदालत पाटनको संयुक्त इजलासले मुख्य न्यायाधीश सम्मिलित इजलासको आदेशलाई कानुनको शासनको नै उपहास गर्ने प्रकृतिको भनी टिप्पणी गरेको हो । नक्कली सिलबन्दीबारेको मुद्दा छिनोफानो भएपछि मात्रै अरू विषयमा हेर्न सकिने भन्दै उच्च अदालतले आदेशमा भनेको छ, जिल्ला अदालतको स्वतन्त्र न्यायिक क्षेत्राधिकारका मुद्दामा प्रभाव पर्ने गरी कुनै पनि आदेश जारी गर्न मिल्दैन । जिल्ला अदालतबाट न्याय निरूपणका क्रममै सम्बोधन हुने भन्दै पम्प सञ्चालकको मागअनुसार उच्च अदालतले आदेश जारी गर्न अस्वीकार गरेको हो । उसले गत जेठ २ मा भएको अन्तरिम आदेशसमेत निष्क्रिय हुने भन्दै गत वर्ष माघ ७ मा लगाइएको सिलबन्दीलाई नै निरन्तरता दिन आदेशसमेत जारी गरेको हो ।"
स्वीकृतिबेगर विदेश भ्रमण,"विराटनगर र काठमाडौंका जनप्रतिनिधिझैं संघीय सरकारको स्वीकृतिबिनै विदेश भ्रमणमा जानेहरू अरू थुप्रै छन् । गढी गाउँपालिका (सुनसरी) का अध्यक्ष श्रीप्रसाद यादव र बेलबारी नगरपालिका (मोरङ) का अध्यक्ष ज्ञानेन्द्र सुवेदीले संघीय मामिला मन्त्रालयबाट अस्वीकृत भए पनि साउनमा दुईदिने रूस भ्रमण गरे । ललितपुर महानगरका प्रमुख चिरिबाबु महर्जन र इन्जिनियर प्रदीप अमात्य पनि संघीय सरकारको स्वीकृतिबिनै क्यानडा पुगिसकेका छन् । महर्जनको क्यानडा भ्रमणका लागि महानगरले साउन ३० गते संघीय मामिला मन्त्रालयलाई पत्र पठाएको थियो तर सरकारले उनीहरूको भ्रमणलाई स्वीकृति दिइसकेको थिएन । कतिपय स्थानीय तहका पदाधिकारीले स्वीकृतिबिनै भएका निजी भ्रमणमा पनि सरकारी सुविधा लिएको संघीय मामिला तथा सामान्य प्रशासन मन्त्रालयले जनाएको छ । संघीय मामिला मन्त्रालयका अनुसार पछिल्लो १४ महिनामा मात्रै २ सय २ जना जनप्रतिनिधि विदेश भ्रमणमा गइसकेका छन् । त्यसमध्ये एकतिहाइ जनप्रतिनिधि संघीय सरकारको स्वीकृतिबिना सरकारी खर्चमा विदेश गएको मन्त्रालयको अभिलेखमा उल्लेख छ । आव २०७५०७६ मा मात्रै ८१ वटा कार्यक्रममा १ सय ६४ जनप्रतिनिधि विदेश गएको अभिलेख मन्त्रालयको विकास सहायता समन्वय शाखासँग छ । चालु आवको साउन र भदौमा मात्रै संघीय सरकारको स्वीकृति लिएर र नलिई १८ वटा कार्यक्रममा ३८ जनप्रतिनिधि र कर्मचारी विदेश उडिसकेका छन् । जनप्रतिनिधिहरू सबभन्दा बढी चीन गएका छन् । चीन जाने धेरैजसो उत्तरी सीमासँग जोडिएका स्थानीय तहका पदाधिकारी छन् । १४ महिनामा जनप्रतिनिधिले ९९ पटक भ्रमण गरेकामा चीन मात्रै २२ पटक गएको देखिएको छ । चीनपछि बढी भ्रमण अमेरिका भएको छ । १६ पटक जनप्रतिनिधि अमेरिका पुगेका छन् । बाँकी ६१ वटा कार्यक्रममा स्थानीय तहका पदाधिकारीले युरोप, एसियालगायतका मुलुक भ्रमण गरेका छन् । मन्त्रालयमा स्थानीय तहबाट आएको सिफारिसअनुसार ६० भन्दा बढी भ्रमणमा सरकारी खर्च लिइएको छ । नगर तथा गाउँपालिकाका प्रमुखअध्यक्षदेखि वडासदस्यसम्म सरकारी खर्चमा विदेश जाने गरेका हुन् । राहदानीसम्बन्धी कानुनअनुसार रातो पासपोर्टवाहक र सरकारले भ्रमणको मनोनयन गरेका बाहेक स्थानीय तहका प्रमुखअध्यक्ष र उपप्रमुखउपाध्यक्षले मात्रै सुविधाबापतको नीलो राहदानीमा विदेश भ्रमण गर्न पाउँछन् । नीलो राहदानीबाहेक कसैलाई पनि भ्रमण स्वीकृति नदिइएको र त्यस्ता जनप्रतिनिधि आफूखुसी गएको मन्त्रालयले जनाएको छ ।निमन्त्रणा गर्ने मुलुकको समकक्षी वा आयोजक संस्थाको निमन्त्रणा, भ्रमणले स्थानीय तहको आर्थिक, सामाजिक, सांस्कृतिक र सेवा प्रवाहमा सकारात्मक असर पुग्नेलगायत आधार देखिए सरकारले स्वीकृति प्रदान गर्न सक्ने व्यवस्था स्थानीय तहका पदाधिकारीको विदेश भ्रमणसम्बन्धी निर्देशिका२०७५ मा छ । निर्देशिकाको दफा ४ मा जिल्ला समन्वय समिति र महानगर प्रमुखको भ्रमण नेपाल सरकार (मन्त्रिपरिषद्) र अन्यको हकमा संघीय मामिला मन्त्रीले मनोनयनस्वीकृति गर्ने प्रावधान छ । औचित्य र आवश्यकता हेरेर संघीय सरकारले जनप्रतिनिधिहरूको विदेश भ्रमण स्वीकृति दिने गरेको छ तर स्वीकृतिबिना थुप्रै जनप्रतिनिधि विदेश गएका छन्, संघीय मामिला मन्त्रालयका सचिव यादवप्रसाद कोइरालाले भने, यो कानुनको ठाडो उल्लंघन हो । कोइरालाले आफूखुसी विदेश भ्रमणले जनप्रतिनिधिहरूकै साख गिराएको बताए । जनप्रतिनिधिको क्षमता अभिवृद्धि गर्ने र त्यसबाट राष्ट्रलाई फाइदा पुग्ने गरी आएका विदेश भ्रमणको प्रस्तावमा संघीय सरकार सधैं सहयोगी र उदार छ, उनले भने । केही दिनअघि मात्रै रसिया, क्यानडा र अमेरिका भ्रमण सकेर आएका मोरङ बेलबारी नगरपालिकाका प्रमुख सुवेदीले संघीय सरकार जनप्रतिनिधिहरूको विदेश भ्रमणमा अनुदार बनेकाले विवाद सिर्जना भएको बताए । सरकारले मेरो भ्रमण स्वीकृत गर्योगरेन मलाई थाहा छैन तर जानकारी दिएरै म रसिया हुँदै क्यानडा गएको हुँ, मेरा परिवार तथा आफन्त उतै छन्, उनले कान्तिपुरसँग भने, हामी परिवार भेट्न विदेश जानै हुँदैन भन्ने जसरी मन्त्रालयले व्यवहार गर्यो । यसले केन्द्र र स्थानीय सरकारबीच विवाद बढाउँदै लगेको छ ।स्वीकृतिबिनै विदेश जाने स्थानीय तहका पदाधिकारी र कर्मचारीको विवरण प्रधानमन्त्री तथा मन्त्रिपरिषद् कार्यालयलाई पठाउने तयारी संघीय मामिला मन्त्रालयले गरिरहेको छ । सरकारीको पूर्ण वा आंशिक खर्च प्रयोग गरेर विदेश जाँदा संघीय अर्थ मन्त्रालयको पनि स्वीकृति लिनुपर्ने प्रावधान छ । अर्थको स्वीकृतिबिना स्थानीय सरकारबाट सुविधा लिएर गएको पाइए त्यसलाई अनियमितता शीर्षकमा राखेर असुल गर्नुपर्ने गरी बेरुजुमा राखिने महालेखापरीक्षकको कार्यालयका अधिकारीले बताए । महालेखाको कार्यालयले पनि जनप्रतिनिधिको विदेश भ्रमणका क्रममा भएको खर्चमाथि निगरानी थालिएको जनाएको छ । सरकारी स्वीकृतिमा विदेश गएका जनप्रतिनिधिले दैनिक भत्ता लिन पाउँछन् । निर्देशिका उल्लंघन गर्दै जानेले पनि स्थानीय तहबाट भत्ता बुझ्दै आएको मन्त्रालयका एक अधिकारीले बताए । निर्देशिकाअनुसार विशिष्ट श्रेणीकाले दैनिक २५० अमेरिकी डलर, प्रथम श्रेणीकाले १७५, द्वितीय श्रेणीकाले १५०, तृतीयकाले १२५ र चतुर्थ श्रेणीकाले दैनिक सय डलर दैनिक भत्ता पाउने व्यवस्था छ ।"
कांग्रेसमा विभाग गठनको विवाद,"काठमाडौं  महाधिवशेनको मुखमा पार्टीका विभाग गठन गर्ने कि नगर्ने भन्नेमा कांग्रेसमा मतान्तर देखिन थालेको छ । कार्यकाल सकिने बेला सभापति शेरबहादुर देउवा पार्टीका विभाग गठन गर्ने तयारीमा छन् । वरिष्ठ नेता रामचन्द्र पौडेल पक्षले भने महाधिवेशनको मुखमा विभाग गठन गर्नुको औचित्य नभएको तर्क गर्न थालेको छ । पौडेल पक्षले विभाग गठनतिर भन्दा महाधिवेशनको तयारीमा जुट्न सभापति देउवालाई सुझाउँदै आएको छ । देउवा नेतृत्वको कार्यसमितिको कार्यकाल आगामी फागुनमा सकिँदै छ । पार्टी संगठनलाई चलायमान बनाउने विभागहरू एक दशकदेखि क्रियाशील छैनन् । तत्कालीन सभापति सुशील कोइरालाले पनि आफ्नो कार्यकालको अन्त्यतिर विभाग गठन गरेका थिए । त्यतिबेलाको भागबन्डा सन्तुलित नभएको भन्दै देउवा असन्तुष्ट बनेका थिए । देउवा पक्षले राजीनामा दिएपछि विभाग क्रियाशील हुनै सकेनन् । १३ औं महाधिवेशनबाट पार्टी नेतृत्वमा आइपुगेका देउवाका पालामा पनि त्यही स्थिति दोहोरिँदै छ । देउवा आफू अक्षम नभएको सन्देश दिन विभाग गठन गर्ने सोचमा छन् । १४ औं महाधिवेशनबाट उनले पार्टी सभापति दोहोर्याउन चाहेका छन् । पार्टीका २८ विभाग, प्रदेश कार्यसमिति, केन्द्रीय कार्यसम्पादन समिति, नेविसंघको तदर्थ समिति बनाउन देउवा आन्तरिक गृहकार्यमा जुटेका छन् । यी सबैमा भागबन्डा मिलाउन भने उनलाई चुनौती छ । कांग्रेस उपसभापति विमलेन्द्र निधिले विधानअनुसार अधिकार प्रयोग गर्न अर्को पक्ष (पौडेल) ले नदिँदा विभाग गठनमा ढिलाइ भएको बताए । विधानले विभाग गठन गर्ने अधिकार सभापतिलाई तोकेको छ । तर भागबन्डा पार्टीभित्र संस्थागत भइसकेकाले देउवा एकल निर्णय गरेर अघि बढ्न सक्ने अवस्थामा छैनन् । महाधिवेशनअघि विभाग गठन गर्नु हुन्न भन्ने तर्क ठीक छैन, उपसभापति निधिले थपे, सभापतिले सहमति गर्न खोज्नुभयो तर अरू नेता (पौडेल) ले मानेनन् । केन्द्रीय सदस्य रामशरण महत महाधिवेशनको मुखमा विभाग गठनको औचित्य नभएको बताउँछन् । महाधिवेशनलाई सकेसम्म समयमै गर्ने गरी तयारी अघि बढाउनुपर्छ । यतिबेला आएर गठन गरिएको विभागले काम गर्न सक्दैन, उनले भने, तत्कालीन सभापति सुशील कोइरालाले पनि कार्यकालको आखिरीतिर विभाग गठन गर्नुभयो । काम गर्न सकेन । त्यस्तै स्थिति अहिले पनि नआउला भन्न सकिन्न । कार्यकालको अन्त्यतिर विभाग गठन गर्दा महाधिवेशन तयारीमा समेत झमेला उत्पन्न हुन सक्ने उनको तर्क छ । किन बन्न सकेनन् विभाग ? कांग्रेस केन्द्रीय सदस्य महेश आचार्यका अनुसार विभाग पार्टीलाई क्रियाशील बनाइराख्ने निकाय हुन् । महाधिवेशन सकिनासाथ नेतृत्वले सबैभन्दा पहिला पार्टीको विभाग गठन गर्नुपर्ने उनी बताउँछन् । विभाग गठन गर्दा धेरै नेता तथा कार्यकर्ताले काम पाउँछन् । क्रियाशीलता बढ्छ । संगठन चलायमान हुन्छ । त्यसको फाइदा पार्टीलाई पुग्छ, उनले भने, लामो समयदेखि विभागहरू क्रियाशील नहुँदा पार्टी गतिशील बन्न सकेको छैन । तत्कालीन सभापति कोइरालालाई निर्वाचित भएपछि सबैभन्दा पहिला विभाग गठनकै लागि सुझाव दिएको स्मरण गर्दै आचार्यले भने, तर उहाँ पहिला पदाधिकारी मनोनयन गर्नतिर लाग्नुभयो । त्यसले पार्टीमा विवाद बढ्यो । प्रस्तावित पदाधिकारी केन्द्रीय कार्यसमितिबाट अनुमोदन गराउन देउवा पक्षसँग सम्झौता गर्नुपर्यो । त्यसैबेला पार्टीमा भागबन्डाको झमेला सुरु भयो । अहिले त्यही बाटामा देउवाजी हुनुहुन्छ । कांग्रेसमा ६८ सालदेखि विभाग क्रियाशील छैनन् । पार्टी विधानमा एउटा विभागमा ५१ जनासम्म सदस्य राख्न पाउने व्यवस्था छ । यस हिसाबले २८ विभागमा १४ सय २८ जनासम्म नेता तथा कार्यकर्ताले काम पाउँछन् । कांग्रेसका आन्तरिक संरचना लथालिंग बन्दा हजारौं नेता तथा कार्यकर्ता कामविहीन छन् । सभापति देउवाले पौडेल पक्षलाई ४० प्रतिशत हिस्सा दिएर विभाग गठन गर्न चाहेका थिए । अन्य क्षेत्रमा पनि पौडेल पक्षले ४० प्रतिशत हिस्सा लिँदै आएको छ । विभागमा पनि त्यही नियम लागू गर्न देउवाले चाहेका छन् । तर संगठन, प्रचारलगायत महत्त्वपूर्ण विभाग आफू राखेर सामान्य खालका विभाग दिन खोजेको भन्दै पौडेल पक्ष सशंकित छ । कांग्रेसमा सबैभन्दा शक्तिशाली संगठन विभाग मानिन्छ । त्यसपछि सूचना तथा सञ्चार, युवा तथा खेलकुद, अन्तर्राष्ट्रिय सम्बन्ध, संवैधानिक कानुन तथा संसदीय मामिला, संघीय मामिला तथा स्थानीय तह, जनसम्पर्क समिति समन्वय तथा वैदेशिक रोजगार तथा आप्रवासन, प्राकृतिक स्रोत, जल तथा ऊर्जा, शान्ति सुरक्षा तथा प्रशासन सेवा, भौतिक पूर्वाधार, निर्माण तथा यातायात, श्रमिक तथा ट्रेड युनियन आर्थिक नीति तथा योजना, भ्रातृ संघ समन्वयलगायतका विभाग छन् । विषयगत रुचि, ज्ञान र क्षमता भएका साथीलाई विवेक पुर्याएर सभापतिले विभाग बनाएको भए जोरी खोज्न कोही जाने थिएन, आचार्यले भने, व्यक्तिगत समूह बलियो बनाउने स्वार्थले समय गुज्रिँदै आयो । देशको आवश्यकता एकातिर छ, निर्णय गर्ने प्रक्रिया अर्कातिर छ । वैयक्तिक रुचिमा आधारित भएर निर्णय गर्न थालेपछि यस्ता समस्या आउँछन् ।"
दलगत विवादले सदन अकर्मण्य,"मकवानपुर  प्रदेशको स्थायी राजधानी र नामकरण विषयलाई टुंगो लगाउन नसकेको भन्दै प्रमुख प्रतिपक्षी दल नेपाली कांग्रेसले सरकारको आलोचना गरेको छ । सोमबार सुरु वर्षे अधिवेशनको चौथो बैठकमा विशेष समय लिएर बोल्दै नेपाली कांग्रेसका संसदीय दलका नेता इन्द्रबहादुर बानियाँले प्रदेश सरकार गठन भएको दुई वर्ष अवधि बित्नलाग्दा समेत प्रदेशको न्वारानसमेत गर्न नसकेकामा नेकपा नेतृत्व सरकारको आलोचना गरेका हुन् । सत्ताको नेतृत्व गरिरहेको दुई तिहाइ सरकारले जनताको काम गर्न नसकेको कुरा सबैमा जानकारी नै छ । तर, सदनको अधिकारका रूपमा रहेको प्रदेशको नामकरण र राजधानीको विषयलाई समेत टुंग्याउन सकेको छैन । बानियाँले हरेक पार्टीभित्र विवाद भए पनि त्यसको असर सदनमा पर्न नहुने र नेकपाभित्रको विवादका कारण प्रदेशले स्थायी राजधानी र नामकरण नपाएको दाबी गरे ।पार्टीभित्र विवादका कारण मुख्यमन्त्री र सभामुखले बोलिसकेको विषयलाई रोक्नु हुँदैन । अब प्रदेशको स्थायी राजधानीको विषय टुंग्याएर अगाडि बढ्नुको विकल्प छैन, बानियाँले भने । उनले प्रदेश सरकार असाध्यै सुस्त गतिमा अगाडि बढेको भन्दै जनताको जनजीविकाको सवालमा काम गर्न सुझावसमेत दिए । कांग्रेसले प्रदेशका बाढीपीडितलाई प्रदेश सरकारले घोषणा गरेको राहत अझैसम्म पुर्याउन नसकेको आरोप लगाएको छ । बाढी पहिरोभन्दा पनि बढी मकवानपुर जिल्लामा चट्याङबाट मृत्यु हुनेको संख्या डर लाग्दो छ । यसलाई न्यूनीकरण गर्ने प्रयास थाल्न प्रदेश सरकारको ध्यानाकर्षण गराउँछु, कांग्रेस नेता बानियाँले भने । उनले कृषिमा अनुदान वितरण गर्दा वास्तविक किसानले नपाएको गुनासो व्यापक आएको बताउँदै अनुदान ठूलालाई नभएर वास्तविक किसानसमक्ष पुर्याउन आग्रहसमेत गरे ।डेंगु सार्वजनिक महत्त्व प्रस्तावप्रदेश ३ का १२ जिल्लामा फैलिएको डेंगु संक्रमण नियन्त्रण गर्न प्रदेशसभामा जरुरी सार्वजनिक महत्त्वको प्रस्ताव दर्ता गरिएको छ । प्रदेशसभा बैठकमा मुख्य सचेतक रामेश्वर फुँयालले दर्ता गराएका प्रस्तावमा सचेतक राधा घले तथा सांसद कञ्चन खनालले समर्थन गरेकी थिइन् । जरुरी सार्वजनिक महत्त्वको प्रस्तावमाथि डेढ दर्जन सांसदहरूले आफ्नो भनाइ राख्दै डेंगु नियन्त्रण गर्न प्रदेश सरकारले प्रभावकारी कदम चाल्न नसकेको आरोप लगाएका थिए । सत्तापक्ष नेकपा, प्रतिपक्षी कांग्रेस, विवेकशील, नेपाल मजदुर किसान पार्टी, राप्रपा, राप्रपा संयुक्तका सांसद्हरूले प्रदेश सरकारले एकै दिन प्रदेशभर अभियानको घोषणा गरेर अगाडि बढ्न सुझाए । उनीहरूले डेंगुबारे सचेतना जगाउन प्रदेश सरकारले खास कदम नचालको भन्दै आलोचना गरेका थिए ।हालसम्म प्रदेशको १३ जिल्लामध्ये रसुवाबाहेक सबै जिल्लामा डेंगु संक्रमण देखिसकेको छ । हालसम्म प्रदेशमा करिब दुई हजार १० जनामा संक्रमण भेटिएको सामाजिक विकास मन्त्रालयले जनाएको छ । प्रदेशमा सबैभन्दा बढी चितवनमा एक हजार ३६, मकवानपुरमा ६ सय २४, काठमाडौंमा दुई सय ५४, भक्तपुर ३३, ललितपुरमा ३२, धादिङ १८, काभ्रेमा चार, सिन्धुपाल्चोक, रामेछाप, दोलखामा २२, सिन्धुली र नुवकोट ११ जनामा डेंगु भेटिएको सरकारी तथ्यांक रहेको छ । प्रदेश सांसदहरूले उठाएको प्रश्नको जवाफ दिँदै सामाजिक विकास मन्त्री युवराज दुलालले डेंगु नियन्त्रणका लागि काम गरिरहेको भए पनि नतिजा भने नदेखिएको बताए । स्थानीय तहसँग सहकार्य गरेर हामीले अभियान सञ्चालन गरिरहेको बताउँदै संक्रमितको संख्या धेरै देखिए पनि बढ्ने दरमा भने कमी आएको जनाए । उनले डेंगु नियन्त्रणका लागि थप अभियान गर्न प्रदेश सरकार तयार रहेको दाबीसमेत गरे ।दुइटा प्रतिवेदन पेसप्रदेशसभाको बैठकमा दुइटा प्रतिवेदन दर्ता भएका छन् । बैठकमा प्रदेशसभा सचिवालयअन्तर्गत प्रदेश मामिला समितिले दफाबार छलफलपश्चात् टुंग्याएको प्रदेश लोक सेवा आयोगको गठन, काम, कर्तव्य, अधिकार र कार्यविधिका सम्बन्धमा व्यवस्था गर्न बनेको विधेयक तथा मुख्य न्यायाधिवक्ता कार्यालयको आर्थिक वर्ष ०७५७६ को प्रतिवेदन प्रदेशसभामा पेस भएका छन् । प्रदेश मामिला समितिका सभापति माधवप्रसाद पौडेलले प्रदेश लोक सेवा आयोगको गठन, काम, कर्तव्य, अधिकार र कार्यविधिका सम्बन्धमा व्यवस्था गर्न बनेको विधेयक पेस गरेका थिए भने मुख्यमन्त्री डोरमणि पौडेलले मुख्य न्यायाधिवक्ता कार्यालयको आर्थिक वर्ष ०७५७६ को प्रतिवेदन प्रदेशसभामा पेस गरेका थिए । यसैगरी प्रदेशकी प्रदेश प्रमुख अनुराधा कोइरालाले दुइटा संशोधित विधेयक प्रमाणीकरण गरेकी छन् । सोमबारको प्रदेशसभा बैठकमा सभामुख सानुकुमार श्रेष्ठले प्रदेश प्रमुख कार्यालयबाट प्राप्त पत्र पढेर सुनाउँदै दुइटा विधेयक प्रमाणीकरण भएको जानकारी गराएका थिए । प्रदेशसभा सचिवालय ऐन २०७५ संशोधन गर्न बनेको विधेयक तथा प्रदेश सवारी तथा यातायात ऐन २०७५ लाई संशोधन गर्न बनेको विधेयक प्रदेश प्रमुख कोइरालाले प्रमाणीकरण गरेकी हुन् ।"
"बागवानीमा दरबन्दी १६, कर्मचारी ६","हेटौंडा  करिब ६० वर्षअघि स्थापना गरिएको शीतोष्ण बागवानी नर्सरी केन्द्र कर्मचारीविहीन अवस्थामा छ । बागवानीमा दरबन्दी १६ रहेकोमा हाल ६ जना कर्मचारी मात्रै कार्यरत छन् । थाहा नगरपालिका४ दामनस्थित उक्त बागवानी फार्ममा ८ जना प्राविधिकको दरबन्दी छ । तर कार्यालय प्रमुखसहित २ जनामात्रै प्राविधिक कार्यरत छन । प्राविधिक अभावमा विभिन्न किसिमका कलमी र अनुसन्धान गर्न समस्या भएको कार्यालय प्रमुख कालिकाप्रसाद कोइरालाले बताए । काम गर्न सकिने प्रशस्तै क्षेत्र छ तर प्राविधिकहरूको अभावले कठिनाइ छ, उनले भने ।प्रदेश मातहतमा रहेको उक्त फार्मलाई ०१९ मा बगैँचा र नर्सरीको रूपमा स्थापना गरिएको थियो । ०२५ मा शीतोष्ण बागवानी नर्सरी केन्द्रको रूपमा स्थापना गरिएको हो । मकवानपुर जिल्लाको सबैभन्दा उचो भूभागमा रहेको उक्त फार्म ७६ हेक्टर जमिनमा फैलिएको छ । फार्मले विभिन्न किसिमका बिरुवाहरू उत्पादन गरी बिक्री गर्ने गरेको छ । यो फार्मले कलमी गरेर बिरुवा उत्पादन गर्ने गर्छ । नास्पाती, किबी, स्याउ, आलु, कटुस, आलुवखेडा र ओखरका बिरुवाहरू बिक्री गर्छ ।झट्ट हेर्दा फलफूल बगैँचा जस्तो देखिने उक्त केन्द्रमा आरु २ सय ९८ , नास्पाती ४ सय ३, स्याउ ४ सय ७६, हलुवावेद ५९, आरुबखडा २ सय ८६, ओखर १ हजार २ सय ४०, किबी, १ सय ६९ लगायतका फलफूलको बोटसहित ३ हजार ७ सय २५ रुखहरू रहेका छन् । यिनै रूखहरूमा कलमी गरेर बिरुवा उत्पादन गर्ने गरेको छ । फलफूल र विभिन्न जातका फूलहरूको गरी ३० हजार बिरुवा उक्त नर्सरी केन्द्रमा रहेका छन् । कलमीबाट उत्पादन भएका नर्सरी र फलफूल बिक्री गरेर फार्मले गत वर्ष १४ लाख रुपैयाँ आम्दानी गरेको थियो । बागवनी केन्द्रभित्र नास्पाती, स्याउलाई असिनाले असर गर्ने भन्दै माथिबाट जाली लगाइएको छ । पाखैभरि आल्चा, खुरवानी, किबी, ओखरका बोटहरू रहेका छन् । उक्त फार्ममा बाँदरले भने दुःख दिने गरेको छ । बीउका लागि उत्पादन गरेको आलु बाँदरले सखाप पार्ने गरेको छ भने कटुस र ओखर पनि खाइदिने गरेको छ । बाँदर लखट्न कुकुरहरू पालेका छन् । कुकुरलाई पनि बाँदरले टोकेर घाइते बनाइदिने गरेको छ ।भूक्षयको कारणले गर्दा फार्मभित्रका विभिन्न भागमा पहिरो गएको छ । बजेटको अभावले गर्दा संरक्षण गर्न सकेको छैन । त्यति मात्र होइन, २०७२ सालमा गएको भूकम्पले फार्म अतिथि गृह र तालिम भवन र पालेघर क्षतिग्रस्त बनाएको छ । रकमको अभावले अहिलेसम्म मर्मत सम्भार गर्न सकिएको छैन, कार्यालय प्रमुख कोइरालाले भने, कुनै पनि निकायको मर्मत सम्भारका लागि आँखा नै परेको छैन । फलफूलको बिरुवा र बोट रहेको उक्त बागवनीमा व्यवस्थित रूपमा घेराबार नहुँदा घाँस दाउरा गर्न आउने स्थानीयवासी र गाईवस्तुले सताउने गरेको छ ।हाल प्रदेश ३ को भूमि व्यवस्था, कृषि तथा सहकारी मन्त्रालयअन्तर्गत रहेको उक्त केन्द्रमा प्रदेशका मुख्यमन्त्री डोरमणि पौडेलले चासो व्यक्त गरेका छन् । उनी उक्त फार्मको अवलोकन गर्न १० दिनअघि दामन पुगेका थिए । मुख्यमन्त्री पौडेलले आवश्यक प्राविधिक कर्मचारीहरू तत्काल पठाउने र अतिथि गृह र तालिम भवनको मर्मत सम्भार गर्ने आश्वासन दिएका थिए । बागवानी केन्द्रलाई सुधारेर एक वर्षभित्र परिवर्तन गने दाबी गरेका छन् ।"
९ हजार बाँसका मुढा निर्यात,"रसुवा  रसुवागढी नाका हुँदै तिब्बततर्फ बाँसबाट बनेको मुढा निर्यातमा बर्सेनि वृद्धि हुँदै गएको छ । वर्ष ०७५७६ मा ४९ हजार ४ सय ५१ वटा बाँसका मुढा तिब्बततर्फ निर्यात भएको छ । प्लान्ट क्वारेन्टाइन चेक पोस्ट टिमुरेका वरिष्ठ बाली संरक्षण अधिकृत तथा कार्यालय प्रमुख कुलदीप घिमिरेका अनुसार १ करोड २३ लाख ६२ हजार सात सय ५० रुपैयाँ मूल्य बराबरको मुढा निर्यात भएको छ । तिब्ततमा बाँसबाट बनेका मुढाको माग बर्सेनि बढ्दै गएको छ, उनले भने ।वर्ष ०७३७४ मा ३० हजार ५ सय ५० गोटा मुढा रसुवागढी नाका हुँदै चीनतर्फ निर्यात भएको प्लान्ट क्वारेन्टाइन चेक पोस्ट टिमुरेसँग तथ्यांक रहेको छ । तर आर्थिक वर्ष ०७४७५ मा कति गोटा मुढा निर्यात भयो भन्ने तथ्यांक नभएको कार्यालयले जनाएको छ ।नेपालको विभिन्न कारागारमा कैदीहरूले उत्पादन गरेको मुढा संकलन गरेर चीनतर्फ निर्यात गरिएको व्यापारी मुकुन्द पौडेलले बताए । धेरैजसो बाँसको मुडा केन्द्रीय कारागार काठमाडौं, सुनसरीको झुम्का कारागार र धादिङ कारागारबाट संकलन भइरहेको छ, उनले भने । बाँसबाट बनेको मुढाको माग तिब्बतमा उच्च रहेको छ । ल्होसार पर्वको समयमा यसको माग धेरै हुने गरेको छ । नेपालमा उत्पादन भएको मुढा तिब्बतको मुख्य सहरहरू ल्हासा, सिगात्से, न्यालम र धिङ्ग्रीसम्म पुग्ने गरेको छ ।बाँसका मुढा सस्तो र बलियो हुने भएकाले तिब्बतमा यसको माग बर्सेनि बढ्दै गएको व्यापारीहरू बताउँछन् । मुढा प्रतिगोटा ५ सय ५० रुपैयाँमा बिक्री हुने गरेको छ । विषेश गरी चाड पर्वको बेलामा मुढाको माग धेरै हुने गरेको छ । चाड पर्वको बेलामा घरमा आउने पाहुनालाई तिब्बतीहरूले नेपाली हस्तकलाबाट बनेका सामग्रीहरू उपहार दिने गर्दछन् । पसलमा आउने ग्राहक बस्नको लागि पनि मुढा प्रयोग हुने गरेको छ । नाकाबाट वनजन्य सामग्रीहरू चीनतर्फ निर्यात बढ्दै गइरहेको प्लान्ट क्वारेन्टाइन चेक पोस्ट टिमुरेले बताएको छ । नाकाबाट बाँसको मुढा, काठको टेबल, नाङ्लो, बोधिचित्तको माला, धुपदानी र अम्रिसोको कुचोलगायतका बस्तु निर्यात भइरहेको छ । यो नाकाबाट चीनतर्फ अझै कृषिजन्य सामग्रीहरू निर्यात हुन सकेको छैन ।"
एसिड आक्रमणकारी पक्राउ परेनन्,"हेटौंडा  प्रेम प्रस्ताव अस्वीकार्दा युवतीमाथि एसिड प्रहार गरी फरार युवक ६ वर्ष बितिसक्दा पनि पक्राउ परेका छैनन् । यो अवधिमा प्रहरीले पनि चासो देखाएको छैन । हेटौंडा उपमहानगरपालिका२ पीपलबोटकी बिन्दाबासिनी कंसाकारलाई भारत घर भई हेटौंडा उपमहागनरपालिका१० मा भाडामा बस्दै आएका राजकेशरीले ०७० वैशाख ९ मा अनुहारमा एसिड छ्यापेर फरार भएका थिए । उनी अझैसम्म पक्राउ परेका छैनन् । १९ वर्षीया कंसाकारलाई केशरीले पटकपटक प्रेम प्रस्ताव राखेका थिए । प्रस्ताव अस्वीकार गर्दा केशरीले एसिड प्रहार गरी फरार भए । प्रहरीले रेडकर्नर नोटिस जारीसमेत गरिसकेको छ । एसिडको कारणले गर्दा बिन्दाबासिनीको अनुहार र आँखाका समस्या छ । उनको परिवारले उपचारमा मात्र ६० लाख रुपैयाँभन्दा बढी खर्च गरिसकेको छ । उपचार गर्न भारतका विभिन्न अस्पतालमा उनलाई लगिएको थियो । अपराधी पक्राउ परेको भए मलाई सन्तोष मिल्थ्यो, उनले भनिन, अपराधी पक्राउ नपरेकाले पीडाबोध भइरहेको छ । अनुहारमा एसिड प्रहार गर्दाको अवस्थामा उनी १२ कक्षामा अध्ययनरत छिन् । अहिले उनले स्नातक उत्तीर्ण गरिसकेकी छन् । मास्क, स्कार्फ, चस्मा अनि क्याप लगाएर हेटौंडाको सडकमा हिँड्दा धेरैले उनलाई हेरिरहन्छन् । जिल्ला प्रहरी कार्यालयका प्रमुख प्रहरी उपरीक्षक मुकेशकुमार सिंहले भने, केशरीलाई पक्राउ गर्न प्रहरीले प्रयासरत रहेको छ, भारतीय प्रहरीसँग समन्वय भइरहेको छ । इन्टरपोलमार्फत रेडकर्नर नोटिससमेत जारी भएको छ । भारतीय प्रहरीले उसको खोजी सुरु गरेको छ ।विगतमा भारतीय नागरिक र उसकै देशमा लुकिरहेका कारण केही समस्या भए पनि अब चाँडै नै हामी उसलाई पक्रन सफल हुन्छौं, उनले थपे ।"
सिसडोल ल्यान्डफिलमा संसदीय समिति,"काठमाडौं  संसद्को विकास तथा प्रविधि समितिले नुवाकोटस्थित सिसडोल ल्यान्डफिल साइट र नयाँ बन्दै गरेको बन्चरे डाँडामा अनुगमन गरेको छ । नुवाकोटका सांसदले एक महिनाअघि समितिमा अनुगमन गर्न निवेदन दर्ता गरेका थिए । सिसडोल ल्याड फिल साइटमा फोहोर थेग्न नसकेर पहिरो गएपछि तीन महिनादेखि काठमाडौं आउने मूख्य सडक बन्द छ । सार्वजनिक यातायात, दुध र एम्बुलेन्सका गाडीसमेत आवतजावत ठप्प छन् । यसले नुवाकोट ककंनी गाउँपालिका र धार्दिङ धुनबेसी नगरपालिकाका ५ सय बढी घरधुरी मर्कामा परेका छन् ।स्थानीयले सम्बन्धित निकायमा पटक पटक पहिरो पन्छाउन अनुरोध गर्दा पनि अटेर गरेको भन्दै तत्काल माग सुनुवाइ नगरेमा असोज १ बाट फोहोरका गाडी ठप्प पार्ने चेतावनी दिएका छन् । सिसडोलमा ओभर लोडका कारण यस वर्ष मात्र नभई प्रत्येक वर्ष पहिरो लडेर बाटो अवरुद्ध हुने गरेको छ, नुवाकोटका सांसद नारायण खतिवडाले विकास समितिका सभापतिलाई लक्षित गरेर भने, प्रत्येक वर्ष बिरामी बोकेर घण्टौं हिँडेर काठमाडौं लैजान बाध्य छन् । कतिपय समयमा उपचार नपाएर बाटोमा मृत्यु भएको समेत उदाहरण छ । सरकारले २०६२ मा २ वर्षका लागि सिसडोलमा ल्यान्डफिल साइट बनाएर त्यसपछि बन्चरे डाँडामा व्यवस्थापन गर्ने गरि स्थानीयसँग सम्झौता गरेको थियो । तर, १४ वर्षसम्ममा पनि बन्चरे डाँडामा फोहोर विर्सजन गर्न व्यवस्था मिलाउन सकेको छैन । सिसडोलमा दिनभर फोहोर झारेपछि क्याविन (माटो पुर्ने) र दुर्गन्ध नफैलियोस् भनेर औषधी हाल्ने सहमति थियो । तर, त्यसो गरिएको छैन । यसले वरपर अत्याधिक दुर्गन्ध फैलिने गरेको छ । ककनी गाउँपालिकामा झिँगा भन्केर बस्नै नसक्ने अवस्था छ । स्थानीय विश्वास ढुंगानाले यसबारेमा कर्मचारीलाई भन्दा उल्टो प्रहरी प्रशासन लगाएर दमन गर्ने गरेको बताए । अत्यधिक भएपछि अस्ति एक पटक झगडा गरेर औषधि हाल्न लगाएँ, उनले भने । फोहोरबाट निस्कने विषादी झोल लिचेद सिधै कोल्पु खोलामा मिसाइएको छ । लिचेदले गर्दा धेरै गाईवस्तुको मृत्यु भइसकेको छ । स्थानीयका अनुसार लिचेदका कारण गाउँमा क्यान्सरका बिरामीसमेत बढ्न थालेका छन् । सिसडोल र बन्चरे डाँडा करिब २ किमि दूरीमा पर्छ । बन्चरे डाँडामा बनाउँदै गरेको ल्यान्डफिल्ड साइडमा ठेकेदार कम्पनीको नाम, ठेक्का रकम, सम्झौता र सम्पन्न मिति उल्लेख गरी बोर्ड राख्नुपर्ने हो, त्यो पनि राखिएको छैन । स्थानीय योजनाका बारेमा बेखबर छन् । गाईवस्तु चराएपछि तिर्खा लागे खोलाको पानी खाने गरिर्न्थ्यो, ककनी गाउँपालिकाका वडाध्यक्ष धननाथ बजगाईंले भने, हिजोआज खोलामा खुट्टामा घाउ हुनेहरू क्यान्सर लाग्ने डरले जान छाडेका छन् । बन्चरे डाँडामा फोहोर झार्दा पनि लिचेद खोलामा मिसिएला भन्ने डर भएको उनले बताए । उनका अनुसार बन्चरे ल्यान्ड फिल्डसाइड कोल्पु खोलाबाट २ मिटर उचाइमा हुनुपर्छ । फोहोर विर्सजन गर्ने खाल्डोबाट १ लाख ५० हजार घनमिटर माटो बाहिर फाल्नुपर्छ । तर, ठेकेदारले खाल्डोको माटो खाल्डोकै सम्याएर व्यवस्थापन गर्न थालेका छन्, उनले भने, ल्यान्ड फिल्ड साइड बनाउनेप्रति हाम्रो विरोध होइन । तर, सिसडोलको जस्तो अस्तव्यस्त बनाउनु भएन भन्ने मात्र हो । यस्तै स्थिति भएमा असोज १ बाट फोहोर बोक्ने गाडी ठप्प पार्न बाध्य हुन्छौं । अनुगमनमा काठमाडौं र ललितपुर महानगरपालिकाका जनप्रतिनिधि, सहरी विकास मन्त्रालयका प्रतिनिधिलगायत सरोकारवाला निकायलाई नबोलाइएको भन्दै स्थानीयले आक्रोश पोखेका छन् । विकास समितिका सदस्यले भने अनुगमनपश्चात् सरोकारवालालाई बोलाएर जवाफ माग गर्ने आश्वासन दिए । समिति सभापति कल्याणीकुमारी खड्काले यस विषयलाई गम्भीरतापूर्वक लिएको बताइन् । पहिरो गएको स्थानमा पोल ढलेको छ । तार चुँढिएर अर्को अनर्थ नहोला भन्न सकिन्न । फोहोर बिर्सजन मात्र समस्या समाधान होइन, उनले भनिन्, फोहोरबाट बिजुली, ग्यास निकाल्ने र रिसाइकिलिङ गर्नुपर्ने मुख्य कुरा हो । उनले फोहोर समस्याको दीर्घकालीन उपाय निकाल्ने आवश्वासन दिइन् । प्रतिवेदन टेबुलमा बसेर कपि पेस्ट मात्र गर्दैनौ, उनले भनिन्, फेरि यही कुरा दोहोराएर गर्न नपर्ने गरी काम गछौं । अहिलेको ल्यान्डफिल्ट साइटले धादिङ धुनिबेसी नगरपालिका१ (लगभग ६ सय घरधुरी), ककनी गाउँपालिका २ (३ सय घरधुरी) र काठमाडौंको तारकेश्वर नगरपालिका३ (२ घरधुरी) प्रभावित छन् । उपत्यकामा दैनिक सात सय टन फोहोर उत्पादन हुन्छ ।"
मेलम्चीको पानी १ जनालाई १२७ लिटर,"काठमाडौं  खानेपानी मन्त्रालयले राजधानीवासी प्रत्येक व्यक्तिले दैनिक १ सय २७ लिटर मेलम्ची पानी उपयोग गर्न सक्ने जनाएको छ । सरसफाइ, पिउनलगायतका दैनिक पानी प्रयोग लागि मन्त्रालयले सीमा निर्धारण गरेको हो । मेलम्ची खानेपानी आयोजनाका अनुसार प्राविधिकलगायतको सम्पूर्ण डिजाइन त्यसै किसिमले तयार गरिएको छ । पानीको मात्रा त्यसै किसिमले वितरण गरिन्छ, वितरण प्रणालीलाई त्यही किसिमले जडान गरिएको छ, आयोजना निर्देशनालयका प्रमुख त्रिरेशप्रसाद खत्रीले भने, पाइप बिछ्याउने, पानी पोखरी (ठूला पानी ट्यांककी) निर्माण गरिसकेका छौं, पानी पनि त्यसै किसिमले वितरण गर्छौं । मेलम्ची, याङग्री र लार्के खोलाबाट करिब ५१ करोड लिटर पानी उपत्यकामा भित्रिने उल्लेख गर्दै उनले ४० लाख जनताले सामानुपातिक हिसाबले पानीको उपयोग गर्न सक्ने बताए । थोक वितरण प्रणाली (मुख्य) को ७६ मध्ये ७५ किमि पाइप बिछ्याउने काम सम्पन्न भइसकेको उनले बताए । त्यसमध्ये ४० किमि पाइपको टेस्टसमेत भइसकेको छ । साथै, १० वटा पानी पोखरीमध्ये ७ वटाको पानी हालेर परीक्षण भइरहेको छ । हाल सुन्दरीजलबाट बाग्मतीको पानी नयाँ पाइपबाट दैनिक ३ करोड लिटर दरले ल्याउने काम भइरहेको उनले बताए । महाकाल पोखरीमा ल्याएर त्यहाँ पाइपमा पठाएर अन्य पोखरीमा पठाएर परीक्षण गरिराखेका छौं, उनले भने, त्यसपछि बस्तीमा पठाएका पाइपको पनि परीक्षण गर्छौं । अहिले मुख्य पाइपको मात्र परीक्षण भइरहेको उनले बताए । हालसम्म पाइपमा कतै ठूलो चुहावट नदेखिएको उनले बताए । पानी पोखरीमा खास समस्या नदेखिएको भन्दै उनले गत वर्ष परीक्षण गर्दा पाइपमा चुहावट भएको बताए । मेलम्चीको पानी संकलनका लागि राजधानीमा ९ वटा पानी पोखरी (ठूला पानी ट्यांकी) को निर्माण सम्पन्न भएको छ । १० पोखरीमध्ये ९ वटाको काम सम्पन्न भइसकेको भन्दै आयोजनाले ती पोखरीको परीक्षण भइरहेको छ । अब ती पोखरीबाट उपत्यकाका विभिन्न स्थानमा पाइपद्वारा पानी वितरण गरिने छ । खत्रीका अनुसार सुन्दरीजलस्थित प्रशोधन केन्द्र रहेको पानी मुख्य पाइपद्वारा पोखरीमा खन्याइने छ । आरुबारी (८ हजार ५ सय घनमिटर), बाँसबारी (९ हजार ५ सय), महांकाल (८ हजार), खुमलटार (९ हजार ५ सय), बालाजु (७ हजार), भक्तपुरको टिगनी (३ हजार), महाराजगन्ज (७ हजार ५ सय ), कीर्तिपुर (६ हजार) र धोबीघाटमा (८ हजार ५ सय) क्षमताको पोखरी निर्माण भइसकेको उनले बताए । कटुञ्जेमा ६ हजार घनमिटर क्षमताको पोखरी निर्माण कार्य अघि बढिरहेको उनले बताए । मुआब्जा विवादले गर्दा भक्तपुरको कटुञ्जेमा पोखरी निर्माण कार्य अलि ढिलाइ भएको उनले बताए । ८० प्रतिशत काम सम्पन्न भइसकेको छ, उनले भने । लामो समयदेखि राजधानीवासीले प्रतीक्षा गरेको मेलम्चीको पानी उपत्यकामा समानुपातिक वितरणका लागि ७४ हजार ५ सय बढी घनमिटर क्षमताका १० वटा पानीपोखरी निर्माण भएको खत्रीले बताए । ती पानी पोखरीबाट मुख्य पाइप र त्यसपछि सहायक पाइपमा पानी पठाइने उनले बताए । सहायक पाइप लाइनबाट सामानुपातिक प्रणालीबाट प्रत्येक व्यक्तिको घरमा पानी वितरण गरिने उनले बताए । कुनै घरमा थोरै, कसैमा धेरै पानी वितरण हुँदैन, उनले भने, आधुनिक मेसिनद्वारा पानी वितरण गरिन्छ । त्यसैगरी १ लाख १२ हजार धारामध्ये ७३ हजार धारा जडान भइसकेका छन् । बाँकी रहेका धारा पनि जडान कार्य तीव्र रूपमा अघि बढिरहेको उनले बताए । उपत्यकाको ढल व्यवस्थापन प्रणालीलाई व्यवस्थित बनाउन ९ वटा स्थानमा ढल प्रशोधन केन्द्र निर्माण गरिने उनले बताए । ढल प्रशोधन केन्द्र निर्माण कार्य सम्पन्न हुन अन्तिम चरणमा रहको उनले बताए ।हाल सुस्त रूपमा काम अघि बढिरहेको भन्दै उनले मेलम्चीको सुरुङको निर्माण अघि बढेपछि मात्र एसियाली विकास बैंक (एडीबी) ले आर्थिक सहयोग गर्ने जनाएको बताए । सुरुङ काम ठप्प छ, त्यसकारण त्यसको सुनिश्चिता नहुन्जेलसम्म अरू काम अघि नबढाऊ भनेको छ, उनले भने, अन्य काम अघि बढेको छैन । रिङ रोडभित्र र बाहिर केही पाइप बिछ्याउन बाँकी रहेको भन्दै उनले एडीबीले संकेत दिनेबित्तिकै काम अघि बढाउने बताए । अहिले काम भइरहेको स्थानमा बढी केन्द्रित छौं, उनले भने । फोहोर पानी प्रशोधन केन्द्रको निर्माण कार्य पनि तीव्रताका साथ अघि बढिरहेको उनले बताए । गुह्येश्वरी, कोडकु, सल्लाघारी र धोबीघाटमा फोहर पानी प्रशोधन केन्द्र निर्माण भइरहेको उनले बताए । ढललाई पाइपमार्फत् प्रशोधन केन्द्रमा पुर्याई त्यसबाट फिल्टर गरिने छ । जलचर बाँच्नका लागि आवश्यक मात्रामा अक्सिजन रहेको सुनिश्चित गछौं, उनले भने, त्यसका लागि वाग्मती नदी माथिल्लो धापमा विभिन्न भौतिक संरचना निर्माण भइराखेका छन् ।"
अब विद्युतीय बस,"काठमाडौँ  सरकारी स्वामित्वको ट्रली बस बन्द भएको एक दशकपछि निजी क्षेत्रबाट सुन्दर यातायातले विद्युतीय बस सेवा सुरु गरेको छ । कम्पनीले बस सार्वजनिक गरेसँगै नेपाल पनि विद्युतीय सार्वजनिक सवारीको युगमा प्रवेश गरेको हो । मंगलबारदेखि चक्रपथ रुटमा ३ दिनका लागि निःशुल्क बस सेवा सञ्चालन हुने कम्पनीले जनाएको छ । साझा यातायातले पहिलो चरणमा करिब ५० विद्युतीय बस ल्याउने तयारी गरिरहँदा सुन्दर यातायातले अगाडि नै पहिलो विद्युतीय बस सञ्चालनमा ल्याएको छ । सोमबार काठमाडौंमा आयोजित कार्यक्रममा उपप्रधान तथा रक्षमन्त्री ईश्वर पोखरेल, नेपाल प्रहरीका महानिरीक्षक सर्वेन्द्र खनाल, नेपाल आविष्कार केन्द्रका सस्थापक महावीर पुन र सुन्दर यातायातका अध्यक्ष भेषबहादुर थापाले विद्युतीय बसको औपचारिक रूपमा उद्घाटन गरेका छन् ।सुन्दर यातायात ट्रेडर्सले चीनको बीएके कम्पनीबाट खरिद गरी ल्याएको २ विद्युतीय बस सञ्चालनमा आएका हुन् । बस यातायात व्यवस्था विभागमा दर्ता गर्न र नम्बर प्लेट लिन केही दिन लाग्ने अध्यक्ष थापाले बताए । बसमा ज्येष्ठ नागरिक, फरक क्षमता भएका व्यक्ति, विद्यार्थी र बालबालिकाका लागि भाडामा विशेष छुट दिइने छ । कम्पनीले काठमाडौंको चक्रपथ क्षेत्रमा बस सञ्चालन गर्न रूट परमिट लिइसकेको र एयरपोर्ट सिनामंगल क्षेत्रमा बस सञ्चालनमा ल्याउनका लागि निवेदन दिएको थापाले बताए । सार्वजनिक गरेका बस एउटामा ३५ र अर्कोमा ४० सिट रहेका छन् । उभिएर एउटा बसमा ६५ देखि अर्कोमा ७० यात्रु अटाउन सक्ने कम्पनीले जनाएको छ । कम्पनीले चार्जिङका लागि भत्केको पुलमा होम चार्जिङ स्टेसन सञ्चालन गरिसकेको छ । करिब २ घण्टामा एउटा बस फुल चार्ज गर्न सकिने र एक पटकको चार्जले करिब २ सय ६८ किमिसम्म सञ्चालन हुने बताइएको छ । विद्युतीय बस सञ्चालनका हिसाबले अन्य बसभन्दा सस्तो पर्ने छ । सरकारले तोकेको भाडादरमा पनि २० प्रतिशत छुट दिएर सेवा सञ्चालन गरिने कम्पनीका सञ्चालक सदस्य कृष्ण आचार्यले बताए । नेपालमा पहिलो पटक सञ्चालनमा आएकाले यसको सञ्चालन र नियमका लागि आवश्यक नीति, नियम बनाउनका लागि सम्बन्धित निकायसँग हामीले माग गरेका छौं, आचार्यले भने । कम्पनीले विद्युतीय बसलाई ४० मिनेटमा चार्ज गर्न सकिने बताएको छ । रातभर ६ घण्टा लगाएर चार्ज गर्ने विकल्प पनि कम्पनीसँग छ ।हाललाई ७ बस भए पनि परीक्षणका लागि भने ४ बस सञ्चालन गर्ने र केही दिन पछि ३ बस थप्ने कम्पनीले जनाएको छ । त्यसको महिना दिनभित्र १० बस थप्ने र यस वर्षभित्र २५ वटा सञ्चालन गर्ने तयारी कम्पनीको छ । सीमित बस भएकाले सुरुमा यी बसहरू चक्रपथ रुटमा चल्ने कम्पनीका अध्यक्ष थापाले बताए । अहिले सञ्चालन हुने ४ बसमध्ये २२ वटाले विपरीत दिशाबाट चक्रपथ परिक्रमा गर्ने छन् । चक्रपथमा सीमित रहने यो रुटलाई बस थपेलगत्तै अन्य रुटमा पनि सञ्चालन गरिने बताइएको छ ।विद्युतीय बस सञ्चालन गर्दा व्यापार घाटा कम हुने बताइएको छ । सफा सहर प्रदूषणरहित वातावरणले गर्दा पर्यटन वर्षका लागि पनि फाइदा हुने कम्पनीले जनाएको छ । यस्ता विद्युतीय बस बढ्दा पेट्रोल गाडी कम हुने छन् । यात्रुलाई विशेष प्राथमिकता दिँदै बसभित्र धुलोधुवाँ नपस्ने र बसमा सिजनअनुसार एसी चल्ने छ । सरकारले विद्युतीय बस सञ्चालनका लागि सहज नगराउनु नै विद्युतीय बस सञ्चालकका लागि चुनौती भएको विद्युतीय सवारी साधनका अभियन्ता पूर्ण रञ्जितकार बताउँछन् । सरकारले वातावरणमैत्री सवारी तथा यातायात नीति, २०७१ ल्याइसकेको छ । तर नीति ल्याए पनि सरकारले विद्युतीय सवारीसाधन सञ्चालन गर्ने उद्यमीलाई कसरी प्रोत्साहन गर्ने भन्ने कुरामा सरकारले सोच्नुपर्ने उनले सुनाए । काठमाडौं उपत्यकामा विद्युतीय बस अनिवार्य गर्न ५ हजार वटा आवश्यक पर्छ । तर, सुन्दर यातायातको यो पाइलालाई पनि स्वागत गर्नुपर्ने उनले बताए । अर्थशास्त्रका अनुसार पेट्रोलियम पदार्थ किनेर नेपाली उल्टो बाटो हिँडिरहेको छ, उनले भने, अब पनि उल्टे बाटो हिँड्ने हो भने नेपाली पातलमा पुग्छ । विद्युत् उत्पादन गर्न नेपाललाई कसैले छेक्दैन । विद्युत् उत्पादन गरेर विद्युतीय बस सञ्चालन गर्ने हो भने अर्थतन्त्रमा ठूलो खाडललाई पुर्न सक्ने अवस्थामा जाने उनले बताए । उपत्यकाको वातावरण प्रदूषित गर्न पेट्रोल तथा डिजेलका सवारीसाधनको ३५ प्रतिशत भूमिका हुन्छ, उनले भने, वातावरण तथा जलवायु परिवर्तनका हिसाबले पनि यस्तो बस आवश्यक छ ।, सरकारले विद्युतीय बसलाई प्राथमिकता दिन २४३ प्रतिशत लाग्ने र पेट्रोलिय गाडी ल्याउँदा २ सय ४८ प्रतिशत ट्याक्स तथा भ्याट लाग्ने उनले बताए । सार्वजनिक सवारीसाधन सहज गराएर निजी गाडी किन्ने अवस्था नरोकेसम्म विद्युतीय बस चुनौतीका रूपमा हुने उनको भनाइ छ । राष्ट्रिय आविष्कार केन्द्रका अध्यक्ष महावीर पुनले बताएको तथ्यांकलाई पत्याउने हो भने एक दिनमा एक मेगावट बिजुली खपत गर्दा २३ सय लिटर डिजेल र २४ सय लिटर पेट्रोलको बचत हुन्छ । म कुनै कार्यक्रममा जाँदा अध्ययन गरेर जाने त हैन आज भने केही अध्ययन गरेर आएको छु, पुनले भने । सुन्दर यातायातले सञ्चालनमा ल्याएको एउटा गाडी चार्ज गर्नका लागि १ सय ७५ युनिट विद्युत् लाग्ने छ । यदि दैनिक पाँच मेगावाट बराबरको विद्युत् सार्वजनिक यातायतमा खपत गर्न सकेको खण्डमा वार्षिक ४० अर्ब रुपैयाँ बराबरको आयात घटाउन सकिने पुनको तथ्यांकले देखाएको छ ।विद्युतीय बस उद्घाटन कार्यक्रममा उपप्रधानमन्त्री तथा रक्षामन्त्री ईश्वर पोखरेलले नयाँ कामको थालनी मात्र हैन, निरन्तरता दिन चुनौती रहेके बताए । सरकारले सहयोग गर्न नसकेको पनि देखिएको छ, उनले भने, सुन्दर यातायातले विद्युतीय बस भिर्याउँदा धेरै समस्यासँग जुध्नुपर्यो भन्ने सुनेँ, थप चुनौती पनि छन् सामाना गर्न तयार हुनुपर्छ । उपप्रधानमन्त्रीको जवाफ दिँदै कम्पनीका अध्यक्ष थापाले भने, अन्य काँडा त हामी पन्छ्याउँदै हिँडेका थियौँ तर सरकारबाट रोपिएका काँडा पन्छाउन गाह्रो भयो । उनले थपे, हामीले प्रतिबद्धता गरेको काम पूरा गर्न लागेजस्तै प्रधानमन्त्री तथा उपप्रधानमन्त्रीले आफू बोलेको कुरा कार्यान्वयन गरे देश सुन्दर बन्ने थियो । सरकारले ३ सय बिजुली बस सञ्चालन गर्न योजनाअघि सारे पनि अझै कार्यान्वयनमा अघि बढ्ने सकको छैन । विद्युतीय बसमा निजी क्षेत्रबाट सुन्दरले पहिलो पटक सात बस काठमाडौंमा ल्याएको छ भने सोमबार नै चीनबाट आएका ११ थप बस कोलकाता बन्दरगाहाबाट नेपाल आएको जनाइएको छ ।"
विस्तारित डेंगुको भयावह रूप,"सरकारी संयन्त्रहरूको अक्षमता र नागरिक स्वजागरणको अभावका कारण दसौं हजार संक्रमित भइसक्दा पनि मुलुकमा चार महिनादेखि फैलिएको डेंगु नियन्त्रणमा आउन सकेको छैन । धरान क्षेत्रबाट सुरु भएको यो रोगको संक्रमण कम्तीमा ४८ जिल्लामा फैलिइसक्यो । इपिडिमियोलोजी तथा रोग नियन्त्रण महाशाखा (ईडीसीडी) का अनुसार यसबीचमा सरकारी अस्पताल पुग्नेकै संख्या ७ हजारभन्दा बढी छ । निजी क्लिनिकमा जँचाउने र स्वास्थ्य संस्था नपुगेका समेत गरी डेंगुबाट प्रभावितको संख्या ७० हजार पुगेको अनुमान छ । यीमध्ये ६ जनाको त यही रोगका कारण मृत्यु भएको प्रमाणित भइसक्यो । धरानमा मात्रै पाँच हजारभन्दा बढी संक्रमित छन् । प्रदेशसभाद्वारा डेंगु संकटग्रस्त क्षेत्र घोषित उक्त सहरका कति टोलमा संक्रमणले नछोएको घर भेट्न मुस्किल छ । झापा, मोरङ, चितवन, धादिङ, उदयपुरलगायत जिल्लामा संक्रमितको संख्या बढिरहेको छ । काठमाडौंमै पनि सयौंको संख्यामा प्रभावित भइसके । टेकुस्थित शुक्रराज ट्रपिकल तथा सरुवा रोग अस्पतालमा ६० बिरामी भर्ना भएर उपचार गराइरहेका छन् । आइतबार मात्रै चार सयजना स्वास्थ्य जँचाएर फर्किए । रोगको संक्रमण पहाडी जिल्लाहरूमा पनि उक्लन थालेको छ । मुलुक नै डेंगुमय बनिसक्दा पनि नियन्त्रणका प्रभावकारी उपायहरू अपनाइएका छैनन् । आवश्यक जनचेतना अभियान पनि चलेका र चलाइएका छैनन् । यसबाट अति प्रभावित क्षेत्रमा चलाइएका केही अभियान फिक्का बनेका छन् । सर्वसाधारणले सिकेका ज्ञान व्यवहारमा उतारेका छैनन् । स्वास्थ्य सेवा विभाग र शुक्रराज अस्पताल परिसरमै डेंगु संक्रमित लामखुट्टेको अन्डा र लार्भा पाइएको छ । उपचारमा संलग्न चिकित्सक र मन्त्रीलगायतका उच्च पदस्थ अधिकारीहरू पनि संक्रमित भएका खबरले आम जनमानसमा त्रास बढेको छ । बेलैमा आवश्यक सावधानी नअपनाउने र नियन्त्रणको प्रभावकारी पहल नगर्ने हो भने यसले अझ भयावह रूप लिने निश्चित छ । डेंगु भाइरस एडिस एजिप्टाई र एल्बोपिक्टस जातका पोथी लामखुट्टेबाट सर्छ । दिउँसो टोक्ने यी लामखुट्टेले नै चिकनगुनिया, यलो फिभर, जिका संक्रमणसमेत फैलाउँछन् । यो रोग मानिसबाट मानिसमा सर्दैन । संक्रमित व्यक्तिलाई टोकेको लामखुट्टेले स्वस्थ व्यक्तिमा सार्छ । डेंगु संक्रमण भएका बिरामीलाई शरीर, हात, जोर्नी दुख्ने, ज्वरो आउने, टाउको दुख्ने, आलस्य हुने, रिंगटा लाग्ने, बान्ता हुनेजस्ता समस्या देखिन्छन् । प्रभावित क्षेत्रका बासिन्दाले यी लक्षणलाई सामान्य ठानेर हेलचेक्र्याइँ गर्नु हुँदैन । स्वास्थ्य संस्था पुगेर परीक्षण गराउनुपर्छ । विश्व स्वास्थ्य संगठनका अनुसार छिटो रोग पत्ता लगाई उचित चिकित्सकीय हेरचाह पुर्याउन सके मृत्युदर एक प्रतिशतभन्दा कम हुन्छ ।डेंगुबाट बच्न विकास गरिएको खोप प्रभावकारी देखिएको छैन । यसबाट जोगिने एक मात्र उपाय लामखुट्टेको टोकाइबाट बच्नु नै हो । त्यसका लागि प्रभावित क्षेत्रका बासिन्दाले विशेष सावधानी अपनाउनुपर्छ । झ्यालढोकामा जाली लगाउनुपर्छ । दिउँसो सुत्दा झुल टाँगेर सुत्नुपर्छ । घर बाहिर निस्कँदा पूरा बाहुला भएको पोसाक लगाउनुपर्छ । लामखुट्टेले नटोक्ने मलम या स्प्रे प्रयोग गर्नुपर्छ । डेंगु संक्रमितले स्वास्थ्यलाभ गर्दा पनि अरूलाई नसरोस् भनेर झुलभित्रै बस्नुपर्छ । डेंगु नियन्त्रणका लागि लामखुट्टेका अन्डा र लार्भा नष्ट गर्नुको विकल्प छैन । यस्ता लामखुट्टेलाई हुर्कनै नदिन घरभित्र मात्र होइन, वरिपरि पनि पानी जम्न दिनु हुँदैन । घरायसी प्रयोजनका लागि आवश्यक पानी पनि हावा नछिर्ने गरी बिर्को लगाएर वा टम्म छोपेर राख्नुपर्छ । भाँडाकुँडा, गमला, छत, बरन्डा, बार्दलीलगायत घरका सबै अन्तरकुन्तरहरूमा पानी जम्न दिनु हुँदैन । एउटा मात्रै लामखुट्टे छुट्यो भने पनि त्यसको वंश वृद्धिले छोटो समयमै टोल नै प्रभावित पार्न सक्छ । डेंगुको संक्रमण झन्झन बढ्दै जाने भएकाले यसलाई त्यसै छोड्नु हुँदैन । लामखुट्टे र त्यसका लार्भा नष्ट गर्न सरकारी संयन्त्रहरूले आवश्यक तदारुकता देखाउनुपर्छ । समुदाय स्वयंलाई जागरुक बनाउनुपर्छ । यसका लागि स्थानीय सरकारहरू अग्रसक्रिय हुनुपर्छ भने संघीय र प्रदेश सरकारले यसमा सघाउनुपर्छ । धरानमा प्रिमनसुनताकै देखिएको डेंगुलाई तुरुन्त नियन्त्रण नगरिएकैले मनसुन सुरु भएपछि अवस्था स्वतः जटिल बनेको हो । पूरै मुलुकमा फैलन दिएर स्थिति अझ भयावह बन्न दिनु हुँदैन । डेढ दशकयता मुलुकमा पटकपटक डेंगु देखिएको छ । नौ वर्षअघि बढी ९ सय १७ जनामा डेंगु भेटिँदा पाँच जनाले ज्यान गुमाएका थिए । तसर्थ सरकारले दीर्घकालीन नै दृष्टि राखेर यस्ता लामखुट्टेबारे अध्ययन गरी नियन्त्रणका उपाय पहिल्याउन पहल गर्नुपर्छ । अर्कोतर्फ, संघीयता कार्यान्वयनसँगैको कर्मचारी समायोजन अन्योलको असर डेंगुमा पनि परेको छ । देशमा प्रकोप फैलिरहँदा किट नियन्त्रण गर्ने दक्ष जनशक्तिहरू करिब एक वर्षदेखि जिम्मेवारीविहीन छन् । मलेरिया इन्स्पेक्टर लाई फाजिल मा राखिएको छ भने भेक्टर कन्ट्रोल निरीक्षकको दरबन्दीमा कटौती गरिएको छ । देशमा यस्ता निरीक्षकको खाँचो अझ धेरै छ ।"
कांग्रेसमा प्रतिगमनको संशय,"धर्म र राजतन्त्रबारेकांग्रेसको गत महासमिति बैठकदेखि नै संविधानमा उल्लिखित धर्मनिरपेक्षताबारे अलि चर्कै र गणतन्त्रबारे अलि मलिना स्वरमा विरोध सुरु भएको सार्वजनिक भएकै हो । कांग्रेस अब एक वर्षभित्र महाधिवेशन गर्ने तयारीमा देखिन्छ । भर्खरै सम्पन्न केन्द्रीय कार्यसमिति बैठकमा संविधान संशोधन गरेर धर्मनिरपेक्षताको विषयमा पुनरावलोकन गर्ने सम्बन्धी एजेन्डाले औपचारिक रूपमा प्र्रवेश पाएको छ । यसमा कांग्रेसका कार्यकर्ताभन्दा नेता अगाडि देखिएका छन् । यही गतिमा यो विषय अगाडि बढ्दै गयो भने आगामी महाधिवेशनबाट कांग्रेस औपचारिक रूपमा धर्मबारे प्रतिगमनतर्फ जाने निश्चित छ । अनि जब धर्मनिरपेक्षताको विषयले कांग्रेसमा औपचारिक मान्यता प्राप्त गर्छ, त्यसपछि कसैले रोक्नै नसक्ने गरी राजतन्त्रको विषयले त्यहाँ प्रवेश पाउनेछ र अरू केही वर्षमा राजावादी, दक्षिणपन्थी हिन्दु अतिवादी र कांग्रेसको घोषित वा अघोषित मोर्चा बन्नेछ । परिणाम, मुलुक अर्को परीक्षण, अर्को द्वन्द्वमा प्रवेश गरी २०६२६३ को जनक्रान्तिअघिको चक्रमा प्रवेश गरेर प्रतिगमनतर्फ उन्मुख हुनेछ । २००७ सालको अग्रगमनलाई २०१७ सालको प्रतिगमनले उल्टाए जस्तै अवस्थामा पुग्नेछ । तथ्य के हो भने, गिरिजाप्रसाद कोइरालाको साहसिक निर्णय क्षमताका कारण कांग्रेस सर्वसम्मत रूपमा गणतन्त्र र धर्मनिरपेक्षताबारे एक भएको थियो । संविधान घोषणा हुँदा वा त्यसअघि करिब ६ वर्षसम्म संविधानसभामा भएको छलफलमा वा जनस्तरमा समेत कांग्रेसले धर्म र राजतन्त्रबारे वामपन्थी दलभन्दा फरक मत राखेको थिएन । गणतन्त्रको विषयमा त त्यस बखतका कांग्रेसका शुभचिन्तक राजनीतिशास्त्री कृष्ण खनालसँगै नरहरि आचार्य र गगन थापा सहितको बौद्धिक र असंख्य युवाले हस्तक्षेपकारी भूमिका नै निर्वाह गरेका थिए । तर गिरिजाप्रसादको निधन भएको दशक पनि नपुग्दै र आफैले संविधानमा गरेको हस्ताक्षरको मसी सुक्न नपाउँदै कांग्रेसमा प्रतिगमनतर्फ जाने विषय औपचारिक एजेन्डा बन्दै छ । यो विषयले मुलुकलाई पुनः अस्थिरता र अर्को प्रयोगतर्फ डोर्याउनेछ । २००७ सालदेखिको राजनीतिक अस्थिरता र स्वदेशी वा विदेशी प्रतिगमनकारी शक्तिको नेपाललाई प्रयोगशाला बनाउने रणनीतिका कारण विकास र समृद्धि ओझेलमा परेको र राष्ट्रिय स्वाभिमानसमेत गुमेको विश्लेषणसहित नै संविधानसभाबाट धर्म र राजतन्त्रको विषय सदाका लागि (दुईतिहाइ जनमत ल्याएर संविधान संशोधन गरेमा बाहेक) हामीले अन्तिम निष्कर्षमा पुर्याएका थियौं । यो विषय किन उठ्यो कांग्रेसमा ?यो प्रश्नको औपचारिक जवाफ एस वा नो मा दिन सक्ने हिम्मत वा क्षमता सायद कांग्रेसको नीतिगत तहमा बसेका कुनै पनि नेतासँग नहुन सक्छ । तर त्यसका केही अपेक्षित कारण छन् ।एक, गत निर्वाचनमा कांग्रेसले बहुमत प्राप्त गरेर सरकार बनाएको थियो वा सत्तापक्षसँग हाराहारी स्थानमा विजय प्राप्त गर्न सकेको थियो भने यो विषय कांग्रेसमा उठ्ने थियो कि थिएन होला ?दुई, एमाले र माओवादीबीच एकता नभएको भए यो विषयले कांग्रेसमा प्रवेश पाउँथ्यो कि पाउँदैनथ्यो होला ?तीन, छिमेकी मुलुक भारतमा दोस्रो कार्यकालसमेत हिन्दुत्वको आवरणमा बीजेपीको सरकार नबनेर कांग्रेस आई सत्तामा आएको भए नेपाली कांग्रेसमा त्यसको प्रभाव के पर्थ्यो होला ?चार, कांग्रेसमा देउवाको विकल्प तत्काल सम्भव देखिएर अर्को खेमाले आगामी महाधिवेशनमा निर्वाचन जितेर पार्टी सभापति बनाउने बलियो आधार बन्ने सम्भावना भएको भए यो विषय यो रूपमा कांग्रेसमा उठ्थ्यो कि उठ्दैनथ्यो होला ?पाँच, मुलुकमा हिन्दु धर्ममाथिको थिचोमिचो बढेको र अन्य धर्मको अनधिकृत पहँच वृद्धि हुँदै गएका कारण भविष्यमा हिन्दु धर्मको विलोपीकरणको खतरा निम्तन सक्ने भयका आधारमा यो विषय उठाइएको हो कि होइन ?छ, कांग्रेससँग अब जनतामा जाने कुनै पनि सार्थक र तात्त्विक भिन्नता सहितका अन्य राजनीतिक एजेन्डा भएका भए यो विषय यस रूपमा उठ्थ्यो कि उठ्दैनथ्यो होला ?यिनै यस्ता जबर्जस्त कारण हुन्, जसले कांग्रेसमा हिन्दु धर्म र राजाबारे पुनर्विचार गर्न बलियो जनमत निर्माण गर्दैछन् । अझ बलियो कारण भने स्पष्ट छ, अब कांग्रेससँग जनतामा जाने नीतिगत खास एजेन्डा नभएकाले उसलाई राजनीति गर्न अर्को कुनै नयाँ धरातल आवश्यक छ भन्ने मान्यता राख्ने मत कांग्रेसभित्र बलियो हुँदै गएको छ । यसर्थ कांग्रेस नयाँ नारा र मुद्दाको खोजीमा नीतिगत संकटमा देखिन्छ । समाजवाद उसले विधानमा सम्म हटाउन नसकेको तर २०४८ सालको पहिलो सरकार बनेदेखि नै उसले त्यागेको विषय हो । यसर्थ यो नाराले कांग्रेसलाई अब पुनर्जीवन दिन सम्भव छैन । त्यसमा पनि विशाल वामपन्थी जनमतको देखाउने प्रमुख एजेन्डा नै समाजवाद भएकाले यो नाराका आधारमा वामपन्थसँग प्रतिस्पर्धा गर्न उसलाई निकै कठिन हुनेछ । यसर्थ हिन्दु धर्मप्रतिको नेपाली जनताको अधिक हिस्साको आस्था र विश्वासलाई उसले राजनीतीकरण गर्न खोजिरहेको छ ।कांग्रेसले बुझ्नुपर्ने तथ्य हे हो भने, कांग्रेसका मात्र होइन, नयाँ संविधानसँगै सबै दलका प्रमुख र पुरातन एजेन्डाहरूले अब विश्राम लिएकै हुन् । नेकपाले पुँजीवादी जनवादी क्रान्तिको चरण पूरा भएको निष्कर्ष निकाल्नुको अर्थ अब ऊ अर्को राजनीतिक क्रान्तिको पक्षमा छैन भन्ने स्पष्ट नै छ । यसर्थ उसले पनि अब नवीन एजेन्डाको खोजी गर्नु अनिवार्य छ । अनि नेकपा अब कुनै पनि हालतमा धर्म र राजनीतिलाई पुनः जोड्ने विषयमा सहमत हुन सक्दैन । नेपालको जातीय र भाषिक विविधता, सामाजिक सद्भाव र धार्मिक आस्थालाई जोड्ने अनुपम कडी धर्मनिरपेक्षता नै हो । तर यसको अर्थ हिन्दु धर्मलाई जबर्जस्त विलोपीकरण गर्ने कतिपय अन्तर्राष्ट्रिय शक्तिको हतियार धर्मनिरपेक्षतालाई बनाउनु हुँदैन । यसप्रति राज्य कठोर रूपमा प्रस्तुत हुनुपर्छ । कांग्रेसले यसबारे पुनर्विचार गर्ने बहस प्रारम्भ गर्ने हो भने, संविधानका अन्य आधारभूत विषयमाथि पनि पुनर्विचार गर्ने बहसले वैधता प्राप्त गर्नेछ । यत्रो जनतमतसहित निर्माण भएको यो संविधानका आधारभूत विषयमा अहिल्यै पुनर्विचार गर्ने कुराले अग्रगमनप्रतिको अविश्वास बढाउनेछ । कांग्रेस जस्तो लोकतन्त्रमा विश्वास गर्ने दलले एउटा निर्वाचनको परिणामलाई हेरेर वा अर्को एक निर्वाचनमा पनि आफ्नो दलको सरकार बन्न सक्दैन भन्ने आकलन गरेर वा आफ्नो दलको फरक एजेन्डा बनाउने लालसामा अत्यधिक जनमतसहित बनेको संविधानका आधारभूत विषयमा अहिल्यै पुनर्विचारबारे छलफल प्रारम्भ गर्नु प्रतिगमनलाई सहयोग गर्नु हो । लोकतन्त्रमा यस्ता केही साझा विषय हुन्छन्, जसबारे प्रमुख दलहरूको एउटै धारणा हुन्छ । संविधानमा उल्लिखित गणतन्त्र र धर्मनिरपेक्षता सहितका अग्रगमनका विषय कांग्रेसका पनि साझा विषय हुन् । ती विषयमा अपनत्व लिएर बाँकी सुशासन, स्थिरता र समृद्धिबारे विषयमा अन्य दलसँग प्रतिस्पर्धा गर्ने हिम्मत कांग्रेससँग हुनुपर्छ । पुरातन एजेन्डा अब वामपन्थसँग पनि छैन । तसर्थ अबको प्रतिस्पर्धा विज्ञान, प्रविधि, विकास, समृद्धि सहितको शिक्षा र रोजगारीका कार्यक्रममा नै गर्ने हो । विकसित लोकतान्त्रिक मुलुकहरूले सयौं वर्षअघि परित्याग गरिसकेको धर्म र राजतन्त्र अबको एजेन्डा हुन सक्दैन । यो एजेन्डाका कारण कांग्रेसले थप जनमत प्राप्त गर्ने कुनै वस्तुगत आधार पनि देखिँदैन । यसर्थ कांग्रेस प्रतिगमनका एजेन्डा र मुलुकलाई थप प्रयोगशाला बनाउने रणनीतिमा फस्नु हुँदैन ।"
आश्वासनले उपलब्धि हुँदैन,"पञ्चायती शासनकालदेखि अहिलेसम्मको राजनीतिक नारा केलाएर उपलव्धि लेखाजोखा गर्ने हो भने सफलता प्राप्त भएको मान्न सकिँदैन । जनताको कान ठाडो पार्नेगरी राजा वीरेन्द्रले विकासको मूल फुटाऊँ, नेपाललाई एसियाली मापदण्डमा पुर्याऊँ भनी लगाएको नारा उपलब्धिपूर्ण बन्न सकेन ।२०४६ सालको राजनीतिक परिवर्तनपछि निरन्तर दिइने थरीथरीका नारा सुन्न बाध्य जनता यतिबेला कान थुन्ने अवस्थामा पुगिसकेका छन् । आइतबार प्रकाशित नारामा मात्रै निरक्षरता खबर यसको ज्वलन्त उदाहरण हो । १५ देखि ५९ वर्ष उमेर समूहका नागरिकलाई अनौपचारिक शिक्षामार्फत साधारण लेखपढ गर्नसक्ने बनाउन सरकारले २०६५ सालमा दुई वर्षभित्र निरक्षरता उन्मूलन गर्ने अभियान घोषणा गरेको थियो । अभियान थालिएको ११ वर्ष बित्दा पनि उपलव्धि न्यून नै छ ।शिक्षा मन्त्रालयले भने ७७ मध्ये ५१ जिल्लालाई पूर्ण साक्षर भनि घोषणा गरे पनि उक्त तथ्यांक आलोचित नै छ । लाज पचाएर अहिले फेरि २०७७ सालभित्र सबै जिल्लालाई साक्षर बनाइसक्ने र २०७८ को जनगणनामा साक्षरता दरको आधिकारिक तथ्यांक लिने कार्यक्रम सरकारले सार्वजनिक गरेको छ । विगत कोट्याउँदा कछुवा चालको सरकारी शैलीबाट निरक्षरता उन्मूलन हुने छाँटकाँट देखिंँदैन । यसलाई जनता झुक्याउने चालबाजी भन्नुपर्छ । निमुखामाथि धूर्तहरूको रजाइँ ठान्नुपर्छ । मुलुकको अनुमानित साक्षरता प्रतिशत ८५ पुगेको भनिए पनि प्रदेश नं २ को अवस्था नाजुक छ । यसले संघीय र प्रादेशिक सरकारमाथि अर्को चुनौती थपेको छ । नारालाई यथार्थमा परिणत गर्न हुलका हुल झोला बोकेर गाउँ चहार्ने र अनावश्यक कुरामा पैसा खर्च गरी प्रगति प्रतिवेदनको ठेली बनाउन पल्केका गैरसरकारी संस्थाहरू समेतलाई अनिवार्य रूपमा साक्षरता अभियानमा लगाउने हो भने धेरै समय लाग्ने देखिँदैन । भुवनेश्वर शर्मा, चन्द्रागिरि२, काठमाडौं"
चीनबाट अपेक्षा,"नेपालचीनबीच दुईपक्षीय उच्चस्तरीय वार्ताका लागि चीनका विदेशमन्त्री वाङ वी ३ दिने नेपाल भ्रमणमा काठमाडौं आएका छन् । वार्ता कति फलदायी हुने हो ? त्यो अलिपछि मात्र थाहा होला । उनको नेपाल भ्रमण उपलब्धिमूलक बनोस् भन्ने हरेक नेपाली चाहन्छन् । नेपाल सरकारले बेल्ट एन्ड रोड इनिसिएटिभ अन्तर्गत यसअघि तय भएका ९ परियोजनालाई नै अघि सार्ने बताइँदैछ । चीनलाई मनाएर ती परियोजनालाई गति दिनसके नेपालका लागि ठूलो उपलब्धि हुनेछ । यिनै परियोजनाभित्र केरुङकाठमाडौं रेल, सडक सञ्जाल र ठूला जलविद्युत योजनाहरू परेका छन् । जुन राम्रा छन्, तर काम भने आजसम्म सिन्को भाँचेको अनुभूत गर्न पाइएको छैन । जसलाई यो वार्ताले गति देला भन्ने अपेक्षा गरिएको छ । कुनै पनि योजना, परियोजना केवल कागजमा सीमित भए त्यसले कुनै प्रतिफल दिँदैन । त्यसका लागि कार्यान्वयन तहमा जानैपर्छ । तर चीनले बनाइदिने भनिएका ९ परियोजना अहिलेसम्म कागजमै सीमित भएको हुँदा चीन पनि केवल आश्वासनकै भरमा नेपाललाई थमथमाइराख्न चाहन्छ कि भन्ने शंका उब्जेको छ ।भारतले २०७२ मा नेपालमाथि अनाहकमा नाकाबन्दी गरेपछि नेपालीहरूले चीनलाई निकै सम्झना गरे । नेताहरूले चीनबाट रेल र तेल जसरी भए पनि ल्याइछाड्ने भाषण गरे । तर जसै नाकाबन्दी खत्तम भयो, नेपालका नेताहरूले ती सबै कुरा बिर्से । उनीहरूले भोलि पनि कुनै दिन भारतले नाकाबन्दी गर्न सक्छ भन्ने दीर्घसोच राखी काम गर्न सकेनन् । जुन आवश्यक थियो । किनकि भारतले नेपाललाई एकपटक होइन ३३ पटक नाकाबन्दी गरिसकेको छ । यो देख्दादेख्दै पनि नेताहरू चीनबाट रेल र तेल ल्याउन, फराकिला सडकहरू बनाउन र कम्तीमा ६ महिनासम्म पुग्ने इन्धन भण्डारण क्षमता बढाउन नलाग्नु उदेकलाग्दो पक्ष हो । गोपाल देवकोटा, गौरीघाट, काठमाडौं"
मधेसको जग्गाजमिनमा आँखा,"रीता साहको भूमि ऐन र मधेसी मनको त्रास यथार्थमा आधारित छ । शासकहरूले मधेसको धेरै भूमि विर्ता बाँडे । हामीले कमाइधमाइ गरिआएको जग्गा विर्तावालका भए । व्यवस्था परिवर्तन भएसँगै तिनले बेचेर गए । राजा महेन्द्रले तराईलाई असली रूपमै कब्जा गरे । पुर्खाको दुःखले आर्ज्याको सम्पत्ति ठानेर जे पनि गर्न सकिन्छ भन्ने भावले काम गरे । भूमिसुधार लागू गरेर मधेसका जग्गा नक्कली सुकुमवासीलाई वितरण गरे । उनको नजरमा मधेसमा कोही सुकुमवासी थिएन । जंगल फँडानी गरेर त्यसमा शरणार्थीर्लाई मात्र होइन, सम्पूर्ण पहाडवासीलाई बसाले । यस प्रक्रियामा २२ जिल्लाको मधेसलाई ८ जिल्लामा सीमित पारियो । आज पनि भूमि ऐन बनेको छ । त्यसको पनि उद्देश्य त्यही हो । अब सबै मधेसीले डटेर यसको प्रतिरोध गर्नुपर्छ । डाशिवशंकर यादव, छपकैया, वीरगन्ज"
गैरजिम्मेवार सांसद,"२ नं प्रदेशका सांसदहरूले सांसदकै योजनामा कर्मचारीहरूले ३० प्रतिशतसम्म कमिसन माग्छन् भन्दै संसदमै कुरा उठाए भन्दा लाजले भुतुक्क भइयो । कर्मचारीहरू पनि यही देशका नागरिक हुन्, अनि कर्मचारीहरूलाई नियुक्त गर्ने, सरुवाबढुवा गर्ने, राम्रालाई पुरस्कार, खराबलाई दण्डजरिवाना गर्ने काम जनप्रतिनिधिहरूकै हो भने कहाँबाट कसरी कमिसन नखाई कर्मचारीले काम गर्दैनन् भन्ने आवाज आउँछ ? सांसदहरू नै यस्ता गैरजिम्मेवार, निरीह र अरुलाई दोष दिएर जनतासँग साँखुल्ले हुन खोजेजस्तो गरी निर्लज्ज बोली बोलिरहेका हुन्छन् । यसको वास्तविकता अर्कै छ । कार्यकर्ताहरूको पालनपोषण र आफ्नो व्यक्तिगत स्वार्थपूर्तिका लागि अर्कै निकायबाट बनेका आयोजना, बन्दै नबनेका आयोजना अनि अर्कै शीर्षकको रकमबाट बन्दै गरेका आयोजनामा उपभोक्ता समितिमार्फत दोहोरोतेहोरो रकम भुक्तानी दिलाउन गरिने प्रयासस्वरुप कर्मचारीहरूले मौका पाउँछन् । भागबन्डा मिले चेकमा सही गर्छन्, नत्र हाम्रो जागिर जान्छ हजुर भन्छन् । दुई हात जोड्छन्, ढुक्छन्, साँच्चैको साधु बनेर बस्छन् । गोविन्दराज कोइराला, हर्कपुर नवलपुर"
गौहत्या छानबिन कहाँ पुग्यो ?,"कुनै पनि समाजको भनेकै त्यही समाजका मानिसको व्यवहार हो । मान्छे जब मान्छे भएर बस्न सक्दैन, पशुभन्दा पनि तल्लो स्तरको काम गर्छ भने उसलाई के भन्ने ? पैसाका लागि मान्न्छेले जस्तोसुकै गैरकानुनी काम गर्न पनि पछि नपर्ने भयो । फितलो कानुनी कारबाही, राजनीतिक संरक्षणमा अपराध कर्म बढ्दै गएका छन् । मान्छे मार्ने काम सामान्यजस्तै भइसक्यो । मान्छेमा मानवता हराएको छ । नीति, नियम, कानुनसँग कोही डराउँदैनन् । नेपालगन्जबाट लगिएका ३ सय ७० वटा गाई, बाछामध्ये ३५ वटा सुर्खेतको कटुवास्थित जंगलमा मृत अवस्थामा भेटिएका थिए । ती गाई, बाछाहरूलाई दैलेख लान भनेर बीच बाटोमा भिरबाट खसालेर मारिएको अनुमान गरिएको छ । यस्तो निन्दनीय कार्य कसले गर्यो ? पत्रत्रिकाले समाचार छापेपछि सरकारले बाध्य भएर छानबिन आयोग गठन गरेको छ । तर त्यसले निष्पक्ष छानबिन गर्ला भनी आस गर्न भने सकिँदैन । सरकारले जनआक्रोश मत्थर पार्नमात्र खोजअनुसन्धान टोली बनाएको हो कि साँच्चिकै बनाएको हो, त्यो हेर्न बाँकी नै छ । कसले के प्रयोजनका लागि नेपालगन्जबाट ती गाईहरू लिएर गए ? अहिले त स्थानीय सरकार पनि छ । स्थानीय सरकारको अनुमतिबिना गाई कसरी लगिए ? पहिला त्यो खोजअनुसन्धानको विषय बन्नुपर्छ । राज्यले गाईलाई राष्ट्रिय जनवारको रूपमा घोषणा गरेको छ भन्ने सुनिएको छ । भारतमा गाई काट्ने वधशाला धमाधम बन्द गरिँदैछ । हामीकहाँ भने त्यसले प्रश्रय पाउँदैछ । यस्ता कुकर्मर् गर्ने अपराधीलाई कडा कारबाही होस् । भविष्यमा यस्तो कार्य गर्ने कसैले आँट नगरुन् । पुरुषोत्तम घिमिरे, जोरपाटी, काठमाडौं"
आश्चर्यचकित भएँ,"आइतबार कान्तिपुर दैनिकमा गर्भवती शिक्षिकालाई बिदा नदिंँदा चिकित्सकले आराम गर्नु भने पनि प्रधानाध्यापकले बिदा दिएनन् शीर्षकमा प्रकाशित समाचारमा मेरो गम्भीर ध्यानाकर्षण भएको छ । उक्त समाचारमा मेरो नामसमेत उल्लेख भएको देख्दा म आश्चर्यचकित भएको छु । त्यौड माध्यमिक विद्यालयका प्रधानाध्यापकले नेपाल शिक्षक संघका पूर्वअध्यक्ष मोहन ज्ञवालीको परामर्श लिएको भन्ने कुरामा कुनै सत्यता नभएको स्पष्ट पार्छु । मोहन ज्ञवाली, पूर्वअध्यक्ष, नेपाल शिक्षक संघ"
सांस्कृतिक राजनीति र दलित,"भुइँतहका अन्तरविरोधकाठमाडौंमा समता उत्सव लाई सम्बोधन गर्ने क्रममा अध्येता ब्रजरञ्जन मणिले लोकतान्त्रिक भनिने भारतीय राज्य र समाजमा वर्णव्यवस्था र जातप्रथाको प्रभावबारे नेपालसँग मिल्दोजुल्दो सामाजिकराजनीतिक परिदृश्य देखाएका छन् । उनको भनाइ छ, हामीसँग भएका जुनसुकै सर्वेक्षण वा तथ्याङ्कले पनि इन्जिनियरिङ, चिकित्सा, ब्याङ्किङ, पत्रकारिता र प्राध्यापनजस्ता आधुनिक पेसामा ऐतिहासिक रूपमा थिचोमिचोमा परेका जात तथा समुदायको कम प्रतिनिधित्व हुने गरेको देखाएका छन् । लोकप्रिय विश्वासका बावजुद, व्यक्तिगत प्रतिभा र उपलब्धिले भन्दा पनि जात, वर्ग र पितृसत्ताको संरचनाले शिक्षाको असमान वितरण, व्यावसायिक सफलता, स्रोतसाधन तथा सम्पत्ति निर्धारण गर्ने कुरा धेरै समाजशास्त्रीय अध्ययनले देखाएका छन् । यसको अर्थ के हो भने, विभेदको यथार्थ र सोच अझै पनि जारी छ ! लोकतन्त्रको युगमा यसलाई छोप्न जानिएको छ । हामी सबैले एउटै संविधान र यसमा रहेको समानताको नियम मान्छौं भन्दैमा हामी साँच्चै बराबर छौं र समाजमा जातीय तथा लैंगिक सुविधा र बहिष्करण छैन भन्ने हुँदैन ।वर्णव्यवस्था र जातप्रथाबारे अध्ययन गर्ने अधिकांश समाजशास्त्रीदेखि राजनीतिशास्त्रीसम्मको मत छ समानतावादी लोकतन्त्र र असमानतावादी वर्णव्यवस्थाजातप्रथा एकअर्काका विरोधी तत्त्व हुन् । सबै मानिस समान छन् भन्ने आफ्ना आधारभूत मूल्यमान्यता र सिद्धान्तविपरीत रहेका विभेदकारी वर्णव्यवस्थाजातप्रथालाई बोक्ने वा बेवास्ता गर्ने गरियो भने लोकतन्त्र औपचारिक बन्न पुग्छ । त्यस्ता औपचारिक लोकतन्त्रका अन्तरविरोधले नेपालको लोकतान्त्रिक गणतन्त्रलाई पनि खुम्च्याउने मात्रै होइन, सखाप नै पार्न सक्छन् । समाज, मिडियादेखि पार्टी, राज्य, सरकारसम्ममा एक धर्म, एक वर्ण, एक जात, एक लिंगको प्रभुत्वले लोकतान्त्रिक गणतन्त्रलाई मरीचजस्तै खुम्च्याएको छ, यसको चिहानका लागि खाडल पनि खन्दै गरेको छ । लोकतान्त्रिक गणतन्त्रलाई राजावादी वा विप्लववादीभन्दा पनि जातवादी धमिराहरू खतरनाक छन्, जसले यसका आधारभूत मूल्यमान्यता र संरचनालाई ध्वस्त पार्दै छन्, लोकतन्त्रकै नाममा !राज्य, समाज र व्यक्तिका मनको पुनःसंरचनाऔपचारिक लोकतन्त्रले संविधानमार्फत सबै मानिस समान हुन् भन्दाभन्दै पनि अनेक कानुन र ऐनबाट असमानता कायम राख्ने गरेको तथ्य कसैबाट छिपेको छैन । त्यसमा पनि लोकतन्त्र र संविधानका कैयौं धारामा साखुल्ले भएर समान मानिएका मानिसलाई पनि जातवादी समाजले अनेक ठप्पा लगाएर असमान व्यवहार गर्दै आएको छ, चाहे त्यो धर्म, वर्ण, जात, थरी, लिंग, भाषा वा क्षेत्रको नाममा किन नहोओस् । भारतमा केही मात्रामा समानताको मामिलामा राज्य र समाजको द्वन्द्व देखिन्छ, राज्यले संविधान र प्रशासनबाट सबै धर्म, वर्ण, लिंगका मानिसलाई समान मान्दै उनीहरूका हक सुरक्षित गर्न खोज्दा जातवादी समाजले त्यसलाई लत्त्याउन खोजेको पाइन्छ । तर नेपालमा त खसआर्यको सर्वोच्चतालाई स्वीकार्ने संविधानले नै एक नश्ल, वर्ण, जातलाई मान्यता दिने अनि कुनैलाई बहिष्कृत गर्ने क्रम जारी रहेको अवस्थामा औपचारिक लोकतन्त्रको असमानता र विभेदको भ्वाङ नराम्ररी देखिएको छ र जातवादी समाजले त्यसैलाई मलजल गर्नु कुनै अनौठो होइन । नेपालमा राज्य र समाजबीच अन्तरविरोध नहुनु अनौठो परिघटना हो । नेपालमा सामन्तवादबाट पुँजीवादको संक्रमणसँगै हामी सबै मानिस समान छौं भन्न जान्ने भएका छौं, पुँजीवादी लोकतन्त्रसँगै जन्मजात विशिष्ट पद, पदवी, पैसा, प्रतिष्ठा प्राप्तिको सहुलियतपूर्ण बाटो खुम्चिनुपर्ने हो, तर व्यवहारमा प्रायः यथावतै छ । त्यस्तै राजनीतिक व्यवस्थामा आमूल परिवर्तनका लागि भएका आन्दोलनका क्रममा उठेका राज्यसँगै समाज र व्यक्तिका मनको पनि पुनःसंरचनाको कार्यभार थाँती नै छ । केही नेताकार्यकर्तालाई मुख्यमन्त्री र मन्त्री बनाउने गरी प्रदेश बनाउने बाहेक खासै संघीयकरण भएको छैन, सबै सभ्यता, जाति, भाषा र क्षेत्रको प्रतिनिधित्व हुने गरी पुनःसंरचना त आकाशको फलजस्तै भएको छ । अतः यतिखेरको मुख्य सवाल हो नेपाली राज्य र समाजको सबैभन्दा पीँधमा पारिएका वर्ग, वर्ण, जात, लिंगका मानिसका एकाध सांकेतिक प्रतिनिधित्व गराउने बाहेक केही नगर्ने नेपाली राज्य झन्झनै एकल जातवादी हुनथालेका बेला दलितको कोणबाट लोकतन्त्रको लोकतन्त्रीकरण गर्ने कसरी ? सांकेतिक प्रतिनिधित्वका ठाउँमा समानुपातिक प्रतिनिधित्व गर्ने गरी राज्य, सरकार, प्रशासन, अदालतदेखि मिडिया, शिक्षा, रोजगार, ज्ञान उत्पादनमा व्यापक हिस्सेदारी, स्वामित्व र अपतत्त्व प्रत्याभूति गर्ने खालका लोकतान्त्रिक संरचना, पद्धति र विधि के होलान् ? यस्ता ज्वलन्त प्रश्नको सम्यक् उत्तर खोजिएन भने लोकतान्त्रिक गणतन्त्र मरणासन्न हुन्छ नै, हामी सबै पनि आआफ्ना लोकतान्त्रिक र समाजवादी मुखुन्डो बोकेर मलामी जान बाध्य हुनेछौं ।"
आत्महत्या टार्न सकिन्छ,"आत्महत्या अर्थात् आफैले जानीजानी गरिने आफ्नो हत्या झट्ट हेर्दा कुनै रोगसँग सम्बन्धित देखिँंदैन, सामाजिक समस्याका कारण यस्तो भएको भन्ने लाग्छ, जुन सत्य होइन । विभिन्न देशमा गरिएका शोधअनुसन्धान अनुसार, आत्महत्या शारीरिक (जैविक), मानसिक तथा सामाजिक समस्याको सम्मिश्रणका कारण गर्ने गरिन्छ ।विश्व स्वास्थ्य संगठन (डब्लुटीओ) का अनुसार, हरेक चालीस सेकेन्डमा एक व्यक्तिले आत्महत्या गर्ने गरेको छ । हाम्रो छिमेकी भारतमा मात्रै हरेक दुई मिनेटमा एक जनाको आत्महत्या हुने गरेको छ । यद्यपि नेपालमा आत्महत्याबारे शोधअनुसन्धान कमै भएको छ, तथापि प्रहरी प्रधान कार्यालयको पछिल्लो तथ्यांकले बताउँछ हरेक दिन करिब सोह्र जनाले आत्महत्या गर्ने गरेका छन् । वास्तविक तथ्यांक योभन्दा बढी हुन सक्छ ।डब्लुटीओको सन् २०१६ को तथ्यांक अनुसार, विश्वमा १५२९ वर्ष उमेरका युवाको मृत्युको दोस्रो कारक आत्महत्या हो । त्यसमाथि विश्वमा हुने आत्महत्याको सबैभन्दा बढी, अर्थात् ७९ प्रतिशत, नेपालजस्ता अल्प र विकासशील देशहरूमा हुने गरेको छ । विश्वभर हरेक वर्ष ८ लाख मान्छेको ज्यान आत्महत्याबाट जाने गरेको छ । यसरी हेर्दा आत्महत्या जनस्वास्थ्य सम्बन्धी जटिल समस्या रहेको र यसको रोकथाम ठूलो चुनौती बनेको छ । त्यसैले जनचेतनाका लागि हरेक १० सेप्टेम्बरलाई आत्महत्या रोकथाम दिवसका रूपमा मनाउन थालिएको छ । यो वर्षको नारा छ सबैजना मिलेर आत्महत्या रोकथाम गरौं (वर्किङ टुगेदर टु प्रिभेन्ट सुसाइड) ।नेपालमा आत्महत्यालाई प्रहरीले अपराध अन्तर्गत राख्ने गरेको छ । पश्चिमी मुलुकहरूमा चाहिँ यसलाई राष्ट्रिय स्वास्थ्य रेकर्डमा उल्लेख गरिन्छ । करिब २५ राष्ट्रमा आत्महत्यालाई गैरकानुनी मानिएको छ । २० राष्ट्रमा, इस्लामिक कानुन अनुसार, आत्महत्या प्रयास गर्नेलाई पनि दण्डसजाय वा जेल चलान गर्ने गरिन्छ । युरोपको कुनै पनि मुलुकमा अचेल आत्महत्या वा आत्महत्या प्रयासलाई अपराध अन्तर्गत उल्लेख गरिँंदैन । यद्यपि १९ औं शताब्दीसम्म अधिकांश युरोपेली मुलुकमा आत्महत्यालाई अपराध मानिन्थ्यो । अस्ट्र्रेलियामा पनि अपराध मानिँदैन । अमेरिकामा गैरकानुनी मानिँदैन, तर आत्महत्या प्रयासलाई केही दण्डसजायको व्यवस्था गरिएको छ । भारतमा गैरकानुनी मानिएको थियो र आत्महत्या प्रयासबाट बाँंचेकालाई एक वर्ष जेल पठाउने व्यवस्था थियो । तर अप्रिल २०१७ मा भारतीय संसदले मानसिक स्वास्थ्य कानुन पास गरेर आत्महत्यालाई अपराधबाट हटायो । त्यो कानुन जुलाई २०१८ देखि लागू भैसकेको छ ।नेपालको परिप्रेक्ष्यमा देवानी र फौजदारी कानुनमा सबै प्रकारका शंकास्पद आत्महत्याको प्रहरीबाट अनुसन्धान गर्नुपर्ने उल्लेख छ । तर आत्महत्या वा आत्महत्या प्रयासलाई अपराध मान्ने अथवा दण्डसजाय गर्ने प्रावधान देखिंँदैन । नेपालमा आत्महत्या गैरकानुनी नभए पनि जनमानसमा यसबारे गलत बुझाइ छ ।आफ्नो ज्यान लिने निर्णय गर्न कसैलाई पनि सहज हुन्न । त्यसैले कसैले आत्महत्या किन गर्यो भन्ने बुझ्न व्यक्तिविशेषका विभिन्न पक्ष केलाउनु जरुरी हुन्छ, न कि कुनै एउटा सामाजिक पक्ष । व्यक्तिविशेषको शारीरिक स्वास्थ्य तथा वंशानुगत संरचना, मनोवैज्ञानिक स्वास्थ्य, सामाजिकधार्मिक र कानुनी समस्या तथा दीर्घकालीन शारीरिक अशक्ततालाई यसमा विश्लेषण गर्नुपर्ने हुन्छ । विभिन्न अध्ययन अनुसार, आत्महत्या गर्नेहरूको मस्तिष्कमा विशेषतः सेरेटोनिन नामक रसायनको कमी रहेको पाइन्छ । तर पनि आत्महत्याको कुनै एउटा मात्र कारक हुन सक्दैन । डिप्रेसन भएका, लागुऔषध प्रयोगकर्ता, अत्यधिक मद्यपान गर्ने (अल्कोहल डिपेन्डेन्ट), व्यक्तित्व सम्बन्धी समस्याहरू भएका, स्क्रिजोफ्रेनिया भएका, आत्तिने रोग (एंक्जाइटी) भएका व्यक्तिहरूले आत्महत्या गर्ने सम्भावना बढी हुने विभिन्न अध्ययनले पुष्टि गरेका छन् ।आत्महत्या नेपालसहित विश्वकै जटिल जनस्वास्थ्य समस्या भए पनि यसलाई रोकथाम गर्न सकिन्छ । नेपालमा सर्वप्रथम आत्महत्या वा आत्महत्या प्रयासलाई अपराधको अवधारणाबाट निकाल्नु पनि अत्यावश्यक छ । अनिमा सरकार र नागरिक समाज दुवै मिलेर आत्महत्याका लागि प्रयोग गरिने कीटनाशक औषधि, मादक पदार्थ लगायतमा निगरानी र अनुगमन गर्नुपर्छ । मानसिक स्वास्थ्य समस्याको उपचारको व्यवस्था, स्वास्थ्यकर्मीलाई यसको पहिचान र रोकथाम सम्बन्धी तालिम, जनमानसदेखि लिएर स्कुलकलेजमा जागरण कार्यक्रम सञ्चालन गर्नु जरुरी छ । चौबीसघण्टे टेलिफोन हटलाइन तथा उपचार सेन्टरको सुविधा पनि आत्महत्या रोकथाममा महत्त्वपूर्ण हुन सक्छन् ।लेखक त्रिवि शिक्षण अस्पतालका मनोचिकित्सक हुन् ।"
बीपीलाई बुझ्ने आआफ्नै दृष्टि,"नेपालका प्रथम जननिर्वाचित प्रधानमन्त्री बीपी कोइरालालाई जसरी बुझे पनि हुने बनाइएको छ । प्रायः मानिस अरूका विचारलाई आफूअनुकूल हेर्ने गर्छन्, आआफ्नै व्याख्यामा तौलिन्छन् । त्यस्तो व्याख्यामा सम्बन्धितकै विचारअभिव्यक्तिलाई उल्टोसुल्टो पार्ने पनि गरिन्छ । सायद आयामिक विचारव्यक्तित्वप्रति हुने यस्तै हो ।कान्तिपुरमा प्रकाशित सीके लालको बीपीको मधेस दृष्टि लेखले एउटा बहस सतहमा ल्याएको छ । त्यसबारे केही भन्नुअघि, बीपीलाई आआफ्नै अनुकूलतामा बुझ्ने दृष्टिबारे लेखूँ ।मेलमिलाप नीतिको हवाला दिएर कसैले उहाँलाई राजावादी साबित गर्न पूरा शक्ति लगाएका छन् । कोही गणतन्त्रलाई बीपीको चिन्तन र स्वीकृतिबाहिरको मान्दैनन् । राष्ट्रवाद र देशभक्तिबारे बीपीको चेतचिन्तनलाई दरबारिया दूरबिनबाट हेर्ने पनि भए । राजनीतिमा अनेक लाञ्छना कथेर प्रहार गरिएका बीपीको लेखनीप्रति पनि त्यही अन्याय भयो । बीपीलाई व्यापक लाञ्छित गर्नमा पञ्चकम्युनिस्ट गठबन्धन सक्रिय रह्यो । छिटफुट त्यो क्रम अद्यापि छ । सीके लालको लेखमा जे द्वेष भन्न खोजिएको छ, पेटबोली त्यो भन्न वा बताउन तथ्यमा समर्थ छैन । उनकै शब्द सापटी लिएर, सिल्ली सिजन मा बहसका लागि यो लेख प्रस्तुत गरिएको चाहिंँ स्विकार्न सकिन्छ । समाचारबाहिर वैचारिकता बाँकी छ भन्ने देखाउन बुद्धिमत्ता प्रदर्शन गर्नुपर्ने हुन्छ लेख्ने उनले लेखमा मधेसबारे बीपीको होइन, आफूले गढेको कुरा बीपीको भनेर प्रक्षेपित गर्ने बुद्धिमत्ता प्रदर्शित गरेका हुन सक्छन् । त्यसमा प्रस्तुत दृष्टि लालनिर्मित हो । बीपीकै भनाइले पुष्टि हुने उदाहरण त्यसमा छैन । सीके लालले त्यस बखतको कालचेतनाका अग्रणीलाई वर्तमान मान्यताका आधारमा मूल्यांकन गर्न मिल्दैन भन्ने पनि स्विकारेका छन् । उनले उद्धृत गरेका बीपीको भनाइ म पनि मधेशी हुँ लगायतले बीपीको मधेस दृष्टिलाई नकारात्मक पुष्टि गर्दैनन् । न्याय भए जस्तो पनि लाग्दैन । कमजोरी सच्याउने बीपीको जागरुकताको मुक्तकण्ठले प्रशंसा गरेका लेखकले निरन्तर सच्चिने प्रयत्न ऐतिहासिक रूपले महत्त्वपूर्ण व्यक्तित्वहरूको प्राथमिक पहिचान हो । त्यस मान्यताको रापमा बीपीको दृश्यमान मधेस द्वेष क्षणभरमै पग्लेर बग्छ पनि लेखेका छन् । यति लेखेपछि फेरि द्वेष देख्नुको आधार भेटिँदैन । अध्ययन, जेल र प्रवासमा बिताएका वर्षहरूको फेहरिस्त प्रस्तुत उक्त लेखमा बीपीको मधेस दृष्टिबारे स्वनिर्मित व्याख्यालाई आधार दिन सीके लालले लेखेका छन्, नेपालको संस्कृति एवं समाजबारे बनारस, कलकत्ता एवं दार्जिलिङका प्रवासीहरूसँग सिक्नुपर्ने भयो ।  उनीहरूको अल्पसंख्यकप्रतिको द्वेषभाव (बीपीले) नजानिँदो तवरले ग्रहण गरे । अर्को ठाउँमा लेख्छन्, उनको मधेसबारेको बुझाइ आसेपासेले सुनाएको कुरामा आधारित एवं सतही थियो । यसको पुष्टि हुने कुनै उद्धरणचाहिंँ छैन । सिक्नु नराम्रो होइन । के मधेसबारे बीपीको बुझाइ वा दृष्टिको सीमा उनले खिचेको रेखाभित्र मात्रै सीमित छ त ? उनको मूल्यांकन अनुमानमा सिर्जित देखिन्छ । स्वयं लेखका वाक्यहरू यथार्थपरक कम, विरोधाभासी बढी लाग्छन् । कमीकमजोरी सच्याउने बीपीको तदारुकताबारे उनले ठाउँठाउँमा लेखेको भनाइ सग्लै एक पटक पढौं सुधारवादी राजनेता भएकाले वस्तुस्थिति बदलिएको चाल पाउनासाथ आफ्नो विचार बदल्न बीपी कत्ति पनि ढिलो गर्दैनथे । दूरदर्शी थिए, त्यसैले आफ्ना कमीकमजोरीलाई सच्याउने तत्परता बीपीमा अन्य समकक्षी राजनीतिकर्मीहरूमा भन्दा धेरै थियो । उनी तत्कालीन कालचेतनाका प्रतिनिधि पात्र हुँदाहुँदै पनि गल्ती सकभर नदोहोर्याउने प्रयोगधर्मी राजनीतिकर्मी निःसन्देह थिए ।बीपीको वैचारिक वा कार्यनीतिक तत्परताको यति धेरै बखान गरिसकेपछि पनि विद्वान् लेखक किन उनको मधेस दृष्टिमा खोट देख्ने अनुमान लगाउँछन् ? बीपीको बौद्धिकतामा लेखकले सच्चिने तत्परता देखेका छन् भने, आफ्नो मधेस दृष्टिमा केही कमीकमजोरी थाहा पाउँदा नै बीपी स्वयंले सच्याएको मान्नुपर्ने कुरा लुकाएका छन् । त्यसरी सच्चिने व्यक्तित्वको मधेसज्ञान आसेपासे र प्रवासीको कानेखुसीमा सीमित भन्ने खालको व्याख्या उनकै भनाइले निराधार लाग्छ । सीके लालले अर्कातर्फ लेखेका छन् समाज सुधार, साहित्य सिर्जना, संस्कृति निर्माण एवं राजनीतिक परिवर्तनमा उत्तिकै दक्खल भएको पुनर्जागरण व्यक्तित्व (रेनसान्स पर्सनालिटी) भन्न मिल्ने बीपी मरणोपरान्त खसआर्य जमातका लागि आदर्श स्वरूप (आइडिअल) बन्न पुगेका छन् । बाहुन कुलमा जन्मिनु बीपीको दोष होइन । बीपी विचारको उदात्तता त उनै लालले वर्णन गरेकै छन् । अनि बीपीमा लाल स्वयंले देखेको बहुव्यक्तित्वलाई संकुचित पारामा किन जातिवादी आरोपित गर्न उत्साहित वा भ्रमित छन् ? बीपीले गरेको सामाजिकआर्थिक विभेदविरुद्धको विद्रोह कुनै जाति वा क्षेत्रविशेष मात्रै थिएन । उहाँले फैलाएको चेतना कुनै जाति र क्षेत्रविशेषको बन्धक भयो र ?सीके लालले केही कारण दिएर बीपी भए अहिलेको कांग्रेस विघटन गरिदिन्थे पनि भनेका छन् । त्यस्तै बाँचुन्जेल गद्दार घोषणा गरेका पुष्पलाल श्रेष्ठ एकाएक युगद्रष्टाको रूपमा साम्यवादी इष्टदेवतामा पुनःस्थापित भएका छन् । उनको यो भनाइप्रति गर्नेले अलग्गै बहस गर्लान् । उनको पृथ्वीनारायण शाह र भानुभक्त आचार्यबारेको टिप्पणी पनि एकांगी छ । उनको सदाबहार जातिवादी आरोप यहाँ पनि छ । लेखकको शैली अनुरूप नै कर्मको मर्मभन्दा जातलाई अग्राधिकारमा राखिएको छ । मधेसको मात्रै होइन, हिमाली र पहाडी जीवनप्रति बीपीको दृष्टिलाई उहाँको राजनीतिक दर्शन र यात्राको मर्मबाट हेर्नुपर्छ । प्रजातान्त्रिक, समाजवादी बीपीको दृष्टि कुनै क्षेत्र र जातिविशेषका लागि फरकफरक थियो भन्ठान्नु आफैमा दोषपूर्ण हुन्छ । प्रजातन्त्र र समाजवादी दर्शन सबै नेपालीका पक्षमा समान हो भन्ने आफै स्पष्ट हुन्छ । मूल दर्शनदृष्टिबाट पर हटेर व्यावहारिक तर सानो उदाहरणमा लेखकले सरोज कोइरालालाई ठाउँ छोड्ने तराईको यादवलाई किन बीपीले तनहुँ वा कास्कीबाट उम्मेदवार बनाउनुभएन भन्ने खालको प्रश्न गरेका छन्, तर सरोज कोइरालाले राजनीतिक र चेतनाको कर्मथलो तराई मधेसलाई नै बनाएको बिर्सिएका छन् । उदाहरण दिऊँ रामजीवन सिंहको । उनले कर्मथलो दोलखा बनाए । त्यहींबाट नेपाली कांग्रेसको महासमिति सदस्य र राष्ट्रिय सभा सांसद पनि बने । तराई मधेसका नेपालीले रामजीवनले झैं पहाडको राजनीति गर्न किन गाह्रो मान्छन् ?बीपीले स्पष्ट शब्दमा पहाडे वा मधेसी भावनाले मुलुकको उन्नति हुँदैन (विश्वेश्वरप्रसाद कोइराला, प्रतिनिधि संकलन, प्रधान सम्पादक प्रदीप गिरी) भन्नुले उहाँको मधेस र देश दृष्टिको समग्रता उद्बोध गराउँछ । तराई कि मधेस भन्ने विवाद हालैका वर्षमा निकै भयो, खास गरी संविधान बनाउँदाको आसपास । बीपीको उल्लिखित भनाइमा मधेस उहिल्यै प्रयोग भएको छ । यस्तो तथ्यप्रति सीके लालले आँखा चिम्लिदिएका छन् । बहुआयामिक विचारका हिसाबले जहिले पनि चर्चायोग्य व्यक्तित्वको अर्को नाम हो बीपी । सीके लालकै शब्दमा, बीपीको वार्षिकी र १०६ औं जयन्तीबीच बीपीको मधेस दृष्टिबारे उनले बहसको नयाँ विषय सतहमा तानेर राम्रो गरेको चाहिंँ मान्नुपर्छ । भलै त्यो उनी रचित दृष्टि नै किन नहोआस् । क्षणभरमै पग्लिसकेको द्वेषलाई जीवन्त देख्न चाहने कलमलाई साधुवाद !"
अफगानिस्तानका नेपाली सधैं निसानामा,"काठमाडौं  अफगानिस्तानमा नेपाली सुरक्षा गार्ड सधैं आतंककारीको निसानामा रहेको भन्दै रोजगारदाता, कामदार आपूर्ति गर्ने कम्पनी र म्यानपावर कम्पनीबीच सम्बन्ध र जिम्मेवारी किटान गरेर मात्रै श्रमस्वीकृति दिनुपर्ने भनी उच्चस्तरीय अध्ययन टोलीले दिएको सुझाव सरकारले कार्यान्वयन गरेको छैन । वैदेशिक रोजगार विभागबाट श्रमस्वीकृति लिएर अफगानिस्तानको काबुलमा कार्यरत नेपाली करिब तीन हजार छन् । तीन वर्षअघि काबुलमा आत्मघाती हमलामा १३ नेपाली सुरक्षा गार्ड मारिएपछि सरकारद्वारा गठित उच्चस्तरीय टोलीले अफगानिस्तानमा रहेका नेपाली सुरक्षा गार्डको अवस्था स्थलगत अध्ययन गरी सरकारलाई विस्तृत प्रतिवेदन बुझाएको थियो । प्रतिवेदनका महत्त्वपूर्ण सुझावलाई कार्यान्वयन नगरी सरकारले काबुलमा सुरक्षा गार्ड पठाइरहेको छ । हत्यालगत्तै सरकारले २०७३ असार ९ गते अफगानिस्तानमा सुरक्षाकर्मी पठाउन बन्द गरेको थियो । तर काठमाडौंस्थित अमेरिका, बेलायत र युरोपेली मुलुकका राजदूतले दबाब दिएपछि सरकारले निर्णय तुरुन्तै फिर्ता लिएको थियो ।हामीले सरकारलाई सुरक्षा गार्डको सुरक्षाका लागि भनेर तत्काल र दीर्घकालीन रूपमा चाल्नुपर्ने सुझाव दिएका थियौं, अध्ययन टोलीका एक सदस्यले कान्तिपुरलाई भने, पूरै बन्द गर्नु उचित थिएन । खोल्दा पनि केही विषयमा ध्यान दिनुपर्थ्यो । ती सदस्यले अफगानिस्तानमा घटना भएपछि मात्रै विषय चासो बढ्ने गरेको बताए । हामीले विस्तृत प्रतिवेदन दिँदा घटना सेलाइसकेको थियो । त्यो फाइल दराजमै थन्कियो । प्रतिवेदन कसैले अध्ययन गरेको छैन, उनले भने । प्रतिवेदनमा रोजगारदाता कम्पनीलाई सुरक्षा गार्ड आपूर्ति गर्ने कम्पनी, रोजगारदाता र म्यानपावर कम्पनीबीचको सम्बन्ध र जिम्मेवारी स्पष्ट नभएको उल्लेख छ । सुरक्षा गार्ड आपूर्ति गर्ने कम्पनी र रोजगारदाताबीच सम्झौताको सूचना नेपाल सरकारलाई हुनुपर्छ । कामदार, सप्लाई कम्पनी र म्यानपावरबीच त्रिपक्षीय सम्झौता हुनुपर्छ भन्ने सुझाव दिइएको छ, ती सदस्यले भने, न्यूनतम पारिश्रमिक पनि समयसमयमा पुनरावलोकन र अन्तर्राष्ट्रिय मापदण्डबमोजिम बिमाको व्यवस्था हुनुपर्ने सुझाव पनि छ । प्रतिवेदनले अफगानिस्तानमा सुरक्षा गार्ड पठाउने कि नपठाउने भन्ने विषयमा श्रम, रक्षा, परराष्ट्र, गृह, नेपाल राष्ट्र बैंक र भूतपूर्व सैनिक संगठनबीच गहन छलफलको खाँचो औंल्याइएको छ । यसबारे सरोकार निकायबीच छलफल भएकै छैन । अफगानिस्तानमा रहेका अन्तर्राष्ट्रिय निकायमा समेत नेपाली सुरक्षा गार्डलाई नेपाल सरकारसँग समन्वय नगरी अर्थात् श्रमस्वीकृति नलिई अवैध ढंगले काममा लगाइएको प्रतिवेदनले जनाएको छ । यसमा अफगानिस्तानको परराष्ट्र मन्त्रालयले समेत नेपालको ध्यानाकर्षण गराएको छ । नेपाली सुरक्षा गार्डको सेवा र उपस्थिति अफगानिस्तानका लागि अत्यावश्यक छ । अफगानिस्तान सरकार नेपालका लागि आवश्यक र सम्भव सबै प्रकारको सहयोग गर्न तयार छ, नेपाल हेर्न राजनीतिक विभागका महानिर्देशक मुसा अरिफीको भनाइ उद्धृत गर्दै प्रतिवेदनमा लेखिएको छ, अफगानिस्तानमा रहेका अलेखबद्ध कामदारको संख्या र समस्या नियन्त्रण गर्न नेपालले कडा कदम चाल्नुपर्छ ।काबुलमा सबभन्दा बढी अमेरिकी दूतावासमा झन्डै ८ सय नेपाली सुरक्षा गार्डका रूपमा कार्यरत छन् । नेपाली सेनाको विशेष गढमा काम गरिसकेकाहरूलाई मात्रै लाने गरिएको छ । यसका लागि अमेरिकी कम्पनी एईजीआईएस कम्पनीमा नेपालको एफसीआई म्यानपावर कम्पनीले भर्ना गरेर लैजाने गरेको छ । त्यहाँ नेपालीले न्यूनतम तलब ११ सय डलर पाउने गरेका छन् । युरोपियन युनियनका लागि पेज प्रोटेक्सन सर्भिस (पीपीएस) ले कामदार आपूर्ति गर्ने गर्छ । पीपीएसले नेपालको युनिभर्सल कनेक्सन म्यानपावर कम्पनीमार्फत कामदार भर्ना गर्छ । उनीहरूको न्यूनतम तलब ८ सय १० युरो छ । संयुक्त राष्ट्रसंघ तथा यसका विशिष्टीकृत निकायका लागि इन्टरनेसनल डिपार्टमेन्ट अफ गोर्खा अर्थात् सक्कली गोर्खा (आईडीजी) ले सुरक्षा गार्ड आपूर्ति गर्छ । यो कम्पनीमा कार्यरत सुरक्षा गार्डको न्यूनतम तलब १ हजार २ सय ५० अमेरिकी डलर, निःशुल्क औषधि उपचार, एक लाख डलर बिमाको सुविधा छ । यो कम्पनीमा २००३ देखि २०१६ सम्म ५ जना मात्रै नेपाली सुरक्षा गार्डको ज्यान गएको सक्कली गोर्खाको दाबी छ । क्यानेडियन दूतावासका लागि भने सेवर इन्टरनेसनल कम्पनीले सुरक्षा गार्ड उपलब्ध गराउँदै आएको छ । यही दूतावासमा कार्यरत १३ जना नेपाली मारिएका थिए । वर्षमा झन्डै ११ सयपटक आवतजावत एउटै समयमा हुँदा नेपालीलाई आतंककारीले सहज निसाना बनाएको प्रतिवेदनमा उल्लेख छ । हाल कार्यरत सुरक्षा गार्डलाई दूतावास परिसरभित्रै बस्ने व्यवस्था मिलाइएको छ । घटनापछि नेपालीको न्यूनतम तलब आठ सय डलरबाट बढाएर ९ सय डलर पुर्याइएको छ ।"
चेपाङ बस्तीमा छोनाम,"हेटौंडा  चितवनको राप्ती नगरपालिका१३ कोराक ड्यामका भीमबहादुर प्रजा (चेपाङ) अघिल्लो हप्ता ढ्याङ्ग्रो बोकेर छिमेकी गाउँ जिम्लिङबाट घर फर्कदै थिए । पान्देले पछि आउँछु भनेका छन् । अहिले ढ्याङ्ग्रो मात्रै बोकेर झर्दै छु भीमबहादुरले भने । पान्दे भनेको चेपाङ समुदायको झाँक्री वा पुजारी हुन् । यीनै पान्देले ढ्याङ्ग्रो बजाउँदै र मन्त्र फलाक्दै नयाँ अन्न दिवंगत पित्रृहरूलाई चढाएपछि बल्ल अरुले खाने चलन छ । यही चलन चेपाङ समुदायले मौलिक पर्व छोनाम को रूपमा मनाउँदै आएका छन् । भदौ लागेपछि चेपाङ गाउँमा पान्देको मन्त्र र ढ्याङ्ग्रोको आवाज सुरु हुन्छ । हरेक घरमा फलेको नयाँ खाद्यन्न, तरकारी, फलफुल, कन्दमुल पित्रृलाई चढाउने कार्यको थालनी हुन्छ । भीमबहादुरका अनुसार यसपछि न्वागी खाइन्छ । भदौ लागेपछि चेपाङ बस्तीमा मकै तयार हुन्छ । घिरौला, पिँडालु, चिचिन्डा पनि फलेका हुन्छन् । पानी नलाग्ने पाखो बारीमा रोपेको घैया पाक्ने बेला पनि यही हो । यी सवै अन्न हामीले कुललाई चढाएपछि मात्रै बल्ल आफु खान्छौं कोराक किरनटारका हर्कबहादुर चेपाङले भने । भदौ पहिलो साता नै उनले छोनामको विधि पूरा गरेर घरमा फलेका तरकारीहरू खान सुरु गरेका छन् । किरनटारकै ६६ वर्षीय लालबहादुर चेपाङ त्यो भेगकै कहलिएका पान्दे हुन् । उनका अनुसार भदौ लागेपछि छोनाम सुरु हुन्छ । यो महिनाको सोमबार वा बिहीबार घरगाउँमा छोनामको काम हुन्छ । विस २०६४ सालदेखि नेपाल चेपाङ संघले भदौ २२ लाई छोनाम मनाउने दिनका रुपका घोषणा गरेको छ । छोनाम के हो, कसरी मनाइन्छ भनेर सवैलाई जानकारी दिने उद्देश्यले छोनाम समारोह गर्न थालेका हौं संघका पूर्व अध्यक्ष गोविन्दराम चेपाङले भने । नयाँ पुस्तालाई संस्कृति सिकाउन पनि यस्ता समारोहले सघाउने संघका अर्का पुर्व अध्यक्ष पहलमान चेपाङले भने । चेपाङ समुदायमा धर्म परिवर्तनको लहर चलेको कारण पछिल्लो पुस्ता विस्तारै संस्कृतिप्रति बेखबर बन्दै छ । कोराकका हर्कबहादुर चेपाङका अनुसार क्रिस्चियन बनेका चेपाङहरूले छोनाम मनाउँदैनन् । जिल्ला तहमा कार्यक्रम नभए पनि चेपाङ बहुल राप्ती१० को चेपाङ संघ वडा इकाइले सोमबार किरनटारमा छोनामको कार्यक्रम गरेको थियो । सामूहिक न्वागीमकवानपुरको राक्सिराङ गाउँपालिकाले छोनाम पर्वको अवसरमा शनिबार सार्वजनिक बिदा दियो । यहाँ चेपाङ समुदायको बाक्लो बस्ती छ । आइतबार बेलुकादेखि सोमबार बिहानसम्म राक्सिराङको केन्द्र चैनपुरमा चेपाङहरूले सामूहिक रूपमा छोनाम (न्वागी) पर्व मनाए । युवायुवतीहरू रातभर नाचगान गरे भने चेपाङ झाँक्रीहरूले आफ्नो पितृ र देवतालाई खुसी पार्न रातभर ढ्याङ्ग्रो ठोके । अगुवा चेपाङहरूले युवायुवती र झाँक्रीहरूलाई नाचेर हौस्याएका थिए ।अन्य समुदायको प्रभाव र धर्म परिवर्तनले क्रमशः आफ्नो संस्कृति र पहिचान गुमाउँदै गएको भए पनि केही चेपाङ युवाहरूको सक्रियतामा विगतका केही वर्षदेखि चेपाङ समुदायको सबैभन्दा महत्त्वपूर्ण र ठूलो धार्मिक पूजा छोनाम (न्वागी) पर्व सामूहिक रूपमा मनाउँदै आएका छन् ।विगतमा भदौ पूर्णिमाका दिन चेपाङहरूले एक्लाएक्लै घरमा न्वागी पर्व मनाउँथे । अहिले सामूहिक रूपमा मनाउने गरेका छन् । चेपाङ संघले प्रत्येक वर्षको भदौ २२ गते सामूहिक छोनाम मनाउने निर्णय गरेअनुसार चैनपुरमा सामूहिक छोनाम मनाएको संघका मकवानपुरका अध्यक्ष पूर्णबहादुर चेपाङले बताए । संघद्वारा आयोजित कार्यक्रममा प्रदेश सांसद सन्तबहादुर चेपाङ, आदिवासी जनजाति संघका अध्यक्ष तीर्थ थापा, जनजाति नेता जंगबहादुर गुरुङलगायतको सहभागिता थियो ।छोनाम पर्व चेपाङ जातिको जीवनशैली र संस्कृतिसँग जोडिएको छ । उनीहरू कहाँ बस्छन् र के खान्छन् भन्ने कुरा यो पर्वले चिनारी दिन्छ । उक्त पर्वमा चेपाङका पुरोहित पान्दे झाँक्रीहरूले रातभर ढ्याङ्ग्रो ठोक्दै मन्त्रोच्चारण गरेर नयाँ अन्न देवता र पितृलाई चढाउँदै आफूहरूले पनि खाने गर्छन् । यो चेपाङ जातिको सबैभन्दा ठूलो पर्व हो, प्रदेश सभा सदस्य सन्तबहादुर चेपाङले भने, नयाँ अन्न र फलफूल भूमि र पितृलाई नखुवाएसम्म चेपाङ समुदायले खान नहुने भएकाले भूमि र पितृलाई खुवाउने गरिन्छ । खोलाको शिर र जंगलको पुछारमा बस्ने चेपाङ जातिको पाखो र भिरालो जमिनमा उत्पादन भएका मकै, धान, पिडालु, घिरौला तथा विभिन्न अमिलो फलफूलहरू छोनामका पितृलाई (चढाएर) खुवाएर खाने गर्छन् । छोनाम (न्वागी) को दिन एकपाखे ढ्याङ्ग्रो ठोकेर झाँक्रीहरूले मन्त्रोच्चारण गर्छन् ।छोनामको बेला जग्गेमा चेपाङको पाखोबारीमा फलेको फलफूल र मकै तथा धान राख्ने गरिन्छ । जग्गे नजिकै आगोको धुनी लगाएर चेपाङका झाँक्रीहरू रातभर फलाक्ने गर्छन् भने युवायुवतीहरू नाचगानमा रमाउने गर्छन् । रोजगारीका निम्ति टाढाटाढा गएका चेपाङ युवायुवतीहरू यो पर्वमा घर आउँछन् । छोनामको दिन यसरी ढ्याङ्ग्रो ठोकिएन र मन्त्रोच्चारण गरिएन भने पितृ र देवता रिसाउँछन्, ६४ वर्षे झाँक्री रत्नबहादुर चेपाङले भने, यसरी विधि पुर्याएपछि मात्र नयाँ अन्न र फलफुल खाने बाटो खुल्छ । विधि नपुर्याईकन आफ्नो खुसीमा नयाँ अन्न खाएमा पितृ र देवताले दुःख दिने गर्छ, उनले भने । २०६८ सालको जनगणना अनुसार मुलुकमा ६८ हजार ३ सय ९९ चेपाङको जनसंख्या रहेको छ । मकवानपुरमा ९ हजार ७ सय ७८ पुरुष र ९ हजार ३ सय ७४ महिलासहित १९ हजार १ स ५२ जना चेपाङको बसोबास छ ।"
लुम्बिनीमा रोबोटिक बुद्ध,"लुम्बिनी  यहाँस्थित मायादेवी मन्दिर प्रवेश गर्ने मूलद्वार सामुन्ने दिनहुँ चहलपहल देखिन्छ । मूर्तिकार, चित्रकार, इन्जिनियर र अन्य प्राविधिकहरू असिनपसिन काम गरिरहेका हुन्छन् । दुई दर्जन यस्ता व्यक्ति वर्ष दिनदेखि खटिरहेका छन् । उनीहरूले दिनरात नभनी गरेको परि श्रमले यतिबेला बुद्धग्रामका रूपमा मूर्तरूप पाएको छ । यो रोबोटिक थिएटर हो । यहाँ पर्यटकले बुद्धको जीवनी रोबोर्ट र चित्रकलाको माध्यमबाट अवलोकन गर्न पाउने छन् । यसमा अध्यात्म, कला र प्रविधिको अनुपम संगम हेर्न सकिन्छ । यसअघि लुम्बिनी आउने पर्यटक मन्दिर र गुम्बा अवलोकनपछि फर्किन बाध्य हुन्थे । उनीहरूलाई बुद्धको जीवनी बुझाउने कार्यक्रम थिए । त्यसैले निजी लगानीकर्ताले आठ कठ्ठा जमिनमा रोबोटिक थिएटर तयार गरेका हुन् । यसमा बुद्धको जीवनीमा आधारित रहेर उनको जन्म, दरबार त्याग, बुद्धत्व प्राप्ति र त्यस क्रममा भोगेका विषयमा सचित्र जानकारी गराइनेछ । बुद्धकालमा पुर्याउन यहाँ दुई दर्जनभन्दा धेरै मानवयन्त्र रोबर्ट जडान गरिएको छ । रोबर्टमार्फत् व्यक्त गर्न नसकिने कथालाई भने प्रोजेक्टरको माध्यमबाट दर्शकलाई बुझाइने छ । चित्र र प्रकाशको संयोजन मिलाइएको छ । त्यसले पनि कथालाई वास्तविकता प्रदान गर्ने बुद्धग्राम सञ्चालकले बताए ।बुद्ध जन्मस्थल आउने धेरै जना उनको जीवनीका बारेमा अनविज्ञ हुन्छन्, बुद्धग्राम रोबोटिक थिएटरका सञ्चालक पुरुषोत्तम अर्यालले भने, थिएटरबाट बुद्ध को हुन्, बुद्धको सन्देश के हो भन्ने जानकारी मिल्नेछ । थिएटर सञ्चालनपछि पर्यटकको आगमन र बसाइ अवधि बढाउन मद्दत मिल्ने उनले बताए । यसमा बुद्धको गर्भवास भएको संकेत स्वरूप रानी मायादेवीले देखेको सेतो हात्तीको सपनादेखि बुद्धको जन्म, बुद्ध जन्मेको छैटौं दिनमा ऋषि असितकाल देवलले गरेको भविष्यवाणी, दरबारमा युवराज सिद्धार्थ हुर्केको, शिक्षादीक्षा हासिल गरेको, बुद्धले देखेका वृद्ध, रोगी, मृत्यु, राजदरबार त्यागेको, तपस्या, ज्ञान प्राप्ति, ज्ञान बाँडेको र महापरिनिर्वाण (मृत्यु) सम्मका मुख्य घटनाक्रम स्वचालित रोबर्टबाट देखाइनेछ ।जन्मेदेखिका विभिन्न अवस्थाका बुद्ध, राजा शुद्धोधन, मायादेवी, ऋषि, घोडा, सारथि, दरबारमा बस्ने गरेको कचहरि, बुद्धको तपस्या भंग गर्न खोजिएका प्रयत्न, वृद्ध, रोगी, मृतक, बुद्धका शिष्य सबै व्यक्तिको नाटकको भूमिका रोबर्टले निभाउनेछ । थिएटर निर्माण अन्तिम चरणमा छ । असोजको दोस्रो सातादेखि सञ्चालनमा ल्याइने अर्यालले जनाए । थिएटरमा पस्नासाथ सुरुमा घुमिरहेको पृथ्वीमाथि बुद्धको मूर्ति छ । यस कक्षमा सूर्य, चन्द्रमा र तारालगायत ब्रह्माण्डलाई देखाइएको छ । बुद्ध र बुद्धत्वका बारेमा दर्शकले छोटकरीमा ज्ञान पाउनेछन् । दर्शकलाई केही बेर कक्षामा विपश्यना ध्यान पनि गराइनेछ । त्यहाँबाट अर्को कक्षमा बुद्धको जन्म भएको, जन्मपछि शुद्धोधनको दरबारमा भव्य रूपमा गरिएको हर्षोल्लास, खुसीयाली, छैटौं दिनमा ऋषि अशितकाल देवलले बुद्धलाई संसारले मान्ने गुरु हुन्छन् भनी गरेको भविष्यवाणी, बाल सिद्धार्थको जीवनी देखाइनेछ । तेस्रो कक्षमा बुद्धका मामाका छोरा देवदत्तले वाण हानी घाइते बनाएको हाँसको विषयमा भएको विवाद, दरबारमा बसेको कचहरि देखाइनेछ । चौथो कक्षमा बुद्ध २९ वर्ष पुगेपछि पहिलो पटक दरबारबाहिर देखेको कपिलबस्तु गाउँ, बृद्ध, रोगी, मृत्युका घटनाक्रम देखाइनेछ । पाँचौंमा बुद्धले रातमा दरबार त्यागेको, कन्थक नामको घोडा र सारथि नामका छन्दलाई दरबार फर्कन लगाएर आफू कपाल काटेर दरबार त्यागेको, छैटौं कक्षमा बुद्धले बोधगयाको पीपलको बोटमुनि तपस्या गरेको, बाघ कराएको, बिजुली चम्केको, तपस्या भंग गराउने सबै कुरा देखाइनेछ । सातौं कक्षमा बुद्धत्व प्राप्तिपछि सारनाथमा बुद्धलाई मार्न भनी आएको अगुलीमाल (मान्छे काटेर मान्छेको औंलाको माला लगाउने व्यक्ति, पछि बुद्धको ज्ञानले प्रभावित भएको) सँगको भेट र अन्तिममा बुद्धले कुशीनगरमा आफ्ना शिष्यसँगको साथमा देश त्याग गरेको घटनाक्रम देखाइनेछ । घटनाक्रमसँग मेल खाने हावाहुरी, रुख, जंगल, पोखरी, नदी, गाउँ, बाघलगायत जंगली जनावर सबै देखाइनेछ । करिब पाँच करोड रुपैयाँको लगानी रहेको वातानुकूलित थिएटरमा बुद्धले खाने गरेका खाना पाइने रेस्टुरेन्ट, बुद्धसँग सम्बन्धित चित्र सामग्रीको आर्ट ग्यालरी, बुद्धसँग सम्बन्धित मूर्ति पसल, पर्यटकका लागि कोल्डस्टोर, नेपालमै उत्पादित चिया कफीलगायतका अन्य शोभिनियर र कपडा पसलसमेत उपलब्ध छ । जहाँ बुद्धले लगाउने चेवरदेखि पर्यटकलाई गर्मी यामका लागि नेपाली पस्मिना र ढाका कपडा लगायतका सबै नेपाली उत्पादन देखाइने छ ।"
सोनाक्षीलाई ट्रोलको कुनै मतलब छैन,"आजभोलि कलाकारलाई पनि सुख छैन । फ्यान फ्लोइङमा बढी रमाउने यो जमातका लागि सामाजिक सञ्जालमा चल्तीमा रहेको ट्रोल टाउको दुखाइ बनिरहेको छ । कलाकारले छिसिक्क केही गर्न पाएका हुँदैनन्, ट्रोल भाइरल बनिसक्छ । यसले नकारात्मक टिप्पणी गर्नेलाई मलजल मिल्दै गइरहेको छ । तर बलिउड अभिनेत्री सोनाक्षी सिन्हाले भने आफूलाई ट्रोलले फरक नपार्ने बताएकी छन् । सोनाक्षी पछिल्लो समय ब्याकटुब्याक असफलताको घनचक्करमा फसेकी थिइन् । उनका अकीरा, तेवर, नूर, हृयाप्पी फिर भाग जाएगी, कलंक र खानदानी सफाखाना ले बक्सअफिसमा खराब प्रदर्शन गरेका थिए । ओरालो लागेको मृगलाई बाच्छोले पनि लखेट्छ भनेझैं फिल्म असफल भएपछि सोनाक्षी पनि ट्रोलको खेदाइमा परिन् । जबकि दबंग बाट नौ वर्षअघि बलिउडमा सानदार डेब्यु गरेकी यी अभिनेत्रीलाई त्यसपछिका उनका फिल्म राउडी राठोर, सन अफ सरदार, दबंग २ ले चुरीफुरी निकै बढाइदिएको थियो ।म कुनै पनि नकारात्मक कुराहरू र ट्रोललाई खासै ध्यानै दिन्न । बरु त्यसको बदलामा आफ्नो काममा ध्यान केन्द्रित गर्न रुचाउँछु, सोनाक्षीले भनेकी छन्, कलाकारको मात्रै हैन, जोकोहीको जीवनमा पनि उतारचढाव आउँछ । एउटा सामान्य मान्छेले पनि यसको सामना गर्नुपर्छ । तब न मान्छेको रूपमा विकास हुन्छ । ट्रोलर्स वा हेटर्स के भन्छन् ? म यसको मतलब राख्दिनँ । किनकि म आज यहाँ छु । उनीहरू त्यहींको त्यहीं नै छन् । उनले आफूमा नकारात्मक टिप्पणीलाई बेवास्ता गर्न सक्ने खुबी रहेको दाबी गर्दै आफ्ना लागि काम महत्त्वपूर्ण रहेको बताइन् । सकारात्मक रहनुस् र अघि बढ्नुस्, यति बेला मिसन मंगल को सफलताले राहत पाएकी सोनाक्षीले आफ्ना फिल्म असफल भए पनि काम पाउन भने कमी नआएको बताउँदै यस वर्ष पनि चारचार फिल्म प्रदर्शनको तयारीमा रहेको जानकारी दिइन् । यति बेला भने उनी प्रभु देवा निर्देशित फिल्म दबंग ३ मा पुनः सलमान खानको अपोजिटमा देखिँदै छिन् ।"
सरितालाई गुञ्जन प्रतिभा,"काठमाडौं नारी साहित्यकारहरूको संस्था गुञ्जनले २३ औं वार्षिकोत्सवको अवसर पारेर गुन्जन प्रतिभा पुरस्कारद्वारा कवि सरिता तिवारीलाई पुरस्कृत गरेको छ । समारोहमा विभिन्न व्यक्तित्वहरूलाई पुरस्कार तथा सम्मान प्रदान गरेको छ । त्यसैगरी, नेपाली साहित्यमा विशिष्ट योगदान दिएबापत् स्रष्टा परशु प्रधानलाई गुञ्जन साहित्य पुरस्कार प्रदान गरिएको छ । दुवै पुरस्कार जनही १५ हजार रुपैयाँका हुन् । गुञ्जन बहुभाषी स्रष्टा सम्मान बाट थामी भाषाकी कवि सपना थामीलाई १० हजार रुपैयाँ प्रदान गरियो । गुञ्जनले यस वर्षदेखि थालेको आफ्ना आजीवन सदस्यमध्येलाई दिइने गुञ्जन जेष्ठ नागरिक सम्मान भद्रा घलेलाई पाँच हजार रुपैयाँसहित प्रदान गरिएको छ । गुञ्जन प्रतिभा पुरस्कारले थप उत्साह मिलेको सरिताले बताइन् ।"
विपिन सेल्फी किङ,"अभिनेता विपिन कार्की फिल्म सेल्फी किङ मा देखिने भएका छन् । सम्राट सापकोटाको निर्देशनमा बन्न लागेको उक्त फिल्ममा कार्कीले स्ट्यान्डअप कमेडियनको शीर्ष भूमिका निर्वाह गर्ने भएका छन् । आजदेखि छायांकन थालिने उक्त फिल्मको आइतबार राजधानीमा एक कार्यक्रम गरी टिम घोषणा गरिएको हो । सुवास थापा र दिनेश राउतको संयुक्त लगानी रहने फिल्ममा मुख्य भूमिकामा रहने विपिनसहित लक्ष्मी बर्देवा, भुवन चन्द, अभय बराल, लोकमणि सापकोटा, सविन बाँस्तोला, कमल देवकोटा, राजेश बिसुरालको अभियन रहने छ भने अभिनेत्री केकी अधिकारी विशेष भूमिकामा हुने छिन् ।"
अमेरिकी निर्णय अपरिपक्व,"काबुल अफगानिस्तानमा क्रियाशील तालिवान लडाकु समूहले शान्ति वार्ता रद्द गर्ने अमेरिकी निर्णय अपरिपक्व रहेको जनाएको छ । तालिवानका प्रवक्ताद्वारा जारी विज्ञप्तिमा वार्ता रद्दको निर्णयले सबैभन्दा बढी अमेरिकीहरू नै प्रभावित हुने चेतावनीसमेत दिइएको छ । अफगानिस्तानमा १८ वर्षदेखि जारी युद्ध अन्त्यका लागि भएका प्रयासस्वरूप अमेरिका र तालिवानबीच ९ चरणसम्मको वार्ता भइसकेको छ । तालिवानद्वारा जारी विज्ञप्तिमा वार्ताको अन्तिम समयसम्म राम्रो भइरहे पनि अमेरिका गैरजिम्मेवार बनेको आरोपसमेत लगाइएको छ । वार्ता रद्द गर्ने ट्रम्पको निर्णयपछि दोहोस्थित तालिवानको राजनीतिक कार्यालयमा बसेको तालिवानको जरुरी आन्तरिक बैठक ले उक्त निर्णय गरेको जनाइएको छ । यसअघि अफगान राष्ट्रपति कार्यालयले देशमा वास्ताविक शान्ति स्थापनका लागि तालिवान र सरकारबीच वार्ता हुनुपर्ने जनाएको थियो । अमेरिकी राष्ट्रपति डोनाल्ड ट्रम्पले क्याम्प डेबिडमा अफगान राष्ट्रपति असरफ घानी तथा वरिष्ठ तालिवान नेताबीच तय गरिएको बैठक रद्द गरेको घोषणा आइतबार गरेका थिए । अफगानिस्तानको राजधानी काबुलमा गरिएको पछिल्लो कारबम आक्रमणमा एक अमेरिकी सैनिकको ज्यान गएपछि राष्ट्रपति ट्रम्फ त्रुद्ध बनेका हुन् । आक्रमणको जिम्मा तालिवान समूहले लिएको थियो । ट्रम्पले एक अनपेक्षित कदम चाल्दै मेरिल्यान्ड रिट्रिटमा तालिवान शीर्षस्थ नेता र घानीसहितको बैठक आयोजना गर्न लागेका थिए । अफगान सरकारलाई अमेरिकाको कठपुतली बताउने तालिवान समूहका नेतालाई वार्तामा बोलाइएको उक्त योजनाबारे विस्तृत विवरण सार्वजनिक गरिएको थिएन ।सन् २००१ मा अमेरिकाले अफगानिस्तानमा गरेको अतिक्रमणपछि तालिवान सरकार सत्ताच्युत भएको थियो । २००१ को सेप्टेम्बर ११ मा अमेरिकाको रक्षा मन्त्रालय तथा ट्वीन टावरमा गरिएको आक्रमणको योजनाकार अलकायदा समूहलाई तालिवान सरकारले आ श्रय दिएको भन्दै अमेरिकाले अफगानिस्तानमा आक्रमण गरेको थियो ।अमेरिकी विदेशमन्त्री माइक पोम्पियोले भने अमेरिकी भूमिमा तालिवान समूहसँग वार्ता आयोजना गर्ने निर्णयको बचाउ गरेका छन् । फक्स न्युजसँगको कुराकानीका पोम्पियोले अफगानिस्तानमा शान्ति स्थापना गरी अमेरिकी सेना फिर्ता गर्ने निर्णय अमेरिकी सरकारको प्राथमिकता भएको बताएका छन् । अमेरिकी वार्ताकार जाल्मे खलिलजादले गतसाता तालिवानसँग शान्तिसम्झौता टुंगोमा पुग्ने गतसाता घोषणा गरेका थिए । सम्झौताअनुसार अमेरिकाले २० साताभित्र ५ हजार ४ सय सैनिक अफगानिस्तानबाट फिर्ता लैजाने बताइएको थियो । राष्ट्रपति ट्रम्प पनि पछिल्लो समय अफगानिस्तानबाट अमेरिकी सेना फिर्ता लैजाने पक्षमा छन् । सेना फिर्ताको बदलामा तालिवानले अमेरिका र उसका साझेदारविरुद्ध आक्रमण गर्नेहरूका लागि अफगानिस्तानलाई अखडा बन्न नदिने सुनिश्चित गरेको जनाइएको थियो । तालिवानले अफगानिस्तामा सन् १९९६ देखि २००१ सम्मको शासन गरेको थियो । उक्त अवधिमा तालिवानले महिलाहरूमाथि निर्मम व्यवहार गर्नुका साथै धर्मसम्बन्धी कानुन कडा पारेको थियो । हाल अफगानिस्ताको करिब ७० प्रतिशत भूभागमा तालिवान समूह क्रियाशील छ ।सन् २००१ को अमेरिकी हस्तक्षेपछि अफगानिस्तानमा गठबन्धन राष्ट्रका करिब ३ हजार ५ सय सुरक्षाकर्मीको ज्यान गइसकेको छ । त्यसमध्ये २ हजार ३ सयभन्दा बढी अमेरिकी छन् । सर्वसाधारण, लडाकु र सरकारी फौजको मृत्युको भने यकिन तथ्यांक छैन ।"
मस्को चुनावमा पुटिनलाई झड्का,"मस्को मस्को सहरको संसद्का लागि भएको मतदानमा रूसको सत्तारूढ युनाइटेड रसिया पार्टीले पराजय बेहोरेको छ । चुनावमा पार्टीले करिब एक तिहाइ सिट गुमाए पनि बहुमत भने कायमै राखेको छ । संसद्का ४५ मध्ये पार्टीले २६ सिट जितेको बीबीसीले जनाएको छ । चुनाव अधिकांश विपक्षी उम्मेदवारहरू अयोग्य घोषणा गरिएपछि भएका चुनावमा वामपन्थी, स्वतन्त्र र अन्यले केही सिटहरू हात पारेका छन् ।अनपेक्षित चुनावी नतिजालाई रूसी राष्ट्रपति भ्लादिमिर पुटिनको लोकप्रियतासँग जोडेर हेरिएको छ । कपियले पुटिन इतिहासमै असफल भएका ठानेका अन्तर्राष्ट्रिय सञ्चारमाध्यमले जनाएका छन् । हालैका महिना गरिएका सर्वेक्षणहरूमा पुटिनको लोकप्रियता दर खस्किएको देखिएको थियो । राजधानी मस्कोबाट दलका प्रमुख नेता आन्द्रेई मितेलस्की पराजित भएका छन् । यसलाई पुटिन समर्थक दलले बेहोरेको ठूलो झड्काका रूपमा लिइएको छ । सन् २००१ मा राष्ट्रपति पुटिनलाई समर्थन गर्न युनाइटेड रसिया पार्टी गठन गरिएको थियो । कतिपय विपक्षी नेतालाई चुनावमा प्रतिस्पर्धा गर्न रोक लगाइएपछि मस्कोमा विरोध प्रदर्शन गरिएको थियो । त्यसयता हजारौं विरोधीलाई थुनामा राखिएको छ । पछिल्ला दिनमा सत्तारुढ दलका कतिपय गतिबिधि नकारात्मक भएकाले यसका सबै सदस्यहरूले स्वतन्त्र उम्मेदवारका रूपमा चुनावमा प्रतिस्पर्धा गरेका थिए । कम्युनिस्ट पार्टीले १३ सिट जित्ने ठानिएको छ भने उदारवादी याब्लेकोले र वामपन्थी झुकाव राख्ने जस्ट रसिया दलले ३३ सिट जित्ने अपेक्षा गरिएको छ ।साझेदारहरूलाई चुनावमा लड्नबाट रोक लगाइएपछि विपक्षी नेता एलेक्से नभाल्नीले चनाखो भएर मतदान गर्ने रणनीति अख्तियार गरेका थिए । उनले अघोषित रूपमा युनाइटेड रसियाका उम्मेदवारहरूको भण्डाफोर अभियान चलाएका थिए । रूसका सरकारी सञ्चारमाध्यमले मस्कोको चुनावी परिणामलाई सत्तारूढ दलको जितका रूपमा प्रस्तुत गरिरहेका छन् । मस्को बाहिरका स्थानीय र क्षेत्रीय चुनावमा भने क्रेमलिनको समर्थन पाएका उम्मेदवारहरूले आफ्नो पकड कायमै राखेका छन् ।"
इरानले सिरियालाई तेल बेच्यो,"तेहरानदुबई इरानले अन्तर्राष्ट्रिय प्रतिबन्धका बाबजुद आफ्नो एक ट्यांकरले सिरियालाई तेल बेचेको जनाएको छ । तेल ट्यांकर एड्रियन डार्या१ गत शुक्रबार सिरियाली तटीय क्षेत्रतर्फ गएको भूउपग्रह तस्बिरमा देखिएको थियो । त्यसपछिका विवरण भने अस्पष्ट छन् । इरानी विदेश मन्त्रालयका प्रवक्ताले उक्त ट्यांकर भूमध्यसागरको तटीय क्षेत्रमा पुगेपछि कार्गो सिरिया पठाइएको बताए । पछिल्लो कदमबारे प्रतिक्रिया जनाउँदै अमेरिकाले उक्त ट्यांकरको तेल खरिद गर्नेमाथि प्रतिबन्ध लगाउने घोषणा गरेको छ । राष्ट्रपति डोनाल्ड ट्रम्पले इरानी तेलमाथिको प्रतिबन्ध नहटाइने बताएकाले हामीले दबाब जारी राख्छौं, अमेरिकी अर्थ मन्त्रालयका एक अधिकारीलाई उद्धृत गर्दै समाचार संस्था रोएटर्सले जनाएको छ । गत जुलाईमा बेलायतको सहयोगमा जिब्राल्टारमा नियन्त्रणमा लिएयता उक्त ट्यांकर अमेरिकाइरान कूटनीतिक तनावको केन्द्रमा छ । युरोपेली प्रतिबन्धको उल्लंघन गर्दै सिरिया पुर्याउन लागिएको आशंकामा ट्यांकलाई नियन्त्रणमा लिइएको थियो । तर पछि इरानले सिरिया नपठाउने विश्वास दिलाएपछि ट्यांकरलाई छाडिएको हो । गत अगस्टमा अमेरिकाल ट्यांकरलाई नियन्त्रणमा राखिराख्न आग्रह गरे पनि जिब्राल्टारका अदालतले अस्वीकार गरेको थियो । जहाज नियन्त्रणमा लिन बेलायती जलसेनाले सघाएपछि बेलायत र इरानको समेत सम्बन्ध बिग्रेको थियो । जसको प्रतिक्रियास्वरूप इरानले पनि बेलायती झण्डा अंकित एक ट्यांकर नियन्त्रणमा लिएको थियो । इरानी अधिकारीका अनुसार उक्त ट्यांकरलाई छाड्ने तयारी भइरहेको छ । विदेश मन्त्रालयका प्रवक्ता अब्बास मौसावीका अनुसार स्टेना इम्पेरो नामक ट्यांकरलाई छाड्नका लागि अन्तिम कानुनी प्रक्रिया पूरा गरिंदैछ । इरानले समद्री जलक्षेत्रसम्बन्धी कानुन मिच्दै आफ्नो माछा मार्ने डुंगालाई ठक्कर दिएको भन्दै त्यसलाई नियन्त्रणमा लिइएको बताउँदै आएको थियो ।"
को उठ्ला रवीन्द्रको क्षेत्रमा ?,"पोखरा र बागलुङ  महत्त्वसाथ हेरिएको कास्की निर्वाचन क्षेत्र नम्बर २ मा हुने उपनिर्वाचनको तयारीमा राजनीतिक दल जुटेका छन् । मंसिर १४ को प्रतिनिधिसभा उपनिर्वाचनमा उम्मेदवार टुंगो लगाउन दलहरू कस्सिएका हुन् । पर्यटनमन्त्री रवीन्द्र अधिकारीको निधनपछि उनको क्षेत्र रिक्त छ । कास्की २ बाट चुनाव लड्न हेभिवेट उम्मेदवारको चर्चा छ । नेकपाले नेता वामदेव गौतमलाई उम्मेदवार बनाउने निश्चितप्रायः छ । नेकपा कास्कीका एक प्रभावशाली नेताले गौतमलाई उम्मेदवार बनाउने लगभग टुंगो लागेको बताए । केन्द्रबाट आउँदा उहाँ नै उम्मेदवार हो, उनले भने, बीचमा विद्या भट्टराईको पनि कुरा छ । त्यसो त यसअघि गौतमले रवीन्द्रपत्नी विद्यालाई नै चुनाव लडाउन उपयुक्त हुने सार्वजनिक रूपमै बोलेका थिए । २०७४ को प्रतिनिधिसभा निर्वाचनमा उनी बर्दिया१ मा कांग्रेसका सञ्जयकुमार गौतमसँग ७५३ मतअन्तरले पराजित भएका थिए । रवीन्द्रपत्नी विद्या र केन्द्रीय नेता वामदेव नआउँदा नेकपा कास्की इन्चार्ज राजकाजी गुरुङ बलियो दाबेदार रहेको ती नेताले बताए । वामदेव उम्मेदवार बनून् भन्ने पार्टी केन्द्रको चाहना छ, उनले भने, वामदेव र विद्या नहुने स्थितिमा गुरुङजी नै उम्मेदवार हुने सम्भावना छ । उम्मेदवारको विषयलाई लिएर छलफल चलाउन केन्द्रबाट हालसम्म कुनै निर्देशन नआएको नेकपा कास्की अध्यक्ष कृष्ण थापा बताउँछन् । उम्मेदवारको विषयलाई लिएर अहिलेसम्म आधिकारिक छलफल भएको छैन, उनले भने, असोज ४ मा बैठक छ, त्यहाँ केही छलफल होला । नेकपाले संगठनलाई अद्यावधिक गर्न दसमहिने योजना बनाएको छ । पहिला ४ महिना चुनावलक्षित कार्यक्रम गर्ने, त्यसपछि पार्टी र सत्तालाई सहयोग पुर्याउने योजना बनाउने नेकपाको तयारी छ । कांग्रेसबाट नेता धनराज गुरुङ उम्मेदवार बन्ने चर्चा छ । गुरुङले सामाजिक सञ्जालमै समेत अवसर पाए कास्की २ बाट चुनाव लड्ने इच्छा व्यक्त गरेका थिए । २०७४ को चुनावमा स्याङ्जाबाट प्रतिनिधिसभामा उम्मेदवार बनेका उनले पराजय बेहोरेका थिए । वामदेव आउँदा कांग्रेसबाट बलियो उम्मेदवार ल्याउनुपर्ने आवाज पार्टीभित्र उठेको कांग्रेस कास्कीका कार्यवाहक सभापति आइबहादुर गुरुङ स्विकार्छन् । अहिले उम्मेदवारको विषयमा छलफल भएको छैन, उनी भन्छन्, अन्तबाट ल्याउनैपर्ने जस्तो देखिन्न तर जित्न बलियो उम्मेदवार चाहिने आवाज उठेको छ । उपनिर्वाचन हुने क्षेत्रलाई केन्द्रित गरेर कांग्रेसले गतिविधि अगाडि बढाएको उनले बताए । गत महिना कांग्रेस सभापति शेरबहादुर देउवा, वरिष्ठ नेता रामचन्द्र पौडेलसहितका पदाधिकारी पोखरामा भेला भएर कुनै पनि हालतमा कांग्रेसका उम्मेदवारलाई जिताउन कार्यकर्तालाई निर्देशन दिएका थिए । उपनिर्वाचनमा उम्मेदवार बन्न कांग्रेसबाट धेरै आकांक्षी छन् । उनीहरूले टिकट पाउन केन्द्रदेखि जिल्लासम्म लबिइङ गरिरहेका छन् । रवीन्द्र अधिकारीसँग पराजित देवराज चालिसे पुनः चुनाव लड्ने मनस्थितिमा छन् । महासमिति सदस्य ऋषि काफ्लेले पनि यसपल्ट आफूले पाउनुपर्ने दाबी गरिरहेका छन् । अर्का महासमिति सदस्य उज्ज्वल बरुवाल उम्मेदवारका अर्का दाबेदार हुन् । विजयकुमार गच्छदार नेतृत्वको मधेसी जनअधिकार फोरम कांग्रेसमा मिसिँदा उनी पनि प्रवेश गरेका थिए । पहाडमा गच्छदारको पकड बढाउन पनि आफूलाई उम्मेदवार बनाउन पार्टी नेतृत्वसँग लबिइङ गर्ने उनी बताउँछन् । साझा पार्टीले उम्मेदवार चयन गर्न गृहकार्य थालेको छ । शनिबारसम्म उम्मेदवार घोषणा गर्ने पार्टीको तयारी छ । पार्टीका कास्की र पोखरा महानगर संयोजक घोषणासभामा उम्मेदवारसमेत घोषणा गर्ने तयारी रहेको गण्डकी प्रदेश संयोजक महेश भण्डारीले बताए । यसपल्ट महिला उम्मेदवार उठाउने बताए पनि उनले नाम भनेनन् । सामाजिक प्रतिष्ठा हासिल गरेको, समाजमा राम्रै पहिचान भएको र राजनीतिकै लागि महत्त्वपूर्ण अवसर छाडन तयार उम्मेदवारलाई उठाउँदै छौं, उनले भने । नेकपाबाट वामदेव गौतम र कांग्रेसबाट धनराज गुरुङ उम्मेदवार बनेको खण्डमा साझा पार्टीका संयोजक रवीन्द्र मिश्रलाई मैदानमा उतार्ने उनले जानकारी दिए । वैकल्पिक राजनीतिको चासो भनेको सम्बन्धित जिल्लाकै उम्मेदवार उठाउनुपर्छ भन्ने हो, उनले भने, तर हेभिवेट आउने अवस्थामा गण्डकी प्रदेशले पार्टी संयोजकलाई नै उम्मेदवार बन्न माग गर्छ । पुराना पार्टीप्रति जनताको एक किसिमको निराशा रहेकाले आफ्नो पार्टी मुख्य दाबेदार भएको उनी दाबी गर्छन् । यीबाहेक समाजवादी पार्टी नेपालबाट किरण थापा, राप्रपाबाट सीता केसी उम्मेदवार बन्ने चर्चा छ । यो स्वर्गीय रवीन्द्रले तीन पटक जितेको ठाउँ हो । जिल्ला निर्वाचन कार्यालय कास्कीका अनुसार साउन १६ सम्म एक हजार ६ सय १० मतदाता थपिएका छन् । २०७४ मा यस क्षेत्रमा कुल ७० हजार ६ सय ५१ मतदाता थिए । थपिएकासहित उपनिर्वाचनमा ७२ हजार २ सय ६१ ले मतदान गर्न पाउनेछन् । यद्यपि बसाइँ सराइ गर्दा यो संख्या थपघट हुन सक्ने जिल्ला निर्वाचन अधिकारी महेन्द्रराज सुवेदीको भनाइ छ । यसअघिको निर्वाचनमा कास्की २ मा ३२ मतदान स्थल र ८२ केन्द्र थिए । उक्त क्षेत्रमा ७० हजार ६ सय ५१ मध्ये ४९ हजार ९ सय १४ मत खसेको थियो । त्यसमा १ हजार ४ सय ६४ मत बदर भएका थिए । १ स्वतन्त्रसहित १३ उम्मेदवार चुनावी मैदानमा थिए । ११ उम्मेदवारको जमानत जफत भएको थियो । तेस्रो स्थानमा तत्कालीन साझा विवेकशील पार्टीका श्रीकृष्ण श्रेष्ठले ८ सय ४३ मत ल्याएका थिए । कास्की२ मा पोखरा महानगरपालिकाका वडा नम्बर ४, ७, ८, ९, ११, १५, १६, १७, २०, २१ र ३३ पर्छन् । मंसिर १४ मा हुने उपनिर्वाचनका लागि बागलुङ निर्वाचन क्षेत्र नम्बर २ को ख मा वामपन्थी र कांग्रेसबीच प्रतिस्पर्धा हुनेछ । गत निर्वाचनमा तत्कालीन एमाले, माओवादी र राष्ट्रिय जनमोर्चा मिलेर निर्वाचन लडेका थिए । प्रतिनिधिसभाका २ र प्रदेश ४ गरी ६ वटा सिट तीन वटा दलले दुईदुई बाँडेका थिए । निर्वाचनमा वामपन्थीहरूले जितेका थिए । कलेजोसम्बन्धी रोगले वामपन्थीतर्फ राजमोका उम्मेदवार टेकबहादुर घर्तीको गत मंसिर २८ मा मृत्यु भएपछि उपनिर्वाचनको मिति तय भएको हो । राजमो र नेकपाबीच एक जना उम्मेदवार बनाउने विषयमा छलफल सुरु भएको छ । कांग्रेस भने एक्लै निर्वाचन लड्ने तयारीमा छ । उपनिर्वाचनमा बागलुङका एक प्रदेशसभा सदस्य र एक वडाध्यक्षको निर्वाचन हुँदै छ । घर्तीका कारण प्रदेशसभा निर्वाचन क्षेत्र नम्बर २ को (२) खाली भएको थियो । बडिगाड गाउँपालिका२ का अध्यक्ष विष्णुप्रसाद भुसाल जिल्ला समन्वय समितिको उपप्रमुखमा निर्वाचित भएपछि दुई वर्षदेखि पद खाली छ । वामपन्थीको साझा उम्मेदवार बनाइने नेकपाका अध्यक्ष इन्द्रलाल सापकोटाले बताए । तर पहिलो चरणमा आफ्नै दलको कार्यकर्तास्तरमा छलफलको क्रम चलेकाले राजमोसहितको छलफल भइनसकेको उनको भनाइ छ । देशभर वामपन्थी एलाइन्स भइरहेकाले बागलुङ छुट्न हुँदैन भनेका छौं, सापकोटाले भने, आफ्नो तयारीपछि राजमोसँग कुरा हुन्छ । राजमो अध्यक्ष अमर थापाले भने राजमोकै उम्मेदवार हुनुपर्ने बताए । यसअघिको समीकरणमा हामीले पाएको स्थान हो, अब पनि राजमोकै उम्मेदवार हुनुपर्छ, उनले भने, उम्मेदवार को बनाउने भन्ने कुरा पार्टीको छलफलबाट टुंगोमा पुग्छौं । बागलुङमा वाम भर्सेस कांग्रेस हुने देखिएको कांग्रेस क्षेत्रीय सभापति द्रोण कुँवरले बताए । मंगलबारदेखि कांग्रेसले यहाँ जागरण अभियान थाल्दै छ ।"
फेरि समातियो डेढ किलो सुन,काठमाडौं त्रिभुवन अन्तर्राष्ट्रिय विमानस्थलबाट प्रहरीले एक किलो चार सय ग्राम अवैध सुन बरामद गरेको छ । कतारबाट फर्केका हेमबहादुर गुरुङको साथबाट विमानस्थल भन्सारले उक्त सुन समातेको हो । हेमबहादुरले ल्याएको मसला पिँध्ने ओखलको पिँधमा सुन लुकाइएको थियो । प्रहरीले सुन लिन विमानस्थल आएका मोरङ पथरीका अनिल लुइँटेल र भोजराज घिमिरेलाई पनि पक्रिएको छ । सुन प्रकरणबारे विस्तृत अनुसन्धान भइरहेको विमानस्थलमा कार्यरत एसपी कृष्ण कोइरालाले जानकारी दिए । भदौ १८ मा पनि विमानस्थल प्रहरीले कतारबाट फर्केका कामदार सन्तोषकुमार नेपालीले ल्याएको चक्कुको बिँडभित्र लुकाइराखिएको ४ सय ८२ ग्राम सुन बरामद गरेको थियो । ठूलो परिमाणमा भइरहेको सुन तस्करी रोकिए पनि पछिल्ला महिनामा सानो परिमाणमा निरन्तर सुन तस्करी भइरहेको देखिन्छ । सोमबारको घटना कतारबाट काम सकेर वा बिदामा फर्किएका कामदारलाई थोरै पैसाको लोभ देखाएर विभिन्न शैलीमा भइरहेको सुन तस्करीको नयाँ शृंखला हो ।
७३ ठाउँमा दसैं सहुलियत पसल,"काठमाडौं  सरकारले चाडबाडलाई लक्षित ७३ ठाउँमा सहुलियत पसल सञ्चालनमा ल्याएको छ । चाडबाडमा उपभोक्तालाई सस्तो मूल्यमा खाद्य वस्तु उपलब्ध गराउन उद्योग वाणिज्य तथा आपूर्ति मन्त्रालयले सहुलियत पसल सुरु गरेको हो । सहुलियत पसलको उद्घाटन आपूर्तिमन्त्री मात्रिका यादवले गरे । उनले सहुलियत पसल निरन्तर हुनुपर्ने बताए । आगामी दिनमा सहुलियत पसल निरन्तर सञ्चालन गर्ने प्रतिबद्धता गर्नुपर्ने बताए । चाडबाडमा उपभोक्तालाई केही राहतका लागि सहुलियत पसल सञ्चालनमा ल्याइएको हो, उनले भने । सहुलियत पसलमा साल्ट ट्रेडिङ कर्पोरेसन्स लिमिटेड, खाद्य व्यवस्था तथा व्यापार कम्पनी लिमिटेड, दुग्ध विकास संस्थानसहितले छुटसहित सामग्रीहरू राखेका छन् । वाणिज्य तथा आपूर्ति सचिव वैकुण्ठ अर्यालले सहुलियत पसल कात्तिक १७ गतेसम्म सञ्चालन हुने बताए । सहुलियत पसलले बजारको सन्दर्भ मूल्य निर्धारण हुने बताए । ७३ वटा पसलले बजार हस्तक्षेप हुन सक्दैन । तर, यसको महत्त्व छ । बजार मूल्यको इन्डिकेटर हो, उनले भने, सहुलियत पसल वर्षभर सञ्चालन हुनुपर्छ । सबै ठाउँमा गर्न सकिएन, अर्को वर्ष प्रयास गर्नुपर्छ । सहुलियत पसलमा प्रतिकिलो २ देखि ५० रुपैयाँसम्म छुट दिइने दाबी छ । संस्थानहरूले आआफ्नोतर्फबाट केही छुट दिएका छन्, वाणिज्य, आपूर्ति तथा उपभोक्ता संरक्षण विभागका महानिर्देशक योगेन्द्र गौचनले भने, यसले बजारमा सरकारको उपस्थिति जनाउँछ । सरकारी संस्थानबाहेक अन्य निजी व्यवसायीलाई पनि छुट दिन आग्रह गरेको उनले बताए । यसका लागि सबै सरोकारवाला निकायहरूसँग छलफल भइरहेको उनले बताए । चाडबाडमा सकेसम्म उपभोक्तालाई राहत दिऊँ भन्ने उद्देश्य हो, खाद्य व्यवस्था तथा व्यापार कम्पनी लिमिटेडका महाप्रबन्धकसमेत रहेका गौचनले भने, सहुलियत दरमा उपलब्ध गराउन सबै निकायसँग छलफल गरिरहेका छौं । लिमिटेडका उपमहाप्रबन्धक श्रीमणि खनालले उपत्यकाबाहिर २३ र उपत्यकामा ५ ठाउँमा सञ्चालन गर्ने बताए । यी पसलहरूमा ५ देखि १० रुपैयाँ छुट दिइने बताए । बास्मती चामलमा १० रुपैयाँ, जिरा मसिनोमा ५ रुपैयाँ, सोना मन्सुलीमा ५ रुपैयाँ, जापनिज चामलमा ५ रुपैयाँ, सिमीमा १० रुपैयाँ छुट दिइनेछ । जिउँदो बोकाखसी र च्याङ्ग्रामा पनि १० रुपैयाँ छुट दिने जनाएको छ । यस्तै, साल्टट्रेडिङ कर्पोरेसन्सले पनि चिनीमा ५ रुपैयाँ छुट दिएको छ । उसले प्रतिकिलो ७२ रुपैयाँमा बिक्री गर्ने जनाएको छ । नुनमा २ रुपैयाँ दिएको साल्ट्रट्रेडिङका महाप्रबन्धक उर्मिला श्रेष्ठले बताइन् । चाडबाडका लागि २४ सहुलियत पसल र ३ मोबाइल भ्यान सञ्चालन गरेका छौं, उनले भनिन्, मागको आधारमा जिल्लामा पनि बिक्री वितरण गर्नेछौं ।दुग्ध विकास संस्थानले घिउमा प्रतिकिलो ५० रुपैयाँ छुट दिएर ८५० रुपैयाँ निर्धारण गरेको छ । पनिरमा १० रुपैयाँ छुट दिएर ७ सय रुपैयाँ दिएको संस्थानका योजना प्रमुख राजेन्द्र अधिकारीले बताए । मन्त्रालयका अनुसार खाद्य व्यापार कम्पनीले उपत्यकामा एकीकृृत १ सहित थापाथली, नख्खु, जावलाखेल र भक्तपुरमा सञ्चालन गरेको छ । साल्टले पनि एकीकृत १, कालीमाटीमा २, कोटेश्वर, टेकु, सिंहदरबार, सतुंगल, ललितपुर, भक्तपुर र घुम्ती सेवा सञ्चालन गर्ने जनाएको छ । दुग्ध विकास संस्थानले एकीकृत १, लैनचौर, न्युरोड र खुमलटारमा सहुलियत पसल सञ्चालन गर्ने जनाएको छ ।"
अब चेक नकाटी रकम भुक्तानी,"गलत हस्ताक्षर गरे कालोसूचीमाचेकमा गलत हस्ताक्षर गरे कालोसूची पर्नेसम्मको कारबाही भोग्नुपर्ने भएको छ । राष्ट्र बैंकले सोमबार एकीकृत निर्देशनमार्फत यस्तो व्यवस्था गरेको हो । खातामा रकम नभएको अवस्थामा पनि चेक काटिदिने, खराब नियतले गलत हस्ताक्षर गर्ने प्रवृत्ति बढ्दै गएको बेला राष्ट्र बैंकबाट यस्तो निर्देशन आएको छ । यो निर्देशनले अज्ञानताका कारण चेकमा गलत हस्ताक्षर गर्नेलाई भने असर गर्ने छैन । एकपटक चेकमा गलत हस्ताक्षर भए सम्बन्धित व्यक्ति, फर्म, कम्पनी तथा संस्थाले नयाँ चेक काट्न वा सही हस्ताक्षर गर्न समय पाउनेछन् । यसरी दिइएको समयभित्र पनि चेकको हस्ताक्षर सही नभए सम्बन्धित बैंक तथा वित्तीय संस्थाले सो व्यक्ति, फर्म, कम्पनी र संस्थालाई कालोसूचीमा राख्न कर्जा सूचना केन्द्रलाई पठाउनुपर्नेछ । दिइएको समयमा गलत हस्ताक्षर सच्च्याइए कारबाही भोग्नुपर्ने छैन । यसकारण सही नियत हुँदाहुँदै पनि कुनै कारणले चेकमा गलत हस्ताक्षर गर्नेले सुधारको समय पाउने भएकाले कारबाही भोगिहाल्नु पर्दैन भनिएको हो ।नयाँ व्यवस्थाअनुसार कुनै व्यक्ति, फर्म, कम्पनी वा संस्थाले जारी गरेको चेकको हस्ताक्षर नमिलेको खण्डमा बैंकले सो व्यवस्था धारकलाई चेकको हस्ताक्षर नमिलेको व्यहोरा लिखित रूपमा जानकारी गराउनुपर्नेछ । चेक धारकले चेकको हस्ताक्षर नमिलेको व्यहोरा चेक जारी गर्ने व्यक्ति फर्म, कम्पनी वा संस्थालाई बैंकवित्तीय संस्थामार्फत जानकारी गराउनुपर्नेछ, एकीकृत निर्देशनमा भनिएको छ । चेक जारी गर्ने व्यक्ति फर्म, कम्पनी वा संस्थाले चेकमा सही हस्ताक्षर नगरेमा वा चेक परिवर्तन नगरेमा धारकले पहिलोपटक चेक पेस गरेको २ कार्यदिनपश्चात् चेकको रकम भुक्तानी गर्नुपर्ने बैंक वा वित्तीय संस्थामा लिखित रूपमा जानकारी दिनुपर्नेछ ।लिखित जानकारी प्राप्त भएपछि सम्बन्धित बैंक वा वित्तीय संस्थाले चेक जारी गर्ने त्यस्ता व्यक्ति, फर्म, कम्पनी वा संगठित संस्थाले ७ दिनभित्र चेकको रकम भुक्तानी गर्नुपर्नेछ । सो मितिभित्र पनि रकम भुक्तानी हुन नसकेमा त्यस्तो चेक खिच्ने व्यक्ति, फर्म, कम्पनी वा संगठित संस्थालाई उक्त चेक जारी गर्ने बैंक वा वित्तीय संस्थाले अनिवार्य रूपमा कालोसूचीमा सूचीकृत गर्न कर्जा सूचना केन्द्रमा लेखी पठाउनुपर्ने निर्देशन राष्ट्र बैंकले दिएको छ । सोअनुसार नगरेमा बैंक तथा वित्तीय संस्थालाई यसै निर्देशनबमोजिम कारबाही हुनेछ, निर्देशनमा उल्लेख छ । तर, चेक हराएको, चोरी भएको वा अनधिकृत रूपमा चेक जारी भएको लिखित निवेदन प्राप्त भएको अवस्थामा भने उक्त कारबाही भोग्नु नपर्ने राष्ट्र बैंकले प्रस्ट्याएको छ । यो व्यवस्था नेपाली बैंक तथा वित्तीय संस्थामा खाता भई चेक जारी गरेका विदेशी नागरिकसमेतलाई लागू हुने राष्ट्र बैंकले जनाएको छ । यसरी कालोसूचीमा परेका व्यक्ति, फर्म, कम्पनी, संस्थाले बैंक तथा वित्तीय संस्थामा खाता (कल खातासमेत) खोल्न पाउने छैनन्, निर्देशनमा उल्लेख छ, कालोसूचीमा रहेको व्यक्ति, फर्म, कम्पनी वा संस्थाको कायम रहेको खातामा रकम जम्मा गर्न भने पाउनेछन् । तर, दैनिक जीवनयापनका लागि चाहिने आधारभूत आवश्यक खर्चको प्रयोजनका लागि नेपाल सरकारबाट तोकिएबमोजिमको रकमको हदसम्म रकम निकाल्न, नेपाल सरकारलाई बुझाउनुपर्ने कर, शुल्क, दस्तुर आदि तिर्न, ऋण तिर्ने प्रयोजनका लागि मात्र खाता सञ्चालन गर्न भने पायने राष्ट्र बैंकले जनाएको छ ।"
दसैंअघि कम्तीमा २० सहरमा फोरजी,"काठमाडौं  एक वर्षमा देशैभर फोरजी सेवा सुरु गर्ने उद्देश्यसहित सेवा विस्तार गरिरहेको नेपाल टेलिकमले दसैंअघि कम्तीमा २० सहरमा फोरजी सेवा सुरु गर्ने तयारी गरेको छ । यो माघ मसान्तसम्म फोरजी सेवा देशैभर विस्तार गर्ने योजनासहित कम्पनीले अघिल्लो वर्ष माघ २० मा फोरजी विस्तारका लागि ठेक्का सम्झौता गरेको हो ।नेपाल टेलिकमका प्रबन्ध निर्देशक डिल्ली अधिकारीले दसैंअघि कम्तीमा २० प्रमुख सहरमा फोरजी विस्तारको तयारी भएको जानकारी दिए । उनका अनुसार सुरुमा सबै महानगरपालिका, उपमहानगरपालिका र धेरै जनसंख्या भएका नगरपालिकामा फोरजीको व्यावसायिक सेवा सुरु गरिनेछ । नेपालभर ६ महानगर, ११ उपमहानगर र २ सय ७६ नगरपालिका छन् ।फोरजी विस्तारको काममध्ये कोर नेटवर्क विस्तारको जिम्मा पाएको चिनियाँ कम्पनी जेटटीईले आफ्नो काम करिब करिब पूरा गरेको छ । कोर नेटवर्क भनेको टेलिकमको आफ्नै बीटीएस टावरबीच सम्पर्क स्थापित गर्ने प्रणाली हो । कोर प्रणालीको परीक्षण गर्न टेलिकमले शनिबार राति साढे ११ बजे आफ्नो सिस्टम अपग्रेड गरेको थियो । उक्त अपग्रेड सफल भएको टेलिकमले जनाएको छ ।टेलिकमको फोरजी विस्तारको काममध्ये रेडियो एक्सेस नेटवर्क (र्यान) को जिम्मा भने हङकङस्थित चाइना कम्युनिकेसन सर्भिस इन्टरनेसनल (सीसीएसआई) ले पाएको छ । सीसीएसआईले अर्को चिनियाँ कम्पनी हुवावेसँगको साझेदारीमा र्यान विस्तारको काम गरिरहेको छ ।टेलिकमकी प्रवक्ता प्रतिभा वैद्यले र्यान विस्तारको करिब ४५ प्रतिशत काम सकिएको जानकारी दिइन् । उनका अनुसार कोर नेटवर्क विस्तारको काम भने ७० प्रतिशतभन्दा बढी सकिएको छ ।कोर नेटवर्कको काम समयमै सकिने भए पनि र्यान विस्तारको काम भने चुनौतीपूर्ण रहेको उनले बताइन् । र्यान विस्तारका लागि टेलिकमका देशैभर रहेका ८ हजारभन्दा बढी बीटीएस टावरमा उपकरण र सफ्टवेयर अपग्रेडको काम गर्नुपर्ने हुन्छ ।टेलिकमका प्रबन्ध निर्देशक अधिकारीले एक वर्षमा देशैभर फोरजी विस्तार सक्ने लक्ष्यका साथ समानान्तर हिसाबले काम भइरहेको जानकारी दिए । कोर, र्यान र बिलिङ प्रणालीको काम समानान्तर हिसाबले अघि बढिरहेको छ, कान्तिपुरसँगको टेलिफोन कुराकानीमा उनले भने, यी कुनैमा समस्या आएनन् भने तोकिएकै समयमा फोरजी विस्तारको काम सकिन्छ ।हाल नेपाल टेलिकमको फोरजी सेवा काठमाडौं उपत्यका र पोखरामा मात्रै उपलब्ध छ । परीक्षणको रूपमा २०७३ पुसमा सुरु गरिएको सेवाले ग्राहकको पछिल्लो आवश्यकता धान्न सकेको देखिँदैन । फोरजी सेवातर्फका ग्राहकमा टेलिकमलाई अर्को सेवा प्रदायकले एनसेलले उछिनेको छ । एनसेलका दुई दर्जनभन्दा बढी सहरमा फोरजी सेवा पुगेको छ । नेपाल दूरसञ्चार प्राधिकरणको तथ्यांकअनुसार असारसम्ममा टेलिकमका फोरजी सेवातर्फका ग्राहक ८ लाख पुगेको छ भने एनसेलको सोही सेवाका ग्राहक २९ लाख ३० हजारभन्दा बढी छन् ।फोरजी विस्तारमा भएको ढिलाइले टेलिकमले डाटातर्फ प्राप्त गर्ने आम्दानी गुमाइरहेको छ । कम्पनीको पछिल्लो समयमा नाफा र आम्दानी दुवै घटेको वित्तीय विवरणमा उल्लेख छ ।करिब १९ अर्ब लागतको देशभर फोजी विस्तारको परियोजना अख्तियार दुरुपयोग अनुसन्धान आयोगले अनुसन्धानका लागि भन्दै करिब १० महिना रोकेको थियो ।टेलिकमले फोरजी विस्तारका लागि २०७४ कात्तिकमा टेन्डर आह्वान गरेको थियो । परेको प्रस्तावको मूल्यांकन सुरु गर्नुअघि नै अख्तियार दुरुपयोग अनुसन्धान आयोगमा खरिद प्रक्रियामा अनियमितता भएको भन्दै उजुरी परेको थियो ।२०७४ पुसमा फोरजी विस्तारको अनुसन्धान थालेको आयोगले २०७५ कात्तिक ७ गते सञ्चार तथा सूचना प्रविधि मन्त्रालयलाई पत्र लेखी फोरजी विस्तार प्रक्रिया अघि बढाउन निर्देशन दिएको थियो । टेलिकमले गर्ने फोरजी विस्तारले एकै पटक ६५ लाख उपभोक्ता धान्न सक्छ । फोजी विस्तारका लागि ६ हजार ७ सय बढी टावर परिचालन हुने टेलिकमले जनाएको छ । योबाहेक सहरी क्षेत्रमा बाक्ला घरहरू भएका स्थानमा करिब छ हजार साना टावरहरू राख्ने योजना छ ।कोर नेटवर्क विस्तारका लागि हुवावे, जेडटीई र सिंगापुरको मभिनियरले प्रस्ताव दर्ता गराएका थिए । र्यानका लागि जेडटीई र सीसीएसआईले प्रस्ताव हालेका थिए । टेलिकमले प्रस्ताव माग गर्दा सम्झौता भएको ३३ महिनामा महिनामा काम सक्नुपर्ने सर्त राखेको थियो ।सञ्चार तथा सूचना प्रविधि मन्त्रालयले ठेक्का सम्झौता हुने केही साताअघि टेलिकमलाई पत्र लेख्दै १२ महिनामा काम सक्ने गरी सम्झौता गर्न निर्देशन दिएको थियो । मन्त्रालयले पुस १६ गते टेलिकमलाई पत्र लेख्दै एक वर्षभित्र फोरजी विस्तारसहित चार सहरमा फाइभजी सेवा परीक्षणका रूपमा उपलब्ध गराउने सर्त सम्झौतामा राख्न निर्देशन दिएको थियो ।कोर नेटवर्क विस्तारको काम १ अर्ब ५६ करोड ७३ लाखमा सक्ने गरी जेडटीईले प्रस्ताव हालेको थियो । र्यान विस्तारका लागि दुई चरणमा प्रस्ताव माग गरिएको थियो । र्यान१ अन्तर्गत तत्कालीन मध्यमाञ्चल र मध्यपश्चिमाञ्चल विकास क्षेत्र छन् । त्यस्तै, र्यान२ अन्तर्गत सुदूरपश्चिमाञ्चल, पश्चिमाञ्चल र पूर्वाञ्चल विकास क्षेत्र राखिएका छन । र्यान १ का लागि ८ अर्ब ७५ करोड २६ लाख र र्यान २ का लागि ८ अर्ब ३९ करोड ३१ लाखको प्रस्ताव सीसीएसआईले राखेको टेलिकमले जनाएको छ ।"
ठूला उद्योगलाई प्रोत्साहन गर्न गुणस्तरीय विद्युत्,"काठमाडौं  लोडसेडिङ अन्त्य भए पनि गुणस्तरीय विद्युत् आपूर्ति हुन नसक्दा ठूला उद्योगले अझै समस्या बेहोर्नुपरिरहेको उद्योगीहरूले बताएका छन् । अब गुणस्तरीय उद्योगले ठूला उद्योगलाई प्रोत्साहन मिल्ने उनीहरूको धारणा छ । कान्तिपुर दैनिकले आयोजना गरेको पूर्वाधार तथा निर्माण उद्योग विशेष राउन्डटेबल छलफलमा सहभागी वक्ताहरूले कम गुणस्तरीय विद्युत्को कारण ठूला उद्योगहरू मारमा परेको बताए । उनीहरूले लोडसेडिङ नभए पनि उद्योगलाई दिने विद्युत् महँगो भएको भन्दै मूल्य घटाउन र गुणस्तरीय विद्युत् आपूर्ति गर्न माग गरे ।नेपाल उद्योग वाणिज्य महासंघका पूर्वअध्यक्ष पशुपति मुरारकाले लोडसेडिङ अन्त्य भए पनि पटकपटक विद्युत् अवरुद्ध हुने गरेको उनको आरोप छ । लोडसेडिङ अन्त्य भएको भनियो तर पटकपटक बत्ती जान्छ, उनले भने, एक मिनेट बत्ती जाँदा हाम्रो उद्योग ४५ मिनेट अवरुद्ध हुन्छ । महँगो शुल्क तिरेर विद्युत् लिइए पनि पटकपटक कटौती हुने समस्याका कारण उद्योगहरूले वैकल्पिक व्यवस्था राख्नुपरेको उनले बताए । जसले उत्पादन लागत महँगो परिरहेको छ, उनले भने ।प्राधिकरणले भारतमा निर्यात गर्ने दरमा उद्योगीहरूलाई पनि विद्युत् उपलब्ध गराए उत्पादन लागत सस्तो हुने बताए । उनका अनुसार भारतमा उत्पादित सिमेन्टभन्दा नेपालमा उत्पादित सिमेन्टको प्रतिटन लागत करिब १ हजार ५ सयले बढी छ । विद्युत्को मूल्य घटे प्रतिटन लागत करिब ४ सयका दरले घटाउन सकिन्छ, उनले भने । सिमेन्ट उत्पादक संघका अध्यक्ष ध्रुव थापाले नेपाली सिमेन्ट आत्मनिर्भर र निर्यात गर्न सक्ने भए पनि उत्पादन लागत बढ्दा अन्य मुलुकका उत्पादनसँग प्रतिस्पर्धा गर्न गाह्रो भइरहेको बताए । यसका लागि उत्पादन लागत घटाउने विभिन्न उपाय सरोकारवाला निकायहरूले खोज्नुपर्ने उनको धारणा छ । प्राधिकरणले अब विद्युत् उत्पादन बढी हुने र खेर नजान खपत बढाउन भन्दै प्रचारका कार्यक्रम ल्याए पनि धेरै खपत गर्न सक्ने उद्योगले महँगोमा प्रयोग गरिरहनुपरेको नेपाल उद्योग वाणिज्य महासंघका पूर्वअध्यक्ष प्रदीप श्रेष्ठले बताए । विद्युत् प्राधिकरणको मुख्य उपभोक्ता भनेको सिमेन्ट, स्टिल उद्योगहरू नै हुन्, उनले भने, यो क्षेत्रले सस्तो र सहज रूपमा विद्युत् उपभोग गर्ने व्यवस्था प्राधिकरणले मिलाउनुपर्छ ।स्टिल उत्पादक संघका अध्यक्ष साहिल अग्रवालले नेपालमा भएको तुलनात्मक लाभको वस्तु विद्युत् भए पनि उद्योगलाई दिने विद्युत्को दर महँगो भएको गुनासो गरे । लोडसेडिङ अन्त्य भए पनि उद्योगलाई दिने विद्युत् सामान्य मूल्यभन्दा १६ गुणाले महँगो छ, उनले भने ।उद्योगी विष्णुप्रसाद न्यौपानेले नेपालमा उद्योग सञ्चालनका लागि ब्याजदर, विद्युत् र श्रम लागत बढी भएको दाबी गरे । उनले विद्युत् प्राधिकरणसँग खरिद गरिएको विद्युत्को औसत मूल्य प्रतियुनिट १६ रुपैयाँ पर्ने बताए । मैरे उद्योगमा भारतबाट ल्याइएको कोइलाबाट विद्युत् उत्पादन गर्न ९ रुपैयाँ पर्छ, उनले भने, तर प्राधिकरणसँग खरिद गरिएको विद्युत् झन् महँगो हुन्छ ।अर्का उद्योगी हरि न्यौपानेले पनि विद्युत् महसुल अत्यधिक महँगो भएको दाबी गरे । लोडसेडिङ अन्त्य भए पनि नयाँ खुलेका उद्योगलाई समेत लोडसेडिङकै बेलाको महँगो दरमा विद्युत् दिइएको उनले बताए । प्राधिकरणले अब नयाँ नियम बनाओस्, उनले भने, महँगो विद्युत् किनेर उद्योग चल्दैन । उनले प्राधिकरणले फेरि सामान्य शुल्कभन्दा १०२० प्रतिशत महँगो हुने गरी विद्युत्को महसुल दर तोक्न लागेको जानकारी दिए ।गुणस्तरीय विद्युत् दिने प्राधिकरणको कर्तव्य हो, उनले भने, उद्योगलाई गुणस्तरीय विद्युत् दिएको भन्दै प्राधिकरणले बढी शुल्क लिन मिल्दैन । उनले उद्योगका लागि तोकिएको विद्युत्को महसुल दर घटाउनुपर्ने बताए । नेपाल विद्युत् प्राधिकरणका प्रवक्ता प्रवल अधिकारीले यो वर्ष ११ सय ५० मेगावाट विद्युत् राष्ट्रिय प्रणालीमा जोडिने अनुमान गरे । त्यसकारण प्राधिकरणले विद्युत् खपत बढाउनका लागि अभियान चलाएको छ, उनले भने ।धेरैपटक विद्युत् जाने आउने (ट्रिपिङ) समस्या देखिएको भन्ने उद्योगीको गुनासोमा उनले चाँडै समस्या समाधान हुने दाबी गरे । नेपालमा विद्युत् खेर गएको अवस्थामा भारत पठाउन स्विचिङ गर्दा पनि जाने आउने समस्या देखिएको हो, उनले भने, अब चाँडै नै नेपाल र भारतको ग्रिड एकीकृत हुँदै छ । यो समस्या चाँडै समाधान हुन्छ । उनले भर्खरै विद्युत् नियमन आयोग गठन भएकाले महसुल दर परिवर्तन चाँडै हुन सक्ने बताए । विद्युत् महसुल दर तोक्ने प्राधिकरणले होइन, उनले भने, उद्योगलाई महसुल बिक्री गर्नुहुन्न भन्ने प्राधिकरणले बुझेको छ । कार्यक्रममा उद्योग मन्त्रालयको औद्योगिक प्रवर्द्धन महाशाखा प्रमुख तथा सहसचिव दिनेश भट्टराईले नेपालको सिमेन्ट तथा स्टिल उद्योगलाई सरकारले प्रोत्साहनका कार्यक्रमहरू जारी राखेको बताए । उद्योगसम्म पुग्ने पहुँच मार्ग, प्रसारण लाइनलगायत पूर्वाधार निर्माणमा सरकारको सहयोगी कार्यक्रम छन्, उनले भने । उद्योगीले गुणस्तर, वातावरणीय अवस्था र मूल्यमा ध्यान दिनुपर्ने सुझाव पेस गरे । सीमित उद्योगलाई प्रोत्साहन गर्ने नाममा गुणस्तर, वातावरणीय सन्तुलनलगायत विषयमा सरकारले सम्झौता भने नगर्ने उनको धारणा थियो । नेपाल उद्योग परिसंघ (सीएनआई) का उपाध्यक्ष राजकुमार अग्रवालले महँगो ब्याजदरका कारण नेपाली उत्पादन उपभोक्तालाई बढी पर्न गएको बताए । यसलाई सरकारले दीर्घकालीन हिसाबले सम्बोधन गर्नुपर्छ, उनले भने । सरकारले समयसमयमा ल्याउने आर्थिक नियमनले पनि व्यवसायलाई अस्थिर बनाइरहेको उनको आरोप छ ।"
पहिलो सहकारीलाई सहयोग,बिर्तामोड चितवनको बखान बहुउद्देश्यीय सहकारी संस्थाको संरक्षण र प्रवर्द्धनका लागि बिर्तामोडस्थित सहारा नेपाल बचत तथा ऋण सहकारी संस्थाले शनिबार १० लाख रुपैयाँ सहयोग गरेको छ । सहारा नेपालले बखानसँग मैत्री सम्बन्ध समेत विस्तार गरेको छ ।बखानलाई मुलुककै पहिलो सहकारी संस्था मानिन्छ । २०१३ चैत २० गते दर्ता भएको थियो । अहिले बखान सहकारी जेनतेन सञ्चालनमा रहेको संरक्षक चन्द्रध्वज गुरुङले जानकारी दिए । मुलुकमा सहकारी खुल्ने क्रम बढे पनि बखानले आफ्नो सेवा प्रवाहलाई विस्तार गर्न नसकेको सहयोग हस्तान्तरण कार्यक्रमका वक्ताहरूले बताए । सहयोग रकमको चेक हस्तान्तरण गर्दै सहारा नेपालका प्रमुख कार्यकारी अधिकृत महेन्द्र गिरीले सहकारी इतिहासमा बखानको योगदान अतुलनीय रहेको बताए । उनले मुलुकमा खुलेका हजारौं सहकारीको अभिभावक बखान सहकारी भएकाले उक्त संस्थाको संरक्षण र प्रवर्द्धनमा आफ्नो दायित्व सम्झिएर नगद सहयोग गरेको बताए । उनले बखानसँग मैत्री सम्बन्ध विस्तार गरेकाले आगामी दिनमा पनि सहयोग गर्ने प्रतिबद्धता व्यक्त गरे । बखान सहकारीको पहलमा चितवनमा राष्ट्रिय सहकारी संग्रहालय निर्माणाधीन अवस्थामा रहेको गिरीले जानकारी दिए ।
फन्ड ट्रान्सफरबाटै रिचार्ज,"काठमाडौं डीटीएच सेवाप्रदायक डिसहोमले ग्राहकहरूको सेवा सुविधाका लागि फन्ड ट्रान्सफर सेवामार्फत ३ महिना, ६ महिना र वार्षिक रिचार्ज गर्दा छुटसहितका विभिन्न प्याकेजहरू सार्वजनिक गरेको छ । अनलाइनमार्फत बिनाकुनै झन्झट ग्राहकहरूको सेटअप बक्स रिचार्ज गर्न मिल्ने फन्ड ट्रान्सफर सेवा सुरु गरेको डिसहोमले जनाएको छ । फन्ड ट्रान्सफर सेवामार्फत एकमुष्ठ रिचार्ज गर्दा ग्राहकहरूलाई महिनैपिच्छे कार्ड किनेर रिचार्ज गर्नुपर्ने झन्झटबाट मुक्ति मिल्नेछ भने वार्षिक रिचार्ज गर्दा भारी छुट पनि प्राप्त गर्न सकिने दाबी गरिएको छ । साथमा फन्ड ट्रान्सफर सेवामार्फत रिचार्ज गर्दा विभिन्न एड अन प्याकेज पनि छानीछानी लिन सकिने र जुन सुविधा रिचार्ज कार्ड वा अन्य सेवाप्रदायकमार्फत रिचार्ज गर्दा प्राप्त नहुने डिसहोमद्वारा जारी विज्ञप्तिमा उल्लेख छ ।"
हेटौंडामा फोर्स मोटर्सको सोरुम,"काठमाडौं हिमालय अर्गनाइजेसन पोखराअन्तर्गतको फोर्स मोटर्सको सोरुम हेटौंडाको सानोपोखरामा सञ्चालनमा ल्याइएको छ । सोरुमको आइतबार एक कार्यक्रमका बीच मकवानपुर उद्योग वाणिज्य संघका अध्यक्ष कृष्ण कटुवाल र आयाम इन्टरकन्टिनेन्टलका अध्यक्ष ध्रुव थापाले संयुक्त रूपमा उद्घाटन गरे । प्रदेश ३ को राजधानी हेटौंडामा साना सार्वजनिक सवारीहरूको माग उच्च रहेको र स्थानीयमा फोर्स गाडीको माग बढेकाले हेटौंडामा शाखा विस्तार गरिएको जनाइएको छ । कम्पनीले दसैं, दीपावली तथा छठपर्वलाई मध्यनजर गर्दै आइतबारबाटै ग्राहकहरूलाई विशेष छुटको योजना ल्याएको आयाम इन्टरकन्टिनेन्टलका अध्यक्ष ध्रुव थापाले बताए । कम्पनीका अनुसार दसैंतिहारमा फोर्स मोटर्सका गाडी खरिद गर्ने ग्राहकहरूले अधिकतम ४ लाखसम्मको छुट तथा विशेष उपहारहरू प्राप्त गर्न सक्नेछन् ।"
ललितपुरको चापागाउँमा लक्ष्मी बैंक,"काठमाडौं लक्ष्मी बैंकले ललितपुरको चापागाउँमा शाखा कार्यालय सञ्चालनमा ल्याएको छ । यो शाखामार्फत बैंकले ग्राहकहरूको वित्तीय आवश्यकता पूरा गर्न आवश्यक सम्पूर्ण रिटेल बैंकिङ सेवा, लकर सेवा प्रदान गर्नुका साथै साना तथा लघु व्यवसायीहरूमाझ वित्तीय पहुँच पुर्याउने लक्ष्य राखेको छ । यस नयाँ शाखाका साथ बैंकको सञ्जाल ४८ जिल्लामा ११२ शाखा, २ एक्स्टेन्सन काउन्टर, ४ हस्पिटल सेवा काउन्टर, १३६ एटीएम, २५ सयभन्दा बढी रेमिट्यान्स एजेन्ट तथा ५८ शाखारहित बैंकिङ एजेन्टहरू पुगेका छन् ।"
तीन स्थानमा सिद्धार्थ बैंकका शाखा,"काठमाडौं सिद्घार्थ बैंकले सोमबार काठमाडौंको कालोपुल, नरदेवी र सिन्धुलीको दुधौलीमा नयाँ शाखा सञ्चालनमा ल्याएको छ । बैंकले उक्त क्षेत्रका सर्वसाधारण तथा उद्यमीेमाझ सबै प्रकारका निक्षेप तथा कर्जा कारोबार सुविधा, रकम भुक्तानीलगायत सम्पूर्ण बैंकिङ सेवा पुर्याउने उद्देश्यले उक्त शाखाहरू सञ्चालनमा ल्याएको हो । बैंकिङ प्रणालीलाई थप प्रविधिमैत्री बनाउन बैंकले इन्टरनेटको माध्यमबाट आफ्नो रोजाइका बचत खाता खोल्न सकिने सुविधाका साथमा अत्याधुनिक प्रविधियुक्त इन्टरनेट तथा मोबाइल बैंकिङ सेवा प्रदान गर्दै आएको जनाएको छ ।"
कामनाको नयाँ शाखा,"काठमाडौं कामना सेवा विकास बैंक लिमिटेडले नवलपरासीमा रहेको सुस्ता गाउँपालिका १ बरुवामा आइतबारबाट आफ्नो नयाँ शाखा सञ्चालनमा ल्याएको छ । बैंकिङ पहुँच नपुगेका ग्रामीण क्षेत्रमा सेवा विस्तार गर्ने उद्देश्यले शाखा सञ्चालनमा ल्याएको प्रेस विज्ञप्तिमा भनिएको छ । एक समारोहमा गाउँपालिकाका उपाध्यक्ष इन्द्रकुमारी थरुनी, वडाध्यक्ष अशोककुमार चौधरी र बैंकका नायब महाप्रबन्धक हरिप्रसाद लम्सालले संयुक्त रूपमा शाखा कार्यालयको उद्घाटन गरेका थिए ।"
रिलायन्सईसेवा सहकार्य,काठमाडौं रिलायन्स लाइफ इन्स्योरेन्स र ईसेवाबीच अनलाइन मार्फत बिमा शुल्क भुक्तानी गर्न सकिने सम्झौता भएको छ । सम्झौतामा ईसेवाका तर्फबाट प्रमुख कार्यकारी अधिकृत सुभास सापकोटा र रिलायन्स लाइफका तर्फबाट प्रमुख कार्यकारी अधिकृत प्रवीणरमण पराजुलीले हस्ताक्षर गरे । सम्झौतासँगै रिलायन्स लाइफ इन्स्योरेन्समा बिमा गरेका बिमितले आफ्नो नियमित बिमा शुल्क ईसेवाको मोबाइल एप्स् तथा इन्टरनेटबाट सहजै भुक्तानी गर्न सक्नेछन् । यस्तै ईसेवा एकाउन्ट नभएका ग्राहकले ईसेवाका देशभर रहेका कुनै पनि जोन पोइन्ट मार्फत बिमा शुल्क भुक्तानी गर्न सकिने जनाइएको छ ।
काठमाडौंमा लखनउ फुड,काठमाडौं र्याडिसन होटलले शुक्रबारदेखि लखनवी फुड फेस्टिबल सुरु गरेको छ । शुक्रबारदेखि सुरु फेस्टिबल भदौ २९ गतेसम्म चल्नेछ । फेस्टिबलमा भारतको लखनउका विभिन्न परिकार उपलब्ध छन् । त्यसैगरी फेस्टिबलमा लखनउको संस्कृतिसमेत प्रस्तुत गरिएको विज्ञप्तिमा उल्लेख छ । नेपाली तथा विदेशी ग्राहकलाई लखनवी खानाको स्वाद महसुस गराउनका लागि उक्त फेस्टिबल महत्त्वपूर्ण रहेको होटलले जनाएको छ । फेस्टिबलको उद्घाटन नेपालका लागि भारतीय राजदूत मंजीवसिंह पुरीले गरेका थिए । उद्घाटन शुक्रबार भए पनि शनिबारदेखि अधिकांश लखनवी खानाका परिकारसहितको डिनर सुरु भएको होटलले जनाएको छ । फेस्टिबलमा लखनउका सेफ साबिर अलीसहितको नेतृत्व छ । फेस्टिबलमा सहभागी हुन चाहने ग्राहकले प्रतिव्यक्ति १ हजार ९ सय ९९ रुपैयाँ तिर्नुपर्छ । यसमा कर समेटिएको छैन ।
टानको अध्यक्षमा सुवेदी,"काठमाडौं पर्वतीय पर्यटन क्षेत्रअन्तर्गतका व्यवसायीहरूको संस्था ट्रेकिङ एजेन्सिज् एसोसिएसन अफ नेपाल (टान) को ४१ औं वार्षिक अधिवेशनले खुमबहादुर सुवेदीको नेतृत्वमा नयाँ कार्यसमिति चयन गरेको छ । २ हजार सदस्य रहेको टानको शुक्रबार राजधानीमा सम्पन्न अधिवेशनमा १३ सय १९ जनाले मतदान गरेका थिए । मतदानबाट टानको वरिष्ठ उपाध्यक्षमा नवीन त्रिताल, प्रथम उपाध्यक्षमा चोलेन्द्रबहादुर कार्की, द्वितीय उपाध्यक्ष भरत सापकोटा, महासचिवमा सरिता लामा, सचिवमा दामोदर ढकाल, कोषाध्यक्षमा ऋतु ग्यामदान, सहकोषाध्यक्षमा सूर्यकुमार श्रेष्ठलगायत नौ जना सदस्य चुनिएका छन् ।"
सनराइजले म्युचुअल फन्ड एकाइ बिक्री गर्ने,"काठमाडौं सनराइज बैंकद्वारा स्थापित सनराइज म्युचुअल फन्डअन्तर्गत सञ्चालन हुने सनराइज फर्स्ट म्युचुअल फन्ड योजनाले एक अर्ब रुपैयाँ बराबरको सामूहिक लगानी कोष (म्युचअल फन्ड) योजनाका एकाइहरू बिक्रीमा ल्याउने भएको छ । नेपाल धितोपत्र बोर्डले सोमबार संस्थालाई सो मात्राको फन्ड जारी गर्न अनुमति दिएको हो । कोष सुपरिवेक्षकहरूमा चण्डीप्रसाद श्रेष्ठ, कृष्णबहादुर मानन्धर, बुद्धिप्रसाद आचार्य, प्राध्यापक पूर्णमान शाक्य र सीए सुधीरकुमार शर्मा रहेका छन् । बोर्डको अनुमति पाएसँगै संस्थाले कोष व्यवस्थापक सनराइज क्यापिटलमार्फत अंकित मूल्य १० रुपैयाँको १० करोड एकाइ बिक्री गर्न लागेको विज्ञप्तिमार्फत जनाएको छ ।"
पातलियो चौंरी बथान,"मुगु  मुगमकार्मारोङ गाउँपालिका२, मुगुगाउँका थिन्ले लामासँग डेढ वर्षअघिसम्म करिब सयवटा चौंरी थिए । अहिले ४० मा झरेका छन् । उनी भएकै चौंरी पनि बेच्ने मनस्थितिमा छन् । छोराछोरी सहरतिर बस्न थाले, बुढेसकालमा कति दुःख गर्नु, ५० वर्षीय थिन्लेले भने, राम्रो मोल (मूल्य) पाएँ बेचिदिन्छु ।थिन्ले मात्र होइनन्, मुगुको उत्तरी क्षेत्रका चौंरीपालक किसान अहिले यस्तै हतास मानसिकतामा देखिन्छन् । यसले गर्दा चौंरीको संख्या बर्सेनि घट्दो छ । केही वर्षअघिसम्म बाक्लै देखिने बथान अहिले पातलिँदै छन् । हिमाली घरपालुवा जनावरको संरक्षणमा सरोकारवालाको ध्यान पुग्न सकेको छैन । मुगमकार्मारोङ गाउँपालिकाको मुगुगाउँ र डोल्फु चौंरीपालन हुने क्षेत्र हुन । यी दुई गाउँमा तीन वर्षअघिसम्म करिब १ हजार २ सयको संख्यामा चौंरी थिए । अहिले गाउँभरि मुस्किलले ५ सय चौंरी रहेको गाउँपालिका अध्यक्ष छिरिङ क्याप्ने लामाले बताए ।मुगुगाउँका कुन्ग्याप लामाले चौंरीको घट्दो संख्याबाट चिन्ता व्यक्त गरे । उनीसँग दुई वर्षअघि ४० चौंरी थिए । अहिले यो संख्या आधा घटेको छ । तुलनात्मक रूपमा चौंरी पाल्न दुःख हुनु, युवा पुस्ता सहरकेन्द्रित हुनु र उपयोगिता पनि घट्नुले बर्सेनि चौंरीको संख्या पातलिँदै गएको उनको भनाइ छ । लामाका अनुसार करिब एक दशकअघिसम्म एक घरमा कम्तीमा ४० वटा चौंरी हुन्थे । अहिले बढी पाल्नेको ४० वटा छन् । चौंरीपालन घटे पनि यसको मूल्य भने महँगिँदै गएको छ । चौंरीको पुच्छरको आकर्षणले मूल्य महँगो हुने गरेको स्थानीय बताउँछन् । चौंरीको आकार हेरेर ५० देखि ८० हजारसम्म पर्ने गरेको छ । मुगुमा माथिल्लो डोल्पा र लिमी क्षेत्रबाट चौंरी ल्याइन्छन् । गरिबले त चौंरी पाल्छु भनेर नसोचे पनि हुन्छ, स्थानीय सोनाम तामाङले भने, किन्नै मुस्किल, किनिहाले पनि पाल्न झन् मुस्किल । चौंरीको पुच्छर र छालाको मूल्य पनि छोइनसक्नु छ । एउटा फुर्के (माथि सेतो तल कालो भएको पुच्छर) को मूल्य करिब २५ हजार रुपैयाँ पर्छ । सामान्य पुच्छरको मूल्य भने ४ देखि ५ हजारसम्म पर्छ । चौंरीको छालाको माग तिब्बती बजारमा अधिक छ । तिब्बतीले छालाबाट विभिन्न प्रकारका वस्तु बनाउँछन् । तिब्बतमा चौंरीको मासु पनि बिक्री हुने गर्छ । स्थानीयले समेत मरेको चौंरीको सुकुटी बनाएर बेच्छन् ।विशेषगरी युवा पुस्ताको अरुचिले परम्परागत चौंरीपालन पेसा संकटमा पर्दै गएको हो । चौंरीहरू चरनको खोजीमा समुद्र सतहदेखि ५ हजार ५ सय मिटरसम्मको उचाइमा पुग्ने गर्छन् । मुगुको सानोकोइकी, ठूलोकोइकी, रिमार, हाङदाङखोला लगायत क्षेत्रमा चौंरी चरनका जान्छन् । वैशाखमा पाटन उक्लिएका चौंरी मंसिरमा गाउँतिर झर्छन् । पाल्न निकै दुःख छ, छोरानाति पुस्ता पाटन त टाढाको कुरा गाउँमा पनि आउँदैनन्, मुगुमकार्मारोङ गाउँपालिकाका लामाले भन्,े यस्तो अवस्थामा चौंरीको संख्या कसरी बढ्न सक्छ । यही व्यवसायबाट पैसा कमाएका व्यक्तिले पनि सहरतिर घरजग्गा जोड्न थालेका उनले बताए ।वर्षको एकपटक ब्याउने चौंरीलाई दूध दुहुन कठिन हुने गरेको छ । प्रायः चौंरी पाटनतिरै ब्याउने भएकाले ठेकी लिएर दूध दुहुन मुस्किल हुने गरेको स्थानीय बताउँछन् । चौंरीको दूधबाट बन्ने छुर्पी बजारमा अत्यन्त रुचाइन्छ । तर, दूध दुहुनै समस्या हुँदा छुर्पी बनाउन नसकिएको सोनामले बताए । उनका अनुसार चौंरी ब्याएपछि स्थानीयले बाछीलाई घरमै छोडेर आमालाई पाटनतिर लैजान्छन् । चौंरीको दूध, घ्यू र दूधबाट बन्ने छुर्पी मात्र होइन, सबै चीज उत्तिकै राम्रो मानिन्छ, उनले भने, यति हुँदाहुँदै पनि चौंरीपालनमा ध्यान पुगेको देखिँदैन ।चौंरी हरेक हिसाबले लाभदायी र बहुउपयोगी हिमाली जनावर भए पनि यसको संरक्षणमा सरोकारवालाको चासो देखिँदैन । प्रदेश सरकारले चालु आर्थिक वर्षका लागि भेटनरी अस्पताल तथा पशु सेवा कार्यालयले चौंरी संरक्षण कार्यक्रम लागू गरेको छ । यसको लागि ५० लाख रुपैयाँ छुट्याइएको छ । पशु प्राविधिक भीमबहादुर पुनका अनुसार यो बजेटबाट मुगुगाउँ र डोल्फुमा चौंरीगोठ सुधार गरिनेछ । चौंरी खरिदमा पनि अनुदान दिइने उनले बताए ।जिल्लामा पहिलोपटक चौंरी व्यवसायको लागि सरकारी बजेट आएपछि स्थानीय उत्साही भएका छन् । गाउँपालिकाले भने चौंरीपालन व्यवसायमा बेवास्ता गरेको उनीहरूको गुनासो छ । कुखुरादेखि बुंगुरपालनसम्ममा बजेट छुट्याएको गाउँपालिकाले चौंरीपालनमा भने पछिल्लो दुईवटै आर्थिक वर्षमा एक रुपैयाँ नछुट्याएको थिल्लेले बताए ।डोल्फु र मुगुगाउँका आदिवासी जनजातिले विशेषगरी भारी बोक्ने काममा चौंरीको प्रयोग गर्ने गर्छन् । तिब्बतबाट नुन, चामल ल्याउन होस् वा जुम्लाको सिँजा र मुगुको सोरुखत्याडबाट धान, गहुँ, कोदो ओसार्न, चौंरीको प्रयोग गर्ने गरिन्छ । स्थानीयका लागि चौंरी भरपर्दो भरिया हो । उनीहरूले भारी बोक्नका लागि चौंरीसँगै झोवा पनि लैजान्छन् । डोल्फुका च्वाछिरी तामाङले एउटा चौंरीले ८० केजीसम्म भारी बोक्नसक्ने बताए । हाम्रा लागि त चौंरी भरपर्दो भरियो नै हो, उनले भने, लामो दूरीसम्म गह्रुँगो भारी पनि सजिलैसँग बोक्न सक्छ । हिमाली बस्तीमा अन्नबाली नहुने भएकाले चौंरीको सहारामा बाहिरबाट अन्न बोकेर जीवन गुजार्ने गरेको उनले बताए । चौरीलाई मासु उत्पादनका रूपमा प्रयोग गरिन्छ । मुगमकार्मारोङ गाउँपालिकाकामा पर्ने १२ वटा बस्तीमध्ये डोल्फु र मुगुगाउँमा मात्र चौंरी पालिन्छन् । अन्य बस्तीमा स्थानीयले झोवा र घोडा पाल्छन् । चौंरीले पाटनमा यार्चा र बुकी खान्छन् । पानीको सट्टा हिउँ पिउँछन् । चौंरीको सिङ सियोजस्तै तिखो र लामो हुने भएकाले हिमाली चितुवाले समेत मार्न सक्दैन ।"
२४ आयोजना प्रस्ताव गरिने,"विराटनगर  मंसिरमा आयोजना हुने लगानी सम्मेलनमा प्रस्ताव गर्न विभिन्न लागतका साना र ठूला आयोजनाको विवरण तयार गरिएको छ । प्रदेश योजना आयोगले तमोर जलाशययुक्त विद्युत् आयोजना, विराटनगर क्षेत्रीय अन्तर्राष्ट्रिय विमानस्थल, मेघा स्मार्ट सिटी, अन्तर्राष्ट्रिय सम्मेलन केन्द्र तथा प्रदर्शनी हल, ठूला यातायातका साधन, चक्रपथ, विशेष आर्थिक क्षेत्रलगायत २४ वटा आयोजना छनोट गरेको हो ।७ सय ६५ मेगावाट विद्युत् उत्पादन गर्ने लक्ष्य राखिएको तमोर जलाशययुक्त विद्युत् आयोजना निर्माणका लागि योजना आयोगले १ सय ५३ अर्ब खर्च लाग्ने अनुमान गरेको छ । यस्तै विराटनगर विमानस्थललाई क्षेत्रीय अन्तर्राष्ट्रिय विमानस्थल बनाउने र यसका लागि आवश्यक पूर्वाधार निर्माण गर्न १५ अर्ब खर्च लाग्ने अनुमान छ ।विमानस्थल निर्माण गर्न एक सय ५० हेक्टर जग्गा अधिग्रहण गरिने र थप करिब ३ हजार मिटर रनवे निर्माण गरिने आयोगले जनाएको छ । थाइल्यान्ड, मलेसिया, बंगलादेश, भारत, चीन, भुटान, पाकिस्तान, श्रीलंका र नेपालको पश्चिम क्षेत्रमा उडान गर्न सकिने गरी विमानस्थलको निर्माण हुनेछ ।प्रदेश सरकारले ओखलढुंगाको रुम्जाटार र सुनसरीको इटहरी उपमहानगरपालिकालाई स्मार्ट सिटी बनाउने आयोजनालाई पनि प्राथमिकतामा राखेको छ । यसका लागि २० अर्ब लगानी लाग्ने अनुमान आयोगको छ । यस्तै सुनसरीको इटहरीमा निर्माण गरिने अन्तर्राष्ट्रिय सम्मेलन केन्द्र तथा प्रदर्शनी हलका लागि ३ अर्ब लाग्ने अनुमान छ । प्रदेश सरकारले ठूला यातायातका साधन मोनो रेल, मेट्रो रेल वा स्काइरेल निर्माणको प्रस्ताव पनि लगानी सम्मेलनमा प्रस्तुत गर्ने तयारी गरेको छ । योजना आयोगले विराटनगरइटहरी २४५ किलोमिटर र इटहरीधरान १५७ किलोमिटर मोनोरेल, मेट्रोरेल वा स्काइरेल सञ्चालन गर्ने गरी बृहत् यातायात परियोजना सञ्चालन गर्ने अवधारणा अघि सारेको हो । दुई चरणको काम सकेपछि तेस्रो चरणमा बृहत् विराट क्षेत्रमा त्यसलाई विस्तार गर्ने गरी २ सय १० अर्बको परियोजना लगानी सम्मेलनमा प्रस्ताव गर्न लागेको आयोगले जनाएको छ । यस्तै बृहत् विराट क्षेत्रमा रिङरोड बनाउन २ सय १० अर्बको परियोजना र विराटनगरमा विशेष आर्थिक क्षेत्र निर्माणका लागि ८ अर्बको परियोजना पनि लगानी सम्मेलनमा पेस गर्ने तयारी छ । योजना आयोगले प्राथमिकतामा राखेका यी आयोजनाबाहेक श्रीलंका टापुमा बहुउदेश्यीय विशेष जोन बनाउने, चतरातुम्लिङटार, चतरादोलालघाट जलयात्रा, धरानमुलघाट सुरुङमार्ग, केचनासगरमाथा द्रुत सडक तथा केवलकार मार्ग, ट्रंक लाइनमार्फत कोसी र तमोरको पिउने पानी आपूर्ति र निर्यात, दुई सय मेगावाट सौर्य विद्युत् उत्पादन, फोहोर व्यवस्थापन गरी जैविक ग्यास र प्रांगारिक मल, स्याटलाइट स्मार्ट सिटी, तालतलैया थिम पार्कजस्ता आयोजना पनि सूचीमा राखिएको छ ।"
धेरै खेल्न चाहन्छन् नाडल,"न्युयोर्क भावनात्मक बनेका राफेल नाडलले बढी ग्रान्ड स्लाम जितेर रोजर फेडेररलाई उछिन्नु भन्दा उच्च खेलाडीमध्ये सबैभन्दा बढी लामो समय टेनिस खेल्ने आफ्नो उद्देश्य रहेको सोमबार बताएका छन् । उनलाई विश्व नम्बर एक वरीयताको पनि खासै लोभ छैन । स्पेनका ३३ वर्षीय बायाँ हाते नाडलले १९ औं ग्रान्ड स्लाम उपाधिको रूपमा यूएस ओपन जिते । यो उनको चौथो यूएस ओपन रह्यो । यसका लागि उनले आर्थर एस स्टेडियममा डानियल मेदभेदेभलाई ७६, ६३, ५७, ४६, ६४ ले हराए । यसका लागि उनले चार घण्टा ५० मिनेट कोर्टमा बिताए । म निकै खुसी छु, यो यूएस ओपन ट्रफीको मेरो लागि धेरै महत्त्व छ, नाडलले भने, आजको फाइनल निकै कडा प्रतिस्पर्धात्मक रह्यो । यस्तो खेलबाट खेलाडी मानसिक र शारीरिक दुवै रूपमा गल्ने गर्छ । उनले अगाडि भने, पूरा खेल मेरा लागि कहिले पनि नर्बिसिने क्षण रह्यो । यो जितपछि नाडललाई सबैभन्दा बढी ग्रान्ड स्लाम जितेका फेडेररभन्दा एक उपाधिले मात्र पछाडि परेका छन् । यी दुई खेलाडी पछि नोभाक जोकोभिच तेस्रो स्थानमा छन् १६ ग्रान्ड स्लामसहित । तर दोस्रो वरीयताका नाडल भने चाहन्छन्, आफ्नो खेलजीवन अझ लामो होस् । पक्कै पनि म बढीभन्दा बढी उपाधि जित्न चाहन्छु । तर मेरो सोच यसमा मात्र छैन । म यसका लागि टेनिस खेल्ने पक्षमा छैन । किन म टेनिस खेल्छु भने मलाई यो खेल मनपर्छ । मलाई वास्तवमै टेनिस खेल्न मन पराउँछु । ग्रान्ड स्लाम मात्र सबै होइन, टेनिस आफैंमा ठूलो हो, उनले भने । जोकोभिचलाई उछिनेर वर्षका अन्त्यमा नम्बर एक हुने लोभले पनि नाडललाई तानेको छैन । उनले यसबारे भने, मैले नम्बर एक हुन पनि खोजेको होइन । यो खेलेर प्राप्त हुने उपलब्धि हो । अब म यस्तो स्थितिमा पुगिसकें, जसका कारण मेरो खेलजीवनमा नम्बर एक हुनु र बढी ग्रान्ड स्लाम जित्नुले धेरै अर्थ राख्दैन । म धेरैभन्दा धेरै टेनिस खेल्न चाहन्छु र यसमै खुसी छु ।"
लक्ष्मीमार्ग गोल्डकप असोजमा,"मोरङ डाँगीहाट युथ क्लबको आयोजनामा तेस्रो लक्ष्मीमार्ग आमन्त्रण गोल्डकप फुटबल प्रतियोगिता असोज ४११ सम्म हुने भएको छ । तेस्रो संस्करण विजेताले ५ लाख र उपविजेताले २ लाख ५० हजार रुपैयाँ पुरस्कार पाउने छन् । यसअघि पुरस्कार राशि बढाइएको हो। आयोजकले सोमबार पत्रकार सम्मेलन गरी प्रतियोगितामा ८ टिमले भाग लिने जनाएको छ । क्लबका अध्यक्ष विक्रम बान्तवा राईका अनुसार अनुमानित ३१ लाख रुपैया खर्च हुने प्रतियोगितामा नेपाल पुलिस, एपीएफ क्लब, झापा ११, सुनसरीको धरान ११, आयोजक मोरङ ११, रूपन्देही ११, भारतको रोयल क्लब सिलिगुढी र मदन भण्डरी स्पोटर्स एकेडेमी काठमाडौंको सहभागिता रहने छ । एन्फाको वर्गीकरणमा यो प्रतियोगिता घ श्रेणीको हो । मुख्य प्रायोजकमा बुद्ध एयरले ५ लाख, सहप्रायोजक टुबोर्गले ३ लाख, अन्य प्रायोजकले ३ लाख, विभिन्न नगरपालिकाले १० लाख, बेलबारी नगरपालिकाका विभिन्न वडाले ३ लाख, टिकट बिक्रीवाट ७ लाख र संघसस्थावाट २ लाख रुपैयाँ संकलन गर्ने लक्ष्य आयोजकको छ ।पहिलो संस्करणवाट भएको नाफा २ लाख ८७ हजार र दोस्राबाट भएको १ लाख ८ हजार रुपैयाँसहित स्थनीय संघसस्थाको सहयोगबाट करिब ८ लाखको लागतमा क्लबको भवन निर्माण गरिएको छ । हरेक दिनको म्यान अफ द म्याचलाई ५ हजार र विधाका उत्कृष्ट खेलाडीलाई जनही १० हजार हजार दिइने जनाइएको छ ।"
इनोभेटिभ र वाटिका च्याम्पियन,"काठमाडौं काठमाडौं जेभियर, इनोभेटिभ र स्वप्न वाटिका सोमबार १० औं प्याब्सन मध्यक्षेत्रीय बास्केटबलमा च्याम्पियन भएका छन् । प्याब्सन मध्यक्षेत्रीय समिति काठमाडौंद्वारा आयोजित प्रतियोगिताको सिनियर ब्वाइज फाइनलमा जेभियरले न्यु समिटलाई ५८४५ स्कोरले हरायो । विजेताका प्रशान्त चहरले २६ स्कोर गरे । प्रकाश केसीको २४ स्कोरमा एसियन पब्लिकले स्पाङगेललाई ६५५५ ले हराउँदै तेस्रो स्थान भेट्टायो । सिनियर गर्ल्सतर्फ इनोभेटिभले स्वप्न वाटिकालाई २७२२ ले हरायो । निर्धारित समयमा १८१८ स्कोरले बराबरीमा टुंगियो । त्यसपछि अतिरिक्त सयममा इनोभेटिभलाई जिताउँदा जेनिभा महर्जनले ९ स्कोर गरिन् । काठमाडौं जेभियरले एसियनमाथि १७१२ को जित निकाल्दै तेस्रो स्थान हात पार्यो । जेभियरकी सविना खड्काले ९ स्कोर बटुलिन् ।एआईएको कोर्टमा जुनियर ब्वाइजतर्फ स्वप्न वाटिकाले एसियनलाई २७१८ ले हराउँदा प्रतीक राउत र अश्विक केसीले ९९ स्कोर जोडे । तेस्रो स्थानमा हेम्सले चैतन्यलाई ११८ ले हरायो । हेम्सका महेशराज भाटले ८ स्कोर गरे ।जेभियरका प्रशान्त चहर, इनोभेटिभकी जेनिभा महर्जन र वाटिकाका अश्विक केसी मोस्ट भ्यालुएबल प्लेयर घोषित भए । स्पाङगेलका रोहित बलामी, काठमाडौं जेभियरकी अपेक्षा गुरुङ र हेम्सका महेशराज भाट आफ्नो विधामा उदीयमान खेलाडी चुनिए । न्यु समिटका शशांक महर्जन (१०५), वाटिकाकी सम्झना शाही (३३) र एसियनका सिमोन गुरुङ (५०) सर्वाधिक स्कोरकर्ता बने । अर्को संस्करण सूर्योदय स्कुलमा हुने आयोजकले जनाएको छ ।"
निर्णायक खेल आज,"नेपाली टिमगोलकिपर : एन्जिला तुम्बापोडिफेन्स : हीराकुमारी भुजेल, अमृता जैसी, पुनम जर्घामगर, गीता रानामिडफिल्ड : अनिता बस्नेत (८२ मिनेट, विमला चौधरी), दीपा राई, रेनुका नगरकोटे (८७ मिनेट, इन्दिरा राई), मन्जलीकुमारी योन्जनफरवार्ड : निरु थापा (कप्तान, १४ मिनेट, सरु लिम्बु), सावित्रा भण्डारी ।"
अन्सारीको उम्मेदवारी संविधानको मर्मविपरीत,"काठमाडौं  संवैधानिक आयोगमा प्रमुख रहेका व्यक्ति अन्य संस्थामा आबद्ध हुन नहुने संवैधानिक तथा कानुनी अभ्यास विपरीत राष्ट्रिय मुस्लिम आयोगका अध्यक्ष समिम मिया अन्सारीले नेपाल ओलम्पिक कमिटीको निर्वाचनमा उपाध्यक्ष पदमा उम्मेदवारी दिएका छन् । उनी यसअघि सोही कमिटीका सदस्य थिए । कुस्तीका पदाधिकारी तथा राष्ट्रिय खेलकुद परिषद् (राखेप) का पूर्व सदस्यसमेत रहेका अन्सारीले गत चैत ७ गते मुस्लिम आयोगको अध्यक्षको शपथ लिएका थिए । संवैधानिक आयोगका अध्यक्षले अन्य संस्थाको कार्यकारी पदमा बस्नु नैतिक मूल्य मान्यतामात्र होइन संवैधानिक तथा कानुनी व्यवस्थाको पनि प्रतिकूल हो । यसअघि पूर्व प्रमुख निर्वाचन आयुक्त नीलकण्ठ उप्रेतीलाई सरकारले भारतको राजदूतमा सिफारिस गरेको थियो । त्यस बेला संवैधानिक आयोगमा बसिसकेका व्यक्ति अन्यत्र नियुक्त हुन नहुने प्रश्न उठेपछि सरकारले उनको नाम फिर्ता लिएको थियो । पदबाट बाहिरिएपछिको अवस्थामा त प्रश्न उठिरहेका बेला अन्सारी भने पदमै हुँदा ओलम्पिक कमिटीको चुनावमा उपाध्यक्ष पदका प्रत्याशी भएका हुन् । संविधानविद् विपिन अधिकारीले संवैधानिक आयोगका प्रमुखले अन्य संस्थामा आवद्धता खोज्नु संविधान अनुकूल नभएको र त्यसले स्वायत्त संस्थाको नेतृत्व स्वार्थप्रेरित हुनसक्ने बताए । कुनै पनि संवैधानिक आयोगको अध्यक्ष भनेको धेरै ठूलो र अधिकारसम्पन्न पद हो । त्यहाँ रहेर आफ्नो जिम्मेवारीमा केन्द्रित हुने हो । उसले अन्य संस्थामा पनि आफ्नो भाग खोज्दै हिँड्ने हो भने त कसरी स्वतन्त्र काम गर्न सक्छ र ? अधिकारीले प्रश्न गरे । संविधानले नै आयोगको स्वतन्त्रता र स्वायत्तताको कुरा गरेकाले कतै आबद्ध हुनु संविधान प्रतिकूल हुने उनको तर्क छ । संविधानले नै प्रस्ट रूपमा के भनेको छ भने स्वतन्त्र रूपमा काम गर्ने आयोगका नेतृत्वले अन्य संघसंस्थामा आबद्धता हुनुहुँदैन किनभने त्यहाँ स्वार्थ बाझिन सक्छ । ओलम्पिक कमिटी भनेको राजनीतिक र कार्यकारिणी संस्था होइन । आफ्नो जिम्मेवारीका लागि सहयोग हुने कुनै कार्यकारिणी पोस्ट भएको भए संग्लग्नता स्वीकार्य हुन सक्थ्यो, अधिकारीले थपे, आफ्नो जिम्मेवारी एकापट्टि छाडेर अन्य जिम्मेवारी लिन थालेपछि उसले जिम्मेवारी शतप्रतिशत पूरा गर्नै सक्दैन नि । खासमा यो कानुनीभन्दा पनि बढी नैतिक समस्या पनि हो ।अन्सारीले भने स्वयंसेवक पदमा बस्नका लागि संविधान बाधक नभएको भन्दै आफ्नो उम्मद्वारी कानुनसंगत भएको दाबी गरे । मैले मेरा कानुनी सल्लाहकारको राय लिएर मात्रै उम्मेदवारी दिएको हो, अन्सारीले भने, ओलम्पिक कमिटी भनेको स्वयंसेवक पद हो । त्यहाँ मैले कुनै तलब सुविधा पाउने होइन । पूर्व खेलाडी र लामो समयदेखिको खेलकुद संग्लग्नताका कारण मैले ओलम्पिकको उपाध्यक्षमा दाबी गरेको हो । ओलम्पिक कमिटीलाई अन्तर्राष्ट्रिय ओलम्पिक चार्टरअनुसार चल्ने बताइए पनि सरकारकै एउटा निकाय राखेपसँगको सहकार्य गरेर काम गर्छ । अन्सारी २०६५ सालमा राखेपको बोर्ड सदस्य नियुक्त भएका थिए । उनी अन्तर्राष्ट्रिय मान्यताप्राप्त नेपाल कुस्ती संघमा उपाध्यक्ष पदमा थिए । राखेपले विवादित कुस्ती संघलाई विघटन गरी बनाएको तदर्थ समितिमा अन्सारी उपाध्यक्ष पदमै छन् । चार वर्षअघि कुस्ती संघकै प्रतिनिधि हुँदै ओलम्पिक प्रवेश गरेका उनी सदस्य पदमा निर्वाचित भएका हुन् । अन्सारीलाई मुस्लिम आयोगको अध्यक्ष नियुक्त गर्दा पनि विवाद भएको थियो । संसदीय सुनुवाई समितिमा उनको बारेमा टुंगो लाग्न ढिलाइ भएपछि सिफारिस भएको ४५ दिनमा उनको नाम संसदीय सुनुवाइबिना नै स्वतः अनुमोदन भएको थियो । त्यस बेला संसदीय समितिमा अन्सारीको नागरिकता, शैक्षिक प्रमाणपत्र र राजनीतिक दलको सदस्यतासम्बन्धी विवाद भएको थियो । अन्सारीलाई मुस्लिम आयोगको नेतृत्वका रूपमा समग्र मुस्लिम समुदायको अध्ययन गरी नीतिगत, कानुनी र संस्थागत सुधारका लागि सरकारलाई सुझाव दिने जिम्मवारी छ । अल्पसंख्यक मुस्लिम उत्थानको जिम्मेवारी लिएर अन्सारी भने कुस्ती संघ र ओलम्पिक कमिटीमा व्यस्त हुन खोज्दैछन् ।अर्का कानुन व्यवसायी टीकाराम भट्टराईले भने अन्सारीको उम्मेदवारीमा कानुनत प्रश्न गर्ने अवस्था नरहेको बताए । कानुनले सरकारी निकायमा नियुक्ति लिन नपाउने भनेको छ । ओलम्पिक कमिटीले आफूलाई स्वायत्त संस्था भन्ने गर्छ । संवैधानिक आयोगका पदाधिकारी कुनै पनि संस्थाको स्वयंसेवक पोस्टमा बस्न नपाउने भन्ने छैन, भट्टराईले भने । ओलम्पिक कमिटीको निर्वाचन भदौ २० मा हुने कार्यतालिका थियो । अदालतको आदेशका कारण निर्धारित समयमा निर्वाचन हुन सकेन । अहिले अदालतले चुनावका लागि बाटो खोलिदिएकाले अन्तर्राष्ट्रिय ओलम्पिक कमिटी र एसियाली ओलम्पिक कमिटीसँगको समन्वयमा छिट्टै चुनावको तिथि तय गर्ने अध्यक्ष जीवनराम श्रेष्ठले बताए । आइतबार सर्वोच्च अदालतले अन्तरिम आदेश जारी गर्नु नपर्ने भन्दै रिट खारेज गरेपछि श्रेष्ठ नेतृत्वको अन्तर्राष्ट्रिय मान्यताप्राप्त ओलम्पिकको चुनाव गर्ने बाटो खुलेको हो ।ओलम्पिक कमिटीको ५ उपाध्यक्षका लागि ८ जनाको उम्मेदवारी परेको छ । अन्सारीसहित टेनिसकी ज्योति राणा, ह्यान्डबलका तेज गुरुङ, सुटिङका पुष्पदास श्रेष्ठ, पौडीका अशोकरत्न वज्राचार्य, फेन्सिङका सुनीलकुमार श्रेष्ठ, टेबलटेनिसका चतुरानन्द राजवैद्य र र्याफ्टिङ एन्ड क्यानोइङ संघका राजीव श्रेष्ठले उपाध्यक्षका लागि उम्मेदवारी दिएका छन् ।"
नेपाललाई आस जगाउने अवसर,"काठमाडौं  नेपालभन्दा बलियो टिम हो कुवेत । तर नेपालले खाडी मुलुकविरुद्ध ७० को हार बेहोर्ने सोचिएको थिएन । फिफा वरीयतामा १० स्थानमाथिको टिमविरुद्ध त्यो फराकिलो हारले नेपाली फुटबललाई स्तब्ध बनाएको छ । विश्वकप २०२२ छनोटको दोस्रो खेलमा मंगलबार चाइनिज ताइपेईको सामना गर्दा नेपालले कुवेत यात्राको नतिजाबाट उक्सिने प्रयास गर्नेछ ।केही कारण हामी कुवेतविरुद्ध असफल भएका थियौं, प्रिम्याच प्रेस कन्फ्रेन्समा नेपाली टिमका मुख्य प्रशिक्षक योहान कालिनले भनेका छन्, हामी फेरि लयमा फर्कन आवश्यक छ । त्यसका लागि हामीले कुवेतविरुद्ध गरेका गल्तीहरू ताइपेईविरुद्धको खेलमा सच्याउने आस छ । हामीले कुवेतविरुद्ध जस्तै गल्ती ताइपेईमा दोहोर्याउनु हुँदैन । हामीले आफ्नै शैलीको खेल खेल्नुपर्छ, जसले गल्ती दोहोर्याउनबाट हामीलाई जोगाउन सक्छ ।स्विडिस प्रशिक्षक कालिनले रक्षात्मक खेल शैलीमा जोड दिने गर्छन् । उनी गोल नखानेमा ढुक्क भएपछि मात्रै अगाडि बढ्न चाहन्छन् । उनले सहिद स्मारक ए डिभिजन लिग २०७० मा मछिन्द्र क्लबलाई त्यही रणनीतिमा सनसनीपूर्ण नतिजा दिलाएर उपविजेता बनाएका थिए । गत मार्चमा नेपाली टिम सम्हालेयता पनि उनले त्यही संगठित रक्षापंक्तिसँगै काउन्टरमा अघि बढ्ने खेलशैलीलाई निरन्तरता दिएका छन् । उनले विपक्षी आक्रमणलाई कसरी रोक्ने भन्नेमै प्रशिक्षणमा जोड दिएका थिए । तर उनको मिहिनेत कुवेतविरुद्ध काम लागेन ।आजको खेलचाइनिज ताइपेईविरुद्ध नेपालसमय : १६ः५५ बजेताइपेई रंगशालान अग्रपंक्ति न त डिफेन्स, नेपाली टिमले कुवेतविरुद्ध कुनै पनि पक्षमा आस गर्ने ठाउँ दिएको थिएन । नेपालले सातै गोल आफ्नै गल्तीमा बेहोरेको थियो । कप्तान एवं गोलकिपर किरण चेम्जोङले पहिलो हाफमा दुईपल्ट राम्रो बचाउ गरेका थिए । अरु मुभमा कुवेती टिमविरुद्ध निरीह देखिएको नेपाली खेलाडीको अनपेक्षित खेल प्रदर्शन गर्ने परम्परा छ । त्यसैले ताइपेईविरुद्ध सुधारिएको प्रदर्शन गर्ने अपेक्षा गरिएको छ ।फिफा वरीयतामा नेपाल १६६ औं स्थानमा छ । कुवेत १० स्थानमाथिको टिम थियो तर मैदानमा त्योभन्दा धेरै ठूलो अन्तर देखिएको थियो । ताइपेई १२५ औं स्थानमा छ । ताइपेई उच्च वरीयताको टिम हो । त्यसैले उसलाई हाम्रो समूहमा कमजोर टिमको रुपमा लिनु गल्ती हुनसक्छ, प्रशिक्षक कालिनले भने, यो धेरै कठिन खेल हुनसक्छ । ताइपेई कुवेतजस्तै टिम हो र उसले हालैमात्र हङकङलाई पराजित गरेको थियो । हामीसँग यस्तो टिमविरुद्ध खेल्न योजना छ । हाम्रो योजना खेलअघि नै भन्ने छैनौं ।कालिनको टिमले दुई महिनाअघि ताइपेईविरुद्ध उसैको भूमिमा मैत्रीपूर्ण खेलमा ११ को बराबरी गरेको थियो । ताइपेईविरुद्ध त्यो नेपालको हालसम्मको भेट हो । उनले टिम सम्हालेयताका चार मैत्रीपूर्ण खेलमा नेपालले दुई बराबरी र दुई हारको नतिजा निकालेको थियो । त्यसपछि कुवेतविरुद्ध ठूलो अन्तरले हारेको हो । औपचारिक पाँच खेलसम्म जितविहीन रहेका उनले ताइपेई रंगशालामा हुने खेलबारे भने, सबैभन्दा ठूलो कुरा हामी आफ्नै खेल खेलेर सही बाटोमा फर्किनु हुनेछ । राम्रो प्रदर्शन गर्न सक्यौं भने हामीले अंक जोड्ने छौं ।विश्वकप २०२२ मा एसियाली छनोटको दोस्रो चरणमा नेपाल र चाइनिज ताइपेईसँगै समूह बी मा अस्ट्रेलिया, जोर्डन र कुवेत छन् । यसमा सबैभन्दा कमजोर र वरीयतामा तलको टिम नेपाल नै हो । इन्डोनेसियन लिग वन च्याम्पियन क्लब पर्सिजा जकार्ताबाट खेलिरहेका मिडफिल्डर रोहित चन्द र गोलकिपर किरण चेम्जोङनै नेपाली टिमका आशा गरिएका खेलाडी हुन् । कालिनका प्रिय विंगर रवि पासवान कुवेतविरुद्ध निकै मिहिनेती देखिएका थिए । पछिल्लो खेलमा ध्वस्त देखिएको डिफेन्समा सुधारिएको प्रदर्शन गर्नसके मात्रै नेपालले ताइपेई रंगशालामा अंक जोड्न सक्छ ।ताइपेई घरेलु मैदानमा भएको विश्वकप छनोटको पहिलो खेलमा जोर्डनविरुद्ध २१ ले हारेको थियो । त्यसमा गोल गरेका मिडफिल्डर वेन चिहाओ र चेन पोलियाङ चिनियाँ फुटबलको दोस्रो डिभिजनको लिग खेल्छन् । ताइवानका अरु तीन खेलाडी हङकङको क्लबबाट व्यावसायिक फुटबल खेल्छन् । प्रशिक्षकको रूपमा इंग्ल्यान्डको आर्सनल, पोर्टसमाउथ, वाटफोर्ड तथा चिनियाँ क्लब सांघाई सेन्जिनको अनुभव संगालेका लुइस लंकास्टरले गत जनवरीयता सम्हालेका छन् ताइवानी टिम । त्यसैले नेपालका लागि ताइवानविरुद्धको खेल गाह्रो हुनसक्छ ।हामीले हाम्रो उत्कृष्ट खेल खेल्नैपर्छ, प्रशिक्षक लंकास्टरले प्रेस कन्फ्रेन्समा भनेका छन्, हामी अझै असफल भयौं भने मैदान त्यागेजस्तै हुनेछ । हामी पश्चत्ताप नगरी मैदान छाड्न चाहन्छौं । एसियन कप २०२३ छनोटका रूपमा पनि रहेको प्रतिस्पर्धाबारे उनले थपे, हाम्रो लागि यो जित्नैपर्ने खेल हो र यसमा हामी रोकिन चाहँदैनौं । अवसरलाई उपयोग गर्दै अगाडि बढ्न चाहन्छौं । हामी फेरि असफल भयौं भने निरन्तर दबाब बढ्नेछ । बेटिङमा पनि उनकै टिमको सम्भावना बढी देखाएको छ ।"
एसेज रक्षा गर्नुका कारण,"स्मिथले बनाएको रनयसपल्टको एजेस शृंखला पक्कै पनि स्मिथको शृंखलाको नाममा चिनिने छ । सन् १९८१ मा इंग्ल्यान्डका इयान बोथमले जे गरेका थिए, त्यही काम यसपल्ट अस्ट्रेलियाका लागि स्टिभ स्मिथले गरे । उनको प्रदर्शनको तथ्यांकले नै प्रस्ट पार्छ, वास्तवमै उनी कति धरै चम्के भनेर । उनले चार टेस्टमा तीन शतक मदतले १ सय ३४२ को औसतले ६ सय ७१ रन बनाएका छन् । यसमा ओल्ड ट्राफोर्डमा बनाएको सर्वाधिक २ सय ११ रनसम्मिलित छ । उनकै अर्को कथास्मिथको ब्याटबाट निस्केको रनले मात्र सबै कथा भने भन्दैन । उनी एकवर्षे प्रतिबन्धपछि खेलमा फर्केका थिए । उनी आफैं कप्तान हुँदा दक्षिण अफ्रिकाविरुद्धको टेस्ट शृंखलामा उनी बल टेम्परिङ काण्डमा मुछिए । प्रतिबन्धपछि खेलमा फर्केका ३० वर्षीय स्मिथले एजवास्टनमा १ सय ४४ रन बनाए र अस्ट्रेलिया ८१२२ बाट बच्न सफल रह्यो । लगत्तै उनले अर्को इनिङ्समा १ सय ४२ रन पनि बनाए । दुवै टिमका माथिल्लो क्रमका ब्याट्सम्यान रन बनाउन संघर्षरत रहेका बेला स्मिथ भने अविश्वसनीय रूपमा चम्के । इंग्ल्यान्डले नाटकीय रूपमा जितेको तेस्रो टेस्टमा भने उनी थिएनन् । किनभने उनी त्यसअघि जोफ्रा आर्चरको बाउन्सरमा घाइते भएका थिए । एन्डरसनको अनुपस्थितिइंग्ल्यान्डको बलिङ आक्रमण धेरैभन्दा धेरै जेम्स एन्डरसनमा टिकेको थियो । उनी इंग्ल्यान्डका लागि टेस्ट क्रिकेटमा सबैभन्दा बढी विकेट लिने बलर पनि हुन् । उनले शृंखलामै जम्मा चार ओभर मात्र बलिङ गर्न पाए र लगत्तै घाइते भए । उनको अनुपस्थितिमा स्टुआर्ट ब्रोड र जोफ्रा आर्चरले राम्रै बलिङ गरे । तर एन्डरसनको अनुपस्थिति इंग्ल्यान्डका लागि घातक नै साबित भयो । अस्ट्रेलियाको गहिरो बलिङ आक्रमणअस्ट्रेलिया इंग्ल्यान्डमा चार तीव्र गतिका बलर र एक स्पिनर नथान लायनमा विश्वास गरेर आएको थियो । अस्ट्रेलियाको यो नीति सफल रह्यो । पूरा शृंखलामा दुई टिममध्ये पाहुनाको बलिङमा बढी गहिराइ थियो । प्याट कमिन्स, जोस हेजलउड र माइकल स्टार्कको बलिङ जहाँ घातक थियो, त्यहीं पिटर सिडल र जेम्स प्याटिसनले उनीहरूलाई राम्रो साथ दिए । क्याचले जितेको म्याचसिरिजमा अस्ट्रेलियाको फिल्डिङ गज्जब थियो । सर्ट लेगमा क्यामरन बेनक्राफ्ट र म्याथ्यु वेडले कमाल नै गरे । त्यसको ठीक उल्टो इंग्ल्यान्डले केही निर्णायक मोडमा क्याच छाडे, विशेषतः ओल्ड ट्राफोर्डमा आर्चरले ६५ रन बनाएर खेलिरहेका स्थिमको क्याच छाडे । अनि ज्याक लिचकै नो बलमा पनि स्मिथले विकेट गुमाउनुपरेन ।विश्वकपको ह्याङ ओभरइंग्ल्यान्डले शृंखलाअगाडि एकदिवसीय विश्वकप जितेको थियो । तर सबैलाई थाहा छ, एकदिवसीय क्रिकेट र टेस्ट क्रिकेटमा आकाश जमिनको फरक छ । टेस्ट क्रिकेटमा खेलाडीमाथि परिस्थितिको माग बेग्लै हुन्छ । एकदिवसीय क्रिकेटमा जेसन रोय जस्ता खेलाडी थिए, टेस्ट क्रिकेटमा त्यस्ता रहन सकेनन् । इंग्ल्यान्डका कप्तान तथा प्रमुख खेलाडी जो रुटको ब्याटबाट प्रदर्शन पनि कमजोर रह्यो, उनले तीनपल्ट डक खाए । बरू अस्ट्रेलियाका लागि मार्नस लबसचांगे जस्ता खेलाडी ब्याटबाट चम्कन सफल भए । उनी स्मिथपछि सबैभन्दा सफल खेलाडी रहे ।"
डब्लूसीएल असोज २९ देखि,"काठमाडौं महिला क्रिकेट लिगमा पहिलो ड्राफ्ट गरिएको फ्रेन्चाइज वुमन्स च्याम्पियन्स लिग (डब्लूसीएल) ट्वान्टी२० क्रिकेट असोज २९ देखि हुने भएको छ । क्विन्स इभेन्टको आयोजनामा हुने भनिएको डब्लूसीएल समय र मैदान अभावसँग जुध्दै आएको प्रतियोगिता कात्तिक ७ सम्म चल्नेछ ।क्विन्सका प्रबन्ध निर्देशक छुम्बी लामाले सोमबार विज्ञप्तिमार्फत नयाँ मिति जानकारी गराएका हुन् । नेपाली महिला क्रिकेटमा पहिलो पटक फ्रेन्चाइजवेसमा हुन लागेको प्रतियोगिताका सबै खेल त्रिवि क्रिकेट मैदान कीर्तिपुरमा हुनेछ । प्रतियोगिताका लागि ५ फ्रेन्चाइज टोली, ५ मार्की खेलाडी र ड्राफ्टबाट ५५ खेलाडी लिइसकेको छ । पोखरा पल्टनले सीता रानामगर, ललितपुर फाल्कन्सले नेरी थापा, चितवन राइनोजले इन्दु वर्मा, विराटनगर टाइटन्सले सरिता मगर तथा क्विन्स काठमाडौंले रुबिना क्षेत्रीलाई मार्की खेलाडीमा लिएका छन् । वाइल्ड कार्डबाट २२ खेलाडी लिन बाँकी नै रहेको छ ।चार महिनाअघि ड्राफ्टबाट ममता चौधरी, करुणा भण्डारी, रेखा रावल, सन्तोषी चौधरी, सोनु खड्का, आरती बिँडारी, अप्सरी बेगम र रोमा थापाले ७५७५ हजार रुपैयाँ भाउ पाएका थिए । आयोजक क्विन्स इभेन्टले पोखरामा गत वर्षदेखि पुरुषको पोखरा प्रिमियर लिग आयोजना गरेको थियो ।"
एसियाली साम्बोमा भाग लिने,"काठमाडौं  एसियाली साम्बो प्रतियोगितामा भाग नेपाली टोली मंगलबार भारतको नयाँ दिल्ली जाने भएको छ । सेप्टेम्बर १० देखि १६ सम्म हुने प्रतियोगिताको पुरुष साम्बो स्पोर्ट्सतर्फ ५२ केजीमा निरज भण्डारी, ५६ केजीमा प्रवीण गुरुङ, ६० केजीमा आशिष तामाङ, ६५ केजीमा विकल छन्त्याल, ६८ केजीमा सुदीप थापा, कृष्णलाल तामाङ र रविन्स तामाङ, ६४ केजीमा दिनेश महर्जन, ८२ केजीमा प्रदीप पाण्डे, ९० केजीमा सुदीप आचार्य, सुदन लामा तथा १०० केजीमा श्रृजेश श्रेष्ठले प्रतिस्पर्धा गर्ने छन् । दिनेश, सुदन, प्रवीण र सुदीपले कम्ब्याटतर्फ पनि भाग लिने छन् ।महिला साम्बो स्पोर्ट्सको ४४ केजीमा मीरा पौडेल, ५२ केजीमा भगवती माझी, ५६ केजीमा सब्बारानी महर्जन, र ६० केजीमा रचना लामाले प्रतिस्पर्धा गर्ने छन् । नेपाली टोलीमा नेपाल साम्बो फेडेरेसनका अध्यक्ष एवं प्रमुख प्रशिक्षक धनञ्जय श्रेष्ठ, उपाध्यक्ष पुरुषोत्तम सिम्खडा, राजकुमार श्रेष्ठ र रमेश पौडेल, महासचिव उत्तम श्रेष्ठ, सचिव मदन पौडेल र सदस्य राम वली तथा रेफ्रीमा गोपाल पुन मगरको सहभागिता रहने छ ।"
