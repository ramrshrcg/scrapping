शीर्षक,विवरण
रातको अर्कै काठमाडौं,"केन्द्रका अधिकारी सन्तोषचन्द्र अधिकारीले तिनीहरूलाई सम्झाउँदै भोलि बिहान केन्द्रमा आएर छोराछोरी लैजान सकिने बताए । चर्कोचर्को स्वरमा रोइरहेका बालबालिका र तिनका अभिभावकको चित्कारले शान्त न्युरोडमा खैलाबैला मच्चियो । दर्जनौं कुकुर एकसाथ भुके । बालबालिकाका आमाहरू फर्केपछि सन्तोषले सुनाए, यिनीहरू रोएको देख्दा छाडिदिऊँ जस्तो लाग्छ । गाडीबाट भागेरै जाऊन् जस्तो लाग्छ तर फर्केपछि फेरि यिनीहरू दुर्व्यसनमा फस्छन् । त्यत्ति सम्झेर यिनको रुवाइ भुल्नुपर्छ । आमासँगै हिँडे पनि यी बालबालिका धेरै जोखिममा रहेको उनको भनाइ छ । सडकमै भेटिने डेनड्राइड (जुत्ता टाल्ने गम, जसलाई सडक बालबालिकाले लागूऔषधका रूपमा प्रयोग गर्छन्) सुँघ्छन् । अवैध धन्दामा पनि प्रयोग हुने जोखिम उत्तिकै हुन्छ । हामीले जति सम्झाउँदा पनि अभिभावक टेर्दैनन्, अधिकारीले भने । प्रहरीका अनुसार रातको समयमा अभिभावकसँगै फोहोर टिप्ने काममा ससाना बालबालिकाको प्रयोग गर्नेमा भारतीय मूलका महिला धेरै छन् । यस्ता बालबालिका समयक्रममा सडक बालबालिकाको संगतमा पुग्ने र दुर्व्यसनमा फस्ने गरेको देखिन्छ । टोलीले वसन्तपुर, जैसीदेवल र मखनका गल्ली चहारेर झन्डै एक दर्जन बालबालिकालाई नियन्त्रणमा लियो, जसमध्ये केहीबाट प्रहरीले गाँजा र अन्य लागूऔषध पनि बरामद गर्यो । यसरी मध्यरातमा सडक छेउछाउ डुलिहिंडने धेरैजसो अभिभावकविहीन थिए भने केही अभिभावक भए पनि परिवारको रेखदेखबाहिर थिए । वसन्तपुरबाट उद्धार गरिएका केही बालक भने पहिला पनि उद्धार भएर परिवारको जिम्मा लगाइएका थिए । कालीमाटीबाट बल्खु, एकान्तकुना हुँदै टोली पाटन पुग्दा रातको ११ बजिसकेको थियो । पाटनका गल्लीहरूमा बगेको पानीमा प्लास्टिकजन्य फोहोर तैरिरहेका थिए । कुकुरको एकोहोरो भुकाइबाहेक मान्छेको चहलपहल शून्य थियो । पाटननजिकै टोलीले दुई किशोरीलाई नियन्त्रणमा लियो । ती दुवै किशोरी यौन गतिविधिमा संलग्न रहेको अधिकारीहरूको दाबी थियो । नियन्त्रणमा परेकी एक किशोरीले तुरुन्तै कसैलाई फोन गरिन् र भनिन्, बोर भयो नि । हामी त मामाघर जाने भएम् । पुलिसले पक्राउ गरेर थुनामा लैजाने कुरालाई उनले मामाघरका रूपमा अर्थ्याएकी थिइन् । नियन्त्रणका बेला कुनै प्रतिवाद नगरेका ती किशोरीले एकआपसमा सांकेतिक भाषामा केके कुरा साटे र भने, कति केटी हामी जसरी हिँडेका छन् । हाम्लाई मात्र किन समात्या ? उनीहरूको प्रश्नको उत्तर सादा पोसाकका प्रहरीले दिएनन् । त्यसपछि ती किशोरीले हाँस्दै गुनगुनाइन्, हामी यस्तै त हो नि हौ।झन्डै १२ बजे ठमेल पुग्दा ट्याक्सी, रिक्सा र मान्छेहरूको ओहोरदोहोरले गुल्जार देखिन्थ्यो । टोलीले होटल र साँघुरा ओसिला गल्लीबाट करिब एक दर्जन किशोरीलाई नियन्त्रणमा लियो । तीमध्ये केही पहिला पनि नियन्त्रणमा परेर महिनौं लामो समय सुधार गृहमा बसेर फर्केकाहरू थिए । १८ वर्षमुनिका किशोरीहरू यौन व्यापार र यौनजन्य गतिविधिमा सामेल हुने गरेको र तीमध्ये धेरैजसो दुर्व्यसनमा फसेको प्रहरी नायब निरीक्षक सुशीला राउतले बताइन् । टोली आएपछि थुप्रै भागे । नत्र यिनीहरूको संख्या धेरै नै पुग्थ्यो, उनले भनिन् । किशोरीहरूलाई यौनजन्य गतिविधिमा लगाउनेहरूको गिरोह नै भएको र यो अपराध तथा दुर्व्यसनको कारण रहेको उनको भनाइ छ । पानी धेरै दर्किएपछि टोलीले उद्धारको काम बन्द गर्यो । उद्धारमा निस्किएका प्रहरी र अन्य अधिकारी सबै पानीले भिजिसकेका थिए । रातको एक बजे बालबालिका खोजतलास केन्द्रमा १५ बालिका र ३० बालक जम्मा भएका थिए । केन्द्रले अघिल्लो साता मात्रै यसैगरी १८ बालक र १९ बालिकाको उद्धार गरेको थियो । बुधबार उद्धार भएका १५ बालिकामध्ये ३ र ३० बालकमध्ये ६ जना पहिला पनि उद्धार भएर पुनःस्थापना केन्द्र बसेर निस्केका हुन्, टोलीमा सँगै रहेका राष्ट्रिय बाल अधिकार परिषद्का सडक बालबालिका व्यवस्थापन इकाई प्रमुख चित्र पौडेलले भने । अधिकारीहरूका अनुसार सडकमा हुर्किरहेका बालकभन्दा बालिका धेरै जोखिममा छन् । टोलीले सबभन्दा सुरुमा रत्नपार्कबाट नियन्त्रणमा लिएकी एक किशोरी २ वर्षअघि पनि उद्धार भएकी थिइन् । चित्रले उति बेलाको कुरा सम्झए, १३ वर्षकै उमेरमा गर्भवती बनेर १४ वर्षमै आमा बनेकी यी किशोरीलाई उद्धारपछि तीन महिनासम्म पुनःस्थापना केन्द्रमा राखिएको थियो । पुनःस्थापना केन्द्रको सुधार सकिएपछि उनलाई रक्षा नेपाल नामक गैरसरकारी संस्थाले राखेको थियो । सीपमूलक तालिम सिकिरहेका बेला आफू घर फर्कने बताउँदै जिद्दी गरेपछि उनलाई संस्थाले नातेदारहरूको जिम्मा लगाएको थियो । पुष्प व्यवसाय गर्न भन्दै त्यति बेला जिल्ला बालकल्याण समितिले ५ हजार रुपैयाँ दिएको थियो तर उनी त पुरानै जीवनमा फर्किछन्, चित्रले भने । यसरी पुनःस्थापनाको प्रक्रिया बीचमै छाडेकी ती किशोरी फेरि यौनजन्य क्रियाकलापमा सामेल भएको देखियो । चित्रले ती किशोरीकी बहिनीसँग जोडिएको कथाको अर्को भयानक पाटो पनि सुनाए । सडकमै हुर्किरहेको एक किशोरसँगको सम्बन्धपछि छोरी जन्माएकी ती किशोरी आफ्नी १२ वर्षकी बैनीलाई छोरी सुम्पेर आफ्नो बाटो हिँडेकी थिइन् । उनको उद्धार भएलगत्तै प्रहरीले ती किशोरीकी बहिनीलाई दिदीकी छोरीसहित गर्भवती अवस्थामा रत्नपार्क छेउबाटै उद्धार गरेको थियो । आफ्नै भिनाजुबाट गर्भवती भएको बताएपछि ती केटालाई प्रहरीले पक्राउ गरी मुद्दासमेत चलाएको थियो । अनि किशोरीलाई तीन महिना पुनःस्थापना केन्द्रमा राखेर बाँसबारीको कोमल हृदय केन्द्र नामक गृहमा संरक्षणका निम्ति पठाइएको थियो । ती बहिनीले पछि छोरा जन्माइन् । अहिले उनको र बालकको अवस्था ठीक छ, चित्रले भने, तर सुधारको बाटोमा हिँडेकी दिदीलाई फेरि उद्धार गर्नॅपर्ने अवस्था आउनु भने दुःखको हो ।चित्रले सुनाएको कथाले सडक बालबालिकाहरू कसरी जोखिमपूर्ण जीवन बिताइरहेका छन् भन्ने बुझाउँछ । खोजतलास केन्द्रले २०७३ यता मात्रै काठमाडौंका सडकबाट १२ सय बालबालिकाको उद्धार गरिसकेको छ । गतवर्ष मात्रै १ सय ९८ बालबालिकालाई सडकबाट उद्धार गरिएको थियो, जुन संख्या साउनयताका ६९ दिनमै १ सय ४२ पुगिसकेको छ । राजधानीमा मात्रै अनुमानित ३ सयको हाराहारीमा सडक बालबालिका रहेको र तिनीहरू जोखिममा रहेको केन्द्रका इन्स्पेक्टर मोहनविक्रमले जानकारी दिए । उद्धार गर्ने, पुनःस्थापना केन्द्रमा राख्ने, सीपमूलक तालिम सिकाउने र फेरि सामाजिक जीवनमै फर्काउने सरकारी प्रयत्न रहे पनि यो पूर्ण सफल देखिँदैन । उद्धार भएकामध्ये करिब २५ प्रतिशत बालबालिका फेरि सडकमै फर्किएको पाइएको मोहनविक्रमको अनुभव छ । सामाजिक भएर बस्नुपर्दाका नियमलाई उल्झन मान्ने र सडककै स्वतन्त्रतामा रमाउने प्रवृत्तिले सबै बालबालिकालाई सामाजिक रूपमा पुनःस्थापना गर्न जटिल भइरहेको उनी बताउँछन् । यसरी फर्केकाहरू फेरि लागूऔषधको दुर्व्यसनमा फस्ने, चोरी र लुटपाटको घटनामा समेत संलग्न भएको देखिन्छ । बालिकाहरू भने हुर्किंदै जाँदा यौन शोषणमा पर्ने, सानै उमेरमा गर्भवती हुने र यौनजन्य संक्रमणमा फस्ने गरेका छन् । उद्धार भएकामध्ये करिब २५ प्रतिशत यौनजन्य जोखिममा छन्, चित्रले सुनाए । बालबालिकासम्बन्धी ऐन, २०७५ को दोस्रो परिच्छेदको दफा १५ मा प्रत्येक बालबालिकालाई प्रचलित कानुनबमोजिम आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको निःशुल्क शिक्षा बालमैत्री वातावरणमा पाउने अधिकार हुने उल्लेख छ तर पनि सडक बालबालिका शिक्षा र आधारभूत मानवीय सुविधाबाट समेत वञ्चित छन् । जब कि ऐनको दोस्रो परिच्छेदमा नेपाल सरकार, प्रदेश सरकार र स्थानीय तहले बालबालिकाको बाँच्न पाउने अधिकार र बालबालिकाको विकासका लागि उनीहरूमाथि हुन सक्ने दुर्घटना रोकथाम, जोखिमको न्यूनीकरणलगायत प्रतिरोधात्मक र सुरक्षा सेवाका लागि आवश्यक उपाय अवलम्बन गर्न सक्ने अधिकार उल्लेख छ । रातको एक बजे केन्द्रका कर्मचारीले उद्धार गरिएका सबै बालबालिकालाई चाउचाउ र पानी खान दिए । तिनीहरूमध्ये कोही त्यति बेला पनि डराइरहेका देखिन्थे भने दोहोरिएकाहरूले यो प्रक्रियालाई स्वाभाविक रूपमा लिइरहेका थिए । बालगृहमा लैजान सबैलाई लाइन लगाइरहेका बेला करिब ५ वर्ष उमेरका एक बालकले जिज्ञासु भएर सोधे, हामीलाई कहाँ लैजान्छ ? केन्द्रका कर्मचारीले बालगृहमा लैजाने, त्यहाँ दाल, भात र तरकारी खान पाइने र टीभी पनि हेर्न पाइने बताए । ती बालकले फेरि सोधे, टीभीमा केके आउँछ ? कर्मचारीले सबै थोक आउने बताउनेबित्तिकै बालकले टाठो स्वरमा भने, मोटुपत्लु र डोरेम्यान पनि आउँछ ? सिमसिम पानीले हल्का भिजेका उनी पातलो टिसर्टमा थर्थराइरहेका थिए तर डोरेम्यान र मोटुपत्लु हेर्न पाइने सुनेपछि उनको अनुहार धपक्क बले जस्तो देखियो । एकैछिनमा उनी दर्जनौं बालबालिकासँगै गाडीभित्र कोच्चिए । अँध्यारो रातलाई चिर्दै गाडी अगाडि बढ्यो । सडकमै रात गुजार्नेहरूको बिजोग वैशाख १५ मा राष्ट्रिय योजना आयोगको बैठकमा प्रधानमन्त्री केपी शर्मा ओलीले खान बस्न नपाएर कोही पनि नागरिक मगन्ते भएर सडकमा हिँड्नुपर्ने अवस्थाको अन्त्य गरिने बताएका थिए । उनले एक कदम अघि बढेर भनेका थिए, हामी समृद्ध नेपाल, सुखी नेपालीको राष्ट्रिय आकांक्षाका साथ अगाडि बढेका छौं । त्यसैले अब कोही पनि भोको रहनेछैनन् । कोही व्यक्ति सडकमा बाध्यतावश मागेर हिँडेको देखेमा तुरुन्त फोन गर्नुस्, प्रधानमन्त्री रोजगार कार्यक्रमअन्तर्गत सरकारले जिम्मेवारी लिन्छ । प्रधानमन्त्रीले बाचा गरेको साढे चार महिनापछि मध्यरातमा काठमाडौंको सडक चहार्दा कहर काटेर सडक पेटीमै रात गुजार्नेहरूको ठूलो संख्या देखियो । सडक बालबालिका उद्धार गर्न हिँडेको टोली राति झन्डै नौ बजेतिर रत्नपार्कलाई फन्को मारेर वीर अस्पताल हुँदै संकटा मन्दिर पुगेको थियो । सिमसिमे पानीका कारण बढ्दो जाडोले गर्दा मन्दिर वरिपरि पेटीमा गुडुल्किएर बस्नेहरूको संख्या ठूलो देखिन्थ्यो । त्यहाँ नौ जना थिए । धेरैजसोले बोरा र मैलो कपडा ओढेर गुडुल्की पर्दै पानीबाट ओत लाग्ने कोसिस गरिरहेका थिए । संकट हर्ने विश्वास गरिएको देउताकै सामुन्ने संकटले पुरिएर बसिरहेकाहरू टोली पुगेपछि जर्याकजुरुक्क उठे । तीमध्ये एक जना शारीरिक रूपमा विकलांग भएर हलचल गर्न नसक्ने अवस्थाका बिरामी थिए । तिनले आफ्नो उद्धार गरिदेलान् कि भनेर टोलीतिर पुलुक्क हेरे । संकटा मन्दिरछेउ पसल गरेका एक व्यक्तिले केन्द्रका अधिकारीलाई भने, सक्नुहुन्छ भने यिनको उद्धार गर्दिनुस् । भोकै छन् । बिरामी छन् र हलचल गर्न सक्दैनन् । केन्द्रका एक अधिकारीले तिनको उमेर सोधे । जवाफमा भने, ३७ वर्ष । १८ वर्ष माथिकाको उद्धार हामीले गर्न मिल्दैन भन्ने जवाफ आएपछि ती अशक्त चुपचाप घोप्टो परे । टोली कालीमाटीको तरकारी बजार पुग्दा रातिको १० बजिसकेको थियो । सिमसिम पानी रोकिएको थिएन । कालीमाटीबाट कुलेश्वरतिर जाने मोडको सडक पेटीमा भरियाहरू लस्करै सुतेका थिए । तीमध्ये अधिकांश बोराभित्र घुस्रिएर गुजुल्टो परेका थिए भने केहीले मैलो र ठाउँठाउँमा च्यातिएको कम्मल ओढेका थिए । पानी दर्किएपछि पेटीमा मुस्किलले अडिएका केही ब्युँझिए । एक छेउदेखि अर्को छेउसम्म हिँड्दै गनेपछि थाहा भयो, पेटीमा २२ जना सुतेका रहेछन् । आधा जीउ पानीले भिजेपछि उठेका इन्द्रबहादुर तामाङले आफू भोकभोकै सुतेको बताए । भोकले त निद्रा पनि नआउने रैछ, उनले भने । किन भोकै सुत्नुभयो त ? उत्तरमा भने, दिनभरजसो पानी परेकाले भारी बोक्ने काम पाइएन । त्यही भएर । मकवानपुरको पालुङ घर बताउने उनले पेटीमा सुत्ने धेरैजसो चिसोले बिरामी पर्ने गरेको सुनाए । भने, छड्के पानी पर्नेबित्तिकै भिजिन्छ । यहाँको दुःख कसैले बुझ्दैन ।न्युरोड, जैसीदेवल र हनुमानढोका छेउछाउका मन्दिरको पेटीमा पनि दर्जनौंको संख्यामा गुजुल्टिएर सुतेकाहरू भेटिए । बालबालिका उद्धारमा रातिको समय हिँड्दा यस्ता दर्जनौं सामान्य मजदुरी गर्ने र माग्नेहरू सडकपेटीमै रात गुजारिरहेका भेटिने गरेको यथार्थ कर्मचारीहरूले सुनाए । त्यसो त प्रहरी परिसर काठमाडौंले केही महिनाअघि सडकमा कष्टप्रद जीवन बिताइरहेका वृद्धवृद्धा र माग्नेहरूलाई उद्धार गरी विभिन्न आ श्रमको जिम्मा लगाएको थियो ।"
नेपालीलाई दसैंमा घर फर्कन सास्ती,"निगमले सिट अभावका कारण इकोनोमिक क्लासका यात्रुलाई समेत बिजनेस क्लासमा पठाइरहेको छ । दिल्लीस्थित निगमका एक अधिकारीका अनुसार चाडपर्वको मुखमा एउटा जहाज कम हुँदा यसअघि नै टिकट काटेर बसेका यात्रुलाई व्यवस्थापन गर्न कठिन भएको छ । उनले सकेसम्म निगमकै जहाजबाट पठाउने प्रयास भइरहेको बताए । यस्तो परिस्थिति अचानक सिर्जना भयो, त्यसैले सकेसम्म यात्रुलाई व्यवस्थापन गर्ने प्रयास भइरहेको छ, उनले भने । उनले विमान संख्या पर्याप्त नहुँदा यस्ता घटना दोहोरिने जोखिम सधैं रहने समेत बताए । निगमको नियमित उडान तालिका खल्बलिँदा एकातिर पहिले नै टिकट काटेर बसेका यात्रुले एयरपोर्टमा घन्टौं बस्नुपर्ने र उडान रद्द हुने परिस्थिति सामना गर्नुपर्ने अवस्था आएको छ भने अर्कोतर्फ घर फिर्ने तयारीमा रहेकालाई टिकट पाउन मुस्किल बनेको छ ।दिल्लीकाठमाडौं रुटमा निकै व्यस्त मानिन्छ । त्यसमाथि नेपालीको प्रमुख चाड दसैं, तिहार र छठ नजिक रहेका कारण यस रुटमा हवाई टिकटको चर्को माग छ । त्यसमाथि एउटा वाइडबडी ग्राउन्डेड भएपछि दिल्लीकाठमाडौं हवाई भाडा एकाएक अकासिएको छ । गत सातासम्म पनि भारु ७ हजारदेखि ८ हजारसम्म रहेको भाडा बिहीबारसम्म आइपुग्दा ३० हजारभन्दा माथि पुगेको छ । हवाई टिकटको चर्को मागको मौका छोप्दै भारतीय एयरलाइन्सहरूले हवाई भाडा अस्वाभाविक रूपमा बढाएका छन् । दिल्लीकाठमाडौं रुटमा निगमका अलावा भारतीय एयरलाइन्सहरू इन्डिगो र एयर इन्डियाले उडान गर्दै आएका छन् । बिहीबार इन्डिगोको दिल्लीकाठमाडौं एकतर्फी भाडा ३० हजार भारु र एयर इन्डियाको २५ हजारभन्दा माथि पुगेको छ । आगामी शनिबारसम्म यस रुटमा हवाई टिकट नै उपलब्ध छैन । हवाई भाडामा भएको चर्को वृद्धिले घर फिर्ने तयारीमा रहेका नेपालीलाई असर परेको छ । दिल्ली नेपालीका लाग औषधिमूलो, अध्ययन, रोजगारी, घुमघाम र व्यापारको प्रमुख गन्तव्यका रूपमा रहँदै आएको छ । हवाई भाडा अकासिँदा घर फिर्ने योजनामा रहेका कतिपय नेपालीले आफ्नो यात्रा रद्द गरेका छन् भने कतिपयले रेल, बस र अन्य विकल्प खोज्न थालेका छन् । दिल्लीबाट लखनउ, बागडोगरा, गोरखपुरलगायत गन्तव्यको हवाई भाडा सस्तो भएकाले केही नेपाली ती रुट हुँदै घर फर्किने योजनामा छन् । श्रीमतीको उपचारका लागि छ महिनादेखि दिल्लीमा रहेका भक्तपुरका प्रमोदकुमार कार्कीले दिल्लीकाठमाडौं उडानको भाडा एकाएक महँगिएपछि गोरखपुरसम्म जहाजमा र त्यसपछि भैरहवाबाट काठमाडौं उडान गर्ने योजना बनाएका छन् । दिल्लीबाट लखनउसम्मको हवाई भाडा करिब दुई हजार भारु छ भने गोखरपुरसम्म करिब ४ हजार र बागडोगरासम्म ३५ सय भारु छ । लनखउ, गोरखपुर र बागडोगरासम्म जहाज र त्यहाँबाट भैरहवा, नेपालगन्ज र भद्रपुरबाट फेरि जहाजमा जाँदा समेत हालको दिल्लीकाठमाडौंको हवाई भाडाभन्दा निकै सस्तो पर्छ । एक त टिकट पाइँदैन, पाइए पनि एकतर्फी नै तीस हजार भारुभन्दा बढी छ, कार्कीले भने, त्यसैले गोरखपुरबाट जान लागेका छौं । आमाको उपचारका लागि एक महिनाअघि दिल्ली आएकी भद्रकाली, पोखराकी बालकाशी गुरुङ भने दसैंमा घर नजाने भएकी छन् । अहिलेको भाडाले त दिल्लीमै महिना दिनभन्दा बढी खान पुग्छ, उनले भनिन्, घर गए पनि तीन सातापछि फेरि आइहाल्नुपर्छ । निगमनको उडान नियमित नहुँदा विशेष गरी उपचारका लागि दिल्ली आएका नेपाली बिरामीले तनाव खेप्नुपरेको नयाँदिल्लीको रोहिणी, सोमबजारमा ट्राभल एजेन्सी सञ्चालन गर्दै आएका विष्णु शाहीले बताए ।"
मुख्य दोष हाम्रै हो : दाहाल,"पीडितसँग संवाद गर्ने अवसर जुराइदिएर समस्या समाधानको पहल गरेको भन्दै दाहालले राष्ट्रिय मानव अधिकार आयोगको प्रशंसा गरे । सत्यनिरूपण तथा मेलमिलाप आयोग र बेपत्ता छानबिन आयोगका पदाधिकारी नियुक्तिमा राजनीतिक हस्तक्षेप गरेर सिफारिस समितिको क्षेत्राधिकार मिचेको भन्ने आयोगको टिप्पणीप्रति आफू जानकार रहेको उनले बताए । त्यसो हुन नदिन पीडितलाई पनि साथै लिएर र हस्तक्षेप नगरी अगाडि बढ्नेमा कांग्रेस सभापति शेरबहादुर देउवा, प्रधानमन्त्री केपी ओली र आफूबीच सहमति बनेको उनले खुलासा गरे । हेर्दै जानुस्, केही दिनभित्रै आयोगहरू बन्छन्, ऐन संशोधन हुन्छ । केही दिनभित्रै औपचारिक ढंगले कुराकानी गर्ने प्रक्रिया पनि सुरु हुन्छ, उनले भने । पीडितलाई विश्वासमा नलिई यो समस्या समाधान हुँदैन भन्नेमा राजनीतिक नेतृत्व गम्भीर भएकाले समस्या सधैंका लागि टुंगिने दिशामा अघि बढिसकेको उनको दाबी थियो । राज्य पक्ष, सरकार र नेतृत्व आत्मसमीक्षासहित तपाईंहरूको कुरा सन्ने मुडमा छौं, उनले भने, यो कुरा गहिरो गरी मनन गर्नॅहोला । ढिलो भएकामा क्षमायाचना गर्दै, त्यसबाट शिक्षा लिँदै अघि बढ्न म सबैलाई अपिल गर्छॅ । भागेर समस्या समाधान हुनेवाला छैन । संयुक्त राष्ट्रसंघीय महासभाको जारी ७४औं बैठकमा मंगलबार मात्रै नेपालको संक्रमणकालीन न्यायबारे कुरा उठेको थियो । त्यसप्रति लक्षित गर्दै दाहालले अन्तर्राष्ट्रिय समुदायको चासोका सम्बन्धमा पनि आफूहरू जानकार रहेको बताए । यस प्रक्रियामा अन्तर्राष्ट्रिय समुदाय पनि जोडिएको छ, उनीहरूका पनि उचित चासोहरू छन्, उनले भने, त्यसो हुनाले अन्तर्राष्ट्रिय स्तरको समझदारी बनाएर अहिलेसम्म संक्रमणकालीन न्यायका क्षेत्रमा विकास भएका मूल्यमान्यताका आधारमा नेपालबाट समस्या समाधानको नयाँ विधि प्रस्तुत गर्ने हाम्रो कोसिस रहँदै आएको छ ।शान्ति प्रक्रियाको महत्त्वपूर्ण पाटो संक्रमणकालीन न्याय १३ वर्षदेखि अलपत्र छ । चार वर्षअघि गठन भएका आयोगमा ७० हजारजति उजुरी छन् भने त्यसमाथि एउटा पनि अनुसन्धान गर्न नसकेको अवस्थामा आयुक्तहरू पदमुक्त भएपछि छ महिनादेखि दुवै संस्था पदाधिकारीविहीन छन् ।पदाधिकारी नियुक्तिका लागि पूर्वप्रधानन्यायाधीश ओमप्रकाश मिश्रको संयोजकत्वमा गठित पाँच सदस्यीय सिफारिस समितिले राजनीतिक हस्तक्षेपकै कारण उम्मेदवार चयन गर्न सकेको छैन । यस्तो परिस्थितिको अन्त्य गर्न शीर्ष नेताहरूसँग पीडितको सिधासिधा संवाद खाँचो भएकाले कार्यक्रम आयोजना गर्नॅपरेको मानव अधिकार आयोगका अध्यक्ष अनुपराज शर्माले बताए ।"
एकैपल्ट चार सन्तान,"(काठमाडौं)  सिनामंगलस्थित काठमाडौं मेडिकल कलेज अस्पतालमा बिहीबार क्यामेराले घेरिएका थिए पदमबहादुर शाही । त्यससँगै बर्सिरहेका प्रश्नको जवाफ दिँदादिँदा थकित भएझैं देखिन्थे । उनकी पत्नी खगित्राले बुधबार मात्र एकैपटक चार सन्तान जन्माएकी छन् तर पदम उति खुसी देखिँदैनन् । चारै सन्तान बाल सघन उपचार कक्ष (एनआईसीयू) मा छन् । तिनको उपचार खर्चै कसरी धान्ने भन्ने चिन्ता छ उनलाई । बच्चाहरूको उपचारमै लाखौं खर्च भइसक्यो । अझै कति खर्च हुने हो, उनले भने । ९ महिनै नपुगी जन्मिएका चारै बच्चा कृत्रिम स्तनपानको भरमा बाँचिरहेका छन् । एनआईसीयू बसाइ कति लम्बिने हो, टुंगो छैन । एनआईसीयू खर्च एउटै शिशुको दैनिक साढे ४ हजार तिर्नुपर्छ । अरू उपचारसमेत गरी अहिलेसम्म साढे ३ लाखभन्दा बढी खर्च भइसकेको पदमले बताए । धेरै दिन राख्नुपर्यो भने कसरी खर्च जुटाउने होला ? उनले भने, अहिलेसम्म आफन्तसँग सापटी लिएर चलाइरहेको छु ।सात वर्षअघि विवाह भएका उनीहरूले दुई सन्तान मात्र जन्माउने योजना बनाएका थिए । ६ वर्षकी एक छोरी छँदै छिन् । अहिले थप तीन छोरा र एक छोरी जन्मिएका हुन् । शाही दम्पतीको आर्थिक अवस्था बलियो छैन । घर खर्च जुटाउन पदम भारतको दिल्लीमा ल्याब असिस्टेन्टका रूपमा काम गर्थे । गर्भमा चम्ल्याहा शिशु भएकै कारण पत्नीलाई स्याहार्नुपरेपछि उनी जागिर छाडेर धनगढी आए । पदमका अनुसार दोस्रो सन्तानको योजना बनाए पनि सफल हुन सकेको थिएन । धनगढीकै एक क्लिनिकमा सामान्य उपचारपछि गर्भ बस्यो, उनले भने, तीन महिनापछि भिडियो एक्सरे गर्दा चारवटा बच्चा भएको थाहा भयो । कमजोर आर्थिक अवस्थाका कारण चार सन्तान पाल्न नसकिने ठानेर उनीहरूले गर्भपतनको योजना पनि बनाए तर आमाको ज्यान थप असुरक्षित हुने भएपछि बच्चा जन्माउनुको विकल्प भएन । गर्भपतन गर्दा पाठेघर फुट्न सक्ने जोखिम रहेको भन्दै चिकित्सकले गर्भपतन नगर्न सुझाएका थिए । जटिल खालको केस भएकाले जिल्लाका स्वास्थ्य संस्थाले थप परीक्षणका लागि काठमाडौं जान सल्लाह दिए । यस क्रममा उनीहरू जहाजमा आउजाउ गरे ।खगित्रा भदौ ३१ गते अस्पताल भर्ना भएकी हुन् । त्यति बेला गर्भ ३४ हप्ताको मात्र थियो । त्यसको आठ दिनपछि उनले शल्यक्रियाबाट चम्ल्याहा जन्माएकी हुन् । छोराहरू क्रमशः एक केजी, एक केजी ९५ ग्राम, ९ सय ५० ग्राम र छोरी १ केजी ३ सय ८५ ग्रामका छन् ।शाहीका ठूला बुबाका छोरा ललितबहादुरका अनुसार उनीहरू सुरुमा पाटन अस्पताल गए । पाटनले प्रसूतिगृह जान सुझायो । प्रसूतिले यतिको जटिल केस हेर्न नसक्ने जनाएपछि उनीहरू छेउकै नर्भिक हस्पिटल गए तर त्यहाँ महँगो रेट सुनेपछि केएमसी पुगेका हुन् । चारै शिशुको स्वास्थ्य अहिलेसम्म राम्रो रहेको उपचारमा संलग्न चिकित्सक डा चन्दा कार्कीले जानकारी दिइन् । उनका अनुसार चम्ल्याहा शिशुको स्वास्थ्य अवस्था अहिलेसम्म राम्रो छ । ९ महिना नपुगी जन्मेकाले केही दिन एनआईसीयूमा राखेर उपचार गर्नुपर्ने देखिन्छ, उनले भनिन्, बच्चाहरूको तौल कम छ । फोक्सो राम्ररी विकास भएको छैन । आमाको दूध चुस्न सक्ने बनाउनुपर्छ । बाहिर राख्दा संक्रमण हुने जोखिम धेरै छ । आमालाई भने बिहीबार आईसीयूबाट जनरल वार्डमा सारिएको छ ।"
दसैंका यात्रुले पाएनन् टिकट,"(काठमाडौं)  दसैं नजिकिँदै जाँदा यात्रुले टिकट नपाएको गुनासो गरेका छन् । दसैंकै मुखमा घर जाने तयारीमा रहेका यात्रु टिकट नपाउँदा निराश छन् । पूर्व, पश्चिम, मध्य पश्चिम र सुदूरपश्चिम सबैतिरका यात्रुले टिकट काट्न जाँदा बुक भइसकेको सूचना पाउने गरेको बताए ।यही भीडमा १६ गते घर जाने तयारीमा रहेका जाजरकोटका नवराज शाही ठकुरीले अहिलेसम्म टिकट नपाएको गुनासो गरे । उनी गोंगबुस्थित नयाँबसपार्कमा टिकट लिन पुगेका थिए । १६ गते घर जानका लागि टिकट बुक गर्न खोजेको थिएँ, उनले भने, जुन दिन जाने भनेको त्यही दिनकै टिकट पाइएन, काउन्टरमा बस्नेले त्यो दिनका लागि सबै बुक भइसकेको बताए । उनी कसरी घर जानेर भनेर अन्योलमा छन् । चिनेको दाइलाई भन्न लगाइरहेको उनले सुनाए । दसैंमा घर त जानैपर्छ, उनले भने, त्यसैले सिट नपाए उभिएरै भए पनि जान तयार छु । घर पुग्न दुई दिन लाग्छ । सदरमुकामसम्म गाडी पुग्छ । त्यसपछि कच्ची सडक हुँदै गाउँ पुग्ने उनले बताए । यो समस्या उनको मात्र होइन । टाढाटाढा जानेले टिकट नपाएको गुनासो गर्दै आएका छन् । काउन्टर जाँदा टिकट नभएको, अग्रिम रूपमा बुक भइसकेको जानकारी दने गरेको यात्रुले बताए । १३ गते घर जाने भनेर बसे पनि त्यो दिनका लागि सबै टिकट बुक भइसकेको भन्ने मात्र सुन्छु, संखुवासभाकी सुमित्रा जिमीले भनिन्, घरसम्मकै लागि पनि होइन, धरानसम्म मात्र जान खोजे पनि टिकट पाएको छैन । उनले टिकट काउन्टरमा बुझी रहेको बताइन् । समस्या गाडीको मात्र होइन । जहाज पुग्ने जिल्लाका यात्रुले पनि टिकट पाएका छैनन् । टिकट नपाएपछि यात्रुलाई कसरी घरसम्म पुग्ने भन्ने चिन्ता छाएको छ । अहिले टिकट छैन भन्दै फर्काउने गरेको र दसैंको मुखमा टिकट कालोबजारी गरेर बेच्न लागिएको आरोप यात्रुको छ । अहिले टिकट छैन, सबै बुक भइसक्यो मात्र भन्छन्, टिकट काट्न नयाँ बसपार्क पुगेका एक यात्रुले भने, जब दसैं नजिकिन्छ, त्यसपछि अहिलेको भाडादरको दोब्बर पैसा लिएर टिकट बिक्री गर्छन् । यता संखुवासभा खाँदबारीका विवश घिमिरेले जहाजमा घर जान टिकटको खोजी निकै गरे । १७ गतेका लागि टिकट बुक गर्न खोजे पनि कतै पाउन सकेनन् । गाडीमा जाँदा काठमाडौंबाट दुई दिन लाग्छ । गाडीमा जाँदा उल्टी हुन्छ, चाडबाडमा घर पुग्दा तीनचार दिननै बिरामी परेर सुत्नुपर्छ, उनले भने, त्यही भएर जहाजमा जान निकै प्रयास गरें, टिकट नै पाउन सकिनँ । गाडीमा जाने भएपछि १६ गतेका लागि टिकट बुक गरेको उनले बताए । तुम्लिङटार विमानस्थलमा बुद्ध र यती एयरले दैनिक एकएक उडान भर्दै आएका छन् । चाडबाडको समयमा उडान संख्या थपिने आशमा उनले टिकट लिन खोजेको बताए । जहाजको टिकट लिन जाँदा दसैंका लागि वैशाखजेठबाटै टिकट बुक भएको जानकारी दिए, उनले भने, अब कष्ट सहेरै भए पनि गाडीमा जानुको विकल्प भएन । उनले रात्रि बसको टिकट काटेको सुनाए । यो समस्या उनको मात्र होइन । यात्रुले जहाज, गाडी, माइक्रो, जिपको टिकट सहज रूपमा नपाएको गुनासो गर्दै आएका छन् । रिजर्भ गरेर जान खोज्दा गाडीवालाले अघिपछि भन्दा दोब्बर पैसा भन्ने गरेको यात्रुले गुनासो गरे ।दसैंमा उपत्यकाबाट करिब २० लाख यात्रु बाहिरिने गर्छन् । यातायात व्यवस्था विभागका महानिर्देशक गोगनबहादुर हमालले बसको टिकटमा समस्या नभएको दाबी गरे । जुन दिन जाने भनिएको छ त्यो दिन नभए अघिपछि गरेर पनि जान सकिन्छ तर बसको टिकट पाइएन, कालोबजारी भयो भन्ने कुरा गलत हुन्, उनले भने, माइक्रो र जिपको टिकट नपाएको भन्ने गुनासा धेरै आएका छन्, यसबारे शुक्रबार सम्बन्धित निकायलाई बोलाएर छलफल गर्दैछौं, समस्या समाधान हुन्छ । गाडी पुग्नेनपुग्ने भन्नेबारे पनि यातायात व्यवसायीसँग निरन्तर बुझिरहेको उनले बताए । सबैभन्दा बढी यात्रुको भीड नयाँ बसपार्कमा लाग्ने गरेको छ । अघिपछि टिकटमा कालोबजारी गर्नेहरूको लिस्ट हामीसँग छ, कसले के गर्छ भन्ने सबै थाहा छ, उनले भने, सादा पोसाकमा प्रहरी परिचालन गरिएको छ, कसैले यात्रुलाई ठग्न खोजे ठाउँको ठाउँ कारबाही हुनेछ । टिकट अभाव हुन नदिने र यात्रुलाई गन्तव्यमा पुर्याएरै छाड्ने उनले दाबी गरे । पानी पर्न नरोकिएकाले ग्रामीण क्षेत्रमा जाने यात्रुले टिकट नपाउनु स्वाभाविक भएको यातायात व्यवसायी बताउँछन् । ग्रामीण क्षेत्रका सडक खुल्छन् खुल्दैनन अझै थाहा छैन, यातायात व्यवसायी राष्ट्रिय महासंघका महासचिव सरोज सिटौलाले भने, ती ठाउँमा जाने यात्रुका लागि टिकट बुक गर्नेनगर्ने भनेर व्यवसायी दोधारमा छन् । अहिले सबैभन्दा बढी समस्या नागढुंगानौबिसे सडक खण्डमा देखिएको छ । दसैंको मुखमा सडक टाल्ने काम सुरु गर्दा दैनिक सवारी जाम हुने गरेको छ । त्यस्तै नुवाकोट जाने सडकको समस्या अझै समाधान भएको छैन । काठमाडौंबाट नजिक रहेका जिल्लाहरूका लागि भने शुक्रबारबाट टिकट बुकिङ खुल्दै छ । पोखरा जाने यात्रुले सुन्धरा र नयाँ बसपार्कबाट टिकट लिन पाउनेछन् । त्यस्तै गोरखाका लागि पनि शुक्रबारबाटै टिकट खुला भएको छ । पोखराबाट देशका विभिन्न जिल्ला जाने १० हजारले टिकट बुक गरिसकेका छन् । हामीलाई मुख्य समस्या सडक नखुल्दा हो, महासचिव सिटौलाले भने, सडक सुचारु भए यात्रुलाई गन्तव्यसम्म पुर्याउन समस्या छैन ।"
८ राजकीय अतिथिगृह बनाइने,"अस्ट्रेलियासँग हवाई सम्झौता गरिनेसरकारले नेपाल र अस्ट्रेलियाबीच हवाई सेवा सम्झौता गर्ने निर्णय गरेको छ । मन्त्रिपरिषद्को मंगलबार बसेको बैठकले नेपाल र अस्ट्रेलियाबीच हवाई सेवा सम्झौतामा प्रारम्भिक हस्ताक्षर गर्ने निर्णय गरेको हो । मन्त्रिपरिषद्ले संस्कृति, पर्यटन तथा नागरिक उड्डयन मन्त्रालयलाई अस्ट्रेलियासित प्रारम्भिक हवाई सम्झौता गर्ने अख्तियारीसमेत दिएको छ ।"
चीनले विचार निर्यात गर्दैन,"काठमाडौं (कास) नेपालका लागि चिनियाँ राजदूत होउ यान्छीले चीनले अन्य मुलुकमा कहिल्यै विचार निर्यात नगर्ने बताएकी छन् । सत्तारूढ दल नेकपा र चिनियाँ कम्युनिस्ट पार्टी (सीपीसी) को सहकार्यमा भएको चिनियाँ राष्ट्रपति सी चिनफिङको विचारसम्बन्धी दुईदिने कार्यक्रमपछि मिडियाहरूमा भइरहेको बहसमा आफ्नो ध्यान गएको उनले बताइन् ।चीन अध्ययन केन्द्र नेपालद्वारा आयोजित सी चिनफिङको विचार ः मानव जातिको भविष्यका लागि एक साझा समुदायको निर्माण विषयक गोष्ठीमा उनले राष्ट्रपति सीको विचार अन्तर्राष्ट्रियकरण भइसकेको र अहिले यो विशेषगरी विकासोन्मुख मुलुकमा जल्दोबल्दो विषय भएको बताइन् । किनकि राष्ट्रपति सीको विचारले विकासोन्मुख मुलुकका लागि नयाँ धारणा र विचार दिन्छ, उनले भनिन् । होउले चीननेपालबीचको सम्बन्ध असाध्यै निकट र मित्रतापूर्ण रहेको बताइन् । उनले दुई मुलुकले एकआपसमा मिलेर काम गर्नुपर्ने पनि बताइन् । चीनको अन्य मुलुकको आन्तरिक मामिलामा कहिल्यै हस्तक्षेप नगर्ने नीति रहेको उनले प्रस्ट पारिन् । यस्तो काम हामीबाट कहिल्यै हुँदैन, उनले थपिन् । उपप्रधान तथा रक्षामन्त्री ईश्वर पोखरेलले सीको विचार अन्तर्राष्ट्रियकरण भइसकेको उल्लेख गर्दै यसले सबै मानव जातिलाई समेट्न सफल भएको बताए । सीको पृथ्वी हाम्रो घर हो, हामी सबै मिलेर यसको संरक्षण गर्नुपर्छ र आउने पिँढीका लागि पनि यसको आवश्यक पर्छ भन्ने धारणालाई सबैले स्वीकार गरेका छन्, उनले भने । अध्ययन केन्द्रका अध्यक्ष सुन्दरनाथ भट्टराईले सीले अघि सारेको बेल्ट एन्ड रोड इनिसिएटिभ (बीआरआई) ले सबै मानव जातिलाई जोड्न महत्त्वपूर्ण भूमिका खेल्ने बताए । कार्यक्रममा नेपाल र चीनका तर्फबाट सी र उनको विचारलाई लिएर कार्यपत्र प्रस्तुत गरिएको थियो ।"
धारा ३७० खारेज संविधानसम्मत,"काठमाडौं (कास) नेपालका लागि भारतीय राजदूत मञ्जिभसिंह पुरीले भारत सरकारले केही समयअघि गरेको संविधानका दुई धारा ३७० र ३५ ए खारेजी संवैधानिक रूपमा ठीक रहेको दाबी गरेका छन् । नीति अनुसन्धान प्रतिष्ठान नेपाल र नेसनल ल कलेजले बिहीबार आयोजना गरेको भारतीय संविधानको धारा ३७० ः अवधारणा तथा यथार्थ कार्यक्रममा राजदूत पुरीले उक्त दुई धाराको खारेजीसँगै जम्मु र कश्मीरमा विकास र समृद्धि हुने बताए । भारतले केही समयअघि संविधानका दुई धारा खारेज गरेर जम्मुकश्मीरलाई दिइएको विशेष अधिकार हटाएको थियो, जसलाई लिएर अन्तर्राष्ट्रिय रूपमै समर्थन र विरोध भइरहेको छ । पुरीले भने यसलाई भारत र पाकिस्तानबीचको आन्तरिक मामिला भएको बताए । उनले जम्मु र कश्मीरका केही भूभागमा पाकिस्तानले हस्तक्षेप गरिरहेको दाबी गरे । राष्ट्रिय स्वयंसेवक संघअन्तर्गत अखिल भारतका प्रचार प्रमुख अरूण कुमारले जम्मु र कश्मीरमा विकास र समृद्धि ल्याउन भारत सरकारले संविधानको धारा खारेज गरेको बताए । एक मुलुकमा दुई संविधान लागू हुन सक्दैन । जम्मु र कश्मीर सुरुवातदेखि नै भारतका थिए र रहिरहन्छन्, उनले भने । पाकिस्तानले उक्त क्षेत्रमा आतंकवादीको बढावा दिएको पनि उनले दाबी गरे ।"
जामको मौकामा यात्रु ठग्दै,"(धार्के, धादिङ)  दसैंतिहार नजिकिएसँगै काठमाडौंबाट बाहिरिने यात्रुको संख्या दिनानुदिन बढिरहेको छ । काठमाडौंमा बसोबास गर्दै आएका र व्यापारीलाई यतिबेला राजधानी बाहिरिने र भित्रिने हतारो छ । यसै बेला मर्मतका नाममा पृथ्वी राजमार्ग अवरुद्ध भएर घण्टौं जाम भएपछि छेउछाउका होटललाई यात्रु ठग्ने मौका जुरेको छ । यात्रुको चाप बढेका बेला नागढुंगापिपलामोड सडक मर्मतका नाममा भदौ १५ देखि हरेक रात राजमार्ग बन्द गर्न थालेपछि यात्रुहरू सडकमै अलपत्र पर्ने गरेका छन् । विशेष गरी काठमाडौं आउने लामा दूरीका सवारीसाधन खाना र नास्ताका लागि धार्के, एक्लेफाँट, ढाँडे, सिक्रेखोला, २० किलो, नौबिसेमा रोकिन्छन् । हरेक रात ९ बजेदेखि सडक बन्द हुने भएपछि अलपत्र परेका यात्रुका लागि बास बस्ने सुविधाका होटल छैनन् । स्थानीय प्रशासनको अगुवाइमा नुवाकोटस्थित खाद्य प्रविधि तथा गुणस्तर नियन्त्रण विभागले गरेको सदरमुकामलगायत राजमार्ग छेउका होटल, किराना र खाद्य पसलमा गरेको अनुगमनमा कैफियत फेला पारेको छ । सार्वजनिक सवारीसाधनले खाना र नास्ताका लागि रोक्ने होटलका भान्सामा हेरिनसक्नु फोहोर छ, अनुगमनमा खटिएका सहायक प्रमुख जिल्ला अधिकारी अर्जुनप्रसाद शर्माले भने, पहिलो पटक लिखित रूपमै सचेत गराएर छोडेका छौं । खानीखोलाको राजमार्गसँगै जोडिएको मच्छिन्द्रनाथ होटलले यात्रु ठगेको, म्याद नाघेका खाद्यवस्तु बेचेको, खाने ठाउँ फोहोर भएको भन्दै हेलो सरकारमा भदौ अन्तिम साता उजुरी परेकाले स्थानीय प्रशासनले उचित मूल्य लिने र सरसफाइमा ध्यान दिने कागज गराएर छोडेको थियो । उक्त कागज गरेको साता नबित्दै पुनः त्यही प्रकारको उजुरी परेको स्थानीय प्रशासनले बताएको छ । गत सातासम्म एक सय पर्ने चिकेन मःम को मूल्य सवारी जाम हुन थालेपछि १ सय ४० रुपैयाँमा बिक्री सुरु भएको छ । धार्केस्थित आँधीखोला होटलमा ग्राहकले माछामा किरा परेको फोटो सामाजिक सञ्जालमा हालेर स्थानीय प्रशासनलाई समेत खबर गरे । सलाङ्गघाटस्थित चितवन होटलमा खानाको होटलमा राखेको मूल्यसूचीभन्दा ३० रुपैयाँ बढी असुलेपछि विवाद गर्न खोज्दा पानीको बोतल दिएर चुप लगाएको ग्राहकले नै बताएका छन् । गत सातासम्म मात्रै ५० रुपैयाँ लिनेआलु र चाउचाउको ८० रुपैयाँ लिन थालेका छन् । राजधानीबाट आउँदा नौबिसेदेखि र राजधानी पस्दा गल्छी बैरेनीदेखि नै यात्रुलाई ठग्न निःशुल्क सार्वजनिक शौचालयको पासो थापिएको छ । भोक, प्यास र दिसापिसाबले आजित भएका यात्रु चालकले गाडी रोक्नेबित्तिकै होटलमा छिर्छन् । होटल व्यवसायीले यात्रुको यस्तै बाध्यताको फाइदा उठाउँदै आएका छन् । गल्छी बैरेनीदेखि नौबिसे १२ सिक्रेखोलासम्म २ दर्जन यस प्रकारका सार्वजनिक शौचालय छन् । कसैको आफ्नै जग्गामा छ भने अधिकांशले होटल पसल र शौचालय सार्वजनिक जग्गामै निर्माण गरेका छन् । कतिपयले राजमार्ग सडकको मापदण्ड मिचेरै पसल थापेका छन् । सार्वजनिक जग्गा मिचेरै शौचालय निर्माण गरेका छन् । सडक छेउका यी पसलहरू कतै पनि दर्ता छैनन् । यहाँ चाडबाडका बेलाभन्दा अन्य समयमा नियमित अनुगमन छैन । एकीकृत अनुगमनको अभावमा राजमार्गमा मनपरी बढेको स्वीकार गर्दै सहायक प्रजिअ शर्माले नियमित अनुगमनले व्यापारी र ग्राहक दुवै सचेत हुने बताए । स्थानीय प्रशासन, जिल्ला वन, सडक डिभिजन, घरेलु, कोष तथा लेखा नियन्त्रक, खाद्य प्रविधि तथा गुणस्तर विभाग सबै एकजुट भएर सधैंसँगै अनुगमन गर्न कठिनाइ भएकाले मनपरी भएको हो, खाद्य निरीक्षक नवराज श्रेष्ठले भने, हाल कर्मचारी अभावमा पनि नियमित अनुगमन गर्न सकिएको छैन । समितिले सदरमुकामलगायत राजमार्गका होटलबाट धेरै अखाद्य वस्तुहरू र म्याद नाघेका अखाद्य पदार्थहरू नष्ट गरेको छ ।"
तिब्बतबाट आउन थाले भेडाच्यांग्रा,खसीबोकाको तुलनामा भेडाच्यांग्रा निकै महँगो पर्न थालेको व्यापारी न्यौपानेले बताए । त्यसैले कम आयात उनले सुनाए । तिब्बतबाट आयात गरिएका भेडाच्यांग्रा जिल्लामा नै बिक्री हुने गरेको छ । लेकमा हुर्केको बोसो कम हुने भेडाच्यांग्राको मासु स्वादिलो हुन्छ । जति नै महँगो परे पनि वर्षको एकपटक दसैंमा भेडाच्यांग्रा खरिद गरेर खाने चलन रहेको छ । यो वर्ष रसुवागढी नाकाबाट ५ सयभन्दा बढीको संख्यामा भेडाच्यांग्रा आयात हुने अनुमान गरिएको छ । जिल्लामा भेडाच्यांग्राको खपत नभएमा नुवाकोटसम्म व्यापारीले लैजाने गरेका छन् । रसुवागढी नाकाबाट आयात कम हुँदा यसअघि मुस्ताङबाट पनि भेडाच्यांग्रा खरिद गरेर ल्याइएको थियो । २०७० सालभन्दा अगाडि यो नाकाबाट ५ हजारदेखि ८ हजारसम्म भेडाच्यांग्रा आयात हुने गरेका थिए ।
देगु तलेजु पुनर्निर्माण दसैंपछि,"ऐतिहासिक महत्त्वको मन्दिरको पुनर्निर्माण टेन्डरमार्फत् गर्दा गुणस्तरहीन हुने भन्दै ललितपुर महानगरले टेन्डर फिर्ता गर्न प्रधानमन्त्री केपी ओलीलाई पत्रसमेत लेखेको थियो । महानगरले लेखेको पत्रअनुसार नै सरकारले टेन्डर फिर्ता लिएको महानगरले जनाएको छ । यसैले हाल उपभोक्ता समिति गठन गरेर मन्दिर पुनर्निर्माण सुरु गर्ने भएको छ । मन्दिर बाहिरबाट नदेखिए पनि भित्र क्षतिग्रस्त भएको सम्पदा सल्लाहकार रञ्जितकारले बताए । मन्दिरको गजुर खसेको, दलिन भाँचिएको, भुइँ भत्किएको अवस्थामा रहेको देखिए पनि अझै यकिन तथ्य निकाल्न नसकेको उनले बताए । दलिनहरू नयाँ राख्नुपर्ने देखिएको छ, उनले भने, सम्पूर्ण अध्ययन गरिसकेपछि मात्र पुराना सामग्री प्रयोग गर्ने मिल्नेनमिल्ने थाहा हुन्छ । उक्त बजेटबाट मन्दिरसँगै रहेको मनमानेश्वरी माताको मन्दिर पनि पुनर्निर्माण हुने महानगरले जनाएको छ । विश्व सम्पदा सूचीमा सूचीकृत विभिन्न स्मारकमध्ये देगु तलेजु महत्त्वपूर्ण मानिन्छ । मल्लकालमा राजा सिद्धिनरसिंह मल्लले उक्त मन्दिर बनाउन लगाएको इतिहास छ ।"
५९ हजारले लिए अग्रिम टिकट,"काठमाडौं (कास) काठमाडौंबाट बाहिर जान बिहीबारसम्म करिब ५९ हजार यात्रुले अग्रिम टिकट बुकिङ गरिसकेको महानगरीय ट्राफिक प्रहरी महाशाखाले जनाएको छ । चाडपर्वलाई लक्षित गरेर महाशाखाले उपत्यकाको ट्राफिक व्यवस्थापन सुरक्षा योजना सञ्चालन गरेको छ । महाशाखाले असोज ५ देखि ८ सम्म गरेको अनुगमनमा बढी भाडा लिएका ९८ सवारीसाधन तथा चालकलाई कारबाही गरेको जनाएको छ । अग्रिम टिकट बुकिङ खुलेसँगै यातायात व्यवस्था विभाग, ट्राफिक महाशाखाको सहकार्यमा सुरु भएको नागरिक सहायता कक्षमा ८ जनाको गुनासो परेको छ । टिकट नपाएको, टिकटमा लेखिएको गाडी र चढ्ने गाडी फरक परेको, बढी भाडा लिएको, टिकट काटेको यात्रुलाई नलिई गएको लगायत गुनासो हेल्प डेस्कमा आएको महाशाखाले जनाएको छ ।"
चरेससहित युवती पक्राउ,"हेटौंडा (कास) सामान्य अवस्थाका युवतीलाई गाँजा र चरेस तस्करीमा प्रयोग गर्न थालिएको छ । तस्करले राम्रो ज्याला दिने प्रलोभनमा युवतीलाई चरेस र गाँजा बोकाउने गरेका हुन् । तस्करले पर्सा पटेर्वा सुगौली नगरपालिका१ की २४ वर्षीया गीता राईलाई राम्रै रकम दिने भनेर प्रलोभनमा पारेर चरेस बोकाएका थिए । तर, उनी मकवानपुरमा प्रहरीको फन्दामा परिन् । वीरगन्जसम्म चरेस पुर्याएको २० हजार रुपैयाँ पाउने लोभमा उनी फसेकी थिइन् । राईले ८ केजी १ सय ६० ग्राम चरेस धादिङबाट झोलामा हालेर ल्याएकी थिइन् । प्रहरीले हेटौंडा उपमहानगरपालिका १० बसपार्कस्थित धरानतर्फ जान लागेको बा४ख ८०६० को बसमा चेकजाँच गर्ने क्रममा राईले बोकेको झोला खानतलासी गर्दा चरेस फेला परेको प्रहरी उपरीक्षक मुकेशकुमार सिंहले बताए । यसैगरी प्रहरीले भक्तपुर ठिमीबाट ह्यान्डिल लक तोडी चोरेर ल्याउँदै गरेको लु५४प ६०९८ को मोटसाइकलसहित रौतहट चन्दपुर नगरपालिका८ का १८ वर्षीय अविनाश चौधरीलाई पक्राउ गरेको छ ।"
निःशुल्क स्वास्थ्य परीक्षण,"ललितपुर (कास) विश्व मुटु दिवसका अवसरमा अल्का अस्पतालले मुटुको उपचारका लागि गरिने ल्याब परीक्षण निःशुल्क हुने जनाएको छ । अस्पतालले असोज १२ गते ईसीजी, इको, लिपिड प्रोफाइल, क्रेटिनाइन र ब्लड सुगर फास्टिङ परीक्षण सित्तैमा गर्न लागेको हो । स्वस्थ्य मुटु सुरक्षित भविष्य भन्ने नाराका साथ मनाउन लागिएको मुटु दिवसको अवसर पारेर सोही दिनका लागि मात्र यी परीक्षणमा निःशुल्क रहेको अस्पतालले जनाएको छ ।"
महापाल चोकमा ट्राफिक लाइट,"ललितपुर (कास) ललितपुर महानगरपालिका १६ वडाको सक्रियतामा पाटन दरबार क्षेत्रसँगैको महापाल चोकमा ट्राफिक लाइट जडान गरिएको छ । चोकमा सधैं जाम हुन थालेपछि लाइटको व्यवस्था गरिएको वडा अध्यक्ष निर्मलरत्न शाक्यले बताए । लाइट सार्वजनिक निजी साझेदारी मोडेलमा तन्त्र भेन्चर्स कम्पनीले जडान गरेको हो । करिब १७ लाख रुपैयाँको लागतमा बनाइएको लाईट बुधबारबाट प्रयोगमा ल्याइएको छ । लाइट अनलाइन, मोबाइल एप तथा रिमोट कन्ट्रोलबाट चलाउन सकिने छ ।"
समावेशी प्रणाली र सांसदको क्षमता,"केही साताअघि प्रतिनिधिसभाको शून्य समयमा एक महिला सांसदले बोल्न अकमकिएको विषयलाई लिएर सामाजिक सञ्जालमा विभिन्न टीकाटिप्पणी भइरहेका छन् । किसानहरूलाई मल अभाव भएको समस्या उठाउन खोज्दा अलमलिएकी सांसद कुमारी मेचेप्रति खिसिट्युरी मात्र गरिएको छैन, राज्यको समानुपातिक समावेशी प्रणालीको प्रभावकारितामै प्रश्न उठाइएको छ । संघीय संसद्का सदस्यहरू दक्ष र पदीय गरिमा निभाउन सक्ने होऊन् भन्ने आम आकांक्षा स्वाभाविक भए पनि सीमान्तकृत समुदायका प्रतिनिधिविशेषलाई खिल्ली उडाउनु सर्वथा अनुचित र असंवेदनशील छ । यसले अवसरबाट वञ्चित समुदाय र समानुपातिक समावेशी प्रणालीमाथि नै आक्रमण गरिएको अर्थ लाग्न सक्छ । सीमान्तकृत तथा वञ्चितीकरणमा परेका समुदायका सदस्यहरूलाई राष्ट्रिय राजनीति तथा नीति निर्माण तहको मूलधारमा समेट्न संघीय संसद्मा उनीहरूको प्रतिनिधित्व गराइएको हो । सम्बन्धित समुदायको क्षमता तथा नेतृत्व विकास, राज्यका निकायहरूमा उचित प्रतिनिधित्व र सशक्तीकरण भएन भनेरै यस्तो व्यवस्था गरिएको हो । हिजो २०६४ सालमा पहिलो संविधानसभा गठन हुँदा पनि कतिपय सभासदहरूको हैसियत लाई लिएर अहिलेभन्दा धेरै खिसिट्युरी गरिएको थियो । सामान्य लेखपढसमेत गर्न नसक्ने मान्छे पनि संविधानसभामा छिरे भनेर खिल्ली उडाइएको थियो । तर वास्तवमा यस्तो व्यवस्था ती प्रतिनिधिहरूलाई राष्ट्रिय नीति निर्माण तहमा प्रवेश गर्ने अवसर थियो भने उनीहरूको प्रतिनिधित्व संविधानसभाप्रति सम्बन्धित समुदायको अपनत्व बढाउने सूत्र । त्यतिबेला सभासद बनेका धेरैले आफ्नो कार्यशक्ति र नेतृत्व क्षमता विकास गरेर आज आफूलाई स्थापित राजनीतिकर्मी बनाइसकेका छन् । यसको दृष्टान्त हुन्, वर्तमान प्रतिनिधिसभामा नेकपाकी सचेतक शान्ता चौधरी । ८ देखि २५ वर्षको उमेरसम्म जमिनदारको घरमा कम्लरी बसेकी चौधरी पहिलो संविधानसभा सदस्य बन्दा लेखपढ गर्नसमेत जान्दैनथिन् । त्यतिबेला संसद्को प्राकृतिक तथा स्रोत साधन समितिकी सभापति बनेकी उनी सुरुमा निर्णय पढेर सुनाउन पनि सक्दैनथिन् । उक्त संविधानसभा विघटन हुने समयसम्म आइपुग्दा उनी इमेलइन्टरनेट चलाउने भइसकेकी थिइन् । यसबीचमा उनले आफ्नो व्यक्तित्वको अपत्यारिलो विकास मात्रै गरिनन्, एसईई उत्तीर्ण गरेर उच्च माध्यमिक तहमा अध्ययनरतसमेत छिन् । शान्ता चौधरीजस्तै व्यक्तिहरूको सामुदायिक प्रतिनिधित्वका रूपमा राष्ट्रिय मूलप्रवाहीकरणका लागि हो, समावेशी र समानुपातिक प्रतिनिधित्व । दलहरूले समावेशीका नाममा वञ्चितीकरणमा परेको समुदायको सदस्यभन्दा कतिपय आफ्ना मान्छे लाई नै मनोनीत गरेको तथ्य भने यसको पार्श्व प्रभावका रूपमा देखिएको सत्य हो । तसर्थ खिसिट्युरीचाहिँ ती नेतृत्वलाई गर्नुपर्छ जसले समावेशीको कोटामा घरवाली, सम्बन्धवाली, नातावाली र धनवाली छाने, अन्य समावेशी कोटामा पनि व्यापारीठेकेदारहरू रोजे र यो प्रणालीकै हुर्मत लिन खोजे । तर एउटा ५ हजार मात्रै जनसंख्या भएको लोपोन्मुख मेचे जातिकी प्रतिनिधि जो जीविका धान्नसमेत मुस्किल परिवारकी मात्र होइनन्, २५ वर्षमै विधवासमेत भएकी थिइन्, उनलाई गिज्याउनुको कुनै तुक छैन । सामाजिक सञ्जालमा होस् या अन्य सार्वजनिक वृत्तमा, व्यक्त रूपमा होस् या अव्यक्त यस्ता सांसदहरूलाई हेप्न छोडिनुपर्छ । बरु उनीहरूको व्यक्तित्व तथा क्षमता विकासका अवसर प्रदान गर्न सम्बद्ध सबैलाई घचघच्याउनुपर्छ । समावेशी तथा समानुपातिक प्रतिनिधित्वका सवालमा दलहरूले मुख्य रूपमा दुई पक्षमा ध्यान दिन आवश्यक छ । नयाँ संविधानले विभिन्न तहको राजनीतिक प्रतिनिधित्वमा यस्तो व्यवस्था गरेको छ । स्थानीय तहकै प्रमुख वा उपप्रमुखमध्ये एक जना महिला उम्मेदवार हुनुपर्ने प्रावधान छ । फलस्वरूप, ती तहमा ४० प्रतिशत महिला आएका छन् । प्रदेश संसद्हरूमा पनि समावेशी हुनुपर्ने व्यवस्था छ । तसर्थ पहिले दलहरूले कुन व्यक्तिलाई कुन तहको कुन पदमा प्रतिनिधि बनाउने विचार पुर्याउनुपर्छ । कसले कहाँबाट योगदान दिन सक्छ, हेरिनुपर्छ । दोस्रो, सम्बन्धित समुदायबाट पनि वर्गीय, क्षेत्रीय रूपमा र अवसरका दृष्टिकोणले पनि वास्तविक वञ्चितीकरण परेका पात्रहरूलाई मात्र यस्तो कोटामा समावेश गरिनुपर्छ । सम्बन्धित समुदायकै सम्भ्रान्तहरूको कब्जामा यस्ता पद पुग्नबाट रोक्न र साँच्चिकै समावेशी र समानुपातिक प्रतिनिधित्व सुनिश्चित गर्न दलहरू सचेत हुनैपर्छ ताकि हरेक समुदायले हाम्रा जनप्रतिनिधिमूलक संस्थाहरूको तस्बिर हेर्दा, त्यहाँ आफूजस्तै अनुहार पनि देखोस्, आफ्नो जातिगतसमुदायगत पहिचान भेटोस् र आफ्नो प्रतिनिधित्व सुनिश्चित भएकामा ढुक्क भई राज्यप्रति अपनत्व बढाओस् ।जहाँसम्म यसरी प्रतिनिधि बनेकाहरूको कार्यक्षमताको सवाल छ, यसमा भने सम्बन्धित राजनीतिक दल, संसदीय दल, संसद्, संसदीय समिति र संसद् सचिवालयको ध्यान आकर्षित हुनुपर्छ । उनीहरूलाई कहाँ, कुन समयमा कसरी बोल्नेदेखि खाने, हिँड्ने, बस्ने, संवाद गर्नेलगायतका पदीय हैसियतसम्बन्धी कलाहरू सिकाउनुपर्छ । संसदीय शैलीबारे प्रशिक्षण दिइनुपर्छ । यस्ता तालिमप्रशिक्षणहरू औपचारिकताका लागि वा झारा तिर्ने किसिमका मात्रै हुनुहुँदैन । सम्बन्धित विज्ञहरूद्वारा प्रशिक्षण दिएर उनीहरूलाई वास्तविक रूपमै सबलीकरण गर्नुपर्छ । यस्तो सिकाइ जोसुकै प्रतिनिधिलाई आवश्यक पर्छ, अवसरबाट वञ्चितहरूका लागि त झनै खाँचो छ । र, सांसदहरू स्वयंले पनि आफ्नो व्यक्तित्व विकास तथा अध्ययनअनुसन्धानमा उचित ध्यान दिनुपर्छ । स्वकीय सचिवमा पनि आफ्ना छोराछोरी वा नातागोताभित्रका व्यक्ति होइन, आफूलाई सांसदको भूमिकामा सघाउन सक्नेलाई राख्नुपर्छ अनि मात्रै राज्यले दिएको अवसरको सदुपयोग हुन्छ, समावेशी प्रणालीको मर्म मननीय बन्छ ।"
संविधानको सम्झना,"२०७२ असोज ३ गते संविधानसभाबाट संविधान घोषणा गर्नुभन्दा पहिले पनि ६ पटक संविधान घोषणा भएको थियो । तर उत्कृष्ट संविधान जति नै भनिँदै आए पनि, दीपावलीसाथ मनाइँदै आए पनि आजसम्म कुनै पनि संविधान लामो समय टिक्न सकेन । वर्तमान संविधान घोषण हुँदाताका पनि कतै स्वागतका साथ दीपावली गरिएको थियो भने कतै विरोधका स्वरहरू चर्किरहेका थिए । सबैलाई स्वीकार्यता बढाउँदै संविधानको कार्यान्वयन गर्नु अहिलेको आवश्यकता हो । यो गतिशील दस्तावेज हो, जसलाई समय र परिस्थिति अनुसार संशोधन गर्न सकिन्छ । वर्तमान संविधानले संघीय नेपालमा तीनै तहका सरकारहरूको अधिकार प्रत्यायोजित गरेको छ । तर प्रदेश र स्थानीय तहका लागि आवश्यक कानुन निर्माण हुन नसक्दा काम गर्न कठिनाइ भएको गुनासो जनप्रतिनिधिहरूले गरिरहेका छन् । संविधानले सुनिश्चित गरेकै कारण दलित, महिला र पिछडिएका वर्गले पनि संविधानसभामा प्रतिनिधित्व गर्ने अवसर पाएका छन् । हिजो संविधानको विरोध गर्नेहरू आज सरकारमा छन् । जसले गर्दा संविधानको स्वीकार्यता बढ्दै गएको देखिन्छ । आवश्यक कानुनहरू निर्माण गर्दै संविधानको कार्यान्वयन गर्न सकियो भने यो संविधानको संरक्षण गर्न जनता नै दत्तचित्त भएर लाग्छन् । तिलप्रसाद न्यौपाने, माछापोखरी चोक, काठमाडौं"
सवारी जामको पिरलो,"सवारी जाम कम गर्न के गर्नुपर्ला भनेर कसैले पहल गरेको पाइँदैन । सडकको क्षमता कति हो ? सवारी साधन नियम अनुसार चलेका छन्छैनन् ? कुन सवारी साधनले ट्राफिक नियम उल्लंघन गरेको छ ? यस्ता विषयमा ध्यान दिनुपर्छ । अनि मात्र समस्या समाधान गर्न सजिलो हुन्छ । सबभन्दा पहिला चालकले सवारी नियम पालना गर्नुपर्यो । आफू अनुकूल सवारी चलाउँदा जाम बढेको छ । गाडीको लामो लाइन हुन्छ, मोटरसाइकल तथा साना सवारी साधान जता पायो, त्यतै लाइन क्रस गरेर अगाडि बढ्छन् । जसका कारण जाम बढ्छ । कम्तीमा ट्राफिक लेनको पालना गर्ने हो भने पनि २५ प्रतिशत जाम कम हुन्छ । लाइन क्रस गर्दा दुर्घटना पर्ने त्यतिकै सम्भावना हुन्छ । ओभर टेक गर्ने चालकलाई कडा कारबाही गर्नुपर्यो । सडकमा सवारी साधन नियन्त्रण गर्न बसेको ट्राफिक प्रहरी त्यस्ता गतिविधि गर्ने चालकलाई कारबाही गर्न सक्दैनन् । जो सोझो छ, त्यही ट्राफिक कारबाहीमा पर्छ । सडक फराकिलो पारिएको छ, तर भत्किएका खाल्डाखुल्डी मर्मत गर्ने काम भएको छैन । जसका कारण जाम बढेको छ । सडक बनाउँदा पनि दिउँसो काम गर्ने होइन, राति गर्नुपर्छ । दिउँसो सडक बनाउँदा सवारी जाम बढ्छ । यसप्रति सडक विभागको ध्यान गएको पाइँदैन । विदेशमा सडकमा ट्राफिक प्रहरी नै देखिँदैनन् । कसैले ट्राफिक नियम उल्लंघन गर्यो भने उसको लाइसेन्ससमेत रद्द गरिन्छ । त्यसैले ऊ सचेत भएर सवारी साधन चलाउँछ । पुरुषोत्तम घिमिरे, जोरपाटी, काठमाडौं"
राजनीति मजबुत बनाउने अस्त्र,"यतिबेला नेपाल सी विचारधाराका तरंगले रंगिएको छ । चिनियाँ राष्ट्रपति सी चिनफिङको दर्शनलाई नेपाल कम्युनिष्ट पार्टीले आफ्नो मूलमन्त्रका रूपमा स्वीकार गर्ने सन्दर्भमा बहस सुरु भएको छ । राजनीतिले मौलिकताको वकालत गर्दैन भन्ने मान्यतामा बढ्दै गरेको कम्युनिष्ट आन्दोलन अनेक विचारधारामा विभक्त हुँदै कम्युनिजम प्राप्तिको दोबाटोमा अलमलिएका बखत नेपालमा सी विचारधाराको प्रभावले विस्तारै जरो गाड्न थालेको छ । यसलाई विचारभन्दा पनि आन्तरिक राजनीति मजबुत बनाउने अस्त्रका रूपमा नेकपाका नेताहरूले प्रयोग गर्ने सम्भावना ज्यादा देखिन्छ । कम्युनिष्टहरूको अन्तिम लक्ष्य भनेको जनवादीकरण नै हो । सोझो या घुमाउरो पाराले जनवादको वकालत गर्दै आएका नेताहरू परिस्थिति प्रतिकूल हुँदा समाजवादको चर्चा गर्न चुक्दैनन् भने अनुकूल परिस्थितिमा जनवादको विकल्प नरहेको बताइरहेका हुन्छन् । यद्यपि गरिबी, बेथिति अनि शोषण र अत्याचारले जकडिएको नेपालमा राजनीतिक व्यवस्था र विचारधाराभन्दा पनि दैनिक आवश्यकताका सवालले अधिकांश नेपालीलाई निर्देशित गरेको सन्दर्भमा सी विचारधारा राजनीतिक व्यापारको अचुक अस्त्रका रूपमा प्रयोग भएको दाउपेचमात्र हो भन्ने सत्यप्रति सचेत नागरिकमा भ्रम छैन । हाम्रो संस्कार, परिवेश, परिस्थिति र माटोमा सी विचारधारा फस्टाउन सक्दैन । विचार आफैंमा हस्तान्तरणीय हुँदैन । सफलताका कथा र सकारात्मक प्रभावका अन्तरंगले विचारको विशालतालाई प्रतिनिधित्व गरेको हुन्छ । भौगोलिक जटिलता र परनिर्भरतामा रुमलिएको मुलुकमा सत्तारुढ पार्टीबाटै एउटा छिमेकप्रति देखाएको यो झुकाव र सदाशयता आफैंमा प्रत्युत्पादक हुने त होइन ? विचार चाहिँ सी कामचाहिँ जजसले सक्छ, उसउसले लुटेर खाने, कसरी सुहाउला र ? उत्तम पुडासैनी, जोरपाटी, काठमाडौं"
मेडिकल कलेज बन्द गर्ने धम्की,"प्रतिनिधिसभाको शिक्षा तथा स्वास्थ्य समिति अन्तर्गत गठित उपसमितिको प्रतिवेदन अनुसार नै कलेजहरूले विद्यार्थीसँग १० देखि ४० लाखसम्म बढी शुल्क लिँदै आएको ठहर गर्छ भने ठगीको मुद्दा चलाउने आधार त्यही हुनसक्छ । यस्तो अवस्थामा लिएको बढी शुल्क फिर्ता गरे कसुर माफ हुनसक्ने कुराले कस्तो सन्देश देला ? उता एसोसिएसन अफ मेडिकल एन्ड डेन्टल कलेज अफ नेपालले यथास्थितिमा शैक्षिक सत्र २०७६७७ का लागि विद्यार्थी भर्ना नलिने घुर्की तेर्स्याएको छ । यी सबै परिदृश्यले कुनै कुराको पनि सुव्यवस्था गर्न नसकेको मुलुकको निराशाजनक अवस्थाको चित्रण गरेको छ । महेशप्रसाद ढुंगाना, नयाँवानेश्वर, काठमाडौंहात्ती बलियो कि हात्ती छाप चप्पल भनेझैं अहिले सरकार बलियो कि सरकारको निर्णय नटेर्ने मेडिकल कलेज सञ्चालकहरू र निर्माण व्यवसायीहरू बलियो द्विविधा उत्पन्न भएको छ । दुई तिहाइको निकै बलियो सरकार भने पनि सरकारकै निर्णयमा कहिले निर्माण व्यवसायीहरूले त कहिले मेडिकल कलेज सञ्चालकहरूले चुनौती दिइरहेका छन् । यसमा उनीहरूको भन्दा पनि सरकारको आफ्नै कमजोरी छ । हालै सरकारले विद्यार्थीहरूसँंग तोकिएको भन्दा बढी शुल्क लिने मेडिकल कलेजहरूले १ महिनाभित्र विद्यार्थीबाट लिएको बढी शुल्क फिर्ता नगरे ठगीमा मुद्दा चलाइने निर्णय गर्यो । उक्त निर्णयको मसी पनि सुक्न नपाउँदै निजी मेडिकल सञ्चालकहरूले शुल्क र सिट संख्या नबढाएमा आफूहरूले मेडिकल कलेज नै बन्द गर्ने उल्टो चेतावनी दिएका छन् । अब हेरौं, सरकारले निजी मेडिकल कलेजहरूसँग कसरी डिल गर्दोरहेछ । आफू झुक्छ कि उनीहरूलाई झुकाउँछ । यसैबाट दुई तिहाइ मत प्राप्त सरकार कत्तिको बलियो रहेछ भनेर अनुमान गर्न सकिन्छ । यदि सरकार साँच्चिकै बलियो छ र ऊसित जनताको पक्षमा काम गर्ने इच्छाशक्ति छ भने विद्यार्थी ठग्ने मेडिकल कलेजहरूलाई ठगीमा कारबाहीमात्र होइन, जेलै जाने कडा कानुनी प्रावधान बनाउन सक्नुपर्छ । अनि जति रकम ठगिएको छ, त्यतिमात्र फिर्ता गर्ने होइन, त्यसको दोब्बर रकम दण्डजरिवाना गर्नुपर्छ । अनि मात्र मेडिकल कलेजहरूको ठगी कार्य नियन्त्रणमा आउँछ । गोपाल देवकोटा, गोकर्णेश्वर८, काठमाडौं"
अमेरिकी रणनीतिको अन्तर्य,"ज्ञवालीको वासिङटन भ्रमणपछि नेपालमा उच्चस्तरीय अमेरिकी अधिकारीहरूको भ्रमण गर्ने पहिलो व्यक्ति हवाइस्थित इन्डोप्यासिफिक कमाण्ड प्रमुख एडमिलर फिलिप डेभिडसन थिए । यसको स्पष्ट संकेत बुझ्नेलाई नै भारी हुन्छ । दक्षिण र दक्षिणपूर्वी एसियाको निम्ति प्रतिरक्षा उपसहायक मन्त्री जोसेफ फेल्टरको आगमनले नेपालसित पेन्टागनको सैन्य सम्पर्क र सम्बन्ध मजबुतीकै चासो झल्किन्छ । फेल्टरको भ्रमण द्विपक्षीय संवाद र समझदारीमा मात्र सीमित रहेन । पत्रकारहरूसितको भेटमा उनले चीनको बीआरआई विरुद्ध नेपाललाई सचेत गर्दै ऋणमा फँस्ने त्रास देखाए । यसै सन्दर्भमा नेपाल इन्डोप्यासिफिक स्ट्राटेजी को सदस्य राष्ट्र भनी स्पष्ट गर्दै मिलिनियम च्यालेन्ज कर्पोरेसन (एमसीसी) मार्फत अमेरिकाले उपलब्ध गराएको ५० करोड डलर सहयोग उक्त रणनीतिकै अन्तर्गत भएको खुलासा गरे । यसले इन्डोप्यासिफिक स्ट्राटेजी मा अर्धसंलग्नताको प्रश्न नै उठ्दैन भनी स्पष्ट गरेको छ । दोधारे नीति वा अन्योलकै कारण एकातिर नेपालचीन सम्बन्धमा त्यसको सम्भावित प्रभाव अर्कोतिर इन्डोप्यासिफिक स्ट्राटेजी बारे नेपालले कुनै स्पष्ट धारणा राख्न नसक्दा त्यसले अमेरिकासित असमझदारी बढाउने सम्भावना छ ।अमेरिकाले आफ्नो रणनीति अनुसार वर्चस्व बढाउने कार्यमा नेपालको महत्त्वपूर्ण भूमिका रहने हुँदा मानवीय सहायता तथा विपद् व्यवस्थापनदेखि प्रतिरक्षा क्षेत्रको विभिन्न तहमा सम्बन्ध सुदृढ गर्नुका साथै प्रतिआतंककारी गतिविधि बढाउन संयुक्त सैनिक अभ्यास जारी राख्न चाहेको छ । नेपाल र अमेरिका बीचको सैनिक सम्बन्ध नौलो होइन । नेपालबाट उच्चस्तरीय सैनिक तालिमको निम्ति सेनाका अधिकारीहरू अमेरिका पुगेका छन् । नेपालका सेनापति अमेरिकी सेनाको निम्तो मान्न गएका छन् । तर बदलिँदो अन्तर्राष्ट्रिय परिवेशमा अमेरिकाले मुस्ताङ र मनाङजस्ता संवेदनशील उत्तरी सीमा क्षेत्रमा संयुक्त सैनिक अभ्यासको प्रयास गर्नाले अमेरिकी उद्देश्यप्रति नेपालमा शंका बढेको छ । अमेरिकासित प्रतिरक्षा सन्दर्भमा सहकार्य गरी आफ्नो सेनाको व्यावसायिक स्तर बढाउनमा नेपालको अभिरुचि रहेको छ । यदि अमेरिकी रणनीतिक उद्देश्य त्यसमै सीमित नरहने हो भने द्विपक्षीय सम्बन्ध समस्याग्रस्त हुनेछ । अमेरिकाले आफ्नो क्षेत्रीय उद्देश्य प्राप्तिको निम्ति नेपालसित साझेदारी बढाउन चाहेको छ । यो कुरा इन्डोप्यासिफिक स्ट्राटेजी प्रतिवेदनमा स्पष्ट उल्लेख गरिएको छ ।अमेरिकी प्रतिरक्षा मन्त्रालय (पेन्टागन) ले जुन १ मा इन्डोप्यासिफिक स्ट्राटेजी प्रतिवेदन प्रकाशमा ल्याउँदा तत्कालीन कार्यबाहक प्रतिरक्षामन्त्री प्याट्रिक शानाहनले स्पष्ट रूपमा चीनले सेनाको आधुनिकीकरण र आर्थिक शक्तिको प्रभावबाट इन्डोप्यासिफिक क्षेत्रीय संरचनालाई आफू अनुकूल ढाल्न खोजेको सन्देश दिएका छन् । उनको भनाइको आधारमा पेन्टागनको प्रतिवेदन नियाल्दा अमेरिकाको उद्देश्य विश्व महाशक्तिको रूपमा आफ्नो वर्चस्व कायम राख्न क्षेत्रीय सुरक्षा सञ्जाल स्थापना गरी नियममा आधारित विश्व व्यवस्था संरक्षित गर्ने रहेको छ । यस निम्ति साझेदार राष्ट्रहरूबीच सहकार्यद्वारा अन्तरनिर्भर शक्ति र क्षमता विकास गरी शान्तिको निम्ति उपयोग गर्ने । अमेरिकाले आफ्नो रणनीतिक उद्देश्यलाई लक्ष्य प्राप्तिको निम्ति राष्ट्रहरूसित साझेदारी गर्नुको कारण त्रासदी व्यवस्थापन गर्नु रहेको छ । जुन अब अमेरिका एक्लैको बलबुताबाट सम्भव छैन । अमेरिकाको बुझाइमा चीनको अप्रत्यासित उदय खुला र स्वतन्त्र विश्व व्यवस्थाकै निम्ति त्रासदीयुक्त चुनौती भएको छ । चीनको आर्थिक क्षमता र बढ्दो लगानीले गर्दा पनि चीनप्रति विश्वकै आकर्षण बढेको छ । जबकि आफ्नै आन्तरिक कारण र मित्र शक्तिहरूसितै विवादित सम्बन्धले गर्दा अमेरिकाप्रति आकर्षण घट्दैछ । अमेरिकालाई आफ्नो प्रभाव र शक्ति सीमितताको आभासकै कारण क्षेत्रीय समीकरण जुटाउन आवश्यक भएको छ । शक्ति सन्तुलनको निम्ति इन्डोप्यासिफिक क्षेत्रका शक्तिराष्ट्रहरूसित साझेदारी गरी क्षेत्रीय चुनौती व्यवस्थापन गर्नु परेको छ ।तसर्थ अमेरिकाको इन्डोप्यासिफिक स्ट्राटेजी लाई ३१ डिसेम्बरमा राष्ट्रपति डोनाल्ड ट्रम्पले हस्ताक्षर गरी कानुनी रूप दिएको एसियन रियास्युरेन्स इनिसिएटिभ याक्ट (एसियालाई पुनः आश्वस्त गर्ने पहल ऐन) सित राखेर विश्लेषण गर्नु सान्दर्भिक हुन्छ । अमेरिकाले आफ्नो खस्कँदो छवि सुधार्न एसिया प्रशान्त क्षेत्रमा छरिएर रहेका आफ्ना मित्रराष्ट्रहरूलाई ढाडस दिन पछिल्लो ऐन पारित गरेको हो । यस ऐनको मूलभूत उद्देश्य एसिया प्यासिफिक क्षेत्रमा चीनको दबदबा रोक्न आवश्यक सुरक्षा प्रबन्ध मिलाउन ५ वर्षसम्म (२०१९२०२३) वर्षेनि १५ अर्ब डलर खर्च गर्ने रहेको छ । विकास लगानी कार्यमा ६० अर्ब डलर छुट्याइएको छ । सारांशमा, हिन्दप्रशान्त क्षेत्रमा नियम कानुनमा आधारित राज्य व्यवस्था र नागरिक स्वतन्त्रताको साथै अमेरिकी आर्थिक र सामरिक वर्चस्व कायम गर्न नै उक्त ऐन पारित गरिएको हो । तर अमेरिकाले जसरी चीनको बढ्दो चुनौतीको त्रासदीलाई औंल्याएर इन्डोप्यासिफिक स्ट्राटेजी को औचित्य प्रस्तुत गरेको छ, त्यसले गर्दा अमेरिकी नियतप्रति मित्रराष्ट्रहरू नै आशंकित छन् । उदाहरणार्थ सन् १९५१ देखि अमेरिकासित प्रतिरक्षा र सुरक्षा सन्धि भएको राष्ट्र अष्ट्रेलियासमेत अमेरिकाको चीन नीतिप्रति सहमत हुनसकेको छैन । त्यसैगरी उक्त रणनीतिमा भारतको महत्ता अद्वितीय रहे पनि चीनलाई भारतले यस अन्योलग्रस्त विश्व राजनीतिमा आफूसितै स्थिरताको स्रोतको रूपमा प्रस्तुत गरेको छ । विदेश मन्त्रालयमा इन्डोप्यासिफिक को छुट्टै डेस्क खडा गरे पनि भारत अमेरिकी रणनीतिप्रति प्रतिबद्ध भने छैन । अष्ट्रेलिया र भारतजस्ता राष्ट्रहरूका लागि चीनसित व्यापारिक सम्बन्धको गहन महत्ता रहेको छ । ती चीनलाई चिढ्याउने पक्षमा छैनन् ।विश्व राजनीतिमा अमेरिकी वर्चस्व कायमै राख्ने मूलभूत नीति कार्यान्वयनकै निम्ति इन्डोप्यासिफिक रणनीति तर्जुमा गरिएको हो । तर विवादका साथै विडम्बनारहित भने छैन । एक, अमेरिकी वर्चस्वको निम्ति पहिले अमेरिका (अमेरिका फस्ट) को उद्देश्य पूर्ति गरी साझेदार राष्ट्रहरूसित कसरी सहमति जुटाउने प्रश्न अनुत्तरित छ । दुई, चीनको महाशक्ति राष्ट्रको रूपमा उदय हुने महत्त्वाकांक्षामा तगारो हाल्न मुठभेडमा उत्रे पनि अब रोक्न सम्भव छैन, जुन अमेरिका चाहँदैन । अर्को कुरा, वर्चस्व कायम राख्ने मात लागेर अमेरिका आफै युद्धमा होमिन चाहँदैन । जसले विनाश निम्त्याओस् । यथार्थमा चीनसित कसरी व्यवहार गर्ने भन्ने प्रश्न अमेरिकाको निम्ति नसुल्झिएको मुद्दा भएको छ ।नेपालको हकमा अमेरिकासित दौत्य सम्बन्धको महत्ता रहे पनि ऊ चीनलाई हेर्ने अमेरिकी दृष्टिकोणसित सहमत छैन । भूराजनीतिक संवेदनशीलताकै कारण नेपाल आफ्ना निकट छिमेकी चीन र भारत तथा अमेरिकाकै पक्ष वा विपक्षमा रहन चाहँदैन । उसको निम्ति यस्तो छनोट हितकर हुँदैन । यस विषयमा नेपाल अल्मलिएको पनि छैन । सम्प्रभूताकै सम्बर्द्धन तथा संरक्षणको निम्ति पनि अमेरिकी रणनीतिक उद्देश्य पूर्तिमा नेपालको संलग्नताको औचित्य रहँदैन । प्राथमिकता अनुसार पूर्वाधार निर्माण र विकासमा अमेरिकी सहयोगको निरन्तरता नेपालको अपेक्षा हो । तर एमसीसी सहयोग सर्तरहित नभएकाले संसदमा अड्केको छ । त्यसरी नै इन्डोप्यासिफिक स्ट्राटेजी अन्तर्गत अन्य सहकार्यमा अमेरिका फस्ट लाई नै स्वीकार्नुपर्ने अवस्था आएमा नेपालजस्तो कमजोर र शक्तिहीन राष्ट्रको सम्प्रभुतामा आँच आउन सक्छ । मुख्य कुरा, नेपालमा अमेरिकी रणनीतिको अन्तर्यबारे अझै कुनै गम्भीर छलफल, शोध र खोज भएको छैन । इन्डोप्यासिफिक स्ट्राटेजी को नेपालमा के कस्तो प्रभाव पर्नेछ, त्यसको निष्पक्ष विश्लेषण हुन बाँकी नै छ । हचुवाको भरमा निर्णय लिने आचरण र अभ्यास अनि कसैप्रति भक्ति र आशक्तिको व्यवहारले कूटनीति सञ्चालित हुँदा नेपालको परराष्ट्र नीतिमा विचलन देखापरेको छ ।"
लोकतन्त्रको उपहास,"संघीय संसद् एवं सात प्रदेशसभाले बजेट पास गर्दैगर्दा अधिकांश मिडियाले कर्मचारीको मात्रै तलब बढेको झैं हाइलाइट गरे । तर निर्वाचन क्षेत्र विकास कार्यक्रमको नाममा छुट्याइएको बजेटबारे खोतलेको थाहा भएन । आव २०७५७६ मा संघीघ सरकारले प्रत्येक संघीय सांसदलाई ४ करोडका दरले बाँडेको रकम वृद्धि गरी आव२०७६७७ को बजेटमा ६ करोड पुर्यायो । प्रदेश सरकारहरूमध्ये प्रदेश१ ले प्रति सांसद २ करोड, प्रदेश२ ले ३ करोड, प्रदेश३ ले ३ करोड, गण्डकी प्रदेशले १२ लाख, प्रदेश५ ले ६० लाख, कर्णाली प्रदेशले निर्वाचन क्षेत्र पूर्वाधार विकास कार्यक्रममा प्रतिसांसद ५ र जनता सडक कार्यक्रमका नाममा प्रतिसांसद १० करोडका दरले छुट्याएपछि मात्र संसदले बजेट पास गरेको थियो । प्रदेश७ ले ३ करोडका दरले सांसदले स्वविवेकीय ढंगले खर्च गर्नेगरी बजेट बाँडे । संघ र प्रदेशका सांसदहरू आआफ्नो राजनीति जोगाउन सफल भए । आव २०७५७६ मा त्यस्तो बजेट नछुट्याएको गण्डकी प्रदेशले पनि यसपटक प्रति सांसद १२ लाख छुट्यायो ।सांसदहरू बजेटको आफूखुसी खर्च गर्ने काममा व्यस्त भइरहेका बेला हालै उक्त बजेट खर्च गर्ने विधि र प्रक्रिया तोक्ने स्थानीय पूर्वाधार विकास साझेदारी कार्यक्रम नियमावली राजपत्रमा प्रकाशन भएको छ । नियमावलीमा बजेट खर्च गर्ने सम्बन्धमा प्रत्यक्ष निर्वाचित प्रतिनिधिसभा सदस्य संयोजक र सम्बन्धित नपा र गापा प्रमुखउपप्रमुखसमेत सम्मिलित कार्यक्रम परामर्श समितिको व्यवस्था गरिएको छ ।यस्तो बजेटको एकमुष्ट रकमले करिब ३ सय मेगावाट जलविद्युत आयोजना बन्न सक्ने विज्ञहरूको तर्क छ । तिनका यस्ता सुझाव आइरहँदा पनि नियमावलीमा कुनै त्यस्ता ठूला आयोजना जसले ग्रामीण औद्योगीकरण गरोस्, उद्योगहरू स्थापना होउन्, रोजगारी सिर्जना होस् भन्ने आशयसम्म पनि राखेको देखिँदैन । जनप्रतिनिधिहरूले पनि आआफ्नो बजेटको ५० प्रतिशत एकमुष्ट ठूला आयोजनामा लागू गर्ने सोच देखिएन । यस अघिको यस्तो बजेटले नागरिकको जीवनमा के परिवर्तन ल्यायो ? लेखाजोखा कसले गर्यो ? प्रश्न अनुत्तरित नै छन् ।यस्तो बजेटबाट प्रत्येक प्रदेशमा ठूला विकास आयोजना बन्ने र रोजगारी सिर्जना हुनेतर्फ जनप्रतिनिधिहरूको रणनीतिक सोच कहिले आउला ?सांसदहरूलाई यसरी बजेट बाँड्ने परिपाटी विकसित मुलुकहरूमा छैन । भारत, भुटान, घाना, केन्या, मलेसिया, फिलिपिन्स, जाम्बिया, युगान्डासहित २३ मुलुकमा यस्तो व्यवस्था पाइन्छ । नेपालमा सांसदलाई बजेट बाँड्ने परिपाटी २०५२ सालदेखि सुरु भएको हो । त्यतिबेला प्रतिसांसद २ लाख दिइएको थियो । संघीयता कार्यान्वयनसँगै गठबन्धन सरकारले यो रकममा व्यापक वृद्धि गरेको छ । अहिले बलियो सरकार हुँदा पनि यसले संस्थागत रूप लिनु दुःखदायी हो । बजेट खर्च प्रणालीका आफ्नै सर्वमान्य सिद्धान्त र मान्यता हुन्छन् । जनप्रतिनिधिले प्राप्त गर्ने यस्तो बजेटको योजना, स्थानीयको माग, जनजीवनमा पर्ने प्रत्यक्ष प्रभाव, खरिद प्रक्रिया, वित्तीय अनुशासन, आयोजनाहरूको दोहोरोपन र दीर्घकालीन प्रभावकारितासमेत नजरअन्दाज गरी अनुगमनकारी भूमिकामा रहने सांसदकै गरिमा गुम्नेगरी बजेट माग्ने र जथाभावी खर्च गर्ने काममा लाग्नु लोकतन्त्रको उपहास हो ।सांसदले त विकासको समानुपातिक, न्यायिक र रणनीतिक विषयमा नीतिगत हस्तक्षेप गर्ने हो । सरकारलाई बजेट कनिकाझैं नछर भन्ने हो, ठूलठूला आयोजनामा बजेट केन्द्रीकृत गरेर, युवा पलायन रोक्ने रोजगारी सिर्जना गर्ने कार्यक्रम ल्याउन दबाब सिर्जना गर्ने हो । बजेट निर्माणमा प्रभाव पार्ने हो । सांसद निर्वाचन क्षेत्र बजेटको सर्वत्र विरोध भइरहँदा सांसद गगन थापाको प्रतिक्रिया थियो, संघीय संसदको भूमिकामा विमर्श गरौँ । यो बन्द गर्नुपर्छ । संवैधानिक एवं लोकतान्त्रिक दर्शन बाहिरका यस्ता राजनीतिक गतिविधिले लोकतान्त्रिक संसदीय अभ्यासमा नियन्त्रण र सन्तुलनको सिद्धान्त निस्प्रभावी बनाउँछ । बजेट छुट्याउने पनि आफै, खर्च गर्ने पनि आफै हुँदा नियन्त्रण र सन्तुलन कायम हुन नसकी संसदको नियमनकारी क्षमता क्षीण हुँदै जान्छ । लोकतन्त्र र विधिको शासनप्रति मतदातामा निराशा बढ्छ । कालान्तरमा युवा वर्ग एवं आममतदाता नो भोट को (दलीय पद्धतिलाई नै इन्कार गर्ने) विकल्पमा जानसक्ने सम्भावना बढ्छ । राजनीतिक व्यवस्था तथा राजनीतिज्ञको नै साख गिर्छ । बजेट कार्यान्वयनमा वित्तीय अनुशासन भंग हुन्छ । विकास खर्च रणनीतिक योजनामा परिचालन हुन नसक्ने, नीति निर्माण फितलो हुने, स्थानीय सरकारहरू कमजोर बन्दै जान्छन् । ठूला आयोजनामा बजेट अभाव हुन्छ । कार्यक्रमहरूमा दोहोरोपन आउने, वित्तीय अनुशासन बिग्रँदा अन्तर्राष्ट्रिय दातृ संस्थाहरूको सहयोग अन्तै मोडिने सम्भावना बढ्छ ।शासकीय पद्धतिमा सुधार नगरी यस्ता कार्यक्रमलाई हटाउन सकिँदैन । प्रथमतः राजनीनिक शुद्धीकरण जरुरी छ । निर्वाचन प्रणालीमा सुधार आवश्यक छ । मतदाता शिक्षामार्फत मतदाताको सशक्तीकरण गर्नुपर्छ । मतदातालाई मतदानमा स्वतन्त्रता दिनुपर्छ । मत छनोटमा मतदातालाई मन नपरेको उम्मेदवारलाई रिजेक्ट गर्न सक्ने राइट टु रिजेक्टको अधिकार दिनुपर्छ । जसले गर्दा जनप्रतिनिधिहरू नीति निर्माणमा सीमित हुने र जनादेश अनुसार काम गर्ने परिपाटी विकास हुन्छ ।"
मेडिकल कलेजको मनोमानी,"एउटा मेडिकल कलेजमा एक अभिभावकले छोरीलाई नर्सिङमा भर्ना गरे । लागेको शुल्क तिरे । तर त्यसपछि कलेजले अतिरिक्त शुल्क माग्यो । उनले दिएनन् । विद्यार्थीमाथि मानसिक यातनाको शृंखला सुरु भयो । लाइब्रेरी कार्ड नदिनेदेखि कक्षाका बेला अफिस बोलाएर मानसिक यातना दिने क्रमसम्म चल्यो । छोरी र आमाको जिरह ः सबैले त्यस्तो थप रकम दिएकै छन्, हामी मात्रै नदिएर कहिलेसम्म यातना पाउने ? बाबुको तर्क ः अवैध रकम किन दिने ? परिवारमै द्वन्द्वको स्थिति आयो । अन्ततः बाबुआमा कलेज गए र प्रशासनका मानिसलाई अवैध रकम माग्नाको कारणबारे र्याखर्याख्ती पारे । देशको नियमकानुन, सरकारको निर्देशन, नियामक निकायको पत्र, सबैलाई उद्धृत गरेर तर्क गरे । तर कलेजको जिकिर एकनास रह्यो ः यस्तै हो, हामीलाई थप रकम चाहिन्छ । कारण के ? किनकि हामीले मागिरहेका छौं ।हप्ता असुल्ने डनहरूको जस्तो मेडिकल कलेजको व्यवहारपछि देशमा कानुनी राज नभएको बुझेका बाबु पनि विवश भएर रणनीति बदल्दै करुण रसको भर परे । भने ः हामीले जीवनभर गरेको बचत यत्ति हो । थप पैसा छैन, दिने मानिस छैनन् । अब बेच्न सक्ने भनेको मिर्गौला हो । हामी दुईका मिर्गौला किन्नुहुन्छ भने किन्नुस्, कति पैसा पर्ने हो दिनुस् । तर नर्सिङका हरेक विद्यार्थीसित चार लाख रुपैयाँ वा तोकिएको शुल्कको झन्डै ६० प्रतिशत बढी रकम अवैध रूपमा असुलिरहेको मेडिकल कलेजका मानिसको मन पग्लेन । उसले डिग्री दिएका लगायत देशमा हजारौं नर्सहरू बेरोजगार भएको, अरु हजारौंले विना पारिश्रमिक काम गरेको उसलाई ज्ञात थियो । तर जबसम्म अभिभावकहरू विद्यार्थी भर्ना गर्न आइरहन्छन्, तबसम्म तिनबाट अधिकतम रकम असुल्ने उसको अभ्यास कायम थियो । ती अभिभावकको मिर्गौला निकालेर किनबेच गर्न त कलेजले मानेन, तर थप पैसा चाहिने अडान पनि छाडेन । नत्र छोरीले निरन्तर मानसिक यातना पाउने र पढाइ नै रोकिने अवस्था थियो । पटकपटकको परिणामविहीन कुराकानीपछि बाबु विवश भएर केही महिनापछिसम्मको अवधिमा पैसा तिर्ने भन्ने कागज गराएर फर्के । त्यो कागजमा उल्लिखित भाका आउनै लागेको थियो, विद्यार्थीहरू आन्दोलनमा उत्रे । कलेज दमनमा उत्र्यो । प्रहरी प्रशासनले कलेजको निजी मिलिसियाजस्तो व्यवहार देखायो । दमन र धरपकड उत्कर्षमा पुगेपछि मिडियामा यो कुरा व्यापक भयो । प्रहरी र जिल्ला प्रशासन लज्जित हुने अवस्था आयो । अपराधीलाई संरक्षण गरेर दोषीमाथि दमन किन भन्ने प्रश्न उठ्यो । त्यसको जवाफ थिएन । बाध्य भएर प्रशासनले ठगी गर्ने पक्षसामु हात जोडेर छलफलका लागि बोलाइदियो । जिल्ला प्रशासन कार्यालयको बन्द कोठामा शनिबारका दिन भएको छलफलमा प्रहरीका जिल्ला प्रमुखहरू फेरि मेडिकल कलेजको निजी मिलिसियाको नाइकेमा बदलिए । विद्यार्थीलाई जेल र यातनाको त्रास देखाएर तर्साइयो । गोली चलाउने धम्की त त्यस अघि आन्दोलनका क्रममा दिइसकिएको थियो । कलेज सञ्चालकले राज्यले भनेको मान्दिनँ, नियामक निकायको निर्देशन टेर्दिनँ भन्दा प्रमुख जिल्ला अधिकारी झोक्र्याएर बसिरहे । विद्यार्थी र अभिभावकलाई घन्टौं ब्ल्याकमेल गरियो । तर आवश्यक सबै कागजात र सूचना लिएर गएका विद्यार्थी गलेनन्, पैसा फिर्ता हुनुपर्ने अडान लिइरहे । छलफलमा उपस्थित अभिभावकले पनि स्वरमा स्वर मिलाए । लाजकाज एक महिनाभित्र बढी लिइएको शुल्क समायोजन वा फिर्ता गर्ने सम्झौता तयार पारियो । कलेजको इमानसित परिचित विद्यार्थीले हस्ताक्षर नगर्ने अडान लिए । एक महिनाको लामो अवधि किन ? विद्यार्थीले ब्याज किन नपाउने ? कानुनी राजमा ठगी प्रमाणित भयो भने ठगिएको रकम फिर्तामात्रै हुन्छ कि ठग मानिस दण्डित पनि हुनुपर्छ ? राज्य कानुनको रक्षक कि अपराधीहरूको स्वार्थ पूरा गर्न स्थापित बिचौलिया ? विद्यार्थीका यी प्रश्न ज्युँकात्युँ थिए, तर प्रहरी प्रशासनको अप्राकृतिक रूपमा चर्को दबाबमा अभिभावकको समेत आग्रह मिसिएपछि उनीहरू विवश भएर हस्ताक्षर गरे । विद्यार्थीको आन्दोलनकै कारण उल्लिखित अभिभावकले कुनै व्यवसायीलाई अवैध रकम बुझाउनका लागि मिर्गौला बेच्न परेन । तर सबै मेडिकल कलेजका विद्यार्थीहरूसित तिनका अभिभावकको क्रयशक्ति र मोलमोलाइको क्षमता हेरेर दोब्बरसम्म असुलिएको अवैध रकम सबैले फिर्ता पाउने अझै निश्चित छैन । कति कलेजमा विद्यार्थीले कलेजका करतुतबारे बोल्नु अघि कलेजले पालेका बाउन्सरहरूका पाखुरा याद गर्छन् । अरु कलेजमा ससाना गुनासो गर्दा जबर्जस्ती फेल बनाइएका सिनियरहरूको अवस्था हेर्छन् वा विगतमा पाएको धम्की स्मरण गर्छन् । विगतमा जिल्ला प्रशासनदेखि शिक्षा मन्त्रालयसम्म गुहार्दा सरकारी निकायहरू लाचार र निकम्मा भएको स्मरण गर्छन् । त्यसैले अहिले केही मेडिकल कलेजमा आन्दोलन चले पनि सबैतिर त्यो फैलिइसकेको छैन । चार वर्षसम्म यो अवस्था नदेखे र नसुनेझैं गरेको सरकार चर्को बदनामीपछि अहिले बल्ल कलेजहरूलाई एक महिनाको म्याद दिएर पैसा फिर्ता गर्न वा कारबाही भोग्न तयार हुन भन्ने अवस्थामा पुगेको छ । जवाफमा निजी मेडिकल कलेजको संगठनले सरकारसामु विभिन्न माग राख्दै साँचोसहितको ज्ञापनपत्र पेस गरेको छ । स्वभावतः मेडिकल कलेजहरूसँग एउटामात्रै साँचो नहुने भएकाले सबै मेडिकल कलेज सुचारु छन् । उनीहरूको सन्देशचाहिंँ प्रस्ट छ ः हामीलाई कानुन मान्न बाध्य पारियो भने हामी व्यवसाय चलाउन सक्दैनौं र बन्द गर्छौं । अहिलेको कुशासनमा अभ्यस्त निजी मेडिकल कलेजले त्यसक्रममा एउटा कुराचाहिँं भुलेका छन् ः भविष्यमा हुने कुनै कुरा देखाएर कुनै अपराधीले विगतमा गरिसकेको अपराधबाट उन्मुक्ति पाउन सक्दैन । निजी मेडिकल कलेजको हकमा व्यवसाय चलाउन सक्ने वा नसक्ने सञ्चालकहरूको व्यवस्थापकीय देवानी विषय हो । शुल्कमा भएको दसौं अर्बको ठगीचाहिँं फौजदारी अपराध हो । कानुनका नजरमा यी दुई विषयबीच कुनै तादात्म्य छैन । निजी व्यवसाय चल्न सकेन भने त्यसका स्वामित्व फेरिन्छ वा टाट पल्टिन्छ । चल्न नसक्ने व्यवसाय बन्द भएर नयाँ व्यवसाय खुल्छन् । तर फौजदारी अपराध गरेको व्यक्ति आफैंले जेल गएर दण्डित हुनुपर्ने व्यवस्था हाम्रो कानुनमा छ । त्यसैले नियम, कानुन मान्दा नेपालका मेडिकल कलेज चल्छन् कि चल्दैनन् भन्ने अलग्गै बहसको विषय हो । नचल्ने रहेछन् भने कुनै वैध वैकल्पिक बाटो खोज्नुपर्ने हुन्छ । खासगरी इमानदारीपूर्वक अस्पताल चलाएर नियामक निकायले तोकेको जति बेड अकुपेन्सी पुर्याउने हो भने वर्षेनि ५० वा त्योभन्दा कम सिट पाएर पनि र हाल कायमभन्दा कम शुल्क लिएर पनि मेडिकल कलेजहरू राम्रोसँग चल्न सक्ने अवस्था देखिन्छ । तर भौतिक पूर्वाधार र जनशक्तिमा लगानी नगर्ने, विद्यार्थीलाई सिकाइका लागि चाहिने बिरामीको चाप नै नपुर्याउने अनि विद्यार्थीबाट असुलेको शुल्कबाट मात्रै अस्पताल र कलेज चलाउन खोज्ने जस्तो अवस्था अहिले धेरै मेडिकल कलेजमा छ, त्यसो गर्दामात्रै हो, समस्या आउने । त्यसमाथि कलेज सञ्चालनको डाडुपन्यु जसको हातमा छ, उसले विद्यार्थीसित करोडौं विना भर्पाइ असुलेर आफ्नो खल्तीमा हाल्ने र बाँकी लगानीकर्तालाई टाट पल्टाउने अहिलेको प्रवृत्ति बन्द हुने हो भने धेरै मेडिकल कलेजको अवस्था यसै सुध्रेर जाने निश्चित छ । त्यसैले हामी व्यवसाय चलाउन सक्दैनौं भनेर रुवाबासी गर्नु अगाडि निजी मेडिकल कलेजहरू आपराधिक गिरोहको जस्तो बिजनेस मोडल छाडेर साधारण निजी व्यवसायको हैसियतमा आउनुपर्छ । लगानीकर्ताबीच एकअर्कालाई ठग्ने, लुट्ने, विस्थापित गर्ने, टाट पल्टाउने जस्ता अस्वस्थ अभ्यास बन्द हुनुपर्छ । संस्थागत पारदर्शिता र जवाफदेहिता कायम हुनुपर्छ । संस्थाको वैध हिसाबकिताबभन्दा अवैध लेनदेन बढी हुने अवस्था बन्द हुनुपर्छ । बाउन्सरहरू हटाएर असली प्राध्यापकहरू ल्याउनुपर्छ । अनाथालय र वृद्धाश्रमबाट वर्षको दुईपल्ट (अनुगमन र परीक्षाको बेला) बिरामी ओसारेर नियामक निकायको आँखामा छारो हाल्नको सट्टा वर्षभर बिरामीको चाप पुर्याएर विद्यार्थीलाई सिकाइको उचित मौका दिइनुपर्छ । बिरामी तान्न आम निजी अस्पतालहरूले भन्दा कम मूल्यमा उपचार गर्ने जस्ता विधि अपनाउनुपर्छ ।र सबैभन्दा महत्त्वपूर्ण कुरा, मेडिकल कलेज सञ्चालकहरूले आफू अमर नभएको सत्यलाई मनन गर्दै न्यूनतम मानवीय संवेदनशीलता र नैतिकता देखाउन सुरु गर्नुपर्छ । धेरै मेडिकल कलेजहरूले विना भर्पाइ अतिरिक्त शुल्क लिएको सार्वजनिक रूपमा भनिरहँदा मेडिकल कलेज संगठनका अध्यक्ष बसरुद्दिन अन्सारीले विना भर्पाइ कसैले पैसा नअसुलेको भनेर सार्वजनिक रूपमा सफेद झुट बोलेका छन् । यस्तो बेइमानी र अनैकित व्यवहारले अब उनीहरूको भलो गर्दैन । विगतका वर्षहरूमा आर्थिक क्षमता भएकै कारण चुपचाप अवैध रूपमा मागिएको अतिरिक्त रकम दिने अभिभावकहरू पनि होलान् । तर अधिकांश अभिभावक यस्ता छन्, जसले जीवनभरको बचत निकालेर, आफ्ना निजी आवश्यकतामा भारी कटौती गरेर तथा बुढेसकालमा बैंकको कर्जा बोकेर सन्तानलाई डाक्टर नर्स वा प्राविधिक बन्न पठाएका छन् । ती विवश अभिभावकलाई मिर्गौलै बेचेर भए पनि अतिरिक्त शुल्क देऊ भन्नु ठगीमात्रै नभई हदैसम्म अमानवीय काम हो ।अन्त्यमा, सरकारलाई घुर्क्याउन व्यवसाय बन्द गर्ने धम्की दिनु अगाडि मेडिकल कलेजहरूले यति याद गरुन्, अब सरकारले चाहेर पनि यो ठगीलाई माफी दिन वा उनीहरूको संरक्षण गर्न सक्ने छैन । हिजो मिर्गौला बेचेर पनि अवैध शुल्क तिर्न तम्सिएका अभिभावकहरू अहिले संघर्ष समिति बनाएर कलेजको ठगी र विद्यार्थीमाथि हुने शोषण र दुर्व्यवहारको प्रतिकारमा लागिसकेका छन् । मेडिकल शिक्षा क्षेत्रको ठगीले अब यस्तो नैतिक दुर्गन्ध फैलाइसकेको छ कि ठगी गर्नेहरूलाई संरक्षण गर्ने कुनै राजनीतिक दल वा शक्ति अब समाजमा मुख देखाएर हिंँड्ने अवस्था छैन । हालसम्म असुलिएको सबै अवैध शुल्क फिर्ता गरेर प्रायश्चित गर्दै जाने हो भने त्यसले बरु उनीहरूको भविष्य सुनिश्चित गर्ला, नत्र दुई अवस्था एकैसाथ आउन सक्नेछन् ः अहिलेकै सञ्चालकहरूको हातमा मेडिकल कलेज पनि नरहने र उनीहरू फौजदारी कसुरमा जेल पनि बस्ने ।"
सैद्धान्तिक विमर्श कि चाकरी ?,"चीनमा विगत दुई दशकमा पर्यावरणसँग सम्बन्धित आठ हजार बढी गैरसरकारी संस्था खुले । सन् २०१५ मा प्रकाशित पुस्तक द क्राइसिस अफ ग्लोबल मोडर्निटीमा चिनियाँ इतिहासका अध्येता प्रसनजित दुआराले यो तथ्यांक उल्लेख गरेका छन् । ग्वोबिन याङ्ग र क्रेइग कैलहुनले चिनियाँ गैससका गतिविधि अध्ययन गर्दै लेखेका छन्, हरित आमवृत्तको उद्भवले आधारभूत तहमा भइरहेका राजनीतिक परिवर्तनलाई संकेत गर्छ । यस्ता गैससमा न्यून पारिश्रमिक वा अवैतनिक रूपमा काम गर्ने अभियन्ताहरूको संख्या दिनप्रतिदिन बढ्दै गएको तथ्यांक सार्वजनिक भएका छन् । समृद्धिको चिनियाँ कथामा हरित अभियानको यो उपकथा जोडिनुपर्ने कारण के होला ? घरेलु राजनीतिमा प्रभावशाली बन्न थालेको चीनबारे यति सूचना राख्नु र सूचनाका आधारमा अध्ययन थाल्नु नेपाली राजनीतिक पार्टीका लागि श्रेयस्कर हुन्थ्यो । कुनै समय गुल्जार रहेको सहर विस्तारै सुनसान हुन थाले भने त्यस्ता सहरलाई घोष्ट टाउन भनिन्छ । चीनले असंख्य घर र बाटा निर्माण गरेर बनाएका केही नयाँ सहरमा बसोबास गर्न कोही पुगेन, ती सुनसान रहे । त्यस्ता नवसहरमध्ये केहीमा बसोबास गर्नेको संख्या बढेको खबर आउन थालेका छन् । चीनका यस्ता भूताहा सहरलाई घोष्ट सिटी नाम दिइयो । चिनियाँ भूताहा सहर पुगेर गरिएका अवलोकन र अध्ययनका आधारमा वेड सेपर्डले पुस्तक नै लेख्न भ्याएका छन् । घोष्ट सिटिज अफ चाइना नामको किताबको परिचय खण्डमा उनले लेखेका छन्, हिँड्दा आफैंले सास फेरेको सुन्छु, पक्की बाटोमा मेरो जुत्ताले टेक्दा निस्केको आवाज सुन्छु, बतास बहेको सुन्छु, अरु ससाना आवाज सबै सुन्छु । भूताहा सहरको मौनता विष्मयकारी लाग्छ । मान्छे लगेर राख्नसम्म नसक्नेगरीको तीव्रतामा सहरीकरण गर्ने हतारो केका लागि ? सहरीकरणको लालसासँगै स्मार्ट सिटिजका गफ गरिरहेका हाम्रा विकासप्रेमी राजनीतिज्ञले यसबारे विमर्श गर्नु उपयुक्त हुन्थ्यो । रित्तिन थालेका पहाडी गाउँका दुःख बुझेका हाम्रा सहरिया नेताले चीनबारे लेखिएका केही यस्ता सामग्री पढ्न जरुरी थियो । असाध्यै अप्ठ्यारो समयमा छोटो अवधिका लागि ग्रीसको अर्थमन्त्री बनेका विद्वान यानिस भारुफाकिस चिनियाँ अर्थतन्त्र र विदेश नीतिको आलोचना गर्दैनन् । अर्थमन्त्री छँदा लगानी सम्झौताका लागि चिनियाँहरूसँग संवाद थालनी गरेका उनले चिनियाँ प्रस्तावलाई सकारात्मक मानेका थिए । आफ्नो अनुभवका आधारमा चिनियाँ लगानीलाई उनले पेसेन्ट इन्भेष्टमेन्ट अर्थात धैर्यवान लगानी भनेका छन् । उनका अनुसार अलिकति लगानी गर्ने र त्यसैका बलमा धमाधम नाफा सोहरेर बाटो लाग्ने खालको व्यापारी मुलुक होइन चीन । भारुफाकिस नवउदारवादी आर्थिक नीति र त्यस्तो अर्थतन्त्र सम्बर्द्धन गर्ने राजनीतिको मुखर आलोचक हुन् । कार्ल मार्क्सका लेखनी अद्यापि सान्दर्भिक ठान्ने भारुफाकिसले लेखेका नवउदारवाद विरोधी किताबलाई नोम चोमस्की लगायत विद्वानले प्रशंसा गरेका छन् । नवउदारवादको उत्तिकै मुखर रूपमा आलोचना गर्ने अर्का मार्क्सवादी विद्वान डेभिड हार्भे आफ्नो एक पुस्तकमा चीनको अर्थतन्त्रबारे भन्छन्, त्यो चिनियाँ विशेषता सहितको नवउदारवाद हो । करिब ६ महिनाअघि रेकर्ड गरिएको नियमित भिडियोप्रस्तुतिमा हार्भेले चीनबारे उस्तै संशय दोहोर्याएका छन् । आफूलाई समाजवादी अर्थात नवउदारवाद विरोधी ठान्ने नेपाली कमरेडहरूले वर्षौं पहिलेदेखि छिमेकी चीनबारे भएका यस्ता विमर्शको अध्ययन गर्दै वस्तुगत निष्कर्षमा पुग्ने यत्न गर्नु मनासिव हुन्थ्यो । हार्भे होउन् वा भारुफाकिस, आफूलाई मार्क्सवादी भन्नेले नजरअन्दाज गर्न मिल्ने विद्वान होइनन् यी । सन् २०१८ को नोभेम्बरमा नोम चोमस्की लगायत तीन दर्जन ख्यातिप्राप्त प्राज्ञले चीनमा आयोजना हुने मार्क्सवाद बारेका सम्मेलनमा सहभागी नहुने सार्वजनिक घोषणा गरे । दक्षिणी चीनको सेनझेनमा ज्यासिक टेक्नोलोजी कम्पनीका कामदारले गठन गर्न खोजेको मजदुर संगठनको समर्थनमा उत्रेका विश्वविद्यालयका विद्यार्थीलाई चीन सरकारले गरेको धरपकडको विरोधमा उनीहरूले त्यस्तो घोषणा गरेका थिए । बीस जनाभन्दा बढी विद्यार्थी र मजदुरलाई पक्राउ गरिएको खबर सार्वजनिक भएकाले चिनियाँ सरकारको विरोधमा विज्ञप्ति प्रकाशन गरेका हुन् । विरोध गर्नुको कारण खुलाउँदै चोमस्कीले लेखे, सरकारी सहयोगमा आयोजना गरिने कार्यक्रममा सहभागी भइरहनु चिनियाँ सरकारको खेलमा आफूसमेत संलग्न हुनु हो । संसारभरका वामपन्थी प्राज्ञिकहरूले त्यस्ता कार्यक्रम बहिष्कार गर्नुपर्छ । हरदम भूराजनीतिक सकसमा परिरहने नेकपासरकार यो समाचारबारे चनाखो भइरहनु आवश्यक नहोला । समाजवादी क्रान्तिमा होमिनुपर्ने जिरह गरिरहने नेकपाबौद्धिकले भने चनाखो हुनु आवश्यक थियो । मजदुर युनियनको कुरै छोडौं, तिनलाई समर्थन गर्ने विद्यार्थीसमेत नसहने चीनले हिँड्न खोजेको समाजवादबारे गहिरो छलफल चलाउन चोमस्की लगायत विद्वानको विज्ञप्ति एउटा ठोस कारण बन्न सक्थ्यो । के पश्चिमा भएकै कारणले चिनियाँ सरकारले गरेको विद्यार्थीपक्राउको विरोध गरेका हुन् उनले ? होइनन् भने यो घटना विमर्श सुरुवात गर्ने असल कारण बन्न सक्छ । ईश्वर पोख्रेलको स्कुलले नसके पनि पार्टीका विद्यार्थी वा प्राध्यापक संगठनहरू यस्ता विमर्शका थलो बन्न सक्थे । अरु सयौं महत्त्वका विषयमा यस्ता संगठनको नजर नपरे जस्तै यसमा नपर्नु कुनै अनौठो घटना भने होइन । माथि प्रस्तुत गरिएका तथ्य र घटना केही प्रतिनिधिमूलक उदाहरण मात्रै हुन् । कसैलाई यी कुनै पनि उदाहरणभन्दा ज्यादा महत्त्वपूर्ण विषय बेल्ट एन्ड रोड इनिसिएटिभ लाग्न सक्छ । वा कोही विद्वानलाई दुई ठूला अर्थतन्त्र बीचमा बसेर धनी बन्ने दौडमा नलाग्ने हो भने मुलुकको अस्तित्व नै संकटमा पर्न सक्छ भन्ने विषय सर्वाधिक महत्त्वको लाग्न सक्छ । नेपालको आमवृत्तमा बीआरआई सम्बन्धी पर्याप्त सूचनासमेत छैन, विमर्श टाढाको विषय हो । दुई ढुंगाबीच चेप्टिएको तरुलवाला देशका नागरिक भएका कारण उत्पन्न बेताबीयुक्त प्रश्न विमर्शयोग्य छ । अनेक जरुरी प्रश्नमा छलफल गर्ने ठाउँहरूमध्ये महत्त्वको मञ्च राजनीतिक दल नै हो । तर हाम्रा राजनीतिक दल विमर्श कम गर्छन्, प्रशिक्षण ज्यादा चलाउँछन् । प्रशिक्षण भन्नु स्कुल विभागको संयोजनमा दुईचार चुनिएका ठूला नेताको घन्टौंका भाषण हुन् । एकथरी ज्ञानदान गरिरहन्छन्, अरु भिक्षांदेही मुद्रामा हाई काढ्दै सुनिरहन्छन् । कुनै बेला चुट्किला प्रस्तुत भए वा विपक्षीलाई एक डोज गाली आए, श्रोतागण ताली बजाउँदै आफ्नै आलश्य भगाउँछन् । ती प्रशिक्षणहरूमा न कसैले चिनियाँ गैससको प्रश्न उठाउँछ, न कसैले हार्भे वा चोमस्कीको स्मरण गर्न सक्छ, न बीआरआईबारे सूचना माग गर्छ । गर्नैपर्ने अनेक छलफल भुलेर यसबीच नेकपा नेतृत्वले चिनियाँ पाहुनाबाट प्रशिक्षण शैलीमा सीविचारधाराबारे प्रवचन सुन्यो । केही समयपछि सम्भवतः स्कुल विभागको संयोजनमा नेतृत्वले त्यसबारे प्रशिक्षण सञ्चालन गर्दै आफ्ना कार्यकर्तालाई दीक्षित तुल्याउनेछ । नेकपाका यी गतिविधिप्रति धेरै सन्देह व्यक्त भएपछि केन्द्रीय नेता भन्न थालेका छन्, यो कम्युनिष्ट भाइचाराको सवाल हो । हामी सबैका विचार सुन्छौं, तर जनताको जनवाद छोड्दैनौं । कसैले जनताको जनवादको साटो मालेमावाद पनि भनेका छन् । नेकपाले सीवादी बन्ने छाँट ल्याएपछि, कांग्रेस मोदीपन्थी हिन्दुत्ववादी बन्न सक्ने अनुमान गर्न थालिएको छ । सार्वजनिक रूपमा व्यक्त यस्ता सन्देह नेता र दलप्रतिको अविश्वासका संकेत हुन् । सूचनामा पहुँच राख्ने जनताको आत्मविश्वास खस्किएको अनुमान गर्न यति नै काफी छ । नेकपा नेतृत्वले दाबी गरे जस्तो सीविचारधारा सामयिक सैद्धान्तिक विमर्श हुन्थ्यो भने कोही शंकास्पद भइरहनु पर्दैनथ्यो । तर चिनियाँ राष्ट्रपतिको आगमनको पूर्वसन्ध्यामा मञ्चन हुन थालेको तामझाम हेर्दा यस्तो लाग्छ, मानौं कुनै धनाढ्यको छेउ पर्दा मगन्तेले उसैको स्तुति गाउन सुरु गरेको होस् । वैचारिक विमर्शले आत्मविश्वास बढाउँछ, चाकरीले बँचेखुचेको आत्मबल सिध्याउँछ । आत्मविश्वास नभएका नेता र नागरिकले मुलुकको संकट दोब्बर बनाइदिन्छन् ।"
"'सोभियत संघ किन अघि बढेन, हेक्का राख्नुस्'","फेसबुकट्वीटर नचलाउन निर्देशनप्रधानमन्त्री ओलीले कार्यालय समयमा सामाजिक सञ्चाल नचलाउन निर्देशन दिएका छन् । कार्यालय आउने, दिनभरि फेसबुक र ट्वीटर चलाएर बस्ने गर्न भएन, उनको निर्देशन थियो, तपाईंहरू पनि नचलाउनुस्, मातहत कर्मचारीलाई पनि नचलाउन निर्देशन दिनुस् । सामाजिक सञ्जालमा समय व्यतीत गर्दा कार्यालयका गम्भीर काममा ध्यान नपुग्ने उनले बताए । पशु सेवा विभागले मासुजन्य पदार्थको पोस्टर बनाउँदा गाईको फोटो पनि राखेको तर्फ समेत ओलीले इंगित गरेका थिए ।"
मनसुन असोज तेस्रो सातासम्मै,"(काठमाडौं)  यस वर्ष असोज तेस्रो सातासम्म मनसुन सक्रिय हुने देखिएको छ । जल तथा मौसम पूर्वानुमान महाशाखाका वरिष्ठ मौसमविद् वरुण पौडेलले मनसुनी गतिविधि बाँकी भएकाले गत वर्षमा जस्तै यस वर्ष पनि मनसुन लम्बिने बताए । मनसुन सकिनुपर्ने बेला गतिविधि सक्रिय भइरहेको छ, पौडेलले कान्तिपुरसित भने, अक्टोबर पहिलो साता (असोज तेस्रो साता) सम्म मनसुन जारी रहने देखिन्छ । यस वर्ष औसत समयभन्दा १० दिन ढिलो गरी जुन २० मा मनसुन सुरु भएको थियो । गत वर्ष पनि अक्टोबर ८ (असोज तेस्रो साता) मा मनसुन बाहिरिएको थियो । सामान्यतया नेपालमा १० जुनमा प्रवेश भएको मनसुन २३ सेप्टेम्बरसम्म सक्रिय हुने भए पनि केही वर्षयता मनसुन ढिलो आएर ढिलो सकिने गरेको पौडेलले उल्लेख गरे । केही दिनदेखि मुलुकभर मनसुन सक्रिय भएर वर्षा भइरहेको छ, उनले भने, अझै केही दिन छिटफुट वर्षा हुने देखिन्छ । महाशाखाले बिहीबार निकालेको बुलेटिनमा मध्य र पूर्वी भागमा दक्षिणपूर्वी जलवाष्पयुक्त वायुको प्रभाव देखिएकाले मनसुन गतिविधि बढ्ने उल्लेख छ । देशभरि सामान्य बदली रही पश्चिमका थोरै स्थानमा मेघगर्जन र चट्याङसहित हल्कादेखि मध्यमखालको वर्षा भइरहेको छ, बुलेटिनमा भनिएको छ । शुक्रबार दिउँसो पनि देशभर आंशिकदेखि सामान्य बदली रहनेछ । देशका केही स्थानमा मेघगर्जन र चट्याङसहित हल्कादेखि मध्यम वर्षा हुने महाशाखाको अनुमान छ । एकदुई स्थानमा भारी वर्षाको सम्भावनासमेत छ । शुक्रबार राति र शनिबार दिउँसो पनि वर्षा हुनेछ ।"
कामबिनै घरपायक काज,"नियम मिचेर स्वकीयलाई भत्तासंसद् सचिवालयका पदाधिकारीको स्वकीय सचिवालयका कर्मचारीले पनि अघिल्लो आर्थिक वर्षमा नियमविपरीत भत्ता बुझेका छन् । आर्थिक वर्षको पछिल्लो पाँच महिनामा मात्रै संघीय संसद्का पदाधिकारीको स्वकीय सचिवालयका २८ जना कर्मचारीले २० लाख ९२ हजार १ सय रुपैयाँ भत्ता बुझेका हुन् । यसरी नियमविपरीत सुविधा लिनेहरूमा सभामुख कृष्णबहादुर महरा र राष्ट्रिय सभा अध्यक्षको स्वकीय सचिवालयका ८८ जना तथा उपसभामुख शिवमाया तुम्बाहाम्फे र उपाध्यक्ष शशिकला दाहालको सचिवालयका ६६ जना कर्मचारी छन् । संसद् सचिवालय व्यवस्थापन समितिले संसद्को सुविधा एवं पारिश्रमिकसम्बन्धी ऐन विपरीत निर्णय गरेर स्वकीय सचिवालयका कर्मचारीलाई गत आर्थिक वर्षको पछिल्लो पाँच महिनाको भत्ता खुवाएको हो ।व्यवस्थापन समिति सभामुखको नेतृत्वको समिति हो । स्वकीय कर्मचारीलाई उपलब्ध गराइएको सो भत्ता उक्त ऐन र प्रधानमन्त्री तथा मन्त्रिपरिषद्ले अतिरिक्त समयमा काम गरेबापत भत्ता उपलब्ध गराउन गरेको परिपत्रविपरीत छ । ऐनले स्वकीय सचिवालयका कर्मचारीले सुरुको स्केलको मात्रै तलब पाउने व्यवस्था गरेको छ । प्रधानमन्त्री तथा मन्त्रिपरिषद् कार्यालयले गत वर्ष माघमा मासिक ८० घण्टाभन्दा धेरै काम गर्ने कर्मचारीलाई तलबको ५० प्रतिशत भत्ता उपलब्ध गराउन परिपत्र गरेको थियो । परिपत्रमा संसद् सेवाका स्थायी र करारका कर्मचारीलाई विद्युतीय हाजिरीका आधारमा भत्ता दिने उल्लेख छ । संसद्को व्यवस्थापन समितिले यी निर्णय उल्लंघन गर्दै स्वकीय सचिवालयका कर्मचारीलाई पनि अरू कर्मचारीसरह अतिरिक्त कामबापत रकम दिने निर्णय गरेपछि उनीहरूले एकमुस्ट भत्ता बुझेका हुन् । व्यवस्थापन समितिले स्वकीय सचिवालयका कर्मचारीले विद्युतीय हाजिर पनि गर्नु नपर्ने व्यवस्था गरेको छ । संसद् आफैंले बनाएको ऐनविपरीत निर्णय गरेपछि उनीहरूलाई तोक आदेशका आधारमा भत्ता पठाइएको हो । कागजमा हाजिरी बोकेर आउँछन्, महिनाको ८० घण्टाभन्दा धेरै नै काम गरेको देखिएको छ, माथिबाटै तोक लागेर आउँछ, सचिवालयका एक कर्मचारीले भने । यसरी ऐनमै नभएको व्यवस्थामा भटाभट निर्णय गर्न थाल्दा सचिवालयलाई अनावश्यक भार पर्ने ती कर्मचारीको भनाइ छ ।"
दूतावास अनुगमनको प्रतिवेदन खोइ ?,"(काठमाडौं)  संसदीय टोलीले विदेशमा रहेका पाँच नेपाली दूतावास अनुगमन गरेको दुई महिना बितिसके पनि प्रतिवेदन सार्वजनिक गरेको छैन । मन्त्रिपरिषद्कै निर्णयअनुसार असार ९ देखि १९ सम्म संसद्को सार्वजनिक लेखा समितिको टोलीले ओमानको मस्कट, साउदी अरेबियाको रियाद, फ्रान्सको पेरिस, जर्मनीको बर्लिन र बेलायतको लन्डनस्थित दूतावासको अनुगमन गरेको थियो ।सरकारले दूतावासहरूको भौतिक सम्पति, आयव्ययसम्बन्धी विवरण व्यवस्थापन, जनशक्ति व्यवस्थापन, बजेट खर्च र कार्यान्वयनको अवस्थाबारे अनुगमन गर्ने क्षेत्राधिकार टोलीलाई तोकेको थियो । टोलीको नेतृत्व समितिका सभापति भरतकुमार शाहले गरेका थिए । टोलीका सदस्यहरूमा राजेन्द्र केसी, प्रेम आले, चन्द्रा चौधरी र अमनलाल मोदी थिए । टोलीमा समितिका सचिव रोजनाथ पाण्डे र परराष्ट्र मन्त्रालयका उपसचिव तेजबहादुर क्षत्री पनि सामेल थिए । नेपाल सरकारले आफैं अग्रसरता लिएर नेपालका विदेशी दूतावासहरूमा अनुगमन गर्न पठाएको यो सम्भवतः पहिलो हो, सचिव पाण्डेले भने । रिपोर्ट सार्वजनिक गर्न केही समय ढिलाइ भए पनि समितिले त्यसको तयारी गरिरहेको पाण्डेले कान्तिपुरलाई बताए । अन्य कामले अनुगमन प्रतिवेदन सार्वजनिक गर्न समय लागेको हो । केही दिनमै सार्वजनिक हुन्छ, उनले भने ।भ्रमण टोलीमा सामेल एक सांसदका अनुसार नेपाली दूतावासहरूमा भौतिक अवस्था, आर्थिक पारदर्शिता, मानवीय साधनको प्रयोग र प्रशासकीय व्यवस्थापन कमजोर छ । जर्मनी, बेलायत, फ्रान्स र साउदी अरेबियाको दूतावासको व्यवस्थापन कमजोर देखिन्थ्यो । ओमानमा रहेको दूतावासको व्यवस्थापन अन्यको तुलनामा राम्रो थियो, ती सांसदले भने, ओमानको मस्कटस्थित दूतावासमा छिर्दा नेपालकै कुनै स्थानमा छिरे जस्तो भयो । झन्डा र अन्य तस्बिरहरूसहित नेपालीपन झल्कने कुरा प्रशस्तै राखेको देखें । अनुगमनबाट दूतावासमा भौतिक व्यवस्थापन, आर्थिक पारदर्शिता, मानवीय साधनको प्रयोग र प्रशासकीय व्यवस्थापन सुधार गर्नुपर्ने निष्कर्ष निकालेको टोलीमा सामेल अर्का सांसदले बताए । ती सांसदले भने, बैंकबाट नभई सिधै नगद प्रयोग गर्ने कूटनीतिज्ञ पनि रहेछन् । अहिलेको जमानामा बैंकको खाता नै प्रयोग नगर्नु अचम्म हो । मानव संसाधनतर्फ पनि समस्या देखिएको ती सांसदले बताए । ती सांसदले अनुगमन प्रतिवेदन सार्वजनिक भएसँगै नेपाली दूतावासहरूको यथार्थ स्थितिबारे सबैले जानकारी पाउने बताए । उनका अनुसार सम्बन्धित दूतावासहरूबाट सांसदहरूलाई व्यक्तिगत रूपमा फोन गरेर प्रतिवेदनमा नकारात्मक कुरा नराख्दिनसमेत आग्रह आइरहेको छ । संसदीय समितिले प्रतिवेदन अध्ययन गरेर सरकारलाई सुझावसहित पेस गर्ने योजना रहेको जनाएको छ । नेपालले जर्मनीमा सन् १९६५ मा, फ्रान्समा सन् १९६७ मा र साउदी अरेबियामा सन् १९७८ मा दुई देशको सम्बन्धलाई विस्तार गर्न दूतावास खोलेको हो । बेलायतमा सन् १९३४ मा कार्यालय खोलिए पनि सन् १९४७ बाट दूतावासका रूपमा सञ्चालन भएको हो । ओमानमा भने सन् २०१३ बाट दूतावास सञ्चालनमा ल्याइएको हो । अहिले ओमानमा शर्मिला पराजुली, जर्मनीमा रमेशप्रसाद खनाल, बेलायतमा दुर्गाबहादुर सुवेदी, फ्रान्समा दीपक अधिकारी र साउदी अरेबियामा महेन्द्रप्रसाद सिंह राजदूत छन् ।"
वडाध्यक्षलाई नै छोइछिटो,"बर्दिया (कास) गुलरिया नगरपालिका ९ का हरिप्रसाद पासीले भोगेका छुवाछूतका घटना अनगिन्ती छन् । दुई वर्षअघि वडाध्यक्षमा निर्वाचित भएपछि भने उनले छुवाछूत व्यवहारबाट उन्मुक्ति पाइने भयो भन्ठानेका थिए । तर सार्वजनिक स्थलको विभेदमा कमी आयो, घरमा छोइछिटो गरिरहेका छन्, उनले सुनाए । वडाध्यक्ष पासीका अनुसार कथित उपल्लो जातिको घरमा पानी पिउनुपर्यो भने उनलाई छुट्टै गिलास दिइन्छ । मधेसी समाजमा यस्तो भेदभाव बढी छ, उनले भने, वडाध्यक्ष भए पनि कथित उच्च जातिका व्यक्ति मसित राय सल्लाह गर्न आउँदैनन् । बाध्यताबस वडाका काममा आउँछन् । नमस्कारसमेत फर्काउँदैनन्, उनले भने, राम्रोसँग बोल्न पनि बोल्दैनन् । समाजमा आर्थिक रूपमा सम्पन्न दलित समुदायका व्यक्तिलाई मानमनितो गरेको देखिन्छ । विपन्न व्यक्तिले छुवाछूत सहनुपरिरहेको छ । निर्वाचनका बेला आफूमाथि जातीय कुरामा निकै प्रहार भएको पासीले सुनाए । मैले वडाध्यक्ष जिते दलितलाई नमस्कार गर्नुपर्छ भनेर प्रचार गरियो, उनले भने, तर, मलाई नै जिताए । तत्कालीन माओवादीबाट उम्मेदवार बनेका उनले विपक्षीभन्दा ७१ मत बढी पाएका थिए । उनका निकटम प्रतिद्वन्द्वी तत्कालीन मधेसी जनअधिकार फोरमका देवराज कुर्मी थिए । वडामा १ हजार ५ सयभन्दा बढी घरधुरी छन् । तीमध्ये ५ सय हाराहारी दलित समुदायका छन् । आफूले गरेका राम्रा कामको विरोध आफ्नै समुदायबाट बढी भए पनि विचलित नभएको पासीले बताए । उनले आफ्नै समुदायभित्रको जातीय विभेद देख्दा पनि चिन्ता लागेको बताए । जातीय भेदभाव सधैंका लागि अन्त्य गर्न तीन तहका सरकारबाटै सचेतनामूलक कार्यक्रम ल्याउनुपर्ने उनले बताए । पाको पुस्तामा विभेद कायम छ, उनले भने, शिक्षामा दलित समुदायको पहुँच पनि कम छ । आफ्नो वडामा माध्यमिक तह (एसईई) उत्तीर्ण पाँचजना मात्र रहेको उनले बताए ।"
युरोप शिक्षा सेमिनार,काठमाडौं (कास) युरोपियन युनियन (ईयू) ले नेपाली विद्यार्थीलाई पश्चिमा शिक्षा पद्धतिबारे जानकारी दिन एसियाका लागि इरासमस प्लस क्षेत्रीय सेमिनार काठमाडौंमा सुरु गरेको छ । बुधबार सुरु भएको दुईदिने सेमिनारमा युरोपेली देशको शिक्षा पद्धतिबारे नेपाली युवालाई जानकारी दिलाउने र उच्च शिक्षाका अवसरबारे सूचना दिने युरोपियन युनियनको योजना छ । ईयूले सन् २०२० सम्मका लागि नेपाली छात्रछात्रालाई बर्सेनि छात्रवृत्ति दिएर युरोपका विभिन्न देशमा पढ्ने अवसर प्रदान गर्दै आइरहेको छ ।
निसानामा बालिका,"(नेपालगन्जबुटवल)  बोल्दा काँपिरहिन् । आत्तिएर वाक्य पूरा हुँदैनथ्यो । घरी एउटा, फेरि अर्को कुरा गर्थिन् । बाँकेको खजुराकी १५ वर्षीया किशोरी पहिले हक्की स्वभावकी थिइन् । पढाइ राम्रो थियो । चार दिदीबहिनीमा उनी माइली हुन् । मजदुरी गरे मात्र परिवारको गुजारा चल्छ । परिवारलाई सघाउने जिम्मेवारी थियो । त्यही बेला नचिताएको भयो । बाबुबाटै यौन दुर्व्यवहार भोगिन् । त्यसले मनोबल खस्क्यो । त्यसपछि व्यवहारमा असामान्य परिवर्तन देखियो । परिवार तीन वर्षअघि बर्दियाबाट बसाइँ सरेर खजुरा आएको थियो । आमा आफन्तको घर गएको मौका छोपेर बाबुले उनीमाथि दुर्व्यवहार सुरु गरे । त्यो दिनरातभर सुत्न सकिनँ, उनले भनिन्, छुटकारा पाउन रातभरि ट्वाइलेटमा बसें । बाबुको डरले १२ घण्टा शौचालयमा बिताएको उनले बताइन् । बाबुको त्यस्तो व्यवहारबारे काकाकी छोरीलाई भन्दा नपत्याएपछि उनी निराश भइन् । घटना भुल्न खोजे पनि बाउको व्यवहारमा परिवर्तन आएन, उनले भनिन्, प्रतिकार गर्न खोज्दा उल्टै आमालाई मारिदिन्छु भन्नुभयो । त्यसपछि नियमित दुर्व्यवहार सहें । घटना सुनाउँदा आमाले उनलाई नै सम्झाइन् । बाबुलाई कानुनी दायरामा ल्याउन परिवारले मानेन । गाइँगुइँ सुरु भएपछि बाबु भागेर भारत पसेका छन् । अहिले घर फर्किने कुरा पनि गर्छन्, किशोरीले भनिन्, मलाई डर लाग्न थालेको छ । उनले आमालाई पीडाबाट मुक्ति दिलाउन राजी गराएकी छन् । बाबु फर्किएमा आमाले प्रहरीको जिम्मा लगाउने बताएको उनले सुनाइन् । एक वर्षसम्म पीडा सहें, उनले भनिन्, अब सहन्नँ । बाँकेकै आठ वर्षीया एक बालिकाको पीडा पनि उस्तै छ । उनी आफ्नै बाबुबाट बलात्कृत हुन् । पतिसँग झगडा भएपछि छोरी बोकेर आमा माइत गइन् । तीन महिनापछि बाबुले छोरीलाई घर ल्याए । बाबुको मायामा फुर्किनुपर्ने छोरी जबर्जस्ती करणीमा परिन् । बालिकाले प्रतिकार गर्ने अवस्था भएन । एक दिन उनले विद्यालयका प्रधानाध्यापकसित घर नपठाउन आग्रह गरिन् । त्यसपछि मात्रै बालिका तीन महिनादेखि आफ्नै बाबुबाट अत्याचारमा परेको खुल्यो । स्वास्थ्य परीक्षण गराउँदा उनको गुप्तांगमा भएको घाउ पाकेको थियो । उक्त घटना अध्ययन गरेकी अधिकारकर्मी पुष्पा सुनार भन्छिन्, अहिले बालिकालाई नियमित परामर्शमा राखेका छौं । आमाले पतिविरुद्ध जाहेरी दिइन् । उनका बाबु सजाय भोगिरहेका छन् । अहिले आमालाई मानसिक समस्या देखिएको छ । बालिका पनि सामान्य अवस्थामा छैनन् । त्यसैले सामाजिक संस्थाले संरक्षणमा सघाएको छ । कोहलपुर११ का ३८ वर्षीय विजय भनिने गोविन्द दमाई गत असार २१ मा ६ वर्षीयालाई जबर्जस्ती करणी गरेर फरार भए । प्रहरीले उनको खोजी थाल्यो । उनी भने पीडितलाई क्षतिपूर्ति भन्दै पैसा दिएर घटना मिलाउने प्रयासमा लागे । पीडित परिवारका अनुसार गोविन्दको परिवारले क्षतिपूर्ति लिएर बारम्बार मिलापत्र गर्न दबाब दिएको थियो । घटना थामथुम पार्न पीडक पक्ष तीनदेखि चार लाख रुपैयाँ दिन तयार भएको सार्वजनिक भयो । मिलापत्रका लागि गाउँका अगुवाले समन्वय गरे । क्षतिपूर्ति लिएर मिल्न दबाब दिए पनि आफू सहमत नभएको पीडितका बाबुले बताए । गोविन्दविरुद्ध जबर्जस्ती करणी र मिलापत्रका आरोपीलाई सार्वजनिक शान्तिविरुद्धको कसुरअन्तर्गत मुद्दा चलाइएको इलाका प्रहरी कार्यालय कोहलपुरका डीएसपी हेमबहादुर शाहीले जानकारी दिए । अधिकारकर्मीहरूका अनुसार धेरैजसो जघन्य अपराधका घटनामा अगुवाले नै मिलापत्र गराउन खोज्ने प्रवृत्ति छ । एकातिर पीडक पक्राउ नपर्दा बालिका असुरक्षित हुन्छन्, अर्कोतर्फ यौन हिंसाले बालिकामा दीर्घकालीन असर पुग्ने गरेको छ । यौनहिंसामा परेकालाई खुसीसाथ जीवनयापन गर्ने वातावरण मिलाउन जरुरी छ, मनोविमर्शकर्ता विमला काउचाले भनिन्, नकारात्मक विचार आउने हुन्छ । आफैंले बढी ख्याल गर्नुपर्छ । दुई वर्षयता प्रहरीमा बालिका हिंसामा परेका उजुरी धेरै छन् । आर्थिक वर्ष २०७५७६ मा जिल्ला प्रहरी कार्यालय बाँकेमा जबर्जस्ती करणीका ५६ उजुरी दर्ता भएका छन् । तिनमा बाल यौन दुर्व्यवहारका १७ घटना छन् । साउनयता त्यस्ता दुईवटा घटनाका उजुरी दर्ता भएका छन् । बालिका तथा शारीरिक रूपमा अक्षम व्यक्ति आफन्तबाटै असुरक्षित रहेको तथ्यांकले देखाएको छ । विभिन्न प्रविधिको विकाससँगै विकृति भित्रिएकाले बालिका पीडित भएको प्रहरी उपरीक्षक वीरबहादुर वलीले बताए ।नौ वर्षीया अलपत्रलगातार बलात्कारमा परेकी पश्चिम नवलपरासीको सुनवल४ की नौ वर्षीया बालिका अलपत्र परेकी छन् । उनलाई स्थानीयले उद्धार गरेर गत साउन १३ मा प्रहरीको जिम्मा लगाएका थिए । जिल्ला प्रहरीको आग्रहमा ती बालिकालाई ३५ दिनसम्म अल्पकालीन सुरक्षित आवासगृहमा राखियो । तर, गृहले त्यसभन्दा धेरै दिन राख्न नमिल्ने जनाएपछि स्थानीयले रूपन्देहीमा रहेको मानव सेवा आश्रममा ल्याए । आश्रमले बेवारिसलाई मात्र राख्न सकिने बतायो । छिमेकी विमला अर्यालका अनुसार परिवार विपन्न भएकाले बालिकालाई घर पठाउने स्थिति छैन । सरकारी संयन्त्रले पनि बेवास्ता गरेको छ । आश्रमले नमानेपछि अर्यालसहितका मानवअधिकारकर्मी बुटवल उपमहानगरको जितगढीस्थित बालगृहमा राख्न सकिन्छ कि भन्ने कोसिसमा लागे । त्यसको प्रक्रिया लामो र झन्झटिलो रहेछ । संघीय सरकारमै पुगेर सिफारिस स्वीकृत गराउनुपर्दो रहेछ, अर्यालले भनिन्, बालिकालाई कहाँ पठाउने, के गर्ने समस्या भएको छ । बालिका हाल बुटवलको कदम नेपालको आश्रममा छिन् । आश्रम आर्थिक अभावबाट गुज्रिरहेकाले कति दिन बालिकालाई यसरी राख्ने भन्ने समस्या भएको आश्रम अध्यक्ष इन्दिरा आचार्यले बताइन् । प्रहरीका अनुसार गत साउन १३ मा बालिका रगताम्य अवस्थामा भेटिएकी थिइन् । बाबुले छोरी महिनावारी भएको र पेट दुखेर रोएको ठाने । त्यसपछि सेनेटरी प्याड र कट्टु किन्न गए । पसलेले यस्तो सुनेपछि नौ वर्षीया बालिका महिनावारी नहुने, अरू नै कुनै समस्या हुन सक्ने भन्दै आफैं भेट्न आए । सोधपुछमा बालिकाले तीन जनाले पालैपालो करणी गरेको बताइन् । त्यसपछि स्थानीय मिलेर प्रहरीमा उजुरी दिए । स्वास्थ्य परीक्षण गराए । पटकपटक बलात्कारमा परेको पुष्टि भएपछि आरोपीलाई पक्राउ गरी कानुनी कारबाही थालिएको छ । पक्राउ पर्नेमा सुनवल४ का ६० वर्षीय नारायण श्रेष्ठ, ४१ वर्षीय लोकबहादुर क्षत्री र ५० वर्षीय शिव श्रेष्ठ छन् । तीनै जनालाई अहिले पुर्पक्षका लागि थुनामा राखिएको जिल्ला प्रहरीका अनुसन्धान अधिकृत डीएसपी विक्रम सुवेदीले बताए । बालिकाको स्वास्थ्य जटिल रहेकामा विस्तारै सामान्य बन्दै छ । रगत बग्न रोकिएको छ, आश्रमकी सहजकर्ता सुष्मा अर्यालले भनिन्, तर तल्लो पेट दुख्यो भनेर मूर्च्छा पर्न रोकिएको छैन । बालिकाको पाठेघरमा घाउ भएको चिकित्सकले बताए । पारिवारिक अवस्था दयनीय छ । उनी तीन वर्षकी हुँदा आमाले दोस्रो बिहे गरिन् । आमाले छोरी लगे पनि बाबुले अर्को वर्षै फर्काएका थिए । त्यसपछि अलपत्र सानी छोरी अहिले आफन्तको घरमा छिन् । बलात्कारमा परेकी ठूली छोरी बाबुसँगै थिइन् ।"
दुर्व्यवहार बढ्दै,"दाङ (कास) गत आइतबार मुलुकभर बाल दिवस मनाइयो । वर्षमा एकदिन बाल अधिकारबारे चर्चा गरियो । बाँकी दिन बालबालिकाका समस्याबारे छलफल गरिँदैन तर दिनहुँजसो बालबालिकामाथि हिंसा र दुर्व्यवहार भएका घटना सार्वजनिक भइरहन्छन् । बालबालिका संरक्षणमा समस्या बढेको छ । दाङको घोराही२ की पाँच वर्षीया एक बालिका गत माघ १६ मा बलात्कृत भइन् । स्थानीय मुकेश विकले जबर्जस्ती करणी गरेको भन्दै पीडित पक्षले प्रहरीमा उजुरी दिए । विकविरुद्ध मुद्दा चल्यो । जिल्ला अदालतले गत वैशाख २७ मा दोषी ठहर गर्दै १६ वर्ष कैद र पीडितलाई स्थानीय तहबाट ५० हजार क्षतिपूर्ति उपलब्ध गराउने फैसला गर्यो । गत पुस २५ मा तुलसीपुरकी १० वर्षीया बालिकालाई ५५ वर्षीय हजुरबुबाले यौन दुर्व्यवहार गरेको भन्दै प्रहरीमा जाहेरी पर्यो । मादक पदार्थ सेवन गरी यौन दुर्व्यवहार गर्ने गरेको अभियोगमा मुद्दा चल्यो । जिल्ला अदालतले गत फागुन २२ मा उनलाई दोषी ठहर गर्दै ६ महिना कैद, दुई हजार जरिवाना र पीडितलाई पाँच हजार क्षतिपूर्ति उपलब्ध गराउने फैसला गर्यो । यी बालिकामाथि भइरहेका यौन दुर्व्यवहारका प्रतिनिधि घटना हुन् । जिल्ला अदालतको तथ्यांकअनुसार एक वर्षमा जबर्जस्ती करणीका १ सय ३७ मुद्दा दर्ता भएका छन् । दाङ जिल्ला प्रहरीमा २०७० मा २० वटा बलात्कार तथा यौन दुर्व्यवहार मुद्दा दर्ता भएकामा २०७१ मा ४०, ०७२ मा ५०, ०७३ मा ५१, ०७४ मा ५८ र ०७५ मा ८४ पुगेका छन् । घोराही कारागारमा सबैभन्दा बढी कैदीबन्दी जबर्जस्ती करणी मुद्दाका छन् । २ सय ७४ मध्ये ८२ जना जबर्जस्ती करणीका दोषी करार भएकाहरू छन् । तुलसीपुर कारागारमा पनि सबैभन्दा बढी कैदीबन्दी जबर्जस्ती करणीका छन् । ४ सय ११ कैदीबन्दीमध्ये तीन विदेशीसहित १ सय ४३ जना बलात्कार मुद्दाका छन् । बालबालिकाको संरक्षणमा ठूलो चुनौती रहेको मानव अधिकार सञ्जालका संयोजक केशवकुमार शर्माले बताए । बालबालिकामाथि विभिन्न खालका हिंसा भइरहेका छन् । त्यसमा पनि बालिका बढी असुरक्षित छन् । घरभित्रै असुरक्षित छन्, उनले भने, अभिभावक र राज्य जिम्मेवार नभए बालबालिका बचाउन सकिँदैन । बलात्कारका घटना बढ्न थालेपछि यसबाट बच्ने उपाय तथा आत्मरक्षासम्बन्धी तालिमसमेत सञ्चालन गरिएका छन् । तैपनि समाजमा बालबालिकामाथि हिंसाका घटना हुन नछाडेको नागरिक समाजका संयोजक चन्द्रराज पन्तले बताए ।"
नेपाल उच्च जोखिम सूचीमा,(अस्ट्रेलिया)  अस्ट्रेलियाले नेपाललाई अन्तर्राष्ट्रिय विद्यार्थी अध्ययन गर्न आउने देशमध्ये उच्च जोखिम भएको मुलुकको सूचीमा राखेको छ । यसअघि मध्यमस्तरको जोखिम भएको देशमा नेपाललाई सूचीकृत गरिएको थियो । अस्ट्रेलियाको अध्यागमन विभागले सूचीमा परिवर्तन गर्दै नेपाललाई उच्च जोखिम भएको मुलुकमा राखेको हो । अस्ट्रेलियाले उच्च शिक्षा अध्ययन गर्न आउने विद्यार्थीहरूको देशलाई उनीहरूको विभिन्न मापदण्डका आधारमा तहगत रूपमा ३ किसिमले छुट्टयाउने गर्छ । अध्यागमन विभागले गर्ने उक्त वर्गीकरणमा वर्षौंदेखि नेपाल दोस्रो तहको मध्यमस्तरको जोखिम भएको देशमा सूचीकृत थियो । तर बिहीबारदेखि भने यो वर्गीकरणलाई परिवर्तन गरी तेस्रो तहको उच्च जोखिम भएको मुलुकमा झारेको हो । यो तहको वर्गीकरणमा परेका देशका विद्यार्थीलाई भिसा प्रक्रियामा अन्य दुई तहका मुलुकका विद्यार्थीको तुलनामा अप्ठ्यारो पर्ने अध्यागमन क्षेत्रका विज्ञहरूको भनाइ छ । विभागले डिप्लोमा तहमा अध्ययन गर्न आउने नेपाली विद्यार्थीलाई गत मार्चदेखि नै कडाइ गरेको भए पनि उच्चशिक्षा अध्ययन गर्न यता आउने सबै प्रकारका विद्यार्थीलाई अबदेखि यो सूचीमा समावेश गर्नेछ । अस्ट्रेलियाली अध्यागमनविज्ञ सञ्जीव पाण्डेका अनुसार यहाँको सरकारले नेपाली विद्यार्थीको संख्या भविष्यमा कम गर्न नै यो पछिल्लो परिवर्तन गरेको हो । उनले अस्ट्रेलियाली सरकारले गरेको यो परिवर्तनको मुख्य असर अस्ट्रेलियामा रहेर पुनः विद्यार्थी भिसामै आवेदन दिने विद्यार्थीलाई धेरै पर्ने छ भने नेपालबाट उच्च शिक्षा अध्ययन गर्न आउने नयाँ विद्यार्थीले समेत पहिलेको तुलनामा कडाइको सामना गर्नुपर्ने बताए । परिवर्तित तहमा विद्यार्थीको आर्थिक हैसियत र अंग्रेजी भाषाको स्तरलाई अझ कडाइका साथ जाँच गरिने छ । अनसोर (यहीं रहेर अध्ययन गरिरहेका विद्यार्थी) ले समेत दुवै कागजपत्रहरू भिसा आवेदन दिँदा प्रस्तुत गर्नुपर्ने छ । यस पहिले यो नियम अनसोर विद्यार्थीलाई आवश्यक थिएन ।अस्ट्रेलियाले गत मार्चमा एक विज्ञप्ति निकालेरै नेपालबाट उच्च शिक्षा अध्ययन गर्न आउने विद्यार्थीको संख्या अत्यधिक भएको जनाएको थियो । जनसंख्याको हिसाबले ४६औं राष्ट्रका रूपमा रहे पनि अन्तर्राष्ट्रिय विद्यार्थीको संख्यामा भने तेस्रो स्थानमा रहेको जनाउँदै उक्त समयमै डिप्लोमा तहको अध्ययन गर्न आउनेका लागि कडा नियमको घोषणा गरेको थियो । केही समयपछि नै नेपाल सरकारले समेत नो अब्जेक्सन लेटर नदिने घोषणा गरेको थियो । नेपालबाट अन्य देशको तुलनामा बढी प्रतिनिधित्व भएकाले समेत यसलाई सन्तुलन मिलाउन नेपालको वर्गीकरण उच्च जोखिम भएको देशमा सारिएको विज्ञहरूको भनाइ छ ।अस्ट्रेलियामा दशक बढी विद्यार्थी परामर्शसम्बन्धी काम गरेका मन केसीले पछिल्लो परिवर्तन अपेक्षाकृत भएको बताए । उनी अबको एक वर्षमै नेपालबाट अध्ययनका लागि अस्ट्रेलिया आउने विद्यार्थीको संख्यामा धेरै कमी हुने दाबी गर्छन् । सिड्नीमा एक शैक्षिक संस्थासमेत चलाइरहेका उनी नेपाललाई वर्गीकरणमा गरिएको परिवर्तनले अस्ट्रेलियाप्रति नेपाली विद्यार्थीको चासो कम हुने मात्र नभएर अबदेखि अध्ययनको मुख्य उद्देश्य राखेर आउने विद्यार्थी मात्र अस्ट्रेलिया आउन सक्ने सुनाउँछन् । यस पहिलेको वर्गीकरणअनुसार विद्यार्थीको आवेदन हेर्ने केस अफिसरले आर्थिक हैसियत र अंग्रेजी राम्रो नभए पनि भिसा दिन सक्थ्यो भने अब त्यो असम्भव छ ।
साइकल बोकेर कालापत्थर,"ओखलढुंगा (कास) रन्जितले हिरो साइकल काँधमा बोकेर लुक्ला पुर्याउँदा उनलाई स्थानीयले चारैतिरबाट घेरे । बालबालिकाहरू झुम्मिए । कारण थियो, लुक्लाका स्थानीयले पहाडमा चल्ने महँगो माउन्टेन साइकल देखेका थिए । मधेसमा कुद्ने हिरो साइकल भने देखेका थिएनन् । रन्जितले नेपालको झन्डा र साइकल बोकेर ५ हजार ६ सय ४३ मिटर अग्लो कालापत्थर र ५ हजार ३ सय ६४ मिटर उचाइको सगरमाथा आधारशिविर पुग्नुअघि पनि बाटोमा एउटै प्रश्नको सामना धेरै पटक गर्नुपर्यो, साइकल बोकेर कता ? उनले आफ्नो यात्रा र अभियानबारे बताएपछि सबैले प्रशंसा गरे । उनको मूल नारा हो, तराई पहाड हिमाल, हाम्रो मातृभूमि नेपाल । राष्ट्रिय एकता सहित आफ्नो यात्रा र अभियानबारे बताएपछि सबैले उनको प्रशंसा गरे । उनी जनकपुर उपमहानगरपालिकाका पान व्यवसायी हुन् । जनकपुर बसपार्कको जिरो माइलभित्र उनको पान पसल छ । उनी वर्षमा ११ महिना पान बेच्छन् अनि एक महिना साइकलमा निस्कन्छन् । त्यही क्रममा यसपालि उनले रोजेको क्षेत्र हो कालापत्थर र सगरमाथा आधारशिविर । १५ किलोभन्दा गह्रौं साइकल लिएर भदौ ५ मा जनकपुरदेखि हिँडेका उनी भदौ २७ मा आधारशिविर र २८ गते कालापत्थर पुगे । पातलो लुगाको भरमा ।यसपालिको यात्रामा मौसमले अत्यन्तै साथ दियो । म प्लास्टिकको सामान्य जुत्ता आकारको चप्पलमै आधारशिविर र कालापत्थर पुगेँ, रन्जितले भने, बाटोमा भेटिएका स्थानीय, होटलवाला, सरकारी निकायका कर्मचारी सबैले सहयोग गर्नुभयो । म सबैप्रति आभारी छु । उनले पर्यटन वर्ष २०२० को सानो बोर्डसमेत बोकेर यात्रा गरेका थिए । उनले साइकल गोरक्सेपमै छाडेर पैदल फर्किएका छन् । आगामी वसन्त ऋतुमा साइकल बोकेरै सगरमाथा आरोहण गर्ने उनको लक्ष्य छ । फर्किंदा उनी आधारशिविरदेखि जनकपुरसम्मै पैदल यात्रामा छन् । १० गते जनकपुर पुग्ने उनको लक्ष्य छ ।यसअघि हिरो साइकलमै उनले जनकपुरपशुपतिनाथ, जनकपुरहलेसी, जनकपुरमुक्तिनाथ, जनकपुरअयोध्या, जनकपुरदेखि ताप्लेजुङको पाथीभरासम्मको यात्रा गरिसकेका छन् । म जति सक्छु आफ्नै पैसा खर्चिएर यात्रा गर्छु, रन्जित भन्छन्, कहीँकतैबाट सहयोग लिई यात्रा गर्दिनँ । आफ्नै खर्चमा सगरमाथा चढ्ने तयारीमा छु । त्यसका लागि परिवारको उत्तिकै साथ छ । सगरमाथा आरोहण अनुमति सरकारले देला वा नदेला भन्ने उनको चिन्ता छ । यसै वर्षदेखि सगरमाथा आरोहण गर्नुपूर्व आठ हजार मिटरको एक हिमाल चढ्नुपर्ने भएकाले उनले तुरुन्तै त्यसको तयारीमा लाग्ने बताए ।"
छुट्टाछुट्टै कम्पनीमार्फत बनाउन जाइकाको प्रस्ताव,"काठमाडौं (कास) जापानी सहयोग नियोग (जाइका) ले नलसिंहगाड विद्युत् आयोजनाको संरचनालाई दुई छुट्टाछुट्टै कम्पनीमार्फत अघि बढाउन प्रस्ताव गरेको छ । जापान भ्रमणमा रहेका ऊर्जामन्त्री वर्षमान पुनसहितको टोलीलाई जाइका प्रतिनिधिले यस्तो प्रस्ताव गरेको हो । उक्त भेटमा संलग्न नेपाल विद्युत् प्राधिकरणका कार्यकारी निर्देशक कुलमान घिसिङले परियोजनालाई दुई छुट्टाछुट्टै कम्पनीमार्फत अघि बढाउन जाइकाले प्रस्ताव गरेको जानकारी दिए । जाइकाले बाँधको संरचना एउटा कम्पनीमार्फत र पावर हाउसको संरचना अर्को कम्पनीमार्फत अघि बढाउन प्रस्ताव गरेको हो । ऊर्जामन्त्री वर्षमान पुनले सार्वजनिक निजी साझेदारीमा आयोजना निर्माणका लागि जाइकालाई प्रस्ताव गरेका थिए । उक्त प्रस्तावमा जाइकाले सकारात्मक भएको घिसिङले जानकारी दिए । बाँध संरचनाका लागि जाइकाले सहुलितपूर्ण ऋण दिने र पावर हाउसका लागि जापानी कम्पनीलाई जिम्मा दिने गरी जाइकाले प्रस्ताव गरेको घिसिङले जानकारी दिए । जाइकाका कार्यकारी उपाध्यक्ष काजुहिको कोसिकासहित जापानी लगानीकर्ताहरू समेत उपस्थित भेटमा ऊर्जामन्त्री वर्षमान पुन, प्राधिकरणका कार्यकारी निर्देशक घिसिङ, ऊर्जा मन्त्रालयका सहसचिव तोयानाथ घिमिरेले नेपालमा जलविद्युत् क्षेत्रमा लगानीको सम्भावना, सुधारिएको कानुन र लगानीको अवसरको विषयमा प्रस्तुति दिएका थिए । कार्यक्रममा बोल्दै ऊर्जा, जलस्रोत तथा सिँचाइमन्त्री वर्षमान पुनले नेपालमा राजनीतिक स्थायित्व रहेको भन्दै लगानीको वातावरण बनेको बताए । उनले नेपालले मौद्रिक जोखिम कम गर्न हेजिङ संयन्त्र स्थापना गरेको भन्दै विदेशी लगानीकर्ताका लागि कम जोखिम हुने बताए । ऊर्जामन्त्री पुनले नेपालमा उत्पादित विद्युत्को क्षेत्रीय बजार खुला रहेको भन्दै भारत र बंगलादेशसँग भएको ऊर्जा व्यापारको छलफलको विषयमा जानकारी गराएका थिए । उनले नेपालमा विदेशी लगानीकर्तालाई सहजीकरणका लागि लगानी बोर्ड रहेको, एकद्वार नीति रहेको विषयमा पनि जापानी लगानीकर्तालाई जानकारी गराएका थिए ।नलसिंहगाड विद्युत् आयोजनाको विस्तृत परियोजना प्रतिवेदन (डीपीआर) तयारीको चरण अन्तिम अवस्थामा छ । प्रारम्भिक रूपमा ४१० मेगावाट जडित क्षमता रहने अनुमान गरिएको आयोजना अहिले ४१७ मेगावाट जडित क्षमतामा निर्माण गर्न सकिने देखिएको छ । भेटका क्रममा जाइकाका उच्च अधिकारीले डीपीआर सकिएपछि आयोजनासम्बन्धी तथ्यांक संकलन गरी ऋणको प्रक्रिया अघि बढाउन सकिने जानकारी दिएका थिए । जाइकाले आयोजनालाई प्राथमिकतामा राख्ने प्रतिबद्धता जनाएको छ, घिसिङले भने, आयोजनाबारे छलफल सकारात्मक भयो ।उक्त छलफलको क्रममा नलसिंहगाडबाहेक नेपालमा प्रसारण लाइन र वितरण प्रणालीमा लगानीको सम्भावनासहित जाइकाको नेपालमा समग्र अवस्थाबारे छलफल भएको थियो । नेपाल विद्युत् प्राधिकरणले २०४५ सालताका नै नलसिंहगाड जलविद्युत् आयोजनाको अध्ययन सुरु गरेको थियो । प्राधिकरणले करिब ७ वर्ष लगाएर प्रारम्भिक अध्ययन प्रतिवेदन ऊर्जा मन्त्रालयलाई बुझाएको थियो । सरकारले नलसिंहगाड र बूढीगण्डकी दुवै आयोजना विकास समितिमार्फत अघि बढाउने भन्दै २०६९ मा नलसिंहगाड जलविद्युत् विकास समिति गठन गरेको थियो । बाबुराम भट्टराई प्रधानमन्त्री हुँदा गठन भएको नलसिंहगाड जलविद्युत् विकास समिति जनार्दन शर्मा ऊर्जामन्त्री भएको बेला २०७४ वैशाखमा खारेज भएको थियो । लगत्तै सरकारले राजपत्रमा सूचना प्रकाशित गर्दै नलसिंहगाडलाई कम्पनीमार्फत अघि बढाउने निर्णय गरेको थियो ।आयोजनाको डीपीआर तयार पार्ने जिम्मा अस्ट्रेलियाको स्मेक, अमेरिकाको एमडब्ल्यूएच र नेपालको उदय कन्सल्ट प्रालिको जेभीले पाएको छ । तीन वर्षअघि नै डीपीआरको जिम्मा दिइएको भए पनि हालसम्म डीपीआर तयार भएको छैन । साढे दुई वर्षमा काम सक्ने गरी दिइएको डीपीआर तयार पार्ने तीन वर्ष बितिसक्दा पनि पूरा भएको छैन । आयोजनाका लागि करिब साढे ५ सय रोपनी जग्गा अधिग्रहण गर्नुपर्ने अनुमान छ । जग्गा अधिग्रहणका लागि मात्रै ३ अर्ब रुपैयाँ लाग्ने अनुमान छ । आयोजना निर्माणबाट ५ सय ८८ घरधुरी र ३ सय हेक्टर कृषियोग्य जमिन र ३ हेक्ट वन क्षेत्रमा क्षति पुग्ने अनुमान छ । आयोजना निर्माणका लागि १ खर्बभन्दा बढी लाग्ने अनुमान छ ।"
शर्माको पदावधि थप,"काठमाडौं (कास) सरकारले नेपाली सेनाका उपरथी प्रभुराम शर्माको पदावधि थप गरेको छ । मन्त्रिपरिषद्को मंगलबार बसेको बैठकले जंगी अड्डाको सिफारिसमा १ वर्ष २ महिना १५ दिन पदावधि थप गरेको जानकारी सरकारका प्रवक्ता सञ्चार तथा सूचना प्रविधिमन्त्री गोकुल बाँस्कोटाले दिएका छन् । पदावधि थपिएसँगै शर्मा नेपाली सेनाको प्रधानसेनापति हुने सम्भावित रोलक्रममा परेका छन् । शर्माको उपरथीको २ वर्षे पदावधि कात्तिकमा सकिँदै थियो । उनी आगामी असारपछि प्रधानसेनापति पूर्णचन्द्र थापापछिका सबैभन्दा वरिष्ठ सैनिक अधिकारी हुनेछन् । उनलाई प्रधानसेनापति थापापछि सेनाको नेतृत्व लिने सम्भावित बाटो खुलेको जानकारी सैनिक स्रोतले दिएको छ । बलाध्यक्ष रथी गौरव तण्डुलको आगामी वैशाखमा र अर्का रथी शरद गिरीको असारमा पदावधि सकिँदै छ । दुवैको एकएकपटक कार्यकाल थप भइसकेको छ, फेरि पदावधि थप्न मिल्दैन । दुवैले अवकाश पाएपछि शर्मा रथीमा बढुवा भई प्रधानसेनापति थापापछिको पहिलो वरीयतामा पुग्नेछन् । थापाले प्रधानसेनापतिबाट अवकाश पाएपछि सबैभन्दा वरिष्ठका नाताले शर्माले सेनाको नेतृत्व सम्हाल्ने अवसर पाउने सम्भावना बढेको स्रोतले उल्लेख गरेको छ ।"
२१ दललाई चुनाव चिह्न,काठमाडौं (कास) निर्वाचन आयोगले २०७४ को निर्वाचनपछि गठन र पनुर्गगठन र एकीकरण भएका २१ वटा राजनीतिक दललाई उपनिर्वाचनमा भाग लिन निर्वाचन चिह्न प्रदान गरेको छ । मंसिर १४ मा हुने निर्वाचनमा नेकपाको चुनाव चिह्न सूर्य हुनेछ । एकीकरणअघि तत्कालीन एमालेले सूर्य र तत्कालीन माओवादीले गोलाकारभित्रको हँसिया हथौडा प्रयोग गरेका थिए । उपचुनावमा गोलाकारभित्रको हँसिया हथौडा गोपाल किराती नेतृत्वको नेकपा माओवादी केन्द्रले पाएको छ । किरातीले पार्टी पुनर्गठन गरी यो चुनाव चिहन् निर्वाचन आयोगसमक्ष दाबी गरेका थिए । तत्कालीन संघीय समाजवादी फोरम र नयाँ शक्ति पार्टीबीच एकीकरण भएर बनेको समाजवादी पार्टीको चुनाव चिह्न पाँच औंलासहितको हत्केला हुनेछ । यसअघि संघीय समावादीले मसाल र नयाँ शक्तिले आँखा चुनाव चिह्न लिएका थिए । पशुपति शमशेर जबरा र प्रकाशचन्द्र लोहनी नेतृत्वका पार्टी मिलेर बनेको राप्रपा संयुक्तको चिह्न हलो हुनेछ । साझा पार्टीले तराजु चिह्न पाएको छ । सिके राउत नेतृत्वको जनमत पार्टीको चुनाव चिह्न लाउड स्पिकर भएको छ ।
उत्तरदक्षिण जोड्ने तीनै करिडोर सुस्त,"(काठमाडौं)  उत्तरदक्षिण जोड्ने गरी १० वर्षअघि निर्माण थालिएका तीनवटा करिडोरको काम निकै सुस्त देखिएको छ । अहिलेसम्म ट्र्याक खोल्ने काम नै सकिएको छैन । राष्ट्रिय गौरव आयोजनाका रूपमा घोषणा गरिएका करिडोर विस्तारमा भौगोलिक कठिनाइ र बजेट अभावले ढिलाइ भएको सडक विभागले जनाएको छ । विभागका अनुसार अहिलेसम्म जम्मा ३५ प्रतिशत काम भएको छ । ६ अर्बभन्दा बढी रकम खर्च भइसकेको कालीगण्डकी, कोसी र कर्णाली करिडोर उत्तरमा चीन र दक्षिणमा भारतका विभिन्न नाकासँग जोड्ने योजना छ । सबै करिडोरमा काम भइरहेको छ, कामै नभएको भन्ने होइन, भौगोलिक कठिनाइले गर्दा केही समस्या छ, विभागका प्रवक्ता शिवहरि सापकोटाले भने, कार्यस्थलमा काम गर्ने जनशक्तिको पनि अभाव छ । सरकारले चीन र भारतबीच पारवहन मार्गका रूपमा विकास गर्न तीन ठूला नदी कोसी, कालीगण्डकी र कर्णाली करिडोर (लोकमार्ग) को अवधारणा अघि सारेको थियो । सामरिक रूपले निकै महत्त्वपूर्ण मानिएका यी लोकमार्गको विकासपछि भारत, नेपाल र चीनबीच व्यापार, कृषि, पर्यटन तथा रोजगारी तीव्र रूपमा वृद्धि हुने अपेक्षा गरिएको छ । सरकारले उत्तरदक्षिण लोकमार्गलाई राष्ट्रिय गौरवको आयोजनामा राखेर कामलाई तीव्रता दिएको आयोजना प्रमुख शिव नेपालले बताए । ट्र्याक खोल्ने काम तीव्र रूपमा अघि बढेको छ । कडा चट्टानले गर्दा केही समस्या छ, उनले भने, तैपनि काम जारी राखेका छौं । उनका अनुसार अहिलेसम्म ट्र्याक खोल्ने काम करिब ६० प्रतिशत सकिएको छ । यी करिडोर विकास गर्न सके त्यस क्षेत्रका जनताको जीवनस्तर परिवर्तन हुने नेपालले दाबी गरे । लोकमार्गमा पर्ने नदीमा जलविद्युत् विकासका लागि पनि यी लोकमार्गको चाँडो विकास गर्नैपर्छ, उनले भने । हिमाली जिल्लामा चिसो मौसममा काम गर्न नसकिने, काम गर्न सकिने मौसममा पनि दक्ष जनशक्ति र बजेट अभाव हुनेलगायत समस्या रहेकाले सोचेजति प्रगति हुन नसकेको विभागको भनाइ छ । कोसी करिडोरअन्तर्गत संखुवासभाको खाँदबारीदेखि तिब्बती नाका किमाथांकासम्म जोडिनेछ । आयोजना प्रमुख नेपालका अनुसार यो करिडोरको १६२ किमिमध्ये करिब १४८ किमि ट्र्याक खुलेको छ भने करिब १७ किमि ग्राभेल भएको छ । कोसी करिडोरमा ६ मिटर लम्बाइभन्दा बढीका १२ वटा पुल पर्छन्, उनले भने, १० वटाको सर्वेक्षण भइसकेको छ, अब ठेक्काका चरणमा छन् । कर्णाली करिडोर भारतीय सीमा रुपैडियादेखि तिब्बती सीमा हिल्सासम्म पर्छ । ४५० किमि लम्बाइको यो करिडोरमा १४० किमिभन्दा बढी ट्र्याक खोल्न बाँकी छ । कालीकोटदेखि हुम्लाको सिमकोट खण्डमा ट्र्याक खोल्न सकिएको छैन । सबैभन्दा धेरै भौगोलिक कठिनाइ यही करिडोरमा छ, नेपालले भने, कतै सडक विभागले, कतै नेपाली सेनाले ट्र्याक खोलिरहेका छन् । कर्णाली करिडोर कालीकोट, बाजुरा र हुम्लाका विभिन्न क्षेत्र भएर खुलालुलैफुरमनकोटगोत्रीकुवाडीश्रीनगरसिमकोट हुँदै हिल्सा जोडिनेछ । उक्त सडक खुलालुसिमकोट र सिमकोटहिल्सा गरी २ खण्डमा निर्माण भइरहेको छ । खुलालुसिमकोटमा नेपाली सेना र हिल्सासिमकोटमा सडक विभागले काम गरिरहेका छन् । विभागका अनुसार हिल्सासिमकोट ट्र्याक खोल्ने काम सम्पन्न भइसकेको छ । कडा चट्टान, अग्ला पहाड, हिमाल, सामान्यभन्दा न्यून तापक्रममा काम गर्नुपर्ने भएकाले चुनौतीपूर्ण रहेको आयोजनाप्रमुख नेपालले बताए । कालीगण्डकी करिडोर सुनौली नाकादेखि जोमसोम हुँदै उत्तरी सिमानाका कोरलासम्म विस्तार गरिनेछ । त्यहाँ सेनाले काम गरिरहेको छ । ४३५ किमि लामो यो करिडोरको बेनीजोमसोम (७० किमि) खण्डमा कालोपत्रेको काम सुरु भइसकेको छ । मुक्तिनाथ मन्दिर जान सजिलो हुने यो सडक भारतीय पर्यटक भित्र्याउन महत्त्वपूर्ण साबित हुन सक्छ । चीनका बौद्ध धर्मावलम्बीलाई गौतम बुद्धको जन्मस्थल लुम्बिनी जानसमेत यो मार्ग सहज हुने विभागको दाबी छ । उत्तरदक्षिण जोड्ने यी सडकले दुई छिमेकीसँगको व्यापारका अतिरिक्त धार्मिक पर्यटन, कृषि तथा अन्य विविध क्षेत्रमा उल्लेखनीय भूमिका खेल्छन्, नेपालले भने, त्यस कारण पनि चाँडोभन्दा चाँडो यी मार्गको विकास गर्नुपर्छ ।"
सी भ्रमण सुनिश्चित,"काठमाडौं (कास) सरकारका प्रवक्ता सञ्चार तथा सूचना प्रविधिमन्त्री गोकुल बाँस्कोटाले चीनका राष्ट्रपति सी चिनफिङ नेपाल भ्रमणमा आउने सुनिश्चित भइसकेको बताएका छन् । उनले भ्रमणको तिथि भने समयक्रमसँगै टुंगो लाग्ने बताए ।सञ्चार मन्त्रालयमा बिहीबार आयोजित पत्रकार सम्मेलनमा सञ्चारमन्त्री बाँस्कोटाले सरकार चिनियाँ राष्ट्रपतिको भ्रमणको तीव्र प्रतीक्षामा रहेको बताए । उनले भ्रमणलाई उपलब्धिमूलक बनाउन गृहकार्य भइरहेको जानकारी दिए । चीनले आर्थिक, सामाजिक र पूर्वाधार विकासमा गरेको उपलब्धिबाट लाभान्वित हुन नेपाल लालायित रहेको मन्त्री बाँस्कोटाको भनाइ थियो । विश्वमै द्रुत गतिमा विकसित हुँदै गइरहेको चीनको आर्थिक, सामाजिक उपलब्धिबाट नेपालले बढीभन्दा बढी लाभ लिन चाहेको छ । भ्रमणको तयारी त्यसैमा केन्द्रित छ, उनले भने । सञ्चारमन्त्री बाँस्कोटाले २३ वर्षपछि चिनियाँ राष्ट्रपतिबाट हुन लागेको भ्रमणलाई सरकारले उच्च महत्त्व दिएको उल्लेख गर्दै त्यसले दुई देशबीचको सम्बन्धलाई नयाँ उचाइमा पुर्याउने विश्वास व्यक्त गरे ।नेकपाको केन्द्रीय सदस्यसमेत रहेका बाँस्कोटाले यही असोज ६ र ७ गते काठमाडौंमा नेपाल र चीनका दुई सत्तारूढ पार्टीले पहिलोपटक संयुक्त रूपमा आयोजना गरेको विचारधारात्मक प्रशिक्षणलाई लिएर विरोध भइरहेकामा आश्चर्य व्यक्त गरे । उनले एउटा देशको पार्टीको अर्को देशको पार्टीसित सम्बन्ध हुनु र संयुक्त कार्यक्रम गर्नु सामान्य भएको बताए । चिनियाँ कम्युनिस्ट पार्टीसित नेकपामात्र होइन, नेपालका सबै पार्टीको सम्बन्ध छ, उनले भने ।सञ्चारमन्त्री बाँस्कोटाले कांग्रेसका नेताहरूप्रति संकेत गर्दै नेकपा र चिनियाँ कम्युनिस्ट पार्टीबीच राम्रो सम्बन्ध बन्दा अतालिएर विरोध गरिएको टिप्पणी गरे । नेकपा सी पथतिर लाग्यो भनेर विरोध हुँदै छ । नेकपा आफ्नै पथमा छ । अतालिएर कोकोहोलो गर्नु पर्दैन, उनले भने, जजससित सम्बन्ध भए पनि नेकपा जनअनुमोदित शासन प्रणालीमा विश्वास गर्छ । त्यसबाट कहिल्यै पछि हट्दैन ।"
अपराधविरुद्ध एसियाली प्रहरी एकजुट,"काठमाडौं (कास) एसियाली मुलुकका प्रहरीहरू आतंकवाद र अन्तर्देशीय अपराधविरुद्ध एकै ठाउँमा उभिएका छन् । आतंकवादलाई सबै देशको साझा चुनौतीका रूपमा औंल्याउँदै नेपालसहित १५ देशका प्रहरी अधिकारीले त्यसविरुद्ध एक भएर अघि बढ्ने प्रतिबद्धता जनाएका हुन् ।नेपाल प्रहरी र अन्तर्राष्ट्रिय रेडक्रस समिति (आईसीआरसी) द्वारा संयुक्त रूपमा आयोजित ३ दिने एसियन प्रहरी सम्मेलन बुधबार सम्पन्न भएको छ । यस्तै किसिमको सम्मेलन आईसीआरसीसँगको संयुक्त आयोजनामा गत वर्ष अमेरिकामा सम्पन्न भएको थियो । काठमाडौंमा भएको सम्मेलनमा नेपालसहित पाकिस्तान, बंगलादेश, अफगानिस्तान, श्रीलंका, माल्दिभ्स, म्यानमार (बर्मा), थाइल्यान्ड, सिंगापुर, भियतनाम, इन्डोनेसिया, मलेसिया, पूर्वी टिमोर, फिजी र पपुवा न्युगिनीका प्रहरी अधिकारीको सहभागिता रहेको प्रहरी प्रधान कार्यालयले जनाएको छ । नेपाल प्रहरीका तर्फबाट एसएसपीहरू वसन्तकुमार पन्त, धीरजप्रताप सिंह, उमेशराज जोशी र दीपककुमार थापा सहभागी थिए । सम्मेलनमा सहभागी राष्ट्रमा बसेर अपराध गर्नेविरुद्ध एकअर्कालाई सूचना आदानप्रदान तथा आपसी समन्वय गर्नेमा पनि एसीयाली प्रहरीले प्रतिबद्धता जनाएका छन् ।"
अमेरिकी राजदूतले भेटे नेपाल र देउवा,"काठमाडौं (कास) नेपालका लागि अमेरिकी राजदूत र्यान्डी बेरीले पूर्वप्रधानमन्त्रीहरू माधव नेपाल र शेरबहादुर देउवासँग बिहीबार छुट्टाछुट्टै भेटेका छन् । बेरीले नेकपाका वरिष्ठ नेता नेपालसँग उनकै निवास कोटेश्वरमा र कांग्रेस सभापति देउवासँग बूढानीलकण्ठमा भेटेका हुन् । भेटमा पछिल्ला घटनाक्रम, नेपालका लागि अमेरिकी सहयोग, नेपालको विकासका सम्भावना तथा दुई देशबीचको पारस्परिक सम्बन्धका विषयमा कुरा भएको नेपालका स्वकीय सचिव मोहन गौतमद्वारा जारी विज्ञप्तिमा छ ।"
प्रधानाध्यापकविरुद्ध भ्रष्टाचार मुद्दा,काठमाडौं (कास) अख्तियार दुरुपयोग अनुसन्धान आयोगले पशुपति मित्र मावि चाबहिलका प्रधानाध्यापक घनश्यामराज काफ्लेसहित ३ जनाविरुद्ध विशेष अदालतमा भ्रष्टाचार मुद्दा दायर गरेको छ । उनीहरूले विद्यालयमा क्यान्टिन बनाउने क्रममा ठेकेदारसित १ लाख ५० हजार घूस लिएको पुष्टि भएको अख्तियारले जनाएको छ । मुद्दा दायर गरिएकामा लेखापाल बद्रीप्रसाद पराजुली र सहायक प्रधानाध्यापक भरतविक्रम बीसीसमेत छन् ।
छायाँको लस्करमा कालीचरण,"(काठमाडौं)  जीवशास्त्रका प्राध्यापक केआर खम्बूले आफ्नो राजनीतिक तथा शैक्षिक जीवनबारे लेखेको स्मरणात्मक पुस्तक छायाँको लस्कर मा आफ्ना सहकर्मी प्रधानमन्त्री केपी ओलीसँग अनेक प्रसंगहरू कोट्याएका छन् । झापा कम्युनिस्ट आन्दोलनका कार्यकर्ता खम्बूको पुस्तकमा तत्कालीन राजनीतिक अभियन्ता मोहनचन्द्र अधिकारी, सीपी मैनाली, केपी ओली, मदन भण्डारी, माधव नेपाल लगायतसँगको स्मरण छ । झापा आन्दोलनका बेला ओली कालीचरण का नामले कविता लेख्थे । प्रधानमन्त्री निवास बालुवाटारमा बिहीबार साँझ प्रधानमन्त्री ओली र खम्बूकी जीवनसंगिनी शुभलक्ष्मी राईले संयुक्त रूपमा पुस्तक लोकार्पण गरे । प्रधानमन्त्री ओलीको ढिलाइका कारण कार्यक्रम निर्धारित समयभन्दा सवा एक घण्टा पछि सरेको थियो । विमोचनमा खम्बूका सहकर्मी, गुरु, विद्यार्थीहरू पुगेका थिए । जीवशास्त्रअन्तर्गत उभयचर र सरीसृपमा विज्ञ खम्बू दृष्टिविहीन हुन् । पोस्ट डक्टरेट को तयारी गर्दा गर्दै उनका दुवै आँखाको ज्योति गुमेको थियो ।प्रधानमन्त्री ओलीले आफूसँगका स्मरण पुस्तकमा दुरुस्त रहेको बताउँदै यी सन्दर्भ जोडिनु आफ्ना लागि प्रेरणादायी भएको सुनाए । भूमिगत कालमा कमजोर होइन दह्रो संकल्पका कारण केपी ओली बद्मास हो, देश र जनताविरुद्ध जाने भो भने पनि उहाँ (खम्बू) ले पत्याउनुहुन्न, ओलीले भने, म आफ्नै कालमा परिवर्तन हुन्छ भन्ने भएर आन्दोलनमा लागेको तर प्रधानमन्त्रीको जिम्मेवारीमा पुग्छु भन्ने लागेको थिएन ।झापा आन्दोलनमा खम्बूको ठूलो योगदान रहेको भन्दै आफूले पूर्णकालीन कार्यकर्ता भएर हिँड्दै नहिँडी अध्ययनमा लाग्न सुझाव दिएको ओलीले स्मरण गरे । लेखक खम्बूले दृष्टि वाचक सफ्टवेयरको सहयोगमा किताब लेखेको बताए । उनी किताब विमोचनको क्रममा पहिलो पटक प्रधानमन्त्री निवास बालुवाटार टेकेका थिए । यो शिक्षा र राजनीतिसँग जोडिएको किताब हो, खम्बूले भने, यिनै पात्रहरूका सन्दर्भमा यहाँ लेखेको छु ।विमोचनमा किताबको टिप्पणी गर्दै जंगब चौहानले यो कृति राजनीतिक र साहित्यिक जीवनको दस्तावेज भएको बताए । वाम राजनीतिमा माले, एमालेको उतारचढाव र त्यसको प्रभाव यसमा थाहा पाउन सकिन्छ, चौहानले भने, यहाँ लेखकले अनुसन्धान गर्दाका विषय, हिमाल, पहाड, तराईका परिवेश, भाषा, समाज, संस्कृति र तत्कालीन मानिसका चिन्तन समेटिएका छन् ।"
नौ अभिनेत्रीलाई नवदुर्गा,"काठमाडौं (कास) नेपाली फिल्मका नौ अभिनेत्रीलाई राष्ट्रिय नवदुर्गा सम्मान प्रदान गरिने भएको छ । सम्मानित हुनेमा नेपालकै पहिलो फिल्म आमा की अभिनेत्री भुवन चन्ददेखि वसुन्धरा भुसाल, गौरी मल्ल, करिष्मा मानन्धर, नम्रता श्रेष्ठ, दीपाश्री निरौला, रेखा थापा, सञ्चिता लुइँटेल र स्वस्तिमा खड्का रहेका छन् । पुरानादेखि नयाँ अभिनेत्रीलाई एकै थलोमा सम्मान गर्दा विशिष्टको कदर र नयाँलाई प्रोत्साहन हुने सम्मान आयोजकमध्येकी एक कलाकार विमला केसीले बताइन् । असोज १३ मा विविध सांस्कृतिक कार्यक्रमसहित आयोजना गरिने सम्मान कार्यक्रम राजधानीको राष्ट्रिय नाचघरमा हुने बताइएको छ । एलिशा राई, अञ्जली अधिकारी, यसराज गराज, नरेशवीर सिंह, निराजन प्रधान, गम्भीर विष्ट, गजित विष्ट, पवित्रा आचार्यलगायतका कलाकारले प्रस्तुति दिने आयोजकले बताएको छ ।"
तिलोत्तमाको आफ्नै नगर गान,"(बुटवल)  यो माटो छुँदा गर्व होस्समृद्धिको सधैं पर्व होस् हाम्रै सत्कर्मले बन्छ स्वर्ग यो तिलोत्तमास्वच्छ सफा हराभरा नगर तिलोत्तमातिलोत्तमा नगरपालिकाले बिहीबार लगानी सम्मेलन आयोजना गर्यो । सम्मेलनको सुरुवातमा राष्ट्रगान बज्यो । सबै उठे । राष्ट्रगान सकिएपछि बस्न लागेका सहभागीलाई कार्यक्रम सञ्चालकले एकछिन उभिराख्न भनिन् । मुलुकमा पहिलो पटक तिलोत्तमाले आफ्नै नगर गान बनाएको छ, उनले उभाइरहनुको कारण खुलाइन्, अहिले नै सार्वजनिक गर्न चाहन्छौं । त्यसपछि स्थानीय सर्जकले तयार गरेको गीत बज्यो । नगर गान सुनेर सभाहलमा उपस्थित दंग परे । नगरपालिकाले आफ्नो नगरप्रति प्रेम र सद्भाव बढाउन नगर गीत तयार गरेको हो । यसलाई नगरभित्रका हरेक सार्वजनिक कार्यक्रममा राष्ट्रगानपछि बजाउने योजना छ । नगरप्रमुख वासुदेव घिमिरेले नगर गानका माध्यमबाट राष्ट्रियता र नगरको पहिचान झल्किने बताए । नयाँ पुस्तामा जन्मभूमिप्रतिको अपनत्व र राष्ट्रिय भाव हराउँदै गएको छ, उनले भने, नगर गानले यस्तो रिक्तता भर्ने विश्वास छ । तिनाउ र रोहिणी नदीको बीच भागमा रहेको सुन्दर नगर हो, तिलोत्तमा । प्रदेश मुकाम बुटवल, बेलहिया नाका भएको सिद्धार्थनगरको मध्यभागमा रहेको नगर बुद्धजन्मस्थल लुम्बिनी र मावली देवदह जोड्ने नगर पनि हो । यसले विकास र समृद्धिका थुप्रै सम्भावना बोकेको छ । नगर गान ६० शब्दको छ । यति थोरै शब्दमा पनि नगरपालिकाभित्र रहेका प्राकृतिक सुन्दरता र सम्भावनालाई प्रस्ट्याइएका छन् । वर्तमानको अवस्था र भावी सम्भावनासमेत बताइएको छ । गीत सुन्नेलाई पनि नगरपालिका जाऊँ जाऊँ लाग्ने छ । लगानी सम्मेलनमा आएका अग्रज पत्रकार तथा लेखक नारायण वाग्लेले फेसबुकमै नगर गान सेयर गरेर प्रशंसा गरे । उनीलगायत धेरै साहित्यकारले गीत सेयर गरेर स्थानीय तहलाई चिनाउने माध्यम भएको बताए । नगर गान सुनेपछि विराटनगरबाट लगानी सम्मेलनमा सहभागी हुन आएकी मोनिका खतिवडाले नगर गीतले धेरै भावुक बनाएको बताइन् ।सोह्र छत्तीस ऊर्वर भूमि बुद्ध डुल्ने ग्राम प्रकृतिका उपवन मन्दिर, गुम्बा, धाम उद्योग, व्यापार, पर्यटन गरी उन्नत खेती लगानीका क्षेत्र धेरै बढ्दो समुन्नतिखतिवडाले भनिन्, यी पंक्ति मलाई असाध्यै मन पर्यो । नगर गानको रचयिता तेजप्रसाद पाण्डेय हुन् । संगीत सुरेश सेञ्चुरीले भरेका हुन् । त्यसमा सुजता पाण्डे, सुरेश सेञ्चुरी र भानुभक्त ढकालले स्वर दिएका छन् । भानुभक्तबाहेक तीन जना तिलोत्तमा नगरकै बासिन्दा हुन् । नेपाल आइडल पहिलो सिजनमा उत्कृष्ट पाँचमा पर्न सफल हुन्, सुजता । सेञ्चुरीले बागेश्वरी संगीतालयबाट धेरै सफल कलाकार उत्पादन गरेका छन् । पाण्डेय यस क्षेत्रका स्थापित गीतकार मानिन्छन् । व्यवस्था फेरियो तर नागरिकको अवस्था र संस्कार फेरिएको छैन, गीतकार पाण्डेयले भने, नागरिकको अवस्था र संस्कार बदल्न उत्प्रेरणा होस् भन्ने सोचका साथ गीत रचेको हुँ । पाण्डेलाई गीत रच्न करिब ५ दिन लाग्यो । हामी आफ्नो पहिचान होस् तर पहिचान खोज्दा राष्ट्रियता नमरोस् भन्ने चाहन्छौं, उनले भने, नगर गानमा त्यसलाई ख्याल गरेको छु । गीतको अन्तिम हरफमा एकता र मिहिनेतका कुरा गरेर युवाहरूलाई सहकार्यमा काम गर्ने भावनाको विकास गर्न खोजेको उनले बताए । भाषा, धर्म, भेष अनेक सनातन रीतिहिमाल, पहाड, तराईका थरीथरी जातिस्वाभिमानी छाती हाम्रो जाँगर पाखुरीमाजीवनधारा चलाउँछन् रोहिणी तिलोत्तमा जय होस् तिलोत्तमा। स्थानीय तहले छुट्टाछुट्टै गान बनाउने या नबनाउने यो छुट्टै बहसको विषय हुन सक्छ । संस्कृतिविज्ञ डा गितुराज गिरीले नगरको पहिचान, विकास र समृद्धिका लागि नगर गानले धेरैमा सकारात्मक भाव पैदा गर्ने बताए ।"
सल्लीपिरमाथि सांग्रिला,"(काठमाडौं)  नेपाली साहित्यिक कृतिमाथि फिल्म बन्ने परम्परा पुरानै हो । बालकृष्ण समको नाटककृति प्रेमपिण्ड, डायमन शमशेरको उपन्यास सेतोबाघ, वसन्ती, बीपी कोइरालाको तीनघुम्ती, लीलबहादुर क्षत्रीको बसाइँ जस्ता कृतिहरूमाथि फिल्म बनिसकेका छन् । यही पंक्तिमा नयनराज पाण्डेको उपन्यास सल्लीपिर थपिने भएको छ । हिमाली समाज, संस्कृति र समस्या समेटिएको उपन्यासमाथि चलचित्रकर्मी अशोक थापाले फिल्म निर्देशन गर्न लागेका हुन् । फिल्मको नाम भने सांग्रिला राखिएको उनले जनाए । यसअघि द कोरियन ड्रिम, ब्युरिड इन टियर्स, ड्रिम एन्ड रियालिटी, ओ हान रिभर लगायतका डकुमेन्ट्री फिल्म बनाइसकेका अशोकको यो पहिलो फिचर फिल्म हो । कोरियाको आप्रवासी कथा समेटिएको द कोरियन ड्रिम का अल जजिरा इन्टरनेसनल डकुमेन्ट्री फेस्टिभल, बगदाद इन्टरनेसनल फिल्म फेस्टिभल, ढाका इन्टरनेसनल फिल्म फेस्टिभल, क्यानडा इन्टरनेसनल फिल्म फेस्टिभललगायत आधा दर्जन बढी फेस्टिभलबाट उत्कृष्ट अवार्ड पाइसकेका थापाले नेपाली हिमाली समाजको कथा अझै फिल्ममा राम्रोसँग आउन नसकेको बताउँदै सल्लीपिर उपन्यासमा आफ्नो मन गएको बताए । अन्तर्राष्ट्रिय रूपमा पनि हाम्रो हिमाली समाजको कथा रोचक बन्न सक्छ, उनले भने, त्यही भएर यो कृति छानेका हौं । अनुप सुवेदी र निर्देशक थापाकै पटकथा रहने फिल्म एम मिडियाले निर्माण गर्न लागेको हो । शनिबार राजधानीमा फिल्मको अडिसन हुँदै छ । झन्डै डेढ वर्ष लगाएर पटकथा तयार पारिएको फिल्मको छायांकन आउँदो डिसेम्बरदेखि हुने थापाले जनाए । मुस्ताङ, मनास्लु र मनाङमा लोकेसन हेरेर भर्खरै फर्केका छौं, उनले भने, संसारमा धेरैजसो राम्रा फिल्म कृति आधारित छन् । सांग्रिलाले नेपाली कन्टेन्टलाई घरेलु र अन्तर्राष्ट्रिय दुवै बजारमा प्रवर्द्धन गर्नेप्रति हामी विश्वस्त छौं ।"
मधुमालतीको कथा र जोगी उत्कृष्ट,"काठमाडौं (कास) चौंथो काठमाण्डू सर्ट फिल्म फेस्टामा फिक्सनतर्फ सुभाष गजुरेल निर्देशित सर्ट फिल्म मधुमलतीको कथा र डकुमेन्ट्रीतर्फ दयाराम घिमिरे निर्देशित जोगी उत्कृष्ट भएका छन् । मधुमालतीको कथा साहित्यकार रमेश विकलको बालमनोविज्ञानमा आधारित कथा हो भने जोगी मा राति फिरी लगाउँदै हिँड्ने जोगीहरूको दैनिक यात्रालाई समेटिएको छ । छायाछवि क्रिएसनले आयोजना गरेको सर्ट फिल्म फेस्टाका विजयीले नगदसहित ट्रफी जितेका छन् ।यस्तै, फेस्टामा परिच्छेद सेन निर्देशित मदर ले जुरी अवार्ड पाएको छ भने मानबहादुर बस्नेत निर्देशित हलो लाई बेस्ट कन्सेप्टस्क्रिप्ट अवार्ड प्रदान गरिएको छ । दीपक थापा निर्देशित डकुमेन्ट्री श्री गुप्तेश्वर महादेव गुफा ले पब्लिक च्वाइस अवार्ड हात पारेको छ भने शेखर खनाल निर्देशित विश्वकै होचा व्यक्तिको रूपमा गिनिज वर्ल्ड रेकर्डस्मा नाम लेखाउन सफल खगेन्द्र थापामगरको जीवनीमा आधारित सगरमाथाको प्रतिविम्ब ले बायोपिक डकुमेन्ट्रीको अवार्ड पाएको छ ।"
३० हजार प्रपोज,"बलिउड अभिनेता हृत्तिक रोशन थोरै फिल्म खेल्छन् तर राम्रा फिल्म खेल्छन् । उनी अभिनीत फिल्म हत्तपत्त फ्लप भएका पनि छैनन् । त्यसो त डेब्यु फिल्म कहो ना प्यार है ले नै बक्सअफिसमा ब्लकबस्टर्स बिजनेस मात्रै गरेको थिएन, यसै फिल्मबाट हृत्तिकले डेब्यु अभिनेता र अभिनेता दुवैबाट फिल्म फेयर अवार्ड जितेका थिए । फिल्मफेयरमा उक्त फिल्मले मुख्य नौ अवार्ड नै हत्याएको थियो । यसै वर्ष पनि हृत्तिक एक गणित शिक्षकको जीवनीमा आधारित फिल्म सुपर ३० मार्फत् सर्वत्र छाए । बक्सअफिसदेखि समीक्षकसम्मको वाहवाही पाएका उनी यतिबेला भने रिलिजका क्रममा रहेको वार को प्रमोसनमा व्यस्त छन् ।अग्लो मिलेको कद, खैरा आँखा भएका हृत्तिकको फ्यान फ्लोइङ पनि भर्चुअल दुनियाँमा निकै छ । हालै द कपिल शर्मा सो मा कार्यक्रम होस्ट कपिलसँग कुराकानीका क्रममा हृत्तिकले आफूलाई कहो ना प्यार है पछि युवतीहरूको प्रेम प्रस्तावको ओइरो लागेको खुलाएका छन् । उक्त फिल्म हिट भएपछि ३० हजार बढीले विवाहका लागि प्रस्ताव गरेका थिए, हृत्तिकले भनेका छन् । २००० को जनवरीमा उक्त फिल्म रिलिज हुँदा २६ वर्षका मात्र थिए । तर हृत्तिकले भने पहिलो फिल्म रिलिजलगत्तै प्रेमिका सुजैन खानसँगै विवाह गरे । भलै, यी दुईको वैवाहिक सम्बन्ध पनि १४ वर्ष मात्रै टिक्यो । यतिबेला फेरि सिंगल स्टाटसमा रमाइरहेका हृत्तिकले अहिले भने कति प्रेम प्रस्ताव आउँछन् भन्नेचाहिं खुलाएनन् । बरु उनी आफू भने यतिबेला पनि पूर्वपत्नी सुजैनसँग नै बेलाबखत घुमफिरमा देखिन थालेका छन् । तैपनि सामाजिक सन्जालहरूमा हृत्तिकको फ्यान फ्लोइङ भने घटेको छैन । मस्ट ह्यान्डसम म्यान इन द वर्ल्ड को उपमा पाइसकेका हृत्तिकले सोही कार्यक्रममा आफ्नो फिटनेसका बारेमा पनि आफ्ना धारणा सेयर गरेका थिए । भने, जिन्दगीमा डर हुनु एकदम जरुरी छ । यसले तपाईंलाई निकै मद्दत गर्ने छ । डरले चुनौती दिन्छ र तपार्इंले चुनौतीको सामना गरेपछि मात्रै उत्कृष्ट दिनका लागि पहल गर्नुहुने छ । उनले यसो भनिरहँदा फिल्म वार मा आफ्नो अपोजिटमा अभिनय गरिरहेका अर्का अभिनेता टाइगर श्राफलाई लक्षित गरेका थिए । फिल्ममा टाइगर हुनुले पनि आफूले अझ बढी मिहिनेत गर्न कर लागेको बताएका थिए । त्यसो त वार मा टाइगरलाई कास्टिङ गर्न हृत्तिकले नै बढी जोड दिएका थिए ।"
अभिनयले नांगो अनुभव,"(काठमाडौं)  तीन दशकअघि नै फिल्म २५ वसन्तमार्फत् अभिनयमा लागेका हुन्, अशोक शर्मा । त्यसको पाँच वर्षपछि नै उनले फिल्म बनाए, ट्रक ड्राइभर । लगत्तै अर्को पर्ष सीता फिल्मबाट अभिनय, निर्माण र निर्देशन तीनै विधामा होमिए । यतिबेला शर्माले रातो टीका निधारमा ल्याइरहँदा अर्को पनि विधा थपेका छन्, पटकथा लेखकको । यसअघि उनले खगेन्द्र लामिछानेलाई उनकै पटकथामा अभिनेता खेलाउँदै जय भोलेबाट निर्देशनमा कमब्याक गरेका थिए । रातो टीका निधारमा मा भने शर्माले छोरा अंकितलाई नायकको अभिभारा सुम्पेका छन् भने जोडीको रूपमा साम्राज्ञी राज्यलक्ष्मी शाहलाई खेलाएका छन् ।यसै शुक्रबार रातो टीका निधारमा रिलिज हुँदै गर्दा अशोक शर्माका तीन स्वार्थ हुने छन् । निर्देशनमा आफूलाई पुनः स्थापित गराउने, फिल्मबाट मुनाफा कमाउने र छोरा अंकितलाई हिरोका रूपमा स्थापित गराउने । तीनमध्ये शर्माको जोडचाहिं केमा बढी होला त ? कुरा नचपाई, सफासँगले गर्नुपर्दा फिल्म भनेको व्यवसाय नै हो । तर यस्तो व्यवसाय जसबाट समाजका लागि राम्रा कथा भन्न सकियोस्, शर्माले कान्तिपुरसग भने, अहिलेको व्यस्त समयमा मान्छेहरू आनन्द खोजिरहेका हुन्छन् । मनोरञ्जन खोजिरहेका हुन्छन् । म उनीहरूका लागि फिल्ममार्फत् स्वस्थ मनोरञ्जन दिन सकूँ भन्ने पहिलो लोभ हो ।शर्मा आफ्नो कर्म फिल्म खेल्ने, बनाउने र निर्देशन गर्ने नै भएकाले सन्तान पनि यही क्षेत्रमा आइदिऊन् भन्ने आश अन्तरमनमा हुने बताउँछन् । यतिबेला उनका छोरा अंकित मात्रै हैन, छोरी कृति पनि फिल्म अध्ययन सकेर निर्देशन क्षेत्रमा नै छिरेकी छन् । कृतिले यसअघि बाबुलाई फिल्म जय भोलेमा नै निर्देशन टिममा रहेर सघाएकी थिइन् भने अहिले खगेन्द्र लामिछानेको फिल्म पानी फोटोमा आबद्ध छिन् । छोरा अंकित पनि निर्देशनमा नै आउन चाहन्थे । तर बाबुले हिरो बनाइदिए ।कतै बाबुको करकापमै हिरो बन्नुपरेको त हैन अंकितलाई ? भन्छन्, हैन हैन । निर्देशनमा मेरो रुचि त हो नै । तर अहिले नै म यसका लागि परिपक्व भइसकेको छैनजस्तो लाग्यो । सक्षम निर्देशक बन्न फिल्मका सबै पक्षको अनुभव लिनु जरुरी छ जस्तो लाग्यो । त्यसलाई सिकाइलाई पूरा गर्न पनि अभिनयमा छिरेको छु । अशोकलाई छोरा हिरोमै स्थापित भइदेओस् भन्ने लोभ पनि रहेछ । भन्छन्, अझै ५१० वर्ष अभिनयमै लागोस् भन्ने लाग्छ । त्यसपछि धेरै कुरामा अनुभव पनि हुन्छ, जुन पछि निर्देशन गर्दा काम लाग्छ । शर्माले अन्ततः छोरा र छोरी दुवै निर्देशन र निर्माणमा नै लागेपछि आफूले अभिभारा सुम्पने सुनाउँछन् ।अलिक अन्तर्मुखी स्वभावका अंकितले यतिबेला सोच्दै नसोचेको हिरो बन्दा फरक खालको अनुभव गरेका रहेछन् । पहिले फिल्म सुन्तलीमा सहायक निर्देशक भएर काम गरिसकेका उनले भने, पर्दापछि बसेर काम गर्नु र पर्दामा देखिएर काम गर्नुमा एकदम फरक हुने रहेछ । एक्टिङमा आफूलाई एकदम एक्सपोज्ड फिल हुँदो रहेछ । नांगै भएको महसुस हुने रहेछ । उनले अझै पनि आफूलाई हिरो फिल नभएको बरु सबैले बाबुकै सम्बन्धले चिन्ने बताउँदै थपे, हेरौं, फिल्म रिलिजपछि दर्शकले कस्तो प्रतिक्रिया दिनुहुन्छ, त्यसमा भर पर्ने छ ।क्याप्सन ः बुबा तथा निर्देशक अशोक शर्मासँग छोरा तथा रातो टीका निधारमा का नायक अंकित ।"
नैतिक जिम्मवारी लिन्छु : सलमान,"काठमाडौं साउदी राजकुमार महोम्मद बिन सलमानले पत्रकार जमाल खसोग्गीको हत्याको नैतिक जिम्मेवारी लिने बताएका छन् । पीबीएस डकुमेन्ट्री ले अर्को साता प्रसारण गर्न लागेको अन्तरवार्तामा राजकुमार सलमानले उक्त घटना मेरो शासनकालमा भएको उल्लेख गर्दै नैतिक जिम्मेवारी लिने बताएका हुन् । पत्रकार खसोग्गीको हत्या प्रकरणमा सलमानले सार्वजनिक रूपमा यस विषयमा कुनै प्रतिक्रिया दिएका थिएनन् । अमेरिकी गुप्तचर संस्था सीआईए र पश्चिमी मुलुकहरूले सलमानकै निर्देशनमा पत्रकार खसोग्गीको हत्या गरिएको दाबी गर्दै आएका थिए । साउदी अधिकारीहरूले उक्त घटनामा राजकुमारको कुनै संलग्नता नरहेको बताउँदै आएका थिए ।पीबीएसका मार्टिन स्मिथलाई दिएको अन्तरवार्ताको प्रिमियर मा राजकुमार सलमानले भनेका छन्, यो घटना मेरो शासनकालमा भएको छ । र, यसको नैतिक जिम्मेवारी म आफैं लिन्छु । अन्तरवार्ता अक्टोबर १ मा प्रसारण हुँदै छ । अमेरिकामा रहँदै आएका वासिङ्टन पोस्ट का स्तम्भकार खसोग्गी सन् २०१८ को अक्टोबर २ मा इस्तानबुलस्थित साउदी कन्सुलेटमा पसेको केही बेरमै मारिएका थिए । घटनामा संलग्न भएको भन्दै अमेरिकाले साउदी अरबका १७ जनामाथि प्रतिबन्ध लगाएको थियो भने टर्कीले खसोग्गीको हत्या प्रकरणमा राजकुमार मोहम्मद विन सलमानका निकट साउद अलकहतानी र अहमद असिरीविरुद्ध वारेन्ट जारी गर्न साउदी अरबसँग माग गरेको थियो ।साउदीले घटनामा संलग्न भएको भन्दै कहतानी र असिरीलाई बर्खास्त गरेको थियो भने १८ जना पक्राउ गरेको थियो । उक्त घटनामा टर्कीका राष्ट्रपति रेसेप तैयप इर्दोगानले साउदी अरबकै उच्च तहको संलग्नतामा भएको बताउादै आएका छन् । त्यस्तै, अमेरिकी राष्ट्रपति डोनाल्ड ट्रम्पले साउदी पत्रकार जमाल खसोग्गी हत्याबारे गुप्तचर संस्था सीआईएको रिपोर्ट निकै अपरिपक्व भएको प्रतिक्रिया दिएका थिए ।"
इन्डोनेसियामा ६५ म्याग्निच्युड,इन्डोनेसिया इन्डोनेसियाको मालुकु द्वीपमा बिहीबार ६५ म्याग्निच्युडको भूकम्प गएको छ । भूकम्पबाट कम्तीमा २० जनाको मृत्यु भएको छ । अन्य केही व्यक्ति घाइते भएको अधिकारीहरूले जनाएका छन् । भूकम्प शक्तिशाली भए पनि समुद्रमा सुनामी आउने सम्भावना नरहेको इन्डोनेसियाली भूकम्प मापन केन्द्रले जनाएको छ । स्थानीय समयअनुसार बिहान ८ बजेर ४५ मिनेटमा भूकम्प आएको थियो । मानिस आत्तिएर घरबाहिर निस्केका थिए । भूकम्पका कारण घरहरू जोडले हल्लिएको स्थानीयले बताएका छन् । करिब चार लाख मानिसको बसोबास रहेको आम्बोन सहरमा घाइतेको संख्या अझ बढ्न सक्ने अधिकारीहरूको भनाइ छ । अमेरिकी भूगर्भ विभागका अनुसार मालुकु प्रान्तको आम्बोन सहरबाट करिब ३७ किलोमिटर उत्तरतर्फ भूकम्पको केन्द्रबिन्दु रहेको थियो ।
पोलेको घाउबाट क्यान्सर हुन सक्छ,"(सुनसरी)  बाल्यकालमा आगाले पोलेर बनेको घाउ निको भए पनि वयस्क अवस्थामा त्यही घाउ क्यान्सर हुन सक्ने अनुसन्धानबाट खुलेको छ । बीपी कोइराला स्वास्थ्य विज्ञान प्रतिष्ठानको प्याथोलोजी विभागका चिकित्सक डा अनील काफ्लेले सानैमा आगाले पोलेर निको भएको घाउ वयस्क वा वृद्ध अवस्थामा पुग्दा सार्कोमेटोइड क्यान्सरका रूपमा देखिएको बताए ।प्रतिष्ठानको बालरोग विभागले आयोजना गरेको २६ औं स्वास्थ्य विज्ञान सम्मेलनको दोस्रो दिन आफ्नो अनुसन्धानपत्र प्रस्तुत गरेका डा काफ्लेले यस्तो अनुसन्धान नेपालमा पहिलो पटक भएको जानकारी दिए । उनका अनुसार आगाले पोलेर निको भइसकेको घाउ क्यान्सर बन्न सक्ने विषयमा सन् २०१४ मा जापानी चिकित्सक टिमले अनुसन्धान गरेको थियो । यस्तो क्यान्सरबारे अरू कतै पनि अभिलेख छैन ।तीन महिनाअघि मात्र प्रतिष्ठानमा उपचारका लागि आएका ६७ वर्षीय एक वृद्धको टाउकाको बाहिरी छालामा भएको घाउको प्याथोलोजी गर्दा सार्कोमाटोइड क्यान्सर भएको पत्ता लागेको थियो । क्यान्सर भएका ठाउँमा ती वृद्ध सानो छँदा आगाले पोलेको थियो ।प्रतिष्ठानका सहायक अस्पताल निर्देशक एवं फरेन्सिक विभागका एडिस्नल प्रोफेसर डा विकास साहले नियमित वा कहिलेकाहीं मात्र रक्सी पिउनेको पिसाबथैली फुट्ने जोखिम बढी हुने शोधपत्रमा उल्लेख गरेका छन् । रक्सी धेरै पिउने व्यक्तिले पानी धेरै पिउँछन् । पानी बढी पिउँदा पिसाब धेरै लाग्छ । रक्सी पिएका बेला केही महिनाअघि २४ वर्षीय युवकको यसरी नै मृत्यु भएको घटनाका आधारमा उनले अनुसन्धानपत्र तयार गरेका थिए । डा साहका अनुसार लामो समयदेखि नियमित रक्सी पिउनेको कलेजोमा क्षति पुग्छ । उनले अनुसन्धान गरेका युवाको कलेजो बिग्रने समस्या थिएन । उनले दिउँसो धेरै मदिरा पिएका थिए । राति सुत्न जाँदा केही पेट दुखेको महसुस भए पनि उनले ख्याल गरेनन् । बिहान ४ बजेतिर तिर्खा लागेपछि पानी पिउने क्रममा एक्कासि बेहोस भए र केही समयपछि मृत्यु भयो । पोस्टमार्टम गरेर हेर्दा पिसाबथैली फुटेको पाइयो, डा साहले भने । उनको अनुसन्धानले पिसाबै नलागी पनि थैली फुट्न सक्ने संकेत गरेको छ ।डेन्टलको प्रोस्थोडोन्टिक्स विभागकी डा मीरा सिंहले खैनीसुर्ती सेवनले हुने मुखको क्यान्सरको उपचार तथा शल्यक्रियापछि मुखभित्रको तालुमा बन्ने खाल्टोलाई प्लेट र कृत्रिम दाँत हालेर सहज बनाउन सकिने शोधपत्र प्रस्तुत गरिन् । प्याथोलोजीकी डा गार्गी बास्तोलाले घाँटीभित्रको सामान्य तन्तु असामान्य स्थानमा बस्दा बच्चाको श्वासप्रश्वास प्रक्रियामा समस्या देखिने गरेको शोधपत्र प्रस्तुत गरिन् । उनको निष्कर्ष थियो, यस्ता असामान्य ठाउँमा बसेका तन्तु बेलैमा पहिचान गरेर शल्यक्रियाबाट फाल्नुको विकल्प छैन ।कलेज अफ नर्सिङका एसिस्टेन्ट प्रोफेसर कृति चौधरीले गर्भवतीमा एचआईभी एड्सबारे शोधपत्र प्रस्तुत गरेकी थिइन् । सम्मेलनमा प्रतिष्ठानभित्रकै चिकित्सक, नर्स, चिकित्साशास्त्र अध्ययरत विद्यार्थीले अनुसन्धान गरेका २ सय १० वटा वैज्ञानिक शोध अनुसन्धानपत्र प्रस्तुत गरिँदै छ ।"
औषधि भन्दै 'न्युट्रास्युटिकल',"(काठमाडौं)  बाख्राको दूध, चियापत्तीको रस, क्रेनबेरीको बोक्राको धूलो र गोलभेंडामा पाइने लाइकापिनलगायत उत्पादन औषधि भन्दै बिक्रीवितरण भइरहेको छ । बजारमा पाइने यस्ता करिब ८० प्रतिशतजति वस्तु कहाँबाट आएका हुन् र खपतको अवस्था के छ भन्ने पत्ता लगाउने संयन्त्र छैन । यति मात्र नभई करिब ५० प्रतिशतभन्दा बढी बिरामीलाई डाक्टरले तागत दिलाउने भन्दै यस्ता न्युट्रास्युटिकल सिफारिस गरिरहेको सर्वेक्षणले देखाएको छ ।विश्वमै प्रतिबन्ध लगाइएका २९ वटा अवयव हालिएका न्युट्रास्युटिकल नेपालमा बिक्रीवितरण भइरहेको पाइएको छ । विश्व फार्मेसी दिवसका अवसरमा बुधबार राजधानीमा आयोजित न्युट्रास्युटिकलको तर्कसंगत उपयोग र वितरण विषयक अन्तरक्रियामा विशेषज्ञले यस्ता न्युट्रास्युटिकल सरकारको औषधि व्यवस्था विभागले नियमन गरेर मात्र उपयोग हुनुपर्ने बताए । अझैसम्म नेपालीलाई औषधि र आहारपूरक तत्त्वमा भिन्नता थाहा नभएको भनाइ उनीहरूले राखे । पोषण र औषधि शब्द मिलेर बनेको न्युट्रास्युटिकल एक प्रकारको खाद्य उत्पादन हो, जसले रोगको रोकथाम र उपचारसँगै चिकित्सकीय लाभ पुर्याउने दाबी गरिन्छ । यी न्युट्रास्युटिकलहरू मुलुकमा खाद्यान्न भनेर आउने गरे पनि औषधिका रूपमा बिक्रीवितरण भइरहेको छ, फर्मासिस्ट विवेकसिंह महत भन्छन्, डाक्टरको एउटा पुर्जामा ४५ वटासम्म यस्ता पोषक दाबी गरिने पदार्थ प्रस्ताव गरिएको हुन्छ ।यतिसम्म कि एकजना आयातकर्ता र प्रस्तावक डाक्टरबाट समेत कतिपय न्युट्रास्युटिक कम्पनी चलिरहेको दाबी सिंहको छ । करिब २५ प्रतिशत न्युट्रास्युटिकल मात्र डाक्टरले प्रस्ताव गर्ने भए पनि ७५ प्रतिशत बिरामीले औषधि पसलमै पाउने गरेको आरोप नेपाल चिकित्सक संघका अध्यक्ष डा मुक्तिराम श्रेष्ठले लगाए । न्युट्रास्युटिकल सप्लाइ गर्ने कम्पनीहरूले चुनावमा राजनीतिक दललाई सहयोग गर्ने गरेको उनले बताए । कारबाही नहुने भएर यस्तो विकृति बढेको हो, उनले भने ।औषधि व्यवसायी संघका महासचिव रामचन्द्र शर्माले डाक्टरले पुर्जामा लेखेर न्युट्रास्युटिकल बेच्न बाध्य पारेको बताए । केही डाक्टरले ६ वटा औषधि लेख्दा ३ वटा न्युट्रास्युटिकल लेखिरहेको उनको भनाइ छ । अनावश्यक न्युट्रास्युटिकल बेचबिखन गर्न नपाइने औषधि व्यवस्था विभागका महानिर्देशक नारायणप्रसाद ढकालले बताए । विभागले यस्ता न्युट्रास्युटिकलको बिक्रीवितरण गर्न नपाइने सूचना ५ वर्षअघि नै गरेको र त्यसविरुद्घ पुनरावेदन अदालतमा परेको मुद्दामा समेत विभागकै पक्षमा निर्णय भएको उनले जानकारी दिए । त्यसयता व्यापारीले यस्ता न्युट्रास्युटिकल खाद्य तथा गुण नियन्त्रण विभागमा दर्ता गराएर भित्र्याउन थालेको ढकालको दाबी छ । यस्ता उत्पादनलाई औषधिका रूपमा लिएर सोहीबमोजिम नियमन हुनुपर्ने उनको भनाइ छ ।मुलुकमा न्युट्रास्युटिकल व्यापारिक कारणले भित्रिएको उल्लेख गर्दै डा अरुणा उप्रेतीले भनिन्, धेरै मूल्य पर्ने न्युट्रास्युटिकलमा पैसा खर्च हुँदा पुर्जामा लेखिएको एन्टिबायोटिक भने दुई दिनका लागि मात्रै किन्न बिरामी बाध्य छन् । उनी कुपोषितलाई पोषित बनाउन न्युट्रास्युटिकल नचाहिने बताउँछिन् ।अमेरिकास्थित फुड एन्ड ड्रग एडमिनिस्ट्रेसन (एफडीए) ले सन् २००७ देखि २०१६ सम्म गरेको अध्ययनमा त्यहाँ बिक्रीवितरण भइरहेका ७७६ वटा आहारपूरकमा अप्रमाणित अवयव भेटिएको फर्मासिस्ट महतले बताए । आहारपूरक (डाइटरी सप्लिमेन्ट) सुरक्षित छैनन्, उनले भने, भिटामिन बी६ र बी१२ उच्च मात्रामा लिइए फोक्सो क्यान्सरको जोखिम तेब्बर हुने विभिन्न अनुसन्धानले औंल्याएका छन् । न्युट्रास्युटिकलको उपयोगले औषधि पसललाई फाइदा र डाक्टरलाई सुविधा हुने गरेको औंल्याउँदै स्वास्थ्य राज्यमन्त्री डासुरेन्द्रकुमार यादवले भने, यो खेल अर्थ मन्त्रालयको कारण जारी छ । उद्योग र अर्थ मन्त्रालयले गर्दा स्वास्थ्यअन्तर्गत यो उत्पादनलाई राख्न सकिएको छैन । अझ डाक्टरले ५ वटा औषधि लेखे पनि बिरामी वा आफन्तले खोइ तागतको औषधि भनेर लेख्न कर गर्ने, नलेखे फार्मेसीबाट सिधै लैजाने गरेको पाइएको उनले बताए । कतिपय न्युट्रास्युटिकल नेपालमै बने पनि ब्याच नम्बर भारतको रहेको वरिष्ठ फर्मासिस्ट बाबुराम हुमागाईंले बताए । उद्योग वाणिज्य महासंघका उपाध्यक्ष उमेशलाल श्रेष्ठले औषधि व्यवस्था विभागले यस्ता न्युट्रास्युटिकलको नियमन गर्नुपर्ने बताए । नेपाल औषधि उत्पादक संघका अध्यक्ष दीपक दाहालका अनुसार न्युट्रास्युटिकलअन्तर्गतको पूरक आहार खाद्यप्रविधि तथा गुण नियन्त्रण विभागले एवं भिटामिन, मिनरल आदिको औषधि व्यवस्था विभागले नियमन गर्नुपर्छ ।"
एसिडपीडित मुस्कान अझै अस्पतालमा,"काठमाडौं (कास) एसिड आक्रमणबाट शरीरको १० प्रतिशत भाग डढेकी मुस्कान खातुनको अझै अस्पतालमा उपचार भइरहेको छ । उनको कानको संक्रमणको उपचार भइरहेको जानकारी अस्पतालले दिएको छ । पर्साको छपकैया२ की १४ वर्षीया मुस्कानको नेपाल क्लेफ्ट एन्ड बर्न सेन्टर कीर्तिपुर अस्पतालमा उपचार भइरहेको हो ।वीरगन्जस्थित त्रिभुवन उच्चमाविको कक्षा ९ मा अध्ययनरत उनलाई दुई युवकले गणेशमान चोक जाने गल्लीमा भदौ २० मा एसिड आक्रमण गरेका थिए । स्थानीय अस्पतालमा प्रारम्भिक उपचारपछि उनलाई राजधानी ल्याइएको हो । उनको अनुहारको दायाँ खण्ड, घाँटी, छाती र हात डढेको थियो । चिकित्सकका अनुसार छाती र हातको डढेको भागमा छाला हालिएको छ । उनको स्वास्थ्य स्थिति ठीक छ, उपचारमा संलग्न डा सुरेन्द्र बस्नेतले भने । कानको संक्रमण नबढे उनलाई छिट्टै डिस्चार्ज गरिने चिकित्सकले जानकारी दिएका छन् ।वरिष्ठ कन्सलटेन्ट प्लास्टिक सर्जन डा किरण नकर्मीका अनुसार धेरैजसो प्रभावितको अनुहारमै एसिड छ्याप्ने गरेको पाइएको छ । सन् २०१८ यता कीर्तिपुर अस्पतालमा एसिड आक्रमणमा परेका ८ जना बिरामी आएका छन् । तीमध्ये ३ जना प्रयोगशालामा संलग्न रहँदा आफ्नै गल्तीले पोलाइमा परेका थिए भने ४ महिला र एक पुरुष अन्य व्यक्तिको आक्रमणमा परेका थिए । एसिड आक्रमणका घटनामा प्रेम प्रकरण, रिसइबी, बदला, आतंकित पार्ने, अनुहार बिगार्ने आदि मनसाय रहेको देखिएको डा नकर्मी बताउँछन् । यसैबीच सरकारले एसिड आक्रमणमा परी घाइते भएका जेनी खड्का र मुस्कान खातुनलाई उपचार खर्च र जीवनयापनका लागि ३३ लाख रुपैयाँ राहत उपलब्ध गराउने भएको छ । मन्त्रिपरिषद्को मंगलबार बसेको बैठकले दुवै जनालाई आर्थिक सहायता प्रदान गर्ने निर्णय गरेको सरकारका प्रवक्ता सञ्चार तथा सूचना प्रविधिमन्त्री गोकुल बाँस्कोटाले जानकारी दिए ।"
निजी मेडिकल कलेजको स्वामित्व लिन आग्रह,"काठमाडौं (कास) सत्तारूढ नेकपाको भ्रातृ संगठन अनेरास्ववियुले निजी मेडिकल कलेजहरूको स्वामित्व लिएर सञ्चालन गर्न सरकारलाई आग्रह गरेको छ ।निजी मेडिकल कलेज सञ्चालकहरूले शुल्क नबढे कलेज चलाउन नसकिने उल्लेख गर्दै सरकारलाई साँचो बुझाउने चेतावनी दिएपछि अनेरास्ववियुका केन्द्रीय संयोजक ऐन महरले बिहीबार विज्ञप्ति निकालेर सरकारलाई मेडिकल कलेज जिम्मा लिन आग्रह गरेका हुन् । राज्यको नीतिनियममा बसेर चलाउन नसक्ने हो भने राष्ट्रिय चिकित्सा शिक्षा ऐनको प्रावधानसमेतलाई दृष्टिगत गर्दै त्यस्ता कलेजहरूको जिम्मा लिएर आफैं सञ्चालन गर्न वा राज्यको नीति नियम मान्ने अन्य निकायलाई सञ्चालन गर्ने जिम्मा दिन नेपाल सरकारलाई आग्रह गर्छौं, विज्ञप्तिमा भनिएको छ । अनेरास्ववियुले बढी लिएको शुल्क फिर्ता गरी तत्काल भर्ना प्रक्रिया अघि बढाउन निजी मेडिकल कलेज सञ्चालकलाई आग्रह गरेको छ । घुर्की, धम्की र वितण्डा मच्चाउन छाडेर सरकारको अग्रसरतामा भएको वार्ता र निर्णय पालना गर्नसमेत अनेरास्ववियुले ध्यानाकर्षण गराएको छ ।मनपरी ढंगले शुल्क लिएको भन्दै सरकारले कडाइ गरेपछि निजी मेडिकल कलेज सञ्चालकहरूले विद्यार्थी भर्ना नगर्ने र कलेजको साँचो सरकारलाई बुझाउने चेतावनी दिएका थिए । सरकारले चिकित्सा शिक्षाअन्तर्गत एमबीबीएस तहमा उपत्यकाभित्र ३८ लाख ५० हजार र उपत्यकाबाहिर ४२ लाख ४५ हजार रुपैयाँभन्दा बढी शुल्क लिन नपाउने मापदण्ड तय गरेको छ ।"
तिलोत्तमामा १५ अर्ब लगानी प्रतिबद्धता,"(रुपन्देही)  बुटवलबेलहिया ६ लेन सडकका ठाउँठाउँमा ठूला स्वागतद्वार । सडक, चोक, बजार जताजतै तिलोत्तमा लगानी सम्मेलनको प्रचार । बुटवल उपमहानगर र सिद्धार्थ नगरपालिकाभन्दा कान्छो नगरले गर्ने लगानी सम्मेलन कस्तो होला ? धेरैलाई चासोको विषय थियो । काठमाडौं बाहिर यस्तो कार्यक्रम भएको थिएन । तिलोत्तमा नगरपालिकाले बिहीबार सम्मेलनमार्फत स्वदेशी तथा विदेशीलाई लगानीका लागि निम्तो दिएको छ । त्यसमा स्वदेशीसहित विदेशी लगानीकर्ताले पनि उत्सुकतापूर्वक चासो देखाए । सम्मेलनपूर्व नगरपालिकाले लगानीकर्तालाई जमिन र सरकारी सेवामा सहुलियतको घोषणा गर्दै २२ क्षेत्रका लागि परियोजना प्रस्ताव गर्न आह्वान गरेको थियो । सम्मेलनमा ३० परियोजना प्रस्ताव भएका छन् । १५ अर्ब बढीको लगानी प्रतिबद्धता प्राप्त भएको नगरप्रमुख वासुदेव घिमिरले बताए । दुई कम्पनीले सम्झौता गरेका छन् । हामीले विभिन्न २२ परियोजना अघि सारेका थियौं, उनले भने, त्यसमा ३० परियोजनाको प्रस्ताव प्राप्त भएको छ । परियोजनाले प्रस्ताव गरेका विषय र क्षेत्र अध्ययन गरेर नगरपालिकाले सम्झौता गर्नेछ । उनका अनुसार कृषि, पर्यटन, यातायात, सेवालगायतका क्षेत्रमा लगानीकर्ताले बढी प्रस्ताव गरेका छन् । प्रस्तावित परियोजना ५० लाखदेखि १ अर्ब रुपैयाँसम्मका छन् ।लगानीकर्ताको प्रस्ताव, नगरपालिकाको उद्देश्य र गर्न सक्ने साझेदारीताका लागि नगरपालिकाले घिमिरेकै संयोजकत्वमा विज्ञसहितको परियोजना अध्ययन तथा विश्लेषण समिति बनाएको छ । समितिले प्रस्ताव अध्ययन गर्ने र लगानीकर्तालाई सुरक्षासहितको लगानी ग्यारेन्टी गरेर अबको ६ महिनाभित्र प्रस्तावित परियोजनामा सम्झौता गरिने उनले बताए । बिहीबार लगानीसम्मेलनकै अवसरमा नगरपालिकाले यूकेएडको सीप परियोजनासँग नगरपालिकालको साझेदारितामा प्राविधिक दक्ष जनशक्ति उत्पादन गर्ने गरी सम्झौता गरेको छ । त्यसमा चालु वर्षमै १ करोड लगानी हुनेछ । त्यस्तै नेपाल बैंक लिमिटेडसँग पनि सम्झौता भएको छ । सम्झौताअनुसार बैंकले विपन्न, महिला, सीमान्तकृत समुदाय र वैदेशिक रोजगारीबाट फर्किएका युवालाई नगरपालिकाको सिफारिसका आधारमा सहुलियत कर्जा दिनेछ । सम्मेलनमार्फत भारत, चीन र बंगलादेशका लगानीकर्ताले पनि चासो देखाएका छन् । उनीहरू सौर्य ऊर्जा, फोहोरमैला व्यवस्थापन, ठूला होटल र प्रविधिका क्षेत्रमा लगानी गर्न इच्छुक देखिएको घिमिरेले बताए । सम्मेलनको पूर्वप्रधानमन्त्री एवं नेकपाका अध्यक्ष पुष्पकमल दाहालले उद्घाटन गरेका थिए । नगरपालिकाले कृषि, पूर्वाधार, शिक्षा, स्वास्थ्य, यातायात, प्रविधिलगायत २२ क्षेत्रमा प्रस्ताव आह्वान गरेको थियो । पूर्वाधारतर्फ तिलोत्तमा ढात्रेवास एकीकृत पर्यटकीयस्थलदेखि तिलोत्तमा रिङरोड रेल्वे सेवासम्मका परियोजना थिए । नगरपालिकाले प्रस्तावित परियोजनाका लागि लगानीकर्ताको प्रस्ताव, त्यसको प्रतिफल र सम्भावना अध्ययन र विश्लेषण गरेर ३० देखि ४० वर्षसम्मका लागि विभिन्न सुविधा प्रदान गर्नेछ ।त्यसका लागि पहिलो प्राथमिकतामा जग्गा व्यवस्थापनलाई राखेर भूउपयोग नीति तयार गरेको छ । नीतिअनुसार खेतीयोग्य, बस्ती विकास र उद्योग क्षेत्र गरी तीन चरणमा वर्गीकरण गरिएको छ । नगरपालिकाका प्रवक्ता सुरेन्द्र श्रीका अनुसार अहिले पनि नगरपालिकाभित्र ९ सय ५६ बिघा सार्वजनिक जग्गा छ । उद्योगको प्रकृति हेरेर सरकारी जग्गा उपलब्ध गराउने गरी कार्यविधि बनाइएको छ । नगरपालिकाभित्र उद्योगले जग्गा खरिद गरेर उद्योग स्थापना गर्न सक्ने अवस्था न्यून छ । त्यसैले सबै उद्योगका लागि नगरपालिकाले प्रतिकट्ठा ५ हजार रुपैयाँ मात्र भाडा लिने नीति बनाएको छ ।लगानी सम्मेलनमार्फत उद्योग स्थापनामा सम्झौता गर्ने कम्पनी वा उद्योगलाई लगानीको क्षेत्र, उद्योगको प्रकृति र रोजगारीको अवस्थाका आधारमा विभिन्न छुट दिएको छ । नगरपालिकाका प्रमुख प्रशासकीय अधिकृत कृष्णप्रसाद सापकोटका अनुसार न्यूनतम ५० जनासम्मलाई रोजगारी दिने उद्योग तथा परियोजनालाई पाँच वर्षसम्म व्यावसायिक करमा ५० प्रतिशत छुट, तीन सयलाई रोजगारी दिने उद्योगलाई १० वर्षसम्म व्यावसायिक करमा ७५ प्रतिशत छुट र ५ सयसम्म रोजगारी दिने उद्योग वा परियोजनालाई १२ वर्षसम्म करमा ९० प्रतिशत छुट दिनेछ । ५ सयभन्दा बढी रोजगारी दिने परियोजनालाई १५ वर्षसम्म व्यावसायिक कर छुट दिइनेछ । करसँगै जमिन प्राप्ति, विद्युत्, सडकलगायतमा पनि नगरपालिकाले नै सबै सहयोग गर्नेछ, उनले भने, कृषिजन्य उत्पादनसँग सम्बन्धित उद्योगलाई थप सुविधा छन् । त्यस्तै कृषिमा आधारित दुग्ध उद्योग, माछाका भुरा उत्पादन, मत्स्यपालन, प्रशोधन एवं प्याकेजिङ, कोल्डस्टोरलगायत परियोजनालाई स्थापनाको सात वर्षसम्म व्यावसायिक कर, नक्सा पासमा ५० प्रतिशत छुट हुनेछ । फोहोरमैला व्यवस्थापन उद्योगलाई ७ वर्षसम्म कर छुट, नक्सा पास दस्तुरमा ६० प्रतिशत, पर्यटन प्रवर्द्धन र मनोरञ्जनसँग सम्बन्धित परियोजनालाई ५ वर्षसम्म व्यावसायिक कर छुट र नक्सा पास दस्तुरमा ५० प्रतिशत छुट दिने नीति रहेको उनले बताए । उद्योगको दर्ता प्रक्रियालगायत कामको समन्वयका लागि नगरपालिका आफैंले कर्मचारी उपलब्ध गराएर सहयोग गर्नेछ । सम्मेलनमा पत्रकार नारायण वाग्लेले प्रदेशका अर्थमन्त्रीसँग प्रदेशका लगानीका क्षेत्र, तयार गरेका योजना र सम्भावनाका विषयमा छलफल चलाएका थिए । छलफलमा सहभागी गण्डकी प्रदेशका आर्थिक मामिला तथा योजनामन्त्री किरण गुरुङले सम्मेलनले कनेक्टिभिटीलाई पनि प्राथमिकतामा राख्नुपर्ने सुझाव दिए । अब हरेक प्रदेश र स्थानीय तहले कनेक्टिभिटीलाई आधार बनाएर लगानी प्रवर्द्धन गर्नु जरुरी छ, उनले भने, लुम्बिनी र पोखरा त्यसका लागि उपयुक्त सम्भावनासहितका क्षेत्र हुन् । सुदूरपश्चिम प्रदेशका आर्थिक मामिला तथा योजनामन्त्री झपटबहादुर बोहराले कृषि, उद्योग, पर्यटन, लघु जलविद्युत्लगायत क्षेत्रमा यस्ता लगानी सम्मेलनले दुवै तहका सरकारका लागि उत्साह थप्ने बताए । परियोजनाको विश्लेषणकै समयमा त्यसको सम्भावना र दिगोपनमा पर्याप्त ध्यान दिनुपर्ने उनले बताए । सम्भावना प्रचुर छन्, उनले भने, सबैभन्दा महत्त्वपूर्ण क्षेत्र पहिचान र त्यसको दिगोपना हो, त्यो सही पहिचान र विश्लेषण हुन सके लगानी सम्मेलनले समृद्धिमा ठूलो योगदान गर्नेछ ।संघीय सरकारका अर्थमन्त्री युवराज खतिवडाले लगानीको वातावरणका लागि सरकारले ऐन कानुन तयार गरिसकेको बताए । उनले स्थानीय तहलाई भूउपयोग नीति तयार गरेर अघि बढ्न सुझाव दिए । लगानीमैत्री वातावरणका लागि संघ, प्रदेश र स्थानीय सरकारबीच सहकार्य जरुरी छ, उनले भने, स्थानीय तहको भूउपयोग नीतिले लगानीकर्तालाई थप आकर्षित गर्नेछ । पूर्वप्रधानमन्त्री एवं नेकपाका अध्यक्ष पुष्पकमल दाहालले बुद्ध जन्मस्थल लुम्बिनी, बेलहिया नाका, अन्तर्राष्ट्रिय गौतम बुद्ध विमानस्थललगायतका पूर्वाधारले पनि तिलोत्तमाको लगानी सम्मेलनले समग्र देशकै समृद्धिमा योगदान दिने बताए । नीतिगत सुधार, ऐन नियम संशोधन गर्दै सरकारले पनि लगानीमैत्री वातावरण तयार गर्दै छ, उनले भने, सरकार लगानीको सुरक्षा र प्रतिफल प्राप्तिको स्वतन्त्रतालाई ग्यारेन्टी गर्दै अघि बढेको छ । सरकार लगानीमैत्री वातावरणका लागि ऐन कानुन निर्माणसँगै अप्ठ्यारा भएका कानुनलाई संशोधन गर्दै पूर्वाधार निर्माणमा लागेको बताए । प्रदेश ५ का मुख्यमन्त्री शंकर पोखरेलले राजनीतिक, वित्तीय, यातायात पूर्वाधारका हिसाबमा देशकै मध्यभागमा रहेको रूपन्देही र रूपन्देहीको मध्यभागमा रहेको तिलोत्तमा लगानीका लागि अग्रणी रहेको बताए । रूपन्देही औद्योगिक र व्यावसायिक लगानीका लागि प्रचुर सम्भावना बोकेको क्षेत्र हो, उनले भने, यहाँ गरिएको लगानीले ढुक्कले प्रतिफल प्राप्त गर्न सकिने र लगानीको सुरक्षाको ग्यारेन्टी प्रदेश सरकारले गर्नेछ ।"
थन्किए ८ विधेयक,"(काठमाडौं)  संघीय संसद् सचिवालयमा दर्ता भएका ८ विधेयक र ४ सन्धिसम्झौता सदनमा पेसै नभई विधेयक शाखामा थन्किएका छन् । वैशाख १६ देखि असोज २ सम्म करिब साढे ४ महिना चलेको चौथो अधिवेशनमा ती विधेयक र सन्धिसम्झौताले सदनमा प्रवेश पाएनन् ।चौथो अधिवेशनमा दुवै सदनमा एक सन्धिसहित ४१ विधेयकले प्रवेश पाएका थिए, जसमध्ये १८ विधेयक पारित भए । दुवै सभा र तिनका समितिमा गरी २३ विधेयक विचाराधीन छन् । संसद्मा पेसै नभएका ८ विधेयकमा शान्ति सुरक्षा, राष्ट्रिय प्राथमिकता प्राप्त आयोजनासम्बन्धी, राष्ट्रिय सुरक्षा परिषद् र मानवअधिकार आयोग (पहिलो संशोधन), सार्वजनिक ऋण व्यवस्थापन, बैंक तथा वित्तीय संस्था ऐन (बाफिया) २०७३ लाई पहिलो संशोधन गर्न बनेको विधेयक, नेपाल राष्ट्र बैंक ऐन ०५८ लाई संशोधन गर्न बनेको विधेयक र धितोपत्रसम्बन्धी ऐन २०६३ लाई संशोधन गर्न बनेको विधेयक छन् ।मानवअधिकार विधेयक चौथो अधिवेशन सुरु हुनुअघि वैशाख ११ मा दर्ता भएको थियो । शान्ति सुरक्षा विधेयक, राष्ट्रिय प्राथमिकता प्राप्त आयोजनासम्बन्धी विधेयक, राष्ट्रिय सुरक्षा परिषद् विधेयक तेस्रो अधिवेशनका क्रममा दर्ता भएका थिए । चालु अधिवेशनमा अर्थसम्बन्धी चार विधेयक दर्ता भए । सार्वजनिक ऋण व्यवस्थापन, बाफिया, राष्ट्र बैंक र धितोपत्रसम्बन्धी विधेयक भदौ २५ मा संसद् सचिवालयमा दर्ता भएका थिए । संसद् सचिवालयका सचिव ध्रुवप्रसाद घिमिरेका अनुसार सरकारले आवश्यकताअनुसार विधेयक ल्याउने भएकाले उसैको तदारुकतामा सदनमा पेस हुने या नहुने परम्परा रहेको बताए । सिद्धान्ततः विधेयक दर्ता गरेपछि अगाडि जानुपर्ने हुन्छ, उनले भने, तर व्यावहारिक रूपमा जसले विधेयक ल्यायो, उसैले चासो दिए मात्र अघि बढ्छन् । मानवअधिकार विधेयक, शान्ति सुरक्षा विधेयक र राष्ट्रिय सुरक्षा परिषद् विधेयक तिनमा रहेका विवादित प्रावधानका कारण अघि बढ्न सकेनन् । अर्थ मन्त्रालयले दर्ता गरेको सार्वजनिक ऋण, बाफिया, राष्ट्र बैंक र धितोपत्रसम्बन्धी विधेयक अधिवेशन अन्त्य हुने बेला दर्ता भएकाले सदनमा प्रवेश पाएनन् । संसद् नियमावलीअनुसार दर्ता भएका सरकारी विधेयक पाँच दिनपछि र गैरसरकारी विधेयक सात दिनपछि संसद्मा पेस हुन योग्य हुन्छन् ।सचिवालयमा दर्ता भएर थन्किएका सन्धिसम्झौतामा क्योटो अभिसन्धिको दोहा संशोधन, सुक्खा बन्दरगाहसम्बन्धी अन्तरसरकारी सम्झौता, विश्व पर्यटनको विधानको धारा ३८ को संशोधन प्रस्ताव, नेपाल सरकार र अमेरिकी सहयोग नियोगबीच भएको आर्थिक सहयोगसम्बन्धी सम्झौतापत्र छन् । अन्तरदेशीय संगठित अपराधविरुद्धको महासन्धिअन्तर्गत पालेर्मो प्रोटोकल भने राष्ट्रिय सभामा पेस भएको छ ।"
भागबन्डा नमिल्दा नियुक्तिमा ढिलाइ,"(काठमाडौं)  सत्तारूढ नेकपाभित्र भागबन्डा नमिल्दा विश्वविद्यालयहरूमा पदाधिकारी नियुक्तिमा ढिलाइ भइरहेको छ । उपकुलपति चयनका निम्ति शिक्षामन्त्री गिरिराजमणि पोखरेलको संयोजकत्वमा ७ विश्वविद्यालयका लागि अलगअलग पदाधिकारी छनोट कार्यदल (सर्च कमिटी) गठन भएको छ । त्रिविसहित केही विश्वविद्यालयका निम्ति कमिटीले नामसमेत सिफारिस गरिसकेको छ । विश्वविद्यालयका कुलपति तथा प्रधानमन्त्री केपी शर्मा ओलीनिकट प्राध्यापकले आफूअनुकूल व्यक्तिलाई मात्र सिफारिस गरेर नियुक्तिको अडान लिएपछि प्रक्रिया अघि बढ्न नसकेको जानकारी स्रोतले दिएको छ । हामीले त्रिविलगायत केही विश्वविद्यालयका निम्ति उपयुक्त नाम प्रधानमन्त्रीज्यूलाई सिफारिस गरिसकेका छौं, प्रधानमन्त्रीनिकट एक प्राध्यापकले भने, तिनैमध्येबाट नियुक्ति हुनेमा ढुक्क छौं तर गुटबन्दीका कारण ढिलाइ भएको बुझेका छौं ।सिफारिस गरिएकामध्ये ओली र अर्का अध्यक्ष पुष्पकमल दाहालनिकटलाई मात्रै प्राथमिकता दिइएको स्रोतले उल्लेख गरेको छ । उपकुलपतिका लागि अघि सारिएका नाममा माधवकुमार नेपाल र झलनाथ खनालले असन्तुष्टि जनाएको स्रोतको दाबी छ । त्रिवि र संस्कृत विश्वविद्यालयको सर्च कमिटीको म्याद भदौ २० गते सकिइसके पनि पदाधिकारी नियुक्ति हुन सकेको छैन । अधिकांशको चासो त्रिविमा रहेको र त्यहाँ प्रधानमन्त्रीनिकट प्राध्यापक नियुक्त हुनुपर्ने अडान ओलीनिकट प्राध्यापकको छ । सर्च कमिटीका संयोजक शिक्षामन्त्री पोखरेल यस विषयमा बोल्न चाहेका छैनन् । मन्त्रालयका सचिव महेशप्रसाद दाहालले सर्च कमिटीको बैठक बस्न नसकेको बताए । उपकुलपति नियुक्तिका निम्ति गठित सर्च कमिटीको एकदुइटाबाहेक बैठक बस्न सकेको छैन, सर्च कमिटीका सदस्यसचिवसमेत रहेका दाहालले भने, चाँडै बस्ला तर यकिन भन्न सक्ने स्थिति छैन ।भदौ ५ बाट पाँचवटा र असोज ६ बाट थप दुई विश्वविद्यालयका उपकुलपतिको पदावधि सकिएको छ । त्रिविमा रेक्टर सुधा त्रिपाठीलाई बढीमा तीन महिनाका निम्ति उपकुलपतिको जिम्मेवारी दिइएको छ । उनले रेक्टरको जिम्मेवारी मानविकी संकायका डिन शिवलाल भुसाललाई दिएकी छन् । नेपाल संस्कृत, कृषि तथा वन विज्ञान, सुदूरपश्चिम, पूर्वाञ्चल विश्वविद्यालयमा कामु उपकुलपतिको जिम्मेवारी दिइएको छ । पोखरा विश्वविद्यालयमा भदौ मसान्तसम्म बुद्धिराज जोशीलाई कामु दिइएको थियो, अहिले रिक्त छ । मध्यपश्चिम विश्वविद्यालयमा मस्तबहादुर गरन्जालाई यही असोज ७ गतेबाट कामु जिम्मेवारी दिइएको छ । विश्वविद्यालय अनुदान आयोगका अध्यक्ष भीमप्रसाद सुवेदी कृषि तथा वन विश्वविद्यालय सर्च कमिटीका सदस्य छन् । सर्च कमिटीको बैठक एकपटक मात्र बस्यो, अन्य विश्वविद्यालयबारे आफूलाई जानकारी नरहेको उल्लेख गर्दै उनले भने, त्यसपछि बैठक बोलाइएको छैन । प्रक्रिया अघि बढ्न सकेको छैन । प्रधानमन्त्री ओलीनिकट अर्का प्राध्यापकले भने, चिनियाँ राष्ट्रपतिको नेपाल भ्रमणअघि विश्वविद्यालयमा पदाधिकारी नियुक्त होलान् जस्तो छैन, उनले भने, प्रधानमन्त्रीको कार्यव्यस्तताले मंसिर, पुसतिर मात्रै नियुक्ति हुने सम्भावना देखिन्छ ।"
अर्मपर्मबाटै ठडियो बस्ती,"(गोरखा)  दुई र तीनकोठे घर । गाउँ सुहाउँदो पूर्वाधार । प्रत्येक घरमा सुधारएिको चुलो । उज्यालोका लागि राखिएका सोलार प्यानल । एक घर एक धारासँगै भाँडा धुने स्ल्याब र शौचालय । यो हो, आरुघाट गाउँपालिका ४ थुमीस्थित जामुने । यति बेला गाउँको मुहार फेरिएको छ । दलित समुदायको बाहुल्य रहेको बस्तीका स्थानीयले आफ्नै सक्रियतामा घर ठडयाएका हुन् अर्मपर्म गरेर । ढुंगा र खरले छाएको पुरानो बस्ती भूकम्पबाट खण्डहर बनेको थियो । स्थानीयको आर्थिक अवस्था कमजोर थियो, जसका कारण उनीहरूले भूकम्पपछिका ३ वर्ष गोठ र टहरोमै बिताए । भूकम्पअघि गाउँमा मोटरबाटो थिएन । १५ मिनेट हिँडेपछि मात्र सडक पुगिन्थ्यो । यसबाट दिग्दार स्थानीयले प्रतिघरधुरी १५ सय रुपैयाँ उठाए । एक किलोमिटर सडक खने । नपुगेको रकम गाउँ पुगेका गैरसरकारी संस्थाले सघाए । दारेगौडा चौतारामा पुगेको सडक गाउँमै पुगेपछि निर्माण सामग्री ढुवानीमा सहज भयो । भूकम्पपछि घर बनाउन सरकारले ३ लाख रुपैयाँ अनुदान दिएको थियो । निर्माण सामग्री किन्न र ढुवानीमै त्यो रकम खर्च हुने भएपछि अपुग रकम जुटाउने आँट कसैको थिएन । दुईकोठे घर बनाउन कम्तीमा ६ लाख र तीनकोठेका लागि १० लाख रुपैयाँसम्म लाग्ने मंगलबहादुर विश्वकर्माले बताए । अनुदान ३ लाख आउँथ्यो, बाँकी रकम पत्याउने कोही थिएन, उनले भने, सधैंभरि टहरोमा बसिसाध्य पनि लागेन । भौगोलिक विकटता र गरिबी घर ठडाउन उनीहरूका मुख्य चुनौती बनेर आए । त्यसपछि स्थानीय भेला भए, जुक्ति निकाले । आलोपालो घर निर्माण गर्न कस्सिए । ४९ घरले अर्मपर्मका लागि ६ समूह बनाए । अनि काममा खटिए । हाम्रो समूहमा ७ जना थियौं, टीकाराम नेपालीले भने, सुरुमा भत्किएको घरका ढुंगा र काठपात आलोपालो गरेर पन्छायौं । सामूहिक रूपमा काम गरेकै कारण समय कम लागेको उनीहरूको अनुभव छ । एउटा घर पन्छाउन १२ जना खेताला लागे, उनले भने । दुई वर्षअघि राजु विकले सबैभन्दा पहिले जग खने । जगको काम सक्दै गर्दा बुद्घिबहादुर नेपालीको घरको काम थालियो । क्रमशः समूहमा आबद्घ भएकाको घर निर्माणमा गाउँले खटिए । खाजाको व्यवस्था घरधनीले गर्नुपर्ने नियम बनायौं, राजुले भने, जसले पहिला खाजाको पैसा जुटाउन सक्यो, उसको घरमा पहिले काम भयो । जग खन्ने, ढुंगा बोक्ने, माटो मुछ्ने आदि काममा महिला पनि खटिए । एउटा घरको जगको काम सक्यो, अर्को घरमा सुरु गर्यो, एउटामा जगको काम सकिँदै गर्दा अर्को घरमा गारो लगाउने तयारी अवस्थामा हुन्थ्यो, राजुले भने, गारो लगाउनेदेखि छाना छाउनेसम्मका काम अर्मपर्ममै सकियो । सबै घरमा बराबरी दिन काम गरेको सोना थापाले जानकारी दिइन् । एउटा घरमा कति दिन लाग्दो रहेछ भनेर हिसाबचाहिँ राख्यौँ, उनले भनिन्, गारो लगाउने, काठको काम गर्ने र सुर बनाउने काम जान्ने एकएक जना समूहमा राखेका थियौँ । योजना बनाएर अर्मपर्म थालेको २ वर्ष नबित्दै ४९ घर ठडिए । ४२ घर दुईकोठे र ७ घर तीनकोठे बनेका छन् । अहिले भूकम्पपीडित टहरोको कष्टकर बसाइ सकेर नयाँ घरमा सरेका छन् । छाप्रोमा ३४ वर्ष बस्दा आत्तिइसकेका थियौं, वीरबहादुर विकले भने, पानी आए बिचल्ली, रखनधरन गर्ने र सुत्ने एकै ठाउँ, साह्रै दुःख पाइयो, बनिसकेको घरमा सर्न किन ढिला गर्नु ? अर्मपर्म गर्दा ऋणको भार नथपिएको उनले बताए । दुईकोठे घर बनाउन ३४ लाख रुपैयाँ ऋण लाग्थ्यो, उनले भने, यहाँका मान्छेको मुख्य आयस्रोत भनेको मजदुरी हो, ऋण गर्ने आँट कसैको थिएन । यो जुक्ति नलगाएको भए अहिलेसम्म छाप्रोमै हुन्थ्यौं । पर्याप्त जमिन पनि कसैको नरहेकाले ज्याला मजदुरी गरेर छाक टार्नुको विकल्प नरहेको उनले गुनासो गरे । वर्षभरि दुःख गर्यो, एक महिना पनि खान पुग्दैन, उनले भने । भूकम्पपछिका वर्ष टहरोमा कष्टकर बसाइ अन्त्य गर्न पनि घर निर्माणको विकल्प नरहेको मंगलबहादुर बताउँछन् । कोलकाता गएर कमाएर ल्याएको पैसाले बनाएको ढुंगाको छाना भएको २२ हातको घर गज्जबको थियो, भूकम्पले भत्काएपछि पन्छाउनै एक महिना लाग्यो, उनले भने, घर नहुँदा जस्तो दुःख केही नहुने रहेछ, खानेकुरा सबै भूकम्पले पुर्यो, सुरुको वर्ष फाँडो खाएर टहरोमा बस्नुपर्यो । अब छाना भएपछि खानाको पीर हुन्न । बस्तीमा आयआर्जनका कार्यक्रम सुरु भएका छन् । प्रत्येक घरमा डाले घाँस र कागतीका बिरुवा लगाइएको छ । एक घरले कम्तीमा १० वटा कुखुरा पालेका छन् । एक परिवारलाई चाहिने तरकारी आफैं उत्पादन गरेका छन् । धूवाँ नहुने सुधारिएको चुलो सबैका घरमा छन्, स्थानीय सन्तमाया विश्वकर्माले भनिन्, दाउरा पनि कम लाग्ने, चुलो साह्रै सजिलो लाग्यो । ४९ मध्ये ३९ घर दलित र बाँकी जनजातिका हुन् । प्राविधिक हिसाबे गुणस्तरीय र सुन्दर बस्ती बनेको पुनर्निर्माण प्राधिकरण जिल्ला आयोजना कार्यान्वयन इकाई अनुदान व्यवस्थापन तथा स्थानीय पूर्वाधार कार्यालय गोरखाका प्रमुख रामशरण आचार्यले बताए । अन्य गाउँमा एककोठे घर बने पनि यहाँ भने एककोठे घर एउटै नरहेको उनको भनाइ छ । पहिलेभन्दा सुन्दर बस्ती बस्यो, घर एउटा परिवारलाई गुजारा गर्न मिल्ने खालको छ, उनले भने । शौचालय, सोलार प्यानल र खानेपानीको सुविधासहितको बस्ती वातावरणीय हिसाबले पनि उपयुक्त रहेको उनको तर्क छ ।"
आइतबारदेखि रुट परमिट खुला,"(काठमाडौं)  यातायात व्यवस्था विभागले चाडपर्वलाई लक्ष्य गरी यात्रुवाहक सवारी साधनका लागि बाटो इजाजत पत्र (रुट परमिट) खुला गर्ने भएको छ । विभागले आगामी आइतबारदेखि १९ गतेसम्मका लागि इजाजत पत्र खुला गरेको हो । चाडपर्वमा उपत्यका आवतजावत गर्ने यात्रुको आगमनलाई सहज र व्यवस्थित बनाउन रुट परमिट खुला गरेको विभागका महानिर्देशक गोगनबहादुर हमालले बताए । अन्य समयमा निश्चित रूपमा मात्र सवारी साधन गुड्छन्, उनले भने, चाडपर्वको समयमा इजाजत पत्र खुला गर्दा जुन सवारी साधन जता पनि जान पाउने भएपछि यात्रुलाई थप सहज हुन्छ । इजाजत पत्र खुला भएसँगै सवारी चालकले यात्रुलाई सहज रूपले गन्तव्यमा पुर्याउन र ल्याउनका लागि पालो पर्खनुनपर्ने उनले बताए । इजाजत पत्र खुला भएसँगै चाडबाडको समयमा यात्रुलाई सुरक्षित गन्तव्यमा ल्याउन तथा लैजान सहज हुन्छ ।यात्रुको आवागमन र ट्राफिक व्यवस्थापनमा थप समस्या ल्याउने भन्दै काठमाडौं भित्रिने मल्टी एक्सल ट्र्याक्टर ट्रेलरलाई रोक लगाएको छ । ठूला सवारी साधन बाटोमा गुड्दा साना सवारी साधनले बाटो नपाउनेलगायत समस्या हुने भन्दै विभागले असोज १२ देखि १९ सम्मका लागि चितवनको नारायणघाटदेखि आवागमनमा रोक लगाएको जनाएको छ ।"
यामाहाको दसैं योजना,काठमाडौं (कास) यामाहाको नेपालस्थित एक मात्र आधिकारिक वितरक मोरङ अटो वर्क्सले दसैंको चहलपहल सुरु भएसँगै एक्सचेन्ज एन्ड अपग्रेड योजना ल्याएको छ । यस योजनाअन्तर्गत यामाहा बाइकसँग जुनै ब्रान्डको प्रयोगमा आइसकेका बाइकहरू साट्न सकिनेछ र यामाहासँगै आफ्नो स्टाइल स्तरोन्नति गर्ने अवसर प्राप्त हुने जनाइएको छ । देशभर छरिएर रहेका सबै यामाहा सोरुमहरूमा यो योजना असोज ६ गतेदेखि प्रारम्भ भइसकेको र असोज १३ गतेसम्म लागू हुने मोरङ अटो वर्क्सका बजार व्यवस्थापक विक्रम शर्मा पौडेलले जानकारी दिए । पुराना जुनै ब्रान्डका टुह्वीलरहरूको न्यूनतम मूल्यांकन ३० हजार रुपैयाँभन्दा कम नहुने र प्रचलित बजार मूल्यभन्दा १५ हजार थप गरेर मूल्यांकन गरिने पनि जनाइएको छ ।
नक्साल र डल्लुमा सुजुकीका सोरुम,"काठमाडौं (कास) सीजी अटोमोटिभ्स डिभिजनअन्तर्गतको सीजी होल्डिङ्स तथा सुजुकी फोर ह्वीलर्स नेपालले हालै काठमाडौंको नक्सालमा आधिकारिक सोरुमको शुभारम्भ गरेको छ । उक्त सोरुमको सुजुकी मोटर कर्पोरेसन, जापानका प्रबन्ध अधिकारी किन्जी साइतो र सीजी होल्डिङ्सका अध्यक्ष तथा प्रबन्ध निर्देशक अरुण चौधरीले सामूहिक रूपमा उद्घाटन गरेका थिए । यस्तै डल्लुमा पनि सुजुकीको सर्भिस सेन्टर सञ्चालनमा आएको छ । डल्लुमा सञ्चालनमा ल्याइएको सर्भिस सेन्टर विशाल क्षेत्रमा फैलिएको छ ।"
भक्तपुरमा फुड टिच मेला,"काठमाडौं (कास) भक्तपुरको सल्लाघारी चौरमा बुधबारदेखि चारदिने अन्तर्राष्ट्रिय फुड टिच मेला सुरु भएको छ । नेपाल सरकार, चेम्बर अफ कमर्सलगायत विभिन्न संघसंस्थाको सहयोगमा सुरु भएको मेलाको मुख्य आयोजक ओलप्पिया रहेको छ । मेलामा विभिन्न मुलुकका १ सय ७७ वटा स्टलहरू राखिएको संयोजक किशोर भट्टराईले जानकारी दिए ।"
एनआईसीको रेमिट्यान्स सेवा,काठमाडौं (कास) एनआईसी एसिया बैंकले ओके रेमिट जापानसँगको सहकार्यमा इनवार्ड रेमिट्यान्स सेवाको सुरुवात गरेको छ । ओके रेमिटमार्फत जापानमा रहेका नेपालीहरूले स्वदेशमा रहेका आफन्त वा अन्य व्यक्तिहरूले भुक्तानी पाउने गरी पठाएको विप्रेषण रकम यस बैंकका देशभर फैलिएका शाखाहरूबाट पाउनेछन् । यस्तै नजिकिँदो चाडपर्वको अवसरमा जापानमा रहेका नेपालीहरूले असोज महिनाभर ओके रेमिट जापानबाट एनआईसी एसिया रेमिटमार्फत भुक्तानी हुने गरी नेपालमा निःशुल्क रकम पठाउन सक्ने व्यवस्था मिलाइएको बैंकले जनाएको छ । बैंकले पोखराको बाझापाटन र वीरगन्जको पावर हाउसचोकमा नयाँ शाखा सञ्चालनमा ल्याएको पनि जनाएको छ ।
माइका मार्बल पेन्ट बजारमा,काठमाडौं (कास) जापानको हेल्थी होम पेन्ट केएनपीले आफ्नो नवीनतम उत्पादन माइका मार्बल एक्सटिरियर पेन्टलाई नेपाली बजारमा भित्र्याएको छ । होटल हायात रिजेन्सीमा आयोजित डिलर मिटको अवसर पारेर केएनपीले माइका मार्बल पेन्ट लन्च गरेको हो । सामान्यतया मौसममा हुने परिवर्तनले घरको बाहिरी रङलाई चर्काउने समस्यालाई मध्यनजर गर्दै केएनपीले नेपालमा इलास्टो टफ प्रविधिद्वारा निर्मित माइका मार्बल पेन्ट ल्याएको जनाएको छ । यस पेन्टमा इलास्टिकजस्तै तन्किने गुण भएकाले यसले घरको बाहिरी पेन्टलाई घाम पानी जस्ता मौसमीय समस्याहरूबाट सुरक्षित राख्ने दाबी कम्पनीले गरेको छ ।
गण्डकी अब मेगा बैंकमा,"काठमाडौं (कास) मेगा बैंक नेपालले गण्डकी विकास बैंकलाई प्राप्ति गर्ने सैद्धान्तिक सहमति भएको छ । मेगा बैंक सञ्चालक समितिका अध्यक्ष भोजबहादुर शाह र गण्डकी विकास बैंकका सञ्चालक समिति अध्यक्ष सुशील गौचनले दुवै बैंकका सञ्चालक समितिका सदस्यहरूलगायत प्रमुख कार्यकारी अधिकृतहरूको रोहवरमा बुधबार सैद्धान्तिक सहमति पत्रमा हस्ताक्षर गरेका छन् । यो प्राप्तिपश्चात् मेगा बैंकको पुँजी, व्यवसायको आकारका साथसाथै शाखा सञ्चालनमा वृद्धि भई क वर्गको वाणिज्य बैंकका रूपमा स्थापित हुने मेगा बैंकका अध्यक्ष शाहले बताए ।"
लिभोनको स्याम्पु शृंखला,"काठमाडौं (कास) लिभोनले दक्षिण एसियामै पहिलोपटक नेपालमा सल्फेट र पाराबेन नभएका स्याम्पु र कन्डिसनरहरूको शृंखला प्रस्तुत गरेको छ । लिभोनको यो प्रस्तुति विश्वव्यापी प्रचलनमा रहेको सल्फेट र पाराबेनरहित सौन्दर्य उत्पादनहरूकै सिलसिला भएको बताइएको छ । सल्फेटहरूले गर्ने सफाइ कठोर हुन्छ, जसले कपाललाई यसको प्राकृतिक तेलबाट वञ्चित पार्न सक्छ । तिनलाई सुख्खा बनाउँछ र चुँडिने टुक्रिन उन्मुख हुन्छ । पाराबेनहरू रक्षाशील हुन्छन्, जुन कार्सिनोजेन्सको रूपमा स्क्यानरअन्तर्गत हुन्छन् ।"
ज्योति लाइफको एजेन्सी अवार्ड्स,"काठमाडौं (कास) ज्योति लाइफ इन्स्योरेन्स कम्पनीले आफ्नो दोस्रो वार्षिकोत्सवको अवसरमा आव ०७५७६ मा उत्कृष्ट व्यवसाय गर्ने देशभरिका अभिकर्ताहरूको प्रोत्साहन र सम्मानस्वरूप एजेन्सी अवाडर््स नाइट दोस्रो संस्करण सम्पन्न गरेको छ । उक्त कार्यक्रममा कम्पनीका ब्रान्ड एम्बेसडर तथा नायक राजेश हमाल, कम्पनी सञ्चालक समितिका पदाधिकारी, कम्पनीका कर्मचारी तथा उत्कृष्ट व्यवसाय प्रदान गर्ने देशभरका ३०० भन्दा बढी अभिकर्ताहरूको उपस्थिति थियो । कार्यक्रममा कम्पनीले ज्योति थ्री२० धन बहार नयाँ जीवन बिमा योजनाको औपचारिक रूपमा शुभारम्भसमेत गरेको छ ।"
होन्डाको 'ड्रिम एक्सचेन्ज',"काठमाडौं (कास) नेफालका लागि होन्डा मोटरसाइकल तथा कारको आधिकारिक बित्रेता स्याकार ट्रेडिङ कम्पनीले तीन दिनका लागि होन्डा ड्रिम एक्सचेन्ज योजना ल्याएको छ । असोज ९, १० र ११ गते होन्डा कार सोरुम, रिङरोड धोबीघाटमा हुने एक्सचेन्ज योजनामा आफ्नो कुनै पनि पुरानो कारसँग नयाँ होन्डा कार एक्सचेन्ज गर्न सकिनेछ । यस योजना अविधि भर होन्डाका ग्राहकहरूले एक्सचेन्जमा विभिन्न सुविधाका साथै आकर्षक एक्सचेन्ज बोनससमेत प्राप्त गर्न सक्ने जारी प्रेस विज्ञप्तिमा उल्लेख छ । यस योजनाअन्तर्गत ग्राहकहरूले होन्डाको दसैं योजनाअन्तर्गतका उपहार तथा सुविधाहरूका साथै ९५ प्रतिशतको ब्याजदरमा ७० प्रतिशतसम्मको फाइनानसिङ सुविधा १ लाख रुपैयाँसम्मको आकर्षक बोनस एक्सचेन्ज, ५० हजारसम्मको आकर्षक लोयालिटी बोनस तथा टेस्ट ड्राइभमा आकर्षक उपहारहरू प्राप्त गर्न सक्ने जनाइएको छ ।"
बीजी मलमा उपहार,"काठमाडौं (कास) गोगंबुस्थित नयाँ बसपार्कमा रहेको बीजी मलले दसैंतिहार लक्षित उपहार योजना सुरु गरेको छ । यमाहा फ्यान्टास्टिक दसैंतिहार, हरेक दिन उपहार योजनाबाट सेवाग्राहीले हरेक दिन कुनै न कुनै उपहार पाउने मलले जनाएको छ । चाडपर्वका बेला अधिकांशले सपिङ गर्ने भएकाले कुनै न कुनै उपहारसहित सामान उपलब्ध गराउनका लागि उपहार योजना सुरु गरिएको मलका निर्देशक राजु गिरीले बताए । सप एन्ड विन उपहार योजनामा सहभागी हुन ग्राहकले कम्तीमा एक हजार रुपैयाँको सामान खरिद गर्नुपर्नेछ । सामान खरिद गरेपछि ग्राहकले पाउने उपहार कुपनका आधारमा दैनिक, साप्ताहिक तथा बम्पर उपहारको घोषणा गरिने गिरीले जानकारी दिए । बम्पर उपहारमा गोला प्रथाबाट एकएकजनाले यमाहाको एफजेड मोटरसाइकल, यमाहा रे जेड स्कुटर तथा ४ रात ५ दिनको बैंकक ट्रिपको उपहार जित्न सक्ने मेला संयोजक हीरामणि तिमिल्सनाले जानकारी दिएका छन् ।"
रन सुजको अफर,"काठमाडौं (कास) फुटवेयर क्षेत्रमा स्थापित ब्रान्ड रन सुजले दसैंतिहार लक्षित उपहार योजना साँवाभन्दा ब्याज ठूलो रिलोडेड सार्वजनिक गरेको छ । जसअन्तर्गत प्रत्येक जुत्ताको खरिदमा एउटा स्क््रयाच कुपनमार्फत स्क््रयाच गरी आफूले बोक्न सक्ने जति पैसा र २ लाख रुपैयाँसम्म प्राप्त गर्न सकिनेछ । कम्पनीका अनुसार यस योजनामा ७ वटै प्रदेशबाट ७ जनालाई आफूले बोक्न सक्नेजति रुपैयाँ र स्क््रयाच कार्डमार्फत २ लाखसम्म नगद प्राप्त गर्न सकिने छ । स्वदेशी जुत्ता चप्पलमा आत्मनिर्भर बनाउन तथा आगामी दिनमा अझ उच्च प्रविधिको प्रयोग गरी जुत्ता तथा चप्पल उत्पादन गर्नुका साथै उपभोक्ताको चाहना र बजारको आवश्यकताअनुसार फेसन, भेराइटी तथा गुणस्तरीयतामा रन सुजले विशेष जोड दिएको जनाएको छ ।"
श्रीलंकामा नेपाली होटललाई अवार्ड,"काठमाडौं (कास) श्रीलंकाको कोलम्बोमा सम्पन्न साउथ एसियन ट्राभल अवार्ड को ६ विधामध्ये चार विधामा नेपाली होटलले अवार्ड जितेका छन् । काठमाडौं गेस्ट हाउस ठमेलले लिडिङ बिजनेस होटल र लिडिङ हेरिटेज रिसोर्ट, वाटरफ्रन्ट रिसोर्ट पोखराले लिडिङ एफ एन्ड होटलरिसोर्ट, माया म्यानोर बुटिक होटल काठमाडौंले लिडिङ बुटिक होटल, हिमालय फ्रन्ट होटल पोखराले बेस्ट सीएसआर प्रोग्राम रिसोर्ट र मस्ट रोमान्टिक रिसोर्ट अवार्ड हात पारेका हुन् । गत साता अवार्ड प्रदान गरिएको थियो ।"
चाडपर्वमा जहिल्यै मूल्यवृद्धि,"संघीय सरचनासँगै अधिकांश स्थानीय निकायलाई अनुगमनको अधिकार दिएको छ । वाणिज्य आपूर्ति तथा उपभोक्ता संरक्षण विभागले छिटफुट रूपमा अनुगमन गरे पनि अन्य निकायबाट हुन सकेको छैन । अन्य निकायबाट अनुगमन नहुँदा बजारमा थप समस्या देखिएको हो । अन्य निकायले अनुगमन नगर्दा सबैको अपेक्षा आपूर्तिमा देखियो, आपूर्ति विभागका महानिर्देशक योगेन्द्र गौचनले भने, हामीले आफ्नो क्षमताअनुसार गरिरहेका छौं । तर, सबैको अपेक्षा पूरा गर्न सकेका छैनौं । सम्बन्धित निकायले पन्छिन भएन । आआफ्नो क्षेत्रमा अनुगमन गर्नुपर्छ । गौचनले दसैंमा उपभोग तथा आपूर्ति दुईतीन गुणा बढ्ने हुँदा ठगी, कालोबजारी मिलेमतो गडबढी हुने बताए । व्यवसायीहरू यही अवसर खोजेका हुन्छ । यही बेला अनुगमन विशेष चाहिन्छ । यसमा विभाग सचेत छ, गौचनले भने, अनुगमन तीव्र बनाएका छौं । दैनिक ६ टोली खटाएका छौं । खाद्य प्रविधि विभागका प्रवक्ता मोहनकृष्ण महर्जनले पनि दसैंलाई केन्द्रित अनुगमन गरिरहेको बताए । चाडबाडलाई लक्ष्य गरी २ सय होटल व्यवसायीलाई तालिम दिएको बताए । उपत्यका बाहिरका डिभिजन कार्यलयले पनि तालिम दिएको बताए । धादिङ जिल्लामा स्टिकरसम्बन्धी पनि तालिम दिएका छौं । यो साताभर होटलमा नै अनुगमन गरेका छौं, महर्जनले भने । उपभोक्ता अधिकार अनुसन्धान मञ्चका अध्यक्ष माधव तिमिल्सिनाले पनि अनुगमन उपभोक्तामुखी, व्यवस्थित हुन नसकेको बताए । बजार अनुगमन स्वार्थमा हुँदा उपभोक्ताहरू मर्का परेको बताए । संयुक्त बजार अनुगमन निर्देशिकाअनुसार संयुक्त रूपमा सबै विभागले अनुगमन गर्नुपर्ने हो । कुनै निकायबीच समन्वय छैन, उनले भने, समन्वय हुँदा अनुगमन प्रभावकारी छैन । महानिर्देशक गौचनले पनि विभागहरूबीच समन्वय हुन नसकेको स्वीकार गरे । अनुगमनका लागि प्रतिनिधि पठाउन चिठी लेखे पनि पाउने गरेका छैनन्, उनले भने । विभागसँगै उपभोक्ताकर्मीहरू पनि आफ्नो हितका लागि मात्रै काम गरेको स्वयं उपभोक्ताकर्मीहरू बताउँछन् ।"
सडक भासिँदा तातोपानी नाका बन्द,"सडक भासिँदा तातोपानी नाका बन्द भएको छ । चीनको न्यालमदेखि खासाको रमितेसम्मको सडक भासिदा दसैंको मुखमा पनि नाका सुनसान भएको हो । सडक मर्मत सुरु गरिएकाले सवारी साधनको आवागमन पनि ठप्प पारिएको छ ।पहिरोले भासिएको मितेरी पुलन्यालम ४० किलोमिटर खण्डको मर्मत भइरहेको चिनियाँ प्रहरी अधिकारीले जनाएका छन् । ०७२ सालको भूकम्प, ०७३ को भोटेकोसी बाढी र बर्खापिच्छेको पहिराले क्षतिग्रस्त चीनको भूभागमा धमाधम काम भइरहेको छ । तातोपानी नाका बन्द गरेर अहिले मर्मत चलेको भोटेकोसी गाउँपालिकाका अध्यक्ष राजकुमार पौडेलले बताए । साता दिनमा सडकको काम सक्ने जानकारी पाइएको छ, यसबारे जनप्रतिनिधिबीच छलफल गरिरहेका छौं, उनले भने । नाकालाई सहज सञ्चालन गर्न र सुरक्षा सतर्कता अपनाउन चिनियाँ र नेपाली जनप्रतिनिधिका बीचमा छलफल हुँदै आएको छ । एक चिनियाँ अधिकारीका अनुसार नाका बन्द भएलगत्तै चीनतर्फ सीमा सुरक्षाकर्मी पातलिएका छन् । नाका बन्द गरिए पनि चीनतर्फ पुनर्निर्माण र प्रशासनिक काम भने भइरहेको सीमास्थित सशस्त्र प्रहरी बलका प्रहरी नायब उपरीक्षक हरि थापाले बताए । न्यालमबाट आउनुपर्ने कन्टेनर आउजाउ रोकिएपछि तातोपानी नाका एकदमै सुनसान बनेको छ, उनले भने । चहलपहल बन्द भए पनि नाकामा सुरक्षा व्यवस्था कडा नै भएको थापाले बताए ।०७६ असारयता यो नाकाबाट ६ करोड ६९ लाख रुपैयाँ राजस्व संकलन भएको तातोपानी सुक्खा बन्दरगाह भन्सार कार्यालयले जनाएको छ । यहाँबाट ऊन, कपडा, विद्युतीय सामान, जुत्ता चप्पल, खेलौनाजस्ता सामग्री आयात हुने गरेको छ । नेपालबाट भने झन्डै १८२ प्रकारका सामग्री चीन निर्यात हुने अनौपचारिक सहमति छ ।"
तीन महिनापछि आएको जहाज रित्तै,"ताप्लेजुङ (कास) तीन महिनापछि आएको नेपाल वायु सेवा निगमको जहाज बिहीबार रित्तै फर्किएको छ । ताप्लेजुङबाट काठमाडौं जाने यात्रु नहुँदा रित्तै फर्किएको हो । काठमाडौंबाट आउँदा भने तीन बालबालिकासहित नौजना यात्रु आएका थिए । निगमले सुकेटार विमानस्थलमा तीन महिनापछि उडान सुरु गरेको हो । यसअघि असार ४ गते उडान गरेको थियो । यसपटक भने यात्रु नै नभएको ताप्लेजुङ स्टेसन इन्चार्ज राजु कार्कीले बताए । जहाज आउने विश्वास नहुँदा यात्रु नआएको सुकेटारका बासिन्दा बताउँछन् । यात्रुको खाँचो हुने त होइन तर मौसम पनि बिग्रिरहेको र धेरै महिनापछि जहाज आएकाले विश्वास नभएको हो, सुकेटारका ओमप्रकाश राईले भने । असारदेखि भदौसम्म मौसमकै कारण उडान हुन नसकेको स्टेसन इन्चार्ज कार्कीले बताए । बुधबार उडानको प्रयास भए पनि मौसम नखुलेपछि रद्द गरिएको थियो । काठमाडौंबाट भने दसैं सम्मका लागि यात्रुहरूले अग्रिम टिकट लिएका छन् । मौसम र जहाजमा समस्या नभए साताको तीन दिन शनिबार, सोमबार र बुधबार नियमित उडान हुने कार्कीले बताए । संस्कृति, पर्यटन तथा नागरिक उड्डयनमन्त्री योगेश भट्टराईको गृह जिल्ला भएकाले ताप्लेजुङमा जहाज नियमित गर्न नागरिकको दबाब छ । भट्टराईका स्वकीय सचिव प्रेम गुरागार्इं सबै जहाज बनेमा सातामा पाँचवटासम्म उडान हुने बताउँछन् । निगमको मात्रै उडान पर्याप्त नभए निजी कम्पनीसँगको पहल गर्ने उनको भनाइ छ ।"
"विभिन्न समिति गठन, कुस्ती जनकपुरमा","काठमाडौं (कास) आसन्न १३ औं दक्षिण एसियाली खेलकुद (साग) का लागि बिहीबार विभिन्न समिति गठन गरिएको छ । १३ औं साग आयोजक समितिका अध्यक्ष तथा युवा तथा खेलकुदमन्त्री जगतबहादुर सुनारको अध्यक्षतामा सिंहदरबारस्थित मन्त्रालयमा बसेको छैटौं बैठकले समितिहरू गठन गरेको हो । बैठकमा नेपाल ओलम्पिक कमिटीका अध्यक्ष जीवनराम श्रेष्ठ, राष्ट्रिय खेलकुद परिषद् (राखेप) का उपाध्यक्ष पिताम्बर तिम्सिना, सदस्यसचिव रमेशकुमार सिलवाललगायत उपस्थित थिए ।राष्ट्रिय टिम तयारीमा रिमबहादुर रानाभाट संयोजक र महेन्द्रकुमार राई सचिव, खेलस्थल व्यवस्थापनमा राखेपका पूर्व सदस्यसचिव केशवकुमार विष्ट संयोजक र लवभक्त श्रेष्ठ सचिव, प्राविधिकमा गंगाबहादुर थापामगर संयोजक र अर्जुनबहादुर बिक सचिव, स्रोतसाधन परिचालनमा उमेशलाल श्रेष्ठ संयोजक तोकिएको छ । त्यस्तै सुरक्षामा प्रहरी महानिरीक्षक सर्वेन्द्रनाथ खनाल संयोजक र फणिन्द्र पौडेल सचिव, आवास व्यवस्थापनमा टासी घले संयोजक र विनोद उप्रेती सचिव, यातायात व्यवस्थापनमा अर्जुनबहादुर केसी संयोजक र सरोजकुमार पोखरेल सचिव, स्वास्थ्यमा डा अजय राणा संयोजक र मधुसुदन बस्नेत सचिव, प्रचारप्रसार तथा प्रकाशनमा शिव कोइराला संयोजक र दुर्गाप्रसाद दुलाल सचिव, समारोहमा सशस्त्र प्रहरी महानिरीक्षक शैलेन्द्र खनाल संयोजक र कुलबहादुर थापा सचिव, स्वयंसेवक परिचालनमा विनोद श्रेष्ठ संयोजक र प्रेम मल्ल सचिव तोकिएको छ । अनुगमन, निरीक्षण तथा मूल्यांकनमा सचिव अणप्रसाद न्यौपाने संयोजक र डेमबहादुर बस्नेत सचिव, अतिथि सत्कारमा अमरसिंह शाह संयोजक र अनन्तादेवी खनाल सचिव, खेल सामाग्री, उपकरण तथा पोसाक व्यवस्थापनमा पुरेन्द्रविक्रम लाखे संयोजक र वज्रबहादुर केसी सचिव तथा एन्टी डोपिङमा डा सरोजकृष्ण श्रेष्ठ संयोजक र तिलक नेपालीलाई सचिव तोकिएको छ ।बैठकले राजधानीबाहेक सागको अर्को आयोजनास्थल पोखराका लागि गण्डकी प्रदेशकी सामाजिक विकासमन्त्री नरदेवी पुनको संयोजकत्वमा ५ सदस्यीय स्थानिय व्यवस्था सहजीकरण समिति पनि गठन गरेको छ । समितिका सदस्यमा पोखरा महानगरपालिका मेयर मानबहादुर जिसी, राखेपका सदस्य राजेश गुरुङ र तेजबहादुर गुरुङ छन् । सचिवमा पश्चिमाञ्चल क्षेत्रीय खेलकुद विकास समितिका कार्यालय प्रमुख लक्ष्मण योगी छन् ।उक्त समितिलाई सहजीकरणका लागि विभिन्न ११ उपसमितिहरू गठन गर्ने अधिकार पनि दिइएको छ । सागमा समावेश विभिन्न २७ खेलमध्ये कुस्ती जनकपुरमा गर्ने निर्णय भएको छ । अन्य खेल काठमाडौं, ललितपुरसहित पोखरामा आयोजना गरिनेछ ।"
एकैपथमा नेपाल र जिम्बावे,"(काठमाडौं)  नेपाल र जिम्बावेको क्रिकेटमा धेरै समानता छ अहिले । दुवै देशको क्रिकेट टोलीलाई प्रतिबन्ध र निलम्बनले पिरोलेको छ । यही पृष्ठभूमिमा यी दुई टोली सिंगापुरमा शुक्रबार सुरु हुने त्रिकोणात्मक ट्वान्टी२० शृंखलाको पहिलो खेलमा भिड्दैछन् । प्रतियोगितामा सहभागी अर्को टोली आयोजक सिंगापुर हो ।नेपाल क्रिकेट संघ (क्यान) को शनिबार साधारणसभामार्फत नयाँ नेतृत्व आउँदै छ । यसले साढे तीन वर्षअघि क्यानमाथि अन्तर्राष्ट्रिय क्रिकेट परिषद् (आईसीसी) ले लगाएको प्रतिबन्ध फुकुवाक्रममा पुगेको छ । नेपाली क्रिकेटमा सरकारी हस्तक्षेप र निष्पक्ष निर्वाचन गर्न नसकेको भनी आईसीसीले २०७३ को वैशाखमा क्यानलाई निलम्बन गरेको थियो ।विश्व क्रिकेटको सर्वोच्च निकायबाट निलम्बन हुने जिम्बावे पछिल्लो राष्ट्र हो । जिम्बावेको क्रिकेटमाथि सरकारी हस्तक्षेप भएको भनी टेस्ट राष्ट्रलाई निलम्बन गरेको तीन महिना पुगेको छैन । जिम्बावेको क्रिकेट बोर्ड अस्तित्वमा रहँदारहँदै त्यहाँको सरकारले छुट्टै एउटा खेलकुद कमिटी बनाएपछि आईसीसीले निलम्बन गरेको थियो ।क्यानले यस्तो अनुभव २०७२ को मंसिरमै भोगिसकेको थियो । २०७२ मा भएको क्यानको साधारणसभालाई तत्कालीन अध्यक्ष टंक आङबुहाङसहितको टोलीले बहिष्कार गरेको थियो भने राष्ट्रिय खेलकुद परिषद्ले त्यसलाई मान्यता दिएको थिएन । प्रहरीले हस्तक्षेप गरेको त्यही साधारणसभाबाट क्यानको नयाँ नेतृत्व आयो । तर ६ महिना पनि नबित्दै आईसीसीले क्यानलाई निलम्बन गरेको थियो ।क्यानलाई निलम्बन गरे पनि नेपाली क्रिकेट टोलीलाई भने अन्तर्राष्ट्रिय प्रतियोगिताहरू खेल्न दिइरहेको छ । निलम्बनको डेढ वर्षअघि नै आईसीसीले नेपाललाई दिँदै आएको अनुदान रोक्का गरेको थियो, जुन अहिलेसम्म कायमै छ । आईसीसीकै पूर्ण रेखदेखमा नेपाली क्रिकेटले अन्तर्राष्ट्रिय प्रतियोगितामा सहभागिता जनाइरहेको छ । आईसीसीले निलम्बन गरेपछि जिम्बावेलाई पनि दिँदै आएको अनुदान रोकेको छ ।निलम्बनपछि जिम्बावेलाई आईसीसीले आयोजना गरेको प्रतियोगितामा खेल्न दिइएको छैन । जिम्बावेको महिला क्रिकेट टोलीले निलम्बनका कारण अगस्टमा आईसीसी ट्वान्टी२० विश्व छनोट खेल्न पाएन । जिम्बावेको पुरुष टोलीले दुई सातापछि यूएईमा हुने विश्व ट्वान्टी२० छनोट पनि निलम्बनकै कारण खेल्ने छैन । नेपाल पनि विश्व ट्वान्टी२० मा सहभागी हुने छैन, निलम्बनका कारण नभई छनोट नभएकाले ।सिंगापुरमै दुई महिनाअघि भएको विश्व ट्वान्टी२० छनोटको एसिया क्षेत्रमा नेपाल चुकेको थियो । सिंगापुर विजेता बन्दै अक्टोबरमा यूएईमा हुने विश्व ट्वान्टी२० छनोटमा खेल्नेक्रममा छ । त्यसैको तयारीस्वरुप सिंगापुरले अहिले यो प्रतियोगिता आयोजना गर्दै छ । कतारपछि नेपाल छनोटमा तेस्रो स्थान रहेको थियो । सिंगापुरसँग अन्तिम एवं निर्णायक खेलमा पराजित हुनुअघि नेपाललाई कतारले पनि पराजित गरेको थियो ।जिम्बावेलाई द्विपक्षीय शृंखला र आमन्त्रण प्रतियोगिता खेल्न आईसीसीले अनुमति दिएको छ । सोही कारण जिम्बावेले त्रिकोणात्मक ट्वान्टी२० शृंखला खेलिरहेको छ । जिम्बावे निलम्बन हुँदैनथ्यो र नेपालले एसिया छनोटमा आशा गरिएअनुरुपकै नतिजा निकाल्थ्यो भने दुवै टोली अहिले विश्व ट्वान्टी२० छनोटको प्रमुख तयारीमा हुन्थे । विश्व ट्वान्टी२० छनोटमा पुग्न नसकेपछि नेपाली टोलीमा धेरै परिवर्तन गरिएको छ । उपकप्तान ज्ञानेन्द्र मल्ल पारिवारिक कारण देखाई सिंगापुर र त्यसलगत्तै ओमानमा हुने पाँच राष्ट्रसम्मिलित ट्वान्टी२० शृंखलामा खेलिरहेका छैनन् । सिंगापुरपछि ओमानमा नेपाल, हङकङसहित आयरल्यान्ड र नेदरल्यान्ड्सले अक्टोबर ५ देखि १० सम्म प्रतिस्पर्धा गर्ने प्रतियोगितामा अनुभवी ब्याट्सम्यान शरद भेषावकर र स्पिनर वसन्त रेग्मीलाई टोलीमा राखिएको छैन ।युवा खेलाडीलाई मौका दिनेक्रममा कुशल मल्ल र इशान्त पाण्डेले पहिलोपल्ट राष्ट्रिय टोलीमा स्थान पाएका छन् । सन्दीप जोरा, आरिफ शेख र सुशन भारीले नेपाली टोलीमा पुनरागमन गरेका छन् । आरिफ र जोरालाई विश्व ट्वान्टी२० छनोटको एसिया क्षेत्रमा नेपाली टोलीमा राखिएको थिएन । एक हिसाबले नेपाली टोलीमा ५ नयाँ खेलाडी छन् । नेपालले ट्वान्टी२० मा पहिलोपल्ट जिम्बावेसँग खेल्न लागेको हो । गत वर्ष अप्रिलमा जिम्बावेमा भएको विश्वकप छनोटमा नेपालले जिम्बावेसँग खेलेको थियो । टेस्ट राष्ट्रसँग त्यो नेपालको एकदिवसीयमा पहिलो खेल थियो । सिकन्दर राजाले ६६ बलमा १ सय २३ र ब्रेन्डन टेलरले १ सय १ रन बनाएपछि जिम्बावेले नेपाललाई १ सय १६ रनले पराजित गरेको थियो । जिम्बावेले ३ सय ८० रन बनाएको जवाफ दिनेक्रममा शरदले ५२ रन बनाए पनि नेपालले ८ विकेट गुमाई २ सय ६४ रनमात्र बनाउन सकेको थियो ।बंगलादेशमा त्रिकोणात्मक शृंखला खेलेर जिम्बावेको टोली सिंगापुर पुगेको हो । अफगानिस्तानसम्मिलित प्रतियोगितामा जिम्बावे पुछारमा थियो । जिम्बावेले अन्तिम खेलमा अफगानिस्तानलाई ७ विकेटले पराजित गरेको थियो । कप्तान ह्यामिल्टन मासकाद्जाले ४२ बलमा बनाएको ७१ रनमा जिम्बावेले ट्वान्टी२० अन्तर्राष्ट्रियमा पहिलोपल्ट अफगानिस्तानलाई पराजित गरेको थियो ।मासाकाद्जाको त्यो अन्तिम खेल थियो । उनले अफगानिस्तानसँगको सोही खेलबाट अन्तर्राष्ट्रिय क्रिकेट टुंग्याइसकेका छन् । राजा पनि जिम्बावेको टोलीमा छैनन् । विश्वकप छनोटमा नेपालविरुद्ध अर्धशतक बनाएका ओपनर सोलोमन मिरले पनि संन्यास लिइसकेका छन् । नेपालजस्तै जिम्बावे पनि नौलो देखिएको छ । सिंगापुरमा डबल राउन्ड रोबिनमा हुने खेलमा एक टोलीले अर्को दुईपल्ट प्रतिस्पर्धा गर्नेछ र त्यसैबाट विजेता छान्ने छ । नेपालले जिम्बावे र सिंगापुरसँग २२ पटक खेल्नेछ । नेपाल र जिम्बावे दुवै क्रिकेट टोलीको उद्देश्य निलम्बनको धङ्धङीबाट उन्मुक्ति पाई मैदानमा केन्द्रित हुनु छ । सिंगापुरको प्रतियोगिता चलिरहँदा क्यानको निर्वाचन सम्पन्न भइसक्नेछ र नेपाली क्रिकेट निलम्बन फुकुवातिर अग्रसर हुने विश्वास लिइएको छ ।"
डर्बीलाई म्याड्रिड तयार,इंग्ल्यान्डलन्डन म्यानचेस्टर युनाइटेड लिग कपमा बुधबार राति लज्जास्पद हारबाट जोगिएको छ । युनाइटेड तेस्रो डिभिजनको क्लब रोचडेललाई टाइब्रेकरमा ५३ ले हराउन सफल रह्यो । निर्धारित समयको खेल ११ को बराबरीमा थियो । क्लब अर्को चरणमा पुगेपछि ओले गनर सोल्सायरको म्यानचेस्टर थप दबाबमा परको छ । अर्को प्रिमियर लिग क्लब वेस्ट ह्याम भने अक्सफोर्डको हातबाट ४० ले पराजित रह्यो । लिभरपुलले भने एमके डोन्सलाई सजिलै २० ले पराजित गर्यो । चेल्सीले गिम्सबीविरुद्ध ७१ को जित पायो भने वर्टनले बर्नमाउथलाई २० ले हरायो ।
एपीएफ विजयी,विराटनगर (कास) सशस्त्र प्रहरीको एपीएफ क्लबले सुनरीको इनरुवामा जारी रात्रिकालीन टी२० क्रिकेट प्रतियोगितामा विजयी सुरुआत गरेको छ । इनरुवा खेल मैदानमा बुधबार रातिको खेलमा एपीएफले सप्तरीलाई १ सय ३९ रनले फराकिलो अन्तरमा पराजित गरेको छ । टस हारेर ब्याटिङ गरेको एपीएफले २० ओभरमा ३ विकेट गुमाई २ सय रन बनाएको थियो । एपीएफका आशिफ शेखले ९५ रन बनाए । आशिफले ७ चौका र ६ छक्का प्रहार गरेका थिए । उनी रोहित सिंहको बलमा क्याचआउट भए । म्यान अफ द म्याचसमेत आशिफ नै घोषित भए । महबुब आलमको कप्तानीमा रहेको सप्तरीले ६१ रनमात्र जोड्न सफल भयो । २ सय १ रनको लक्ष्य पाएको सप्तरी एपीएफका बलरसामु निरीह देखिए । पहिलो ओभरको पहिलो बलमै सप्तरीले ओपनर रोहनको विकेट गुमायो । विकास दासले १२ र महबुबले १० रन बनाउनुबाहेक अन्य ब्याट्सम्यानले दोहोरो अंक जोड्न सकेनन् ।
सरस्वती दोहातिर,काठमाडौं (कास) कतारको दोहामा हुने विश्व एथलेटिक्स च्याम्पियनसिपमा धाविका सरस्वती चौधरीले भाग लिने भएकी छन् । बिहीबार दोहा गएकी उनले १ सय मिटर दौडमा प्रतिस्पर्धा गर्ने छिन् । च्याम्पियनसिप सेप्टेम्बर २७ देखि अक्टोबर ७ सम्म हुनेछ ।सोही दौरान हुने अन्तर्राष्ट्रिय एथलेटिक्स महासंघको कंग्रेसमा भाग लिन नेपाल एथलेटिक्स संघका अध्यक्ष राजीवविक्रम शाह बुधबारै दोहा गइसकेका छन् ।
ब्याडमिन्टनको तयारी पूरा,चितवन (कास) पूर्वी चितवन स्पोर्ट्स क्लब रत्ननगरको आयोजनामा शुक्रबार सुरु राष्ट्रिय स्तरको खुला ब्याटमिन्टनको तयारी पूरा भएको छ । रत्ननगर३ बेल्सीमा निर्माणाधीन कभर्डहलमा आइतबारसम्म चल्ने प्रतियोगितामा ५५ खेलाडीले भाग लिने संयोजक पुरु खनालले बुधबार पत्रकार सम्मेलनमा बताए । खुला युगल र भेट्रान युगल गरेर दुई विधामा प्रतिस्पर्धा हुनेछ । मुख्य प्रायोजक आइचर ट्र्याक्टर रहेको छ । विजेता जोडीले ६१ हजार र दोस्रो हुनेले ३१ हजार पाउने छन् । भेट्रानतर्फ विजेता जोडीले २५ हजार र उपविजेता जोडीले १५ हजार रुपैयाँ पाउने छन् ।
सर्किट२ टेनिस हुने,"काठमाडौं (कास) नेपाल टेनिस संघले नेपाल आईटीएफ सिनियर्स वर्ल्ड र्याकिङ टेनिस च्याम्पियनसिप सर्किट२ शनिबारदेखि सातदोबाटोस्थित टेनिस कम्प्लेक्समा आयोजना गर्दैछ । सर्किट१ बुधबार पोखरामा सम्पन्न भएको थियो । स्पर्धामा ३५ वर्षमाथि, ४० वर्षमाथि, ४५ वर्षमाथि, ५० वर्षमाथि, ५५ वर्षमाथि र ६० वर्षमाथि उमेर समूहमा सिंगल्स र डबल्समा प्रतिस्पर्धा हुने छन् । नेपालसहित अस्ट्रेलिया, अमेरिका, डेनमार्क र भारतका ७६ पुरुष खेलाडीले अक्टोबर ३ सम्म प्रतिस्पर्धा गर्नेछन् ।"
शिक्षक फुटबल आजदेखि,काठमाडौं (कास) एनप्याब्सन कागेश्वरी मनोहरा नगर कमिटीको आयोजनामा दोस्रो अन्तरस्कुल शिक्षक फुटबल शुक्रबार सुरु हुँदै छ । १६ टिमले नकआउट आधारमा प्रतिस्पर्धा गर्नेछन् ।
रोयल उपाधि नजिक,(विराटनगर)  भारतको रोयल फुटबल क्लब सिलिगुढी मोरङमा जारी तेस्रो बेलबारी लक्ष्मीमार्ग गोल्डकप फुटबल प्रतियोगिताको उपाधि नजिक पुगेको छ । बिहीबार रोयलले विभागीय टोली एपीएफ क्लबलाई ३० गोलले पन्छाउँदै उपाधिका लागि धरान फुटबल क्लबसँगको भेट पक्का गरेको हो । धरानले मदन भण्डारी स्पोर्टस एकेडेमीलाई निराश पार्दै फाइनल यात्रा गरेको हो ।पहिलो हाफ गोलरहित रहेको खेलमा सिलिगुढीले ५१ औं मिनेटमा निशान लिम्बुको गोलमा खाता खोलेको थियो । उनले कौशल बस्नेतको पास सदुपयोग गर्दै गरेको प्रहार एपीएफका गोलकिपर राजु नगरकोटीले नियन्त्रण गर्न नसक्दा बल उनको टाँगमुनिबाट पोस्टमा पुगेको थियो । खेलको ६२ औं मिनेटमा निशान्तले व्यक्तिगत दोस्रो गोल गर्दै अग्रता दोब्बर बनाए । उनले पेनाल्टी बक्स नजिकबाट गरेको कडा प्रहार लोभलाग्दो पारामा गोलमा परिणत गरेका थिए ।एपीएफले पूरा समय एकपल्ट पनि खेलमा फर्कने मुभ निकालन नसक्दा सिलिगुढीका लागि तेस्रो गोल ७६ औं मिनेटमा सञ्जय सुब्बाको खुट्टाबाट सम्भव भएको थियो । उनले सुरज रसाइलीको पास सदुपयोग गरेका थिए । रोयलले नेपाल पुलिसलाई हराएर सेमिफाइनल तय गरेको थियो । बिहीबार निशान लिम्बु म्यान अफ द म्याच भए । उनले ५ हजार रुपैयाँ हात पारे । विजेताले ५ लाख रुपैयाँ पुरस्कार पाउने प्रतियोगिताको फाइनल शनिबार हुनेछ ।
बूढानीलकण्ठ सेमिफाइनलमा,काठमाडौं (कास) बूढानीलकण्ठ पाँचौं बीएमके खुला पुरुष बास्केटबलमा बिहीबार सेमिफाइनल पुगेको छ । आयोजक विशाल मिलन केन्द्र (बीएमके) को कोर्टमा बूढानीलकण्ठले गोल्डेनगेटलाई ५९५० स्कोरले पराजित गर्यो । टोलीलाई समूह बी को विजेता बनाउँदा बूढानीलकण्ठका रुपेश नापितले १६ स्कोर जोडे । हारका बावजुद गोल्डेनगेट पनि समूह उपविजेता भएर सेमिफाइनल पुगेको छ । सेमिफाइनलमा बूढानीलकण्ठको भेट एनसीएचएससँग हुनेछ भने गोल्डेनगेटले कीर्तिपुरको सामना गर्नेछ । सेमिफाइनल शुक्रबार हुनेछ ।
दसैं रन शनिबार,"काठमाडौं (कास) उज्ज्वल तारा स्कुलको आयोजनामा दसैं रन फर गुड हेल्थको तेस्रो संस्करण शनिबार हुने भएको छ । कागेश्वरी मनोहरा नगरपालिका९ स्थित काँडाघारीमा हुने दौडमा पुरुषतर्फ ५ किमि र महिलातर्फ ३ किमिमा प्रतिस्पर्धा हुनेछ । अभिभावक र विद्यार्थीको ५ किमि वाकाथन पनि गरिनेछ । कार्यक्रम संयोजक विष्णुबहादुर कार्कीका अनुसार यसपालि १ हजार ५ सय बढी सहभागी हुने अपेक्षा गरिएको छ । स्वास्थ्यसम्बन्धी जनचेतनाका लागि सुरु गरिएको दौडलाई हरेक वर्ष पर्वको रूपमा अगाडि बढाउन चाहन्छौं, उनले भने । बिहीबारसम्म ७ सय बढीले नाम दर्ता गराइसकेका छन् । गत वर्ष ९ सय सहभागी थिए ।"
७ स्वदेशमै सयर,"सामाजिक सञ्जाल हेर्नुपर्छ, कहिले मुस्ताङ, कहिले राराका फोटाहरू छ्यापछ्याप्ती भेटिन्छन् । पोखराको सौन्दर्य र गौतम बुद्धको जन्मस्थल लुम्बिनीको दर्शनलाई फेसबुक, इन्स्टाग्राममा बाक्लैसँग भेटिन्छ । कहाँ घुम्ने ? के गर्ने ? सिजनअनुसार फरक हुन्छ । दुईतीन वर्षको अन्तरमा फरक गन्तव्यले चर्चा पाइरहेको हुन्छ ।यसपालि घटस्थापना आइतबार (१२ असोज) परेको छ । यससँगै बडादसैं सुरु हुन्छ । दसैंतिहारका बेला लामो समयका लागि कार्यालय बन्द हुन्छन् । व्यापारव्यवसायमा पनि फुर्सद मिल्छ । त्यसैले नेपालीका लागि यही चाडपर्व नै हो घुम्नका लागि सबभन्दा उपयुक्त समय । आर्थिक प्रगति, प्रविधिको प्रयोग र सामाजिक सञ्जालको प्रभावले हुन सक्छ, पछिल्लो दशक नेपालीहरू घुम्ने क्रम बढेको छ । गत वर्ष करिब ५० हजार नेपाली घुम्नकै लागि थाइल्यान्ड, इन्डोनेसिया, सिंगापुर, मलेसिया, अस्ट्रेलियालगायत युरोप र अमेरिका घुम्न गएका थिए ।घुम्न थालेसँगै नेपालीहरूले आफ्नै देशभित्र पनि गन्तव्य बनाउन थालेका छन् । यसले आन्तरिक पर्यटनलाई प्रवर्द्धन गरेको छ । सरकारले ॅनेपाल भ्रमण वर्ष २०२० मनाउँदै छ र यसमा २० लाख पर्यटक भित्र्याउने लक्ष्य राखेको छ । पछिल्लो वर्ष करिब १२ लाख विदेशी नेपाल आएका थिए । आन्तरिक पर्यटकको भने कुनै तथ्यांक छैन । एक साताभित्र घुम्न सकिने ७ प्रदेशका ७ स्थानलाई यस अंकमा समेटेका छौं, जसले दसैंतिहारको बिदामा गन्तव्य छनोटमा सहज हुन सक्छ । संयोगले विश्व पर्यटन दिवस (२७ सेप्टेम्बर) पनि आजै परेको छ ।"
