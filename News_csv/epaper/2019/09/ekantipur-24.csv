शीर्षक,विवरण
नागढुंगा सुरुङमार्ग ४२ महिनामा,"गुर्जुधाराबाट पश्चिमतर्फ ६ सय मिटरको आकाशे पुल (फ्लाइओभर) बनाइने र त्यसलाई उत्तरतर्फ मोडेर इन्टरसेक्सन निर्माण गरिने खरेलले बताए । यसो गर्दा सबैतिरबाट आएका गाडी सिधै वारपार गर्न पाउनेछन् । उनका अनुसार त्यहाँबाट सुरुङमार्गको मुखसम्म पुग्ने गरी साढे २ किमि सडक बनाइनेछ । सिस्नेमा सुरुङबाट निस्किँदा ५ सय मिटर नयाँ सडक बनाइनेछ, त्यो त्रिभुवन राजपथसँग जोडिनेछ । महाशाखा प्रमुख थापाका अनुसार सुरुङमार्ग निर्माणमा जापानको साढे १६ अर्ब रुपैयाँ ऋण सहयोग रहनेछ । ऋण ४० वर्षमा तिरिसक्नुपर्नेछ, जसको ब्याज शून्य दशमलव शून्य एक (००१) प्रतिशत छ, प्रमुख थापाले भने, ऋण भुक्तानीमा १० वर्षको ग्रेस पिरियड दिइएको छ । कम्पनीले विदेशबाटै मेसिन ल्याएर काम सुरु गर्नेछ । ठेक्का भने साढे २२ अर्ब रुपैयाँको हो । यसमा ६ अर्ब नेपाल सरकारको लगानी छ ।मुआब्जा वितरण र परामर्श सेवा यसैमा जोडिनेछ । ६ वटा कम्पनीले टेन्डरमा सहभागिता जनाएका थिए । जसमा ५ वटा चिनियाँ कम्पनी थिए । हाज्माले लिएका ठेक्का प्रायः समयमै सकिएको र राम्रो बनेको पाइएको छ, उनले भने, बीपी राजमार्ग, उदयपुर सिमेन्ट कारखाना, कुलेखानी २, काठमाडौंभक्तपुर सडक पनि यही कम्पनीले बनाएको हो, राम्रै कम्पनी भएर सुरुङमार्गको ठेक्कामा पनि छनोट भएको छ । ठेक्का सम्झौता भए पनि धादिङतर्फ मुआब्जा वितरण भएको छैन । धादिङतर्फ सुरुङमार्ग निर्माणका लागि १ सय ९ रोपनी जग्गा प्रयोग हुनेछ । त्यसमध्ये ४४ रोपनी स्थानीयको छ । ४४ मध्ये करिब २६ रोपनी जग्गा श्री ५ को वायु गुठीको छ । काठमाडौंतिर मुआब्जा वितरणमा समस्या छैन, लिन आएकाजति सबैलाई वितरण गरिसकिएको छ, आयोजना प्रमुख खरेलले भने, धादिङतर्फ वितरणका लागि निर्णय भए पनि अहिलेसम्म वितरण हुन सकेको छैन । केहीले मुआब्जाका लागि निवेदनसमेत दिइसकेका छन् । तिहारपछि काम सुरु हुन्छ, त्यसअघि सबै समस्या समाधान गर्नुपर्छ, उनले भने, बाँड्न समय लाग्दैन, गुठी र लालपुर्जाविहीनको मात्र समस्या भएको हो । यो कुरा मन्त्रिपरिषद्बाट टुंग्याउन जरुरी छ । धादिङतिर मुआब्जा वितरणका लागि ८० करोड भए पुग्ने उनले बताए । सामान्यतया गुठीको जग्गामा मोहीले एक तिहाइ पाउँछ । हामीले शतप्रतिशत मुआब्जा दिनका लागि मन्त्रिपरिषद्बाट निर्णय गराउन भनेका छौं, उनले भने । गुठी विधेयक पारित भएको भए मोहीले ५० प्रतिशत मात्र मुआब्जा पाउने थिए । गुठीको नाममा भएको जग्गा सरकारको नाममा ल्याएर मुआब्जा दिनुपर्ने हुन्छ । उनका अनुसार सरकारले आफ्नै हिसाबले गुठी संस्थानलाई आवश्यकताअनुसार क्षतिपूर्ति दिनुपर्ने हुन्छ । धादिङतर्फ एक वर्षअघि नै मुआब्जा वितरण गर्नेबारे सूचना प्रकाशित भएको थियो । गत वर्ष निर्धारण गरिएअनुसार मुआब्जा वितरण गरिनेछ । प्रमुख खरेलका अनुसार प्रतिआना ७ देखि ९ लाख निर्धारण गरिएको छ । काठमाडौंमा मात्र ४ अर्ब २० करोड मुआब्जा वितरण भइसकेको छ । जहाँ २ सय ८६ देखि ३ सय रोपनीसम्म जग्गा सुरुङमार्गमा पर्छ । धादिङतर्फ त्रिभुवन राजपथको जग्गा बढी पर्छ । असारमै सम्झौता गर्ने भनिए पनि जापान अन्तर्राष्ट्रिय सहयोग नियोग (जाइका) को टोकियोमा सहमतिका लागि पठाएको पत्रको जवाफ आउन ढिलाइ भएकाले तोकिएकै समयमा ठेक्का सम्झौता हुन नसकेको हो । सबैभन्दा बढी जाम हुने नागढुंगा खण्डमा सुरुङमार्ग निर्माण भएपछि यात्रुले छुटकारा पाउनेछन् ।"
निजगढ विमानस्थल बनाउन स्वीससँग प्रस्ताव माग,"काठमाडौं निजगढमा दोस्रो अन्तर्राष्ट्रिय विमानस्थल बनाउन लगानी बोर्डले स्विट्जरल्यान्डको जुरिच एयरपोर्ट इन्टरनेसनल इजीसँग प्रस्ताव माग्ने निर्णय गरेको छ । एयरपोर्ट निर्माणका लागि इच्छुक ६ कम्पनीमध्ये जुरिच मात्रै योग्य देखिएको बोर्डका प्रमुख कार्यकारी अधिकृत महाप्रसाद अधिकारीले बताए । बोर्डले स्वीस कम्पनीसँग सार्वजनिकनिजी साझेदारीमा आयोजना निर्माणको प्रस्ताव माग गर्ने निर्णय गरेको हो । हामीले तोकेको मापदण्डअनुसार जुरिच मात्रै योग्य देखियो, अधिकारीले भने, उसको प्रस्ताव पाएपछि निर्माणको जिम्मा दिनेनदिने निर्णय गर्छौं । बोर्ड बैठकले कम्पनीलाई प्रस्ताव पेस गर्न ४५ दिन म्याद दिएको छ । त्यसअघि बोर्डले प्रस्ताव आह्वानको कागजपत्र (आरएफपी) तयार पार्न ६० दिनको समय पाएको छ । सार्वजनिकनिजी साझेदारीमा एयरपोर्ट निर्माणका लागि प्रस्ताव आह्वान गर्ने कागजपत्र तयार पार्न पनि समय लाग्छ, उनले भने ।हामीले यो तयार पारेपछि स्वीस कम्पनीले ४५ दिनभित्र बुझाउने समय पाएको छ, उनले भने । दोस्रो अन्तर्राष्ट्रिय विमानस्थललाई बोर्डले चैत १५ र १६ मा काठमाडौंमा भएको लगानी सम्मेलनको क्रममा शोकेस परियोजनाका रूपमा राखेको थियो । सोही सम्मेलनका क्रममा र पछि बोर्डले इच्छुक कम्पनीबाट निवेदन माग गरेको थियो ।निर्माणका लागि भारत र चीनसहित ५ देशका ६ कम्पनीले इच्छा देखाएका थिए । आयोजना निर्माणका लागि कुल लागतको एक तिहाइ खुद सम्पत्ति भएको र पछिल्लो १० वर्षदेखि सार्वजनिकनिजी साझेदारीमा आयोजना निर्माण र सञ्चालन गरेको अनुभव हुनुपर्ने मापदण्ड थियो । अन्य कुनै पनि कम्पनीले दुवै मापदण्ड पूरा गर्न नसकेका बोर्डका प्रमुख कार्यकारी अधिकृत अधिकारीले बताए । दोस्रो विमानस्थल निर्माणका लागि चीनको चाइना स्टेट कन्स्ट्रक्सन इन्जिनियरिङ, भारतको जीएमआर ग्रुप, चाइना एयरपोर्ट कन्स्ट्रक्सन ग्रुप र भिन्ची एयरपोर्टले इच्छा देखाएका थिए । यसबाहेक २०७५ जेठ ३२ मा नेपालमै दर्ता भएको म्याट्रिक्स इन्टरप्राइजेज पनि आयोजना निर्माणमा इच्छुक थियो । सरकारले प्रस्ताव माग गर्ने निर्णय गरेको जुरिच एयरपोर्ट एजी स्विट्जरल्यान्डको जुरिच एयरपोर्टको स्वामित्व भएको र एयरपोर्ट सञ्चालन गर्ने कम्पनी हो । जुरिच एयरपोर्ट निर्देशनालय र एयरपोर्ट रियल इस्टेट कम्पनी गाभिएर सन् २००० मा यो कम्पनीको स्थापना गरिएको हो । जुरिच एयरपोर्ट एजीले अन्य देशमा पनि एयरपोर्ट सञ्चालन र व्यवस्थापनको जिम्मा लिँदै आएको छ ।यो कम्पनीले हाल चिली, कोलम्बिया र होन्डुरसमा पनि एयरपोर्टको सञ्चालन र व्यवस्थापन हेरिरहेको छ । ३ अर्ब डलर लागत अनुमान गरिएको आयोजना निर्माणका लागि रूख कटानको विवाद छँदैछ । वातावरणीय प्रभाव मूल्यांकन प्रतिवेदनअनुसार प्रस्तावित निर्माणस्थलमा करिब २४ लाख रूख काट्नुपर्ने हुन्छ । संस्कृति, पर्यटन तथा नागरिक उड्डयन मन्त्रालयले रूख काट्न गरेको प्रस्ताव डेढ वर्षदेखि वन तथा वातावरण मन्त्रालयमा अड्किएको छ । प्रदेश २ सरकारले भने अन्य खाली स्थानमा विमानस्थल बनाउन संघलाई प्रस्ताव गर्ने तयारी गरेको छ । पर्यटन मन्त्री योगेश भट्टराईले भने जसरी पनि आयोजना अघि बढाउने अभिव्यक्ति दिँदै आएका छन् ।"
शुल्क फिर्ता नगरे ठगी मुद्दा,"काठमाडौं  विद्यार्थीबाट असुलेको अतिरिक्त शुल्क फिर्ता नगर्ने निजी मेडिकल कलेज सञ्चालकलाई ठगी मुद्दामा कारबाही हुने भएको छ । गृह मन्त्रालयमा सोमबार बसेको सरोकारवालासहितको बैठकले यस्तो सहमति जुटाएको हो । गृहमन्त्री रामबहादुर थापा, शिक्षामन्त्री गिरिराजमणि पोखरेल र विश्वविद्यालयका पदाधिकारीहरूसहितको बैठकले कलेजहरूलाई अन्तिम पटक सचेत गराउने निर्णयसमेत लिएको छ ।बैठकको निर्णयअनुसार चितवन मेडिकल कलेजले विद्यार्थीसँग सहमति गरेको एक महिनाभित्र शुल्क फिर्ता गर्नुपर्नेछ । गण्डकी मेडिकल कलेजले शिक्षा मन्त्रालयमा गरेको सहमतिको समयावधि नाघिसकेकाले तत्काल फिर्ता गर्नुपर्नेछ । अरू मेडिकल कलेजका हकमा एक महिनाका लागि अन्तिम पटक सचेत गराउने र त्यसभित्र पनि रकम फिता नगरे जिल्ला प्रशासनमार्फत कारबाही अघि बढाइनेछ । शुल्क फिर्ता नगरे कारबाहीका लागि सरकारले हात हाल्छ भनेर मन्त्रीज्यूहरूले निर्देशन दिनुभयो, विश्वविद्यालयका एक पदाधिकारीले कान्तिपुरसँग भने ।बैठकमा त्रिभुवन विश्वविद्यालयका कार्यवाहक उपकुलपति, रजिस्ट्रार, डिन, काठमाडौं विश्वविद्यालयका डिनसहितका पदाधिकारी र शिक्षा मन्त्रालयका अधिकारीहरू सहभागी थिए । सरकारले २०७५ असोज ६ मा एमबीबीएस र बीडीएसको शुल्क तोकेको थियो । सरकारले तोकेभन्दा बढी शुल्क लिइए विद्यार्थी र अभिभावकले सम्बन्धित जिल्ला प्रशासन कार्यालयमा उजुरी दिन सक्ने मन्त्रिपरिषद्को निर्णय छ । विश्वविद्यालय र प्रतिष्ठानलाई जानकारी गराएर दिइएको उजुरीमा प्रचलित कानुनबमोजिम छानबिन गरी कारबाही अघि बढाउन प्रशासनलाई निर्देशन दिइएको छ । सोही आधारमा पोखरास्थित गण्डकी मेडिकल कलेजका विद्यार्थीले जिल्ला प्रशासनमा मुद्दा दर्ता गरेका थिए । तर प्रशासनले मेडिकल कलेजविरुद्ध हत्तपत्त उजुरी लिन नमान्दा मुद्दा दर्ता हुन सकेको छैन । जिल्ला प्रशासन चितवनले भने एक महिनाभित्र शुल्क फिर्ता गराउने सहमति गराएको छ ।नेपाल मेडिकल कलेज, गण्डकी, युनिभर्सल, किस्ट मेडिकल कलेज, कलेज अफ मेडिकल साइन्स, नोबेल मेडिकल कलेज, देवदह मेडिकल कलेज, चितवन, नेपालगन्ज मेडिकल कलेज, नेसनल मेडिकल कलेजले बढी शुल्क उठाएको विभिन्न छानबिनले देखाएका छन् । कलेजहरूले मागेको बढी रकम नतिरे फेल गराउने र मानसिक तनाब दिने गरेको विद्यार्थीको गुनासो छ । सरकारले एमबीबीएस अध्ययनका लागि उपत्यकाभित्र ३८ लाख ५० हजार र बाहिर ४२ लाख ४५ हजार रुपैयाँ शुल्क तोकेको छ । तर, कलेजहरूले भने ८० लाखसम्म असुलेको भेटिएको छ । गण्डकीले गत चैत ८ गते शुल्क फिर्ता गर्ने सहमति गरेको थियो । अवैध रूपमा उठाएको रकम अझै फिर्ता नहुँदा विद्यार्थी आन्दोलित छन् । चितवनमा भने गत शनिबार सहमतिपछि आन्दोलन स्थगित भएको छ ।शुल्क फिर्ता गर्न अपिलदेशभरका मेडिकल कलेजले मनोमानी शुल्क उठाएको विरोधमा विद्यार्थीले चिकित्सा शिक्षा संघर्ष समिति गठन गरेका छन् । समितिले सोमबार चिकित्सा शिक्षा आयोग, नेपाल मेडिकल काउन्सिल, त्रिविको चिकित्सा शिक्षा अध्ययन संस्थान र काठमाडौं विश्वविद्यालयको स्कुल अफ मेडिकल साइन्सेसलाई शुल्क फिर्ताको पहल गरिदिन आग्रह गरेको छ । विद्यार्थीले शुल्क फिर्ता नभए सशक्त आन्दोलनमा उत्रने चेतावनीसमेत दिएका छन् । शुल्क फिर्ता नगरेसम्म कलेजहरूको सिट निर्धारण र ओपन हाउस काउन्सिलिङ (प्रवेश परीक्षामा पास भएका विद्यार्थीहरूको काउन्सिलिङ) नगर्न उनीहरूको आग्रह छ । समितिका संयोजकहरू मिलन गैरे र प्रकाश चन्दलगायतले हस्ताक्षर गरेको विज्ञप्तिमा मेडिकल कलेजहरूले अवैध शुल्क उठाएर कानुनी राज्यको बर्खिलापमा गतिविधि गरिरहेको उल्लेख छ ।"
चुरे पानीढलो तानातान,"विराटनगर सिरहा  सिरहाको उत्तरवर्ती र उदयपुर जिल्लाको दक्षिणवर्ती चुरे पानीढलो क्षेत्र कसको हो भन्नेमा दुई प्रदेशबीच सीमा विवाद छ । पूर्वाञ्चल विकास क्षेत्रमा रहेका दुवै जिल्ला संघीय संरचनापछि प्रदेश २ र १ मा परे । दुई जिल्लाबीचको पुरानो विवाद यतिबेला प्रदेशको जुंगाको लडाइँ बन्ने अवस्थामा पुगेको छ । दुवै प्रदेशका सम्बद्ध जिल्लाका विधायकले प्रदेशसभामा उक्त भूभाग आआफ्नो प्रदेशको भएकाले विवाद सुल्झाउन माग गर्दै आएपछि बहस अघि बढेको हो । सिरहाको उत्तरवर्ती विकट चुरे क्षेत्रमा सर्रेअम्बास, चट्टान, मैनामैनी, चकमके, हात्तीढुंगा, खट्टी, मडयान, भसुवा, भमरे, रुम्जाटार, बरदमार, आरिदमार, मैनाटारलगायत तीन दर्जनभन्दा बढी बस्ती छन् । १५ हजार जनसंख्याको बसोबास छ । अहिलेका कागजी प्रक्रियाअनुसार ती बस्ती सिरहाका लहान नगरपालिकाका १६, १५ र धनगढीमाई नगरपालिकाको १४ नम्बरमा पर्छन् । सरकारले ती क्षेत्र सिरहामा गाभेको २०३२ पुस ७ मा प्रकाशित राजपत्रमा छ । खोलानाला र करिब २४ हजार हेक्टर वनजंगल भएको उक्त क्षेत्र पहिले उदयपुर जिल्लामा थियो । २०२६ सालमा नापनक्सा भएको जग्गाको स्रेस्ता सिरहाको नापी कार्यालयमा छैन । त्यसैले स्थानीय बासिन्दा उक्त क्षेत्रको आफ्नो जग्गाको मालपोत दस्तुर तिर्न वर्षौंदेखि उदयपुर जान्छन् । जग्गाको लगत कट्टा नहुँदा उदयपुरको रिश्कु र उदयपुरगढी गाउँपालिका पुगेर मालपोतको कर बुझाइरहेका छन् । उदयपुरमा जग्गाको लगत कायम भएकै कारण धितो राखेर बैंकिङ कारोबारबाट समेत उनीहरू वञ्चित छन् । २०२८ को नापीमा उदयपुरतर्फ उक्त भूभागको स्रेस्ता कायम भएको थियो । स्थानीयवासीमध्ये कतिपयले उदयपुर र कतिपयले सिरहाबाट नागरिकता लिएका छन् । धेरैको उदयपुरबाटै नागरिकता बनेको त्यस क्षेत्रका प्रदेश १ का प्रदेशसभा सदस्य नारायणबहादुर मगरले बताए । २०२८ सालको नापीमा स्रेस्ता उदयपुर नै कायम भएको थियो, उनले भने, चुरे क्षेत्रमा पर्ने भएकाले प्राकृतिक स्रोतको लोभमा प्रदेश २ ले आफ्नो भूभाग भनेर दाबी गरिरहेको छ । उदयपुरगढी गाउँपालिकाको ६, ७ र कटारी नगरपालिकाको वडा ६ का केही भूभाग उक्त चुरे पानीढलोमा पर्ने उनको भनाइ छ । सिरहासँग नजिक भएकै कारण प्रदेश २ को भूमि भनेर दाबी गर्न नमिल्ने उनको तर्क छ । दुई प्रदेशबीचको सीमा विवाद अन्त्य गर्दै उक्त क्षेत्रलाई प्रदेश १ नै कायम गराउन स्थानीय बासिन्दाले उदयपुर जिल्ला समन्वय समितिमा निवेदन दिएको उनले बताए । २०३२ सालदेखि नै उक्त क्षेत्र कुन जिल्ला भन्दै सीमा विवाद थियो । २०४८ सालको निर्वाचनमा कतिपय स्थानीयले दुवै जिल्लाका मतदाता नामावलीमा आफ्नो नाम दर्ता गराएका थिए । दुवै जिल्लाले आआफ्नो भूगोल भन्दै दाबी गरे पनि विकासमा भने कसैले ध्यान नदिएको सांसद मगरले बताए । उदयपुरको क्षेत्र हो भनेर सिरहाले विकासमा ध्यान पुर्याएन, उनले भने, उदयपुरले पनि सिरहामा भोट खसाउन जाने भन्दै विकासका काममा बेवास्ता गर्यो, त्यसैले चुरे पानीढलो विकासमा पछाडि परेको छ । सरकारले राजपत्रमा चुरे पानीढलो भनेर सिरहा र उदयपुर जिल्लामा विभाजित गरे पनि ती क्षेत्रका स्थानीय दुवैतर्फ निर्वाचनमा सहभागी हुँदै आएका छन् । अहिले पनि ती क्षेत्रका स्थानीयको दुवै जिल्लाका मतदाता नामावलीमा नाम छ । त्यसैगरी उदयपुरको ती गाउँ उदयपुरगढी गाउँपालिका ६ र ७ कायम छ । दुवैतर्फबाट जनप्रतिनिधि चुनिएका छन् । सिरहा र उदयपुरका दुवै प्रतिनिधि पञ्चायत र गाविसबाट चुनिँदै आए पनि पछिल्लो पटक प्रदेश विभाजनसँगै ती क्षेत्रमा विवाद चुलिएको हो ।लहान नगरपालिकाको वडा नम्बर १६ ले ती क्षेत्रमा संसदीय विकास कोषको बजेटबाट पर्यटकीय स्थलसमेत रहेको चुरे क्षेत्रमा अवस्थित काभ्रेपानी महादेवस्थलसम्म पूर्वपश्चिम राजमार्गको लहानदेखि ३ करोड लागतमा ग्राभेल सडक विस्तार गर्यो ।ग्राभेल सडक विस्तारसँगै वडामा सिरहातर्फबाट विद्युतीकरण भयो । तर, विद्युतीकरणको काम सिरहाबाट अन्तिम चरणमा पुगेकै बेला उदयपुरबाट पनि त्यही स्थानमा फलामे पोल गाड्ने काम सुरु भएको स्थानीयले बताए । विवाद विद्युत् पोलमात्र होइन, त्यसअघि खनिजजन्य पदार्थ ढुंगागिट्टी निकासीमा समेत दुई जिल्लाका स्थानीय तहबीच विवाद भएका थिए । उदयपुरतर्फबाट ती क्षेत्रबाट खनिजजन्य पदार्थ निकासी गर्न खोजेपछि सिरहातर्फका वडासदस्य अम्बरबहादुर आलेले रोकेपछि विवाद बढे पनि तत्काल सहमति भएको थियो ।खनिजजन्य पदार्थसँगै सिरहामा कुल वनक्षेत्र २७ हजार ७ सय ७ दशमलव ९५ हेक्टरमध्ये चुरे क्षेत्रमा मात्रै २४ हजार ४ सय हेक्टर वन रहेको जिल्ला वन कार्यालय सिरहाका सहायक वन अधिकृत अमरेन्द्र यादवले बताए । स्थानीय तहले विवाद गरे पनि वनक्षेत्र वन नीतिअनुसार कायम हुन्छ, उनले भने, उदयपुरतर्फबाट त्यसरी दाबी गरे सिरहामा वनजंगल भन्ने नै रहँदैन ।पछिल्लो पटक ती क्षेत्रको सीमा विवाद चुलिएको छ । लहान१६ का वडाध्यक्ष गडुलबहादुर मगरले दुवैतर्फबाट विद्यालय स्थापनादेखि विकासका काम भएकाले सीमा विवाद हल गर्नुपर्ने बताउँछन् । यो समस्या सीमा कायम भएको २०३२ सालदेखि नै रहेकाले सरकारले विवाद सुल्झाउन ढिला गर्न नहुने उनको भनाइ छ । यही अवस्था रहे पछिसम्म समस्या रहिरहने भएकाले प्रदेश र केन्द्र सरकारले चाँडो हल गर्नुपर्छ, उनले भने । उता उदयपुरगढी गाउँपालिकाका वडाध्यक्ष कृष्णबहादुर खत्रीले लामो समयदेखि रहेको विवाद सुल्झाए मात्रै विकासका योजना लैजान सजिलो हुने बताए । उदयपुरगढीभरि विद्युतीकरण भएको थिएन । गाउँपालिकाको बजेटबाट विद्युतीकरण सुरु गरिएको छ, उनले भने, सीमा विवाद नसुल्झाउने हो भने विकास पूर्वाधारका योजनामा काम गर्नै गाह्रो हुन्छ । सिरहा क्षेत्र नम्बर १ प्रदेशसभा सदस्य लगनलाल चौधरीले सीमा विवाद सुल्झाउन प्रदेश र संघीय सरकारलाई आग्रह गर्ने बताए ।जग्गा सिरहामा तिरो उदयपुरमा राजपत्र प्रकाशित गरी सिरहामा गाभे पनि जग्गा धनीपुर्जाको लागत कट्टा गरी नपठाएकै कारण स्थानीय पाँच घण्टा पैदल हिँडेर बर्सेनि तिरो तिर्न बाध्य छन् । सर्रेअम्बास, चट्टान, मैनामैनी, चकमके, हात्तीढुंगा, खट्टी र मडयानलगायत डेढ दर्जन बस्ती धनगढीमाई नगरपालिकाको १४ नम्बरमा पर्छन् । भसुवा, भमरे, रुम्जाटार, बरदमार, आरिदमार, मैनाटार लगायत दर्जनभन्दा बढी बस्ती लहान१६ मा पर्छन । ती क्षेत्रमा ५ सय बिघाभन्दा बढी जग्गा नम्बरी छन् ।गाविसबाट नगरपालिका भइसक्यौं, सर्रेअम्बासका ६५ वर्षीय कटकबहादुर कार्कीले भने, तर जग्गा सिरहामा आएन । पाँच घण्टा पैदल हिँडेर सास्ती भोग्दै बर्सेनि तिरो तिर्न अझ पनि गइरहनुपर्छ । कार्कीको नाममा तीन बिघा जग्गा छ । गाविसदेखि नगर भइसक्दा पनि जनप्रतिनिधि र स्थानीय प्रशासनले जग्गाको लागत्त सिरहातर्फ ल्याइदिन गरेको आग्रह सुनुवाइ नगरेको उनले गुनासो गरे । तीन बिघा जग्गा छ । बैंकमा धितो राखेर व्यापार व्यवसाय गर्न खोजे पनि दुई जिल्ला धाउनुपर्दा झन्झटिलो प्रक्रियाकै कारण बैंकिङ सुविधाबाट वञ्चित भएका छौं, सर्रेअम्बासका भीमलाल गिरिले भने । प्रदेशको वर्गीकरणमा सिरहा २ र उदयपुर १ नम्बरमा परेकाले प्रादेशिक नीतिले अप्ठ्यारोमा परिन्छ कि भन्ने पिरलो स्थानीयमा छ । स्थानीयका अनुसार सर्रेअम्बासमा मात्रै ९४ बिघा जग्गा व्यक्तिका नाममा दर्ता छन् । त्यसैगरी लहान नगर क्षेत्रमा परेको भसुवा, भमरे र रुम्जाटारलगायत क्षेत्रमा २ सय बिघाभन्दा बढी जग्गा व्यक्तिका नाममा दर्ता छन् । त्यस क्षेत्रका बासिन्दा बर्सेनि उदयपुर पुगेर जग्गाको कर तिर्छन् । धनगढीमाई नगरपालिकाका प्रमुख हरिनारायण चौधरीले त्यस क्षेत्रको अनुगमन गरी जग्गाको समस्या हल गर्ने बताए । लहान१६ का वडाध्यक्ष गडुलबहादुर मगरले जग्गाको मालपोतसम्बन्धी समस्या वर्षौंदेखिको रहेकाले लगत कट्टातर्फ नगरपालिकामार्फत पहल गर्ने बताए । दुई प्रदेशमध्ये कसको भूभाग भन्ने विवाद निरूपण नहुँदा चुरे पानीढलो क्षेत्रमा विकास योजना लैजाने विषय बाझिएको छ । बाटो, खानेपानी, बिजुली र सञ्चार सुविधामात्रै होइन, आधारभूत स्वास्थ्य सेवाबाट पनि स्थानीय वञ्चित छन् । खोलानाला पर्ने क्षेत्र भएकाले वर्षायाममा तीन महिना नजिकका बजारसँग सम्पर्क विच्छेद हुन्छ । मोबाइलमा समेत नेटवर्क हुँदैन, स्थानीय जनक परियारले भने, वर्षामा हामी अन्धकारमै हुन्छौं, बजारसँग समेत सम्पर्क हुँदैन । हात, खुट्टा काटिँदा र शरीरमा सामान्य चोटपटक लाग्दासमेत उपचारका लागि चार घण्टा पैदल हिँडेर धनगढीमाई नगरको १२ र लहानको १७ नम्बर वडाका स्वास्थ्य चौकीमा पुग्नुपर्ने उनले बताए । सुक्खायाममा चार घण्टा पैदल हिँडेर जसोतसो उपचार सेवा पाए पनि वर्षायाममा खोलामा बाढी आउँदा भने उनीहरू उपचारबाट पूर्णरूपमा वञ्चित हुन्छन् । सर्पले डसेका दलमेका टिकुली तामाङ, टकसरी राई र अम्बासका सुनसरी राईलगायत ती भेगका सात जनाले समयमा उपचार नपाउँदा ज्यान गुमाइसकेका छन् । अम्बासकी निर्मलासिंह राजपुतले भनिन्, गम्भीर बिरामी पर्दा बाँच्ने आसै राख्दैनौं ।विकास पूर्वाधारमा पछाडि ती गाउँ छँदैछन्, विकट भूभाग भएकाले वडावासीबीच भावनात्मक सम्बन्धसमेत हुन नपाएको स्थानीयले बताए । सर्रेअम्बासबाट मडयान गाउँ पुग्न तीन घण्टा पैदल हिँड्नुपर्छ । यस क्षेत्रका बासिन्दाको मुख्य खेती मकै र कोदो हो । धान फल्ने भूभाग निकै कम छन् । माध्यमिक विद्यालय भएकाले बालबालिका चार घण्टा पैदल हिँडेर अर्को बस्ती पुग्नुपर्छ । विकट चुरे क्षेत्रका मडयान, चट्टान, मैनामैनी र चकमके लगायत एक दर्जन गाउँका बासिन्दाको खानेपानीको स्रोत स्थानीय खोला हो । पानी शुद्धीकरण र वितरणको व्यवस्था छैन । मगर, राई, तामाङ र सुनुवार समुदायको बसोबास छ । राइरैनी खोलाछेउ इनार छ । वर्षामा पानी धमिलो हुने र सुक्खायाममा सुक्ने समस्या रहेको स्थानीय बलबहादुर सुनुवारले बताए । धमिलो पानीले बालबच्चा र बुढाबुढी वर्षैभरि बिरामी पर्छन्, उनले भने । गाउँहरूका सीमामा पोल पुग्यो, बिजुली पुगेको छैन । उज्यालोका लागि गाउँले टुकीकै भरमा छन् । स्थानीय डम्बर मस्रांगीले भने, हामी विकासमा ठगिएका छौं ।"
सीको भ्रमणबारे प्रधानमन्त्रीसँग छलफल,चिनियाँ विदेश विभाग टोलीले सोमबार प्रधानमन्त्री केपी ओलीलाई छुट्टै भेटेको छ । काठमाडौं उत्रेलगत्तै औपचारिक कार्यक्रम सुरु हुनुअघि प्रधानमन्त्री ओलीलाई भेट्न टोली बालुवाटार गएको थियो । त्यहाँ ओलीसँग राष्ट्रपति सीको भ्रमणबारे कुरा भएको स्रोत जनाएको छ । सी विचारधाराको छलफलका लागि टोली आए पनि सी भ्रमणको पूर्वतयारीकै एउटा अंश भएको नेकपाका एक नेताले बताए । विदेश विभाग प्रमुख समेत रहेका सोङ राष्ट्रपति सीको भ्रमण हुने बेलामा अन्य मुलुकमा पनि जाने गरेका छन् । राष्ट्रपति सीको उत्तर कोरिया र फिलिपिन्स भ्रमण अघि पनि उनी त्यहाँ पुगेका थिए । विदेश विभाग प्रमुखको सिधा राष्ट्रपतिसँग सम्पर्क र रिपोर्टिङको च्यानल हुने भएकाले उनलाई सीको विश्वास पात्र समेत मानिन्छ । प्रतिनिधिमण्डलको नेतृत्व गर्दै उनी नै नेपाल आउनु अर्थपूर्ण रहेको पनि ती नेताले उल्लेख गरे ।
अध्यक्षद्वयले देखेको षड्यन्त्र,"काठमाडौं  गत साउन पहिलो साता सत्तारूढ नेकपाका दुई अध्यक्षले निकै बाक्लो बैठक गरे । असार मसान्तसम्म एकताका सबै काम टुंग्याउने घोषणा गरे, तापनि पार्टी स्कुल विभाग नेतृत्व चयनको सकसले त्यो टुंगोमा पुग्न सकेन । त्यसैले उनीहरू परामर्श गरिरहन्थे । त्यही बेला दुई अध्यक्षले निष्कर्ष निकाले सरकार र पार्टीलाई असफल पार्न चारैतिरबाट दबाब आइरहेको छ । तर सचिवालय स्रोत भन्छ, उनीहरूले गुठी विधेयक, मिडिया विधेयक र स्थानीय तहमा कर्मचारी नियुक्तिका लागि सरकारले खोलेको आवेदनविरुद्ध भइरहेको आन्दोलनलाई आफूहरूमाथिको प्रहारका रूपमा बुझेका थिए । यो निचोडपछि पुष्पकमल दाहाल दुबई उडे, उनी फर्किएकै दिन साउन १८ मा प्रधानमन्त्री केपी शर्मा ओली पहिलोपटकको उपचारका लागि सिंगापुर गए ।दुबईबाट फर्किएलगत्तै सिन्धुली पुगेका दाहालले साउन १९ मा व्यवस्था नै परिवर्तन गर्न केही व्यक्तिले टाउको उठाइरहेको भन्दै त्यसो गरिए पूर्वराजा ज्ञानेन्द्रलाई नागार्जुनबाट बाहिर निकालिदिने बताए । दाहालको यो अभिव्यक्ति दुई अध्यक्षको निष्कर्षपछिको पहिलो थियो । त्यसपछिका सबैजसो भाषणमा दुवै अध्यक्षले आफूहरूमाथि खतरा रहेको र आवश्यक परे प्रतिकार गर्ने चेतावनी दिँदै आएका छन् । प्रधानमन्त्री ओलीले भदौ २ गते संसद्मा सम्बोधन गर्दै अहिलेको राजनीतिक व्यवस्थामाथि आक्रमण भइरहेकाले लोकतान्त्रिक शक्तिलाई एकै ठाउँमा उभिन आह्वान गरे । भदौ ३ गते यही विषयमा मात्रै छलफल गर्न सर्वदलीय बैठक पनि डाके । त्यहाँ प्रधानमन्त्री ओलीले भनेका थिए, देशले प्राप्त गरेको उपलब्धिमाथि प्रहार गर्ने तत्त्वहरू सक्रिय भएका छन् । उपलब्धि रक्षा गर्न तपाईंहरू सबैले साथ दिनुपर्यो । यो सिलसिला पछिल्लो पटक गत शनिबारको नेकपा संसदीय दलको बैठकमा पनि चल्यो । बैठकमा दुवै अध्यक्षले दिएको निर्देशन उद्धृत गर्दै एक सांसदले भने, अहिले हामीमाथि चौतर्फी हमला भइरहेको छ, यसलाई तपाईंहरूले खुलेर प्रतिकार गर्नुस् । यद्यपि ती सांसदलाई पनि कसको प्रतिकार गर्नुपर्ने हो भन्ने कुरा भने थाहा छैन ।पछिल्लो समय प्रधानमन्त्री ओली र नेकपा अध्यक्ष दाहालका अभिव्यक्तिमा बारम्बार यो भय दोहोरिन्छ तर हमला गर्ने शक्ति को हो भन्नेबारे न प्रधानमन्त्रीले भनेका छन्, न त नेकपाका अर्का अध्यक्ष दाहालले नै । यता नेकपाका अरू नेताकार्यकर्ताले भने पार्टी र सरकारमाथि कताबाट खतरा छ भन्ने सुइँको समेत पाउन सकेका छैनन् । अध्यक्षहरूले यही कुरा दोहोर्याइरहेपछि हामीले पार्टी सचिवालय बैठकमै त्यसबारे उहाँहरूलाई प्रश्न सोध्यौँ तर ठोस उत्तर पाउन सकिएन, एक सचिवालय सदस्यले कान्तिपुरसँग भने, आफूहरूलाई असफल बनाउन विभिन्न ठाउँबाट आक्रमण भइरहेको छ भनेर बोल्न भने उहाँहरूले छाड्नुभएको छैन । पार्टीका दुवै अध्यक्षले कतैबाट प्राप्त रिपोर्टभन्दा पनि उनीहरू स्वयंको राजनीतिक विश्लेषणका आधारमा यो अभिव्यक्ति दिइरहेको उनको दाबी छ । अध्यक्षद्वयको राजनीतिक विश्लेषणको आधारबारे उनीहरू दुई जनाबाहेक नेकपा र सरकारका अरू सदस्य अनभिज्ञ छन् । के अध्यक्षद्वयले भनेको जस्तै दुई तिहाइ प्राप्त नेकपा र उसको सरकारविरुद्ध त्यस्तो कुनै खतरा छ ? छैन, नेकपा स्थायी समिति सदस्य अग्नि सापकोटा भन्छन्, दुई तिहाइको सरकार भएपछि अलिअलि गनगन त भइरहन्छ तर व्यवस्था नै उल्टाउने गरी प्रहार भए जस्तो मलाई लाग्दैन । सरकारले नागरिकको चाहनाअनुसार काम गर्न नसके पनि त्यही कारणले नागरिकबाट अभिव्यक्त हुने विरोधले सरकार एवं पार्टी नेतृत्वलाई अप्ठ्यारो नपर्ने र व्यवस्था पनि नउल्टिने उनले बताए । नेपाली कम्युनिस्ट पार्टीको इतिहास हेर्दा कुनै न कुनै प्रधान शत्रु किटान गर्नैपर्ने चलन छ । केही अघिसम्म दरबार, पश्चिमा शक्ति या भारतलाई उनीहरूले प्रमुख शत्रुका रूपमा चित्रण गर्दै आएका थिए । पार्टी या आफूले सञ्चालन गरेको सरकारमा केही अप्ठ्यारो आइपरे उनीहरू यिनै शक्तिको चलखेल भनेर परिभाषित गर्थे । अहिले नेकपा सबभन्दा शक्तिशाली राजनीतिक दल भएकाले धेरैतिर सन्तुलन मिलाउनुपर्ने बाध्यतामा छ । मुलुकको शक्ति सन्तुलन परिवर्तन भएर नेकपा सत्तामा आइसकेपछि पनि नेतृत्वको मानसिकता भने परिवर्तन नभएको जानकारहरू बताउँछन् । नेताहरूले आफूहरूमाथि हमला भयो भने नागरिकलाई मनोवैज्ञानिक त्रासमा राखेको नागरिक आन्दोलनका अगुवा देवेन्द्रराज पाण्डेको प्रतिक्रिया छ । हमला या आक्रमण भौतिक रूपमा हुन्छ, सरकार र सबभन्दा ठूलो पार्टीको नेतृत्व गर्ने दलले नागरिकको आलोचनालाई हमला भन्नु हुँदैन, उनले भने, नागरिकको गुनासोसँग डराउने शासकले गुनासो नै नआउने गरी काम गर्न सक्नुपर्छ ।नेताहरूले कस्तो किसिमको खतरालाई इंगित गर्न खोजेका हुन् भन्ने विषयमा आफू जानकार नभएको नेकपा स्थायी समिति सदस्य अष्टलक्ष्मी शाक्य बताउँछिन् । खै सचिवालयमा के कस्तो छलफल हुन्छ, हामीलाई थाहै हुँदैन, उनले भनिन्, उहाँहरू कसरी छलफल गर्नुहुन्छ, कसले त्यसरी भन्छ थाहा पनि छैन । स्थायी कमिटी बैठक पनि बोलाइएको छैन । कस्तो खतरा, के खतरा भन्ने थाहा पनि छैन, बाहिर सरसर्ती हेर्दा त त्यस्तो केही आभास छैन । सत्तामा भएका बेला आउने आलोचनाका आधारमा खतरामा पर्यौं भनेर विश्लेषण गरिहाल्न नहुने शाक्यको भनाइ छ । नेकपा सचिवालय सदस्य एवं प्रवक्ता नारायणकाजी श्रेष्ठ पनि अहिले नै व्यवस्थाप्रति खतरा छ भनेर निष्कर्ष निकाल्न नहुने बताउँछन् । हामीले राम्रो काम गर्न सक्यौं भने कसैले केही गर्न सक्दैन, उनले भने, सकिएन भने कुनै न कुनै रूपमा प्रतिगमनले टाउको उठाउँछ ।"
३ दर्जनलाई कारबाही गर्नुपर्ने,"काठमाडौं  प्रहरीले बालुवाटारस्थित ललिता निवास र त्यसले चर्चेको करिब १ सय १४ रोपनी जग्गा हिनामिनामा संलग्नमाथि ठगी कसूरमा कारबाही गर्नुपर्ने निष्कर्षसहितको प्रतिवेदन ल्याउन लागेको छ । प्रहरीको केन्द्रीय अनुसन्धान ब्युरो (सीआईबी) ले ६ महिना लामो छानबिनपछि अन्तिम रूप दिन लागेको प्रतिवेदनमा भूमाफिया किटान गरिएका शोभाकान्त ढकाल र रामकुमार सुवेदी, ललिता निवासका तत्कालीन भोगाधिकारी रुक्मशमशेर राणा तथा उनका दुई भतिजा हाटकशमशेर र हेमाद्रीशमशेरसहित ३ दर्जन व्यक्तिलाई कारबाही गरेर जग्गा फिर्ता ल्याउनुपर्ने औंल्याएको हो । प्रहरी मुख्यालय स्रोतका अनुसार अहिलेसम्म ३७ जना आरोपीसँग बयान लिइएको छ । तीमध्ये अधिकांशले कसुर नस्विकारे पनि उपलब्ध तथ्य र प्रमाणअनुसार उक्त जग्गा सरकारकै नाममा कायम गर्नुपर्ने अनुसन्धानको निष्कर्ष छ । एसपीको नेतृत्वमा ६ महिनादेखि अनुसन्धान जारी छ । सीआईबीले बयान लिएका आरोपीविरुद्ध साबिक मुलुकी ऐनको ठगी महलअन्तर्गत कारबाही र हडपिएको जग्गा फिर्ता ल्याउनुपर्ने गरी प्रतिवेदनको खाका तयार भएको छ, स्रोतले भन्यो, केही प्राविधिक पक्ष बाँकी रहेकाले अनुसन्धान प्रतिवेदनलाई पूर्णता दिन सकिएको छैन ।पूर्वसचिव शारदाप्रसाद त्रितालको नेतृत्वमा गठित छानबिन समितिको प्रतिवेदनका आधारमा २०७५ मंसिर २८ को मन्त्रिपरिष्द बैठकले उक्त प्रकरणमा थप अनुसन्धान गर्न ब्युरोलाई जिम्मा दिएको थियो । ब्युरोले तत्कालीन भोगाधिकारी रहेका राणा परिवार, मालपोतका कर्मचारी र भूमाफियाको सेटिङमा सरकारी जग्गा हडपिएको निष्कर्ष निकालेको छ । सीआईबीको अहिलेसम्मको अनुसन्धानले ललिता निवासको जग्गा हडप्न ठगी र किर्तेजन्य कसुर गरेको देखिन्छ, प्रहरी स्रोतले कान्तिपुरसँग भन्यो । जग्गा हडप्ने कार्यमा संलग्नमाथि साबिक मुलुकी ऐन, २०२० को ठगी महल तथा अपराध संहिता ऐन, २०७४ को ठगी र लिखतसम्बन्धी कसुरअनुसार बिगो, जरिवाना तथा कैद सजाय प्रस्ताव गरिएको प्रहरी स्रोतको भनाइ छ । फौजदारी न्यायसम्बन्धी कानुनअनुसार साबिकको कानुन उल्लंघन गरेको तर कसुर गरेपछि नयाँ कानुन बनेको भए जुनमा थोरै सजाय उल्लेख छ त्यसैअनुसार कारबाही गर्नुपर्छ । साबिक मुलुकी ऐनको ठगी कसुरमा आरोपीलाई कारबाही गरिए ठगिएको सम्पत्ति फिर्ता, ५ वर्षसम्म कैद र ५ हजार रुपैयाँसम्म जरिवानाको प्रावधान छ । ठगसँग मिलेर सार्वजनिक सम्पत्ति हानि गर्नेलाई मुख्य कसुरदारको आधा सजाय हुने व्यवस्था छ । ब्युरोका डीआईजी नीरजबहादुर शाहीले सरकारले दिएको कार्यादेशअनुसार अनुसन्धान भइरहेकाले जिम्मेवारी पूरा नभएसम्म केही भन्न नमिल्ने बताए । अनुसन्धानका क्रममै छौं, यसबाहेक अरू केही भन्न मिल्दैन, उनले भने । प्रहरीले संकेत गरेको प्राविधिक पक्ष भनेको ललिता निवासको करिब २८ रोपनी जग्गा विवाद अहिले उच्च अदालत पाटनमा विचाराधीन मुद्दा हो । काठमाडौं जिल्ला अदालतका तत्कालीन न्यायाधीश रमेशराज पोखरेलले २०७५ वैशाख १९ गते ललिता निवास क्याम्पको २८ रोपनीको स्वामित्व सरकारको नभई व्यक्तिको हुने विवादास्पद फैसला गरेका थिए । सरकारी जग्गामा मोही कायम गर्ने मालपोत कार्यालय डिल्लीबजारको फिराद खारेजीको मागसहित अधिवक्ता दीपकराज जोशीले २०७२ पुस २६ गते जिल्ला अदालतमा रिट दायर गरेका थिए । जग्गाधनी र मोहीको बीचमा चलेको मुद्दा अन्तिम भई बसेको तथा मालपोत ऐन, २०३४ को दफा २४ को अधिकार प्रयोग गरी व्यक्तिको नाममा दर्ता कायम रहेको जग्गाको लगत कट्टा गर्ने क्षेत्राधिकार अदालतलाई रहेको नदेखिएको अवस्थामा फिरादीको फिराद दाबी पुग्न नसक्ने ठहर्छ, फैसलामा उल्लेख छ । अधिवक्ता जोशी उक्त फैसला बदरको मागसहित उच्च अदालत पाटन पुगेका हुन् । उक्त फैसलालाई विवादास्पद भन्दै विवेकशील नेपाली दलले समेत गत वैशाखमा न्यायाधीश पोखरेलमाथि कारबाहीको मागसहित न्यायपरिषद्मा निवेदन दिएको थियो । पोखरेल हाल चितवन जिल्ला अदालतमा कार्यरत छन् ।रिटमा जोशीले भूमिसुधार तथा व्यवस्थापन विभाग, मालपोत कार्यालय डिल्लीबजार, गुठी संस्थान, गुठी तहसिल कार्यालय थापाथली तथा द्वारिकामान महर्जन, मचानानी महर्जन, तीर्थमाया महर्जन, मचाम महर्जन, बाबुराजा महर्जन, नाति महर्जनकी श्रीमती तीर्थमाया महर्जन, ग्वाराभाइ महर्जन, देवनारायण महर्जन, रेना गुरुङ महर्जन, कान्छा महर्जन, कृष्ण महर्जन, डा शोभाकान्त ढकाल, उमाकुमारी ढकाल, सन्दीप ढकाल, रामकुमार सुवेदी, माधवी सुवेदी, विवेककुमार सुवेदी र गैरआवासीय नेपाली संघ (एनआरएन) लगायतलाई विपक्षी बनाएका छन् ।२०२१ सालमा मुआब्जा दिएर अधिग्रहण गरिएको जग्गा तत्कालीन भोगाधिकारीले २०४९ र २०६१ मा उच्चपदस्थ अधिकारी, कर्मचारी र भूमाफियाको सेटिङमा पुनः फिर्ता लगेका थिए । तत्कालीन भोगाधिकारीले फिर्ता लगेको जग्गा ०६१ मा भूमाफिया र व्यापारीले सस्तोमा किनेर प्लटिङ गर्नुका साथै भाटभटेनी सुपरमार्केट र एनआरएनका भवनसहित डेढ सयभन्दा बढी व्यक्तिका नाममा स्वामित्व कायम छ । अख्तियार दुरुपयोग अनुसन्धान आयोगले ललिता निवासको जग्गा हिनामिनामा ६ महिनादेखि अनुसन्धान गर्दै छ । सयभन्दा बढी व्यक्तिलाई प्रतिवादी बनाएर अनुसन्धान गरिरहेको अख्तियारले छिट्टै मुद्दा दायर गर्ने तयारी गरेको छ ।"
राजपासमाजवादी एकता ठाकुरकै नेतृत्वमा,"काठमाडौं  राष्ट्रिय जनता पार्टी (राजपा) को नेतृत्व सोमबारबाट महन्थ ठाकुरले सम्हालेका छन् । अध्यक्षमण्डलका ६ सदस्यले पालैपालो संयोजन गर्ने सहमतिबमोजिम ठाकुरले दोस्रोपटक नेतृत्व लिएका हुन् ।नेतृत्व परिवर्तनसँगै समाजवादी पार्टीसँगको एकीकरण प्रक्रियाले गति लिने विश्वास गरिएको छ । महाधिवेशनअघि एकीकरण गर्ने कि पछि भन्ने विवाद पार्टीभित्र छ । अनौपचारिक छलफलका क्रममा वैचारिक र सांगठिनक विषयका धेरै मुद्दा टुंगोमा पुगेको दाबी दुवै पक्षका नेताको छ तर अध्यक्षमण्डल सदस्य राजकिशोर यादव र अनिल झा महाधिवेशनपछि मात्रै एकता गर्नुपर्ने कित्तामा उभिएपछि समस्या आएको राजपाका एक पदाधिकारीले बताए । अध्यक्षमण्डलका अर्का सदस्य महेन्द्रराय यादवका अनुसार महाधिवेशनअघि दुई पार्टीबीच एकीकरण गर्ने सम्भावना प्रबल बन्दै गएको छ । दुई पार्टीका वार्ता समितिले एकीकरणका लागि अनौपचारिक संवाद गरिरहेको उनले जानकारी दिए । हाम्रो जोड एकीकरण भएपछि संयुक्त एकता महाधिवेशन गर्नेतिरै लक्षित छ, उनले भने । ठाकुर संयोजक बनेपछि एकता प्रक्रिया सहज बन्ने नेताहरूको विश्वास छ । ठाकुरको दुईमहिने कार्यकालभित्रै एकीकरणलाई टुंगोमा पुर्याउन पहल हुने उनीहरूको भनाइ छ । राजपाले पछिल्लोपटक कात्तिक २८३० मा महाधिवेशनको मिति तोकेको छ । मंसिरदेखि तीनपटक मिति सर्दै कात्तिकमा आइपुगेको हो । महाधिवेशनपछि प्रक्रिया जटिल हुने भन्दै राजपाका तत्कालीन संयोजक राजेन्द्र महतो, शरदसिंह भण्डारी, महेन्द्रराय यादव तत्काल एकता गर्नुपर्ने पक्षमा छन् । आन्तरिक कलहले ठाकुर सार्वजनिक रूपमा खुलेका थिएनन् । झा र यादवले महाधिवेशनअघि नेताकार्यकर्ता व्यवस्थापन जटिल हुने तर्क गर्दै आएका छन् । राजपामा एकीकरणपूर्वका ६ मधेसकेन्द्रित दलका अध्यक्षहरूले पालैपालो नेतृत्व गर्दै आएका छन् । विधानमै दुईदुई महिनाबीच आलोपालो नेतृत्व लिने उल्लेख छ । आलोपालो प्रणालीअनुसार अध्यक्षमण्डलका ६ सदस्यले संयोजक सम्हालिसकेका छन् । ठाकुरको पालोबाट दोहोरिने क्रम सुरु भएको छ । पार्टीको महाधिवेशन वा एकीकरण प्रक्रिया नटुंगिएसम्म नेतृत्व आलोपालो प्रणालीबाटै चल्ने नेता महेन्द्रराय यादवले बताए । महाधिवेशनबाट भने एकल नेतृत्वमा जाने गरी राजपाले विधान संशोधन गरेको छ । एकीकरण गर्दा राजपा अध्यक्षमण्डलका ६ नेताको व्यवस्थापन कसरी गर्ने भन्ने मुख्य चुनौती छ । केही दिनअघि राजपाका तत्कालीन संयोजक राजकिशोर यादवले महाधिवेशनपछि पार्टी एकल नेतृत्वमा जाँदा केन्द्रदेखि तलसम्मको व्यवस्थापन सहज हुने प्रतिक्रिया दिएका थिए । तल्ला तहका संरचना पार्टी एकीकरण भएपछि पनि समायोजन भएका छैनन्, तिनको व्यवस्थापनमा ठूलो समस्या छ, उनको भनाइ थियो ।"
चिनियाँ कम्पनीसँग प्रस्ताव माग,"काठमाडौं  लगानी बोर्डले काठमाडौंको बाहिरी चक्रपथ निर्माण गर्न चाइना कम्प्युनिकेसन कन्स्ट्रकसन कम्पनीसँग प्रस्ताव माग्ने निर्णय गरेको छ । उक्त कम्पनीले पेस गर्ने प्रस्ताव आधारमा उसलाई निर्माणको जिम्मा दिनेनदिने निर्णय हुने बोर्डले जनाएको छ ।बाहिरी रिङ रोड निर्माणका लागि इच्छा देखाएका चारवटा चिनियाँ कम्पनीमध्येबाट यसलाई प्रस्ताव पेस गर्न छनोट गरिएको हो । सरकारले गत वैशाख र जेठमा गरेको लगानी सम्मेलनमा बाहिरी चक्रपथ निर्माण गर्न आशयपत्र पेस गर्न सकिने सूचीमा राखेको थियो । बोर्डका प्रमुख कार्यकारी अधिकृत महाप्रसाद अधिकारीका अनुसार यो आयोजना बनाउन चीनका चारवटा आयोजनाले चासो देखाउँदै आशयपत्र पेस गरेका थिए । चाइना कम्युनिकेन कन्स्ट्रक्सनले बोर्डले तोकेको मापदण्ड पूरा गरेको पाइएकोले प्रस्ताव माग गर्ने निर्णय गरिएको हो ।आयोजना निर्माण गर्न लाग्ने अनुमानित लागतको एक तिहाइ खुद सम्पत्ति भएको र एक दशकमा यस्तै आयोजनाको अनुभव भएको हुनुपर्ने मापदण्ड बोर्डले तय गरेको थियो । आशयपत्र पेस गरेका चार कम्पनीमध्ये यो कम्पनीले मात्रै मापदण्ड पूरा गरेको पाइएकाले योसँग मात्रै प्रस्ताव माग गर्ने निर्णय भएको अधिकारीले बताए । प्रस्ताव आह्वानको कागजपत्र तयार गरी ६० दिनभित्र हामीले आह्वान गर्छौं, उनले भने, हामीले आह्वान गरेको ४५ दिनभित्र उसले प्रस्ताव बुझाइसक्नुपर्छ ।कम्पनीले बुझाएको प्रस्तावको आधारमा उसलाई आयोजना निर्माणको जिम्मा दिन नदिने निर्णय हुने अधिकारीले बताए । सहरी विकास मन्त्रालयले काठमाडौं उपत्यकालाई यो आयोजनामार्फत् जोड्दै व्यवस्थित सहरीकरण गर्ने बृहत् लक्ष्य राखेर बाहिरी चक्रपथ निर्माण गर्ने प्रस्ताव अघि सारेको थियो । बोर्डको निर्णयअनुसार अब १५ वर्षदेखि चर्चामा रहेको ७१९३ किलोमिटर बाहिरी चक्रपथको निर्माणका प्रक्रिया अघि बढ्ने छ । ०७४ वैशाख १३ मा तत्कालीन सहरी विकास मन्त्री अर्जुननसिंह केसीले ०७५ देखि नै चोभार, गाम्चा र सतुङ्गल खण्डको ६६ किलोमिटर सडक निर्माण गर्ने निर्णय गरेका थिए । तर, बजेट अभावले निर्माणको प्रक्रिया अघि बढ्न सकेको थिएन । ६ किलोमिटरमा पनि करिब ८ हजार रोपनी क्षेत्रफल र करिब १४ हजार जग्गाधनी छन् । चक्रपथको कुल लम्बाइमध्ये काठमाडौंमा ३५८ किलोमिटर, ललितपुरमा १५८० र र भक्तपुरमा २१५ किलोमिटर पर्छ । लगानी बोर्डका अनुसार सार्वजनिक निजी साझेदारीमा चक्रपथ निर्माण गर्न लागेको हो । ८ लेन सडकसहित साइकल लेन, हरियाली बेल्ट, फुटपाथ तथा आपांगमैत्री पेटीको समेत व्यवस्था हुने गरी चक्रपथ बनाउने ०७४ मा बनेको डीपीआरमा उल्लेख छ । चक्रपथ कहाँसम्म ? काठमाडौंको त्रिभुवन राजपथबलम्बुलाई शून्य किलोमिटर मानेर बाहिरी चक्रपथ बनाउने सरकारको योजना छ । चक्रपथको निर्माण पूरा भएपछि नैकाप भञ्ज्याङ, थापागाउँ आसपास, स्युचाटार, सीतापाइला, बाहिरी स्वयम्भू, वनस्थली, बालाजु औद्योगिक क्षेत्रको छेउ तथा बाइपास, गोंगबु, हिलेडोल, मनमैंजु, बालुवाटारको छेउ, टोखासरस्वती क्षेत्र, चपली, चुनीखेल, टुसाल गाउँ, गोकर्णेश्वर, बामथली, नयाँपाटी हुँदै जाने छ ।सीतापाइलाबाट हलचोक, गैह्रीगाउँ, दौडिनेपानी, नेपालटार, फुटुङसम्म १३ किलोमिटरको दूरी हुने छ । भक्तपुर क्षेत्रमा थलीडाँछी, चाँगुनारायण क्षेत्र, फुँयालगाउँ, दुवाकोट, रोकागाउँ, हनुमानटार, लुकुण्डोल, पकाउने पाटी, खरीपाटी, सुडाल, यङ्डोल, जगाती (इँटा टायल कारखानाको छेउ), भक्तपुर नगरपालिका, हनुमन्ते खोलाको छेउ, अरनिको राजमार्ग, सृजनानगर, सल्लाघारी, दधिकोट, गाम्चा भएर निर्माण कार्य अगाडि बढाउने डीपीआरमा उल्लेख छ । ललितपुरमा लुभु, विष्णुडोल, हरिसिद्धि, दसघर, धापाखेल, ठेचो, जावलाखेल, बुङ्मती, खोकना, कार्यविनायक, वाग्मतीपुल (चोभार क्षेत्र), पुरानो सिमेन्ट कारखानाको छेउ, कीर्तिपुर क्षेत्र, गाम्चा, मच्छेगाउँ हुँदै, तीनथानाको दक्षिण हुँदै सतुङ्गलसम्म पुगेर चक्रपथ बनाउने प्रस्ताव गरिएको छ ।"
ठेक्कापछि जग्गा एकीकरणको निर्णय,"भक्तपुर  अधिकार सम्पन्न वाग्मती सभ्यता एकीकृत समितिले हनुमन्ते करिडोर निर्माणको ठेक्का लगाइसकेपछि मध्यपुर थिमि नगरपालिकाले खोला किनारको जग्गा एकीकरण गर्ने निर्णय गरेको छ । त्यसका लागि हनुमन्ते जग्गा एकीकरण आयोजना उपभोक्ता समिति गठन गर्ने निर्णयसमेत गरिएको छ । मध्यपुर थिमिको तेस्रो नगरसभाले गरेको उक्त निर्णयबाट हनुमन्ते खोलामा तटबन्ध निर्माणका क्रममा देखिएका विवाद समाधान हुने बताइएको छ । मध्यपुर थिमिले खोला किनारको जग्गा व्यवस्थित गरी करिडोर निर्माण गर्न सूर्यविनायक नगरपालिकासँग समन्वय गरिने जनाएको छ । नगरपालिकाको तेस्रो नगरसभाले जग्गा एकीकरण पछि मात्रै हनुमन्ते करिडोरको काम गर्न दिने निर्णय गरेको छ, मध्यपुर थिमिका मेयर मदनसुन्दर श्रेष्ठले भने, एकीकरणको निर्णय बल्ल भयो । यो काम सकिएपछि मात्रै करिडोरको काम अघि बढ्छ ।हनुमन्ते करिडोर निर्माणको पहिलो चरणको कार्य ०७५ मंसिरमा सुरु भए पनि जग्गा विवादका कारण वैशाखयता रोकिएको छ । करिडोर निर्माणको जिम्मा पाएको पीएसगोल्डेन गुडसमानान्तर जेभीले करिडोरको पहिलो चरणको कार्य ५५ प्रतिशत सम्पन्न गरेको जनाएको छ । जग्गा विवादले करिडोर निर्माणमा ढिलाइ भएको छ, समानान्तर निर्माण सेवाका प्रबन्ध निर्देशक निरोज थपलियाले भने, जग्गा विवादको विकल्प जग्गा एकीकरण मात्र हो, करिडोर निर्माणलाई प्रभावकारी बनाउन जतिसक्दो छिटो एकीकरण हुन आवश्यक छ । समितिले यस वर्ष सल्लाघारी पुलदेखि राधेराधेसम्म, भक्तपुरको चारदोबाटो पुलदेखि बालकुमारी पुलसम्म टेन्डर गरी भदौ २४ मा सम्झौता गरिसकेको छ । करिडोर निर्माण, खोला किनारको जग्गा विवाद समाधान, बस्ती विकास, डुबान रोकथाम तथा ट्राफिक जामको वैकल्पिक सडकका लागि खोला किनारमा जग्गा एकीकरण गर्ने सहमति भइसकेको सूर्यविनायक नगरप्रमुख वासुदेव थापाले बताए । भक्तपुरका जनप्रतिनिधि तथा अधिकारीहरू, स्थानीय बासिन्दाको सहमतिमा हनुमन्ते खोलाको केन्द्रबाट करिब २५० मिटर दायाँबायाँ जग्गा एकीकरण गरी व्यवस्थित बस्ती निर्माण गर्ने निर्णय गरिएको सूर्यविनायक नगरप्रमुख थापाले बताए ।जग्गामा एकीकरण आयोजना सञ्चालन गर्दै नयाँ, व्यवस्थित र सुरक्षित सहर निर्माण गर्न काठमाडौं उपत्यका विकास प्राधिकरणलाई सिफारिस गर्ने निर्णय गरेको समेत उनले बताए । दुई नगरका जनप्रतिनिधि, प्रतिनिधिसभा, प्रदेशसभाका सदस्यहरू, स्थानीयलगायतको सहभागितामा पटकपटक बसेको बैठकले दुई नगरपालिकाको क्षेत्रअन्तर्गत हनुमन्ते पुलबाट सूर्यविनायक नगरको २, ३, ४ र ५ वडाका बालकोट, दधिकोट, कटुञ्जेसम्म र मध्यपुर थिमिका १, ३, ४, ५ वडा र ९ राधेराधे हुँदै लोकन्थलीसम्म जग्गा एकीकरण गर्ने निर्णय उल्लेख छ । आयोजना व्यवस्थित रूपमा सञ्चालन गर्न सूर्यविनायक नगरप्रमुख थापाको संयोजकत्वमा मध्यपुर थिमिका प्रमुख मदनसुन्दर श्रेष्ठ सहसंयोजक, उपप्रमुख, सम्बन्धित वडाका वडाध्यक्षहरू सदस्य गरी आयोजना व्यवस्थापन समिति गठन गरिसकेको जनाएको छ ।राधेराधेदेखि मनोहरा नदीसम्मको करिब ६ किलोमिटर दूरीमा खोला किनारको ५ सय मिटर जग्गा एकीकरण गर्दै करिडोर निर्माणलाई प्रभावकारी बनाइने समितिको लक्ष्य छ । खोला किनारको जग्गा एकीकरणले पीडित जग्गाधनीलाई योगदान कट्टा गरी जग्गा फिर्ता गर्नेसमेत जनाएको छ ।प्रत्येक वर्ष हनुमन्ते खोलाको प्राकृतिक बहावको विषयमा दुई नगरका स्थानीयबीच विवाद हुँदै आएको छ । एक पक्षले ०२१ को नापीअनुसार खोलाको बहाव परिवर्तन गर्ने तर्क राख्दै आएका छन् । अर्का पक्षले साविकमा बगेको खोलालाई हनुमन्ते खोलाको सार्वजनिक जग्गा मान्दै आएका छन् । कतिपयले खोलाको जग्गालाई अस्थायी लालपुर्जामा परिणत गराइसकेका छन् । खोला किनारमा हुने जग्गा एकीकरणले सबै समस्या समाधान गर्ने समिति संयोजक एवं सूर्यविनायक नगरप्रमुख थापा बताउँछन् । खोला अतिक्रमण तथा खोला साँघुरिँदै जाँदा प्रत्येक वर्षात्मा भक्तपुर डुबानमा पर्ने समस्या ताजा छ । करिडोर निर्माण तथा खोलाको जग्गा विवाद समाधानका लागि समितिले जग्गा एकीकरणको प्रक्रिया थालिएको नगरपालिकाहरूले जनाएको छ । जग्गा एकीकरणको लागि डीपीआर तयार गरी जग्गाधनीहरूको उपभोक्ता समिति गठन गर्न नगरकार्यपालिकाको बैठकले निर्णय गरेको छ, मध्यपुर थिमि नगरप्रमुख श्रेष्ठले भने, खोला किनारको जग्गा एकीकरण नगरी करिडोर निर्माण हुँदैन ।अधिकारसम्पन्न वाग्मती सभ्यता एकीकृत समितिले हनुमन्ते करिडोर निर्माणसँगै वातावरणीय सुधारका लागि दोस्रो र तेस्रो प्याकेजको प्रक्रिया थालनी गरेको छ । सल्लाघारी पुलदेखि मनोहरा नदी दोभानसम्मको करिब ११ किलोमिटर दूरीमा करिडोर निर्माण गर्ने समितिको लक्ष्य छ । करिडोर निर्माणको पहिलो प्याकेजमा राधेराधे पुलदेखि नयाँ थिमि बालकोट पुलसम्मको २८ किलोमिटर दूरीको कार्य गत मंसिरमा सुरु भएपनि विवादले वैशाखबाट रोकिएको छ ।"
पासाङल्हामु मार्ग सुचारु,"रसुवा पहिरोको कारण कालिका १ नाकुरदुङमा सडक भासिँदा ११ दिनदेखि अवरुद्ध पासाङल्हामु मार्गको राम्चेग्राङ सडकखण्ड आइतबार साँझदेखि खुलेको छ । सडक खुलेपछि रोकिएका कन्टेनरहरू गन्तव्यतर्फ लागेका छन् । चीनसँगको प्रमुख व्यापारिक नाका रसुवागढी पुग्ने सडक हो यो । सडक भासिएको ठाउँमा तारजाली हाल्ने काम सम्पन्न भएकाले आइतबार साँझदेखि यातायात सञ्चालनमा आएको प्रमुख जिल्ला अधिकारी अर्जुन भण्डारीले बताए । सडक खुलेपछि अब साना ठूला दुवै गाडी चलाउन सकिन्छ । सडक सञ्चालनमा ल्याउन थप जनशक्ति बढाएर शनिबार अबेरसम्म तारजाली हाल्ने काम गरिएको भण्डारीले बताए । नेपाली सेनाको कालिजंग गण, सशस्त्र प्रहरी, नेपाल प्रहरीका सुरक्षाकर्मीलगायतले सडक निर्माणमा सहयोग गरेका थिए । लामो समयसम्म सडक अवरुद्ध हुँदा स्थानीय बासिन्दा, पर्यटक र मानसरोवर जाने तीर्थयात्रीहरू मर्कामा परेका थिए । भन्सार गरेर छुटेका र सामान लिन केरुङ हिँडेका सयौं कन्टेनर बीचमै रोकिएका थिए । चाडबाडको मुखैमा सडक अवरुद्ध हुँदा व्यापारीहरू चिन्तित थिए ।"
महानगरका कर्मचारीले तलब पाएनन्,"ललितपुर ललितपुर महानगरपालिकाका कर्मचारीले दुई महिनादेखि तलब पाएका छैनन् । अन्य कार्यालयका कर्मचारीले भने दशै पेश्की समेत पाइसके । महानगरका ५ सय कर्मचारीले साउनयताको तलब पाएका छैनन् । संघले समायोजनमा जाने कर्मचारीलाई एक तह बढुवा गरेजस्तै महानगरले पहिलेदेखि कार्यरत स्थानीय कर्मचारीलाई एक तह बढुवा गरेपछि बिबाद हुदा तलब दिन ढिलाई भएको हो । आइतबार बोर्ड बैठकले करार कर्मचारीलाई तलब दिने निर्णय भइसकेको महानगरका प्रवक्ता राजु महर्जनले बताए । स्थायी कर्मचारीको समस्या भने केहि दिनमै समाधान गर्छौ, उनले भने । नगरपालिकाका एक कार्यपालिका सदस्यले भने, पहिलेको स्थानीय स्वायत शासन ऐन अनुसार नगपालिकाको आम्दानी अनुसार कर्मचारीलाई तलब बढाएर दिन सक्ने अधिकार थियो । तर अहिले त्यस्तो अधिकार छैन । सरकारले निजामतीको कर्मचारीको तलबको विवरण पठाएपनि स्थानीय तहको कर्मचारीको लागि नियमावली नपठाउँदा अन्योलमा परेको हो । दशै आइसक्यो । किनमेल गर्ने पैसा छैन,महानगरका एक कर्मचारीले भने,सुविधा बढेको तह बढेको पत्र महानगरले दिएको छ । तर तलब भने अझै पाएको छैन । महानगरको सभाले स्थानीय कर्मचारीको बढुवा गरेको जानकारी संघीय मामिला तथा सामान्य प्रशासन मन्त्रालयमा जानकारी गराएको थियो । मन्त्रालयले ललितपुरको निर्णय गलत भएको भन्दै अन्यत्र यस्तो निर्णय नगर्न परिपत्र नै गरेपछि महानगर अप्ठ्यरोमा परेको हो । गत वैशाखदेखि सुरु भएको विवादकै कारण कर्मचारीको तलब दिन ढिलाई भएको महानगर स्रोतले जनाएको छ ।"
दृष्टि परीक्षणमा बालबालिका,"काभ्रे जिल्लाका ४ हजार बालबालिकाको दृष्टि परीक्षण गर्न बालबालिका नै परिचालन हुने भएका छन् । बीपी नेत्र प्रतिष्ठानले ६ नगरपालिका र बेथानचोक गाउँपालिकाको २० विद्यालयका बालबालिकाको दृष्टि परीक्षण गर्न ८४ विद्यार्थीलाई तालिम दिई परिचाल गर्न लागेको छ । परियोजना प्रमुख राजन श्रेष्ठका अनुसार उनीहरूले सहपाठीको दृष्टि क्षमता जाँच्ने छन् । दृष्टि परीक्षणपछि चस्माको आवश्यक परे प्रतिष्ठानले निःशुल्क उपलव्ध गराउने छ । विगतमा बालबालिकालाई नै दृष्टि परीक्षण गर्न लगाउँदा प्रभावकारी देखिएकाले ६ जिल्लामा पुनः यही कार्यक्रम गर्दै छौं, उनले भने, तालिम लिएका बालबालिकाले परीक्षण गरेपछि नजिकको आँखा केन्द्रबाट जाँच गराउँदा चस्मा आवश्यक भए त्यो पनि निःशुल्क उपलव्ध गराउँछौं । बालबालिकाको सहयोगका लागि प्रतिष्ठानले शिक्षक र नजिकैको स्वास्थ्य संस्थाका प्रतिनिधिलाई पनि तालिम दिने छ ।"
अशोक स्तम्भको दुरवस्था र उपेक्षित लुम्बिनी,"सन् २०२० मा २० लाख अन्तर्राष्ट्रिय पर्यटक भित्र्याउने महत्त्वाकांक्षा बोकेको सरकारले मुलुकका पर्यटकीय र पुरातात्त्विक महत्त्वका स्थलहरू संरक्षण र प्रचारप्रसार गर्न भने ध्यान दिएको छैन । राजा शुद्धोदनको दरबार तथा गौतम बुद्धसँग सम्बन्धित महत्त्वपूर्ण स्थल प्रमाणीकरणका लागि खास आधारका रूपमा रहेका अशोक स्तम्भहरूकै उचित रेखदेख हुन सकेको छैन । कपिलवस्तुको गोटिहवास्थित अशोक स्तम्भको ९५ प्रतिशत भाग पानीमा डुबिसक्दा पनि संरक्षणमा कसैले ध्यान दिएको छैन । सम्राट् अशोकले उतिबेला राखिदिएको यो चिनो हाम्रा लागि बुद्धस्थल चिनाउने अकाट्य प्रमाण हो । बलौटे ढुंगा भएकाले स्तम्भ खिएर भाँचिन पनि सक्छ । तैपनि यसलाई जोगाउने चिन्ता सरकार र सरोकारवाला निकाय लुम्बिनी विकास कोषमा नदेखिनु विडम्बनापूर्ण छ । वास्तवमा, धार्मिक तथा पुरातात्त्विक दृष्टिकोणले मात्र होइन, आर्थिक हिसाबले पनि लुम्बिनी र वरपरका बुद्धस्थलहरूको उचित संरक्षण, संवर्द्धन र प्रचारप्रसार गर्न जरुरी छ । मुलुकको तुलनात्मक लाभको एउटा क्षेत्र पर्यटनलाई गौतम बुद्धसित जोडेर अघि बढाउन सकिने पर्याप्त सम्भावना भईकन पनि सरकारले यसतर्फ खासै पाइला चालेको छैन । जबकि, विश्वभर मुस्लिम जनसंख्या डेढ अर्ब छ, डेढ करोड बर्सेनि साउदी अरबको मक्का पुग्छन् । तर, संसारभरका आधा अर्ब बौद्धमार्गीमध्ये तेस्रो मुलुकका डेढदुई लाख पर्यटक मात्र लुम्बिनी आउँछन् । नेपालले लुम्बिनीलाई विश्वव्यापी बजारीकरण गर्न नसकेको कारण पर्यटन प्रवर्द्धन हुन नसकेको हो । जेरुसेलम र मक्कामदिना विश्व तीर्थस्थलका रूपमा स्थापित भएजस्तै लुम्बिनीलाई पनि त्यही रूपमा विकास गर्न सकिन्छ । विशाल क्षेत्र भएको लुम्बिनी प्रचुर सम्भावना बोकेको आध्यात्मिक केन्द्र हो । यो भूभागलाई विश्वकै सुन्दरतम सांस्कृतिक थलो बनाउन सकिन्छ । इतिहासले नेपालको पोल्टामा हालिदिएको यति महत्त्वपूर्ण सम्पत्तिको स्याहार गरेर यसबाट हामीले लाभ लिन सक्नुपर्छ । त्यसका लागि, समृद्धिको राष्ट्रिय सपनासँग यसलाई जोड्नुपर्छ र बृहत् लुम्बिनी विकासको अवधारणालाई मूर्तरूप दिइनुपर्छ । लुम्बिनीसँगै कपिलवस्तु, तिलौराकोट, रामग्राम, देवदहलगायतको एकीकृत विकास गरिनुपर्छ । यति ठूलो सम्भावना हुँदाहुँदै पनि सरकारी शैली भने माल पाएर चाल नपाएजस्तो छ । अहिलेसम्म लुम्बिनी विकास गुरुयोजनाकै काम पूर्ण भएको छैन । सन् १९७८ मै सुरु गुरुयोजना १४ वर्षमा सक्ने लक्ष्य थियो, ४० वर्षसम्म पनि काम बाँकी नै छ । झन्डै ९ अर्ब रुपैयाँ खर्च भइसक्दा तीनचौथाइ काम मात्रै सकिएको छ । उता, बुद्धले जीवनका २९ वर्ष बिताएको कपिलवस्तुको दरबार परिसर खण्डहरमा सीमित छ । लुम्बिनी क्षेत्रभित्रबाहिर भइरहेका कतिपय विकास पनि सांस्कृतिक स्थल प्रतिकूल छन् । लुम्बिनी परिसरभित्र विभिन्न मुलुकलाई गुम्बा बनाउन दिइएको छ । बौद्ध मुलुकहरूको आआफ्नो कलासंस्कृति बुद्ध जन्मस्थलमा झल्कियोस् भनेर, लुम्बिनीको विकासप्रति उनीहरूले पनि ऐक्यबद्धता जनाउन् भनेर बनाउन दिइएका कतिपय गुम्बामा नियमविपरीत गेस्टहाउस चलाइएका छन्, यस्तो क्रियाकलापले लुम्बिनीकै शोभा घटाइरहेको छ । लुम्बिनी नजिकै करिब डेढ दर्जन सिमेन्टलगायत कलकारखाना खुलेका छन् । प्रदूषण स्वीकार्य मापदण्डभन्दा तीन गुणासम्म नाघ्नाले शान्ति खोज्न त्यहाँ पुग्नेहरूका लागि स्वच्छ वातावरण मिलेको छैन । लुम्बिनी पुग्नेहरूका लागि आकर्षणको केन्द्र मूलतः मायादेवी मन्दिर मात्रै हो । त्यहाँ पुग्ने पर्यटकले औसत ३५ मिनेटमात्रै बिताउने गरेको तथ्यांकले देखाउँछ । उनीहरूलाई धेरैभन्दा धेरै समय अड्याउन लुम्बिनीको आकर्षण बढाउनु र छेउछाउका अरू बुद्धस्थलहरूसँग सञ्जाल विस्तार गर्नुको विकल्प छैन । लुम्बिनी परिसरलाई एउटा विशाल उद्यान बनाइनुपर्छ, कंक्रिटको जंगल होइन । करोडौं मानिसको आस्था जोडिएको यस भूमिमा बुद्धकै एउटा देन मानिएको शान्तिका लागि ध्यान गर्ने वातावरण निर्माण गर्न सकिन्छ । अर्को महत्त्वपूर्ण पक्ष, लुम्बिनीवरपरका जनताको जीवनस्तरमा पनि परिवर्तन ल्याउनुपर्छ । मानव विकासले सम्पदा तथा सांस्कृतिक विकासमा उज्यालो थप्नुपर्छ । वरिपरिका मानिसको जीवनमा उज्यालो र सन्तुष्टि देखेमा मात्रै पर्यटकको मुहारमा पनि खुसी छाउँछ ।पर्यटनमार्फत आर्थिक सम्भाव्यतालाई दृष्टिगत गरेर पनि नेपालले लम्बिनी र वरपरका सम्पदाको जगेर्ना गर्नैपर्छ । सम्पदाहरू संरक्षण गर्न नेपाल सरकारले आफ्नै ढुकुटीबाट खर्च गर्न सक्छ, उक्त क्षेत्रकै बृहत् विकास गर्न अन्तर्राष्ट्रिय सहयोग खोज्न सकिन्छ । जापान, कोरिया, थाइल्यान्डजस्ता बौद्ध धर्मावलम्बी उल्लेख्य भएका मुलुकदेखि राष्ट्रसंघसम्मले लुम्बिनी विकासका लागि सहयोग गर्न सक्छन् । राष्ट्रसंघअन्तर्गत लुम्बिनी विकासका लागि १६ मुलुक सम्मिलित अन्तर्राष्ट्रिय कमिटी निष्क्रियजस्तै छ । सन् २००५ यता यसको बैठकसमेत बसेको छैन । सरकारले तदारुकता देखाउने हो भने यसमार्फत सहयोग बटुल्न सकिन्छ । मुख्य विषय सरकारसित स्पष्ट इच्छाशक्ति र दृष्टिकोण हुनुपर्छ र लुम्बिनीलगायतका बुद्धस्थलहरूको एकीकृत विकासको मूर्त अवधारणा अगाडि बढाइनुपर्छ । यस्ता ऐतिहासक सम्पदाहरूको उपेक्षा गरेर न भ्रमण वर्ष सफल हुन सक्छ, न पर्यटन विकास नै ।"
चिनियाँसँग कसरी डिल गर्ने ?,"चिनियाँ राष्ट्रपति सी चिनफिङको निकट भविष्यमा हुने भनिएको नेपाल भ्रमणलाई लिएर दुवै देशका अधिकारीहरूले तयारी तीव्र पारिरहेका समाचारहरू आइरहेका छन् । सन् २०१२ मा चिनियाँ कम्युनिस्ट पार्टीको महासचिव र २०१३ मा राष्ट्रपति भएका सी स्वदेशमा निकै सबल नेताका रूपमा चिनिन्छन्, अन्तर्राष्ट्रिय जगत्मा पनि प्रभावशाली नेताका रूपमा स्थापित भएका छन् । बेल्ट एन्ड रोड इनिसिएटिभ (बीआरआई) मार्फत विश्वमाझ नयाँ साझेदारी निर्माण गर्न लागिपरिरहेको वर्तमान चिनियाँ नेतृत्वको नेपाल भ्रमणलाई मुलुककै दीर्घकालीन हितका निम्ति सदुपयोग गर्न सक्नु आजको नेपाली नेतृत्व अगाडिको चुनौती हो, साथै द्विपक्षीय सम्बन्धमा नयाँ मोड ल्याउन सकिने विषयहरू त छँदै छन् ।सामान्य विषयहरूमा पनि निकै तयारीसाथ उपस्थित हुनु र गतिलो परिणामका लागि अधिकतम प्रयास गर्नु चिनियाँहरूको प्रवृत्ति नै हो । चिनियाँ पूर्वप्रधानमन्त्री चाओ एनलाईले कुनै समय भनेका थिए असहमतिका कुराहरूमा पनि सहमति गर्न सकिने हदसम्म विश्वास निर्माण गरी अघि बढ्नु चिनियाँ शैली हो । यो विचार पश्चिमा विद्वान् हट्सन र उडको सिद्धान्त असहमतिबीच एकता सँग मिल्दो पनि छ, भलै हट्सन र उडले निकैपछि यो सिद्धान्त ल्याएका थिए । २०१३ मा चिनियाँ राष्ट्रपति सीबाट प्रस्तावित र २०१५ मा औपचारिक रूपमा चिनियाँ विदेश मन्त्रालय र वाणिज्य मन्त्रालयद्वारा एकसाथ प्रस्ताव सार्वजनिक भएपछि बीआरआईबारे विश्वव्यापी बहस मात्र होइन, संलग्नता नै बढ्यो । २०१७ र २०१९ का बीआरआई सम्मेलनहरूले पनि यसप्रतिको विश्वप्यापी चासोलाई पुष्टि गर्छन् । राष्ट्रपति सीकै शब्दमा भन्नुपर्दा, चीनले अगाडि बढाएको भए पनि विश्वसमुदायकै साझा सपना पूरा गर्ने र त्यसका लागि विश्वव्यापी साझेदारी, सहयोग, सञ्जाल एवं सहकार्य बढाउनु नै बीआरआईको मुख्य उद्देश्य हो । विडम्बना, छिमेकीले अगाडि बढाएको र दर्जनौं मुलुकले सहकार्य गरिसकेको भए पनि नेपालले सदस्य भइसकेपछि पनि आफ्ना प्राथमिकता यकिन गरी लाभ लिने सन्दर्भमा अहिलेसम्म न्यूनतम गम्भीरता प्रदर्शन गर्न सकेको छैन । भलै नेपाली अधिकारीहरूले सहकार्यका गफचाहिँ निकै दिँदै आएका छन्, सञ्चार माध्यममार्फत । नेपालको भूराजनीतिक एवं भूरणनीतिक संवेदनशीलतालाई गम्भीर रूपमा मनन गर्दै नेपाली नेतृत्वले शक्तिराष्ट्रहरूसँगको सम्बन्धलाई सन्तुलनमा राख्न सक्नुपर्छ । केही क्रियात्मक एवं कार्यक्रमिक कमजोरीका बीचमा पनि वर्तमान केपी ओली नेतृत्वको सरकारको विदेशनीति सुझबुझपूर्ण नै देखिएको छ । चीनको विकासबाट नेपालले फाइदा लिन सक्नुपर्ने कुरामा कतै द्विविधा छैन । तर कसरी तथा के गर्दा नेपालले अधिकतम लाभ लिन सक्छ त भन्ने सन्दर्भमा गहन अध्ययन, छलफल एवं तयारी भएको पाइँदैन । चीनबारे चासो राख्ने नेपालका अधिकांश बुद्धिजीवीमा चिनियाँ राजनीतिक परिवर्तनकै सन्दर्भमा मात्र ज्यादा ध्यान केन्द्रित भएको देखिन्छ । यथार्थमा आधारित चिनियाँ आर्थिक, सामाजिक एवं मनोवैज्ञानिक विश्लेषण निकै कम हुने गरेको छ । अमेरिकी लेखक माइकल पिल्सबर्गले आफ्नो प्रसिद्ध पुस्तक द हन्ड्रेड इयर म्याराथुन मा चिनियासँग डिल गर्न निकै कठिन छ र सन् १९७८ यताका अमेरिकी प्रशासनहरूले चीनलाई सही रूपमा बुझ्नै सकेनन् भनी टिप्पणी गरेका छन् । यसै गरी, चीन र अमेरिकाबीच सन्तुलित एवं सहकार्यमा आधारित सम्बन्धले नै विश्वमा शान्ति कायम गर्न सक्छ भन्दै आएका अमेरिकी राजनीतिक वैज्ञानिक जोसेज ने चीनसँग सहकार्यका लागि ऊजसरी नै आफ्ना स्वार्थमा प्रस्ट भएर उपस्थित हुन सक्नुपर्ने सुझाव दिन्छन् । अब कुरा आउँछ, नेपालले चीनसँग कसरी डिल गर्ने ? राष्ट्रिय प्राथमिकता अनुसार बीआरआईबाट कसरी लाभ लिने ? हामीकहाँ भन्ने गरिन्छ चिनियाँहरूको मनमुटु नै हुँदैन । तर वास्तविकता यस्तो होइन । चिनियाँहरू अरूको मनोविज्ञानमा खेल्न निकै खप्पिस हुन्छन् । अर्थात्, मनमुटुले गम्भीरतापूर्वक संवाद गर्छन् । कसलाई के भन्दा र के गर्दा अति प्रसन्न हुन्छ भन्नेमा चिनियाँजति खप्पिस संसारमा को होला र ? रणनीतिकार सुन जुको विदेशीलाई नरम बनाउने पाँच उपाय त्यसै चर्चित भएको होइन । दोस्रो, सामान्य विषयहरूमा पनि गम्भीर तयारी गरेर प्रस्तुत हुने चिनियाँ शैली छ । हामीकहाँ सबै कुरा चाहिने तर काम गर्न पटक्कै नखोज्ने प्रवृत्ति छ । चिनियासँग वार्ता गर्ने भनिएका महत्त्वपूर्ण मुद्दाबारे अझै पनि नेपाली पक्ष न्यूनतम रूपमा पनि तयारीमा देखिँदैन । केही महिनाअघि चिनियाँ अधिकारीहरूसँगको रेल सम्बन्धी वार्तामा नेपाली पक्षको निकै फितलो प्रस्तुतिलाई लिएर अहिले पनि विज्ञहरूमाझ ठट्टा हुने गर्छ । त्यस कारण चिनियाँजसरी नै पूर्ण तयारी गरेर मात्र वार्ता बस्ने तरिका नेपाली अधिकारीहरूले सिक्नु जरुरी छ । भन्ने पनि गरिन्छ वार्ताका क्रममा सबै कुरा राम्रो भए पनि चिनियाँहरू परिणाम निक्लने किसिमको ठोस वार्ताको पक्षमा हुन्छन्, न कि बसौं चिया खाऔं, कुरा गर्दै गरौंला जस्तो । सामान्य वार्तामा पनि एजेन्डागत रूपमा प्रस्तुत हुन सक्नुपर्छ र त्यसका लागि आवश्यक पर्दा सम्बद्ध सरकारी निकायहरूले बाह्य विज्ञहरूको सहयोग लिन पनि हिचकिचाउनु हुँदैन । अर्को कुरा, चिनियाँहरू सरकारी कामलाई व्यक्तिगत कामभन्दा पनि महत्त्व दिने गर्छन् । कार्यालयको सामान्य काम, जुन अर्को दिन गरे पनि हुन्छ, त्यस्तोमा पनि रातिसम्मै खटेको यो लेखकले नै देखेको छ । विश्वविद्यालयका प्राध्यापकहरूले रातभर नसुती काम गर्नु नौलो मानिँदैन, चीनमा । तर हामीकहाँ अझै पनि सरकारी वा सार्वजनिक कामलाई कसरी चाँडै पन्छाउने भन्ने प्रवृत्ति छ अनि सुविधा लिने कुरामा चाहिँं निकै चतुर्याइँ देखिन्छ । गर्मी महिनामा पनि चीनका थुप्रै सरकारी कार्यालयमा खर्च कटौती गर्ने भन्दै फ्यान वा एसी, कुलर प्रयोग नगरिनु सामान्य हो । जनताले सरकारी काममा यो भएन भनेर प्रश्न गर्ने ठाउँ सकभर कतै दिइँदैन । भन्ने पनि गरिन्छ चीनमा जनता नपुगेको ठाउँमा पहिल्यै सेवासुविधा लिएर सरकार पुगिसकेको हुन्छ रे । यसले गर्दा पनि कम्युनिस्ट सत्ता भएको मुलुक चीन जनतालाई सेवासुविधा दिने सन्दर्भमा विश्वकै प्रमुख लोकतान्त्रिक मुलुक हो कि भन्ने लाग्छ । चीनबसाइका क्रममा यो लेखकले ६० भन्दा ज्यादा चिनियाँ सहर एवं ग्रामीण बस्तीहरूको भ्रमण गरेको छ । त्यस क्रममा चीनका थुप्रै राजनीतिज्ञ, सरकारी अधिकारी, विज्ञ, व्यापारी एवं सामान्य जनसमुदायसँग भेटघाट एवं छलफल गर्ने अवसर मिल्यो । सबै तहका चिनियाँहरूमा यो लेखकले देखेको महत्त्वपूर्ण स्वभाव भनेको उच्च आत्मविश्वास, आन्तरिक ऊर्जा, विषयवस्तुबारे गम्भीरता एवं उच्च मिहिनेत हो । लाग्छ, यो कुनै बेला नेता देङ सियाओपिङले आम जनतालाई भन्ने गरेको मनको कल्मष फ्याँकेर मानसिक रूपमा सिर्जनशील बन भन्ने सुझावको उच्चतम प्रभाव हो कि ?चिनियाँ राष्ट्रपतिको नेपाल भ्रमण हुने भएपछि यो अवसरलाई केवल द्विपक्षीय सम्बन्ध नयाँ उचाइमा पुग्न सफल भयो भन्ने किसिमले मात्र उपयोग गर्नु गम्भीर भूल हुनेछ । चाँडै पहिलो आर्थिक शक्ति हुन लागेको चीन यतिखेर नेपालजस्ता मित्रहरूसँग आफ्ना प्राप्ति, खुसी र लाभ बाँड्न सक्ने हैसियतमा छ । नेपालले रेलवे, हाइवे, ऊर्जा, सञ्चार, लगानी लगायत पूर्वाधार निर्माणमा कायापलट ल्याउन सक्ने विषयहरूमा अझै पनि गम्भीर तयारी गरी सम्झौता गर्नुपर्छ । अहिलेको विश्वमा यतिखेर चिनियाँ लगानी र प्रविधिको आवश्यकता भारतीय नेतृत्वले जसरी कसले बुझेको होला र ? धरमराउँदो अर्थतन्त्र भारतले अनेक विवादका बावजुद चिनियाँ सहयोगको निकै अपेक्षा गरेको छ, यतिखेर । हामीकहाँ निकै चर्चा हुने गरेको रेलको कुरा गर्दा करिब ३० हजार किलोमिटर तीव्र गतिको रेल सञ्जाल सहितको चीनले यस क्षेत्रमा विश्वकै करिब ७६ प्रतिशत हिस्सा ओगट्छ । चिनियाँहरू जहाजभन्दा तीव्र गतिको रेलसेवालाई उपयुक्त मान्छन् । चिनियाँ राष्ट्रपतिको आसन्न भ्रमणलाई उपयोग गर्न नेपाली नेतृत्व कति सक्षम हुनेछ, त्यो देखिने नै छ । दक्षिण एसियाली क्षेत्रमा आफ्नो रचनात्मक उपस्थिति खोजेको चीनले भूराजनीतिक रूपमा अति महत्त्वपूर्ण नेपालसँगको सम्बन्धलाई निकै प्राथमिकतामा राखेको छ । भूराजनीतिक जोखिम हुन नदिई अत्यन्त सुझबुझपूर्वक शक्तिराष्ट्रहरूको उपस्थिति एवं चासोलाई वर्तमान नेपाली नेतृत्वले सम्बोधन गर्न सक्नुपर्छ । यसका लागि राष्ट्रनिर्माता पृथ्वीनारायण शाहका उपदेशहरूको पनि हेक्का राख्नु जरुरी छ । आशा गरौं, सी चिनफिङको भ्रमणसँगै नेपालचीन सम्बन्धले साँच्चै आर्थिक, अर्थराजनीतिक एवं अर्थरणनीतिक क्षेत्रमा नयाँ दिशा अवलम्बन गर्नेछ । लेखक चीनको सिचुवान प्रान्तस्थित लसान नर्मल विश्वविद्यालयका सहप्राध्यापक एवं सेन्टर फर ट्रान्स हिमालयन स्टडिजका सिनियर रिसर्च फेलो हुन् ।"
मूल नीतिभित्र हुन्छ रणनीति,"नेपालस्थित अमेरिकी दूतावासका राजनीतिक विभागका प्रमुख क्लिन्टन टाड ब्राउनले इन्डोप्यासिफिक स्ट्राटेजी रणनीति नभई अमेरिकाको नीतिमात्र भएको बताएपछि मेरो ध्यानाकर्षण भएको छ । जहिले पनि देशको नीति माथिल्लो तहमा र रणनीति तल्लो तहमा हुन्छ । किनभने१ हरेक देशको संविधान सबैभन्दा माथि रहन्छ । यो आन्तरिक र परराष्ट्र मामिला सञ्चालन गर्ने मूल कानुन हो ।२ त्यसपछिको तह हो, देशको राष्ट्रिय स्वार्थ । जसलाई सबै स्वार्थ मध्येको उच्च स्वार्थ भनिन्छ । यसमा मूलतः देशको सम्पूर्ण विकास र सुरक्षाको लागि देशभित्र गरिने र देश बाहिर गरिने कार्यको मार्गदर्शन हुन्छन् । वास्तवमा इगल भ्युबाट यो बनाइन्छ । यसमा कुनकुन देशलाई मित्र मान्ने, कुनकुनलाई विरोधी र कुनकुनलाई शत्रु राष्ट्र मान्ने भन्ने अति गोप्य, गोप्य र साधारण गरी सुरक्षा संवेदनशीलता अनुसार वर्गीकरण गरिन्छ ।३ त्यसपछि आउने भनेको राष्ट्रिय सुरक्षा नीति अर्थात न्यासनल पलिसी हो । यसले राष्ट्रिय स्वार्थलाई कार्यान्वयन गर्न जनतादेखि राष्ट्रपतिसम्म र हरेक मन्त्रालयको अधिकार र कर्तव्य स्पष्ट गरी सबैको सहयोग र समन्वयमा काम गर्नेगरी ब्ल्याक एन्ड ह्वाइटमा तयार पारिन्छ । यसमा मन्त्रालय, नियोग, कूटनीतिक नियोगहरूलाई जिम्मेवारी तोकिएको हुन्छ । कामका प्रकृति र लक्ष्य प्राप्तिका लागि मन्त्रालय, विभाग, नियोग आदि निर्धारण गरिन्छन् ।४ राष्ट्रिय नीति अर्थात सुरक्षा नीतिलाई कार्यान्वयन गर्न हरेक मन्त्रालय र नियोगले अरुसँग समन्वय गरेर रणनीति बनाउँछन् । विशेष गरेर रणनीतिमा रक्षा मन्त्रालय अर्थात सेनाको पनि प्रत्यक्ष संलग्नता हुन्छ । इन्डोप्यासिफिक रणनीति अमेरिकी रक्षा मन्त्रालयको पहलमा भएकोले अमेरिकी सैनिकको स्वार्थसमेत जोडिनु अन्यथा होइन । अहिले आएर अमेरिकी दूतावासले केही दिन अगाडि इन्डो प्यासिफिक रणनीति नभई अमेरिकी नीति हो भनिएको छ । यदि यो अमेरिकी सरकारको आधिकारिक भनाइ हो भने पहिलेको भन्दा अहिले आएर यो रणनीतिले प्रमोसन पाएको देखियो । अमेरिकाले यसलाई आफ्नो महत्त्वमा तल झारेको पक्कै होइन । अझ महत्त्व दिएको देखियो । तर नेपालले यसलाई अमेरिकी रणनीति होइन रहेछ, नीतिमात्र रहेछ भनेर दिपावली गर्नुको अर्थ छैन । डा प्रेमसिंह बस्न्यात, सहायकरथी (अप्रा), बाँसबारी, काठमाडौं"
घटस्थापनामा बिदा,"पोहोर साल पनि भनेको थिएँ, यसपालि पनि भन्छु : साँच्चै चाहिन्छ, घटस्थापनामा बिदा । दसैं आउन एक हप्ता पनि बाँकी छैन अब । वास्तवमा दसैं हिन्दु मात्रको धार्मिक चाड नभई सारा नेपालीको सांस्कृतिक पर्व नै बनिसकेको छ । तर अपसोच लागिरहेछ । किनकि सरकारले भने यो राष्ट्रिय चाडको उचित पहिचान गर्न सकेन । १५ दिनसम्म चल्ने यो चाडमा पहिलो दिन घटस्थापना गरी जौंमकै रोपी दुर्गाको आह्वान गरी तिनको ९ दिनसम्म पूजा गरी १० औं दिन विजयादसमीमा त्यही घटको जलको अभिषेक गर्ने, त्यही जौंबाट उम्रेको जमरा प्रसादका रूपमा मान्यजनको हातबाट लगाउने गरिन्छ । सरकारले जमरा लाउने दिनको पहिचान गरी बिदा दिएको छ । दसैं कोठामा फूलपाती भित्र्याउने, काली अनि नवदुर्गाको पूजा गर्ने दिनहरू फूलपाती, महाष्टमी, महानवमीको दिन पनि विदा नै छ । तर दुर्गा आह्वान गर्ने, जमरा रोप्ने दिन भने बिदा छैन ? पूजा गर, प्रसाद लगाऊ भन्छ सरकार, तर आह्वान नै नभएकी देवीको प्रसाद कसरी लगाउने होला ? कस्तो नसोचेर बनाइएको यो विदाको नियम ? अनेकौं तन्त्र दिवसहरू जस्तो होइन घटस्थापना । बेला घर्किसकेको छैन, समय बाँकी नै छ, सरकारले यसपालिचाहिँ यो गल्ती सच्याओस् । सबैले आवाज उठाउन जरुरी छ । डा अजय रिसाल, धुलिखेल अस्पताल, काभ्रे"
संकोच मान्छन् सांसद,"विधा राईको समाचार लोगो लुकाएर टेम्पो यात्राले सांसदहरूको केही तितामिठा अनुभव पढ्न पाइयो । सार्वजनिक यातायातमा यात्रा गर्दा आफूलाई गर्वसाथ सांसद भनी चिनाउने लोगो नै लुकाउन बाध्य हुनुपरेको घटनाले जनतामा राजनीतिप्रतिको आक्रोशलाई छर्लङ्ग बनाएको छ । जनताको प्रतिनिधि भएर जनतामाझ गई जनताका दुःखलाई संसदमा उठाउनुको साटो जनताका प्रश्नको जवाफ दिन नसकी लोगो लुकाउन बाध्यता भएको सुन्दा सांसदहरू आफ्ना कार्यबाट पन्छिन खोजेको बुझ्न सकिन्छ । के जनताले मत दिई पठाएका प्रतिनिधिसँग प्रश्न सोध्नै नपाउने ? के जन्ताले आफ्ना गुनासा पोख्न नपाउने ? यही लोकतन्त्र हो ? के यसैका लागि हामीले यति बलिदान दिएका हौं ? अनि के फरक भयो, निरंकुश राजतन्त्र र अहिलेको लोकतन्त्रमा ? विभिन्न सूचकले समेत जनताको राजनीतिप्रतिको विश्वास दिनहुँ खस्किँदै गएको देखाउँदा पनि राजनीतिज्ञहरू सतर्क हुँदैनन् भने के भन्ने ? राजीवकुमार सिंह, शिवपथ१, जनकपुर"
काठमाडौं महानगरसित आग्रह,"काठमाडौं सहर खुला दिसामुक्त क्षेत्र भनी हालै काठमाडौं महानगरले घोषणा गरेको समाचार पढियो । यो राम्रै कदम भए पनि काममा भन्दा विज्ञापनमा हतारिएको देख्दा खासै नौलो लागेन । यतिखेर प्रश्न उठेको छ, के महानगरपालिकाले सार्वजनिक शौचालयहरू टोलैपिच्छे मनग्ये बनाएको होला ? काठमाडौं महानगरपालिका विकास निर्माण तथा फोहोर व्यवस्थापनमा कुहिराको काग बनेको छ । मेयरसाव सर्वाधिक विदेश सयर गर्ने देशैभरिका मेयरमध्ये अग्रपंक्तिमा पर्छन् । आठ मध्येको जेठो महानगरपालिकाले एउटा कुरा भने हेक्का राखेको देखिएन । यहाँ दोपाया मानिसद्वारा खुला दिसामुक्त भएको थलो भनेर महानगरपालिका क्षेत्रलाई भन्ने हो भने चौपाया कुकुरले गरेको खुला दिसायुक्त सहर गल्ली र चोकहरूलाई केही नभन्ने ? कुकुरले मनपरी फोहोर गर्ने, हज्जारौं छाडा र घरपालुवा कुकुरको खुला दिसायुक्त थलो कुन हो भनी नाम लिनुपर्यो भने यही महानगरपालिकाको नाम अघिल्लो पंक्तिमा पर्छ । किनकि यहाँ बसोबास गर्ने कर्पोरेट घरानादेखि सामान्य मानिसले बाघजत्रा रैथाने भोटे या जर्मन सेफर्ड जातका कुकुर पाल्ने गर्छन् । अनि ती कुकुरहरूले कतै आफ्नै घरआँगनमा फोहोर गर्लान् भनेर साँझबिहानै घाँटीमा बाँधिएका बेल्टमा समाएर बलपूर्वक घिस्याउँदै दुनियाँका घरदैला सामु दिसापिसाब गराउन पटक्कै लाज मान्दैनन् । यो रवैया हेर्दा लाग्छ, उनीहरूलाई जहाँ, जहिले, जसरी पनि कुकुरलाई दिसापिसाब गराउने छुट छ र कुनै कर तिर्नु पर्दैन । घरको सुरक्षार्थभन्दा आफूलाई सम्भ्रान्त खानदानी जनाउन अरुका घरका वरिपरि वा ढोका पर्खाल छेउछाउतिरबाट डोर्याउँदै लैजाने र कुकुरले दिसा गरे नदेखेझैं गर्नेहरूलाई लज्जाको बोध गराइदिन अव कुकुरको पनि खुला दिसामुक्त क्षेत्र भनी प्रचार गरिदेओस् भन्ने महानगरसँग आग्रह छ । श्यामसुन्दर कुइँकेल, हाँडीगाउँ, काठमाडौं"
भूमाफियाको सफलता,"भूमि सम्बन्धी ऐन २०२१ लाई परिमार्जित गर्दै संघीय संसदबाट बहुमतले पारित गरिएको विधेयकका कारण उद्योगलाई औद्योगिक विकासका लागि हदबन्दीभन्दा बढी जमिन राख्न दिइएको सुविधाको अपचलन हुने निश्चित छ । यसबखत सरकार पूर्णरूपमा आम नागरिकबाट आलोचित छ । सरकार जनताका पक्षमा काम गर्नुभन्दा भूमाफिया र बिचौलियाकै माझमा रमाउन पुगेको छ । यो कानुन पारित भएसँगै आउने दिनमा कागजी उद्योगपतिहरूले पूर्वदेखि पश्चिमसम्म अब मजदुरले काम पाउने उद्योग होइन, बिचौलियाका लागि उद्योग सञ्चालन गर्ने निश्चित छ । जग्गाको खण्डीकृत गर्दै त्यसमा घडेरी, घर, टहरा निर्माण गरिनेछन् । जसका कारण आफूलाई नेपालको उद्योगमै समर्पित गर्ने कम्पनीहरूसमेत हतोत्साही हुने निश्चित छ । सांसदहरूदेखि पार्टी अध्यक्षसम्मलाई प्रभावित पार्दै विधेयक संघीय संसदबाट पास गराउन पुनः भूमाफियाहरू सफल भएका छन् । रामकृष्ण बराल, जोरपाटी२, काठमाडौं"
सत्ताधारीको महाभोज र बक्सिस,"सामन्तवादीे बक्सिस नै प्यारो नेपालमा मानपदवी र अलंकार भनेकै सत्ताशक्तिले युक्त पदधारीले आफ्ना आसेपासे र चाकरीबाजलाई सेवाशुश्रूषाबापत दिने पदक वा बक्सिसका रूपमा स्थापित छ । सामन्तवादी शासनमा मुख्य रूपमा महाराजहरूलाई, केही हदसम्म महारानीहरूलाई पनि, खुसी पार्न सके बक्सिस पाइन्थ्यो । सेवक र चाकरलाई पद, पदवी, जमिन र पैसा बक्सिस दिएर मालिकत्व प्रदर्शन गर्नु सामन्ती संस्कृतिको द्योतक हो । बक्सिसको लेनदेनमा संरक्षक र संरक्षितको सम्बन्ध (प्याट्रोन क्लाइन्ट रिलेसन) छर्लंगै देखिने गर्छ । सत्ताशक्ति र सम्पत्तिका मालिक संरक्षक अनि अरू संरक्षितको कित्तामा पर्ने सम्बन्ध सामन्तवादमा मात्रै होइन, पुँजीवादमा पनि जिउँदोजाग्दो छ । पहिले शाह र राणाका दरबारमा चाकरी बजाउनेको लाइन लाग्थ्यो, अहिले बालुवाटार, मण्डिखाटार र खुमलटारजस्ता नयाँ दरबारमा पनि सेवाशुश्रूषा गर्ने र गुणगान गाउनेहरूको लर्को लाग्छ । एकले अर्कोलाई पोस्ने र पोसिने क्रमसँगै संरक्षक र संरक्षितको संरचना एवं सम्बन्ध कायम राख्ने प्रवृत्ति परिवार, पार्टी, राज्यसरकार, प्रशासनमा उत्तिकै बलवान् छ । पद, पदवीदेखि ठेक्कापट्टा लेनदेनसम्ममा यो प्रवृत्ति नांगै देखिएको छ । राजनीतिक व्यवस्थाका हकमा राजतन्त्रको स्थानमा गणतन्त्र आउँदैमा, राजामहाराजको ठाउँमा राजनीतिक नेता स्थापित हुँदैमा संरक्षक र संरक्षितको संरचना एवं सम्बन्ध कायम राख्ने सामन्तवादी संस्कृति हट्ने रहेनछ, न त देश र जनतालाई गिद्धले जस्तै लुछ्नेलुछाउने लुटाहा प्रवृत्ति नै हट्ने रहेछ । सत्ताधारीहरूको सुखसयलका लागि विदेशबाट लास भएर फर्कन अभिशप्त आम मानिसबाट यस्तो संरचना र सम्बन्धमा आमूल परिवर्तन गर्ने भुइँतहको आन्दोलन भएमा सत्तासीनहरूको महाभोज अन्तिम भोज (द लास्ट सपर) हुने फक्का छ ।"
पुनर्निर्माणको पाठ,"राष्ट्रिय पुनर्निर्माण प्राधिकरणको ५ वर्षे अवधि सकिन केही महिना बाँकी छ । यसको मुख्य चुनौती करिब ८ लाख आवासविहीन भूकम्प पीडितलाई सुरक्षित घरमा फर्काउनु थियो । प्राधिकरणले जनाए अनुसार आजसम्म आवास अनुदान सम्झौता गरेका ७,७६,११४ मध्ये ४,२८,६७० परिवार नयाँ घरमा बस्न थालेका छन् । बाँकीले घर बनाइरहेका छन् । पुनर्निर्माण भनेको भौतिक संरचना बनाउनु मात्र होइन । यो संस्कृति, परम्परा, सामाजिक बनोट आदिको पनि पुनर्निर्माण हो । तर प्राधिकरणलाई मूलतः घर र अन्य भौतिक संरचना निर्माणको कामले नै भारी पुगेको देखिन्छ । अन्य पक्षमा धेरै ध्यान गएको देखिँदैन । प्राधिकरणको नेतृत्व ४ पटक फेरियो । ३ जना सीईओ बने । सबैले आफ्नो पालामा राम्रो काम भएको दाबी गरेका छन् । वास्तविकता समग्र कामको बाहिरी समूहले मूल्यांकन गर्दामात्र थाहा हुन्छ ।ठूला विपद्पछि अध्ययन गरी सिकाइ अभिलेखन गर्ने चलन विश्वव्यापी रूपमा नै छ । राम्रो के भयो ? भूल केके थिए ? सिकाइ केके भयो ? यो विषयमा गैरसरकारी क्षेत्रबाट सानातिना अध्ययन भएका भए पनि सरकारबाट प्राज्ञिक समूहको समेत सहयोग लिएर अध्ययन हुन आवश्यक छ । यसो भयो भने सिकाइ अभिलेखन भई भविष्यमा यस्तै प्रकृतिका विपद्मा उद्धार, राहत, पुनःलाभ र पुनर्निर्माणका सबै चरणमा अझ प्रभावकारी कार्य गर्न सकिन्छ । यसो गर्न सकिएन भने आगामी विपद्मा पनि उही खाले कमजोरी दोहोरिन्छ । घर बनाउन सुरुमा २ लाख अनुदान उपलब्ध गराउने निर्णय भयो । पछि १ लाख थपेर ३ लाख पुर्याइयो । तर सरकारले बजारमा अनपेक्षित रूपमा बढेको निर्माण सामग्रीको भाउ नियन्त्रण गर्न सकेन । ७ सय बोराको सिमेन्ट हजार पुग्यो । यसतर्फ ध्यान नपुग्दा सरकारको ढुकुटी घटेर व्यापारीकोमा थुप्रिन पुग्यो । असल मनसायले दिएको सहुलियतबाट प्रभावित समुदायले फाइदा पाउन सकेनन् । सरकारले स्थापना गर्ने भनेको निर्माण सामग्री आउटलेट पनि कतै राखिएन । जुन निकै आवश्यक थियो । घरको नमुना डिजाइनमा पनि चुक भएको छ । अधिकांशको पेसा कृषि भएको परिवेशमा नमुना घरका डिजाइन बनाउँदा त्यो पक्षलाई विचार गरेको देखिएन । अहिले किसानलाई कृषि उपज कहाँ र कसरी भण्डारण गर्ने भन्ने समस्या थपिएको छ । महिलामैत्री, बालमैत्री, अपांगमैत्री घर बनाउन पनि जति गर्न सकिन्थ्यो, त्यो भएन । पराम्परागत बस्तीहरू जो हिजो पर्यटकीय हिसाबले आकर्षक थिए, ती मासिएका छन् । अनुदान लिनकै निम्ति स्थानीयले जबर्जस्ती नयाँ स्वरुपमा घर बनाउनुपर्यो । बलियो घर बनाउन प्राविधिकको भूमिका महत्त्वपूर्ण हुन्थ्यो । तर इन्जिनयरहरू तलब र सुविधा नपुगेको भनेर पटकपटक आन्दोलनमा उत्रिए । घरविहीन भूकम्प पीडितको सहयोगका लागि गएका इन्जिनियरले खास कर्तव्य बिर्सिएको देखियो । घर बनाउन सहुलियत ऋण भूकम्प पीडितलाई दिने भनिए पनि बैंकले पत्याएन । आफ्नै स्रोतले घर बनाउन नसक्ने अवस्थाका परिवारले विभिन्न वित्तीय संस्था र गाउँघरमा साहुहरूसँग ऋण लिएका छन् । यही ऋणको भारले अधिकांश परिवारका युवाहरू विदेशिनुपरेको छ । केही वर्षपछि ऋणको नकारात्मक असर देखिनेछन् । भूकम्प आउँदा निर्वाचित स्थानीय सरकार थिएन । पछि स्थानीय सरकार गठन भयो । पुनर्निर्माणको कामलाई स्थानीय सरकारको अगुवाइमा बढाउन पहल भएको पनि हो । तर स्थानीय सरकारले सिफारिस गरी पठाएका र वास्तविक भूकम्प पीडित लाभग्राही सूचीमा नपरेपछि जनप्रतिनिधिहरू अप्ठेरोमा परे । सुरुमा देखिएको जाँगर हराउँदै गयो । विस्थापित र भूमिहीनको पुनःस्थापनाबारे समयमा नै निर्णय हुन सकेन । भूमिहीन बसेकै ठाउँ सुरक्षित छ भने जग्गा दर्ता नभए पनि घर बनाउन दिने भन्ने निर्णय चाँडो भएको भए उनीहरू अहिलेसम्म घर नबनाई बस्नुपर्ने थिएन । विस्थापितहरूलाई ससाना बस्तीमा एकीकृत गर्ने भनिए पनि त्यस्ता बस्तीहरू बन्न सकेनन् । भूकम्प प्रभावित क्षेत्रमा सुरक्षित घर बनाउन ठूलो मात्रामा प्राविधिक जनशक्ति तयार भएको छ । यसमा सरकारी र गैरसरकारी क्षेत्रले गरेको लगानीको हिसाब ठूलो हुन आउँछ । तयार गरिएको जनशक्ति यी क्षेत्रमा घर बनाउने काम सकिएपछि धेरैले काम पाउने अवस्था हुँदैन । यिनलाई अन्य क्षेत्रमा बलियो घर बनाउने काममा कसरी संलग्न गराउन सकिएला ? यस विषयमा ध्यान जान आवश्यक छ । भूकम्प बढी प्रभावित १४ जिल्लामा भूउपयोग योजना सुरुदेखि नै कार्यान्वयनमा ल्याउनुपर्ने थियो । यसो गरेको भए कृषियोग्य जग्गा घरघडेरीमा कम मासिन्थ्यो । बस्तीहरू सानै आकारमा भए पनि एकीकृत हुनसक्थे । यसले भविष्यमा हुने विकास निर्माणको खर्च कम भए पुग्थ्यो । यो मौका गुमेको छ । यसको अर्थ राम्रा काम नभएका होइनन् । खानेपानीका स्रोतहरू, विद्यालय भवनहरू, सरकारी भवनहरू राम्रा र आकर्षक बनेका छन् । संरचना बलियो बनाउनुपर्छ भन्ने चेतना जागृत भएको छ । सानै भए पनि तुलनात्मक रूपले सुरक्षित घरहरू बनेका छन् । जोखिमयुक्त क्षेत्रका बस्तीहरू सुरक्षित स्थानमा स्थानान्तरण भएका छन् । भूमिहीन परिवार जो परम्परादेखि सार्वजनिक, सरकारी र वन क्षेत्रको जमिनमा बसोबास गर्दै आएका थिए, उनीहरूले सोही ठाउँमा घर बनाउन अनुमति पाएका छन् । तर यति हुँदाहुँदै पनि ठूला र राम्रा धेरै अवसर गुमेका छन् । विपद्पछिको पुनःलाभ र पुनर्निर्माण धेरै खर्चिलो छ । सामाजिक विकास, स्वास्थ्य, शिक्षाका लागि खर्च गरिनुपर्ने रकम भत्किएका पूर्वाधारहरूको पुनर्निर्माणमा खर्च गर्नुपर्ने बाध्यता हुन्छ । पुनःस्थापनाका कार्यक्रमले विस्थापितको जीविकोपार्जनलाई भन्दा पनि आवासलाई मात्रै प्राथमिकता दिएका छन् । धेरैजसो विस्थापित परिवार कृषिमा आश्रित भएकाले कृषिमा सहयोग नगरीकन उनीहरूको जीविकोपार्जन सुनिश्चित गर्न सकिँदैन । विस्थापित परिवार, भूमिहीन र अन्य गरिब परिवारको जीविकोपार्जनको विषयमा प्राधिकरणले कार्यक्रम सञ्चालन गर्न आवश्यक छ । निम्न आर्थिक अवस्था भएका परिवारका लागि सोचिएन भने अनेक खाले सामाजिक समस्या आउन सक्छ । यस मामिलामा स्थानीय सरकार र समुदाय स्तरका संस्थाहरूले सचेतता अपनाउनु आवश्यक छ । पछिल्ला वर्षहरू देश विपद्को मारले नराम्ररी थलिन पुगेको छ । वर्षेनि करिब ५ सय विपद्का घटना हुने गरेको तथ्याङ्कले बताउँछ । भूकम्प, बाढी, डुबान, पहिरो, खडेरी, चट्याङ, हिमपहिरो, शीतलहर, आगलागी सबै खाले प्रकोप भोग्नुपरेको छ । यसपाली हुरीले पनि छाडेन । तराईमा ठूलो क्षति गर्यो । यी प्रकोपबाट देशको अर्थतन्त्रमा ठूलो नोक्सानी भएको छ । प्रभावितहरूले भोग्नुपर्ने पीडा र अभावको हिसाब कहालीलाग्दो छ । आगामी दिनमा विपद् अझै बढ्ने सम्भावना छ । यसका लागि विपद् व्यवस्थपनको उचित तयारीका लागि विगतका सिकाइ अभिलेखन गरी उपयोगमा ल्याउनुपर्छ ।"
नेकपाको लोकप्रियतावादी प्रदर्शनी,"सामाजिक न्यायमा पनि फेल आर्थिक नीतिमा त नेपाल कम्युनिस्ट आन्दोलन क्रान्तिकारी हुने कुनै छाँटकाँट देखिंँदैन । अब रह्यो सामाजिक न्यायको कुरा, जति छोप्न खोजिए पनि थारूहरूलाई पश्चिम नेपालमा सयौं वर्षसम्म दास बनाइएको तथ्य कतै लुक्नेवाला छैन । शासन पद्धतिमा आफ्नो पनि अपनत्व होओस् भनेर माग गरिएका थरुहट वा थारुवानलाई नामेट पार्न पश्चिमका पहाडी मूलका कांग्रेसी तथा अहिलेका नेकपाका नेता एक भएर लागे । प्रदेश २ बाहेक अन्तिममा ब्राह्मण समाज नेपाल र क्षत्री समाज नेपालले माग गरे अनुसार नै उत्तरदक्षिण पर्ने प्रदेशहरू कोरिए । माओवादी आन्दोलनले जातीय पहिचानका मुद्दालाई उठान गरे पनि तिनको सही व्यवस्थापन गर्न सकेन । अहिले त नेकपा लगभग शास्त्रीय वर्गीय विश्लेषणभित्र अल्झेर जातीय पहिचानलाई रफादफा गर्न उद्यत देखिन्छ ।निर्मला पन्तको हत्याकाण्डलाई सरकारले अहिलेसम्म पनि न्यायपूर्ण समाधान गर्न सकेको छैन । उल्टै गृहमन्त्री र प्रधानमन्त्रीबाट संवेदनहीन अभिव्यक्तिहरू आए । नेकपाको महिलावादी संघले पनि बलात्कारविरोधी आन्दोलनमा उल्लेख्य भूमिका निर्वाह गरेको देखिएन, कतै तानिएर स्वतःस्फूर्त आन्दोलनको पुछारमा देखिएको भने हुन सक्छ । बलात्कारका अन्य कतिपय घटनामा पनि प्रहरीले कारबाही अगाडि नबढाई, मात्र मिलापत्र गराएका समाचार दिनानुदिन पढ्न सकिन्छ ।यहाँनेर आएर नेकपालाई अर्को सकस परेको छ सामाजिक न्यायमा पनि उसले क्रान्तिकारिताको प्रदर्शनी गर्न पाएन । त्यसो गर्ने मौका त मधेसकेन्द्रित दल, जनजाति संगठन तथा महिला अधिकारवादी गैरसरकारी संस्थाहरूले लगिसके । अब यहाँ क्रान्तिकारिता कहाँ खोज्ने त ? तिनै एक महिला राष्ट्रपति र आफूले कोअप्ट गरेका एकाध मधेसीजनजाति नेताबाट नेकपाले थोरैथोरै क्रान्तिकारिता देखाउने हो ।लोकप्रियतावादको सहारा पार्टी र नेताहरू शासक वर्ग नै भइसकेपछि अब आफ्नो क्रान्तिकारी नायकत्वको दाबी कसरी पेस गर्ने त ? यस प्रश्नले केपी ओली, प्रचण्ड, योगेश भट्टराई र अरू नेकपा नेतालाई भित्रभित्रै गाँजेको छ । ठूलो कम्युनिस्ट आदर्श त चुर्लुम्मै डुब्यो । त्यसैले अब खास घटनाहरूमा आधारित लोकप्रियतावादमा गएर नेकपाको क्रान्तिकारिता विसर्जन भएको छ । यसका पनि दुई कडी छन् राष्ट्रवाद र धर्म । फिल्म हलमा फिल्मअघि र पशुपतिको आरतीअगाडि राष्ट्रगान गाउनुपर्ने । विकास योजनालाई राष्ट्रिय गौरवको योजना को लेप लाउनुपर्ने । प्रदेशहरूलाई अधिकारबाट व्यावहारिक रूपमा वञ्चित पार्दा पनि राष्ट्रिय अखण्डता को विषय झिक्नुपर्ने । संविधान दिवस मनाउनैपर्ने उर्दी सरकारले जारी गर्नुपर्ने । दसैंमा कम्युनिस्ट राष्ट्रपति र प्रधानमन्त्रीले सार्वजनिक रूपमै कर्मचारी र भक्तहरूलाई लाइन लगाएर टीका लगाइदिनुपर्ने । आलोचनात्मक चेतबाट टिप्पणी गर्दा नकारात्मक भइने, विकासविरोधी भइने र पार्टीभित्र त आलोचना गर्न पनि बन्देज लगाइने । नेपाली सेनाभित्र लोकतान्त्रीकरण र पारदर्शिताका विषयलाई थाती राख्दै, उसलाई देशकै सबभन्दा ठूलो ठेकेदार बनाइदिने । अनि आक्कलझुक्कल, हामी त समाज बदल्न आएका क्रान्तिकारी थियौं है भन्ने दाबी सम्झिन र सम्झाउन मुगाबे र भेनेजुएलाबारे बोल्ने । यस्तैयस्तै हुँदै छ, अबको नेकपाको लोकप्रियतावादी प्रदर्शनी ।"
"मन जित्यो, खेल जितेन","फिल्म समीक्षाकबड्डी कबड्डी कबड्डीनिर्देशक : रामबाबु गुरुङकलाकार : दयाहाङ राई, उपासनासिंह ठकुरी, कर्मा, विजय बराल, विल्सनविक्रम राई, माओत्से गुरुङ, लुनिभा तुलाधर, रिश्मा गुरुङ, बुद्धि तामाङ, पुष्कर गुरुङ, कविता आले"
धनकुटामा छुकछुके रेल,"धनकुटा  पहाडको छुकछुके रेलछुट्यो हजुर रोक्दै नरोकीरामकृष्ण ढकालले यो गीत गाइरहँदा घडीले मध्यरातको संकेत गरिसकेको थियो । चिसो हावा र छिटपुट वर्षाले धनकुटाको मौसम ठन्डा थियो तर दर्शकले त्यसको पर्वाह नगरी ढकालको गीतमा निरन्तर झुमिरहे । उनका प्रस्तुतिले त्यहाँको माहोललाई खुबै ततायो ।मिस धनकुटाको आयोजकसमेत रहेको मोनाली इन्टरटेन्टमेन्ट एन्ड इभेन्टको आयोजना र लेडी जेसिसको सहआयोजनामा आइतबार रात्रिकालीन कन्सर्टमा धनकुटामा आफ्नो प्रस्तुति दिएका थिए उनले । धनकुटामै उनको यो पहिलो प्रस्तुति थियो । मध्यपहाडी क्षेत्र धनकुटामा रेल कहिले पुग्ला, तर ढकालले पहाडको छुकछुके रेल गाइरहँदा सयौं उपस्थित दर्शक भने गीतमै गायकसँगै छुकछुकाउँदै नाचिरहेका देखिन्थे । स्थानीय त्रिवेणी माविको प्रांगणमा आयोजित सांगीतिक कार्यक्रममा झुसे दाह्रीजुँगामा देखिएका ढकालले एउटै बसाइमा लगातार आठ गीत पस्किए । उनका अधिकांश लोकप्रिय गीतले धनकुटेली दर्शकलाई लगातार झुमाएको थियो । मन पराउने हजार भेटिन्छन् गाउँदै हजारौं दर्शकमा आफ्नो प्रस्तुति सुरु गरेका गायक ढकालले लगत्तै अर्को चर्चित गीत ओराली लागेको हरिणको चाल भो मा दर्शक साथ पाए । गम्भीर प्रकृतिका गीतमा पनि गाएर र नाचेर साथ दिने दर्शक उल्लेख्य देखिन्थे । माया गर्नेको चोखो माया पनि देखियो र चरीले त छाडेर गइहाली जस्ता कर्णप्रिय गीत पनि उनका प्रस्तुतिमा परे ।साँझ अबेर सुरु भएको सांगीतिक कार्यक्रममा स्थानीय कलाकारपछि ढकालको पालो आउँदा रात छिप्पिसकेको थियो । उनले केही रोमान्टिक गीत पनि प्रस्तुत गरे । रैछौ रनै पर्नि छक्कै परे मै पनि बोलको गीतमा ननाच्ने दर्शक सायदै भेटिए । कतिपय दर्शक त मञ्चमा पुगेरै ढकालको गीतमा नाचिरहे । एकपछि अर्को गर्दै मञ्चमा नाच्ने दर्शकको भीड नै लाग्यो । हात समाई घुम्न जाऊँ र छिटको गुन्यू तिमीले लगाउँदा जस्ता लोकप्रिय गीतको प्रस्तुतिबाट पनि गायक ढकालले दर्शकको मन जितेका थिए । पछिल्लो समय नयाँ गीतको तयारीमा जुटेको उनले बताए । त्यस्तै, ठट्यौलो शैलीमा नाच्दै गाउन सिपालु गायिका ज्योति मगरले पनि धनकुटामा सांगीतिक प्रस्तुति दिएकी छन् । खचाखच दर्शकको उपस्थिति देखेपछि रोमान्टिक शैलीमा मुक्तक मिसाउँदै केही चर्चित गीत गाइन् । पहिलोपटक धनकुटा पुगेकी उनले आफ्ना चर्चित गीत उही मुलाको सिन्की उही मुलाको चाना बोलको गीतबाट दर्शकलाई जुरुक्कै उचाल्ने गरी प्रस्तुति दिइन् । उनले गाइरहँदा रातको १२ बजिसकेको थियो । दर्शक भने उनका गीत र हाउभाउसँगै मजा लिरहेका थिए । रामकृष्ण ढकाल र ज्योति मगरसँगै गायक दीपक बराइली, जिना रसाइली, समीर विक, नारायण विकलगायत स्थानीय कलाकारले गीत गाएका थिए ।"
सिने स्टार टोरन्टोमा,"काठमाडौं नेपाली फिल्म र फिल्मकर्मीलाई विश्वसामु पहिचान दिलाउने भन्दै क्यानडाको टोरन्टोमा माघ १७ गते सिने स्टार अवार्ड आयोजना हुने भएको छ । उक्त अवार्डबारे जानकारी दिन आइतबार राजधानीमा आयोजित एक कार्यक्रममा १२ विधासहित एक लाइफटाइम अचिभमेन्ट अवार्ड र एक जुरी गरी १४ अवार्ड प्रदान गरिने अवार्ड संयोजक प्रतीक बुढाथोकीले बताए । जीटीए लायन्स क्लब टोरेन्टो र सिने मल्टिभिजन क्यानडाको सहकार्यमा हिल्सा इन्टरटेनमेन्टले पहिलोपटक अवार्ड आयोजना गर्न लागेको हो ।हामी यस क्षेत्रमा पहिलो पाइला चाल्दै छौं । अवार्ड नाफा वा घाटाका रूपमा भन्दा पनि नेपाली फिल्म र फिल्मकर्मीलाई विश्वसामु पहिचान दिलाउन र भ्रमण वर्ष २०२० लाई सघाउन पनि क्यानडामा अवार्ड गर्न लागेका हौं, संयोजक बुढाथोकीले भने, अवार्डका नाममा धेरै आए, गए तर हामी यसमा निरन्तर अघि बढ्न खोजिरहेका छौं ।दैनिक एक लाख बढी पर्यटकले भ्रमण गर्ने बताइएको टोरन्टोमा अवस्थित विश्वकै सात आश्चर्यमध्येको एक नायग्रा फल्समा नेपाली फिल्म र नेपाली पहिचानलाई चिनाउनका लागि अवार्डबाहेक पनि स्थानीय रूपमा कार्यक्रम गरिने आयोजक संस्थाले जनाएको छ ।"
फुटपाथबाटै उपन्यास,"काठमाडौं युवा स्रष्टा भीष्मराज फुलाराको उपन्यास टुहुरो कुण्डली को अंग्रेजी संस्करण अर्फान हरस्कोप बजारमा आएको छ । वरिष्ठ पत्रकार भैरव रिसाल, मोहनबहादुर केसी, डकुमेन्ट्री सम्पादक मानबहादुर थापा, समालोचक ज्ञाननिष्ठ ज्ञवाली, अनुवादक ऋषि न्यौपानेलगायतले अनामनगरको फुटपाथमा पुस्तक लोकार्पण गरेका हुन् । रिसालले तडकभडक र महँगोमा पुस्तक लोकार्पण गर्ने परिपाटी छिचोल्दै युवा लेखक फुलाराले जिरो ब्यालेन्समा पनि पुस्तक लोकार्पण गर्न सकिन्छ भन्ने सन्देश दिएको बताए । समालोचक ज्ञवालीले फुलाराको उपन्यास समाजका यथार्थ घटना, परिघटना र समाजले भोग्नुपरेको पीडामा आधारित रहेको बताउँदै अंग्रेजी अनुवादले नेपाली साहित्यको आयाम फराकिलो पार्ने दाबी गरे । अनुवादक न्यौपानेले पुस्तकमा भौगोलिक आञ्चलिकता रहेको र समाजले भोगेका मानवीय घटनालाई यथार्थ चित्रण गरेको बताए ।"
महरले ल्याए काण्डै काण्ड,"काठमाडौं नैनसिंह महरद्वारा लिखित नेकपा सरकारका काण्डै काण्ड पुस्तक सोमबार राजधानीमा विमोचन गरिएको छ । नेविसंघका पूर्वअध्यक्ष महरको उक्त पुस्तक कांग्रेस सभापति शेरबहादुर देउवाले विमोचन गरेका हुन् । प्रजातान्त्रिक मुलुकमा स्वतन्त्र मानवअधिकारको व्यवस्था, निर्बाध लेख्ने, अभिव्यक्त गर्ने स्वतन्त्रता हुन्छ तर अहिलेको सरकारले पत्रकारलाई बोल्नसमेत नदिने गरी कानुन बनाउन खोज्दै छ । स्वतन्त्र मानवअधिकारजस्तो निकायलाई नियन्त्रण गर्न खोज्दै छ, देउवाले भने । सरकारका गैरजिम्मेवारीलाई पुस्तकमा ल्याउँदा जनताले बुझ्न सजिलो भएको भनाइ उनले राखे । महरले पुस्तकमा निर्मला हत्या काण्डदेखि वाइडबडी, न्यारोबडी, ठेक्कापट्टा, होली वाइन, यातायात सिन्डिकेट र ३३ किलो सुन प्रकरणलगायत समेटेका छन् ।"
बीआरआईले चीनमा विदेशी बढे,"बेइजिङ  चिनियाँ कथाहरूलाई विश्वले बुझ्ने गरी फैलाउनुपर्छ ताकि चीनको विकास, चिनियाँ सभ्यता, अडान र छविबारे विश्वले सत्यतथ्य जानकारी पाउन सकोस्, चिनियाँ कम्युनिस्ट पार्टी मातहत निकायको राष्ट्रिय सम्मेलनमा सन् २०१३ मा नवनिर्वाचित राष्ट्रपति सी चिनफिङले भनेका थिए ।आजकल पनि सञ्चारमाध्यमलाई शुभकामना दिँदा होस् वा प्रत्यक्ष सहभागी हुँदा, सीले बारम्बार चिनियाँ कथा बाह्य संसारलाई सुनाउनुपर्नेमा जोड दिन्छन् । त्यसताका सीले अगाडि सारेको महत्त्वाकांक्षी योजना बीआरआई (बेल्ट एन्ड रोड इनिसिएटिभ) अन्तर्गतका मुलुकको चीन यात्रा ह्वात्तै बढेको चीनसम्बन्धी जानकारहरूको विश्लेषण छ ।नेताप्रधान मुलुक चीनमा सम्भवतः यही विचारधाराकै कारण हुनुपर्छ, अधिकांश चिनियाँ निकायले खुलापन अंगिकार गर्दै विदेशीको आउजाउलाई तीव्रता दिएका छन् । कुनै बेला नेपालीहरू भेट्न मुस्किल हुने चीनमा पछिल्ला केही वर्ष चीननेपाल दैनिक हवाई उडानमा करिब २० प्रतिशत त नेपाली नै हुन्छन् । विश्वको दोस्रो ठूलो अर्थतन्त्र चीनले खुलापन नीतिलाई तीव्र पार्नु र जनस्तरीय सम्बन्धमा जोड दिएका कारण नेपाली पनि लाभान्वित भएका हुन् । चीनले उच्च स्तरीय वार्ताहरू तथा उसका दस्तावेजहरूमा जनस्तरीय सम्बन्धमा निकै जोड दिने गरेको छ । त्यसैकारण राजनीतिक, सञ्चारमाध्यम, वाणिज्य व्यावसायिक वा स्थानीय निकायबीच जनस्तरमा द्विपक्षीय भ्रमणलाई चीनले प्राथमिकतामा राखेको हो । दक्षिण एसिया मामिला विशेषज्ञ हु स सङको विचारमा चीन सरकारले जनस्तरीय आदानप्रदानलाई उच्च महत्त्व दिएकाले यो क्रम बढेको हो । उनले भने, पछिल्लो समय चीन भित्र र बाहृय मुलुकमा थिंक ट्यांकको संख्या उल्लेख्य बढेको छ । यस्ता विचार समूह र संस्थाले जनस्तरका आदानप्रदान अघि बढाउन सहयोग गरिरहेका छन् ।मासिक वा वार्षिक रूपमा कति नेपालीले चीन भ्रमण गर्छन् भन्ने प्रस्ट नभए पनि बेइजिङस्थित नेपाली दूतावासका डेप्युटी चिफ अफ मिसन सुशीलकुमार लम्सालका अनुसार पछिल्ला ३४ वर्षमा चीन सरकारको निमन्त्रणामा बेइजिङ पुग्ने नेपालीको संख्या हृवात्तै बढेको छ । चीनमा आएका बेला दूतावासलाई जानकारी नगराएसम्म यकिन तथ्यांक भन्न नसकिने उनले बताए । संस्थागत रूपमा दूतावासको सम्पर्क आएकाहरूको तथ्यांक पाउन सकिन्छ तर आफूखुसी चिनियाँ संस्थासँग तालमेल मिलाएर आउनेको विवरण निकाल्न गाह्रो छ, उनले सुनाए ।गत वैशाखमा राष्ट्रपति विद्यादेवी भण्डारीको राजकीय भ्रमणका बेला मन्त्री, सचिव, विपक्षी दलका नेता तथा सांसदहरूको जम्बो टोली बेइजिङ उत्रिएको थियो । राजनीतिक स्तरमा मात्रै नभएर सरकारी कर्मचारी पनि चीन घुम्न पाइने भएपछि सरकारको आर्थिक बोझको ख्यालै नगरी भ्रमणमा आउँछन् । चीन केन्द्रीय सरकारका साइन्टिफिक एक्सपर्ट डाविश्वास श्रेष्ठले चीन घुमाउँदा दुवै सरकारका लागि उपलब्धिमूलक हुने व्यक्ति तथा अधिकारीलाई मात्र निमन्त्रण दिइनुपर्ने बताउँछन् । श्रेष्ठले भन्छन्, क्षेत्रगत तथा विषयगत रूपमा चीन घुमे अर्थपूर्ण हुन्थ्यो । चीनको विकास देखाउनु राम्रो कुरा हो तर उपयुक्त व्यक्तिले भ्रमण गरे देश विकासमा टेवा पुग्न सक्थ्यो ।चीनको सिचुवान प्रान्तमा भूगर्भ शास्त्रका एक अनुसन्धाताले भने, चिनियाँ खर्चमा आउने झन्डै ६० प्रतिशत नेपाली बिनाकुनै काम चीन आउँछन् । जसलाई चीनको बारेमा कुनै वास्ता छैन, अध्ययन ज्ञानगुनको कुरा त परै जाओस् । १९७०८० को दशकमा भियतनाम युद्धपछि अमेरिकाले आफ्नो धुमिलिएको छवि सुधार्ने हेतुले विश्वका पत्रकारहरू घुमाएजस्तै चीनले पनि आफ्नो सुधार तथा खुलापन विश्वलाई देखाउन खोजेको उनको बुझाइ छ । आर्थिक विकाससँगै आफ्नो विकास प्रगतिबारे देखाउने चिनियाँ रणनीतिअन्तर्गत नै नेपाल मात्रै होइन, बीआरआई र त्यसबाहेकका मुलुकबाट चीन पर्यटन गर्ने विदेशीहरूको संख्या दिनप्रतिदिन बढ्दो छ । यसले जनस्तरीय सम्बन्ध बलियो बनाउने चीनको चाहनालाई पनि प्रकट गरेको छ ।कस्ता नेपाली पाहुनाहरूलाई स्वागत गर्ने भन्ने कुरा चीन आफैंले छनोट नगर्ने भएकाले गुणस्तरीय विज्ञहरूले भ्रमणको मौका नपाउने चिन्ता छढ्दै छ । सकेसम्म सरकारी भत्ताको लोभमा पनि यस्ता भ्रमण हुने गरेका बेइजिङमा अध्ययनरत विद्यार्थी बताउँछन् । चीनबाट केही सिक्ने अभिलाषासहित हुने भ्रमणले सधैं नै देशको उत्थानमा एउटा इँटा थप्न सक्ने उनीहरूको धारणा छ । उनीहरू भन्छन्, चीनबाट यस्तो सिकेको थिएा र यस्तो गर्दै छु भन्नेहरू कमै छन् । शक्ति संरचनामा भएकाहरूले नै अर्काको पैसामा मस्ती गरिरहेका छन् जुन दुवै देशका लागि उपलब्धिमूलक हुँदैन ।पुरानो विचारधारामा परिवर्तन ल्याउन चीनले आफ्नै खर्चमा गरेको प्रयत्नमा रमाइलोका लागि मात्रै चीन जान चाहनेलाई पठाउनु नेपालका लागि पनि हितकर छैन । चीन र नेपालबीचको खानपान, रहनसहन केही पनि मिल्दैन । तर विकासे मोडल हेर्ने, केही सिकेर देशमा प्रयोग गर्न खोज्नेहरूका लागि हिमालपारिको यात्रा गज्जब हुने चीनमा लामो समयदेखि पेसा व्यवसाय गर्ने नेपालीहरू बताउँछन् ।"
अन्तरसम्बन्ध विधेयक पुनर्लेखन,"काठमाडौं  राष्ट्रिय सभाको विधायन समितिले संघ, प्रदेश र स्थानीय तहबीचको अन्तरसम्बन्ध व्यवस्थित गर्नेसम्बन्धी विधेयक पुनर्लेखन गर्न लगाएको छ । प्रदेश सरकार, प्रदेशसभा तथा विज्ञहरूको सुझावपछि समितिले विधेयकमा शिरदेखि पुछारसम्मै फेरबदल गर्न लगाएको हो । सुझावहरू समेटेर विधेयक पुनर्लेखन गर्ने जिम्मा प्रधानमन्त्री तथा मन्त्रिपरिषद् कार्यालय र कानुन मन्त्रालयका अधिकारीलाई दिइएको थियो । समितिले सरकारलाई फिर्ता नपठाएकाले त्यसलाई औपचारिक रूपमा पुनर्लेखन नभनी परिमार्जन मात्र भनेको छ । व्यवहारमा पुनर्लेखन नै हो । दफादफामा परिवर्तन गरिएको छ तर सरकारसँग टसल बढ्न सक्ने संशयले समिति सभापतिले त्यसलाई पुनर्लेखनको औपचारिक प्रक्रियामा नलैजानुभएको हो, स्रोतले भन्यो ।कानुन मन्त्रालयले विधेयकको नाम, भाषा र दफाका विषयवस्तु पुनर्लेखन गरेर बुझाइसके पनि त्यसलाई समितिको प्रतिवेदनको मस्यौदा भनिएको छ । समितिको निर्देशनअनुसार विधेयकमा प्रधानमन्त्री कार्यालयका कानुन सचिव डिल्लीराज घिमिरे, कानुन मन्त्रालयका सहसचिव धनराज ज्ञवालीसहितको कार्यदलले आवश्यक परिमार्जन गरेको हो । प्रधानमन्त्री कार्यालयले गत वैशाख ४ मा दर्ता गराएको उक्त विधेयकलाई लिएर प्रदेश र स्थानीय सरकारले आफ्नो अधिकार मिचिएको र संघ बढी हाबी हुन खोजेको गुनासो गरेका थिए । समितिले सातवटै प्रदेशमा पुगेर विधेयकमाथि छलफल गर्नुका साथै लिखित सुझावसमेत मागेको थियो । समिति सदस्य कांग्रेस सांसद जितेन्द्रनारायण देव सरोकारवालासँग प्रशस्त छलफलपछि विधेयकमा व्यापक सुधार गर्न लागिएको बताउँछन् । प्रधानमन्त्री तथा कानुन मन्त्रालयका तर्फबाट सुझावहरू समेटिएको प्रस्ताव आइसकेको छ, उनले भने, समितिले त्यसमाथि थप छलफल गर्न बाँकी छ । मूल विधेयकमा प्रदेश र स्थानीय तहका सन्दर्भमा मात्रै गर्न हुनेनहुने विषयबारे उल्लेख गरिएको छ । समितिले संघ सरकारलाई पनि त्यसको दायरामा पारेको छ । संघले आफ्नो एकल वा साझा अधिकारको कानुन बनाउँदा प्रदेश र स्थानीय तहको अधिकारक्षेत्रमा अतिक्रमण नहुने गरी बनाउनुपर्ने भनिएको छ । प्रदेश सरकारसँग सरोकार जोडिएका विषयमा कानुन तर्जुमा गर्दा संघले प्रदेश सरकारसँग परामर्श र समन्वय गर्नुपर्नेछ । प्रदेश र स्थानीय तहका हकमा पनि त्यही भनिएको छ । कानुन मन्त्रालयका प्रवक्तासमेत रहेका सहसचिव ज्ञवाली तीन तहबीचको अन्तरसम्बन्ध र समन्वयसम्बन्धी विधेयक संविधान कार्यान्वयनका सवालमा महत्त्वपूर्ण भएको बताउँछन् । मूल विधेयकको विषयवस्तुमा धेरै परिवर्तन भएको छैन । विधेयकमा धेरै सैद्धान्तिक कुरा थियो, त्यसलाई व्यावहारिक बनाइएको छ, उनले भने । मूल विधेयकमा प्रदेशले कानुन बनाउन पाउने तर त्यसमा दण्डजरिवाना गर्न नपाउने व्यवस्था थियो । त्यसलाई सच्याएर प्रदेश वा स्थानीय तहबाट सञ्चालन वा प्रशासन हुने कुनै पनि विषयमा कानुनबमोजिम प्रशासनिक दण्ड जरिवानाको व्यवस्था गर्न सकिने प्रावधान थपिएको छ । संविधानको अनुसूचीमा रहेका तीनै तहको एकल र साझा अधिकारका सूची कार्यान्वयन सन्दर्भमा मूल विधेयकको भन्दा प्रस्ट ढंगले व्यवस्था गरिएको छ । साझा अधिकारमा कसुर र सजायको निर्धारण, राष्ट्रियस्तर वा राष्ट्रिय महत्त्वका वा एकभन्दा बढी प्रदेशमा विस्तार भएका पूर्वाधार संरचनासम्बन्धी कानुन निर्माणको जिम्मेवारी संघलाई तोकिएको छ । सबै प्रदेशमा समान रूपमा लागू हुने गुणस्तर वा मापदण्डको निर्धारण र नियमन संघीय कानुनबमोजिम हुने भनिएको छ । मूल विधेयकमा साझा अधिकारका सन्दर्भमा संघले बनाएको कानुनको अधिकारमा रही प्रदेश र स्थानीय तहले कानुन बनाउने उल्लेख छ । योजना तर्जुमामा पनि तीनै तहको अधिकार प्रस्ट पारिएको छ । राष्ट्रियस्तर वा राष्ट्रिय महत्त्वका योजना, एकभन्दा बढी प्रदेशमा कार्यान्वयन गर्नुपर्ने, जटिल प्राविधिक क्षमताका वा ठूला लगानी आवश्यक पर्ने योजनामात्रै संघले तर्जुमा गर्नेछ । प्रदेशभित्र वा प्रदेशबाट कार्यान्वयन हुने योजना प्रदेशले र स्थानीय तहभित्रका योजना स्थानीय तहले तर्जुमा गर्ने गरी विधेयकमा सुधार गरिएको छ । समितिको प्रस्तावित प्रतिवेदनमा साझा अधिकार सूचीका सन्दर्भमा प्रदेशस्तरका सडक, विद्युत्, खानेपानी, सिँचाइ, शिक्षा, स्वास्थ्य, वातावरण जस्ता विषयका कानुन प्रदेशले बनाउने भनिएको छ । प्रदेशस्तरमा हुने सेवा प्रवाह, रोजगारी प्रवर्धन, सामाजिक सुरक्षा, उपभोक्ता हित, सार्वजनिक सेवा प्रवाहको गुणस्तरलगायत विषय प्रदेश कानुनले निर्धारण गर्ने प्रावधान थपिएको छ । समिति सदस्य नेकपा सांसद ठगेन्द्रप्रकाश पुरीले संविधानको स्प्रिट तथा सरोकारवालाबाट प्राप्त सुझावअनुसार संविधानमा उल्लिखित अधिकार सूचीहरूको प्रयोगलाई प्रस्ट ढंगले उल्लेख गर्न खोजिएको बताए । प्रधानमन्त्री तथा मन्त्रिपरिषद्को कार्यालय र मुख्यमन्त्री तथा मन्त्रिपरिषद्को कार्यालयबीच सीधै परामर्श वा समन्वय हुनुपर्ने व्यवस्था समितिले गरेको छ । मूल विधेयकमा केन्द्रको विषयगत मन्त्रालय र सम्बन्धित प्रदेशको विषयगत मन्त्रालयबीच त्यस्तो समन्वय र परामर्शको व्यवस्था छ । विधेयकमा कतिपय ठाउँमा रहेको संघले प्रदेश र स्थानीय तहलाई निर्देशन दिन सक्ने, ध्यानाकर्षण गराउन सक्ने १४ र १५ दफालाई झिकिएको छ । संविधानमा संघले केही विषयमा निर्देशन दिन सक्ने व्यवस्था छ तर विधेयकमा त्यस्तो विषय केही बढी नै आयो भनेर प्रदेशहरूको गुनासो थियो, सांसद पुरीले भने, संविधान प्रतिकूल हुन सक्ने कतिपय दफालाई सुधार वा हटाइएको छ । विधेयकमा प्रस्तावित राष्ट्रिय समन्वय परिषद्को संरचनामा पनि समितिले सुधार गरेको छ । विधेयकमा २० जनाको परिषद् प्रस्ताव गरिएकोमा संशोधित प्रस्तावअनुसार भए ५८ जनाको हुनेछ । प्रधानमन्त्रीको अध्यक्षतामा रहने उक्त परिषद्मा अर्थ, कानुन, गृह र संघीय मामिलामन्त्री सदस्य रहनेछन् । प्रदेशका सबै मुख्यमन्त्री, प्रदेश सरकारले मनोनयन गरेका एक जना मन्त्री, संघीय संसद्मा प्रतिनिधित्व गर्ने राजनीतिक दलका प्रतिनिधि, प्रत्येक प्रदेशका स्थानीय तहबाट प्रदेश समन्वय परिषद्ले मनोनयन गरेका कम्तीमा दुई जना महिलासहित चार जना सदस्य रहने प्रस्ताव छ । त्यसबाहेक स्थानीय तहबाट प्रधानमन्त्रीले तोकेका तीन महिलासहित ७ जना सदस्य रहने भनिएको छ । नयाँ प्रस्तावमा मुख्यमन्त्री संयोजकत्वको प्रदेश समन्वय परिषद््मा प्रदेशका सबै मन्त्री, प्रमुख सचिव, सचिव, जिल्ला समन्वय समिति प्रमुख र उपप्रमुख, नगर र गाउँपालिकाका प्रमुखउपप्रमुख र अध्यक्षउपाध्यक्ष सदस्य हुने उल्लेख छ ।"
तल्लो अरुणमा तीन कम्पनीको प्रतिस्पर्धा,"काठमाडौं  तल्लो अरुण निर्माणका लागि भारतीय कम्पनी सतलजसहित तीन कम्पनीले प्रतिस्पर्धा गर्ने भएका छन् । लगानी बोर्डको मंगलबार बसेको बैठकले आयोजना निर्माणका लागि तीनवटा कम्पनीसँग प्रस्ताव माग गर्ने निर्णय गरेको हो । बोर्ड बैठकले आयोजना निर्माणमा इच्छा देखाएका मध्ये भारतको सतलज लिमिटेड, नेपालको हाइड्रो इलेक्ट्रिसिटी इन्भेस्टमेन्ट एन्ड डेभलपमेन्टसँग जेभी रहेको पावर कन्स्ट्रक्सन कर्पोरेसन अफ चाइना लिमिटेड तथा नेपालको ग्रिन रिसोर्ससँग जेभीमा जापानको इलेक्ट्रिक पावर डेभलपमेन्ट कम्पनी (जेपावर) नेपालसँग प्रस्ताव माग गर्ने निर्णय गरेको हो । बोर्डका प्रमुख कार्यकारी अधिकृत महाप्रसाद अधिकारीका अनुसार यी कम्पनीहरूलाई प्रस्ताव पेस गर्न ३० दिनको म्याद दिइनेछ । सबैभन्दा आकर्षक प्रस्ताव पेस गर्ने कम्पनीलाई आयोजना निर्माणको जिम्मा दिइन्छ, उनले भने । बोर्डले यसअघि तमोर जलाशययुक्त आयोजनाका लागि पनि यसैगरी दुई कम्पनीसँग प्रस्ताव माग गरेको थियो । तीमध्ये एउटा कम्पनीले मात्रै प्रस्ताव हालेका छन् । तल्लो अरुण आयोजनाका लागि प्रस्ताव माग गरिएको सतलज लिमिटेड भारतको सरकारी स्वामित्व भएको कम्पनी हो । यसले अहिले ९ सय मेगावाटको अरुण तेस्रो विद्युत् आयोजना निर्माण गरिरहेको छ । लगानी बोर्डसँगको समन्वयमा अघि बढेको आयोजनाको भौतिक प्रगति ३० प्रतिशतमाथि छ । अरुण तेस्रोको तल्लो तटीय क्षेत्रमा तल्लो अरुण रहेको र दुवै आयोजना एउटै कम्पनीले निर्माण गर्दा लागत कम पर्ने भन्दै भारत सरकारले समेत आयोजनाका लागि लबिइङ गरिरहेको छ । अरुण तेस्रोकै जस्तै मोडलमा तल्लो अरुण निर्माण गर्ने प्रस्ताव भारतले राख्दै आएको थियो । आफैंले निर्माण र सञ्चालन गर्ने, भारतमा विद्युत् लैजाने र नेपाललाई निःशुल्क विद्युत् उपलब्ध गराउने गरी भारतले आयोजना निर्माणको माग गरेको हो । आयोजनाका लागि एक खर्बभन्दा बढी खर्च हुने अनुमान छ । दुई साताअघि नेपाल आएका भारतीय ऊर्जा राज्यमन्त्री आरके सिंहले ऊर्जामन्त्री वर्षमान पुनसहित ऊर्जा अधिकारीहरूसँगको भेटमा पनि तल्लो अरुण आयोजना निर्माणका लागि सतलजलाई दिन आग्रह गरेका थिए । उक्त भेटमा संलग्न लगानी बोर्डका अधिकारीहरूले आयोजना प्रतिस्पर्धामा राखिएकाले सोही प्रक्रियामार्फत जाने बताएका थिए । ऊर्जामन्त्री पुन र भारतीय ऊर्जा राज्यमन्त्री आरके सिंहबीच गत माघ २८ गते नयाँदिल्लीमा भएको भेटमा पनि भारतीय राज्यमन्त्रीले तल्लो अरुण निर्माण गर्न दिन प्रस्ताव गरेका थिए । उक्त भेटमा मन्त्री पुनले अरुण तेस्रोको निर्माण प्रगति अघि बढेपछि सकारात्मक सन्देश प्रवाह हुने र सकारात्मक माहोलमा सकारात्मक निर्णय गर्न सकिने जवाफ दिएका थिए । भारतीय कम्पनी सतलजले अरुण तेस्रो अन्तर्राष्ट्रिय प्रतिस्पर्धामार्फत पाएको हो । नेपाल सरकारसँग भएको आयोजना विकास सम्झौता (पीडीए) अनुसार स्वामित्व, सञ्चालन र हस्तान्तरण (बुट) मोडलमा परियोजना निर्माण गर्ने उल्लेख छ । सतलजले आयोजना २५ वर्षपछि नेपाल सरकारलाई हस्तान्तरण गर्नुपर्ने सम्झौतामा उल्लेख गरिएको छ । आयोजनाबाट उत्पादित विद्युत् भारतमा लैजाने योजनासहित सतलजले निर्माण थालेको हो । यो आयोजनाबाट उत्पादित २१९ प्रतिशत विद्युत् नेपालले निःशुल्क प्राप्त गर्ने प्रावधान आयोजना विकास सम्झौतामा उल्लेख छ । योबाहेक, आयोजनाबाट नेपालले करिब १ खर्ब ७ अर्ब रुपैयाँ रोयल्टी प्राप्त गर्ने प्रारम्भिक अनुमान छ । सरकारले चैत १५ र १६ गते काठमाडौंमा आयोजना गरेको लगानी सम्मेलनको क्रममा बोल्दै पावर चाइना कम्पनीका महाप्रबन्ध सङ दोङसेङले तल्लो अरुण बनाउने घोषणा गरेका थिए ।विद्युत् विकास विभागका अनुसार तल्लो अरुण ६ सय ७९ मेगावाट क्षमतामा निर्माण गर्न सकिन्छ । ब्राजिली कम्पनी ब्रास पावरले उत्पादन अनुमतिपत्रमा राखिएको सर्तअनुसार काम नगरेपछि यो आयोजना विद्युत् विकास विभागले नै अध्ययन गरिरहेको छ । ब्राजिली कम्पनीले १५ वर्ष अनुमतिपत्र होल्ड गरेपछि अख्तियार दुरुपयोग अनुसन्धान आयोगको निर्देशनमा उसको अनुमतिपत्र खारेज गरिएको थियो ।"
स्रोत बीउको माग भएन,"काठमाडौं  सरकारले कृषि प्रवर्द्धनमा जोड दिए पनि बीउ उत्पादन कार्यक्रम भने राखेको छैन । स्थानीय र प्रदेश तहमा बीउ उत्पादन कार्यक्रम नहुँदा स्रोत बीउ नेपाल कृषि अनुसन्धान परिषद् (नार्क) मै थन्किएको छ । मुसुरो, गहुँ र तोरीको स्रोत बीउ थन्किएको हो ।जिल्लामा रहेका कृषि विकास कार्यालयले स्रोत बीउ उठाउँथे । अहिले कार्यालयहरू ज्ञान केन्द्रमा मर्ज भए, नार्कका सहप्रवक्ता मनोज ठाकुरले भने, तर, ज्ञान केन्द्रसँग बीउको कुनै कार्यक्रम छैन । जसले गर्दा बीउ नउठेको हो । मुलुकभर ३७ ज्ञान केन्द्रहरू छन् । ती ज्ञान केन्द्रहरूमा बीउ उत्पादन गर्ने कार्यक्रम नभएको उनले बताए । नार्कका अनुसार स्रोत बीउमा ९० प्रतिशत शुद्धता हुन्छ । यो बीउ महँगो हुन्छ । नार्कबाट खरिद गरिएको स्रोत बीउ जिल्ला कार्यालयले उत्पादनमा लगाउँछन् । बीउ उत्पादनका लागि निश्चित किसान तथा सहकारीलाई पनि दिइन्छ । स्रोत बीउबाट बीउ वृद्धि गरेर किसानलाई वितरण गरिन्छ, ठाकुरले भने, तर, यो वर्ष बिकेन । ठाकुरका अनुसार अहिले सबैभन्दा बढी धानमा समस्या देखिएको छ । धानको स्रोत बीउ नै बिकेको छैन । स्रोत बीउ अन्यलाई बेच्न पनि मिल्दैन । अहिलेको स्रोत बीउ अर्को वर्ष बिक्री गर्दा यसको गुणस्तरमा गिरावट आउने नार्कले जनाएको छ । नार्कले उत्पादन गरेको स्रोत बीउ बिक्रीका लागि बीउबिजन गुणस्तर नियन्त्रण केन्द्रमा पठाउँछ । केन्द्रले पनि स्रोत बीउको गुणस्तर र मागको आधारमा बिक्री गर्न अनुमति दिन्छ ।केन्द्रको सिफारिसमै नार्कले स्रोत बीउ बिक्री गर्छ । अहिले बीउ बिक्री हुन नसकेको केन्द्रका सूचना अधिकारी रमेश हुमागाईले बताए । नार्क स्टेसनले स्रोत बीउको उपलब्धता पठाउँछ । बीउको उपलब्धता र गुणस्तर हेरेर केन्द्रलाई बेच्न पत्राचार गर्छ । बीउको माग पनि केन्द्रमै आउँछ, हुमागाईले भने, त्यसपश्चात् केन्द्रको सिफारिसमा मात्रै खरिद हुन्छ । केन्द्रका अनुसार तोरीको बीउ ७ हजार ६ सय ५० किलो मौज्दात छ । यसको माग जम्मा ६ सय १० किलो मात्रै छ । अहिले स्रोत बीउ बिक्री नहुँदा अर्को वर्ष बीउ उत्पादनमा समस्या हुने उनले बताए । उनका अनुसार मुसुरो स्रोत बीउ ११ हजार किलो मौज्दात छ । अहिलेसम्म ९१२ किलो मात्रै माग भएको छ । गहुँको स्रोत बीउ ३५० टन मौज्दात छ । ३ सय टनको मात्रै माग आएको हुमार्गाइले बताए । स्थानीय तथा प्रदेशले बीउ उत्पादन कार्यक्रम सञ्चालन नहुँदा स्रोत बीउ मौज्दातमा बस्यो । माग नै आएन, यसले बीउको चक्रको सन्तुलन बिग्रियो, उनले भने, यसले गत वर्षकै गहुँ लगाउने चलन बढ्छ । बीउ उत्पादन नहुँदा व्यापारीले खाने बीउ बाँड्ने खतरा हुन्छ । बीउ आयात गर्नकै लागि ४० कम्पनी केन्द्रमा दर्ता भएका छन् । बीउ भारत चीन, थाइल्यान्ड, कोरिया, जापानलगायत मुलुकबाट आयात गरिन्छ । ती कम्पनीहरूले मुख्यत धान, मकै र तरकारीको बीउ आयात गर्छन् । खुला सीमाका कारण साइकल, ट्याक्टरमा पनि आयात हुन्छ । कमसल बीउ किसानलाई वितरण हुँदा बीउ उम्रिए पनि फल आउँदैन । केन्द्रका अनुसार औपचारिक रूपमा करिब डेढ अर्ब रुपैयाँको बीउ आयात हुन्छ । अवैधानिक आयातको हिसाब नै छैन । औपचारिक रूपमा आयात भएसरह अनौपचारिक आयात भइरहेको छ । स्वदेशमा उत्पादनमा भने जोड दिइएको छैन । बीउ उत्पादनका लागि प्रयोग हुने स्रोत बीउ नै उठेको छैन । स्थानीय तथा प्रदेश निकायले स्रोत बीउ खरिद र बीउ वृद्धिमा ध्यान नदिएको नार्कका कर्मचारीहरू बताउँछन् । प्रदेशको केन्द्रमा बीउ बाँड्ने कार्यक्रम भए पनि बीउ प्राथमिकतामै परेन, ती अधिकारीले भने, अहिले केन्द्रको स्रोत बीउ त्यत्तिकै सुक्ने अवस्थामा छ । माउ त्यत्तिकै बस्ने तर प्रदेशमा चल्ला खोज्ने काम भयो ।"
कारोबार शुल्क घटाउने गृहकार्य,"काठमाडौं नेपाल धितोपत्र बोर्डले सेयर कारोबार शुल्क घटाउने तयारी गरेको छ । यसका लागि आवश्यक सुझाव दिन बोर्डले एक समिति गठन गरेको छ । उच्चस्तरीय वित्तीय समन्वय समितिको निर्देशनमा बोर्डले शुल्क घटाउन गृहकार्य थालेको हो ।यसअघि अर्थ मन्त्रालयले गठन गरेको मुद्रा तथा पुँजी बजार सुधारका लागि सुझाव दिन डेपुटी गभर्नर शिवराज श्रेष्ठको संयोजकत्वमा गठित समितिले बोर्ड, नेप्से र धितोपत्र दलाल व्यवसायीले लिने सेवा शुल्क घटाउनुपर्ने सुझाव दिएको थियो । ती सुझाव कार्यान्वयनका लागि उच्चस्तरीय समन्वय समितिले बोर्डलाई निर्देशन दिएको थियो । सोही निर्देशनका आधारमा अन्तर्राष्ट्रिय अभ्यास अध्ययन गरी प्रतिवेदन बुझाउन भनेको हो । सीडीएससीको प्रणालीमा एक महिनाभित्र पूर्णरूपमा आबद्ध गरी सञ्चालनमा ल्याउने र यो व्यवस्था लागू भएपश्चात् धितोपत्र व्यवसायीले लिने सेवा शुल्कमा पुनरावलोकन गर्ने भन्ने उल्लेख भएको, हाल अनलाइन कारोबार प्रणाली सुरु भैसकेको, धितोपत्र कारोबारको दायरा फराकिलो बन्दै गएको छ, बोर्डको विज्ञप्तिमा भनिएको छ, लगानीकर्ताबाट धितोपत्र दलाल व्यवसायीले लिने सेवा शुल्क घटाउनुपर्ने भन्ने गुनासोसमेत प्राप्त भएको पृष्ठभूमिमा बोर्ड, नेप्से र धितोपत्र दलाल व्यवसायीले लिने सेवा शुल्क (ब्रोकर शुल्क) का सम्बन्धमा अन्तर्राष्ट्रिय अभ्याससमेत अध्ययन गरी सुझाव पेस गर्न । हाल धितोपत्र ब्रोकरले कुल कारोबारको ०४ देखि ०६ प्रतिशतसम्म कारोबार शुल्क लिन पाउने व्यवस्था छ । ब्रोकरले ट्रस्टी ऐन सम्बन्धी कार्य अघि बढाउन र संस्थागत सामाजिक उत्तरदायित्व सम्बन्धमा अध्ययन गरी सुझाव पेस गर्न पनि एक समिति गठन गरेको जनाएको छ । आर्थिक वर्ष ०७६७७ को बजेटमा सामूहिक लगानी कोष, सेयर अभौतीकरण र सीडीएससीलगायतको कार्य व्यवस्थित गर्नका लागि ट्रस्टी ऐन तर्जुमा गर्ने भन्ने उल्लेख छ, विज्ञप्तिमा भनिएको छ ।"
मुख्य संरचना तयार,"भैरहवा  यहाँ निर्माणाधीन गौतम बुद्ध अन्तर्राष्ट्रिय विमानस्थलका मुख्य संरचना तयार भएका छन् । प्राविधिक उपकरण जडान र टर्मिनल भवनको अन्तिम चरणको काम चलिरहेको छ । भौतिक पूर्वाधार निर्माण (सिभिल) तर्फका मुख्य संरचना तयार भइसकेका छन्, विमानस्थल आयोजना प्रमुख प्रवेश अधिकारीले भने, मौसमलले साथ दिएमा आगामी डिसेम्बरसम्ममा विमानस्थल सञ्चालनका लागि योग्य बनाउँछौं ।केही दिनयता भइरहेको वर्षाका कारण आयोजनास्थलको बाहिरी क्षेत्रको काम भने रोकिएको छ । वर्षाले दैनिक एक सयभन्दा बढी मजदुर कामविहीन छन् । अहिलेसम्म तीन हजार मिटर लामो धावनमार्ग, तीनवटा ट्याक्सी वे, विमान पार्किङ क्षेत्र, टर्मिनल भवन, आठतले कन्ट्रोल रुम र प्रशासनिक भवन तयार भएका छन् । यी संरचनामा रंगरोगनको काम भइरहेको छ । धावनमार्ग वरपर पेरिमिटर सडक, ससाना ढल निकास, भित्री तारबार, वायरिङ र विद्युत् जडानसम्बन्धी काम चलिरहेका छन् । पहिलो ठेक्काअन्तर्गत सिभिलतर्फको करिब आठ प्रतिशत काम बाँकी रहेको अधिकारीले जनाए । दोस्रो ठेक्काअन्तर्गत विमानस्थलमा उपकरण र मेसिन जडानको काम मुख्य हो । यसको ठेक्का थाइल्यान्डको एरो थाई कम्पनीले ५० करोड रुपैयाँमा लिएको छ । एरो थाई सरकारी कम्पनी हो । जनवरी ७ सम्ममा उपकरण तथा मेसिन जडान गर्ने सम्झौता म्याद छ । दोस्रो ठेक्काअन्तर्गत भीओआरडीएमई (विमान र विमानस्थलबीच समन्वय गर्ने, विमान कति उचाइमा छ, कति दूरीमा छ भन्नेबारेमा पत्ता लगाएर सम्पर्क गर्ने) उपकरण, कन्ट्रोल टावरमाथि राख्ने उपकरण, एक्सरे, मौसम पूर्वानुमान उपकरण, वारुणयन्त्रमा आवश्यक पर्नेलगायत उपकरण जडान हुनेछन् । यसका लागि युरोप र अमेरिकामा अर्डरबमोजिम तयार पारिएका उपकरण आउने क्रममा रहेको अधिकारीले बताए । कुनै अवरोध नभएमा दसैं र तिहारसम्म उपकरण आइपुग्नेछन्, उनले भने, त्यसलगत्तै जडानका लागि आवश्यक पर्ने फाउन्डेसनको कामलाई निरन्तरता दिइनेछ । उपकरण जडानका लागि करिब डेढ महिना लाग्ने अनुमान गरिएको उनले बताए । पहिलो ठेक्का लिएको चिनियाँ कम्पनीले पनि विमानस्थलमा जडान गरिने सेन्ट्रल एसी (एयर कन्डिसन) र केही विद्युतीय उपकरण ल्याइसकेको छ । दोस्रो चरणको ठेक्काअन्तर्गतको उपकरण जडान हुनासाथ आयोजनाको प्रगति छोटो समयमै पूरा हुने दाबी अधिकारीको छ । विमानस्थलको धावन मार्ग साढे तीन सय मिटर भिजिबिलिटी (आँखाले देख्न सकिने दूरी) मा पनि विमान अवतरण गर्न सकिने उपकरणसहितको छ । विमानस्थलको निर्माण कार्य सम्पन्न हुनासाथ सञ्चालनका लागि नेपाल नागरिक उड्डयन प्राधिकरण जुटेको छ । प्राधिकरणका महानिर्देशक राजन पोखरेलले विमानस्थलको निर्माण कार्य पूरा हुनासाथ सञ्चालनमा ल्याउने तयारी गरिएको बताए । विमानस्थलको निर्माण कार्य पूरा हुनासाथ हामी सबै उपकरण र प्रणालीको जाँच गरी परीक्षण उडान गर्नेछौं, उनले भने, सबै परीक्षण पूरा गरेर अन्तर्राष्ट्रिय स्तरमा प्रमाणीकरण भएपछि बल्ल औपचारिक नियमित उडान सञ्चालन गरिनेछ । पोखरेलका अनुसार विमानस्थलमा जडान गरिएका विभिन्न उपकरण र मेसिनले ठीक किसिमले काम गरेका छन्छैनन् भन्नेबारेमा जाँच्नका लागि क्यालिब्रेसन उडान गरेर पत्ता लगाइन्छ । सबै उपकरण ठीक भएको प्रमाणित भएपछि बल्ल परीक्षण उडानका लागि विमानस्थल योग्य मानिन्छ ।विमानस्थल सञ्चालनका लागि जर्मनीको सरकारी स्वामित्वमा रहेको ख्यातिप्राप्त म्युनिच एयरपोर्ट कम्पनीसँग दुई देशका सरकारबीच कुरा भइरहेको महानिर्देशक पोखरेलले बताए । यसबारेमा सकारात्मक ढंगले कुरा अघि बढेको छ । उनका अनुसार नियमित रूपमा हवाई उडान सञ्चालनका लागि श्रीलंका, म्यानमार, थाइल्यान्डलगायत मुलुकसँग पनि कुरा भइरहेको छ । विमानस्थलमा सुरक्षा निकाय, भन्सार, अध्यागमन, क्वारेन्टाइन, आयल निगमलगायतको प्रबन्धका लागि सम्बन्धित निकायमा पत्राचारसहित गृहकार्य भइरहेको पोखरेलले बताए । विमानस्थल निर्माण पूरा भएपछि सञ्चालनका लागि कुनै पनि कुराले रोकिने अवस्था छैन, उनले भने, यसका लागि आवश्यक पर्ने सबै कुरामा हाम्रो ध्यान पुगेको छ ।राष्ट्रिय गौरव आयोजनाका निर्देशक प्रदीप अधिकारीले विमानस्थल निर्माण सम्पन्न भएपछि यसको सञ्चालनको अधिकार नेपाल नागरिक उड्डयन प्राधिकरणसँग रहेको बताए । मुख्य काम भनेको निर्माण सम्पन्न गर्नु हो, उनले भने, निर्माण सम्पन्न भएपछि अन्य तयारी नपुगेर विमानस्थल सञ्चालन रोकियो भन्ने अवस्था आउँदैन । अगामी डिसेम्बरसम्म पूरा गर्ने गरी आयोजनाको तेस्रोपटक म्याद थप गरिएको हो । पहिलो चरणको ठेक्काअन्तर्गत भौतिक संरचना निर्माणका लागि ६ अर्ब २२ करोड ५१ लाख रुपैयाँमा चीनको नर्थवेस्ट सिभिल एभिएसन एयरपोर्ट कन्ट्रक्सन ग्रुपले ठेक्का लिएको हो । मधेस आन्दोलन, नाकाबन्दी, भूकम्प, मुख्य ठेकेदार र सहठेकेदारबीचको अन्तरद्वन्द्वलगायत कारण तीन वर्षसम्म आयोजना सुस्ताएको थियो । ०७४ मा चिनियाँ मुख्य ठेकेदार कम्पनीले व्यवस्थापनको जिम्मेवारीमा परिवर्तन गरी अर्कोलाई खटाएपछि आयोजनाले गति लिँदै आएको छ ।"
पर्यटक लोभ्याउँदै बबई भ्याली,"बर्दिया  बर्दिया निकुञ्जभित्रको रमणीय बबई उपत्यकामा पर्यटकीय आकर्षण बढेको छ । लामो समय ओझेलमा परेको उपत्यका अहिले पर्यटकको रोजाइमा पर्न थालेको छ । चुरे फेदमा रहेको उपत्यका पर्यटकका लागि खुला गरिएपछि अवलोकन गर्ने र रात बिताउने बढ्न थालेका हुन् । चार दिनअघि बेलायतबाट यहाँ आएका जेक्सनसहित ७ जनाले उपत्यकामा दुई रात बिताए । उनीहरू अस्थायी टेन्टमा बसेका थिए । त्यहाँ बबई नदीको रमणीय तट, घना जंगल, ठूला घाँसे मैदान र दुर्लभ वन्यजन्तु अवलोकन गर्न पाइन्छ । यहाँका घाँसे मैदानमा हात्तीका बथान चरिरहेका देखिन्छन् । यहाँबाट ३५ वर्षअघि बस्ती स्थानान्तरण गरिएको थियो । त्यसैले कति ठाउँमा घरका अवशेष देख्न पाइन्छ । खण्डहर घर र स्थानीयले छाडेका सामान देखेको जेक्सनले बताए । पूर्वपश्चिम राजमार्गबाट उत्तरपूर्वमा रहेको उपत्यका पुगेपछि थकान हराउँछ । दाङबाट आएका देवराज गौतम उपत्यकाको रातामाटे, कालीनारा र चित्तलेसम्म पुगे । जंगलबीचमा कलकल बबईको तटले लोभ्याएको उनले बताए । कालीनारामा बाघ देखेपछि एकछिन त डर लाग्यो, उनले भने, निकुञ्ज सुरक्षाका लागि तैनाथ सेनाको गस्ती टोली देखेपछि राहत मिल्यो । उपत्याकाबाट सूर्योदय र सूर्यास्त अवलोकन गर्न सकिन्छ । एकान्त भएकाले साँझ र बिहानका दृश्य मनमोहक हुन्छन् । लामो द्वन्द्वका बेला यहाँ प्रवेशमा रोक लगाइएको थियो । शान्ति स्थापनापछि यसलाई खुला गरिएको हो । प्रवेश अनुमति भएपछि यहाँका पर्यटन व्यवसायीले पनि भ्रमण प्याकेजमा समेटेका छन् । निकुञ्ज कार्यालयले साइन बोर्ड, प्रचार सामग्री राख्ने तयारी भइरहेको जनाएको छ । निकुञ्जमा राजस्व तिरेर बबईमा माछा मार्ने व्यवस्था पनि गरिएको छ । तर, माछा मारेर खान पाइँदैन । पर्यटकको रमाइलाका लागि मात्र यो सुविधा प्रदान गरिएको छ । बल्छीमा परेका माछा नदीमै छाड्नुपर्छ । त्यहाँ सजिलै बाघ देखिने भएकाले आकर्षण बढ्दै गएको हो । अहिले त्यहाँ घुम्न जाने पर्यटकले दिनहुँ बाघ देखेको जानकारी दिने गरेको सहायक संरक्षण अधिकृत अशोककुमार भण्डारीले बताए । उनका अनुसार निकुञ्ज मुख्यालय ठाकुरद्वाराबाट दिनभर पैदल यात्रा गरेर त्यहाँ पुग्न सकिन्छ । जिपबाट ४ घण्टा समथर पहाडमा यात्रा गर्नुपर्छ । निकुञ्जको पूर्व सेक्टर चेपाङबाट पनि पुग्न सकिन्छ । चेपाङबाट राफ्टिङमा जान सकिन्छ । जिल्लामा चेपाङ हुँदै बबई नदी भारतीय सीमासम्म बग्ने गर्छ । सरकारले सन् २०२० लाई नेपाल भ्रमण वर्ष घोषणा गरेको छ । भ्रमण वर्षलाई मध्यनजर राखेर निकुञ्ज प्रशासनले बबई उपत्यकालाई पर्यटकीय गन्तव्यका रूपमा स्थापित गर्ने तयारी भइरहेको जनाएको छ । प्रमुख संरक्षण अधिकृत अणनाथ बरालले गाडीमार्फत सजिलै बबई उपत्यका पुग्न सकिने बताए । यात्रा सहज बनाउन दसैंलगत्तै बबई उपत्यकासम्म ५० किमि सडक ग्राभेल गरिने उनले बताए । भ्रमण वर्षमा बबई उपत्यकामा धेरैभन्दा धेरै पर्यटक भित्र्याउने लक्ष्य छ, उनले भने, यो निकुञ्जको प्रमुख पर्यटकीय गन्तव्य हो । ०४० सालमा राजा वीरेन्द्रले निकुञ्ज विस्तार गर्न साविक सानोश्री पञ्चायतलाई स्थान्तरण गरेर ताराताल पुनर्वास क्षेत्रमा बस्ती बसालेका थिए । त्यस बेला सानोश्रीको जनसंख्या ५ हजार थियो । रातामाटे, बाँसपानी, शिवपुर, तेलपानी, कालीनारालगायत एक दर्जन गाउँका बासिन्दालाई तारातालमा ल्याइएको थियो । तिनै ठाउँलाई अहिले बबई उपत्यका भनिन्छ । बासस्थान सुरक्षित भएको निष्कर्षसहित ०४२ सालमा पहिलोपटक चितवन निकुञ्जबाट चारवटा गैंडा उपत्यकामा स्थान्तरण गरिएको थियो । त्यसयता लगातार करिब ८० वटा गैंडा यहाँ स्थान्तरण गरिएको छ । सशस्त्र द्वन्द्वका बेला यहाँबाट सेनाका पोस्ट हटाइयो । त्यसपछि ठूलो संख्यामा चोरी सिकारीले गैंडा मारेका थिए । पूर्व सहायक संरक्षण अधिकृत रमेशकुमार थापाका अनुसार बबई उपत्यका गैंडाको उचित बासस्थान हो । त्यसैले यहाँ पर्यटक भित्र्याउन विदेशीलाई पनि हवाईजहाजमा नेपालीसरह भाडा लिनुपर्छ, उनले भने, पर्यटकका लागि बबई उपत्यका प्रकृतिको बरदान हो ।निकुञ्जमा ५६ प्रजातिका स्तनधारीमध्ये १० वटा संरक्षित, ४३८ भन्दा बढी प्रजातिका चराचुरुंगी रहेका छन् । पर्यटकका लागि मात्रै होइन जैविक विविधता अध्ययनकर्ताका लागि बबई उपत्यका स्रोत केन्द्र बन्दै गएको राष्ट्रिय प्रकृति संरक्षण केन्द्रका संरक्षण अधिकृत श्याम थापाले बताए । बाघ हेर्न उद्देश्यका साथ गत वर्ष साउनदेखि असार मसान्तसम्म ६ हजार ५ सयभन्दा बढी विदेशी पर्यटक आएको जानकारी निकुञ्जले जनाएको छ । उक्त अवधिमा आन्तरिक पर्यटक उल्लेख्य रूपमा आएका थिए ।"
व्यावसायिक हाँसपालनमा दनुवार महिला,"सिन्धुली दुधौली नगरपालिका २ खुट्टेपानीकी मुसो अधिकारी दनुवारले व्यावसायिक रूपमा हाँसपालन सुरु गरेकी छन् । फर्म नै दर्ता गरेर हाँसपालन सुरु गरेकी हुन् । उनको फर्ममा ५ सयवटा हाँस छन् । हाँस दनुवार समुदायको सस्कृतिसँग पनि जोडिएकाले यसको विशेष महत्त्वसमेत रहेको उनले सुनाइन् । दनुवार समुदायले गर्ने मर्मा पूजा र विवाहमा अनिवार्य हाँस चाहिने परम्परा छ । पछिल्लो समय पाउनै छोडेपछि विवाह र पूजाका लागि चाहिने हाँसको अण्डा बाहिरबाट ल्याउनुपर्ने भएकाले पनि आफूले व्यावसायिक रूपमा पाल्न थालेको उनले बताइन् । हाम्रो दनुवार समुदायमा हाँसको महत्त्व धेरै छ । पूजाआजा र विवाहमा हाँसको अण्डा नभई हुँदैन । गाउमा भने हाँस पाइनै छोडिसक्यो । त्यसैले मैले हाँसपालन सुरु गरेकी हुँ, उनले भनिन् । राम्रो सम्भावना देखेकाले पनि आफूले हाँस पाल्न सुरु गरेको दनुवारले बताइन् । जिउँदो भाले हाँसको प्रतिकिलो ८ सय रुपैयाँ र पोथीको ७ सय रुपैयाँमा बिक्री हुने गरेको छ । दनुवार समुदायको संस्कृति पनि जोगिने । कमाइ पनि हुने भएकाले मैले हाँसपालन सुरु गरेको हुँ, उनले भनिन् । हाँसको माग दनुवार समुदायमा मात्र हैन, जिल्लाका होटलहरूमा पनि उत्तिकै छ । यसबाट राम्रो आम्दानी भएमा अझै संख्या बढाएर होटलहरूमा समेत खपत गर्ने योजनामा रहेको उनले सुनाइन् । मिहिनेत गर्ने हो भने आफ्नै ठाउँमा पनि राम्रो आम्दानी गर्न सकिन्छ भन्ने लागेर हाँस पाल्न थालेकी हुँ, दनुवारले भनिन्, यसबाट घाटामा गइँदैन । राम्रो आम्दानी हुन्छ भन्ने विश्वासले नै हाँस पाल्न थालेकी छु ।"
आलु बिक्रीको जिम्मा स्थानीय सरकारलाई,"रुकुम पूर्व  जिल्लामा यस वर्ष किसानले फलाएको आलु स्थानीय सरकार आफैंले बिक्री गर्ने भएको छ । भूमे गाउँपालिकाले किसानले फलाएको आलु बिक्रीमा सघाउने निर्णय गरेको हो । गत असारदेखि साउन पहिलो सातासम्म किसानले आलु भित्र्याएका थिए । मौसममा सुधार भएपछि बिक्री गर्ने गरी गाउँपालिकाले योजना बनाएको छ । यहाँ रहेका दुईवटा संकलन केन्द्रमा आलु जम्मा गरिने र त्यहीँबाट बिक्री गर्ने योजना बनाइएको छ । भूमे२ को खाबाङ बजार र वडा ९ को चुनबाङमा गाउँपालिकाले संकलन केन्द्र बनाएको छ । गाउँपालिकाभरि यस वर्ष एक सय टन आलु उत्पादन भएको अनुमान छ । गाउँपालिकाका १, २ र ७ वडामा धेरै आलु फल्छ । अन्य ६ वडामा पनि स्थानीयले आलु फलाउने गरेका छन् । धेरै उत्पादन भएकाले खेर नजाओस् भनेर यसै वर्षदेखि बिक्री गर्ने योजना ल्याएको गाउँपालिकाका अध्यक्ष रामसुर बुढा मगरले बताए । मारिङ बहुउद्देश्यीय सहकारी संस्थामार्फत किसानको आलु बेचिदिने योजना बनाइएको उनले सुनाए ।सबै वडामा आलु फल्छ, १, २ र ७ वडा त आलुका लागि प्रख्यात नै छन्, अध्यक्ष बुढाले भने, बजार अभावमा किसानको उत्पादन खेर नजाओस् भनेर बेच्ने व्यवस्था मिलाइएको हो । कृषिजन्य उत्पादनको खरिद तथा बिक्रीका लागि सरकारले मारिङ बहुउद्देश्यीय सहकारीलाई बीउ पुँजी दिएको छ । ३० लाख रुपैयाँ सहकारीलाई बीउ पुँजीका लागि बजेट दिइएको र त्यसैबाट किसानको आलु खरिद गर्ने र बजारमा बिक्रीको व्यवस्था मिलाइएको अध्यक्ष बुढाले बताए ।स्थानीय सरकारले नै आलु बेचिदिने भएपछि किसान खुसी छन् । भूमे१ का ६६ वर्षीय सुब्बा पुन दंग छन् । मैले थाहा पाउनुअघिबाटै यहाँ आलु लगाइन्छ, उनले भने, यसपटक भने सरकारले नै बेच्ने तयारी गरेको सुनेको छु । यसअघि आलु बिक्री नहुने भएपछि वर्षैभरि आलु घरमै थन्किन्थे । अब भने आलु बिक्री हुने भएपछि किसान हौसिएको उनले बताए । आलु त्यस क्षेत्रको मुख्य खेती हो । मकै, गहुँ र जौ जत्तिकै आलु पनि स्थानीयको मुख्य खानाका रूपमा प्रयोग गर्छन् । यस वर्ष मारिङ बहुउद्देश्यीय सहकारी संस्थाले पनि १० क्विन्टल आलु फलाएको छ । उत्पादित आलु एकैपटक बेच्ने तयारी गरेको सहकारीका अध्यक्ष धर्मराज बुढा मगरले बताए ।"
लेन्स मर्मत सुरु,काठमाडौं राजधानीको न्युरोडमा क्याननको आधिकारिक सर्भिस सेन्टर प्राइम्याक्स सर्भिसले सोमबारबाट लेन्स मर्मत सेवा सुरु गरेको छ । ल्याबको स्तरोन्नति गरी नेपालमै विश्वस्तीय गुणस्तर तथा स्तरीय प्रविधिका साथ क्याननको लेन्सको मर्मत सेवा सुरु गरिएको प्राइम्याक्सले जनाएको छ ।
हुवावेको नोभा फाइभ टी सार्वजनिक,"काठमाडौं हुवावे कन्ज्युमर बिजनेस ग्रुप (सीबीजी) ले नया स्मार्टफोन हुवावे नोभा फाइभ टी सोमबार नेपाली बजारमा सार्वजनिक गरेको छ । मल्टी सिन्यारियो फोटोग्राफी र भिडियोका लागि पाँचवटा एआई क्यामराजडित हुवावे नोभा फाइभ टी स्मार्टफोन हो । हाई डेफिनेसन, अल्ट्रावाइडएंगल, म्याक्रो तथा अफ फिल्ड फोटोग्राफी सपोर्ट गर्ने चारवटा रियर एआई क्यामरा, एउटै सटमा भास्ट ल्यान्डस्केपदेखि क्लोजअप सटसहित सबै खाले तस्बिर खिच्न सक्ने विशेषता यसमा रहेको छ । हुवावे नोभा फाइभ टी नेपालमा सोमबारबाट बजारमा आएको छ ।"
केएल टावरको उपहार योजना,"काठमाडौं केएल टावरले रमाइलो दसैंतिहार उपहार योजना सुरु गरेको छ । योजनाअन्तर्गत ग्राहकले दैनिक, साप्ताहिक तथा बम्पर उपहारहरू पाउनेछन् । हरेक दिन एक जोडीलाई एफक्युब सिनेमाको टिकट, १ हजार रुपैयाँ बराबरको सपिङ भौचर प्रदान गरिने केएल टावरले जनाएको छ । ग्राहकहरूले साप्ताहिक रूपमा गोयन्का ब्रान्डको रेफ्रिजिरेटर, वासिङ मेसिन, एलईडी टेलिभिजन, आइरन, हिटर, भ्याकुम क्लिनरलगायतका घरायसी सामग्री प्राप्त गर्न सक्नेछन् । बम्परमा प्रथम उपहारस्वरूप एक जनालाई यामाहाको एफजेड एसएफआई भीथ्री मोटरसाइकल, दोस्रोलाई यामाहाकै रे जेड आर स्कुटर र तेस्रो उपहारस्वरूप एक जनालाई ४ रात ५ दिनको बैंकक भ्रमणको प्याकेज प्रदान गरिने केएल टावरले जारी गरेको प्रेस विज्ञप्तिमा उल्लेख छ ।"
क्विक पे रेमिट्यान्स कारोबार सुरु,काठमाडौं सिटी एक्सप्रेस मनी ट्रान्सफर र मेगा बैंकको सहकार्यमा साउदी अरबको ख्याति प्राप्त बैंक नेसनल कमर्सियल बैंक क्विक पेबीच रेमिट्यान्स कारोबार सुरु भएको छ । क्विक पेका ३७७० एटीएमका साथै ४०० भन्दा बढी रेमिट्यान्स सेन्टरबाट मेगा बैंकमार्फत नगद वा कुनै पनि बैंक खातामा पैसा जम्मा गर्न सकिने जनाइएको छ । नेसनल कमर्सियल बैंकका उच्च अधिकारीहरूले सिटी एक्सप्रेस तथा मेगा बैंकको सहकार्यमा सम्झौता भएकोमा खुसी व्यक्त गर्दै आगामी दिनहरूमा नयाँ प्रविधि र बृहत् बजार रणनीतिका साथ अगाडि बढ्ने बताए ।
एनआईसीका ग्राहकलाई दसैंतिहार छुट,काठमाडौं एनआईसी एसिया बैंक र भाटभटेनी सुपरमार्केटबीच आइतबार दसैंतिहार छुटसम्बन्धी सम्झौता भएको छ । सम्झौताअनुसार भाटभटेनी सुपरमार्केटमा सामान खरिद गर्ने बैंकका ग्राहकले डेबिट एवं क्रेडिट कार्डमार्फत लत्ताकपडा तथा जुत्ता खरिदमा १५ प्रतिशत वा १ हजार रुपैयाँसम्म छुट पाउने जानकारी प्रेस विज्ञप्तिमा दिइएको छ । सम्झौतापत्रमा बैंकका प्रमुख कार्यकारी अधिकृत रोशनकुमार न्यौपाने र भाटभटेनी सुपरमार्केटका तर्फबाट अध्यक्ष मीनबहादुर गुरुङले हस्ताक्षर गरेका थिए ।
प्रभु टीभी एप सित्तैमा,काठमाडौं एलजीले चाडपर्वको अवसरमा हरेक टेलिभिजनको खरिदमा ६ महिनाका लागि प्रभु टीभी एपको सदस्यता सित्तैमा प्रदान गर्ने भएको छ । यो सुविधा एलजीका पहिल्यै खरिद गरिसकेका टेलेभिजनहरूमा पनि उपलब्ध गराइएको छ । सदस्यहरूको सदस्यता एलजी टीभीको प्रभु एपमा लगिन गरेपछि सुरु हुने र यो कार्ययोजना सुरु भएको ३ महिनाभित्र गर्नुपर्ने एलजीले जनाएको छ । यो योजना असोज १ देखि लागू भएको हो । प्रभु टीभी एप सबै प्रयोगकर्तालाई ६ महिनाका लागि निःशुल्क प्रदान गरिएको छ ।
चाडपर्वमा अचाक्ली महँगी,"जनकपुर  जनकपुर९ की नीतु कर्ण तरकारी किन्न जानकी चोकको हाट बजार जान्छिन् । ताजा तरकारी किन्न घरबाट १ किलोमिटर टाढाको सब्जीमण्डी पुग्ने उनी पछिल्लो बजार भाउले भने झस्किएकी छन् । ४५५० रुपैयाँ किलोमा पाइने प्याजको मूल्य बढेर ८० रुपैयाँ पुगेको छ । आलु, टमाटर र अन्य तरकारीको मूल्य पनि आकाशिएको छ । साता अघिकै तुलनामा २० देखि ३० रुपैयाँसम्म महँगो भएपछि कर्ण दोधारमा परेको बताउँछिन् । चाडपर्वमा तरकारी बढी खपत हुने र वर्षाले उत्पादन प्रभावित भएको भन्दै आफूखुसी मूल्य तोकेका छन्, उनले भनिन् ।बजारमा प्रतिकिलो ५० रुपैयाँमा पाइने भिन्डी ६० रुपैयाँ पुगेको छ । ८० रुपैयाँमा पाइने गोभीको मूल्य १ सय रुपैयाँ पुगेको छ । जनकपुरको बजारमा आलु प्रतिकिलो ४० रुपैयाँ छ । केही दिनको अन्तरमा आलुको मूल्य प्रतिकिलो १० रुपैयाँले बढेको छ । टमाटर प्रतिकिलो १ सय रुपैयाँ पुगेको छ । परवल पनि प्रतिकिलो ८० देखि १ सय रुपैयाँमा बिक्री भइरहेको छ । टमाटर र प्याजको मूल्य अचाक्ली बढेपछि गृहणीहरू विखलबन्दमा परेका छन् । मूल्य वृद्धिबारे पेठियाका थोक विक्रेता मोहम्मद इसाक राइनको भने बेग्लै भनाइ छ । उनी नाकामा बिषादी परीक्षणमा कडाइ गरिएपछि बजारमा तरकारीको भाउमा उतारचढाव आएको बताउँछन् । राजविराजमा पनि तरकारीको मूल्य आकाशिएको छ । यहाँस्थित हटियामा साताअघि ३० देखि ५० रुपैयाँ किलोमा पाइने प्याजको मूल्य दोब्बर भएको छ । हरेक तरकारीमा प्याज हाल्नैपर्छ । यसकै भाउ आकाशियो, राजविराज नगरपालिका ६ की हीरा राउतले भनिन्, भान्साको परिकार महँगो भयो । मध्यम परिवारलाई हटियाको भाउले पिरोल्न थालेको छ । सप्तरीमा खपतको थोरै प्रतिशत मात्र प्याज उत्पादन हुन्छ । यहाँको भान्सामा भारतीय प्याजकै दबदबा छ ।राजविराजमा प्याज मात्र होइन । चाडपर्वमा तरकारीको मूल्य पनि अत्यधिक वृद्धि भएको छ । प्रभावकारी अनुगमनको अभाव, खाधान्न र तरकारीमा जिल्ला आत्मनिर्भर हुन नसक्नुका कारणले बाहिरबाट आयात गरेका तरकारीमा व्यापारीहरूले आफूखुसी मूल्य तोक्ने गरेका छन् । दसै मुखमै आइसक्यो । सबैले मीठो मसिनो खाने अपेक्षा गरेका हुन्छन्, राजविराजकी गृहिणी प्रमिला देवीले भनिन्, चाडबाडको मुखमा तरकारीको अचाक्ली मूल्यवृद्धिले उपभोक्ताको ढाड सेकेको छ । प्रदेश २ का ठूला सहर जनकपुर, वीरगन्ज, कलैया, मलंगवा, राजविराज र लहानमा चाडपर्वको मुखैमा अति आवश्यक वस्तुको मूल्य बढेको छ । सरकारी निकायको काबुबाहिर रहेको बजार भाउलाई नियन्त्रण गर्न भने पहल गरिएको छैन । वस्तुको मूल्य आफूखुसी तोकिए पनि सरकारी निकायले चाडपर्वको मुखमा बजार अनुगमनलाई कर्मकाण्डी मात्र बनाएका छन् । खाद्यान्न, रेडिमेड कपडा र किराना आइटमको मूल्य पनि वृद्धि भएको छ । ग्राहकले बार्गेनिङ गरेर खरिद गर्छन् । व्यवसायीले धेरै मार्जिन राखेर आफूखुसी मूल्य निर्धारण गर्ने क्रम रोकिएको छैन । धनुषाका प्रमुख जिल्ला अधिकारी प्रदीप कणेलले महँगी र कालोबजारी नियन्त्रण गर्न अनुगमन टोली बजारमा खटिएको बताए । चाडपर्वमा आफूखुसी वस्तुको मूल्य तोक्ने र बढी मुनाफा लिने चलन पुरानै हो । नियन्त्रणका लागि अनुगमन टोलीलाई कडाइका साथ प्रस्तुत हुन निर्देशन दिइएको छ, उनले भने । बजार अनुगमन, कालोबजारी र भाउ नियन्त्रण गर्न प्रदेश र स्थानीय सरकारलाई अधिकार छ । तर, प्रदेश सरकार र स्थानीय तहले बजारलाई व्यवस्थित र ग्राहकमैत्री बनाउन ध्यान दिएकै छैनन् । चाडपर्व नजिकिएसँगै खाद्यान्नको मूल्य बढेपछि सीमावर्ती क्षेत्रका ग्राहक भारतीय बजारमा किनमेल गर्ने क्रम बढेको छ । सप्तरीका ग्राहकहरू भारतीय सीमावर्ती बजार कुनौलीमा दाल, चिनी, खाने तेल, मसालाजन्य वस्तु खरिद गरेर ल्याउँछन् । खाद्य प्रविधि तथा गुण नियन्त्रण कार्यालय, जनकपुरले सोमबारदेखि बजार अनुगमन थालेको छ । वस्तुको गुणस्तर जाँच्ने यो कार्यालयले राजमार्ग क्षेत्रमा रहेका होटलको अनुगमन थालेको खाद्य निरीक्षक प्रवीण तिवारीले बताए । व्यापारीको एकाधिकार चाडपर्व नजिकिएसँगै रौतहटका व्यापारीले खाद्यान्न र तरकारीलगायत सामानको भाउमा मनोपोली गरिरहेका छन् । खुद्रा व्यापारीले आफूखुसी दर राखेर खुलेआम सामान बेचिरहेका छन् । सामान महँगो भएपछि ग्राहकले विरोध गर्न थालेका छन् । चन्द्रनिगाहपुर बजारमा सोमबार किनमेल गर्न गएकी राजपैडाकी सुनियादेवी चौधरी प्याजको भाउ सुनेर अचम्ममा परिन् । अघिल्लो शुक्रबार प्रतिकिलो १ सयमा खरिद गरेको प्याजको भाउ १ सय २० पुगेको छ । चाडपर्व आउन थालेपछि व्यापारीहरू अचाक्ली भाउ बढाउन थाल्छन्, उनले भनिन्, मनपरी मूल्य राखेर सामान बेच्छन् । यसलाई रोक्नुपर्छ ।बजारमा ग्राहक बढेपछि व्यापारीले सामानको मूल्य बढाउने चलन पुरानै हो । तरकारीका खुद्रा व्यापारी गायत्री साहले बजार भाउ घटबढ भइरहेको बताइन् । कहिले बढ्ने र कहिले घट्ने भइहाल्छ नि, उनले भनिन्, पर्वमा मात्र भाउ बढेको भन्न मिल्दैन । हरियो तरकारीको भाउ स्थिर हुँदैन । बजारमा अहिले चिनीको भाउ ८० रुपैयाँ प्रतिकिलो पुगेको छ । केही समयअघिसम्म ७५ रुपैयाँ किलो थियो । कतर्नी चामलको प्रतिकिलो ६४ रुपैयाँ थियो । अहिले प्रतिकिलो ६७६ रुपैयाँ पुगेको छ । अनिल किरानाका सञ्चालक रूपेश जैसवालले केही खाद्यान्नमा मात्र सामान्य भाउ बढेको दाबी गरे । ग्रामीण भेगका बजारहरूमा अनुगमन हुन नसक्दा व्यापारीले मनोमानी भाउ बढाउने गरेका छन् । यहाँको मैरा, बलुवा, कनकपुर लगायत भित्री मधेसका बजारहरूमा लामो समयदेखि अनुगमन हुन सकेको छैन । यस्ता बजारहरूमा पर्वका बेला मनपर्दी भाउ बढाउने गरेको पाइन्छ । प्रमुख जिल्ला अधिकारी किरण थापाले जिल्लाभरिका बजारहरूमा पर्वका बेला अनुगमन जरुरी रहेको बताए । अब स्थानीय तह बढी सक्रिय हुनुपर्छ, उनले भने, बजारमा सामानको दररेट, मूल्यसूचीबारे नगरपालिका चनाखो हुनुपर्छ । अनुगमनै भएन चाडबाड नजिकिएसँगै दैनिक उपभोग्य वस्तुको बजार मूल्य आकाशिए पनि सरकारी निकायले अनुगमनमा ध्यान दिएको छैन । बजारमा उपभोक्ताले थेग्नै नसक्ने मूल्यवृद्धि भइरहँदासमेत नियमनकारी निकाय मौन बसेको आरोप उपभोक्ताहरूको छ । जसका कारण आम उपभोक्ता दैनिक चर्को मूल्यको सामना गर्न बाध्य छन् ।१ हजार ५ सय पर्ने जिरा मसिनो चामलको मूल्य अहिले १ हजार ७ सय रुपैयाँ पुगेको छ । किलोको ६५ रुपैयाँ पर्ने चिनीको मूल्य पनि १५ रुपैयाँले बढेर किलोको ८० रुपैयाँमा बिक्री भइरहेको छ । दसैं, तिहार, छठलगायत प्रमुख पर्वमा व्यापार बढ्ने गर्छ । यही मौका छोपेर व्यापारीहरूले अस्वाभाविक रूपमा भाउ बढाउँदा सर्वसाधारण उपभोक्ता मारमा परेका छन् । चाडपर्वको बेला प्रमुख बजारहरूमा उपभोक्ताको भीड बढिरहेको छ, बजारमा उपभोक्ताको भीड बढ्दो व्यापारीहरूले भाउ बढाएका छन्, यस वर्ष अनुगमन पनि नभएकाले हामी उपभोक्ताहरू प्रत्येक दिन ठगिनुपरेको छ, हरिवन नगरपालिाका११ का अनिल हमालले भने, उपभोक्ता ठगीमा परिरहँदा प्रशासन र स्थानीय सरकार मौन छन् । चाडबाडका बेला म्याद गुज्रेका सामानको समेत बिक्री हुने गरेको छ । सदरमुकाम मलंगवासहित जिल्लाका अन्य व्यापारिक केन्द्र बरहथवा, ईश्वरपुर, हरिवन, लालबन्दी, गौरलगायतका बजारमा अनुगमन हुन नसक्दा उपभोक्ता मारमा परेको स्थानीय मनोज ठाकुरले बताए । बजारमा किनमेलका लागि जान मन लाग्नै छोडेको छ, दैनिक उपभोग्य वस्तुको मूल्य आकाशिएको छ, ठाकुरले भने ।विपन्नलाई मार बाराको कलैयालगायतका बजारमा प्याजको भाउ एक सय २० रुपैयाँ प्रतिकिलो पुगेको छ । एक साताअघिसम्म ७० रुपैयाँ प्रतिकिलो खुद्रा मूल्य रहेको प्याजको भाउ ५० रुपैयाँले बढेको उपभोक्ताहरूले बताए । साताअघि २५३० रुपैयाँ प्रतिकिलो पाउने भन्टाको भाउ बढेर ८० रुपैयाँ प्रतिकिलो पुगेको कलैया उपमहानगरपालिका १७ ब्रह्मपुरीका उपभोक्ता महेन्द्र राउतले बताए । अहिले बजारमा सामान्य मान्छेले तरकारी खरिद गर्न सक्ने हैसियत छैन, उनले भने, चाडबाडकै मुखमा तरकारीको भाउ बढ्छ ।दैनिक ज्यालादारीमा काम गरेर परिवारको गुजारा चलाउँदै आएकी जितपुर सिमरा उपमहानगरपालिका १५ भवानीपुरकी बज्यान्ती चौधरीले महँगीको सबभन्दा बढी मार गरिबहरूलाई परेको गुनासो गरिन् । हाम्रो आम्दानीअनुसारको पैसाले अहिलेको बजारमा किनमेल गर्नै सकिँदैन, उनले भने, दिनभरि कमाएको ज्याला लिएर बजार पस्दा २३ किलो पनि तरकारी किन्न सकिँदैन । दैनिक ज्याला मजदुरी गर्दा ३ सय ७५ रुपैयाँ आम्दानी हुने उनले बताइन् ।वीरगन्जपथलैया औद्योगिक करिडोरमा रहेको एक चकलेट उद्योगमा मजदुरी गर्दै आएका जितपुर सिमरा १५ डुमरवानाकी विपना चौधरीले पनि बढ्दो महँगीले सबभन्दा बढी गरिब र विपन्न परिवार मारमा परेको बताइन् । महिनाभरि काम गर्दा ८१० हजार रुपैयाँ आम्दानी गर्दै आएकी उनले घरबाट उद्योग ओहोरदोहोर गर्न दैनिक एक सय २० रुपैयाँ टेम्पोको भाडामै खर्च गर्छिन् । महिनामा ४ हजार जति खाजामै खर्च हुन्छ । कपडा, कस्मेटिक सामग्रीको भाउसमेत बढेको उनले गुनासो गरिन् । बजारको महँगीलाई नियन्त्रण गर्न सरकारले पहल गर्नुपर्ने उनले बताइन् । शाहीमान राई (जनकपुर), अवधेश झा (सप्तरी), ओमप्रकाश ठाकुर (सर्लाही), शिव पुरी (रौतहट) र पवन यादव (बारा)"
टीभीमा अफरको अवसर,"काठमाडौं  दसैंतिहारको मुखमा उपभोक्ताको खल्तीमा अरू बेलामा भन्दा धेरै पैसा हुन्छ । यसैकारण व्यापारीहरू आकर्षक योजना ल्याएर उपभोक्ताको खल्तीमा भएको पैसा आफ्नोमा तान्ने प्रयास गर्छन् । त्यसका लागि आर्कषक छुट अफर घोषणाको होडबाजी नै लाग्ने गरेको छ । चाडबाडमा टीभीको कारोबार बढी हुन्छ । कम्पनीहरूले यसपालि पनि छुटका विभिन्न योजनासहित नयाँनयाँ ब्रान्ड बजारमा ल्याएका छन् । बजारमा एचडी टीभीको माग बढी भएकाले छुटका योजना पनि त्यसैमा केन्द्रित भएको व्यापारी बताउँछन् । नारायणथानकी नन्दा कुमारी गुरुङले माइतीघर लमजुङ पठाउनका लागि टीभी किन्न कान्तिपथको एलजी लाइफ स्टाइल सोफी पुगिन् । घरमा नानीहरूले नेट चल्ने टीभी मागेपछि उनले एलजीको ४३ इन्चको अल्ट्रा एचडी टीभी किनिन् । दसैंमा टीभी किन्दा छुट पाइन्छ, आफ्नो बजेटभित्र पनि पर्यो, उनले भनिन्, बच्चाहरूले नेट चल्ने टीभी नै पठाइदिनु भने त्यसैले त्यही किनेर पठाउन लागेको हो । चलाउन सजिलो र पिक्चर क्वालिटी पनि राम्रो भएकाले आफ्नो रोजाइमा परेको उनले बताइन् । एलजीको नेपालको लागि आधिकारिक विक्रेता सीजी इलेक्ट्रोनिक्स, एलजी लाइफ स्टाइल सोफीकी सोरुम इन्चार्ज रिना झाले दसैं तथा तिहारमा एलजीका टीभी खरिद गर्ने ग्राहकलाई २० प्रतिशतसम्म छुट रहेको बताइन् । एलजीको ५५ र ६५ इन्चको ओलेड टीभी दसैंमा बढी गएको छ । यो एलजीको नयाँ मोडल पनि हो । ओलेड टीभीस्मार्ट एलईडी टीभीभन्दा ४ गुणाले राम्रो पिक्चर क्वालिटी, हाई रेजुलेसन, सिनेमा स्क्रिनको डिजाइन तथा हाई फ्रेम रेट यसको विशेषता हो, उनी भन्छिन्, एलजीकै ४३, ४९, ५५, ६५ इन्चको अल्ट्रा एचडी टीभीले पनि ग्राहकको ध्यान तानेको छ । थिंक एआई, म्याजिक रिमोट, क्लाउड फोटोज र भिडियोजस्ता विशेषता यसमा छन् । एलजीको टीभी खरिदमा ग्राहकले ६ महिनासम्मका लागि निःशुल्क प्रभुको नेट (नेट टीभी) र सबै एलईडी टीभीमा २ वर्षको वारेन्टी दिएको उनले बताइन् । फिलिप्सले पनि आफ्ना ग्राहकका लागि दसैंमा छुट ल्याएको छ । फिलिप्सको आधिकारिक विक्रेता स्याकर कम्पनी प्रालीकी सोरुम इन्चार्ज संगीता महर्जनले चाडपर्वको टीभीमा २५ प्रतिशतसम्म छुट रहेको बताइन् । ३२ इन्चको एचडी टीभी र ६५ इन्चको फूल एचडी टीभी दसैंमा बढी बिक्री भइरहेको छ, उनले भनिन्, फिलिप्सको ३२ इन्चको एचडी टीभीमा वन एचडी इनपुट, डिजिटल क्रिस्टल क्लियर र परफेक्ट मोसन रेट र ६५ इन्चको फूल एचडी टीभीमा डबल कोरजस्ता विशेषता छ । सामसङको आधिकारिक विक्रेता हिम इलेक्ट्रोनिक्स प्रालिकी सोरुम इन्चार्ज दिवा डंगोलले सामसङको टीभीमा ४० प्रतिशतसम्म छुट भएको बताइन् । सामसङको ३२ इन्चदेखि ७५ इन्चसम्मको टीभीमा छुट छ । स्मार्ट र एचडी टीभी दसैंमा बढी गइरहेको छ, उनले भनिन्, त्यस्तै ७५ इन्चको प्रिमियम अल्ट्रा एचडी टीभीमा स्मार्ट र फुल एचडी टीभीभन्दा उच्च रिजोलुसन र पिक्चर क्वालिटी यसमा छ । यसमा ग्राहकले दसैं छुटको फाइदा लिइरहेका छन् । महाबौद्ध, आर वन इलेक्ट्रोनिक्सका रमेशकुमार श्रेष्ठले यसुडामा ३३ प्रतिशत र हिमस्टारको टीभीमा १० प्रतिशत छुटका साथै अरू उपहार रहेको बताए । यसुडामा २४ इन्चको नर्मल टीभीदेखि लिएर ३२ इन्चको एलईडी र ४३ इन्चको फुल एचडी टीभी ग्राहकले लैजाने गरेको उनले जानकारी दिए । हिमस्टारमा ३२ इन्चको स्मार्ट टीभी र ४० इन्चको अल्ट्रा एचडी टीभी दसैंको आकर्षण भएको उनले बताए । सोनीको आधिकापरक विक्रेता नेपा हिमा ट्रेड लिंकका सोरुम इन्चार्ज रमेश लामाले दसैंमा छुटको योजना बाहिर ल्याउन केही दिन लाग्ने बताए । सोनीको ३२ देखि ६५ इन्चका टीभी अहिले बिक्री भइरहेको जानकारी दिए । ४९ र ५५ इन्चको टीभी बजारमा नयाँ आएको बताए । एन्ड्रोइड टीभी, अल्ट्रा एचडी, कलर भ्यारिएसन र मोसन फ्लो यसको विशेषता भएको उनले बताए । सोनीको ३२ इन्चमा स्मार्ट र नर्मल टीभी छ । यसमा स्मार्ट टीभी बढी जान्छ, उनले भने, ४३ इन्चको फूल एचडी स्मार्ट टीभी पनि बिक्री भइरहेको छ । एक्स रियालीटी प्रो, २०० हर्जको मोसन फ्लो, डस्टिङ, लाइटिङ र हुमिडीटी प्रोटेक्सनजस्ता विशेषता यसमा छ ।"
च्याङ्ग्रा खोज्न हिमाली जिल्ला,"सुर्खेत  दसैँ नजिकिएसँगै भेडाच्याङ्ग्रा खरिदका लागि व्यापारी हिमाली जिल्लातिर उक्लिन थालेका छन् । दसैंतिहारमा मासुको खपत बढी हुने भएकाले भेंडाच्याङ्ग्रा खरिद गर्न व्यापारीहरू कर्णालीका मुगु, हुम्ला र डोल्पा तथा सुदूरपश्चिमको बाजुरा, डडेल्धुरासम्म पनि पुग्न थालेका हुन् ।सुर्खेतका मासु व्यवसायी जनक थापाले भेडाच्याङ्ग्रा खरिदका लागि आफ्ना कर्मचारीलाई कर्णालीका हिमाली जिल्लामा पठाइसकिएको बताए । दसैंतिहारका बेला खसीसँगै भेडाच्याङ्ग्राको मासुको माग बढ्छ, उनले भने, सबै मासु व्यवसायीले भेडाच्याङ्ग्रा खरिदका लागि व्यापारीलाई हिमाली जिल्लातिर पठाइसकेका छन् । पोखरा र काठमाडौंका व्यापारीले पनि कर्णालीकै व्यापारीसँग सम्पर्क गरेर भेडाच्याङ्ग्रा खरिद गर्ने उनले बताए । मासु व्यवसायी संघका पूर्वजिल्ला अध्यक्षसमेत रहेका थापाले अबको एक साताभित्र सुर्खेतमा भेडाच्याङ्ग्रा भित्रिने जानकारी दिए । उनका अनुसार सुर्खेतमा पहिलो लटमा करिब ३ सयसम्म भेडाच्याङ्ग्रा आउनेछन् । दसैंतिहारको समयमा खपत हुने मासुका लागि खसी भने पश्चिम सुर्खेतको लगाम बेतान, दैलेख, जाजरकोटलगायत जिल्लाबाट आउने गरेका छन् । कालीकोटका व्यापारी कौशल शाहीले आफूहरू भेडाच्याङ्ग्रा लिनका लागि मुगु, डोल्पा मात्र नभई बाजुरासम्म पुग्ने गरेको बताए । एउटा भेंडा वा च्याङ्ग्राको मूल्य १० हजारदेखि २० हजारसम्म पर्ने उनको भनाइ छ । खसी र च्याङ्ग्रा हेरेर मूल्य फरकफरक हुन्छ, उनले भने, पोहोरभन्दा अहिले भाउ बढेको छ । चेकपोस्टमा सास्ती व्यवसायीले खरिद गरेका भेंडा च्याङ्ग्रा सुर्खेत ल्याउँदा चेकपोस्टमा सास्ती खेप्नुपरेको बताएका छन् । मासु व्यवसायी थापाले हरेक चेकपोस्टमा पुलिसले आफूहरूसँग पैसा माग्ने गरेको गुनासो गरे । पुलिसले हैरान गर्छ, उनले भने, सुर्खेतमै पनि बाबियाचौरबाट वीरेन्द्रनगर ल्याउँदा पनि चेकपोस्टमा पुलिसले सताउँछन् ।कर्णालीभित्रै ढुवानी गर्दा बीच बाटोमा पशु क्वारेन्टाइनको व्यवस्था छैन । प्रत्येक स्थानीय तहमा रहेका पशु सेवा क्लिनिकमार्फत सिफारिस दिने व्यवस्था मिलाउनुपर्ने व्यवसायीको माग छ । अर्का व्यवसायी कौशल शाहीले सिफारिस बनाएर लैजाँदा पनि पुलिसले पैसा माग्ने गरेको बताए । उनले ट्रकमा भेंडाच्याङ्ग्रा ढुवानी गर्न नदिँदा पनि समस्या भएको उल्लेख गरे । खसीबोकाको नयाँ मूल्य भारतीय खसी आयातमा रोक लगाएपछि स्थानीयस्तरमा खसीबोकाको मूल्य बढेको छ । खसीबोका बिक्री वितरण गर्दै आएका सहकारी र व्यापारीबीच काठमाडौंमा भएको छलफलले जिउँदो खसी बोकाको नयाँ मूल्य निर्धारण गरेको हो । छलफलपछि २० देखि ३० केजीका जिउँदो खसीको मूल्य प्रतिकेजी ४ सय ५० र ३० केजीदेखि माथिसम्मकालाई ४ सय ६० प्रतिकेजी मूल्य निर्धारण गरिएको थापाले बताए । बोकाको हकमा पनि सल्यानमा एउटै मूल्य कायम गर्ने सहमति भएको छ ।"
मन्त्रालयको चिठी आएको छैन,"पोखरा  विद्यार्थीसँग तोकिएभन्दा बढी शुल्क लिएको पोखराको गण्डकी मेडिकल कलेजले शुल्क फिर्ता गर्ने विषयमा शिक्षा मन्त्रालयबाट कुनै पत्र नआएको दाबी गरेको छ । कलेजका प्रतिनिधि र आन्दोलनरत विद्यार्थीबीच सोमबार भएको वार्तामा प्रिन्सिपल डा रवीन्द्र श्रेष्ठले मन्त्रालयबाट आधिकारिक पत्र हालसम्म नआएको दाबी गरे । मन्त्रालयले विश्वविद्यालयका उपकुलपतिहरूलाई पत्र पठाए पनि हामीलाई पठाएको छैन, उनले भने, अहिले अदालतमा पनि मुद्दा चलिरहेको छ । अदालतको निर्णय पर्खनुपर्छ । वार्तामा सहभागी विद्यार्थी सुमितकुमार पटेलले शिक्षा मन्त्रालयको चिठी नआएको भन्नु कलेज प्रशासनको गैरजिम्मेवारी भएको बताए । विद्यार्थीले जिल्ला प्रशासनमा उजुरी दिएपछि मात्रै मन्त्रालयको निर्णयबारे थाहा पाएको भन्ने अभिव्यक्ति दिनु कलेजको हदैसम्मको नालायकीपना हो, उनले भने, मुद्दा परेपछि उहाँहरू फरार भएकाले चिठी नबुझ्नुभएको हो । विद्यार्थीसँग लिइएको अतिरिक्त शुल्क फिर्ता गर्नुपर्ने र बुझाएको रकमको बिल, भौचर दिनुपर्ने मागमै कलेजका प्रतिनिधि लचक नभएपछि वार्ता बिनानिष्कर्ष टुंगिएको उनले बताए । वार्तामा कलेजका तर्फबाट मेडिकल सुपरिटेन्डेन्ट डा टुमाया घले, प्रिन्सिपल श्रेष्ठ, प्रमुख प्रशासकीय अधिकृत कृष्ण घिमिरे, फाइनान्सियल कन्ट्रोलर युवराज शर्मा र सहायक सुपरिटेन्डेन्ट लक्ष्मणप्रसाद शर्मा सहभागी थिए । आन्दोलनरत विद्यार्थीका तर्फबाट ६ जनाले प्रतिनिधित्व गरेका थिए । २०७५ चैत ८ मा शिक्षा, विज्ञान तथा प्रविधि मन्त्रालयमा शिक्षामन्त्रीकै अध्यक्षतामा बसेको बठैकले शुल्क फिर्ता गर्न निर्देशन दिएको थियो । उक्त निर्णय हालसम्म पनि कार्यान्वयन नभएको हो । विद्यार्थीले लेखनाथमा रहेको बीएस्सी भवनमा तालाबन्दी गरेपछि पठनपाठन ठप्प छ । अस्पताल भने सुचारु छ । आफ्ना अध्यक्ष तथा कर्मचारीमाथि कास्की जिल्ला अदालतमा मुद्दा दर्ता भई विचाराधीन रहेको भन्दै गण्डकीले विद्यार्थीको शुल्क फिर्ता गर्न इन्कार गर्दै आएको छ । कलेजले असुलेको बढी शुल्क फिर्ता नगरेपछि भदौ २७ देखि विद्यार्थी आन्दोलनमा छन् । ५६ विद्यार्थीले कलेजका अध्यक्ष खुमा अर्याल र १० कर्मचारीविरुद्ध ठगी मुद्दामा कारबाहीका लागि उजुरी दिएका थिए । विपक्षीहरू धरौटी बुझाएर बाहिरै घुमिरहेका छन् । ठगी मुद्दा जिल्ला अदालतमा विचाराधीन छ । विद्यार्थीका अनुसार झन्डै २ सय विद्यार्थीको १५ देखि २० करोड रुपैयाँ कलेजले फिर्ता गर्नुपर्छ । एमबीबीएस पढ्ने विद्यार्थीसँग कलेजले ६ देखि १३ लाख रुपैयाँसम्म बढी शुल्क उठाएको पाइएको छ । तोकिएभन्दा बढी शुल्क लिएपछि २०७५ माघमा कलेजका विभिन्न संकायमा सन २०१५ देखि अध्ययनरत विद्यार्थीले ३ बुँदे माग राखेर ५४ दिन आन्दोलन गरेका थिए । आन्दोलन भइरहेकै बेला पहिलो अवलोकन टोली ओमप्रसाद बरालको संयोजकत्वमा गठन भएको थियो । उक्त टोली उपकुलपतिको अनुमति नलिइकन गैरकानुनी रूपमा गठन भएको विद्यार्थीको आरोप छ । कुसुम शाक्यको अध्यक्षतामा गठन भएको अर्को टोलीले बुझाएको प्रतिवेदनमा कलेजले कानुनविपरीत मनपरी पैसा असुलेको उल्लेख थियो ।"
रियलको जितले जिदानलाई राहत,"म्याड्रिड रियल म्याड्रिडले आफ्ना प्रशिक्षक जिनेदिन जिदानमाथिको दबाब कम गर्ने क्रममा आइतबार राति स्पेनी ला लिगामा लयमा रहेको सेभियालाई १० ले हराएको छ । च्याम्पियन्स लिगमा पेरिस सेन्ट जर्मेन (पीएसजी) विरुद्धको हारपछि यो जित मिलेको हो । करिम बेन्जेमाले हेडबाट खेलको एकमात्र निर्णायक गोल गरे । यससँगै लिगमा सेभियाको अराजित यात्रा पनि समाप्त भएको छ । हारले सेभियाको शीर्षस्थानमा उक्लने अवसरमा पनि धक्का लागेको छ । यसको विपरीत रियल भने शीर्षस्थानको एथलेटिको बिल्बाओसँगै अंक बराबरी गर्न सफल भएको छ । मार्चमा जिदान आएयता रियलको यो अहिलेसम्मकै सबैभन्दा राम्रो प्रदर्शन मानिएको छ । पछिल्लो समय हाम्रा लागि सजिलो रहेको छैन, तर खेलाडीले यसै पृष्ठभूमिमा प्रतिक्रियास्वरूप राम्रो खेले, जिदानले प्रतिक्रिया दिए । पीएसजीविरुद्धको बिर्सनलायक एकपक्षीय हारपछि जिदानको भविष्यलाई लिएर प्रश्न उठ्न सुरु भएको थियो । जिदानले थपे, मेरोबारे धेरैले अनेक प्रश्न गरिरहेका छन् । एककिसिमले म यसमा खुसी नै छु । तर मैले यसमा खासै बढी ध्यान दिइरहेको छैन । आजको खेल निकै तनावपूर्ण र प्रतिस्पर्धात्मक थियो । यस्तोमा जित निकाल्नु निकै राम्रो हो । खेलाडीलाई मेरो बधाई छ । उनले गारेथ बेलको प्रदर्शनको पनि प्रशंसा गरे । सेभियाले सिजनको सुरुमा जुलेन लोपेटेगुईलाई प्रशिक्षकमा नियुक्त गरेको थियो । त्यसयता राम्रो खेलिरहेको थियो । इंग्ल्यान्डलन्डन ट्रेन्ट एलेक्जेन्डर आर्नोल्डको शक्तिशाली प्रहारमा भएको गोलप्रेरित लिभरपुलले इंग्लिस प्रिमियर लिगमा आइतबार राति चेल्सीलाई २१ ले हरायो । शीर्षस्थानमा फेरि ५ अंकको अग्रता बनायो । योर्गन क्लोपको लिभरपुलले लिगमा शतप्रतिशत जित कायम राखेको छ । लगातार दोस्रो वर्ष लिभरपुल लिगमा सुरुआती ६ खेल जित्ने पहिलो क्लब पनि भएको छ । लिगका पछिल्ला १५ खेलमा लिभरपुल लगातार विजयी छ । पछिल्ला २३ लिग खेलमा अपराजित लिभरपुलले ४५ खेलमा एकमात्र हार बेहोरेको छ । स्टामफोर्ड ब्रिजमा भएको खेलमा आर्नोल्डले पहिलो गोल गरे । रोबर्टो फिर्मिनोले पहिलो हाफअगाडि दोस्रो गोल थपे । एनगोलो कान्टेले चेल्सीका लागि दोस्रो हाफमा एक गोल फर्काए, तर यो खेलको नजिता फेर्न पर्याप्त रहेन । यसअघि म्यानचेस्टन सिटीले वाटफोर्डलाई ठूलो अन्तरले हराएयता लिभरपुललाई जित निकाल्ने दबाब परेको थियो । लिभरपुल सन् १९९० यता पहिलो लिग उपाधि खोजीमा छ । हामीले अहिले जस्तो फुटबल खेलिरहेका छौं, त्यस्तो धेरैले खेल्न सक्दैन । तर यो नै हाम्रो खेल्ने शैली हो । खेलको अन्त्यमा सबैभन्दा ठूलो अंक नै हुन्छ । त्यो आज हामीले प्राप्त गर्न सक्यौं, क्लोपले भने । आइतबारकै अर्को खेलमा १० खेलाडीमा सीमित आर्सनलले एस्टन भिल्लामाथि नाटकीय ३२ को जित निकाल्यो । इमिरेट्समा भएको खेलमा समय सकिन ६ मिनेटअगाडि पिएरे एमरिक अबामेयाङले फ्रिकिकबाट निर्णायक गोल गरेका थिए ।प्रिमियर लिगमा चेल्सीविरुद्ध गोल गरेपछि लिभरपुलका रोबर्टो फिर्मिनो र फाबिन्हो । तस्बिर : एपी"
एभरेस्टको काखमा गल्फ,काठमाडौं  नेपालमै पहिलोपल्ट हाइअल्टिच्युड क्षेत्रमा गल्फ प्रतियोगिताको आयोजना हुने भएको छ । नेपाल भ्रमण वर्ष २०२० को प्रचारस्वरुप सगरमाथा आधारसिविर नजिकै ४ हजार २ सय ५० मिटर उचाइमा हुने गल्फ कात्तिक पहिलो साता हुनेछ । दुई चरणमा हुने प्रतियोगिताको पहिलो चरण सोलुखुम्बुको कोङ्दे रीमा हुनेछ । बाह्रखरी एभरेस्ट गल्फ प्रतियोगिता नाम दिइएको उक्त प्रतियोगिता स्टेबल फोर्ड ३४ ह्यान्डीक्याप फर्म्याटमा खेलाइने छ । कोङदे रीमा एस्ट्रो टर्फ होल तयार पारिनेछ । गोकर्ण गल्फ रिसोर्टका वरिष्ठ निर्देशक तथा गल्फर दीपक आचार्यका अनुसार एक होलका लागि ८०० स्क्वायर फिटको ग्रीन र २०० स्क्वायर फिटको टी कोर्स तयार गरिनेछ । प्रतियोगितामा सहभागी हुने १ सयभन्दा बढी गल्फरमध्ये छनोटमा परेका ४० जनाले कात्तिक ३ मा कोङदे रीमा खेल्नेछन् । उनीहरूले बाँकी १७ होलमा कात्तिक ९ गते गोकर्ण गल्फ कोर्समा खेल्नेछन् । प्रतियोगितामा कर्पोरेट र अन्य गल्फरले सहभागिता जनाउने निर्देशक आचार्यले जानकारी दिए । कोङ्दे री नगएका गल्फरले १८ होल नै गोकर्णमा खेल्नेछन् ।सोमबार आयोजित पत्रकार सम्मेलनमा बाह्रखरी मिडियाका प्रधान सम्पादक प्रतीक प्रधानले खेलकुद पर्यटनको प्रवर्द्धन र नेपाल भ्रमण वर्षलक्षित गरी तेस्रो संस्करणको प्रतियोगिता विशेष बनाउन लागिएको दाबी गरे । उनले प्रतियोगिताका लागि अनुमानित १ करोड रुपैयाँ खर्च लाग्ने जानकारी गराए । प्रतियोगिताको उपाधि विजेताले गोल्डेन बल पुरस्कार पाउनेछन् ।
पीपीएल अर्को महिना,"काठमाडौं पोखरा प्रिमियर लिग (पीपीएल) को दोस्रो संस्करण कात्तिक अन्तिम साता हुने भएको छ । आयोजक क्विन्स इभेन्ट म्यानेजमेन्ट प्रालिले सोमबार प्रतियोगिताको मिति सार्वजनिक गरेको छ । दोस्रो पीपीएल कात्तिक २६ देखि मंसिर ७ सम्म पोखरामा हुने क्विन्सका कार्यकारी निर्देशक छुम्बी लामाले विज्ञप्तिमार्फत जनाएका छन् । पोखरा रंगशालामा भएको पहिलो संस्करणमा विराटनगर टाइटन्स, पोखरा पल्टन, बुटवल ब्लास्टर्स, चितवन राइनोज, काठमाडौं रोयल्स र धनगढी ब्लुजले प्रतिस्पर्धा गरेका थिए । शरद भेषावकरको कप्तानीमा रहेको पोखराले चितवनलाई ४ विकेटले पराजित गर्दै उपाधि जितेको थियो । नेपाल भ्रमण वर्ष २०२० लाई पीपीएल आयोजनाबाट सकारात्मक सन्देश पुग्ने आयोजकको विश्वास छ ।"
एकेडेमी सेमिफाइनलमा,"विराटनगर मदन भण्डारी स्पोर्टस एकेडेमी मोरङको डाँगीहाटमा जारी तेस्रो लक्ष्मीमार्ग गोल्डकप फुटबल प्रतियोगिताको सेमिफाइनलमा पुगेको छ । एकेडेमीले सोमबार गोर्खा ब्वाइज क्लब बुटवललाई ३२ गोलले हराएर अन्तिम चारको यात्रा तय गर्यो । मध्यान्तरसम्म दुवैले ११ को बराबरी खेल्दा मध्यान्तरपछि एकेडेमीले दुई गोल थप्दै बाजी मार्यो । विजेताका तपन कार्की, प्रकाश बुढाथोकी र भूषण सुब्बाले गोल गरे । गोर्खाबाट दुवै गोल दीपक राईले गरेका थिए । एकेडेमीले फाइनल पुग्नका लागि धरान क्लबसँग बुधबार प्रतिस्पर्धा गर्नेछ । म्यान अफ द म्याच एकेडेमीका तपन कार्की भए ।"
सुटिङको कोर्स सुरु,काठमाडौं आसन्न १३ औं साग खेलकुदलाई मध्यनजर गर्दै सुटिङ प्रशिक्षकको ओलम्पिक सोलिडारिटी टेक्निकल कोर्स सोमबार सुरु भएको छ । सातदोबाटोस्थित सुटिङ हलमा आयोजित कोर्समा ३० प्रशिक्षकको सहभागिता छ । उनीहरूलाई सुटिङ विज्ञ हंगेरीका रोनाल्ड र नर्वेकी सोनालले असोज ९ सम्म प्रशिक्षण दिनेछन् । सन् २००७ पछि पहिलोपल्ट उक्त कोर्स गरिएको सुटिङ संघका सचिव प्रदीप खातीले जनाएका छन् । नेपाल ओलम्पिक कमिटी (एनओसी) को तत्वावधानमा सुटिङ संघले कोर्स आयोजना गरेको हो ।
एसडीसीलाई सफलता,"काठमाडौं गोर्खा ब्वाइजले पाँचौं बीएमके खुला पुरुष बास्केटबलमा सोमबार अन्नपूर्णलाई ५५५० स्कोरले पराजित गरेको छ । गोर्खाका आयुश महर्जनले १७ स्कोर जोडे । विशाल मिलन केन्द्रको कोर्टमा सोमबारै बूढानीलकण्ठ, एसडीसी र कीर्तिपुर विजयी भए । बूढानीलकण्ठले आइस वाकरलाई ४६४२ ले हराउँदा रुपेश नापितले १६ स्कोर गरे । राजेश ठकुरीले २२ स्कोरमा एसडीसीले आयोजक बीएमकेलाई ६१४९ ले पन्छायो । एनसीएचएसविरुद्ध कीर्तिपुर ५९४७ ले विजयी हुँदा टोलीका अनिल खड्गीले १४ स्कोर जोडे ।"
सहिद स्मृति कप हुने,"काँकडभिट्टा झापाको अर्जुनधारामा असोज ८ देखि १७ सम्म सहिद स्मृति प्रदेशस्तरीय फुटबल प्रतियोगिता हुने भएको छ । द्वन्द्वका बेला मारिएका टेकमान लिम्बु र मानबहादुर राईको स्मृतिमा हुने प्रतियोगितामा झापा, इलाम र मोरङका गरी १० टिम सहभागी हुने आयोजक सयपत्री युवा समूहले जनाएको छ । बिरिङ खोला किनार रहेको खेल मैदानमा हुने प्रतियोगिता विजेताले ५० हजार, उपविजेताले ३० हजार र तेस्रो हुने टिमले १५ हजार रुपैयाँ पुरस्कार प्राप्त गर्नेछन् ।"
गोर्खा ब्वाइज विजयी,रूपन्देही ३३ औं झरना रनिङ सिल्ड नकआउट फुटबलमा सोमबार गोर्खा ब्वाइज बुटवल विजयी भएको छ । टोलीले नव युवा केटीएस ठुटीपिपललाई १० ले हरायो । तिलोत्तमा नगरपालिका६ कुञ्जलापुरस्थित उमा आधारभूत विद्यालयको मैदानमा गोर्खाका लागि निशान न्यौपानेले पेनाल्टीमा गरेको गोल नै निर्णायक बन्यो । गोर्खाका शिव बोटे म्यान अफ द म्याच घोषित भए । मंगलबार जनज्योति युवा क्लब र फर्साटिकर एफसीबीच प्रतिस्पर्धा हुनेछ ।
स्वर्णमा लाहुरेको पाइला,"उत्कृष्ट प्रदर्शन१,५०० मिटर ३ः५८ मिनेट५,००० मिटर१४ः४० मिनेट१०,००० मिटर३१ः१५ मिनेटहाफ म्याराथन १ घण्टा ७ मिनेट"
आयोजक फेरियो,"चितवन  विकास रनिङ सिल्ड फुटबल प्रतियोगिता यो वर्ष नेपाल जेसिजको नारायणगढ शाखाले आयोजना गर्ने भएको छ । ४५ वर्षे इतिहास बोके पनि विकास सिल्ड नियमित सञ्चालन हुन सकेको छैन । विकास रनिङ सिल्ड समितिले नारायणगढमा २०३१ सालदेखि यो प्रतियोगिता गर्दै आएको हो । नयाँ पुस्तासँग मिलेर प्रतियोगितालाई निरन्तर गर्ने सोचले जेसिजसँग सहकार्य गरिएका विकास सिल्ड समितिका पदाधीकारीहरूले बताएका छन् । जेसिजले असोज ३० देखि कात्तिक ९ सम्म क्याम्पाचौरमा प्रतियोगिता गर्न लागेको हो । प्रतियोगिताका लागि सोमबार नारायणगढमा आयोजित पत्रकार सम्मेलनमा जेसिज नारायणगढ शाखाका अध्यक्ष विकासमान श्रेष्ठले प्रतियोगितामा तीन विभागीय, पाँच ए डिभिजन क्लब र दुई जिल्ला टिम गरेर १० टिमले भाग लिने बताए । त्यसमा विभागीयमा आर्मी, पुलिस र सशस्त्र प्रहरीको एपीएफ क्लब, मनाङ मर्स्याङ्दी, फ्रेन्ड्स, संकटा, जावलाखेल युथ र सरस्वती क्लबले भाग लिने छन् । घरेलु टिम चितवन११ र मकवानपुर११ छन् । विजेताले ६ लाख ६ हजार ६ सय ६६ रुपैयाँ र उपविजेताले ३ लाख ३ हजार ३ सय ३३ रुपैयाँ पाउने छन् । चितवनमा यसअघि गत वर्ष सर्वाधिक ६ लाख राशि भएको भरतपुर गोल्डकप कप आयोजना भएको थियो । विकास रनिङ सिल्ड अहिलेसम्म १३ पटक मात्रै आयोजना भएको छ । यसअघि ०७३ र ०७४ मा विकास रनिङ सिल्ड भएको थियो । गत वर्ष भएन । विकास रनिङ सिल्ड २०४२ सालपछि ०५७ सालमा भएको हो । त्यसपछि १२ औं संस्कारणका रूपमा ०७३ साल कात्तिकमा पुनः आयोजना भयो । दुई वर्ष निरन्तर भएपछि फेरि रोकियो । जेसिजको नारायणगढ शाखाले पनि २०७४ को भदौमा पहिलो जेसिज राष्ट्रिय कप गरेको थियो । क्याम्पचारौरमा दुई समूहले प्रतियोगिता गर्न भन्दा एउटै तर बृहत प्रतियोगिता गरौं भन्ने लाग्यो, जेसिज अध्यक्ष श्रेष्ठले भने ।रनिङ सिल्ड समितिका अध्यक्ष श्याम पियाले प्रतियोगिता गर्न आर्थिक रूपमा निकै कठिन हुँदै गएको बताए । पुरस्कार राशिमा प्रतिस्पर्धा छ । १० लाखभन्दा माथिका प्रतियोगिताहरू ठाउँठाउँ चल्न थालेका छन् । नारायणगढमा राम्रो प्रतियोगिता गर्न त्यहीअनुसारको आर्थिक तयारी हुनुपर्यो । त्यसैले मिलेर काम गरौं भन्ने सोचसाथ आएका हौं पियाले भने । राम्रा टिम र राम्रा खेलाडी नभए प्रतियोगिता हेर्न दर्शक नआउने समस्या छ । राम्रो टिम र खेलाडी सहभागी गराउन प्रतियोगिताको पुरस्कार राशि आकर्षक राख्नुपर्ने हुन्छ । त्यसैले एउटा राम्रो माहोल बनाउँ, आर्थिक पक्ष सवल बनाउँ भनेर हामी एक्लै जाने अडानमा बसेनौं । हामीसँग इतिहास छ तर जेसिजसँग भएको सक्रियताले जिल्लाको खेलकुद क्षेत्रमा माहोल ल्याउने छ भन्ने ठानेका छौं, अध्यक्ष पियाले भने ।प्रतियोगितामा सहआयोजक चितवन जिल्ला फुटबल संघ रहेको छ । विकास रनिङ सिल्ड समिति सहयोगीका रूपमा रहनेछ । प्रतियोगिता आयोजना गर्न ६३ लाख रुपैयाँ खर्च हुने अनुमान छ ।"
