शीर्षक,विवरण
गरिबीले लिँदै ज्यान,"सुर्खेत  वीरेन्द्रनगरको कालुञ्चोक क्षेत्रमा घरजग्गा । साथमा श्रीमती र दुई छोरी । सानो र सुखी परिवार तर डेढ वर्षअघि २५ वर्षीय घनबहादुर खासुमगरले आत्महत्याको बाटो रोजे । कारण थियो गरिबी ।छिमेकीका अनुसार घनबहादुरले घर निर्माण गर्दा एक सहकारी र विभिन्न व्यक्तिबाट ५ लाख रुपैयाँ ऋण लिएका थिए । आम्दानीको अरू माध्यम भएन, ऋणको ब्याज बढ्दै गयो, दिदी हरिमाया श्रीसले भनिन्, त्यही पीरले झुन्डिएर आत्महत्या गरेछ ।घनबहादुरजस्ता थुप्रै व्यक्तिले आत्महत्या गर्नुमा गरिबी प्रमुख कारण देखिएको छ । कर्णाली प्रदेश प्रहरी कार्यालयको त्रिवर्षीय तथ्यांक केलाउँदा पनि यस्तो तथ्य देखिन्छ । कार्यालयका अनुसार पछिल्ला तीन आर्थिक वर्षमा कर्णालीमा ७ सय २८ जनाले आत्महत्या गरेका छन् । तीमध्ये गरिबीको कारण आत्महत्या गर्नेको संख्या २ सय ५५ जना छ । कार्यालयका प्रवक्ता डीएसपी लोकनाथ तिम्सिनाका अनुसार गरिबीपछि आत्महत्या गर्ने दोस्रो प्रमुख कारण घरेलु हिंसा हो । तीन वर्षको अवधिमा घरेलु हिंसाको कारण २ सय २४ जनाले आत्महत्या गरेको उनले बताए । घरेलु हिंसा पनि गरिबीसँगै जोडिएको हुन्छ, डीएसपी तिम्सिनाले भने, यसरी हेर्दा गरिबी आत्महत्याको प्रमुख जड हो । सल्यानको शारदा नगरपालिका१२, अम्रैटाकुरकी ३७ वर्षीया कमला डाँगीको मृत्युको कारण पनि गरिबी बन्यो । पेटको समस्याले थला परेकी उनले तीन वर्षसम्म उपचार गर्दा पनि सन्चो नभएपछि ०७५ चैत २६ मा आत्महत्या गरिन् । अनुसन्धान गर्दै जाँदा बिरामी भएपछि उपचार क्रममा सम्पत्ति सकिएको तनावले आत्महत्या गरेको देखिएको सल्यानका डीएसपी ढकेन्द्र खतिवडाले बताए । आर्थिक अवस्था कमजोर हुँदा अन्य बेरोजगार युवायुवतीले पनि आत्महत्याको बाटो रोजेको देखिन्छ, उनले भने, यसको न्यूनीकरण गर्न व्यापक जनचेतनाको खाँचो छ ।उनका अनुसार आत्महत्यापछि सबै घटनाको प्रहरीले मिहिन ढंगले अनुसन्धान गर्छ । त्यस्तो अनुसन्धानमा कर्णालीमा गरिबीकै कारण २ सय ५५ जनाले आत्महत्या गरेको पाइएको उनले बताए । एक वर्षअघि यस्तै बाटो रोजे घनबहादुरका छिमेकी २० वर्षीय युवाले । घनबहादुर झुन्डिएको ६ महिनापछि उनी झुन्डिएकै अवस्थामा भेटिए । विवाह गरेर बच्चासमेत रहेका ती युवा र उनकी श्रीमती बेरोजगार हुनु मृत्युको कारक बनेको छिमेकीको भनाइ छ ।गरिबी आत्महत्याको जडमात्र होइन, कर्णालीको समृद्धिको प्रमुख दुस्मनसमेत हो । नेपाल राष्ट्र बैंकले ०७५ जेठमा प्रकाशन गरेको नेपालको जनसांख्यिक, सामाजिक, आर्थिक तथा वित्तीय स्थिति (प्रदेशगत प्रोफाइल) प्रतिवेदनअनुसार कर्णालीको वार्षिक प्रतिव्यक्ति आय ६ सय ७७ अमेरिकी डलर छ । यो अंक प्रदेश ३ को भन्दा ८ सय ५७ डलरले कम हो । नेपाल सरकारकै एक अध्ययन प्रतिवेदनले १६ लाख २३ हजार जनसंख्या रहेको कर्णालीको बहुआयामिक गरिबी दर ५१ प्रतिशत रहेको देखाएको छ । गरिबीबाट उत्पन्न यो भयावह परिणामलाई कम गर्नेबारे तीनै तहका सरकारले प्रभावकारी रणनीति बनाएको भने देखिँदैन । कर्णाली प्रदेश सरकारले प्रस्तुत गरेको आर्थिक वर्ष ०७६७७ को बजेट वक्तव्यमा गरिबी न्यूनीकरणलाई बजेटको उद्देश्यमा तेस्रो प्राथमिकतामा राखिएको छ । प्रहरी तथ्यांकले पेसागत विश्लेषण गर्दै आत्महत्या गर्नेमा किसानको संख्या अधिक रहेको देखाएको छ । यो संख्या सहरी क्षेत्रमा भन्दा गाउँमा बढी छ । तीन वर्षमा आत्महत्या गरेका ७ सय २८ मध्ये किसानको संख्या ४ सय ६८ छ । आत्महत्या गर्नेमध्ये ४ सय ९१ जना ग्रामीण क्षेत्रका रहेको डीएसपी तिम्सिनाले बताए । उनका अनुसार ग्रामीण क्षेत्रमा बसोबास गर्ने अशिक्षित व्यक्तिले आत्महत्या बढी गर्ने गरेको पाइएको छ । आत्महत्या गर्नेमा १६ देखि ३० वर्ष उमेर समूह र जनजाति समुदायका बढी रहेका छन् । तीन वर्षमा आत्महत्या गरेका ७ सय २८ जनामध्ये यो उमेर समूहका २ सय ७६ जना र जनजाति समुदायका २ सय ३० जना छन् । प्रदेश प्रहरीका प्रवक्ता डीएसपी तिम्सिनाले यसको कारण पनि अनुसन्धानको विषय हुने बताए ।आत्महत्याको ग्राफ केलाउँदा कर्णालीका हिमाली तीन हिमाली जिल्ला हुम्ला, डोल्पा र मुगुको संख्या निकै न्यून देखिएको छ । तीन वर्ष अवधिमा डोल्पामा तीन जना, हुम्लामा ६ जना र मुगुमा १० जनाले आत्महत्या गरेका छन् । सबैभन्दा बढी सुर्खेतमा २ सय ६० जना छन् । आत्महत्या गर्न अधिकांशले साँझ ६ देखि राति १२ बजेको समय रोज्ने गरेका छन् । शनिबार र शुक्रबार अधिक मात्रामा आत्महत्या हुने गरेको छ । तीन वर्षमा आत्महत्या गरेका ७ सय २८ मध्ये २ सय ३२ जनाले शुक्रबार र शनिबार आत्महत्या गरेको प्रहरीको प्रतिवेदनमा उल्लेख छ । मनोविमर्शकर्ता सन्तोषी शाही आत्महत्या न्यूनीकरणका लागि राज्यले जनचेतनामूलक कार्यक्रम सञ्चालन गर्नुका साथै प्रभावकारी नीति बनाउनुपर्ने बताउँछिन् ।"
प्रतिस्पर्धाबिनै सामान खरिद,"काठमाडौं  ओवादी लडाकु समायोजन पूरा भएको ५ वर्ष बितिसक्दा पनि नेपाली सेनाको बन्दोबस्तीसम्बन्धी सामग्री बिनाप्रतिस्पर्धा खरिद भइरहेको छ । लडाकु समायोजन प्रक्रिया सुरु भएपछि जारी कार्यविधिलाई नै अहिलेसम्म निरन्तरता दिँदा सामान आपूर्तिमा खुला प्रतिस्पर्धा हुन नसकेको हो । २०६३ मंसिर ५ मा विस्तृत शान्ति सम्झौतामा नेपाली सेनाले हातहतियार, गोलीगट्ठालगायत सामग्री खरिद तथा सिपाही भर्ना गर्न नपाउने उल्लेख थियो । त्यही प्रावधानका कारण नियमित प्रक्रियाबाट सैन्य सामग्री आपूर्ति गर्न समस्या परेपछि सरकारले २०६४ सालमा मन्त्रिपरिषद्बाट सुरक्षा सामरिक वा प्रतिरक्षा सामग्री आपूर्ति गर्ने कार्यविधि२०६४ जारी गरी बिनाप्रतिस्पर्धा खरिद गर्न सक्ने बाटो खोलेको थियो । त्यही कार्यविधिलाई टेकेर सेनाले हातहतियार, बख्तरबन्द गाडी, हेलिकप्टरलगायत सामग्री हालसम्म बिनाप्रतिस्पर्धा विदेशबाट खरिद गर्दै आएको हो ।२०६३ बाट थालिएको लडाकु समायोजनका कामले २०७० मा पूर्णता पाएको थियो तर सरकारले २०६४ को त्यही कार्यविधिलाई गत वैशाखमा संशोधन गर्यो । त्यसमा पुरानै व्यवस्थालाई निरन्तरता दिइयो । त्यसअनुसार सेनाले विदेशबाट जीटूजी (सरकारसरकार) प्रावधानअन्तर्गत बिनाप्रतिस्पर्धा सामान खरिद गरिरहेको छ । यस्तो खरिद विधिमा प्रतिस्पर्धा गरिँदैन । कार्यविधि संशोधन गरिए पनि सामान आपूर्तिसम्बन्धी व्यवस्था यथावत् राखियो । यो प्रावधानका कारण अब पनि बिनाप्रतिस्पर्धा खरिद भइरहने अवस्था सिर्जना भएको छ । अन्य सरकारी निकायका सामान खरिदमा सार्वजनिक खरिद ऐन२०६३ को प्रावधान लागू हुन्छ, जसअनुसार खुला प्रतिस्पर्धाबाट सामान खरिद गर्नुपर्छ । उक्त कार्यविधिका कारण सेनाले सार्वजनिक खरिद ऐन पालना गरेको छैन । संक्रमणकालका बेला विशेष अवस्थामा ल्याइएको खरिद प्रणालीलाई पछिल्लो संशोधनमा पनि निरन्तरता दिनु गलत भएको सुरक्षा मामिलाका जानकारहरूको भनाइ छ ।कार्यविधि२०६४ का मस्यौदाकार तथा तत्कालीन गृहसचिव गोविन्द कुसुमका अनुसार उक्त व्यवस्था विशेष परिस्थिति का लागि बनाइएको थियो । तर त्यही कार्यविधिलाई टेकेर सेनाले अहिले पनि हातहतियारगोलीगट्ठालगायत घातक सैन्य सामग्रीसँगै हेलिकप्टर र त्यसका पाटपुर्जा पनि प्रतिस्पर्धा बाहिरबाटै खरिद गरिरहेको छ, पूर्वसचिव कुसुमले भने, सुरक्षा संवेदनशीलताभन्दा बाहिरका वस्तु खरिदमा सार्वजनिक खरिद ऐनअन्तर्गत हुनुपर्छ । २०७६ वैशाख २३ गते जारी गरिएको संशोधित कार्यविधिमा पनि पुरानै प्रावधानले निरन्तरता पाएपछि सैनिक हेलिकप्टर र अन्य गैरघातक सामग्री खरिद गर्दा पनि सार्वजनिक खरिद ऐन २०६३ अनुसारको खुला प्रतिस्पर्धा बाध्यकारी छैन । सेनामा नियमित सैन्य अभ्यासमै समस्या पर्ने देखिएपछि विशेष परिस्थितिस्वरूप देशबाहिरबाट खरिद गर्नुपर्ने घातक तथा गैरघातक बन्दोबस्तीका सामानको आपूर्तिसम्बन्धी कार्यविधि ल्याइएको हो, पूर्वसचिव कुसुमले भने, अहिले परिस्थिति फेरिएको छ, गुणस्तरीयता, पारदर्शी र विश्वसनीय ढंगबाट गैरघातक सैन्य सामग्री किन्दा सरकारलाई किन समस्या हुन्छ, मैले पनि बुझ्न सकेको छैन ।नेपाली सेनाका प्रवक्ता, सहायक रथी विज्ञानदेव पाण्डेले घातक वा गैरघातक सामग्री कुन प्रक्रियाबाट खरिद गर्ने भन्ने कुरा सरकारको निर्णयमा भरपर्ने बताए । सरकारले बनाइदिएका कानुनअनुसार हामी बन्दोबस्तीका सामान स्वदेश तथा विदेशबाट आपूर्ति गर्दै आएका छौं, प्रवक्ता पाण्डेले भने, २०६४ को संशोधित कार्यविधिअनुसार खरिदसम्बन्धी काम भइरहेको छ, सरकारले आवश्यक ठानेमा संशोधन गर्ला । कार्यविधिका नाममा नागरिक कानुनलाई छलेर सामान खरिद गर्दा सुरक्षा निकायको पारदर्शितामाथि प्रश्न उठ्ने गरेको पूर्वसचिव कुसुमको भनाइ छ । पछिल्लो ५ वर्ष अवधिमा सेनाले एमआई१७, अगुस्टा, फिक्स विङ (कार्गो), ट्रेनर, बेल, इकुरेलसहितका जहाज तथा हेलिकप्टर किनेकामा अधिकांश जीटूजी अर्थात दुवै देशका सरकारसरकारबीच मूल्यमा सौदाबाजी गरिएको थियो तर अधिकांश हेलिकप्टर तथा जहाजका नेपालस्थित एजेन्टमार्फत सेनाले रकम भुक्तानी दिएको थियो । संयुक्त राष्ट्रसंघीय शान्ति मिसनका लागि चाहिने बख्तरबन्द गाडीसहितका उपकरण पनि सेनाले जीटूजी मोडलबाट सम्झौता गरेर स्थानीय एजेन्टमार्फत भुक्तानी दिने गरेको छ । पछिल्लो पटक डेढ अर्बभन्दा बढी रकम खर्चेर राष्ट्रपतिका लागि ल्याइएको अगुस्टा वेस्टल्यान्ड हेलिकप्टर सरकारले जीटूजी प्रक्रियाबाट खरिद गरेको भनिए पनि त्यसको भुक्तानी नेपालस्थित स्थानीय एजेन्टमार्फत गरेको थियो । तत्कालीन लडाकु समायोजन विशेष समिति सचिवालय संयोजक तथा सेनाका पूर्वरथी बालानन्द शर्माले नागरिक कानुन बलियो हुन नसक्दा सुरक्षा निकायका घातक तथा गैरघातक बन्दोबस्तीका सामान खरिदमा सधैं प्रश्न उठ्ने गरेको बताए । कतिपय खरिदमा जीटूजी प्रक्रिया अवलम्बन गरेको तर त्यसको भुक्तानी स्थानीय एजेन्टमार्फत दिनु आफैंमा गैरकानुनी भएको उनको भनाइ छ । घातक तथा गैरघातक सुरक्षा सामग्री खरिद गर्दा जीटूजी कानुन अवलम्बन गर्ने तर स्थानीय एजेन्टमार्फत सामानको भुक्तानी दिने प्रवृत्ति गलत हो, यसलाई नागरिक कानुन बलियो बनाएर नियन्त्रण गरिनुपर्छ, पूर्वरथी शर्माले भने, घातक हतियार र गैरघातक सामग्री खरिद प्रावधान एउटै हुनु जायज मान्न सकिँदैन । लडाकु समायोजन प्रक्रियाले पूर्णता नपाएसम्म ल्याइएको कार्यविधिलाई अहिले पनि निरन्तरता दिनु सरकारकै कमजोरी भएको उनको भनाइ छ । सुरक्षा निकायलाई कुन बेला कस्तो कानुन ल्याइदिने हो, त्यसमा सेना होइन, सरकारले सोच्नुपर्छ । विशेष परिस्थितिमा जारी गरिएको कार्यविधिअनुसार अहिले खरिद गर्नु सार्थकता नहुन सक्छ, उनले भने । सेनाका पूर्वउपरथी बिनोज बस्न्यातका अनुसार गैरघातक सैन्य सामग्री प्रतिस्पर्धाबिना खरिद गर्दा संस्थागत भ्रष्टाचारको जोखिम बढ्छ । गैरघातक र राष्ट्रिय गोपनीयतामा कुनै सरोकारै नराख्ने वस्तु खरिदमा पनि प्रतिस्पर्धा निषेध गर्नु नीतिगत भ्रष्टाचार हो, यसलाई सरकारले करेक्सन गर्नुपर्छ, बस्न्यातले भने, व्यावसायिक उडान र पाइलट तालिमका लागि ल्याइएका हेलिकप्टरलाई पनि प्रतिस्पर्धा छल्न घातक सामग्री खरिदकै सूचीमा राख्नु गलत हो ।सेनाको कार्यविधिमा घातक र गैरघातक सैन्य सामग्रीको सूची छ । त्यो सूचीको समूह क मा हातहतियार, मोर्टार, हेलिकप्टर तथा स्पेयर्स पार्टस्लगायत २ दर्जन वस्तु पर्छन् । त्यस्तै समूह ख मा गोलीगट्ठा, विस्फोटक पदार्थ, नाइट भिजन डिभाइस, रबर बुलेटलगायत डेढ दर्जन सैन्य सामग्री उल्लेख गरिएको छ । समूह क मा उल्लिखित सामान खरिद गर्दा स्वीकृत स्पेसिफिकेसन, परिमाण र लागत अनुमानसमेत खुलाई मन्त्रिपरिषद्को स्वीकृति लिई जीटूजीबाट खरिद गर्नुपर्नेछ । समूह ख मा उल्लिखित सैन्य सामग्री भने विभागीय प्रमुखको स्वीकृतिमा खरिद गर्न सकिने व्यवस्था वैशाखमा संशोधन गरिएको कार्यविधिमा उल्लेख छ ।"
पुरिएर ६ को मृत्यु,"रोल्पा निर्माणाधीन सहिद मार्गअन्तर्गत घर्तीगाउँथबाङ खण्डको छेर्लोबाङमा बिहीबार राति पहिरो खस्दा ६ जनाको मृत्यु भएको छ । पहिरोले थबाङ गाउँपालिका२, छेर्लोबाङकी २८ वर्षीया शिरकुमारी बुढामगरको घर पुरेको छ । घरभित्रै पुरिएका सबै जनाको शव शुक्रबार निकालिएको छ ।शिरकुमारी, उनका ४ वर्षीय छोरा असल, छिमेकी ३६ वर्षीय जय बुढामगर, उनकी पत्नी ४० वर्षीया मूलज्योति बुढामगर तथा १० वर्षीया र डेढ वर्षीया दुई छोरीको मृत्यु भएको हो । प्रहरीले उद्धारक्रममा ६ जनाको शव फेला पारेको प्रमुख जिल्ला अधिकारी लक्ष्मण ढकालले बताए । उद्धारका लागि जिल्ला प्रहरी कार्यालयसहित थबाङ, घर्तीगाउँ, कुरेली, मिरुल, इरिबाङ लगायतबाट प्रहरी घटनास्थल पुगेको थियो । घटनास्थल लिबाङबाट करिब ६० किलोमिटर उत्तरमा पर्छ । गाउँपालिकाले मृतकका परिवारलाई २५ हजार रुपैयाँ प्रदान गरेको छ ।छेर्लोबाङ क्षेत्रमा तीन दिनदेखि भारी वर्षा भइरहेको थियो । वर्षा नरोकिएपछि पहिरो खस्ने आशंकाले बिहीबार छिमेकीसमेत शिरकुमारीको घरमा आश्रय लिई बसेका थिए । ढुंगा र काठको छाना भएको दुईतले घरको माथिल्लो तलामा शिरकुमारी र उनका छोरा सुतेका थिए, तल्लो तलामा छिमेकी बसेका थिए । सहिदमार्ग निर्माणको जिम्मा लिएका ठेकेदारको असावधानीले पहिरो खसेको स्थानीयले बताएका छन् । सडक निर्माण थाल्नुअघि भौगोलिक अवस्था र वातावरणीय प्रभावबारे अध्ययन नगरिएको तथा सडकमा जथाभाबी माटो थुपारिएकाले ठूलो क्षति भएको उनीहरूको भनाइ छ । नयाँ माटो काटेर छेउमा थुपारिएकाले घरै पुरिने गरी पहिरो खसेको हो, गाउँपालिका अध्यक्ष वीरबहादुर घर्तीमगरले भने, बेलैमा सचेत भएको भए घटना हुनबाट जोगाउन सकिन्थ्यो ।वर्षाले यातायात साधन पुग्न नसक्ने भएपछि पोस्टमार्टमका लागि चिकित्सकलाई गाउँमै पठाउने निर्णय भएको जिल्ला सुरक्षा समितिले जनाएको छ । पानी परेर सडक अवरुद्ध भएकाले मृतकको शव पोस्टमार्टमका लागि जिल्ला अस्पताल ल्याउन नसकिने अवस्था छ, जिल्ला सुरक्षा समिति तथा जिल्ला दैवी प्रकोप उद्धार समितिका संयोजक प्रजिअ ढकालले भने, घटनास्थलमै शवको पोस्टमार्टम गर्न रोल्पा जिल्ला अस्पतालबाट डा प्रकाशबहादुर बुढालाई पठाएका छौं । चिकित्सक बुढासहित जिल्ला स्वास्थ्यको टोली शुक्रबारै हिँडेको र शनिबारसम्म पुग्ने उनले जानकारी दिए । कोर्चाबाङ, घर्तीगाउँ, इरिबाङ र कुरेलीलगायत विभिन्न स्थानमा सडक अवरुद्ध हुने गरी पहिरो खसेकाले आवतजावत गर्न मुस्किल छ ।वर्षाकै कारण पहिरो र बाढीमा परी एक सातामा करिब दर्जन व्यक्तिको ज्यान गइसकेको छ । पूर्वी रोल्पास्थित सुनछहरी गाउँपालिकाको सेरममा एक युवक पहिरोमा पुरिएका थिए भने पश्चिमी रोल्पास्थित त्रिवेणी गाउँपालिकाको गैरीगाउँ दुम्लामा एक अधबैंसेलाई बाढीले बगाएको थियो । प्रमुख जिल्ला अधिकारी ढकालले वर्षा नरोकिएकाले सबैलाई सचेत रहन सूचित गरिएको बताए । वर्षाले दर्जनौं सडक अवरुद्ध भएका छन् भने खानेपानीका मुहान बगाएको छ । कतै पानीका पाइप विच्छेद गराएको छ । रोल्पाका सुलिचौर, उवा, लुंग्री, थबाङ, घर्तीगाउँ, माडीखोला आसपासका क्षेत्र बाढी र पहिरोको उच्च जोखिमयुक्त मानिन्छन् । केही समयअघि आएको पहिरो र बाढीले पूर्वी रोल्पास्थित लुंग्री गाउँपालिकाको कार्यालय बगाएको थियो ।ठेकेदारको असावधानीले पहिरोपहिरो खस्नुमा सडक निर्माणका बेला गरिएको असावधानीलाई मुख्य कारण मानिएको छ । सडक निर्माण गर्दा ठेकेदार र कार्यालयले जथाभाबी कटान गरेकाले पहिरो खसेको स्थानीयले बताएका छन् । दाङको घोराहीदेखि रोल्पाको थबाङ हुँदै रुकुमसम्म निर्माणाधीन उक्त सडक सहिदमार्ग आयोजनाअन्तर्गत निर्माण भइरहेको छ । छेर्लोबाङ खण्डको निर्माण जिम्मा ठेकेदार कम्पनी तामाङकुमार जेभीले गरिरहेको छ । लिबाङस्थित सहिदमार्ग आयोजना कार्यालयका सूचना अधिकारी इन्जिनियर रमेश चौधरीले उक्त जिम्मेवारी ठेकेदार कम्पनीले दुई वर्षदखि लिएको बताए । वर्षाको पानीले नयाँ कटान गरिएको माटो बगाएर घटना भएको हुन सक्ने उनको भनाइ छ । थबाङ निवासी ऋषिकेशव बुढामगरका अनुसार सडक निर्माण गर्ने क्रममा सावधानी अपनाउन नसक्दा घटना भएको हो । नयाँ माटो काट्दा असावधानी गरेको पाइयो, एउटा घर जोगाउन खोज्दा अर्को घर पुरिएको रहेछ, माओवादी लडाकुका पूर्वकमान्डरसमेत रहेका उनले भने । उनका अनुसार सडक निर्माण थाल्नुअघि भौगोलिक अवस्था र वातावरणीय प्रभावबारे अध्ययन गरिएको थिएन । पहिरो खसेको स्थानछेउ ठेकेदार कम्पनी कुमार तामाङ जेभीले सडक चौडा बनाउन र ग्राभेल गर्न जिम्मेवारी लिएको हो । हाल उक्त कार्य सहिदमार्ग आयोजनासँग करिब ५२ करोडको सम्झौतामा भइरहेको छ । ठेकेदार कम्पनीका प्रतिनिधि भीमराज केसीले आफूहरूका कारणले मात्रै पहिरो नखसेको दाबी गरे । हामीले अघिल्लो वर्षै काम सकेका थियौं, त्यसको कारणले मात्रै पहिरो गएको होइन, उनले कान्तिपुरसँग भने, ५२ करोडमा ३० किलोमिटर ग्राभेल गर्ने जिम्मा लिएका हौं । केही रकम भुक्तानी लिएका छौं तर ठेक्का समाप्त भएको छैन ।थबाङ गाउँपालिकाका प्रमुख घर्तीमगरले सडक आयोजनाले सही तरिकाले काम नगरेकाले दुःखद घटना भएको बताए । सडक निर्माण गर्दा मापदण्ड अपनाउनुका साथै वातावरणीय अध्ययन गरेको भए राम्रो हुने उनको भनाइ छ । म दाङमा छु, फर्केपछि सडक आयोजनासँग यसबारे छलफल गर्ने योजना छ, उनले भने । उक्त सडक थबाङ हुँदै रुकुमसम्म पुर्याइएको छ । सबै १ सय ६६ किलोमिटर लामो सडकमध्ये शून्य दूरी (सुरु स्थान) घोराहीदेखि करिब २५ किलोमिटर रोल्पाको होलेरीसम्म कालोपत्रे गरिएको छ भने त्यसअघि बाँकी छ । उक्त सडकका विभिन्न खण्डमा जिम्मेवारी लिई काम गरिरहेका ठेकेदारहरूले सुस्त गतिमा काम गरेको सहिद मार्ग आयोजनाले जनाएको छ । रुकुम हुँदै डोल्पा पुर्याउने लक्ष्यसहित निर्माण भइरहेको सडकको लागत एक अर्ब नाघेको छ । प्रहरीका अनुसार उक्त घटना हुनुमा आंशिक रूपमा सडक निर्माण प्रक्रिया र असावधानी जिम्मेवार भएको देखिएको छ । पुरिएको घरसहितको गाउँ सुरुदेखि जोखिममा रहेछ । त्यसमा सडक निर्माण गर्दा थप सावधानी अपनाएको भए राम्रो हुन्थ्यो, घटनास्थल पुगेका एक प्रहरी अधिकृतले भने, उक्त घर सडकदेखि केही मुनि रहे पनि सडक खन्ने क्रममा झिकेर थुपारेको माटो वर्षाको पानी र भलसँगै लेदो बनेर बग्दा घर पुरिएको हो ।"
काम सुरु नगर्दै घूस,"काठमाडौं  समयमा काम हुन नसकेका १ हजार ८ सय ४८ वटा ठेक्काबाट झन्डै साढे दुई अर्ब रुपैयाँ घूस प्रवाह भएको भेटिएको छ । यस्ता ठेक्काबाट २५ प्रतिशत अग्रिम घूस अनि मोबिलाइजेसन पेस्कीका नाममा थप त्यति नै घूस प्रवाह भएको हो । यीमध्ये ५० भन्दा बढी ठेक्का आयोजनामाथि अख्तियारले अनुसन्धान गरिरहेको छ । टेन्डर प्रक्रिया सकिएपछि कुनै पनि ठेक्कामा हस्ताक्षर हुँदा कार्यालयका सम्बन्धित व्यक्तिहरूलाई २ दशमलव ५ प्रतिशत रकम बुझाउनु पर्दोरहेछ, अख्तियार उच्च स्रोतले कान्तिपुरसित भन्यो, साइनिङ अमाउन्ट भनिने यो रकम ठेक्का सम्झौता हुनासाथ तत्काल ठेकेदारले सम्बन्धित कार्यालयमा बुझाउनुपर्छ । कसैले उजुरी नगर्ने भएकाले अनिवार्यजस्तो भइसकेको कमिसनको यो सार्वजनिक बहसमा नआएको हो । अख्तियारले गत माघमा करिब साढे १८ सय रुग्ण ठेक्काको विवरण सार्वजनिक गरेको थियो । समयमा सम्पन्न हुन नसकेका कारण ती ठेक्कामा १ खर्ब १८ अर्ब रुपैयाँ राज्यको लगानी जोखिममा परेको विवरण सार्वजनिक भएको थियो । ठेक्काको यो अंकलाई २५ प्रतिशत कमिसनका दरले हिसाब गर्दा २९ करोड ५० लाख रुपैयाँ कामै सुरु नहुँदै घूसका रूपमा प्रवाह भएको देखिन्छ । करिब १८ सय ठेक्का रुग्ण हुन्, तीमध्ये एक हजारभन्दा बढी ठेक्काको दोस्रो पटक म्याद थपेर पनि काम भएको छैन, अख्तियार दुरुपयोग अनुसन्धान आयोगका प्रवक्ता प्रदीप कोइरालाले कान्तिपुरसित भने, अति नै रुग्ण र भ्रष्टाचार भएको आशंकाका ५० भन्दा बढी ठेक्का प्राथमिकताका साथ अनुसन्धान भइरहेको छ । तीबाहेक निर्माण र पूर्वाधार जोडिएका धेरै ठेक्काका विषयमा रंगेहात कारबाही पनि भएको उनले बताए । देशभर नै ठेक्का व्यवस्थापनका विषयमा गुनासो र उजुरी आएपछि अख्तियारले विभिन्न निकायबाट कागजात मगाई अध्ययन गरेको थियो । झन्डै ३ महिनाको अध्ययनले ठेक्का व्यवस्थापनमा भयावह अवस्था देखिएको थियो । निर्माण व्यवसायी महासंघ स्रोतका अनुसार, ठेक्का सम्झौता हुनासाथ २५ प्रतिशत कमिसन नदिए व्यवसायीहरूले ठेक्का नै नपाउने अवस्था हुन्छ । कतिपय अवस्थामा अग्रिम रूपमा साइनिङ अमाउन्ट नदिए ठेक्का नै नपर्ने भनेरसमेत कर्मचारीहरू धम्क्याउने गर्छन्, एक निर्माण व्यवसायीले भने । सबैभन्दा बढी सडक विभागअन्तर्गतका ९ सय ६ वटा परियोजना अलपत्र छन् । यी योजनाको कुल बजेट २० अर्ब ७६ करोड रुपैयाँ छ । यीमध्ये करिब ७० प्रतिशत ठेक्का नवीकरण भएका छैनन् भने सम्झौता पनि हुन सकेको छैन । २०६८ साल असार २१ गते ठेक्का सम्झौता भएको पाल्पा रामपुरको कालीगण्डकी पुल अहिलेसम्म बनेको छैन । स्वास्थ्य निकायका भवन अलपत्र छन् । समयमै स्वास्थ्य चौकी, जिल्ला अस्पताल, प्राथमिक स्वास्थ्य केन्द्रलगायतका भवन बन्न सकेका छैनन् । स्वास्थ्यका ४ सय ४२ वटा ठेक्कामा ६ अर्ब ३० करोड रुपैयाँका योजना अलपत्र छन् । ठेक्का सम्झौतापछि ठेकेदारले काम सुरु गर्न मोबिलाइजेसन पेस्की पाउँछन् । सार्वजनिक खरिद नियमावलीमा यो रकम कुल ठेक्का रकमको २० प्रतिशतसम्म हुने भन्ने व्यवस्था छ । ती निर्माण व्यवसायीका अनुसार, मोबिलाइजेसन पेस्कीको १० देखि २० प्रतिशत रकम इन्जिनियरहरूलाई बुझाउनुपर्छ । यो कुल ठेक्का रकमको २ प्रतिशतसम्म हुन आउँछ । कमिसन आउने भएकाले धेरैजसो ठेक्कामा इन्जिनियरहरूले नै मोबिलाइजेसन पेस्की बुझ्न आउन ठेकेदारहरूलाई ताकेता गर्छन् । अख्तियारले रुग्ण ठेक्काको अध्ययनका क्रममा मोबिलाइजेसन पेस्कीबारे समेत अनुसन्धान गरेको थियो । यस्ता ठेक्कामा २३ अर्ब ६० करोड रुपैयाँ रकम पेस्कीका रूपमा ठेकेदारको खातामा गइसकेको थियो । त्यसबापत बुझाउनुपर्ने १० प्रतिशत कमिसन करिब दुई अर्ब ३६ करोड रुपैयाँ हुन आउँछ । यसबारे अध्ययन गरिरहेको अख्तियार स्रोतले भन्यो, त्यो रकम कुनै न कुनै रूपले ठेक्कासँग जोडिएका कर्मचारी र इन्जिनियरको खल्तीमा फर्कन्छ । यसरी हिसाब गर्दा १ खर्ब १८ करोड रुपैयाँको ठेक्कामा निर्माणको शिलान्यास अघि नै झन्डै ५ प्रतिशतका दरले करिब ५ अर्ब ३१ करोड रुपैयाँ घूसबाट मात्रै उठेको देखिन्छ । तर अख्तियारका प्रवक्ता कोइरालाले केही सीमित ठेक्कामाथि मात्रै अनुसन्धान चलेकाले सबैमा घूसखोरी भएको अनुमान गर्न नहुने प्रतिक्रिया दिए । निर्माण व्यवसायी महासंघ स्रोतले भने हरेक ठेक्कामा कमिसनबिना कामै नहुने भएकाले निर्माण सुरु हुनुअघि नै ऋण खोजेर ठेकेदारहरूले कर्मचारी र इन्जिनियर हरूलाई सन्तुष्ट बनाउन बाध्य हुनुपरेको बतायो । विभिन्न सिँचाइ योजना, जलविद्युत् आयोजना, प्रसारण लाइनसमेत अलपत्र छन् । सूचना प्रविधिको पूर्वाधार निर्माणका कामसमेत अलपत्र हुँदा १५ अर्ब ८६ करोड रुपैयाँ निष्क्रिय भएको छ । स्थानीय पूर्वाधार विकास, खानेपानी ढललगायतका योजना पनि अलपत्र छन् । पूर्वाधार विकाससँग सम्बन्धित ७ मन्त्रालयअन्तर्गतका निकायले पठाएको विवरण हेर्दा १ हजार ८ सय ४८ वटा योजना अलपत्र परेका थिए । ठेक्का सम्झौताको पालनामा सम्बन्धित निकाय सक्रिय हुन नसकेको र माथिल्ला तालुक निकायले समेत प्रभावकारी अनुगमन र निरीक्षण गर्न नसकेको अख्तियारको निष्कर्ष छ । बजेटको विवरण समावेश हुने रातो किताब मा जहाँ बढी बजेट छ, त्यहीँ जान मरिहत्ते गर्ने विकासे अड्डाका कर्मचारीले पुरानो आयोजनालाई ध्यान नदिएको अख्तियारको अध्ययन प्रतिवेदनमा उल्लेख छ । हालको छानबिन प्रक्रियामा सामेल एक अनुसन्धान अधिकृतका अनुसार, उजुरी परेको अवस्थाबाहेक कुनै जोखिम नहुने, सहज रूपमा कमिसन हात पर्ने अनि कामकारबाहीबारे प्रश्न उठेमा गल्ती औंल्याउने ठाउँ नहुने भएकाले निर्माणअघि नै कमिसन आउने ठेक्कामा इन्जिनियरहरूको रुचि देखिएको हो । त्यसैले हामीले अघिल्लो वर्षको तुलनामा भवन निर्माण र भौतिक पूर्वाधारका कार्यालयबाट बढी रंगेहातको कारबाही गरेका हौं, ती अधिकृतले भने । गत साउन २४ गते पोखरामा सडक कार्यालयका प्रमुख हरिकुमार पोखरेलसहित ५ जना ९ लाख रुपैयाँ घूससहित पक्राउ परेका थिए । गत वर्षको अख्तियारले १ सय ४२ वटा रंगेहातको कारबाही गरेकामा २० जना जति पूर्वाधार क्षेत्रसँग सम्बन्धित कर्मचारी थिए । निर्माण व्यवसायी महासंघका अध्यक्ष रवि सिंह स्वयं पनि ठेक्कापट्टालगायतका काममा केही अतिरिक्त खर्च हुने गरेको स्विकार्छन् । कामको प्रकृति हेरेर शून्य दशमलव ५ प्रतिशतसम्म अतिरिक्त खर्च हुनु स्वाभाविक हो, केहीमा त्यसको दोब्बरसम्म हिसाब गर्दा एक प्रतिशतसम्म पुग्ला, सिंहले कान्तिपुरसँग भने, त्योभन्दा बढी घूस खुवाउनुपर्छ भनेर जसरी हल्ला हुन्छ, त्यो स्वाभाविक होइन । खर्च र कमिसनका कारणभन्दा पनि निर्माणस्थलमा देखापर्ने अनेक समस्याका कारण समयमा काम नहुने उनले बताए । निर्माणस्थलमा मुआब्जा, रूख कटान, बिजुलीको पोल व्यवस्थापनजस्ता समस्याले काममा ढिलो हुने उनको भनाइ छ । हाल झन्डै ५५ प्रतिशत ठेक्कापट्टा तथा आयोजनाको म्याद थप भएको छैन । अख्तियारले त्यतिबेला ठेक्का सम्झौता सम्पन्न नभई अलपत्र रहँदा सयौं सर्वसाधारणको दैनिक जीवनयापन एवं सामाजिक आर्थिक उन्नतिका लागि टेवा प्रदान गर्ने पूर्वाधार निर्माण हुन नसकेकाले राज्यलाई ठूलो क्षति पुग्न गएको निष्कर्ष निकालेको थियो । पुराना, रुग्ण प्रकृतिका र प्रतिस्पर्धाबिनै लगत अनुमान अंककै हाराहारीमा ठेक्का भएका आयोजनामा घूसको दर अझै चर्को हुने गरेको अख्तियार स्रोतले बतायो । निर्माण व्यवसायीमाझ सेड्युल्ड रेट लाग्ने शब्दावलीबाट चिनिने यस्ता आयोजनामा सीमित प्रतिस्पर्धा हुन्छ भने कतिपयमा लगत इस्टिमेट बढाइएको हुन्छ । दुवै पक्षलाई अतिरिक्त लाभ हुने यस्ता ठेक्कामा केही बढी खर्च हुने महासंघका अध्यक्ष सिंहले स्विकारे । अख्तियारका अनुसार, समयमा ठेक्का कार्यान्वयन नहुने कारणका रूपमा सरकारी निकायहरूले मोबिलाइजेसन पेस्की लिएपछि ठेकेदारहरू हिँड्ने र सम्पर्कमा नआउने गरेको जवाफ दिने गरेका छन् । विभिन्न कारण र आधार अघि सारेर यस्ता ठेक्कामा पटकपटक म्याद थप्ने गरिएको छ । विद्युत् प्राधिकरणको एउटा ठेक्का साढे २ वर्षमा सक्नुपर्नेमा साढे ७ वर्षमा पनि सम्पन्न हुन सकेको छैन । सडक विभागले मेलम्ची खानेपानी आयोजना र टेलिकमले सडकलाई देखाएर ठेक्काको म्याद थप गरिरहेका छन् । काम सुरु नहुँदै आदानप्रदान हुने घूसका कारण पछि निर्माण व्यवसायीहरूले गलत क्रियाकलाप गरेमा समेत सम्बन्धित कार्यालयका प्रमुख अनि इन्जिनियरले ठेकेदारलाई कारबाही नगरेका उदाहरण छन् । पेस्की रकम घरजग्गा र मिटर ब्याजमा लगाएका उदाहरण भेटिँदासमेत उनीहरूमाथि जरिवाना र अन्य कारबाही भएको थिएन ।"
चितवन मेडिकल कलेज १२ दिनदेखि ठप्प,"काठमाडौं  सरकारले विद्यार्थीसँग लिएको अतिरिक्त शुल्क फिर्ता गर्न दिएको निर्देशन अवज्ञा गर्दै चितवन मेडिकल कलेजले चिकित्सा शिक्षा अध्ययनरत विद्यार्थीसँग १२ लाख रुपैयाँसम्म बढी रकम असुलेको पाइएको छ । ठगीविरुद्ध सुरु भएको विद्यार्थी आन्दोलनका कारण मेडिकल कलेजको पठनपाठन १२ दिनदेखि ठप्प छ । अस्तपालका दैनिक सेवा भने सञ्चालनमा छन् । शिक्षा मन्त्रालयले गत चैत ८ गते मेडिकल कलेजले लिएको बढी शुल्क फिर्ता गर्न त्रिभुवन विश्वविद्यालयमार्फत डिन कार्यालयलाई निर्देशन दिएको थियो । चितवन मेडिकल कलेजले भने बढी शुल्क असुल्न नछाडेको विद्यार्थीको गुनासो छ । एमबीबीएसमा १२ लाख रुपैयाँसम्म बढी शुल्क असुल्ने गरिएको चौथो वर्षका विद्यार्थी नसिम अख्तरले बताए । विद्यार्थीले ६ लाख तिरिसके, अब थप ६ लाख उठाउन दबाब दिन थालेपछि पढाइ बन्द गरेर आन्दोलन सुरु गरेका हौं, उनले भने । एमबीबीएससहित कलेजले बीडीएस, नर्सिङलगायत अन्य विषय अध्ययन गर्ने विद्यार्थीसँग तोकेभन्दा बढी शुल्क लिने गरेको हो । सरकारले एमबीबीएस अध्ययन गर्ने विद्यार्थीको शुल्क ४२ लाख ४५ हजार तोकेको छ, उनले भने, कलेजले भने ५४ लाख उठाउने गरेको छ । बीडीएस पढ्ने विद्यार्थीसँग २६ लाख रुपैयाँसम्म असुल्ने गरिएको छ । मन्त्रिपरिषद्ले बीडीएसका लागि १९ लाख रुपैयाँ शुल्क निर्धारण गरेको छ । कलेजले चौथो वर्ष (अन्तिम ब्याच) मा अध्ययनरत विद्यार्थीसँग ५ लाखदेखि पहिलो वर्षका विद्यार्थीबाट १२ लाख रुपैयाँसम्म उठाउने गरेको हो । बढी शुल्क नतिरे परीक्षाबाट वञ्चित गरिन्छ, घरपरिवारमा समेत फोन गरेर मानसिक तनाव दिइन्छ, अर्की छात्राले गुनासो गरिन्, चिकित्सा शिक्षामा भर्ना हुनु भनेको ठगिनु हो भने जस्तो भएको छ । कलेजमा करिब दुई हजार विद्यार्थी अध्ययनरत छन् । कलेज प्रशासनले असुल्ने बढी शुल्कको बिल भरपाईसमेत नदिने गरेको विद्यार्थी र अभिभावकको भनाइ छ । सरकारले शिक्षण शुल्क ५० र २५२५ प्रतिशतको ३ किस्तामा तिर्न पाउने नियम लागू गरेको छ । कलेजले अन्य शुल्कका नाममा बढी रकम शिक्षण शुल्कको किस्तासँगै असुल्ने गरेको छ ।कलेजले आफूहरूको श्रम शोषणसमेत गर्ने गरेको विद्यार्थीको गुनासो छ । पढाइको अन्तिम वर्षमा इन्टर्न गर्ने विद्यार्थीलाई न्यून पारि श्रमिकमा काममा लगाउने गरिएको विद्यार्थी हेमराज बुढाथोकीले बताए । एक महिनासम्म १२ घण्टे ड्युटी लगाएर १२ हजार रुपैयाँ मात्र तलब दिइन्छ, उनले भने, चिकित्सकको तलबमानअनुसार इन्टर्नहरूलाई पारि श्रमिक दिनुपर्छ भन्ने हाम्रो माग हो । कलेजपिच्छे इन्टर्नलाई दिने तलब फरकफरक छ । चिकित्सा शिक्षा केन्द्रीय संघर्ष समितिले मुलुकभरका मेडिकल कलेजमा उक्त शुल्क समान हुनुपर्ने माग गरेको छ । कलेजले सरकारले तोकेको शुल्क तिर्ने शुल्क प्रणालीसमेत उल्लंघन गरेको विद्यार्थीले बताउँछन् । किस्ताभन्दा अघि नै पैसा मागिन्छ, नतिरे अनेक बहाना बनाएर दुःख दिने काम हुन्छ, एमबीबीएस दोस्रो वर्षमा अध्ययनरत एक विद्यार्थीले भने, घरमा फोन गरेर तपार्इंका छोराछोरीले पढ्दैनन् भनेर उल्टो धम्की दिने गरिन्छ । मन्त्रिपरिषद्ले गत असोजमा एमबीबीएस र बीडीएसको शुल्क तोक्दै बढी रकम लिएर ठगी गरे सम्बन्धित जिल्ला प्रशासन कार्यालयमा उजुरी दिन सक्ने र सोहीबमोजिम कारबाही अघि बढाउने निर्णय गरेको थियो । चितवन मेडिकल कलेजबारे जिल्ला प्रशासनमा पटकपटक उजुरी परे पनि कारबाही हुन सकेको छैन । कलेजका सञ्चालक हरिश न्यौपानेलगायत अन्य मेडिकल कलेज सञ्चालक राजनीतिक पहुँचका आधारमा कारबाहीबाट जोगिँदै आएका छन् ।त्रिविको अनुगमन निर्देशनालयले गरेको छानबिनमा समेत कलेजले विद्यार्थीपिच्छे मनोमानी शुल्क उठाउने गरेको भेटिएको थियो । कान्तिपुरलाई प्राप्त छानबिन प्रतिवेदनमा एमबीबीएस अध्ययनरत विद्यार्थीसँग साढे १२ लाखसम्म अतिरिक्त शुल्क लिएको औंल्याइएको छ । त्रिवि र डिन कार्यालयले आफ्नै प्रतिवेदन लुकाएर अहिलेसम्म कलेजलाई कारबाहीको दायरामा ल्याउन सकेका छैनन् । वार्षिक, पुस्तकालय, विश्वविद्यालय दर्ता, सम्बन्धन, परीक्षा, इन्टर्नसिप, शिक्षा सेवा करलगायत ८ शीर्षकमा कलेजले विद्यार्थीबाट अवैध शुल्क असुल्ने गरेको छ । विद्यार्थीबाट वार्षिक शुल्कबापत २ लाख लिइन्छ । उक्त शुल्क लिनु गैरकानुनी हो । अघिल्लो ब्याचभन्दा पछिल्लो ब्याचसँग लिने शुल्कको दर प्रत्येक वर्ष बढाउँदै लगेको पाइयो, छानबिन प्रतिवेदनमा भनिएको छ ।विद्यार्थीबाट सरकारले तोकेभन्दा बढी शुल्क लिएको कलेज सञ्चालक न्यौपानेले स्वीकार गरे । सबै कलेजले शिक्षण शुल्कबाहेक अन्य शुल्क लिने भनेर निर्णयसहित डिन कार्यालयलाई जानकारी दिएर पैसा लिइएको हो, उनले भने, ६ लाख रुपैयाँ मात्रै बढी लिएका छौं, १२ लाख लिएको कुरा झुट हो । तर आफूहरूले बिल भरपाई दिएर मात्र विद्यार्थीबाट शुल्क लिने गरेको उनको दाबी छ । नपाएका विद्यार्थीलाई बिल दिन तयार रहेको उनको भनाइ छ । भूमिगत रूपमा आन्दोलन गरिरहेका नेत्रविक्रम चन्दका छोरा प्रकाश चन्दले उचालेर कलेजमा आन्दोलन गरिएको न्यौपानेको आरोप छ । प्रकाश उक्त कलेजमा एमबीबीएस अध्ययनरत छन् । आन्दोलनमा तोडफोड गरेको आरोपमा उनीसहित १६ जनालाई चितवन प्रहरीले ३ दिनअघि १२ घण्टा नियन्त्रणमा लिएर छाडेको थियो । कलेजका विद्यार्थी भने सञ्चालक न्यौपानेको आरोप स्विकार्दैनन् । प्रकाश नेत्रविक्रम चन्दका छोराभन्दा पनि कलेजको विद्यार्थीका रूपमा उनी आन्दोलनमा सहभागी भएको विद्यार्थीहरूको तर्क छ । गत फागुनमा गण्डकी मेडिकल कलेज पोखराका विद्यार्थी पनि बढी शुल्क लिएको विषयमा आन्दोलित बनेका थिए । करिब ५० दिनको हडतालपछि शुल्क फिर्ता गर्ने शिक्षा मन्त्रालयमा गरिएको सहमति आन्दोलन रोकिएको थियो । गण्डकी र चितवनसहित बढी शुल्क उठाउने त्रिवि र काठमाडौं विश्वविद्यालयबाट सम्बन्धन प्राप्त कुनै पनि निजी मेडिकल कलेजले निर्णय भएको ६ महिनासम्म अतिरिक्त रकम फिर्ता गरेका छैनन् ।"
कांग्रेसद्वारा बाँके घटनाको विरोध,"काठमाडौं प्रमुख प्रतिपक्ष कांग्रेसले बाँके जिल्ला सभापति किरण कोइरालामाथि बिहीबार भएको आक्रमणलाई लिएर विरोध कार्यक्रम सार्वजनिक गरेको छ । पार्टी केन्द्रीय कार्यालयमा शुक्रबार पत्रकार सम्मेलन गर्दै प्रवक्ता विश्वप्रकाश शर्माले दोषीलाई कारबाही गर्न सरकारलाई ज्ञापन बुझाउनेदेखि धर्ना तथा प्रदर्शनका कार्यक्रम तय गरिएको बताए । काठमाडौं, ललितपुर र भक्तपुरका कांग्रेस जिल्ला सभापतिको अगुवाइमा शनिबार बिहान राजधानीमा गृहमन्त्रीमार्फत सरकारलाई ज्ञापन बुझाउने, अपराह्न माइतीघर मण्डलामा धर्ना बस्ने घोषणा गरिएको छ । पत्रकार सम्मेलनमा काठमाडौं, ललितपुर र भक्तपुरका जिल्ला सभापति क्रमशः सबुज बानियाँ, मदनबहादुर अमात्य र दुर्लभ थापालगायत उपस्थित थिए ।बाँकेमा शुक्रबार बिहानैदेखि प्रदर्शन भएको र देशका अन्य भागमा समेत विरोध सुरु भएको शर्माको भनाइ छ । शान्ति सुरक्षाको खस्किएको स्थिति र सरकार संरक्षित गुन्डागर्दीविरुद्ध सम्बन्धित निकायमा ज्ञापनपत्र दिने कार्यक्रम देशभर नै हुनेछ, उनले भने । कांग्रेसको जागरण अभियानको तेस्रो दिन बिहीबार बाँकेको खजुरा२ सीतापुरस्थित रेडक्रस हलमा कार्यक्रम चलिरहँदा नेकपासमर्थित एक हुल प्रवेश गरी आक्रमण गरेको थियो । नेकपाका खजुरा गाउँपालिका१ का अध्यक्ष सुमन मल्लको निर्देशनमा सोही वडाका थर नखुलेका सुनील, मुमबहादुर वली, निर्मल खत्रीलगायत १३१४ जनाले कार्यक्रमस्थलमा प्रवेश गरी आक्रमण गरेको कांग्रेसले जनाएको छ । उनीहरूले यो हाम्रो क्षेत्र हो, यहाँ कांग्रेसले कार्यक्रम गर्न पाउँदैन भन्दै आक्रमण गरेको कांग्रेसका प्रमुख सचेतक बालकृष्ण खाँडद्वारा जारी विज्ञप्तिमा उल्लेख छ । घटनामा सभापति कोइरालाको हात भाँचिएको छ । जागरण अभियानमा खटिएका केन्द्रीय प्रतिनिधि विद्याप्रसाद खनाललगायत दर्जनौं कार्यकर्तामाथि सुनियोजित एवं सांघातिक हमला भएको र यो राज्य प्रणालीलाई कमजोर बनाउने नियतले गरिएको कांग्रेसको आरोप छ । राजनीतिक दलको शान्तिपूर्ण कार्यक्रम बिथोलेर समाजलाई उत्तेजित बनाई प्रणालीलाई कमजोर बनाउने नियत सरकारसम्बद्ध दलबाटै हुनु विडम्बना भएको भन्दै कांग्रेसले भर्त्सना गरेको छ । यो एउटा घटना मात्रै होइन, त्यत्रो घटना भइराख्दा प्रहरी मूकदर्शक भूमिकामा देखियो, शर्माले भने । प्रहरीको भूमिकाले समेत घटनालाई सन्दिग्ध बनाएको कांग्रेसले बताएको छ । यो एउटा घटना मात्रै होइन, त्यत्रो घटना भइराख्दा प्रहरी मूकदर्शक भूमिकामा देखियो, शर्माले भने । घटनाको वस्तुस्थिति बुझ्न र कार्यक्रमलाई थप सशक्त बनाउन कांग्रेस सभापति शेरबहादुर देउवा शनिबार नेपालगन्ज जाँदै छन् । नेकपा नेतृत्वको सरकारको अलोकप्रियता भन्डाफोर हुने डरबाट नेकपाका कार्यकर्ता आक्रमणको तहमा उत्रिएको उनको आरोप छ । १५ दिनमा एक दिनबाहेक पार्टीको आन्तरिक संगठन सुदृढीकरणसँग सम्बद्ध कार्यक्रम छन् । असोज ७ गते मात्र सरकारको अलोकप्रिय कदमका ५ वटा मुद्दामा देशभरै विरोध प्रदर्शन गर्ने कार्यक्रम तय भएको थियो, उनले भने, एकै दिनको कार्यक्रमबाट सत्तारूढ दल किन यति अत्तालिएको ? कांग्रेसले यस्ता घटना नदोहोर्याई जिम्मेवार राजनीतिक दलका रूपमा प्रस्तुत हुन आग्रह गरेको छ । आक्रमणकारीहरूलाई तत्काल कडाभन्दा कडा कारबाही गर्न जोडदार माग गर्दछौं, विज्ञप्तिमा भनिएको छ । कांग्रेस संसदीय दलले पनि घटना छानबिन गर्न सरकारसँग माग गरेको छ । सुरक्षा निकाय र स्थानीय प्रशासन मौन बस्नु दुःखदायी भएको उल्लेख छ । कुनै पनि राजनीतिक दलले शान्तिपूर्ण सांगठिनक कार्यक्रम गर्न पाउने संवैधानिक अधिकारमाथि ठाडो प्रहार भएको छ, विज्ञप्तिमा उल्लेख छ, सरकार समर्थित आपराधिक समूहले घटाएको यस किसिमको अराजक घटना अत्यन्त निन्दनीय, अमानवीय, घृणित एवं गैरकानुनी कार्य हो ।"
दोषीमाथि कारबाही हुन्छ,"काठमाडौं (कास) गृहमन्त्री रामबहादुर थापाले बाँकेकी कांग्रेस सभापति किरण कोइरालामाथि नेपालगन्जमा भएको आक्रमणका दोषीमाथि कारबाही गर्ने प्रतिबद्धता जनाएका छन् । घटनामा संलग्नमध्ये ३ जना पक्राउ परेको जानकारी दिँदै उनले फरारहरूको खोजी भइरहेको बताए । प्रतिनिधिसभाको राज्य व्यवस्था तथा सुशासन समितिमा शुक्रबार भएको नागरिकता विधेयकमाथिको छलफलमा कांग्रेस सांसद डिला संग्रौलाले उक्त घटनाबारे जानकारी माग गरेपछि थापाले कारबाहीको प्रतिबद्धता जनाएका हुन् । स्थानीय रेडक्रस सभाहलमा बिहीबार कांग्रेसको जागरण कार्यक्रममा युवाको समूह प्रवेश गरी सभापति कोइरालालगायतमाथि मञ्चमै गएर कुटपिट गरेको थियो । कोइरालाको बायाँ हात भाँचिएको छ । कांग्रेसले नेकपाका कार्यकर्ताले सुनियोजित ढंगले आक्रमण गरेको दाबी गर्दै आएको छ । सांसद संग्रौलाले कुटपिट भइरहँदा कार्यक्रममा उपस्थित प्रहरी मूकदर्शक बनेको आरोप लगाइन् । मन्त्री थापाले घटना सामाजिक सञ्जालमा आएको विषयलाई लिएर भएको बताए । नेकपाका सांसद महेश्वरजंग गहतराजले दुःखद घटना भएको तर यसलाई राजनीतिक रङ नदिन आग्रह गरे । यो घटना राजनीतिसँग जोडिएको छैन, उनले भने । बैठकमा सभापति श्रेष्ठले पनि घटनाप्रति दुःख व्यक्त गरिन् । नेकपा सांसदको आपत्तिसांसद संग्रौलाले घटनाको विरोध गरेर निकालिएको प्रेस विज्ञप्ति समिति बैठकमा उपस्थित सञ्चारकर्मीलाई बाँडेपछि सत्तारूढ नेकपाका सांसदहरूले आपत्ति जनाए । यशोदा सुवेदीले कांग्रेसको पत्रकार सम्मेलन हो कि राज्य व्यवस्था समितिको बैठक ? भन्दै प्रश्न गरिन् । उक्त विज्ञप्ति कांग्रेस झन्डासहितको लेटरप्याडमा लेखिएको थियो । सुवेदीले यो काम संसदीय मर्यादाविपरीत भएको तर्क गरेपछि सभापति श्रेष्ठले संग्रौलालाई सचेत गराइन् । नेकपा सांसद कृष्णगोपाल श्रेष्ठले जे भयो, त्यसलाई विवादको विषय बनाउन नहुने धारणा राखे ।"
गृहमन्त्रीका भाइले किन भेटे कैदी ?,"काठमाडौं  फिरौती संकलनमा सक्रिय भएको अभियोगमा पक्राउ परेका गृहमन्त्री रामबहादुर थापाका भाइ नरेशले आफूले सुन्धारास्थित केन्द्रीय कारागारमा गएर समीरमान बस्नेतलाई नभेटेको भन्दै इन्कारी बयान दिएका छन् । केन्द्रीय अनुसन्धान ब्युरोसँगको बयानमा थापाले बस्नेतलाई नचिनेको दाबी गरेका छन् । केन्द्रीय कारागारको सुरक्षार्थ खटिएका इन्स्पेक्टर विपिन ओझाले भने नरेशले बस्नेतसँग जेलभित्रै भेटेको आफूले देखेको बयान दिएका छन् । ब्युरोसँगको बयानमा नरेशले फिरौती संकलन धन्दाका आठ आरोपितमध्ये तीन जनालाई चिनेको बताएका छन् । बस्नेत गत वर्ष असोज २३ मा निर्माण व्यवसायी महासंघका अध्यक्ष शरदकुमार गौचनलाई राजधानीको शान्तिनगरमा गाडीभित्रै गोली प्रहार गरी हत्या गरेको घटनाका मुख्य आरोपित हुन् । जेलभित्रै बसेर निर्माण व्यवसायी र व्यापारीसँग धम्काएर रकम असुल्ने बस्नेतको योजनामा साथ दिएको आरोपमा नरेशसहित आठ जनाको काठमाडौं जिल्ला अदालतमा बयान जारी छ । इन्कारी बयान दिए पनि इन्स्पेक्टर ओझाको पहुँचमार्फत थापाले कारागारभित्र कडा सुरक्षा घेरामा राखिएका बस्नेतलाई भेटेको अनुसन्धानले देखाएको छ । कारागारभित्रैबाट बस्नेतले आफ्नो फिरौती धन्दा चलाएको सूचनाबारे महानगरीय प्रहरी अपराध महाशाखा पनि जानकार थियो । महाशाखाले सादा पोसाकका प्रहरी खटाएर बस्नेतलाई भेट्न आउनेहरूको निगरानी राखेको थियो । बस्नेतलाई भेटेको सूचना महाशाखाले पाएको र आफूमाथि निगरानी हुन सक्ने बुझेरै नरेश एक दिन महाशाखाका एक अनुसन्धान अधिकारीलाई आफैं भेट्न पुगेका थिए । भेटमा उनले आफू जग्गाको कारोबारको सिलसिलामा बस्नेतलाई भेट्न गएको बताएका थिए । नरेशले आफू प्रहरीको कामकारबाहीलाई सहयोग गर्ने मान्छे रहेको बताउँदै नेत्रविक्रम चन्द समूहमा रहेका हतियारको कारोबार गर्ने मान्छेबारे सूचना भएको दाबी गरेर एक जनालाई भेट गराइदिन प्रहरीलाई सहजीकरण गरेका थिए । गृहमन्त्रीका भाइ नरेशलाई भेट गर्ने व्यवस्था मिलाएको भन्दै इन्स्पेक्टर ओझालाई महाशाखाले डाकेर सोधपुछ गरेको थियो । महाशाखाका एसएसपी सहकुल थापाले आफ्नै कार्यकक्षमा इन्स्पेक्टर ओझासँग घटनाबारे सोधपुछ गरेका थिए । नरेशले आफू गृहमन्त्रीको भाइ भएको र जग्गा कारोबारसम्बन्धी काम भएको बताउँदै भेट्न खोजेको कुरा उनले सुनाएका थिए । नरेशले तुलसी नामका माओवादी कार्यकर्ता बताउनेसँगै गएर बस्नेतलाई भेटेको तर भेटमा के के कुरा भयो भन्नेबारे भने आफू जानकार नभएको उनको भनाइ थियो । ओझाले ब्युरोसँग पनि बस्नेतलाई थापाले भेटेको बयान दिएका छन् । बयानको यो अंश ब्युरोले सरकारी वकिल कार्यालयमा पेस गरेको प्रतिवेदनमा पनि उल्लेख छ । बस्नेतलाई भेट गराइदिएको खुलेलगत्तै इन्स्पेक्टर ओझा केन्द्रीय कारागारबाट एक साताअघि मात्रै महानगरीय प्रहरी वृत्त कमलपोखरीमा तानिएका छन् । कारागारभन्दा अघि ओझा पुल्चोकस्थित मन्त्री क्वार्टरको सुरक्षार्थ कार्यरत थिए । त्यही बेला उनको चिनाजानी नरेशसँग भएको थियो । कान्तिपुरसँगको कुराकानीमा इन्स्पेक्टर ओझाले पुरानै चिनाजानीका आधारमा बस्नेतलाई भेट्न भन्दै थापा केन्द्रीय कारागार आएको सुनाए । उनले भने, मैले भेट्न मिल्दैन भनेको थिएँ तर पछि ड्युटीमै रहेका बेला उहाँले बस्नेतलाई भेटिरहेको देखेको थिएँ । प्रशासनबाटै अनुमति लिएर भेटेपछि मैले केही भन्ने कुरा रहेन । त्यसो त ब्युरोले गरेको बयानका क्रममा पनि नरेशले पुल्चोकस्थित मन्त्री क्वार्टरमा जाँदाआउँदा इन्स्पेक्टर ओझालाई चिनेको र आफ्नो कहिलेकाहीँ फोन सम्पर्क भइरहने बताएका छन् । स्रोतका अनुसार जेठ २ गते नरेशले बस्नेतलार्ई जेलभित्रै पुगेर भेटेका थिए । त्यही भेटपछि प्रहरी जवान वीरबल भट्टराईको सहयोगमा बस्नेतले जेलभित्रै मोबाइलको पहुँच मिलाएका थिए । त्यसलगत्तै योजनाअनुसार बस्नेतले जेठ १४ गते स्युचाटार घर भएका पवन खड्कालाई भेटेको देखिन्छ । ब्युरो स्रोतका अनुसार सुन्धारास्थित कारागारको इन्ट्री पुस्तिकामा नरेशको नाम भेटिँदैन । खड्काले बस्नेतलाई भेट गरेको प्रमाण भने इन्ट्री पुस्तिका र कारागारबाहिरको सीसीटीभी फुटेजले पनि पुष्टि गरेको छ । अनुसन्धान अधिकारीहरूका अनुसार नरेश अरू नै नामबाट जेलभित्र पुगेको अनुमान गरेका छन् । त्यसो त नक्खु कारागारमा रहेका बेला बस्नेतले आफूलाई भेट्न आएको कारागार प्रशासनलाई थाहा नहोस् भनेर जुक्ति लगाएका थिए । बस्नेतलाई भेट्न गएकाहरू अरू नै कैदीलाई भेट्ने भन्दै भित्र छिर्थे । त्यस्ता अरू कैदी बस्नेतका मान्छे हुन्थे । ती कैदीसँग एकैछिन भेटेपछि तिनैको सूचनाका आधारमा बस्नेत गएर कुरा गर्थे । बस्नेतले यही शैली केन्द्रीय कारागारमा पनि अपनाएको प्रहरीको दाबी छ । ब्युरोसँगको बयानका क्रममा नरेशले महानगरीय प्रहरी वृत्त कमलपोखरीमा थुनामा रहेका शैलेश प्रजापतिलाई भेटेको स्विकारेका छन् । बस्नेतको योजनामा जेलभित्रैबाट फिरौती संकलनको धन्दा सुरु भएपछि ब्युरोले खड्का, सुरेन नगरकोटी पक्राउ परेलगत्तै प्रजापति पक्राउ परेका थिए । तत्कालीन माओवादी केन्द्रमा आबद्ध रहेर राजनीतिसमेत गरेका प्रजापतिलाई नरेशले किन भेटेका थिए भन्ने खुलेको छैन । नरेशले बयानका क्रममा भनेका छन्, प्रतिवादी शैलेश प्रजापतिलाई अनुसन्धानका क्रममा केन्द्रीय अनुसन्धान ब्युरोले पक्राउ गरी महानगरीय प्रहरी वृत्त कमलपोखरीमा थुनामा राखिसकेको कुरा निजकी श्रीमतीबाट थाहा पाई उनलाई भेट्न प्रहरी कार्यालय कमलपोखरी गएको थिएँ ।नक्खु जेलमा रहेका बेला फिरौती संकलनमा सक्रिय रहेको थाहा पाएपछि बस्नेतलाई २०७५ असोज १५ मा मुस्ताङ कारागार सरुवा गरिएको थियो । सरुवालगत्तै बस्नेतकी पत्नी माया शेरचनले सर्वोच्च अदालतमा बन्दी प्रत्यक्षीकरणको रिट दायर गरेकी थिइन् । अदालती सुनुवाइका क्रममा उपस्थिति आवश्यक हुने भएपछि बस्नेतलाई मुस्ताङबाट काठमाडौंको केन्द्रीय कारागारमा सरुवा गरिएको थियो । त्यसलगत्तै महानगरीय प्रहरी अपराध महाशाखाले उनको गतिविधिमाथि निगरानी बढाएको थियो । कारागारभित्र रहेको गोलघरको सात कोठामध्ये एउटामा राखिएका बस्नेतलाई पत्नी र भाइलाई मात्रै भेट्न पाउने व्यवस्था मिलाइएको थियो । कडा निगरानीकै बेला नरेशले बस्नेतलाई गोलघर पुगेर भेटेका थिए । बयानका क्रममा नरेशले अर्का प्रतिवादी प्रजापतिलाई भने चिन्ने गरेको बताएका छन् । उनले भनेका छन्, शैलेश र विनोद लामासँग दुईअढाई महिना अगाडिदेखि चिनजान भएको हो । शैलेशले सञ्चालन गरेको फुड कोर्टमा खाजा नास्ता गर्न जाँदा उनीहरूसँग चिनजान भएको हो । नरेशले नगरकोटी, खड्का र प्रजापति पक्राउपछि फिरौती असुली धन्दामा आफ्नो नाम पनि मुछिएको बारे प्रजापतिकी पत्नीबाट थाहा पाएको पनि बताएका छन् । उनले भनेका छन्, शैलेश पक्राउपछि निजकी श्रीमतीले मलाई फोन गरी तपाईंको नाम पनि घटनामा संलग्न छ भनेपछि थाहा पाएको हुँ ।मानव बेचबिखन तथा ओसारपसार मुद्दामा आठ वर्ष र थुनुवा कैदी भगाएको मुद्दामा ५ वर्षको कैद सजाय भुक्तान गरिरहेका प्रवेश भन्ने मनबहादुर पुन मगरले कारागारको सुरक्षार्थ खटिएका प्रहरी जवान बीरबल भट्टराईले बस्नेतका भतिजलाई दिएको फोन बस्नेतकहाँ पुर्याएका थिए । यस्तो थियो असुली योजना ब्युरोले सरकारी वकिलको कार्यालयमा पेस गरेको मुद्दाको संक्षिप्त तथ्य शीर्षक खण्डमा उल्लिखित विवरणअनुसार निर्माण व्यवसायी महासंघका कार्यसमिति सल्लाहकार, पदाधिकारी र सदस्यहरूमध्ये करिब २५ जनाको मोबाइलमा अपरिचित नम्बरबाट धम्कीपूर्ण भाषा प्रयोग गरी फोन आएको थियो । फोनमा रकम माग्दै नदिए जे पनि गर्ने धम्की दिएपछि यो अनुसन्धान सुरु भएको थियो । प्रहरीसँगको बयानमा निर्माण व्यवसायी दीपक गौतमले आफू र अन्य निर्माण व्यवसायीलाई अपरिचित नम्बरबाट पवन खड्काले फोन सम्पर्क गरी रकम माग्ने र माग गरेको रकम उपलब्ध नगराए ज्यानमा समेत खतरा छ भन्दै धम्क्याएको बताएका छन् । ब्युरो स्रोतका अनुसार कारागारभित्र रहेका बस्नेतले झन्डै एक सय जना निर्माण व्यवसायी र व्यापारीको नाम, निजी, कार्यालय र घरको फोन नम्बर र उनीहरूको व्यापार ठेक्का विवरणसहितको कागजात नै खड्कालाई दिएका थिए । त्यही कागजात एकजना व्यक्तिमार्फत सुरेन नगरकोटी हुँदै खड्काको हातमा पुगेको र त्यहाँबाटै दुबईमा रहेको जे भनिने जावेद अनवदिनलाई उपलब्ध गराएको देखिन्छ । स्रोतका अनुसार अनुसन्धानमा प्रहरीले सुल्झाउन नसकेको अनुत्तरित प्रश्न पनि छ । जेलभीत्र रहेका कागजात बाहिर ल्याउने काममा एक जनाको संलग्नता रहेको प्रहरी अनुसन्धानले देखाएको छ । तर ती एकजना व्यक्ति को हुन् भन्नेबारे प्रहरी टुंगोमा पुगिसकेको छैन । यसरी बाहिरिएको कागजातकै आधारमा बस्नेतका मानिसले फिरौती उठाउन सुरु गरेका थिए । केही निर्माण व्यवसायीलाई भने बस्नेतका मानिसले ठेक्का रकमको तीन प्रतिशत रकम कटाएर दिनसमेत धम्की दिएका थिए । खड्काले सिटी सेन्टरमा रहेको फुडकोर्ट र रानीवनको एक क्याफेमा बारम्बार नरेशलाई भेटेको देखिन्छ । प्रत्येक भेटका कुराकानी खड्काले दुबईमा रहेका जावेदलाई फेसबुक च्याटमा जानकारी गराउँथे । खड्काले नरेशसँग भएको कुराकानी भन्दै जावेदलाई गराएको अपडेटमा फिरौती संकलनमा केही अप्ठ्यारो परे नरेशले मिलाउने भन्दै सेयर गरेको देखिन्छ । त्यस्तै कामका क्रममा केही गाह्रोसाह्रो पर्यो भने नरेशले पुलिस र प्रशासन सबैलाई मिलाउन सक्ने भन्दै उनले कुरा गरेको पाइएको छ ।"
२५ घरपरिवार पहिरोको जोखिममा,"सिन्धुपाल्चोक  पहिरोको ढिस्कोमा थोत्रो जस्तापाता हटाउँदै भाँडाकुँडा खोजिरहेका भोटेकोसी गाउँपालिकाको कोदारी चौकीडाँडाकी मुकुजा तामाङ आत्तिएकी देखिन्थिन् । अविरल वर्षात्ले बिहीबार दिउँसोबाट सीमाक्षेत्र चौकीडाँडाको माथिल्लो भूभाग विस्तारै बग्न थालेपछि उनको परिवारको सातो गएको छ । बल्लतल्ल ऋण काढेर बनाएको टहरा पनि पहिरोले पूरा बगायो, दैवले यसरी ठगेपछि के गर्नु हजुर, तामाङले रुँदै भनिन् । भासिँदै आएको माथिल्लो भूभागको पहिरोले बस्ती छोप्न थालेपछि डर लागेको उनले सुनाइन् । माथि डरलाग्दो पहिरो, तल भोटेकोसी नदी उर्लिएको सुन्दा यहाँका २५ परिवारलाई रातदिन त्रासले सताउने गर्छ । चौकीडाँडाछेउकै ५ घर दिउँसो नै पहिरोले बगाएपछि ढुक्क हुन नसकेको तल्लो चौकीडाँडा टोलका नवराज घतानीले दुखेसो गरे । हामीलाई वर्षैपिच्छै अनेक विपत्तिले खेदिरहेको छ, जहाँ गए पनि आपत् मात्रै आइलाग्छ, उनले भने । भूकम्पले एकै झड्कामा पुर्ख्यौली घर भत्काएपछि पालमा गुजारा गरिरहेका यहाँका स्थानीयलाई ०७३ मा भोटेकोसी बाढीले कटान पारेर लेखेट्यो । आफ्नो भएको जमिन बाढीले बगाएपछि अलपत्र परेका पीडित परिवार चौकीडाँडाको जग्गामा आश्रय लिएर बस्दै आएका थिए । यहाँ पनि पहिरोले बस्न नदिने भयो, कहाँ जाने ? उनले भने ।सीमाक्षेत्र तातोपानी क्षेत्रको अधिकांश गाउँभर पहिरोले समस्या ल्याएपछि सुरक्षा र उद्धार गर्नका लागि तयारी लिइरहेको सीमास्थित सुरक्षाकर्मीले जनाएका छन् । पहिरो हेर्दै तल्लो बस्तीमा आश्रय लिएर बसिरहेका ५ परिवार छिमेकीको घरमा पनि असुरक्षित भएको महसुस गर्छन् । माथिल्लो भागबाट बस्तीलाई पहिरोले छोप्दै ल्याएपछि चौकीडाँडाबासी बिचल्लीमा परेको त्यहाँका जनप्रतिनिधिले बताएका छन् । विस्थापितलाई सुरक्षित स्थानमा लगिए पनि सम्पूर्ण सुविधाको व्यवस्था गर्न नसकेको भोटेकोसी गाउँपालिकाका प्रमुख राजकुमार पौडेलले बताए । गाउँपालिका क्षेत्रभरको तथ्यांक संकलन गर्दै यही अभियानलाई अगाडि बढाएका छौं तर उनीहरूले चाहेजस्तो समाधान हुन सकेको छैन, उनले भने । तत्कालै केही सहयोगको व्यवस्था गरिए पनि विस्थापित परिवारका लागि आवश्यक सुविधा जुटाउन गाउँपालिकाको बजेट पर्याप्त नभएको उनको भनाइ छ । यसका लागि प्रदेश, केन्द्रीय सरकारले पनि चासो दिन जरुरी छ, उनले भने । विस्थापितलाई सुरक्षित स्थानमा सार्दै लालपुर्जाको प्रक्रिया भइरहेको भए पनि केही स्थानमा अन्योलता बनेको जिल्ला आयोजना कार्यान्वयन एकाई (अनुदान तथा पूर्वाधार) ले जनाएको छ । आवश्यक पहलकदमी लिएर पुनर्निर्माणलाई गति दिइरहेका छौं, कतिपय स्थानमा भने यस्ता समस्या भने अझै देखिएका छन्, जिल्ला आयोजना कार्यान्वयन एकाई (अनुदान तथा पूर्वाधार) का सुजन केसीले भने । जिल्लाभरका नौ सय १३ जना विस्थापित रहेको र दुई सय ३२ परिवारका लागि विभिन्न स्थानमा जग्गा खरिद प्रक्रिया भइसकेको उनले प्रस्ट्याए ।"
अख्तियारले थाल्यो कारबाही,"मकवानपुर नेपाल कम्युनिस्ट पार्टीको मकवानपुर जिल्ला कमिटी सदस्य बनेका पाँच शिक्षकलाई अख्तियार दुरुपयोग अनुसन्धान आयोगले कारबाही प्रक्रिया सुरु गरेको छ । शिक्षा ऐनविपरीत शिक्षकले कार्यकारिणी पदमा नियुक्ति लिएपछि आयोगको हेटौंडा कार्यालयले उनीहरूलाई कारबाहीका लागि शिक्षा विकास तथा समन्वय एकाई मकवानपुरलाई पत्र लेखेको हो । अख्तियारको पत्र पाएसँगै समन्वय एकाईले हेटौंडा२ स्थित सिद्धार्थ माविका प्रधानाध्यापक मोहनप्रसाद शर्मा, हेटौंडा१५ स्थित चुरियामाई माविका प्रधानाध्यापक विष्णु परियार, हेटौंडा१० स्थित ज्ञानदा माविकी शिक्षक पदमा पौडेल, हेटौंडा६ स्थित वंशगोपाल माविका शिक्षक तारानाथ खतिवडा र थाहा नगरपालिकास्थित इन्द्रायणी मावि आग्रा मोरियाका शिक्षक कल्याणविक्रम घलानलाई लिखित स्पष्टीकरण मागेको छ । उनीहरूले केही दिनअघि एकाईमा लिखित स्पष्टीकरण बुझाएको जिल्ला समन्वय एकाई मकवानपुरका प्रमुख लीलानाथ गौतमले जनाए । हामीले अख्तियारको पत्र पाएसँगै उहाँहरूबाट लिखित स्पष्टीकरण लिएका छौं, अब नेकपाको जिल्ला पार्टी कार्यालयमा पनि जिल्ला सदस्यको नामावली उपलब्ध गराउन पत्र काटेका छौं, नामावली आएपछि स्पष्टीकरण र जिल्ला सदस्यमा रहेको नामावलीसहितको पत्र अख्तियारमा पठाउने छौं, गौतमले भने । एक सय ४५ जना जिल्ला सदस्यमध्ये नेकपाले ५ जना शिक्षकलाई सदस्यको जिम्मेवारी दिइएको छ । शिक्षा ऐन २०२८, ९ औं संशोधनको दफा १६ ङ शिक्षक युनियन, शिक्षक तथा कर्मचारीको पदीय आचारण तथा व्यवस्थाको खण्ड ५ (छ) मा शिक्षक वा कर्मचारी राजनीतिक दलको कार्यकारिणी समितिको सदस्य रहेको पाइएमा शिक्षकलाई पदबाट हटाइने व्यवस्था छ ।"
खानीपानी महसुल ईसेवाबाट,"हेटौंडा खानेपानीको महसुल बुझाउन अब उपभोक्ताहरू हेटौंडा खानेपानी व्यवस्थापन बोर्डमा गएर लाइनमा बस्नु पर्दैन । ईसेवामार्फत् सहज ढंगले जुनसुकै स्थानबाट पनि महसुल बुझाउन सक्छन् । उपभोक्ताहरूलाई पानीको महसुल सहज ढंगले भुक्तानी गर्नगराउन हेटौंडा खानेपानी व्यवस्थापन बोर्डले शुक्रबारदेखि ईसेवा सञ्चालन गरेको छ । बोर्डले ईसेवा सञ्चालन गर्नुअघि खल्ती र ईनेट सेवा पनि सञ्चालन गरेको छ । उपभोक्ताहरूलाई सहज होस् भनेर ईसेवा सञ्चालन गरेको बोर्डका कार्यकारी निर्देशक सुदर्शन ढकालले भने, ईसेवा सञ्चालन गरेपछि उपभोक्ताहरू महसुल बुझाउन अब कार्यालयमा आएर लाइनमा बस्नु पर्दैन । हेटौंडा खानेपानी व्यवस्थापनबोर्डले आफ्नो आयव्ययलाई पारदर्शी बनाउने उद्देश्यले ईसूचना पार्टीको व्यवस्था पनि गरेको छ । मासिक रूपमा आयव्यय राखिने उक्त सूचना पार्टीको हेटौंडा उपमहानगरपालिकाका मेयर हरिबहादुर महतले शुक्रबार एक समारोहबीच उद्घाटन गरेका थिए ।"
क्रसर सञ्चालन गर्न स्थानीय तह एकमत,"हेटौंडा  मकवानपुरका स्थानीय तहका जनप्रतिनिधिहरूले क्रसर सञ्चालन गर्न एक मत देखिएका छन् । जिल्ला समन्वय समिति मकवानपुरमा बुधबार बसेको समन्वय बैठकमा उनीहरूले क्रसर सञ्चालन नहुँदा विकास निर्माणका काममा असर परेकाले नियमसंगत ढंगले क्रसर सञ्चालन गर्नुपर्ने धारणा व्यक्त गरेका हुन् । बैठकमा सहभागी स्थानीय तहका प्रमुखहरूले समृद्धिको कुरा विकाससँग जोडिएको हुनाले विकास निर्माणमा असर पर्ने खालका क्रियाकपाल हुन नहुने बताएका हुन् । स्थानीय तहको मुख्य राजस्वको स्रोतसमेत नदीजन्य तथा खानीजन्य पदार्थ भएकाले यसको व्यवस्थित प्रयोग गर्नुपर्नेमा उनीहरूले जोड दिएका छन् । प्राकृतिक स्रोतहरूको संरक्षण गर्दै भरपुर उपयोग गर्न पाउनुपर्ने बताएका छन् । विभिन्न बहानामा प्राकृतिक स्रोतसाधनको उपयोग गर्न नपाउँदा विकास निर्माणदेखि राजस्व संकलनमा समेत असर परेका विचार व्यक्त गरेका छन् । बैठकमा नेपाल सरकारका तर्फबाट विभिन्न समयमा भएका निर्णयको कार्यान्वयन नहुँदा क्रसर उद्योगहरू अस्तव्यस्त अवस्थामा सञ्चालन भएको विषयमा समेत छलफल भएको थियो ।उनीहरूले सरकारको निर्णय कार्यान्वयनमा ध्यान दिनसमेत आग्रह गरेका छन् । जनप्रतिनिधिहरूले सरकारका निर्णयको कार्यान्वयनलाई ध्यान दिएर व्यवस्थित रूपमा नदी तथा खानीजन्य पदार्थको प्रयोग गर्ने हो भने कुनै पनि समस्या नआउने बताएका छन् । बैठकमा प्रदेश३ का सार्वजनिक लेखा समितिअन्तर्गतको उपसमितिका पदाधिकारीको समेत सहभागिता रहेको थियो । उपसमितिले स्थानीय तहहरूमा राजस्व संकलनमा आएका कठिनाइ तथा परेका समस्याबारे छलफल भएको थियो । उपसमितिले राजस्व उठ्न नसक्नुको कारण तथा नदीजन्य पदार्थको उत्खनन, व्यवस्थापन तथा राजस्व बाँडफाँटका विषयमा छलफल गरेका थिए । स्थानीय तहले राजस्व बाँडफाँटको बैठकमा स्थानीय तहका प्रमुखहरूले नदी तथा खानीजन्य पदार्थको दर र दायरा प्रदेश सरकारले तोक्ने तथा स्थानीय तहले राजस्व संकलन गर्ने भएकाले यसको उपर्युक्त व्यवस्थापन हुनुपर्ने बताएका थिए । बैठकमा जिल्ला समन्वय समिति मकवानपुरका प्रमुख रघुनाथ खुलालले प्राकृतिक स्रोतको उत्खनन्मा हैन संरक्षण पनि गर्नुपर्ने बताएका थिए । प्राकृतिक स्रोतको संरक्षण, उपयोग र प्रयोगका विषयमा स्थानीय तहहरूले विशेष ध्यान दिनुपर्छ, उनले भने । जिल्ला समन्वय समिति मकवानपुरका प्रमुख खुलालको अध्यक्षतामा बसेको बैठकमा प्रदेशको लेखा समितिका सभापति न्हुच्छेनारायण श्रेष्ठ, लेखा समितिअन्तर्गतको उपसमितिका संयोजक रत्न ढकाल, सदस्यहरू दीपक निरौला, सन्तबहादुर चेपाङलगायत मकवानपुरका १० वटै स्थानीय तहका प्रमुख, उपप्रमुख, प्रमुख प्रशासकीय अधिकृतलगायत राजस्वका कर्मचारीको सहभागिता थियो ।"
भूमिगत तार बिछ्याउन कम गहिराइको खाल्डो,"चितवन भरतपुर विमानस्थलको दक्षिणपूर्वी क्षेत्रमा बिजुलीको तार भूमिगत गराउनका लागि कम गहिराइको खाल्टो खनेपछि स्थानीयहरू विरोधमा छन् । जहाजको उडान र अवतरणलाई सहज बनाउन भन्दै रन वे आडको तार भूमिगत गराउने काम सुरु भएको हो । नेपाल विद्युत् प्राधिकरण भरतपुर शाखाले दुई फिट गहिरो खाल्डो खनेर भूमिगत तार बिछ्याउने भने पनि त्यसअनुसारको खाल्डो खनेको देखिँदैन । स्थानीयका अनुसार भूमिगत तार राख्न खनेको खाल्डो एक फिटभन्दा पनि कम छ । जो जसको घर अगाडिबाट तार लगिँदै छ, उहाँहरूले गुनासो गर्नुभयो । कम गहिरो खाल्डोमा तार राख्दा पछि समस्याहरू आउन सक्ने बताउनुभयो । मैले पनि गएर हेरेँ । खाल्डो दुई फिट त छँदै छैन । खाल्डो खन्नेले अब यत्ति नै खनेर तार राख्ने बताएको थियो, युनिक टोल विकास संस्थाका अध्यक्ष श्याम गिरीले भने । नेपाल विद्युत् प्राधिकरण भरतपुर शाखाका प्रमुख सुरेशकुमार महतो तार भूमिगत गर्नका लागि दुई फिट खाल्डो खन्नुपर्ने बताउँछन् । हामीले त्यति नै गहिरो खाल्डो खन्न भनेका छौं । त्योभन्दा कम खने तार राख्न दिइने छैन, प्रमुख महतोले भने । विशेष खालको पाइपभित्र राखेर तारलाई खाल्डोमा पुरिने छ । तर स्थानीयहरूले खाल्डो थप गहिरो नबनाई जेजति खनेको हो त्यसैमा तार राख्ने तयारी सुरु भएको गुनासो गरेका छन् । तार भूमिगत गराउने काममा ४३ लाख रुपैयाँ खर्च हुने महतोले जानकारी दिए । तीन सय मिटर लम्बाइमा तार भूमिगत गराउँदै छौं । अहिले थ्रिफेज लाइन भूमिगत हुन्छ । पछि अरू पनि लाइन भूमिगत गराउने छौं ।"
वन तस्करले रूख काट्दै,"दोलखा  धार्मिक तथा पर्यटकीय महत्त्वको कालिञ्चोकमा यतिखेर हरेक दिन दैनिक दुईदेखि तीन वटा रुख काटिने गरिएको छ । कानुनविपरीत अतिक्रमण गरी ठड्याइँदै गरिएको घरटहराहरूमा ती रुखहरू प्रयोग भइरहेको स्थानीयले बताएका छन् । पछिल्लो समय तीन हजार ८ सय ४२ मिटर उचाइमा रहेको कालिञ्चोकको पश्चिमी मोहडामा रुख कटानले तीव्रता पाएको छ । यसअघि, कालिञ्चोकको टुटुवानमा रहेका सयौं रुख कटान भइसकेका छन् । दोलखाका जनप्रतिनिधि, प्रमुख जिल्ला अधिकारी, सुरक्षा निकायको स्थलगत अनुगमन गर्दै कडा सूचना जारी गरेसँग निगरानी बढाएपछि रुख कटान गर्नेहरू सिन्धुपाल्चोकतिर सरेका छन् । सिन्धपाल्चोकतर्फ कालिञ्चोक क्षेत्रमा वन विनाश अधिक भइरहेको खबर आएपछि वन कर्मचारी र सामुदायिक वन पदाधिकारीसहितले प्रतिवदेन तयार गरी अख्तियार दुरुपयोग अनुसन्धान आयोग र जिल्ला प्रशासन कार्यालयमा पठाइएको वन कार्यालय सिन्धुपाल्चोकका देवीचन्द्र पोख्रेलले बताए । उनका अनुसार विकट क्षेत्र भएकाले सुरक्षाका लागि दलबलसहित कारबाहीका लागि जान कर्मचारी अभाव छ । दैनिक सयौं मानिस कालिञ्चोक भगवती मन्दिरमा दर्शन गर्न र प्राकृतिक सुन्दरतासँग हेर्न पुग्न थालेपछि आधार शिविर कुरी र घ्याङडाँडामा अवैध संरचना थपिँदै छ । विसं ०५० सम्म चौंरी र भेडापालक एक दर्जनजति परिवार बस्दै आएको कालिञ्चोक क्षेत्रमा व्यावसायिक घरटहरा थपिन थालेपछि जंगल विनाश तीव्र भएको हो । जिल्ला समन्वय समिति प्रमुख डबल पाण्डेले दोलखा क्षेत्रमा भएको वन विनाश नियन्त्रण प्रयास गरिरहेको बताए । हाल उक्त क्षेत्रमा एक सयभन्दा बढी घरटहराहरू निर्माण भइसकेका छन् । सबै उक्त क्षेत्रका जंगल विनाश गरेर बनाइएका हुन् ।कालिञ्चोकका केही भाग गौरीशंकर संरक्षण क्षेत्रमा पनि पर्छ । उक्त क्षेत्रको वन विनाशको क्रम रोक्न र कारबाही गर्ने कार्यमा संरक्षण क्षेत्रले पनि पहल थालेको छ । संरक्षण क्षेत्र प्रमुख सत्यनारायण साहका अनुसार वन विनाश गर्नेलाई कारबाही गरिएको छ । कालिञ्चोक गाउँपालिका अध्यक्ष विनकुमार थामीले वन जोगाउन र अतिक्रमण रोक्न पालिकाले योजना बनाइरहेको बताए ।तर, सिन्धुपाल्चोकको पूर्वी भेगमा कोल्टे परेर बसेको त्रिपुरा सुन्दरी गाउँपालिका चोकटी क्षेत्रमा तीव्र वन विनाश भइरहेको बारे गाउँपालिका अनभिज्ञ छ । सिन्धुपाल्चोकस्थित त्रिपुरासुन्दरी गाउँपालिका अध्यक्ष भूपेन्द्र श्रेष्ठ उक्त क्षेत्रमा पछिल्लो समय वन विनाशबारे आफू अनभिज्ञ रहेको बताए । त्यसो हो भने अनुगमन समिति बनाउँछु, वन कार्यालयमा जानकारी गराउँछु, उनले भने । एक स्थानीयका अनुसार पछिल्ला दुई महिनामा उक्त क्षेत्रमा पाँच हजार रुख काटिएका छन् ।"
कुमारी यात्रामा झुम्यो वसन्तपुर,"काठमाडौं  यःसिं उठाएको दिनदेखि वसन्तपुरमा इन्द्रजात्राको रौनक सुरु भएको छ । इन्द्रजात्रा सुरु भएको चौथो दिन कुमारी रथयात्रा गरिने भएकाले यो दिन विशेष उत्सवमय हुन्छ । शुक्रबार वसन्तपुर क्षेत्रको तल्लो टोलमा कुमारी रथयात्रा गराएपछि राति राष्ट्रप्रमुखले कुमारी दर्शन गर्ने परम्परा छ । यही परम्पराअनुसार राष्ट्रपति विद्यादेवी भण्डारीले वसन्तपुर गद्दीबैठकबाट कुमारी दर्शन गरिन् । कुमारीघरमा बस्ने कुमारी जुनसुकै दिन निस्कन नपाउने परम्परा छ । वर्षमा १३ पटक मात्र बाहिर निकालिन्छ । त्यसमध्ये इन्द्रजात्राको बेलामा विशेष महत्त्वको साथ बाहिर निकालिन्छ । भाद्र द्वादशी तिथिबाट आश्विन चौथी तिथिसम्म मनाइने इन्द्रजात्राको अवसरमा तीनपटक कुमारी बाहिर निकालिने परम्परा रहेको इन्द्रजात्रा व्यवस्थापन समितिका अध्यक्ष गौतम शाक्य बताउँछन् । राजकीय सम्मानका साथ भाद्र शुक्ल पक्षको चतुर्दशी, पूर्णिमा र आश्विन कृष्ण पक्षको चौथी तिथिमा रथयात्रा चलाइन्छ । टोलबासीले आफ्नो राष्ट्रिय जीवित देवी कुमारीको दर्शन गरून् भन्ने उद्देश्यले टोलटोलमा रथयात्रा गर्ने परम्परा रहेको हो । शुक्रबार वसन्तपुरबाट सुरु भएको रथयात्रा तल्लो टोल घुमाइयो । तल्लो टोलमा वसन्तपुर, मरु, चिकंमुगल, जैसीदेवल, ब्रम्हटोल, ह्युमत, कोहिटी, भीमसेनस्थान, मरु हुँदैन वसन्तपुर आएर टुंगिन्छ । भोलिपल्ट माथिल्लो टोलमा रथयात्रा हुन्छ । माथिल्लो टोलको पनि परम्परादेखि चल्दै आएको रुट हुन्छ । वसन्तपुरबाट निकालेर प्याफल, यट्खा, नरदेवी, तेंगल, न्ह्योखा, न्हेकतला, असन, मच्छिन्द्रबहाल, इन्द्रचोक, मखन, हनुमानढोका हुँदै फेरि वसन्तपुरमै ल्याइन्छ । सप्ताहव्यापी कुमारी पूजामा के हुन्छ ? सैनिक बाजा, प्रहरीको बाजा, पञ्चैबाजा बजाइन्छ । कुमारीको दायाँबायाँ जीवित गणेश र जीवित भैरव राखिन्छ । सप्ताहव्यापी रूपमा गरिने पूजाविधि फरकफरक हुन्छ । भाद्र शुक्ल एकादशीको दिन निमन्त्रणा पूजा हुन्छ । यो दिन बिहान कुमारी, गणेश र भैरवमा सप्ताहव्यापी कार्यक्रमकका लागि सरकारले निम्ता चढाउने परम्परा छ । पञ्चबुद्धको मूल पुरोहितले बौद्धधर्म विधिअनुसार कुमारीलाई सगुन, शृंगार सामान र पोसाक चढाउँछन् । जीवित देवता गणेश र भैरवलाई पनि यही दिन निमन्त्रणा चढाउने परम्परा छ । जीवित देवी कुमारी कुमारीघरमा राखिएको छ भने गणेश र भैरवचाहिँ आफ्नै घरमा बस्दै आएका छन् । कुमारीलाई पञ्चबुद्धको मूल पुरोहितले र गणेश, भैरवलाई अन्य पुराहितले निम्ता चढाउने परम्परा छ । कुमारीका लागि ६ गजको कपडा चढाइन्छ । गणेश र भैरवलाई चाहिँ गुल मण्ड नाम गरेको विशेष पोसाक चढाउने परम्परा छ । भाद्र द्वादशी तिथिमा गर्ने अर्को पूजा विधि छ । यसलाई नेपालभाषामा मह्री ब्वयेगु भनिन्छ । यस दिन साँझ कुमारी, गणेश र भैरवमा सांस्कृति रोटी चढाउने कार्यक्रम हुन्छ । रोटी विशेष तरिकाले बनाइएको हुन्छ । कुमारी परम्पराबारे अध्ययन गरेकी दुर्गा शाक्यका अनुसार २६ प्रकारका रोटी चढाइन्छ । त्यो दिन कुमारीलाई दस पाउको अष्टमंगल ८ थान चढाइन्छ । गणेश र भैरवलाई भने अष्टमंगल चढाइँदैन । दस पाउको मठ कुमारीलाई २ थान र गणेश र भैरवलाई ११ थान चढाइन्छ । चार पाउको मठ, दुई पाउको मठ, दस पाउको ऐंठा, तीन पाउको ऐंठा, डेढ पाउको ऐठा, दस पाउको जोपस्ता, तीन पाउको जोपस्ता, डेढ पाउको जोपस्ता कुमारी, भैरव र गणेशलाई नै चढाइन्छ । त्यसैगरी दस पाउको कल्ले मह्री, दुई पाउको कल्ले मह्री, ६ पाउको ठू मह्री, ६ पाउको खाजा थान, दुई पाउको खाजा, ५ पाउको फिनी, ६ पाउको मिठाइ, दुई पाउको मिठाई, ६ पाउको गणेश भोग, एक धार्नी मकैको कछुवा (भाले), एक धार्नी मकैको कटहर (पोथी), पञ्च पकवान मह्री चढाउनुपर्छ । रिकापीमा मसला पनि चढाउने परम्परा छ । कुमारीलाई ३२ रिकापी र भैरव, गणेशलाई ५५ रिकापी मसला चढाउने परम्परा छ । त्रयोदशीमा गरिने पूजालाई नेपाल भाषामा वलँ भ्वय् भनिन्छ । कुमारीको रथयात्रामा संलग्न हुने सबैलाई कुमारी घर बोलाइन्छ यो पूजामा । भोज खुवाइन्छ । भोज खर्च गुठीले व्यहोर्छ । भोज खाने, खुवाउने कार्यलाई नै वलँ भ्वय् भनिन्छ, शाक्य भन्छिन् । यही दिन तलेजु भवानीका पुजारीको घरमा पनि भोज खाने चलन छ । तलेजुका पुजारी नेवार समुदायभित्रका कर्मचार्य हुन् । चतुर्दशी तिथिमा गरिने पूजालाई क्वः नेयाः भनिन्छ । यो दिन रथयात्रा गराउने दिन हो । तल्लो टोलमा रथ यात्रा गराउने भएकाले यो दिनलाई क्वः नेयाः भनिएको हो । यो दिन कुमारीको आगम कोठामा गोप्य पूजा हुन्छ । पूजा बौद्ध परम्पराअनुसार गरिन्छ । पूजा पञ्चबुद्ध पुरोहितले गर्छन् । यो पूजा सकिएपछि जीवित देवता गणेश र भैरवलाई कुमारी घर ल्याइन्छ । कुमारी चोकबाट कुमारी श्रीखण्ड मूल श्रीविहार हुँदै रथ भएको ठाउँसम्म पैदल ल्याउने चलन छ । रथमा विराजमान भएपछि बलि पूजा हुन्छ । रथको अगाडि हुने घःमाः मा भेडाको बलि दिने चलन छ । बलिपूजा भएपछि राष्ट्रप्रमुखले प्रसाद ग्रहण गर्छन् । भेटी चढाउँछन् । त्यसपछि रथयात्रा सुरु हुन्छ । राजसंस्था हुँदा राजाले यो विधि पूरा गर्थे । राजतन्त्रको अन्त्य भएपछि राष्ट्रपतिले राजाले गर्दै आएको यो परम्परलाई निरन्तरता दिएका छन् । कुमारीको रथ चलाउने पनि आफ्नै विधि छ । यसको अगुवाइ पञ्चबुद्धका पुरोहित, सेनाको बाजा, प्रहरीको बाजा र पञ्चैबाजाले गरिन्छ । कुमारीको रथ पछाडि शार्दुल जंगको पल्टन हुन्छ । बाजागाजासहित सहरको परिक्रमा हुन्छ । रथ वसन्तपुरमा आएपछि देवीको पूजा गरी समय्बजी चढाउने र प्रसाद खाने चलन छ । पूर्णिमा तिथिमा हुने कार्यक्रमलाई थःने याः भनिन्छ । यो दिन माथिल्लो टोलमा रथयात्रा गरिन्छ । तल्लो टोल र माथिल्लो टोलमा रथयात्रा सकिएपछि आश्विन प्रतिपदा तिथिमा गाईदान पूजा हुन्छ । कुमारीघर अगाडिको डबलीमा तीनवटा मउडापमा कर्माचार्य र ब्राम्हणबाट गाइदान गर्ने चलान छ । गाईदान सकिएपछि भोलिपल्ट गणचक्र पूजा हुन्छ । यो पूजामा कानफट्टा जोगीबाट कुमारीको खाली रथमा बलि पूजा गर्ने परम्परा छ । गणचक्र पूजा भएको भोलिपल्ट नानीचा यात्रा हुन्छ । सप्ताहव्यापी कार्यक्रमको समापनको दिनमा हुने रथयात्रा हो नानीचा । प्याफल, नरदेवी, किलागल, भेडासिं, इन्द्रचोक, मखन हुँदै वसन्तपुरस्थित गद्दी बैठकअगाडि रथ विर्सजन हुन्छ । रथयात्रा सकिएपछि कुमारी, भैरव र गणेशलाई लसकुस (स्वागत) गरिन्छ । अनि कुमारीलाई कुमारी घरमा रहेको आसनमा विराजमान गराइन्छ । भक्तजन कुमारीबाट टीका थाप्न आउँछन् । यही दिन यः सिं पनि ढालिन्छ । इन्द्रजात्रा विधिवत् रूपमा सम्पन्न हुन्छ । रथायात्रामा कोको सहभागी हुन्छन् ? व्यवस्थापन समितिमा संयोजक शाक्यका अनुसार नेवार समुदायभित्रका विभिन्न २९ गुठी छन् इन्द्रजात्रा सञ्चालन गर्ने । ती सबै जातिको अलगअलग काम हुन्छन् । लाखेको व्यवस्थापन गर्ने बेग्लै गुठी छ । पुलुकिसि व्यवस्थापन अर्कै गुठीले गर्छ । कुमारीको रथ व्यवस्थापन गर्ने काममा पञ्चबुद्ध, राजाको खड्ग समाउने व्यक्ति, कुमारीको खड्ग समाउने व्यक्ति, सिकर्मी, नकर्मी, पुई ज्यापूहरू, नायः (महानाइके), म्हे नायः, लायकू साःमी, यंगल साःमी र चित्रकार सहभागी हुन्छन् । रथयात्राको साथमा विभिन्न भेषभूषामा पञ्चबुद्ध रहेका हुन्छन् । ५ जना बौद्ध पुरोहितको समूहलाई पञ्चबुद्ध भन्ने गरिन्छ । राजाको खड्ग लिएको व्यक्ति तीनवटै रथयात्रामा कुमारीको रथमा बस्छन् । रथ सुरु हुनु अघि र रथ विसर्जन भएपछि कुमारीलाई भन्दा अगाडि खड्गको पूजा गरिन्छ । कुमारीको खड्ग समाउने व्यक्तिचाहिँ दुई जना हुन्छन् । रथको काठसम्बन्धी सम्पूर्ण कामको जिम्मा सिकर्मीको हुन्छ । स्थापित थरका व्यक्तिले कुमारीको रथको गजुरमा पता चढाउने काम गर्छन् । नकर्मीले रथमा कुनै खराबी आएमा मर्मत गर्ने काम गर्छन् । पुई नाइकले कुमारीको पाउ भुइँमा नपरोस् भनेर सेतो कपडा ओछ्याउँदै जाने काम गर्छन् । ब्रम्हटोलका महर्जन ज्यापू पनि रथयात्राका महत्त्वपूर्ण वर्ग हुन् । यो जातिको काम कुमारी सानो खटमा विराजमान हुँदा बोक्ने हो । कुमारीको रथ ग्यारेजबाट बाहिर निकाल्ने, रथयात्रा सकेपछि भित्र थन्क्याउने, रथ तान्ने डोरी तयार गर्ने, वसन्तपुरमा कुमारीको इनार सफा गर्नेजस्ता काम गर्छन् । नायः (महानाइके) को काम रथ कहाँ, कसरी लैजाने भनेर निर्देशन दिने हो । उनीहरू रथको अगाडि बसेर होस्ते, हैसे भनिराखेका हुन्छन् । नायः दुई जना हुन्छन् । म्हे नायः को काम कुमारीको अगाडि बत्ती बालेर जाने हो । लाय्कु साःमीको काम वसन्तपुरमा रथ रहुन्जेल इला राख्ने हो । इला भनेको झल्लर मठको ठूलो कपडा हो । उनीहरूको अर्को काम रथको दायाँबायाँ खम्बा उठाउने पनि हो । इन्द्रजात्रा अवधिभर काठैकाठले बनाइएको पालामा बत्ती बाल्ने पनि हो । इन्द्रजात्रा अवधिभर यसलाई गद्दी बैठकको अगाडि विशेष रूपमा राखिएको हुन्छ । यंगल साःमीको कामचाहिँ रथलाई बलियो गरी बेत बाँसले कस्नु हो । यंगाल टोलका मानन्धर जातिले गर्छन् यो काम । तीनवटै रथलाई यसरी कस्नु उनीहरूको काम हो । चित्रकारको कामचाहिँ कुमारी, गणेश र भैरवको रथमा रहेको घःमाः मा रहेका रथको पांग्रामा विभिन्न रंगको चित्र कोर्नु हो । धेरै जाति सहभागी हुने रमाइलो पर्व हो इन्द्रजात्रा, संस्कृतिविद् यज्ञमानपति वज्राचार्य भन्छन्, कालो, अँध्यारो र जंगली महिनाको रूपमा चिनेने गुँला महिना सकिनासाथ आउँछ इन्द्रजात्रा । यसले सबैमा खुसीको सञ्चार गराउँछ । वातावरण उमंग बनाइदिन्छ ।"
सडक चौडा गर्न सकिन्न,"काठमाडौं काठमाडौं उपत्यकामा विस्तारका क्रममा रहेका सडकमध्ये कुनैमा पनि चौडाइ बढाउन नसकिएपछि उपलब्ध चौडाइमै काम गरेरै सम्पन्न गर्ने योजना अघि बढाइएको छ । सरकारले चार वर्ष पहिले काठमाडौं उपत्यकाका १० सडकमा विस्तारको काम सुरु गरेकामा अहिलेसम्म एउटा पनि सम्पन्न भएको छैन । सडक यही अवस्थामा रहँदा स्थानीयवासी, यात्रु, चालक सबै हैरान छन् भने ठेकेदार कम्पनीले पनि लामो समयसम्म ठेक्का राख्न नचाहेको सडक विभागले जनाएको छ । मापदण्डअनुसार सडक निर्माण हुँदा चार लेन सडक, फुटपाथ, ढललगायत ठेक्का सम्झौतामा उल्लेख भए पनि उपलब्ध चौडाइमा काम भएका यी कुरा नहुने सडक विभागले जनाएको छ । कम चौडाइका सडक मापदण्डअनुसार चौडा बढाएर निर्माण गर्न कतैबाट पनि सहयोग नभएको विभागका प्रवक्ता शिवहरि सापकोटाले बताए । उनका अनुसार जसरी पनि चाँडो काम अघि बढाउन निर्माण व्यवसायीले पनि विभागलाई दबाब दिइरहेका छन् । विस्तारका क्रममा रहेका सडकमध्ये त्रिपुरेश्वरनागढुंगा र चाबहिलसाँखुमा मात्रै सरकारले उपलब्ध चौडाइमा काम गर्ने निर्णय गरेको थियो । यिनै दुई सडकमा पनि काम सम्पन्न भएको छैन भने बाँकी सात स्थानका सडकमा निर्माण ठप्प छ । चार वर्ष पहिले ठेक्का सम्झौता हुँदाभन्दा अहिले निर्माण सामग्री, ज्यालालगायतमा वृद्धि भएकाले ठेकेदारले उही बजेटमा काम गराउन नसकिने उनले बताए । उनले भने, यो चार वर्षमा बजार भाउ झन्डै दोब्बर भइसकेको छ । विस्तारका क्रममा रहेका सडकमध्ये अधिकांशमा सडकमा २२ मिटर वा त्योभन्दा बढी मापदण्डका रहेका छन् । काठमाडौं उपत्यका सडक विस्तार आयोजनाले मापदण्डअनुसार नै ठेक्का सम्झौता गरे पनि त्यो कायम नहुँदा त्यसको आधा वा त्योभन्दा कम चौडाइमा सडक निर्माण गर्नुपर्ने अवस्था रहेको प्रवक्ता सापकोटाले जनाए । ठेक्का सम्झौता हुँदाको समयमा निर्माणाधीन सडकमा कतिपय स्थानमा चौडाइ उपलब्ध थियो भने पुराना बस्तीमा चौडाइ कम थियो । पहिले चौडाइ उपलब्ध भएका स्थानमा समेत अहिले विभिन्न खालका समस्या आइरहेको उनले बताए । भने, अहिले पूरै सडकमा नै चौडाइ बढाउन सकिने अवस्था छैन ।विस्तारका क्रममा रहेका सडकमा चिह्न लगाउने, सडक खाली गर्ने र निर्माण गर्ने काम फरकफरक निकायको हो । विस्तारित सडकमा चिह्न लगाउने काम जिल्ला प्रशासन कार्यालयको हो भने सडक मापदण्डअनुसार खाली गराउने जिम्मेवारी काठमाडौं उपत्यका विकास प्राधिकरणको हो । सडकमा चिह्न लगाएको वर्षौं बित्दा पनि साइट खाली नहुँदा काम अघि बढाउन नसकिएको प्रवक्ता सापकोटाले बताए । सडकमा चौडा बढाउन नहुने भन्दै सडक छेउका घरधनीले एकीकृत रूपमा आन्दोलन गरिरहेका छन् । उनीहरूले सडक विस्तारका नाममा आफूलाई विस्थापित गर्न नहुने भन्दै दिएको रिट निवेदनमा सर्वोच्च अदालतले पनि सडक विस्तार अघि नबढाउन अन्तरिम आदेश दिएको थियो । सडकको अधिकार क्षेत्रमा व्यक्तिलाई मुआब्जा दिएर निर्माण गर्न नसकिने प्रवक्ता सापकोटाले बताए । उनका अनुसार अहिले देशैभर भइरहेका निर्माणमा कतै पनि मुआब्जा दिएर निर्माण भएका होइनन् । उनले, भोलि सबै ठाउँका जनता मुआब्जा नभई काम गर्न नदिने अवस्था आउन नदिन बेलैमा सजग हुनुपर्छ । सडकको मापदण्डअनुसार खाली गराएपछि मात्रै ठेक्का लगाउनुपर्ने भए पनि पहिले सडक निर्माणका लागि ठेक्का सम्झौता गरेर पछि सडक खाली गराउन लागिएकाले समस्या आएको काठमाडौं उपत्यका सडक विस्तार आयोजनाले जनाएको छ । सडकमा मापदण्डअनुसार खाली गराउने एउटा निकाय र निर्माण गर्ने अर्को निकाय भएको र एकापसमा पर्याप्त समन्वय नभएको योजनामा कार्यरत इन्जिनियर विश्वविजयलाल श्रेष्ठले बताए । सडकमा रहेका खानेपानीढलविद्युत् पोललगायतका संरचना हटाउनु पनि सडक निर्माणमा चुनौतीको विषय बनेको छ । उनले भने, पटकपटक भन्दा पनि संरचना हटाउन चासो नदेखाएकाले हामी आफैंले यो काम पनि गरिरहेका छौं । विस्तारका क्रममा रहेका अधिकांश स्थानका सडकमा खाल्डाखुल्डी हुँदा यात्रु र चालक हैरान छन् । यी सडकमा पटकपटक दुर्घटनासमेत भइरहेको छ । सातदोबाटोचापागाउँ सडकमा स्थानीयवासीले एक सातासम्म सडक अवरुद्ध गरेर चाँडो मर्मत र कालोपत्र गर्न सरकारलाई दबाब दिएका थिए ।"
ठेचोमा इन्द्र गुठी सुचारु,"ललितपुर  ठेचोमा २६ वर्षपछि इन्द्र गुठी पुनः सुचारु भएको छ । गुठी लिंगोमा राखिएको मूर्ति ०५० मा चोरी भएसँगै र अर्को विविध कारणले ०६६ मा बन्द भएको थियो । ठेचोबासी मिलेर आफ्नै खर्चमा इन्द्र गुठी कोष खडा गरी पुनः सञ्चालनमा ल्याएका हुन् । गुठीमा २३ जना सदस्य छन् ।इन्द्र गुठी ठेचोका गुठियार रत्नमान माली भन्छन्, गत वर्ष इन्द्रजात्रा जेनतेन सञ्चालन गरेका थियौं । यस वर्ष नयाँ लिंगो बनाएर व्यवस्थित ढंगबाट सुचारु गरेका छौं । इन्द्र गुठीका अनुसार एकपटक जात्रा सञ्चालन गर्न कम्तीमा ५० हजार रुपैयाँ खर्च लाग्छ । खर्च जुटाउन प्रत्येक गुठियारले वार्षिक २ हजार रुपैयाँ कोषमा जम्मा गर्ने नियम बनाइएको छ । हालसम्म कोषमा ८५ हजार रुपैयाँ जम्मा भइसकेको स्थानीय इन्द्र गुठियार माली बताउँछन् । परम्पराअनुसार माली जातिद्वारा सञ्चालित गुठीमा महर्जन सदस्य हुन पाइँदैन । तर, यस परम्परालाई तोडेर ठेचोका वडाध्यक्ष जगतबहादुर महर्जन पनि इन्द्र गुठीमा सदस्य बनेका छन् । हुनमान ढोका दरबार क्षेत्रमा भाद्रशुक्ल द्वादशीमा लिंगो ठड्याइन्छ । ठेचोमा एकादशीका दिन लिंगो ठड्याउने परम्परा छ । ठेचोमा ठड्याइएको लिंगोका काठ ईश्वर मालीले उपलब्ध गराएका हुन् भने त्यसमा कलाकृति काजीबाबु मालीले दिएका छन् ।"
घिसिङको बयान लिइयो,"ललितपुर कलेज पढ्ने एक किशोरीमाथि यौन दुव्यवहार गरेको आरोपमा पक्राउ परेका पूर्वसांसद योगेन्द्र घिसिङसँग प्रहरीले शुक्रबार पनि बयान लिएको छ । घिसिङले सोमबार भैंसेपाटीरत्नपार्क चल्ने सार्वजनिक यातायातमा दिउँसो सँगै बसेकी किशोरीमाथि यौन दुर्व्यवहार गरेको आरोपमा प्रहरीले प्रक्राउ गरेको थियो । प्रहरीले उनलाई अभद्र व्यवहारअन्तर्गत मुद्दा दर्ता गरी बयान लिएको हो । सोही दिन उनलाई जिल्ला प्रशासन कार्यालय ललितपुरबाट ७ दिनको म्याद थप गरी अनुसन्धानका लागि थुनामा राखेको छ ।महानगरीय प्रहरी परिसर जावलाखेलका प्रवक्ता एसपी दुर्गा सिंहले बयान लिने काम भइरहेको बताइन् । यो बयान सकेर जिल्ला प्रशासन कार्यालयमा पेस गर्छौं, उनले भनिन्, नसकेमा फेरि म्याद थप गरी अनुसन्धान गरिने छ । उनले अनुसन्धानका क्रममा रहेकाले सबै कुरा सार्वजनिक गर्न नमिल्ने बताइन् । घिसिङ तत्कालीन माओवादी केन्द्रका तर्फबाट समानुपतिक सभासद थिए । पार्टीले घिसिङलाई साधारण सदस्यमा समेत नरहने गरी कारबाही गरिसकेको छ । ललितपुर परिसरका एक प्रहरीका अनुसार घिसिङले बसमा दुर्व्यवहार गरेपछि छात्राले प्रतिकार गरेकी थिइन् । यात्रुले प्रहरीलाई खबर गरे, ती प्रहरीले भने, अनि उनी भागेपछि यात्रुहरूले समातेर प्रहरी नआउन्नजेलसम्म बसमा राखेका थिए । उनको घर ललितपुरको कोन्ज्योसोम गाउँपालिका संखु हो ।"
डान्स बारमा आगलागी,"काठमाडौं काठमाडौं महानगरपालिका२६ सात घुम्तीस्थित रञ्जन न्यौपानेको डान्स बारमा विद्युत् चुहिएर शुक्रबार आगलागी भएको छ । आगलागीबाट डान्स बारको झन्डै दुई लाख ३५ हजार बराबरको धनमाल जलेर नष्ट भएको नेपाल प्रहरीका सहप्रवक्ता उमेशराज जोशीले जानकारी दिए । विद्युत् चुहिएर आगलागी भएको प्रहरीले जनाएको छ । यसैबीच, काठमाडौंबाट अपहरणमा परेका व्यक्तिलाई सकुशल उद्धार गरी अपहरणमा संलग्न चार जनालाई पक्राउ गर्न सफल भएको प्रहरीले जनाएको छ । त्रिभुवन अन्तर्राष्ट्रिय विमानस्थल अगाडिबाट पोखराकी एल्ली गुरुङलाई बिहीबार अपहरण गरी दुई लाख ५० हजार फिरौती रकम माग गर्ने चार जनालाई राति नै पक्राउ गर्न सफल भएको सहप्रवक्ता जोशीले बताए । पक्राउ पर्नेमा नुवाकोटका मिलन राई, काभ्रेका विनेश पहरी, सिन्धुपाल्चोकका दिनेश लामा र काठमाडौंका सुशील उप्रेती छन् । उनीहरूले गुरुङलाई अपहरण गरी हङ्गेरी फुड ल्यान्ड एन्ड क्याफेमा पुर्याएर फिरौती मागेका थिए । उक्त सूचना आउनेबित्तिकै महानगरीय प्रहरी वृत्त कालिमाटीबाट खटिएको प्रहरीले पक्राउ गरेको र घटनाका विषयमा अनुसन्धान भइरहेको जनाइएको छ ।"
सिद्धपोखरीमा दीपावली,"भक्तपुर भक्तपुरको इन्द्र दह (सिद्घपोखरी) मा दीपावलीसहित मेला लागेको छ । शुक्रबार बिहानैदेखि पूजाआजा गरी मेला लगेको इन्द्र दहमा इन्द्रजात्राको साँझ भक्तपुर नगरपालिका खौमास्थित इन्द्रायणी द्यो छेंबाट बाजागाजासहित इन्द्र देवताको मूर्तिलाई खटमा राखेर नगर परिक्रमा गरी इन्द्र दहमा पुर्याएपछि मेला सुरु भएको हो । भाद्र शुक्ल चतुर्थीको साँझ दीपावली गरी मध्यरातिसम्म मेला लाग्ने र भाद्र शुक्ल पूर्णिमाको दिन बिहानैबाट स्नान गरी इन्द्रको पूजा गर्ने दर्शनार्थीको घुइँचो लाग्ने गर्दछ । पूर्णिमाको दिन मेला लाग्ने र साँझ इन्द्र देवताको मूर्तिलाई खटमा राखी यात्रा गर्दै द्यों छेमा भित्र्याएपछि मेला सम्पन्न हुने परम्परा रहेको स्थानीयले बताए । नेपाल सम्वत् २१८ मा शक्तिशाली युवराजको रूपमा चिनिएका इन्द्रदेवले आफ्नो नाममा उपत्यकाकै ठूलो पोखरी निर्माण गराएका कारण यो पोखरीको नाम इन्द्र दह रहन गएको इतिहासविद् पुरुषोत्तमलोचन श्रेष्ठले बताए । इन्द्रलाई वर्षा र युद्धको देवताको रूपमा मानिने चलन छ, उनले भने, भगवान् कृष्ण र इन्द्रको द्वन्द्वमा कृष्ण जनताको पक्षमा रहेको तथा इन्द्र राजाको पक्षमा रहेको देखाएको छ । कृष्णदेखि रिसाएका इन्द्रले जनतालाई दुःख दिन ठूलो असिना, पानी पारेपछि कृष्णले गोवर्द्धन पहाड औंलाले उठाएर जनताको रक्षा गरेको दिनको सम्झनामा इन्द्र दहमा मेला लाग्ने उनी बताउँछन् ।"
इन्द्र दहमा ढोलक,"काठमाडौं चन्द्रागिरि नगरपालिका१ स्थित इन्द्र दहमा करिब दुई दशकपछि विशेष बाजागाजासहित हनुमानढोकादेखि ढोलक लगिदै छ । काठमाडौंको वसन्तपुरमा शुक्रबार इन्द्रजात्रा गरिएपछि करिब २ सयजनाको टोलीले ढोलक दहको आसपास क्षेत्रमा पुर्याउने व्यवस्था गरिएको वडा नं १ (दहचोक) का वडाध्यक्ष राजेन्द्र केसीले बताए । विगतमा ढोलक लैजाने परम्परा रहेकामा करिब दुई दशकसम्म विभिन्न कारणले त्यसलाई निरन्तरता दिन सकिएको थिएन । यस वर्ष ढोलक लैजाने प्रतिनिधिलाई उक्त वडाले स्वागत गरी त्यहाँको वस्तुस्थितिबारे जानकारी गराउने छ । लामो समयको अन्तरालपछि भित्र्याउन लागिएको ढोलकलाई सांस्कृतिक रूपमा महत्त्वका साथ हेरिएको छ । शनिबार लाग्ने चौथो इन्द्रदह पर्यटन महोत्सव का लागि तयारी पूरा भएको छ । चौथो इन्द्र दह पर्यटन महोत्सव आयोजक समितिले प्रत्येक वर्ष भाद्र शुक्ल पूर्णिमाका दिन इन्द्र दह स्नानका लागि काठमाडौं तथा त्यस आसपास क्षेत्रबाट आउने भक्तजनका सहजताका लागि लाइन व्यवस्थापन, मेला व्यवस्थित रूपमा सञ्चालन गर्न स्थानीय जनप्रतिनिधि, सुरक्षाकर्मीसहित करिब १५० स्वयंसेवकको व्यवस्था गरेको जनाएको छ । बिहानैदेखि स्नान तथा दर्शनका लागि करिब २५ हजार भक्तजनले मेला भर्ने अनुमान गरिएको छ । कुनै पनि भक्तजन आकस्मिक रूपमा बिरामी भएमा सामान्य उपचारका लागि शिविर तथा एम्बुलेन्सको व्यवस्था गरिएको छ । उनले मेला व्यवस्थापनका लागि वडा कार्यालयले दुई लाख उपलब्ध गराएको बताए । इन्द्र, इन्द्रायणी तथा नारायणको मन्दिर रहेको यस परिसरमा वासुकी नागको ढुंगासमेत देख्न सकिन्छ । दृश्यावलोकन स्तम्भ, बहुउद्देश्यीय भवनलगायत पूर्वाधार निर्माण सुरु भइरहेको छ । इन्द्र दहको परिसर करिब २ सय रोपनीको क्षेत्रफलमा फैलिएको छ । नागार्जुन र चन्द्रागिरि डाँडाको मध्यभागमा दहचोकको अग्लो थुम्कोमा रहेको दहमा पौराणिककालमा देवताका राजा इन्द्रले स्नान गरी स्वर्ग गएको जनविश्वास छ । यस स्थानमा मेला भर्ने तथा स्नान गरेमा पारिवारिक सुख, शान्ति तथा मोक्ष मिल्ने जनविश्वास छ । समुद्री सतहबाट करिब ६ हजार फिटको उचाइमा अवस्थित उक्त डाँडालाई स्वर्ग सोपान अर्थात् स्वर्ग जाने भर्याङका रूपमा स्थानीयवासीले लिएका छन् । महोत्सवमा सहभागी पर्यटकलाई यस क्षेत्रका धार्मिक तथा अन्य पर्यटकीय महत्त्वबारे जानकारी दिइने आयोजकले जनाएको छ ।"
लाइब्रेरी ब्लुज,"पृथ्वीनारायण शाहले राज्य विस्तार गरी कान्तिपुरलाई राजधानी बनाएपछि बसन्तपुर दरबारमा लिखित सामग्रीको संकलन जोगाड गरिदिएका थिए । त्यो नै आधुनिक नेपाल राज्यको पुस्तकालय संकलनको प्राचीन रूप थियो । यिनै सामग्रीको लथालिंग अवस्था देखेर १८६९ मा राजा गिर्वाणयुद्धले टहलुवाको व्यवस्था गरे । सनदपत्र जारी गरी केदारनाथ नामका पण्डितलाई पुस्तकालय रेखदेखको जिम्मामात्र लगाएनन्, सरसफाइ र उज्यालो प्रकाशका लागि थप कर्मचारी र दीयो बाल्दा लाग्ने तेलको लागि रकम छुट्याइदिए । राजा आफैंले आफ्ना ज्ञानले त्यति गर्नसक्ने ल्याकत राख्दैनथे । तर तत्कालीन दरबारिया पण्डितमध्ये कसैको उक्साहटमा गरिएको यो काम नेपालको आधुनिक पुस्तकालय विकास इतिहासमा आधिकारिक दिन भएर रह्यो । पुस्तकालयले खेलेको भूमिका ज्यादा उद्घाटित हुने गरेको छ । सार्वजनिकसामुदायिक पुस्तकालय सुरु हुँदै ती राजनीतिक उद्देश्यले अभिप्रेरित थिए भन्न सकिन्छ । लक्ष्मीप्रसाद देवकोटा लगायतले काठमाडौंमा सुरु गर्नथालेको पुस्तकालय सरस्वती प्रतिनिधि उदाहरणमात्र हो । यस्ता पुस्तकालय गाउँगाउँमा खुल्ने र सञ्चालन हुने क्रम बाक्लिएको थियो । सार्वजनिक पुस्तकालय अभियानको उद्देश्य तत्कालीन व्यवस्था विरोधी नै हो । साहित्यिक गतिविधि पनि पुस्तकालयका आडमा रहेर त्यस समय प्रशस्त गरिन्थे । दलीय राजनीतिको गुञ्जायस नहुने राणाशासनमा पुस्तकालय चलाउनुका दुःख साधारण थिएनन् । तर पनि जनसमुदाय बादलभित्र चाँदीको घेरा खोज्ने प्रयासमा प्रजातन्त्र प्राप्तिका लागि उपलब्ध सबै किसिमका जोखिम मोल्न तयार थियो । पुस्तकालयहरू पूर्ण व्यवस्थित नहुनु र सञ्चालकहरूले नै पुस्तक हिनामिना वा व्यक्तिगत संकलनमा लगेका प्रशस्त उदाहरण छन् । कुनै उद्देश्यले प्रेरित व्यक्ति वा समूहले उक्त उद्देश्य आंशिक वा पूर्णरूपमा पूर्ति गरेपछि पुस्तकालय बिर्सेका इतिहास नेपालमै पनि धेरै पुराना भइसकेका छैनन् । तिनमा काम गर्ने कोही व्यावसायिक व्यक्ति हुँदो हो त उसले पुस्तकालयको अवसान रोक्न पक्कै पहल गर्ने थियो । राजनीतिक व्यक्तित्व समाजमा रहुन्जेल समुदायसँग घुलमिल हुन सामुदायिक पुस्तकालयको अभियन्ता भएको र राजनीतिक पद प्राप्तिपछि पुस्तकालयप्रति बेखबर बन्नु नौलो कुरा होइन । १८६९ मा संस्थागत रूप लिएको पुस्तकालयका जनशक्ति स्वदेशमै तयार गर्न त्रिवि खुलेको ३९ वर्षपछि मात्र सम्भव भयो । त्रिविको आफ्नै पुस्तकालयका लागि आवश्यक जनशक्ति पनि मुख्यतः भारत र थोरैमात्र भारत बाहेकका मुलुकमा तयार हुन्थे । त्रिविले २०५५ सालमा एकवर्षे पुस्तकालय विज्ञानको स्नातक सुरु गरेपछि भने नेपालका लागि नेपालमै जनशक्ति उत्पादन र खपत हुनथालेको हो । २०५९ सालमा १ वर्षे कार्यक्रम हटाएर २ वर्षे स्नातकोत्तर कार्यक्रम सुरुसँगै उच्चशिक्षा लिन नेपाली विद्यार्थी विदेश जान छाडे । पुस्तकालय विज्ञानको पढाइ हुनथालेपछि मुख्यतः दुइटा दुःख हटेका छन् भने थप दुई दुःख थपिएका छन् । हटेका दुःख विश्वविद्यालयले देशमा भएका पुस्तकालय संकलन हेरेर सोही अनुरुपको पाठ्यक्रम लागू गर्ने र जनशक्ति उत्पादनको अवसर पायो । यता भएको जागिर आफूसँगै राखेर काठमाडौंमा बसेर विद्यार्थीले पढ्न पाए । थपिएका दुःख पनि विश्वविद्यालय र विद्यार्थीकै भागमा परे । विश्वविद्यालयले जनशक्ति उत्पादनका नाममा भएकै कर्मचारी जनशक्ति पनि शिक्षकका रूपमा विभागतिर पठाउनाले तत्कालीन पुस्तकालयले थप जनशक्तिको अभाव खेपे । भारत गएर पुस्तकालय विज्ञानको डिग्री ल्याउने विद्यार्थीले कीर्तिपुरमै रहेर पढ्नुपर्ने भयो । नयाँ विषय, उस्तै जार्गन र व्यावहारिक कक्षाभार बढी भएकाले विद्यार्थीका लागि पुस्तकालय विज्ञानको डिग्री रहरभन्दा बढी बाध्यता हुनगयो । नेपालमै पुस्तकालय विज्ञानको पढाइ सुरु भएपछि बिरलै विद्यार्थी भारतीय विश्वविद्यालय खोज्दै त्यता जान्छन् । हिजोआज त्यता जानेको उद्देश्य सहज प्रमाणपत्रको खोजी रहन्छ, यो त्यस्ता विद्यार्थीको तेस्रो दुःख हो । व्यावसायिक दुःख प्राविधिक जनशक्ति अभाव सम्भवतः पुस्तकालय क्षेत्रको सबैभन्दा ठूलो दुःख हो । प्रविधिको चरम विकासमा दौडन थालेका पुस्तकालय पाठक र पुस्तकालयकर्मीबीच आजको माग सूचना लेनदेन मात्र होइन । सामग्रीको खोजी, प्राप्ति, व्यवस्थापन, वितरण र संरक्षण आजभन्दा भोलि प्रतिस्पर्धी भइरहेको छ । लेखकले विशेष अधिकार कपिराइट संरक्षण खोज्ने र पाठकले सूचनाको हक खोज्ने कुरासँगै राखेर काम गर्नुपर्ने बाध्यतामा पुस्तकालयकर्मी छन् । सामग्रीको बढीमा कति फोटोकपी गर्न मिल्ने र कतिभन्दा बढी लेखकको सम्मानमा अडिग रहने स्पष्ट कानुनी व्यवस्था नभएको अवस्थामा काम गर्नुको दुःख पुस्तकालयकर्मीसँग छ । सीमित स्रोत र पाठकको असीमित चाहनालाई तालमेल गर्न नसक्ने पुस्तकालयकर्मी व्यक्तिगत कुण्ठाको भारीले थिचिइरहेको यथार्थ हाम्रासामु छ । विश्वविद्यालयमा हुने गतिविधिका कारणमात्र होइन, पुस्तकालयमा हुने गतिविधिमै पुस्तकालयकर्मी थुनिएको अवस्था पुस्तकालय क्षेत्रको विद्यमान अवस्था हो । २०१६ सालमा खुलेको पहिलो विश्वविद्यालय त्रिवि र यसका आंगिक क्याम्पसमा हालसम्म जम्मा एकजना सचिव सरहको विशिष्ट दरबन्दी छ । ३ जना सहसचिवस्तरीय दरबन्दीका लागि त्रिविका ६१ बढी आंगिक क्याम्पस, विभिन्न कार्यालय, अनुसन्धान केन्द्र, अस्पताल लगायतका जनशक्ति सेवारत भेटिन्छन् । प्राविधिक पद भए पनि तिनको सेवासुविधा विश्वविद्यालयमा अन्य सामान्य कर्मचारीको जस्तै छ । सरकारी पुस्तकालयमा यो अवस्था दयनीय छ । संघीय मन्त्रालयमा बसेर देशैभरिको नेतृत्व गर्ने जनशक्ति बढीमा उपसचिव सरहको मात्र व्यवस्था छ । तीनवटा नेपाल सरकारका पुस्तकालयमा काम गर्ने जनशक्ति उपसचिवभन्दा माथिल्लो कहिल्यै हुन नपाउने दुःखले थिचिएर यी पदमा कार्यरत छन् । पुस्तकालय विज्ञानको उच्चशिक्षा हासिल गर्ने र व्यवसायको भर नभएकाले विदेशिनेको संख्या पनि पछिल्लो समय बढेको छ । २० जना पढाउने विश्वविद्यालयको केन्द्रीय विभागले अब्बल विद्यार्थी आकर्षित र अवसरका कुनै योजना पस्कनसकेको देखिँदैन । पुस्तकालय तथा सूचना विज्ञान केन्द्रीय विभाग २०७३ मा भएको विज्ञापन र नियुक्तिमा त्रिवि सेवा आयोगको सिकार भइसकेको हो । पुस्तकालय दिवस नयाँ दुःख पुस्तकालय तथा सूचना विज्ञान विभागमा अध्ययन गर्ने विद्यार्थीको समूहले काठमाडौंमा काम गर्ने पुस्तकालयकर्मीसँग पुस्तकालय दिवस मनाउने विषयमा छलफल २०६४ सालको अन्तिम महिनातिर थालेको थियो । पुस्तकालय तथा सूचना विज्ञान विद्यार्थी संघ (लिसा) का आलाकाँचा कुरा सुन्न तत्कालीन अधिकांश पुस्तकालयकर्मी राजी थिएनन् । विद्यार्थी चाहन्थे, व्यापक पैरवीको सुरुवात होस् र पुस्तकालय दिवस देशव्यापी बनोस्, तर उनीहरूले पहिलो चरणमा पेसाकर्मीलाई मनाउनुपर्ने थियो । नेपाल पुस्तकालय संघका तत्कालीन अध्यक्षले विद्यार्थीको समूहलाई आफूले थालेको अध्ययन सक्न र व्यावसायिक बन्न चुनौती दिएका थिए । विद्यार्थीकै पहलमा गठन भएको समितिका इतिहासविद् दिनेशराज पन्तले भदौ १५ को मिति पुस्तकालय दिवस हुनसक्ने कुरा ऐतिहासिक तथ्यका आधारमा उपयक्त ठहर्याइदिए । राजा गिर्वाणयुद्ध शाहले विसं १८६९ मा बसन्तपुर दरबारमा रहेका पुस्तक व्यवस्थापनका लागि जारी गरेको सनदपत्रको मिति नै पुस्तकालय दिवस मनाउन उपयक्त ठहर्याइयो । पुस्तकालय दिवस मनाउने निर्णय त भयो, तर विद्यार्थी मात्रले पुस्तकालय दिवस व्यापक हुन्थेन । उनै पुस्तकालय संघका चुनौती दिने तत्कालीन अध्यक्षलाई संयोजक बनाएर २०६५ सालमा पहिलो पुस्तकालय दिवस मनाइयो । तर आजभोलि पुस्तकालय दिवस शिक्षा मन्त्रालयको कोठामा बन्द अवस्थामा सञ्चालन भएको देखिन्छ । शिक्षा मन्त्रालयले गरेका कार्यक्रममा अमूक गैरसरकारी संस्था च्यापेर पुस्तकालय सेवीलाई छुट्याउँदैमा दिवसको औचित्य धराप परिसकेको दृश्य आजभोलि देखिन थालिसक्यो । सरोकारवाला बिनाको पुस्तकालय दिवस मनाउँदैमा शिक्षा मन्त्रालय सफल भएको मानिने छैन । एनजीओ र तिनका खल्तीबाट ल्याइएका व्यक्ति संस्था पुरस्कृत हुँदैमा पुस्तकालय पैरवी पुरा हुने भए व्यवसायीकरणको आवश्यकता पर्ने थिएन । पाँचौं पुस्तकालय दिवसबाट यो कार्यक्रम शिक्षा मन्त्रालय मातहत ल्याउन विद्यार्थीहरू सफल भएपछि उनीहरूले काँध थापेर हिँड्नैपर्ने आवश्यकता सकियो । आज पुस्तकालय दिवसका कार्यक्रम हरेक जिल्ला र विद्यालयस्तरसम्म पुगेका छन् । कतिपयलाई आफूले नारा बनाउन, आफ्ना मान्छेलाई सम्मान गराउन, कार्यक्रम गरेको देखाउने दुःख यद्यपि छँदैछ । तर तत्कालीन विद्यार्थी संघमा काम गरेकाहरूलाई भने आनन्द लागेको देखिन्छ । उनीहरूलाई पनि दुःख त छ, तर त्यो पुस्तकालयको काममा मात्र सीमित देखिन्छ । तिनका दुःख पुस्तकालयको धुलोले छोप्दै होला । एनजीओकरण, यसको प्रयोग, दुरुपयोग र सार्वजनिक पुस्तकालयको प्रयास ६ दशकको हाराहारीमा सार्वजनिक पुस्तकालय खोल्ने संस्था विश्वविद्यालयको डिग्री लिएको व्यक्ति संस्थामा नल्याउन विधान संशोधनका अनवरत सिलसिला चलाउँछ भने उसका दुःख कति होलान् ? व्यवसायीकरणमा सिन्को नभाँच्नेका हातमा सार्वजनिक पुस्तकालय पुगेकोमा कसलाई दुःख ? यहाँ छ, पुस्तकालय व्लुज ! कस्तो व्यावसायिकता निर्माण हुँदैछ ?लेखक त्रिभुवन विश्वविद्यालयमा पुस्तकालय व्यवस्थापकको रूपमा कार्यरत छन् ।"
साहित्य गंगा,"अन्त्यमा जहाँ गंगाप्रसादको सशरीर उपस्थिति हुने गर्छ, त्यहाँ जमुनाप्रसादहरू नहुने प्रश्नै छैन । यिनीहरू आआफ्ना एक थान विशेष पुच्छरसहित गंगाप्रसाद वरिपरि नित्यनिरन्तर परिक्रमा गरिरहेका हुन्छन् । यही यिनीहरूको एकलौटी कामकर्तव्य हो भने पनि फरक पर्दैन । यसरी गंगाप्रसादका पछि पुच्छर हल्लाउँदाहल्लाउँदै जमुनाप्रसादहरू शनैः शनैः गंगाप्रसाद हुने दिशातर्फ अग्रसर भइरहेका हुन्छन् र एकदिन साँच्चिकै जमुनाप्रसादबाट नेपाली साहित्यको गंगाप्रसादमा परिणत हुने गर्छन् । अर्थात् प्रज्ञाहीनतामा अब्बल साहित्यकार गंगाप्रसाद ।"
सिकाइ उपलब्धिका चुनौती,"कारणऔपचारिक सिकाइमा कमजोरी हुनुका विविध कारण हुनसक्छन् । तीमध्ये केही कारण यस प्रकार छन् । १ व्यस्तता : शिक्षाविद विद्यानाथ कोइरालाका अनुसार विद्यार्थी पढाइमा कमजोर हुनुको कारण बेवास्ते आमाबाबु, नियन्त्रणमुखी विद्यालय प्रणाली र उन्मुिक्त खोज्ने प्रवृत्तिका केटाकेटी हुन् । यी तीनबीच तालमेल ल्याउनसके बालबच्चाको सिकाइ क्षमतामा वा रुचिमा परिवर्तन गर्न सकिन्छ । शिक्षाविद कोइरालाले भनेजस्तै आमाबाबुको व्यस्तता केटाकेटी निराश पार्ने पहिलो कारण बनेको देखिन्छ । हरेकजसो परिवारका आमाबाबु कमाइ गर्न गएका हुन्छन् । छोराछोरी घरमा आउँदा उनीहरू घरमा हुँदैनन् । छोराछोरी माथिको निगरानी कम हुने बित्तिकै उनीहरूको मनोमानी बढ्दै जान्छ । २ गलत सोचाइ : आमाबाबु घरमै भए पनि कतिपय परिवारमा छोरीछोरालाई समय दिनु जरुरी ठान्दैनन् । पैसाको बिटो तेर्स्याएर पढ्न पठाएकै छ, अरु के गर्नुपर्यो भन्ने मान्यता हुन्छ । छोराछोरीको पढाइलाई पैसासँग तुलना गरेर समस्या समाधान हुँदैन । कतिपय परिवारमा नियन्त्रणमुखी अवधारणा पनि छ । हिजोको जस्तो धेरै दाजुभाइ, दिदीबहिनीको जमातमा हुर्किन नपाएको एक्लो बच्चालाई बाबुआमाले पनि उसको रुचिमैत्री व्यवहार गरेन भने ऊ साँच्चिकै एक्लिँंदै जान्छ । अनि उसले बाबुआमालाई शत्रु देख्न थाल्छ ।३ घरायसी क्रियाकलाप : कतिपय अभिभावक आफै पनि मोबाइल वा टीभीको किरो हुन्छन् । यस्ता किराले भनेको कुरा उनीहरूका छोरीछोराले सुन्ने कुरै भएन । गृहकार्य किन नगरेको भन्यो भने तपाईंलाई मोबाइल हेर्न मनलाग्छ, हामीलाई चाहिँ लाग्दैन भनिहाल्छन् । उनीहरूसँग रेडिमेड जवाफ हुन्छ ।४ पारिवारिक कलह : घरपरिवारमा श्रीमानश्रीमती बीचको कलह अहिलेको समाजको अभिन्न दिनचर्या भइसकेको छ । जुन घरमा लैंगिक विभेदजन्य झैझगडा बढी हुन्छ, त्यो घरका बालबच्चा यसै पनि पीडित हुन्छन् । बाबुआमाको झगडाबाट छोराछोरीले कस्तो संस्कार सिक्छन् ? मेरा आमाबाबु खराबै हुन् भन्ने कुरा मनमा गढेको हुन्छ, जसबाट छुट्कारा पाउन वैकल्पिक मार्ग खोज्छन् । कतिपय अवस्थामा आमा वा बाबुमध्ये एउटाको पक्ष लिने र अर्कोलाई घृणा गर्ने अवस्था पनि सिर्जना हुनसक्छ ।५ साथीभाइको संगत : साथीभाइको संगतले पनि बालबच्चाको सिकाइ प्रक्रियामा सकारात्मक वा नकारात्मक प्रभाव पार्छ । पढ्ने साथीको संगतमा रहेका केटाकेटीले कालान्तरमा आफ्नो सिकाइलाई सकारात्मक बाटोतिर हिँडाउन सक्छन् । उनीहरूको आनीबानीमा पनि त्यस्तै खालको परिवर्तन देखिन सक्छ । कतिपय अवस्थामा त राम्रो पढाइमा राम्रो गर्दै गएका केटाकेटी पनि गलत बाटो समातेका साथी सर्कलमा परेर बाटो परिवर्तन गर्न पुग्छन् । ६ पढेर के हुन्छ भन्ने मानसिकता : अहिलेको समयमा पठित बेरोजगारहरू टन्नै छन् । हरेक घरपरिवारमा उच्चशिक्षा हासिल गरेका व्यक्तिसमेत प्रमाणपत्र दराजमा थन्क्याएर अनेकतिर बाँच्नका लागि अनेकतिर भौंतारिनुपरेको सत्य हाम्रै समाजमा देखिएको छ । यसले गर्दा हाम्रा बच्चाहरूले पनि पढाइमा आफ्नो भविष्य नदेखेका हुनसक्छन् । पढेर के हुन्छ र ? फलानो त्यत्तिकै छ । के खान पढ्नुपर्यो भन्ने सोचाइ आउने गर्छ । यस्ता सोचाइलाई चिर्न पढेर के हुँदैन र भन्ने अनुभूति दिलाउन सक्नुपर्छ । यसका लागि सैद्धान्तिकको साथै व्यावहारिक शिक्षालाई महत्त्व दिनुपर्छ । समाधानशिक्षाविद विद्यानाथ कोइरालाका अनुसार हाम्रो शिक्षा प्रणाली व्यावहारिक, केही लचिलो र पारिवारिक प्रणाली केटाकेटीमैत्री हुने हो भने सी प्लस वा अव्यावहारिक भनिएका केटाकेटीहरू पनि त्यति ठूलो समस्या होइनन् । त्यसको लागि विद्यालय वा अविभावक दुबैले केही प्रयत्न गर्नुपर्छ ।प्रविधिमा आधारित गृहकार्य : अहिलेका किशोरीकिशोरलाई पढाइभन्दा प्यारो लाग्ने धेरै साधन विकास भइसकेका छन् । तीमध्ये मोबाइल वा टीभी प्रमुख हुन् । मोबाइल नभइकन अहिलेका केटाकेटी टिक्नै सक्दैनन् । प्रविधिको युगमा यो अपरिहार्य पनि भइसकेको छ । मोबाइलबाट पनि उनीहरूले धेरै ज्ञान हासिल गरिरहेका हुन्छन् । यदि कुनै विद्यार्थी मोबाइलमै बढी रुचि राख्छ, गेम खेल्छ वा कार्टुन हेर्छ भने उसलाई त्यसैबारे गृहकार्य दिए कसो होला ?वास्तविक पात्रबारे : गृहकार्य दिन सकिने अर्को सन्दर्भ उनीहरूलाई मनपर्ने, उनीहरूलाई साह्रै जाती वा आदर्श लाग्ने वास्तविक जीवनका पात्रको बारेमा लेख्न दिने र ती पात्रका कुनकुन कुराबाट उनीहरू प्रभावित भएका हुन्, सो उल्लेख गर्न लगाउने । यसो गर्दा उनीहरूभित्र दबिएर बसेका कुण्ठा विस्तारै प्रकट हुन्छ । घरायसी कामबारे : गृहकार्य दिन सकिने अर्को विषय हो, घरायसी कामबारे खोजखाज गरेर लेख्ने । जुन विद्यार्थीलाई किताब पल्टाउनै मनलाग्दैन, उसलाई त्यही किताब पढ भनेर विवश बनाउनुभन्दा घरमा आमाले खाना कसरी पकाउनु हुँदोरहेछ, केके सामान चाहिँदो रहेछ, पकाउन कतिबेर लाग्ने रहेछ, कति मात्राको खाद्य सामग्री चाहिने रहेछ, सबै उतार्ने खालको परियोजना कार्य गर्न दिए हुन्छ । करेसाबारी छ भने त्यतातिर केके पाइन्छ सोधखोज गर्न लगाए हुन्छ । अलि उमेर पुगेका विद्यार्थीलाई घरमा खाना पकाउने गृहकार्य दिए हुन्छ । सिरकको खोल नाप्ने, तन्नाको साइज नाप्ने, घरका सामान सफा गर्ने वा टल्काउने उपाय पत्ता लगाउने, खाद्य भण्डारण तरिका बुझ्ने आदि । यस्तो गृहकार्य दिँदा छात्र र छात्रा दुबैलाई सकेसम्म एकै प्रकारको कार्य दिन सकिन्छ, जसले गर्दा छोरी र छोरा बीचको लैंगिक खाडल पुरिन मद्दत गर्छ । यसो गर्दा बाबुआमा पनि छोराछोरीसँग सम्मिलित हुन पाउँछन् । घरको काम पनि सघाइन्छ । सानाबाट ठूलाले सिक्ने : बाबुआमा तथा शिक्षकशिक्षिकाले छोराछोरी वा विद्यार्थीबाट सिक्ने बानीको विकास गरेमा विद्यार्थीमा आत्मजागरुकताको विकास हुन्छ । सानाले सिकेका कुरालाई महत्त्व दिने हो र सिक्न खोज्ने हो भने पुस्ता बीचको दूरी कम हुन्छ । कम्तीमा पनि हप्ताको एकपटक सानाले जानेका प्रविधि, पढाइ, उनीहरूले भोगेका अनुभव सुन्ने र आफू सानो हुँदाको अनुभव उनीहरूलाई पनि सुनाउने गरे केटीकेटाहरू निकै खुसी हुन्छन् । व्यावहारिक गतिविधि सम्बन्धी : व्यावहारिक जीवनमा उपयोगी हुने विद्युतीय साधनहरू, बिजुलीका बल्बहरू फेर्ने, पानीधाराका पाइपहरू मर्मत गर्ने, मोबाइल र ल्यापटप मर्मत गर्ने, बेसिनमा जमेको पानी पाइपबाट निकास गराउने, कुहिने र नकुहिने फोहोर छुट्याउने, गमला वा करेसाबारीमा तरकारी खेती गर्ने, तरकारी केलाउने, सर्टको टाँक सिलाउने, प्रेसर कुकरहरू मर्मत गर्ने, इमर्जेन्सी फोनकल संकलन गर्ने लगायतका काम विद्यालयले परियोजना कार्य अन्तर्गत गराउन सक्छ, जसले गर्दा विद्यार्थीहरूले दैनिक जीवनमा आइपर्ने समस्या समाधान गर्न सक्छन् । यसले उनीहरूमा व्यावहारिक ज्ञानको आत्मविश्वास बढ्छ ।घुमघामको वातावरण : घरमा पनि बाबुआमाले आफ्ना बालबच्चालाई फरकफरक स्थानमा घुमाउन लैजान सक्छन् । यसो गर्दा बालबच्चामा नयाँपन आउँछ र पढ्ने स्फुर्ती पनि बढ्छ । घुमेका ठाउँबारे लेख्न वा चित्र बनाउन लगाउन पनि सकिन्छ । उनीहरूले गरेका ससाना कुरालाई पनि ताली बजाइदिने, स्यावास भन्ने, उनीहरूलाई खान मनलागेका खानेकुरा, लाउने कुरा किनिदिने, घरायसी समस्याबारे अवगत गराउने गर्नाले पनि कालान्तरमा केटाकेटीहरू सकारात्मक सिकाइतर्फ अग्रसर हुन सक्छन् ।"
चीन उदयको अन्तर्य,"नयाँ शीतयुद्ध ? हो, चीन र अमेरिकाबीच अहिले व्यापार र प्रविधिको विषयलाई लिएर नयाँ शीतयुद्ध चलिरहेको छ । पहिलेको जस्तो यो शीतयुद्ध वैचारिक छैन । दोस्रो विश्वयुद्धपछि पुँजीवादी अमेरिका र साम्यवादी सोभियत संघबीच चलेको शीतयुद्धले सन् १९६२ मा क्युबा मिसाइल संकटको बेला विश्व ध्वस्त हुने भय थियो । तर त्यो टर्यो । के अमेरिका र चीनबीच पनि त्यस्तै संकट आउन सक्छ ? अहिले प्रविधि र व्यापारमा देखिएको द्वन्द्वपछि सैन्य तनावको रूपमा पनि प्रकट हुनसक्छ भनेर अन्तर्राष्ट्रिय मामलाका जानकारहरू बताउँदैछन् । अहिले जापान र दक्षिण कोरियामा सैन्य अखडा राखेर प्रशान्त शक्ति बनेको छ, अमेरिका । सन् २०३० सम्म अमेरिकाको समकक्षी शक्ति हुने लक्ष्य चीनले राखेको छ । यदि यसो भयो भने विश्व व्यवस्थाको अवस्था के हुन्छ ? के विश्वशक्ति एसियातर्फ सरेर अमेरिकायुरोप क्षयतर्फ जाने छ ? अहिलेको यो पेचिलो प्रश्न हो । अमेरिकी भूराजनीतिका विशेषज्ञ रोवर्ट काप्लानका अनुसार विश्व राजनीतिमा विचारधाराको युद्धपश्चात भूराजनीति फर्किएको छ । भनिन्छ, उन्नाइसौं शताब्दी बेलायतको थियो । २० औं शताब्दी अमेरिकाको भयो । र एसियाको उदय एक्काइसौं शताब्दीमा विशेष गरेर चीनलाई केन्द्रमा राखेर हुनेछ भनी अर्का विद्वान पराग खन्ना बताउँछन् । दोस्रो विश्वयुद्धपछि अमेरिकालाई जसरी सोभियत संघले चुनौती दिएको थियो । अहिले त्यस्तै चुनौती चीनले दिनथालेको छ । पात्र र समय परिवर्तन भएका छन् । घटना त्यस्तै छ । सन् १६४८ मा स्थापित पश्चिमा केन्द्रित र त्यसपछि विकसित वेष्टफेलियन विश्व प्रणाली अहिले असान्दर्भिक र अपूरो हुँदै गएको छ । उदारवादको जन्मभूमि युरोपमै अहिले प्रज्ञातन्त्र कमजोर देखिएको छ । ब्रेक्जिटसँगै युरोपीयन युनियन सङ्कटमा फँसेको छ । जातिवाद, लोकप्रियतावाद र आप्रवासी घृणा संसारको नाइके मानिएको अमेरिकाको राष्ट्रपति डोनाल्ड ट्रम्पका बोलीवचनमै देखिन्छ । पश्चिम अघिल्लो शीतयुद्ध जस्तो एकजुट छैन । उनीहरू आत्मकेन्द्रित भइरहेका छन् । सन् १९७२ मा राष्ट्रपति रिचर्ड निक्सनले चीनको भ्रमण गरेपछि भएको सम्बन्ध सुधारबाट उत्साहित चीनले विगत ५० वर्षमा आश्चर्यजनक उपलब्धिहरू हासिल गरेको छ । तत्कालीन राष्ट्रिय सुरक्षा सल्लाहकार हेनरी किसिन्जरबाट भएको यस पहलबाट आफू साम्यवादी हुँदाहुँदै तत्कालीन सोभियत संघ गठबन्धनमा नजाने सहमतिपछि अमेरिकासँग चीनको सम्बन्ध कायम भएको थियो । यो पिङपङ कूटनीतिपश्चात अन्तर्मुखी चीनले पश्चिमसँग प्रविधि र व्यापारमार्फत आफ्नो सुधार कार्यक्रम अगाडि बढायो । देङको चिनियाँ चरित्रको समाजवादसँंगै शास्त्रीय साम्यवाद त्यागी राज्य पुँजीवाद लागू गरेर विगतका दशकमा चीनले ७० कडोर जनतालाई गरिबीबाट मुक्त तुल्यायो । आधा औद्योगिकीकरण गर्यो । अब ऊ विज्ञान र प्रविधिको क्षेत्रमा अमेरिकासँग प्रतिस्पर्धा गर्दैछ । हरेक वर्ष हुने सैन्य खर्च अमेरिकाभन्दा चीनको कम छ । तत्कालमा चीन कसैसँंग पनि युद्ध चाहँदैन । तर हार्वर्ड विश्वविद्यालयका प्राध्यापक ग्राहम एलिसनले स्थापित शक्तिलाई उदाउँदो शक्तिले चुनौती दिनथालेपछि त्यहाँ स्वतः युद्ध हुने सिद्धान्त थुसिडेडिस ट्रापको अविष्कार गरेका छन् । प्राचीन ग्रीकका इतिहासकार थुसिडेडिसले कसरी एथेन्स र स्पाटा स्थापित र उदाउँदो शक्ति हुँदा युद्धमा गए भन्ने उदाहरण पेस गरेका छन् । त्यसरी स्थापित शक्ति अमेरिका र उदाउँदो शक्ति चीनबीच पनि त्यस्तै युद्ध हुने संकेत उनले गरेका छन् । पहिलो र दोस्रो विश्वयुद्धपछि संसारमा ठूला द्वन्द्व भएका छैनन् । तर त्यस्तो द्वन्द्व यी दुई राष्ट्रबीच हुनसक्ने अनेकौं सम्भावना छन् । अन्तर्राष्ट्रिय रणनीतिक मामलाका केही जानकारहरू अमेरिकालाई चीनले युद्धबिना विस्थापित गर्न नसक्ने मत राख्छन् । चिनियाँहरू भने आफ्नो राष्ट्रको उदय दोस्रो विश्वयुद्धताका भएको जर्मनी र जापानको जस्तो हिंसात्मक नहुने बताउँदै आएका छन् । बेलायतबाट विश्व व्यवस्था सन् १९४५ मा हातमा लिएको अमेरिका त्यति सजिलै यो नेतृत्व अरुलाई सुम्पन चाहँदैन । सन्तुलन मिलाउन अहिले उसको नजर भारत, जापान, दक्षिण कोरिया र अष्ट्रेलियामाथि छ । यी राष्ट्रहरूलाई एक गरेर इन्डो प्यासिफिक रणनीति अन्तर्गत चीनलाई रोक्न चाहन्छ । तर चीन भने बेल्ट र रोड अभियानमार्फत एसिया, युरोप र अफ्रिकामा आफ्नो प्रभाव बढाउन लागिपरेको छ । यी दुई योजनाले अमेरिका र चीनलाई आमनेसामने बनाएका छन् । सात दशकसम्म विश्वको नेतृत्व लिएको अमेरिका अहिले पनि संसारको सबैभन्दा ठूलो र शक्तिशाली सैन्यशक्ति हो । तर आज संसारमा उसलाई चुनौती दिने शक्ति हरेक क्षेत्रमा चीन नै हो । करिब १ अर्ब ४० करोड जनसंख्या र १४ राष्ट्रहरू रूस, मध्यएसिया, पूर्वी र दक्षिण एसियासँग सिमाना गाँसिएको चीनको शक्तिमा भूगोलको आफ्नै रणनीतिक महत्त्व छ । यदि चीन विश्वको नेता बन्न चाहन्छ भने उसको त्यो अधिकार भएको सिङ्गापुरका नेता ली क्वान युले बताएका थिए । तर उपनिवेश, साम्राज्य र विश्वव्यापीकरणमार्फत जसरी युरोपीकरण र अमेरिकीकरण विगत चार सय वर्षमा भयो त्यस्तो चिनियाँकरण हुन असम्भव देखिन्छ । किनकि चीनको कुन्फुसियाली संस्कृति र एक पार्टी शासन व्यवस्था विश्वका अरु राष्ट्रहरूलाई नसुहाउने हुनसक्छ । नयाँ शीतयुद्ध भनिए पनि आजको चीन सोभियत संघजस्तो होइन । चीनको मनोविज्ञान के छ भने ऊ आफूलाई ५ हजार वर्षदेखिको शक्ति मान्दछ । आफू संसारको केन्द्रमा रहेको मध्य अधिराज्यको ग्रन्थि उसमा छ । चीनमा अहिले राष्ट्रवादको भावना बढ्दो छ । चिनियाँ शासकहरू आफ्नो राष्ट्रलाई महान बनाउने अभिव्यक्ति दिन्छन् । देङले आफ्नो शक्ति लुकाउ भन्थे, तर आजको चीन आफ्नो शक्ति प्रदर्शन गर्ने र त्यससँग खेल्ने अवस्था छ । चार सय वर्षयता विश्वलाई विकास र आधुनिकीकरण गरिरहेको पश्चिमको अन्त्य त्यति सजिलो त छैन । तर त्यसका संकेतहरू देखिरहेका छन् । यहुदी, इसाई जातिको वर्चस्व भएको विश्वमा हान जातिले त्यसलाई चुनौती भने दिएकै हो । एक्काइसौं शताब्दी विशेष गरेर एसियाका लागि महत्त्वपूर्ण हुनेछ । यो महत्त्व यहाँ हुने भूराजनीतिक सन्तुलनको हेरफेर, आर्थिक वृद्धि र विज्ञान प्रविधिको फैलावटका कारणले हुनेछ । जसको केन्द्रमा चीन हुनेछ । अहिले नै एसियाको सबैभन्दा शक्तिशाली राष्ट्र बनेको चीनका लागि बाधाको रूपमा अमेरिका देखिएको छ । यी दुईबीच दक्षिणी चीन समुद्रको भूभाग, ताइवान प्रश्न तिब्बत स्वतन्त्रताको मुद्दामा द्वन्द्व हुनसक्छ । तर यी द्वन्द्वहरूलाई मिलाउन सकिने सम्भावना भएको टिप्पणीकार बताउँछन् । १७ औं शताब्दीमा विश्वको ठूलो आर्थिक शक्ति र विकसित राष्ट्र चीन अहिले आफ्नो सही स्थानको खोजीमा छ । जुन स्थान प्राप्त गर्न उसले धेरै मूल्य चुकाएको छ । तर त्यो स्थान पश्चिमाहरूको विश्व व्यवस्था विस्थापित गरेर आफू स्थापित हुने हो वा के हुने हो, त्योचाहिँ भविष्यले नै बताउँछ ।"
गिद्धका गुत्थी,"नामले सिकारी चरा भए पनि गिद्धले कहिल्यै सिकार गर्दैन । केवल मरेका जनावरको मासु अर्थात सिनो खाएर वातावरण स्वच्छ, सफा र सन्तुलित राख्छ । यस हिसाबले गिद्ध प्रकृतिको कुचीकार हो । हामी भने गिद्धलाई हिंस्रक, फोहोरी र घिनलाग्दो चराको रूपमा हेर्छौं । यो हामी मानव जातिको ठूलो दृष्टिदोष हो । गिद्धे दृष्टि भनेर हामीले जुन कुरालाई इङ्गित गर्छौं, त्यो कदापि जायज होइन । बरु गिद्धले मानिसभन्दा आठ गुणा टाढासम्म देख्ने हुँदा गिद्धे दृष्टि भनेको टाढासम्म देख्ने भन्ने हुनसक्छ । सिनो खाई हाम्रो वातावरण प्रदूषित, दुर्गन्धित र रोगमुक्त बनाउने गिद्ध पर्यावरणीय चक्र सनातन, खाद्यशृङखलाको सन्तुलन र गतिशीलताको संवाहक हुन् । गिद्ध बाहेक अरु सिनो खाने जनावरहरूले सिनोको करिब ३६ प्रतिशत भागमात्र खान सक्छन् । गिद्धले भने सिनोको करिब ८० प्रतिशत खपत गर्छ । जिप्स प्रजातिले मूलतः मासु लुछी खान्छन्, सेतो गिद्धको प्रजातिले ससाना बचेका मासुका टुक्रा खान्छ भने हाडफोर गिद्धले हड्डीको टुक्रा र बोन म्यारो खान्छ, जसले करिब ३० सेन्टिमिटर लामा हाँडका टुक्रासम्म निल्न सक्छ । सिनोको कुशलतापूर्वक छोटो समयमै दोहन गर्ने गिद्धले मानिसमा रेविज, प्लेग, हैजा, आउँ, झाडापखाला र पशुचौपायाहरूमा एन्थ्रेक्स, ब्रुसेलोसिस र क्षयरोग जस्ता रोगहरूको संक्रमणले निम्ताउन सक्ने महामारीबाट बचाउँछ । धार्मिक र सांस्कृतिक आस्थासँग पनि जोडिने गिद्धलाई शनि देवताको बहनका रूपमा पुजिन्छ । रामायणमा रावणले सीतालाई हरण गरी लंका लैजाँदा सीतालाई जोगाउन गिद्ध अन्तिम श्वास रहुन्जेल लडेको उल्लेख छ । नेपालको माथिल्लो हिमाली क्षेत्रमा बस्ने तिब्बती मूलका लामा समुदाय मृत आफन्तको शव गिद्धलाई खुवाउँछन् र गिद्धलाई मृतकको आत्मालाई स्वर्ग पुर्याउने दूतका रूपमा पुज्ने गर्छन् ।करिब दुई दशक अघिसम्म गिद्ध संसारमै सबैभन्दा सहजै देख्न सकिने र ठूलो संख्यामा भेटिने चराका प्रजातिमा पर्थे । विडम्बना सन् १९८०९० को दशकमा आएर खासगरी भारतीय उपमहाद्वीपमा पाइने गिद्धहरू संसारमै तीव्र गतिले घटेर लोप हुने अवस्थामा पुगे । नेपालमा पनि सन् १९८० को दशकमा १० देखि १६ लाखको संख्यामा रहेका गिद्ध ९० प्रतिशतभन्दा बढीले घटी २० हजारभन्दा कममा सीमित भएका छन् । आईयुसीएनले नेपालमा पाइने ९ प्रजातिका गिद्धमध्ये चार प्रजातिलाई अति सङ्कटापन्न सूचीमा, एक प्रजातिलाई सङ्कटापन्न सूचीमा र तिन प्रजातिलाई सङ्कटको नजिक सूचीमा राखेको छ ।गिद्धको संख्यामा यसरी अप्राकृतिक र नाटकीय ढंगले ह्रास आउनुको प्रमुख कारण घरपालुवा पशु उपचारमा प्रयोग गरिने औषधि डाइक्लोफेनेक हो । सुन्निएको र दुखेको निको पार्न प्रयोग गरिने डाइक्लोफेनेकले उपचार गरिएका पशुको मृत्युपश्चात सिनो खाँदा गिद्धको मृगौलामा असर गर्छ । समूहमा खाने गिद्धलाई ३० मिलिको एक भाएल डाइक्लोफेनेक संक्रमित एउटै सिनोले ३५० देखि ८०० गिद्धहरू मार्ने भएकोले यो औषधि गिद्ध विनाशमा प्रमुख कारण बन्न पुग्यो । वासस्थानको विनाश, आहाराको कमी, सिनोमा विषको प्रयोग, गिद्धलाई हानि गर्ने अन्य पीडानाशक औषधि र विद्युतीय तारजस्ता कारकहरू जीवित सानो संख्यामा रहेका गिद्धका लागि खतरा हुन् ।गिद्धको यस प्रकारको विनाशबाट वातावरणमा सिनोबाट उब्जने प्रदूषण र मानवीय स्वास्थ्यमा प्रतिकूल असर बढ्दै जाँदा गिद्ध जोगाउने अभियानलाई नेपाल सरकार, मातहतका सम्बन्धित सरकारी निकाय, गैरसरकारी संस्था, संरक्षणकर्मी, सरोकावाला निकाय र समुदायहरूले आत्मसात गरेको देखिन्छ । गिद्ध संरक्षणका लागि नेपाल सरकारले जेठ २३, २०६३ देखि पशु उपचारमा डाइक्लोफेनेक प्रतिबन्ध गरी त्यसको विकल्पमा सुरक्षित मेलोक्सिक्यामको उत्पादन र प्रयोग सुरु गर्यो । गिद्धलाई शुद्ध आहार उपलब्ध गराई संरक्षण गर्ने उद्देश्यले २०६३ मै स्थानीय समुदायको सक्रियतामा नवलपरासीको पिठौलीमा विश्वकै पहिलो समुदाय स्तरको जटायु (गिद्ध) रेष्टुरेन्ट खोलियो । जटायु रेष्टुरेन्टमा किसानहरूबाट वृद्ध, अशक्त र बेकामी गाईवस्तुहरू संकलन गरी पालनपोषण गरिन्छ । तिनीहरूको प्राकृतिक मृत्युपश्चात् निश्चित स्थानमा गिद्धको आहाराका लागि राखिन्छ । नजिकैको अवलोकन घरबाट अति संकटापन्न गिद्धका प्रजाति, आनीबानी र क्रियाकलापको अध्ययन अवलोकन गर्न सकिन्छ । रूपन्देहीको गैँडहवा ताल, दाङको लालमटिया र बिजौरी, कैलालीको खुटिया, कास्कीको घाँचोक र सुनसरीको कोशीटप्पुमा पनि विस्तारित भएका जटायु रेष्टुरेन्टले वृद्ध र छाडा चैपायाहरूको रेखदेख गरी पशु कल्याणकारी र लोपोन्मुख गिद्ध बचाउने काम गर्नुका साथै पर्यापर्यटन प्रवर्द्धन, स्थानीयबासीको जीविकोपार्जन र अनुसन्धानका केन्द्र पनि हुन् ।स्थापनाको दस वर्षपछि चितवन राष्ट्रिय निकुञ्जको कसरामा रहेको गिद्ध संरक्षण तथा प्रजनन केन्द्रमा हुर्काइएका र कोरलिएका गिद्धलाई सुरक्षित प्राकृतिक वातावरणमा पुनःस्थापना गराउने र स्याटेलाइट जडान गरी अध्ययन गर्ने कार्यको थालनी भएको छ, जसले प्रकृतिमा गिद्धको संख्या बढाउन र गिद्धको जैविक विज्ञानको जानकारीमा थप टेवा पुर्याउनेछ । नेपाल सरकारले लागू गरेको गिद्ध संरक्षण कार्ययोजना सन् २००९२०१३ को सफल कार्यान्वयनपश्चात् दोस्रो पञ्चवर्षीय कार्ययोजना सन् २०१५२०१९ को कार्यावन्यनमा राष्ट्रिय निकुञ्ज तथा वन्यजन्तु संरक्षण विभागसँग गिद्ध संरक्षण साझेदार संस्था र समुदायले हातेमालो गरिरहेका छन् । हामीले अंगिकार गरेको समुदायमा आधारित गिद्ध सुरक्षित क्षेत्र बनाउने अभियान र यसबाट प्राप्त नतिजा विश्व संरक्षण समुदायका लागि उदाहरणीय र अनुकरणीय बनेका छन् । गिद्ध स्वतन्त्रपूर्वक ठूलो र फराकिलो भूभागमा उड्ने चरा भएकोले बृहत भूदृश्य स्तरमा स्थानीयदेखि अन्तरदेशीय साझेदारीमा गिद्ध संरक्षण अभियान सञ्चालन गर्नु गिद्धको दिगो संरक्षणका लागि प्राथमिक आवश्यकता हो । यही पृष्ठभूमिमा नेपालबाटै गिद्ध सुरक्षित क्षेत्रको वैज्ञानिक अवधारणामा आधारित भएर संरक्षणका कार्यक्रमहरूको थालनी सन् २००९ बाट सुरु गरिएको हो । नेपालमा गिद्ध संरक्षणको क्षेत्रमा हालसम्मका भएगरेका संरक्षण अभियान र आगामी रणनीतिहरूको लेखाजोखा गर्दा गिद्ध सुरक्षित क्षेत्रको विकास तथा व्यवस्थापन सफलता उन्मुखतर्फ बढेको देखिन्छ । फलतः पछिल्ला वर्षहरूमा नेपालमा गिद्धको ह्रास रोकिएर पुनः बढ्ने दिशामा अघि बढेको अध्ययनहरूले देखाएका छन् । दिगो रूपमा गिद्ध संरक्षणका लागि स्रोतको पहिचान तथा सुनिश्चितता, समुदाय सशक्तीकरण, स्थानीय निकायका कार्ययोजनामा गिद्ध तथा जैविक विविधता संरक्षणका क्रियाकलापहरूको मूलप्रवाहीकरणमा भने जरुरी छ । हाम्रा गिद्ध सुरक्षित क्षेत्रका केही भाग भारतमा पनि पर्छ । तसर्थ गिद्ध संरक्षण र गिद्ध सुरक्षित क्षेत्र स्थापना तथा दिगो व्यवस्थापनमा नेपाल र भारतबीच अन्तरदेशीय सहकार्य र साझेदारीको टडकारो खाँचो छ । नेपालमा हालसम्मका गिद्ध संरक्षणका कार्यक्रमहरू मूलतः दाताहरूमा निर्भर छन्, जुन दीर्घकालसम्म सञ्चालित नहुन सक्छन् । मानिसमा प्रयोग गरिने डाइक्लोफेनेकको पशु उपचारमा अवैधानिक प्रयोग, सिनोमा विष हाल्ने, किटोप्रोफिन, निमुसलाइड र एसिक्लोफेनेक जस्ता औषधिहरू पनि गिद्धका लागि हानिकारक ठहरिनुका साथै अन्य पर्यावरणीय चुनौती हामीमाझ विद्यमान छन् । स्थानीय निकायहरू स्वायत्त र शक्ति सम्पन्न भएको वर्तमान अवस्थामा ती निकायहरूले आफ्नो कार्यक्रममा गिद्ध संरक्षण तथा गिद्ध सुरक्षित क्षेत्रको दिगो व्यवस्थापन, पूर्वाधार विकास र अध्ययनअनुसन्धान जस्ता कार्यक्रमहरूलाई आत्मसात गर्नसके यसको सफलता निश्चित छ । लेखक नेपाल पन्छी संरक्षण संघमा आबद्ध छन् ।"
पहाडतर्फ लम्कँदै लहरे वनमारा,"लहरे वनमारा द्रुतगतिमा फैलन सक्ने अत्यन्त हानिकारक मिचाहा वनस्पति हो । छिटो फैलन सक्ने र उच्च वृद्धिदर भएकोले नै यस वनस्पतिलाई अंग्रेजीमा माइल्स अ मिनेट नामले चिनिन्छ । यस्ता वनस्पतिहरूको प्रचुरता आफ्नो प्राकृतिक वासस्थान रहेको भौगोलिक क्षेत्रहरूमा भने तुलनात्मक रूपमा कम हुन्छ । ती क्षेत्रहरूमा यस्ता वनस्पतिहरूको शत्रुहरू जस्तै पात खाने किराहरू, रोग लगाउने ढुसीहरू एवं अन्य सूक्ष्म जीवहरू पनि हुने भएकाले ती वनस्पतिहरूको वृद्धि तथा फैलावट पनि कम हुन्छ । तर मानिसका विभिन्न क्रियाकलापहरू जस्तै कृषि तथा औद्योगिक उत्पादनहरूको अन्तरदेशीय व्यापार र ठूलो संख्यामा पर्यटकहरूको आवागमनको कारण यस प्रकारका वनस्पति आफ्नो प्राकृतिक वासस्थान भन्दा बाहिरको भौगोलिक क्षेत्रमा पुग्छन् । धेरै वनस्पति प्रजातिहरू त कृषिबालीको रूपमा, घाँसको लागि एवं घर र बगैँचामा सजाउनका लागि तिनीहरूको प्राकृतिक भौगोलिक क्षेत्रभन्दा बाहिर खेती गर्न लागिएको छ । आफ्नो भौगोलिक क्षेत्रभन्दा बाहिर जाँदा वनस्पतिहरूको नयाँ ठाउँमा शत्रु नहुने वा कम हुने भएकोले कतिपयको वृद्धि एवं फैलावट अत्यन्त द्रुतगतिमा भई रैथाने वनस्पतिहरू पारिस्थितिकीय चक्र र अन्य वातावरणीय पक्षहरूलाई नकारात्मक असर पार्छ । यस्ता गैररैथाने हानिकारक वनस्पतिहरूलाई मिचाहा प्रजाति भनिन्छ ।बढ्दो विश्वव्यापारीकरण र मानिसहरूको आवतजावत एवं भूउपयोग र जलवायुमा आइरहेको परिवर्तनका कारण मिचाहा वनस्पति एवं जन्तु प्रजातिहरूका संख्या र तिनीहरूका हानिकारक असरहरू दिनानुदिन बढिरहेका छन् । यस्ता वनस्पतिमध्ये विश्वमै अत्यन्त हानिकारक मानिएको एक मिचाहा प्रजाति हो, लहरे वनमारा । मध्ये तथा दक्षिण अमेरिकाको उष्ण जलवायु भएको भौगोलिक क्षेत्रको यस रैथाने वनस्पति अष्ट्रेलिया एवं एसियाका केही राष्ट्रमा भूक्षय नियन्त्रण एवं नाङ्गो माटो ढाक्न भित्र्याइएको थियो । ती राष्ट्रहरूबाट मानव क्रियाकलाप एवं प्राकृतिक माध्यमबाट छिमेकी राष्ट्रहरूमा यो लहरे वनमारा फैलने क्रम जारी छ । यो वनस्पति चियाको बेर्नासँगै भारतको सिक्किमदार्जिलिङ क्षेत्रबाट नेपालको पूर्वी भागमा पहिलोपटक सन् १९६० को दशकमा भित्रिएको अनुमान गरिएको छ ।सुरुका दिनहरूमा पूर्वी नेपालमा मात्र फैलिएको यस वनस्पति करिब पाँच दशकमा मध्यभाग हुँदै पश्चिमको लुम्बिनी क्षेत्र र दाङ उपत्यकासम्म फैलिइसकेको छ । पूर्वको कोशीटापु वन्यजन्तु आरक्षणमध्ये नेपालको चितवन राष्ट्रिय निकुञ्जमा लहरे वनमाराले रैथाने वनस्पति, वन्यजन्तु र पारिस्थितिकीय चक्रमा पारेको नकारात्मक असरबारे थुप्रै अनुसन्धान भइसकेका छन् । मुख्यतया चितवन राष्ट्रिय निकुञ्जको घाँसे मैदान एवं सिमसार क्षेत्रमा फैलिएको लहरे वनमाराले संकटापन्न एकसिंगे गैंडाको वासस्थान क्षयीकरण गरेको अनुसन्धानले देखाएको छ । अत्यन्त छिटो वृद्धि हुने र लहरा बनी जमिनको घाँस एवं साना रुखहरूलाई पूरै ढाक्ने भएकाले लहरे वनमाराको असर अन्य वनस्पतिहरूमा अत्यन्त बढी हुन्छ । लहरे वनमाराद्वारा ढाकिएका अन्य वनस्पतिहरूले आवश्यक मात्रामा सूर्यको प्रकाश नपाउने भएकाले प्रकाश संश्लेषणको दर कम भई धेरै वनस्पति मर्ने गर्छन् । यसबाट घाँसे मैदानमा घाँसको उत्पादन न्यून हुने भएकाले अन्य वन्यजन्तुहरूलाई प्रत्यक्ष असर गर्छ । साथै रुखहरूको बिउको अंकुरणमा ह्रास आउने र साना बेर्नाहरू मर्ने भएकाले रुखहरूको पुनः उत्पादनमा पनि उल्लेख्य कमी ल्याइरहेको छ ।केही वर्ष अघिसम्म मुख्यतया तराई र भित्री मधेस क्षेत्रमा मात्र पाइने लहरे वनमारा पछिल्लो समयमा मध्यपहाडी क्षेत्रमा पनि फैलिन थालेको छ । पूर्वमा धनकुटा बजारको क्षेत्र आसपासमा यस वनस्पति पाउन सकिन्छ । नेपालको मध्यभागमा पृथ्वीराज मार्ग अन्तर्गत मर्स्याङ्दी जलविद्युतको जलाशय र विद्युतगृह वरिपरिको क्षेत्र र धादिङ जिल्लाको सिम्ले र बैरेनी क्षेत्रमा लहरे वनमारा झार पाइएको छ । साथै पृथ्वीराजमार्गको बेनीघाटबाट बूढीगण्डकीको किनारै किनार आरुघाट जाने कच्ची बाटोको वरिपरि (गण्डकी गाउँपालिका८ को बेसेरी भन्ने ठाउँ र फुजेलको ठूलो फाँट) पनि यो वनस्पति पाइएको छ । धादिङ बेँसी नजिकैको ससाहा भन्ने ठाउँमा पनि यो बिरुवा फैलिइसकेको छ । गण्डकी प्रदेशको राजधानी पोखरा (पोखरा लेखनाथ१४ मा रहेको फोहोर संकलन नजिक) मा पनि लहरे वनमारा पुगिसकेको छ । यिनीहरू त केही प्रतिनिधि स्थानहरू मात्र हुनसक्छन् । सूक्ष्म रूपमा सर्वेक्षण गर्ने हो भने पूर्व र मध्य नेपालको मध्यपहाडी क्षेत्रमा धेरै ठाउँमा यो वनस्पति फैलिएको सम्भावना छ । यसबाट के देखिन्छ भने मिचाहा वनमारा दक्षिणमा अवस्थित तराई मधेसबाट उत्तरतर्फको हिमाली क्षेत्रतर्फ फैलिँदै गइरहेको छ । मुख्यतया सामान ओसारपसार गर्दा सडकको सञ्जालमार्फत मध्यपहाडी क्षेत्रमा फैलिएको देखिन्छ । हालसम्म मध्यपहाडको केही क्षेत्रको सीमित ठाउँमा मात्र फैलिएको यो लहरे निकट भविष्यमै ठूलो क्षेत्रमा झांगिन सक्ने सम्भावना छ । यस वनस्पतिको लागि नदी र खोला वरिपरिको चिस्यान क्षेत्र बढी उपयुक्त हुने र हावाले यसको बिउ टाढाटाढासम्म उडाएर लैजाने भएकोले सडक नपुगेका विकट ठाउँहरूमा पनि यो वनस्पति फैलन सक्छ । हिमाली क्षेत्रको उच्च भूभागमा हुने न्यून तापक्रमका कारण यो वनस्पति झांगिन नसक्ला, तर नदि किनार र अन्य तल्लो उचाइको भूभागमा फैलन सक्छ । जलवायु परिवर्तनका कारण तापक्रम वृद्धि भइरहेकोले पनि पहाडी र हिमाली क्षेत्रका तल्लो उचाइका भूभागहरू लहरे वनमाराको लागि अनुकूल हुने सम्भावना छ । भौगोलिक विकटताका कारण समथर भूभागमा भन्दा पहाडी र हिमाली क्षेत्रमा यस्ता मिचाह वनस्पतिहरूका व्यवस्थापन अत्यन्त चुनौतीपूर्ण हुन्छ । तसर्थ पहाडी क्षेत्रमा फैलने क्रममा रहेको यस प्रारम्भिक अवस्थामा नै लहरे वनमाराको नियन्त्रण गर्नु अत्यावश्यक छ । लहरे वनमारा एवं अन्य मिचाहा प्रजातिहरूको नियन्त्रणका लागि मुख्यतया भौतिक (यान्त्रिक), रासायनिक र जैविक नियन्त्रण विधिहरू अपनाइन्छ । कुनै पनि मिचाहा प्रजातिको जैविक नियन्त्रणका लागि त्यसको प्राकृतिक रैथाने वासस्थान नभएको भौगोलिक क्षेत्रमा पाइने शत्रुहरू मध्येबाट सावधानीपूर्वक केहीलाई छानेर भित्र्याउने गरिन्छ । यसका लागि लामो अनुसन्धान र जटिल प्रशासनिक (क्वारेन्टाइन) प्रक्रियाहरू पूरा गर्नुपर्ने हुन्छ, जुन लहरे वनमाराको लागि तत्काल सम्भव देखिँदैन । रासायनिक विधिमा झार मार्ने विषादी प्रयोग गर्नुपर्ने हुन्छ, जसले अन्य वनस्पतिलाई पनि असर गर्ने र वातावरण प्रदूषित गर्ने भएकाले प्राकृतिक वातावरणमा यो विधि त्यति उपयुक्त मानिँदैन । लहरे वनमाराको मध्यपहाडी क्षेत्रमामाथि उल्लेख गरिएको अवस्थामा भौतिक विधि नै बढी उपयुक्त देखिन्छ । यस अन्तर्गत लहरे वनमारा नियन्त्रणका लागि निम्न क्रियाकलापहरू गर्न सकिन्छ :१ लहरे वनमारा फैलिएको क्षेत्रको सर्वेक्षण गरी उक्त वनस्पति पाइने सबै स्थल पहिचान एवं नक्साङ्कन गर्ने ।२ लहरे वनमारा पाइएको स्थान आसपासका समुदायहरूलाई यसको फैलावटबाट भविष्यमा हुनसक्ने हानिबारे जानकारी गराउने ।३ स्थानीय समुदाय र विद्यालय एवं विश्वविद्यालयका विद्यार्थीहरूलाई स्वयं सेवकका रूपमा सहभागी गराई प्रत्येक स्थानमा सम्पूर्ण रूपले लहरे वनमारा फूल फुल्नु अगावै उखेलेर सोही ठाउँमा गहिरो खाडल खनी पुर्ने वा राम्ररी सुकाएर जलाइदिने । लहरे वनमारा बिउ र काण्ड दुवैबाट फैलने भएकाले बिरुवाका ती भागहरू अन्यत्र छरिनबाट बचाउन विशेष ध्यान दिनुपर्ने हुन्छ । माथि उल्लेखित तेस्रो क्रियाकलाप सम्पन्न गरेपश्चात पनि सोही ठाउँमा लहरे वनमारा फेरि उत्तिकै उम्रने र फैलिएको देख्न सकिन्छ । माटोमा धेरै बिउहरू जम्मा भएको हुनसक्ने र डाँठका (काण्ड) टुक्राटुक्रीबाट पुनः उत्पादन हुनसक्छ । तर उखाल्ने, कुहाउने र जलाउने कार्यलाई निरन्तरता दिनसकेमा क्रमशः यस झारको प्रचुरता घट्दै जान्छ । र अन्ततः ४५ वर्षमा उक्त ठाउँबाट यसलाई सम्पूर्ण रूपमा निर्मूल पार्न सकिन्छ । फैलिएको क्षेत्र ठूलो छ भने निर्मूल पार्न धेरै वर्ष लाग्न सक्छ ।विभिन्न मुलुकको अनुभव नेपालकै तराई तथा मधेस क्षेत्रमा लहरे वनमाराले पारेको असर र पहाडी तथा हिमाली क्षेत्रमा भविष्यमा पार्न सक्ने असरहरूलाई मूल्याङ्कन गर्दा यस झारको नियन्त्रण तत्काल थाल्नुपर्ने देखिन्छ । साथै पश्चिमतर्फको फैलावटलाई रोक्न पनि माथिका क्रियाकलाप आवश्यक छन् । तत्कालै लहरे वनमाराको व्यवस्थापन नगरिएमा केही दशकमा नै यो समस्या नियन्त्रणभन्दा बाहिर जानेछ र हामीले दीर्घकालीन रूपमा जैविक विविधता एवं वातावरणीय सन्तुलनको क्षेत्रमा अपूरणीय क्षति व्यहोर्नु पर्नेछ । लेखक त्रिभुवन विश्वविद्यालय, वनस्पतिशास्त्र केन्द्रीय विभागका सहप्राध्यापक हुन् ।"
सामान्य डेंगुको उपचार घरमै,"डेंगुको लक्षण देखिएको ३ देखि ७ दिनपछि ज्वरो घट्दा देखिने खतराको संकेत  बिरामीलाई गम्भीर पेट दुखाइ वा निरन्तर वान्ता छालामा रातो बिमिरा वा प्याच नाक र गिजाबाट रक्तश्राव रगतको वान्ता वा दिसामा रगत तन्द्रा वा चिटचिढाहट पहेंलो, रुखो, चिसो छाला"
सेप्सिस : सामान्य संक्रमणले जान सक्छ ज्यान,"तपाईंहरूले अस्पतालको आईसीयू मा रहेका बिरामीको मृत्युको कारणबारे बारम्बार एउटा शब्द सेप्सिस सुन्नुभएको होला । हो, यही सेप्सिस शरीरमा हुने कुनै पनि प्रकारको संक्रमणले हुन्छ र समयमै उपचार प्रक्रियामा नगए ज्यानसमेत लिन सक्छ । यो रोग मृगौलाको संक्रमणले गर्दा हुन सक्छ भने सामान्य काटिएको वा खोस्रिएका कारणले हुने संक्रमणबाट समेत हुन सक्छ ।भनाइको तात्पर्य के हो भने, जटिल कडा संक्रमण मात्र नभई अति सानो मानिने, देखिने संक्रमणसमेत सेप्सिसको कारण बन्न सक्छ । चिकित्सकीय भाषामा सेप्टिसिमिया को रूपमा बुझिने सेप्सिस एउटा यस्तो जटिलता हो, जो तपाईंको शरीरको संक्रमणको प्रति प्रतिक्रियाले गर्दा हुन्छ । उसो त तपाईंको शरीरमा भएको रोगसँग लड्ने प्रतिरक्षा प्रणालीले तपाईंलाई विभिन्न प्रकारको संक्रमणबाट जोगाउँछ तर यो संक्रमणको सवालमा कहिलेकाहीँ धेरै अगाडिसम्म जान सक्छ । जब संक्रमणसँग लड्नका लागि शरीरको प्रतिरक्षा प्रणालीद्वारा छोडिएको रसायनले तपाईंको शरीरमा सुन्नाइ उत्पन्न हुँदा सेप्सिस विकसित हुन्छ । यसैले भनिन्छ कि सेप्सिसको संकेतलाई पहिचान गरेर समयमै उपचार गराउनु सबैभन्दा राम्रो विकल्प हो । यस्तो नगर्दा सिभियर सेप्सिस भनिने यो अवस्थामा अंग फेल हुन सक्छ । यसभन्दा अगाडिको स्थिति अर्थात् थर्ड स्टेजलाई सेप्टिक सक भनिन्छ, जसमा बिरामीको मृत्युसम्म हुन्छ । यसैले यो इमर्जेन्सी स्थिति हो । मुख्य रूपमा संक्रमण तीव्र गतिले फैलिरहँदा मिनेट मिनेटको महत्त्व हुन्छ । यसैले बिरामीलाई तुरुन्त चिकित्सकीय सहायता उपलब्ध गराउनुपर्छ । सामान्य शब्दमा परिभाषित गर्ने हो भने, सेप्सिस भनेको शरीरमा संक्रमण फैलिएर ज्यान नै जोखिममा पर्न सक्ने एउटा अवस्था हो । यसलाई शरीरमा रोगविरुद्घ लड्ने तत्त्वहरू वा रोग प्रतिरोधक क्षमताले रोगसँग लड्दाखेरी उत्पन्न हुने एक किसिमको शारीरिक प्रतिक्रियाको रूपमा पनि हेर्न सकिन्छ । यो रोगमा शरीरको रक्तसंञ्चार प्रक्रिया बिग्रिन्छ । यसले शरीरमा सुन्नाइ दिनुको साथै रगत जम्नसमेत थाल्छ । यसले गर्दा शरीरको अंगले पर्याप्त मात्रामा अक्सिजन र पोषकतत्त्व पाउँदैन । सेप्सिसले हाम्रो शरीरको विभिन्न अंगमा आक्रमण गरेर तिनलाई काम नलाग्ने बनाउन सक्छ, साथै ज्यानैसम्म लिन सक्छ । संसार भर प्रत्येक ३५ सेकेन्डमा एकजनाको सेप्सिसका कारण मृत्यु हुने गरेको तथ्यांक छ । ग्लोबल सेप्सिस एलायन्सको आंकलनअनुसार विश्वभरिमा बर्सेनि २७ लाखदेखि ३० लाखसम्म व्यक्तिलाई सेप्सिस हुने गर्छ ।सेप्सिसको मुख्य तीनवटा लक्षण छिटोछिटो श्वास फेर्नु, पिसाब कम हुनु र होसमा कमी हुनु हो । यी ३ मध्ये कुनै दुई समस्या देखिए भने त्यो सेप्सिस हो । सेप्सिस संक्रमण अन्य विभिन्न कारणले पनि हुन सक्छ । सेप्सिसको लक्षण देखा परेमा तुरुन्त स्वास्थ्य संस्थामा गएर चिकित्सकीय परामर्श लिनुपर्छ । सेप्सिस कुन कारणले भएको र शरीरमा संक्रमण भए नभएको हेर्न रगत, पिसाब, खकार वा अन्य परीक्षण गर्नुपर्ने हुन्छ । सेप्सिसको केही संकेतसमेत छन् । यसअन्तर्गत रगतमा प्लेटलेट्स कम हुनु, पिसाब कम हुनु, निरन्तर कमजोरी हुनु, मुटुको असामान्य कार्यप्रणाली, सोच्ने क्षमतामा परिवर्तन आउनु, शरीरको तापक्रमममा कमी आउनाले चिसो लाग्नु, सास फेर्नमा समस्या हुनु हो । सेप्सिस जुनसुकै व्यक्तिलाई हुन सक्छ । तर यो रोग हुने खतरा रोग प्रतिरोधक क्षमता कम भएका, मधुमेही, एचआईभीएड्सका बिरामी, १०१ डिग्री फरेनहाइटभन्दा बढी र ९८६ डिग्री फरेनहाइटभन्दा कम ज्वरो भएका व्यक्तिहरू एवं बालबालिका र बज्रुकहरूमा बढी हुन्छ । यदि सेप्सिसको लक्षण रहिरहन्छ र रक्तचाप कम हुने देखिन्छ भने त्यसलाई सेप्टिक सक भनिन्छ । यो अवस्थामा शरीरको विभिन्न अंग फेल भएर बिरामीको मृत्युसमेत हुन सक्छ । सेप्टिक सकको अवस्थामा बिरामीको मृत्युदर ३० देखि ५० प्रतिशतसम्म हुन्छ ।यसैले सेप्सिसलाई चाँडै पत्ता लगाएर उपचार गरे सेप्टिक सक भई अंग फेल हुनुका साथै मृत्यु हुनबाट समेत जोगाउन सकिन्छ ।डा सुवासप्रसाद आचार्यआईसीयू प्रमुख, त्रिवि शिक्षण अस्पताल"
एन्टिबायोटिकले मुटु रोगको खतरा,"एउटा अध्ययनअनुसार सामान्य रूपले उपयोग गरिने एक एन्टिबायोटिक र दुई प्रकारको मुटुको समस्याबीच प्रत्यक्ष सम्बन्ध हुने प्रमाण पाइएको छ । अमेरिकन कलेज अफ कार्डियोलजी, जर्नलमा प्रकाशित अध्ययनअनुसार फलोरोक्विनोलोन, एन्टिबायोटिक जसलाई सिप्राफलोक्सिन या सिप्रोको नामले चिनिन्छ, यसको सेवन गर्नाले मिट्रल रेगर्गिटेसन नाम गरेको मुटुको समस्या हुने खतरा २४ गुणा बढी हुन्छ । यो एउटा यस्तो समस्या हो जसमा रगत शरीरमा जानुको सट्टा मुटुमा फिर्ता जान्छ । यो एन्टिबायोटिकको उपयोगले ३० दिनभित्र मुटु समस्याको जोखिम सबैभन्दा बढी हुन्छ । अध्ययनअन्तर्गत अमेरिकाको फुड एन्ड ड्रग एडमिनिस्ट्रेसन (एफडीए) को एडभर्स रिपोर्टिङ सिस्टमको तथ्यांकलाई समेत जाँच गरिएको थियो । यसमा अनुसन्धानकर्ताहरूले करिब ९० लाख बिरामीको र्यान्डम नमुनाको जाँच गरेका थिए । यो अध्ययनका लागि फलोरोक्विनोलोन एन्टिबायोटिको उपयोगलाई अर्को प्रकारको एन्टिबायोटिकसँग पनि तुलना गरिएको थियो । परिणामले के थाहा पाइयो भने, रगतको मुटुमा फर्केर आउने (ब्याक फ्लो) जोखिम फलोरोक्विनोलोन को उपयोगको कारणले बढी पाइयो ।"
इरेक्टाइल डिस्फगंसनले पुरुषको कार्य क्षमतामा ह्रास,"एउटा अध्ययनअनुसार इरेक्टाइल डिस्फगंसन एउटा यौन समस्या मात्र नभएर यसले स्वास्थ्यमा समेत नराम्रो असरसँगै काम गर्ने क्षमतासमेत घटाउँछ । ब्राजिल, फ्रान्स, इटाली, चीन, जर्मनी, स्पेन, अमेरिका र इंग्ल्यान्ड गरी ८ राष्ट्रको ४० वर्षदेखि ७० वर्षसम्मका ५२ हजार पुरुषमा गरिएको यो अध्ययन जर्नल अफ क्लिनिकल प्राक्टिस मा प्रकाशित छ । अध्ययनमा सहभागीमध्ये ४९७ प्रतिशत पुरुषलाई इरेक्टाइल डिस्फगंसनको समस्या थियो । यसमा इटालीका पुरुषमा सबैभन्दा बढी ५४७ प्रतिशत पुरुषमा यो समस्या देखिएको थियो । सामान्य पुरुषको यदि घरमा काम गर्ने संख्या ३२ प्रतिशत थियो भने इरेक्टाइल डिस्फगंसनबाट पीडित पुरुषको संख्या ७१ प्रतिशत थियो । यस्तै काम गर्ने क्षमतामा कमी यदि सामान्य पुरुषमा ११२ प्रतिशत थियो भने इरेक्टाइल डिस्फगंसनबाट पीडित २४८ प्रतिशत पुरुषमा काम गर्ने क्षमतामा कमी देखिएको थियो । अध्ययनअनुसार इरेक्टाइल डिस्फगंसन मात्र सामान्य रोग हैन । यसले पुरुषको काम गर्ने क्षमतामा असर पार्नुका साथै कामबाट गैरहाजिरीसमेत बढ्छ । अध्ययनले यो समस्या विश्वभर रहेको औंल्याएको छ ।"
रेक्टल क्यान्सरको चपेटामा युवा,एउटा अध्ययनको दाबीअनुसार सामान्यतः बुज्रुकमा देखिने रेक्टल क्यान्सर अब युवामा समेत तीव्र गतिले देखिन थालेको छ ।जामा नेटवर्क ओपेनमा प्रकाशित अध्ययनअनुसार रेक्टल क्यान्सरको मामिला ५० वर्षभन्दा बढी उमेरको व्यक्तिमा कम भइरहेको छ भने २०३० वर्षको उमेर समूहकाहरूमा यो तथ्यांक बढी रहेको छ । यो रोगले कोलोन वा रेक्टल खण्डलाइ प्रभावित गर्छ । यसकै अनुसार यसलाई कोलोरेक्टल वा रेक्टल क्यान्सरको रूपमा परिभाषित गरिन्छ । अध्ययनअनुसार यो क्यान्सर युवालाई आफ्नो निसाना बनाउनुका साथै यसको प्रसार गतिसमेत बढेको छ । युवामा यसको बढ्दो मामिलालाई अध्ययनले चिन्ताजनक बताएको छ ।
अस्ट्रेलियामा दुर्गम केन्द्रित अध्यागमन नीति,"अस्ट्रेलिया  अस्ट्रेलियाले देशमा भइरहेको कामदार अभाव अन्त्य गर्न दुर्गम क्षेत्रलाई केन्द्रित गरी अध्यागमन नियम ल्याउने भएको छ । अस्ट्रेलियाको रोजगार तथा सीप मन्त्री मिकइला क्यासले अहिले जारी दक्ष कामदार सूचीलाई समीक्षा गरिने घोषणा गरेकी हुन् । सरकारले हरेक वर्ष बाहृय देशका दक्ष कामदारलाई अस्ट्रेलिया भित्र्याउने योजना साथ विभिन्न कामको सूची सार्वजनिक गर्दै आएको छ । हाल कायम करिब ५ सय त्यस्ता कामको सूचीले कामदार अभाव सम्पूर्ण रूपमा पूर्ति गर्न नसकेकाले यसलाई परिमार्जन गरी दुर्गम क्षेत्रमा कामदारलाई प्रोत्साहन गर्ने नियम ल्याउन लागिएको जनाइएको छ । देशमा आवश्यक दक्ष कामदार कुन कामको सूचीले पूर्ति गर्न सक्छ सोहीअनुसार परिमार्जन गरिने अधिकारीलाई उद्धृत गर्दै स्थानीय सञ्चारमाध्यमले जनाएका छन् । सरकारले यही वर्षको मार्चमा यस सूचीलाई परिमार्जन गरेको भए पनि कामदारको आवश्यकता पूर्ति नभएको गुनासोपछि परिमार्जन गर्न लागिएको जनाइएको छ । दक्ष कामदारहरू अस्ट्रेलियाको विकासका अंग रहेका भए पनि हामीले सही र आवश्यक दक्ष कामदार भित्र्याएर यहाँको अभाव पूर्ति गर्नुपर्छ, मन्त्री क्यासले भनेकी छन् । अस्ट्रेलियाले पछिल्लो समयमा दुर्गम क्षेत्रमा भइरहेको कामदार अभावलाई पूर्ति गर्न र सहरमा बढिरहेको भीड कम गर्नका लागि दुर्गम केन्द्रित अध्यागमन नीति ल्याइरहेको छ । सरकारले सहरी क्षेत्रमा बढ्दै गएको जनसंख्या कम गर्ने नीतिअनुरुप दुर्गम क्षेत्रमा बसोबास गर्नेका लागि नयाँ कार्यक्रम सार्वजनिक गरिसकेको छ । अस्ट्रेलियाली अध्यागमनविज्ञ सञ्जीव पाण्डेका अनुसार अध्यागमन नीति परिवर्तन गर्नेभन्दा पनि सकेसम्म दुर्गमको कामदार अभाव परिपूर्ति गर्ने र सहरमा बढिरहेको भीड कम गर्न सूचीमा रहेका कामको समीक्षा गर्न लागिएको हो ।सरकारले सम्बन्धित क्षेत्रका सरोकारवालासँग यसबारे छलफल जारी राखेको र अबको केही महिनाभित्र सूची अद्यावधिक गरिने समाचारमाध्यमले जनाएका छन् । कमिटी फर इकोनोमिक डेभेलोपमेन्ट अफ अस्ट्रेलिया का मुख्य अर्थशास्त्री जारड बलले पछिल्लो समय श्रम बजारमा धेरै परिवर्तन आइसकेको र पहिल्यैदेखि रहेको सूचीबाट आवश्यक दक्ष कामदार भित्र्याउन सहज नरहेको बताएका छन् । अस्ट्रेलियाले हरेक वर्ष १ लाख ९० हजार आप्रवासीलाई अस्ट्रेलिया भित्र्याउने गरेको भए पनि यो संख्या घटाएर यस वर्षदेखि १ लाख ६० हजार बनाइसकेको छ । केही समयअघि मात्र दुर्गम क्षेत्रका लागि कामदार भित्र्याउने उद्देश्यले थप १३ देशका नागरिकलाई भिसा प्रक्रियामा समेट्ने घोषणा गरिसकेको छ । अध्यागमन मन्त्री डेभिड कोलम्यानले भारत, फिजी, फिलिपिन्स, ब्राजिललगायत देशका नागरिकलाई छोटो समयका लागि दिइने वर्किङ होलिडे भिसा प्रक्रियामा समावेश गराउने घोषणा गरिसकेका छन् । ३ महिनादेखि एक वर्षसम्मको काम गर्न पाइने यस भिसामा दुर्गम क्षेत्रमा गएर काम गर्नुपर्ने लगायतका प्रावधान राखिएको छ । भिसा प्रक्रियामा नेपाललाई पनि समेट्ने प्रयास गरिरहेको अस्ट्रेलियास्थित नेपाली दूतावासले जनाएको छ ।"
ब्रेक्जिट छलफलमा जुट्दै जोन्सन,"लन्डन बेलायती प्रधानमन्त्री बोरिस जोन्सनले युरोपेली संघ (ईयू) बाट बेलायतको बहिर्गमन (ब्रेक्जिट) बारे युरोपेली नेताहरूसँग छलफल गर्ने भएका छन् । जोन्सन पछिल्लो समय ब्रेक्जिटका कारण अप्ठ्यारोमा परेका छन् । जोन्सनले सोमबार ईयू प्रमुख जाँ क्लाउड यान्करसँग भेटवार्ता गर्ने बेलायती प्रधानमन्त्रीको कार्यालयले शुक्रबार जनाएको छ । प्रधानमन्त्री जोन्सन सोमबार दिउँसो लक्जम्वर्ग जाने र ब्रेक्जिटबारे यान्करसँग भेटवार्ता गर्ने कार्यक्रम तय भएको छ, प्रधानमन्त्रीको कार्यालयका प्रवक्ताले बताए । ईयू प्रमुखबाट बिदा लिन लागेका यान्करसँग जोन्सनको प्रधानमन्त्रीका हैसियतमा यो पहिलो बैठक हुने छ । यद्यपि, आगामी बैठकबाट कुनै समाधानको अपेक्षा भने नगरिएको बेलायती सञ्चारमाध्यमले जनाएका छन् । यान्करसँगको कुराकानीपछि जोन्सनले लक्जम्वर्गका प्रधानमन्त्री जेभियर बेट्टेलसँग भेटवार्ता गर्ने प्रधानमन्त्री कार्यालयले जनाएको छ । जोन्सनको लक्जम्वर्ग भ्रमण ब्रेक्जिट सम्झौताका लागि हुने युरोपेली प्रमुख नेताहरूसँगको अन्तिम भेट हुने छ । यसअघि उनले जर्मनी, फ्रान्स तथा युरोपेली परिषद्का प्रमुख डोनाल्ड टस्कलगायतसँग छलफल गरेका थिए । हामीले ब्रेक्जिट सम्झौताका लागि कडा गृहकार्य गरिरहेका छौं, छलफलहरू भइरहेका छन् तर यसका लागि लामो समय बितिसकेको छ त्यसैले वार्ताहरूबाट ठोस उपलब्धि हुने सम्भावना घटेर गएको छ, प्रधानमन्त्री कार्यालयका प्रवक्ताले भने । जोन्सन सम्झौतामार्फत् वा बिनासम्झौता तोकिएको समयभित्रै ईयूबाट अलग हुने पक्षमा छन् । बेलायत ईयूबाट बाहिरिने सयमसीमा अक्टोबर ३१ तोकिइसकेको छ । जोन्सनले ब्रेक्जिटको समयसीमा थप्न आफूले ईयू मुख्यालयलाई आग्रह नगर्ने बताउँदै आएका छन् । बेलायतकी पूर्वप्रधानमन्त्री टेरेजा मेले ईयूसँग गरेको सम्झौता बेलायती सांसदहरूले अनुमोदन नगरेपछि यसअघि दुई पटकसम्म ब्रेक्जिट प्रयास विफल भएका थिए । बेलायत कुनै पनि हालतमा ईयूबाट अलग हुनुपर्ने पक्षमा विपक्षी लगायतले विरोध जनाएपछि प्रधानमन्त्री जोन्सनले संसद्मा मध्यावधि चुनाव गराउने प्रस्ताव गरेका थिए । तर गतसाता संसद्मा सोमबार भएको मतदानमा जोन्सन दोस्रोपटक असफल भएका थिए । बेलायतले आगामी अक्टोबर ३१ भित्र सहमतिसहित गरेर वा बिनाकुनै सहमति ईयूबाट बाहिरिनुपर्ने छ । तर गत सोमबार मात्रै महारानीले स्वीकृत गरेको एक कानुनले त्यसलाई परिवर्तन गरिदिएको छ । नयाँ प्रावधानअनुसार ईयूबाट बेलायतको बहिर्गमनबारे सम्झौता भए वा नभए पनि त्यसलाई सांसदहरूले अनुमोदन गर्नुपर्ने छ । सांसदले अनुमोदन नगरेसम्म प्रधानमन्त्रीले सन् २०२० को जनवरीसम्म ब्रेक्जिट प्रक्रिया लम्ब्याउन बाध्य हुने छन् ।"
"व्यवस्था सजिलो, कार्यान्वयन पेचिलो","काठमाडौं  मलेसिया जाने नेपाली कामदारले अब वैदेशिक रोजगार व्यवसायी (म्यानपावर) लाई एक रुपैयाँ पनि बुझाउन पर्दैन । यसअघि कम्तीमा एक लाख रुपैयाँभन्दा बढी कामदारले म्यानपावरलाई बुझाउनुपर्थ्यो । कामदार पठाएबापत म्यानपावरले रोजगारदाताबाटै सेवा शुल्क पाउनेछन् । मलेसियाको म्यानपावर कम्पनीको सहभागिताबिना सिधै मागपत्र ल्याएमा नेपालका म्यानपावरले प्रतिकामदार १ हजार ५० रिंगेट (झन्डै २८ हजार रुपैयाँ) कमिसन पाउँछन् । मलेसियाका म्यानपावर सहभागी भएमा त्यसको आधा मात्रै कमिसन नेपाली म्यानपावरले पाउनेछन् । गत कात्तिक १२ मा नेपाल र मलेसियाबीचको द्विपक्षीय श्रमसमझदारीलाई कार्यान्वयन गर्न बिहीबार मलेसियामा सम्पन्न उच्चस्तरीय कार्यदलको बैठकले बाटो खुला गरेको हो । यसलाई श्रम, रोजगार तथा सामाजिक सुरक्षा मन्त्रालयले आइतबारदेखि कार्यान्वयनमा लैजानेछ । कामदारले कल्याणकारी कोष, बिमा र राहदानी बनाउनका लागि जम्मा १३ हजार रुपैयाँ खर्च हुन्छ । टिकटसमेत कामदारले बेहोर्नु पर्दैन । रोजगारदाताले एक जना नेपाली कामदार मलेसिया लैजान ६३ सय २२ देखि ७९ सय ४२ रिंगेट (१ लाख ७२ हजारदेखि २ लाख १६ हजारसम्म) खर्च बेहोर्नुपर्छ । संयन्त्रको शुल्क रोजगारदाताकैमलेसियाका लागि नेपालका म्यानपावर कम्पनीबाट अन्तर्वार्तामा छनोट भएका कामदारले प्रवेश भिसा पाउनका लागि नेपालमै चारवटा चरण पार गर्नुपर्छ । सबैभन्दा पहिला कामदार महाराजगन्जस्थित जीएसजी सर्भिसमा बायोमेट्रिक प्रविधिअनुसार औंलाको छाप र आँखाको रेटिना स्क्यान गराउन जानुपर्छ । यसको नेटवर्क मलेसियाको अध्यागमनसँग जोडिएको हुन्छ । यसले मलेसिया सरकारको कालोसूचीमा रहेकोनरहेका व्यक्ति पहिचान गर्छ । कालोसूचीमा नरहेको पहिचान भएपछि मात्रै कामदार बायोमेडिकल प्रणाली जोडिएका ३६ वटा स्वास्थ्य संस्थामा स्वास्थ्य परीक्षण गर्न जानुपर्छ । यसअघि श्रमसमझदारी भएपछि तत्काल कार्यान्वयन मलेसिया नखुल्नुको मुख्य कारण स्वास्थ्य संस्थाको विवाद थियो । सरकारले मलेसियाको स्वास्थ्य मापदण्ड र स्वास्थ्य परीक्षण निर्देशिका (एसओपी) पूरा गर्ने स्वास्थ्य संस्थालाई बायोमेडिकल प्रणालीमा समावेश गर्नुपर्ने अडान राखेको थियो । त्यसमा छनोट भएका नयाँ ८६ संस्थालाई निरीक्षण गर्न नोभेम्बरको पहिलो साता मलेसियाली टोली नेपाल आउन तयार भएपछि यो विवाद टुंगिएको हो । बायोमेडिकलमा पास भएपछि मात्रै कामदारको कलिङ भिसा जारी हुन्छ । कलिङ भिसा प्राप्त कामदारको राहदानीमा ललितपुरस्थित मलेसियन दूतावासमा पुगेर भिसा स्टाम्प लगाउनुपर्छ । दूतावासले कामदारको राहदानी सिधै बुझ्ने गरेको छैन । काठमाडौंको लाजिम्पाटको उत्तरढोकास्थित वान स्टेप सेन्टर मा लगेर आवश्यक कागजातसहित राहदानी बुझाउनुपर्छ । उक्त सेन्टरले भिसा प्राप्त गर्नेको तथ्यांक राख्न भीएलएन लाई बुझाउँछ । भीएलएन भिसा लगाउने व्यक्तिको तथ्यांक राख्ने अधिकारप्राप्त संयन्त्र हो । वान स्टेप सेन्टर र भीएलएनको अफिस एकै ठाउँमा छ । भीएलएनले तथ्यांक राखिसकेपछि भिसा लगाउन दूतावास लिएर जान्छ । भिसा लगाइसकेपछि भीएलएनले राहदानी वान स्टेप सेन्टरलाई बुझाउँछ । म्यानपावरले वान स्टेप सेन्टरबाटै राहदानी लिनेछ । सुरक्षा जाँचका लागि १ सय ५ रिंगेट (२८ सय ६१ रुपैयाँ) र बायोमेडिकलका लागि २ सय ६० रिंगेट (झन्डै ७ हजार रुपैयाँ) कामदारले बुझाउनुपर्छ । त्यो शुल्क मलेसिया पुगेपछि रोजगारदाताले पहिलो महिनाको तलबमा कामदारलाई फिर्ता दिन्छ । वान स्टेप सेन्टर, भीएलएन र प्रवेश भिसा शुल्कबापत २ सय २५ रिंगेट (झन्डै ६ हजार रुपैयाँ) म्यानपावरले बुझाउनुपर्छ । यो रकम कामदारसँग उठाउन पाइँदैन । यो शुल्क रोजगारदाताबाटै लिनेमा दुई मुलुकको सहमति छ । २०७४ जेठ २ अघि यी संयन्त्रबाट सेवा लिएबापत लाग्ने झन्डै १७ हजार ६ सय रुपैयाँ सबै कामदारले नै ब्यहोर्नुपर्थ्यो । संयन्त्रबाट उठाउँदै आएको शुल्क अवैध भन्दै नेपाल सरकारले मलेसियामा कामदार पठाउन बन्द गरेको थियो । मलेसियाले यी संयन्त्रको सेवा तत्काल हटाउन नसक्ने भन्दै शुल्क कामदारले नभई रोजगारदाताबाटै बेहोर्ने जिम्मेवारी लिएको हो । नेपाल वैदेशिक रोजगार व्यवसायी संघका अनुसार यो समझदारीले वार्षिक १ अर्ब ७१ करोड रुपैयाँ ठगी हुनबाट जोगिएको छ ।कार्यान्वयन चुनौतीपूर्ण मलेसियास्थित नेपाली राजदूत उदयराज पाण्डेले श्रमसमझदारीलाई कार्यान्वयन गर्न तत्काल तीन चुनौती देखेका छन् । म्यानपावरले कसरी सेवा शुल्क प्राप्त गर्ने, कामदारसँग पैसा उठाउनेलाई नियन्त्रण गर्न कस्तो संयन्त्र बनाउने र मलेसिया आइसकेका कामदारले बायोमेट्रिक र बायोमेडिकलको खर्चको शोधभर्ना पाउँछन् कि पाउँदैनन् । यो मोडल मलेसियाका लागि नमुना हो । यो मोडलअनुसार मलेसिया काम गर्न आतुर छ, उनले भने, यही मोडलअनुसार मलेसियाले अरू चार देशलाई प्रस्ताव गरेको छ । रोजगारदाताले नेपाली कामदार ल्याउन दूतावासमा ६ सयवटा कम्पनीका मागपत्र पेन्डिङ छन् । शुक्रबार मात्रै ५० भन्दा बढी कम्पनीले नयाँ कामदार ल्याउने प्रक्रिया कस्तो हुन्छ भनेर सोधिसके, उनले भने, दूतावासले मागपत्र प्रमाणीकरण गर्छ । त्यतिखेर श्रमसमझदारीलाई कार्यान्वयन गर्ने गरी कम्पनीलाई दबाब दिनेछौं । शून्य लागतमा कामदार जान पाउने कानुनी वातावरण बने पनि व्यावहारिक रूपमा लागू गराउन निकै कठिन छ । म्यानपावर व्यवसायीले एउटा भिसा पाउन १५ सयदेखि २५ सय रिंगेट (४० देखि ४५ हजार रुपैयाँ) सम्म कमिसन दिन्थे । व्यवसायीका अनुसार रोजगारदाता मलेसियाका म्यानपावरमार्फत नेपाली म्यानपावरबाट कामदार आपूर्ति गर्छन् । व्यवसायीहरू एकजना कामदार विदेश पठाउँदा कम्तीमा २७ हजार ५ सय खर्च हुने दाबी गर्छन् । कमिसन नै पाउँदा पनि १४ हजार रुपैयाँ मात्रै आउँछ । यसले हाम्रो खर्च नै उठ्दैन, एक व्यवसायीको दाबी छ, खै त हाम्रो मुनाफा । हामी समाजसेवा गर्न त बसेका पक्कै होइनौं । नेपालले मलेसिया सरकारसँग नेपाली कामदारको कोटा सुनिश्चित नगरेकाले समझदारीलाई अक्षरशः लागू गर्न कठिन भएको नेपाल वैदेशिक रोजगार व्यवसायी संघका अध्यक्ष रोहन गुरुङले बताए । यो लागू गर्न म्यानपावर कम्पनी मात्रै जिम्मेवार छैन । नेपाल, मलेसिया सरकार र रोजगारदाताको पनि भूमिका हुन्छ, उनले भने, सबैले आआफ्नो भूमिका खेल्नुपर्छ । नत्र निकै कठिन छ । राजदूत पाण्डेले कुनै पनि देशका लागि मलेसियाले कोटा नछुट्याएको बताए । १५ महिनासम्म बन्द हुँदा किन नेपाली कामदार नै मागिरहेका छन् । नेपालीलाई माया गरेको नभई यसको कारण त होला, उनले भने, मलेसियालाई नेपाली कामदार चाहिएको छ । म्यानपावर कम्पनी भ्रम छरिरहेका छन् । म्यानपावर व्यवसायीले रोजगारदाताको लागत खर्च महँगो पर्ने भएकाले अरू मुलुकसँग प्रतिस्पर्धा गर्न सकिँदैन भनिरहेका छन् । यसमा चिन्ता गर्नुपर्दैन । हामीले नेपालीलाई विदेश पठाउन समझदारी गरेको होइन । विदेश जान चाहनेमाथि हुने अन्यायलाई हटाउन नै समझदारीमा जोड दिइएको हो, श्रम मन्त्रालयको केन्द्रीय श्रम सल्लाहकार समिति सदस्य रमेश बडालले भने, मलेसियामा नेपाली श्रमिक जान छाडेपछि मलेसियाका रोजगारदाताले नेपाली श्रमिक इमानदार र उत्पादक भएकाले त्यहाँको सरकारलाई नेपालसँग समझदारी गर्न दबाब दिए । मलेसिया सरकारका तर्फबाटै लैजान पहल हुनुले नेपाली श्रमिकको माग त्यहाँ उच्च छ । मलेसियाको कानुनबमोजिमको सुविधा दिनुपर्ने गरी भएको समझदारीले नेपाली श्रमिक महँगा हुन्छन् र श्रम बजार गुम्छ भन्ने तर्कमा कुनै आधार छैन ।"
बक्यौता नतिर्नेलाई पुनः ठेक्का,"काठमाडौं  नेपाल नागरिक उड्डयन प्राधिकरणले त्रिभुवन अन्तर्राष्ट्रिय विमानस्थलको एयरपोर्ट कनेक्सन प्रविधि क्युट (कमन युजर टर्मिनल इक्युभमेन्ट) सिस्टमको जिम्मेवारी २५ करोड बक्यौता नबुझाउने विदेशी कम्पनी सिटा लाई नै दिने भएको छ । उक्त कम्पनीको सात वर्षदेखिको ठेक्का सम्झौता शनिबारदेखि सकिँदै छ । प्राधिकरणको बोर्ड बैठकबाट औपचारिक निर्णय हुनेछ । ठेक्का समयावधि नसकिँदै ७ महिनादेखि एक वर्षसम्म थप्ने तयारी छ । सिटाले त्रिभुवन अन्तर्राष्ट्रिय विमानस्थललाई भदौसम्म बुझाउनुपर्ने जरिवानासहितको बक्यौता मात्रै २५ करोड हाराहारी छ । यो रकम नबुझाउँदै पुनः जिम्मेवारी पाएको हो ।प्रतिनिधिसभाको सार्वजनिक लेखा समितिलाई विमानस्थल व्यवस्थापनले बुझाएको पुस मसान्तसम्मको बक्यौता प्रतिवेदनअनुसार सिटाले त्यसबेलासम्म बुझाउनुपर्ने रकम २३ करोड ७८ लाख ५१ हजार थियो । विमानस्थलका अधिकारीहरूले सिटालाई बारम्बार पत्राचार भइरहेको भए पनि बक्यौता नउठेको जानकारी समितिलाई गराएका छन् ।सिटाले ७ वर्षअघिको सम्झौतापत्रका छिद्रमा टेकेर तीन वर्षको म्याद थप माग गरिरहेको छ, स्रोतले भन्यो, तर यसलाई विमानस्थल व्यवस्थापनले ७ महिनादेखि एक वर्षसम्मको म्याद थप्ने निर्णय गर्दै हाललाई क्युटको काम यसै कम्पनीलाई पुनः निरन्तरता दिने निर्णय गरिसकेको छ । विमानस्थलका तत्कालीन महाप्रबन्धक दिनेश श्रेष्ठसँग गरिएको सम्झौता र सिटाले बुझाएको टेन्डरपत्रमा थुप्रै विषय बाझिएको स्रोतको दाबी छ । बिड डकुमेन्टमा सिटाले गर्छु भनेर सकारेका काम सम्झौतापत्रमा समेटिएका देखिँदैनन्, स्रोत भन्यो, सम्झौतापत्रमा विमानस्थललाई घाटामा राखेर सिटालाई माथि राखिएको छ । नागरिक उड्डयन प्राधिकरणका एक वरिष्ठ अधिकारीका अनुसार बक्यौता बुझाउन बाँकी रहेको कम्पनीलाई नयाँ टेन्डर प्रक्रियामा सहभागी गराउन मिल्दैन । विमानस्थल सेवा शुल्क नियमावलीअनुसार सिटाको म्याद थप्नै मिल्दैन । टेन्डरमा पनि सहभागी गराउनु हुँदैन, ती अधिकारीले भने । सिटाले यही सम्झौतापत्रमा टेकेर विमानस्थललाई नयाँ ठेक्कामा जान पनि अवरोध पुर्याइरहेको स्रोतले बतायो । नयाँ ठेक्कामा सिटालाई समावेश नगरेकामा उसले अदालत गुहारेको छ । नयाँ ठेक्का प्रक्रियामा जान पनि दिँदैन । आफैंलाई थप तीन वर्षको म्याद थप्नुपर्यो भन्दै राजनीतिक शक्ति केन्द्रको आडमा दबाब दिँदै आएको छ, सम्बद्ध स्रोतले भन्यो । प्राधिकरणको आर्थिक नियमावलीले बक्यौता नतिर्ने कम्पनीलाई नै पुनः जिम्मेवारी दिन र ठेक्का प्रक्रियामा समेट्न मिल्दैन । सिटाको काठमाडौंस्थित लोकल एजेन्ट कम्पनी प्यासिफिक ग्रुप हो । काठमाडौं विमानस्थलभित्र अन्तर्राष्ट्रिय वायुसेवा कम्पनीले यात्रुहरूको बोर्डिङ पास र लगेज ट्यागलगायतका सेवा यसै कम्पनीको सफ्टवेयरको सहायतामा उपलब्ध गराउँदै आएका छन् । उक्त प्रविधिको सहायताबाट एयरलाइन्सले यात्रुको राहदानी स्वाइप गरेपछि मात्रै गन्तव्य मुलुकको बोर्डिङ पास जारी गर्न सकिन्छ । सिटाले काठमाडौंमा रहेका नेपाल वायुसेवा निगम र हिमालय एयरलाइन्ससहित २८ वटा विदेशी एयरलाइन्ससँग प्रतियात्रु एक डलर हाराहारी शुल्क लिने सम्झौता गरेको छ । यसले एयरलाइन्सलाई सेवा दिएबापत शुल्क लिन्छ भने विमानस्थलमा यसको सफ्टवेयर राखेबापत त्रिभुवन अन्तर्राष्ट्रिय विमानस्थललाई शुल्क दिनुपर्छ । शुल्क र त्यसको बक्यौता नै २३ करोड नाघेको हो । सिटाले भने बक्यौता बुझाउन नसक्नुको कारण एयरलाइन्सबाट रकम असुली नभएको कारण देखाउँदै आएको छ । सिटाको स्थानीय एजेन्ट कम्पनी प्यासिफिकका सञ्चालकमध्येका विजेन्द्र श्रेष्ठले आफूलाई बक्यौताबारे जानकारी नभएको दाबी गरे । यसमा लोकल एजेन्टको कुनै भूमिका छैन, यो विवादको विषय प्राधिकरण र सिटाबीचको हो, नेपाल बाहिर रहेको बताउने श्रेष्ठले कान्तिपुरसँग अनलाइन कुराकानीमा भने ।"
भम्रण वर्षको बजेटमा डुप्लिकेसन,"काठमाडौं नेपाल भ्रमण वर्ष २०२० को सचिवालयले नेपाल पर्यटन बोर्डले सञ्चालन गर्ने कार्यक्रम जस्तै शीर्षकको नक्कल गरी बजेट तयार गरेको छ । सरकारले भ्रमण वर्षका लागि व्यवसायी सुरज वैद्यको संयोजकत्वमा नेपाल भ्रमण वर्ष सचिवालय गठन गरेको थियो । २० लाख पर्यटक भित्र्याउने लक्ष्यसहितको यो अभियानको बजेटको मुख्य कमजोरी बजेट डुब्लिकेसन रहेको भन्दै कार्यक्रम कार्यान्वयन उपसमितिका केही सदस्यले सचिवालयभित्रै प्रश्न उठाएका छन् ।बजेटबारे आयोजित आन्तरिक छलफलमै बजेट सिर्जनात्मक नभएको उल्लेख गर्दै त्यसमा सुधार्नुपर्नेमा उनीहरूले जोड दिएका थिए । बजेट निजी क्षेत्रसँग छलफल नै नगरी ल्याइयो, कार्यक्रम कार्यान्वयन उपसमितिका सदस्य नवराज दाहालले कान्तिपुरसँग भने, यो बजेट नेपाल पर्यटन बोर्डसँग मिल्दोजुल्दो छ । धेरै कार्यक्रम दोहोरिएका छन् । ट्रेकिङ एजेन्सिज एसोसिएसन अफ नेपाल (टान) का निवर्तमान अध्यक्षसमेत रहेका उनले १९ जना सदस्य रहेको उपसमितिभित्रबाट कार्यक्रमका संयोजक वैद्यले विश्वास गरेका सीमित व्यक्तिले बनाएकाले डुब्लिकेसन भएको बताए । उपसमितिको अध्यक्षमा पर्यटन सचिव रहने व्यवस्था छ । हालै पर्यटन मन्त्रालयबाट सुरुवा भएका सचिव मोहनकृष्ण सापकोटाले पनि बजेट राम्रो नभएको टिप्पणी गरेको दाहालले उल्लेख गरे ।अभियानका लागि ६१ करोड ७४ लाखको बजेट तयार भएको छ । यो बजेट एक वर्षभित्र खर्चनुपर्नेछ । यसलाई संस्कृति, पर्यटन तथा नागरिक उड्डयनमन्त्री योगेश भट्टराई संयोजक रहेको ४७ सदस्यीय समितिले सैद्धान्तिक सहमति दिइसकेको छ । कार्यक्रम कार्यान्वयन उपसमितिका एक अर्का सदस्यले पनि अभियानको बजेट उपलब्धि हासिल गर्नेभन्दा बढी वितरणमुखी भएको प्रतिक्रिया दिए । अधिकांश कार्यक्रम पर्यटन बोर्डले गर्ने जस्तै आएका छन्, ती सदस्यले भने, यस्तै कार्यक्रम बनाउनु थियो भने किन अभियानका लागि प्रधानमन्त्रीले छुट्टै टिम बनाए होलान्, नेपाल पर्यटन बोर्ड छँदै थियो नि । अभियानले अनुसन्धान गरेर बजेट बनाउनुपर्नेमा सम्बद्ध विषयमा ज्ञानै नभएका व्यक्तिले बजेट तयार पारेको उनले बताए । अभियानले प्रचार, प्रसार तथा प्रवर्द्धनमा २६ करोड ५० लाख रुपैयाँ विनियोजन गरेको छ । पर्यटन उपज स्तरोन्नति तथा विकासतर्फ १० करोड ९० लाख विनियोजन गरिएको छ । यो शीर्षकको रकम राष्ट्रिय तथा अन्तर्राष्ट्रिय स्तरका सभा, सम्मेलन, गोष्ठी, सेमिनार, तथा इभेन्ट्स आयोजनामा खर्च गरिनेछ । खेल पर्यटनका लागि ३ करोड १५ लाख र भैरहवामा निर्माण गरिने नमस्ते सेन्टरका लागि १ करोड ५० लाख छुट्याइएको छ । त्रिभुवन अन्तर्राष्ट्रिय विमानस्थलको सौन्दर्यीकरण तथा ब्रान्डिङका लागि १ करोड, प्रदेशहरूलाई वितरण गर्न २ करोड, मातहत करार सेवामा राखिएका कर्मचारीको तलब भत्तालगायतमा १ करोड ७४ लाख विनियोजन गरिएको छ । कार्यालय सामान तथा सेवामा १ करोड, फर्निचर, सवारीसाधन, मेसिनलगायत खरिदका लागि ४ करोड ९९ हजार र कार्यक्रमका लागि १ करोड २३ लाख छुट्याइएको छ । अभियानका लागि बजेट थोरै भए पनि सदुपयोग गर्नुपर्ने पर्यटन बोर्डको सञ्चालक समितिका एक पूर्व सदस्यको भनाइ छ ।"
विश्वविद्यालयमा पदाधिकारी नियुक्तिमा विलम्ब,"काठमाडौं  सरकारले प्राथमिकता नदिँदा ५ वटा विश्वविद्यालयमा उपकुलपतिसहितका पदाधिकारी नियुक्तिमा ढिलाइ भइरहेको छ । नाम सिफारिस समिति (सर्च कमिटी) ले सम्भावित पदाधिकारीको नामावलीसमेत सिफारिस गर्न सकेको छैन ।त्रिवि उपकुलपति नाम सिफारिस समितिको दोस्रोपटक थपिएको म्याद भदौ २० मा सकिएको छ । शिक्षामन्त्री गिरिराजमणि पोखरेलको अध्यक्षतामा गठित समितिको एक महिनामा एउटा मात्रै बैठक बसेको छ । म्याद सकिने दिन बैठक डाकेर समितिले पुनः म्याद थपका लागि प्रधानमन्त्री तथा कुलपति केपी शर्मा ओलीलाई आग्रह गरेको छ । साउन १८ गते त्रिवि उपकुलपतिको नाम सिफारिस गर्न समिति बनेको थियो । निवर्तमान उपकुलपति तीर्थराज खनियाँको म्याद (भदौ ६ गते) सकिँदासम्म समितिले नाम सिफारिस गर्न सकेन । त्यसपछि कुलपति ओलीले भदौ २० सम्मका लागि म्याद थपेका थिए । त्रिवि ऐनमा उपकुलपति नियुक्तिका लागि कुलपतिले सहकुलपति तथा शिक्षामन्त्रीको संयोजकत्वमा ३ सदस्यीय सिफारिस समिति गठन गर्ने प्रावधान छ । सोहीअनुसार गठित समितिले एक महिनाभन्दा बढी समयमा पनि नाम सिफारिस गर्न नसकेकाले पदाधिकारी नियुक्तिमा ढिलाइ भएको हो । शिक्षा मन्त्रालयका उपसचिव पुष्पराज ढकालले कुलपति अस्वस्थ रहेका कारण नियुक्ति प्रक्रिया टुंगो लाग्न नसकेको दाबी गरे । नियुक्ति कुन ढाँचाबाट गर्ने भनेर प्रारम्भिक छलफल चलिरहेको छ, उनले भने । प्रधानमन्त्रीको परामर्शअनुकूल पदाधिकारीको नाम सिफारिस गर्न कुरेर बसेको समिति स्रोतले जनाएको छ । त्रिवि सेवा आयोगमा पनि ओलीकै निर्देशनअनुसार अध्यक्षमा पूर्वएमालेनिकट लालुप्रसाद पौडेल र सदस्यमा पूर्वमाओवादी पक्षधर हेमराज ढकालले नियुक्ति पाएका थिए । सिफारिस समितिले सोहीनुकूल नाम सिफारिस गरेको थियो । देखावटी प्रक्रिया पूरा गर्न मात्र शिक्षामन्त्रीको अध्यक्षतामा सर्च कमिटी बनेको हो, स्रोतले भन्यो, प्रधानमन्त्रीको निर्देशनमा मात्रै कमिटीले नाम सिफारिस गर्ने हो ।संस्कृत, पूर्वाञ्चल र कृषि तथा वन विज्ञान विश्वविद्यालयमा पनि उपकुलपतिलगायत पदाधिकारीको नाम सिफारिस गर्न भदौ ५ मै सहकुलपति पोखरेलको अध्यक्षतामा छुट्टाछुट्टै सिफारिस समिति बनाइएको थियो । तर २० दिनसम्म नियुक्ति प्रक्रिया सुरु हुन सकेको छैन । यी विश्वविद्यालयका पदाधिकारीको म्याद सकिएपछि रेक्टर र डिनहरूलाई कार्यवाहक जिम्मेवारी दिइएको छ । सबै विश्वविद्यालयमा एउटै मापदण्डका आधारमा पदाधिकारी नियुक्ति गर्न कस्तो कार्यविधि अपनाउने सरसल्लाह भइरहेको छ, उपसचिव ढकालले भने । त्रिविबाहेक अन्य विश्वविद्यालयको सिफारिस समितिको म्याद तोकिएको छैन । मन्त्रालयका एक उच्च अधिकारीले भने सत्तारुढ नेकपाभित्र पदाधिकारी नियुक्तिका लागि भागबन्डा नमिलेकाले अलमल गरिएको हुन सक्ने जनाए । त्रिवि सेवा आयोगमा पूर्वएमाले कोटामा अध्यक्ष नियुक्त भएकाले पूर्वमाओवादीले उपकुलपति पाउनुपर्ने दाबी गर्दै आएको छ । कुलपति र पूर्वएमालेका नेताहरू भने अन्य विश्वविद्यालय पूर्वमाओवादी पक्षधरलाई दिएर भए पनि त्रिवि उपकुलपतिचाहिँ छाड्न नहुने अडानमा छन् । आन्तरिक किचलो टुंगो नलाग्दा त्रिविमा पूर्वमाओवादीनिकट रेक्टर सुधा त्रिपाठीलाई तीनमहिने उपकुलपतिको जिम्मेवारी दिइएको छ । त्रिवि, पूर्वाञ्चल, संस्कृत र कृषि तथा वन विज्ञान विश्वविद्यालयका उपकुलपतिको ४ वर्षे कार्यकाल भदौ पहिलो साता पूरा भएपछि नयाँ नियुक्ति प्रक्रिया सुरु भएको हो । उच्चस्तरीय शिक्षा आयोगले खुला प्रतिस्पर्धाबाट उपकुलपतिलगायत पदाधिकारी नियुक्त गर्न सुझाव दिएको थियो । सरकारले भने पुरानै प्रक्रियाअनुसार नियुक्ति थालनी गरेपछि चौतर्फी विरोध भइरहेको छ । शिक्षाविद्, विद्यार्थी संघसंगठनले विश्वविद्यालयमा राजनीतिक भागबन्डा अन्त्य गर्न दबाब दिइरहेका छन् । त्रिविको सिफारिस समितिमा व्यवस्थापन संकायका डिन डिल्लीराज शर्मा र मेची क्याम्पस झापाका प्रमुख कमलप्रसाद गुरागाईं सदस्य छन् । पूर्वाञ्चल र संस्कृत विश्वविद्यालयका उपकुलपति छनोटका लागि मन्त्री पोखरेलको संयोजकत्वमा योजना आयोगकी सदस्य उषा झा र शिक्षा सचिव महेश दाहाल सदस्य रहेको सिफारिस समिति बनेको छ । कृषि विश्वविद्यालयका उपकुलपति छनोटका लागि मन्त्री पोखरेलको संयोजकत्वमा विश्वविद्यालय अनुदानका अध्यक्ष भीमप्रसाद सुवेदी र शिक्षा सचिव दाहाल सदस्य रहेको समिति गठन भएको छ । सरकारले आफूअनुकूल व्यक्ति राखेर समिति बनाएकाले नियुक्ति पनि सोहीबमोजिम हुन सक्ने शिक्षाविद्को आंशका छ । दसैंअघि पोखरा, मध्यपश्चिम र सुदूरपश्चिम विश्वविद्यालयमा उपकुलपति रिक्त हुँदै छन् । त्रिविसहित ७ विश्वविद्यालयमा उपकुलपतिलगायत पदाधिकारी बन्न नेकपानिकट प्राध्यापकको उच्च राजनीतिक तहमा दौडधुप चलिरहेको छ । ओली र अध्यक्ष पुष्पकमल दाहालसम्म उनीहरूले लबिइङ गरिरहेका छन् । प्रतिपक्ष कांग्रेसनिकट प्राध्यापकले पनि सहमति र सहकार्यका आधारमा विश्वविद्यालय चलाउनुपर्ने तर्क गर्दै भागबन्डा खोजिरहेका छन् ।"
भारतले दोहोर्यायो तल्लो अरुण निर्माणको प्रस्ताव,"काठमाडौं  भारतले ४ सय मेगावाट क्षमताको तल्लो अरुण जलविद्युत् आयोजना आफ्नो स्वामित्वमा रहेको कम्पनीलाई दिन आग्रह गरेको छ । भारतीय सरकारको लगानी रहेको सतलज निगमले अरुण तेस्रो निर्माण गरिरहेको र सोही कम्पनीले ४ सय मेगाावटको तल्लो अरुण निर्माण गर्दा सस्तो पर्ने भन्दै भारतीय ऊर्जा राज्यमन्त्री आरके सिंहले यस्तो माग गरेका हुन् । ऊर्जामन्त्री वर्षमान पुनसहित नेपाली ऊर्जा अधिकारीसँग बिहीबार काठमाडौंमा भएको भेटमा भारतीय ऊर्जा राज्यमन्त्रीले यस्तो आग्रह गरेको भेटमा संलग्न स्रोतले जानकारी दिएको छ । तल्लो अरुण निर्माणको जिम्मा दिन भारतले आग्रह गरेको यो दोस्रोपटक हो । भारतीय लगानी रहेको सतलज निगमले निर्माण थालेको ९ सय मेगावाटको अरुण तेस्रो परियोजनाको भौतिक प्रगति करिब ३० प्रतिशत पुगेको छ । ४ सय मेगावाटको तल्लो अरुण तेस्रोको तल्लो तटीय क्षेत्रमा पर्छ ।ऊर्जामन्त्री पुन र भारतीय ऊर्जा राज्यमन्त्री आरके सिंहबीच गत माघ २८ गते नयाँदिल्लीमा भएको भेटमा पनि तल्लो अरुण निर्माण गर्न दिन प्रस्ताव गरेका थिए । उक्त भेटमा मन्त्री पुनले अरुण तेस्रोको निर्माण प्रगति अघि बढेपछि सकारात्मक सन्देश प्रवाह हुने र त्यसपछि निर्णय गर्न सकिने जवाफ दिएका थिए । बिहीबार भएको भेटमा ऊर्जामन्त्री पुन, ऊर्जा मन्त्रालय, नेपाल विद्युत् प्राधिकरण र लगानी बोर्डका प्रमुख कार्यकारी अधिकृत महाप्रसाद अधिकारी उपस्थित थिए ।लगानी बोर्डले तल्लो अरुण गत चैतमा सम्पन्न लगानी सम्मेलनमा प्रस्तुत गरेको परियोजना हो । सम्मेलनको अवधिमा तीन कम्पनीले आयोजना निर्माण गर्ने प्रस्ताव पेस गरेका छन् । तीमध्ये एक कम्पनी भारतीय छ ।भारतीय ऊर्जा राज्यमन्त्रीसँगको भेटमा बोर्डका प्रमुख कार्यकारी अधिकारीले आयोजनाको स्थितिबारे जानकारी गराएका थिए । बोर्डले यो आयोजना प्रतिस्पर्धाको प्रक्रियामा अघि बढाइसकेकाले त्यसैमा सहभागिता जनाउनुपर्ने जनाएको छ । हाल निर्माणाधीन अरुण तेस्रो भारतीय कम्पनीले अन्तर्राष्ट्रिय प्रतिस्पर्धामार्फत पाएको हो । गत वर्ष नेपाल र भारतका प्रधानमन्त्रीले स्विच थिचेर आयोजनाको शिलान्यास गरेका थिए ।नेपाल सरकारसँग भएको आयोजना विकास सम्झौता (पीडीए) अनुसार स्वामित्व, सञ्चालन र हस्तान्तरण (बुट) मोडलमा परियोजना निर्माण गर्ने उल्लेख छ । सतलजले आयोजना २५ वर्षपछि नेपाल सरकारलाई हस्तान्तरण गर्नुपर्ने सम्झौतामा उल्लेख गरिएको छ । आयोजनाबाट उत्पादित विद्युत् भारतमा लैजाने योजनासहित सतलजले निर्माण थालेको हो । यो आयोजनाबाट उत्पादित २१९ प्रतिशत विद्युत नेपालले निःशुल्क प्राप्त गर्ने प्रावधान आयोजना विकास सम्झौतामा छ । योबाहेक आयोजनाबाट नेपालले करिब १ खर्ब ७ अर्ब रुपैयाँ रोयल्टी प्राप्त गर्ने प्रारम्भिक अनुमान छ ।भारतीय ऊर्जा राज्यमन्त्रीसँगको भेटमा नेपाली पक्षले दुई देशको ऊर्जा सचिवस्तरीय बैठकको विषयमा पनि छलफल भएको भेटमा संलग्न नेपाल विद्युत् प्राधिकरणका विद्युत् व्यापार विभागका निर्देशक तथा प्रवक्ता प्रबल अधिकारीले जानकारी दिए ।हामीले अक्टोबरको मध्यमा दुई देशको सचिवस्तरीय बैठक राख्न आग्रह गरेका थियौं, उनले भने, भारतीय राज्यमन्त्रीले स्वदेश फर्किएपछि सोही मितिमा हुने गरी बैठक राख्न निर्देशन दिने बताउनुभएको छ । अक्टोबरको १४, १५ वा १६ तारिखमा सचिव र सहसचिवस्तरीय संयन्त्रको बैठक राख्न नेपाली पक्षले आग्रह गरेको थियो । दुई देशका ऊर्जा सचिवस्तरीय संयन्त्रको बैठक पछिल्लोपटक पोखरामा माघ १० र ११ मा भएको थियो ।अब बस्ने दुई देशका ऊर्जा सचिवस्तरीय बैठकमा न्यु बुटवलगोरखपुर प्रसारण लाइनको निर्माण मोडालिटी टुंग्याउने अपेक्षा छ । नेपालले न्यु बुटवलगोरखपुर प्रसारण लाइन दुवै देशको ५०५० प्रतिशत स्वपुँजीमा कम्पनी स्थापना गरी निर्माण गर्ने गरी सहमति जुटाउन प्रस्ताव गरेको प्राधिकरणका प्रवक्ता अधिकारीले दिए । उनका अनुसार नेपाली पक्षको प्रस्तावमा भारतीय ऊर्जा मन्त्रीले सकारात्मक संकेत दिएका छन् । बुटवल गोरखपुरको विस्तृत आयोजना प्रतिवेदन सन् २०१५ मै तयार भएको थियो । यो प्रसारण लाइन आयोजना निर्माण गर्न दुवै देश सहमत भए पनि निर्माण मोडालिटी टुंग्याउन बाँकी छ ।कुल १४० किलोमिटर लम्बाइको उक्त प्रसारण लाइनको २० किलोमिटर नेपालमा पर्छ । बाँकी १२० किलोमिटर नेपालभारत सिमानादेखि भारतको गोरखपुर पुर्याउने योजना छ । अमेरिकी सरकारले एमसीसीअन्तर्गत दिएको ५० अर्ब अनुदान कार्यान्वयनका लागि पनि नेपालले भारतसँग न्यु बुटवलगोरखपुर निर्माण र सञ्चालनका लागि सहमति गरिसक्नुपर्ने सर्त छ । उडान नियमित गराउन सुरुका दिनमा प्रदेश सरकारले अनुदानसमेत दिन तयार रहेको उनले बताए । पर्यटनमन्त्री लम्सालले अन्तर्राष्ट्रिय पर्यटन दिवसका दिन असोज १० बाट नियमित उडानको तयारी गरिएको बताए । हवाई उडानसँगै पर्यटन व्यवसायीसँगको सहकार्यमा मनै छुने मनाङ प्याकेज बनाउन लागिएको उनको भनाइ थियो । निरन्तरताका लागि योजना बनाएका छौं, उनले भने, विमानस्थल सञ्चालनसँगै अन्य पूर्वाधार पनि बनाउने योजना छ । आन्तरिक पर्यटन वर्ष २०१९ र नेपाल भ्रमण वर्ष २०२० लाई लक्षित गरेर हुम्डेमा उडान गर्न थालिएको भन्दै उनले पोखराबाट सातै प्रदेशमा सिधा हवाई सम्पर्क पुर्याउने योजना रहेको सुनाए । नागरिक उड्डयन प्राधिकरणले आव ०६९७० मा ९ करोड रुपैयाँ खर्चेर ६ सय मिटरको धुले धावनमार्गलाई ९ सय मिटर बनाएर कालोपत्र गरेको थियो । त्यतिबेला तत्कालीन मन्त्री तथा प्राधिकरणका अधिकारीले नेपाल वायु सेवा निगमको जहाज ल्याएर परीक्षण गरेका थिए । त्यसयता निगमको जहाज आएको छैन । कालोपत्र भएको दुई वर्षपछि तारा एयरको डोर्नियर जहाजले परीक्षण उडान गरे पनि निरन्तरता दिएन । कालोपत्र हुनुअघि साताको दुईपटक उडान हुन्थ्यो । सडक मार्गको ट्रयाक खुलेसँगै जहाज उड्न छाडेको स्थानीयको भनाइ छ । मनाङमा निगमको ट्वीनअटर जहाजले मात्रै उडान भर्दै आएको थियो । नागरिक उड्डयन प्राधिकरणका प्रबन्धक एटीसी (एयर ट्राफिक कन्ट्रोलर) सूर्यबहादुर खत्रीका अनुसार हिमपात र पानी परेको समय मनाङको आकाशमा उडान भर्न सकिँदैन । अहिले पनि मौसम सफा नहुँदा उडान भर्न गाह्रो हुन्छ, उनले भने । पोखरामनाङ उडान करिब २५ मिनेटको हुन्छ । हुम्डेमा २०३९ असोजबाट उडान सुरु गरिएको थियो ।"
मुगुमा खाद्यान्न अपुग,"काठमाडौं  सरकारले कर्णालीलगायतका दुर्गम जिल्लामा पर्याप्त मात्रामा खाद्यान्न ढुवानी भएको दाबी गरे पनि मुगुमा भने अपुग देखिएको छ । खाद्य व्यवस्था तथा व्यापार कम्पनी लिमिटेडका अनुसार मुगुमा मासिक १ हजार क्विन्टल खाद्यान्नको माग छ । भदौ १५ गतेसम्म २ सय ४२३३ क्विन्टल मात्रै मौज्दात छ । यो अघिल्लो वर्षको तुलनामा आधा कम हो । गत वर्ष भदौ १५ गतेसम्म ४ सय २१८२ क्विन्टल मौज्दात थियो । उक्त परिमाणमा मौज्दात हुँदा पनि अभाव भएकाले अहिले मुगुको अवस्था थप नाजुक बन्दै गएको छ ।कम्पनीका महाप्रबन्धक योगेन्द्र गौचनले मुगुमा मौज्दात कम रहेको स्विकारे । गत वर्षको मौज्दात थियो । अहिले बिक्री भइरहेको छ, महाप्रबन्धक गौचनले भने, ढुवानीका लागि ठेक्का भए पनि ठेकेदारले समयमै काम गरेन । केही समस्या देखिन्छ । उनका अनुसार समयमै ढुवानी नगर्ने ठेक्केदारलाई कालोसूचीमा राखिएको छ । कम्पनीका बिक्री वितरण विभाग प्रमुख लालमोहन ठाकुरले पनि ढुवानी हुने मुख्य सिजनमा हिउँका कारण पर्याप्त लग्न नसकेको बताए । मुगुमा मासिक १ हजार क्विन्टल चामल खपत हुन्छ । अहिले मौज्दात २ सय ४२ क्विन्टल छ, उनले भने, त्यहाँ केही समस्या हुन सक्छ । संस्थानले मुगुमा खाद्य ढुवानीका लागि पुनः ठेक्का भने सुरु गरिसकेको छ । मुगुमा सुर्खेत, धनगढी, नेपालगन्जलगायत ठाउँबाट चामल ढुवानी गरिने ठाकुरले बताए । अन्य क्षेत्रको हकमा मौज्दात पर्याप्त छ । चाडबाडमा कुनै समस्या हुँदैन, उनले भने, मुगुमा मागअनुुसार पूर्ति गर्न लागिपरेका छौं । कम्पनीका अनुसार नेपालगन्जबाट जापानी, मध्यम, सोनामन्सुली, जिरा मसिनो चामल ढुवानी हुन्छ । उक्त चामलको मूल्य ४५ देखी ५० रुपैयाँ किलो छ । मुगुसँगै चाडबाडमा हुम्लामा पनि बढी अभाव हुन्छ । यस वर्ष त्यहा मौज्दात पर्याप्त रहेको महाप्रबन्धक गौचनले बताए । गत वर्ष हुम्लामा २३२ क्विन्टल खाद्यान्न मौज्दात थियो । चाडबाडमा अभाव भएको थियो, गौचनले भने, अहिले त्यहाँ ३ हजार ६ सय १ क्विन्टल मौज्दात छ । यो मागभन्दा बढी हो । हुम्लामा मासिक १५ सय क्विन्टल चामल बिक्री हुन्छ । दैवी प्रकोप नभए चाडबाडमा अभाव नहुने उनले दाबी गरे । कम्पनीका अनुसार अनुसार दसैंका लागि अघिल्लो वर्ष १७ हजार १८ क्विन्टल मौज्दात थियो । अहिले २६ हजार ७ सय ६७ क्विन्टल मौज्दात रहेको जनाएको छ । मौज्दात पर्याप्त रहेकाले मागअनुसार वितरण भइरहेको ठाकुरले बताए । कम्पनीले सबै क्षेत्रमा पर्याप्त मौज्दात दाबी गरे पनि ओखलढुंगा, खोटाङ, मनाङ, मुस्ताङ, रुकुम, बझाङमा भने मौज्दात न्यून छ । कम्पनीको तथ्यांकअनुसार अघिल्लो दसैंमा ओलखढुंगामा ३४२ क्विन्टल मौज्दात थियो । अहिले २०७ क्विन्टल छ । खोटाङमा ११ सय ३९ क्विन्टल थियो । अहिले ६४४ क्विन्टल मौज्दात छ । अघिल्लो वर्ष दसैंमा मनाङमा ६७४ क्विन्टल थियो । अहिले २ सय क्विन्टल छ । मुस्ताङमा ४७१ क्विन्टलमध्ये १७० मात्रै मौज्दात छ । रुकुम र बझाङमा क्रमशः ४०१ र ५६५ क्विन्टल मौज्दात थियो । अहिले रुकुममा १४६ क्विन्टल र बझाङमा १४५ क्विन्टल मात्रै मौज्दात छ । कम्पनीका बिक्री वितरण विभाग प्रमुख ठाकुरले भने त्यो क्षेत्रबाट माग नै नभएको दाबी गरे । ती क्षेत्रमा बिक्री नै हुँदैन । त्यसैले मौज्दात कम राखेका छौं, उनले भने । उनका अनुसार हाल कम्पनीसँग ५९ डिपो छन् । तीमध्ये ४० डिपो मात्रै पूर्ण रूपमा सञ्चालनमा छन् । अन्य डिपोमा माग नहुँदा मौज्दात घटाउँदै लगिएको बताए । यी डिपोबोहक अन्यमा मौज्दात पर्याप्त रहेको उनले दाबी गरे । कम्पनीका अनुसार सुगममा १ लाख ३६ हजार ६ सय ७५ क्विन्टल मौज्दात छ । दुगर्ममा भने २६ हजार ७ सय ६७ क्विन्टल जम्मा छ ।डेढ महिनामा ५२६ प्रतिशत ढुवानीसरकारले डेढ महिनामा ५२६ प्रतिशत मात्रै खाद्यान्न ढुवानी गरेको छ । चालु आर्थिक वर्षमा दुर्गम जिल्लामा १ लाख ४१ हजार ९ सय ८७ क्विन्टल खाद्य ढुवानी गर्ने लक्ष्य राखेको छ । जसमध्ये भदौ १५ गतेसम्म हुम्ला र अछाममा गरी ७ हजार ४ सय ७६ क्विन्टल मात्रै ढुवानी गरेको हो । कम्पनीका बिक्री वितरण विभाग प्रमुख ठाकुरका अनुसार हुम्लामा ७ हजार ३ सय ५ क्विन्टल ढुवानी भएको छ । जसमध्ये हुम्लाको सिमकोटमा ५ हजार ८ सय ५९० क्विन्टल र यलबाङमा १५ सय क्विन्टल ढुवानी भएको छ । अछामको सदरमुकाममा १७० क्विन्टल ढुवानी भएको छ । यीबाहेक अन्य क्षेत्रमा भने ढुवानी सुरु नै हुन सकेको छैन । विभाग प्रमुख ठाकुरले भने ठेक्का भर्खर सुरु भएकाले ढुवानी कम देखिएको बताए । अधिकांश ठाउँमा ढुवानीको ठेक्का लागेको छैन । अब ठेक्का लाग्ने बित्तिकै ढुवानी तीव्र हुन्छ, उनले भने ।दैलेखमा गोदामको मागजिल्ला खाद्य व्यवस्था समितिको बैठकले दैलेखमा खाद्य डिपो स्थापना गर्न माग गरेको छ । दैलेख जिल्लामा ५ हजार क्विन्टल खाद्यन्न भण्डारण गर्न सकिने गोदाम घर, पाँच कोठाको कम्पाउन्डवाल र शौचालयसहितको कार्यालय भवन निर्माण अति आवश्यक छ । गोदाम घर निर्माण भए सुर्खेत र नेपालगन्जबाट ७९ किलोमिटर दूरी कम पर्छ, समितिको निर्णयमा भनिएको छ, पूर्वाधार निर्माणका लागि यसअघि निर्णय भई माग गरिएकामा हालसम्म बजेट विनियोजन भएन । त्यसका लागि कम्पनीलाई बजेटको व्यवस्थासमेत माग गर्न पुनः निर्णय गरियो । कम्पनीका अनुसार समितिमा जनप्रतिनिधिहरूको सहभागिता हुन्छ । समितिले बेस्तडा क्षेत्रमा (भगवतीमाई गाउँपालिका) पनि खाद्य डिपो स्थापना गरी हाललाई ४ हजार क्विन्टल खाद्यन्न उपलब्ध गराउन माग गरेको छ । यस्तै खाद्य डिपो चामुण्डाबिन्दासैनीमा ९ हजार क्विन्टल, दुल्लुमा ४५० क्विन्टल, ठाटिकाँधमा २ हजार क्विन्टल, नौमुलेमा ३ हजार क्विन्टल ढुवानी गर्न माग गरेको कम्पनीलाई पठाएको पत्रमा उल्लेख छ ।"
अन्नभण्डारमै खडेरी,"जनकपुर  धान पहेंलिएको छ । पानी अभावमा खेत चिराचिरा छ । जताततै धाँजा फाटेपछि किसानहरू पुर्परोमा हात राख्न बाध्य छन् । यसपटक पर्याप्त पानी नपर्दा अन्नभण्डारमै धान उत्पादनमा निकै कमी आउने देखिएको छ । प्रदेश २ का ८ वटै जिल्लामा धान राम्रोसँग हुर्किनै पाएको छैन । प्रदेश सांसद गोविन्द न्यौपानेले वर्षा नहुँदा खेतमै धान पहेंलिएको र सिँचाइको अन्य बन्दोबस्त नमिल्दा किसान समस्यामा परेको भन्दै प्रदेश सरकारको आलोचना गरे । आइतबार बसेको प्रदेशसभा बैठकमा करिब एक दर्जन सांसदले प्रदेश २ मा खडेरीका कारण धान उत्पादनमा कमी आउने भन्दै सिँचाइको उचित बन्दोबस्त मिलाउन सरकारसित आग्रह गरे । हरेक खेतमा पानी, हरेक हातमा काम प्रदेश सरकारले कृषिसँग जोडेर यस्तो नारा अगाडि सारे पनि त्यो व्यवहारमा आउन सकेको छैन । खेतमा धाँजा फाटेको छ । किसानहरूलाई सिँचाइ र मलको समस्या छ, कांग्रेसकी सांसद मञ्जु यादवले भनिन् । आन्तरिक मामिला तथा कानुनमन्त्री ज्ञानेन्द्र यादवले लामो समयदेखि पानी नपरेकाले प्रदेश २ का सबै भूभाग खडेरीको मारमा परेको बताए । उनले छिट्टै प्रदेश २ लाई सुक्खाग्रस्त क्षेत्र घोषणा गर्ने र किसानलाई राहत दिन प्याकेज ल्याउन लागिएको जानकारी दिए ।असार अन्तिम साता सबै भूभाग डुबानमा पर्ने गरी वर्षा भएको थियो । त्यसयता ठूलो पानी परेकै छैन । बाला नलागेसम्म खेतमा पानी चाहिन्छ । तर, पर्याप्त पानी नपर्दा खडेरी छ । कृषि ज्ञान केन्द्रका अधिकारीहरूले पर्याप्त वर्षा नभएकाले यस वर्ष प्रदेशमा धान उत्पादनमा गिरावट आउने बताए ।डुबानपछि खडेरीरोपाइँका बेला वर्षा र डुबान खेपेका सिरहाका किसानले जसोतसो धान रोपाइँ गरे पनि चाहिने बेलामा वर्षा नहुँदा चिन्तित छन् । धान फस्टाउनका लागि पानी आवश्यक भए पनि लामो समयदेखि नपर्दा यहाँको खेतमा चिरा पर्न थालेको छ ।अकासेपानीको भरमा खेती हुँदै आएको छ । खडेरीले पानीका स्रोत सुकेपछि किसानले सिँचाइ गर्न पाएका छैनन् । कृषि ज्ञान केन्द्रको तथ्यांकअनुसार यस वर्ष सिरहामा ९५ प्रतिशत धान रोपाइँ भएको छ । जिल्लाको कुल खेतीयोग्य जग्गामध्ये सतही सिँचाइ र भूमिगत सिँचाइ (बोरिङ) बाट ३९ हजार ३ सय ४१ हेक्टर सिञ्चित हुन्छ । कमला सिँचाइ पूर्वी नहर प्रणालीबाट १५ हजार ५ सय हेक्टर जग्गामा सिँचाइ सुविधा पुगेको छ । यस वर्ष कमलाबाट पनि सिँचाइ भएन । बोरिङबाट सिँचाइ गरे पनि अधिकांश किसान खेतीका लागि अकासेपानीकै भर पर्न बाध्य छन् ।वर्षा नहुँदा खडेरीको सम्भावना देखिएको छ, कृषि ज्ञान केन्द्र सप्तरीका प्रमुख भगिरथ यादवले भने, भदौमा पर्याप्त पानी पर्नुपर्यो । त्यस्तो सम्भावना देखिएको छैन । डेढ बिघा जग्गामा धान खेती गरेका सिरहा पीडरबोनीका कृषक बिरेचन चौधरीले लामो समयदेखि वर्षा नहुँदा धान डढ्न थालेको दुःखेसो पोखे ।खडेरीले बोरिङसमेत सुक्न थालेपछि सिँचाइ गर्न सकिएको छैन, उनले भने, पानी नपरेकै कारण खेत चिराचिरा पर्न थालेको छ, धानका बोट पहेंलिन थाले । रोपाइँका समयमा पानी र कृषि मजदुर अभाव झेलेर जसोतसो धान रोपाइँ गरे पनि बोट फस्टाउने बेलामा वर्षात नहुँदा धान उत्पादन घट्ने पिरलो किसानमा परेको छ ।किसानलाई मनसुन र मजदुर जताबाट पनि दुःखै दुःख छ, उनले भने, धान रोप्यो मल अभाव, मल जसोतसो छर्यो, सिँचाइ छैन, हामी किसान जताबाट पनि मारमा छौं । सिरहाका कृषकहरूले स्थानीय जातको बासमती, जसवा, सोना मन्सुली, मिथिला, हर्दिनाथ, राधा११ र सावित्री जातका धान खेती गर्दै आएका छन् । पानी नपर्दा र मौसमले साथ नदिँदा मुख्य खेती धानबालीमा बर्सेनि ह्रास आउँदा खाद्य असुरक्षा निम्तिन सक्ने कृषि प्राविधिकहरूको भनाइ छ । बोरिङ छ, पानी आउँदैनसिँचाइका लागि भूमिगत जलस्रोत सिँचाइ विकास डिभिजन कार्यालयले करोडौं रुपैयाँको लगानीमा जडान गरेका डिप बोरिङ बिग्रिएर थन्किएका छन् । सिरहाको सीमावर्ती भगवानपुर गाउँपालिकामा पाँचवटा, लहान नगरपालिका १४ बस्तीपुरमा दुई र वडा २४ गोविन्दपुरको झुटकीमा दुईवटा डिप बोरिङ जडान गरिएका छन् । वर्षौंदेखि बोरिङ बिग्रिएर थन्किएपछि किसानहरूले खेत सिञ्चित गर्न नपाएको बताए । उनीहरूले सरकारको लगानी, बालुवामा पानी सरह भएको प्रतिक्रिया दिए । सय बिघा जग्गामा सिँचाइ गर्न सक्ने बोरिङ छ, सिँचाइ भने हुँदैन, तीन वर्षदेखि बिग्रेर थन्केको छ, ४ बिघा जग्गामा धान खेती गरेका झुटकीका मिस्रीलाल यादवले भने, चाहिने बेलामा पानी छैन, बोरिङ हेरेर आकाश फर्किएर बस्नुपरेको छ । उनले डिप बोरिङ मर्मत गरेमा यस क्षेत्रको सय बिघाभन्दा बढी जग्गामा सिँचाइ पुग्ने बताए । मर्मतमा कसैले पहल भने गरेको छैन । बोरिङ बिग्रिएपछि कार्यालयमा मर्मतका लागि निवेदन दर्ता गराएँ, कर्मचारी हेर्न आए तर मर्मत भएन, बस्तीपुरका रामप्रसाद यादवले भने, सिँचाइ नहुँदा धानबाली नउब्जिने देखिएको छ । मर्मत शीर्षकमा बजेट नआएपछि काम गर्न कठिनाइ भएको भूमिगत जलस्रोत सिँचाइ विकास डिभिजन कार्यालय लहानले जनाएको छ ।पानी कुर्दै किसान धान हरियो भएर गाँज हाल्नुपर्ने बेलामा पानी नपाएर पहेंलिन र सुक्न थालेपछि सर्लाहीका उत्तरी तथा पूर्वी क्षेत्रका किसान चिन्तित छन् । पानी परेका बेला धान रोपाइँ सकें, त्यसपछि पर्याप्त पानी नै परेन, चन्द्रनगर गाउँपालिका१ लघुवाको किसान सुरेश रायले भने, पानीकै कारण रोपो सुक्न थालेको छ, खेतमा धाँजा फाटेका छन् । उत्तरी क्षेत्रका हरिवन, लालबन्दी, ईश्वरपुर, पूर्वी भेगको हरिपूर्वा, पर्सा र चन्द्रनगर गाउँपालिकामा सिँचाइ सुविधा छैन । त्यस भेगका किसान अकासेपानीको भरमा खेती गर्न बाध्य छन् । सिँचाइ सुविधा पुगेको जिल्लाको मध्य तथा पश्चिम क्षेत्रका किसानले केही राहत पाए पनि धान खेतमा पानी पटाउन निकै सकस भएको पिपरियाका किसान रवीन्द्र रायको दुःखेसो छ । अबको एक सातासम्म पनि पर्याप्त पानी नपरे सिँचाइ सुविधा नरहेका क्षेत्रमा खडेरीका कारण धान सुकेर उत्पादन घट्ने र रोग किराले समेत असर गर्ने जिल्लास्थित कृषि ज्ञान केन्द्रका निमित्त प्रमुख देवानन्द यादवले जानकारी दिए । अकासेपानी नपरेकाले किराको प्रकोप देखिएको छ । यो बढ्ने क्रम तीव्र छ, उनले भने, सातामा पानी परेन भने रोग किराले अझै आक्रमण गर्छ । यसले किसानलाई थप समस्या हुन्छ । सन्तोष सिंह (धनुषा), भरत जर्घामगर (सर्लाही), ओमप्रकाश ठाकुर (सर्लाही) र पवन यादव (बारा)"
धानमारा बिरुवा,"पानी नपर्दा खेतमा धानको बोटभन्दा अग्ला र बाक्ला घाँसपात उम्रिएका छन् । यस्ता घाँसपातले धानबाली बिगार्ने र बोटलाई असर पुर्याउने हानिकारक किरालाई निमत्याउने बाराका किसान सुनिल यादवले बताए । धानका बोटलाई ढाक्ने गरी अग्ला झार उम्रेका छन्, उनले भने, झारले खेत नै बिगारेको छ । अहिले नै खेतबाट घाँसपात ननिकाले धानमा बाला लाग्दैन । समयमा पानी नपर्दा र सुक्खाले खेतमा चिरा पर्न थालेपछि बाली बिग्रिने चिन्ताले किसानलाई सताउन थालेको छ । खेतमा पानी जमेको अवस्थामा अनावश्यक झारपात, खर उमि्रँदैन । सबै पानीमा मडारिएर गल्छ र खेत सफा रहन्छ, उनले भने ।ठूला किसानले अहिले धान खेतीको क्षेत्रफल घटाउँदै आएका छन् । झन्डै ४५ बिघामा खेती गर्दै आएका कलैया२ औधापुरका भगवान यादवले यसपालि १५ कट्ठा जग्गामा मात्र खेती गरेको बताए । आफूलाई खान पुग्ने गरी खेती गरेको छु, उनले भने, यसलाई पनि महँगी र सुक्खाका कारण जोगाउन मुस्किल परेको छ । सुख्खाले भाँझर बनेको खेतमा पम्पिङ सेटबाट जति पानी हाल्दा पनि चाहिनेजति पुर्याउन नसकिएको उनले गुनसो गरे । सिँचाइका लागि परम्परादेखि सञ्चालन हुँदै आएको बाँध पैन (कुलो) अहिले ठप्प भएका छन् । त्यसको विकल्पमा सामूहिक सिँचाइका लागि डिप बोरिङ गाड्नुपर्नेमा यादवले जोड दिए । खेतमा पर्याप्त पानी नपुग्दा र सुक्खाले खर बढी उम्रेको जिल्ला कृषि ज्ञान केन्द्र कलैयाका प्रमुख जितेन्द्र यादवले बताए । धानबाली सपार्न समयसमयमा खर सफा गरिनुपर्ने र गाउँ नगरको कृषि प्राविधिकसँग सल्लाह लिनुपर्ने सुझाव उनले दिए ।"
बल्खुमा इसुजुको सोरुम,काठमाडौं राजधानीको बल्खुमा जापानी ब्रान्डको गाडी इसुजुको सोरुम खुलेको छ । नेपालका लागि इसुजु गाडीको अधिकृत वितरक कन्टिनेन्टल ट्रेडिङ इन्टरप्राइजेज प्रालिका चेयरम्यान सुहृदराज घिमिरेले शुक्रबार एक समारोहबीच उक्त सोरुमको उद्घाटन गरे । काठमाडौं उपत्यकाका लागि इसुजु गाडीको एक्सक्लुसिभ डिलर टाइम्स मोटर प्रालिले उक्त सोरुम सञ्चालनमा ल्याएको हो । चेयरम्यान घिमिरेले इसुजुका ग्राहकलाई प्रभावकारी सेवा र पार्टपुर्जा उपलब्ध गराउन कम्पनीले देशभरिमा १५ वटा वितरण तथा सर्भिस नेटवर्क विस्तार गरिसकेको जानकारी गराएका थिए ।
फर्निचर एक्स्पोमा भीड,"काठमाडौं सातौं संस्करणको फर्निचर तथा फर्निसिङ एक्स्पो (फर्नेक्स २०१९) मा अवलोकनकर्ताको भीड लागेको छ । बुधबारदेखि सुरु एक्स्पोको शुक्रबारसम्ममा ४० हजारभन्दा बढीले अवलोकन गरेको आयोजक संस्थाले जनाएको छ । फर्नेक्स २०१९ का संयोजक मनीष अग्रवालले भने, विगत वर्षको जस्तै अवलोकनकर्ताको उल्लेख्य सहभागिताले हामी उत्साहित बनेका छौं । ५ दिनमा ७५ हजारभन्दा बढीले एक्स्पो अवलोकन गर्ने विश्वास लिएका छौं ।"
मनीग्रामद्वारा प्रवर्द्धन योजनाका विजयी पुरस्कृत,काठमाडौं मनी ट्रान्सफर तथा भुक्तानी सेवा प्रदायक मनिग्रामले सञ्चालन गरेको विशेष बजार प्रवर्द्धन योजनाका विजयीलाई पुरस्कार प्रदान गरिएको छ । मेदेखि जुलाई महिनासम्म सञ्चालन गरिएको उक्त कार्यक्रमअन्तर्गत मनिग्रामका ग्राहकलाई उनीहरूको कारोबार रकम हरेक साता दोब्बर पार्ने अवसर प्रदान गरिएको थियो । यसका साथै मनिग्रामले २०७६ को दसैंतिहारको उपलक्ष्यमा नयाँ विशेष प्रवर्द्धन योजना घोषणा गरेको जनाएको छ । मनिग्राममार्फत रकम भुक्तानी पाउने सबैजना भाग्यशाली ड्र मा सहभागी भएर आफूले पाएको रकमको दोब्बर बढी रकम जित्न सक्ने विज्ञप्तिमा जनाइएको छ ।
बैतडीको पाटनमा एनआईसी,"काठमाडौं एनआईसी एसिया बैंकले बैतडीको पाटनमा नयाँ शाखा सञ्चालनमा ल्याएको छ । बिहीबार पाटन नगरपालिकाका मेयर केशवबहादुर चन्दले शाखा कार्यालयको उद्घाटन गरे । शाखा सञ्चालनमा आएसँगै बैतडी जिल्लाका ग्राहकलाई सेवा प्राप्त गर्न थप सहज हुने बैंकले जनाएको छ । पाटनसहित एनआईसीले देशभर २९८ शाखा कार्यालय, ३५५ एटीएम, ५८ वटा एक्स्टेन्सन काउन्टर एवं ४१ वटा शाखारहित बैंकिङमार्फत् सेवा प्रदान गर्दै आएको छ ।"
खल्तीको एप डाउनलोड गर्ने बढे,काठमाडौं डिजिटल भुक्तानी सेवा प्रदायक खल्ती को एन्ड्रोइड एप डाउनलोड गर्नेको संख्या पाँच लाख नाघेको छ । छोटो अवधिमै पाँच लाख एन्ड्रोइड एप डाउनलोडको उपलब्धि हासिल गर्न सक्नु कम्पनीका लागि ठूलो सफलता भएको खल्ती डिजिटल वालेटका प्रबन्ध निर्देशक मनीष मोदीले बताए । अब सबै प्रकारका भुक्तानी सेवालाई अनलाइन प्रविधिमा ल्याउन कम्पनी थप उत्प्रेरित बनेको उनको भनाइ छ ।
बाल्ट्राको दसैं ल्यायो अफर,"काठमाडौं बाल्ट्रा होम एप्लाइन्सेसले चाडबाडका अवसरमा दसैं ल्यायो नामक योजना बजारमा ल्याएको छ । यस योजनाअन्तर्गत कम्पनीले बाल्ट्राका बिग तथा स्मल एप्लाइन्सेसको खरिदमा लक्की ड्र मार्फत ५१ जना भाग्यशाली ग्राहकलाई आकर्षक उपहारका साथै १ वर्षको अतिरिक्त वारेन्टीसमेत प्रदान गर्ने जनाएको छ । बाल्ट्राको दसैं योजनाको लक्की ड्रमा सहभागी हुनेहरूले विभिन्न टीभी, साउन्ड बार, मिक्सर ग्राइन्डर, राइस कुकर, आइरनलगायत उपहार जित्न सक्ने कम्पनीले जनाएको छ ।"
प्रतिपक्षले समय मागेपछि रोकियो छलफल,"काठमाडौं  प्रतिनिधिसभाको राज्य व्यवस्था तथा सुशासन समितिले तयार गरेको अन्तिम प्रतिवेदनमा उल्लिखित प्रावधान अध्ययन गर्नुपर्ने भन्दै प्रमुख प्रतिपक्ष कांग्रेसले समय मागेपछि नागरिकतासम्बन्धी विधेयकमाथिको छलफल शुक्रबार पनि रोकिएको छ । बिहीबारै विधेयकमाथिको छलफल टुंग्याउन खोज्दा कांग्रेसले सरकारको धारणा माग गरेको थियो । गृहमन्त्री रामबहादुर थापाले शुक्रबार सरकारको धारणा प्रतिवेदनमै आएको बताएका थिए । उनको भनाइपछि समितिले अन्तिम प्रतिवेदन पारित गर्ने प्रस्ताव राखेपछि कांग्रेस सांसद दिलेन्द्र बडु र अमरेशकुमार सिंह तथा समाजवादीका सांसद रामसहायप्रसाद यादवलगायतले प्रतिवेदन अध्ययनका लागि एक दिनको समय माग गरेका हुन् ।नेकपाका सांसद नवराज सिलवाल र रेखा शर्मालगायतले अंगीकृत नागरिकताबाहेक सबै प्रावधानमा पहिले नै सहमति भइसकेकाले थप अध्ययन जरुरी नभएको बताए । बैठकमा सभापति शशी श्रेष्ठले विधेयकलाई आजै (शुक्रबार) टुंग्याऔं भन्दै पटकपटक रुलिङ गरेकी थिइन् । सत्ता र प्रतिपक्ष सांसदहरूले आआफ्नो अडानमा भनाइ राख्न थालेपछि बैठकमा केहीबेर होहल्ला भयो । कांग्रेसले अडान नछाडेपछि सभापति श्रेष्ठले प्रतिवेदन पढ्न दिनुस्, चित्त नबुझे फेरि छलफल गरौंला भनेपछि बैठक सुचारु भएको थियो । समितिले विदेशीसँग विवाहको ७ वर्षपछि अंगीकृत नागरिकता पाउने प्रावधानसहितको विकल्प राखेर तयार गरेको प्रतिवेदन बैठकमा पेश गरिएको थियो । प्रतिवेदनमा राजनीतिकबाहेकका सबै अधिकार पाउने गरी अंगीकृत परिचयपत्रको व्यवस्था गर्ने उल्लेख छ । त्यस्तो परिचयपत्र कस्तो प्रकृतिको हुने र वितरण प्रक्रिया के हुने भन्ने खुलाइएको छैन । सांसदहरूले ७ देखि १५ वर्षपछि मात्र अंगीकृत नागरिकता दिनुपर्ने प्रस्ताव गर्दै आएका छन् । नेपाली केटासँग विवाह गरेकी विदेशी महिलालाई अंगीकृत नागरिकता कसरी प्रदान गर्ने भन्ने विषयमा लामो समयदेखि विवाद हुँदै आएपछि बहुमत सांसदहरूको भनाइलाई आधार बनाएर गृह मन्त्रालयसमेतको सहमतिमा यस्तो प्रतिवेदन तयार गरिएको हो । सरकारले प्रस्ताव गरेको विधेयकमा भने नेपाली पुरुषसँग विवाह गरेकी विदेशी महिलाले तत्कालै नागरिकता पाउने व्यवस्था गरिएको छ तर त्यस्तो नागरिकता पाएको ६ महिनाभित्र आफ्नो देशको नागरिकता परित्याग गरेको निस्सा पेस गर्नुपर्ने उल्लेख छ । विधेयकमा भनिएको छ, तोकिएको समयमा निस्सा पेस नगरेमा नेपाली नागरिकता खारेज हुनेछ । आफ्नो देशको नागरिकता परित्याग गरेको निस्सा पेस गर्नुपर्ने भन्ने सरकारले राखेको प्रावधानलाई परिवर्तन गरी समितिले विदेशी नागरिकता वा नागरिकतासरह राष्ट्रियता जनाउने प्रमाणपत्र लिएको भए सोको प्रमाण र त्यस्तो नागरिकता वा प्रमाणपत्र लिएको भए त्यसलाई परित्याग गरेको प्रमाण पेस गर्नुपर्ने भन्ने व्यहोरा प्रतिवेदनमा राखिएको छ । नागरिकता नलिएका कतिपय भारतीय चेलीले उल्लेखित परिचयपत्रलाई आफ्नो प्रमाणपत्र त्यागेको घोषणा गरे पनि अंगीकृत लिन योग्य हुनेछन् । तराईमधेसबाट प्रतिनिधित्व गर्ने सांसदहरूले भारतमा नागरिकताबिना नै विभिन्न प्रकृतिका परिचयपत्रका आधारमा दैनिक कामकाज चल्न सक्ने तर्क राखेका थिए । परिचयपत्र मात्र लिएको भए नेपालीसँग बिहे गरेकी भारतीय महिलाले सोही परिचयपत्र त्यागे हुने व्यवस्था गरिएको हो । समितिले तयार गरेको प्रतिवेदन पारित भएमा अंगीकृत नागरिकता पाउनुअघि नेपालको परिचयपत्र प्राप्त गरेकी महिलाले ७ वर्षसम्म राजनीतिकबाहेक आर्थिक, सामाजिक र सांस्कृतिक अधिकार पाउने छन् । मतदान गर्न उम्मेदवार बन्न र राजनीतिक नियुक्ति लिन पाइने छैन । यसबाहेक सबै अधिकार प्रदान गरिने प्रतिवेदनमा उल्लेख छ । नेपाली महिलासँग विवाह गरेका पुरुष नेपालमै बस्न चाहेमा अंगीकृत नागरिकता दिनुपर्ने सांसदहरूको माग भने सम्बोधन नहुने भएको छ । नागारिकता ऐन, २०६३ अनुसार १५ वर्ष नेपालीमा स्थायी बसोबास गरेका पुरुषलाई सरकारले चाहेमा अंगीकृत नागरिकता दिने प्रावधान छ । विदेशी ज्वाइँले पनि सोहीअनुसार नागरिकता पाउने छन् तर विदेशी बुहारी ल्याउँदा अंगीकृत नागरिकता दिने व्यवस्था भएकाले ज्वाइँको हकमा पनि सोही प्रावधान राख्नुपर्ने दबाब महिला सांसदहरूले दिँदै आएका छन् । सांसदहरू रेखा शर्मा, यशोदा सुवेदी, डिला संग्रौला र मीना पाण्डेलगायत सबैजसो महिला सांसदले यो मुद्दालाई उठाउँदै आए पनि उनीहरूको माग अन्तिम प्रतिवेदनमा समेटिएको छैन । विदेशी बुहारीलाई ७ वर्षपछि अंगीकृत नागरिकता पाउने व्यवस्था ज्वाइँलाई पनि लागू हुनुपर्ने माग उनीहरूले राख्दै आएका छन् । सरकार आफ्नै प्रस्तावमा खुकुलो बैठकमा गृहमन्त्री थापाले सरकार आफूले पेस गरेको विधेयकमा अडिग रहे पनि समितिले गरेको निर्णयमा बाधक नबन्ने बताए । सांसदहरूले सरकारको धारणा मागे पनि गृहमन्त्री थापाले आफूले पेस गरेको विधेयकको जानकारी दिँदै भने, नागरिकता ऐन, २०६३ मा उल्लिखित व्यवस्थालाई संशोधन गरेर अझ बढी कडा बनाएका हौं । भारतसँगको सामाजिक र सांस्कृतिक सम्बन्धका कारण कतिपय विषयमा व्यावहारिकता हेर्नुपर्ने अवस्था रहेको उनको भनाइ थियो तर समितिले गरेको सहमतिमा सरकारले फरक अडान राख्दैन, उनले भने, सरकारको धारणा विधेयकमा जे उल्लेख छ, त्यो नै हो । नेपाली महिलाले विवाह गरेका विदेशी पुरुषलाई पनि अंगीकृत नागरिकता दिनुपर्ने माग भने तत्काल पूरा गर्न नसक्ने उनले बताए । यो विषयमा सरकार लचिलो भए पनि धेरै कानुन परिवर्तन गर्नुपर्ने प्राविधिक समस्या रहेको उनको जिकिर थियो ।"
फरक मतको तयारी,"समितिको प्रतिवेदन अध्ययनका लागि एक दिनको समय मागेको कांग्रेसले नागरिकता विधेयकमा सत्तापक्षको भन्दा फरक मत राख्न सक्ने सम्भावना बढेको छ । स्रोतका अनुसार कांग्रेसले नागरिकता ऐन, २०६३ मा उल्लिखित प्रावधान किन हटाउने भन्ने सरकारको धारणा माग गर्ने तयारी गरेको छ । सबै दलहरू मिलेर बनाएको त्यति बेलाको कानुन के कारणले परिवर्तन गर्नुपर्यो भन्नेमा सरकार प्रस्ट नभएको निर्णय कांग्रेसले गरेको एक केन्द्रीय सदस्यले बताए । समितिले गरेको प्रस्ताव संविधानसँग बाझिएको बुझाइ कांग्रेसको छ । नागरिकताको विषयमा पार्टीको धारणा बनाउन राज्य व्यवस्था समितिमा प्रतिनिधित्व गर्ने पार्टीका सांसदहरूको सहभागितामा कांग्रेस वरिष्ठ नेता रामचन्द्र पौडेलसहित शुक्रबार साँझ पार्टी कार्यालय सानेपामा बैठक बसेको छ । पदाधिकारी बैठकमा नेता पौडेल, उपसभापतिहरू विमलेन्द्र निधि र विजयकुमार गच्छदार, महामन्त्री शशांक कोइराला र पूर्णबहादुर खड्का, कोषाध्यक्ष सीतादेवी यादव, सहमहामन्त्री प्रकाशशरण महत, प्रवक्ता विश्वप्रकाश शर्मा, नेताहरू कृष्णप्रसाद सिटौला, रामशरण महत, बालकृष्ण खाँण, पुष्पा भुसाल र राधेश्याम अधिकारीलगायतको उपस्थिति थियो । स्रोतका अनुसार बैठकमा कांग्रेसले २०६३ को ऐन संशोधनका कारण सरकारसँग माग गर्ने सहमति भएको छ । हाल समितिले तयार गरेको प्रतिवेदनमा उल्लेख भएका प्रावधान संविधानसम्मत छन् कि छैनन् भन्ने प्रश्न सरकारलाई राख्ने तयारी छ । कांग्रेसले तराईका दलहरूसँग पनि सहकार्यका लागि पहल गरिरहेको छ । स्रोतका अनुसार सत्तापक्षले बलजफ्ती पारित गर्न खोजे लिखित रूपमै असहमति जनाउने निर्णय भएको दाबी स्रोतको छ । राज्य व्यवस्था समिति रहेका सांसद अमरेशकुमार सिंहले पार्टीको पदाधिकारी बैठक बसेको पुष्टि गरे । उनले भने, पार्टीको फरक धारणा आउँछ । बैठकमा भएको निर्णयबारे भने उनले बताउन मानेनन् । नागरिकता ऐनमा संशोधन गर्ने विषयमा सरकार नै प्रस्ट छैन, उनले भने । यसअघि सबैजसो विषयमा सर्वसम्मत निर्णय गर्दै आएको राज्य व्यवस्थामा कांग्रेसको यस्तो प्रस्ताव आएमा मतदान गराउनुपर्नेछ । समिति मतदानमा जान चाहेन भने राजनीतिक सहमतिका लागि विधेयकमाथिको छलफल रोकिन सक्छ ।"
मतदाता परिचयपत्रलाई राष्ट्रियसँग जोडौं,"काठमाडौं  निर्वाचन आयोगले राष्ट्रिय परिचपत्रलाई मतदान प्रयोजनमा पनि प्रयोग गर्न मिल्ने गरी परिचयपत्र विधेयकमा संशोधनको प्रस्ताव गरेको छ । प्रतिनिधिसभाबाट पारित भएर राष्ट्रिय सभामा आएको राष्ट्रिय परिचयपत्र तथा पञ्जीकरण सम्बन्धी विधेयक संशोधन प्रक्रियामा छ । सांसदहरूलाई आइतबारसम्म संशोधन हाल्ने समय छ । आयोगले गृह र कानुन मन्त्रालयलाई परिचयपत्र विधेयकमा त्यहीअनुसारको व्यवस्था मिलाइदिन आग्रह गरेको हो । एउटै परिचयपत्रले मतदानमा पनि काम गरोस् भन्ने उद्देश्यले विधेयकमा संशोधनको प्रस्ताव गरिएको प्रमुख निर्वाचन आयुक्त दिनेश थपलियाले बताए । राष्ट्रिय परिचयपत्र वितरण हुने भएपछि मतदाता परिचयपत्र अर्को नबनाऔं भन्ने हो, मतदानमा पनि त्यसैले काम गरोस्, उनले भने, यसो भयो भने एउटै परिचयपत्रबाट काम हुन्छ । मतदाता परिचयपत्रमा लाग्ने राज्यकोषको ठूलो धनराशि पनि जोगिन्छ । मतदाता परिचयपत्रमा बर्सेनि करिब १० करोड हाराहारीमा खर्च हुन्छ । निर्वाचनका समयमा मतदाता परिचयपत्रका लागि अभियान नै चलाउनुपर्दा त्यो खर्च अझ बढ्ने गरेको उनको भनाइ छ । आयोगको भावी पञ्चवर्षीय रणनीतिक योजनामा पनि मतदाता परिचयपत्रलाई राष्ट्रिय परिचयपत्रसँग आबद्ध गर्दै जाने उल्लेख छ । आयोगले राष्ट्रिय परिचयपत्रको जैविक र व्यक्तिगत विवरणलाई नै मतदाता नामावलीको आधार बनाउने, त्यसैमा मतदाता विवरण पनि समावेश गर्ने र मतदानमा त्यही परिचयपत्र प्रयोगमा ल्याउन सकिने सुझाएको छ । गृह र कानुनका अधिकारीहरूसँग यस विषयमा छलफल भएको छ, केही माननीयलाई सुझाव पठाएका छौं, थपलियाले भने, मतदाता परिचयपत्रको काम राष्ट्रिय परिचयपत्रले नै गर्ने विषयमा उहाँहरू सकारात्मक हुनुहुन्छ । आयोगले परिचयपत्र विधेयकमै आवश्यक संशोधन गरेर लैजान गरेको प्रस्तावमा गृहका अधिकारीहरूले विधेयकमा तोकिएबमोजिम अन्य विवरण पनि समावेश गर्न सकिने उल्लेख भएकाले पछि नियमावलीमार्फत पनि गर्न सकिने भनेका छन् वा आयोगले मस्यौदा गरिरहेको एकीकृत निर्वाचन कानुनमा मतदाता परिचयपत्रसम्बन्धी व्यवस्थामा राष्ट्रिय परिचयपत्रले त्यो काम गर्न सक्ने प्रावधान थपेर पनि उपाय निकाल्न सकिने गृहको प्रस्ताव छ । आयोग भने राष्ट्रिय परिचयपत्र विधेयक राष्ट्रिय सभामा छलफलकै प्रक्रियामा रहेको र संशोधनको अवसर रहेकाले अहिले नै त्यो व्यवस्था गरेर जान सकिने पक्षमा छ । आयोगले राष्ट्रिय परिचयपत्रमा मतदाता विवरण समावेशका लागि सातबुँदे संशोधन प्रस्ताव तयार पारेर बुझाएको छ । आयोगको संशोधन प्रस्तावमा राष्ट्रिय परिचयपत्रका लागि संकलित जैविक एवं व्यक्तिगत विवरणलाई नै मतदाता नामावलीको आधार बनाउने र राष्ट्रिय परिचयपत्रमा मतदाता परिचयपत्र नम्बर थप गर्ने उल्लेख छ । आयोगले मतदाता नामावली संकलन र आवधिक गर्ने प्रयोजनका लगि जैविक र व्यक्तिगत विवरण माग गरेमा उपलब्ध गराउनुपर्ने तथा राष्ट्रिय परिचयपत्र तथा पञ्जीकरण समन्वय समितिमा आयोगका एक जना सहसचिवलाई सदस्यका रूपमा थप्नुपर्ने प्रस्ताव छ । व्यक्ति पहिचानको आधार परिचयपत्र डिजिटल प्रविधिमा आधारित राष्ट्रिय परिचयपत्रमा नागरिकको व्यैक्तिक एवं जैविक विवरण समावेश हुनेछ । १० वटै औंलाको औंठाछाप, आँखाको नानीको तस्बिरलगायत जैविक विवरणसँगै व्यक्तिको तस्बिर, नाम, थर, नागरिकता विवरण, तीनपुस्ते विवरण, पेसा, शैक्षिक योग्यताजस्ता विवरण कार्डमा हुनेछन् । व्यक्तिको परिचय प्रमाणीकरणको डिजिटल समाधान राष्ट्रिय परिचयपत्रले गर्ने राष्ट्रिय परिचयपत्र तथा पञ्जीकरण विभागका महानिर्देशक दीपक काफ्लेले बताए । सबै कुरा प्रविधिमा गइरहेका बेला नागरिकका व्यक्तिगत अभिलेखको विद्युतीय तथ्यांक पनि राज्यसँग रहन्छ, त्यही आधारमा व्यक्तिको वास्तविक पहिचान गर्न सकिन्छ, उनले भने, राज्यबाट प्रवाह हुने सेवासुविधा प्राप्तिमा यो कार्ड सहयोगी हुनेछ । आम मानिसलाई यसले सहज बनाउँछ । कुनै व्यक्तिले एक पटक उपलब्ध गराएको बायोमेट्रिकसहितको विवरण आफूखुसी परिवर्तन गर्न वा ढाँट्न नसक्ने व्यवस्था गरिएको छ । यस्तो विवरण सम्बन्धित व्यक्तिले परिवर्तन गर्न चाहेमा तोकिएको निकायले प्रमाणित गर्नुपर्नेछ । राष्ट्रिय परिचयपत्रलाई राज्यका हरेक निकाय र सेवा प्रवाहका विषयसँग जोड्ने सरकारको तयारी छ । सेवा लिन पुगेका व्यक्तिको सम्पूर्ण पहिचान कार्डमा रहेको चिप्समार्फत सम्बन्धित कार्यालयले प्राप्त गर्न सक्नेछन् । संकलित वैयक्तिक र जैविक विवरण केन्द्रीय डाटा सेन्टर तथा कार्डको चिप्समा रहनेछ । कार्ड रिडर तथा मेसिनमार्फत कार्डमा रहेको विवरण सम्बन्धित कार्यालयले अध्ययन गरेर कार्डप्राप्त व्यक्तिलाई आवश्यक सेवा दिनेछ । कार्ड व्यक्तिका हातमा परेपछि त्यसलाई सबै सार्वजनिक सेवासँग आबद्ध गरिने विभागका निर्देशक एवं सूचना अधिकारी शिवराज जोशीले बताए । कार्डमा आँखाले पढ्न मिल्ने, चिप्स रिडरले मात्रै पढ्ने र मेसिन रिडेबल गरी तीन किसिमको विवरण हुने उनको भनाइ छ । १० डिजिटको कार्ड नम्बरबाट व्यक्तिको परिचय सहजै सम्बन्धित कार्यालयले प्राप्त गर्नेछ । कुन कार्यालयलाई कति विवरण चाहिने हो, सम्बन्धित कार्यालयले कार्डबाट त्यति मात्रै जानकारी लिन सकिने व्यवस्था रहन्छ, अधिकारीले भने, सबै विवरण सबैले हेर्न पाउँदैनन् । वैयक्तिक गोपनीयताको सम्मान रहने गरी व्यवस्था गरिएको छ । राष्ट्रिय परिचयपत्रले नागरिकता, सवारीचालक अनुमतिपत्रजस्ता परिचयपत्रलाई भने विस्थापन गर्दैन । नागरिकताको काम भने परिचयपत्रले विस्थापन गर्ने अधिकारीले बताए ।"
पूजालाई स्वर्ण,काठमाडौं आयोजक नेपालका पूजा कुँवर र स्वस्तिका महर्जनले शुक्रबार सुरु तेस्रो काठमाडौं अन्तर्राष्ट्रिय तेक्वान्दो च्याम्पियनसिपमा स्वर्ण पदक जितेका छन् ।सातदोबाटोस्थित तेक्वान्दो एकेडेमीमा महिला क्याडेटतर्फ पूजाले ४६ केजीमुनिको फाइनलमा लेङदेन तामाङलाई हराइन् । सिमरन मगर र हिमकला जिरेलले कांस्य जिते । स्वस्तिकाले ३७ केजीमुनि फाइनलमा रोजलिन ओझालाई हराइन् । दिया रजाक र अंकिता रानामगरले कांस्य जिते । युनाइटेड तेक्वान्दो डोजाङको आयोजनामा भएको च्याम्पियनसिपमा फाइटतर्फ महिला क्याडेटमा रिना लामाले ४४ केजीमुनि स्वर्ण जित्दा फाइनलमा सुमिना खड्गीलाई हराइन् । रुबिना श्रेष्ठ र सुजिता तामाङले कांस्य पाए ।व्यक्तिगत पुम्सेतर्फ गर्ल्स यू१७ उमेर समूहमा मलेसियाकी एगनेस सी जिङले स्वर्ण जितिन् । उनले फाइनलमा कोरियाकी गाजोङ सिनलाई हराइन् । यस उमेर समूहमा नेपालकी मोनिका मगरले कांस्यमा चित्त बुझाइन् । यु१९ तर्फ पुम्सेमा सुविना श्रेष्ठले स्वर्ण जित्दा सुनीता विष्टलाई हराइन् । भारतकी रामेश्वरी रामाचिर्य कांस्य जित्न सफल भइन् । महिला यू२९ पुम्सेमा नेपालकी रुबिना घलेले भारतकी स्मृति थापालाई हराएर स्वर्ण जितिन् । सुस्मिता थापा र आशा वाल्मिकिले कांस्य जिते । सोही उमेरको पुरुषतर्फ नेपालका मोहम्मद आलमले स्वर्ण जित्दा बंगलादेशका कमरुन इस्लामलाई हराए । भारतका शर्निक धारा र नेपालका विवेक राईले कांस्य जिते । पुरुष यू१९ उमेरको पुम्सेमा नेपालका प्रज्वव कर्माचार्यले स्वर्ण जित्दा उरज थारुलाई हराए । गोरे तामाङ र रोशन खड्गीले कांस्यमा चित्त बुझाए । यू१५ उमेरको पुम्सेमा मलेसियाका केभिन खाँले स्वर्ण जित्दा फाइनलमा नेपालका आयुश शर्मालाई हराए ।
रत्ननगरमा राष्ट्रिय ब्याटमिन्टन हुने,चितवन पूर्वी चितवन स्पोर्ट्स क्लबले रत्ननगरमा राष्ट्रिय स्तरको खुला ब्याटमिन्टन प्रतियोगिता गर्ने भएको छ । रत्ननगर३ बेल्सी कभर्डहलमा असोज १० देखि १२ सम्म हुने प्रतियोगितामा खुला र भेट्रान डबल्समा प्रतिस्पर्धा हुने संयोजक पुरु खनालले बताए । क्लबले गत वर्ष आयोजना गरेको प्रतियोगिता ११ जिल्लाका खेलाडीले भाग लिएका थिए । अहिले ३० जिल्लाका खेलाडी ल्याउने प्रयास भइरहेको क्लबका अध्यक्ष केवल न्यौपानेले बताए । पूर्वी चितवन पर्यटनका लागि प्रख्यात छ । खेलकुदका गतिविधि फैलाउन पनि हामीले जमर्को गरेका हौं क्लबका संरक्षक विकास डल्लाकोटीले भने । खुला विजेताले ६१ हजार र उपविजेताले ३१ हजार तथा भेट्रान विजेताले २५ हजार र उपविजेताले १५ हजार रुपैयाँ पुरस्कार पाउने छन् ।
राष्ट्रिय माझी गोल्डकप कात्तिकमा,"हेटौंडा मकवानपुरको बकैया गाउँपालिकाको जुरेलीचौरमा पहिलो राष्ट्रिय माझी गोल्डकप फुटबल हुने भएको छ । नेपाल माझी उत्थान संघको आयोजनामा हुने गोल्डकपमा १२ देखि १६ टिमले भाग लिने अनुमान छ । कात्तिक १ देखि हुने प्रतियोगितामा मकवानपुर, काभ्रे, सिन्धुली, सिन्धुपाल्चोक, रामेछाप, बारा, सर्लाही, रौतहट, ओखलढुंगा, खोटाङ, झापा, धादिङ, मोरङ, सुनसरी, उदयपुर, धनकुटा, स्याङजाले भाग लिने खआयोजकले जनाएको छ । खेल नकआउटको आधारमा हुनेछ । २० लाख खर्च हुने अनुमान रहेको संघका अध्यक्ष श्यामसुन्दर माझीले बताए । विजेताले १ लाख,दोस्रोले ५० हजार रुपैयाँ पाउने छन् । विधागत उत्कृष्ट खेलाडीलाई ५५ हजार र दैनिक म्यान अफ द म्याचलाई पनि पुरस्कृत गरिने जनाइएको छ ।"
पेप्सी ओपन गल्फ आज,"काठमाडौं वरुण वेभरेजको प्रायोजनमा गोकर्ण गल्फ क्लबमा शनिबार हुने पेप्सी ओपन गल्फमा जुनियर, सिनियर, महिला र खुलामा गरी करिब ८५ गल्फरले प्रतिस्पर्धा गर्ने भएका छन् । चौथोपल्ट आयोजना गर्न लागिएको सोसल गल्फरको प्रतियोगिता पेप्सी ओपन १८ होलमा ३४ ह्यान्डीक्यापको आधारमा गरिनेछ । वर्षात् सिजनपछिको यो पहिलो प्रतियोगितामा खुलातर्फको विजेता, उपविजेता, महिलाको विजेता, उपविजेता, सिनियर र जुनियरको विजेता, लंगेस्ट ड्राइभ, क्लोजेस्ट टु द पिन र सर्वाधिक बर्डीको पुरस्कार प्रदान गरिने गोकर्ण गल्फ क्लबका वरिष्ठ निर्देशक दीपक आचार्यले जनाएका छन् ।"
मिलेनियम च्याम्पियन,काठमाडौं प्ले नेपालले आयोजना गरको पाँचौं इन्टर कलेज फुटसलको उपाधि न्यु मिलेनियम कलेजले जितेको छ । मिलेनियमले एपेक्स कलेजलाई हरायो । विजेता टिमले १ लाख ५० हजारबराबरको टुर प्याकेज पाएको छ । त्यसमा स्काइ वर्ल्ड पाराग्लाइडिङको तर्फबाट पाराग्लाइडिङसहित काठमाडौं पोखरा दुईतर्फी यातायात र खाने बस्ने सुविधा रहेको छ । उपविजेताले धुलिखेल जिपलाइनको तर्फबाट ५० हजारबराबरको टुर प्याकेज प्राप्त गरेको छ । एकदिने फुटसलमा काठमाडौंका ३२ कलेज सहभागी भए । उत्कृष्ट गोलरक्षक नवोदितका निशान राम्जाली र उत्कृष्ट खेलाडी मिलेनियमका कर्फु रसाइलीले बन्जीसहित यातायात र खानेबस्ने प्याकेज पाएका छन् ।
एउटै पार्टीको लडाइँ,"काठमाडौं  नेपाल ओलम्पिक कमिटीको नयाँ नेतृत्व चयनका लागि शनिबार निर्वाचन हुँदै छ । अन्तर्राष्ट्रिय ओलम्पिक कमिटी (आईओसी) र एसियाली ओलम्पिक कमिटी (ओसीए) को प्रतिनिधि निर्वाचनका लागि आइसकेका छन् । राष्ट्रिय खेलकुद परिषद (राखेप) लाई पनि औपचारिक जानकारी भइसकेको छ । अध्यक्ष जीवनराम श्रेष्ठले चुनावका लागि सबै तयारी पूरा भएको जनाए । अन्तर्राष्ट्रिय प्रतिनिधिका रूपमा ओसीएका अन्तर्राष्ट्रिय सम्बन्ध निर्देशक विनोद तिवारी नेपाल आएका छन् । बिहीबार राखेप सदस्यसचिव रमेशकुमार सिलवालले ओलम्पिक चुनावबारे खेलकुदको सर्वोच्च निकायलाई जानकारी नभएको भन्दै असन्तुष्टि व्यक्त गरेका थिए । तर ओलम्पिकको अन्तर्राष्ट्रिय मान्यताअनुसार राखेपको स्वीकृति आवश्यक नभएको अध्यक्ष श्रेष्ठको दाबी छ । आईओसी र ओसीएका प्रतिनिधिको रोहबरमा चुनाव गराउने हो । सम्बन्धित देशको खेलकुद निकायलाई जानकारी गराउने प्रचलनअनुसार हामीले राखेपबाट पर्यवेक्षक पठाउन भनेका छौं, निर्वाचनमा पुनः अध्यक्षका प्रत्याशीसमेत रहेका श्रेष्ठले भने, विधानअनुसार हामीले निर्वाचनपछि राखेपमा चुनावी प्रतिवेदन पेश गर्नेछौं ।सदस्यसचिव सिलवालले पनि राखेपलाई बिहीबार जानकारी आएको बताए । तर उनी पुष्पलाल स्मृति ब्याडमिन्टनको समापनका लागि शनिबार सुनसरी जाँदै छन् ।भदौ २० गते हुनुपर्ने निर्वाचन सर्वोच्च अदालतमा रिट परेपछि शनिबारका लागि सारिएको हो । जीवनराम नेतृत्वको कमिटी अवैधानिक भएको दाबीसहित परेको रिटमा सर्वोच्चले भदौ २२ मा अन्तरिम आदेश दिन अस्वीकार गरी मुद्दा खारेज गरेपछि ओलम्पिक चुनावको बाटो खुलेको हो । चार वर्षअघि पनि विवादका कारण ओलम्पिक चुनाव निर्धारित मितिभन्दा एक महिना पर धकेलिएको थियो । ओलम्पिक चुनावमा यसपल्टको रस्साकस्सी रोचक देखिएको छ । चार वर्षअघिकै समीकरणका रूपमा अध्यक्षका लागि जीवनराम श्रेष्ठ र पूर्व उपाध्यक्ष उमेशलाल श्रेष्ठबीच प्रतिस्पर्धा छ । यसपल्ट महासचिवसहित प्यानल बनाएर चुनावी प्रतिस्पर्धा हुँदै छ । त्यो पनि एउटै पार्टीका छन् । दुवै सत्तारुढ दल नेकपा निकट हुन् । नेपाली ओलम्पिक इतिहासमै प्यानलसहितको चुनावी प्रतिस्पर्धा पहिलोपल्ट हुन लागेको हो । जीवनराम प्यानलबाट ट्रायथलन संघका अध्यक्ष निलेन्द्रराज श्रेष्ठ महासचिवका प्रत्याशी छन् । उमेशलाल प्यानलबाट नेपाल कराँते महासंघका पूर्व अध्यक्ष पुरेन्द्रविक्रम लाखेले महासचिवमा उम्मेदवारी दिएका छन् । निलेन्द्र वर्तमान कमिटीका सदस्य र पुरेन्द्र उपाध्यक्ष हुन् । एसोसिएट सदस्यको मान्यता पाएका २७ खेल संघका प्रतिनिधिले ओलम्पिक चुनावमा मतदान गर्न पाउँछन् । अर्को रोचक पक्ष के रह्यो भने यसपालिको चुनावमा २७ मतदातामध्ये २६ जना उम्मेदवार बने । दुई कार्यकाल अध्यक्ष भइसकेका जिम्न्यास्टिक संघका अध्यक्ष ध्रुवबहादुर प्रधानबाहेक सबै उम्मेदवार बनेका हुन् । तीमध्ये एथलेटिक्स संघबाट प्रतिनिधि बनेका राखेप उपाध्यक्ष पिताम्बर तिम्सिना उपमहासचिव र भारोत्तोलन संघका अध्यक्ष रतन टण्डन कोषाध्यक्षमा निर्विरोध निर्वाचित भइसकेका छन् । अध्यक्षमा २, ५ उपाध्यक्षका लागि ८, महासचिवका लागि २, ३ सचिवका लागि ४ जना र ७ सदस्यका लागि ८ जनाको उम्मेदवारी परेको छ । मुस्लिम आयोगका अध्यक्ष समिम मिया अन्सारी संवैधानिक मर्मविपरीत उपाध्यक्षको प्रत्याशी छन् । त्यस्तै सचिव पदमा नेपाल उसु फेडेरेसनका अध्यक्ष तथा निवर्तमान सदस्यसचिव केशवकुमार विष्ट र नेपाल कबड्डी संघकी अध्यक्ष रहेकी संघीय सांसद तुलसा थापा सचिवको दौडमा छन् । उनी नेकपा उपाध्यक्ष वामदेव गौतमकी पत्नी पनि हुन् । खेल संघका पदाधिकारीका लागि आकर्षक मानिएको ओलम्पिकमा आफ्नो पदीय हैसियत बिर्सेरै होमिने गरेका छन् । अध्यक्षका दुवै उम्मेदवारले आआफ्नो तयारीलाई अन्तिम रुप दिन प्रयास गरिरहेका छन् । वर्तमान अध्यक्ष जीवनराम श्रेष्ठले मतदातालाई प्रभावित पार्न राजनीतिक दबाब आएको संकेत गरेका छन् । उमेशलाल नेपाल कम्युनिस्ट पार्टीका संस्थापक पुष्पलाल र महिला नेतृ सहाना प्रधानका छोरा हुन् । राजनीतिमा सक्रिय नरहेका उनी प्रभावशाली उद्योगपति हुन् । दुईपल्ट राखेप सदस्यसचिव नियुक्त भइसकेका जीवनराम काठमाडौं क्षेत्र नम्बर ८ बाट निर्वाचित नेकपाका सांसद हु ।तर फरक गुटको प्रतिनिधित्व गर्ने भएकाले पार्टीभित्रकै कोपभाजनमा ओलम्पिक चुनाव परेको छ । खेलकुदमन्त्री जगतबहादुर सुनार र राखेप सदस्यसचिव सिलवाल उमेशलालको पक्षमा मतदातालाई प्रभावित पार्न खुलेर लागेको आरोप लागेको छ । तर दुवैले यसको खण्डन गरेका छन् । पार्टीभित्र माधवकुमार नेपाल पक्षले जीवनरामलाई सहयोग गरेको छ भने प्रधानमन्त्रीसमेत रहेका पार्टी अध्यक्ष केपी शर्मा ओलीको सदाशयता उमेशलालप्रति नै छ । निर्वाचन गराउन राखेपलाई जानकारी नदिएको भन्दै बिहीबार सदस्यसचिव सिलवालको अभिव्यक्ति अध्यक्ष जीवनरामलक्षित देखिन्थ्यो । चुनावको दुई दिनअघि उनले सार्वजनिक रुपमै ओलम्पिक कमिटीप्रति असन्तुष्टि व्यक्त गर्नुलाई अर्थपूर्ण रूपमा लिइएको छ । वर्तमान उपाध्यक्ष तथा महासचिवका उम्मेदवार पुरेन्द्रविक्रम लाखेले आफ्नै कमिटीको निर्वाचनबारे राखेपलाई समयमै जानकारी नगराइएकोमा नेतृत्वको आलोचना गरे । मेरो उम्मेदवारी यही कारणले हो । निर्णायक अधिकारबिना मैले ओलम्पिक कमिटीमा १२ वर्ष बिताएँ, उमेशलाल प्यानलका लाखेले भने, सामूहिक नेतृत्वको प्रणाली स्थापना गरी सबैलाई बराबर अधिकार र दायित्व प्रदान गर्ने तथा ओलम्पिकलाई पारदर्शिता र व्यावसायिकतासहितको परिवर्तन गर्नु आवश्यक छ ।अध्यक्षका प्रत्याशी जीवनरामले अध्यक्षमा निर्वाचित हुनुअघि दुई कार्यकाल महासचिवका रूपमा बिताएका थिए । नेपालको ओलम्पिक मुभमेन्टलाई सफल बनाउनका लागि आफूले दोस्रो कार्यकालका लागि उम्मेदवारी दिएको बताउँदै आएका छन् । अर्का प्रत्याशी उमेशलालले पनि पारदर्शिताको मुद्दा उठाएका छन् । ओलम्पिक कमिटी पारदर्शी नभएको र अध्यक्षको एकल निर्णयका आधारमा चल्ने गरेको भन्दै परिवर्तनको नारासहित उनी दोस्रोपल्ट अध्यक्ष उम्मेदवार बनेका हुन् ।"
हाइप्रोफाइलको ओलम्पिक मोह,"काठमाडौं  नेपालको शासकीय स्वरुपमा कार्यपालिका (सरकार), व्यवस्थापिका (संसद) र न्यायपालिका (अदालत) आधार हुन् । तीनै व्यवस्था उत्तिकै शक्तिशाली हुन्छन् । नेपाल ओलम्पिक कमिटीका अध्यक्ष जीवनराम श्रेष्ठ व्यवस्थापिकाका सदस्य (संघीय सांसद) हुन् । नेपाल कम्युनिस्ट पार्टी (नेकपा) का उनी कांग्रेसका नविन्द्रराज जोशीलाई हराएर काठमाडौं ८ मा बाट निर्वाचित भएका थिए । त्यसअघि स्थानीय चुनावमा उनलाई नेकपाले काठमाडौं महानगरको मेयरको उम्मेदवारीको लागि तीन जनाको सूचीमा राखेको थियो । शनिबार हुने एनओसी कार्यसमितिको निर्वाचनमा यिनै जीवनरामविरुद्ध अध्यक्षमा प्रतिस्पर्धा गर्दैछन् उमेशलाल श्रेष्ठ ।नेकपाको केन्द्रीय सदस्य र महानगर इन्चार्जसमेत हुन् जीवनराम । उमेशलाल पार्टी राजनीतिमा सक्रिय छैनन् तर नेकपानिकट हुन् । उनी नेपाल कम्युनिस्ट पार्टीका संस्थापक पुष्पलाल र नेतृ सहाना प्रधानका छोरा हुन् । अहिले नेकपामा अध्यक्ष केपी शर्मा ओलीको खास मान्छे हुन् उनी । नेकपाभित्र माधवकुमार नेपालका पुरानै धारमा हिँडिरहेका छन् जीवनराम । त्यसैले एनओसी निर्वाचन कम्युनिस्ट पार्टीभित्रको गुटगत शक्तिको खेलजस्तै पनि देखिएको छ ।देशको खेलकुदको सर्वोच्च संस्था राष्ट्रिय खेलकुद परिषद्को कार्यकारी प्रमुख (सदस्यसचिव) पनि भए जीवनराम । उनी पहिलोपल्ट सदस्यसचिव भएसँगै २०५३ सालमै छोटो अवधिका लागि एनओसी अध्यक्ष पनि बनेका थिए । उनी त्यति बेलादेखि नै नेपाली खेलकुदमा राजनीतिका खास खेलाडी बनेका हुन् । हरेक संघमा उनले प्रभाव देखाए । सदस्यसचिव छँदै एनओसीका महासचिव बन्न पुगेका उनले ओलम्पिकमा महासचिव र अध्यक्षको बागडोर सम्हालेको १२ वर्ष भइसक्यो । उनी चार वर्षअघि उनै उमेशलाललाई १७९ भोटले हराएर एनओसी अध्यक्ष भएका थिए र त्यो नै एनओसीमा मतदान भएको पहिलो अवसर थियो ।राजनीतिक उचाइमा जीवनरामले फड्को मारे पनि उमेशलालको कम्युनिष्ट नेताका सन्तानबाहिरको प्रोफाइल पनि प्रभावशाली छ । उनी नेपाल उद्योग वाणिज्य महासंघका उपाध्यक्ष (वस्तुगत) हुन् र उनलाई यहाँ भावी नेतृत्वको रूपमा हेरिएको छ । उनले औषधी व्यवसायी संघको नेतृत्व पनि हाँके । उनी हक्की संघ र जीवनराम स्की संघको अध्यक्ष भइसकेको धेरै भइसकेको छ । विश्व खेलकुदको सर्वोच्च संस्था अन्तर्राष्ट्रिय ओलम्पिक काउन्सिल (आईओसी) को मान्यताबिना ओलम्पिक, एसियाली खेलकुद र दक्षिण एसियाली खेलकुद (साग) मा सहभागिता नै सम्भव हुँदैन । यस्तो प्रभावशाली संस्थाको सदस्य हो नेपाल ओलम्पिक कमिटी । आईओसीले एनओसीलाई वार्षिक ३४ करोड रुपैयाँ उपलब्ध गराउँछ । योजनाअनुसार अरु कार्यक्रमलाई पनि रकम दिन्छ । तर दसौं करोड बजेट चलाउने संस्था भने होइन एनओसी । एनओसीमा यसपल्ट एक सदस्य थपिएर २७ पुर्याइएको छ ।खेलकुद गतिविधि धेरै हुने संघभन्दा यहाँ चुपचाप बस्ने अनि विदेश सयरमै सीमित भएका संघको बाहुल्य छ एनओसीमा । साउनको साधारणसभाले एनओसीको कार्यसमिति सदस्यमा दुई बढाएर १९ पुर्याइयो । र, यसका लागि २७ प्रतिनिधिमध्ये २६ जना चुनावी मैदानमा उत्रिएका छन् । एनओसीको मुख्य आकर्षण आईओसीको खर्चमै ठूला प्रतियोगिता र विभिन्न कार्यक्रमको बहानामा बेलाबेला विदेश सयर गर्न पाइरहनु पनि हो । उच्च पदका पदाधिकारीलाई पत्नीसहित यात्रा गर्ने सुविधा पनि हुन्छ । ओलम्पिकको यस्ता यात्रा भीआईपीको रूपमा हुने गर्दछ र त्यस क्रममा विश्वकै प्रभावशालीका व्यक्तिहरूसँग भेटघाट हुने गर्छ । त्यसैले पनि एनओसीप्रतिको मोह बढेको बताइन्छ ।अध्यक्षमा श्रेष्ठद्वय मात्रै होइनन्, अरु पदमा पनि यसपालि शक्तिशाली व्यक्तिहरू चुनावी मैदानमा छन् । मुस्लिम आयोगका अध्यक्ष समिम मिया अन्सारी उपाध्यक्षका उम्मेदवार हुन् । संवैधानिक आयोगको प्रमुख भएर पनि एनओसीमा रहिरहने चाहनालाई अर्थपूर्ण रूपमा लिन सकिन्छ । संघीय सांसद तुल्सी थापाले सचिवमा उम्मेदवारी दिएकी छन् । उनी नेकपाका उपाध्यक्ष वामदेव गौतमकी पत्नी हुन् । उनीसँगै प्रतिस्पर्धा गर्दै छन्, खेलकुद परिषद्का निवर्तमान सदस्यसचिव केशवकुमार विष्ट । परिषदका उपाध्यक्ष पिताम्बर तिम्सिना उपमहासचिवमा निर्विरोध भइसकेका छन् । खेलकुद संघहरूको विवाद मिलाउने जिम्मेवारी पाएका उनी त्यसलाई आफ्ना लागि अवसरको रूपमा प्रयोग गर्दै एनओसी पुगेका हुन् ।महासचिवमा ट्रायथलनका नीलेन्द्रराज श्रेष्ठ र कराँते महासंघका पुरेन्द्रविक्रम लाखे प्रत्याशी छन् । लाखे हाल उपाध्यक्ष छन् । पदीय वरीयतामा तल भए पनि कार्यकारी हैसियतका लागि महासचिवमा उम्मेदवारी दिएको उनको दाबी छ । नेपालका धेरै खेल संघमा लामो समयदेखि एउटै व्यक्ति वा त्यही समूह हाबी छन् । यस्तो प्रवृत्तिले नेपाली खेलकुदमा पद र शक्तिप्रतिको लोभलाई छर्लंगै पार्छ ।नेपाल ओलम्पिक कमिटी (एनओसी) सन् १९६२ मा स्थापना हुँदाका संस्थापक अध्यक्ष थिए अधिराजकुमार वसुन्धरा शाह । उनीपछि कुमार खड्ग विक्रम, शरदचन्द्र शाह, इन्दुबहादुर शाही र युद्धविक्रम शाहले ओलम्पिक कमिटीको नेतृत्व गरे । उनीहरू दरबारकै प्रतिनिधि थिए । अर्थात् ३१ वर्षसम्म नेपाल ओलम्पिक कमिटी दरबारभित्रै रह्यो । त्यसपछि तत्कालीन खेलकुदमन्त्री गोविन्दराज जोशी सन् १९९३ मा एनओसी अध्यक्ष बने । त्यस्तै काठमाडौंका मेयर हुनुअघि केशव स्थापितले पनि ओलम्पिकको नेतृत्व गरे । फेरि मन्त्रीकै रूपमा जोशी नै आए । सुवर्ण शम्सेरका छोरा रुक्मशम्सेर राणाले पनि दुई कार्यकाल नेतृत्व लिए । जीवनरामअघि दुई कार्यकाल नेपाल प्रहरीका पूर्व आईजीपी ध्रुवबहादुर प्रधानले नेतृत्व गरेका थिए । अध्यक्षबाहेक अरु पदमा हाईप्रोफाइलहरू चुनावी मैदानमा ओर्लिएको यसैपालि हो ।"
आर्मीले गण्डकीसँग खेल्ने,"काठमाडौं उपाधि दाबेदार त्रिभुवन आर्मी र नेपाल पुलिस क्लब शुक्रबार प्रथम प्रकाश दाहाल स्मृति कप राष्ट्रिय भलिबल प्रतियोगिताको सेमिफाइनल पुगेका छन् । आर्मी समूह ए र पुलिस समूह बी बाट विजेता हुँदै अन्तिम चारमा पुग्न सफल भए । समूह ए बाट नेपाल एपीएफ तथा समूह बी मा गण्डकी प्रदेश उपविजेता भएर अगाडि बढ्न सफल भयो । पुलिसले एपीएफ र आर्मीले गण्डकी प्रदेशसँग शनिबार फाइनल पुग्नका लागि खेल्ने छन् । बसपार्कस्थित ढोरपाटन क्लबको कोर्टमा शुक्रबार समूह चरणको अन्तिम खेलमा आर्मीले ढोरपाटनलाई २५१४, २५१९, २५२२ को सेटमा हरायो । त्यस्तै पुलिसले सुरुआती सेट गुमाए पनि गण्डकीमाथि ३१ को सेटमा नतिजा निकाल्यो । पहिलो सेट २९३१ ले गुमाएको पुलिसले त्यसपछि २५१२, २७२५, २५१९ ले सेट आफ्नो पक्षमा पारेको हो । आयोजक प्रगतिशील युवा नेपालले गल्कोट स्पोर्ट्स क्लबलाई २५१९, २९२७, १९२५, २७२५ को सेटमा पराजित गर्दै सान्त्वना जित निकाल्यो ।"
भ्याली र पञ्चकन्या विजयी,"काठमाडौं भ्याली पब्लिकले प्रथम बीबीबीएचएस अन्तरस्कुल छात्र फुटबलमा शुक्रबार त्रिवेणी स्कुललाई २० ले हराएको छ । त्यसमा सक्षम राई र कृष्णकृमन शाहीले गोल गरे । बूढानीलकण्ठ, पञ्चकन्या, श्रीगणेश र सेन्ट जेभियर्स पनि विजयी भएका छन् । बूढानीलकण्ठले काठमाडौं भ्यालीलाई टाइब्रेकरमा ५४ ले हरायो । पञ्चकन्याले ओम स्कुललाई पनि टाइब्रेकरमा ५४ ले पराजित गर्यो भने श्रीगणेशले इटनब्रिजलाई ३० ले र जेभियर्सले थ्रीस्टारलाई १० ले हराए ।"
हिरोसिमामा खसेको आँसु,"हिरोसिमाको शान्ति स्मारकमा गत साता पुगेपछि मलाई आइन्सटाइनको ज्यादै सम्झना हुन गयो । परमाणु बमको सूत्र पत्ता लगाउने यस शताब्दीका यी महान् वैज्ञानिकलाई हिरोसिमा र नागासाकीमा भएको परमाणु अस्त्रको प्रयोगले अतिशय पछुतो भएको थियो किनभने उनले नै त्यतिबेलाका अमेरिकी राष्ट्रपति फ्र्याङ्कलिन रुजबेल्टलाई यस्तो हतियार बनाउन सहमति दिएका थिए । अणु बमको विनाशकारी प्रयोगपछि हिरोसिमा र नागासाकी निमेषमै खरानीमा परिणात भएको थियो । यो देखेपछि आइन्सटाइनले आणविक बम बनाइयोस् भनी रुजबेल्टलाई लेखेको पत्रमा गरेको हस्ताक्षर आफ्नो जीवनको महाभूल भनेका थिए, जसलाई न्युयोर्क टाइम्सले १९ अगस्ट १९४६ को अंकमा छापेको छ । तेस्रो विश्वयुद्धमा आणविक अस्त्रको प्रयोग निश्चय नै हुने र त्यसले मानव सभ्यतालाई नामेट पार्ने भय देखेपछि आइन्सटाइन चौथो विश्वयुद्ध (मान्छे बाँचे भने) चाहिँ आदिम युगमा झैं लाठा र ढुंगामुढाले लड्नुपर्ने अवस्था आउने निष्कर्षमा पुगेका थिए । स्कुले विद्यार्थी छँदै सुनेको उनको उपरोक्त वचनको मर्म त्यस क्षण बढी प्रस्टसँग खुलेजस्तो भएको थियो । सन् १९४५ को अगस्ट ६ मा जापानको हिरोसिमामा खसेको लिटल ब्वाई र त्यसको तीन दिनपछि नागासाकी सहरमा खसेको फ्याट म्यान ले दोस्रो विश्वयुद्धको अन्त त गरायो, तर त्यस घातक आणविक हमलाले मान्छेको मनमा पारेको घाउ अनि उमारेको डर भने अहिले पनि उस्तै छ, शान्ति स्मारकको अवलोकन गरेपछि यस्तै लाग्छ । अणु बमको दुस्प्रभाव कतिसम्म पर्दोरहेछ भन्ने तथ्यलाई स्मारकले सकेसम्म सम्प्रेष्य हुने गरी तस्बिर र भग्नावशेषहरू राखेर देखाउन खोजेको छ । हिरोसिमाभन्दा ३ सय मिटरमाथिको आकाशमा खसेको बमले त्यस सुन्दर सहरलाई केही मिनेटमै बलिरहेको आगाको डल्लोमा परिणत गरिदियो जसका कारण एक लाख ४२ हजार मानिसको ज्यान गयो । स्मारक छिर्नुअघि भित्तामा मानिसहरू मुस्कुराइरहेको, सडकमा मोटरहरू गुडिरहेको र बच्चाहरू मुस्कुराइरहेका तस्बिर छन् । बम खस्नु ठीकअघिको हिरोसिमा हो यो । त्यसपछि ढोकामा बडेमानको चित्र छ घडीको जसमा बिहानको आठ बजेर १५ मिनेट पुगेपछि समय रोक्किएको छ । यही क्षण त हो संसारको पहिलो आणविक बम विस्फोट भएको । त्यसपछि हिरोसिमाका मानिसहरूमा के गुज्य्रो होला ? त्यसको ठीकठीक वर्णन त जति नै गरे पनि सम्भव छैन । र पनि, त्यस नारकीय समयले दिएको त्रासदी र अवर्णनीय पीडाको सानो झल्को दिने वस्तुहरू भित्र छन्, आउनुस् भित्र जाऊँ एक क्षण । ठूलो हलको माझमा एउटा उभिएको चम्किलो विद्युतीय मण्डल तपाईं देखिरहनुभएको छ ? यो हो त्यस क्षणको शान्त हिरोसिमा । अब हेर्नुस्, आकाशमा केही उड्दै आइरहेको छ । त्यो तीव्र गतिमा सहरतिर नजिकिँदै छ । केही क्षणमा त्यसले कुनै चम्किलो वस्तु आफूबाट झार्यो । भुइँमा खस्न नपाउँदै त्यो हजार सूर्यको तेज निकाले जसरी विस्फोट भयो । अहो, पूरै सहरलाई आगाको लप्काले ढाक्यो अब ! आगाको विशाल रोटी लाखौं टाउकामाथि एकैपटक बस्न आयो भने कस्तो होला ? निश्चय नै, जीउबाट मासु पग्लिएर खस्न थाल्छ, रगत नसामै सुक्छ र मान्छे क्षणमै खरानी हुन्छ । अहो, कस्तो भयानक ! यी हेर्न्स्,ु पारदर्शी कक्षहरूमा राखिएका पग्लिएका फलाम र सिसाका आकारहीन डल्लाहरू । यी वस्तु त्यस बेला पग्लिएका धातुहरू हुन् । यहाँ भित्तामा टाँसिएको चित्रभित्र नदीमा लाखौंलाख मान्छे पसिरहेको देख्नुहुन्छ ? जीउ पग्लिन थालेपछि चिसोको खोजीमा जाने ठाउँ नै सहरको बीचमा भएको त्यही एक नदी त थियो नि ! कठै, नदी भने आफैं छट्पटिएर उम्लिरहेको र बाफ बनेर उडिरहेको थियो । तीन हजार डिग्री सेल्सियसको त्यो तातोमा शीतल कुरा कहाँ थियो र ! कक्षामा भर्खरै पसेका केटाकेटीहरू भवनसहितै पग्लिए, एउटा बालकले आफ्नो दसौं जन्मदिवसका दिन पाएको साइकल पग्लिँदा पग्लिँदै पनि काखी च्यापेर बसिरह्यो । त्यो खिइन बाँकी साइलकजस्तो फलामलाई तपाईं पग्लिरहेका मान्छेको चित्र मुन्तिर देख्न सक्नुहुन्छ । तस्बिरहरू मुन्तिरको प्रदर्शनीमा आगाको रापले डढेका बालकहरूका केही टुक्रा लुगा पनि देख्न सक्नुहुन्छ । बम खसेको ठाउँको पाँच किलोमिटरको वृत्तमा सबै मानिस यसरी नै पग्लिए र जमिनमा पछारिन नपाउँदै ती ज्वालामुखी फुटेर बगिरहेको लाभाजस्ता राता खरानी बनेर जमिनमा फिँजिए । पाँच किलोमिटरभन्दा परतिरचाहिँ मानिसहरू पग्लिहालेनन्, जले मात्रै । घाइते भए र बाटामा लडे । तिनको शरीरबाट मासु पोल्दा आउने अनौठो गन्ध आउन थाल्यो र पूरै सहरमा त्यो व्याप्त भयो । दुई दिनसम्म यसरी हिरोसिमा जलिरह्यो अनि बिस्तारै त्यो कालो कोइलामा परिणत भयो । हेर्दाहेर्दै हिरोसिमा कहिल्यै बस्ती नै नभएको ठाउँजस्तो निर्जन र खण्डहर भयो । त्यसै क्षण जलेका ७० हजार मानिसका खरानीमाथि कैयौं दिन छटपटिएका हजारौं मानिसले त्यस दग्ध जीउको पीडाबाट विश्राम लिए र आधा जलेको मुढोजसरी पसारिए । सहरको कुनाकुनामा चाहिँ घाइतेहरू र भोकले रन्थनिएकाहरू शोकको अतिरेकमा पानीको खोजीमा लागे । त्यसैबेला, ऊ हेर्नुस् चित्रमा, भयंकर वर्षा भयो ! तर, पानी कालो थियो, ठूलठूला थोप्लाहरू भएको । घाइतेहरूले जिब्रो निकाले, त्यस अनौठो कालो पानीको केही थोपाबाट अलिकति भए पनि तिर्खा मेट्न खोजे । तिनलाई त्यस बेला यो युरेनियमको वर्षा हो, त्यसबाट जोगिनुपर्छ भनेर सम्झाउने को थियो र ! त्यस कालो वर्षाले बाँच्नेहरूको जीउमा हजार नर्कहरूको पीडा छाडेर गयो । त्यसपछिका हरेक दिन, हप्ता, महिना र वर्षहरूमा मानिसहरूको जीउमा क्यान्सर देखिन थाल्यो, फुतुफुतु हरेक दिन कोही न कोही मर्न थाल्यो । असह्य पीडाले कतिपयले आत्महत्या गरे । कतिपयले त्यति पनि गर्न नसक्ने अवस्थमा आफूलाई घिसारिरहन बाध्य भए । एउटा बूढो मानिसको चित्रसहितको कथा लौ पढ्नुहोस् जो २१ पटक क्यान्सर लागेर ९३ वर्षको उमेरमा काल पर्खेर बसिरहेको छ । सबैलाई आउने काल मलाईचाहिँ किन आउँदैन, बूढाको एउटै अभिलाषा रहेछ, यसरी बाँचिरहनुभन्दा त त्यसै क्षण मरेको भए हुने, किन मरिनँ होला म ?क्यान्सरपीडित हिरोसिमाका मानिसका यस्ता कथा त कति हुन् कति ! अझ दुःखलाग्दो स्थिति त त्यस क्षण गर्भिणी भएका महिलाको छ जसले सग्लो बालक जन्माउनै सकेनन् । यी भित्तामा हेनुस्, एउटी आमाको मुस्कुराइरहेको तस्बिर । उनी बम प्रहार हुँदा हिरोसिमाको एउटा गाउँमा गर्भिणी जीवन बिताइरहेकी थिइन् । हावा, पानी र माटो गरी सबै महाभूतहरूमा फैलिएको युरेनियम उनको जीउ, फोक्सो र रगतमा मात्रै होइन, पेटमा हुर्किरहेको छोराको जीउमा पनि मिसिन पुग्यो । परिणामतः बालक मन्दबुद्धिको जन्मियो जसको स्याहारमा ती महिलाको पूरा जीवन खर्च भयो । धेरै वर्षपछि, रेडियमको विकिरणले दिएको असह्य पीडाले उनको छोराको ज्यान लियो । छोरो बितेको दुई महिनामा आमाले पनि चोला बदलिन् । छोराकै मायाले उनलाई विकिरणले ल्याएको क्यान्सरले पनि मार्न सकेको थिएन । अहो मातृ शक्ति !आणविक बमपछि कष्टकर जीवन बाँचिरहेका एकएक मान्छेका तस्बिर र कथाहरू शान्ति स्मारकका निर्देशकले भन्दै गर्दा मेरा आँखा बर्सिरहे । संयमित हुन खोज्दाखोज्दै पनि हरेक मान्छेलाई त्यहाँ पुगेपछि भक्कानो छाडेर रुन मन लाग्दो रहेछ । हामीले भोगेको पीडा कुनै पनि भाषामा भन्न सकिने कुरा होइन, न सम्पूर्ण रूपमा शब्दले यसलाई बुझाउन सक्छ, त्यस आणविक हमलामा बाँच्ने थोरैमध्येकी एक केइको ओगुरा भन्दै थिइन्, आज पौने सय वर्षपछि तस्बिरमा हेर्दा त तपाईं यसरी रुनुभयो, हामी त्यसै क्षणमा यो नरक भोग्नेलाई कस्तो भयो होला ?बयासी वर्षीया ओगुराले त्यस क्षणलाई सम्झिरहँदा सिंगो स्मारकले देखाउन खोजेको समयको तस्बिर थप प्रस्ट हुँदै गएजस्तो अनुभव हुन्थ्यो । बम हमला हुँदा आठ वर्षकी उनी त्यस दिन स्कुल गएकी भए अरू साथीसँगै खरानी हुने रहिछन् । केही दिनदेखि आकाशमा अनौठोसँग घुमिरहेको अमेरिकन जहाजलाई देखेर त्यस क्षण उनका बाबुले ओगुरालाई भनेका रहेछन्, आज स्कुल नजाऊ, पक्कै केही अनिष्ट हुनेवाला छ । त्यस भयानक क्षणको पूर्वाभास पाएर हो वा किन हो, केही दिनअघि नै उनका बाबुले सहरभन्दा पर बसाइ सारिेसकेका थिए ।त्यहाँ नसरेको भए त स्कुल नगए पनि म मर्ने रहिछु नि, ओगुरा भन्छिन्, धन्न, संयोगले हामी बाँच्यौं, हाम्रो परिवारलाई नै केही भएन ।ओगुरालाई झैं बमले सीधासीधा क्षति नपुर्याएका भाग्यमानी हिरोसिमावासीलाई पछि बिहा गर्न गाह्रो हुन थाल्यो । बम खसेको सहरको मानिस भनेपछि बोल्नसमेत पनि तर्किनेहरू भए । यसले गर्दा ओगुरा आफ्नो गोप्यता भंग नहोस् भनेर चालीस वर्षको उमेरसम्म चुप लागिन् । बिहा गरिन् र घर व्यवहार सम्हालेर जीवनको गुप्त घाउलाई कसैले नदेख्ने गरी सम्हालेर राखिन् । उनको पहिलो सन्तान मृत जन्मियो । मेरा आँखा हतपत त्यस मरेको बालकका औंलाहरूमा गयो, ओगुरा भन्छिन्, उसका औंला दसका दस थिए, त्यो देख्दा मलाई केही खुसी पनि लाग्यो ।युरेनियमको प्रभावका कारण बच्चाहरूको औंला ६ वटा हुने र शारीरिक रूपले पनि अस्वस्थ देखिने बेला थियो त्यो । आफ्नो छोरा मरे पनि सबलाङ्गै भएको कुराले उनलाई राहत दियो । त्यसपछि उनले सग्लो छोरा जन्माइन् । केही वर्षपछि पति बिते । त्यसपछि भने मलाई पीडा सहेर होइन, भनेर ठीक पार्नुपर्छ भन्ने लाग्यो, अनि म आफ्ना कुरा भन्नतिर लागेँ ।त्यसपछि उनले अंग्रेजी सिकिन्, आफ्नो कुरा संसारलाई भन्न थालिन् । अमेरिका, युरोप सबैतिर पुगेर उनले दोस्रो युद्धको समयमा भएको ज्यादतीबारे बोलिन् । हिरोसिमा इन्टरप्रेटर्स फर पिस भन्ने संगठन स्थापना गरेर त्यसको निर्देशकका रूपमा उनी तीन दशकदेखि यसबारे बोल्दै आइरहेकी छन् । संसारमा आणविक निशस्त्रीकरण कति जरुरी छ भनेर मानिसहरूलाई थाहा दिन जरुरी भएकाले आफू लागिपरेको उनी बताउँछिन् । हिरोसिमामा युरेनियमबाट बनेको अणु बम खसालिएको थियो जसले पूरै सहरलाई ध्वस्त पार्यो । त्योभन्दा पनि शक्तिशाली प्लेटोनियम बम नागासाकीमा खसालियो लगत्तै । हिरोसिमामा झैं सहरको मध्यभागमा त्यो बम खसालिएको भए लाखौं मानिस त्यसले मार्ने थियो तत्क्षणै । तर, निर्जन पहाडमा खसाल्दा पनि त्यसले ४० हजारको ज्यान लियो । दोस्रो बम ज्यादा शक्तिशाली भएको पुष्टि भएपछि आज संसारैभर प्लेटोनियमयुक्त आणविक हतियार बनाउने होड चलेको छ । स्टक होम इन्टरनेसनल पिस रिसर्च इन्स्टिच्युटका अनुसार अमेरिका, रसिया, बेलायत, फ्रान्स, चीन, भारत, पाकिस्तान, इजरायल र उत्तर कोरिया गरी ९ देशसँग जम्मा गरी हाल विश्वमा १३ हजार ८ सय ९० आणविक हतियार छन् । यी प्रत्येक हतियार हिरोसिमा र नागासाकीमा खसालिएका हतियारभन्दा कैयौं गुणा शक्तिशाली भएकाले पृथ्वीलाई नै ध्वस्त पार्न सक्ने क्षमताका छन्, ओगुरा भन्छिन्, त्यसो हुनाले यी हतियारलाई नास गर्नुपर्छ, जसरी पनि आणविक युद्धबाट संसारलाई जोगाउनुपर्छ, त्यसैले म यो बूढो उमेरमा पनि बोलिरहेको छु ।इतिहासबाट सिक्नुपर्छ र हिरोसिमाबाट शान्ति कति आवश्यक कुरा रहेछ भन्ने थाहा पाउनुपर्छ भन्ने उनको आवाजमा अचम्मको आग्रह छ समग्र मानव समुदायप्रति । आणविक हमलाको यो अत्यासलाग्दो इतिहास साक्षात्कार गरेपछि र ओगुराको कथा सुनिसकेपछि स्मारकबाट बाहिर निक्लँदा आँखामा डिजिटल घडीजस्तो एउटा स्तम्भ देखा पर्छ जसको माथिल्लो स्क्रिनमा हिरोसिमामा बम आक्रमण भएको दिन गन्ती भएको अंक र तल्लो स्क्रिनमा आणविक हतियारको पछिल्लो परीक्षण भएयताको दिनको गन्ती अंकित छ । म त्यहाँ पुगेको गत ६ सेप्टेम्बरका दिन हिरोसिमामा बम खसेको २७ हजार ६० दिन पुगेको रहेछ अनि पछिल्लो आणविक परीक्षणचाहिँ २ सय ६ दिनअघि भएको रहेछ । त्यस स्तम्भको छेवैमा हिरोसिमाका मेयर मात्युई काजुमीले अमेरिकाका राष्ट्रपति डोनाल्ड ट्रम्पलाई हालै लेखेको पत्र सिंगमर्मरको प्लेटमा राखिएको छ जसमा उनले संयुक्त राज्यले गत फेब्रुअरीको १३ तारिखका दिन गरेको आणविक बम परीक्षणको विरोध गरिएको छ । हिरोसिमामा आणविक बम प्रहारले गर्दा भएको क्षतिलाई बुझेर यस्ता हतियारको थप उत्पादन नगर्न ट्रम्पका नाममा लेखिएका यो पत्रभन्दा पूर्वतिर ज्यान गुमाएका सबै नागरिकको समाधिस्थलमाथि अविच्छिन्न बलिरहने आगाको लप्का छ । संसार आणविक अस्त्रबाट मुक्त भएका दिन मात्रै यो ज्योतिलाई निभाउने जापानको योजना सुन्दा शान्तिको एक मौन तर सबभन्दा प्रस्ट पुकार सुनेझैं लाग्छ । हरेक वर्ष दस लाखको हाराहारीमा संसारभरबाट हिरोसिमाको यो स्मारकमा आउनेहरू इतिहासको त्यो क्षणलाई सम्झाउने प्रमाण र प्रयत्नहरूबाट गुज्रँदै ओगुराको कथा सुनेर त्यस समाधिस्थलसम्म आइपुग्दा त्यसै क्षण संसारमा आणविक हतियार नष्ट भइदिए हुन्थ्यो भन्ने कामना गर्ने अवस्थामा स्वतः पुग्छ । सन् २०१६ को मे २७ का दिन बाराक ओबामाले हिरोसिमा भ्रमण गरे । अणु बम खसेको ठाउँमा पुग्ने पहिलो अमेरिकी राष्ट्रपतिका रूपमा उनले त्यहाँ हिरोसिमाबाट सिक्नुपर्छ भन्ने एक भावुक मन्तव्य पनि दिए । तर, अमेरिकाले औपचारिक रूपमा माफी माग्छ भन्ने जापानीहरूको आशा भने त्यस बेला पनि पूरा भएन । ओबामा त्यहाँ आउने हिम्मत गर्नु नै माफी मागेभन्दा ठूलो कुरा हो, ओगुरा भन्छिन्, उहिले कहाँ कसको गल्ती थियो भनेर केलाई बसिरह्यो भने झगडै मात्रै भइरहने हुनाले सबै कुरा बिर्सेर एकअर्कालाई अँगालो हाल्न सकेकै राम्रो हो । त्यसैले म अमेरिकालाई दोष दिन्नँ, जापानले गरेको गल्तीलाई कोरिया र चीनले पनि यसैगरी माफी दिए हुन्थ्यो भन्ने चाहन्छु ।यत्रो विध्वंसका बाबजुद ओगुराको शान्त वाणी अनि संयमित भाव देख्दा उनप्रतिको श्रद्धा त्यसै त्यसै चुलिएर आउँदोरहेछ । ओगुराजस्ता क्षमाशील हृदय भएका जापानी जनताले दिनरात पसिना बगाएर खण्डहर हिरोसिमालाई त्यहाँ कहिल्यै केही भएकै थिएन जस्तो विकास र समृद्धिले चिटिक्क पारेका छन् । हिरोसिमाले शान्तिको कामना त गरेको छ नै, बितेको सबै कुरा बिर्सेर आउने दिनलाई रामो पार्न अघि बढ्नुपर्छ भन्ने सन्देश दिएको छ ।"
झ्याल्चा,"पटनको च्यासल चोकमा पुगेपछि उनले मलाई झ्याल्चा चपा देखाइन् । तिमीले यहाँ राजा योगनरेन्द्र मल्लको रासलीला देख्नेछौ ।राजा योगनरेन्द्र मल्ल ? म जिल्ल पर्छु ।हो । उनकै प्रेम कहानी यहाँ वर्षौंदेखि चल्दै आएको छ ।वाइहात । नचाहिने कुरा । मैले भनेँ ।ऊ हेर न । अनि पत्याउनेछौ, उनले झ्याल्चा चपा भन्ने एउटा पुरानो घरतिर देखाइन् । घरको उत्तरपट्टि मोडामा ठूलो झ्याल थियो । त्यही झ्यालमा टाँगिएको छ सेतो पर्दा । भित्रको उज्यालोले पर्दामा एकाएक दुई मानव आकृति सलबलाउँछन् । एउटा पुरुष र अर्को महिलाको मानव आकृति ठम्याउन मलाई गाह्रो पर्दैन । त्यति नै बेला नेवारी संगीत गुन्जिन्छ । कुनै फिल्मको रोमान्स दृश्यमा झैं संगीतको तालमा ती दुई आकृति नजिकिन्छन् । चुम्बन गर्छन् । आलिङ्गनमा बाँधिन्छन् र एकअर्कालाई माया गर्न थाल्छन् । उत्तेजित र आक्रामक किसिमको शारीरिक प्रेम । अरू थोक पनि गर्छन् कि ? भनेजस्तो हुन्छ । भित्र कताकता उकुसमुकुस हुन्छ । काउकुती लाग्छ । म उनको हात जोडले समाउँछु । मैलेजस्तै त्यहाँ भएका अरूहरूले पनि आआफ्नी प्रेमिकाको नजिक हुन खोजेको आभास मिल्छ । भीडमा रहेका अधिकांश जोडी टाँसिएका छन् एकअर्कासँग । यो मध्यरातको समय । प्राचीन झ्यालबाहिर उभिएर राजा योगनरेन्द्र मल्लको प्रेम हेर्ने भ्रममा बाक्लो भीड जम्मा भएको छ । पर्दाभित्र उनीहरूको सलबलाहटले भीडमा एक किसिमको तरंग फ्याँकिदिन्छ । मानिसहरू रोमाञ्चक अनुभूतिमा ताली बजाउँछन् । सिटी फुक्छन् । पाटनको च्यासल चोक हल्लाले गुञ्जायमान हुन्छ ।उनी र म पनि त्यही भीडमा छौं । त्यो को हो चिन्यौ ? उनले सोधिन् ।अहँ चिनिनँ । राजा योगनरेन्द्र मल्ल । उनले मेरो कानमा सुस्तरी भनिन्, पर्दामा देखिएको पुरुष आकृतिको शिरमा मुकुट देखेनौ ? हो, त्यही हो राजा योगनरेन्द्र मल्ल ।अँ हुन्छ ? अनि त्यो केटीचाहिँ को हो नि ?अघि त्यसले बत्ती कातिरहेकी देखेनौ ? त्यो यहीँकी लोकल नेवार्नी । व्यञ्जनकारकी छोरी । म रनभुल्लमा परेँ । कसरी यो सम्भव छ ? राजाको स्थानीय नेवार्नीसँग प्रेमलीला ? यो प्रेम थिएन, उनी गम्भीर भइन् । एक छिनअघि त तिमीले नै राजा योगनरेन्द्र मल्लको प्रेम भनेकी थियौ ।होइन, मैले रासलीला भनेकी थिएँ । प्रेमलीला भन्ने त एउटा कथन मात्र हो । वास्तविकतामा त एउटा शक्तिशाली राजाले निर्धन जनताका छोरीहरूमाथि गरेको यौन शोषण नै हो ।अनि अहिलेसम्म किन आत्मसात् गरिरहेका त पाटनवासीले ?राजाको विरोधमा बोल्ने आँट कसको ? तैपनि पाटनवासी सृजनात्मक छन् । कलाकार हुन् । त्यही भएर विरोधको नयाँ तरिका अपनाएर झ्याल्चा सुरु गरे । उनले मलाई प्रस्ट पार्ने कोसिस गरिन् । तर मैले अझै बुझिनँ । के हो झ्याल्चा भनेको ? मैले उनैलाई सोधेको हुँ । तर भीडबाट एक जना बूढो एक्कासि करायो, झ्याल्चा एउटा यौनलीला हो । राजा र जनताकी छोरीबीचको यौनलीला । अब राजा नै छैन यो देशमा । के अर्थ यस्ता झ्याल्चाहरूको ? म चिच्याए । भीडका मानिसहरू झाल्चा चपाको झ्याल हेर्न छाडेर मतिर फर्किन्छन् । राजा नभएर त यसको महत्त्व बढेको नि । उनले भनिन् र मेरो पाखुरा चपक्क समातेर चुप लाग्न भनिन् । मैले मानिनँ, झ्याल्चा भ्रम मात्र हो । जात्राका नाममा मजाक मात्र ।भीडलाई मेरो कुरा चित्त बुझेन सायद । भीड मतिर लम्कियो । झ्याल्चा हाम्रो संस्कृति हो ।झ्याल्चा हाम्रो परम्परा हो । झ्याल्चा हाम्रो जात्रा हो । झ्याल्चा हाम्रो इतिहास हो । औंला ठडाउँदै आएको भीडले मलाई घेर्यो ।मान्छेहरूको हातहातमा प्रविधि छ आजकाल । एक पलमै विश्वभरका अनेक नयाँनयाँ कुराहरू हेर्न सक्छन् । फरकफरक आसनका प्रोनो फिल्महरू डाउनलोड गर्न सक्छन् । के अर्थ यो पुरानो र सिम्बोलिक झ्याल्चाको ? मेरा शब्दहरू नसकिँदै भीडले मलाई छोप्यो ।के यहाँ देखिएको दृश्यले तलाई तरंगित बनाएन ? के रोमाञ्चित हुँदै तैंले आफ्नी प्रेमिकाको हात समातिनस् ? भीड ममाथि जाइलाग्यो । आफूलाई जोगाउन टाउको दुवै हातले छोपेर म घोप्टो परेँ । उनले मेरो हात समातेर मलाई उठाइन् र भीडभन्दा पर लिएर भागिन् । इन्द्रजात्राको अघिल्लो रात पाटनको च्यासलमा जात्रा हेर्न, उनले मलाई दौडाइरहिन् रातभर । रातभर उनले मेरो हात छोडिनन् । मैले पनि रातभर उनको साथ छोडिन । च्यासल चोक कृष्ण मन्दिर गोल्डेन टेम्पल । यसैको वरपर दौडिरहेँ उनको हातमा हात राखेर । रातभर उनीसँग दौडिरहँदा मल्लकालीन प्राचीन सभ्यताको ढोका खुल्छ । विक्रम संवत् १६३२ को एउटा साँझ म उनीसँगै पाटनको कृष्णमन्दिर अगाडिपट्टि दरबारको पटाङ्गिनीमा पुग्छु । र झ्याल्चाको इतिहास हाम्रो अघिल्तिर वर्तमान बनेर फैलिन्छ । राजाको दरबारको झ्यालमा सुन्दर युवक देखिन्छ । उनले त्यो युवकलाई निहुरिएर ढोग्छिन् । र मलाई पनि त्यसै गर्न भन्छिन् । मैले पनि निहुरिएर उसलाई ढोग्छु । को हो यो ? इसारामा उनलाई सोधेँ । राजा योगनरेन्द्र मल्ल । उनले सुस्तरी भनिन् । दरबार आसपासमा कृष्णमन्दिर, भीमसेनस्थान, ढुंगेधारा, केही मन्दिर र सत्तलबाहेक अरू केही थिएन । सबैतिर खेतैखेत । दरबार अघिपट्टिको सत्तलमा केही युवतीहरू बत्ती कातिरहेका थिए । कति राम्रा केटीहरू, मैले भनेँ । उनले मलाई चुप लाग भनेर इसारा गरिन् । अघि हामीले राजा भनेर ढोगेको युवक पनि सत्तलमा नै पुगेको रहेछ । बत्ती कातिरहेकी एक युवती दौडेर पुरानो घरभित्र छिरी । त्यो मुकुट लगाएको युवक पनि युवतीको पछिपछि भाग्यो । उनी र म पनि तिनीहरूको पछिपछि लाग्यौं । लुकेर हामी पनि घरभित्र छिर्यौं । घरभित्र पुगेपछि त्यो युवकले बिस्तारै त्यो युवतीलाई आफ्नो बाहुपासमा लियो । युवतीको औंलाभरि अबिर लागेको थियो । उसले त्यो औंला चुसिदियो । युवती लाजले त्यही अबिरझैं राती भई । उसले बिस्तारै युवतीको पहिरन खोलिदियो । आफू पनि नांगियो । आँखा बन्द गर, उनले मेरो कानैमा आएर भनिन् । किन गर्ने ? गर्दिनँ, मैले भनेँ ।लाज नभएको मान्छे । तिमीसँग केको लाज, मैले उनलाई चुम्बन गरेँ । उता हेर, उनले आफ्नो दुवै हातले मेरो अनुहारलाई राजाको यौनलीलातिर फर्काइदिइन् । मलाई एक्काईसौं शताब्दीको प्रोर्न फिल्म र राजा योगनरेन्द्र मल्लको यौनलीला उस्तै लाग्यो । छिः हिँड जाऊ । यस्तो हेर्नु हुँदैन, उनी फेरि आफ्नो ओठले मेरो कान छुन्छिन् । मलाई सिरिङ हुन्छ । एकै छिन पर्ख, म उनको हात समात्छु । उनी आँखा चिम्लिन्छिन् । म घरी योगनरेन्द्र मल्लको उत्तेजना त घरी उनको अनुहारमा दौडिरहेका लाजका रेखाहरू हेरिरहन्छु ।कस्तो फोहोरी मान्छे, उनी फेरि कानैमा आएर बोल्छिन्, सासले । म केही नबोली उनलाई अँगालोमा कस्छु । उनको अनुहार लाज र उत्तेजनाले झनै आकर्षक देखिन्छ । म उनलाई प्रेमपूर्वक आफूमा कस्छु । एक छिनपछि उनले मलाई धकेल्छिन् ।राजा योगनरेन्द्र मल्लको यौनलीला सकिएछ । राजा सन्तुष्ट अनुहार लिएर ढोकाबाट बाहिरिन्छन् । म आफूलाई सम्हालेर उनको पछि लाग्छु । दरबारको मूलद्वारमा पुगेपछि उनले मलाई देख्छन् । मलाई पुनः एक छिनअघिको घटना सम्झना हुन्छ । म राजाको अनुहार हेरेर हाँस्छु । म हाँसेको देखेर राजा पनि मुस्कुराउँछन् ।सधैं आउने गर्नुभएको छ महाराज ? उनको मुस्कान देखेर मुखबाट फुत्किहाल्छ । उनले घुरेर मलाई हेर्छन् । मैले सबै देखेँ महाराज । हजुरको अनुहारमा आएको आकर्षणको रहस्य त्यो पो रहेछ, मेरो कुरा सुनेर राजा भित्रभित्रै खितखिताउँछन् । अनि सोध्छन्, को हौ तिमी ?राजा हटेको नेपालको एक सामान्य लेखक । च्यासलमा झ्याल्चा हेदौहेर्दै तपाईंलाई देखें, अनि केही कुरा गर्न आइपुगेँ । ए तिमी नयाँ नेपालको नयाँ लेखक ? उनी फेरि हाँसे । पहिलो किताब लेखेको नै २५ वर्ष भइसक्यो महाराज । र पनि अझै नयाँकै उपाधि ?समस्या यही त छ । तिमी लेखकहरू साधनालाई समयकाल र उपाधिसँग तुलना गर्छौ । यति गरेँ र उति गरेँ भन्न हतारिन्छौं तर केही गर्दैनौ । तिम्रो सृजनाले नयाँ समाज निर्माण गर्न सक्नुपर्छ । त्यो असली उपाधि हो । यति वर्ष भयो उति वर्ष भयो या यो पुरस्कार त्यो उपाधिले के गर्न सक्छ ? उनले मलाई नराम्रो गरी भनेँ । निर्धो जनताकी छोरीलाई ललाई फकाई यौन शोषण गर्ने राजा, मलाई साधनाको बारेमा बताउने ? लाज लाग्दैन ? मेरो पनि धैर्य टुट्छ ।मूर्ख लेखक ! मेरो प्रेमलाई शोषणको नाम दिने, तिम्रो के हैसियत ? उनी गर्जिन्छन् ।शोषणलाई शोषण भन्ने हैसियत लेखकसँग मात्रै हुन्छ । अरू त शासकसँग डराइहाल्छन् नि, म पनि रोकिन्नँ ।यो शोषण होइन, प्रेम हो । मेरो स्त्रीजातिप्रतिको प्रेम । समस्त जनताप्रतिको प्रेम ।निरर्थक ! प्रेम भए बिहे गरेर भित्र्याउनु न दरबारमा ।मेरो यसअघि नै दरबारमा रानी छे । नीतिसंगत रूपमा अर्को बिहे गर्न मिल्दैन । नीतिसंगत त प्रेमको नाटक गरेर एक युवतीलाई यौन शोषण गर्न पनि मिल्दैन ।यो नाटक होइन लेखक, प्रेम हो । तिमीलाई त थाहा हुनुपर्ने प्रेमको अर्थ विवाह होइन भन्ने । तिमी आफैं प्रेम र सम्बन्ध फरकफरक कुरा हो भन्दै भाषण ठोक्दै हिँड्छौ, राजाको तर्कले म मौन हुन्छु । के राजालाई प्रेम गर्ने अधिकार छैन ? म उनलाई प्रेम गर्छु । उनको सुखदुःखमा साथ दिन्छु । उनको पिताजी सुवर्ण व्यञ्जनकार गरिब थिए । मैले च्यासलमुनिको खेत दिएँ । राम्रो उब्जनी गर्छन् । अहिले उनको परिवारको जिन्दगी सजिलो भएको छ ।ए, त्यसो भए पिताजीलाई पनि किनिसक्नु भो ?यो मेरो प्रेम हो, व्यापारव्यवसाय होइन ।यो कस्तो प्रेम हो महाराज ?नामहीन सम्बन्धको प्रेम । आफ्नो भएर पनि आफ्नो भन्न नसकिने प्रेम । तिम्रो किताब छ नि परास्त प्रेम ? हो त्यस्तै प्रेम हो यो । आफैभित्र हारेको । राजाले मेरो किताबको नाम पनि सुनेका रहेछन् । महाराज, तपाईंको लीला पनि बुझिनसक्नु रहेछ । यो मेरो होइन समयको लीला हो, मणि, उनले मलाई लेखक भनेनन् मणि भनेर सम्बोधन गरे । सायद मनले बोलेको हुनुपर्छ । राजाको अनुहार दुःखी देखियो । मेरो त पूरै जीवनलाई यौनमा लगेर जोडिदिए मानिसहरूले । त्यतिले नपुगेर हरेक वर्ष झ्याल्चा देखाउँछन् । अपमान सहनुको पनि त सीमा हुन्छ । मेरा प्रेम, मेरो इतिहास पाटनवासीले यौनकर्ममा सीमित गराइदिए । राजा थप गम्भीर बने, मैले गरेका राम्रो कामहरू पनि छन् । मैले पाटनमा मठमन्दिरहरू बनाए । गुबाजू र वैद्यहरूको व्यवस्था गरेँ । सबैलाई स्वस्थ र आयआर्जन गर्न सक्ने वातावरण निर्माण गरेँ । तर त्यतातिर कसैको ध्यान गएन । मात्र मेरो प्रेमको धज्जी उडाए । त्यसैलाई जात्रा मनाए, राजा योगनरेन्द्र मल्ल भावुक देखिए । आफ्नो दुवै हात अगाडि बढाएर उनले मेरो हात समाए । उनको आँखाबाट आसु झर्यो । उनको आँसु मेरो हातमा पर्यो हात पोलेको जस्तो भयो । कस्तो तातो आँसु ।आत्था  म झस्किएँ । के भो ? उनले मलाई झक्झकाइन् । मेरो अघि राजा थिएनन् । उनी थिइन् । के भयो ? उनले सोधिन् । पोल्यो, मैले भने । के ले पोल्यो ? उनले फेरि सोधिन् ।राजा योगनरेन्द्र मल्लको आँसुले, मैले भनेँ । उनी खिलखिलाएर हाँसिन्, झ्याल्चा हेरेर तिमी फनि बहुलायौ ।"
घरबाट निस्केपछि,"घरबाट बाहिर निस्केपछि बल्ल थाहा भो मलाई म, एक्लो छैनम, निर्बल छैन म, निर्धन छैन अहां ! कत्ति समृद्ध छ यो संसार यो संसार मेरो हो मभन्दा सम्पन्न कोही छैन मभन्दा सुरक्षित कोही छैन"
बाह्र मगरातमा शाही कटक,"फलाम काट्न फलामगोर्खा भेकमा पछिल्लो समय खस राज्य र पाल्पासहितका राज्यहरूको विस्तार र विघटनको क्रममा अघि बढ्दै, बसाइ सर्दै हिँडेका पश्चिमी पहाडी भेगका ब्राह्मण, क्षत्री, दलितहरूको आवादी सघन हुन गएको थियो । निश्चित संस्कार, संस्कृतिबाट संस्कारित ब्राह्मण, क्षत्रीहरूले रैथाने संस्कृति, परिशीलनमा अभ्यस्त गोर्खा भेकमा आफूलाई असहज र असुरक्षित महसुस गरिरहेको थियो । आगन्तकु बाहुन, क्षत्रीको बढ्दो आकांक्षा, बल र संख्यालाई रैथाने मगरहरूले थेग्न नसक्ने अवस्था आएपछि ती दुई समुदायबीच अन्तरविरोध तीव्र हुन गएको थियो । पश्चिमबाट अनेकन आकांक्षा र बढ्दो आवश्यकता थेग्न पूर्व हान्निएको नवआगन्तुक खसहरूको हूलको महत्त्वाकांक्षा र आवश्यकताको सम्बोधन परम्परागत सामाजिक रीति थामेर बसेको प्रशासक, सामन्तहरूसँग थिएन । बग्ने पानीजस्तै चहार्दै, डुल्दै, लड्दैभिड्दै हिँडेका खस, पर्वत, इस्मा, पाल्पालगायतबाट गोर्खामा केन्द्रीकृत हुन गएका क्षत्रिय र तिनका बिचारी ब्राह्मणको बुद्धि, बल, तिक्डमलाई सामना गर्न सक्ने अवस्थामा एकै ठाउँ जमेर बसेको रैथाने मगर समुदाय थिएन नै । उसै पनि सामन्ती प्रथा धानेर बसेका मगर प्रशासकसँग असन्तुष्ट रैथाने मगर गंगारामलगायतलाई भड्काएर फलाम काट्न फलाममै धार साँध्ने कुटिल चलाखी मगरविरोधीहरूले अपनाएका थिए । भुसुन्डीखोला पानीढलो, चेपे पानीढलो र दरौंदी पानीढलोबीचमा आवादी चलाएर बसेका घलेखड्गा मगरहरू र राना, वुषाल, मास्की, पुलामीमगरहरूबीच जारी तीव्र अन्तरविरोधले असन्तुष्ट मगरसँग असुरक्षित र असन्तुष्टिको भुंग्रोमा परेको क्षत्री, ब्राह्मणहरूको हातेमालो भएपछि त्यसको मार खेप्न रैथाने घलेखड्गामगरको तागत पर्याप्त भएन । पाल्पाबाट तत्कालीन छोप्राक बेलबासमा बसेका गणेश पाँडे, इस्माबाट आएका नारायणदास अर्याल, अर्घाबाट आएका सर्वेश्वर खनाल र भगीरथ पन्थ, सल्यानबाट आएका केशव बोहराबीच मोर्चावन्दी भएपछि यो बाहिरिया समूहले रैथाने मगरहरूलाई आफ्नो शासक मान्न अस्वीकार गर्यो । अनेक कारणले मगर शासकसँग असन्तुष्ट गंगाराम पनि त्यही समूहमा मिसिएपछि रागिनासको प्रशासन चलाई बसेका भीरकोटे खानसाही खलकका द्रव्यलाई अघि सारेर आफ्नो तुष्टि पूरा गर्ने दाउमा यो समूह लाग्यो । मगरले नमानेको दसैंविसं १६१५ को दसैंमा दौडमा सामेल भई आफ्नो राजा छान्न सामेल घलेमगरहरूलाई गिंडेर द्रव्य शाहले लिगलिगकोट कब्जा गरेको मूलधारको इतिहासकारहरूले उल्लेख गरेको पाइन्छ । तर द्रव्य शाहले लिगलिगमा विजयादशमीको दिनमा राजाको दौडमा सामेल घलेहरू मारेर लिगलिग दख्खल गरेको कुराचाहिँ किन पनि मिल्दैन भने घलेहरू तिब्बतीकरण भएको बौद्ध धर्म मतावलम्बी थिए । त्यसैले तिनलाई हिन्दूहरूको विजयादशमी कुनै चाड, उत्सवको दिन थिएन नै (आचार्य, उही (१), पृ ४३) । रैथाने अनुश्रुतिअनुसार पाल्पाली सेन राज्य विभाजित भएपछि विसं १६०५ पछिका दिनहरूमा रैथाने दलसुर घलेमगर प्रशासक छँदा अनेक विवाद उब्जिएपछि उनले हरेक चैत्र पूर्णिमाको दिन दौडमार्फत आफ्नो शासक छान्ने रीति छानेकामा एक जना घले लगातार बाह्र वर्षदेखि दौडमा प्रथम भई शासक बन्दै आएका थिए । उसै पनि त्यसबखत, बल हुनेहरू नै आफ्नो इलाकाको रक्षार्थ सामर्थ्यवान मानिने समय थियो र घलेहरूको अभ्यास त्यही तिघ्रे तागतको मापन गर्ने एउटा हिस्सा थियो । द्रव्य शाहीले लिगलिग महविलथोक तल तिघ्रे गणतन्त्रको अभ्यास गर्दै दौडमा भाग लिइरहेका पाँच घलेहरू काटेर लिगलिगमा पाखुरे एकात्मक साहीतन्त्रको धुन्य फहराएका थिए । समावेशी फौजत्यसरी लिगलिग हान्न आउँदा द्रव्य शाहले साथमा केही लमजुङे गुरुङहरू पनि ल्याएका थिए, जसलाई उनले पछि उमरा पद दिएर राखेका थिए । राम साहीको पालासम्म वार्पाक, स्यार्तान, अठार सयखोला, सल्यान, वस्याहारी, खरी, मैधी, धादिङ आदि राज्यहरू गोर्खामा गाभिएपछि गोर्खामा मगर, गुरुङ, घले, तामाङहरूको संख्या बढ्न गयो । लिगलिगकोट, माझकोट, उपल्लोकोट, तल्लोकोट, सिह्रानचोक, अजिरगढमा खानसाही दखलपछि गोर्खालीसँग पहिल्यैदेखि मगर, बराम, क्षत्री, ब्राह्मण, माझी, कुमाल, दलित, गुरुङहरूको शक्ति एकीकृत भएकै थियो । उसो त, द्रव्य शाहलाई रागिनासबाट बोकेर गोर्खा ल्याउने काम बरामहरूले गरेका थिए (बराम र छन्त्यालबराम जातिको चिनारी, पृ २८) । गोरखाका कुमालहरूले गोर्खा राज्य विस्तारको क्रममा दौडाहाको रूपमा परिचालित भई सन्देश सम्प्रेषकको भूमिका निर्वाह गरेका थिए (मुखिया, बाघवीरकुमाल जातिको अध्ययन, पृ २९) ।यसरी गोर्खाले आफ्नो आकार बढाउँदै जाँदा देशको सबैभन्दा लडाकु शक्ति एउटै सैन्य क्याम्पमा एकीकृत भयो । त्यसले निश्चित एकल जातीय बनोटमा रहेका राज्यका सैन्यहरूलाई कहीँ पनि टिकेर अडिन दिएन । काठमाडौं उपत्यकाका राजाहरूले भाडामा ल्याएका नगरकोटी र गुहारमा बेलाइएका शक्तिशाली बाह्य अंग्रेज फौजले समेत उपत्यकाको राज्य गोर्खाली तारोमा परेपछि एक दशकभन्दा बढी समय थेग्न सकेन । कोट र थुमैपिच्छेका भुरे टाकुरे राज्य र सामन्तहरू रिझाउँदा रिझाउँदै जनतालाई त्यो झ्याउलो अत्यासलाग्दो काउसो बन्न गएको थियो । त्यसमाथि त्यस्ता सामन्तहरूको तीव्रत्तर परिवर्तनले जनतामा स्थिर र बलियो राज्यको आवश्यकता खड्किन गएको थियो । बढ्दो बसाइसराइ र पश्चिमबाट पूर्व बत्तिएको नवआगन्तुक चेतनासँगको संसर्गले समाजको परम्परागत शासकीय चेतनासँग तीव्र अन्तरविरोध बढ्न गएको थियो । समाज सामूहिक जातीय संरचनामा बदलिएको थियो भने रैथाने सत्तासीन फौज एकलजातीय स्वरूपमा घिडघिडाएर रहेको थियो । परिणामस्वरूप, सामूहिक बुद्धि र तागत मिसाएर खनिएपछि त्यस्ता एकल जातीय फौजहरू समावेशी गोर्खाली फौजको सामु कहीं पनि टिक्न सकेन । बरु, कीर्तिपुरकै फौजमा काठमाडौं, पाटन, भक्तपुरको बहुल चरित्रको फौजी तागत जुटुन्जेल त्यसले गोर्खाली हमलाको सानदार प्रतिवाद जमाइराखेको थियो । तर जब, गोर्खालीहरूको फुटाउने र त्यही मौकामा मार हान्ने रणनीति अघि बढ्यो, उपत्यकाको एकलजातीय फौजले गोर्खालीहरूको बहुजातीय फौजसँग टाउको उठाउने मौकासमेत पाएन । बरु, तुलनात्मक तवरले समावेशी रहेको लमजुङे फौजले भने गोर्खालीहरूलाई जित्दै पूर्वोत्तर भेग पुगिसक्दा पनि छेवैमा सधैंभर हैरान खेलाइरह्यो । एकीकृत गोर्खाली फौजले अंग्रेज र मुसलमानी फौजको हुंकारलाई समेत सिन्धुली र मकवानपुरमा निचोरेपछि आक्रामक रूपमा विस्तारमा अघि बढ्यो । गोर्खा राज्यले जेजति भुरेटाकुरे राज्य आफूमा समाहित गर्यो, कालान्तरमा गोर्खा विस्तार अभियानको परिणामले एउटा भीमकाय देशको स्वरूप हासिल गर्यो र नेपालको रूपमा अस्तित्वको झन्डा फहरायो । विसं १८७२ को अंग्रेजसँग विभिन्न मोर्चाहरूमा नेपालले बेहोरेको महाभिडन्तपछि खुम्चिएको राज्य विस्तारको नेपाली मनोबल आजको भूगोलको स्वाधीनता, स्वतन्त्रता, स्वाभिमान जोगाउने अविराम प्रयत्नहरूमा विघटित भएर बसेको छ ।त्यसरी एकल चरित्रको फौजी र राजकीय स्वरूपको कमजोरीमाथि सामूहिक र समावेशी तागत संकेन्द्रित गरेर आफूलाई श्रेष्ठ सावित गरेको समाजको नेतृत्व गरेको गोर्खाली शाहवंशलाई महेन्द्रको पालामा आएर एकल भाषा, एकल भेष, एकल चिन्तनमा लागेर एकात्मकतामा केन्द्रित हुँदा त्यसले समाजमा बढिरहेको बहुल विचार, बहुल चेतना र सामाजिक विविधताका बहुल रङको बढ्दो यथार्थसँग सामना गर्न नसक्ने अवस्थामा पुर्यायो । सामाजिक बहुलता र निरंकुश एकात्मकताबीचको निर्णायक संघर्षमा पाँच सय वर्षअघि आफैंले अरूलाई घुँडा टेकाएको यथार्थ भुल्दा महेन्द्र निर्मित एकल चेतनाको सत्ता भाष्य र त्यसको आडमा बहुलता र विविधताको घाँटी अठ्याउन अग्रसर राजतन्त्र समाजमा विकसित नयाँ आवश्यकता, सामाजिक सम्बन्धहरूको निर्णायक संघर्षमा टिक्न सकेन र सधैंका लागि बिदा भयो । जसरी, हिजोका एकलजातीय सत्ताहरू बहुलजातीय सामाजिक यथार्थहरूका कारण ढलेको थियो, उसैगरि सामाजिक बहुल चिन्तनको यथार्थले राजतन्त्रात्मक एकल चिन्तनलाई बिदाइ गरिदियो । गोर्खाकोटमा शाहीे कटकलिगलिग दखल गरेको वर्षदिन नपुग्दै आफ्ना सेनामेना लिएर द्रव्य माझकोट (हाल गोर्खा दरबार रहेको स्थान) हान्न पुगेका थिए । पन्ध्र दिन लामो फौजी भिडन्तपछि सोह्रौं दिनमा खड्गा राजा मारिएपछि द्रव्य साहीलाई नारायणदास अर्यालले विसं १६१६ भदौ २५ मा गोर्खाको राजा का रूपमा अभिषेक दिएका थिए । त्यसरी द्रव्य साहीले जोडेको त्यही गोर्खा माझकोटको राज्य उनकै समयमा सिह्रानचोक, अजिरकोटमा विजयको शंखनाद गर्न पुगिसकेको थियो । नरभूपाल साहको पालासम्म अनेकन पटक जित्दै, गुमाउँदै फेरि जित्दै गोर्खा बारपाक, सल्यान, खरी, मैधी, धादिङ, सिम्जुङ, मझुवा, स्यार्तान, अठार सयखोला, बसेरी, चरङ्गे, निभारचोक, फिर्केप, कटुञ्जे कब्जा गरी त्रिशूली नदीमा सीमामा गोरखाको साँध लगाउन पुगेको थियो । नरभूपालकै पालामा त्रिशूलीमा खुँडा पखालेर नुवाकोटमाथि जाईकटक गरे पनि कठमाडौंको झिटीकटकमा पराजित भएपछि पृथ्वीनारायणको शासनारम्भ हुनुअघि गोर्खा १२ हजार घरधुरी भएको राज्यका रूपमा उपस्थित थियो । मुसलमान कि मगर ?नेपालका विभिन्न भेग हुँदै कालान्तरमा केन्द्रीय नेपालमा शासक बन्न पुगेका शाहहरूको पुर्खा को थिए भन्ने विवादित बहसहरू सर्वथा नौलो होइन । कतिले उनीहरूलाई खान उपाधि जोडेको र शाहका पुर्खाहरूमा खांचा र मिंचाजस्ता नामहरू देखिएको कारण उनीहरू मुसलमान थिए भन्ने अड्कल काटेको देखिन्छ । तर, यो तर्क खास वलशाली देखिँदैन । बरु शाहहरूको पुर्ख्यौली मगर थियो भन्ने तथ्यहरूको फेहरिस्त भने प्रशस्तै भेटिन्छन् । गण्डकी क्षेत्रका मगरहरूले निकै उन्नति गरेर बाह्र खान (राजाहरू) को संघ खडा गरी बाह्र मगरात नामको राज्य खडा गरेका थिए । यी सबै स्थानमा आआफ्ना खान (राजा) थिए । तर पनि भीरकोटका खान (राजा) लाई बडाखानको मनितो थियो (शर्मा, उही, पृ ४) । लसर्घाको आलमदेवी जैनखानको दुर्ग हो । दुर्गमा दुर्गा भवानीको विजयध्वजा फहराउने गरिन्छ । विजयध्वजलाई स्थानीय भाषामा आलम भन्ने गरिन्छ । त्यसैकारण दुर्गा भवानीलाई आलमदेवी भन्ने गरिन्छ । आलमदेवी आठटीकाका खान एवं साहीशाह वंशका कुलदेवी हुन् । आलमदेवीको पूजा विवाह नभएका मास्की रानामगरबाट हुने गर्छ (गुरुङ, जगमान गण्डकीप्रस्रवणक्षेत्रको सांस्कृतिक सम्पदा, पृ १०२) । काठमाडौंमा गद्दीनसीन छउन्जेल राजदरबारबाट वर्षैपिच्छे एक असर्फी आलमदेवीलाई जाने गर्थ्यो (शर्मा, उही, पृ ९) । पाल्पाली सेनवंशी अभय राणक (मगर) ले सेनले मकवानपुरे गजसिंह नामका मगर राजाको छोरी कान्तिमतीसँग बिहे गरेको सेनहरूको वंशावलीमा उल्लेख भएको पाइन्छ (घिमिरे, विष्णुप्रसादपाल्पा राज्यको इतिहास, भाग २, पृ १५) । अभय र कान्तिमतिका तेह्रौं पुस्ताका थिए मुकुन्द सेन । मुकुन्द सेनले पनि पारकोटका मगर राजा (?) की छोरी महादेवी सुवर्णमालासँग बिहे गरेका थिए । तिनैबाट जन्मेका माणिक्य सेन पाल्पाली गद्दीमा बसेका थिए (गुरुङ, जगमान, तमुवानको ऐतिहासिक वृत्तान्त, पृ १९) । सिक्किमबाट लेखिएका पुस्तकमा पनि सेनवंशी राजाहरूलाई मगर राजा भनेर सम्बोधन गरेको देखिन्छ (प्रधान, कुमारएक प्रहर, पृ ६) । केशर पुस्तकालयमा रहेको हस्तलिखित ग्रन्थ नारदस्मृति मा सेनवंशी राजा मुकुन्द सेनलाई मगर राजा उल्लेख भएको पाइन्छ । काठमाडौंका मल्ल राजाहरूले सत्रौं शताब्दीको पहिलो दशकमा गरेको मैत्री सहमतिमा पाल्पाली मगरहरूको आक्रमणबाट बच्न एक हुनुपर्ने उल्लेख भएको पाइन्छ । पृथ्वीनारायणको मावली पाल्पाली सेन राज्य थियो । उनकी माता कौशल्यावती पाल्पाली राजा गन्धर्व सेनकी छोरी थिइन् । विभिन्न वंशावली, टिपोट, बिहेवारीले मगर देखाएका पाल्पाली सेनहरूसँग गोर्खालीभीरकोटे खानशाहहरूको बिहेवारी चल्नु रोचक मात्रै छैन, त्यसको गहनताले शाहवंशको खास जरो खोज्न सघाउँछ । पृथ्वीनारायण आफैंले मगरातको राजा मै हुँ भन्ने उद्घोष गरेको पाइन्छ (योगी र आचार्य, दिव्य उपदेश, पृ २८) । खानशाह ठकुरीहरूका निकटतम सहयोगीको कोटीमा आउने मगरहरूलाई ठकुरीका मावली खलक पनि भनिएको लोकाख्यानहरू प्रचलित छन् (सुवेदी, राजारामकास्की राज्यको इतिहास, पृ ८७) । भीरकोटे खान बाट विस्तरित हुँदै साहीशाह भएकाहरूको कुलपूजा हुने आलमदेवीमा मास्की रानामगर पुजारी रहनु उत्तिकै रोचक विरोधाभास देखिन्छ । कुनै पनि वंशको कुलपूजा हुने मन्दिरमा आफ्नै वंशको मात्रै पुजारी रहने हरेक परिवार, गोत्र, वंशहरूको सर्वमान्य प्रचलन हेर्ने हो भने खानशाहहरूको कुलपूजाको मन्दिरमा मात्रै किन मगर पुजारी रहे भन्ने सवालहरूले शाहहरूको वंशीय नश्लको यथार्थ पर्गेल्न मद्दत गर्छ । शाहखानसेनहरूमा प्रचलित एकथरी अनुश्रुति अनुसार भूपालजी रावले वाँगे (च्वाँचे) पूजा गरी च्वाँचे (सुँगुर) को मासु खाएको हुनाले अरू भाइले तिमीले अभक्ष्य खायौ, अब तिमी मास्सियौ भनेपछि उनी अरू भाइसँग छुट्टिएको र रैथाने मगरकी छोरी बिहे गरेर पूजा चलाएर बसेका थिए । दसैंको बेलामा आलमदेवीमा अहिले पनि सुँगुर बलि दिने गरिन्छ । नेपालका शाह राजाहरूले पनि राणाकालको मध्यान्तरसम्म आलमदेवीमा मगरहरूले जसरी नै सुँगुर र रक्सी चढाउने गर्थे । पछिबाट मात्रै सुँगुरको ठाउँमा शाह राजाहरूले बँदेल बलि दिन थालेको देखिन्छ । लसर्घा आलमदेवीमा मात्रै होइन मगरहरूलाई शाहवंशीय राजतन्त्रले सबैतिर आफ्नै साथमा राखेको र आफ्ना कुलदेवी र इष्टदेवीहरूको मन्दिरको पुजारी बनाएको देखिन्छ । खानशाहहरूको प्रारम्भिक थलो मानिएको भीरकोटमा सारुमगर, गह्रौंकोटमा बरालमगर, खिलुङमा सारु, नुवाकोटमा सारु, सतहुँकोटमा पुलामी, सराङकोटमा चुमी थापा, ढोरमा दर्लामी, लमजुङमा दूधराना, गोर्खा कालिकामा भुसालमास्की, सल्यानकोट धादिङमा सारुरानामगरहरू पुजारी रहेको देखिन्छ । यसले शाहहरूको वंशीय नशो मगरहरूतिरै केन्द्रित गर्न बल पुर्याउँछ । खानसाहीसाहशाहराम शाहले चित्रविलासलाई लेख्न लगाएको राजवंशावली ले शाहहरूको पुर्ख्यौली चित्तौरगढमा जोड्न पुगेको देखिन्छ । तर गोर्खाको राजवंश चन्द्रवंशी र चित्तौरको रावलवंश सूर्यवंशी भएकाले साहीहरूलाई चित्तौरमा जोड्ने राम शाहको प्रयास उदांगिएपछि त्यसलाई टाल्न धरणीधर (टिप्पणीकार ?) लाई गोरक्ष वंशावली लेख्न लगाई सच्याउन खोजेको देखिन्छ । यसपटक भने साहीवंशलाई सूर्यवंशी राजा अयतिवुमदेखि उठाएर सूर्यवंशी देखाउन खोजिएको छ । राजेन्द्रविक्रमको पालामा लेखाइएको गोरक्षधीसचम्पु मा गोर्खाली शाह वंशलाई चित्तौरका राणावंश सावित गर्ने प्रयास गराइएको छ । राजेन्द्रकै पालामा शेरमान सिंह र उनका भाइ बुद्धिमान सिंहले लेखेको जीवनचरित्र र गोर्खा वंशावली ले पनि शाह वंशावलीलाई चित्तौरका ऋषिराज भट्टारक राणाजी रावमा जोड्न पुगेको छ (योगी, नरहरिनाथइतिहास प्रकाशमा सन्धिपत्र संग्रह, भाग १ का विभिन्न पृष्ठहरू) ।राजासरदारबडाप्रतिष्ठित व्यक्तिको अर्थमा व्यवहार हुने तुर्की भाषाको खान उपाधि भिरेको देखिन्छ जैनले । जुम्लाका कल्याल राजाहरूले सुरुमा राई र पछि साहीका रूपमा धारण गरेको राजपदवी कास्कीका जगति या नरराज खानले अनुकरण गरेको देखिन्छ । राम शाहको पालामा लेखाइएका पुस्तकमा साही र साह दुवै प्रयोग भएको देखिन्छ । त्यस समयमा दिल्लीमा जहाँगीर शाह सत्तासीन रहेकाले त्यसैको सिकोमा जुम्ली साही को ठाउँमा दिल्ली साह लेखाउन रहर गरेको बुझ्न सकिन्छ । तर साहीको प्रयोग भने पृथ्वीनारायणको समयसम्म सर्दै आइरहेकै देखिन्छ । विसं १८११ मा पृथ्वीनारायणले ढलाएको मोहरमा उनले साही उपाधि नै राखेका छन् । उनकै समयकालमा अविवाहितापट्टिका सन्तानलाई साही र विवाहितापट्टिका सन्तानलाई साह उपाधि व्यवहार गर्ने प्रवृत्ति देखिन्छ । शूर र वीरलाई जनाउन तुर्की भाषामा प्रयोग गरिने बहादुर उपाधि पाल्पाली मुकुन्द सेन (द्वितीय) ले प्रयोग गरेकाले त्यसैको सिकोमा हुन सक्छ तरबार र लडाइँको अर्थमा प्रयोग हुने फारसीको शम्शीर र जगं शब्दका साथमा बहादुर जोडेर शमशेर जंगबहादुर को उपाधि धारण गरेका थिए पृथ्वीनारयणले आचार्य, उही(१), पृ ३९४१) । त्रिभुवनको पालामा फारसीको शुद्ध रूप शाह बिग्रेर साह बन्न गएको व्याख्या गराई त्यसपछिका व्यवहारमा शाह उपाधि लेखाउन थालेको पाइन्छ ।"
"राही, कार्की र फ्वाँ बागा रे","गत असार तेस्रो सातादेखि टिकटक मा भाइरल कुमाउगढवालको गीत हो फ्वाँ बागा रे । साउनको महिनाभरि विरलै यस्ता दिन थिए, जुन दिन टिकटकका नेपाली प्रयोगकर्तामध्ये कसै न कसैले उक्त गीत बजाएर नाचेको संक्षिप्त भिडियो अपलोड गरेको नहोस् । संगीतलाई मानवताको भाषा भनिनु यहीँ चरितार्थ हुन्छ, भाषा नबुझे पनि धुन मन परे धेरैले सुनेकै हुन्छन् । कोरियन कलाकार साइको गङनम स्टाइल होस् वा स्पेनिसअमेरिकी भाषामा लुइस फोन्सी र ड्याडी यांकीले ल्याएको डेस्पासिटो । गीतहरू चर्चित हुनुका पछाडि संसारभरका संगीतप्रेमी भाषा होइन धुनको सम्मोहनमा परेको पुष्टि हुन्छ । यस्ता गीत जसमा कम्मर मर्काउन उपयुक्त छ, ती युट्युबमा धेरैपटक हेरिन्छन् । अब जे हेर्न र सुन्न खोजे पनि पाइन्छ भन्न सकिने अवस्था आइसकेको छ । भारत, उत्तराखण्डको क्यासेट कम्पनी नीलम उत्तराखण्डीले अपलोड गरेको फ्वाँ बागा रे भिडियोविहीन छ । गीत र कलाकारका बारेमा पढ्न चाहनेका लागि अपलोडरले धेरै जानकारी दिएका छैनन् । ४ मिनेट ५६ सेकेन्डको गीत बजुन्जेल गीतकार चन्दरसिंह राही, गायकगायिका पप्पु कार्की र सन्दीप सोनुको एउटै फोटो मात्रै देख्न सकिन्छ । भिडियो नभएकाले गीतमा नाच्न चाहनेका लागि बजाएर आफ्ना भावभंगिमा आफैं तय गर्ने छुट छ । गत बुधबारसम्ममा ९३ लाख ३८ हजार भ्युज पुगेको गीत भारतको उत्तराखण्डबाट नजिक सुदूरपश्चिम र कर्णाली हुँदै विभिन्न भूभागका नेपालीको ध्यानाकर्षण गरिरहेको छ । भाषा बुझ्नेहरू गढवाली उक्त भाकाको नयाँ भर्सनमा रमाएका छन्, नबुझ्नेहरू इन्टरनेटमा अर्थ खोज्न वेबसाइटका लिंकहरूका क्लिक गरिरहेका छन् । टिकटकमा रमाउनेहरू गीत बजाएर नाच्दै छोटो भिडियो दिनदिनै अपलोड गरिरहेका छन् ।००० फ्वाँ बागा रे को कान्छे भर्सन युट्युबमा अपलोड हुँदा त्यसका मुख्य गायक पप्पु कार्की ३४ वर्षको उमेरमै दिवंगत भएको वर्ष दिन र ७३ वर्षीय संकलकसर्जक चन्दरसिंह राहीले भौतिक शरीर छाडेको तीन वर्ष बितिसकेको छ । गढवाली संगीतप्रेमीलाई गीतले पुनः दुवैलाई सम्झिरहन बाध्य पारेको छ । गीतमा कार्कीलाई बराबरीको साथ दिएका सन्दीप सोनु र कल्पना चौहान अहिले पनि उत्तराखण्डी गीत गाइरहेका छन् । गीतको चर्चा बढेसँगै विभिन्न अनलाइनहरूले फ्वाँ बागा रे कसरी सिर्जना भएको हो भन्नेमा श्रष्टा चन्दरसिंह राहीले विभिन्न कार्यक्रममा बताएका प्रसंगलाई अनलाइनहरूले उल्लेख गरेका छन् । सन् ६०७० को दशकमा दिल्लीलखनउ हुँदै कोटद्धारको रेल स्टेसनमा एक दृष्टिविहीनले यो गीत गाउँथे । तिनको गीत सुनेकाहरूले आफूलाई त्यो रेलवे स्टेसन आउजाउ गरेको अपनत्व अनुभव गर्थे । संकलक एवं सर्जक राहीले केही वर्षअघिको एउटा अन्तर्वार्तामा भनेका छन्, मैले उसैको मुखबाट सुनेको गीतलाई पूर्ण रूप दिएको हो । कुमाउगढवालमा त्यो समय बाघको आतंक थियो । बाघ कसरी आउँछ, त्यसबाट कसले जोगाउँछ भन्ने दृष्टिविहीनले रेलवे स्टेसनमा यात्रीलाई गीतमा सुनाउँथे । गढवाली नाटककार राजेन्द्र धष्माणाको नाटक अर्ध ग्रामेश्वर मा कोटद्धार रेलवे स्टेसनको दृश्य थियो । उनले राहीसँग सल्लाह गरे, नाटकमा स्टेसन कसरी देखाउने । त्यसको झल्को दिलाउने उक्त गीत राहीले मुम्बईमा मञ्चनका बेला प्रयोग गरे । त्यसयता सन् १९८५ देखि धेरैजनाले फ्वाँ बागा रे पटक पटक गाउँदै आएका छन् । युट्युबमै यसका थुप्रै भर्सन भेटिन्छन् । चर्चामा आएको पप्पु, सन्दीप र कल्पनाद्वारा स्वरबद्ध सबैभन्दा नयाँ भर्सन हो । जसरी झलकमान गन्धर्वका गीत नेपालीका नयाँ पुस्ता र अरू भाषाभाषीका कलाकारले गाएका भर्सन बेलाबेला युट्युबमा अपलोड गरिरहेका छन्, त्यस्तै छन् राहीद्वारा सिर्जना र संकलन भएका लोकगीतहरू । गीतले पुनः चर्चा पाउँदै गर्दा केही गढवालीले ब्लगमा लेखेका छन् यो गीतले त्यो रेलवे स्टेसन र जमाना याद गराउँछ । ००० उत्तराखण्डको लोकसंगीत जगत्मा भीष्मपितामह भनिने चन्दरसिंह राही गढवालको गाउँमा जन्मिएका थिए । पहिलोपटक सन् १९६३ मार्च १३ मा अल इन्डिया रेडियोको देल्ही स्टेसनमा उनले पर विना की गाए । कार्यक्रम भारतीय सैनिकका लागि थियो । उनको लोकप्रियता सन् १९७० मा एआईआरको नजिवावाद स्टेसनबाट गीत बज्न थालेपछि बढेको थियो । सन् १९८० ताका जन उनको गीत दूरदर्शनबाट प्रसारण भयो, लोकप्रियता अझ चुलियो । लोकभाका संकलन, सिर्जना र आफैं संगीत दिने उनी सरल स्वभावका थिए । गढवाली लवज उनको मोहक थियो । रेडियोमा गढवालीले उनको आवाज मन पराउँथे । सन् १९६६ मा उनले तयार पारेको दिल को उमाल चर्चित छ । उनका प्रेरणाका स्रोत थिए गढवाली कवि कन्हैयालाल दान्द्रियल । चन्दरसिंह यात्रा गरिरहने भएकाले कन्हैयालालले नै उनलाई राही को उपनाम दिएका थिए । राही गीत संकलन गर्थे, लेख्थे, धुन बनाउँथे र गाउँथे । उनका १४० वटा अडियो एल्बम छन् । जीवनकालमा उनले भारतका विभिन्न भागमा १५ सय हाराहारी सांगीतिक कार्यक्रममा प्रस्तुति दिएका थिए । उनले किताब लेखेका छन्, सामूहिक नृत्यका लागि धुन पनि बनाएका छन् । उनी ढोल, डमरु, दौर, थाली र हुरुकीजस्ता लोकबाजा पनि बजाउँथे । लोकसंगीतको विभिन्न आयामबारे उनका पुस्तक प्रकाशित छन् । उत्तराखण्डका विभिन्न भेगबाट उनले आफ्नो जीवनकालमा उनले करिब २५ सय हाराहारी लोकगीत संकलन गरेका थिए । युवावस्थामा कामको खोजीका लागि उनी दिल्ली पनि बसे । कमाइको बचत उनले घरपरिवार र अचल सम्पत्ति जोड्नको साटो उत्तराखण्डी लोकसंगीतमा लगाए । पैसा हुनेबित्तिकै उनी एल्बम रेकर्डिङ गर्थे । ००० फ्वाँ बागा रे बाट उत्तराखण्डबाहिर पनि चर्चा पाइरहेका पप्पु भनिने प्रवेन्द्रसिंह कार्कीका स्वरबद्ध तीन दर्जन गीत कुमाउगढवालमा सदाबहार छन् । गायन क्षेत्रलाई निरन्तरता दिनुअघि उनले निकै संघर्ष गर्नुपरेको थियो । घरको आर्थिक अवस्था नाजुक भएका उनी सन् २००३ देखि चार वर्ष नोकरीका लागि दिल्ली गएका थिए । त्यहाँ प्रिन्टिङ प्रेस र बैंकमा कार्यालय सहयोगीको काम गरेका थिए । पछि उत्तराखण्डको रुद्रपुर फिरेका उनी सन् २००६ को उत्तराखण्ड आइडलमा फर्स्ट रनरअप घोषित भए । त्यसपछि भने उनको सांगीतिक करिअर अघि बढ्यो । लगालग एल्बमहरू निकाले । सबैजसो हिट भए । उत्तराखण्डका विभिन्न सहरमा कन्सर्टका लागि व्यस्त भए । सानैदेखि लोकगीतको गायनमा रमाउने उनका थुप्रै गीत चर्चित छन् । नैनिताल महोत्सवमा आफ्नो प्रस्तुति दिएर चार साथीसँग हल्दवानी फिर्दै गर्दा भएको कार दुर्घटनामा सन् २०१८ जुन ९ मा उनको निधन भएको थियो । छोरा ७ वर्षीय दक्ष कार्कीले पिताको गीत आएको भिडियो पनि युट्युबमा छ । फ्वाँ बागा रे को नयाँ भर्सनमा कार्कीसँगै स्वर दिएका कल्पना चौहान र सन्दीप सोनु गढवाली लोकसंगीतका जमेका कलाकार हुन् । मुम्बईमा जन्मेहुर्के पनि ५२ वर्षीया पिताको पुर्ख्यौली थलोको भाषा जान्दछिन् । गढवाली गीत नै गाउँछिन् । चौहानका पिता मुम्बईगढवाल समाजका अध्यक्ष थिए । ००० राजनीतिक घटनाक्रम र शासन व्यवस्थाको फेरबदलले देशका भूगोलमा प्रभाव पारे पनि नेपालका साँध सिमाना वारिपारि परेर बसेकाहरूको पारिवारिक सम्बन्ध अझै पुरानै छ । सुदूरपश्चिम र कर्णालीका जिल्लाको उत्तराञ्चलसँगको पारिवारिक सम्बन्ध प्रगाढ छ । मुलुकको पश्चिमी सिमाना कञ्चलपुरको नाका नाघ्नेबित्तिकै सुरु हुने उत्तराखण्डको भूगोल सुदूरपश्चिमका पहाडी जिल्लाभन्दा पृथक् छैन । भाषा, वेशभूषा र रहनसहन मिल्ने भएकाले उताका लोकभाकामा सुदूरपश्चिम रमाउँछ, सुदूरका गीत संगीत कुमाउगढवालले चिन्छ । (एजेन्सीहरुको सहयोगमा)"
हिमालका हिमताल,"हिमताल विस्फोटनको घटना बढ्दै हिमताल विस्फोटनका घटनाहरू नेपालमा बढ्दै गएको विभिन्न घटनाक्रमहरूले देखाउँछन् । सन् २०११ मा इसिमोडले निकालेको एक प्रतिवेदनमा नेपालमा २४ वटा हिमताल विस्फोटनको घटना भएको उल्लेख गरेको छ । जसमा १४ वटा नेपालबाटै उत्पत्ति भएका भने अन्य १० वटा तिब्बतबाट फुटेर नेपालमा क्षति गरेको उल्लेख छ । २०११ पछि थप ४ वटा हिमताल विस्फोटनको घटना भएको तथ्यांक छ । पुरानो र नयाँ गरर २८ वटा हिमताल विस्फोटनका घटनाहरू नेपालमा भइसकेका छन् । सन् लोहोत्से हिमतालमा २०१५ र २०१६ मा हिमतालभित्र रहेको ताल फुटेको थियो । सन् २०१६ मा सिन्धुपाल्चोकमा तिब्बती ताल फुटेर सेचरमोचो ताल नजिकैको ताल फुट्दा भोटेकोसी जलविद्युत् आयोजनामा क्षति पुर्याएको थियो । बरुण उपत्यकामा रहेको सन् २०१७ मा लाङमाले हिमताल फुटेको थियो । यस्तै नेपालका २१ वटा हिमताल फुट्ने खतरामा रहेको इसिमोडकै अध्ययनले देखाएको छ । जसमध्ये ६ वटा हिमताल जुनसुकै बेला फुट्न सक्ने चेतावनी दिइएको थियो । च्छो रोल्पा, इम्जा, ठुलागी, चामलाङ, वरुण, लुम्दिङ हिमताल उच्च जोखिममा रहेको इसिमोडले तयार गरेको प्रतिवेदनमा उल्लेख छ । सेनाले इम्जा र च्छोरोल्पा हिमतालबाट ३ मिटर पानीको सतह घटाएर जोखिम न्यूनीकरण गर्ने काम गरेको थियो । हिउँ पग्लँदै जाँदा तालमा पानीको मात्रा पनि त्यही अनुपातमा बढ्दै जान्छ अनि क्षेत्रफल बढ्छ । तालमा पानी धेरै हुन थालेपछि बाधमा दबाब पर्न थालेपछि ताल भत्कने गर्छ । यही ताल भत्कनुलाई हामी हिमताल विस्फोट भन्छौ । तालहरू चहिले पनि उच्च स्थानमा बनेका हुन्छन् । तालको भिरोलोतर्फको भागमा पानीको मात्रा बढ्दै जाँदा भत्कन्छ र विस्फोट हुन्छ । विशेषतः हिमतालहरू हिउँदको समयमा फुट्ने सम्भावना कम हुन्छ । त्यसबेला हिउँ जमेको हुन्छ । वर्षायाममा फुट्ने सम्भावना बढी देखिने गरेको इतिहास छ । कहिलेकाहीं तालमा ठूलठूला चट्टान वा पहिरो खस्दा पनि ताल भत्कने गरेको सहप्राध्यापक ठकुरी बताउँछन् ।विश्वमा बढ्दो तापक्रमका कारण हिमाली क्षेत्रका ग्लेसियरहरू नेपालमा १५ प्रतिशतले ग्लेसियरको क्षेत्रफल घटेको देखिन्छ । ठकुरीले गरेकै अर्कै रिसर्च पेपरले ग्लेसियरको क्षेत्रफल घटेको देखाउँछ । दक्षिणी र उत्तरी ध्रुवपछि बढी हिउँहरू रहेको हिमालय जलवायु परिवर्तनको दृष्टिकोणले उच्च जोखिम मानिन्छन् । पृथ्वीमा दुई धुव्रपछि तेस्रो बढी हिउँ जम्ने र बरफको क्षेत्रफल धेरै भएकाले हिमालयलाई तेस्रो ध्रुव भन्ने गरिन्छ ।"
माछी मार न हो भाइ हो !,"केही दिनअघिदेखि म बस्ने भक्तपुर कालोपाटीस्थित घरछेउको खेतमा केही युवा बल्छी लिएर माछा मारिरहेका देखिइरहन्थे । हरेक दिनजसो बल्छी थापिरहेका यिनको टोलीलाई देखेर मलाई लाग्थ्यो यिनको बल्छीमा साँचिकै माछा पारिरहेका छन् त ? न वरिपरि खोला छ ? न कुनै राजकुलो ? न कुनै नहर ? कहाँबाट यहाँ माछा आउँछन् ? भन्ने मनमा एक किसिमको खुल्दुली थियो । जहिले पनि अफिस समय पर्ने भएकाले फोटो खिच्न पाइरहेको थिइनँ । कुनै दिन यिनको फोटो खिच्छु भनेर सोचिरहेको थिएँ । गत शनिबार बल्ल त्यो अवसर मिल्यो ।चारपाँचजना केटा बल्छी थापिरहेका थिए । मैले सोधें भाइ यहाँ माछा पर्छ र ? प्रश्न भुइँमा झर्न नपाउँदै हेर्नु त दाइ भनेर एकजनाले बोतलमा राखेको माछा देखाए । मेरै अगाडि फुत्तुफुत्तु दुई चारवटा माछा ताने । हो त रहेछ ! रमाइलो लाग्यो । एकछिन बसेर हेरिरहें । सानो छँदा आफूले पनि काँधमा बल्छी राखेर खेतखेत डुलेर माछा मारेको याद आयो । बल्छीमा पर्ने प्रायः सबै हिले माछा थिए ।प्राध्यापक भरत सुब्बा दलदल वा सिमसारमा माछाका प्रजाति हुने र धान रोपिएपछि तीनै माछा बाहिर देखिने बताउँछन् । अलिअलि हिलो भएको ठाउँमा माछा बाँच्न सक्छन्, उनले भने, धान रोपिएपछि पानी जम्ने भएकाले माछा बाहिर निस्किन्छन् । पानीको कुनै स्रोत नभए पनि धेरै समयसम्म पानी जमिरहने स्थानमा माछाले प्रजनन गराउन सक्ने उनको भनाइ छ । उनले भने पानीको स्रोत धेरै टाढा भए पनि अलिअलि पानी भएको ठाउँमा माछा भेटिन सक्छन् । दुवाकोट बस्ने यी युवाहरू छुट्टीको बेला वरिपरि पानी जमेको खेतमा माछा मारेर समय बिताउने गरेको बताए । मारेको माछा सानो छ र कम चोट लागेको छ भने पाल्ने र ठूलो भए खाने गरेको उनीहरूले बताए । केही बेरसम्म माछा मारेर उनीहरू आफ्नो घरतिर लागे ।"
माननीय उमादेवी वादी,"३१ साउन ०६४ । उमादेवी बादीले सायदै बिर्सनेछिन् । बाध्यात्मक यौन शोषणको विरोधमा उनकै नेतृत्वमा बादी समुदायले सिंहदरबार गेटमै चढेर अर्धनग्न प्रदर्शन गरेका थिए । दलितभित्र पनि दलित मानिने बादीको मुद्दाले सोही प्रदर्शनपछि मात्र सिंहदरबारमा प्रवेश पाएको थियो । उनै उमादेवी अहिले सुदूरपश्चिम प्रदेशसभा सदस्य छिन् । बादी समुदाय वर्षौंदेखि जातीय विभेद, यौन शोषण र छुवाछूतको जाँतोमा पिसिँदै आएको छ । त्यही समुदायबाट उठेर माननीय भएकी उमादेवीसँग बादी मात्र होइन, सीमान्तीकृत समुदायको भरोसा छ । प्रतिपक्ष कित्तामा छिन् उनी । त्यसैले समस्या उठाउन पार्टीका कुनै ह्विप छैन । संसद्मा बोल्न पार्टीको रोक छैन ५९ वर्षीया भन्छिन्, पीडा त बरु सत्तापक्षका साथीहरूलाई रहेछ । प्रतिपक्षले जस्तो बोल्न मिल्दैन रे । डेढवर्षे प्रदेशसभा अभ्यासमा उनी जतिपटक बोलिन्, बादी, दलित, राजी, सोनाहा र मुस्लिमका समस्या उठाइन् । पार्टीले सीमान्तीकृत समुदायका विषय आउँदा उनलाई नै बोल्न भन्दो रहेछ । मानौं पार्टीका अरू सांसदले यी विषयबारे बोल्नै हुँदैन । उमादेवीलाई आफ्नोजस्तै आवाजविहीन समुदायका कुरा प्रदेशसभामा राख्दा सन्तोष लाग्छ रे । गरिब दुःखीका कुरा उठाइदिन मलाई भेट्न आउँछन् । मैले उनीहरूका कुरा संसद्मा पुर्याइदिन्छु, उनी भन्छिन् । उमादेवीको घर टीकापुरमा छ । कांग्रेसले प्रदेशसभा सदस्य मनोनीत गरेपछि उनी धनगढी गइन् । केही दिन होटल र आफन्तको घरमा बसेपछि डेरा खोजिन् । सांसदले डेरा पाउन मुस्किल थिएन । उनले पनि कोठा पाइन् । घरेबेटीले पछि थाहा पाएछन्, सांसद त बादी परिछन् । घरेबेटी पढालेखा थिए, पत्नी महिला स्वास्थ्य स्वयम्सेविका । तर, सोच पुरानै युगमा रहेछ । उमादेवीको कोठा छेउमै धारो थियो, त्यो नजिकै पूजाकोठा । एक दिन घरेबेटीले भनिछन् हाम्रा त देउता कडा छन्, नछोइदिनुहोला । अर्को दिन धारोमा त्यस्तै छोइछिटो । उकुसमुकुस धेरै दिन चलेनछ । कोठा खाली गराउने जुक्ति निकालिछन्, छोराबुहारी आउने भए । कोठा खाली गरिदिनुपर्ने भयो । जिन्दगीभर छुवाछूत, विभेद र शोषण बेहोर्दै आएकी उमादेवीले नबुझ्ने कुरै थिएन् । तर, कुनै प्रतिवाद गरिनन् । हाँसीहाँसी कोठा खाली गरिदिइन् र अन्यत्र सरिन् । पछि थाहा पाइन्, छोराबुहारीका लागि खाली गरिदिएको कोठामा अरू नै सरेछ । जात थाहा नपाउँदासम्म दलितले पनि कोठा पाउँछन् । थाहा पाए कि छाड्नुपर्छ । दलितलाई सुदूरपश्चिममा धेरै गाह्रै छ, उनी भन्छिन् । संसद् पुग्नुअघि उमादेवीलाई सडकभन्दा सदन ठूलो लाग्थ्यो रे । सडकको आवाजभन्दा संसद्को आवाज बलियो लाग्थ्यो । तर, हैन रहेछ । डेढ वर्षपछि उनलाई लाग्न थालेको छ, सडक र सदन उस्तैउस्तै रहेछन् । जसले ठूलो आवाज गर्न सक्यो, उसैको कुरा सुनुवाइ हुने । सानो आवाजले, तल्लो वर्ग वा सीमान्तकृतको आवाज सदन र सडक दुवै ठाउँ मधुरो हुने रहेछ । नसुनिने रहेछ । बरु सडकको आवाज दरिलो लाग्न थालेको छ । ढिलोचाँडो काम गर्ला, तर सशक्त आवाज रोक्ने सामर्थ्य सरकारसँग हुँदैन । त्यतिबेला पनि ३१ साउनदेखि सुरु आन्दोलन २८ असोजमा सम्झौतामा टुंगिएको थियो । सिंहदरबार प्रदर्शनपछि सरकारसँग २६ बुँदे सम्झौता गरियो । सम्झौतापछि नागरिकता सहज भयो । सरकारले आमाको नामबाट पनि नागरिकता दिने व्यवस्था गर्यो । विगतमा प्रशासनका अधिकारीले हेपेर राखेका जथाभावी थरहरू भाड, बदेनी, पातर सच्याइए । भूमिहीन बादीलाई घर बनाइदिने भनियो । तर, निकै सुस्त काम भइरहेको छ । २३ पुस ०६५ को मन्त्रिपरिषद् बैठकले बाध्यात्मक यौनशोषणमा परेका महिलालाई आयआर्जनसहित पुनःस्थापना गर्ने निर्णय गरेको थियो । आश्रित बालबालिकालाई शिक्षाको ग्यारेन्टी गर्ने भनिएको थियो । बादी उत्थान समिति, बालबालिकालाई निःशुल्क शिक्षा र यौन शोषणबाट मुक्तिको घोषणा गरियो । कुनै बेला सल्यानमा मात्र सीमित बादी समुदाय अर्धफिरन्ते जातिका रूपमा पूर्वमा गोरखादेखि पश्चिममा कमाउ गढवालसम्म पुगेका थिए । पछिल्लो जनगणनाअनुसार, बादीको जनसंख्या ५५ हजार धेरै छ । ती सबै घोषणा कार्यान्वयन भइसकेका छैनन् । भएका काम पनि सुस्त छन्, योजनाहरू कनिका छरेझैं भए । लगत लिएर समस्याको दिगो समाधान खोज्नेभन्दा थुमथुमाउने काम मात्र भएको बादीहरूको बुझाइ छ । उमादेवीले संसद्मा जतिपटक बोले पनि तल्लो वर्ग समुदायलक्षित कार्यक्रम परेनन् । सत्ताप्रतिपक्षको तानातानमा झन्डै तीन साता संसद् अवरुद्ध भयो । रातो किताब जलाइयो । अनि, सहमतिपछि संसद् सुचारु भयो । तर, सीमान्तकृतका माग सम्बोधन भएनन् । जति बोले पनि नसुनिने रहेछ । मैले त झल्झली सडक सम्झिरहेको छु । सडकमा जे दम छ नि, त्यो सदनमा नहुँदो रहेछ, उमादेवी भन्छिन् । बाह्र वर्षअघिको त्यो आन्दोलन कुनै रहरले गरिएको थिएन । जातीय विभेद र यौन शोषणबाट मुक्तिका लागि अर्धनग्न प्रदर्शन गर्नुपरेको उनी बताउँछिन् । उमादेवी भन्छिन्, ज्ञापनपत्र, विरोध जुलुस र र्याली त कति गरिए, गरिए । हाम्रा कुरै नसुनिएपछि बाध्य भएर सिंहदरबारमै पुगेर वस्त्र खोल्नुपरेको थियो । बादी संघर्षको कथा कम मार्मिक छैन । कैलालीको सती बजारका बादी महिला यौनकर्म गर्न बाध्य थिए । आफ्ना चेलीबेटीलाई शोषणबाट मुक्त गर्न त्यहाँका युवाले अभियान चाले । आत्मनिर्भर हुन र जातीय विभेदविरुद्ध आवाज उठाउन सामुदायिक सहयोग समिति बनाए । उमादेवीले सोही संस्थाको ब्यानरमा देशव्यापी आन्दोलन उठाएकी हुन् । महिलाले आफू शोषणमा परेर परिवार पाल्नुपर्ने । भाइछोरालाई त्यो देखी साध्य नभएपछि आन्दोलन थालियो, उनी सुनाउँछिन्, आफैं गरी खाऊँ भन्दा न जग्गा छ, न सम्मान छ । गाउँमा बस्न नसकेर युवाहरू भारत जानुपर्थ्यो । यौन शोषणको अन्त्यपछि बादी समुदायले शोषणबाट थोरै भए पनि मुक्ति र आत्मसम्मान पाएको उनी बताउँछिन् ।३० वर्षअघि काठ व्यवसायीका रूपमा टीकापुर पुगेका बर्दियाका प्रेमलाल भट्टसँग उनले अन्तर्जातीय विवाह गरिन् । उनीहरूका दुई छोरा र एक छोरी छन् । श्रीमान्ले स्विकारे पनि परिवारले नस्विकार्दा लामो समय समस्या भोग्नुपरेको अनुभव सुनाउँदै उनी भन्छिन्, परिवर्तनका लागि समय लाग्दो रहेछ । धैर्य गरेरै यो सम्बन्धलाई बचाउन सकेकी हुँ ।उमादेवीले अझै हिम्मत हारेकी छैनन् । सरकारी रवैया देख्दा उनलाई बारम्बार सडकमा ओर्लिनुपर्ने दिन आउलाजस्तो लाग्छ । संसद्मा बोल्छिन्, सुनिँदैन । तल्लो वर्गको भरोसा लिएर हिँड्दा कुनै सम्बोधन नभए आफू असफल हुने भयले पनि उनलाई सताइरहन्छ । सँगै, प्रदेशसभा पुगेर थुप्रै उपलब्धि हासिल भएकोमा उनी खुसी छिन् । भन्छिन्, संसद् के हो थाहै थिएन । बोल्न त सिकियो नि ।"
तुम्खेवाको संवेग र समय,"जीवनलाई चेतानाको नाङ्लोमा मिहिन ढङ्गले केलाउनु र भेटिएका कसरमसरलाई विद्रोहको हावाले उडाइदिनु कवि विमला तुम्खेवाको काव्यिक विशेषता हो । उनको सम्मूर्ण काव्यकारिता केही मान्यताको मियो वरिपरि घुमेको देखिन्छ । काव्यको शालीन मर्यादाभित्र रहेर जनजातिका पहिचानजन्य यथार्थहरूको उद्घाटन, नारी हुनुको निजी अनुभूति, एक न्यायप्रेमी नागरिक हुनुको अर्थमा अन्याय र दमनको विरोध र एक रुमानी कवि हुनुको अर्थमा जीवनसँगको सुन्दर र भावनात्मक सम्बन्ध उनको काव्यकारिताका मूल आधार हुन् । लामो समयदेखि कविता लेखिरहेकी कवि विमला तुम्खेवाले भर्खरै आफ्नो नवीनतम कृति, हत्केलामा पृथ्वी लिएर उभिएको मान्छे बजारमा ल्याएकी छन् । साङ्ग्रिला बुक्सले प्रकाशित गरेको पुस्तकमा ४७ वटा कविता सङ्गृहीत गरिएको छ । विविध आकारका यी कविता, धेरैजसो ठाउँमा निजात्मक छन्, र हृदयसंवेद्य र भावप्रधान छन् । केही कविताले भने बद्लिँदो समयसँगै सतहमा अएका राजनीतिक र सामाजिक विषयहरूसँग प्रत्यक्ष संवाद पनि गरेका छन् । यी पछिल्लो कोटिहरूका कविताहरूमा कवि तुम्खेवाको कवित्व जनजानीय तथा नारीजन्य पहिचान तथा अधिकारको पक्षमा बढी मुखरित भएर आएको प्रतीत हुन्छ । रुमानी कविताको भँगालो कवि तुम्खेवाले पहिल्यैदेखि लेख्दै ल्याएको कविताको निरन्तरता हो भने, जातीय चेतनासहितका कविता उनको कविताकारितामा एक नयाँ र राजनीतिक चेतनाबाट प्रेरित भँगालो हो । त्यसैले, यो सङग्रहमा पाठकले कवि विमला तुम्खेवालाई आफूले उत्तराधिकारमा ग्रहण गरेको स्वच्छन्द काव्य परम्परा तथा आफूले बाँचेको समयले उनको हातमा थमाइदिएको विद्रोही र पहिचानजन्य कविताको दोभानमा उभिएको भेट्टाउने छन् । तर यस्तो दोभान बनाउने दुवै भँगालाहरूमा उनीहरूले किराँती मिथक र संस्कृति तथा नेपालको पूर्वी पहाडको भूगोलबाट टिपिएका विम्बहरूको सुन्दर संयाजन भेट्नेछन् । आखिर उनले घोषणै गरेकी छन् ःबरु लेखिदिन्छु कवितामा किनिमाको मीठो स्वादबरु लेखिदिन्छु अकबरे खोर्सानीको मीठो स्वादपहिलो चर्चा रुमानी र स्वच्छन्द कविताहरूको । विमलाको स्वच्छन्द कविताको अन्तर्यमा प्रेम र मानवीय सम्बन्धहरूको कलात्मक प्रतिविम्बन भेटिन्छ । उनले चित्रण गरेको प्रेम रैखिक मात्रै पनि छैन । सनातनी शैलीमा त्यो फगत एक चिरन्तन आदर्शवाद पनि होइन । प्रेममा उनी कतै चमत्कारको पनि परिकल्पना गर्छिन् भने कतै त्यसै प्रेममा उनी विपर्यासहरूको पनि अनुभूति गर्छिन् । प्रेमको चामत्कारिक परिलक्षणको नमुना, उनको कविता झरी र तिमी मा उनी प्रेमिलाई भेटपछि हुने मुस्कानसहितको बिदाइएको बेला सधैँ सिमसिम पानी परिरहेको परिघटनालाई मात्र संयोग हो कि अथवा हो व्यक्त गर्न नसकेको तिम्रो भावनाको आवाज ? भनेर सोध्छिन्, जुन प्रश्न आफैँमा एक उच्च र स्वच्छन्द कल्पनाशीलताको परिचायक हो । प्रेममा यस्ता अलौकिक संयोगहरूको बल भेट्टाउने तुम्खेवालाई प्रेम नै काव्य शक्तिको स्रोत हो जस्तो पनि लाग्छ । कवि शीर्षकको अधिकवितात्मक कवितामा उनी आफ्नो प्रेमीलाई सम्झन खोज्दा हृदयबाट रगतको बाटो हुँदै निस्किएको प्रेम नै सुन्दर कविता बनेकाले नै मानिसहरूले उनलाई कवि भनेको जिकिर गर्छिन् । कविताको मूल स्रोत वा प्रेरणा के हो भन्ने एउटा अविच्छिन्न तर्कपरम्परामा विमला तुम्खेलाले आफ्नो एउटा निजी दलिल यसरी प्रस्तुत गरेकी छन् । मायाको अभिव्यक्तिमा तिमीलाई माया गर्छु भन्न नसक्नु अथवा प्रेमीसँग गुनासो गरिरहनु पनि प्रेमको लक्षण हो भन्ने उनको बुझाइ छ । यस अर्थमा, प्रेम पनि उनका लागि रैखिक अनुभूति होइन । यसका आफ्नै र कतिपय सन्दर्भमा परस्पर विरोधी अभिव्यक्ति हुन्छन् । उनको परिभाषामा प्रेम आँखामा बेप्रसङ्ग आइबस्ने रङ पनि हो र एक मीठो पीडा पनि हो । प्रेम आकाशमा उडी हिँड्ने बादलले जस्तो आफ्नो स्वरूप बद्लिरहने अनुभूति पनि भएको उनको कविता प्रेमको स्वरूप को निष्कर्ष छ । तर कवि तुम्खेवा सोच्छिन्, अभिव्यक्तिका यी तमाम विविधताका बाबजुद प्रेमलाई जोडिरहने कडी भनेको नाटक गर्न छोडेर मनको भावलाई सोझै, जस्ताको तस्तै अभव्यक्त गर्ने सामर्थ्य जुटाउनुमा छ । कवि विमला तुम्खेवाको रुमानी उडानमा प्रेमजस्तो सकारात्मक अनुभूति मात्रै पनि छैन । त्यहाँ सहरका गल्लीहरूमा अँगालेका दुःख र पीडाका अनेक कथा पनि छन् । भयानक विद्रोहको हुँकार पनि छ । शान्तिको पक्षमा गरिएको बृहत् कामना पनि छ कतै, त कतै मृत्यु र आत्महत्याका दारुण प्रसङ्ग पनि छन् । कतै आकाशको बाटो हुँदै हिँडेको बर्सातको बादल अथवा झरीको अन्तिम थोपाजस्तो एक्लो हुनुको विषाद अनुभूति पनि उनको कवितामा भेटिन्छन् । यस अर्थमा, प्रकृतिका विम्बहरू टिपेर मनको आवेग पोख्ने कवि विमलाको रुमानी मन पनि प्रकृतिजस्तै छ, जुन फेरिइरहने मौसमको अनिश्चित आकारजस्तो छ । त्यो अस्थिर छ र त्यसैले त्यो आकारमा अनिश्चित छ । त्यो अस्थिर छ र त्यसैले त्यो स्वच्छन्द पनि छ । आफ्नो कविताकारिताको लभगभ पूरै समय विमला तुम्खेवा नारी हुनुको अस्तित्वबोध र त्यसैसँग गाँसिएर आउने अवसर र चुनैतीप्रति सचेत भएको देखिन्छ । उनको यस सङ्ग्रहमा पनि आमा वा छोरीको स्वरूपमा नारी हुनुको अनुभूति र त्यसैसँग गाँसिएर आउने खुसी, पीडा र विद्रोह पाठकहरूले यत्रतत्र पढ्न पाउनेछन् । उनको कविताभरि चुलो सम्हालेर जुग बित्यो तर पनि यो घर मेरो कहिल्यै मेरो भएन भन्ने नारीपात्रदेखि तिमीले भनेजस्तै स्वास्नी हुन चेतनाले दिएन भनेर विद्रोह गर्न सक्ने वाचाल पात्रहरू भेटिन्छन् । कतै छोरीलाई तिमीले पनि आमा भएर मलाई बोध गर्नछौ भनेर मातृत्वको उत्सव मनाउने आमाहरू भेटिन्छन् भने कतै प्रेमको यात्रामा किन सधैँ स्वास्नीमान्छे नै जल्नुपर्ने भनेर प्रश्न गर्ने एकाङ्गी र अतिशय पूर्वाग्रही पात्र पनि भेटिन्छन् । कतैकतै उनका नारीपत्र राज्यलाई सीधै प्रश्न पनि गर्छन्, यो देशले, स्वास्नी मान्छेलाई मान्छे भनेर कहिले सम्बोधन गर्छ ? नारीसम्बन्धी कतिपय कवितामा भने उनले जिम्मेवारीको बोझले थिचिएका तर सुखको छायासम्म छुन नपाउँदै उमेरको अन्तिम बिसौनीमा आइपुगेका जेठी सुब्बेनीजस्ता पात्रका आत्मकथा सेमेटेकी छन् । नारीचित्रणमा सायद विमला तुम्खेवाको सबैभन्दा सुन्दर कविता ऐना हो, जसमा भनिएको छ ः ऐनाविमला तुम्खेवाकति दुख्छ मलाईत्यो अँध्यारो कोठामा बसेरजब,उनी द्रौपदीले झैँ हेरिरहन्छिन्आफ्नो मलिन अनुहार मेरो धमिलो आँखामा ।विमला तुम्खेवाको कविताको फेहरिस्तमा नारीका अनुभूति लेखिनु उनको परिचित कविताकारिताको निरन्तरता हो भनेर कतिपय पाठकले भन्न सक्छन् । त्यो मनासिफ पनि छ । तर, कविको रूपमा उनको नवीनतम स्वरूप उनका राजनीतिक कवितामा खोजिनुपर्छ, जसमा उनी एकतन्त्रीय राज्य व्यवस्था र विभेदकारी इतिहासलाई कठघरामा उभ्याँछिन् । उनका पात्रहरू संसारभरिका तानाशाहहरूलाई खुलापत्र मार्फत् चुनौती दिन्छन्, आफ्नै शरीर बेचेर भए पनि इमानको भात खान्छु र एक बारको जीवन मुस्कुराएर बाँच्छु । किनकि, निचोड छ, मुस्कुराएर बाँच्न सक्नु संसार जित्नु हो । तर त्यस्ता मुस्कानले भरिएको जीवनको बाटोमा थुप्रै अवरोध विद्यमान छन्, जसको सङ्केत विमलाको कविताभरि भेटिन्छ । अनागरिक हुनुको पीडा, युद्धको त्रासदीले छोडेका गहिरा अभिघात, लैङ्गिक विभेदको जग खडा गर्ने इतिहासको विरोध, मानिसको लासको व्यापार गर्ने ठेकेदारजस्तो देखिने सरकारको विरोध, तथा कुकुरलाई बिनारोकटोक प्रवेशाज्ञा दिने तर मान्छेलाई रोक्ने सिंहदरबारजस्तो व्यवस्थाको पोल खोल्नु उनका राजनीतिक कविताको अभीष्ट रहेको पाइन्छ । यस सङ्ग्रहले निकै लामो अन्तालपछि विमला तुम्खेवालाई पुनः नेपाली कविताको फाँटमा थप स्पष्टता र परिपक्वताका साथ उभ्याएको छ । माथि उल्लिखित दुई प्रमुख आयामहरूका अतिरिक्त यस सङ्ग्रहले पाठकहरूलाई पूर्वी नेपाल र किराँत सभ्यताको एउटा मैलिक स्वरूपसँग पनि परिचित गराउने छ । उनले प्रयोग गरेका किनिमा, ताक्लुङ, चान्सिङगढी, मुन्धुम, ख्यालीजस्ता शब्द तथा सप्तमी बजार, बमबम खोलो, युमाथेवा, फेदापेनी तथा जेठी सुब्बेनीजस्त नामहरूले पाठकलाई स्थानीय रङको आभास दिलाउनेछन् । विमलाका कवितामा केही सामान्य सीमाहरू छन् । प्रेमको यात्रामा किन सधैँ स्वास्नीमान्छे नै जल्नुपर्ने जस्ता कथनहरूले उनलाई प्रश्नहरूको घेरामा ल्याउन सक्छ, किनकि यो सत्य होइन । यो समाजको व्यवहार कतिबिघ्न काँडाजस्तो बिझाउने जस्ता अभिव्यक्तिमा उनले समाजको सकारात्मक पाटोको अन्देखा गरेको ठहर्छ । यी प्रशान्त महासागरहरू भन्नु एक व्याकरणिक त्रुटि हो, जसलाई पोयटिक लाइसेन्सको आडमा अन्देखा गर्न सकिँदैन । बिहेलाई जीवनमा कहिल्यै नसकिने दुःखको सुरुआत भनिरहँदा यसले दिने सन्देशको सापेक्षता स्वतः बहसमा तानिन्छ । लैङ्गिक संवेदनशीलताको आजको समयमा, यी प्रश्नमा उनी थप सन्तुलित हुनुपर्ने देखिन्छ ।"
'आलोचनाभन्दा माथि उठेर लेख्न सकें',"अमेरिकी राष्ट्रपतिले यहाँ भएका सबै किताब जलाइदिन आदेश दिए भने तपाईं आफ्ना कुन तीनवटा उपन्यास सुरक्षित राख्न चाहनुहुन्छ ?कुन किताब जोगाउन चाहन्छु ? कस्तो लाटोले सोध्ने प्रश्न गरेको । तर म उत्तर दिन्छु । लिसेज स्टोरी, द स्ट्यान्ड र मिजरी ।"
वैचारिक चिन्तनका लागि,"इलाम साहित्य महोत्सवको खाँचो किन पर्यो ?इलाम कला साहित्यका लागि उर्वर भूमि हो । सन्त ज्ञानदिल दास, महानन्द सापकोटा, ताना शर्मा, विष्णु नवीन, युवराज नयाँघरेदेखि पछिल्लो छिमलमा सक्रिय विमल वैद्य, हाङयुग अज्ञात, सुन्दर कुरूप आदि यही माटोकै उपज हुन् । २००९ सालमा महाकवि देवकोटा, इन्द्रबहादुर राईजस्ता महान् लेखक कविहरूको बृहत् भेलाबाट इलाम करफोकमा साहित्य सम्मेलन भएको थियो । चालीसको दशकमा इलाम सिर्जनात्मक ऊर्जाले भरिपूर्ण थियो । प्रजातन्त्र प्राप्तिपछि धेरै सुस्ताएको इलामे साहित्य साठीको दशकपछि नयाँ अनुहार र जोस लिएर ब्युँतिएको छ । वैचारिक डिस्कोर्सचिन्तन युवा मस्तिष्कमा खेलोस् भन्ने अभिप्रायले साहित्य महोत्सवको आयोजना गरियो ।यस्ता महोत्सवले पर्यटनमा कसरी टेवा पुर्याउन सक्छन् ?लाग्छ, साहित्यले सामाजिक उत्तरदायित्वबोध गर्नुपर्छ । इलाम साहित्य महोत्सव२०७६ को नारा नै छ, पर्यटनका लागि साहित्य । महोत्सवमा चिया पर्यटनको पनि अभ्यास गर्दै छौँ । एउटा सेसन छ, पर्यटनको आयाम । राष्ट्रियअन्तर्राष्ट्रिय स्तरका धेरै कवि, लेखक, कलाकार, राजनीतिज्ञ महोत्सवमा सहभागी हुँदै छन् । उनीहरूले इलामको सौन्दर्यपान गर्नेछन् । समाज र जीवनपद्धति नजिकबाट नियाल्ने मौका पाउनेछन् र फर्किंदा अलिअलि इलाम बोकेर जानेछन् । अरू महोत्सवभन्दा यो साहित्य महोत्सव कसरी फरक छ ?प्लेटोले भनेका छन्, यो पृथ्वी नै नक्कल हो । त्यसैले इलाम महोत्सवलाई अन्य साहित्य महोत्सवको निरन्तरता मानिलिँदा खासै फरक पर्दैन । यद्यपि, यो महोत्सवमा केही बेगलपन छ । त्यो हो, रैथाने विचार, संस्कृति र उत्पादनमाथि यथेष्ट छलफल । अर्को अन्य महोत्सवलाई लाग्ने गरेको राजधानीपरस्त मानसिकतालाई कम गर्दै मोफसललाई ज्यादा फोकस गरेका छौँ । महोत्सवले उठान गर्ने विषयले नेपाली कलासाहित्यमा कस्तो बहस सिर्जना गर्ने अपेक्षा छ ?राज्यसत्तापक्षीय अहिलेको साहित्यक गतिविधिले एउटा डिस्कोर्स मागेको छ । नेपाली कला साहित्य फेरि पुरातन चिन्तनमै फर्केको हो ? एकथरीको प्रश्न छ । त्यही प्रश्नमाथि घनीभूत छलफल गर्न हामीले कवि र कविता मा राखेका छौँसत्ता कि प्रतिपक्ष ? व्याप्त मान्यताहरूले हाम्रो समाजलाई कतातिर लाँदै छ भन्ने चिन्तालेमानकमाथि प्रश्न सेसन जन्मायो । अरू विषय उत्तिकै महत्त्वपूर्ण छन् । ती विषयमाथि रचनात्मक बहस हुने हाम्रो अपेक्षा छ । अ मा अल्झेको इलामजस्तो सेसनको उद्देश्य के हो ?अकबरे, अलैँची, अदुवा, ओलन, अम्लिसोजस्ता कृषिजन्य उत्पादनमा अग्रणी छ इलाम । त्यसैले भनिएको होला इलाम अ को भूमि हो । यसो भनिरहँदा हामीलाई लागेको हो, ऐतिहासिक महत्त्वको चिया ओझेलमा पर्यो कि ! इलाम अ मै अल्झिरहने कि समृद्धिको अन्य पाटो पहिल्याउने ? यो सेसनको उद्देश्य यही प्रश्नको उत्तर खोज्नु हो ।महोत्सवको आर्थिक स्रोत कसरी जुट्यो ?हाललाई महोत्सवको आर्थिक स्रोत आकाशे खेती भनेझैँ अनुमानमा सीमित छ । हामीले स्थानीय निकाय र प्रदेश सरकारमा प्रस्ताव हालेका छौँ । केही व्यक्ति र संस्थामा पनि हाम्रो प्रस्ताव पुगेको छ । वैदेशिक रोजगारमा गएका उदार मनका साथीहरू पनि हामीलाई टेवा दिने खम्बा हुन्, लागेको छ ।सरकारी सहयोग लिएर सत्तालाई नै प्रश्न गर्दा अप्ठेरो हुँदैन ?समाजलाई सुन्दर बनाउन सामाजिक न्यायको सिद्धान्तमा आधारित सत्ता सञ्चालन हुनुपर्छ । निहितार्थ सत्तालाई प्रश्न गर्नु हो । अन्टसन्ट प्रश्नप्रति भने मेरो विमति छ । सरकारी बजेट हाम्रै करबाट निर्माण भएको हो । सरकारी बजेटले कला, संस्कृति र साहित्यलाई महत्त्वपूर्ण सम्बोधन गरिनुपर्छ भन्ने हाम्रो जिकिर हो । राज्यसत्ताले गलत गर्छ भने फेरि पनि प्रश्न त गर्ने नै हो ।महिला सहभागितामा महोत्सवले उति ध्यान दिननसकेको देखिन्छ । अझै पनि महिलाको क्षमतामाथि शंका छ ?महिला सहभागिताको दृष्टिले हामी सचेत थियौँ र छौँ । हाम्रो सेसनमा वक्ता र सहजकर्तामा हरसम्भव महिलालाई ठाउँ दिने कोसिस गरेका छौँ । हामीले निमन्त्रणा दिएका धेरै महिला सहभागीसँग समयभाव अवरोध बन्यो । महिला क्षमतामा हामी विश्वस्त छौँ । नेपाली साहित्यको मूलधार मा मुन्धुमी चेतले बिस्तारै स्थान बनाउँदै गरेको देखिन्छ । तपार्इंहरूको बल त्यतातिरै हो ?साहित्यको मूलधार र वैकल्पिक धारमाथि अलग्गै बहस गर्न सकिएला । तर नेपाली साहित्यमा मुन्धुमी चेतको प्रवेश बीसको दशकमा सर्वोच्च कवि बैरागी काइँलामार्फत भएको हो । कविभूपाल राई, श्रवण मुकारुङ र सिर्जनशील अराजक कविहरूले पचासको दशकपछि भने अलि घनीभूत रूपमा मुन्धुमी चेत भित्र्याए । कुनै पनि ज्ञानलाई वर्जित गर्नु हुँदैन भन्ने विश्वास राख्छु । वेद, उपनिषद्जस्तै मुन्धुम पनि ज्ञानको बृहत् स्रोत हो । यति बेला स्वाभाविक रूपमा मुन्धुमी ज्ञानलाई साहित्यमा प्रविष्ट गराउने अभियानमा लागेका छौँ । महोत्सवको लक्षित वर्ग कुन हो ?साहित्य र पर्यटनमार्फत समाज सुन्दर र समृद्ध होस् भन्ने अभीष्ट राख्ने आममानिस महोत्सवको लक्षित दर्शक हुन् ।सत्ताको तयारी उत्तरविरुद्ध यो महोत्सवले गर्ने प्रतिप्रश्न के हो ?नागरिकको लामो संघर्षमार्फत प्राप्त राजनीतिक व्यवस्थालाई सही गन्तव्यतर्फ डोर्याउनु वर्तमान राज्य सत्ताको पहिलो प्राथमिकता हो । कर्तव्यविमुख राज्यलाई प्रश्न गर्नु सबैको दायित्व हो । दायित्वबाट पन्छिन तयारी उत्तरको एन्टिमिसाइल प्रहार गर्नु झनै प्रत्युत्पादक हुनेछ ।कुराकानी : गुरुङ सुशान्त"
अनपेक्षित मोडहरू,"खाखाडी मुलुक कुवेत सन् १९८० को एसियन कप फुटबल च्याम्पियन हो । त्यही वर्ष कुवेत गृष्मकालीन ओलम्पिकमा क्वाटरफाइनलसम्म पुगेको थियो । उसले स्पेनमा १९८२ मा भएको विश्वकप पनि खेल्यो, जुन विश्व फुटबलको महाकुम्भको उसको पहिलो र हालसम्मकै एक मात्र उपस्थिति हो । त्यस बेला एसियाली फुटबलको शक्ति रहेको कुवेतले विश्वकपमा एन्टोनिन पानेन्काको चेकोस्लोभाकिया, मिसेल प्लाटिनी नेतृत्वको फ्रान्स र पिटर सिल्टनको इंग्ल्यान्डविरुद्ध प्रतिस्पर्धा गरेको थियो । उसले स्प्नेी भूमिमा तीनै खेल हार्यो । विश्वकपमा त्यस्ता ठूला टिमविरुद्धको खेलले पनि ठूलै महत्त्व राख्छ । र, उसले शिरै निहुराउनुपर्ने गरी गोल खाएको पनि थिएन ।कुवेती टिम स्पेनबाट फर्केको चार महिनापछि एसियाली खेलकुदमा प्रतिस्पर्धा गर्न नयाँ दिल्ली आइपुग्यो । त्यस बेला एसियाडमा पनि सिनियर राष्ट्रिय टिम सहभागी हुन्थ्यो । दिल्ली एसियाड नेपाली टिमको लागि औपचारिक प्रतियोगिताको रूपमा पहिलो नै थियो । नोभेम्बर, १९८२ को त्यो खेलमा कुवेतले नेपाललाई ३१ ले हरायो । वाईबी घले नेपालको पहिलो अन्तर्राष्ट्रिय गोलकर्ता बने । एसियाली फुटबलमा तहल्का मच्चाइरहेको र भर्खरै विश्वकप खेलेर फर्किएको टिमलाई अन्तर्राष्ट्रिय फुटबलमा पहिलो पाइला राखेको नेपालले तीन गोलमै रोक्नु असाधारणजस्तै थियो । त्यसमा नेपालका प्रदर्शनको सर्वत्र प्रशंसा भयो ।दिल्ली भेटको ३७ वर्षपछि नेपालले कुवेतविरुद्ध विश्वकप २०२२ छनोटमा ७० को हार बेहोर्यो । सन् १९८० को दशक र यस बेलाको कुवेती टिममा ठूलै भिन्नता छ । अन्तर्राष्ट्रिय फुटबलमा दुई वर्षको प्रतिबन्धपछि २०१७ को अन्त्यतिर मैदानमा फर्किएको कुवेती टिम महादेसीय शक्तिमा पर्दैन । उसका खेलाडी पनि नाम चलेका वा ठूला स्टार होइनन् । बल्ल बलियो टिम बनाउनका लागि लगानी थालेको सुरुआती टिम हो कुवेत । उसलाई गत मार्चमा कुवेत सिटमी भएका दुई मैत्रीपूर्ण खेलमा नेपालले पहिलोमा ०० मा खेलेको थियो भने दोस्रोमा पेनाल्टीमा गोलमा १० ले हारेको थियो । त्यसैले अघिल्लो साता विश्वकप २०२२ छनोटको पहिलो खेलमा बेहोरेको सात गालको हार अनपेक्षित नै थियो ।नेपालभन्दा फिफा वरीयतामा १० स्थानमाथिको टिम हो कुवेत । नेपाली टिमका मुख्य प्रशिक्षक योहान कालिनले त्यो वरीयताभन्दा कुवेत स्तरीय टिम भएको बताएका थिए । तर, नेपाललाई सात गोल हान्ने स्तरको टिम भने होइन कुवेत । हुन त क्रोएसियाली प्लेमेकर ल्युका मोडरिचलाई एकेडेमीमा सिकाएका प्रशिक्षक रोमियो जोज्याकले सम्हालेको कुवेतले दुई महिनाअघि साउदी अरेबियालाई पनि वेस्ट एसियन च्याम्पियनसिपमा पराजित गरेको थियो । तैपनि यो विश्वकप छनोटको कुवेती टिममा मार्चमा नेपालसँग दुई मैत्रीपूर्ण खेलमा मैदानमा ओर्लिएका खोलडीकै वर्चस्व थियो । नेपाली टिम पनि तिनै खेलाडीहरूले भरिएको थियो । त्यसैले नेपालले कुवेतलाई पराजित गर्नेभन्दा पनि त्यो अवे खेमला अंक खोस्न सक्ने आशासम्म गरिएको थियो । यस्तोमा ठूलो अन्तरको हार, त्यो पनि ५७ गोलको त कल्पना गर्ने कुरा नै भएन । तर, त्यस्तै अविश्वसनीय नतिजा निस्कियो ।गत मार्चमा नेपाली टिम सम्हाल्न आइपुगेका स्विडिस प्रशिक्षक योहान कालिनको टिमले यो विश्वकप छनोटअघि चार अन्तर्राष्ट्रिय मैत्रीपूर्ण खेल खेलेको थियो । त्यसमा २ हार र २ बराबरी नतिजा थियो । मलेसियाविरुद्ध २० ले हारेको खेलमा नेपालले सुरुमै १० मिनेटभित्र घरेलु टिमलाई दुई गोल गर्न दिएको थियो । त्यो १० मिनेटलाई कालिनले आफ्नो करिअरकै सबभन्दा खराब भनेका थिए । त्यसो भए कुवेतविरुद्ध ७० को हारलाई के मान्ने ? सातै गोल घरेलु टिमकै मिहिनेतले मात्रै सम्भव भएको थिएन, सबैमा पाहुना खेलाडीको उत्तिकै गल्ती रहेको थियो । सातै गोल नेपाली खेलाडीको गल्तीमा भएका थिए । कुवेती खेलाडीले नेपाली पेनाल्टी क्षेत्रभित्रैबाट पनि खुलेरै बल प्रहार गर्ने अवसर पाइरहेका थिए । दुई मैत्रीपूर्ण खेलमा उनीहरूले त्यस्तै अवसर दुर्लभै पाएका थिए । त्यसको पाँच दिनभित्रै नेपालले चाइनिज ताइपेईविरुद्ध भने नेपालले २० को जित हात पार्यो, जुन विश्वकप छनोटमा नेपालको पहिलो अवे जित हो । कुवेतमा त्यस्तो विरक्त लाग्दो प्रदर्शनपछि नेपाली टिमबाट ताइपेई सहरमा वरीयतामा ४१ स्थानमाथिको टिमविरुद्ध तीन अंक अपेक्षाभन्दा बाहिरको उपलब्धि हो । हुन त नेपालले गत जुनमा उसैको भूमिमा ताइपेईविरुद्ध मैत्रीपूर्ण खेलमा ११ को नतिजा निकालेको थियो । तर, कुवेतविरुद्ध पछिल्लो प्रदर्शनले पुराना यादगार नतिजाहरूलाई पनि बिर्साइदिएको थियो । छनोटमा नेपालविरुद्ध अस्ट्रेलिया र जोर्डनले कति गोल गर्छन् भन्ने अनुमान नै हुन थाल्यो । कुवेत र ताइपेईविरुद्ध रक्षापंक्तिमा नेपाली खेलाडीले गरेको प्रदर्शन बिल्कुलै फरक छ, आकाशजमिनजस्तै । कुवेती खेलाडीले पूरा खेलभरि नै खुला रूपमा नेपाली पोस्टमा खुलेरै आक्रमण गर्ने अवसर पाएका थिए । ताइपेईविरुद्ध पूरा खेलमा उसका अग्रपंक्तिका खेलाडीलाई नेपाली टिमले कडा निगरानीमा राखेको थियो । त्यसैले ताइपेईका खेलाडीहरूले अधिकांश समय बल आफ्नो नियन्त्रणमा राखे पनि पोस्टमा प्रहार गर्ने बेला खुला र सहज अवसर पाएका थिएनन् । अञ्जन विष्टले दुई गोल गरिसकेपछि फरवार्ड विमल घर्तीमगरले आफ्नो अगाडि गोलकिपर मात्रै रहेको अवस्थामा दुईपल्ट पाएको अवसरमा दुईपल्टै बल अगाडि नबढाई पछाडितिर घुमाएको दृश्यले फुटबलप्रेमीलाई निराश पारेको थियो ।प्रशिक्षक कालिनले कुवेती टिमको रणनीति अध्ययन गरेर जुन तरिकाले उसले आक्रमण गर्छ त्यसलाई विफल पार्नको लागि उस्तै रक्षात्मक योजनाहरूलाई सातदोबाटोमा भएको ट्रेनिङमा निरन्तर अभ्यास गराएका थिए । तर, ती अभ्यास कुवेतमा काम लागेन । उनले कुवेतविरुद्धको टिममा तीन खोलडी परिवर्तन गर्दै ताइपेईविरुद्ध नेपाली टिमलाई उतारेका थिए । तैपनि ताइपेईका अग्रपंक्तिका खेलाडीलाई कुवेतीलाई जस्तै खुलमखुला छाडेको भए फेरि नतिजा उस्तै हुन सक्थ्यो । उता ताइपेईमा जस्तै सबैले मिहिनेत गरेर विपक्षीलाई निगरानीमा राखेको भए कुवेतविरुद्ध सात गोल बेहोर्नुपर्ने थिएन । त्यो पनि पहिलो हाफमा दुई गोल भएको थियो भने दोस्रोमा ५ गोल ।पछिल्लो दशक नेपाली फुटबललाई म्याच फिक्सिङ काण्डले पनि छोप्यो । नेपालको खेलको फिक्सिङ विशेषतः बेटिङ (सट्टेबाजी) का लागि भएको अन्तर्राष्ट्रिय जगत्मा भएका अनुसन्धानले देखाएको छ । बेटिङमा नेपालका पछिल्ला दुई खेलको बोली पनि सामन्य छैन । वरीयतामा १० स्थानमाथिको कुवेतविरुद्ध बराबरी नतिजाको लागि ५८२ देखि १० सम्म बोली दिइएको थियो । कुवेतको जितमा १०४ देखि ११५ र नेपालको जितको लागि १२६४ देखि ७१ सम्म । नेपाली टिमको पक्षमा यति उच्च भाउ दिनुको अर्थ नेपालको सम्भावना अत्यन्तै न्यून वा असम्भव भनेजस्तै हो । जबकि मैत्रीपूर्ण खेलमा बराबरी र एक गोलको मात्रै फरक थियो ।नेपालको अर्को खेल ४१ स्थानमाथिको टिमविरुद्ध थियो । त्यसमा ताइपेईको जितलाई १४४ देखि १५२ सम्म, बराबरीलाई ३५७ देखि ४२० सम्म र नेपालको जितका लागि ४२० देखि ७ सम्म भाउ दिइएको थियो । वरीयतामा यति ठूलो अन्तरको बाबजुद पनि नेपालको पक्षमा बाजी राख्ने यति भाउ पाउनु भनेको नेपालको सम्भावना कम छैन भन्ने नै हो । जबकि विश्व वरीयतामा तेस्रो स्थानको फ्रान्स र १३६ औंमा रहेको एन्डोराको युरो २०२० को खेलमा फ्रान्सको पक्षमा १०१ देखि १००५ सम्म, बराबरीलाई २१२५ देखि ४१ सम्म र एन्डोरको जितका लागि ३२७५ देखि ६७ सम्म भाउ तोकिएको थियो । त्यो खेल फ्रान्सले ३० ले जित्यो र त्यो खेल फ्रान्समै भएको थियो । यस्तोमा घरेलु मैदानले पनि बेटिङलाई प्रभावित पार्छ । तर, नेपालले दुवै खेल विपक्षी टिमको मैदानमा खेलेको थियो ।फिक्सिङ काण्डमा नेपालका तत्कालीन कप्तानसहित पाँच खेलाडी र एक फिजियोलाई चार वर्षअघि एसियाली फुटबल महासंघ (एएफसी) ले आजीवन प्रतिबन्ध लगाएको थियो । नेपाल प्रहरीको कारबाही सूचीमा तीन दर्जनभन्दा बढी खेलाडीको नाम थियो । त्यसयता नेपाली टिमका अनपेक्षित नतिजालाई शंकाको दृष्टिले हेरिन्छ । विश्व विख्यात फिक्सर पेरुमलको किताबमै पनि नेपाली राष्ट्रिय टिमको फिक्सिङ गरिएको खेलबारे उल्लेख छ । फिक्सरहरूको काठमाडौं यात्रा र पशुपतिनाथको कसम पनि कम रोचक छैन । कुवेतविरुद्धको हारपछि अखिल नेपाल फुटबल संघ (एन्फा) का अध्यक्ष कर्माछिरिङ शेर्पाले खेलाडीलाई सोधेका थिए, के हो त्यस्तो प्रदर्शन ? टिममा पुरानै रोग अझै छ ? यस्ता प्रश्न फुटबलप्रेमीको मन कटक्क पार्छ ।बेटिङ कम्पनीहरूले आफ्नो बजार नभएको क्षेत्रमा त्यतिकै लगानी गर्दैनन् । नेपालको उमेर समूहको खेलमा बेटिङ कम्पनीहरूले गरिरहेको लगानी र तथ्यांक खरिद गर्न देखाइरहेको चाहनाले पनि केही भइरहेको छ भन्ने संकेत गर्छ । मैदान भित्र वा बाहिरको प्रभाव हो केही भन्न सकिदैन, नेपाली टिमको प्रदर्शन पनि त्यस्तै अनपेक्षित भइरहेको छ । नेपालले जोर्डनविरुद्ध अम्मानमा ९० ले हारेको पाँच दिनभित्रै सन् २०११ मा भएको विश्वकप छनोटमा दशरथ रंगशालामा ११ को नतिजा निकालेको थियो । त्यो अम्मान यात्रापछिकै खराब हो नेपालको लागि कुवेतविरुद्ध ७० को हार ।सन् २००१ मा इराकविरुद्ध बगदादमा ९१ ले हारेको नवौं दिनमा अल्माटीमा नेपालले त्यही टिमलाई ४२ (हार) को अन्तरमा सीमित गरेको थियो । इन्चोनमा २००३ मा दक्षिण कोरियाविरुद्ध १६० ले हारेको नेपालले अर्को महिना उसैलाई मस्कटमा ७० मा रोकेको थियो । हुन त नेपालले कोरियाले ३२ बर्षपछि विश्वकप खेल्दाको छनोट (विश्वकप १९८६) मा २० को हार बेहोरेको थियो । अर्को कोरिया (उत्तर) विश्वकप खेलेर फर्किएको दुई बर्षपछि हैदरावाद (एएफसी च्यालेन्ज कप २००८) मा आउँदा उसको जितलाई नेपालले १० मै सीमित पारेको थियो । यस्तैयस्तै अनपेक्षित नतिजाले नेपाली फुटबलको कथालाई नयाँनयाँ मोड दिइरहेको छ ।"
फेरि फर्किएला क्रेज?,"मलेसिया, सन् २००७ जुलाई १२ तारिख । नेपाली महिला क्रिकेटले अन्तर्राष्ट्रियमा डेब्यु गरेको दिन । पहिलो प्रतिद्वन्द्वी थियो थाइल्यान्ड । थाइल्यान्ड र नेपालको मात्र होइन एसोसिएट राष्ट्र सबैको त्यो पहिलो अन्तर्राष्ट्रिय सहभागिता थियो । नेपालले थाइल्यान्डमाथि सहजै ५५ रनको जित हात पार्यो । पहिलो सहभागितामै नेपाल फाइनल पुग्यो । बंगलादेशसँग पराजित भएपछि उपविजेता बनेको नेपाल महिला क्रिकेटमा भविष्य उज्यालो छ भन्ने सन्देश दिन सफल भयो ।  सन २०१९, सेम्टेम्बर ५ । थाइल्यान्डले पहिलो पटक ट्वान्टी२० विश्वकपमा स्थान बनायो । छनोट खेलमा पपुवा न्युगिनीमाथि सेमिफाइनलमा आठ विकेटको जित हात पारेपछि थाइल्यान्डले अर्को वर्ष आयोजना हुने विश्वकपमा स्थान पक्का गर्दै इतिहास रच्यो । मंसिरमा घरेलु मैदानमा हुने दक्षिण एसियाली खेलकुद (साग) खेल्ने टोलीको पहिलो चरणको बन्द प्रशिक्षणमा छन् पहिलो पुस्ताका चार खेलाडी ममता थापा, रीतु कनोजिया, नेरी थापा र सीता रानामगर । टेलिभिजनमा थाइल्यान्डको खेल हेरिरहनुपर्ने बाध्यता थियो उनीहरूसँग । थाइल्यान्ड विश्वकप पुग्दा नेपाली खेलाडी पहिलोपटक घरेलु मैदानमा अन्तर्राष्ट्रिय प्रतियोगिता खेल्न पाउने खुसीमै सीमित छन् । गौशालाको एक होटलमा यी चार खेलाडीलाई भेट्दा उनीहरूको लगभग एकै मतजस्तो थियो के हामी हामी थाइल्यान्डभन्दा अघि नै विश्वकप खेल्न सक्षम थिएनौं र ? उनीहरूको प्रश्नको जवाफ कसले दिने ? महिला टिमकी पहिलो कप्तान नेरीले आफूहरूले सहजै हराउने टिम विश्वकप पुगेको देख्दा खुसी हुने कि दुःखी हुने थाहै नभएको बताइन् । छेउमै रहेकी रीतुको अनुहारमा सफलताबाट सुरु भएको यात्राले गन्तव्य भेट्न नसकेको भाव झल्किरहेको थियो । सीताले सुरुआतदेखि नै छनोट खेल पछ्याइरहेकी थिइन् । उनले थाइल्यान्डलाई समर्थन गर्दै सामाजिक सञ्जालमा पोस्टहरू गरिरहिन् । थाइल्यान्ड टिमका धेरै सदस्य आफूसँगै खेलेका साथी भएकाले पनि सीता थाइल्यान्ड विश्वकप पुगोस् भन्ने चाहन्थिन् । भयो पनि त्यस्तै । विश्वकप पुगेपछि थाइल्यान्डलाई बधाई दिँदा उनको मन भने अमिलो भइरहेको थियो । थाइल्यान्ड विश्वकपमा पुग्यो खुसी भए अनि सँगै खेल हेरिरहेका अरू साथीतिर फर्केर हेर्दा मन खल्लो भयो, सीताले थाइल्यान्ड विश्वकपमा पुगेपछि दिएको पहिलो प्रतिक्रिया थियो, हामी थाइल्यान्डभन्दा अघि नै विश्वकप खेल्नुपर्ने टिम हौं । तर हामी त ग्लोबल छनोटमा पुग्न नै संघर्षरत छौं । नेपाल अहिलेसम्म ग्लोबल छनोटमा पुग्न सकेको छैन । थाइल्यान्डले एसिया छनोटमा नेपाललाई पराजित गरेको थियो । नेपालले २००८ देखि २०१२ सम्म तीनपटक एसीसी यू१९ को उपाधिमाथि ह्याट्रिक गर्यो । पत्रकारितामा आउनुअघि खेलाडी हुँदा मलाई पनि कहिल्यै थाइल्यान्ड बलियो टोली लागेन । २००८ मा एसीसी यू१९ को उपाधि हामीले थाइल्यान्डमै उचाल्दा थाइल्यान्डलाई नै सेमिफाइनलमा ८३ रनले पराजित गरेका थियौं । २५ ओभरको खेलमा जितहारको यो ठूलो भिन्नता हो । यति बेलासम्म पनि थाइल्यान्ड मैदानभित्र नेपालका सामु कमजोर नै थियो । उसको घरेलु क्रिकेटको लगानीले नेपाललाई धेरै पछाडि छोडिसकेको थियो । २०११ को एसीसी महिला च्याम्पियनसिपमा पहिलो पटक नेपाल थाइल्यान्डसँग सात विकेटले पराजित भयो । त्यसयता अहिलेसम्म नेपालले थाइल्यान्डलाई पराजित गर्न सकेको छैन । सफ्टवल, बेसबललगायत खेलका खेलाडीलाई बटुलेर टिम बनाएको थाइल्यान्डलाई महिला क्रिकेटले विश्वकपमा पुर्याएको छ । सहजै थाइल्यान्ड विश्वकपमा पुगेको पनि होइन । उसले महिला क्रिकेटमा विश्वकप खेल्ने सम्भावना देख्यो र त्यहीअुनसारको लगानी र एक्सपोजर दियो । घरेलु मैदानमा लगातार अन्तर्राष्ट्रिय प्रतियोगिताहरू आयोजना गर्दै खेलाडीको क्षमतालाई फर्कने अवसर प्रदान गर्यो । वैदेशिक्षक प्रशिक्षण र भ्रमणहरूको निरन्तरताले थाइल्यान्ड नेपाललाई पछि पार्दै बलियो टिमको रूपमा अघि आयो र विश्वकपसम्मको यात्रा तय गर्यो । कुनै समय नेपालको पुरुष क्रिकेटभन्दा अघि विश्वकप खेल्ने सपना देखेको दिनलाई सम्झँदै ममताले भनिन् अब त हाम्रो पहिलो लक्ष्य नै थाइल्यान्डलाई हराउनु हो । महिलाले पुरुषभन्दा छिटो विश्वकप खेल्छन् भनेर आफ्नै खर्चमा महिला टोलीलाई २०१० को एसियाली खेलकुदमा पठाएको क्यानका तत्कालीन अध्यक्ष विनयराज पाण्डे सम्झन्छन् । तर, महिला क्रिकेट यसरी खस्केला भनेर कहिल्यै सोचेको थिइनँ, पाण्डे भन्छन् । कुनै पनि खेलमा लगानी नतिजामा भर पर्छ । महिला क्रिकेटले उमेर समुहमा तीन उपाधि जितेर प्रमाणित गर्दा पनि उनीहरू ओझेलमै परे । उचाइमा हुँदा त बेवास्ता गरियो अहिले त झन् कसलाई मतलब छ र रीतुको गुनासो छ । महिला क्रिकेट सुरु भएको करिब डेढ दशक बितिसक्दा पनि नेपालले एउटा अन्तर्राष्ट्रिय प्रतियोगिता आयोजना गर्ने आँट गरेन । आगामी सागको आयोजक नेपाल रहेको र क्रिकेट समावेश गरिएकाले महिला खेलाडीले आफ्नो मैदानमा खेल्ने अवसर पाएका हुन् । आफन्त र घरेलु समर्थकका अगाडि खेल्न पाउँछौं भन्ने उनीहरूले सोचेका पनि थिएनन् । नेपालले अन्तर्राष्ट्रिय प्रतियोगिता आयोजना गर्छ भन्ने उनीहरूलाई विश्वास कहिल्यै लागेन । विश्वास दिलाउने काम पनि कतैबाट भएन । नेपाली महिला क्रिकेटमा लगानीका बारेमा यसैले छर्लङ्ग पार्छ । क्रिकेट नै नबुझ्नेले पनि सहजै अनुमान लगाउन सक्छन् । महिला क्रिकेटको सुरुआत गर्ने नेपालगन्ज नै अहिले संकटमा पर्न थालेको छ । ममता र नेरीसहित २००७ को पहिलो अन्तर्राष्ट्रिय प्रतियोगितामा नेपालगन्जबाट सात खेलाडी राष्ट्रिय टिममा थिए । त्यस बेला नेरी र महिला क्रिकेटको क्रेज छुट्टै किसिमको थियो । धेरै युवती नेरीजस्तै बन्ने सपना बोकेर समाजका बाधा तोड्दै ब्याट र बल बोकेर घरबाट निस्किन्थे । त्यही पुस्ताले अहिलेसम्म महिला क्रिकेट धानेको छ । अहिले त नेपालगन्जमै पनि एक दुई महिना खेल्छन् रहर पुग्छ अनि हराउँछन्, ममता र नेरी मलिनो स्वरमा सुनाउँछन् । महिला क्रिकेटमा नयाँ खेलाडीलाई आकर्षित गर्ने सरकारसँग कुनै कार्यक्रम छैन । मान्छेहरूले बिस्तारै ममता, सीता, नेरीलाई बिर्सन थालेका छन् । ममता भन्छिन्, कहिलेकाहीं सञ्चारमाध्यममा नाम आउँदा दिदी तपाईंहरू त क्रिकेट खेल्नुहुन्थ्यो रे नि भन्ने सुन्दा मन चसक्क हुन्छ । हामी रे मा पुगिसक्यौं तर खेलप्रतिको माया र लगाव किन कम हुँदैन ? अगाडिको बाटो अन्योल देख्दा पनि राष्ट्रिय टिमको जर्सीको किन यति धेरै मोह ? उनीहरू आफैंलाई प्रश्न गर्छन् । पुरुष राष्ट्रिय टोलीका पूर्वकप्तान एलबी क्षत्री नेपालमा महिला क्रिकेटको सुरुआत गर्नेमध्येका एक हुन् । २००४ मा नेपालगन्जमा पहिलोपटक महिला क्रिकेटको राष्ट्रिय प्रतियोगिता आयोजना गरिएको थियो । यही प्रतियोगिताको आधारमा नेपालले राष्ट्रिय टिम तयार गरेर २००७ मा मलेसिया खेल्न पठाएको थियो । क्षत्रीलाई नेपालले पहिलो सहभागितामा प्राप्त गरेको सफलता अहिले पनि अविश्वसनीय लाग्छ । क्षत्री भन्छन्, त्यही बेला महिला क्रिकेटलाई क्यानले छुट्टै समिति बनाएर काम गर्नुपर्थ्यो । समकालीन देशहरूको तुलनामा हामी धेरै राम्रो थियौं । सबै राम्रो भइदिएको भए म दाबीका साथ भन्छु पुरुषभन्दा महिला क्रिकेटले पहिले विश्वकप खेल्ने थियो ।२०१० देखि नेपालमा महिला क्रिकेट आरालो लागेको क्षत्रीको बुझाइ छ । लक्ष्य किटान भएन, दीर्घकालीन योजना कहिल्यै बनेन, उनी भन्छन् । स्पष्ट दृष्टिकोणको अभावमा महिला क्रिकेट यो अवस्थामा आइपुगेको उनको विश्लेषण छ । जुनसुकै देशले पनि सम्भावना भएको खेलमाथि लगानी गर्छ । थाइल्यान्डले त्यही गर्यो । पुरुषभन्दा महिला क्रिकेटले छिटो सफलता हात पार्ने देखेपछि उसले प्रभावकारी योजनाहरू कार्यन्वयन गर्यो । चीनले त्यसै गरिरहेको छ । क्षत्री भन्छन्, अब एक दिन चीनले पनि हामीलाई माथ खुवाउँछ । त्यसमा केही अचम्म मान्नुपर्दैन । उनलाई चिन्ता छ कुनै बेला नेरी थापा, रुविना क्षत्री, सरिता मगरजस्ता खेलाडी थिए र नेपालमा महिला क्रिकेट खेलिन्थ्यो भन्ने दिन नआओस् ! भिजनबिनाको नेतृत्व भनेको के हो भनेर कसैले बुझ्न चाहे नेपाली महिला क्रिकेटलाई हेरे पुग्ने क्षत्रीको विश्लेषण छ ।हाल बन्द प्रशिक्षणमा रहेका ३५ जना खेलाडीमध्ये कसैलाई पनि अबको दुई वर्षपछि हामी कहाँ पुग्छौं भन्ने यकिन छैन । जुनियर खेलाडीले सोध्छन्, हामी घरबाट सहयोग मागेर कहिलेसम्म खेल्ने ? सिनियर खेलाडीसँग यसको जवाफ छैन । उनीहरू आफैंले यो प्रश्नको जवाफ अहिलेसम्म पाएका छैनन् । यो बीचमा धेरै खेलाडी पलायन भइसकेका छन् । नेपाल क्रिकेट संघ (क्यान) तीन वर्षदेखि निलम्बनमा रहेको असर सबैभन्दा धेरै महिला खेलाडी नै छ । १२ वर्षमा खोलो फर्किन्छ भन्ने भनाइ छ । महिला क्रिकेटरले पनि आफ्नो भूमिमा खेल्न १२ वर्ष नै कुर्नुपर्यो । सागमा खेल्ने सबै खेलाडीको लक्ष्य स्वर्ण पदक हो । महिला क्रिकेटरको लक्ष्य पदकसँगै अस्तत्विको लडाइँ पनि हो । उनीहरू देखाउन चाहन्छन् देशमा महिला क्रिकेट छ र यो टिम विश्वकप खेल्न सक्षम छ । हामीमाथि लगानी गर्ने हो भने खेर जाँदैन भन्न चाहन्छन् उनीहरू । महिला टिमकी कप्तान रुविना श्रत्रीले साग प्रशिक्षणकै क्रममा भनेकी थिइन्, महिला क्रिकेट खेलाडीलाई पनि ब्रान्ड एम्बास्डर बनाउँदा हुन्छ, तपाईंको व्यवसाय घाटामा जाँदैन । तापनि उनीहरूले कहिल्यै पुरुष खेलाडीसँग आफूहरूको तुलना गरेनन् । पुरुष टिम पनि धेरै संघर्ष गर्दै आजको स्थानसम्म आइपुगेको छ । यो टिमका आफ्नै समस्या छन् । पुरुष क्रिकेटलाई जति हेरचाह गरिन्छ अलिकति महिला क्रिकेटलाई पनि गरिदिए खेल्ने प्रेरणा मिल्ने थियो ।"
तिमीले ठीक भनेकी थियौ मालिनी,"अन्नपूर्ण होटलको लबी पार गरेर पछाडि गार्डेनमा पुगेपछि मैले चारैतिर आँखा डुलाएँ । त्यहाँ भएका छिटपुट मानिसहरूमा मेरा आँखाहरू सर्सरी बरालिए पनि कसैमा फोकस भइरहेका थिएनन् । अलि पर एउटा ठूलो बगैंचे पिङमा बसिरहेको आकृतिमा पुगेपछि चाहिँ मेरा आँखाहरू स्वयं टक्क अडे । त्यो आकृति एउटी युवतीको थियो । अघिल्लो दिन फोनमा कुरा भएर समय तय भएअनुसार म जसलाई भेट्न आएको थिएँ, त्यो ऊ नै मात्र हुन सक्थी । अरू त कोही पनि भारतीय युवती थिएनन् । मैले तैपनि पक्का गर्न खोजेर उसलाई परैबाट नियालेर हेरें । ऊ दुवै गोडा पिङमा माथि फैलाएर एक छेउमा अडेस लागेकी थिई । मेरा आँखाहरू फोकस मिलाउन थाले । फोकस मात्र किन, जुम नै गरेर उसलाई नजिकबाट हेर्न चाहन्थे मेरा आँखाहरू । तर, जति चाहे पनि मानिसका आँखा कहाँ जुम हुन्छन् र ? तसर्थ अब मेरा पाइलाहरू ऊ भएतिर अग्रसर भए । त्यसै पनि सिनेमाको सन्दर्भमा भनिन्छ, जुम गर्नुभन्दा ट्रलीमा राखेर क्यामरालाई नै पात्र वा वस्तुको नजिक लगेको राम्रो हुन्छ । जसै म उसको नजिकनजिक हुँदै गएँ, ती युवतीलाई अझै राम्ररी देख्दै गएँ । टाढाबाट हेक्का नभएका अरू डिटेलहरू झनै स्पष्ट हुन थाले । उसले कालो रङको टाइट्स लगाएकी थिई । माथिबाट ह्वार्लाङ्ग परेको खरानी रङको लामो स्वेटर भिरेकी थिई जुन उसको कम्मरभन्दा केही तलसम्म पुग्ने थियो । त्यसले उसको लामा र बान्की परेका खुट्टाहरूलाई लुकाउन सकेको थिएन । उसको कपाल घुम्रिएको र कुमसम्म आइपुग्ने थियो । पक्कै डाई गरिएको हुनुपर्छ किनभने त्यसमा पछाडिबाट परेका सूर्यका किरणहरूले एक प्रकारको सुनौला आभा छरिरहेका थिए । ऊ गोरी थिई । मेरा पाइलाहरू अझै अघि बढिरहेका थिए तर उसलाई भने अझै पनि कोही आफूतिर आइरहेको आभास भइसकेको थिएन । मैले देखें, उसको काखमा कुनै एउटा अंग्रेजी किताब खुलेको थियो । ऊ त्यसैमा तन्मय भएर डुबिरहेकी थिई । अब त म झन्डैझन्डै उसको छेउमै पुगिसकेको थिएँ । उसलाई आफ्नो छेउमा कोही आएको थाहा भयो । उसले पुलुक्क मलाई हेरी । उसका आँखाहरू म अझै स्पष्ट सम्झिन्छु । उसका आँखाहरू ठूलाठूला थिए । अनि गहिरा थिए ती आँखाहरू । महासागरजस्तै । अलि बेर हेरिरह्यो भने कसैलाई पनि आफ्नो अथाह गहिराइमा चुर्लुम्मै पार्न सक्ने मारियाना ट्रेन्च थिए ती आँखाहरू । अहिले नै बोल्लान् भनेजस्ता ती आँखाहरूमा उसले हल्का लाइनर मात्र लगाएकी थिई । तर प्रश्नवाचक भाव लिएर मतिर हेरिरहेका ती आँखाहरूमा किन हो किन मलाई एक किसिमको उदासी देखेजस्तो लाग्यो । के मेरो भ्रम थियो ? मैले मुसुक्क हाँसेर आफ्नो नाम भनें । ऊ पनि मुस्काउँदै पिङबाट उठी । उसका आँखाहरू पनि हाँसे । उसको भारबाट मुक्त भएको पिङ हलुकासँग अघिपछि गर्न थाल्यो । कि आफूलाई उसले छोडेकोमा प्रतिवाद गरेको थियो त्यो पिङले ? उसले मतिर हात बढाउँदै भनी, हेलो । नाइस अफ यू टु कम ।हामीले हात मिलायौं । उसको हात कोमल, मुलायम र न्यानो थियो । मलाई त्यति बेला के थाहा म दिनको झलमल्ल उज्यालो मै एउटी यस्ती युवतीसँग हात मिलाइरहेको छु, जो चाँडै भूत बन्दै छे, प्रेतात्मा ।त्यति बेला नेपालमा भर्खर एफएम आएको थियो र निकै लोकप्रिय थियो । रेडियो नेपालले १०० मेगाहर्जको फ्रिक्वेन्सीमा त्यसको प्रसारण गर्थ्यो र त्यही एउटा मात्र एफ एम थियो । निजी प्रदायकहरूलाई बेचिएको समयमा हिट्स, म्युजिक नेपाल, क्लासिक र गुडनाइटजस्ता संस्थाहरूले कार्यक्रम सञ्चालन गर्थे । म म्युजिक नेपाल एफएमको कार्यक्रम प्रबन्धक र सञ्चालक पनि थिएँ । मसँग रवि लामिछाने, मीरा आचार्य, ममता दीपबिम, अर्चना प्रधान, प्रदीप भट्टराई र अमोददेव भट्टराईको समूह थियो । म्युजिक नेपाल आफैं गीतसङ्गीत प्रकाशन गर्थ्यो । अर्थात् क्यासेट तथा पछि सीडीका रूपमा । त्यति बेला क्यासेटको बजार उर्वर थियो । फलतः मास्टर रेकर्डिङ, सनराइज, सान्तानालगायतका थुप्रै क्यासेट निर्माताहरू पनि बजारमा हाम्फालिसकेका थिए । अहिले पुस्तक बिक्छ भनेर होलसेलमा प्रकाशकहरूले होलसेलमा पुस्तकहरू छापेजस्तै थियो त्यतिबेलाको क्यासेट बजार । हाम्रो कुनै पनि व्यापार ठूलो पोखरीमा माछाको भुरा छोडेजस्तो हुने गर्छ । जो जो टिके, बाँचे, मोटाए तिनको बिक्रीबाट कुस्त आम्दानी भइहाल्यो । जो जो डुबे, तिनको लगानी मोटाएकाबाट उठिहाल्छ । म्युजिक नेपालको भागमा परेको अपराह्न तीनदेखि चार बजेको समय आफ्नै क्यासेटहरूको विज्ञापनका लागि प्रयोग गर्ने नीति थियो । त्यही बेलातिर एउटा एल्बम निस्केको थियो, जीवन भाग दुई । त्यो लोकलयमा आधारित गीतहरूको नै संकलन थियो । त्यसका गायक थिए खेमराज गुरुङ जो त्यति बेलासम्म चर्चित थिएनन् । तर उनको स्वरमा एउटा अनौठो ओज थियो । मोटाघाटा र खाइलाग्दो ज्यानका खेम निकै फरासिला र नम्र थिए । त्यस एल्बममा एउटा गीत थियो जसले कालान्तरमा नेपाली गीतसङ्गीत क्षेत्रमा एक प्रकारको क्रान्ति ल्यायो । वारि जमुना, पारि जमुना, जमुनाको फेदैमा मनकामनाहामी एफएममा त्यस गीतलाई खुब बजाइरहेका थियौं । धेरैलाई थाहा नहुन सक्छ, सुरुमा जीवन भाग दुई नामको त्यो एल्बम र वारि जमुना भन्ने गीत दुवै बजारमा चलेका थिएनन् । तर कुनै एक कार्यक्रममा त्यसमा गरिएको नृत्य नेपाल टेलिभिजनमा देखाइएपछि अचानक एकै पटक मानिसहरूको ध्यान त्यसले तान्यो । हेर्दाहेर्दै वारि जमुना हरेक औपचारिक र अनौपचारिक कार्यक्रमहरूमा नाच्ने गीत बन्न थाल्यो । विद्यालयका सांस्कृतिक कार्यक्रम, बिहेव्रतबन्धको भोज, दोहोरी रेस्टुराँ, साथीभाइको साँझपख हुने टिन्चुपानीको जमघट, घर, रेडियो, टीभीलगायत कुनै पनि स्थानमा वारि जमुना अपरिहार्यजस्तै भयो । पूर्वेली लोकभाका त्यसै पनि बडो मादक हुन्छ । वारि जमुनामा प्रयोग भएको मन्ध्रतालका कारण त्यो कुनै पनि मानिसले सजिलैसँग अलिअलि हल्लिएर वा खुट्टा चलाएर पनि त्यसमा निकै बेर नाचिरहन सक्छ । सङ्गीतका विशेषज्ञहरू त्यो गीत त्यसरी चल्नुमा सम्भवतः त्यही कुरा प्रमुख कारण हुनुपर्छ भन्ने गर्छन् । अहिलेको जस्तो सामाजिक सञ्जालको युग भएको भए त झन् त्यसले के गर्थ्यो होला भन्ने कल्पनै गर्न सकिन्नथ्यो । बजारमा त्यो क्यासेटको माग पुर्याउन धौधौ हुन थालेको थियो । वारि जमुनाले खेमराज गुरुङलाई हेर्दाहेर्दै निकै ठूलो स्टार बनाइदियो । तापनि उनमा अहंको अंश रत्तिभर पनि चढेको थिएन । खेमसँग एउटा कार्यक्रमका लागि धरान पुगेको बेला त्यहाँ मैले उनको क्रेज प्रत्यक्ष देखेको छु । एक बजे दिउसो सुरु भएको उक्त कार्यक्रममा सञ्चालकले बीचबीचमा अब केही बेरमा खेमराज गुरुङको प्रस्तुति हुनेछ भन्दै दर्शकहरूलाई रातिको साढे एघार बजेसम्म फकाएर राखेका थिए । भनिरहनु नपर्ला, सबै दर्शक उनकै लागि त्यत्रो समय आतुर भएर कुरेर बसेका थिए । उनी स्टेजमा गएपछि नाच्थे, आफूसँग सबैलाई नचाउँथे तर अरू बेला उनी असाध्यै लजालु स्वभावका थिए । मैले उनको एल्बमको एउटा गीतको म्युजिक भिडियो निर्देशन गरेको थिएँ । हामी कुरिनटार नजिक त्रिशूलीको बगरमा त्यसको छायांकन गर्दै थियौं । त्यही क्रममा एकपटक नायिकाको कम्मरमा हात राख्न पर्दा खेम कानसम्म रातो बनाएर आत्तिएका थिए । उनले मलाई एउटा कुनामा लगेर सानो स्वरमा सोधेका थिए, दाइ, यस्तो गर्नैपर्छ र ?खोलाको चिसो पानी भन्ने गीतको भिडियोमा त्यो सट नियालेर हेर्ने हो भने अहिले पनि उनको त्यो अप्ठ्यारो स्पष्टसँग देख्न सकिन्छ । म त्यस दिन एफएम कार्यक्रममा बज्ने गीतहरू छान्दै थिएँ । खेम स्याँस्याँ गर्दै आए । थचक्क अगाडिको सोफामा बस्दै भने, दाइ, तपाईंको एउटा सहयोग चाहियो ।भारतीय टीभी च्यानल जीको एउटा गीतसङ्गीतसँग सम्बन्धित कुनै कार्यक्रम नेपालमा छायांकन गर्न आएको रहेछ । उनीहरूले यहाँ त्यति बेला वारि जमुनाको क्रेज देखेपछि त्यसका गायकसँग सानो अन्तर्वार्ता गर्न चाहेका रहेछन् । त्यसैका लागि म्युजिक नेपालमा सम्पर्क गरेका रहेछन् । रिसेप्सनमा बस्ने पुष्पा बहिनीले पछि फोन गर्न भनेर खेमलाई बोलाइदिएकी रहिछन् । केही बेरमा जीटीभीवालाहरूको फोन आउने थियो । खेमले लजाउँदै भने, मैले के भन्नु ? तपाईंले नै एक पटक कुरा गरिदिनुस् न ।फोन आएपछि मैले कुरा गरें । उनीहरू अन्तवार्ताका लागि आउन चाहन्थे । म्युजिक नेपालको कार्यालय अनामनगरको घुमाउरो गल्लीभित्र अप्ठ्यारो ठाउँमा थियो । फेरि नेपालको सबैभन्दा ठूलो सङ्गीत प्रकाशन संस्था भनेर भारतीय टीभीमा देखाउनेजस्तो न भवन थियो न कार्यालय । त्यसैले उनीहरू बसेकै अन्नपूर्ण होटलमा अन्तर्वार्ता खिच्ने कार्यक्रम मिलाइयो । त्यसपछि त खेम झनै लजाएर भन्न थाले, मलाई अंग्रेजी र हिन्दी दुवै बोल्न खासै सजिलो लाग्दैन । के कुरा गर्नु ?मैले भनें, भाषाले केही हुँदैन खेमजी । हात्ती अंग्रेजी वा हिन्दी बोलेर ठूलो भएको हो र ? संसारका अरू ठूला गायकहरू पनि आफ्नो भाषामा अन्तर्वार्ता दिन्छन् । यसलाई सहज रूपमा लिनुस् ।उनी बल्लबल्ल माने तर भन्न थाले, तपाईं पनि मसँग हिँड्नुस् है त त्यसो भए ।मैले सहमति जनाएँ । यसरी म आवश्यक परेको अवस्थामा खेमको दोभाषेको रूपमा अन्नपूर्ण होटल पुगेको थिएँ र ती आकर्षक र सुन्दरी युवतीसँग हात मिलाइरहेको थिएँ । खेमसँग उनीहरूको कुराकानी सकिएपछि ती युवती र म केही बेर गफियौं । त्यो कार्यक्रम सञ्चालन गर्नुअघि उसले बम्बै भाइकिङ भन्ने ब्यान्डको एउटा गीतको म्युजिक भिडियोमा पनि अभिनय गरेकी रहिछ । उसले गीतको बोल भनेपछि मलाई अलिअलि त्यसको सम्झना आयो । क्या सुरत है क्या सुरत है भन्ने त्यो गीत एकताका चर्चित भएको थियो । केही समय अघि जीटीभीकै झन्डु फिल्मी बातें भन्ने कार्यक्रम नेपालमा छायांकन हुँदा त्यसको केही भाग मैले सञ्चालन गरेका थिएँ । यिनै सेरोफेरामा कुराकानी हुँदा उसले भनी, मलाई नयाँ कामहरू गर्न मन लाग्छ । गीतमा मोडलिङ र टीभीमा कार्यक्रम सञ्चालनबाट म अघाइसकेकी छु ।अब के गर्ने योजना छ त ? मैले सोधें । उसले एकदमै सहज रूपमा भनी, खासै केही छैन । भट्ट साहबको एउटा नयाँ सिनेमा साइन गरेकी छु । नायिकाको रूपमा । केही समयमा त्यसको छायांकन हुन्छ ।भट्ट साहब ? मतलब महेश भट्ट ? मैले पक्का गर्न चाहें ।हो । मानौं ऊ कुनै कार्यालयमा सहायकको जागिर पाएको कुरा गर्दै थिई । बम्बै सिनेमाको प्रतिस्पर्धात्मक संसारमा अवसर पाउनु भनेको त्यति साधारण कुरा कहाँ हो र ?अनि यो कुरा सुनाउँदा तिमी किन पटक्कै उत्साहित छैनौं त ? मैले अचम्म मान्दै सोधें । उसले कुम उचाल्दै सहज रूपमा भनी, उत्साहित हुनुपर्ने कुरा के छ र ? मलाई अफर आयो, अनि मैले एउटा नयाँ अनुभव हुन्छ भनेर हुन्छ भनें । बुझ्यौ, त्यो सिनेमा चले पनि नचले पनि म फेरि अर्को सिनेमाचाहिँ खेल्दिनँ ।मैले केही बेर उसलाई अनपत्यारिलो आँखाले हेरें । हुन त ऊ आकर्षक थिई, राम्री थिई । तर के साँच्चै त्यति ठूलो ब्यानरको सिनेमा पाएकी नै होला त ? मैले सुनेको, पढेको र अलिअलि संगत गरेको आधारमा बम्बैका अधिकांश मानिस, विशेषगरेर सिने नगरीकाहरू महागफाडी हुन्छन् । उनीहरूको भाषामा भन्दा फेँकु । अलिअलि भएको कुरा पनि यति बढाइचढाइ विश्वासिलो हिसाबले गर्न खप्पिस हुन्छन्, सुन्ने मान्छेलाई मन्त्रमुग्ध बनाउँछन् । त्यति मात्र पनि कहाँ हो र, हुँदै नभएको कुरासमेत उनीहरूले सुनाउँदा साँच्चै हो भन्ने विश्वास लाग्छ । बम्बैको पानीमा नै केही अनौठो रसायन छ जसले मानिसलाई त्यस्तो बनाउँछ होला । मलाई ऊ पनि त्यस्तै नै लागी । त्यतिबेला मैले लख काटें, ऊ कुनै भारेभुरे भूमिकामा अनुबन्धित भएकी हुनुपर्छ । नत्र महेश भट्टको सिनेमामा नायिका बन्न लागेकी युवतीले त्यति सहज रूपमा त्यो भन्दैनथिई होला । उसको अनुहारमा त्यसको कुनै उत्साह नै नहुनु भनेको सम्भव कुरा होइन । केही बेर अरू यता उतिका कुरा भए र हाम्रो भेट टुंगियो । ऊ माया नगरी फर्केर गई । केही समयसम्म बेलाबेला उसको सम्झना आउँथ्यो जुन बिस्तारै धमिलोधमिलो हुँदै अन्ततः मानसपटलबाट बिलायो । त्यसको करिब वर्ष डेढ वर्षपछि, म यसै टेलिभिजनका च्यानलहरू फेरिरहेको थिएँ । अचानक एउटा च्यानलमा म अडें । नयाँ आउन लागेको कुनै सिनेमाको प्रोमो चल्दै थियो । एउटा सुन्दर पहाडी बस्ती, ठूलाठूला रूखहरू, झरीको मौसम । पछाडि उडिरहेको बाक्लो भुइँ कुहिरो । एउटा मोटो रूखको आडमा कालो लुगा लगाएकी एउटी युवती । उसको एउटा हातमा भ्वायलिन छ । अर्को हातमा भएको बो ऊ भ्वायलिनमा रेटिरहेकी छ । मीठो हुँदाहुँदै पनि मुटु नै छेड्लाजस्तो धुनसँगै एउटा गीतको टुक्रा सुनिन्छ, जसको भावले भन्छ, म तिम्रो मायामा सिंगारिन थालेकी छु।अब उसको अनुहार पनि देखिन्छ, क्लोज अपमा । म झसंग हुन्छु । ऊ त त्यही युवती हो । मालिनी शर्मा । अचानक अन्नपूर्ण होटलमा भएको भेट र कुराकानी सुकिसकेका सम्झनाका पलहरू दुबोमा पानी छर्किए जसरी ताजा र हरियो भएर आउँछन् । सिनेमाका लागि गरिएको मेकअप, प्रकाश संयोजन र लेन्सको अगाडि जोडिएका फिल्टरका कारण केही भिन्न, अझ चम्किलो तर केही अप्राकृतिक रूपमा बाहिरभन्दा अझ बढी सुन्दर पनि देखिइएकी थिई । राज भन्ने उक्त चलचित्रका प्रोमोहरू त्यसपछि त धमाधम आउन थाले । साँच्चै त्यसका दुईमध्ये एक नायिका रहिछ मालिनी । उसले मसँग सहज रूपमा भए पनि भएकै कुरा गरेकी रहिछ । तर मैले पत्याएको थिइनँ । धेरै गफाडीको संगत गरिसकेपछि कसैले सत्य बोल्दा पनि विश्वास नलाग्ने हुँदो रहेछ । सबै बम्बैया फेंकु हुँदैन रहेछन् ।अन्ततः राज प्रदर्शन भयो । त्यो हरर विधाको सिनेमामा मालिनी भूत रहिछ, एउटी प्रेतात्मा । भूत भए पनि सिनेमा हेर्नेहरूको उसप्रति सहानुभूति भयो । ऊभन्दा पहिले नै सिनेमामा नाम बनाइसकेकी स्थापित नायिका विपाशा वसुको भन्दा बढी मालिनीको चर्चा हुन थाल्यो । चलचित्र पनि त्यस वर्षको ठूलो हिटमा दरियो । मालिनीले निकै सशक्त अभिनय गरेकी थिई । आम दर्शक त भइहाले, समीक्षकहरूले पनि उसको मुग्ध कण्ठले प्रशंसा गरे । त्यस वर्ष नवनायिकाको लागि दिइने पुरस्कार पनि उसकै पोल्टोमा खस्यो । मालिनी शर्मा रातारात निकै ठूलो स्टार बनिसकेकी थिई । कुनै चलचित्र हिट भएपछि त्यससँग आबद्ध सबैको खोजी बढ्छ, बजार बढ्छ र भाउ पनि बढ्छ । उसलाई पनि अरू सिनेमाका प्रस्तावहरूको ओइरो लागे । तर मालिनीले साँच्चै नै त्यसपछि कुनै सिनेमामा अभिनय गरिन् । बम्बैको मायानगरीको चमकले तानिएर भनिन्छ, हरेक दिन हजारौं युवा युवती आइरहेका हुन्छन् । अवसरहरूको सहर भनिए पनि उपलब्धिका लागि भने उनीहरूले कठिनभन्दा कठिन संघर्ष गर्नुपर्छ । त्यो मानवसागरमा अधिकांश हराउँछन् । वर्षौंको संघर्षपछि पनि निकै थोरैले मात्र उल्लेख्य उपलब्धि हासिल गर्न सक्छन् । मालिनीले पहिलो सिनेमाबाटै पाएको जस्तो सफलताको आशामा अधिकांश त कुनै चाल भनिने अँध्यारो र साँघुरो बस्तीमै निभेर जान्छन् । तर त्यस्तो दुर्लभ सफलतापछि आएका जति सबै प्रस्ताव उसले लत्याइदिई । उसले हात परेको ब्ल्यांक चेक साट्ने रहर देखाइन । बरु खासै नजमेका कुनै एक अभिनेतासँग बिहे गरी भन्ने समाचारहरू आए । त्यो बिहे पनि धेरै नटिकेर सम्बन्धविच्छेद भएपछि भने मालिनी साँच्चै नै चकाचौंधको संसारबाट हराई । हरेक शुक्रबार नयाँ स्टार जन्मिने बम्बैमा उसको खोजीनीति कसले गरिरहोस्, कहिलेसम्म गरिरहोस् । ऊ पत्रिकाका पाना, टीभीका काँच र मानिसहरूको मथिंगलबाट पनि बिस्तारै फुङ्ग उडेर बिलाई । मेरो पनि । तर कहिलेकाहीं अनायास कतै राज को त्यो गीत सुनिन्छ,आप के प्यार में हम सँवरने लगेत्यस्तो बेला बादलका भुवाहरू आकाशमा उडेर आए जसरी उसका सम्झनाहरू आउँछन् । मालिनी शर्माले त्यो छोटो भेटमा मलाई भनेको कुरा सम्झिन्छु, बुझ्यौ ? सफलता र असफलता भनेको सब सतही कुराहरू हुन् । आफूले कसरी लिने भन्ने कुरा मात्र हो । यी सबको केही अर्थ छैन । के खुसी हुनका लागि स्टारडम नै चाहिन्छ र ? त्यसका लागि मानिसले आफ्ना अरू हजारौं कुरासँग सम्झौता गर्नुपर्छ । आफूलाई के गर्न मन लागेको छ, त्यही गर्न पायो भने मात्र मान्छे खुसी हुन्छ । मेरा सपनाहरू ठूला छैनन् । खुसी हुनका लागि चाहिने कुरा साह्रै सानातिना हुन सक्छन् । त्यो हामी बिर्सन्छौं । हो मालिनी । तिमीले ठीकै भनेकी थियौ । बाँच्ने भनेकै आफ्ना लागि हो । तर हामीमध्ये कति जनामा त्यसो गर्न सक्ने आँट हुन्छ ? हामी त अरूका लागि बाँचिरहेका हुन्छौं । महत्त्वाकांक्षा र आवश्यकताको झिनो अन्तर बुझ्न नसकेर जीवनपर्यन्त एउटा यस्तो भोकको दौड प्रतियोगितामा सहभागी हुन्छौं, जसको कुनै अन्त्य नै हुँदैन । अनावश्यक ठूला कुराहरूको खोजीमा यसरी भौंतारिन्छौं, आवश्यक साना कुराहरू देख्दा पनि देख्दैनौं । तिमीआज कहाँ, के गरिरहेकी छ्यौ भन्ने मलाई थाहा छैन । कसैलाई पनि थाहा छैन । अरू त कुरै छोड मालिनी, गुगल पनि अन्योलमा रहेछ । तर म आशा गर्छु, जहाँ भए पनि तिमी सायद आफूलाई खुसी लाग्ने कुनै काम गरेर नै बसेकी छ्यौ होला । आफैंसँग सन्तुष्ट भएर आफैंमा रमाएर ।"
जलबिरेमा जलप्रेमी,"चितवनको इच्छाकामनास्थित जलबिरे झरनामा पछिल्लो समय युवाहरूको आकर्षणको केन्द्र बनेको छ । चितवनको पहिचान भएका ४० उत्कृष्ट पर्यटकीय आकर्षणमध्ये जलबिरे झरना उत्कृष्ट गन्तव्यमा पर्छ । उक्त झरना १ सय २ मिटरभन्दा बढी लामो छ । युवाहरू निकै टाढाटाढाबाट यस झरनामा आनन्द लिन आउछन्, विशेषगरी गर्मी समयमा । जाडो यामको पुस, माघ र साउनमा झरना हेर्ने आउनेको कमी हुन्थ्यो तर यसपाला साउनमै पनि आए, एकै दिन ११ सय जनाले झरना हेर्न टिकट काटेको रेकर्ड छ, लामो झरना व्यवस्थापन समितिका अध्यक्षसमेत रहेका स्थानीय शिक्षक देवकुमार गुरुङले बताए । गीत संगीत छायांकन गर्ने र टिकटक रेकर्ड गर्नेहरूको पनि यहाँ भिड लाग्छ । भरना हेर्न व्यवस्थापन समितिले नेपालीसँग ५० र विदेशीसँग रु १ सय लिने गरेको छ । उक्त रकम व्यवस्थापन समितिले वार्षिक १५ लाख स्थानीय तहलाई बुझाउने गरेको छ । नारायणगढ मुग्लिन सडकको जलबिरे मन्दिरबाट ५ सय मिटर ग्रामीण सडक हुँदै झरना पुग्न सकिन्छ ।"
