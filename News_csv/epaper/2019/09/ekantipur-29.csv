शीर्षक,विवरण
उपसभामुखहरूको प्रश्न अधिकारमा किन कन्जुस्याइँ ?,"सभामुख बिरामी भएपछि प्रदेशकी उपसभामुख सिर्जना शर्माले नियमावलीविपरीत बैठक प्रारम्भ र अन्त्य गरिन् । समस्या परेपछि अहिले उपसभामुखलाई अधिकार दिनेगरी नियमावली परिवर्तन गरिएको छ । त्यही बेला विपक्षीको विरोधका कारण संसद्मा मार्सल लगाएर बजेट पारित गराउनुपर्ने अवस्था आयो, गण्डकीकी उपसभामुख शर्माले भनिन्, अहिले नियमावली परिवर्तन गरी अधिकार दिइएकाले समस्या छैन । प्रदेश २ की उपसभामुख उपमा देवले पत्रकारहरूसँग आफूले बैठक प्रारम्भ र अन्त्य नगरेको बताइन् । तर सभामुखसँग मिलेरै काम गरिरहेको उनले सुनाइन् । नियमावलीमा व्यवस्था नभएका कारण उपसभामुखले बैठक सुरु र अन्त्य गर्ने हो भने कुनै पनि सांसदले यसमा प्रश्न उठाउन सक्ने अधिकार रहन्छ । त्यस्तो प्रश्न कानुनतः वैधानिक हुन्छ । जताततै महिला मात्रै दोस्रो हैसियतको पदमा राखिनुमा पितृसत्तात्मक सोच हावी गरेको हो कि भन्न सकिन्छ, कर्णाली प्रदेशसभाकी उपसभामुख पुष्पा घर्तीले भनिन्, स्थानीय तहदेखि प्रदेश र संघीय संसद्सम्म एउटै प्रवृत्ति देखिन्छ । स्थानीय तहका धेरै स्थानमा प्रमुखउपप्रमुख र मेयरउपमेयरबीच मनमुटाव रहेको उनले स्विकारिन् । महिला जुन स्थानमा पुगेका छौं, तत्काललाई यसैमा पनि सन्तोष मान्नुपर्ने अवस्था छ, उनले भनिन् ।अघिल्लो भदौमा भएको सभामुख र उपसभामुखको पहिलो भेलाको सुझावका आधारमा नियमावली परिवर्तन गरी प्रदेश १ मा पनि उपसभामुखले समेत बैठक प्रारम्भ र अन्त्य गर्न सक्ने व्यवस्था गरिएको छ । प्रदेश १ की उपसभामुख सरस्वती पोखरेलका अनुसार अहिले उपसभामुखले बैठक प्रारम्भ र अन्त्य गर्न सक्ने प्रावधान राखिएको छ । अहिलेको उपलब्धि बचाउ गर्दै परिवर्तन गर्दै लैजानुपर्ने उनको भनाइ छ । अरू प्रदेशमा पनि उपसभामुखले बैठक प्रारम्भ र अन्त्य गर्न सक्ने गरी नियमावली बनाउने अभियान चलेको छ । तैपनि व्यवहारमा त्यो अधिकार नपाएको गुनासो आउने गरेको छ, तुम्बाहाम्फेले भनिन्, उपसभामुख साथीहरूले समस्या राखिरहनुभएको छ । प्रदेश ३ मा पनि नियमावली परिवर्तन गरी उपसभामुखलाई बैठक प्रारम्भ र अन्त्य गर्ने अधिकार दिइएको छ । प्रदेश ५ र सुदूरपश्चिममा नियमावली नफेरिए पनि सभामुखसँग मिलेरै काम गरिरहेको उपसभामुखले जनाएका छन् ।राष्ट्रिय सभामा नियमावली परिवर्तन गरेर उपाध्यक्षले समेत बैठक प्रारम्भ र अन्त्य गर्न पाउने अधिकार दिइएको छ । नियमावलीमा व्यवस्था नभएपछि गत हिउँदे अधिवेशनमा उपाध्यक्ष शशिकला दाहालले राष्ट्रिय सभाको बैठक सञ्चालन गर्न खोज्दा विपक्षीले विरोध गरेका थिए । विपक्षीले नियमावलीअनुसार बैठक सञ्चालन गर्नुपर्ने माग गरेपछि सोही अधिवेशनमा नियमावली परिवर्तन गरिएको हो । अध्यक्षले बैठक सुरु गरेर बाहिरिएपछि मैले अन्त्य गरें, उनले भनिन्, त्यही दिन दोस्रो बैठक प्रारम्भ गर्न खोज्दा विपक्षीको विरोध आयो । त्यसैले बैठक स्थगित गरियो । अर्को दिन अध्यक्षले बैठक चलाउनुभयो र त्यही अधिवेशनबाट नियमावली परिवर्तन गर्न प्रक्रिया अघि बढाउनुभयो । नियमावली परिवर्तन भएपछि त्यही अधिवेशनमा चैत ५ गते आफूले बैठक सञ्चालन गरेको उनले बताइन् । उपसभामुखहरूको अधिकार कटौती गरेर किन यस्तो नियमावली बन्यो त ? कठिन अवस्थामा पनि लामो समय सभामुखको भूमिका निर्वाह गरेका नेकपा संसदीय दलका उपनेता सुवास नेम्वाङ संसदीय व्यवस्थाको परम्पराका कारण उपसभामुखले बैठक सुरु र अन्त्य गर्ने व्यवस्था नराखिएको बताउँछन् । यसमा परम्परा र जिम्मेवारी दुवै जोडिन्छ, उनले भने, संसद्मा हुने राम्रोनराम्रो कामको जिम्मेवारी सभामुखले लिनुपर्छ, त्यसैले पनि यस्तो परम्परा बसालिएको हुनुपर्छ ।त्यही प्रावधानका कारण सभामुख हुँदा संसद् अधिवेशनको समयमा बैठक चलाउन आफू कतै नगएको उनले बताए । अहिले प्रदेश २ बाहेक बाँकी सबै प्रदेशमा नेकपाबाट निर्वाचित उपसभामुख छन् । संविधानको धारा ९१ को उपधारा २ (१) मा सभामुख र उपसभामुख फरकफरक दलको प्रतिनिधि हुने उल्लेख छ । उक्त धारामा उपसभामुख र सभामुखमध्ये एक जना महिला हुनुपर्ने व्यवस्था छ । गत २ गते प्रतिनिधिसभा बैठक अन्त्य गर्नुअघि नियमावली परिवर्तनसम्बन्धी अध्ययनका लागि समिति गठन गरिएको छ । संसद् सचिवालय स्रोतका अनुसार उपसभामुखहरूको दबाबमा समिति बनाइएको हो ।"
संक्रमणकालीन न्याय टुंग्याउने प्रतिबद्धता,"राष्ट्रसंघको आतंकवाद प्रतिरोधसम्बन्धी ग्लोबल रणनीतिलाई कार्यान्वयन तहमा लैजान विशेष पहल हुनुपर्ने उनले जनाए । आतंकवादविरुद्धको अभिसन्धिलाई कार्यान्वयनमा लैजान अब ढिलाइ गर्न मिल्दैन, उनले भने, हिंसा र द्वन्द्वका कारण उब्जिएको मानवीय संकटलाई सम्बोधन गर्न यी सरोकारका विषयमा ध्यानाकृष्ट हुनैपर्छ । नेपालले हरेक विवाद र द्वन्द्वको समाधान संवाद र सहमतिमार्फत हुने मान्यतामा विश्वास राख्दै आएको बताउँदै ज्ञवालीले मध्यपूर्वी मुलुकमा देखिएको समस्या र इजरायलप्यालेस्टाइन मामिलामा समेत नेपालको धारणा स्पष्ट रहेको बताए । तर, भारतपाकिस्तान विवाद र जम्मुकश्मीर मामिलामा धारणा राखिसकेको नेपालले राष्ट्रसंघमा उभिएर यसबारे कुनै टिप्पणी गरेको छैन ।विगतमा कश्मीर मामिलालाई लिएर भारतले आफ्नो देशको संविधान फेर्नु उसको आन्तरिक मामिला भएको मन्त्री ज्ञवालीले बताएका थिए । कश्मीर प्रकरणमा भारतपाक बढ्दो तनाव हटाउन आपसी संवाद र वार्ता जरुरी रहेको भन्दै उनले नेपाल असंलग्न परराष्ट्र नीतिको कट्टर अनुयायी रहेको धारणा दोहोर्याए । नेपालमा लामो समयदेखि ठूलो संख्यामा शरणार्थीको बसोबास रहँदै आएको सन्दर्भ उल्लेख गर्दै उनले शरणार्थीको पहिलो अधिकार घरफिर्ती भएकाले सुरक्षित र सम्मानित ढंगबाट घर फर्कन पाउने पक्षमा नेपाल उभिएको बताए । तर, भुटानी वा अन्य मुलुकका नेपालमा रहेका शरणार्थीबारे उनले स्पष्ट रूपमा उल्लेख गरेनन् । जलवायु परिवर्तन र पर्यावरणीय असन्तुलनबारे अन्तर्राष्ट्रिय समुदायको ध्यानाकर्षण गर्दै उनले आगामी वर्ष अप्रिलमा काठमाडौंमा साझा सरोकारका विश्वव्यापी विषयमा संवाद गर्न सगरमाथा डाइलग आयोजना गरिएको जानकारी दिएका थिए । जलवायु परिवर्तनका कारण सबैभन्दा बढी प्रभावित हुनेमध्ये हिमाली र सानो मुलुकका रूपमा नेपाल उभिएको छ, यो विषयको ग्लोबल सरोकारलाई जोडेर यस पटकको सगरमाथा डाइलग सञ्चालनमा आउने भएको छ, उनले भने । मन्त्री ज्ञवालीले सार्क, बिमस्टेक, एसिया कोअपरेसन डाइलगजस्ता मञ्चमार्फत क्षेत्रीय रूपमा आर्थिक समृद्धि र परस्पर सहयोग बढ्ने धारणा राख्दै यस्ता मञ्चको उपयोग बढाएर जानुपर्ने बताए । अहिले सार्क संगठनको अध्यक्ष राष्ट्रका हैसियतमा अवरुद्ध रहेको सार्क प्रक्रियालाई सुचारु गर्न पहल गरिरहेका छौं, उनले भने । नेपालको परराष्ट्र नीति शान्तिपूर्ण सहअस्तित्व, असंलग्न नीति, राष्ट्रसंघीय बडापत्र, अन्तर्राष्ट्रिय कानुन र विश्व शान्तिको मान्यतामा आधारित रहेको बताउँदै उनले सबैसँग समानता र मित्रताको सम्बन्ध लिएर नेपाल अघि बढिरहेको जनाए । राजनीतिक चरणको स्थायित्वपछि अब आर्थिक समुन्नति र विकासको चरणमा नेपालले प्रवेश गर्ने बेला आएको छ, सम्बोधनमा उल्लेख छ, दिगो विकासको लक्ष्य पूरा गर्न पनि केही स्रोत र लगानी अपरिहार्य देखिएको छ ।"
बदलिँदै बाघका बानी,"बाघको संख्या घटेको तथ्य बताएपछि विश्लेषणमा खटिएका विशेषज्ञहरूले सचिव ओलीको खप्की खाए । बाघ पाइने पर्सादेखि शुक्लाफाँटा निकुञ्जसम्म क्यामेरा ट्र्यापिङबाट खिचिएका हजारौं तस्बिर विश्लेषण गर्दै दर्जनभन्दा बढी विशेषज्ञहरूले संख्या घटेको यकिन गरेका थिए । विश्वमा मान्यताप्राप्त विधिहरूको प्रयोग गरी विश्लेषण गर्दा पनि चितवनमा २७ बाघ घटेकै सावित भयो । चितवनमा बाघको संख्या घट्नुका कारण प्रस्ट्याउँदै प्रतिवेदन सार्वजनिक गर्नुपर्ने मन्त्रालयले ढाकछोप गर्नेतिर बढ्ता ध्यान दियो, प्रतिवेदन गुपचुप नै राख्यो । सञ्चार माध्यामबाट प्रतिवेदन बीचमै चुहाएपछि भने ढिलो गरी तथ्यांक सार्वजनिक गर्न मन्त्रालय बाध्य भयो । ५ वर्षका बीचमा विविध कारणले धेरै बाघ मरेका थिए, बाघको आनीबानीबारे अध्ययन गरेका एक विशेषज्ञले भने, संख्या बढ्नैपर्छ भन्ने मानसिकताबाट मात्र मन्त्रालयका अधिकारीहरू अभिप्रेरित भए, त्यो सोच गलत थियो । जुन प्रमाणित हुन सकेन । चितवन निकुञ्जमा सन् २०१० देखि २०१८ सम्मका ८ वर्षमा ३३ वटा वयस्क बाघ मरेका छन् । बाघ पाइने पाँच निकुञ्जमध्ये चितवनमै बढी मरेको पाइएको हो । मर्ने सबै बाघ वयस्क छन् । सीमित आहार, साँघुरिँदो बासस्थान र एकापसमा जुधाइ मर्नुका मुख्य कारण हुन् । त्यसबाहेक अवैध चोरी सिकारी, कालगति र सडक दुर्घटनामा परेर पनि बाघ मरेका छन् । एउटा बाघलाई एकपटकमा ५ देखि २५ किलो मासु आवश्यक पर्छ, वन्यजन्तुविद् अच्युत अर्यालले भने, हाम्रा बाघले त्यो परिमाणमा खानेकुरा पाएका छैनन् । त्यसैले बाघ मानवबस्तीमा आउने क्रम पछिल्ला वर्षमा बढेको छ । सीमित आहारमा भर पर्नुपर्ने भएकाले जंगलका राजा बाघ छिट्टै कमजोर बन्दै गएर नरभक्षी बन्न बाध्य भएकोसमेत अनुसन्धानकर्ताहरूको विश्लेषण छ । अध्ययनअनुसार सन् २०२२ सम्म दोब्बर पारिने संकल्प गरिएको २ सय ५० वटा बाघका लागि एक वर्गकिमि क्षेत्रमात्रै १ सय ५१ वटा आहार प्रजातिका जन्तु आवश्यक पर्छन् । अहिले मुस्किलले एक वर्गकिमिमा ५६ आहार प्रजातिको उपलब्धता छ । अध्ययन भन्छ, त्यति बाघका लागि यो संख्या निकै कम हो । मृग, लगुना, चित्तल, बँदेल, जरायो र घोरललगायत बाघका मुख्य आहार प्रजातिका जन्तु हुन् । आहार प्रजाति बढ्नका लागि घाँसे मैदान आवश्यक पर्छ । पछिल्ला दशकमा माइकेनिया माइक्रान्था जस्ता मिचाहा प्रजातिका झारले वन्यजन्तुका बासस्थान ढाकेको छ । यसले गर्दा मृग प्रजातिले रुचाउने घाँसे मैदानको आकार खुम्चिँदै गएको छ । ढिलै भए पनि घाँसे मैदानको विस्तार र व्यवस्थापनमा ध्यान दिइएको राष्ट्रिय निकुञ्ज विभागले जनाए पनि कार्यान्वयन प्रक्रिया ढिला हुनुको असर वन्यजन्तुको संख्या वृद्धिमा परेको छ । खानेकुरा मात्र होइन, बासस्थान अभाव बाघका लागि ठूलो चुनौती छ । एउटा बाघका लागि ४० देखि ६० वर्गकिमि बासस्थान आवश्यक पर्छ । बाघ पाइने पाँचवटै निकुञ्जमा आवश्यक बासस्थान नहुँदा आहारको खोजीमा जंगल बाहिर आउने घटना बढेका हुन् । २ सय ५० वटाले विचरण गर्नका लागि बाघ पाइने निकुञ्जहरूमा १३ हजार ५ सय वर्गकिमि क्षेत्र आवश्यक पर्छ । जो अहिले उपलब्ध छैन । राष्ट्रिय प्रकृति संरक्षण कोषमा बाघलगायतका जन्तुमा अध्ययनको काम गरेका नवराज चापागाईँ भन्छन्, एउटा भाले बाघले आफूले चर्चेको क्षेत्रभित्र अर्को भालेको उपस्थिति रुचाउँदैन । त्यस्तो अवस्थामा दुइटाबीच फाइट पर्छ । त्यस्ता लडाइँमा जसले जित्छ, त्यसले त्यो क्षेत्रमा कब्जा जमाएर बस्छ । अर्को बाघ भाग्न बाध्य हुन्छ, उनी भन्छन्, त्यसरी भागेको बाघ गम्भीर घाइते भएको हुन्छ । धेरै चोट लागेको भएन भने पनि सहजताको खोजीमा भौंतारिँदै मान्छेका बस्तीमा पुगेको हुन्छ र जे भेट्छ, त्यही खान्छ । प्राकृतिक बासस्थलभित्र बाघका लागि आहार कम हुनु संरक्षण योजनाका लागि ठूलो चुनौती रहेको वन्यजन्तुविद् अच्युत अर्याल बताउँछन् । आफ्ना बासस्थानमा सजिलै नपाएपछि बाघ अल्छी हुन्छन्, बाघको आहार र बासस्थानबारे अध्ययन गरेका उनले भने, अनि जे भेटिन्छ त्यसैलाई आक्रमण गर्छन् । बाघ नरभक्षी हुनुको मुख्य कारण पनि आहार कमी र साँघुरिँदो बासस्थान नै भएको उनले बताए । त्यस्तो अवस्थामा भित्रबाट बाहिर आउँदा जनावर र मान्छेमाथि नै आक्रमण गर्छन्, उनले भने, अहिले बाघ पाइने सबै निकुञ्जको मध्यवर्ती क्षेत्रमा यो विकराल समस्या छ । आहारको खोजीमा भौंतारिएर मानवबस्तीमा आएका बाघले जे भेट्यो, त्यसैलाई आक्रमण गरेको हुन्छ । ऊ आफैं पनि कमजोर हुने भएकाले सहज आहारको खोजीमा रहनु अस्वभाविक पनि होइन, उनले भने । निकुञ्जभित्रबाट बाहिर आउँदा मान्छे र बाघ दुवैलाई असुरक्षा उत्तिकै छ । आक्रमण गरेपछि आक्रोशित मान्छेले बाघ मार्ने गरेका छन् । राष्ट्रिय निकुञ्ज तथा वन्यजन्तु संरक्षण विभागका सूचना अधिकारी विष्णुप्रसाद श्रेष्ठका अनुसार करेन्ट लगाएर पनि बाघ मारेका घटना छन् । विष हालेर पनि बाघ मारिएको छ, उनले भने, बाघको संख्या बढेसँगै तिनको मर्ने क्रम पनि बढेको छ । संरक्षणमा यो ठूलो चुनौती हो । त्यही भएर आहार र बासस्थान व्यवस्थापनमा बढी जोड दिइएको उनले बताए । अनुसन्धानकर्ताहरूका अनुसार आफ्नै कारणले पनि बाघ मरिरहेका छन् । एउटा भाले बाघको विचरण क्षेत्रमा सरदर तीनवटा बघिनी बसेका हुन्छन् । त्यस्तो अवस्थामा एउटा भालेले अर्को भालेलाई रुचाउँदैन । अर्को भाले बाघ त्यो क्षेत्रमा आयो भने दुईबीच लडाइँ पर्छ, संरक्षणकर्मी चापागाईं भन्छन्, कब्जा जमाएर बसेको क्षेत्रमा अर्को बाघ आयो भने सेक्सुअल डिजायरमा हस्तक्षेप गर्यो भन्ने ठानेको हुन्छ र आपसमा झगडा हुन्छ । त्यसकारण जुधेर मर्ने बाघमा भालेको संख्या बढी देखिएको उनले बताए । भाले बाघले यौनाकांक्षा छिटो मेट्न डमरुलाई मारिदिने गरेको पाइन्छ । एउटा वयस्क बघिनीले २२ वर्षमा एकपटकमा २ देखि ३ वटा डमरु जन्माउँछे । ३ देखि ४ वर्षको भएपछि बघिनी प्रजननयोग्य हुन्छन् । अर्का अनुसन्धानकर्ता सिभिस भण्डारी पनि सहवासका लागि प्रतिस्पर्धा हुँदा बाघ जुधेर मर्ने घटना प्राकृतिक चक्र भएको बताउँछन् । धेरैवटा बाघले एउटै बघिनीसँग सहवास गर्न चाहेका हुन्छन्, त्यस्तो बेलामा बलियोले मात्र त्यो चाहना पूरा गर्न सक्छन्, उनी भन्छन्, त्यस्तो बेलामा भालेभालेबीच द्वन्द्व हुन्छ । त्यस्तो बेलामा हार्नेले भागेर जाने क्षेत्र ठूलो भए अन्त कतै जान सक्छ । अन्यथा जुधेर बाघ मरेका घटनालाई नौलो मान्न सकिँदैन । वन्यजन्तु संरक्षण विभागले बाघ गणनामा जोड दिने गरे पनि मर्ने कारणबारे खासै अध्ययन गरेको छैन । मर्ने संख्या बढिरहे पनि हामीले विस्तृत अध्ययन गर्न सकेका छैनौं, सूचना अधिकारी श्रेष्ठले भने । पछिल्लो ८ वर्षको अवधिमा बर्दियामा १४, पर्सामा ४ र शुक्लाफाँटा निकुञ्जमा ४ वटा बाघ मरेका छन् । बाँके निकुञ्जमा भने बाघको संख्या उल्लेख्य रूपमा बढिरहेको छ । त्यहाँ मरेको भेटिएको छैन । करिब १० वर्षमा उक्त निकुञ्जमा वयस्क बाघको संख्या २१ पुगेको छ । बाँकेभन्दा निकैअघि स्थापना भएको शुक्लाफाँटा निकुञ्जमा संख्या बल्ल १६ पुगेको छ । बाघ पर्यटकीय आकर्षण बनेका छन् । बर्दियामा बाघको संख्या झन्डै चितवनको नजिक पुगेको छ । बर्दियामा ८७ वयस्क बाघ छन् । बर्दिया निकुञ्जमा पर्यटकले सहजै बाघ देख्न सक्छन् ।सबै निकुञ्जमा बाघ मर्ने कारण उस्तै छैन । ठाउँ अनुसार फरकफरक कारण देखिन्छ, वन्यजन्तुविद् अर्याल भन्छन्, आहार, बासस्थान अभाव र मानववन्यजन्तु द्वन्द्वमध्ये कारण देखिन्छ । गणनामा संख्या बढेको देखिए पनि चुनौती कडा भएकाले सफलता ठान्न नहुने बुझाइ विशेषज्ञहरूको छ । बासस्थान क्षयीकरण, अतिक्रमण, ठूला आयोजनाका लागि हुने क्षति र मानवीय चहलपहल मुख्य चुनौती बनेको छ, अनुसन्धानकर्ताहरू भण्डारी, अर्याल र उत्तमबाबु श्रेष्ठ अन्तर्राष्ट्रिय जर्नलमा विश्लेषण गर्छन्, यी सबैको निराकरणका लागि सरकार, सहयोगी निकाय र स्थानीय सरकारजनताबीच बृहत् सहकार्य आवश्यक छ । घर वरपर नै बाघ आएर मान्छेमाथि आक्रमण गरेपछि स्थानीय आक्रोशित हुन्छन् । त्यस्ता घटनामा सरकारी राहत र क्षतिपूर्तिको व्यवस्था भए पनि प्रक्रिया लामो र असहज भएकाले जनता निकुञ्जप्रति नकारात्मक बन्ने गरेका छन् । बाघलगायतले ज्यान लिएका परिवारलाई राहतस्वरूप सरकारले १० लाख रुपैयाँ क्षतिपूर्ति दिने गरेको छ । सरकारसँग हाम्रा निकुञ्जले कति बाघ धान्ने क्षमता छ भन्ने तथ्यांक कतै पनि छैन । विभागका इकोलोजिस्ट उपसचिव हरिभद्र आचार्यका अनुसार गत वर्षदेखि चितवन निकुञ्जको कति बाघ र गैंडा धान्न सक्ने क्षमता (क्यारिङ क्यापासिटी) छ भन्ने बारेमा अध्ययन भइरहेको छ । बाघ र गैंडा मध्यवर्ती क्षेत्रका बस्ती र सहरी क्षेत्रसम्मै आउजाउ गर्ने क्रम बढेपछि विभाग चितवन निकुञ्जले गैंडा र पाटे बाघको क्यारिङ क्यापासिटी खोतल्न लागिपरेको हो । कम्तीमा हाम्रो निकुञ्जले यति बाघ र गैंडा धान्न सक्छन् भन्ने थाहा हुन सक्यो भने तिनको व्यवस्थापन योजना बनाउन सहज हुन्छ, उनी भन्छन् । त्यसका लागि नेपाली विज्ञसहित जुलोजिकल सोसाइटी अफ लन्डन (जेडएसएल) का विज्ञ राजन अमिन र प्यान्थेरा संस्थाका अभिषेक हरिहरलगायत अध्ययनमा छन् । जेडएसएल नेपालले आर्थिक सहयोग गरेको छ । आचार्यले बाघका आहार प्रजाति, तिनको उपलब्धता, बायोलोजिकल आवश्यकताबारे पनि अध्ययन भइरहेको बताए । सन् २०२२ सम्म बाघको संख्या दोब्बर पार्ने संकल्प पूरा हुने देखिए पनि बाघलगायतका वन्यजन्तु र मानवबीचको द्वन्द्व न्यूनीकरणमा ध्यान दिनुपर्ने विशेषज्ञहरूको सुझाव छ ।"
जिरीमा तेन्जिङ र हिलारी,"जिरी (कास) रातो कपडा उघारेर दुई अर्धकदका मूर्ति शनिबार जिरीमा सार्वजनिक गरिए । जिरी एयरपोर्ट छेउको घाँसे मैदानको पूर्वी भेगमा अनावरित ती मूर्तिले जिरीलाई पुराना दिनका सम्झना गराउॅछ, जतिबेला जिरी विश्वको सर्वोच्च शिखर सगरमाथा प्रवेश गर्ने एकमात्रै मूलढोका थियो । पूर्वप्रधानमन्त्री तथा नेकपाका अध्यक्ष पुष्पकमल दाहालले शनिबार पार्कभित्र स्वर्गीय तेन्जिङ नोर्गे शेर्पा र सर एडमन्ड पर्सिभल हिलारीका मूर्ति अनावरण गरेका हुन् । जिरी नगरपालिकाका मेयर टंक जिरेलले मूर्ति स्थापनाले नोर्गे र हिलारी फेरि आएको र खचाखच विदेशीको घुइँचो लागेको सम्झना आइरहेको बताए । जिरीमा पर्खालले घेरेर तेन्जिङ हिलारी स्मृति पार्क निर्माण गरिएको छ । प्रदेश सरकारको बजेटमा बनाइएको पार्कमा म्युजियम बनाउने सोच नगरपालिकाको छ । म्युजियममा हिलारीले सन् १९७० को डिसेम्बर ८ का दिन जिरी हाई स्कुलमा हस्ताक्षरसहित लेखिएको सम्झनाको प्रतिलिपि पनि राखिने छ । त्यतिखेर म कक्षा ९ मा पढ्थे, उनी स्कुल आएको र केही लेखेको देखेको थिएॅ, निवृत्त प्रधानाध्यापक टेकबहादुर भन्छन्, उक्त हस्ताक्षरसहितको लिखतको महत्त्व छ भनेर संग्रहित मैले पुराना दस्तावेज खोज गरेॅ, आज त्यो इतिहासको साक्षी भयो । हालका प्रधानाध्यापक केशव कार्कीका अनुसार उक्त संग्रहित वस्तु माग भएमा उक्त संग्रहालयमा सुरक्षित राख्न उपलब्ध गराउने बताउँछन् । हिलारीलाई पटकपटक भेट्ने टेकबहादुरको विचारमा हिलारी र नोर्गेको मूर्ति राख्ने र संग्रहालय बनाउने कार्यले जिरीको पर्यटन प्रवर्द्धनमा टेवा पुग्छ । कुनै बेला विदेशीको खचाखच हुने भएकाले दोस्रो ठमेल जस्तै पर्यटकीय उपत्यका भनेर जिरी चित्रित गरिन्थ्यो । स्विटजरल्यान्डको जुरिक, याक चिज र सगमाथा प्रवेशद्वारले परिचित जिरीलाई पुरानै अवस्थाको चर्चित र चहलपहल गराउने जिरी नगरपालिकाकाले योजना अघि सारेको छ । क्लिन, ग्रिन र अर्गानिक जिरी को नारा दिएर कार्य थालेको नगरपालिकाले पछिल्लोपटक तेन्जिङ हिलारी पार्कलगायत पर्यटन प्रवर्द्धनका लागि कार्य अघि बढाइरहेको मेयर जिरेलले बताए । हाल बन्द भएको एयरपोर्ट पुनः सञ्चालनमा ल्याउने उनले जनाए ।"
ट्र्याक्टर दुर्घटनामा ९ घाइते,"धादिङ (कास) धादिङबेंसी सल्यानटार सडकखण्डको ज्यामिरेमा शनिबार बिहान भएको ट्र्याक्टर दुर्घटनामा ९ मजदुर सख्त घाइते भएका छन् । नवकान्तिपुर कन्स्ट्रक्सनका कार्यरत मजदुर घाइते भएका हुन् । कम्पनीको सम्पर्क कार्यालय निगालपानीबाट ना६च २७८० नम्बरको ट्र्याक्टरमा १४ मजदुर आएका थिए । सख्त घाइते कृष्णबहादुर रावत र जयबहादुर चनारालाई एम्बुलेन्सबाट उपचारका लागि राजधानी पठाएको जिल्ला प्रहरी कार्यालयका प्रहरी नायव उपरीक्षक रुपक खड्काले बताए । अन्य घाइते तेजबहादुर रावत, पूर्णबहादुर डाँगी, दीर्घबहादुर रावत, कर्णबहादुर शाही, कर्णर्बहादुर चनारा, चन्द्रबहादुर रावत, बिर्खबहादुर रावतको जिल्ला अस्पताल, धादिङबेंसीमा उपचार भइरहेको छ । उनीहरू एक महिनादेखि सडक निर्माणमा संलग्न थिए । ट्र्याक्टर चालक बर्दियाका राजापुर२ का सञ्जयकुमार चौधरीलाई प्रहरीले नियन्त्रणमा लिएको छ ।"
"ट्र्याक खुल्यो, स्तरोन्नति भएन","दुई गाउँपालिकामा यातायात ठप्पजिल्ला समन्वय समितिको कार्यक्रममा सहभागी हुन काभ्रे आएका प्रदेश३ का मुख्यमन्त्री डोरमणि पौडेललाई महाभारत गाउँपालिका अध्यक्ष कान्छालाल जिम्बाले कार्यक्रममा सहभागी हुन आफू १७ घण्टा पैदल हिँडेर आएको सुनाए । गाउँपालिका केन्द्रसम्म जोड्ने सडक कालोपत्रे गर्ने प्रदेश सरकारले घोषणा गरे पनि महाभारतको केन्द्र पुग्ने सडक सामान्य वर्षासँगै अवरुद्ध हुने स्थिति छ । वर्षा रोकिएपछि यातायात सञ्चालन गर्न गाउँपालिकाले डोजर लगाए पनि पानी परेकाले फेरि बगाइसकेको छ । असार २४२५ बाट सुरु भएको वर्षा अझै रोकिएको छैन, एक पटक डोजर लगाएर प्रयास गरे पनि फेरि बगाइसक्यो, अध्यक्ष जिम्बाले भने, दसैंमा घर जानका लागि २० घण्टा हिँड्नुको विकल्प होलाजस्तो छैन । उनले स्थानीय सरकारको स्रोत र साधानबाट मात्रै सम्भव नभएको भन्दै प्रदेश र संघ सरकारले ध्यान दिनुपर्ने बताए । भन्नुपर्ने ठाउँमा भनेको भन्यै छु, अस्ति मुख्यमन्त्रीलाई भनें, संघ सरकारलाई पनि भनेको छु, उनले भने, सबै तहले सामूहिक प्रयास नगर्ने हो भने विकट क्षेत्रमा यातायातको पहुँच पुर्याउन कठिन छ । जिल्लाको विकट मानिने महाभारत गाउँपालिकाको केन्द्र र अरू वडामा जाने सबै सडक अवरुद्ध भइसकेका छन् । भीमखोरी, बुढाखानी, सिपाली र ताराखसे लेक हुँदै जाने बाटा पहिरो र बाढीले अवरुद्ध भइसकेका छन् । रोशीस्थित पोटाखोलामा पुल नहुँदा महाभारत जाने रुटमा गाडी चल्ने स्थिति नै छैन । पहिरोको कारण ट्र्याक मात्र खोलेर यातायात सञ्चालन गरिएका सडकमा यात्रा गर्न अरू मौसममा पनि जोखिमपूर्ण छ । अध्यक्ष जिम्बाका अनुसार वर्षात्मा गाडी सञ्चालन नहुँदा स्थानीय ३ महिनाअघि नै अन्नको जोहो गर्न बाध्य छन् । जिल्लाको अर्को विकट मानिने खानीखोला गाउँपालिका अध्यक्ष कृष्णबहादुर खुलाल गाउँपालिका केन्द्रमा नाकाबन्दीको स्थिति भएको बताए । केन्द्र आउने ४ वटै सडक अवरुद्ध भएकाले खुलाउने प्रयास गरिरहेका छौं, बनाई नसक्दै वर्षाले क्षति पुर्याउने गरेको छ, अध्यक्ष खुलालले भने, ४ वटै नाकाबाट खुलाउने प्रयास भइरहेको छ, दसैंमा गाडीमा नै घर जान सकिने अपेक्षा गरेका छौं । खोपासीतालढुंगा सडक पनि सञ्चालनमा छैन । अध्यक्ष खुलालका अनुसार, सो सडक मर्मत गर्दै स्याउरेथलीसम्म पुगिएको छ । भक्तपुर, काठमाडौं, ललितपुर हुँदै ३ जिल्लाको फन्को लगाएर १२ घण्टामा गाउँपालिकाको केन्द्र तालढुंगा पुग्ने गरेको भए पनि वर्षात्मा त्यो पनि सम्भव छैन् । कान्तिलोक पथअन्तर्गत भट्टेडाँडा क्षेत्रमा पहिरो खसेसँगै यातायात अवरुद्ध हुने गरेको छ । ललितपुरको ठूला दुर्लुङ खोलामा आउने बाढीका कारण यातायात अवरुद्ध भएको अध्यक्ष खुलालले जानकारी दिए । नियमित ओहोरदोहोर गर्ने काठमाडौंकुलेखानी हुँदै हेटौंडा पुगेर भोर्लेनीबाट पनि तालढुंगा आउने गरेका छन् । हेटौंडाबाट बसमा झुरझुरे पुगेर ६ घण्टा पैदल हिंडेपछि बल्ल गाउँपालिका केन्द्र पुगियो, गाउँपालिकाका लेखापाल राजन पराजुलीले भने, सडकको अवस्थाका कारण सधैं सास्ती खेप्नुपर्छ । तालढुंगाको स्वास्थ्य चौकीमा रहेको एम्बुलेन्ससमेत सञ्चालन हुन सकेको छैन । जिल्लाका १३ वटै स्थानीय तहमा ट्र्याक मात्रै खोलिएका सडकका कारण वर्षात्सँगै यातायात अवरुद्ध हुन्छ । दाप्चा, तेमाल, भुम्लु, चौरीददेउराली गाउँपालिकाका विभिन्न वडा, बेथानचोकको च्याम्राङबेसी, मण्डनदेउपुरका विभिन्न वडालगायतका क्षेत्रमा सडकको अवस्था दयनीय भएकाले यात्रुहरू कष्टकर तरिकाले जोखिमपूर्ण यात्रा गर्न बाध्य छन् । नगरपालिका घोषणा भएका नमोबुद्ध, पाँचखाल, धुलिखेल, बनेपा, पनौती, मण्डनदेउपुरका भित्री र ग्रामीण सडकसमेत उत्तिकै जोखिमपूर्ण छन् । ग्रामीण भेगमा थोरै गाडी चल्ने भएकाले यात्रुको चाप बढी छ । वर्षाको समयमा झनै कम चल्ने भएकाले छतमा समेत यात्रा गर्दा दुर्घटना बढेको छ ।"
११ स्थानमा शीतभण्डार बन्दै,"हेटौंडा (कास) प्रदेश३ सरकारको भूमि, व्यवस्था कृषि तथा सहकारी मन्त्रालयले ४५ करोड रुपैयाँको लगानीमा ११ स्थानमा फलफूल तथा तरकारी भण्डारणका लागि शीतभण्डार निर्माण गर्न लागेको छ । मन्त्रालयका अनुसार स्थानीय तह तथा कृषि सहकारी संघ, संस्थाको साझेदारीमा ८ हजार टनको शीतभण्डार निर्माण गर्न लागिएको हो । चालू आर्थिक वर्षमा ११ स्थानमै शीतभण्डार तयार हुने कृषि मन्त्रालयको दाबी छ । मन्त्रालयले थाहा नगरपालिका३ घर्तीखोलामा प्रदेश ३ कै सबैभन्दा ठूलो शीतभण्डार निर्माण गर्न लागेको छ । करिब २५ प्रतिशत निर्माण पूरा भइसकेको छ । थाहा नगरमा निर्माणाधीन शीतभण्डारको क्षमता १७ सय टन रहेको छ । दोलखाको भीमेश्वरमा सबैभन्दा कम क्षमताको २ सय टनको निर्माण सुरु भइसकेको कृषि मन्त्रालयका अधिकृत निर्मल पौडेलले बताए । यसैगरी, चितवनको खैरहनी र धादिङको बेनीघाटमा १५१५ सय टनको शीतभण्डारको काम सुरु भइसकेको छ । काभ्रेको बनेपा र रसुवा जिल्लामा ३ सय टन क्षमताको बन्दै छ । रसुवामा निर्माणाधीन ३ सय टनको शीतभण्डारको काम सबैभन्दा अगाडि बढेको मन्त्रालयले जनाएको छ । यसैगरी सिन्धुपाल्चोकको लिशंखु, इन्द्रावती र दोलखाको जिरीमा, रामेछापको मन्थलीमा र सिन्धुलीको सुनकोसीमा ५५ सय टनको शीतभण्डारको काम सुरु भएको मन्त्रालयले जानकारी दिएको छ । कृषि मन्त्रालयले काम पूरा भएपछि स्थानीय तहलाई हस्तान्तरण गर्ने जनाएको छ । सम्झौताअनुरूप कार्य नभएमा प्रदेश सरकारले दिएको अनुदान रोक्न सक्ने तथा आवश्यकताअनुसार कार्यविधि संशोधन गर्न मिल्ने कार्यविधिमा उल्लेख छ । मन्त्रालयलले शीतभण्डार निर्माण तथा सञ्चालनसम्बन्धी कार्यविधि२०७५ निर्माण गरेर कार्य अगाडि बढाएको हो । कार्यविधिमा स्थानीय तहले शीतभण्डार निर्माण गर्न आवश्यक जग्गा उपलब्ध गराउनुपर्ने र स्थानीय सहकारीको पनि लगानी हुनुपर्ने उल्लेख गरेको छ । प्रदेश३ मा निर्माणाधीन शीतभण्डारमा प्रदेश सरकारको ७० र स्थानीयको ३० प्रतिशत साझेदारीमा निर्माण भइरहेका हुन् । शीतभण्डार सञ्चालनमा आएपछि ठूलो परिमाणमा कृषि उपज खेर नजाने, कृषकले आफू खुसीमा बिक्री गर्न पाउने र किसानको क्षतिमा न्यूनीकरण आउनुको साथै स्थानीय स्तरमा रोजगारीको सिर्जना हुने कृषि मन्त्रालयको दाबी छ । शीतभण्डारको अभावमा कृषकले आफ्ना उत्पादन सस्तोमा बिक्री गर्नुपर्ने बाध्यता रहँदै आएको छ । उत्पादित तरकारी र फलफूल शीतभण्डारको अभावमा कुहिने डरले कृषकले सस्तो मूल्यमा नै बिक्री गर्दै आएका छन् ।"
हराएको मोटरसाइकल भेटिएपछि,"(काठमाडौं)  साउनमा टोखा, डेली चोकबाट छेपा शेर्पाको बा८०प ८१११ नम्बरको पल्सर मोटरसाइकल चोरी भयो । पार्किङ गरेकै ठाउँबाट उनको मोटरसाइकल चोरी भएको थियो । उनले मोटरसाइकल चोरी भएको ट्राफिक प्रहरीलाई जानकारी गराए । एक महिनासम्म पनि प्रहरीबाट फेला परेको जानकारी पाउन सकेनन् । मोटरसाइल (बाइक) को आश मारिसकेका थिए, ३९औं दिनमा ट्राफिक प्रहरी महाशाखाबाट उनलाई फोन आयो । हराएको मोटरसाइकल भेटियो लिन आउनू भन्ने आवाजले खुसीको सीमा रहेन, उनले भने । हराएको ४०औं दिनमा महाशाखा रामशाह पथले शेर्पालाई मोटरसाइकल हस्तान्तरण गर्यो । बाइक हराएपछि साथीहरूले उनलाई हराएको सामान फेला पर्दैन भन्दै निराश बनाएका थिए । बाइककै चक्करमा पूजाआजा, हात र चिना हेराउनसमेत गए । ज्योतिषीले २१ गतेसम्म भेटिन्छ भनेको पुग्यो, उनले भने । मोटरसाइकल भेटाएपछि सबैले भाग्यमानी भन्दै बधाई दिएको उनले सुनाए । उनको जस्तै डल्लुका राजेन्द्र अर्यालको बा८३प २७५५ नम्बरको मोटरसाइकल पनि ०७४ कात्तिकमा महाराजगन्जको शिक्षण अस्तपालबाट हराएको थियो । मोटरसाइकल हराएपछि महानगरीय ट्राफिक प्रहरी महाशाखामा उजुरी दर्ता गराए । बिमा दाबी गरे । सबै प्रक्रिया पूरा गरी इन्स्योरेन्स कम्पनीबाट रकम पनि लिए । त्यही पैसाले नयाँ मोटरसाइकल किनिसकेपछि प्रहरीले हराएको मोटरसाइकल दियो । तर, उनी खुसी छैनन् । दुई वर्षपछि फेला परेको बाइकको कन्डिसन राम्रो नभएको उनले बताए । बालाजुका सुपेश श्रेष्ठको हराएको बा९४प ३०८५ को मोटरसाइकल असारमा नम्बरसमेत परिवर्तन गरेर चलाएको अवस्थामा भेटिएको थियो । प्रहरीले उनको मोटरसाइकल भे९प ४४८१ नम्बर प्लेटमा फेला पारेको थियो । श्रेष्ठले पनि इन्स्योरेन्सबाट बिमा दाबी गरेर रकम लिइसकेका छन् । महानगरीय ट्राफिक प्रहरी महाशाखाका प्रवक्ता रवि पौडेलले फेला पारेको मोटरसाइकलमध्ये पछिल्ला एक सातामा १४ वटा सम्बन्धित व्यक्तिलाई हस्तान्तरण गरिसकेको बताए ।"
आहालमा डुबेर यात्रा,"(भक्तपुर)  ठुल्ठूला खाडल । खाल्डोमा बस्तीबाट आउने ढलको पानी । यही आहाल हुँदै ठिमी भक्तपुर यात्रा गर्छन् सर्वसाधारण । धेरैको सवारी त यहीं आहालमै पल्टिन्छन् । हिलाम्मे सडकमा फस्ने सवारीको कहिलेकाहीँ त ताँती नै हुन्छ । अरनिको राजमार्गको वैकल्पिक मार्ग पेप्सीकोलापुरानोठिमीसल्लाघारीको निकोसेरामा सर्वसाधारण सधैं पीडादायी यात्रा गर्न बाध्य छन् । कार, ट्याक्सी, मोटरसाइकलसमेत डुब्ने खाल्डो छ । यो खाडलमा बस र टिप्पर नै फसिरहेको हुन्छ, महानगरीय प्रहरी वृत्त ठिमीका प्रहरी नायब उपरीक्षक शान्तिराज कोइरालाले भने, बोडेदेखिको ढल सडकमा आइपुग्छ । ढलको निकासा छैन ।मध्यपुर थिमि९ निकोसेरा माथिल्लो भेगबाट आएको ढलको ठूलो हिमपाइप तल्लो भेगको सानो पाइपमा जोडिएको छ । बोडेलगायत कुण्डोल क्षेत्रबाट आएको ढल ओभरफ्लो हुँदा सडक जलमग्न भएको उनले बताए । सडक विभागलाई आग्रह गरेर धेरै ट्रिप ग्राभेल भरिसकियो, नायव उपरीक्षक कोइरालाले भने, तर, समस्या उस्तै छ । सर्वसाधारणले ढलबाटै यात्रा गर्नु परिरहेछ । यो सडक र प्रहरी वृत्तबाट बढीमा ५ सय मिटर दूरीमा पर्छ । २०७४ असारमा विस्तार थालेको पेप्सीकोलासल्लाघारी सडकको ४५ किलोमिटर सडक स्थानीयको अवरोधका कारण निर्माण हुन नसकेको काठमाडौं सडक विस्तार आयोजना प्रमुख आनन्द आचार्यले बताए । ५९ करोड ९७ लाख रुपैयाँ लागतमा यो सडक निर्माण ठेक्का भएको थियो । स्थानीयले जग्गाको मुआब्जा नदिएसम्म सडक विस्तार गर्नै नदिएको उनले बताए । स्थानीयको अवरोधले १२ प्रतिशत मात्र काम भएको उनले सुनाए । मध्यपुरथिमि बाहाखा बजारलगायत पुरानो बस्तीको घर भत्काउन दिइएको छैन, स्थानीयले घर, जग्गाको मुआब्जा र क्षतिपूर्तिको माग गरेर अवरोध गर्दै आएका छन्, आयोजना प्रमुख आचार्यले भने, हाम्रो काम घर भत्काउने र मुआब्जा दिने होइन । कतिपय स्थानको मुद्दा अदालतमा विचाराधीन रहेको उनले बताए ।उक्त सडक विस्तारको जिम्मा कान्छारामपीआरउमा एन्ड कम्पनी जेभीले लिएको छ । उसले २०७६ पुस मसान्तमा कार्य सम्पन्न गरिसक्नुपर्ने सम्झौतामा उल्लेख छ । तर, ढल जमेर सडक अवरुद्व हुँदासमेत स्थानीयले मुआब्जा र क्षतिपूर्तिको माग गर्दै ग्राभेलसमेत हाल्न नदिएको आयोजना प्रमुख आचार्यले बताए । बाहाखा बजार क्षेत्रको अधिकांश घर सडकको मापदण्डभित्र पर्छ । काठमाडौं उपत्यका विकास प्राधिकरणले घर, जग्गाको मुआब्जा दिएर मापदण्डभित्र पर्ने संरचना हटाएपछि मात्र सडक विस्तार सम्भव हुने आयोजनाको भनाइ छ । सडक विस्तारसँगै ढलको समस्या समाधान हुन्छ तर, स्थानीयले सडक विस्तारमा अवरोध गरिरहेका छन्, मध्यपुर थिमि९ का वडाध्यक्ष रामकाजी चक्रधरले भने, मुआब्जाको विषयलाई लिएर स्थानीयले सडकको खाल्डोमा ग्राभेलसमेत हाल्न दिएका छैनन् । सडक विस्तार गरी बाटो व्यवस्थापन नगरेसम्म मध्यपुर थिमि९ निकोसेरा सडकमा ढलको समस्या आइरहने वडाध्यक्ष चक्रधरले बताए । करिब १५ मिटर कालोपत्रे, फुटपाथ, नालीसहितको सडक निर्माण हुनेबित्तिकै वर्षौंदेखि निकोसेराका बासिन्दाले भोग्दै आएको सास्ती टुंगिने उनले सुनाए ।स्थानीय बासिन्दासँगै कतिपय निर्वाचित जनप्रतिनिधि पनि सडक विस्तारको विरोधमा उभिएका ठेकेदार कम्पनीको गुनासो छ । समयमा सडक विस्तार सम्पन्न हुन नसक्दा पुरानो थिमिको साँघुरो सडकमा सवारी जाम बढ्दो छ ।"
खसीमा बिचौलिया,"(काठमाडौं)  कृषकले हुर्काएको खसीमा तीन तहका बिचौलियाले नाफा खाने हुँदा उपभोक्ता चर्को मूल्य तिर्न बाध्य छन् । होलसेल व्यापारीले कृषकसँग खसी खरिद गरेर राजधानी ल्याउँछन् । उनीहरूले राजधानीको कलंकी, बागबजार लगायतको बजारमा खसी बिक्री गर्छन् । यहाँबाट कोल्ड स्टोर सञ्चालकले किनेपछि उपभोक्तालाई बिक्री हुन्छ । दसैं नजिकिएपछि काठमाडौं महानगरपालिका, वाणिज्य, आपूर्ति तथा उपभोक्ता संरक्षण विभाग, उपभोक्ताकर्मीले शनिबार कलंकीको खसी बजार अनुगमन गर्दा होलसेलबाट सस्तोमा खरिद गरेको जिउँदो खसीलाई तयारी अवस्थामा उपभोक्तालाई बिक्री गर्दा दोब्बर मूल्य लिने गरेको पाइएको हो । एक जना खुद्रा व्यापारीले चाडपर्व बेला मात्रै कम्तीमा ३ लाख रुपैयाँ मुनाफा कमाउने गरेको पाइएको अनुगमन टोलीको ठहर छ । किसानले भने उचित मूल्य पाउने गरेका छैनन्, अनुगमन टोलीका एक सदस्यले भने, बिचौलियाले धेरै नाफा लिँदा उपभोक्ताको भान्सामा पुग्दा महँगो परेको हो । मूल्यमा एकरूपता कायम नभएको, खरिदबिक्री बिल जारी नगरेको, हचुवाका भरमा बिक्री गरिरहेको र सरसफाइ नगरेको अनुगमनमा भेटिएको काठमाडौं महानगरपालिकाका कृषि विभाग प्रमुख हरिबहादुर भण्डारीले बताए । होलसेल पसल सञ्चालकले जिउँदो खसीको प्रतिकिलो ५ सय ८० देखि ६ सय २५ रुपैयाँसम्म लिएर बिक्री गरेपछि कोल्ड स्टोर सञ्चालकले उपभोक्तालाई प्रतिकिलो १ हजार २ सय देखि १ हजार ३ सय रुपैयाँसम्म लिने गरेको पाइएको उनले सुनाए । अनुगमन टोलीले व्यापारीलाई ढक तराजु प्रमाणित गर्न आग्रह गरेको छ । चौपाया खरिदबिक्री कम्पनी र बिक्री सेवा संघलाई एक पटकलाई सचेत मात्रै गराइएको भण्डारीले बताए । चाडपर्वलाई लक्षित गरेर दैनिक अनुगमन गरिरहेका छौं, उनले भने, अर्को पटक भेटिएमा कारबाही हुन्छ भनेर सचेत गरेका छौं । काठमाडौं चौपाया खरिदबिक्री कम्पनी अध्यक्ष जनककुमार खड्काले निश्चित दररेट कायम गर्न खसी बोकाको बिक्री एकद्वार प्रणालीबाट गर्नुपर्ने बताए । खसी बजारबाट उपत्यकाको मागको ४० प्रतिशत मासु आपूर्ति हुँदै आएको छ । ६० प्रतिशत सिधै कोल्ड स्टोरमा जान्छ, उनले भने, सरकारले उपत्यकामा भित्रिने खसी बोकाको ट्रान्जिट प्वाइट बनाएर त्यहाँ दररेट तोकेर अन्यत्र पठाउने वातावरण बनाउन सकेमा मात्र मूल्यमा एकरुपता ल्याउन सकिन्छ ।कलंकी खसी बजारमा १ सय ३२ जना व्यापारी छन् । कोहीसँग पनि चौपायाको स्वास्थ्य परीक्षण सर्टिफिकेट छैन । उपभोक्ता आफूले खरिद गरेको खसी बोका स्वास्थकर छछैन भन्नेबारेमा अनविज्ञ छन् । निरोगी चौपायाको सिङमा हरियो र रोगीको रातो रङ लगाउने गरिन्छ । गत वर्ष खसी बोकाको जाँच गर्ने क्रममा १२ रोगी फेला परेका थिए । भेटनरी डाक्टर अन्जिरमान सिङ डंगोलले पशु सेवा विभागका प्राविधिकसँगको सहकार्यमा चेक गरेर मात्र उपभोक्तामा पठाउने वातावरण मिलाउने बताए । घटस्थापनादेखि फूलपातीको बीचमा बढी खसी बोका आयात तथा बिक्री बढी हुन्छ, उनले भने, त्यतिबेलादेखि स्वास्थ्य परीक्षण गरेर मात्र बिक्री गर्न दिन्छौं । चौपाया खरिद बिक्री सेवा संघका संरक्षक दीपक थापाले खसीबोकाको स्वास्थ्य परीक्षण गराउन संघ तयार रहेको बताए । चाडपर्वमा मात्र नभई अन्य समयमा पनि स्वास्थ्य परीक्षण गर्ने वातावरण सरकारले बनाउनुपर्छ, उनले भने, यसका लागि हामी ठाउँ उपलब्ध गराउन पनि तयार छौं । उनका अनुसार नागढुंगा नाकामा पशु स्वास्थ्य परीक्षण गरेको सर्टिफिकेट चेक गर्न पोस्ट छ । तर, त्यहाँ ढुवानी मापदण्ड २०६४ लागू भएको छछैनबारेमा मात्र चेकजाँच हुन्छ, उनले भने । बजारमा सुर्खेत, सल्यान, दाङ, कैलाली, डँडेलधुरा, रोल्पा, रुकुम, बाँके, बर्दियालगायत जिल्लाबाट खसी बोका आउने गरेको छ । अब क्रमशः खसी बजार टुकुचा, बालाजुमा अनुगमन गर्ने महानगरको योजना छ । उपभोक्ता हित संरक्षण ऐन २०७५ को दफा ३९ मा बजार अनुगमन गर्दा बिक्रेता वा सेवा प्रदायकले कसुर गरेको देखिएमा निरीक्षण अधिकृतले तत्काल ५ हजार रुपैयाँदेखि ३ लाख रुपैयाँसम्म जरिवाना तिराउन सक्ने छ ।"
तरकारी बजारको अराजकता,"बडादसैं नजिकिँदै गर्दा राजधानीमा तरकारीको भाउ २० दिनको अन्तरालमा झन्डै तीन सय प्रतिशतका दरले बढ्नु अस्वाभाविक छ । यसले अन्य दैनिक उपभोग्य वस्तुझैं तरकारी बजारमा पनि कसैको प्रभावकारी अनुगमन र नियन्त्रण नरहेको देखाउँछ । व्यापारीहरूको मनपरी र त्यसप्रति सरकारी निकायहरूको अचम्मलाग्दो बेवास्ताको मारमा आम उपभोक्ताहरू परेका छन् । यस्तो अनियन्त्रित बजारभाउमाथि तत्काल नियन्त्रण जरुरी छ । तरकारी व्यवसायीले निरन्तरको वर्षा, भारतबाट आउने तरकारीको मूल्यवृद्धि भएकोलगायत कारण देखाउँदै यहाँ पनि भाउ बढाएका हुन् । चालु आर्थिक वर्ष २०७६७७ को बजेटमा तरकारी ढुवानीमा समेत कर लगाउने सरकारको निर्णर्यले पनि उनीहरूलाई सजिलो पार्यो । त्यसलाई आधार बनाएर व्यापारीले तरकारीको मूल्य बढाए । नेपाल राष्ट्र बैंकको तथ्यांक हेर्दा बजेट घोषणा भएलगत्तै साउन महिनामै मूल्यवृद्धि भएको देखिन्छ । बजारभाउ बढेपछि सरकारको हस्तक्षेपकारी भूमिका देखिनुपर्ने अवस्थामा तरकारी बजारमा उसको उपस्थिति उल्टो कमजोर बन्दै गयो । त्यसले गर्दा त्यहाँ बिचौलियाहरू अरू बढी हावी भए । सरकारी अनुगमन शून्यसरह हुँदा तरकारी बजारमा बिचौलिया फस्टाउँदै गएका हुन् । उत्पादन गर्ने किसानदेखि उपभोक्ताको हातसम्म तरकारी आइपुग्दा बिचौलियाले कम्तीमा पाँच तहमा मूल्य निर्धारण गर्ने गरेका छन् । तर, बिचौलियाको यस्तो शृंखलाबद्ध नियन्त्रण तोड्न वा घटाउन पहल नै गरिएको छैन । खासमा तरकारीको उत्पादन र बिक्रीमा बिचौलियाको तह घटाउँदा मूल्य स्वतः नियन्त्रण हुन्छ । यसका लागि सरकारले विभिन्न स्थानमा संकलन केन्द्र र ढुवानीको उचित व्यवस्था मिलाउनुपर्छ । अचेल व्यापारीले किसानलाई मल, बीउ आदि दिने गर्छन् । मल, बीउ दिएपछि मूल्य निर्धारण पनि तिनै व्यापारीले गर्छन् । दैनिक खुद्रा मूल्यबारे उत्पादक किसानलाई जानकारीसमेत हुँदैन । बिचौलियाले आफूअनुकूल मूल्य निर्धारण गर्ने गर्दा किसानसँगै उपभोक्तालाई पनि मार परेको छ । तसर्थ सरकारले प्रथमतः किसानको क्षमता अभिवृद्धिमा जोड दिनुपर्छ । मल, बीउ, विषादी, सहुलियत ऋण आदि सहज रूपमा उपलब्ध गराउने व्यवस्था मिलाउनुपर्छ । यसो हुँदा बिचौलियाहरू हावी हुन पाउने अवस्था रहँदैन । तर, यसो हुन सकिरहेको छैन । सरकारको हस्तक्षेप यहीँनेर चाहिएको छ ।सरकारले किसानहरूकै तहबाट वा उनीहरू संलग्न सहकारीमार्फत तरकारीको उत्पादन, भण्डारण र बजारमा ल्याउने वातावरण मिलाउनुपर्छ । किसानकै सहकारीबाट व्यापार हुनेगरिने प्रबन्ध मिलाउँदा आम किसानले उचित मूल्य पाउँछन् । उपभोक्ताले पनि सस्तो मूल्यमा खरिद गर्न सक्छन् । यसका लागि स्थानीय सरकारले आवश्यक पूर्वाधार निर्माण गर्न सहयोग गर्नुपर्छ । प्रत्येक गाउँपालिका, नगरपालिकामा तरकारी संकलनवितरण केन्द्र बनाइदिँदा बिक्री वितरण व्यवस्थित हुनसक्छ । तरकारी बजारमा किसान आफैंले बेच्न पाउने व्यवस्था पनि मिलाउनुपर्छ । काठमाडौंको केन्द्रीय तरकारी बजार कालिमाटीमा किसान समूहलाई स्टल राख्न दिनुपर्छ । त्यो बिक्री केन्द्रलाई प्रतिस्पर्धी बनाउन त्यहाँ अन्य व्यवसायीलाई पनि व्यापार गर्न पाउने वातावरण मिलाउनुपर्छ ।सरकारले बजारमा आफ्नो उपस्थिति देखाउन सकेको खण्डमा मात्र जथाभावी मूल्यवृद्धि रोकिन सक्छ । बजारमूल्य नियन्त्रण गर्ने मूल दायित्व वाणिज्य आपूर्ति तथा उपभोक्ता संरक्षण विभागको हो । तरकारीको हकमा कृषि तथा पशुपन्छी विकास मातहतका निकाय कृषि विभाग, खाद्य प्रविधि विभागलगायतले अनुगमन गर्नुपर्ने हो । तर, यी निकायले गर्ने अनुगमन प्रायः मौसमी हुन्छ । भाउ बढेको खबर आउन थाल्यो भने थोक बिक्री केन्द्रको एकाध दिन अनुगमन गरिन्छ । केहीपछि पूर्ववत् अराजकता छाउँछ, जथाभावी मूल्य लिन थालिन्छ । त्यसैले यो समस्याको दिगो समाधान खोजिनुपर्छ । सरकारी निकायले थोक बिक्रीमा मात्रै नभई खुद्रा बजारको पनि अनुगमन गर्नुपर्छ । निरन्तर अनुगमन र निरीक्षणको प्रबन्ध मिलाउँदा मात्र भाउ नियन्त्रण हुनसक्छ । अहिलेसम्म कैफियत भेटिएका व्यवसायीको अनुगमन र कारबाही प्रयास गर्दा अन्ततः व्यवसायीकै हात बलियो देखिने गरेको छ । खासगरी राजनीतिक तहबाटै कारबाही नगर्न दबाब आउने, अनि अनुगमन प्रक्रिया फितलो हुने गरेको छ । यो चक्र तोड्ने स्तरको राजनीतिक प्रतिबद्धता भए मात्र बजार व्यवस्थित हुनसक्छ ।"
गरिब देशका अमिर सांसद,"संघीय संसद्को एक वर्षको तलबभत्ता रु ७० करोड र तलबभन्दा भत्ता धेरै । हामी कस्तो गणतन्त्रको अभ्यास गर्दै छौं ? देश गरिबीको चपेटामा छ तर राजनीतिलाई सेवा भनेर जनप्रतिनिधि बनेकाहरू नै देश कंगाल बनाउनतिर उद्यत छन् । एउटा स्नातकोत्तर गरेको स्थायी शिक्षकले बीसौं वर्ष सेवा गरी निबृत्त हुने बेलासम्म उसको खातामा ५ लाख जम्मा हुँदैन । तर सांसदको एक वर्षको तलब ११ लाख, भत्ता ११ लाख ६० हजारभन्दा बढी । के राजनीति जागिर हो ? आफ्नो सेवासुविधा आफैं टेबल ठटाएर निर्णय गर्ने मनपरी तन्त्र परिवर्तन नगरेसम्म देश विकासमा भन्दा मोजमस्ती खर्चमा रकम दुरुपयोग हुनेछ । यस्तो शैलीले देश कसरी समृद्ध हुन्छ ? जनप्रतिनिधिले खास समयमा बैठक बस्दा बैठक भत्ता मात्र लिन पाउने गरी व्यवस्था हुनुपर्छ । फेरि जनप्रतिनिधि, मन्त्री, राष्ट्रपति लगायतका राजनीतिक पदका सदस्यको सेवासुविधा निर्धारण गर्न लोकसेवा आयोगको अध्यक्ष संयोजक, कानुन मन्त्रालयको सचिव सदस्य र अर्थ मन्त्रालयको सचिव सदस्यसचिव रहने गरी सिफारिस आयोग गठन गर्नुपर्छ । देशलाई संघ र प्रदेशमा गरी ८८४ सांसद कुनै हालतमा आवश्यक छैन । नेपाललाई सधैँ परीक्षणका रूपमा प्रयोग गर्ने अवस्थाको तुरुन्तै अन्त्य हुनुपर्छ । देश विकासको लक्ष्य हासिल गर्न जनप्रतिनिधिका सुविधामा कटौती हुनैपर्छ । देशमा भएका अधिकांश हुँदा खाने वर्गलाई बिहान बेलुकाको छाक टार्न मुस्किल छ । शिक्षा र स्वास्थ्यमा उनीहरूको पहुँच छैन । राजनीति कमाउनैका लागि हो भन्ने व्यवहारले भ्रष्टाचार मौलाउँदै गएको छ । जनतामा निराशाबाहेक केही छैन । कुसुम न्यौपाने, मध्यबिन्दु११, अरुणखोला, नवलपरासी राजाकालमा हामी भन्ने गथ्यौं गरिब देशका अमिर राजा । समआर्थिक अधिकारको सिद्धान्तका समर्थकहरूले पूर्ण बहुमत ल्याई सरकार बनाएका छन् । तर, आज प्रकाशित सांसदहरूको तलबभत्ता आश्चर्यजनक छ । जुन गरबि देशका लागि सुहाउँदो र मिल्दो छैन । काठमाडौंमा अध्ययन गर्दा एक अग्रज साम्यवादी नेतालाई सोधेको थिएँ, तपाईंहरू यहाँ टाइकोट लगाई राम्रो घर राम्रो खाना खाई बसी रहनुभएको छ । गरिबहरूलाई बस्न घर छैन, राम्रो खाना पाउँदैनन् कस्तो साम्यवाद । उनको जवाफ थियो मेरो गाउँतिर उनीहरू जे खान्छन् म पनि त्यही खान्छु, जे लगाउँछन् त्यही लगाउँछु । मैले उनलाई यो त बहुरुपियाँको काम हो भनें । अहिले त्यस्तै बहुरुपियाँहरूको बोलवाला छ । हासिम अन्सारी, सप्तरी, पूर्व माविप्रअ"
महँगीको मार,"भदौ २० मा क्रमश ः रु ४५, ३८, ३३, ५९ र ४१ मा बिक्री भइरहेको भेडे खुर्सानी, मकै बोडी, तीते करेला, प्याज र आलु एक्कासि महँगिएर क्रमशः रु १७५, ९८, ८५, ९४ र ६२ मा बिक्री भइरहेको समाचारले उपभोक्ताले खेप्नुपरेको मूल्यवृद्धिलाई दर्शाएको छ । दसैं तिहारजस्तो महत्त्वपूर्ण चाडपर्वको मुखैमा भएको अनियन्त्रित मूल्यवृद्धिले सर्वसाधारण उपभोक्ता मारमा परेका छन् । वर्षाको कारण देखाउँदै बिचौलियाहरूले गरेको मूल्यवृद्धिको लाभ उत्पादक कृषकले समेत पाएका छैनन् । सस्तोमा खरिद गरी मनपरी गर्ने बिचौलिया र बिक्रेता दुवैलाई, सरकार र सम्बन्धित निकायले निगरानी गर्न जरुरी छ । महेन्द्रसिंह बम, टीकापुर१, कैलाली"
मेडिकल कलेजको साम्राज्यवाद,"बेलगाम मेडिकल कलेज शीर्षकको सम्पादकीय अत्यन्त मननीय लाग्यो । अतिरिक्त शुल्क प्रकरणमा निजी मेडिकल कलेज सञ्चालकहरूका अगाडि राज्य संयन्त्र निरीह देखिएको छ । चिकित्सा विज्ञान अध्ययनरत विद्यार्थीबाट किएभन्दा बढी रकम असुलेको विषयमा एक वर्ष पहिलेको मन्त्रिपरिषद्कै निर्णयसमेत कार्यान्वयन हुन सकेन । यस्तो आर्थिक शोषण र अपराध विश्व विद्यालयले समेत नियन्त्रण एवं कारबाही गर्ने चासो लिएको देखिन्न । के मेडिकल कलेजले जनतासँग अवैध व्यापार गर्न छुट छ ? जनताका छोराछोरीको मर्कालाई न्याय दिँदै बलियो सरकारका प्रमुख केपी शर्मा ओलीले साँचो बुझाउन धम्की दिने कलेजको साँचो हातमा लिएर साम्राज्यवाद तोडेर जनताका छोराछोरीमाथिको अन्याय, अत्याचार, शोषण र अवैध व्यापार बन्द गर्न सक्नुपर्छ । गंगाराज अर्याल, पाणिनि८, पाली, अर्घाखााची"
ज्यान जाने जाम,"केही दिनदेखि पृथ्वी राजमार्गमा भएको सवारी जामले यात्रारत सर्वसाधारणलाई ठूलो समस्या परेको समाचारहरू आइरहेका छन् । त्यति मात्रै होइन, जामकै कारण बिरामीको मृत्यु हुन पुगेको छ । यसको जवाफदेही को हुने ? सडक विभाग र सरकारलाई औंल्याएर पन्छिने र सरकार सडक विभागलाई देखाएर पन्छिने लुकामारी चलिरहेको छ । मुख्यतः चाडबाडका बेला आवागमन प्रभावित हुने गरी सडक मर्मत गर्नु नै मुख्य समस्या हो । उकालो र घुम्तीमा बिग्रिरहने लरी र ठूला ट्रकहरूलाई तत्काल ठेगान लगाउने व्यवस्था गर्न नसक्नु अर्को समस्या हो । सरकार ठूला गफ मात्रै गर्छ तर जनता घण्टौंको जाममा बस्न बाध्य छन् । चाडबाडका बेला सवारी साधनको संख्या बढ्नाले यसै सडक अवरुद्ध हुने गर्छ । यसपालि वर्षा नरोकिएका कारण कति स्थानमा लेदो माटो र पहिरोका कारण सडक अवरुद्ध नै छन् । पृथ्वी राजमार्गको नागढुङ्गाको उकालेमा भएको सवारी जामको एउटा तस्बिरलाई नेपालमा रेल भनेर यतिबेला सामाजिक सञ्जालमा भाइरल बनाइएको छ । यसले सरकारलाई गहिरो व्यंग्य गरेको छ । सरकार भने दुई तिहाइको सिरानी हालेर मस्त सुतेको छ । सडक विभागलाई सरकारले निर्देशनअनुसार काममा लगाउन सक्दैन वा उसले सरकारको निर्देशनलाई टेर्दैन भने आवश्यक कानुनी प्रक्रिया अगाडि बढाउनुपर्छ । चाडबाडको मुखमा जनतालाई परेको यो समस्याको तत्काल समाधान खोज्न जरुरी छ । सुजन देवकोटा, पालुङ्टार४, गोरखा मुलुकको राजधानी काठमाडौं आउनेजाने मुख्य सडक पृथ्वी राजमार्ग नै हो । बीपी र कुलेखानी सहायक राजमार्ग हुन् । नौबिसे नागढुङ्गा सडकमा आएको समस्या हल गर्न खोलिएको सीतापाइलाभीमढुङ्गा, पुरानो धार्के हुँदै धार्के पुग्ने चार लेनको बाटो काम सुरु गरेको एक दशक पुग्न लाग्दा पनि ट्र्याकमै सीमित छ । उता नागढुङ्गानौंबिसे सडक हरेक दिन साँघुरो र खाल्टो धेरै भएका कारण ३० किमि बाटोमा आठ घण्टासम्म जाम बेहोर्नु परेको छ । जामका कारण समयमा उपचार गर्न नपाउँदा यात्रीले ज्यानसमेत गुमाउन परेको छ । यता ठेकेदारको लापरबाहीले जग्गा मुआब्जा वितरणमा विवाद र नदीजन्य वस्तुहरू बालुवाढुङ्गामा स्थानीयले गरेको रोकावटका कारण निर्माण अगाडि बढ्न सकेको छैन । अहिले हरेक गाउँघरका सबै बाटोका समस्या उस्तै छन् । केन्द्रीय सरकारले स्थानीय सरकार मिलेर तोकिएको ठाउँमा मात्र ढुङ्गारोडाबालुवा जस्ता सामग्री उत्पादन गर्ने हो भने सबै ठाउँमा सडक तथा सिँचाइका काम गर्न सजिलो हुने थियो । भूक्षय र नदी दोहन पनि हुने थिएन, विकास पनि अगाडि बढ्ने थियो । रेवतीप्रसाद सुवेदी, थाक्रे१०, केवलपुर"
बेलायतमा बदलिँदो संसदीय अभ्यास,"संसदीय लोकतन्त्रको जननी मानिएको र विश्वका कयौं देशले नमुना (मोडेल) भनेर अनुशरण गर्दै आएको संयुक्त अधिराज्य बेलायतको राजनीति यतिखेर निकै जटिल र चाखलाग्दो मोडमा पुगेको छ । संसद् र प्रधानमन्त्री बोरिस जोन्सनबीच तीव्र द्वन्द्व छ । संसद् युरोपियन युनियन (ईयू) बाट बाहिरिन सरकारले भरपर्दो योजना ल्याओस् र सोअनुसार ईयूसँग समझदारी (डील) गरोस् भन्ने चाहन्छ । यस प्रयोजनका लागि विपक्षी लेबर दलका सांसदले पेस गरेका बेन बिल लाई संसद्को बहुमतले अनुमोदनसमेत गरेको छ । यसले प्रधानमन्त्रीलाई १९ अक्टोबरभित्र संसद्बाट ब्रेक्जिट योजना पारित गर्न वा बिनायोजना निस्किन संसद्को अनुमति लिन निर्देश गरेको छ । अन्यथा अर्को वर्ष २०२० जनवरीसम्मका लागि यसको म्याद बढाउन ईयूलाई अनुरोध गर्न भनिएको छ । प्रधानमन्त्री जोन्सन भने डील वा नोडील कुनै पनि हालतमा ३१ अक्टोबरसम्म बाहिरिने अडानमा छन् । विपक्षीको बेन बिललाई उनले आत्मसमर्पण सरेन्डर बिल भनेर आलोचना गरेका छन् । प्रधानमन्त्री जोन्सन संसद्मा अल्पमतमा परिसकेको अवस्था छ । उनका प्रस्तावलाई एकपछि अर्को गर्दै संसद्ले अस्वीकार गरिदिएको छ । संसदीय अवरोधबाट बच्न उनले १४ अक्टोबरसम्म पाँच साताका लागि संसद्को बैठक अन्त्य भएको महारानीबाट घोषणा गराए । तर सर्वोच्च अदालतले गत साता त्यसलाई गैरकानुनी ठहर गर्दै सांसदलाई आफ्नो जिम्मेवारीबाट रोक्नु गलत हो भनेर निर्णय दियो । संसद् विपक्षीको कब्जामा पुगेको छ । अदालतको फैसलापछि उनले यसै साता हुन लागेको कन्जर्भेटिभ दलको सम्मेलनका लागि तीन दिन सदन बन्द गर्न राखेको प्रस्तावलाई हाउस अफ कमन्सले अस्वीकृत गरिदियो । उनकै दलका सांसद पनि सबैले यसको पक्षमा मत दिएनन्, विपक्षमा दिए । ब्रेक्जिटको भविष्य, प्रधानमन्त्रीको राजीनामा र नयाँ चुनाव यी तीनवटै मुद्दाले संसद् तातेको छ । अगाडिको बाटो कसरी तय हुनेछ र यसले बेलायतको राजनीतिक प्रणालीमा कस्तो प्रभाव पार्नेछ, अनुमान गर्न कठिन छ ।सर्वोच्च अदालतको निर्णय गम्भीर संवैधानिक महत्त्वको मानिएको छ, साथै राजनीतिक रूपमा निकै विवादास्पद पनि । बेलायती परम्पराअनुसार संसद्को अधिवेशन आह्वान र समाप्तिको घोषणा प्रधानमन्त्रीको सिफारिसमा महारानीबाट हुन्छ । अहिलेको घोषणा पनि प्रधानमन्त्री जोन्सनको सिफारिसमा महारानीबाटै भएको थियो । सर्वोच्चका अगाडि दुईवटा मुद्दा थिए । अलि पहिले सम्भावित स्थगनलाई रोक्ने प्रयत्नका रूपमा आएको निवेदनलाई लन्डनको अदालतले विशुद्ध राजनीतिक भन्दै खारेज गरिदिएको थियो । तर स्थगनको घोषणापछि परेको अर्को रिटमा स्कटल्यान्डको उच्च अदालतले स्थगनका लागि प्रधानमन्त्रीले गरेको सिफारिसलाई गैरकानुनी भनेर निर्णय गरेको थियो । यसका विरुद्ध सरकार र विपक्षी सांसद दुवै सर्वोच्च अदालत पुगेका थिए । सर्वोच्चको निर्णयमा यो विषय असामान्य प्रकृतिको छ र संसद्को अन्त्य (प्रोरोगेसन) नै भएको छैन भनिएको छ । बेञ्चका सबै एघार न्यायाधीशको यसमा सहमति छ । बेलायतको राजनीति स्थापित संसदीय अभ्यासबाट फरक हुँदैछ । पुराना मान्यता र प्रचलन बदलिन थालेका छन् । दीर्घकालीन सोचभन्दा पनि तात्कालिक आवश्यकताले नयाँ प्रयोगहरू बढ्दो छ । सन् २०११ मा संसद्ले एउटा कानुन बनायो जसले संसद्को तल्लो सदन, हाउस अफ कमन्सको पाँचवर्षे कार्यकाल स्थिर गर्यो । यसले संसद् विघटन गरेर चुनावमा जाने प्रधानमन्त्रीय सुविधा समाप्त गरेको छ । यदि अवधि समाप्त हुनुअघि चुनावमा जाने हो भने त्यो प्रस्तावलाई कमन्सको दुईतिहाइ बहुमतले पारित गर्नुपर्दछ । गत साता भएको सर्वोच्च अदालतको निर्णयपछि अधिवेशनको अन्त्य कसरी गर्ने भन्ने नयाँ संवैधानिक विवाद प्रारम्भ भएको छ । प्रधानमन्त्री जोन्सनले संसद्को कार्यक्षेत्र अर्थात् राजनीतिक विषयमा प्रवेश गरेको भनेर न्यायाधीशहरूको सो निर्णयलाई गलत भनेका छन् । हुन पनि अदालतको निर्णयअनुसार संसद्को बैठक पुनः सुरु त भयो तर समस्या जहीँको तहीँ छ । एकप्रकारले बेलायतको राजनीति अहिले संकटग्रस्त छ, भद्रगोलमा छ भने पनि हुन्छ । त्यसैले सामान्यतया पूर्वप्रधानमन्त्रीले चालु राजनीतिका बारेमा टिप्पणी नगर्ने परम्परा बसिसकेको बेलायतमा अहिले जोन मेजर, टोनी ब्लेयर, डेभिड क्यामरोनलगायतका पूर्वप्रधानमन्त्रीहरूले सार्वजनिक रूपमा चासो र टिप्पणी गरिरहेका छन् ।संसदीय लोकतन्त्रको जन्मस्थलमा विकसित पछिल्लो राजनीतिक प्रणालीको अध्ययनका लागि निकै रोचक बनेको छ । बेलायतमा अब हामीले बुझ्दै आएको संसदीय प्रणाली छैन भन्न सकिन्छ । वास्तवमा बनिबनाउ अर्थात् फिक्सड र एकै प्रकारको विश्वव्यापी मोडेलको औचित्य छैन । निश्चित मोडेलको प्रणाली यही नै हो भन्ने मान्यता र बुझाइ सकिएको छ । मुख्य कुरा त्यसले अपनाउने सिद्धान्त र मूल्य पद्धति हुन् जसका आधारमा हामी कुन देशको राजनीतिक प्रणाली कस्तो छ, लोकतान्त्रिक छ कि छैन भनेर छुट्याउन सक्छौं । हाम्रो नेपालकै प्रणालीमा पनि प्रधानमन्त्रीका विरुद्ध अविश्वासको प्रस्ताव, संसद् विघटनलगायतका कतिपय विषयमा नयाँ व्यवस्था हामीले गरेका छौं । देशको राजनीतिक अवस्था र आवश्यकताका सन्दर्भमा यस्ता केही नयाँ प्रयोग स्वाभाविक मानिन्छन् । संसदीय प्रणालीका पुराना प्रचलनभन्दा केही पृथक भए पनि यी सबै लोकतन्त्रसम्मत नै छन् । बेलायतमा वर्तमान संकटको मूल कारण सन् २०१६ मा बेलायत युरोपियन युनियनमा रहने वा बाहिरिने भन्ने विषयमा भएको जनमत संग्रहको बाहिरिनुपर्छ (ब्रेक्जिट) भन्ने परिणाम हो । तर यसको जरा युरोपमा आएको दक्षिणपन्थी राष्ट्रवादले ल्याएको राजनीतिक उभारसँग जोडिन्छ । अरब र अफ्रिकी मुलुकहरूमा बढ्दो द्वन्द्वका कारण युरोपमा शरणार्थी प्रवाह चुलिएको बेला थियो । यसविरुद्ध सिमाना प्रवेशमा कडा निगरानी अथवा ड्याम्डुम् ढोका थुन्नुपर्छ भन्ने दक्षिणपन्थी राजनीतिक नाराले युरोप र अमेरिकाको राजनीतिमा लोकप्रियता बढेको थियो, जुन अहिले पनि रोकिएको छैन । सन् २०१० को चुनावमा लेबर पार्टीले हार्नु अस्वाभाविक थिएन, किनकि यस अघिका तीनवटा चुनावमा उसले लगातार जित्दै आएको थियो । यो चुनावमा टोरी अर्थात् कन्जर्भेटिभ पार्टी सबैभन्दा ठूलो दलका रूपमा आयो र लिवरल पार्टीको सहयोगमा डेभिड क्यामरोन प्रधानमन्त्री भए । २०१५ मा भएको चुनावमा क्यामरोनको नेतृत्वमा टोरी एक्लैले बहुमतसहितको विजय हासिल गर्यो । प्रधानमन्त्रीका रूपमा उनको दोस्रो कार्यकाल स्वाभाविक थियो । बेलायत ईयूबाट बाहिरिनुपर्छ भन्ने मत पार्टीभित्र पनि बढिरहेको थियो । चुनाव अभियानका बेला उनले पनि यसबारेमा जनमत संग्रह गर्ने वाचा गरेका थिए । आफ्नो बढेको लोकप्रियताका आधारमा जनमतलाई अनुकूल प्रभाव पार्न सकिन्छ भन्ने सोचका साथ उनले जनमत संग्रह गर्ने निर्णय गरे । तर यसलाई उग्र दक्षिणपन्थी राजनीतिक धारले हाइज्याक मात्र गरेन आफ्नो अनुकूल उपयोगसमेत गर्यो ।ब्रेक्जिट परिणाम अप्रत्यासित थियो । प्रधानमन्त्री क्यामरोनले ईयू छाड्न हुँदैन भनेर प्रचार गरेका थिए । तर उनको दल यो विषयमा अत्यधिक विभाजित थियो । बहुमत मत ब्रेक्जिटको पक्षमा पर्यो । क्यामरोनले नैतिक आधारमा राजीनामा दिए । उनको राजनीतिमा विश्राम लाग्यो । दक्षिणपन्थी नै भनेर चिनिने कन्जर्भेटिभ दलको सरकार त अहिले पनि कायमै छ तर राजनीति उग्र दक्षिणपन्थीको कमान्डमा पुगेको छ । टेरेसा मे प्रधानमन्त्री भइन्, यद्यपि उनी पनि क्यामरोनजस्तै ईयूबाट बाहिरिनु हुँदैन भन्ने पक्षमा थिइन् । ताजा जनमतका लागि उनले मध्यावधि चुनावमा जाने प्रस्ताव गरिन् । विपक्षी लेबरले पनि समर्थन गर्यो, संसद्ले सो प्रस्तावलाई दुईतिहाइ बहुमतसहित अनुमोदन गर्यो । तर चुनावमा कुनै पनि दलले बहुमत ल्याएन । मे पुनः प्रधानमन्त्री त भइन् तर ब्रेक्जिटसम्बन्धी उनका प्रस्तावहरू पनि संसद्बाट एकपछि अर्को हुँदै अस्वीकृत भए । अन्ततः उनले गत जुलाईमा राजीनामा दिइन् । उनका उत्तराधिकारी बोरिस जोन्सन कठोर ब्रेक्जिटका पक्षमा छन् । ब्रेक्जिटका कारण तीन वर्षदेखि त्यहाँको राजनीति निकै तरल छ । छिटोछिटो प्रधानमन्त्री बदलिएका छन्, तीन पटक सरकारको नेतृत्व परिवर्तन भइसक्यो । भरपर्दो निकास निस्किएको छैन । बीचमा एउटा मध्यावधि आम चुनाव भयो, अर्को कुनै पनि बेला हुन सक्ने स्थितिमा छ । प्रधानमन्त्रीले चाहँदैमा संसद्को कार्यकाल बाँकी रहेसम्म चुनाव गर्न सकिन्न । बोरिस जोन्सन प्रधानमन्त्री त भए तर आफ्नै दल र सांसदलाई सम्हाल्न सकिरहेका छैनन् । उनका प्रायः सबै विकल्पलाई संसद्ले अस्वीकार गरिदिएको छ । संसद्लाई उछिनेर सोझै मतदाताकहाँ जाने प्रधानमन्त्रीको अधिकार अर्थात् संसद् विघटन गरेर चुनावको विकल्प पनि अहिले उनीसँग छैन । सर्वोच्च अदालतको फैसलापछि विपक्षी लेबरले संसद्मा उनको राजीनामाको मागलाई तीव्र बनाएको छ । उनी आफ्नै दल र परिवारबाट समेत टाढिएका छन् । मन्त्री रहेका उनकै भाइले मन्त्री र सांसद दुवैबाट राजीनामा दिएका छन् । उनको दलका कतिपय सांसदहरूले संसद्मा आफ्नो दलविरुद्ध मतदान (ल्फोरक्रसिङ) मात्र होइन, पार्टीसमेत त्याग गर्न थालेका छन् । आवधिक चुनाव, जनमत संग्रह लोकतन्त्रका अत्यन्त महत्त्वपूर्ण साधन हुन् जसको अभ्यासबिना राजनीतिले लोकतान्त्रिक मान्यता पाउन सक्तैन । तर चुनावी परिणाम बेलाबखत अप्रत्यासित मात्र होइन, अविवेकपूर्ण पनि हुने गरेका छन् । बेलायतको जनमत संग्रहको ब्रेक्जिट र अमेरिकी राष्ट्रपतिमा डोनाल्ड ट्रम्पको विजयलाई यस्तै परिणामका रूपमा लिने गर्दछन्, राजनीतिशास्त्रका पण्डितहरू । हुन पनि, परिणाम आएदेखि नै संकटग्रस्त बनेको छ ब्रेक्जिट कार्यान्वयन । विवेकपूर्ण जनमत यसको विपक्षमा देखिएको छ, जुन बढ्दै पनि छ । बेलायतको राजनीतिले यसको सम्मान गर्न सक्ने देखिन्न । पूर्वप्रधानमन्त्री क्यामरोनले जनमत संग्रह गर्ने आफ्नो निर्णय असफल भएको र यसबाट सिर्जित राजनीतिक भद्रगोल एवं विभाजनप्रति दुःखसमेत प्रकट गरेका छन् । व्यापार, व्यवसायलगायत बेलायतको स्थापित संस्थागत जनमत ब्रेक्जिटको विपक्षमा देखिन्छ । सोझै हुन्न भन्न नमिलेकाले संसद्मा ठूलो मत ईयूबाट बाहिरिने म्याद बढाउन चाहन्छ, वा पुनः जनमत संग्रह गर्ने पक्षमा देखिएको छ । तर जनताले के गर्छन्, अनिश्चित छ । दक्षिणपन्थी राजनीतिक प्रवाह कायमै छ । यसै वर्षको प्रारम्भमा भएको ईयू संसदीय चुनावमा अझ कट्टर दक्षिणपन्थी मानिने ब्रेक्जिट पार्टीले सबैभन्दा बढी मत ल्यायो, सबैभन्दा बढी सिट जित्यो । पूर्वप्रधानमन्त्री टोनी ब्लेयरले हालै एउटा अन्तर्वार्तामा भनेका छन्, जनतामा एउटा मत बसिसकेको छ । त्यो नै उनीहरूलाई ठीक जँचेको छ । राजनीतिमा गुणदोषका आधारमा कुरा गरेर मात्र पुग्दैन । यसको विरोध गरेर मात्र अपेक्षित परिणाम पाइन्न, त्यसका लागि उपयुक्त रणनीतिक योजना चाहिन्छ । साथै जनताको मत बदल्न सक्ने कुशल नेतृत्व पनि ।"
सुशासनका सर्त,निर्मलादेवी लामिछाने (वस्ती)लेखक संघीय संसद्की सहसचिव हुन् ।
"दलाल होइन, वाणिज्य पुँजीवाद","अहिले जसलाई दलाल पुँजीवाद भन्दै छौ, यो त पारस्परिक आर्थिक बाँडफाँड, इन्ट्रेस्टलेजिस्लेसन मात्रै हो । यसको ध्यान, पूरै अर्थतन्त्रमा छैन । अस्थायी नैतिक गठबन्धन भएकाले, यो अर्थतन्त्रको नगन्य हिस्सा हो । यो नियम बनाउनेतिरभन्दा, केही सलामी चढाएर, स्वार्थ जोगाउनमै व्यस्त छ । यसको संस्थागत मान्यता र अभ्यास पनि छैन । यो त छाया अर्थतन्त्र हो । हाम्रो मात्र होइन, अन्य देशमा पनि इन्ट्रेस्टलेजिस्लेसन नै प्रभावशाली छ । हाम्रोमा, यो विकासमार्फत तलसम्म पुग्दै गरेको भए पनि यो नेता र उद्यमीव्यवसायीमा सीमित, आर्थिक साँठगाँठ मात्र हो । दलाली नै चाहिँ होइन । सुदखोरले कुनै पनि लगानी गर्दैन, कमिसन असुल्छ । आर्थिक हैसियत उकास्नेबाहेक अन्य उद्देश्य हुन्न । नगद वा अन्य सञ्चितिलाई महत्त्व दिन्छ । हाम्रोमा यस्तो परिपाटी बलियो छैन । विलासी मालसामान आयातको तीव्र वृद्धिले यस्तै देखाउँछ । फरक यति हो, साँठगाँठ गर्नेहरू फेरिए । बाँकी, यी सबै सन् १९५० वा १९९० अघिकै जस्ता छन् । यसका जरा सन् १८१६ पछि ब्रिटिस इन्डियाले दिंदै आएको नगद इनामले बिगारेका शैलीमा ठोकिएका छन् । जो व्यवस्था नै चाहिँ होइन । अहिलेका सबै स्वदेशी पुँजीेले नाफा कमाउन गरेका प्रयत्न हुन् । नाफा कमाउने प्रयत्न, कसरी दलाली हुन्छ ? कस्तो पुँजीवाद भन्ने प्रश्नको सजिलो उत्तर छैन । यो पहिलेकै जस्तो फिरंगीपुँजीवाद होइन । राणाकालीन सुदखोरी त हुँदै होइन । किनकि, अर्थतन्त्र भनेको आयात मात्रै होइन । यसका अन्य पक्ष पनि उत्तिकै महत्त्वपूर्ण हुन्छन् । हाम्रो अर्थतन्त्र झन्डै ८७ प्रतिशत बाहिरिया मालसामान बेच्ने बजारिया अर्थतन्त्र हो । यो मूल्य हेरफेर गर्दै, मालसामान एताउता गरेरै चलेको छ । तर आयातलाई नै दलाल पुँजीवाद भन्नु, आधुनिक वाणिज्य अर्थतन्त्र नबुझ्नु हो । यसले बजारिया कारोबारमा भएका पुँजीलगानी, बढ्दो कृषिको व्यवसायीकरण, पर्यटन आदिमा भइरहेका लगानी र गाउँनगरमा फस्टाएका उद्यमशीलतालाई समेट्दैन । उद्यमशील अर्थतन्त्रको उपेक्षा गर्छ । एउटा जडवादी तर्क छ । अर्थतन्त्र दलाली नहुन, देशभित्रै बनेका मालसामान बेचिनुपर्छ । बाहिरबाट ल्याएर बेच्यो भने त दलाली हुन्छ । भूमण्डलीकृत व्यवस्थालाई बिर्संदा यो ठीकै हो । जहाँसुकै उत्पादन भएका हुन्, मुख्य कुरा, आधुनिक पुँजीवाद भनेको नै पुँजीलगानी, मुनाफा, मालसामानको बजारीकरण एवं बिक्री र त्यसबाट राज्यले असुल्ने कर हो । अन्य देशले पनि, झन्डै दुई तिहाइ बाहिरका मालसामान बेच्छन् । त्यसमाथि लगाइने करले अर्थतन्त्र चलेका छन् । तथापि करका बनोट र चरित्र, हाम्राभन्दा फरक छन् । भारत कै कुरा गरौं । भारतमा आयात निकै शक्तिशाली छ । सन् १८३१ सम्मको भारु एक लाख बराबरको आयात, अहिले ४ लाख ४५ हजार मिलियन डलरभन्दा बढी छ । जुन निर्यातभन्दा १ लाख ५० हजार मिलियन डलर बढी हो । यो सबै वाणिज्य नियन्त्रित पुँजीवादको उपज हो । अहिलेका निष्कर्ष, भित्तामा झुन्ड्याएका कोटपाइन्टजस्ता छन् ः निकाल्यो, लगायो । वस्तुगत समाधान र ऐतिहासिक तर्क दिनै नपर्ने । यो राजनीतिक दृष्टिमा सही होला । प्राज्ञिक हिसाबमा त यो सामाजिक विज्ञानको हुर्मत लिनु बराबर हो । हाम्रो अर्थतन्त्र, दलाली होइन भन्दै गर्दा, यो नेपालमा छँदै छैन भन्ने पनि होइन । मुख्य कुरा, यसको गहिराइ र दायरा कति फराकिलो छ भन्ने हो । अन्तजस्तै, यो हामीकहाँ पनि साँठगाँठ मै सीमित आर्थिक आचरण र व्यवहार हुन् । यसको मूल अर्थतन्त्र करको दायराभन्दा बाहिर छ, । कर प्रणालीबाहिरको आर्थिक साँठगाँठ कसरी दलाल पुँजीवाद हुन्छ ? हाम्रोमा पुँजीवादको गर्भ नै मालसामानको ओसारपसारमा छ । ऐतिहासिक भारततिब्बत काठमाडौंट्रान्जिट व्यापारमा उभिएको यो परिपाटी अहिलेको अर्थतन्त्रमा महत्त्वपूर्ण हिस्सा बनिसकेको छ । राजस्वकै कुरा गर्दा, सन् १८४० मा हाम्रो वाणिज्यराजस्व ११ हजार रुपैयाँ मात्रै थियो । आज यो खर्बौं पुगेको छ । कर आबद्ध व्यापार बढेकाले नै यो सब भएको हो । दलालले त करलाई नकार्छ, छलछाम गर्छ । मूल अर्थतन्त्रमा जानै चाहन्न, अनौपचारिक हुन्छ । मतलब, हाम्रो पुँजीवाद, पश्चिमी देशको जस्तै उत्पादनशील पुँजीवाद नभए पनि, उद्यमशील उत्तरउत्पादन उपभोग पुँजीवाद हो । सबै गाउँ, जोडतोडले सहर बन्दै छन् । नगरिपालिकाको संख्या थपिएसँगै, सहरिया पनि बढेका छन् । सन् २०१७ सम्म नगरपालिका क्षेत्रमा बस्ने नेपालीको संख्या, १ करोड २३ लाखभन्दा बढी पुगेको छ । यसरी हेर्दा, अब उनीहरूले बाँच्ने पनि दलाली गरेरै हो । विदेशी मालसामान ल्यायो, बेच्यो । यो त अर्थतन्त्रको अति सामान्यीकरण हो । यसरी सतही भइदिँदा, यसले बढ्दो पुँजीलगानी र निजीसार्वजनिक सम्पत्ति, गाउँलेले बेच्ने उत्पादन र यसले बनाउँदै गरेको अर्थतन्त्र, कसैलाई देख्दैन । उद्यमी वा व्यापारी, सबैलाई दलाल नै देख्छ । तर अर्थतन्त्र दलालीले मात्रै चल्दैन । यसमा अन्य महत्त्वपूर्ण कैयन कुरा हुन्छन्, जसले अर्थतन्त्र धानेको हुन्छ । दलालीतन्त्रको इतिहास सन् १८५० मा प्रधानमन्त्री जंगबहादुर राणा बेलायत पुग्नुअघिदेखिकै हो । त्यसयता विदेशी सलामी, नगद कमिसन सामान्य भए । तथापि यो मुख्य अर्थतन्त्र थिएन । सन् १९३६ मा सुरु औद्योगिकीकरणले यसको पनि विकल्प दियो । वाणिज्यउद्यममा नेपाली पुँजीले ठाउँ पाउन थाल्यो । अद्यापि, यो सन् १९५१ देखि अहिलेसम्म, राजनीतिक फेरबदलसँग उठबस गर्दै, इन्ट्रेस्टलेजिस्लेसन मै सीमित छ । हाम्रा सबै अन्तर्राष्ट्रिय सन्धिसम्बन्ध, विदेशी मालसामान ल्याउनै भनेर भएका हुन् । यस्ता सम्बन्ध, सन् १९४४ अघि ५३ देशमा फैलिएकोमा आज अझै थपिएका छन् । यताबाट पठाउने माल नभएपछि, घाटाको वाणिज्य त त्यतिखेरै सुरु भएको हो । सन् १९२३ को नेपालबेलायत सन्धिले बेलायतभन्दा बाहिरबाट काठमाडौंबाहिरलाई मालसामान ल्याउन रोक लगायो । हाम्रा सबैजसो वाणिज्य, भारतीय नियन्त्रणमा पुग्यो । उनीहरू नै ल्याउँथे, बेच्थे र नाफा असुलेर फर्कन्थे । स्वदेशी पुँजीको कुरै थिएन । यो साँच्चै नै दलाल चरित्रको थियो । सन् १९३३ तिर भद्रकाली हाउस (ट्रेडसेन्टर) खुलेदेखि बिस्तारै नेपाली वाणिज्य, नेपाली हातमा आयो । सन् १९९० पछि यो अझै व्यापक र गहिरो भएको छ । नाफा खानु, लगानी गर्नु नै आधुनिक पुँजीवाद हो । पुँजीवाद र उत्पादनका कुरा, शास्त्रीय मान्यता हुन् । यी हाम्रा मौलिक आर्थिक व्यवस्था होइनन् । तथापि गोरखा राज्य विस्तारलाई आधार मान्दा अढाई सय वर्षयता नेपाल पुँजीवादी देश नै हो । ब्रिटिस अधिकारी विलियम कर्क प्याट्रिकले सन् १७९३ मा गरेको नेपाल भ्रमण, यसको सन्दर्भ हो । उनको भ्रमणको मुख्य प्लट नै वाणिज्यबजारको विस्तार थियो । जो शासकले असुल्ने सलामी बाट सुरु भयो । इतिहासको पानीढलोमा, सन् १७९३ देखि २०१५ सम्मका अर्थतन्त्र केलाउने हो भने अहिलेको अर्थतन्त्र कस्तो भन्ने थाहा भइहाल्छ । जो वाणिज्य प्रधान इन्ट्रेष्टलेजिस्लेसन हो । स्पष्ट छ, त्यतिखेर नेपाल आयातप्रति उदार थिएन । उतिबेला भारतीयहरू निर्बाध नेपाल पस्थे । तथापि, त्यतिबेलाका शासकले काठमाडौंका भारतीय व्यापारीबाट चर्को भन्सार असुल्थे । यसप्रति असन्तुष्ट बीएच हड्सनले अन द कमर्स अफ नेपाल (१८३१) जर्नलमा यसबारे लेख नै छापे । व्यापारिक अनुकूलता मिलाउन काठमाडौंस्थित बेलायती रेजिडेन्सी मा प्रतिवेदन बुझाए । तर आज परिस्थिति बदलिएको छ । नेपाली लगानी बढिरहेका छन् । बैंक तथा वित्तीय संस्थाको विस्तारले चर्को ब्याजका आर्थिक लेनदेन कमजोर भएका छन् । यी सबै, दलाल अर्थतन्त्रमा सम्भव हुन्न ।"
यो मुटुलाई कसरी स्वस्थ राखौं,"मुटुलाई माया कसरी गर्ने ? माथि भनेझैं जीवनशैली अपनाउने हो भने ८० प्रतिशत जति अकाल मृत्युलाई घटाउन सकिन्छ । सम्पूर्ण मुटु रोगको १० प्रतिशत कारण सुर्ती र सुर्तीजन्य पदार्थको उपयोग हो । अर्काले उडाएको धूवाँ वा घरमा भएका अरू धूलोको कारण मात्रै ६० लाखको मृत्यु भएको आँकडा छ, तीमध्ये एक चौथाइ बालबालिका छन् । तसर्थ, चुरोट सेवनकर्ताले आजै छोड्न जरुरी छ । जति चाँडो छोड्यो त्यति बढी फाइदा । चुरोट छोडेको दुई वर्षमै मुटु रोगको सम्भावना धेरै घट्छ, १५ वर्षमा त चुरोट नै नखाएको जस्तो भइन्छ । यो महामारीबाट बचाउन विश्व मुटु संगठनले बर्सेनि आजको दिन विश्व मुटु दिवस मनाउने निर्णय लिएको हो । संसारभर आज मुटु रोगबारे जानकारी दिइन्छ र यसबाट बच्ने उपायबारे प्रचारप्रसार गरिन्छ । यो एउटा आन्दोलन हो, मुटु रोगविरुद्धको क्रान्ति हो । सन १९४६ मा अन्तर्राष्ट्रिय मुटु रोगसम्बन्धी समाज बन्यो जस्ले यो रोगसम्बन्धी जानकारी अरू कहाँ पुर्याउने र प्रचारप्रसार गर्ने गर्यो । सन् १९७० मा अन्तर्राष्ट्रिय मुटुसम्बन्धी महासंगठन बन्यो । सन् १९७८ मा यो दुईवटा मिलेर इन्टरनेसनल सोसाइटी एन्ड फेडरेसन अफ कार्डियोलोजी बन्यो जसलाई छोटकरीमा आईएसएफसी भनिन्छ । सन् १९९० को मध्यतिर विश्व स्वास्थ्य संगठन र युनेस्कोको सम्झौता भयो र यो संगठनको नाम विश्व मुटु संगठन बन्यो । सन् २००० मा यो संगठनले वर्षमा एकपटक विश्व मुटु दिवस मनाउने चलन बसालेको हो । सुरुमा सेप्टेम्बरको अन्तिम आइतबार मनाइन्थ्यो । सन् २०१३ बाट २९ सेप्टेम्बर मा मनाउन थालिएको हो । यो संसारभरि धेरै प्रकारले मनाइन्छ ः म्याराथुन दौड, सभा सेमिनार, सांस्कृतिक कार्यक्रम, विभिन्न रोचक खेलहरू, निबन्ध प्रतियोगिता, चित्र प्रतियोगिता गरेर । जसरी भए पनि मुटु रोगप्रति धेरैको ध्यान आकर्षित होस् र यसबाट बच्ने उपाय घरघरमा पुर्याउन सकियोस् भन्ने उद्देश्य हो । संसारका १ सयवटा भन्दा बढी राष्ट्रले यो दिवस मनाउँदा अवश्य पनि यस रोगबारे जन चेतना बढ्ने छ, जसले गर्दा यसविरुद्ध लड्ने र सचेत बन्ने क्षमता पनि बढ्नेछ । यसपालि यो विश्व मुटु दिवसले हामीले प्रण गरौं यस मुटु रोगबाट आफू पनि बचाऔं र अरूलाई पनि बचाऔं । एउटा प्रण दोहोर्याऊँ मेरो मुटुका लागि, तिम्रो मुटुका लागि, हामी सबैको मुटुका लागि । लेखक वरिष्ठ मुटु रोग विशेषज्ञ हुन् ।"
कार्यविभाजन नमिल्दा रोकियो एकता प्रक्रिया,"त्यसरी एकीकरणका काम धमाधम टुंगिनुको कारण अध्यक्षहरूबीच भएको मौखिक समझदारी हो । त्यसलाई पालना गर्न पछिल्लो समय प्रधानमन्त्रीले आनाकानी गरिरहनुभएको छ, दाहाल निकट स्रोतले कान्तिपुरसँग भन्यो । स्रोतका अनुसार दसैंअघि नै पार्टी एकताका सबै काम सक्ने र त्यसपछि दाहाललाई कार्यकारी अध्यक्ष बनाउने गरी विधान संशोधनको प्रस्ताव स्थायी समिति बैठकमा लैजाने सहमति दुई अध्यक्षबीच भएको थियो । त्यति बेला वामदेव गौतमलाई पार्टी उपाध्यक्ष बनाउने प्रस्ताव अनुमोदन गराउने समझदारीसमेत भएको थियो । उक्त सहमतिअनुसार नै नेकपा केन्द्रीय विभागको नेतृत्वमा देखिएका धेरै विवाद सल्टिएर विभागहरूले नेतृत्व पाएका थिए । तर सिंगापुरबाट फर्किएपछि प्रधानमन्त्री ओलीले उक्त सहमति कार्यान्वयनमा चासो नदेखाएको गुनासो अध्यक्ष दाहालले आफू निकट नेताहरूसँग गर्न थालेका छन् । प्रधानमन्त्रीज्यूले तपाईंले पार्टीको कार्यकारी जिम्मा लिनुस्, म सरकार चलाउँछु भन्नुभएको थियो, अहिले फेरि उहाँको बोली फेरिएको छ, दाहालको भनाइ उद्धृत गर्दै स्रोतले भन्यो, आफ्नै प्रतिबद्धता पूरा गर्न उहाँ तत्पर देखिनुभएन । प्रधानमन्त्रीसँग भएको उक्त सहमतिकै आधारमा दाहालले भदौ १३ मा दोस्रो अन्तरपार्टी निर्देशन जारी गर्दा स्थायी र केन्द्रीय कमिटीको बैठक छिट्टै बोलाउने उल्लेख गरेका थिए । प्रधानमन्त्री ओली निकट नेताहरू भने दुई अध्यक्षबीच त्यस्तो खालको समझदारी नभएको दाबी गर्छन् । पार्टी महाधिवेशनसम्म अध्यक्षहरू अहिले जसरी चलिरहनुभएको छ, त्यसैगरी चल्नुहुन्छ, जिम्मेवारी बाँडफाँट र कार्यविभाजनका बाँकी काम महाधिवेशनले नै गर्छ, प्रधानमन्त्री निकट एक नेताले भने । प्रधानमन्त्री ओली गत भदौ २० गते सिंगापुरबाट फर्किएपछि नेकपा सचिवालय बैठक दुई पटक मात्रै बसेको छ । भदौ २५ गते बसेको बैठकले उपनिर्वाचनका लागि दल दर्ता प्रक्रिया थाल्न महासचिव विष्णु पौडेललाई जिम्मेवारी दिने निर्णय गरेको थियो । असोज ४ को बैठकले ६ वटा महानगरमा अध्यक्ष र सचिव मनोनयन गरेको थियो । नेकपाले केन्द्रीय अनुशासन आयोग, केन्द्रीय लेखापरीक्षण आयोग, केन्द्रीय निर्वाचन आयोग, राष्ट्रिय परिषद्, केन्द्रीय सल्लाहकार परिषद्, केन्द्रीय ज्येष्ठ कम्युनिस्ट मञ्च र प्रवास कमिटीको नेतृत्व टुंगो लगाउन बाँकी छ ।"
झूट कुरा आउँदा आन्दोलन गर्न कहाँ जाने ?,यस्तै कारण कतिपय मुलुकले सामाजिक सञ्जाल र डिजिटल मिडियालाई नियन्त्रण गरेको उनको भनाइ छ । आफूहरू भने त्यसतर्फ नलागेको उनले बताए ।
कर्णालीमा मन्त्री छान्न सकस,"(सुर्खेत)  नेकपा गठनपूर्व कर्णालीको मुख्यमन्त्रीमा चारजना आकांक्षी थिए । तत्कालीन एमालेबाट यामलाल कँडेल र प्रकाश ज्वाला तथा माओवादी केन्द्रबाट महेन्द्रबहादुर शाही र नरेश भण्डारी । आकांक्षीमध्ये शाही मुख्यमन्त्री भए भने ज्वाला र भण्डारी मन्त्री बने । कँडेल मन्त्री बनेनन्, बरु आफ्नोतर्फबाट दल रावल, नन्दसिंह बुढा र खड्कबहादुर खत्रीलाई मन्त्री बनाउन सफल भए ।खत्रीलाई भौतिक पूर्वाधार विकासमन्त्री बनाएको आक्रोशमा कँडेल समूहमै रहेका मुगुका चन्द्रबहादुर शाहीले आर्थिक लेनदेनमा मन्त्री पद किनबेच भएको भन्दै सांसदबाट राजीनामा दिए । पार्टीले गल्ती सच्याउने मौखिक प्रतिबद्धता व्यक्त गरेपछि उनले राजीनामा फिर्ता लिए । करिब एक महिनाअघि ठेकेदारसमेत रहेका मन्त्री खत्री पदमुक्त भएपछि उक्त महत्त्वपूर्ण मन्त्रालयमा सबैका आँखा गडेका छन् । तत्कालीन अवस्थामा गरिएको भागबन्डाअनुसार कँडेलले रोजेको मान्छेले पाउँछ वा नेकपा निर्माण भइसकेको अवस्थामा नयाँ राजनीतिक समीकरणअनुसार पदीय जिम्मेवारी दिइन्छ, नेकपाभित्र चासोको विषय बनेको छ । मन्त्री पद हात पार्न सांसदहरूको दौडधुप पनि निकै चलेको छ ।भौतिक पूर्वाधार विकास प्रदेशको सबैभन्दा बढी बजेट भएको मन्त्रालय हो । आर्थिक वर्ष २०७६७७ को कुल ३४ अर्ब ३५ करोड २४ लाख बजेटमध्ये ३१ दशमलव १६ प्रतिशत उक्त मन्त्रालयमा छ । अहिले उक्त मन्त्रालयको कार्यभार स्वयं मुख्यमन्त्री शाहीले सम्हालिरहेका छन् । मुख्यमन्त्री तथा मन्त्रिपरिषद् कार्यालयमा समेत कुल बजेटको १५ दशमलव ३७ प्रतिशत हिस्सा छ । उहाँले आफूले सम्हालेको मन्त्रालयमा जतिसक्दो छिटो अर्को मन्त्री नियुक्त गर्न खोज्नुभएको छ, मुख्यमन्त्रीका प्रमुख राजनीतिक सल्लाहकार भीमप्रसाद शर्मा भन्छन्, तर यो निर्णय उहाँले भन्दा पनि पार्टीले गर्ने हो, बदलिएको परिस्थितिमा सबै सन्तुलन कसरी मिलाउने भन्ने विषयमा पार्टी सोचमग्न भएको हुनुपर्छ ।मुख्यमन्त्रीनिकट स्रोतका अनुसार मन्त्री छान्न उनीसामु अहिले तीन पक्ष प्रमुख रूपमा उभिएका छन् । पहिलो राजनीतिक शक्ति सन्तुलन, दोस्रो क्षेत्रीय सन्तुलन र तेस्रो उपयुक्त पात्रको पहिचान । नेकपा निर्माण नहुँदाको तत्कालीन अवस्थामा भौतिक पूर्वाधार विकासमन्त्री छान्ने जिम्मा तत्कालीन एमालेका कँडेललाई परेको थियो । अहिले कँडेलललाई नै छान्न दिने कि नदिने भन्नेमा मुख्यमन्त्री शाही दोधारमा छन् । नेकपा गठन भइसकेपछि प्रदेशको राजनीतिमा पूर्वएमालेका ज्वाला र कँडेल तथा पूर्वमाओवादीका जनार्दन शर्मा र शक्तिबहादुर बस्नेत आआफ्नो गुटगत प्रभाव विस्तारमा सक्रिय छन् । मुख्यमन्त्री शाही आफ्नो शासकीय सफलताका लागि यी चारै पिल्लरलाई सन्तुलित ढंगले सम्बोधन गर्न चाहन्छन् । त्यसैले पनि मन्त्री नियुक्त गर्दा पुरानो भागबन्डालाई पुनर्विचार गर्ने मुडमा मुख्यमन्त्री हुनुहुन्छ, निकट स्रोतले भन्यो, राजनीतिक शक्ति सन्तुलनलाई ख्याल गरिएन भने त्यसले उहाँलाई नै अप्ठेरो पार्ने अवस्था निम्तिन सक्छ । नेकपा संसदीय दलका प्रमुख सचेतक गुलाबजंग शाह पनि उति बेलाको चुनावी गठबन्धन अहिले नेकपा भइसकेको अवस्थामा हिजोको भागबन्डाको औचित्य सकिएको बताउँछन् । आवश्यकता र क्षमताका आधारमा उपयुक्त पात्रलाई मन्त्री बनाइने उनको भनाइ छ । हिजो एमालेको भागमा परेको हुनाले अहिले पूर्वएमालेकै व्यक्ति मन्त्री हुन्छ कि भन्ने अनुमान गलत हो, पूर्वएमालेबाट सांसद बनेका उनले भने, आवश्यकता र सन्तुलनका आधारमा पूर्वएमाले वा पूर्वमाओवादी जुनबाट पनि मन्त्री हुन सक्छ ।मन्त्री छनोटमा क्षेत्रीय सन्तुलन अर्को महत्त्वपूर्ण पक्ष हो । साविक कर्णालीका ५ जिल्लामध्ये मुगु मात्र मन्त्रीविहीन जिल्ला हो । साविक राप्तीका दुइटै जिल्लाबाट मन्त्री छन् । सुर्खेतका खत्री पदमुक्त भएपछि साविक भेरीका दैलेख, सुर्खेत र जाजरकोट मन्त्रीविहीन हुन पुगेका छन् ।"
शिक्षामन्त्रीका अपूरा बाचा,"(काठमाडौं)  पदबहालीलगत्तै शिक्षामन्त्री गिरिराजमणि पोखरेलले ३ महिनाभित्र संघीय शिक्षा विधयेकको मस्यौदा तयार पार्ने प्रतिबद्धता व्यक्त गरेका थिए । १८ महिना बित्यो तर विधयेकको मस्यौदाले पूर्णता पाएको छैन । संघीय ऐन नहुँदा स्थानीय सरकार अलमलमा छन् । कतिपय स्थानीय तहले आफूखुसी ऐन, नियम बनाएर कार्यसम्पादन गरिरहेका छन् । शिक्षामन्त्री पोखरेल कानुन बनाउने विषयमा मात्र चुकेका छैनन्, उनी आफैंले गरेका दजनौं प्रतिबद्धता र निर्णय कार्यान्वयन भएका छैनन् । संघीय शिक्षा ऐन जारी गर्नेदेखि मन्त्रालय र मातहत निकायका झिनामसिना विषयमा समेत काम देखाउन नसकेपछि शिक्षाविद्हरूले शिक्षामन्त्रीको कार्यसम्पादन क्षमतामै प्रश्न गर्न थालेका छन् । आफ्नै अध्यक्षतामा बनेको उच्चस्तरीय शिक्षा आयोगको प्रतिवेदन सार्वजनिक गर्न र त्यसबमोजिम शिक्षा नीति र ऐन जारी गर्न नसक्नुलाई शिक्षामन्त्रीको सबैभन्दा ठूलो कमजोरीका रूपमा औंल्याइएको छ ।संघीय ऐन जारी गरेर स्थानीय तहलाई ऐन बनाउन समन्वय गर्ने बेला घर्किसकेको शिक्षाविद् विद्यानाथ कोइरालाले बताए । शिक्षामन्त्रीले संविधानअनुसार शिक्षा ऐन ल्याउन सक्नुभएन । आफूले पनि काम गर्नु भएन, अरूलाई पनि काम गर्न दिनु भएन, उनले भने । कोइरालाका अनुसार संघीय ऐन जारी भएपछि मात्र स्थानीय तहले आफ्ना ऐन निर्माण गरेर संविधानले दिएको माध्यमिक शिक्षासम्मको अधिकार कार्यान्वयन गर्न सक्छन् । सरकारले २०७५ असारमा शिक्षा ऐन र नीतिका लागि सुझाव लिन आयोग गठन गरेको थियो । २४ सदस्यीय आयोगको अध्यक्ष स्वयं मन्त्री पोखरेल थिए । माघ १ मा आयोगले प्रधानमन्त्री केपी शर्मा ओलीलाई प्रतिवेदन बुझाइसकेको छ तर सार्वजनिक गरिएको छैन । आयोगको सुझाव गुपचुप राखेकामा अधिकांश सदस्य प्रधानमन्त्री ओली र शिक्षामन्त्री पोखरेलसँग असन्तुष्ट छन् । पूर्वशिक्षामन्त्री तथा आयोगका सदस्य गंगालाल तुलाधरले मन्त्री पोखरेलको सार्वजनिक रूपमै आलोचना गरेका छन् । आयोगको प्रतिवेदन सार्वजनिक गरेर सुझावअनुसार नीति र शिक्षा ऐन ल्याउन नसक्नु शिक्षामन्त्रीको सबभन्दा ठूला कमजोरी हो, उनले भने । तुलाधरका अनुसार शिक्षा क्षेत्रमा प्रधानमन्त्री र शिक्षामन्त्रीको बुझाइ नै फरक देखिन्छ । शिक्षामन्त्रीबारे प्रधानमन्त्रीलाई भ्रमपूर्ण ब्रिफिङ गरिएको छ, शिक्षामन्त्रीले पनि प्रधानमन्त्रीलाई कन्भिन्स गर्न नसक्दा कार्यसम्पादनमा असर परेको छ, सत्तारूढ नेकपाका नेतासमेत रहेका तुलाधरले भने । तुलाधरको बुझाइमा आयोगको प्रतिवेदनमा चित्त नबुझेकैले प्रधानमन्त्रीले प्रतिवेदन लुकाएको र त्यसले शिक्षा नीति र ऐनमा विलम्ब भएको हो ।शिक्षाविद् कोइराला भने ऐन बनाउन समय अपुग रहेका बेला आयोग बनाउनु नै गलत रहेको बताउँछन् । २०७४ सालको आयोगले दिएको रिपोर्टमा एउटा सानो कार्यटोली बनाएर अहिलेको सरकारले आफ्नो कुरा थपघट गर्न सक्थ्यो, उनले भने । आयोगले निजी विद्यालयहरूलाई १० वर्षभित्र गैरनाफामूलक गुठीमा रूपान्तरण गर्न सुझाएको छ । त्यसैले निजी विद्यालयहरूको दबाबमा प्रधानमन्त्री ओली आयोगका सुझावहरूमा सकारात्मक नभएको सदस्यहरू बताउँछन् । शिक्षा मन्त्रालयका अधिकारीका अनुसार प्रतिवेदन अध्ययन गरेर सार्वजनिक गर्ने प्रधानमन्त्रीको अभिव्यक्तिपछि निर्णय कुर्दाकुर्दै संघीय संसद्को गत हिउँदे अधिवेशन सकिएको थियो । त्यसपछि शिक्षामन्त्री पोखरेलले संसद्को बर्खे अधिवेशनमा विधेयक संसद् लैजाने प्रतिबद्धता गर्दै भाषण गर्न थालेका थिए । बर्खे अधिवेशन पनि भर्खरै सकिएको छ । शिक्षामन्त्रीले कामभन्दा भाषण बढी गर्दै हिँड्नुभयो, शिक्षाविद् कोइरालाले भने ।मन्त्रालयले तयार गरेको शिक्षा नीतिको मस्यौदा मन्त्रिपरिषद्को सामाजिक विकास समितिमा नीति छलफलकै क्रममा छ । आयोगकै प्रतिवेदनको पृष्ठभूमिमा तयार पारिएको नीतिमा मन्त्रीहरूबीच मतभेद देखिएको छ । विधेयकको मस्यौदा सहमतिका लागि कानुन मन्त्रालय पठाइएको थियो । तर शिक्षा नीतिका आधारमा तयार पार्नुपर्ने सुझावसहित कानुन मन्त्रालयले मस्यौदा शिक्षा मन्त्रालयमै फिर्ता पठाइदिएको छ । शिक्षा मन्त्रालयभित्रै पनि मन्त्रीले नतिजामुखी काम गर्न नसकेको भनेर टीकाटिप्पणी हुने गरेको छ । शिक्षा मन्त्रालयका एक सहसचिवले अहिले देखिने गरी काम हुन नसकेको बताए । नियमित हुँदै आएका काम र कार्यक्रम मात्र हुँदै आएका छन्, उनले भने, सुरु गरिएका केही कार्यक्रम पनि सम्पन्न हुन सकेका छैनन् । उनका अनुसार शिक्षामन्त्री नै कुन काम पहिले, कुन काम पछि गर्ने भन्ने अलमलमा छन् । पूर्वशिक्षा मन्त्री तुलाधार पनि शिक्षामन्त्री पोखरेलले कामको प्राथमिकीकरण गरेर समय मिलाउन नसकेको बताउँछन् । प्रतिबद्धता गर्ने तर समय व्यवस्थापन र जनशक्ति परिचालन गर्न नसक्ने कमजोरी उहाँमा देखियो, उनले थपे, हिजो स्वास्थ्य मन्त्रालयमा राम्रो काम गरेको जस उहाँलाई छ, तर यसपालि उहाँको स्वकीय सचिवालयमा रहेकाहरू पनि व्यावसायिक भएनन्, भएका दक्ष कर्मचारीलाई पनि विश्वासमा लिएर काम गर्न सकेको देखिँदैन । एकीकृत उच्च शिक्षा विधेयक ल्याउने योजना पनि अधुरै छ । विद्यालय शिक्षा र उच्च शिक्षाको एउटै ऐन ल्याउने योजनामा ब्रेक लागेपछि छुट्टाछुट्टै ऐन जारी गर्ने मन्त्रालयको तयारी छ । संविधानले शिक्षालाई मौलिक हकमा राखेको छ । त्यसअनुरूप अनिवार्य तथा निःशुल्क शिक्षा ऐन जारी गर्न पोखरेल सफल भए तर नियमावली नबन्दा कार्यान्वयन हुन सकेको छैन । आधारभूत तहको शिक्षा अनिवार्यसहित निःशुल्क र माध्यमिक तहको शिक्षा निःशुल्क गर्ने प्रावधान ऐनमा छ । नियमावली निर्माण भइरहेको शिक्षा मन्त्रालयका सहसचिव वैकुण्ठ अर्यालले बताए । प्रधानमन्त्री कार्यालयको आन्तरिक मूल्यांकनमा समेत शिक्षा मन्त्रालय कमजोर पाइएको छ । निजी मेडिकल कलेजहरूले चर्को शुल्क असुलेर विद्यार्थी आन्दोलन चर्केका बेला पनि शिक्षा मन्त्रालयले प्रभावकारी भूमिका निर्वाह गर्न सकेको छैन । विद्यार्थीले शिक्षा मन्त्रालयमा पुगेर उजुरी गर्दासमेत मेडिकल कलेजहरूलाई कारबाही हुन सकेको छैन । गत चैतमा गण्डकी मेडिकल कलेजमा अवैध शुल्कको विरोधमा विद्यार्थी आन्दोलित भएपछि शिक्षामन्त्री पोखरेलले शुल्क फिर्ता गर्न मन्त्रालयमा बैठक डाकेर सहमति गराए । एक महिनाभित्र शुल्क फिर्ता गराउन विश्वविद्यालयहरूलाई निर्देशन दिइयो तर कार्यान्वयन भएको छैन । बरु गण्डकीबाट सुरु चर्को शुल्कविरुद्धको आन्दोलन भरतपुरको चितवन मेडिकल कलेजमा पनि सल्किएको छ । आन्दोलित विद्यार्थीले शिक्षा मन्त्रालयलाई पटकपटक झक्झक्याउँदै आएका छन् । चौतर्फी दबाबपछि शिक्षामन्त्रीको पहलमा गृह मन्त्रालयले एक महिनाभित्र शुल्क फिर्ता नगरे ठगी आरोपमा मुद्दा चलाउने निर्णय गरेको छ । शिक्षामन्त्रीले नै गराएको शुल्क फिर्ताको निर्णय कार्यान्वयन नहुनु लाजमर्दो भएको चिकित्सा शिक्षा संघर्ष समितिका संयोजक मिलन गैरे बताउँछन् । शैक्षिक सत्रकै सुरुमा देशभरका सामुदायिक विद्यालयका शिक्षक दरबन्दी मिलान गर्ने र नयाँ पाठ्यक्रमअनुसार पठनपाठन गराउने लक्ष्यअनुसार पनि शिक्षामन्त्रीले काम गर्न सकेको पाइँदैन । सरकारले गठन गरेको शिक्षक दरबन्दी मिलान कार्यदलले शैक्षिक सत्रको सुरुमै शिक्षक दरबन्दी मिलाउन सुझाव दिएको थियो । मन्त्री पोखरेलले दरबन्दी मिलान प्रस्ताव मन्त्रिपरिषद्मा लगे तर स्वीकृति गराउन सकेनन् । विद्यालय शिक्षा महाशाखाका सहसचिव कृष्णप्रसाद काप्री मन्त्रालयले दरबन्दी मिलानका लागि गृहकार्य गरिरहेको बताउँछन् । अन्तिम पटकका लागि संघीय मन्त्रालयले शिक्षक दरबन्दी ७ सय ५३ वटै स्थानीय तहमा पुनः वितरण गर्ने तयारी गरेको छ । यस सन्दर्भमा शिक्षाविद् कोइरालाले भने स्थानीय सरकारले गर्ने काममा हात हालेर शिक्षामन्त्रीले संघीयताविरोधी काम गरिरहेको आरोप लगाए । २०७६ वैशाखबाट नयाँ पाठ्यक्रमका आधारमा पाठनपाठन गराउने मन्त्रीको योजना पनि अघि बढ्न सकेको छैन । कक्षा ११२ को पाठ्यक्रमको प्रारूप पारित नहुँदै निजी विद्यालय सञ्चालकहरू उच्च राजनीतिक तहमा लबिइङ गरेर कार्यान्वयन हुन नदिन सफल भए । कक्षा १११२ मा ७ विषय अध्ययनअध्यापन गराउने पाठ्यक्रमको प्रारूपमा विशेषगरी प्लस टु सञ्चालकहरू सन्तुष्ट छैनन् । उनीहरूले प्रधानमन्त्री ओलीसम्मै लबिइङ गरेको स्रोतको भनाइ छ । कक्षा १३ मा नयाँ पाठ्यक्रम नमुना परीक्षणका रूपमा मात्र लागू गरिएको छ । मन्त्री पोखरेलसँग निर्णय क्षमता नहुँदा मन्त्रालय र उनका योजना लथालिंग बनेको शिक्षाविद् कोइरालाले गरे । काम गर्न खोज्ने, सुरु पनि गर्ने टुंगोमा पुर्याउन नसक्ने समस्या उहाँमा देखियो, उच्चस्तरीय शिक्षा आयोगमा सदस्य बसेर मन्त्री पोखरेलसँगै ५ महिनासम्म काम गरेका उनले भने, काम गर्ने हुटहुटी पनि देखिन्छ, धैर्यता पनि छ तर निर्णय गर्न सक्नुभएको छैन, मन्त्रीको जागिर खान झुन्डेर बसे जस्तोमात्र देखिन्छ, यो लाचरीपना भयो । पूर्वशिक्षामन्त्री तुलाधर आफ्नै मन्त्रीलाई विश्वास गर्न नसक्नु प्रधानमन्त्रीको पनि कमजोरी रहेको बताउँछन् । प्रधानमन्त्रीसँग अडान लिएर निर्णय गर्न नसक्नु शिक्षामन्त्रीको दोष हो, उनले भने । शिक्षा क्षेत्र सुधारको कुनै गुन्जाइस देखा नपरेको आयोग सदस्य एवं त्रिभुवन विश्वविद्यालयकी प्राध्यापक सुसन आचार्यले बताइन् । समाजवादी शिक्षा भनिएको छ, तर सुधार गर्न सरकारमा बसेकाहरू प्रतिबद्ध देखिनुभएको छैन, उनले भनिन् । विश्वविद्यालयहरूमा उपकुलपतिसहित पदाधिकारी नियुक्तिको तयारी भइरहेको छ । विश्वविद्यालयमा दलिय भागबन्डा अन्त्य गर्न चौतफी दबाब छ । शिक्षामन्त्री पोखरेलले भने पुरानै विधि र प्रक्रियामा नियुक्ति प्रक्रिया अघि बढाएका छन् । सरकारले शिक्षामन्त्रीकै संयोजकत्वमा आफूअनुकूल सर्च कमिटी गठन गरेर पदाधिकारी छनोट प्रक्रिया अघि बढाएको छ । त्रिवि सेवा आयोगमा पूर्वएमाले र पूर्वमाओवादीबीच भागबन्डा गरेर अध्यक्ष र सदस्य नियुक्ति गरिएको छ । शिक्षामन्त्रीले भागबन्डा अन्त्यको वाचा गर्न भने छाडेका छैनन् ।केही नेपाल ऐन संशोधनमार्फत विश्वविद्यालयहरूको ऐन संशोधनका लागि संसद्मा पुगेको छ । संशोधन विधेयकमा आयोगको सुझावअनुसार प्रतिस्पर्धाबाट पदाधिकारी चयन गर्ने प्रावधान राखिएको छैन । संशोधनबाट विश्वविद्यालयमा कुलपति (प्रधानमन्त्री) र सहकुलपति (शिक्षामन्त्री) लाई हावी गराउन लागिएको भन्दै विरोध भएको छ । विश्वविद्यालयका पूर्वउपकुलपतिहरूले संयुक्त विज्ञप्ति जारी गरेर असन्तुष्टि जनाएका छन् । संशोधनमा पदाधिकारीलाई कुलपतिसहकुलपतिले कारबाही गरेर पदमुक्त गर्न सक्ने प्रावधान छ । यसले विश्वविद्यालयमा दलीय हस्तक्षेप झनै बढ्ने पूर्वउपकुलपतिहरूको तर्क छ । विश्वविद्यालयमा पदाधिकारी नियुक्तिमा प्रधानमन्त्रीको ज्यादा हस्तक्षेप देखिएको छ, तुलाधारले भने, प्रधानमन्त्रीकै चाहनाअनुसार व्यक्ति सिफारिस गर्ने भए सर्च कमिटीको कुनै अर्थ भएन । बोर्ड अफ ट्रस्टीबाट विश्वविद्यालयका पदाधिकारी नियुक्ति गर्ने आयोगको सिफारिस कार्यान्वयन गर्नुको साटो सरकार भागबन्डाको बाटोमा अघि बढ्नु दुर्भाग्यपूर्ण रहेको त्रिविका पूर्वउपकुलपति केदारभक्त माथेमाले बताए ।प्रत्येक स्थानीय तहमा प्राविधिक शिक्षा विस्तार गर्ने सरकारको योजना पनि सुस्त छ । सरकारको लक्ष्यअनुसार अबको ६ महिनाभित्र दुई सय ६ नगरपालिका र गाउँपालिकामा प्राविधिक तथा व्यावसायिक शिक्षाको पहुँच विस्तार हुनुपर्छ । ७ सय ५३ स्थानीय तहमध्ये ५ सय ४७ वटामा मात्रै प्राविधिक एसएलसी, डिप्लोमा र प्राविधिक धार कक्षा (९१२) पठनपाठन भइरहेको छ । पछिल्लो समय विस्तार भएका शिक्षण संस्थामा पूर्वाधार र शिक्षक पर्याप्त नभएको गुनासो छ । आवश्यकता र गुणस्तरभन्दा पनि लक्ष्य पूरा गर्न शिक्षण संस्थाहरूमा प्राविधिक शिक्षा विस्तार गरिएको सीटीईभीटीका कर्मचारी बताउँछन् । शिक्षाविद् कोइरालाले शिक्षाको गुणस्तर र व्यावसायिक शिक्षामा उल्लेख्य काम हुन नसकेको बताए । पूर्वाधार, शिक्षक र योजनाबिनै हचुवामा प्राविधिक शिक्षाको कक्षा फैलाएर नपुग्ने उनले जनाए । सामुदायिक विद्यालयहरूमा प्राविधिक शिक्षाको कक्षा विस्तार हुनुलाई मन्त्रालयले भने महत्त्वपूर्ण उपलब्धिका रूपमा लिएको छ । साक्षर नेपाल बनाउने, सार्वजनिक शिक्षा सुधार दशक, विद्यार्थी भर्ना अभियानलगायत योजना अघि सारिएको छ । यी काममा पनि प्रभावकारी कार्यसम्पादन हुन नसकेको शिक्षाविद्हरू तर्क गर्छन् । मन्त्री पोखरेलको १८ महिने कार्यकालमा बहुचर्चित राष्ट्रिय चिकित्सा शिक्षा ऐन पारित भएर कार्यान्वयनको चरणमा छ । सार्वजनिक शिक्षण संस्थामा चिकित्सा शिक्षा अध्ययन गर्ने विद्यार्थीलाई ७५ प्रतिशत छात्रवृत्ति दिनेजस्ता विद्यार्थीमुखी प्रावधान ऐनमा छन् । चिकित्सा शिक्षा आयोगले पूर्णता पाइसकेपछि यस क्षेत्रमा व्याप्त विकृति, विसंगति रोकिने अपेक्षा गरिएको छ । फेरिएको संघीय संरचनामा शिक्षा मन्त्रालय र मातहतका निकायको संगठन संरचना तयार पार्न उनी सफल भएका छन् । उनकै नेतृत्वमा सरकारले मुलुकका लागि आवश्यक जनशक्तिको प्रक्षेपण सकेको छ । प्रक्षेपणका आधारमा जनशक्ति उत्पादन गर्न शिक्षणसंस्था चलाउने योजना मन्त्रालयले बनाएको छ । प्रत्येक प्रदेशमा मेडिकल कलेज स्थापना गर्ने लक्ष्यअनुसार पूर्वाधार निर्माणको काम पनि भइरहेका छन् । मन्त्री पोखरेल आफूले गरेका प्रतिबद्धता ढिलोचाँडो पूरा हुने दाबी गर्छन् । के राम्रो, के नराम्रो काम गरें भनेर मैले समीक्षा गरिसकेको छैन । म एक्लैले समीक्षा गर्ने कुरा होइन, टिममै छलफल गर्नुपर्छ, उनले भने । शिक्षामन्त्री पोखरेलले अधिकांश नीतिगत काम टुंगोमा पुग्ने चरणमा रहेको र नीतिगत पक्ष टुंगो लागेपछि समीक्षा गर्दा उपयुक्त हुने तर्क गरे । अरू साथीहरूबाट टिप्पणी र सुझाव आएका छन्, कस्तो काम गरेको छु भनेर मूल्यांकन तपाईंहरूले गर्ने हो, उनले भने, मैले व्यक्त गरेका प्रतिबद्धता पूरा हुनेमा कुनै शंका छैन ।"
पर्व सुरक्षा गर्न ४२ हजार प्रहरी,"(काठमाडौं)  चाडपर्व सुरक्षाका लागि मुलुकभर ४२ हजार प्रहरी जनशक्ति खटिएका छन् । उपत्यकासहित ७ वटै प्रदेश प्रहरी कार्यालयमार्फत दसैं, तिहार, नेपाल संवत र छठलगायत पर्व सुरक्षा योजनाअन्तर्गत ४३ एसपी र १ सय २० डीएसपीसहित ४२ हजार ६ सय १९ जना प्रहरी परिचालन गरिएको छ ।सुरक्षा रणनीतिअनुसार अपुग २ हजार ५ सयभन्दा बढी जनशक्ति ७ वटै प्रदेशस्थित गण, गुल्म तथा तालिम केन्द्रबाट व्यवस्थापन गरिएको जानकारी प्रहरी मुख्यालयले दिएको छ । चोरी, डकैती, जुवातास, लुटपाट, कालोबजारी, सार्वजनिक यातायातका टिकटमा ठगी र सवारी कसुरलगायत अपराधका २४ क्षेत्र निर्धारण गरेर जनशक्ति तैनाथ भएकोमा मोबाइल, पिकेट, नियमित चेकिङ, सरप्राइज चेकिङ, पैदल गस्ती, क्युआरटी, साइकल गस्ती, नाकाबन्दी, सादा पोसाक, होटल तथा लज चेकिङलगायत १८ फरकफरक भूमिकामा खटाइएको छ । पर्व अवधिभर अपराधमा संलग्नको पहिचान गर्न तथा आवश्यक सूचना संकलनका लागि भन्दै उपत्यकामा ९३ जना घुमुवा परिचालन गरिएको छ । काठमाडौंमा एक डीएसपी र २ इन्स्पेक्टरसहित ५०, भक्तपुरमा नायब निरीक्षक (सई) सहित ३० र ललितपुरमा सईसहित १३ प्रहरी घुमुवाका रूपमा खटिएका छन् । सुरक्षा योजना निर्माणमा खटिएका अधिकारीका अनुसार प्रहरी संगठनको कुल दरबन्दीको करिब ६० प्रतिशत जनशक्ति फिल्डमा खटिएका छन् । केन्द्रीय प्रहरी प्रवक्ता डीआईजी विश्वराज पोखरेलले चाडपर्वमा यात्रु तथा उनीहरूका साथमा रहेका धनमालको सुरक्षामा कुनै कसर बाँकी नराख्ने गरी सुरक्षा रणनीति तय गरिएको बताए । चाडपर्व सकिएर जनजीवन सामान्य अवस्थामा नआएसम्म पर्व सुरक्षा योजनाअन्तर्गत नै आवश्यक शान्ति सुरक्षा व्यवस्थापन गरिने छ । चाडपर्व सुरक्षाका लागि ७७ वटै जिल्लाबाट परिचालित जनशक्तिलाई ८ हजार २ सय ६ समूहमा तैनाथ गरिएको छ । देशभर पर्व सुरक्षा योजनाअन्तर्गत ४० हजारभन्दा बढी जनशक्ति तैनाथ गरिएको छ, प्रहरी प्रवक्ता पोखरेलले भने, चाडपर्व मनाउन घर गएका आम नागरिक पुनः कार्यस्थल फिर्ता र स्थिति सामान्य अवस्थामा नआएसम्म पर्व सुरक्षाकै रणनीतिअनुसार आवश्यक सुरक्षा व्यवस्थापन मिलाइएको छ ।सुरक्षामा खटिएका कर्मचारीले कार्यक्षेत्रमै चाडपर्व मनाउने जानकारीसमेत उनले दिए । अघिल्लो वर्ष चाडपर्वमा घर गएकालाई यसपटक ड्युटीमा खटाइएको छ, यस वर्ष ड्युटीमा खटिएकाले अर्को वर्ष चाडपर्व मनाउन घर जानलाई पहिलो प्राथमिकता दिइने छ, उनले भने, अन्य सुरक्षा निकायसँग समेत आवश्यक समन्वय र सहकार्यबाट शान्ति सुरक्षा व्यवस्थापनमा जोड दिएका छौं । विशेषगरी मुख्य सहरी क्षेत्र, राजमार्ग, हाटबजार, बैंक र वित्तीय संस्थालगायत बढी आर्थिक कारोबार हुने क्षेत्र, शक्तिपीठ, लामो तथा छोटो दूरीका बसपार्क केन्द्रित गरेर थप सुरक्षा सतर्कता अपनाइएको प्रवक्ता पोखरेलले बताए । प्रहरी मुख्यालयका अनुसार सुरक्षा योजनाअन्तर्गत नै ११ हजार ४ सय १ प्रहरीलाई हतियारसहित फिल्डमा खटाइएको छ । प्रत्येक ४ देखि ६ जनासम्मको समूह बनाएर मातहत क्षेत्रको गस्तीमा प्रहरी खटाइएकामा प्रत्येक समूहमा कम्तीमा १ जना हतियारसहितको सुरक्षाकर्मी रहने छन् । १३ हजार ५ सय १६ प्रहरीलाई लाठीसहित परिचालन गरिएको छ ।सबभन्दा बढी प्रहरी एक नम्बर प्रदेशअन्तर्गतका जिल्लामा ६ एसपी र २३ डीएसपीसहित ७ हजार ७ सय ७१ जना खटाइएको छ । ५ नम्बर प्रदेशअन्तर्गत ८ एसपी र १८ डीएसपीसहित ७ हजार १ सय ४३ प्रहरी पर्व सुरक्षा योजनाअन्तर्गत तैनाथ छन् । उपत्यका सुरक्षा योजनाअन्तर्गत महानगरीय प्रहरी कार्यालयले काठमाडौं, ललितपुर र भक्तपुरमा ५ एसपी र १७ डीएसपीसहित ६ हजार १ सय ५२ जनालाई खटाएको छ । २ नम्बर प्रदेशमा ८ एसपी र १५ डीएसपीसहित ५ हजार ७ सय ७४ प्रहरी खटिएको प्रहरी प्रधान कार्यालयले जनाएको छ । गण्डकी प्रदेशमा ४ हजार २ सय २०, ३ नम्बर प्रदेश (उपत्यकाबाहेक) मा ४ हजार ६९, सुदूरपश्चिम प्रदेशमा ४ हजार १२ र कर्णाली प्रदेशमा ३ हजार ४ सय ७८ प्रहरी खटिएका छन् । भारतबाट दसैं मनाउन घर फर्किएका नागरिकको जनधन सुरक्षामा ध्यान दिनसमेत प्रहरी मुख्यालयले भारतीय सीमा जोडिएका प्रदेश प्रहरी कार्यालयहरूलाई निर्देशन दिएको छ ।सशस्त्र प्रहरी बल मुख्यालयले चाडपर्व सुरक्षा योजनाअन्तर्गत देशभर ९१ स्थानमा नागरिक सहायता कक्ष स्थापना गरेको छ । पर्व मनाउन घर फर्कनेहरूको जनधन सुरक्षा र लामो तथा छोटो दूरीका सवारीमा आवागमन गर्ने नागरिकलाई लक्षित गरेर सशस्त्रले सहायता कक्ष राखेको हो । सशस्त्रका डीएसपी अजय छतकुलीका अनुसार प्रदेश १ मा २० र दुई नम्बर प्रदेशमा ४७ स्थानमा सहायता कक्ष स्थापना गरिएको छ । त्यस्तै तीन नम्बर र गण्डकी प्रदेशमा एकएक, पाँच नम्बरमा १६ र सुदूरपश्चिम प्रदेशमा ६ ठाउँमा सहायता कक्ष राखिएको छ ।"
मिल्छ भने घर फर्कनुहोस्,"न्युयोर्क (कास) परराष्ट्रमन्त्री प्रदीप ज्ञवालीले सर्वोच्च अदालतको आदेश र विदेशमा रहेका नेपालीको रायअनुसार प्रवासी नेपाली नागरिकलाई मताधिकार दिलाउनेतर्फ आवश्यक प्रक्रिया मिलाउन सरकार लागिपरेको बताएका छन् । प्रवासमा रहेका नेपालीले मतदान गर्न पाउने अधिकारबारे नीतिगत तहमा निर्णय भइसकेको छ । तर यसको प्रक्रिया कसरी र कुन पद्धतिबाट अघि बढाउने भन्ने निधोमा पुग्न बाँकी छ, उनले भने । राष्ट्रसंघीय महासभा बैठकमा सहभागी हुन मन्त्री ज्ञवालीसहित स्वास्थ्यमन्त्री उपेन्द्र यादव र वन तथा वातावरणमन्त्री शक्तिबहादुर बस्नेतसँग भेटघाट तथा अन्तर्क्रिया गर्न न्युयोर्कस्थित नेपाली समाजले बुधबार अपराह्न कार्यक्रम आयोजना गरेको थियो । न्युयोर्कस्थित नेपाली महावाणिज्य दूतावास, नेपाली समाज अमेरिका, प्रवासी नेपाली एकता समाज र नेपाल आदिवासी जनजाति महासंघले आयोजना गरेको कार्यक्रममा मन्त्री ज्ञवालीले नेपाल सरकारले हालै स्थापना गरेको ब्रेन गेन सेन्टर (बीजीसी) बारे पनि जानकारी गराएका थिए । देशभित्रको जनशक्ति र प्रतिभा पलायन हुँदा केही समस्या उब्जिएको स्वाभाविक हो । तर देश बाहिर आएर पनि सीप तथा क्षमता हासिल गर्न सकिने विषय आफैंमा सकारात्मक छ, मन्त्री ज्ञवालीले भने, देशभित्रै काम गर्ने र राष्ट्रिय समृद्धिमा सघाउने उपयुक्त समय आएको छ । तपाईंहरू मिल्छ र सक्नुहुन्छ भने घर फर्कनुहोस् । मिल्दैन भने डिजिटल युगको पद्धतिमा आफ्नो देशलाई टाढै बसेर पनि सीप, सिकाइ र दक्षताका आधारमा सकेको सहयोग गर्नुहोस् । स्वास्थ्यमन्त्री यादवले संविधानसभामा छलफलै नगरी जबर्जस्ती घोषणा गरिएको संविधान आफैंमा अपूर्ण रहेको धारणा राख्दै अधुरो संविधान भए पनि यसभित्रको गणतन्त्र, संघीयता, धर्मनिरपेक्षता, नागरिक स्वतन्त्रता, मौलिक हकजस्ता पक्ष आफैंमा ठूलो उपलब्धि भएकाले यसलाई जगेर्ना गर्नुपर्ने राय सुनाएका थिए । यी उपलब्धि रक्षा गर्न सक्यौं भने यो भावी पुस्ताका लागि ठूलो योगदान हुनेछ, उनले भने ।"
आधारभूत तहबाट हटाइयो पूर्वव्यावसायिक,"(काठमाडौं)  सरकारले प्राविधिक शिक्षालाई अधिकतम प्राथमिकता दिने उद्देश्य राखेको छ । शिक्षा मन्त्रालयले भने आधारभूत तहको पाठ्यक्रमबाट व्यावसायिक शिक्षा विषय हटाएको छ । नेपालमा २००४ सालमा कृषि, काष्ठकार्य, कताइ, बुनाइ उद्यमका रूपमा उक्त विषय सुरु गरिएको थियो । आधारभूत तहको पाठ्यक्रममा संलग्न व्यावसायिक शिक्षा विषय पाठ्यक्रम प्रारूप, २०७५ बाट हटाइएको हो ।विद्यालय संरचना कक्षा ८ सम्म आधारभूत तह र कक्षा ९ देखि १२ लाई माध्यमिक तह कायम छ । मन्त्रालयले नयाँ संरचनाअनुसार माध्यमिक तहमा कक्षा ९१२ मा साधारण धार र प्राविधिक धारका रूपमा विकास गर्ने नीति लिएको छ । बालबालिकाको उमेरअनुसार आधारभूत तहमा आवश्यक नरहेकाले पाठ्यक्रमबाट व्यावसायिक शिक्षा विषय हटाइएको पाठ्यक्रम विकास केन्द्रका महानिर्देशक लेखनाथ पौडेलले बताए । आधारभूत तहमा पढ्नेको उमेर व्यावसायिक सीप सिक्ने होइन, उनले भने, त्यसैले कक्षा ९ देखि मात्र राखिएको छ । व्यवहारकुशल सीप भनेर समेटिएको छ । सबै विषयको क्रियाकलापमा जोडिएको छ । मन्त्रालयका प्रवक्ता वैकुण्ठ अर्याल भने व्यावसायिकलाई सामाजिक विषयमा समेटिएको दाबी गर्छन् । व्यावसायिक शिक्षालाई सामाजिकसँग जोडिएको छ, उनले कान्तिपुरसित भने । विज्ञले भने बालबालिकालाई प्रारम्भिक तहदेखि नै कृषि, व्यवसाय, हस्तकला, चित्रकलाजस्ता सीप सिकाउँदा उनीहरू आफ्नो वरिपरिका विषयवस्तुसित परिचित हुने बताउँदै आएका छन् । उनीहरूको खुबी र रुचि पनि पहिचान हुने भएकाले हटाउन नहुने उनीहरूको भनाइ छ । आधारभूत तहमा पठनपाठन गर्दा माध्यमिक तहमा सम्बन्धित विषय रोज्न विद्यार्थीसित विकल्प रहन्थ्यो, मन्त्रालयका पूर्वसचिव तथा विषयविज्ञ जयराज गिरीले भने, सानै कक्षादेखि व्यावसायिक शिक्षासम्बन्धी सीप सिक्दै र पाठ्यपुस्तकमा पनि पढ्न पाउँदा त्यसप्रति विद्यार्थीको जिज्ञासा बढ्छ । सात दशकदेखि प्राथमिकतामा परेको विषय एकाएक हटाइनुबाट यसको गाम्भीर्यलाई कम आकलन गरिएको पुष्टि हुन्छ । पूर्वव्यावसायिक शिक्षालाई कक्षा ४ देखि अनिवार्य विषयका रूपमा समावेश गर्दा सकारात्मक प्रभाव रहने उनको भनाइ छ ।"
मुख्य ठेकेदार भाग्दा अलपत्र,"स्याफ्रुबेंसीरसुवागढी सडक स्तरोन्नति सुरुरसुवा स्याफ्रुबेंसीरसुवागढी सडकको स्तरोन्नति सुरु भएको छ । गोसाइँकुण्ड गाउँपालिका२ घट्टेखोलाबाट थालिएको स्तरोन्नतिका लागि चीन सरकारको अनुदान सहयोग छ । तियान्जेन स्ट्रक्चर अफ चाइना तिब्बत इन्टरनेसनल इकोनमिक एक्सचेन्ज सर्भिस सेन्टरका निर्देशक, निर्माण कम्पनीका प्रोजेक्ट म्यानेजर र सडक विभागका उपमहानिर्देशक अर्जुनजंग थापाले शनिबार स्तरोन्नतिको काम सुरु गरेका हुन् । चाइना टिबेट टिनालु कम्पनीले कामको जिम्मा पाएको छ । निर्माण कम्पनीले अक्टोबर ८ बाट पूर्ण रूपमा काम सुरु गर्नेछ । त्यसअघि यो सडकमा पर्ने खानेपानीको पाइप हटाउने, बिजुलीका पोल सार्ने, घरटहरा भत्काउने, रूख कटान गर्ने तथा जग्गा अधिग्रहणको काम हुनेछ । यो सडकखण्डमा ८२ घरटहरा र ३ सय २३ वटा बिजुलीका पोल हटाउनुपर्ने देखिएको गल्छीत्रिशूलीमैलुङस्याफ्रुबेंसीरसुवागढी सडक आयोजनाका आयोजना प्रमुख नारायणदत्त भण्डारीले जानकारी दिए । १५ दशमलव ८ किलोमिटर दूरीको यो सडक एक लेनको कच्ची छ । स्तरोन्नतिपछि यसमा कालोपत्रे मात्र हुँदैन, दुई लेन पनि बन्नेछन् । चीन सरकारले सडक स्तरोन्नति गरेर नेपाल सरकारलाई हस्तान्तरण गर्ने यो सडक चीन सरकारले नै बनाइदिएको हो । स्तरोन्नति थालेको ३९ महिनामा काम सक्ने चिनियाँ पक्षको भनाइ छ । करिब साढे ४ अर्ब लागत रहेको यो सडकलाई चीन सरकारले प्राथमिकतामा राखेको छ । पारिपट्टि चिनियाँ भूभागमा आधुनिक भवन र केरुङ पुग्न दुई लेनको कालोपत्रे सडक बनिसकेको छ । भूकम्पका कारण तातोपानी नाका बन्द भएपछि चीनबाट हुने धेरैजसो आयात ०७२ मंसिरदेखि यही सडक हुँदै आएको छ । राजधानीबाट रसुवागढी नाका पुग्न छोटो दूरीको सडक बनाउने सरकारको योजनाअनुसार गल्छीत्रिशूलीमैलुङस्याफ्रुबेंसीरसुवागढी सडक निर्माण पनि थालिएको छ । यसलाई तीन खण्डमा बाँडेर काम हुँदै छ । पहिलो खण्ड गल्छीत्रिशूलीमैलुङ निर्माणको चरणमा छ । ४६ किमि रहेको यसको ५० प्रतिशतभन्दा बढी काम सकिएको छ । सेनाले निर्माण गरेको मैलुङस्याफ्रुबेंसी सडकखण्ड दोस्रो हो । यसको लम्बाइ करिब १९ किलोमिटर छ । सो खण्ड पनि स्तरोन्नति गर्न टेन्डर प्रक्रियामा छ । चीन सरकारले स्तरोन्नति गर्न लागेको स्याफ्रुबेंसीरसुवागढी सडकखण्ड तेस्रो हो ।"
कालोपत्रे काम थालेर लथालिंग,काठमाडौं जान सास्ती त्रिशूलीगल्छी हुँदै काठमाडौं जाने सवारीसाधन अहिले नागढुंगाको जाम छल्न पासाङ ल्हामु सडक भएर आवतजावत गर्न थालेका छन् । पासाङ ल्हामुत्रिशूलीबालाजु खण्डको ओखरपौवास्थित बाह्रमाइलमा सडकमाथिको भित्ता बगेपछि उक्त सडकमा पनि उच्च जोखिम बढेको छ । एस्काभेटरले सडकमा आएको हिलो माटो पन्छाएर सडक एकतर्फी गराएको ककनी गाउँपालिका प्रमुख मानबहादुर लामाले जानकारी दिए । काठमाडौंको बालाजुककनी सडकखण्डको तीनपिप्लेदेखि ककनीसम्म सडक जीर्ण र जोखिम छ । सडकमा खाल्डैखाल्डा छन् ।बर्खामा सडकका भित्ता ठाउँठाउँमा खसेका छन् । त्यसैगरी रानीपौवादेखि ३५ किलोस्थानसम्म सडकमाथिबाट सानाठूला पहिरा छन् । सडकमा सवारी गुड्ने गरी पहिरो पन्छाए पनि पहिरो पूरै फालिएको छैन । अर्को काठमाडौं जाने छहरेगुर्जेभन्ज्याङ सडकखण्ड गुरुङ गाउँदेखि काठमाडौंको झोरमहांकालमाथिसम्म हिलाम्मे छ । उक्त सडकखण्डमा लिखुखोलाबाट अवैध रूपमा बालुवा झिकेर जाने टिपरले सडक बिगारेको स्थानीयको आरोप छ । काठमाडौं आवतजावत गर्ने तीन वटै सडक खाल्डो र जीर्ण भएपछि दसैंमा यात्रुले बढी सास्ती बेहोर्नुपरेको सूर्यगढी गाउँपालिका ५ का राजकुमार थापाले बताए ।
जिम्मा दिइएका जन्तु असुरक्षित,"(काँकडभिट्टा)  भदौ २५ मा मेचीनगर११ स्थित बाँसबारी सामुदायिक वन क्षेत्रको संरक्षणमा राखिएका ८ मध्ये ३ वटा चित्तल मृत भेटिए । एक घाइते थियो । त्यो पनि उपचारका क्रममा मर्यो । डिभिजन वन कार्यालय झापाको प्रारम्भिक अनुसन्धानमा स्थानीय कुकुरको आक्रमणबाट चित्तल मारिएका हुन् । चित्तल तारजालीभित्र संरक्षण गरेर राखिएको थियो तर कुकुरले तारजाली नाघेर आक्रमण गरेको देखिएको वन कार्यालयले जनाएको छ । कुकुरले घाँटीमा टोकेको देखिन्छ, सहायक वन अधिकृत देवेन्द्र उप्रेतीले भने, त्यही कारण चित्तल मरेको हाम्रो अनुमान हो ।बाँसबारीनजिकै अर्को सामुदायिक वन छ, कालिका । त्यहाँ पनि केही समयअघि ८ वटा बँदेल मरे । भारतबाट अवैध रूपमा ल्याइएको बँदेलका १० वटा पाठा प्रहरीले बरामद गरी डिभिजन वन कार्यालय झापामा बुझाएको थियो । वन कार्यालयमा पाल्ने स्थान अभावका कारण कालिका सामुदायिक वनलाई संरक्षणका लागि दिइएको थियो । १० मध्ये ८ वटा पाठा संरक्षणकै क्रममा मरे, डिभिजन वन कार्यालयका डीएफओ विष्णुलाल घिमिरेले भने, के कारणले मरे थाहा भएन । केही वर्षअघि दक्षिणी झापाको जलथल क्षेत्रका स्थानीयले एउटा अजिंगर उद्धार गरेर वन कार्यालयलाई बुझाए । वनले कन्काई नगरपालिकामा रहेको जामुनबारी सामुदायिक वनलाई संरक्षणका लागि दियो तर घाइते अवस्थाको अजिंगर केही समयपछि मर्यो । सोही वनमा रहेको एउटा अस्ट्रिचसमेत मरेको थियो । सामुदायिक वनहरूले संरक्षणका नाममा वन्यजन्तुलाई सास्ती दिइरहेको माथिका घटनाले पुष्टि गर्छ । जिल्लाका जामुनबारी, बाँसबारी, कालिका, जुखेखाडी, थोप्लेविरानलगायत सामुदायिक वनले पर्यापर्यटनको योजनासहित वन्यजन्तु र पन्छीसमेत राखेका छन् । तिनलाई देखाएर आम्दानी पनि गरेका छन् तर ती वन्यजन्तुको खासै संरक्षण भएको देखिँदैन । सामुदायिक वनलाई वन्यजन्तु पाल्ने कानुनी अधिकार छैन । उद्धार गरिएका र घाइते अवस्थामा फेला पारिएका वन्यजन्तु र पन्छी वन कार्यालयमा वुझाइन्छ, डीएफओ घिमिरेले भने, कार्यालयमा संरक्षण गरेर राख्ने सुरक्षित स्थान छैन, त्यही भएर सामुदायिक वनलाई जिम्मा दिन्छौं ।वन कार्यालयका अनुसार सामुदायिक वनलाई पर्यापर्यटन क्षेत्रका रूपमा विकास गर्ने उद्देश्यसाथ भर्खरै वन्यजन्तु संरक्षण गर्ने कार्यविधि बनेको छ । जिल्लाको एउटा सामुदायिक वनलाई चाहिँ प्रदेश १ कै मिनी चिडियाघरका रूपमा विकास गर्ने लक्ष्य प्रदेश सरकारले अघि सारेको वन कार्यालयले जनाएको छ । पर्यापर्यटनका नाममा जुनसुकै सामुदायिक वनले वन्यजन्तु पाल्न थाल्दा समस्या भयो, सहायक वन अधिकृत उप्रेतीले भने, अब जिल्लामा एउटा सामुदायिक वनलाई मात्रै अधिकार दिने र अरूको कटौती गर्ने गृहकार्यमा छौं ।जामुनबारी सामुदायिक वनका अध्यक्ष ख्याम सिटौलाका अनुसार अजिंगर, मृग, मलसाँप्रो, खरायो, बेलायती मुसा र हुचिल, वनढाडेलगायत दुई दर्जन वन्यजन्तु र पन्छी पालिएको छ । यी जनावर हेर्न बर्सेनि हजारौं आन्तरिक पर्यटक जामुनबारी पुग्छन् ।"
"सांकेतिक बुझ्दैनन्, बुझाउने कसरी ?","(दाङ)  आफ्ना कुरा अरूलाई बुझाउन सक्दिनन् । अरूले भनेको बुझ्न कठिन हुन्छ । घरदेखि विद्यालय पुग्दासम्म कुरा बुझाउन हम्मेहम्मे पर्छ । उनी सुन्दिनन् र बोल्न पनि सक्दिनन् । सांकेतिक भाषामा कुरा गर्छिन् । त्यो सबैले बुझ्दैनन् । शान्तिनगर गाउँपालिका५ की निशा केसीलाई कुराकानीमा कष्ट छ । तुलसीपुरको रक्षाचौरस्थित गुरुजजुर माविमा १० कक्षामा पढ्छिन् । विद्यालयमा महिनावारी हुँदा प्याड चाहिएको हुन्छ । कसलाई भन्नु ! दोभाषेको सहारामा उनले भनिन्, हाम्रा कुरा बुझिदिने कोही छैन । हामी उकुसमुकुस हुन्छौं । हाम्रा समस्या सुनाउनै पाउँदैनौं । लमहीकी बिन्दु खनाल त्यही विद्यालयमा ६ कक्षामा पढ्छिन् । उनलाई दुःखसुख बाँड्नै समस्या छ । न घरमा कुरा बुझ्छन्, न त विद्यालयमा । बजार जाँदा पनि त्यस्तै समस्या हुन्छ । सडक पार गर्दा समस्या हुन्छ । हामी बोल्न सक्दैनौं । संकेत गरेको अरूले बुझ्दैनन्, उनले भनिन्, गाउँसमाजमा पनि कोहीसँग कुरा हुन पाउँदैन । सबै जना आफ्नै धुनमा हुन्छन् । हामी एक्लोजस्तो हुन्छौं ।लमहीका विजय गुप्ता १० कक्षामा पढ्छन् । सुन्न र बोल्न सक्ने विद्यार्थीसँग बसेर उनी पढ्छन् । शिक्षक बोलेर पढाउँछन् । उनी सुन्दैनन् । शिक्षक सांकेतिक भाषा जान्दैनन् । शिक्षकले बोलेको उनी हेरिरहन्छन् । साथीको नोट सारेर पढ्छन् । नबुझेको कुरा सोध्न सक्दैनन् । पढाएको केही बुझिँदैन । केही सोधौं भने शिक्षकहरूले बुझ्नुहुन्न । हामीलाई एकै ठाउँमा राखेर पढाउँदा समस्या भएको छ, उनले भने, अन्य विद्यार्थी फटाफट प्रगति गर्न सक्छन् तर हामी सक्दैनौं । हामीलाई सिक्न समय लाग्छ । परीक्षामा राम्रो नतिजा आउँदैन । बहिरा बालबालिकालाई घर, समाजदेखि विद्यालयसम्म समस्या रहेको भालुबाङका कमल थापाले बताए । १० कक्षा अध्ययनरत थापालाई पनि सबैतिर समस्या छ । दोभाषे नहुँदा कुरा बुझाउनै समस्या हुन्छ । गाउँघरमा मानिसहरू लाटो भनेर जिस्काउँछन् । बजारमा सामान किन्न जाँदा लेखेर दिनुपर्छ । लेखेको भरमा सबै कुरा प्रस्ट हुँदैन । सामान किन्न नै समय लाग्छ, उनले भने, सबैतिर लेखेर दिन सम्भव छैन । घरमा बाआमा लेखेको बुझ्दैनन् । हामी र अभिभावकलाई सांकेतिक भाषामै पढाउने व्यवस्था हुनुपर्छ ।भाषा नबुझेकै कारण घरमा पनि समस्या हुने गरेको तुलसीपुरकी अभिभावक देवा शर्माले बताइन् । हामी भाषा बुझ्दैनौं । उनीहरूले हाम्रो कुरा बुझ्दैनन्, उनले भनिन्, पालनपोषण, पठनपाठन र अन्य सबै काममा समस्या छ । घरमा आफ्ना कुरा राख्नै समस्या छ । बहिरा बालबालिकासँगै अभिभावकलाई पनि सांकेतिक भाषाको ज्ञान जरुरी रहेको उनले बताइन् । विद्यालयमा पनि पर्याप्त तालिमप्राप्त शिक्षक छैनन् । भएकाले पनि सांकेतिक भाषामा पढाउन पाउँदैनन् । सबै विद्यार्थी एकै ठाउँमा पढाउनुपर्ने भएकाले सांकेतिक भाषा प्रयोग हुन पाउँदैन । विद्यार्थीले पछि छुट्टै सोधेमा मात्रै सिकाउन सकिन्छ, सांकेतिक भाषाको तालिम लिएकी गुरुजजुर माविकी शिक्षिका झरना केसीले भनिन्, सांकेतिक भाषाको तालिम लिएर पनि कक्षामा उपयोग हुन सकेको छैन । हरेक कक्षामा भाषा जान्ने शिक्षक हुन जरुरी छ । पाँच वर्षदेखि सांकेतिक भाषा पढाउँदै आएकी तुलसीपुरस्थित प्रावि श्रीगैंकी शिक्षिका निमा वलीलाई पनि बहिरा बालबालिकालाई बुझाउन साह्रै समस्या भएको छ । बोलेर पढाउन बानी लागेकाले बोल्नमै जोड हुन्छ । हाउभाउ गर्दै बोल्दै गर्ने गरेका छौं । सुन्न सक्ने विद्यार्थी भएकाले पनि बोल्नैपर्छ, उनले भनिन्, सांकेतिक भाषा नेपालीमा मात्रै भएकाले अंग्रेजी, गणित सिकाउन समस्या छ । अंग्रेजी शब्दलाई पनि नेपालीमा उल्था गरेर बुझाउनुपर्छ । विद्यालयमा सांकेतिक भाषामा पढाइ नहुँदा सिकाइमा समस्या रहेको राप्ती बहिरा संघकी निर्देशक प्रतिमा शर्माले बताइन् । बहिरा बालबालिकामा पनि अन्यमा जस्तै राम्रो क्षमता छ तर भाषा नै मुख्य समस्या छ । पढ्दा नै बुझ्न समस्या भएपछि अन्य क्षेत्रमा अघि बढ्न कठिन भएको छ, उनले भनिन्, बहिरा बालबालिकाका लागि निःशुल्क आवासीय सांकेतिक भाषा शिक्षाको आवश्यकता छ । बहिरा बालबालिकाप्रति स्थानीय सरकार गम्भीर नभएको उनले बताइन् । ७३ बहिरा बालबालिकालाई तुलसीपुरस्थित छात्रावासमा राखेर संरक्षण गर्दै आएकी शर्माले कतैबाट पनि सहयोग नपाएको गुनासो गरिन् ।"
झूटो आरोप लगाउँदा जरिवाना,रुकुम पश्चिम (कास) आफैं विष सेवन गरेर अर्कैलाई आरोप लगाउने महिला दण्डित भएकी छन् । आठबीसकोट नगरपालिका४ की एक महिलाले बिनाकारण अर्कैलाई दोष लगाएको स्विकारेपछि अदालतले जरिवाना तिराएको हो । रुकुम जिल्ला अदालतले सानीभेरी गाउँपालिका११ का विष्णु खड्कालाई सफाइ दिएको हो । जिल्ला न्यायाधीश आत्मदेव जोशीको बिहीबारको इजलासले महिलालाई ५ हजार जरिवानाको फैसला गरेको निमित्त स्रेस्तेदार लक्ष्मण विकले बताए । आठबीसकोट नगरपालिका पशु प्राविधिक खड्कामाथि ती महिलाले जबर्जस्ती विष सेवन गराएर ज्यान मार्ने प्रयास गरेको आरोपमा मुद्दा दर्ता गराएकी थिइन् ।
ट्रेन्डिङमा छक्का पन्जा २,"काठमाडौं (कास) रिलिजको ठीक दुई वर्षपछि फिल्म छक्कापन्जा २ युट्युबमा अपलोड गरिएको छ । अपलोडको चार दिनमा नै दीपाश्री निरौला निर्देशित उक्त फिल्म युट्युबको नेपाल ट्रेन्डिङको पहिलो नम्बरमा आएको छ । व्यावसायिक रूपमा सफलता पाइरहेको छक्कापन्जा को सिरिजको यो दोस्रो संस्करणले पनि बक्सअफिसबाट राम्रै कमाइ गर्न सफल भएको थियो । युट्युबमा पनि शनिबार साँझसम्म पाँच दिनमा झन्डै ४९ लाख भ्युज बटुलिसकेको छ । युट्युबमा उक्त फिल्मले अहिलेसम्म ६३ हजार लाइक्स र १४ हजार डिसलाइक्स पाएको छ । तर ८ हजारभन्दा बढी कमेन्टस्मा बहुसंख्यकले फिल्म राम्रो नलागेको प्रतिक्रिया दिएका छन् । ताई न तुईको फिल्म । न कथा न अभिनय । यो फिल्मको मुख्य कथाचाहिं के हो ? यस्तो फिल्म त आजकल गल्लीगल्लीमा सर्ट फिल्म बनाउँछन् त, युट्युबमा फिल्म हेरेपछि शिवकुमार बुढाथोकीले कमेन्टमा लेखेका छन् । अर्का, पारस न्यौपानेले भने केदार घिमिरेबाहेक अरू बकबास लागेको प्रतिक्रिया दिएका छन् । दीपक मानन्धरले भने छक्का पन्जा युट्युबमै पाँच पटक हेरिसकेको तर अझै धित नमरेको टिप्पणी गर्दै लेखेका छन्, तर छक्का पन्जा २ अघिल्लोजस्तो बन्न सकेको जस्तो लागेन । हुन त सबैको आआफ्नो हेराइ हो । मलाई राम्रो लागेन । कमेन्टमा नै केहीले भने नकारात्मक प्रतिक्रियाका लागि र डिसलाइक गर्न आह्वान नै गरेका पनि छन् । नकारात्मक टिप्पणी बढिरहेपछि फिल्म अभिनेता तथा निर्माता दीपकराज गिरीले आफूले गालीहरू पढिराखेको जानकारी दिँदै व्यंग्यात्मक शैलीमा भिड्दै लेखेका छन्, जसरी गाली गरिरहनुभएको छ । त्यसरी नै डिसलाइक्स अलि बढाउनुपर्यो । लाइक यति धेरै भएको राम्रो होइन । मान्छेहरूले नपत्याउलान्, झुर फिल्मको लाइक यति धेरै कसरी भन्लान्, अलि मिहिनेत गर्नुस् । दीपकसहित प्रियंका कार्की, जितु नेपाल, केदार घिमिरे, बुद्धि तामाङ, वर्षा राउत, गौरव पहारी, स्वरुपपुरुष ढकाल, स्वस्तिमा खड्का, लक्ष्मी गिरी, जयनन्द लामा, शिवहरि पौडेल, किरण केसी, राजाराम पौडेललगायतको अभिनय रहेको छक्कापन्जा २ को पटकथा दीपकराज गिरी स्वयंले लेखेका हुन् । छक्कापन्जा २ लाई दीपकदीपाको टिमले काठमाडौं उपत्यकाभित्र ६ महिनाअघि मात्रै रिरिलिज गरेको थियो । तर उक्त समय भने फिल्मले खासै दर्शक बटुल्न सकेको थिएन । फिल्मको युट्युब रिलिज कुरेर बसेका कतिपय दर्शकले भने युट्युबमा फिल्म अपलोड नगरी फेरि हलमा लगाएको भन्दै आक्रोश व्यक्तसमेत गरेका थिए । युट्युबमा बहुप्रतीक्षित उक्त फिल्म अपलोड भएपछि भने अनपेक्षित प्रतिक्रिया बटुलेको हो ।"
भारतीय कलाकार भन्छन् 'बुद्ध यतै कतै छन्',"(पोखरा)  बर्दीधारी सशस्त्र प्रहरी फेवातालबाट जलकुम्भी निकाल्दै छन् । ताल किनारमै छ ठूलो बगैँचा भएको रेस्टुरेन्ट । बगैँचामा चराहरूको चिरबिर छ । चराजस्तै स्वच्छन्द भएर एक हूल चित्रकार चित्र कोरिरहेछन् । रूखबाट चराले बिस्ट्याउँछ । क्यानभासमा खस्छ । चित्रकार झर्को नमानी सोहोर्छन् । फेरि चित्र कोर्छन्, ध्यान बसेजस्तै । थाङका चित्रमा देखेको बुद्धको आकृतिलाई उनले क्यानभासमा उतारिन् । भारत वाराणासीकी प्रिया श्रीवास्तवले लोक शैलीलाई आधुनिकतामा बदलिन् । भारतकै राजस्थानका कलाकार महावीर रमावतले एक्रेलिकमा बुद्ध बनाए । पोखराको सौन्दर्यले उनलाई लठ्ठ्यायो । सराङकोटबाट सूर्योदय हेरे । प्याराग्लाइडिङ गरे । बेलुका विश्व शान्ति स्तूपबाट सूर्यास्त नियाले । यहाँको हरियाली देख्दा यस्तो लाग्छ, बुद्ध यतै कतै छन्, उनले भने, यहाँको वातावरण, मानिसको संयमता देखेरै बुद्धले यो भूमि रोजेको हुनुपर्छ । यस्तो प्रकृति अन्त कहीं देखेको छैन । राजस्थानको सुनहरी छविल फाउन्डेसनले गरेको इन्डोनेपाल अन्तर्राष्ट्रिय कला शिविर तथा प्रदर्शनीमा भारतका २५ कलाकार पोखरा आएका हुन् । उनीहरूसँगै पोखराका १० कलाकार मिसिए । बुधबार र बिहीबार भारतीय कलाकार पोखरा घुमेनन् मात्रै, दुई देशका कलाकारले ज्ञान आदानप्रदान पनि गरे । ३५ कलाकारले ताल किनारमा बसेर जे देखे त्यहीं कोरे । जे सोचे त्यहीं बनाए । भारतीय टोलीमा संघर्षशीलदेखि स्थापित कलाकार छन् । २८ वर्षदेखि चित्रकारितामा सक्रिय पटनाका शरद कुमार मिथिलाकलामा रुचि राख्छन् । क्यानभास बनाउन उनी बाँस, केरा, भाङ लगायतबाट आफैं कागज तयार गर्छन् । चित्र बनाउन मुल्तानी माटो, गोबर, प्राकृतिक रंग प्रयोग गर्छन् । कलायात्राका क्रममा स्पेन, फ्रान्स, बेलायत, भुटानलगायत देश पुगिसकेका छन् । म पुगेका सहरमध्ये पोखरा सबैभन्दा राम्रो लाग्यो, उनले भने, एक कलाकारको लागि योभन्दा राम्रो ठाउँ अरू के हुन सक्छ ! पोखरा यति सुन्दर होला भन्ने नसोचेको उनले सुनाए । वाराणासीका युवा कलाकार आनन्द बर्मा नजिकै भएर पनि नेपाल आउन पाएका थिएनन् । फाउन्डेसनको माध्यमबाट उनी पहिलोपल्ट नेपाल, पोखरा आए । फाउन्डेसनले फेसबुक पेजमार्फत् सहभागी हुन आह्वान गरेपछि उनले आवेदन दिएका थिए । चित्रकलामा संघर्षरत उनी छानिन सफल भए । सबै सहभागी त्यसैगरी छानिएर आएको उनले बताए । शान्त वातावरण देखेपछि उनले गरुणदेवको ध्यानमग्न अवस्थाको चित्र कोरे । यहाँको भूगोल यति सफा र सुन्दर छ, उनले भने, त्यसैले यहाँका कलाकारले धेरै ल्यान्डस्केप बनाएको देखें । उनी अर्कोपल्ट २ महिना बस्ने गरी नेपाल आउने सोचमा छन् । स्थलगत चित्र बनाउने चौथो शिविर फाउन्डेसनले पोखरामा गरेको हो । टोलीमा दिल्ली, पञ्जाब, राजस्थान, चण्डीगढ र पटनाका कलाकार छन् । पोखराकी कलाकार हेमकान्ति गुरुङसँगको समन्वयमा दुईदिन शिविर चल्यो । फाउन्डेसनका संरक्षक अशोक अग्रवालले यसअघि भारतकै सिमला, राजस्थान र दिल्लीमा शिविर चलाएको बताए । कला र साहित्यप्रेमीको क्षमता उजागर मात्रै होइन, त्यसलाई बाहिर ल्याउने उद्देश्य फाउन्डेसनको हो, उनले भने, त्यहीअनुसार संस्थाले कार्यक्रम गर्दै आइरहेको छ । टोलीका क्युरेटर अशोक गुप्ताले सहभागी कलाकार आफ्नै खर्चमा पोखरा आएको बताए । थोरै बजेटमा संघर्षशील कलाकारलाई प्रवर्द्धन गर्ने कार्यक्रमको उद्देश्य हो, उनले भने, नयाँ ठाउँ जाने, घुम्ने, स्थानीय कला अवलोकन गर्ने गर्दा उनीहरू थप सिर्जनशील हुन्छन् । पोखरालाई कलाको सहरको रूपमा आफूले पाएको उनले सुनाए । भने, यहाँको सुन्दरता र आतिथ्यताले हाम्रो मन जित्यो । स्थानीय संयोजक एवं कलाकार हेमकान्ति गुरुङले शिविरमा दुवै देशका कलाकारले एक अर्काबाट सिक्न पाएको बताइन् । पानी रंग र ल्यान्डस्केप चित्रकलामा हामी अब्बल छौं, उनी भन्छिन्, भारतीय कलाकारले पोखराबाट सिक्ने यहीं हो । पोखरामा बनाइएका चित्र आगामी जनवरीमा थाइल्यान्डका बैंककमा प्रदर्शनीमा राखिने उनले बताइन् । उनका अनुसार चित्र बिक्रीबाट आउने ७० प्रतिशत रकम कलाकारले पाउने छन् । बाँकी ३० प्रतिशत फाउन्डेसनको कोषमा जाने छ । शिविरमा पोखराबाट यादवचन्द्र भुर्तेल, मिलन शेरचन, झविन्द्र गुरुङ, डीबी गुरुङ, नगेनसिंह ठकुरी, लक्ष्मी पुन, शारदा नेपाली, सुदिन श्रेष्ठ, आकाश गुरुङ, ज्योति हमाल, सुमन गुरुङ सहभागी थिए ।"
क्यानबेरामा गाँजा वैध,"(अस्ट्रेलिया)  अस्ट्रेलियाको राजधानी क्यानबेरास्थित अस्ट्रेलियन टेरिटोरी (एसीटी) सरकारले गाँजालाई वैध बनाएको छ । यससम्बन्धी अध्यादेशलाई एसीटी राज्यको संसद्ले बुधबार साँझ पारित गरेपछि थोरै मात्रामा गाँजा बोक्न र घरमा उत्पादन गर्न कानुनी रूपले छुट मिल्ने भएको छ । एसीटी सरकारको तल्लो संसद्मा प्रस्तुत अध्यादेशले सीमित मात्रामा गाँजा राख्ने र घरमै उत्पादन गर्न चाहनेहरूलाई कानुनी आधार दिएको छ । सरकारमा रहेको दल लेबरका सांसद माइकल प्याटरसनले प्रस्तुत गरेको उक्त निजी विधेयकले यस राज्यमा बसोबास गर्ने १८ वर्ष माथिकालाई ५० ग्रामसम्म गाँजा आफ्नो स्वामित्वमा राख्न अधिकार दिने उल्लेख छ । यसैगरी, अब उक्त राज्यमा बसोबास गर्ने जोकोहीले प्रतिव्यक्ति २ वटासम्म वा प्रतिपरिवार ४ वटा गाँजाका बोटसमेत उत्पादन गर्न पाउने छन् । विधेयकलाई तल्लो सदनबाट पारित गराउन विपक्षी दल लिबरले पूर्ण समर्थन नजनाएको भए पनि अन्य दलको सहयोगमा यो अध्यादेश पारित भएको सञ्चारमाध्यमहरूले जनाएका छन् । यद्यपि, यो विधेयक पारित भएर कानुन बने पनि गाँजाको खरिद बिक्रीलाई भने कानुनी आधार दिइने छैन । अस्ट्रेलियाले केही समयदेखि उपचारका लागि आवश्यक परे चिकित्सकीय सल्लाहमा सीमित रूपमा गाँजाको प्रयोगलाई कानुनी अधिकार दिइसकेको छ । यहाँका केही राज्यमा पछिल्लो समय गाँजाको प्रयोगलाई मनोरञ्जनका लागि कानुनी रूपमा प्रयोग गर्न पाउनुपर्ने आवाजहरू उठ्दै आइरहेका छन् । गाँजाको प्रयोगसम्बन्धी विधेयकलाई संसद्ले पारित गरेर कानुन बनेमा एसीटी गाँजाको प्रयोगलाई कानुनी रूपमा प्रयोग गर्न दिने अस्ट्रेलियाको पहिलो राज्य बन्ने छ । उक्त राज्यको विपक्षी दल लिबरलका महान्याधिवक्ता जेरेमी ह्यान्सनले यो विधेयकको ढाँचा खराब भएको र यसले विकृति बढाउने र यसले सर्वसाधारण नागरिकलाई गाँजाको प्रयोगमा प्रोत्साहन गर्ने संकट बढाउने दाबी गरेका छन् । संघीय संरचनामा रहेको अस्ट्रेलियाको केन्द्रीय सरकारले गाँजाको सेवन र स्वामित्वलाई गैरकानुनी मान्दै आएको छ । समाचारमाध्यमहरूले यो विधेयकले राज्यमा कानुनी मान्यता पा एपनि केन्द्रीय राज्यको कानुनअनुसार अवैध हुने र केन्द्रीय कानुनअनुसार भने कारबाही हुन सक्ने जनाएका छन् । क्यानबेरास्थित एसीटी राज्यका मुख्यमन्त्री एण्ड्रु बारकी प्रवक्ताले यस विधेयकका बारेमा प्रहरी र केन्द्रीय सरकारको निकायसँग सरसल्लाह गरिएको बताएकी छन् । अर्कोतिर केन्द्रीय स्वास्थ्यमन्त्री ग्रेज हन्टका प्रवक्ताले केन्द्रीय राज्यको कानुनसँग बाझ्ने नियमहरू महान्याधिवक्ताले हेर्ने बताउँदै केन्द्रीय सरकारले भने मनोरञ्जनका लागि गाँजा प्रयोगको समर्थन नगर्ने बताएको स्थानीय सञ्चारमाध्यमले जनाएको छ । यस राज्यमा कानुनी मान्यता पाए पनि केन्द्रीय सरकारको कानुनअनुसार भने सर्वसाधारणहरूलाई केन्द्र सरकारले मुद्दा चलाउन सक्ने समाचारहरूमा उल्लेख गरिएको छ । विधेयकलाई प्रस्तुत गरेका सांसद प्याटरसनले भने यो विधेयक लागूपदार्थको प्रयोगलाई अपाराधिक कार्यभन्दा पनि स्वास्थ्य समस्याका रूपमा चित्रित गर्नका लागि लगिएको बताएका छन् । नियमअनुसार बालबालिकाहरूको पहुँचभन्दा टाढा राख्नुपर्ने, बालबालिकाहरूको आसपासमा प्रयोग गर्न नपाउने र सामुदायिक क्षेत्रहरूमा उत्पादन गर्न पाइने छैन ।"
अफगानिस्तानमा कडा सुरक्षाबीच राष्ट्रपतिको मतदान,"यसअघि अफगान तालिवानकै कारण दुईपटक निर्वाचन सारिएको थियो । केही समयअघिको अमेरिका र तालिवान विद्रोही समूहबीचको शान्तिवार्ता भंग भएपछि यो निर्वाचन आयोजना गरिएको हो । हाल अफगानिस्तानको प्रमुख कार्यकारी अब्दुल्लाह अब्दुल्लाह र निवर्तमान राष्ट्रपति असरफ घानीबीच यस पदका लागि प्रतिस्पर्धा भइरहेको छ । सन् २०१४ देखि दुवै जना सत्तामा छन् । अफगानिस्तानको यस राष्ट्रपतीय निर्वाचनको प्रचारप्रसारका लागि आयोजना गरिएको र्यालीमा भएको विस्फोटमा परी कम्तीमा २६ जनाले ज्यान गुमाएका थिए । बिहीबार र शुक्रबार पनि विस्फोटहरू भएका छन् । त्यसमा परी केही मानिसको ज्यान गएको छ भने केही गम्भीर रूपमा घाइते छन् । स्वतन्त्र निर्वाचन आयोगका प्रवक्ता जाबी सदातले मतदान देशैभरि भएको छ । मतदान केन्द्रहरूमा सर्वसाधारणको बाक्लो उपस्थिति रहेको दाबी उनको छ । अफगानिस्तानमा करिब चार दशकयता द्वन्द्व जारी छ । लामो समयदेखि युद्धको चपेटामा परेको यस मुलुकलाई निर्वाचित हुने राष्ट्रपतिले देशलाई कार्यकारी अधिकारसहितको नेतृत्व प्रदान गर्ने छन् । करिब दुई दशकदेखि अमेरिकाले यहाँको सुरक्षाको व्यवस्थाको अगुवाइ गरिरहेको छ । अफगान सरकारले पनि अमेरिकी नेतृत्वको सुरक्षा व्यवस्थामा तालिवानसँगको तनाव कम गर्ने प्रयत्न गरिरहेको छ । अफगानिस्तानमा हालैका दिनमा मात्र करिब १४ हजार अमेरिकी सेना रहेका छन् । बेलायत, जर्मनी र इटलीलगायतका मुलुकबाट समेत हजारौंको संख्यामा सुरक्षा फौज अफगानिस्तानमा तैनाथ गरिएको छ । उत्तर एटलान्टिक सन्धि संगठन नेटोका सदस्य राष्ट्रहरूले अफगानिस्तानका सैन्य फौजलाई सल्लाह र सहायता दिँदै आएका छन् । पछिल्ला वर्षमा सुरक्षाका गम्भीर घटनामा पनि नेटो सेनाले अफगान सुरक्षाकर्मीलाई नै अघि सार्दै आएको छ ।सन् २००१ मा अमेरिकाले अफगानिस्तानको तालिवान सत्तालाई हटाइदिएको थियो । तालिवानलाई सत्ताच्युत गरिएपछिको यो चौथो निर्वाचन हो । यो निर्वाचनबाट आएको नेतृत्वले पनि यस अघिजस्तै तालिवानहरूलाई शान्तिवार्तामा ल्याई देशको हिंसाको अवस्थाको अन्त्य गर्ने एजेन्डा अघि सारेको छ । तालिवानले हालसम्म अफगान सरकारलाई अवैधानिक भन्दै प्रत्यक्ष वार्ता गर्न मानेको छैन । यहाँको तालिवान विद्रोही समूहले शान्तिवार्ताको एजेन्डामा अमेरिकासाग सहमति भएपछि मात्रै अफगानिस्तानको सरकारसँग वार्ता गर्ने अडान राख्दै आएको छ ।"
रोमानियामा १४ उम्मेदवार,"बुकारेस्ट, रोमानिया रोमानियाको राष्ट्रपति पदका लागि शुक्रबारसम्ममा १४ जनाले उम्मेदवारी दिएका छन् । रोमानियामा नोभेम्बरमा राष्ट्रपतिका लागि मतदान हुने कार्यक्रम छ । उम्मेदवारी दर्ता गराउनेमा राष्ट्रपति क्युस इओहान्निस र प्रधानमन्त्री मिनिस्टर भिओरिका डान्सिला पनि छन् । पहिलो चरणबाट एउटै उम्मेदवारले बहुमत ल्याउन नसकेमा पहिलो चरणको मतदानबाट छानिएका दुई उम्मेदवार बीचमा २४ नोभेम्बरमा प्रतिस्पर्धा हुने निर्वाचन विभागले जनाएको छ । उम्मेदवारी दर्ता गर्नुभन्दा अगाडिका केही दिनसम्म २० जनाभन्दा बढीले राष्ट्रपति पदका लागि प्रतिस्पर्धा गर्ने बताएका थिए । उम्मेदवार बन्नका लागि दुई हजार जनाको हस्ताक्षर चाहिने भएकाले कतिपयले हस्ताक्षर पुर्याउन नसकेर उम्मेदवारी दिन पाएनन् । बहालवला राष्ट्रपति सन् २०१४ मा पहिलो पटक निर्वाचित भएका थिए । राष्ट्रपतिको निर्वाचनका लागि अक्टोबर १२ देखि औपचारिक रूपमा प्रचारप्रसार सुरु हुने कार्यक्रम छ ।"
लन्डनमा नेपाल प्रवर्द्धनात्मक अभियान,"लन्डन (कास) बेलायतको लन्डनस्थित नेपाली दूतावासले विश्व पर्यटन दिवसका अवसरमा नेपाल प्रवर्द्धनात्मक कार्यक्रम गरेको छ । कार्यक्रममा सहभागीहरूले नेपाल अनुपम प्राकृतिक सौन्दर्य, प्रचूर जैविक विविधता, बहुजातीय, बहुभाषीय, बहुधार्मिक, सामाजिक विविधता एवं ऐतिहासिक तथा सांस्कृतिक सम्पदाले भरिपूर्ण र विश्व पर्यटन मानचित्रमा प्रमुख पर्यटकीय गन्तव्यस्थलको रूपमा सुपरिचित रहेको चर्चा गरे । कार्यक्रममा नेपालको प्राकृतिक सौन्दर्य, साहसिक, धार्मिक, सांस्कृतिक, कृषि एवं स्वास्थ्य पर्यटन झल्कने विभिन्न भिडियोले विदेशी दंग देखिन्थे । राजदूत दुर्गाबहादुर सुवेदीले नेपाल सरकारको भ्रमण वर्ष अभियान सफल बनाउन बेलायतमा आक्रामक प्रचारप्रसार गरिने जनाए । भ्रमण वर्ष २०२० मा एक लाख बेलायती पर्यटक नेपाल पठाउने लक्ष्य लिएका राजदूतले आउँदो वर्ष इंग्ल्यान्ड, वेल्स, नर्दन आयरल्यान्ड र स्कटल्यान्डमा बेग्लाबेग्लै प्रवर्द्धनात्मक कार्यक्रम गर्ने तयारी भइरहेको बताए । अघिल्लो वर्ष बेलायतबाट ६० हजार बढी पर्यटक नेपाल घुम्न गएको तथ्यांक छ । महाभूकम्पपछि शिथिल बनेको नेपालको पर्यटन क्षेत्र पूर्ववत् अवस्थामा फर्किसकेको जनाउँदै राजदूतले नेपाल सरकारले सय नयाँ पर्यटकीय गन्तव्य विस्तार गर्न लागेको जनाए । नेपालको एक मात्र अन्तर्राष्ट्रिय विमानस्थल दैनिक २१ घण्टा सञ्चालनमा र पोखरा, निजगढमा अन्तर्राष्ट्रिय विमानस्थल निर्माण अन्तिम चरणमा छ । नेपालमा पर्यटकलाई गरिने आतिथ्य विश्वमा अन्यत्र कहीं छैन, सुवेदीले भने, नेपाल भ्रमणका लागि सुरक्षित र उत्कृष्ट गन्तव्य भएकाले म बेलायती मित्रहरूलाई एकपटक नेपाल जान अपिल गर्दछु ।कार्यक्रम संयोजक विराज भट्टले आफ्नो प्रस्तुतिका क्रममा नेपालको प्राकृतिक सौन्दर्य एवं भौगोलिक, धार्मिक, सांस्कृतिक तथा सामाजिक पक्षबारे जानकारी दिँदै नेपाल होलिडेका लागि उत्कृष्ट गन्तव्य भएको बताए । उनले साहसिक पर्यटन र पर्वतारोहणका लागि मात्रै होइन, नेपाल योग र ध्यानका लागि पनि सर्वोत्कृष्ट गन्तव्य रहेको बताए । नेपालकी चर्चित नृत्यांगना दिपासा बिसी जलपरी लगायत स्थानीय कलाकारले नेपाली मौलिक नृत्य र मदन थापाले सांरगीबाट मालश्री धुन प्रस्तुत गरेका थिए । नेपाल भ्रमण वर्ष २०२० सफल बनाउन दूतावासद्वारा गठित उच्च स्तरीय समितिअन्तर्गत ट्राभल एन्ड टुर प्रमोसनल कमिटीले कार्यक्रम गरेको हो । कार्यक्रममा बेलायतस्थित ट्राभल टुर अपरेटर, हस्पिटालिटी व्यवसायी एवं मिडियाको उल्लेख्य उपस्थिति थियो ।"
भारतमा बाढीले ४४ जनाको मृत्यु,नयाँदिल्ली भारतमा आएको पछिल्लो बाढीले कम्तीमा ४४ जनाको मृत्यु भएको छ । हजारौं विस्तापित भएका छन् । बाढीबाट सबैभन्दा बढी उत्तर प्रदेश प्रभावित भएको अधिकारीहरूले जनाएका छन् । अघिल्लो २४ देखि ४८ घन्टासम्मको अवधिमा भएको अत्यधिक वर्षका कारण नदी किरानका क्षेत्रका बासिन्दा बाढीबाट प्रभावित भएका छन् । राज्यका प्रकोप व्यवस्थापन कार्यालयका उपाध्यक्ष रविन्द्रप्रताप साहीका अनुसार ४४ जनाको मृत्यु भएको पुष्टि भइसकेको छ । उनले अधिकारीहरूले उद्धार जारी राखेकाले मृत्यु भएकाको संख्या बढ्न सक्ने बताए । उनले बाढीबाट प्रभावित हजारौं स्थानीय बासिन्दालाई सुरक्षित स्थानतर्फ सारिएको र शरणार्थी शिविरहरूमा राखिएको जनाए । मौसमविद्हरूका अनुसार प्रभावित क्षेत्रका अबको ४८ घन्टासम्म भीषण वर्षा हुने छ ।
घट्यो महतवाको महत्त्व,"शक्तिको अभ्यासमहतवा शक्तिको अभ्याससँग सम्बन्धित प्रथा हो । गाउँको अगुवा हुने र शक्तिको अभ्यास गर्ने भएकाले पहिले पहिले एकपटक चुनिएको व्यक्ति फेरि हुन खोज्थे । त्यसकारण अधिकांश महतवाहरू एउटै परिवारबाट बस्छन् । महतवाको महिमा छुट्टै भएकाले महतवाको परिवारभन्दा गाउँमा बेग्लै सान र मान हुन्थ्यो । पुरानो पुस्ताले आफ्नै सन्तानमा त्यो शक्ति हस्तान्तरण गर्न चाहन्थ्यो । कतिपय महतवाले आफूले नभ्याएको बेला छोरालाई कार्यवाहक दिने चलन भएकाले सानैदेखि अभ्यास गर्न सिक्ने र पछि महतवा हुने चलन पनि थियो । महतवा सम्पन्न परिवारबाटै छान्ने चलन छ । महतवा भएपछि चाडपर्वमा जुट्ने मानिसहरूलाई मिठो खुवाउनुपर्ने, भेटघाटका लागि आउने पाहुनाहरूलाई स्वागत सत्कार गर्नुपर्ने र अन्य काममा हिँड्दा खर्च लाग्ने भएकाले निम्न वर्गको मानिस यो पद्मा जान चाहँदैन । गाउँको सम्पर्क व्यक्ति महतवा हुन्छ । गाउँमा सरकारी, गैरसरकारी अधिकारी, राजनीतिक दलका नेताहरू जाँदा बस्नेखाने महतवाकै घरमा हुन्छ । यसले गर्दा पनि महतवाप्रति धेरैको रुचि छैन । अन्य भूमिका नहुने, खाली अनावश्यक काममा भुल्ने मात्रै भन्ने बुझाइ छ, चौधरीले भने, काम अनुसारको महत्त्व र फाइदा केही छैन । हाम्रो संस्कृति र पहिचान बनाउनुपर्छ भनेर मात्रै लागिरहेका छौं ।महतवा कसैलाई शुभ हुने र कसैलाई नहुने भन्ने बुझाइले पनि नयाँ मानिस नेतृत्वमा जान समस्या रहेको महतवा बडघर भलमन्सा महासंघका केन्द्रीय अध्यक्ष एवं प्रदेश सांसद डिल्लीबहादुर चौधरीले बताए । थारूमा ७१ भन्दा बढी जातहरू रहेको र सबैका फरकफरक देवता हुने उनले बताए । महतवा भएपछि देवतालाई रिझाउन नसके अशुभ हुन्छ भन्ने बुझाइ छ, उनले भने, यही डरले गर्दा पनि नयाँ मान्छे महतवा हुन चाहँदैन । माघीमा पहिलो दिन रक्सी खाएर महतवालाई जति सकिन्छ त्यति गाली, गुनासो गर्न पाइन्छ । मनमा लागेको भन्न पाइन्छ । दोस्रो र तेस्रो दिनबाट महतवा छान्न सुरु हुन्छ । चुनावमा जसले सबैको मन जित्न सक्छ उही महतवा बन्छ । महतवा नै थारू गाउँमा हरेक कामको निर्णायक हुने भएकाले सशस्त्र द्वन्द्वमा बढी समस्या भएको चौधरीले बताए । तत्कालीन माओवादी र सुरक्षाकर्मीले महतवालाई केन्द्रबिन्दु मानेर केरकार गर्ने भएकाले कोही अग्रसर हुन चाहन्थेनन् । त्यसपछि बिस्तारै चासो घट्दै गएको हो ।परम्परागत रूपमा महतवाको महत्त्व र महिमा छ । सबैको अगुवा बन्न पाइने, हरेक विवादको निरूपण गर्न भूमिका खेल्ने, देवीदेवताको प्रतिनिधि बन्न पाइने र गाउँलेलाई निःशुल्क काममा लगाउन पाइने जस्ता महतवाका आकर्षण छन् । महतवालाई प्रत्येक खेतीपातीको सिजनमा एक दिन प्रत्येक घरपरिवारले काम गरिदिनुपर्ने चलन थियो । अहिले त्यसको साटो अनाज दिने चलन पनि छ । महतवाको सहयोगीका रूपमा अघवा छानिन्छ जसले गाउँभर कुनै नयाँ खबर पठाउने र महतवालाई नियमित काममा सहयोग गर्ने गर्छ । एउटा चौकीदार छानिन्छ, जसले महतवाको सुरक्षा गर्छ । थारू गाउँको अगुवालाई दाङमा महतवा, देउखुरीमा बडघर तथा मान्जन र बर्दिया, कैलाली, कञ्चनपुरतिर बलभन्सा भन्ने गरिन्छ । महतवामा न्यायिक, विकास र पूजाआजाको शक्ति हुन्छ भन्ने गरिए पनि अहिले सबै निर्णय आफैं गर्न पाउँदैनन् । ख्याल अर्थात् भेला बोलाएर सबैको आवाज सुनेर मात्र निर्णय गराउने चलन छ । पहिले थारू जातिको संस्कारअनुसार जिल्लालाई विभिन्न तहमा बाँडेर अधिकारको अभ्यास गर्ने गरिन्थ्यो । प्रगन्ना, देशबन्ध्या, महतवा र घरधुर्या गरी चार तहमा थारू गाउँको शासन र न्याय प्रणाली चल्ने गरेको थियो । देशको नयाँ शासकीय स्वरूपअनुसार तल्नो तहमा स्थानीय सरकार पुगेपछि महतवाको अधिकार क्षेत्र घट्दै गएको थारू कल्याणकारिणी सभाका अध्यक्ष भुवन चौधरीले बताए । हिजो महतवाले गर्ने काम अहिले वडा कार्यालय, टोल विकास संस्था जस्ता निकायले गर्न थाले, उनले भने, पहिले व्यवस्थापिका, कार्यपालिका र न्यायपालिकाको काम महतवाले नै गर्थे । अहिले यी अधिकार क्षेत्र कटौती भए । अनौपचारिक रूपमा पुरानो चलनअनुसार काम गरे पनि वैधानिकता नहुने भएकाले महत्त्व कम भएको उनले बताए । महतवाले कुनै निर्णय गरे पनि त्यसले कानुनी रूपमा मान्यता पाउँदैन । वैधानिकता नभएपछि महतवाको अधिकार क्षेत्र खुम्चियो, उनले भने, तैपनि महतवाको भूमिका अझै पनि खोजिने गरेको छ । अनौपचारिक रूपमा महतवाको धारणा बुझ्ने काम गरिन्छ । थारू जातिको ऐतिहासिक महत्त्व र परम्पराअनुसार स्थानीय सरकारको कुनै पनि संयन्त्रमा महतवाको सहझागिता स्वीकार गर्न सकेमा यो संस्कार जीवित हुन सक्ने चौधरीले बताए ।"
मधेसका नागरिकसँग सेनाको अन्तर्त्रिया,"(काठमाडौं)  मधेसी भूभागबाट नेपाली सेनामा सहभागिता बढाउन सेनाले प्रदेश २ बाट पहिलो पटक नागरिकसैनिक अन्तर्क्रिया कार्यक्रम थालनी गरेको छ । सैनिक जनसम्पर्क निर्देशनालयले केन्द्रबाटै टोली खटाएर सम्बद्ध जिल्लामा रहेका आफ्ना संगठन संरचनामार्फत अन्तर्क्रिया गरेको हो । निर्देशनालयका अनुसार सेनाले साउनमा धनुषा, बारा र पर्सा तथा भदौमा सप्तरी, रौतहट, सर्लाही, महोत्तरी र सिरहामा कार्यक्रम गरेको थियो । त्यसपछि असोजमा प्रदेश १ का सुनसरी र झापामा कार्यक्रम सकिएको छ ।सैनिक प्रवक्ता विज्ञानदेव पाण्डेका अनुसार ती क्षेत्रमा सेनाबारे बढी गुनासो आउन थालेपछि अन्तर्क्रिया गरिएको हो । प्रधानसेनापति पूर्णचन्द्र थापाले जारी गरेको प्रधानसेनापति कमान्ड मार्ग निर्देशनमा नागरिकसैनिक सम्बन्धलाई मजबुत बनाउने उल्लेख रहेको जनाउँदै पाण्डेले त्यही आधारमा कार्यक्रम अघि बढाइएको बताए । विशेष गरी तराई क्षेत्रमा सेनामा भर्ना हुन पाइएन भन्ने गुनासो थियो । तराई मात्र होइन, अन्य क्षेत्रमा पनि सेना र जनताबीच केही दूरी छ, उनले भने । उनले तराई क्षेत्रमा आर्मी भनेको के हो, आर्मी जनताकै करबाट चल्दै आएको छ र उनीहरूकै रक्षाका लागि हो भन्ने सन्देश दिन कार्यक्रमले महत्त्वपूर्ण भूमिका खेलेको बताए । कार्यक्रममा प्रतिनिधिहरूले सेना व्यापारतिर लागेको, आफ्नो काममा कम ध्यान दिएको, मधेसी मूलका मान्छेलाई सेनामा भर्ना हुन गाह्रो हुनेलगायत समस्या रहेको गुनासो गरेका थिए । उनीहरूले सेनालाई सीमा सुरक्षामा ध्यान दिन, सैनिक स्कुलमा आमजनताका छोराछोरीले समेत पढ्न पाउने व्यवस्था मिलाउन, २ नम्बर प्रदेशमा पनि सैनिक अस्पताल खोलेर सेवा उपलब्ध गराउन, घुम्ती स्थ्यशिविर सञ्चालन गरिरहन र मधेसमा चर्चित खेल कुस्तीलाई सेनाको आन्तरिक प्रतियोगितामा सामेल गर्न सुझाएका थिए । केन्द्रबाट महासेनानी ईश्वरकुमार श्रेष्ठको नेतृत्वमा गएको टोलीले बारा र पर्सामा टोर्नाडो हावाहुरी आउँदा सेनाले स्थानीयको उद्धारमा खेलेको भूमिका र घर पुनर्निर्माणबारे प्रस्ट पारेका थिए । सेनाले टोर्नाडोपछि तीन महिनामा ८ सयभन्दा बढी आवासीय भवन बनाइदिएको थियो । भवन निर्माण गर्दा सर्पले टोकेर सैनिक घाइते भएका थिए, अन्य समस्या पनि भए । तर सेनाले थोरै समयमा काम गरेर सुम्पियो । ५ लाखभन्दा बढी लाग्ने घर सेनाले ११ प्रतिशत कममा निर्माण गरी बाँकी रकम सरकारलाई फिर्ता गरिदियो, कार्यक्रममा सहभागी एक सैनिकले भने । सेनाले मधेसबाट पुरुष मात्र होइन, महिलालाई समेत संगठनमा भर्ना हुन आउन प्रोत्साहन गरेको छ । नेपालको संविधानमा नेपाली सेनामा महिला, दलित, आदिवासी जनजाति, खस आर्य, मधेसी, थारू, मुस्लिम, पिछडा वर्ग तथा पिछडिएको क्षेत्रका नागरिकको प्रवेश समानता र समावेशी सिद्धान्तका आधारमा संघीय कानुनबमोजिम सुनिश्चित गरिने उल्लेख छ । सोही व्यवस्थाअनुसार सेनाले गुरुङ, राई, मगरलगायतको छुट्टै पल्टन स्थापना गरेको छ । त्यस्तै मधेसीहरूलाई विशेष ध्यान दिएर नयाँ सबुज गण स्थापना गरिएको छ ।प्रधानसेनापति थापाले मधेसी जनतालाई सेनामा आउन प्रोत्साहन गर्ने कार्यक्रममा जोड दिएकाले त्यसैअनुसार अघि बढाइएको प्रवक्ता पाण्डेले बताए । उनका अनुसार कात्तिकमंसिरबाट अन्य प्रदेशमा पनि अन्तर्क्रिया चलाइनेछ । सेना सुतेर बसेको छ भन्ने भ्रम चिर्न यो कार्यक्रमले भूमिका खेलेको छ, अन्तर्क्रियामा सहभागी एक सैनिक प्रतिनिधिले भने ।"
शाहीमाथि आक्रमण,"भरतपुर (कास) गणतन्त्र पक्षधरको आलोचना गर्दै जागरण अभियानमा संलग्न ज्ञानेन्द्र शाहीमाथि चितवनमा सांघातिक आक्रमण भएको छ । नेपालका लागि नेपाली चितवनले आयोजना गरेको कार्यक्रमका लागि यहाँ आएका शाहीमाथि आक्रमण भएको हो । उनको दाहिने खुट्टाको बूढीऔंलामा गहिरो चोट लागेको छ । टाउको, छाती र ढाडमाथि प्रहार भएको उनले बताएका छन् । शाहीसँगै अन्य चार जना सामान्य घाइते भएका छन् । चितवन मेडिकल कलेजमा उपचारपछि थप उपचारका लागि शाहीलाई काठमाडौं लगिएको जिल्ला प्रहरी कार्यालय चितवनका प्रहरी नायब उपरीक्षक एवं प्रवक्ता एकनारायण कोइरालाले जानकारी दिए । स्थानीय युवाको एक समूहले शाहीमाथि ढुंगा, रड र लाठी प्रहार गरेको हो । भरतपुरको होटल ग्लोबलमा बसेका उनीहरूले कार्यक्रम नहुने भएपछि बाहिरिने क्रममा बा३ख ८४५८ नम्बरको माइक्रोमा सवार शाही र उनको समूहलाई आक्रमण गरेको हो । आक्रमणमा संलग्न भएको आरोपमा प्रहरीले एक जनालाई पक्राउ गरी थप अनुसन्धान गरिरहेको कोइरालाले बताए । नेकपा निकट युवाले चौबीसकोठीमा शाहीले भाषण गर्न तयार पारिएको कार्यक्रम बिथोलेका थिए । झडप हुन सक्ने भन्दै प्रहरीले पनि कार्यक्रम नगर्न भनेको थियो ।"
कुकुरले टोके पर्खेर नबस्नू,"सरकारी तथ्यांकअनुसार गत वर्ष मात्र २३ हजार ७ सय २६ जनालाई कुकुरले टोकेकामा ३२ जनाको रेबिजले मृत्यु भएको थियो । तर इडिसिडीका डा ओझा नै यसलाई यकिन तथ्यांक भन्दैनन् । यो ३२ वटा मृत्यु रिपोर्टेड हुन्, जो हाम्रो सिस्टममा आए, अस्पताल पुगे, डाओझाले भने, तर समुदायमा धामीझाँक्री कहाँ पुगेका वा घरमै रहेका अस्पताल आउन नपाएका केस यसमा समावेश गरिएको छैन ।शुक्रराज ट्रोपिकल तथा सरुवा रोग अस्पताल, टेकुमा हाल दिनहुँ एक सयदेखि डेढ सय व्यक्ति कुकुर टोकाइमा परेर उपचारका लागि आउने गरेका छन् । अस्पतालमा दिनहुँ आउने बिरामीमध्ये करिब ६० प्रतिशत घरपालुवा र ४० प्रतिसश छाडा कुकुरको टोकाइमा पर्ने गरेका छन् । २०७६ सालमा हालसम्म ३० भन्दा बढी व्यक्ति रेबिज भएर आएको डाशेरबहादुर पुनले बताए । उनका अनुसार मुलुकमा आधा जनसंख्या रेबिजको उच्च र एक चौथाइ जनसंख्या मध्यम जोखिममा छन् ।"
स्वास्थ्यकर्मीलाई प्रशासन जिम्मा,सिरिजंघा गाउँपालिकामापनि ८ मध्ये दुई वडामा मात्रै प्रशासनका सचिव रहेको प्रशासकिय अधिकृत प्रसन्नदीप राईले बताए । बाँकी स्वास्थ्यकर्मीलगायत प्राविधिक क्षेत्रका कर्मचारी परिचालन गर्नुपरेको छ ।गत आर्थिक वर्षमा २५ लाख रुपैयाँको प्रधानमन्त्री रोजगार कार्यक्रम पनि स्वास्थ्यकर्मीको भरमा चलाउनुपरेको गुनासो अधिकृतको छ । कर्मचारीका कारण कामलाई गति दिन निकै कठिन भएको गाउँपालिका अध्यक्ष टीका गुरुङले बताए ।मिक्वाखोला गाउँपालिकामा पनि २४ कर्मचारीको दरबन्दी रहेकामा चार जना मात्र छन् । विषयगत शाखाको काम भने करारका कर्मचारीले धानेका छन् ।
अन्त सास्ती खेपेपछि बल्ल टेकु,"(काठमाडौं)  रातभरि ज्वरो र चिटचिट पसिना आउने समस्या भएपछि रौतहटको चन्द्रपुरका ६८ वर्षीय हरिप्रसाद आचार्य नजिकैको अपोलो सिटी हस्पिटल पुगे । रगत जाँच, छातीको एक्सरे र पिसाब जाँच गरेपछि चिकित्सकले उनलाई टाइफाइडको औषधि लेखिदिए । उपचारमा ७ हजार खर्चेर एक साता औषधि खाँदा पनि बेथा कम भएन । झन् टाउको दुख्ने र ज्यान गह्रौं भएजस्तो भएपछि फलोअपमा जाँदा चिकित्सकले उनलाई उपचारका लागि काठमाडौं जानुपर्ने बताए । टेकुस्थित शुक्रराज ट्रपिकल तथा सरुवा रोग अस्पतालबाट उनलाई डेंगु संक्रमण भएको पत्ता लाग्यो । चिकित्सकले सिटामोल खान र आराम गर्न सल्लाह दिए । जिल्लाको स्वास्थ्य संस्थाले हचुवाको भरमा सातदिने औषधि चलायो र खर्च पनि गराइदियो भयो भन्दै उनले तीक्तता पोखे, एउटा सिटामोल खानका लागि लागि म बुढोले यत्रो दुःख पाएँ, कत्तिसम्म लापरबाही गरेका । कोटेश्वरकी २४ वर्षीया मनीषा थापा पनि नजिकैको सिर्जनशील हेल्थ केयर डाइग्नोस्टिकमा डेंगुको लक्षण लिएर सेन्टर पुगिन् । चिकित्सकले रगत, पिसाब र छातीको एक्सरे गर्न सुझाए । परीक्षण र औषधिमा ५ हजार खर्च भइसक्दा पनि स्वास्थ्यमा सुधार आउनुको साटो समस्या थपियो । एन्टिबायोटिक र फ्लेक्जन खाएपछि वान्ता भयो । ज्वरो कम भएन । स्वास्थ्यमा सुधार नआएपछि उनी टेकुस्थित शुक्रराज ट्रपिकल तथा सरुवा रोग अस्पताल पुगिन्, चिकित्सकलाई आफूले प्रयोग गरेको औषधि पनि देखाइन् । डेंगु ठूलो समस्या हैन किन यति धेरै टेस्ट गरेको, किन यस्तो औषधि खाएको, भन्दै चिकित्सकले सोधे । आफूलाई भने डेंगु भएको र त्यसको उपचारबारे थाहै नभएको उनले बताइन् । टेकुमा २ सय रुपैयाँमै उनको उपचार भयो ।डेंगुको लक्षण देखिएपछि वनस्थलीका २४ वर्षीय सोमान पौडेल घरनजिकैको गतिशील क्लिनिकमा जँचाउन गए । औषधि विक्रेताले उनलाई सात दिन खानु भनेर एन्टिबायोटिक र दुखाइ कम गर्ने औषधि दिए । ती औषधिले निको हुनुको साटो उनलाई थप शिथिल बनायो । पेटमा खाना अडिएन, बान्ता आइरह्यो । कमजोरीले ओछ्यानबाट उठ्नै नसक्ने भएँ, उनले भने । छिमेकीको सल्लाहमा उपचारका लागि उनी पनि टेकु अस्पताल पुगे । खाइरहेको औषधि फालेर आराम मात्रै गर्नु, कुनै औषधि आवश्यक छैन भनेर चिकित्सकले सल्लाह दिए ।सामान्य भाइरल आक्रमण मानिएको डेंगु संक्रमणको उपचारमा निजी अस्पताल र क्लिनिकको महँगो उपचार खर्चमा फँस्ने थुप्रै जनामध्ये यी केही पीडित हुन् । टेकु अस्पतालमा डेंगुको उपचार गर्न आउने अधिकांश बिरामी बाहिरबाट अनावश्यक परीक्षण गरी एन्टिबायोटिक खाएर आएका हुन्छन् । निजी अस्पताल र क्लिनिकले बिरामीको अनावश्यक खर्च गराइदिने गरेको उनीहरू गुनासो गर्छन् । जसले बिरामीलाई निको हुनुको साटो स्वास्थ्यमा जटिलता थपिदिएको छ । डेंगु सामान्य संक्रमण हो, सिटामोल खाँदा र आराम गर्दा एक सातामै निको हुन्छ भन्ने थाहा नहुँदा बिरामी महँगो उपचारतर्फ धकेलिएको टेकु अस्पतालका प्रवक्ता तथा सरुवा रोग विशेषज्ञ डा अनुप बाँस्तोलाले बताए । प्राइभेट हस्पिटल र क्लिनिकमा १५ हजारसम्म खर्च भयो भन्दै बिरामी आउँछन्, उनले भने, अनावश्यक औषधिको दुष्प्रभावले बिरामीको बेथा घट्नुको साटो बढेको पाइएका छन् । डेंगुको उपचार भनेर चलाइने कतिपय अनावश्यक औषधिले आन्द्रामा घाउ बनाएर अल्सरसमेत गराउन सक्ने उनी बताउँछन् । दीर्घरोगी, गर्भवती, बालबालिका र अन्य संक्रमण भएका व्यक्तिबाहेक अन्यमा डेंगु भाइरल आक्रमणले जटिलता पैदा नगर्ने उनको भनाइ छ । यस्ता जटिलता नै भइहाले पनि ७ प्रतिशत बिरामीमा मात्रै देखिने गरेको छ ।डेंगुको उपचार टेस्टबिनै २ सय रुपैयाँभित्र सम्भव छ, जुन टेकु अस्पतालले दिइरहेको छ । जाँच गर्ने किटमा गडबडी देखिएपछि यसको प्रयोगबिनै उपचार हुन्छ । यसले उपचार थप सस्तो र सरल बनेको छ । किटको प्रयोगबाट डेंगु जाँच गर्नुको कुनै फाइदा नभएको भन्दै सरकारी तहबाट त्यसको प्रयोग बन्द भइसकेको छ । अझै पनि निजी क्षेत्रका केही स्वास्थ्य संस्थामा किटको प्रयोगबाट डेंगु जाँच गर्ने क्रम नरोकिएको टेकु आउने बिरामीको भनाइबाट पुष्टि हुन्छ । जसका लागि बिरामीले २ हजार ५ सयसम्म तिरिरहेका छन् । डेंगु संक्रमण हुँदा शरीरमा प्लेटलेट्स घट्नु बढ्नु स्वाभाविक हो, डा बाँस्तोला भन्छन्, बाहिरबाट प्लेटलेट्ससमेत चढाइएको रिपोर्ट लिएर बिरामी आइरहेका छन् । लक्षणका आधारमा उपचार गर्नु नै पर्याप्त हुने हुँदा यसमा अन्य टेस्ट, स्लाइन पानी चढाउने वा रगत चढाउने जस्ता केही आवश्यक नपर्ने उनी बताउँछन् ।सरुवा रोग विशेषज्ञ डा शेरबहादुर पुनका अनुसार डेंगु हुँदा दुखाइ कम गर्ने फ्लेक्जन र संक्रमण कम गर्ने एमोक्सिलिन जस्ता औषधि चलाउनै हुँदैन । डेंगु ज्वरोले बिरामी शारीरिक रूपमा कमजोर भइरहेका हुन्छन्, उनले भने, एन्टिबायोटिकको प्रयोगले बिरामीलाई थप शिथिल बनाइदिन्छ । तालिमप्राप्त चिकित्सकबाहेक अन्यले डेंगुको उपचार गर्दा बिरामी अनावश्यक औषधि सेवन र खर्चिलो परीक्षणको भार खेप्न बाध्य भएको उनले बताए । आवश्यक नपर्दा पनि सेवन गरिने एन्टिबायोटिकले बिरामीको शरीरमा औषधिको प्रभाव घटाइदिन्छ र भविष्यमा कुनै पनि औषधिले शरीरमा प्रभाव गर्न छाड्छ । निजीमा उपचार गराएर निको नभएका बिरामी विभिन्न जटिलतापछि टेकु अस्पताल पुगिरहेका छन् ।"
निःशुल्क उपचार पाउँदैनन् सिकलसेल बिरामी,रोगको पहिचान हुन सक्यो भने सिकलसेल प्रभावित दम्पतीले सन्तान जन्माउने वा नजन्माउने बहस हुन सक्छ । रोग पत्ता नलाग्दै पाँच वर्षमुनिका ५० प्रतिशत बालबालिकाको ज्यान जाने गरेको डा पाण्डेले बताए । उक्त रोग पुस्तान्तरण हुँदै गएकाले समस्या बल्झेको उनले बताए । १५ देखि २५ वर्ष र ६० वर्षका वृद्धवृद्धामा समेतमा सिकलसेल पाइएको छ । यो रोगको लक्षण बिरामीजस्तै नदेखिने भएकाले खतरा मानिएको हो । रोग नदेखिँदै बिहेवारी भई बच्चा जन्मिसक्ने भएकाले नयाँ पिँढीमा सर्दर् ैआएको चिकित्सकको दाबी छ ।
भोलि खुला दिसामुक्त राष्ट्र घोषणा,"(काठमाडौं)  सरकारले आगामी सोमबार नेपाललाई खुला दिसामुक्त राष्ट्र घोषणा गर्ने भएको छ । राजधानीको राष्ट्रिय सभागृहमा आयोजना हुने कार्यक्रममा प्रधानमन्त्री केपी शर्मा ओलीले नेपाललाई खुला दिसामुक्त राष्ट्र घोषणा गर्ने कार्यक्रम रहेको खानेपानीमन्त्री विना मगरले जानकारी दिइन् ।मन्त्रालयद्वारा शुक्रबार आयोजित पत्रकार सम्मेलनमा मन्त्री मगरले देशभर निजी तथा सार्वजनिक शौचालय निर्माण र सरसफाइका क्षेत्रमा ठूलो उपलब्धि हासिल भएको दाबी गर्दै राष्ट्रिय उत्सवकै रूपमा मुलुकलाई नै खुला दिसामुक्त घोषणा गर्न लागिएको बताइन् । उनका अनुसार मुलुकभर ५६ लाख ६० हजार २ सय १४ घरधुरीमा शौचालय निर्माण भएका छन् । उनले खुला दिसामुक्त र सरसफाइ अभियानलाई सफल बनाउन सबै मन्त्रालय, सम्बद्ध पक्ष र सर्वसाधारणलाई समेत आग्रह गरेकी छन् ।सरकारले सन् २०११ देखि जिल्लाहरूलाई क्रमशः खुला दिसामुक्त घोषणा गर्न थालेको थियो । अहिले सबै जिल्ला खुला दिसामुक्त भइसकेका छन् । मन्त्री मगरले अभियानमा सबै दल, पेसा र व्यवसायमा संलग्न व्यक्तिहरूले सहयोग गरेकाले देशलाई खुला दिसामुक्त घोषणा गर्न सकिने अवस्था बनेको बताइन् । उनका अनुसार खुला दिसामुक्त राष्ट्र घोषणा भएसँगै देशभर सरसफाइलाई अभियानका रूपमा अघि बढाइनेछ ।"
महँगी अचाक्ली : देउवा,"काठमाडौं (कास) प्रमुख प्रतिपक्षी कांग्रेसका सभापति शेरबहादुर देउवाले वर्तमान सरकारका कारण महँगी अचाक्ली बढेको बताएका छन् । उनले महँगीका कारण आमजनताले दसैं, तिहार र छठजस्ता महत्त्वपूर्ण पर्व नै मनाउन नसक्ने स्थिति उत्पन्न भएको बताए । राजधानीमा शनिबार काठमाडौं कांग्रेसद्वारा आयोजित शुभकामना आदानप्रदान कार्यक्रममा उनले सरकार महँगी नियन्त्रण गर्न असफल भएको बताए । जनताले दसैंका सामान किनमेल गर्नसमेत नसक्ने गरी महँगी बढेको छ । जनताले दसैं, तिहार र छठ खर्चसमेत धान्न सक्ने अवस्था छैन, उनले भने । देउवाले सरकारमाथि जनतालाई कर थुपार्ने र महँगी बढाउने काममात्रै गरेको आरोप लगाए । उनले सरकारबाट जनता, उद्योगी, व्यवसायी सबै आजित भइसकेको दाबी गरे । ओली सरकार नेपालमा सबभन्दा असफल सावित भएको छ, धेरै कर बढाएर सारा जनता, उद्योगी, व्यापारी आजित छन्, उनले भने । देउवाले सरकार जनहितका काम गर्नुभन्दा एकदलीय अधिनायकवादी सर्वसत्तावाद लाद्न लोकतन्त्रविरोधी कानुन बनाउने प्रयासमा लागिरहेको आरोप लगाए । उनले सरकारका लोकतन्त्रविरोधी कुनै पनि गतिविधि आफ्नो पार्टीलाई सह्य नहुने चेतावनीसमेत दिए ।"
च्यांग्रासँगै भित्रिन्छ दसैं,"मासुका लागि स्वस्थ, आँखा चम्किलो भएको र टाठो चौपाया मात्रै खरिद गर्न उनीहरूको सुझाव छ । बाहिरी क्षेत्र नाक र मुखबाट सिगान र र्याल बगेको, पातलो दिसा गरी शरीरको पछाडिको भागमा यत्रतत्र टाँसिएको, चोटपटक लागेर वा संक्रमणबाट कानमा घाउ भएको वा रगत बगेको, शरीरको तापक्रम, गिजा र खुट्टाको खुरमा घाउ, लरखराउने, झोक्राउने, सुस्त, दुब्लो, आँखामा चिप्रा वा रातो भएको, छिनछिनमै दिसा गर्ने, खुट्टाले भुइँ कोट्ट्याउने, घरिघरि आकाशतर्फ फर्केर घुम्दै कराउने र लड्नेजस्ता लक्षण भएका खसीबोका खरिद गर्न नहुने जिल्ला पशु सेवा कार्यालय कास्कीका प्रमुख डा पुरुषोत्तम त्रिपाठीले बताए ।"
नेपाल भाषा स्कुललाई पूर्वविद्यार्थीको भर,"(काठमाडौं)  दोलखाका सबिन मगरले नेपालभाषा (नेवारी) बोल्न र लेख्न जानेकैले काठमाडौं मनपा१५ लखुतीर्थस्थित जगतसुन्दर ब्वनेकुथी माविका विद्यार्थीलाई पढाउने अवसर पाएका छन् । माध्यम भाषाका रूपमा नेवारी पढाइने मुलुककै यो एक मात्र विद्यालय हो । सबिन कम्प्युटर विषय पढाउँछन् । उनी उक्त विद्यालयका पूर्वविद्यार्थी हुन् । बिहान कलेज पढ्न जान्छु, दिउँसो खाली समय स्कुलमा पढाउँछु, ब्याचलर्स इन कम्प्युटर एप्लिकेसन (बीसीए) सातौं सेमेस्टरमा आफैं पनि अध्ययनरत उनले भने, कम्प्युटर नै पढेकाले यही विषय पढाउन सजिलो छ । एउटा विषय पढाउने भएकाले उनले अरू शिक्षक जसरी विद्यालयमा लामो समय बस्नु पर्दैन । नेवारी बोल्न, लेख्न, पढ्न जानेकाले मैले यो अवसर पाएँ, उनले भने, खाली समय सदुपयोग र पकेट मनी पनि हुने भएकाले दोहोरो फाइदा भएको छ । पूर्वविद्यार्थीहरू मनीष भनिने मनिराज मानन्धर, आशिष मानन्धर र बबिता मानन्धरलगायतले यही विद्यालयमा पढाउँदै आएका छन् । पूर्वविद्यार्थीले एल्मुनाई न्हू पलाः (नयाँ पाइला) संस्था गठन गरेका छन् । हामीले हरेक महिनाको कार्यक्रम तालिकासहित विद्यालयका भाइबहिनीहरूमाझ सिर्जनशील काम गर्दै आएका छौं, भाषा र लिपि पढाउँदै आएका मनीष भन्छन्, भाषा, लिपि, संस्कृतिबारे अभ्यस्त पार्ने, खेलकुद, नाच, ह्यान्डिक्राफ्ट, स्विमिङ, हाइकिङ लैजाने गराएका छौं । विद्यालयमा नर्सरीदेखि कक्षा ८ सम्म सबैले एक विषय नेपाल भाषा पढ्नैपर्ने नियम छ । विद्यालय परिसर, कक्षाकोठामा प्रत्येक शिक्षक र विद्यार्थीबीच नेवारीमै कुराकानी हुन्छ । प्रधानाध्यापक सुनिता मानन्धरका अनुसार विद्यालयमा अहिले दुई सयजना विद्यार्थी छन् । नर्सरीदेखि कक्षा ८ सम्म सबै विद्यार्थीका लागि एक विषय नेपालभाषा पढ्न अनिवार्य छ, उनले भनिन्, पाठ्यक्रम विकास केन्द्रले कक्षा ९ र १० मा चाहिँ गणित वा नेपालभाषा भनेर एकै समूहमा राखेपछि अनिवार्य विषय बनाउन सकेनौं । केन्द्रले कक्षा १ देखि ५ सम्म नेपालभाषाका लुँ हिती (सुनधारा) पाठ्यपुस्तक प्रकाशन गर्दै आएको छ । विद्यालयले पलेस्वाँ (कमल फूल) पाठ्यक्रम तथा पाठ्यपुस्तक निर्माण गरेको छ । प्रअ मानन्धरका अनुसार विद्यार्थीसँग मासिक शुल्क न्यूनतम १३ सयदेखि १७ सय रुपैयाँसम्म लिने गरिएको छ । आंशिकसहित २२ जना शिक्षक र ३ कर्मचारी छन् । स्रोतको कमी छ । त्यसैले विद्यालय व्यवस्थापन समितिले न्यूनतम ४ हजारदेखि अधिकतम १३ हजार रुपैयाँसम्म शिक्षकको तलब तोकेको छ । यो विद्यालयको साख बचाउन पूर्वविद्यार्थीको महत्त्वपूर्ण भूमिका छ, उनले भनिन् । यहाँका शिक्षकको तलब सरकारी विद्यालयसरह नरहेको उनले बताइन् । सुरुदेखि अहिलेसम्म सरकारको कुनै निकायबाट आर्थिक सहयोग लिएका छैनौं, उनले भनिन्, अब संविधानअनुसार प्रदेश र स्थानीय सरकारले नयाँ नीति जारी गर्न लागेको बुझिएको छ । सरकारले हाम्रोजस्तो मातृभाषाका माध्यमबाट पठनपाठन गर्ने विद्यालयलाई प्राथमिकतामा राख्ला भन्ने लागेको छ ।विद्यालयका संस्थापक संयोजक अनाररत्न वज्राचार्यले स्थापना कालमै संस्थापक सदस्य तथा दाताहरूबाट संकलित रकमबाट सहुलियत मूल्यमा जग्गासमेत करिब डेढ रोपनी जग्गा खरिद गरेको बताए । निजी गुठीअन्तर्गत सञ्चालित विद्यालयको दुईवटा तीनतले भवन छन् । भवनमा १४ कक्षा कोठा, कम्प्युटर, विज्ञान प्रयोगशाला, पुस्तकालय र नेवारी संग्रहालय र सभाहल छन् । विद्यार्थीलाई नेपालभाषा पढाइसँगै नेवार संस्कृति, १२ महिनाभित्र मनाइने चाड र पर्वहरू, इन्द्रजात्रालगायत जात्राहरू, बजाइने बाजा र नाचिने नाचहरूको प्रत्यक्ष अवलोकन गराउने गरिएको छ ।"
नेपालले बुझायो संशोधन,"(नयाँदिल्ली)  नेपालभारत वाणिज्य (व्यापार) सन्धि पुनरावलोकन समितिको बैठक शुक्रबार सम्पन्न भएको छ । भारतको राजधानी नयाँदिल्लीमा दुई दिनसम्म चलेको उक्त बैठकमा वाणिज्य सन्धिको मूल पाठमा छलफल भएको थियो । बैठक विशेषगरी नेपालको भारतसँगको चुलिँदो व्यापार घाटा, भारतीय बजारमा नेपाली उत्पादनको सहज पहुँच, गैरभन्सार अवरोध न्यूनीकरण र नाकाका पूर्वाधार सुधारलगायत एजेन्डामा केन्द्रित रहेको सहभागी एक नेपाली उच्च अधिकारीले बताए । स्रोतका अनुसार वाणिज्य सन्धि पुनरावलोकनसम्बन्धी तेस्रो बैठकमा नेपाली पक्षले बढ्दो व्यापार घाटा न्यूनीकरणका लागि सन्धिमा गर्नुपर्ने संशोधनका बुँदाहरू प्रस्तुत गरेका थियो । पछिल्लो वर्षहरूमा भारतसँगको व्यापार अस्वाभाविक असन्तुलनबारे समेत नेपाली पक्षले भारतीय पक्षको ध्यान आकृष्ट गराएको थियो । गत आर्थिक वर्षमा भारतबाट ९ खर्ब १७ अर्ब रुपैयाँको आयात भएकामा निर्यात भने ६२ अर्ब रुपैयाँ मात्र भएको थियो । आयात र निर्यातबीचको यो खाडल कम गर्न सन्धिमा गर्नुपर्ने संशोधनका प्रस्तावित खाका नेपाली अधिकारीहरूले बैठकमा राखेका थिए । नेपालले प्रस्ताव गरेका संशोधनका बुँदाहरूमा एक्रेलिक यार्न, तामाको तार, वनस्पती घिउ तथा जिंक अक्साइडमा सन् २००२ देखि भारतले लगाउँदै आएको कोटा हटाउनुपर्ने, भारतीय कृषि उत्पादनले पारस्परिकताका आधारमा पाइरहेको शून्य भन्सारको सुविधा अन्त्य हुनुपर्नेलगायत छन् । नेपालले पहिलोपटक १९७८ मा भएको वाणिज्य सन्धिदेखि नै पारस्परिकताको आधारमा दुई मुलुकको कृषि उपजमा भन्सार छुट दिने व्यवस्थाले नेपालको कृषि उत्पादनको प्रतिस्पर्धात्मक क्षमता कमजोर भएको र भारतीय उत्पादनको आयात बढ्न गई व्यापार घाटा बढाएको तर्क राख्दै आएको छ । नेपालबाट भारततर्फ निर्यात हुने परफ्युम र अन्य कस्मेटिक वस्तुहरूलाई पनि अन्य वस्तुसरह भन्सार सुविधा दिनुपर्ने माग पनि नेपाली पक्षले वाणिज्य सन्धिको संशोधनमा समेटेको छ । यसका अतिरिक्त रुल्स अफ ओरिजिन (आरओआर) सम्बन्धी व्यवस्थालाई पनि संशोधन गर्नुपर्ने प्रस्ताव नेपालले राखेको छ । बैठकमा सहभागी एक नेपाली अधिकारीका अनुसार नेपालले आरओआरअन्तर्गतको भन्साररहित सुविधा पाउनका लागि कम्तीमा पनि ३० प्रतिशत अभिवृद्धि हुनैपर्ने व्यवस्थालाई संशोधन गरी २५ प्रतिशतमा झार्नुपर्ने प्रस्ताव गरेको छ । मुख्य नाकाहरूमा क्यारेन्टाइन प्रयोगशाला, सुविधा सम्पन्न भन्सार चौकी र सुक्खा बन्दरगाहलगायत पूर्वाधार निर्माण गर्नुपर्नेलगायत विषयमाथि पनि छलफल भएको थियो ।"
जलमार्गको एलओईमा भारत सहमत,बैठकमा पारवहन व्यापारका सम्बन्धमा पनि छलफल भएको थियो । बैठकमा भारतीय पक्षले गंगा जलमार्गमा नेपाली पानी जहाज चलाउनेसम्बन्धी लेटर अफ एक्सचेन्ज (एलओई) मा पनि सहमति जनाएको स्रोतको भनाइ छ । नेपालभारतबीचको पारवहन सन्धिमा जलमार्गसम्बन्धी व्यवस्था समावेश नगरिएसम्म नेपालले भारतले यसअघि नै सञ्चालनमा ल्याइसकेको उक्त जलमार्ग तेस्रो मुलुक व्यापारका लागि प्रयोग पाउँदैन । उक्त एलओईको मस्यौदा नेपालले यसअघि नै भारतलाई बुझाएको थियो र त्यससम्बन्धमा एक महिनाअघि काठमाडौंमा सम्पन्न दुई देशका विदेशमन्त्रीस्तरीय संयुक्त समितिको बैठकमा समितिमा समेत छलफल भएको थियो । एलओईमा भारतले सहमति जनाएपछि नेपालले जलमार्ग प्रयोगको बाटो खुलेको हो ।
भाउ सुन्दा तर्किन्छन् गृहिणी,"१४ वर्षदेखि इन्द्रचोकमै तरकारी पसल चलाउँदै आएकी मञ्जु रायमाझीको पनि त्यस्तै गुनासो छ । तरकारी लिन जाँदा हामीलाई नै महँगोमा पर्छ । बारीमा तरकारी केही छैन । किसानसँग मोलमोलाइ गर्यो किसान रिसाउने, बेच्दा महँगो भो भनेर ग्राहक रिसाउने, उनले भनिन् । रायमाझी दक्षिणकालीबाट तरकारी ल्याएर बिक्री गर्छिन् । अहिलेको सिजनमा किसानले पानीमा तरकारी टिप्ने र ल्याउँदा आधा बिग्रिसकेको उनले सुनाइन् । बचेको तरकारी भागमा लगाएर बेच्नुपर्छ । हामीले सयमा ल्याएर सयमा बेच्दा पनि सुख छैन, उनले थपिन् ।"
"धान पसायो, दाना लागेन","(बर्दिया)  बढैयाताल गाउँपालिका५ का बिहारीसिंह चौधरी पसाइसकेको धान देखेर मक्ख थिए । समयमै रोपाइँ गरेकाले गाँज राम्रै लागेको थियो । पसाइसकेको धानको बाला धेरै दिनसम्म आकाशतर्फ फर्किएपछि भने बिहारीको मनमा चिसो पस्यो । बाला जाँच गर्दा छाँगाबाट खसेझैं भए । बाला लाग्यो तर दानामा रस र गुदी भरिएन, उनले भने, धानको डाँठमात्र फस्टायो, दानाभित्र रस नपसेपछि श्रम र लगानी जम्मै डुब्यो ।उनले एक बिघा जमिनमा सौरभ नामको भारतीय धान रोपेका थिए । युरिया, डीएपी र पोटास मल छरे । सिँचाइमा श्रम खर्चे । गत वर्ष राम्रो उत्पादन भएका कारण यस वर्ष आफैंले राखेको बीउ रोपेका थिए । राम्रो उत्पादन भएको देखेर स्थानीयले पनि उनकै धानको बीउ राखेका थिए । गाउँका धेरै किसानको एउटै समस्या रहेको उनले बताए । भारतीय प्रजातिको सौरभ धान नेपालमा सूचीकृत छैन ।स्थानीय रामकिसुन चौधरीले त्यही धानको बीउ पाँच कट्ठा जग्गामा लगाएका छन् । बाला लट्किनुपर्नेमा ठिंग छ । अब त बालामा गुदी लाग्ने आश मरिसक्यो, उनले भने, बाला लाग्यो, दाना लागेन । धानको बीउ उनले २ सय रुपैयाँ प्रतिकिलोमा किनेका थिए । सीमावर्ती भारतीय बजारबाट ल्याइएको बीउ रोपेको तीन वर्षसम्म धान मजाले फल्ने भनिएको थियो । तर, लगाएको पहिलो वर्षमै धोका पाएको उनले सुनाए ।बढैयाताल गाउँपालिकाका सयभन्दा बढी किसानले लगाएको सौरभ प्रजातिको धानको बालामा गुदी नलागेपछि हाहाकार मच्चिएको छ । उनीहरूले त्यसबारे स्थानीय कृषिका अधिकारीलाई जानकारी गराएका छन् । पालिकाका सबैजसो वडाका किसान पीडित छन् । मैनापोखरका किसान कान्छा थारू दाना नलागेको बाला लिएर पालिकाको कृषि प्राविधिककहाँ पुगे । महँगोमा बीउदेखि मलसम्म किनियो, उनले भने, श्रम पनि गरियो तर सबै लगानी डुब्यो । बढैयाताल गाउँपालिकाका कृषि शाखा प्रमुख दुर्गा बसौलाले करिब २० हेक्टर जग्गामा लगाइएको धान बालीमा दाना नलागेको सुनाए ।दाना नलाग्नुको कारण भने यकिनसाथ भन्न नसकिने उनले बताए । नार्क खजुराका बाली वैज्ञानिक रामदास चौधरीले वातावरण अनुकूल नभएर दाना नलागेको हुन सक्ने बताए । भारतको कुनै प्रान्तको वातावरणमा परीक्षण गरिएको धान नेपालको हावापानीमा फस्टाउन नसक्ने उनको तर्क छ । त्यसैले हामी अनुसन्धान गर्दै छौं, उनले भने, त्यो धान यहाँको वातावरणमा टिक्न नसकेको होला । पसाउने बेला लाग्ने किराका कारण पनि त्यस्तो हुन सक्ने उनले बताए । तर, किसानले धानमा कुनै किरा नलागेको बताएका छन् । कृषि ज्ञान केन्द्र नेपालगन्जका प्रमुख सागर ढकालले बर्दियाका किसानको धान बालीमा देखिएको समस्याबारे अध्ययन गर्न टोली पठाउने बताए । उनले कृषि वैज्ञानिकसहितको टोली छिट्टै बर्दिया पुग्ने जनाए । सौरभ धानको बीउ नेपालमा सूचीकृत छैन । किसानले जानकारी नपाएर प्रयोग गरेका हुन सक्छन्, उनले भने ।"
काँचो किवी बजारमा,"(इलाम)  सदरमुकामका नारायण भक्तराजले अघिल्लो वर्ष बजारबाट ल्याएर किवी फल चाखे । प्रतिकिलो ३ सय रुपैयाँमा किनेको किवीको स्वाद नमिठो भएपछि उनले त्यसयता किनेनन् । पहिलो पटक किवी चाखेर स्वादमा सन्तुष्टि नपाउनुको कारण कटमिरो (काँचो) भएको थाहा पाएपछि मात्र उनले फेरि खान थालेका छन् ।पहिलो पटक किवी चाख्ने उनीजस्ता धेरैले मिठो फलका रूपमा स्विकार्दैनन् । बोटमा नपाक्ने यो फल मंसिर लागेपछि मात्र टिप्नुपर्छ । केही दिन गुम्स्याएपछि मात्र यसको वास्तविक स्वाद र पौष्टिकतत्त्व पाइने विज्ञहरूको भनाइ छ । तर, भदौको पहिलो सातादेखि नै इलाम र झापाका विभिन्न बजारमा किवी निस्कन्छ । यतिबेला निस्किएको किवीको स्वाद पनि टर्रो हुन्छ । यस्तो किवी बजारमा जाँदा उपभोक्तामा नकारात्मक सन्देश जान थालेको सरोकारवालाले बताए ।किवी खेती प्रवर्द्धनका लागि सक्रिय किवी जोन कार्यालयले अहिले खाने उपयुक्त समय नभएको भन्दै सूचना जारी गरिरहेको छ । तर पनि बजारमा यसको किनबेच रोकिएको छैन । उचित समयमा टिप्ने र जतनसाथ बजार पुर्याइएन भने अमिलो हुने, कोक्याउने तथा कुहिएर नष्ट हुने सम्भावना धेरै रहन्छ । लामो समयसम्म भण्डारणमा पनि कठिनाइ हुने गरेकाले कृषकले समयभन्दा छिटो टिपेर बिक्री गर्ने गरेका छन् । यसले समग्र बजारमा नै असर परिरहेको छ ।लेकाली क्षेत्रमा मंसिरपछि मात्र किवी टिप्न उपयुक्त हुने प्राविधिकहरूले बताए । औल क्षेत्रमा कात्तिक १५ देखि टिप्न मिल्ने उनीहरूको भनाइ छ । मेची राजमार्गका हरेकजसो क्षेत्रमा भने भदौदेखि नै किवी बिक्रीका लागि राखिएको हुन्छ । पहिलो पटक खान लागेकाहरूले यति बेलाको किवी खाँदा नराम्रो प्रचार बढ्ने गरेको छ । बिर्तामोडसम्म पुगेर दोकानेहरूलाई समेत सजग गराइरहेका छौं, किवी जोन सञ्चालक समितिका अध्यक्ष देउकुमार राईले भने, तर पनि कृषकले ल्याएर बिक्री गर्ने क्रम नघटेकाले उनीहरू नै सचेत हुनुको विकल्प छैन ।फूल फुलेको २२० दिनमा किवी फल टिप्न उपयुक्त हुने जोन कार्यालयको निष्कर्ष छ । किवीको बाहिरी झुस झरिसकेको अवस्थामा पनि टिप्न उपयुक्त भएको संकेत मिल्ने जोन कार्यालयका उमेश ढकालले बताए । समयअघि नै टिपेको किवी अमिलो र कोक्याउने हुँदा उपभोक्ताले दोहोर्याएर किन्दैनन् । टाढाबाट घुम्न आएका पर्यटकहरूले यस्तो किवी खाएपछि धेरै गुनासो गर्छन्, किवी जोन सञ्चालक समितिकी उपाध्यक्ष तथा किवी उत्पादक कौशिला राईले भनिन्, यसका लागि कृषकले छिटो टिपेर बजारमा ल्याउन बन्द गर्न र व्यवसायीलाई पनि नबेच्न आग्रह गरिरहेका छौं । यो सिजनमा रेड किवी मात्र उपयुक्त हुने उनको भनाइ छ । तर, रेड किवीको उत्पादन न्यून छ । मौसममा सुधार आउनासाथ पूर्वका प्रमुख पर्यटकीयस्थलमा आन्तरिक पर्यटकको भीड लाग्छ । उनीहरूले नौलो फल भन्दै किवी किनेर लाने गरेका छन् । तर, अपरिपक्व किवी खाएपछि बजारमा सिधा असर पुग्ने गरेको छ ।कृषकले चोरी हुने, जंगली जनावारले खाने जस्ता कारणले चाँडो र सस्तो मूल्यमा भए पनि किवी बेच्ने गरेका हुन् । व्यावसायिक किवी खेती उत्पादन बढ्दै गए पनि भण्डारणको समस्या पनि उस्तै छ । एकै समयमा किवी पाक्ने र लामो समय राख्न नमिल्ने भएका कारण मुख्य सिजनमा सस्तोमा किवी बेच्नुपर्ने हुन्छ । तर, केही महिनापछि नै बजारमा किवी पाइँदैन । यो अवस्थामा विदेशबाट आयातित किवी महँगोमा किन्नुपर्ने बाध्यता छ । ठूला व्यवसायीले भण्डारणका लागि कोल्डस्टोर सञ्चालन गर्न माग गर्दै आएका छन् । सदरमुकाममा निर्माण भएको शीत भण्डार सञ्चालन नभएकाले पनि यहाँका कृषक र व्यवसायीलाई समस्या भएको हो । जिल्लामा उत्पादन हुने २ लाख किलोभन्दा धेरै किवी एकै पटक बजारमा निकालेर बेच्नुपर्ने बाध्यता भएको माईमझुवाका कृषक पुरण गुरुङको भनाइ छ ।"
घरैपिच्छे माछापालन,"(खोटाङ)  घरैपिच्छे माछापोखरी । पोखरीमा लस्करै खेलिरहेका माछा । कमनकार्ब, ग्रासकार्ब जातका माछाले जोकोहीको मन लोभ्याउँछ । यो साकेला गाउँपालिका२ रतन्छाका स्थानीय युवाहरूको जाँगरले सम्भव भएको हो ।यहाँका करिब १५ सय घरधुरीले माछा पालेका छन् । उनीहरूले २०५४ सालदेखि माछापालन थालेका हुन् । पछिल्लो समय व्यावसायिक रूपमा माछापालन सुरु गरिएको वडाध्यक्ष उन्नत राईले बताए । पानीको स्रोत प्रशस्त भएकाले व्यावसायिक रूपमा माछापालन गर्न सहज भएकाले युवाहरूले समूह बनाएरै माछापालन सुरु गरेको वडाअध्यक्ष राईले सुनाए ।उनी पनि माछापालनमा होमिएका छन् । उनले आफ्नै घरमा तीनवटा माछा पोखरी बनाएर माछापालन सुरु गरेका हुन् । एउटै पोखरीबाट एकपटकमा ९० किलो माछा निकालेर बिक्री गरेको अनुभव सुनाए । माछापालनबाट राम्रो आम्दानी हुने भएपछि यहाँका १३ जना युवाहरूले एलेलेमा पौरखी माछापालन कृषक समूह स्थापना गरेर एक वर्षदेखि व्यावसायिक माछापालन सुरु गरेका छन् । उनीहरूले पालेको माछा बेच्ने बेला भएको छ । एउटै माछा करिब एक केजीको हाराहारीको भएको माछापालन समूहका सचिव सन्तराज राईले बताए । उनीहरूले सप्तरीको फत्तेपुर मत्स्य विकास केन्द्रबाट माछाको भुरा ल्याएर पाल्न सुरु गरेका हुन् । उक्त ठाउँबाट ७० हजार भुरा ल्याएर व्यावसायिक माछापालन सुरु गरेको राईले सुनाए । रतन्छामा लामो समयदेखि माछापालनप्रति जाँगर देखिएपछि गत वर्ष साकेला गाउँपालिकाले २ लाख ५० हजार माछाका भुरा ल्याएर वितरण गरेको गाउँपालिका अध्यक्ष अर्जुनकुमार खड्काले सुनाए । रतन्छाका घरपिच्छेले माछा उत्पादनबाट मनग्गे आम्दानी गरेपछि उनीहरूको जाँगरको कदर गर्दै भुरा वितरण गरिएको हो, अध्यक्ष खड्काले भने, श्रमको सम्मानस्वरूप भुरा वितरण गरिएको हो ।"
एनएफसीसीको दसैं मेला,"काठमाडौं (कास) ललितपुरको सानेपास्थित नेपाल प्रजनन हेरचार केन्द्र (नेपाल फर्टिलिटी केयर सेन्टर एनएफसीसी) ले शनिबार दसैं मेलाको आयोजना गरेको छ । यौन हिंसापीडितका लागि क्रियाशील आशा क्राइसिस सेन्टर का लागि रकम संकलन र सहयोग गर्ने उद्देश्यले ललितपुरको लबिम मलमा मेलाको आयोजना गरिएको हो । सेन्टरले यौनजन्य लैंगिक हिंसापीडितलाई सहायता नेटवर्कसम्म पहुँच पुर्याउन र समाजमा उनीहरूलाई संगठित र सक्षम बनाउने कार्य गर्दै आएको छ । संयुक्त राष्ट्रसंघीय जनसंख्या कोष (यूएनएफपीए) का अनुसार नेपालमा १५ प्रतिशत महिलाले आफ्नो जीवनमा कुनै न कुनै रूपमा यौन हिंसा र २७ प्रतिशतले शारीरिक हिंसाको अनुभव गर्ने गरेका छन् । हिंसापीडित महिलाले शारीरिक र मनोवैज्ञानिक समस्याको समाना गर्नुपरिरहेको केन्द्रले जनाएको छ । आशाले पीडितलाई बास, चिकित्सकीय जाँच, परामर्श, कानुनी सहायता, व्यावसायिक तालिम, शैक्षिक लगायतको सहयोग प्रदान गर्दै आएको छ । मेलाको अर्को उद्देश्य महिला हिंसाबारे सचेतना बढाउनु पनि रहेको जारी विज्ञप्तिमा उल्लेख छ । मेलामा सहभागीका लागि हस्तकलाका सामग्री, स्थानीय रूपमा उत्पादित वस्तुलगायतका स्टल राखिएका थिए । युलेन्स स्कुलका विद्यार्थीले मेलामा राखिएका स्टलमा सहयोग गर्दै स्वयंसेवकको भूमिका निर्वाह गरेका थिए ।"
हेटौंडामा अभाव,"(मकवानपुर)  हेटौंडा बसपार्कस्थित खसीबोका बजार सुनसानजस्तै छ । नवरात्रि सुरु हुनै लाग्दासमेत खसी बजारमा गत वर्षको जस्तो चहलपहल छैन । भारतबाट खसीबोका भित्र्याउन सरकारले क्वारेन्टाइन अनिवार्य गरेपछि त्यसको असर यहाँ परेको हो । बर्सेनि भारतबाट आउने खसीबोकाले बजार धान्ने गरेको थियो ।भारतबाट क्वारेन्टाइन गराएर खसीबोका ल्याउन झन्झटिलो भएकाले व्यापारीले इच्छा नदेखाएपछि अभावको संकेत देखिएको हेटौंडा१० स्थित खसीबोका बजारका ठेकेदार राजुकुमार महर्जनले बताए । विभिन्न गाउँबाट हेटौंडामा खसीबोका बेच्न ल्याइन्छ तर त्यतिले मात्र बजारको माग धान्न सक्दैन, महर्जनले भने, नाकामा केही ठाउँमा मात्रै क्वारेन्टाइन कार्यालय रहेको र त्यहाँबाट कागज लिनका लागि खसीसहित जानुपर्ने झन्झटले व्यापारी खसी किन्न भारत कमै पुगेका छन् । गत वर्ष यसै समयमा चारदेखि पाँचसयसम्म खसीबोका बिक्री भइसक्थे । यस वर्ष एकडेढ सयको हाराहारीमा मात्र बिक्री भएको महर्जनले बताए । भनेजति खसीबोका नै आइरहेका छैनन्, अर्को कुरा मनलाग्दी भाउ लगाउने चलन छ, खसी बोकाको मूल्य जिल्ला प्रशासन कार्यालयले निर्धारण गर्दिनुपर्ने हो तर केही चासो देखाएको छैन । भारतबाट खसी नभित्रिँदा अभाव हुनुका साथै मूल्य पनि बढ्ने सम्भावना छ, उनले भने । महर्जनका अनुसार स्थानीय उत्पादनले मागको ५० प्रतिशत पनि परिपूर्ति हुँदैन । यद्यपि नौरथा सुरु भएपछि खसीको किनबेच बढ्ने हुनाले कति आवश्यक पर्छ र कति अभाव हुन्छ भने भन्न नसक्ने उनले बताए । मागअनुसारको खसी नभित्रिँदा बजारमा मनलाग्दी मूल्य कायम हुन थालेको उपभोक्ताको गुनासो छ ।"
प्यानलसहित क्यान अध्यक्षमा चन्द,"(काठमाडौं)  नेपाल क्रिकेट संघ (क्यान) को शनिबार सम्पन्न निर्वाचनबाट प्यानलसहित चतुरबहादुर चन्द प्यानलसहित अध्यक्ष पदमा निर्वाचित भएका छन् । शनिबार काठमाडौंमा सम्पन्न निर्वाचनमा चन्दले विनयराज पाण्डेलाई भारी मतान्तरले पराजित गरी दोस्रो कार्यकालका लागि निर्वाचित भएका हुन् । नेतृत्वका प्रत्याशी दुवै पूर्व अध्यक्ष हुन् । क्यानको यो चुनाव साढे ३ वर्षदेखि अन्तर्राष्ट्रिय क्रिकेट परिषद (आईसीसी) को निलम्बन फुकुवाका लागि महत्त्वपूर्ण कोसेढुंगा हुने मानिएको छ ।५९ मतदाता रहेको क्यान निर्वाचनबाट चन्दले ४४ मत ल्याएका थिए । प्रत्याशी पाण्डेले १५ मतमात्र पाए । उपाध्यक्षमा चन्द प्यानलका राजुबावु श्रेष्ठ ४० मतसहित विजयी भए । उनका प्रत्याशी मिग्मा डुन्डु शेर्पाले १७ मतमात्र ल्याए । शेर्पा प्रदेश १ का अध्यक्ष पनि हुन् । ४३ मत ल्याएर अशोकनाथ प्याकुर्याल सचिव पदमा निर्वाचित भए । उनका प्रतिद्वन्द्वी विनोद मैनालीले १५ मत ल्याए । कोषाध्यक्षमा निर्वाचित भएका रोशनकुमार सिंहले ४५ मत ल्याए । उनका प्रतिद्वन्द्वी उपेन्द्र भट्टराईले १२ मतमात्र पाए । सदस्यको खुलातर्फ ५ जनाका लागि ११ जनाको उम्मेदवारी परेको थियो । त्यसमा चन्द प्यानलका माधवकुमार कर्माचार्य (३५), दुर्गाराज पाठक (४२), वीरेन्द्रबहादुर चन्द (३६), सञ्जयराज सिंह (३४) र करण महतरा क्षेत्री (३०) निर्वाचित भए । सदस्यका प्रत्याशी धीरेन्द्र साउद (२८), पवन अग्रवाल (२०), नरेश राणा (१७), प्रफुल्ल वैद्य (१६), राष्ट्रिय टोलीका पूर्व मूख्य प्रशिक्षक जगत टमाटा (१५) र अर्जुन पौडेल (१४) मतसहित पराजित भए । ७ प्रदेश सदस्यमध्ये ५ प्रदेशमा निर्विरोध भएको थियो । प्रदेश १ र ३ बाट दुईदुई जनाको उम्मेदवारी परेकोमा प्रदेश १ बाट कैलाश विष्ट ३७ मत ल्याएर विजयी भए । राखेपका पूर्व सदस्यसचिव केशवकुमार विष्टका पुत्र कैलाशले चन्द समूहबाट उम्मेदवारी दिएका थिए । उनका प्रत्याशी लाक्पा लामाले २१ मतमात्र पाए । प्रदेश ३ बाट अमितवीर पाण्डेले ३९ मत ल्याउँदा उनका प्रत्याशी कैलाश प्रधानले १९ मतमात्र पाए । प्रदेश २ बाट मोहम्मद दाउद अन्सारी, गण्डकी प्रदेशबाट ऋषिराम गौतम, प्रदेश ५ बाट प्रशान्तविक्रम मल्ल, कर्णाली प्रदेशबाट पदमबहादुर खड्का र सुदूरपश्चिम प्रदेशबाट विक्रम विष्ट सदस्यमा निर्विरोध चुनिए । महिला सदस्यमा दार्चुलाकी जानकी भट्ट निर्विरोध निर्वाचित भइन् । क्यानको १७ सदस्यीय कार्यसमितिमा अध्यक्ष, उपाध्यक्ष, सचिव, कोषाध्यक्ष, सदस्यमा खुला तर्फबाट ५, हरेक प्रदेशबाट ११ र एक महिला सदस्य रहनेछ । क्यानका तत्कालीन अध्यक्ष टंक आङबुहाङलाई बाइपास गरी २०७२ मंसिरमा चन्दकै नेतृत्वमा नयाँ कार्यसमिति निर्वाचित भएपछि क्यान विवाद सुरु भएको थियो । त्यसको ६ महिनापछि नै आईसीसीले राजनीतिक हस्तक्षेपको बहानामा २०७३ वैशाख १३ गते क्यानलाई निलम्बन गरेको थियो । त्यसपछि आईसीसीले नै बनाएको सल्लाहकार समिति र स्वतन्त्र समितिले जिल्लास्तरदेखिको विवाद समाधान गरी नयाँ विधान निर्माण गरेको थियो । स्वतन्त्र समितिको अगुवाइमा नयाँ विधानअनुसार जिल्ला, प्रदेश र केन्द्रीय निर्वाचन सम्पन्न भएको छ । आईसीसीको अक्टोबर १३ मा बस्ने बैठकले नेपालको निलम्बन फुकुवा गर्ने अपेक्षा गरिएको छ । चार वर्षपछि चतुरबहादुर चन्द पुनः नेतृत्वमा आउँदा क्यानको निलम्बन फुकुवा गराएर नेपाली क्रिकेटलाई सही दिशामा ल्याउने मुख्य जिम्मेवारी उनको काँधमा परेको छ । नयाँ कार्यसमितिले एकदिवसीय मान्यता पाएको नेपाली क्रिकेटको चार वर्षको लक्ष्य तथा घरेलु संरचना निर्धारण गर्नेछ । अध्यक्ष निर्वाचित भएपछि चन्दले अक्टोबर १३ मा हुने आईसीसीको बैठकमा क्यानको निलम्बन फुकुवाका लागि भरमग्दूर प्रयास गर्ने प्रतिवद्धता व्यक्त गरे । नेपाली क्रिकेटको विकासकै लागि सबैकुरा त्यागेर आएका छौं । हामी नयाँ मोडमा आएका छौं । शून्यबाट नेपाली क्रिकेटको विकास गर्ने अबको हाम्रो कर्तव्य हो, उनले थपे, हाम्रो पहिलो लक्ष्य आईसीसीबाट निलम्बन फुकुवा गराउने नै हो ।"
पारसको कीर्तिमानी शतक,यसअघि टस जितेर ब्याटिङ गरेको सिंगापुरले ३ विकेट गुमाई १ सय ५१ रन बनाएको थियो । कप्तान तिमोथीले अविजित ६४ रन जोडे । उनले ४४ बलमा ३ चौका र ४ छक्का प्रहार गरे । ट्वान्टी२० अन्तर्राष्ट्रियमा सिनियर टिमबाट डेब्यु गरेका बलर सुशन श्रेष्ठको बलमा बोल्ड हुनुअघि सिंगापुरका ओपनर सुरेन्द्रन चन्द्रमोहनले ३५ रन बनाए । जनक प्रकाशले पनि अविजित २५ रन बनाए । नेपालका करण केसीले २ विकेट लिए । शृंखलाअन्तर्गत नेपालले मंगलबार जिम्बावेसँग खेल्नेछ ।
चियाको कथा,"चिया धेरै उत्पादन हुने सिजनमा कामदार अभाव हुँदा पत्ति टिपेर तौलअनुसार पैसा लिने पनि गरिन्छ । यसलाई स्थानीय भाषामा बिगा भन्ने चलन छ । चियापत्ती टिपेपछि त्यही दिन प्रशोधनका लागि कारखानामा पुर्याउनुपर्छ । चिया प्रशोधन गर्ने इलाममा दुई दर्जन ठूला कारखाना छन् । एक सयभन्दा धेरै मझौला र साना कारखाना छन् । कारखानामा मेसिनले प्रशोधन गरेर चियालाई विभिन्न भेराइटी मा बनाइन्छ । हातले नै हरियो चियापत्ती माडेर खाने चलन पनि छ । यस्तो चियापत्तीलाई हातेपत्ती भनिन्छ । गुणस्तरका आधारमा कारखानाले प्रतिकेजी ३० रुपैयाँदेखि ७० रुपैयाँसम्म दिएर हरियो चियापत्ती खरिद गर्छन् ।चियालाई मुख्य रूपमा दुई प्रकारले बुझिन्छ । इलामसहित पाँचथर, धनकुटा, तेह्रथुम, ललितपुरलगायत जिल्लामा उत्पादन हुने चियालाई अर्थोडक्स बनाइन्छ । यस्तो चिया दूधबिना पिउने चलन छ । अर्थोडक्सभित्र ग्रिनटी, ब्लयाकटी, ओलाङटी, वाइटटी जस्ता धेरै भेराइटी बन्छन् । यस्तो चियाको मुख्य बजार भारत हो । नेपालमा उत्पादन हुने वार्षिक करिब ५५ लाख किलो तयारी अर्थोडक्स चियामध्ये ८० प्रतिशत भारत जान्छ । १० प्रतिशत युरोप र अमेरिकातर्फ निकासी हुन्छ भने बाँकी १० प्रतिशत नेपालमै खपत हुन्छ । अर्थोडक्स चियालाई अर्गानिक बनाउँदै युरोप र अमेरिका निकासी गर्न योग्य बनाउने ध्याउन्नमा कृषक लागेका छन् ।तराई क्षेत्रमा उत्पादन हुने चियालाई दानादार बनाइन्छ । यस्तो चिया नेपालका हरेकजसो उपभोक्ताले पिउने गर्छन् । यसको आन्तरिक खपत उल्लेख्य छ भने भारत पनि जाने गर्छ । दानादार चियालाई दूध र चिनीमा मिलाएर पिउने गरिन्छ । चिया सेवनले शरीरमा स्फूर्ति आउँछ । अर्गानिक चिया सेवनले प्रेसर, सुगरजस्ता बिरामीलाई पनि फाइदा पुग्ने विज्ञहरूको भनाइ छ । विश्वमै प्रख्यात दार्जिलिङ चियासँग पूर्वको पहाडमा उत्पादित चियाले प्रतिस्पर्धा गरिरहेको छ । उस्तै हावापानी र माटो भएका कारण नेपालको चिया पनि विश्वमा लोकप्रिय हुँदै गएको छ । चियालाई यहाँको संस्कृतिका रूपमा पनि लिइन्छ । चियासम्बन्धी विभिन्न जानकारी लिँदै रमाइलो गर्ने पर्यटक बढाउन चिया पर्यटनको अभ्यास पनि भइरहेको छ ।"
कान्छा पौडीबाज,"साढे ५ वर्षका सुशान्त बोहराको हाउभाउ अन्य प्रतिस्पर्धीको तुलनामा भिन्न किसिमको थियो । सानै भए पनि उनी जोसिला देखिन्थे । हातखुट्टा हल्लाउँदै स्टेचिङ गर्दै थिए । १८औं एलए इन्टर स्कुल च्याम्पियनसिपका प्रतिस्पर्धीमध्ये उनी सबैभन्दा कान्छा थिए । बाँके नेपालगन्जका सुशान्त स्प्रिङ डेला एकेडेमीको कक्षा १ मा पढ्छन् । चार वर्षकै उमेरदेखि पौडी खेल्न थालेका उनले दुई महिनाअघिबाट मात्र प्रतिस्पर्धाका लागि नियमित तयारी थालेका थिए । दाइ शुभान बोहरा पनि पौडी खेल्छन् । गुरु चन्द्रराम चौधरीसँग दैनिक तालिम लिइरहेका उनले भविष्यमा कुशल पौडीबाज बन्ने लक्ष्य राखेका छन् । हाल दिनहुँ बिहान ६ देखि ७ बजेसम्म उनी पौडी अभ्यास गर्छन् । दुई महिनामै स्टोक मा आएको सुधार र उनको जोस जाँगर देखेर गुरुले अन्य १२ सहभागीसँगै काठमाडौं ल्याएर प्रतिस्पर्धामा भाग लिन लगाएका थिए । प्रतियोगितामा पदक जित्न नसके पनि उनी निराश देखिएनन् । अर्को वर्ष राम्रो गर्ने अठोट उनले व्यक्त गरे । शरीरमा शक्ति बढाउन उनले गुरुको सल्लाहअनुसार काँचो चना, फलफूल, अण्डा र जीवनजल नियमित खान थालेका छन् । सानै उमेरमा सम्भावना देखाएकाले अबको ५ वर्षभित्र होनाहार पौडीबाज बन्न सक्ने ठानेर गुरु चन्द्ररामले उनलाई नियमित तालिम दिइरहेका छन् ।शब्दतस्बिर ः श्रुति श्रेष्ठ"
पिङ खेली हाँस्ने हो,"पिङ खेली हाँस्ने होसाथीसँग नाच्ने हो,गाउाको घर जाने हो,रातो टीका लाउने हो । िइसिका केसी, कक्षा ः ४एसओएस हर्मनमाइनर स्कुल, काभ्रे"
दसैं,"क्षितिज्मा गुरुङ, कक्षा६ बालोदय मावि, बालाजु, काठमाडौं"
दसैं बिदामा,"इन्द्रकुमार श्रेष्ठकमला कुञ्ज, ओखलढुंगा"
लामखुट्टे निषेधित क्षेत्र,सबैजना गललल हाँसे ।श्यामकृष्ण खुलिमुली
