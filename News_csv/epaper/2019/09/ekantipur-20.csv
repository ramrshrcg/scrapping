शीर्षक,विवरण
"नयाँ संविधान, पुरानै समस्या","कानुन निर्माणमा उपलब्धि भए पनि संविधानको धारा२३२ मा उल्लिखित तीनै तहबीचको सहकारिता, सहअस्तित्व र समन्वयको सिद्धान्तको पुष्टि हुन सकेको छैन । साझा अधिकार, राष्ट्रिय महत्त्वका विषय, प्रदेशहरूबीच समन्वय, दुई वा दुईभन्दा बढी प्रदेशको चासोका विषयमा संघ र प्रदेशको स्थानीय सरकारबीच समन्वय कायम गर्न प्राप्त अधिकार संघले एकल रूपमा प्रयोग गरेको र कानुन बनाउँदा वा निर्देशन दिँदा प्रदेश तथा स्थानीय सरकारसँग सहकार्य गर्न नसकेको पक्षलाई सम्बन्धित सरकारहरूले निरन्तर उठाइरहेका छन् । अन्तरसरकारी वित्त परिषद् प्रभावकारी हुन सकेको छैन । वित्तीय संघीयतामा प्राकृतिक स्रोत तथा वित्त आयोगले प्रभावकारी रूपमा सम्बन्धित सबैसँग उठबस गर्न सकेको छैन । स्थानीय सरकार सञ्चालन ऐन कार्यान्वयन देशव्यापी रूपमा हुँदै गरे पनि प्रदेश सरकार आफ्नो क्षेत्राधिकारभित्र समन्वयकारी हुन नपाएको र प्रदेश समन्वय परिषद् नियमित हुन नसकेको पनि यथार्थ नै हो । निःसन्देह अन्तरप्रदेश समन्वय परिषद् तथा प्रधानमन्त्रीको नेतृत्व एवं संरक्षणबिना यी सांगठनिक प्रयास सफल हुनेछैनन् । नेपाल संघीय बनाइनुहुन्थ्यो कि हुँदैनथ्यो भन्ने प्रश्नमा अब समय फाल्नु बुद्धिमानी हुन्न । यसका लागि मुलुकले ठूलो मूल्य चुकाइसकेको छ । अहिलेको चासो हो संघीयतालाई संविधानको भावनाअनुसार बलियोसँग प्रयोग गर्नु र देशको रूपान्तरण एजेन्डाका लागि यसलाई वाहक बनाउनु । जसरी सातै प्रदेश तथा ७५३ वटा स्थानीय सरकारलाई सफल बनाउनु जरुरी छ, त्यसैगरी उपयुक्त संघीय कानुनबमोजिम सामाजिकसांस्कृतिक संरक्षण वा आर्थिक विकासका लागि विशेष संरक्षित वा स्वायत्त क्षेत्र कायम गर्न पनि ढिलो भइसकेको छ । हिमाली क्षेत्रका १७ वटै जिल्लालाई अर्को आमनिर्वाचनअघि नै यो मापदण्डमा ल्याउन सकिन्छ । यसबाट देशले धेरै थोक पाउन सक्छ ।आर्थिक विकासलाई अघि ल्याउन नसक्ने राजनीतिक परिवर्तन आफैं प्रश्न बनेर थन्किने सम्भावना हुन्छ । यसका लागि सांगठनिक विकास (इन्स्टिच्युसनलाइजेसन) अनिवार्य प्रक्रिया हो । राजनीतिले आधार दिन्छ भने आर्थिक विकासले आडभरोसा । कठोर नाकाबन्दीसमेत खपेर आएको नयाँ सरकारले दुःख पाएका जनतालाई दिएको आश्वासनको वर्तमान स्थिति के छ, शंका गर्नुपर्ने अवस्था छ । न केरुङसम्मको बाटो टुलेनको बनाउनेतर्फ प्रगति भएको छ, न त नेपालचीन ट्रान्सहिमालयन रेलवेबारे काम अघि बढ्न सकेको छ । बुढीगण्डकी जलविद्युत् आयोजनामा पनि प्रगति हुन सकेको छैन । मुलुकको स्वाधीनताको प्रश्न र चीनसँगको पारवहन सन्धिमा टेकेर बनेको सरकारले यी विषय किन पन्छायो, आम मान्छेको चासो हो यो । प्रधानमन्त्रीका कार्यक्रम अन्ततः भारतीय रेलवेलाई काठमाडौं पुर्याउने र पाइपलाइन ओछ्याउने विकल्पलाई स्थापित गरेर बिदा हुने अवस्थामा पुगेका छन् । यत्रो ठूलो शक्ति र सामर्थ्य भएको सरकार यति चाँडै कसरी पूर्वाधार कार्यक्रमबाट पछि हट्यो, आश्चर्य लाग्छ । जनतालाई संलग्न गराउने कार्यक्रम नभए जनता पछाडि छुट्दै जान्छन् । त्यसपछि सरकार हल्लाउने खेल हुनु स्वाभाविकै हो । हालै प्रकाशित बीपी कोइरालाको डायरीमा २६ चैत २००८को टिपोटमा तत्कालीन परिस्थितिको मूल्यांकन गर्दै लेखिएको छ, नेपाल कम्युनिस्ट पार्टी पुनः नेपाली कांग्रेसले गरिरहेको एकताको कोसिस बिथोल्न लागिपर्यो । पार्टीले दाजु मातृकाको सहयोग लिएर मलाई सरकारबाट हटायो । अब ऊ फेरि भद्रकालीलाई (मेरो हकमा जस्तै) ठूलदाजुका विरुद्ध उक्साउन कोसिस गरिरहेको थियो । आफ्नो दूतका रूपमा नेपाल कम्युनिस्ट पार्टीलाई प्रयोग गर्ने भारतको चाल बुझ्न सजिलो थिएन । यो मात्र बुझिन्थ्यो कि ऊ हाम्रो राजनीतिलाई गलाएर भारतमा विलय गराउन चाहन्थ्यो ।नेपाल कम्युनिस्ट पार्टी अहिले चालकको स्थानमा छ । हिजोको चेतना यसलाई जति आवश्यक छ, त्यति नै संविधानवाद तथा विधिको शासनप्रतिको निष्ठा पनि चाहिएको छ । संसद्, प्रतिपक्ष र सामाजिक संस्थाहरूसँग सहकार्य नभए सरकारका कार्यक्रम एकपक्षीय देखिन जान्छन् । वास्तवमा यत्रो लामो अवधिपछि पनि बलिया सरकारहरू निर्धा भएर उभिनुपर्ने बाध्यतामा किन परिवर्तन आएको छैन ? संविधानले हैसियत दिने हो, बाँकी कुरामा आमजनताले सरकारसँग अपेक्षा राखेका हुन्छन् । हरेक सरकारलाई यो स्पष्ट हुनुपर्छ ।संविधान नयाँ आए पनि यसको वकालत गर्ने राजनीति देशमा अझै सुरु हुन सकेको छैन । रूपान्तरणका एजेन्डाले संविधानको उपादेयता सिद्ध गर्ने हुन् । यसको कार्यान्वयन गतिशील हुनुपर्छ । मुलुकमा व्याप्त भ्रष्टाचारले सबैतिर निराशा देखिनु नयाँ संविधानको भविष्यका लागि राम्रो संकेत होइन । यसतर्फ समयमै सचेत हुन सके देशका लागि अनन्त सम्भावना जीवितै छन् ।"
'संविधानले खोजेर माननीय बनायो',"०५४ को स्थानीय निर्वाचनमा एमालेबाट वीरेन्द्रनगर नगरपालिकामा वडा सदस्य भएकी उनी संविधानले सबैलाई समान अवसर दिएको बताउँछिन् । धेरै महिलाको जीवन कष्टपूर्ण छ, उनी भन्छिन्, आफूले भोगेको दुःख अरूले भोग्न नपरोस् भनेर लागिरेहका छौं । दलित परिवारकी छोरी त्यसमाथि पनि राजनीति गर्न खोज्दा हेपाहा दृष्टिले हेर्ने गरिएको विगत उनले सुनाइन् ।समानुपातिक निर्वाचन प्रणाली बोकेको संविधानले दिएको अवसरकै कारण महिला सांसदले कर्णालीका जनताका समस्या संसद्मा छर्लंग राख्ने गरेका छन् । केही दिनअघि झोवाले कर्णाली राजमार्गबारे सरकारमाथि नरम शैलीमा कडा प्रहार गरिन् । हेलिकप्टरमा उड्ने मुख्यमन्त्री, मन्त्रीले केही देख्दैनन्, हामी गाडीमा हिँड्नेले देखेर के गर्नु भत्केका र बिग्रेका सडक, उनले भनिन्, जनताले त हामीलाई सडक राम्रो बनाइदिनुपर्यो भन्छन्, लौ न सरकार केही गरिदिनुपर्यो ।डोल्पाबाट प्रतिनिधित्व गर्दै समानुपातिकतर्फ निर्वाचित नेकपा सांसद बद्मी क्वाँरी बोहराले संसद्मा जनताको प्रतिनिधित्व गरेर आवाज उठाउने अवसर पाउँला भनेर कहिल्यै सोचेकी थिइनन् । उनी कहिले महिलाका समस्या त कहिले विकास र बजेटबारे निर्धक्क धारणा राख्छिन् । सरकारलाई बारम्बार प्रश्न गर्छिन्, ध्यानाकर्षण गराउँछिन् । यति हुँदाहुँदै पनि संसद्मा आफूले उठाएका धेरै सवाललाई सरकारले प्राथमिकतामा नपारेको उनीहरूको गुनासो छ । मिडिया हाउसले बुधबार वीरेन्द्रनगरमा आयोजना गरेको एक कार्यशालामा सहभागी महिला सांसदले यस्तो गुनासो गरे । सांसद मीनासिंह रखालले चारवटै संसदीय समितिमा महिला अध्यक्ष राखौं भन्दा कसैले सुनुवाइ नगरेको बताइन् । उनले महिलाको सवाल उठाउनका लागि महिला समिति बनाएर अघि बढ्ने उद्देश्यका साथ समिति गठन गरे पनि पार्टीले महिला ककस हुन्छ भन्दै स्वीकृति नदिएको बताइन् । दैलेखमा पानी नपर्दा किसानले धान रोप्न नपाएको भन्दै राहतका लागि सरकारको ध्यानाकर्षण गराउन खोज्दा हाँसोले उडाएको उनले सुनाइन् । पानी नपरेर किसानले रोप्न पाएनन्, बीउ पहेँलो भयो, उनले भनिन्, मोबाइलमा फोटो देखाउँदा पनि विश्वास गरेनन् । पहिलो पटक सुनुवाइ नभएपछि दोस्रो पटक टेबल ठोकेर बोल्दा पनि जवाफ नपाएको रखालको भनाइ छ । सांसद देवी ओलीले महिला सांसद त्यसमाथि पनि समानुपातिकबाट निर्वाचित भएको भनेर हेप्ने गरेको बताइन् ।"
भारतीय समर्थनको सर्तले रोकियो एमसीसी,"त्यसबाट अपेक्षित नतिजा प्राप्त गर्न एमसीसीले अमेरिकी आर्थिक सहयोग नियोग (यूएसएड), भारत सरकार र विभिन्न विकास साझेदारहरूसँग निकट रूपमा कार्य गर्दै लगानीको क्षेत्र पहिचान गरी योजना तयार पार्ने सम्झौतामा भनिएको छ । भारतको समर्थन लिनुपर्ने सर्तसहित प्रस्ताव अघि बढाउँदा विवाद हुन सक्ने भएकाले सरकारले आलटाल गर्दै आएको स्रोतले जनाएको छ । एमसीसीलाई इन्डोप्यासिफिक स्ट्राटेजीको अंग भनिएपछि त्यसबारे चिनियाँ अधिकारीले पनि नेपाली पक्षसँग चासो राखेका छन् । चीनले उक्त स्ट्राटेजीलाई आफूविरुद्ध लक्षित भन्ने गर्छ तर अमेरिकी अधिकारी त्यो कुनै मुलुकविशेषविरुद्ध निर्देशित नरहेको बताउँछन् । एमसीसी सम्झौता २०७१ भदौ २९ मा अमेरिकाको राजधानी वासिङ्टनमा भएको थियो । नेपालका तर्फबाट तत्कालीन अर्थमन्त्री ज्ञानेन्द्र कार्की र अमेरिकाका तर्फबाट एमसीसीका कायममुकायम प्रमुख कार्यकारी अधिकृत जोनाथन जी नाशले हस्ताक्षर गरेका थिए । उक्त सम्झौताको अनुसूची १ र ५ मा भारतको समर्थन लिनुपर्ने बुँदा कम्तीमा दुई ठाउँमा परेका छन्, जसलाई नेपालले त्यसमा हस्ताक्षर गर्दा सिद्धान्ततः स्विकारेजस्तो देखिन्छ । सम्झौतामा एमसीसीले करिब ५५ अर्ब रुपैयाँ (५ सय मिलियन अमेरिकी डलर) अनुदान सहयोग उपलब्ध गराउने र उक्त रकम नेपालको ऊर्जा तथा यातायात क्षेत्रको विकासका लागि खर्च गरिने भनिएको छ । सम्झौता लागू भएका दिनबाट पाँच वर्षभित्र कार्य सम्पन्न गरिसक्नुपर्ने उल्लेख छ । नेपाल सरकारले आफ्नातर्फबाट १ सय ३० मिलियन अमेरिकी डलर (करिब १४ अर्ब रुपैयाँ) प्रसारण लाइन र सडक स्तरोन्नतिका लागि सहलगानी गर्नुपर्नेछ, जुन प्रत्येक वर्ष विनियोजन गर्नुपर्छ । एमसीसीको सहयोग र नेपाल सरकारले विनियोजन गरेको रकम काठमाडौंको उत्तरपूर्व अवस्थित लप्सीफेदीदेखि रातमाटे, रातमाटेदेखि हेटौंडा, रातमाटेदेखि दमौली, दमौलीदेखि बुटवल र बुटवलदेखि भारतको सिमानासम्मको खण्डमा ४ सय केभी क्षमताको ३ सय किमि लामो प्रसारण लाइन निर्माणका लागि हो । यसअन्तर्गत रातमाटे, दमौली र बुटवलमा सवस्टेसन निर्माण गरिने भनिएको छ । प्रसारण लाइन र सवस्टेसन निर्माणका लागि करिब ४ सय मिलियन अमेरिकी डलर खर्च गरिनेछ । त्यसैगरी ३ सय ५ किलोमिटर सडकको स्तरोन्नति गरिनेछ । सडक स्तरोन्नतिका लागि करिब ५२ मिलियन अमेरिकी डलर खर्च हुनेछ । विनियोजित रकमअन्तर्गत परियोजना व्यवस्थापन, वातावरणीय र सामाजिक असर निर्धारणको काम पनि गर्नुपर्नेछ । नेपालमा जलविद्युत् उत्पादनका क्षेत्रमा प्रशस्त लगानी भएको तर गुणस्तरीय प्रसारण लाइन अभावमा पर्याप्त विद्युत् आपूर्ति हुन नसकेको हुनाले एमसीसीसँग सम्झौता गरिएको हो । विश्वसनीय र उच्च क्षमतायुक्त विद्युत् प्रसारण लाइन अन्य देशसँगको विद्युत् व्यापारका लागि समेत आवश्यक छ ।सडकलाई मर्मतसम्भार गरी गुणस्तरीय र दिगो बनाउनु पनि सम्झौताको उद्देश्य हो । सम्झौताअनुसार बन्ने विद्युत् प्रसारण लाइन र सडक मर्मत कार्यबाट क्रमशः २ करोड ३० लाख र १० लाख जनता लाभान्वित हुने प्रारम्भिक अनुमान गरिएको छ ।"
संविधानबारे सत्ताप्रतिपक्ष घोचपेच,"चौथो अधिवेशनबाट १८ विधेयक पारितगत वैशाखमा सुरु प्रतिनिधिसभाको चौथो अधिवेशनले १८ विधेयक पारित गरेको छ । दोस्रो र तेस्रोमा १९ र चालु अधिवेशनमा १७ सरकारी विधेयक पेस भएको सभामुख कृष्णबहादुर महराले जानकारी दिए । १ सय ४४ दिन सञ्चालन भएको बैठक ६० दिनमा ६५ पटक बसेको थियो । अधिवेशनले आव ०७६७७ को बजेट पारित गरेको थियो । राष्ट्रिय सभामा उत्पत्ति भएका ७ मध्ये २ विधेयक पारित भएका छन् । ५ वटा समितिमा विचाराधीन छन् । चालु अधिवेशनमा पेस भएकामध्ये ५ वटा राष्ट्रिय सभामा प्रस्तुत हुन बाँकी छ भने राजस्व चुहावट विधेयक राष्ट्रिय सभामा पठाइएको छ । अधिवेशनले प्रहरी सामायोजन, विज्ञापन, भूमि, राष्ट्रिय परिचयपत्र, आर्थिक कार्यविधि तथा वित्तीय उत्तरदायित्वलगायत विधेयक पारित गरेको छ । मानव अधिकारसम्बन्धी, मिडिया काउन्सिल, गुठी, संघीय निजामती कर्मचारी, नागरिकतालगायत विधेयकमा सहमति नजुट्दा पारित हुन सकेन । यसैगरी राष्ट्रिय सभाले बुधबार तीन विधेयक पारित गरेको छ । प्रतिनिधिसभाबाट पारित भएर आएका सेफगार्ड्स, एन्टीडम्पिङ तथा काउन्टरभेलिङ, औद्योगिक व्यवसाय र आर्थिक कार्यविधि तथा वित्तीय उत्तरदायित्व विधेयक राष्ट्रिय सभाबाट सर्वसम्मत पारित भएका हुन् ।"
विदेशीसँग 'अनमेल' बिहे,"पछिल्लो समय विदेशीसँग बिहे गर्ने नेपालीको संख्या बढदै गएको छ । त्यसमा पनि धेरै उमेर अन्तरमा विवाह गर्ने अधिक छन् । पछिल्लो तीन महिनामा मात्रै २० वर्षभन्दा बढी अन्तरमा विदेशीसँग झन्डै एक दर्जन विवाह भएको छ । त्यसरी बिहे गर्नेमा महिला बढी छन् । ५० वर्षमाथिका मात्रै १५ जनाले काठमाडौं जिल्ला अदालतमा विवाह गरेका छन् । ०७५ भदौमा मुलुकी देवानी संहिता लागू भएपछि जिल्ला अदालतमा विवाह दर्ता हुन थालेको हो । त्यसअघि विवाह दर्ता सम्बन्धित जिल्ला प्रशासन कार्यालयमा हुने गर्थ्यो ।असारभदौको तीन महिनामा १ सय ९५ जोडीले काठमाडौं जिल्ला अदालतमा कानुनी बिहे गरेका छन् । तीमध्ये विदेशीसँग बिहे गर्ने ९६ छन् । तिनमा पुरुषभन्दा महिला धेरै छन् । सबैभन्दा बढी अमेरिकीसँग, त्यसपछि चिनियाँ र बेलायतीसँग बिहे गरेका छन् । पछिल्लो तीन महिनामा ६६ नेपालीले अमेरिकीसँग, १०१० जनाले चिनियाँ र बेलायतीसँग, ६ जनाले अस्ट्रेलियालीसँग र ४ जनाले भारतीयसँग विवाह गरेका छन् । वैदेशिक रोजगारीले विश्वका १ सय ८ देशसँग जोडिएको नेपाली समाज विवाहका मामिलामा उदार बन्दै गएको देखिन्छ । नेपालीहरू विवाह गरेर अफ्रिका, अमेरिका, युरोप र दक्षिण अमेरिकासम्म पुगेका छन् । नेपालीले स्विट्जरल्यान्ड, कोरिया, बेल्जियम, चेकोस्लोभाकिया, बेलारुस, नर्वे, इन्डोनेसिया, हङकङ, क्यानडा, जर्जिया, न्युजिल्यान्ड, अल्जेरिया, फिलिपिन्स, जर्मनी, हंगेरी, जापान, ब्राजिल, इटली, दक्षिण अफ्रिका, मलेसियालगायत देशका नागरिकसँग वैवाहिक साइनो गाँसिसकेका छन् । नेपाल प्रहरीको मानव बेचबिखन ब्युरोले चिनियाँसँग बिहे गर्ने नेपाली महिलाको बढ्दो प्रवृत्तिमाथि गरेको एक अनुसन्धान क्रममा ०७५ भदौयताको एक वर्षमा ११ सय ६ नेपालीले विदेशीसँग बिहे गरेको तथ्यांक अदालतबाट लिएको थियो । यो तथ्यांकले मासिक औसत ९२ जना नेपालीले विदेशीसँग बिहे गरेको देखिन्छ । यसअनुसार दैनिक तीन जनाभन्दा धेरै हुन्छ । देवानी संहिताको तेस्रो भागमा रहेको पारिवारिक कानुनअन्तर्गत विवाहसम्बन्धी व्यवस्थामा विदेशी नागरिकसँग विवाहको व्यवस्था छ । उक्त व्यवस्थाको दफा ७७ मा विदेशी नागरिकले नेपाली नागरिकसँग विवाह गर्दा आवश्यक पर्ने कागजातको पनि व्याख्या गरेको छ । सम्बन्धित देशको दूतावासले जारी गरेको नो अब्जेक्सन लेटर, उक्त देशको विवाहसम्बन्धी व्यवस्था रहेको कानुनको नेपाली उल्था, नेपालमा १५ दिन बसेको प्रमाण र त्यसबारे बसोबास गरेको क्षेत्रको स्थानीय तहबाट सिफारिस आवश्यक पर्छ ।त्रिचन्द्र क्याम्पसमा प्राध्यापनरत सामाजशास्त्री मीना उप्रेतीले ०४६ पछि खुल्दै गरेको नेपाली समाज, प्रविधि र सामाजिक सन्जालका कारण गतिशील बनेको विश्वको नेपाल एउटा हिस्सा बन्दै गरेको बताइन् । उनले भनिन्, नेपाली केटीहरूले विश्वका अनेकन देशका नागरिकसँग विवाह गर्नुको अर्थ महिलाहरू आफ्नो विवाहको निर्णय आफैं गर्न सक्ने हैसियतमा पुग्दै गरेको प्रमाण हो । उनको बुझाइमा नेपालीले विवाहलाई विदेश छिर्ने गतिलो माध्यमका रूपमा अँगालिरहेका छन् । उप्रेतीले विवाहभित्र अनौठा परिघटना रहेको बताउँदै भनिन्, युरोप र अमेरिका छिर्न विवाहको नाटक गर्नेदेखि बिदेसिने रहरले मात्रै विवाह गर्ने वा गतिलो अवसर छोप्नका निम्ति विवाह गर्नेहरू पनि उत्तिकै छन् । अस्वाभाविक उमेर अन्तरको विवाह विदेश जानकै निम्ति गरिएको अदालतका कर्मचारी अर्थ्याउँछन् । कान्तिपुरसँगको कुराकानीमा अदालतको विवाह दर्ता शाखाका एक कर्मचारीले सबै कागजात पुर्याएर ल्याएकाले अस्वाभाविक देखिँदा पनि विवाह दर्ता गरिदिनुपर्ने बाध्यता रहेको सुनाए ।जिल्ला अदालतमा दर्ता भएका र उमेर उल्लेख भएका ३ सय ५१ जना स्वदेशीविदेशीको उमेर वर्गीकरण गर्दा नयाँ तथ्य फेला पर्छ । सन् २००६ को नेपाल जनसांख्यिक तथा स्वास्थ्य सर्वेक्षणमा नेपाली महिलाको औसत विवाह उमेर १७२ वर्ष रहेको उल्लेख छ । स्वास्थ्य तथा जनसंख्या मन्त्रालयले तय गरेको जनसंख्यासम्बन्धी दीर्घकालीन योजना ०६७०८७ मा विवाह गर्ने उमेर बढाइ जन्मदर अझ घटाउने उल्लेख छ । जिल्ला अदालतमा २० देखि ३० वर्ष उमेर समूहका सबैभन्दा धेरै अर्थात् १ सय ९२ जनाले विवाह गरेका छन् । सन् १९६० मा औसत आयु ३५ वर्ष मात्रै रहेको नेपालीको पछिल्लो दशकमा औसत आयुमा उल्लेख्य सुधार भएको देखिन्छ । पछिल्लो जनगणनाले नेपालीको औसत आयु ७० वर्ष पुगेको बताएको छ । औसत आयु वृद्धिको सोझो प्रभाव विवाहमा पनि देखिन्छ । ३१ देखि ४० वर्ष उमेर समूहका १ सय १५ जना, ४१ देखि ५० वर्ष उमेर समूहका २९ जना, ५१ देखि ६० वर्ष उमेर समूहका ११ जना र ६० वर्ष उमेर कटेका ४ जनाले अदालतमा विवाह दर्ता गरेको देखिन्छ ।समाजशास्त्री उप्रेतीले अस्वाभाविक उमेरअन्तरमा भएको अदालती विवाहलाई सामान्य रूपमा बुझ्नुपर्ने बताइन् । उनले आफ्नै ३५ वर्षीय साथीले झन्डै ६० वर्ष उमेरको विदेशीलाई विवाह गरेको घटना सुनाउँदै उनले भनिन्, आर्थिक रूपमा सम्पन्न जीवन खोज्ने लालसाले पनि यस्तो भएको देखिन्छ । उनको बुझाइमा केही दशक अघिसम्म पनि नेपाली समाजमा आर्थिक रूपले सम्पन्नहरू अस्वाभाविक उमेरअन्तर राखेर किशोरीसँग विवाह गर्थे । धनी छ भनेरै किशोरीका बाबुआमा दोब्बर जेठो पुरुषलाई छोरी सुम्पन्थे । विवाहको त्यही शैली अहिले विदेशीका हकमा लागू भएको हो, उनले थपिन्, यो नेपाली समाजमा बढ्दो पुँजीलाई प्रधानता दिने सोचको उपज हो ।"
पूर्वलडाकु अधिकारी सहायक रथीमा बढुवा,काठमाडौं (कास) सरकारले तत्कालीन माओवादी जनमुक्ति सेनाबाट नेपाली सेनामा समायोजन भई महासेनानी (कर्णेल) पदमा कार्यरत यमबहादुर अधिकारीलाई सहायक रथीमा बढुवा गरेको छ । मन्त्रिपरिषद्को मंगलबार बसेको बैठकले जंगी अड्डाको सिफारिसमा अधिकारीलाई बढुवा गरेको हो । सरकारका प्रवक्ता सञ्चारमन्त्री गोकुल बाँस्कोटाले नेपाली सेनामा विशेष पद सिर्जना गरेर अधिकारीलाई पदोन्नति गरिएको जानकारी दिए । अधिकारीको सहायक रथीको चारवर्षे पदावधि सकिएपछि विशेष पद स्वतः खारेज हुने जानकारी जंगी अड्डा स्रोतले दिएको छ । अधिकारीले सहायक रथी बन्न चाहिने हाइयर कमान्ड कोर्स पूरा नगरेका कारण विशेष पद सिर्जना गरेर बढुवा गरिएको समेत स्रोतले उल्लेख गरेको छ । समायोजन भएका मध्ये सबभन्दा माथिल्लो दर्जामा पुग्ने अधिकारी पहिलो हुन् । उनी उपसेनानीका रूपमा सेनामा प्रवेश गरेका थिए । त्यसको केही वर्षमै महासेनानीमा पदोन्नति भए । अधिकारीको बढुवाले मुलुकमा शान्ति प्रक्रिया सफल रहेको सन्देश दिएको दाबीसमेत जंगी अड्डा स्रोतको छ ।
डा रुइतलाई राष्ट्रिय प्रतिभा पुरस्कार,"वार्ता टोली गठन सरकारले नेपालभारत व्यापार सन्धि २००९ को पुनरावलोकनसम्बन्धी तेस्रो बैठकमा सहभागिताका लागि उद्योग, वाणिज्य तथा आपूर्ति मन्त्रालयका सहसचिव नवराज ढकालको नेतृत्वमा ९ सदस्यीय वार्ता टोली गठन गरेको छ ।"
नौबिसेनागढुंगा 'नो ओभरटेक जोन',"धादिङ (कास) चाडपर्वलाई लक्ष्य गरेर नौबीसेनागढुंगा सडकलाई नो ओभरटेक जोन घोषणा गरिएको छ । उकालो र मोडहरूमा मालवाहक सवारी ढिलो गुड्ने भएकाले जामका बेला पनि साना सवारीले ओभरटेक गरेर उल्टै थप जाम गर्ने भएपछि यो १५ किमि दूरीलाई पहिलो पटक नो ओभरटेक जोन भनेर लेन अनुशासनमा कडाइ गरिएको हो । नौबीसेदेखि खानीखोलाखत्रीपौवासिक्रेखोलादेखि नागढुंगासम्मको खण्डमा उकालो, साँघुरो र धेरै मोड छन् । धादिङका प्रमुख जिल्ला अधिकारी आसमान तामाङको अध्यक्षतामा बिहीबार धुनीबेंसी नगरपालिकामा बसेको सरोकारवालाको बैठकले पर्वमा सवारी जाम हुन नदिन यस्तो निर्णय गरेको हो । चाडपर्वमा हुने दैनिक १५ देखि १८ हजार सवारीसाधन व्यवस्थापन गर्न यातायात व्यवसायीसमेत जिम्मेवार हुनुपर्ने जिल्ला प्रहरी प्रमुख राजकुमार बैदवारले बताए । जाम हुन नदिन मालवाहक सवारीलाई दसैंअघिका एक साताअघिदेखि नै रोक लगाइनेछ । चितवनदेखि नै तिनलाई रोक लगाइनेछ । यात्रुलाई सुरक्षित र समयमै गन्तव्यमा पुर्याउन १५ किलोमिटरका विभिन्न २४ स्थानमा प्रहरी परिचालन गरिने निर्णय भएको छ । प्रहरीले मादक एवं लागूपदार्थ सेवनसमेत परीक्षण गर्नेछन् । काठमाडौंको नागढुंगादेखि धादिङसम्म हुने सवारी जाम हटाउन प्रदेश प्रहरी कार्यालयको प्रहरी जनशक्ति, जिल्ला प्रहरी कार्यालयको रनिङ मोटरसाइकल, रोकिएका सवारीसाधन तान्ने क्रेन धुनीबेंसी नगरपालिकालाई व्यवस्थापन गर्ने जिम्मेवारी दिइएको छ ।"
संविधानमा खतरा 'बनाउनेहरूबाटै',"(काठमाडौं)  संविधान दिवस भव्य बनाउन तामझाम चलिरहेका बेला प्रधानमन्त्री केपी ओलीले बुधबार सिंहदबारबाट संघीय लोकतान्त्रिक गणतन्त्रमाथि खतरा आए बघिनीको जस्तो भूमिकामा उत्रिने बताए । ठीक तीन महिनाअघि उनले संसद्मा विपक्षी कांग्रेसले सम्बोधन गर्न रोकेपछि पत्रकार सम्मेलन गर्दै संविधानका तीनवटा मूल विशेषता गणतन्त्र, संघीयता र धर्मनिरपेक्षतामाथि आक्रमण हुन थालेको अभिव्यक्ति दिएका थिए । उनले भनेका थिए, आज लोकतन्त्र, गणतन्त्र, संघीयता र जनताको सार्वभौमसत्ताविरुद्ध अलोकतान्त्रिक शक्तिहरूको मोर्चाबन्दी स्पष्ट ढंगले देखिएको छ । घोर दक्षिणदेखि घोर वामपन्थीसमेत एकजुट भएका छन् ।प्रधानमन्त्री ओलीकै जस्तो अभिव्यक्ति सत्तारूढ दल नेकपाका अर्का अध्यक्ष पुष्पकमल दाहालबाट पनि बेलाबेला आउने गरेको छ । गत वैशाख २४ मा उनको यस्तो अभिव्यक्ति संसद्मै रेकर्ड भएको छ । सरकारको नीति तथा कार्यक्रममाथिको छलफलमा उनले भनेका थिए, फेरि पनि लोकतन्त्रमाथि खतरा आउनेछ । दाहालले आन्दोलनबाट प्राप्त उपलब्धिलाई एक दशकभन्दा बढी रक्षा गर्न नसकेको विगतसमेत स्मरण गरेका थिए ।संविधान कार्यान्वयनको मुख्य दायित्व बोकेका प्रधानमन्त्री र सत्तारूढ दलका अध्यक्षबाटै किन यस्ता अभिव्यक्ति आइरहेका छन् ? संविधान र त्यसले संस्थागत गरेका उपलब्धिमाथि चार वर्षमै खतराको घण्टी बजेको हो ? कोबाट छ संविधानमाथि खतरा ? यस्ता प्रश्नको जवाफ संविधान जारी गर्ने शक्तिहरूतर्फ सोझिन्छ । यो संविधानमाथि खतरा छ भने जसले बनाए र जसले स्वामित्व लिनुपर्ने हो, तिनीहरूबाटै छ, पूर्वप्रशासक भोजराज पोखरेलले भने, जुन खालको सुशासनको अपेक्षा गरिएको थियो, त्यो हुन सकेको छैन । शासकीय प्रवृत्तिमा परिवर्तन आएको छैन । शासन गर्नेहरूको यही शैली संविधानका लागि मुख्य खतरा हो ।संविधानले स्थिरखाले शासकीय अभ्यासको परिकल्पना गरेको थियो । त्यसअनुसार तीन तहका संरचना बनेका छन् । केन्द्र र ६ वटा प्रदेशमा एउटै पार्टी दुई तिहाइ बहुमतका सरकार छन् । ७५३ स्थानीय सरकारमध्ये ४ सयभन्दा बढी एउटै पार्टीको नेतृत्वका सरकार छन् । सबै सरकार पाँच वर्ष टिक्ने सुनिश्चित छ । यस्तो अवस्थामा भटाभट जनसरोकारका काम गर्न राजनीतिक नेतृत्वलाई बाधा छैन तर खास काम भएको छैन । दुई तिहाइको सरकारले उपलब्धिमूलक काम गर्न सकेको छैन, आफूले काम गर्न नसकेको कुराबाट ध्यान अन्यत्र मोड्न संविधानका उपलब्धि खतरामा छन् भनेर चित्रण गर्न खोजिएको हो, राजनीतिक विश्लेषक श्याम श्रेष्ठले भने । नेपालको इतिहासमा ०१५ सालमा बीपी कोइराला नेतृत्वमा पहिलोपटक दुई तिहाइको शक्तिशाली सरकार थियो । अहिलेको सरकार त्योभन्दा शक्तिशाली छ । केन्द्रदेखि प्रदेश र स्थानीय सरकारसम्म एउटै पार्टीको नेतृत्व छ । एउटै विचार दर्शन र पार्टीगत नीतिबाट मुलुकभरका सरकार चल्न सक्छन् तर सरकार सञ्चालनको खास खुबी प्रदर्शन नभएको उनको भनाइ छ । संविधान जारी गर्दा तत्कालीन मधेसी दल संविधानसभा छोडेर गएका थिए । चार वर्षको अवधिमा उनीहरू सत्ताको मोर्चामा आइसकेका छन् । भलै हरेक असोज ३ लाई कालो दिवस भन्दै कर्मकाण्डी विरोध प्रदर्शन गरेका हुन् । उनीहरू अहिल्यै विद्रोहमार्फत संविधानलाई कमजोर बनाउन सक्ने अवस्थामा छैनन् । बरु सरकार निर्माण र संवैधानिक नियुक्तिहरूको भागबन्डामा सामेल भएर सहयोग गरिरहेका छन् । संविधान जारी गर्दाको भूराजनीतिक अवस्था पनि बदलिएको छ । नेपालमा नाकाबन्दी लगाउने शक्ति अहिले सहकार्य गर्न तयार भएको छ ।संविधानमाथि वक्रदृष्टि राख्ने भनेको पूर्वराजावादी समूह हो, जसको संगठित आकार छैन । संविधानमा फरक मत राख्ने राप्रपालगायत पूर्वपञ्चको पार्टी खिइँदै गएको छ । अहिलेको शासकीय संरचनामाथि प्रश्न गर्दै हिँडेका नेत्रविक्रम चन्द नेतृत्वको भूमिगत समूह केही संगठित छ तर संविधानका उपलब्धिलाई उल्टाउने शक्ति उसमा छैन । संघीयता, गणतन्त्र सहजै रूपमा स्विकारिएको विषय होइन, यसलाई मन नपराउने शक्ति पनि थिए र छन् तर तिनले संविधानमाथि चुनौती खडा गर्ने र खतरा पुर्याउने अवस्था छैन, नेकपा नेता खिमलाल देवकोटा भन्छन्, संविधानको भावनाअनुसार काम गर्दै जाने हो भने खतरा छैन । त्यसबाट विचलित भयो समस्या आउने हो । लामो समय असल शासन दिन नसकेको, न्याय पाउन नसकेको, भ्रष्टाचार र दण्डहीनता बढेको लगायत कारण सर्वसाधारण आजित थिए । संविधान जारी भएपछि एउटा व्यवस्था बन्ला, कानुनी राज र असल शासन सुरुवात होला भन्ने अपेक्षा थियो । यो चार वर्षको अवधिमा त्यसमा खासै भिन्नता देखिएन । आमजनताको भावनासँग संविधानको मूल मर्म जोडिएन, दलहरूका क्रियाकलाप विगतमा भन्दा फरक भएनन्, पूर्वप्रशासक पोखरेलले भने, मान्छेको असन्तुष्टि बढिरहेको छ, त्यसैलाई अहिले थ्रेटको रूपमा बुझ्न थालिएको छ । उनका अनुसार शासकीय व्यवहार परिवर्तन भएको छैन, राज्यको अधिकार गैरराजनीतिक पात्र र बिचौलियाका हातमा गइरहेको छ । यो अवस्थाका कारण पनि संविधान खतरामा छ । यो संविधानलाई लोकतान्त्रिक र जनताका अधिकारका हिसाबले धेरैले समृद्ध भन्छन् तर शासकीय अभ्यासमा संविधानले बोकेको लोकतान्त्रिक भावनाको प्रतिबिम्ब व्यवहारमा देखिँदैन । पछिल्लो पटक कानुन निर्माण गर्ने क्रममा जनताको भावनाभन्दा विपरीतका कानुन ल्याउने प्रयास भए । संवैधानिक निकायका दायरालाई खुम्च्याउने गरी विधेयक प्रस्तुत भए । संविधानको भावना र सत्तामा बस्नेहरूको उद्देश्य मेल नखाँदा लोकतान्त्रिक स्पेस साँघुरिँदै गएको अभास भयो । यस्तै व्यवहार बढ्दा संविधानमाथि खतरा बढ्ने विश्लेषकहरूको भनाइ छ । संविधानले तीन तहका सरकारका लागि अधिकारको स्पष्ट सूची दिएको छ । ती सूचीमा आधारित भएर कानुन बनेका छैनन् । अधिकारहरू किस्ताबन्दीमा मात्र तल्लो तहमा लैजाने प्रवृत्ति देखिएको छ । यो संविधानका लागि खतरासूचक हो । संघले प्रदेशलाई खुम्च्याइदिएको छ, पहिलेको अञ्चालाधीश कार्यालयजस्तो रूपमा प्रदेशलाई व्यवहार गरिएको छ, अधिकार हस्तान्तरणको कन्जुस्याइँ संविधानको मर्मअनुसार काम होइन, राजनीतिक विश्लेषक श्रेष्ठले भने, यस्तो व्यवहारले संविधानमा खतरा ल्याउने हो । शासनमा बस्नेहरूबाटै यस्तो प्रदर्शन भइरहेको छ ।संविधानले जनतालाई अधिक अधिकार दिने कल्पना गरेको छ । ३१ वटा मौलिक हक र अधिकारमुखी संवैधानिक आयोग त्यसैका सूचक हुन् । चार वर्षसम्म न मौलिक हकअनुसार जनताले पूर्ण अधिकार उपभोग गर्न पाएका छन् न अधिकारमुखी आयोग गठन भएका छन् ।यो संविधान सहमतिको दस्ताबेज हो । संविधान जारी गर्दाका शक्तिहरू छिन्नभिन्न भइसकेका छन् । विशेष गरी नेकपा र कांग्रेसको दूरी बढेको छ । सत्ताको विषयले बढेको दूरी संविधानका अन्तर्वस्तुमाथि पनि प्रश्न गर्ने तहमा पुग्न लागेको छ । संविधान जारी गर्दा धर्मनिरपेक्षता र गणतन्त्र स्विकार्ने कांग्रेसभित्र अहिले धर्मको कुरा बढ्दै जानु, संघीयताका विषयमा नेकपाभित्र शंकाको दृष्टि राख्ने जमात अझै हुनुले संविधानलाई समृद्ध बनाउन कति मद्दत पुगेको होला ? प्रश्न यहाँनेर उठेको छ । संविधान बनाउँदा विभिन्न मुद्दामा कम्प्रोमाइज गरिएको थियो, अहिले ती शक्तिको दूरी बढ्दा आफूले पहिले लिएका अडानको स्वामित्व लिने, अरू विषयको नलिने प्रवृत्ति छ, देवकोटाले भने, त्यसैले केही खतरा छ भन्ने आशंका गर्न बल मिलेको हो ।संविधानलाई समृद्ध बनाउन कार्यकारी मात्र होइन, व्यवस्थापिका र न्यायालयको पनि भूमिका हुन्छ । व्यवस्थापिकाको प्रभावकारितामा प्रश्न उठिरहेको छ । संविधानसँग जोडिएका विषयमा संसद् चनाखो नभएको गुनासो आइरहेको छ । संविधानको भावनाअनुसार संसद् नचलेको आरोप छ । यसको उदाहरण सभामुख र उपसभामुख फरकफरक दलको हुनुपर्ने प्रावधानको व्याख्या हो । फरकफरक दलको सभामुख र उपसभामुख हुनुपर्नेमा एउटै दलका छन् । यसमाथि प्रश्न उठ्दा उम्मेदवारी दिँदा फरक दलको भएकाले एकतापछि यो लागू नहुने तर्क गर्दै संसद् चलिरहेको छ । यस्ता विषयको न्यायिक निरुपण गर्नुपर्ने न्यायालयले हो । यसका लागि सर्वोच्च अदालतमा संवैधानिक इजलासको व्यवस्था पनि छ । यति प्रश्न उठिसकेको विषयमा न्यायालयले पनि महिनौंसम्म निर्णय दिएको छैन । संविधानको अन्तिम व्याख्याता न्यायालय यो बीचमा निर्विवाद भएर रहन सकेन, न्यायाधीश नियुक्तिलगायतमा समेत योग्यता, क्षमता र अनुभवले गतिलो ठाउँ पाएन, संवैधानिक कानुनका जानकार अधिवक्ता टीकाराम भट्टराईले भने, संविधानलाई प्रभावकारी बनाउन सबै अंगको भूमिका हुन्थ्यो, त्यसमा सबैबाट कमजोरी भइरहेको छ । विश्लेषकहरूका अनुसार यी सबै शासकीय अंगका कामजोरीको सिकार संविधान बन्दै गएको छ । त्यसका लागि संविधान जारी गर्ने शक्तिहरू नै जिम्मेवार छन् ।"
रोकिएन बिदेसिनेको लर्को,"(काठमाडौं)  संविधान जारी भएपछि कतारमा कार्यरत गुल्मीका द्रोणकुमार बस्नेत निकै उत्साही थिए । सोचेका थिए अब स्वदेशमै रोजगारी पाइएला, विदेशी भूमिमा श्रम गर्न नपर्ला । त्यति बेलैदेखि सधैंका लागि स्वदेश फिर्ने योजना बुनेका उनी अझै त्यहीँ छन् । विदेशमा १२ वर्षदेखि खेप्दै आएको दुःख टुंगिने छाँट छैन । विद्युतीय क्षेत्रमा काम गर्ने उनी बरु अझ राम्रो कमाइ हुने कम्पनी खोज्दै छन् ।सोचेको र आशा गरेजस्तो भएन । सामाजिक सञ्जालमा राम्रो कुरा एउटै सुनिँदैन, उनले टेलिफोनमा निराशा पोखे, अब कतारमा हुने विश्वकप हेरेपछि मात्रै फर्किनुपर्लाजस्तो छ । कतारले एसियन कप गर्ने बेला दोहा टेकेका थिए बस्नेतले । यो १२ वर्षमा कतार कहाँ पुगिसक्यो । हामी जहाँको त्यही छौं, उनले भने, संविधान बन्दैमा हाम्रो जनजीविकामा परिवर्तन हुँदो रहेनछ । यो एउटा राजनीतिक दस्ताबेज मात्रै हो कि जस्तो लाग्न थालेको छ ।कतारबाट १७ महिनापछि बिदा मनाउन आएका खोटाङका तीर्थसंगम राई यहाँको महँगी देखेरै झस्कन्छन् । प्रत्येक पटक घर आउँदा महँगी डबल भएको देख्छु । प्रत्येक सामानको भाउ बढेको छ । मध्यम लगानीबाट उद्यमशीलता गर्न गाह्रो छ । कोही अनुशासनमा देख्दिनँ, उनले भने । यिनै कारणले विदेशको मजदुरी र परिवारसँगको बिछोड असीमित समयसम्म लम्बिने चिन्ताले पिरोलिन्छन् उनी ।संविधान जारी भएयता पनि रोजगारीका लागि बिदेसिने नेपालीको संख्या बढिरहेको छ । श्रम स्वीकृति नवीकरण गर्नेको भीड थपिँदो छ । यो चार वर्षमा ४ लाख २७ हजारजति नयाँ कामदार कतार गइसके । गत वर्ष मात्रै ५ लाख ८ हजार जना वैदेशिक रोजगारीमा गएका छन् ।संविधानको धारा ३३ मा भनिएको छ, प्रत्येक नागरिकलाई रोजगारीको हक हुनेछ । रोजगारीको सर्त, अवस्था, बेरोजगार सहायता संघीय कानुनबमोजिम हुनेछ । यसलाई सुनिश्चित गर्न संघीय संसद्ले २०७५ असोज २ गते रोजगारी हकसम्बन्धी ऐन पनि जारी गरेको छ । ऐनमा प्रत्येक नागरिकलाई कम्तीमा सय दिनको न्यूनतम रोजगारी, त्यो नसके निर्वाह भत्ता उपलब्ध गराउने उल्लेख छ । उचित श्रम अभ्यास गर्न पाइने, प्रत्येक स्थानीय तहमा रोजगार सेवा केन्द्र स्थापना गर्ने पनि जनाइएको छ । केपी शर्मा ओली नेतृत्वको दुई तिहाइ सरकारले आगामी ५ वर्षभित्र वैदेशिक रोजगारीलाई वैकल्पिक बनाइने नीति अघि सारेको छ । कोही पनि बाध्यताले वैदेशिक रोजगारीमा जानुपर्ने अवस्था नहुने दाबीसहित यस्तो नीति ल्याइएको हो । श्रमस्वीकृति नवीकरणको तथ्यांक केलाउँदा अहिले हरेक वर्ष श्रम बजारमा ५ लाख नयाँ श्रमशक्ति उत्पादन भइरहेको छ । श्रमशक्ति सर्वेक्षण२०७५ अनुसार कुल जनसंख्याको ४० प्रतिशत युवा छन् । २० देखि ३४ वर्ष उमेर समूहका ६९ लाख युवाको मुख्य विकल्प वैदेशिक रोजगारी बनिरहेको छ । उनीहरूलाई आन्तरिक श्रम बजारले समेट्न सकेको छैन । श्रमविज्ञ गणेश गुरुङका अनुसार युवाले आम्दानीसँगै अवसर तुलना गर्न थालेका छन् । गाउँबाट सहर झर्ने युवाले सदरमुकाम वा काठमाडौंभन्दा खाडी तथा मलेसियाको अवसरलाई बढी मन पराउन थालेका छन्, उनले भने, आम्दानीका हिसाबले उस्तै भए पनि बचत त्यतै छ, त्यतै जान्छन् । पूर्वसचिव पूर्णचन्द्र भट्टराईको बुझाइमा आर्थिक विकास र रोजगारीका उपयुक्त विकल्प सिर्जना नगरी विदेश जानेको चाप रोक्न सम्भव छैन । पछिल्ला वर्षलाई हेर्दा पुँजीगत बजेट खर्च हुन सकेको छैन । गत वर्ष नै ८७ प्रतिशतभन्दा खर्च भएन । रोजगारी सिर्जनाका लागि राष्ट्रिय गौरवका आयोजना प्रशस्त चाहिन्छन् । ठूलो समूहलाई रोजगारी दिन बहुराष्ट्रिय लगानीका उद्योग प्रतिष्ठान आउनुपर्छ । पहिले लगानीको वातावरण बन्न नसक्नुमा प्रमुख तीन कारण थिए विद्युत् संकट, श्रम विवाद र राजनीतिक अस्थिरता । अहिले उद्योगलाई चाहिने विद्युत् अभाव छैन । योगदानमा आधारित सामाजिक सुरक्षा आएको छ । श्रमविवाद हल भइसक्यो । राजनीतिक स्थिरता छ, भट्टराईले भने, यति हुँदा पनि लगानीको वातावरण बनिरहेको छैन ।नेपालमा सबैभन्दा बढी रोजगारी दिन सक्ने कृषिक्षेत्र हो । मुलुकको अर्थतन्त्र र दुई तिहाइ जनसंख्याको विकोपार्जनको मुख्य आधार पनि यही हो । कृषिक्षेत्रको उत्पादन, उत्पादकत्व र प्रतिफलमा रहेको अपर्याप्ताले वैकल्पिक रोजगारी खोजीमा दबाब परिरहेको छ । श्रममा मर्यादाको कमीले पनि युवाशक्ति नेपालमा कृषिकार्य गर्नुभन्दा न्यून ज्यालामै वैदेशिक रोजगारीमा जान अभिप्रेरित भइरहेको देखिन्छ, भट्टराईले भने ।बढी रोजगारी दिन सक्ने अन्य क्षेत्र उद्योग, सेवा र निर्माण हुन् । यिनै क्षेत्रमा रोजगारी सिर्जना गर्न भन्दै प्रधानमन्त्री रोजगार कार्यक्रम ल्याइयो । संघ, प्रदेश र स्थानीय तहको समन्वयमा पहिलो वर्ष झन्डै दुई लाख जनालाई औसत १३ दिन काम लगाइँदा २ अर्ब ३६ करोड रुपैयाँ सकियो । वैदेशिक रोजगारीमा जानेलाई रोक्न भनेर ल्याइएको यो कार्यक्रम त्यो दिशामा प्रभावकारी भएजस्तो भने लाग्दैन । श्रममन्त्री गोकर्ण विष्ट बेरोजगारलाई निर्वाह भत्ता नभई श्रममा उत्प्रेरित गर्न कार्यक्रम ल्याइएको बताउँछन् । चालु वर्ष स्थानीय तहसँगको सहकार्यमा विकास निर्माण र रोजगारी सिर्जना गर्न ७ अर्ब १४ करोड रुपैयाँ बजेट छुट्याइएको छ । सुरुको वर्षको अनुभवले हामीलाई थप सुधार गर्न सहज भयो, विष्टले भने, दोस्रो वर्ष देखिएका कमजोरीमा सम्बोधन हुनेछन् ।विदेशबाट फर्केर आउने कामदारलाई यहीँ रोक्न सरकारले १० लाख रुपैयाँसम्म सहुलियत ऋण दिने नीति ल्यायो । १८ हजार ७ सय ३७ जनाले आवेदन दिए । वैदेशिक रोजगार प्रवर्धन बोर्डले सिफारिस पनि गर्यो तर बैंकहरूले सहजै ऋण दिएनन् । यस्तो प्रवृत्तिले कामदारहरूमा यहाँ केही हुने रहेनछ भन्ने नकारात्मक भावनालाई झन् मलजल गरिदियो । श्रम बजारले दिनहुँ सीपयुक्त जनशक्ति खोजिरहेको छ, शिक्षित तर अदक्ष जनशक्ति मात्र उत्पादन भइरहेको छ । सीप विकास र उद्यमशीलता प्रवर्धन गर्न व्यावसायिक तालिमको व्यवस्था छैन । पछिल्लो १० वर्षमा एक लाख ८८ हजार युवाले मात्र सीपमूलक तालिम पाएका छन् । त्यो पनि बजारले खोजेजस्तो जनशक्ति होइन । बिहान बाबु खेतीका लागि कामदार खोज्दै गाउँ चहारिरहेको हुन्छ । छोरो काम पाइएन भन्दै सहरतिर दौडिरहेको हुन्छ, प्रदेश १ का सामाजिक विकासमन्त्री जीवन घिमिरेले भने, सहरतिरको वातावरण हेर्दा नेपालीले छोडेका वा मन नपराएका काममा सबै भारतीय आएर पैसा कमाइरहेका देखिन्छन् । कहाँ के नमिलेनमिले जस्तो भइरहेको छ । श्रम बजारको माग धान्न सीपयुक्त जनशक्ति उत्पादनमा जोड दिनुपर्ने नेपाल उद्योग वाणिज्य महासंघका वरिष्ठ उपाध्यक्ष शेखर गोल्छाले बताए । हामीलाई चाहिने कामदार अभाव छ, उनले भने, क्षमताअनुसार पैसा दिन्छु भन्दा पनि पाइएको छैन । स्वदेशमा श्रमको सम्मान गर्ने परिपाटी नहुँदा पनि युवाशक्ति पलायन भइरहेको छ । खाडीमा मेसिनको काम गर्नेले महिनाको सरदर २० हजार रुपैयाँ कमाउँछ । केही बचत गरेर परिवारलाई पठाउँछ । त्यही काम नेपालमा गर्दा मासिक ३० हजार पनि कमाउन सक्छ तर हाम्रो समाजमा उसलाई त्यो काम गर्न इज्जतले दिँदैन । श्रमलाई सम्मान गर्ने शिक्षा हामीलाई कहिल्यै सिकाइएन, दुबईमा कार्यरत झापाका मेघराज सापकोटाले भने । केही वर्ष विदेश बसेर फर्केका केहीले कृषिमा लगानी गरेका छन् तर उनीहरू खुसी देखिँदैनन् । सरकारले सहयोगी भूमिका नखेलेको, कर्मचारीहरूले कानुनी झमेला देखाएर दुःख दिने गरेको उनीहरूको गुनासो छ ।"
दोसो खण्डमा संरचना भत्काइँदै,"काठमाडौं (कास) चक्रपथ सुधार योजनाले रिङ रोङको दोस्रो खण्डअन्तर्गत सडक मिचेर बनाइएका संरचना भत्काउन सुरु गरेको छ । सडक मिचेर बनाइएका कंलकी क्षेत्रका पर्खाल, टहरा, घरका छत भत्काएका हुन् । चक्रपथको मापदण्ड सडकको मध्यभागबाट दायाँबायाँ ३१३१ मिटर छ । चक्रपथ सुधार योजना प्रमुख अमृतमणि रिमालले मापदण्ड मिचेर बनाइएका संरचना निरन्तर भत्काउँदै लैजाने बताए । सम्बन्धित घरधनीलाई भत्काउन सूचना जारी गरिसकेका छौँ, उनले भने, अटेर गरेमा डोजर लगाएर भत्काइने छ ।चक्रपथको दोस्रो खण्ड ११६ किमि छ । चीन सरकारको अनुदान सहयोगमा सडकको मध्यभागबाट २५२५ मिटर सडक बिस्तार गर्न सडक मिचेर बनाएको संरचना भत्काउन सुरु गरेको हो । त्यसबाहेक ६६ मिटर ट्र्याक रोड नेपाल सरकारले बनाउने छ । योजनाका अनुसार सडकको डिजाइन तयार भइसकेको छैन । मापदण्ड कायम गरिसकेपछि चिनियाँ र नेपाली प्राविधिक बसेर डिजाइनको अन्तिम रूप दिइने प्रमुख रिमालले बताए । चीन सरकारले सडक बनाउन सुरु गरेपछि नेपाल सरकारले पनि आफ्नो जिम्मेवारीमा परेको सडक बनाउन सुरु गर्ने छ, उनले भने, ट्र्याक रोड निर्माण गर्न एक अर्ब रुपैयाँ बजेट लाग्ने अनुमान छ ।योजनाअनुसार कंलकी धोबीखोलाअन्तर्गत सार्नुपर्ने बिजुलीका पोल १ हजारवटा छन् । जसमध्ये २ सय ५० वटा सारिसकेका छन् । दुई हजार एक सयवटा रूख पनि ढाल्नुपर्ने हुन्छ । खानेपानीका पाइप पनि सार्नुपर्ने हुन्छ । रूख काट्न र पाइप सार्न जिल्ला वन कार्यालय काठमाडौं र काठमाडौं उपत्यका खानेपानी लिमिटेडसँग समन्वय भइरहेको योजनाले जनाएको छ ।"
इन्द्रजात्रामा पक्राउ परेकालाई अभद्र व्यवहार मुद्दा,"(काठमाडौं)  इन्द्रजात्रामा राष्ट्रपति विद्यादेवी भण्डारीलाई कालो भन्डा देखाएको आरोपमा पक्राउ परेका ६९ मध्ये १० जनालाई प्रहरीले अभद्र व्यवहारको मुद्दा लगाउने तयारी गरेको छ । पक्राउ परेका मध्ये ५१ जनालाई रिहा गरेको छ । अनिल बस्नेत, नारायण अर्याल, हरिनायारणप्रसाद शाह, राजेश तामाङ, रघुराज राजभण्डारी, माधव गुरागाईं, कृष्ण खड्का, पारुहाङ उजुमी राई, कविरसिंह बस्नेत र रवीन्द्र कार्की प्रहरी हिरासतमा छन् । १० मध्ये ४ जनालाई सर्वोच्च अदालतमा बन्दी प्रत्यक्षीकरण रिट दर्ता गरिएको छ । रिटको सुनुवाइ गर्दै सर्वोच्चले ३ दिनभित्र पक्राउ परेकालाई अदालतमा हाजिर गराउन प्रहरीलाई आदेश दिएको छ । बाँकी रहेका ६ जनालाई बिहीबार बन्दी प्रत्यक्षीकरणको रिट दर्ता गराएको सम्पदा संरक्षण अभियन्ता सिर्जना वाग्लेले जानकारी दिइन् । इन्द्रजात्राको अवसरमा कुमारी रथयात्राको दिन कुमारी दर्शन गर्न गएकी राष्ट्रपति भण्डारीलाई गत मंगलबार कालो झन्डा देखाएको उनीहरूलाई आरोप लगाइएको छ । सरकारले गुठी विधेयक ल्याएर धर्मसंस्कृति मास्न लागेकाले इन्द्रजात्रामा कुनै पनि सरकारी पदाधिकारीलाई प्रवेश नदिने भन्दै उनीहरूले प्रदर्शन गरेका थिए ।"
वार्ता गराउने प्रजिअको आश्वासन,"चितवन (कास) सरकारले तोकेको भन्दा कलेजले बढी लिएको शुल्क फिर्ता हुनुपर्ने मागसहित आन्दोलन गर्दै आएका चितवन मेडिकल कलेजका विद्यार्थीले बिहीबार प्रमुख जिल्ला अधिकारीलाई भेटेर ज्ञापनपत्र बुझाएका छन् । चितवनका प्रजिअ जितेन्द्र बस्नेतले कलेज सञ्चालकसहित आन्दोलनरत विद्यार्थी र अभिभावकबीच वार्ता गराउने आश्वासन दिएका छन् । त्यसैगरी विद्यार्थीले कलेजले लिएको अतिरिक्त शुल्क फिर्ता गराउन प्रशासनमा उजुरी गर्ने पनि बताएका छन् । तोकेको भन्दा बढी शुल्क लिए प्रमुख जिल्ला अधिकारीसँग उजुरी गर्ने र छानबिनपछि कारबाही गर्ने भन्ने हो । अघिल्लो वर्ष उजुरी पनि आएको हो, चितवनका प्रमुख जिल्ला अधिकारी बस्नेतले भने । गत वर्ष भर्नाका समयमा कलेजले बढी शुल्क लिन लाग्यो भनेर विद्यार्थीको समूह नै आएको उनले बताए ।त्यसबेला आफूले कलेज सञ्चालकलाई तोकेको भन्दा बढी शुल्क लिँदै नलिनू, विद्यार्थीको पठनपाठनमा अवरोध नगर्नूर् र अभिभावकलाई तनाव नदिनू भन्ने निर्देशन दिएको उनले सुनाए । त्यसपछि कुनै उजुरी नै नआएको प्रजिअ बस्नेतको भनाइ छ । चितवन मेडिकल कलेजका विद्यार्थीले भदौ १५ बाट सडक संघर्ष नै सुरु गरेका छन् । आन्दोलनका कारण पढाइ प्रभावित भएको छ । आन्दोलन चर्कंदै गएपछि कलेज प्रशासनले भदौ २७ बाट अर्को सूचना नआउँदासम्मका लागि कलेजका सबै शैक्षिक कार्यक्रम बन्द भएको जनाएको छ । विद्यार्थीका अनुसार कलेजले सरकारले तोकेको भन्दा विद्यार्थीबाट २० लाख रुपैयाँसम्म बढी शुल्क लिएको छ । तर कलेज प्रशासनले गत वर्ष ६ लाख रुपैयाँसम्म अतिरिक्त शुल्क लिएको स्वीकार गरेको छ । कलेजले लिने अतिरिक्त शुल्ककको प्रायः विद्यार्थीले भर्पाइ पनि पाएका छैनन् । भर्पाइ भएका विद्यार्थीले प्रशासनमा उजुरी दिन सक्ने प्रशासन कार्यालयमा भएको अनौपचारिक छलफलमा सुझाव आएको थियो । लामो समयदेखि कलेजमा आन्दोलन हुँदा कलेजको आन्तरिक परीक्षा हुन पाएको छैन । एक महिनापछि बोर्ड परीक्षा पनि आउँदै छ । त्यसैले हामी चाँडोभन्दा चाँडो यो समस्या निराकरण गरी विद्यार्थीले पढ्ने र परीक्षा दिने वातावरण बनोस् भन्ने चाहन्छौं, अभिभावक बुद्धिसागर अधिकारीले भने, यसमा सरकारी निकाय र कलेज प्रशासनले पनि चासो दिनुपर्यो । चितवन मेडिकल कलेजमा उनका छोरा एमबीबीएस र छोरी बीडीएसमा अध्ययनरत छन् । प्रजिअ बस्नेतले सञ्चालकसँगै ५ अभिभावक र ५ विद्यार्थी राखेर वार्ता गराउने बताए । कलेजमा आन्दोलन सुरु भएपछि सञ्चालकमध्येका प्रमुख व्यक्ति डाहरिश न्यौपाने चितवनमा छैनन् । सञ्चालक बाहिर बसेर हुँदैन, प्रजिअ बस्नेतले भने, कलेजमा आएर छलफलमा बसेर समस्या निराकरण गर्नुपर्छ । त्यो वातावरण म मिलाउँछु ।"
उपस्थिति उल्लेख्य भूमिका निष्प्रभावी,"नेपाली कांग्रेसकी सांसद डिला संग्रौलाले संसद्मा प्रश्न दर्ता गरेजति बोल्ने अवसर नपाइने भएकाले समस्या भएको बताइन् । उनले पहिलो संसद् अधिवेशसनमा एक सयभन्दा बढी प्रश्न संसद् सचिवालयमा दर्ता गरेकी थिइन् । त्यसमा एक दर्जनजति मात्रै प्रश्न संसद्मा उठाउन पाएको उनले बताइन् । दोस्रो अधिवेशनमा ५० वटा भन्दा बढी प्रश्न दर्ता गरेकी थिइन् । आधा दर्जनजति मात्रै प्रश्न गर्न पाएको उनले गुनासो गरिन् । प्रश्न गर्नै नपाइने भएकाले पछिल्लो समय प्रश्न दर्ता गर्नै कम गरेकी छन् । संसद् सचिवालयमा दर्ता भएको प्रश्न मन्त्रीले हेर्छन्, आफूलाई असर नपर्ने, साधारण भए मात्र प्रश्न गर्न पाइन्छ, उनले भनिन्, कडाइका रूपमा प्रस्तुत हुने र इस्युमा बोल्ने कुरा सहज छैन । उनले यसअघि बलात्कारपछि हत्या गरिएकी कञ्चनपुरकी निर्मला पन्तको विषयमा बेलाबखत संसद्मा विषय उठाउँदै आएकी थिइन् तर त्यही काण्डमा मुछिएका बम दिदीबहिनीबारे सांसद महिलाका आवाज उठेनन् । यस सन्दर्भमा न्यायोचित उठान नभएको भन्दै महिला सांसदमाथि आलोचनासमेत भएको छ । संघीय समाजवादी फोरम नेपालकी सांसद रेणु यादवले सन्दर्भअनुसार महिलाका विषय उठाउँदै आएको बताइन् । महिलाका विषय महिलाले नै उठाउनुपर्ने सोचका कारण हामी पछाडि परेका हौं, उनले भनिन्, महिलालाई महिलाको मात्रै जिम्मेवारी छैन, जिल्ला, प्रदेश, देश सबैतिर बोल्नुपर्छ, मौका आए बोल्नेछु । राष्ट्रिय जनता पार्टीकी सांसद निर्मला राउतले हालसम्म संसद्मा कुनै विषयमा नबोलेको बताइन् । मलाई भविष्यमा केन्द्रीय स्तरको नेता बनूँ भन्ने पनि छैन । जिल्लामा, गाउँमा काम गरिरहेकी छु, उनले भनिन्, संसद्मा मभन्दा विज्ञहरू हुनुहुन्छ, साथीभाइहरू बोल्नुभएकै छ ।"
अधिकार हस्तान्तरणमा कन्जुस्याइँ,"(काठमाडौं)  ०७२ को संविधानपछि देखिने राजनीतिक उपलब्धि हुन् संघीयता, तीनै तहको निर्वाचन, तीनै तहको सरकार र तिनको स्थायित्व । तर कार्यान्वयनमा देखिएको सुस्तताका कारण संघीयता, त्यसले दिने सेवासुविधा र अवसरबाट सर्वसाधारण वञ्चित छन् । ससानो कामका लागि गाउँका मानिस जिल्ला सदरमुकाम र काठमाडौं धाउने क्रम ज्युँका त्युँ छ । शिक्षा, स्वास्थ्य, कृषि, मालपोत, नापी जस्ता आमनागरिकका दैनिकीसँग जोडिएका सेवासुविधाका विषय गाउँस्तरमा पुगेका छैनन् । संविधानले गरिदिएको राज्यसत्ता र शक्ति बाँडफाँट अभ्यासको गति प्रदेश र स्थानीय तहमा सुस्त छ । कारण हो काठमाडौंकेन्द्रित सत्ताको हातमा रहेका अधिकारहरू हस्तान्तरणमा ढिलाइ । र, तल पठाइसकेका सेवासुविधाका अवसर कुनै न कुनै रूपमा आफैंसँग राख्नुपर्ने केन्द्रको मोह । व्यावहारिक कार्यान्वयन फितलो हुँदा आमनागरिकले संघीयताको प्रतिफल पाउन नसकेको राजनीतिशास्त्रका सहप्राध्यापक भीम सुब्बा बताउँछन् । संविधानमार्फत आममानिसले आमूल परिवर्तन चाहेका थिए, त्यसअनुसार संविधान आएन तर निश्चय नै केही उपलब्धि भने हासिल भए । त्यसमा संघीयता एउटा महत्त्वपूर्ण हो, उनले भने, तर त्यसको कार्यान्वयनमा टालटुले नीति अख्तियार गरिँदा समस्या देखिएको हो । संविधानले निर्दिष्ट गरेको राज्यशक्ति बाँडफाँटको व्यवस्थित र वैज्ञानिक अभ्यास हुँदा मात्रै जनता लाभान्वित हुने हुन् ।७ सय ५३ स्थानीय सरकार सञ्चालनमा आएको दुई वर्ष नाघिसकेको छ तर संविधानले दिएको अधिकारका सूची, त्यसको विस्तृतीकरणबाट पहिचान गरिएका ३ सय ६० कामको सम्पादनमा स्थानीय तहले चुनौती सामना गरिरहेका छन् । ती सबै सेवा स्थानीय तहबाटै पाउन अझै कति समय लाग्ने हो, यकिन छैन । अधिकार, स्रोत, संरचना र कर्मचारी हस्तान्तरणको रफ्तार यही रह्यो भने संविधानले दिएको अधिकारहरूको कार्यान्वयनमा कति समय लाग्ने हो यकिन नहुने गाउँपालिका महासंघका अध्यक्ष होमनारायण श्रेष्ठ बताउँछन् । केन्द्रीकृत मानसिकताबाट बाहिर निक्लन गाह्रो मानिरहेका नीति निर्माता र कर्मचारी छन् । यही अवस्थामा संविधानले तोकिदिएको जिम्मेवारीअनुसार सबै काम स्थानीय तहबाट हुन सजिलो छैन, उनले भने, एकल अधिकारकै विषयमा काम गर्न समस्या छ । साझा अधिकारमा झन् कठिनाइ छ । अधिकार स्थापित गराउन निरन्तर संघर्ष गर्दै छौं । माध्यमिक तहसम्मको शिक्षा, १५ शय्यासम्मका अस्पताल, स्वास्थ्यका अन्य गतिविधि, कृषि र पशु स्वास्थ्यसम्बन्धी अधिकार स्थानीय तहलाई तोकिएको छ । नापी, मालपोतका अधिकार पनि त्यहीं सारिएको छ तर त्यसअनुसारको स्रोत, कर्मचारी र भौतिक संरचना निर्माणको दिशामा काम हुन सकेका छैनन् । विकास र सेवासम्बन्धी अधिकांश जिम्मेवारी स्थानीय तहमा सारिएको अवस्थामा जिल्लास्थित कार्यालय खारेजीमा परेका थिए तर खारेजीमा परेका जिल्ला शिक्षा कार्यालय यति बेला शिक्षा विकास तथा समन्वय इकाईका रूपमा, कृषि कार्यालय कृषि ज्ञान केन्द्रका रूपमा, पशुसेवा कार्यालय भेटनरी अस्पताल तथा पशुविज्ञ केन्द्रका रूपमा सबैतिर स्थापित गरिएका छन् । श्रेष्ठ भन्छन्, समस्या यहीँ छ । काम भएको ठाउँमा स्रोत र कर्मचारी नहुने तथा अधिकार कटौती भइसकेका स्थानमा संरचना र कर्मचारी थुपारिनु गलत भएको उनको भनाइ छ । माध्यमिक शिक्षासम्मको अधिकार स्थानीय तहमा दिइसकेपछि जिल्लामा शिक्षा इकाईको काम के ? त्यो काम त गाउँपालिका र नगरपालिकाबाट हुनुपर्ने होइन ? उनले भने, स्थानीय तहको अधिकार र क्षेत्रभित्र पर्ने काममा संघ तथा प्रदेश सरकारबाट दोहोरोपना ल्याउने प्रयास भइरहेका छन्, त्यो ठीक होइन । स्वास्थ्यसम्बन्धी धेरै अधिकार स्थानीय तहमा गएकाले देशैभर रहेका स्वास्थ्य र जनस्वास्थ्य कार्यालय खारेज गरी प्रदेश मातहत ३५ जिल्लामा मात्रै जनस्वास्थ्य कार्यालय राख्ने संगठन संरचना गत वर्ष साउन १ मा आयो तर ६ महिना पनि नपुग्दै मन्त्रिपरिषद्ले फेरि सबै जिल्लामा स्वास्थ्य कार्यालय राख्ने निर्णय गर्यो । प्रदेश सरकारको दबाबमा उक्त निर्णय आएको थियो । गत वर्ष सबै अञ्चल तथा उपक्षेत्रीय अस्पताल प्रदेश मातहत पठाइएका थिए । तीमध्ये विराटनगर, राजविराज, वीरगन्ज, भरतपुर, नेपालगन्ज र डडेल्धुराका अञ्चल र उपक्षेत्रीय अस्पताल क्रमशः स्वास्थ्य मन्त्रालयले आफू मातहत ल्याएको छ अर्थात् केन्द्रले प्रदेश तथा प्रदेशले स्थानीय तहका अधिकारमा आँखा लगाएकै छन् । अधिकारका लागि केन्द्रसँग लडिरहेको प्रदेश सरकार स्थानीय तहलाई हस्तान्तरण गर्नुपर्ने विषयमा भने कञ्जुस्याइँ नै गरिरहेका छन् । सामान्य खालका अनुदान, बीउबिजन ससाना विकासका योजना वितरणमा पनि प्रदेश सरकारले आफ्नो स्थान सुरक्षित पार्न खोज्नु केन्द्रकै पुनरावृत्ति भएको गाउँपालिका महासंघका अध्यक्ष श्रेष्ठ बताउँछन् । प्रदेशले जिल्लाजिल्लामा ज्ञान केन्द्रका नाममा कार्यालय स्थापना गरेर संविधानले नचिनेको कार्यक्षेत्र निर्धारण गरेको नगरपालिका संघका अध्यक्ष अशोककुमार व्यञ्जुको आरोप छ । शिक्षा, स्वास्थ्य र कृषिका संरचना स्थानीय तहमा हुनुपर्ने हो, त्यसको जनशक्ति र बजेट तल हुनुपर्नेमा जिल्लामा रोकिनु संविधानभन्दा बाहिरको विषय हो, उनले भने, संघले मात्रै होइन, प्रदेशले पनि स्थानीय सरकारलाई दिनुपर्ने अधिकार दिन चाहेको छैन । अर्कोतिर केन्द्रसँग प्रदेश सरकारका प्रशस्तै गुनासा छन् । गत पुस ३ मा संघ र प्रदेशको साझा सहमतिमा संघीयता कार्यान्वयनको २९ बुँदे कार्ययोजना बनाइयो । प्रधानमन्त्री, केन्द्र सरकारका मन्त्री तथा सबै प्रदेशका मुख्यमन्त्री र अन्य उच्चपदस्थ अधिकारी बसेर बनाएको उक्त कार्ययोजनाको लक्ष्य थियो प्रदेश सरकारलाई छिटो गति दिने । त्यो आवश्यक कामहरूको सूची, अप्ठ्यारा फुकाउने कार्ययोजना थियो । चार महिनाको अवधि अर्थात् चैत मसान्तभित्र सबै काम सक्ने उद्देश्य थियो । कार्यान्वयन गर्ने निकाय, काम सक्नुपर्ने समयसीमा र अनुगमन गर्ने निकायसमेत उल्लेख गरी स्पष्ट ढंगले बनाइएको उक्त कार्ययोजनाको १० प्रतिशत काम पनि निर्धारित समयसीमाभित्र गरिएन । अहिलेसम पनि उक्त कार्ययोजनाका धेरै काम हुन नसकेको गण्डकी प्रदेशका मुख्यमन्त्री पृथ्वीसुब्बा गुरुङ बताउँछन् । निर्धारित लक्ष्यमा काम भएको भए प्रदेशले धेरै गति लिइसक्थ्यो, उनी भन्छन्, केही काम त भएका छन् तर त्यसमा केन्द्रीकृत सोच नै हाबी देखिएको छ । उक्त कार्ययोजनाअनुसार संघ सरकारले बनाइदिनुपर्ने कानुन, कर्मचारी व्यवस्थापन, संस्था र विकास योजना हस्तान्तरण अझै पनि हुन सकेका छैनन् । संघीयता कार्यान्वयनको कार्ययोजनाअनुसार काम भएको कुनै पनि अनुभूति प्राप्त हुन नसकेको प्रदेश २ का मुख्यमन्त्री लालबाबु राउत बताउँछन् । प्रधानमन्त्रीसहितका उच्च राजनीतिक नेतृत्वले नै बनाएको कार्ययोजना कार्यान्वयन नगरिनु र त्यसअनुसार काम नहुनुले नै संघीयता कार्यान्वयनमा सरकार कति उदासीन रहेको प्रस्टिन्छ, उनी भन्छन्, केन्द्रीकृत मानसिकता त्याग्न भइरहेको कठिनाइका कारण संघीयता कार्यान्वयनको अवस्था कमजोर बनेको हो । प्रदेश सरकारका समस्या पनि उस्तै छन् । प्रदेशको अधिकार क्षेत्रभित्र केन्द्रको हस्तक्षेप छ । कानुन, स्रोत र जनशक्तिको अभावले संविधानप्रदत्त अधिकारको अभ्यासमा ढिलाइ भएको छ । तैपनि पछिल्लो अवधिमा प्रादेशिक संरचनाको जग बसाल्ने काम भइरहेको मुख्यमन्त्री गुरुङको भनाइ छ । प्रदेश बिलकुलै नयाँ संरचना हो, करिब डेढ वर्षको अवधिमा भएका काम आशाजनक नै छन्, उनले भने, धेरै उल्झन पार गर्दै अगाडि बढ्दै छौं । कति कराउनु, कति लड्नु ? अझै पनि शक्ति केन्द्रीकृत गर्ने किसिमले नै संघले कानुन ल्याउँदै छन् । नकारात्मक पाटो त्यही हो । संघीय संसद्ले प्रदेश लोकसेवाको मापदण्डसम्बन्धी कानुन बनाइदिएपछि सबै प्रदेशमा लोकसेवा गठनको बाटो खुलेको छ । प्रदेश प्रहरीको समायोजन र मापदण्डसम्बन्धी विधेयक पारित भइसकेका छन् । त्यसको प्रमाणीकरणसँगै संविधानले दिएको शान्ति सुरक्षासम्बन्धी अभ्यास प्रदेशले थाल्नेछ तर प्रदेशको गति बढाउन अझै दर्जनौं संघीय कानुनको आवश्यकता छ । प्रमुख जिल्ला अधिकारीको परिचालनकै विषयलाई नै लिएर संघ र प्रदेशबीच टसल छ । वनजंगलसहितका प्राकृतिक स्रोत, सरकारी संरचना, योजनालगायत विषयमा तीन तहबीच सुषुप्त द्वन्द्व छ । विकास योजनाको वर्गीकरण र हस्तान्तरणमा भएको ढिलाइले पनि प्रभावकारी ढंगले काम देखाउन र बजेट खर्चिन प्रदेशलाई समस्या भएको गुरुङले बताए । अर्कोतिर जग्गा प्राप्ति र वातावरणीय परीक्षण मूल्यांकनको अधिकार केन्द्रसँग हुँदा त्यसको झन्झटिलो प्रक्रियाले पनि अर्बौंका परियोजना अगाडि बढाउन नसकिएको उनको भनाइ छ । जुनसुकै संविधानले राज्य सञ्चालनका संरचना दिने भएकाले संरचना प्राप्तिलाई मात्रै उपलब्धि मान्न नसकिने राजनीतिशास्त्रका प्राध्यापक कृष्ण खनाल बताउँछन् । सरकार कसरी बन्छ, चुनाव कसरी हुन्छ, संरचना कस्ता हुन्छन् आदि कुरा संविधानको न्यूनतमको काम हो, उनले भने । संविधानले दिएका संरचना केही व्यक्तिलाई पदमा पुग्ने वैधानिक बाटोमा मात्र सीमित हुन पुगेको खनालको बुझाइ छ । पदमा पुगेका मानिसमा जिम्मेवारीबोधको कमी देखिएको छ । पद निर्माण भएका छन् तर त्यसको प्रयोजन गतिहीन हुँदा जनता लाभान्वित हुने स्थिति छैन, उनले भने, संविधानले जीवन्त गति पाएको छैन । यसका संरचनाले पनि काम गर्न सकेको अवस्था छैन ।"
संविधानको सार्थकता,"नेपालको संविधान जारी भएको चार वर्ष पुगिसक्दा पनि यसको कार्यान्वयन पूर्ण रूपले हुन सकेको छैन भने समाजका सबै समुदायमाझ यसलाई सर्वस्वीकार्य बनाउनुपर्ने दायित्व पनि राजनीतिक नेतृत्वका सामु बाँकी छ । शुक्रबार संविधान दिवसलाई राष्ट्रिय दिवस का रूपमा मनाइँदै गर्दा प्रथमतः यो यथार्थ बिर्सन मिल्दैन । संविधानमा थुप्रै कमीकमजोरी छन्, यसको कार्यान्वयनमा समस्याहरू देखापरेका छन्, यसबीचमा कतिपय नयाँ प्राविधिक समस्यासमेत आएका छन् र यसका केही अन्तरवस्तुमाथि असन्तुष्टि यथावत् छन् । यी सबैका बाबजुद वर्तमान संविधान जनप्रतिनिधिहरूको प्रत्यक्ष संलग्नतामा लामो उहापोहपश्चात् लेखिएको मुलुकको पहिलो, तुलनात्मक रूपले प्रगतिशील एवम् जनमुखी संविधान हो भन्नेमा द्विविधा राख्नु यथार्थपरक हुँदैन । त्यसैले सतहमा जेजति समस्या या चुनौतीहरू देखिएका छन्, तिनको समाधान यही दस्ताबेजको दायराभित्रबाट खोजिनुपर्छ । बहसको प्रस्थानविन्दु यो हुनुपर्छ ।वर्तमान संविधानले राज्यको पुरानो प्रणालीलाई नयाँ संरचनागत प्रबन्धबाट प्रतिस्थापित गरिसकेको छ । तहगत निर्वाचन, जननिर्वाचित निकायहरूको स्थापनालगायत अन्य थुप्रै व्यवस्था सुनिश्चित भएका छन् । तथापि संविधानको प्रभावकारिता र दिगोपन यसले संस्थागत गरेका मुख्य तीनवटा परिवर्तनहरूको भविष्य के हुन्छ भन्नेमा निर्भर छ । खासगरी गणतन्त्र, संघीयता, धर्मनिरपेक्षताजस्ता परिवर्तनका मूलभूत मुद्दाका वरिपरि काला बादल मडारिँदासम्म संविधान सुरक्षित भएको मान्न सकिन्न । पछिल्ला केही घटनाक्रम हेर्दा यी तीनवटै संवैधानिक आधारस्तम्भमा देखिने र नदेखिने धेरथोर हलचल आउन थालेको महसुस हुन्छ । प्रधानमन्त्री केपी शर्मा ओली स्वयंले बघिनीले आफ्नो डमरुमाथि खतरा आएको देखेपछि नसहने, झम्टिने प्रतीकात्मक अभिव्यक्ति दिँदै संघीय लोकतान्त्रिक गणतन्त्रमाथि खतरा आउन सक्ने संकेत गरेका छन् र त्यस्तो अवस्थामा सरकार चुप लागेर नबस्नेसमेत बताएका छन् । केही दिनअघि सत्तारूढ दलकै एक अध्यक्ष पुष्पकमल दाहालले परिवर्तनविरोधीविरुद्ध अभियान छेड्न कार्यकर्तालाई आह्वान गरेका थिए । प्रतिपक्षी नेपाली कांग्रेसको केन्द्रीय कार्य समिति बैठकले पनि मुलुकमा प्रतिगामी चलखेल बढ्न थालेको निष्कर्ष निकालेको थियो । यदि संविधान र शासन व्यवस्थामाथि कुनै खतरा छ भने त्यो कसबाट हो ? के कारणले हो ? राजनीतिक दलहरूका वक्तव्य र नेताहरूका भाषणमा यो कुराचाहिँ प्रायः कहिल्यै प्रस्ट रूपमा आउँदैन । उहिल्यै सत्ताच्युत भइसकेको एउटा अमूर्त शक्तिको हाउगुजी देखाइरहनु एउटा कुरा हो । पुरातनपन्थी प्रवृत्तिले देशलाई पछाडि फर्काउने प्रयत्न आफ्नो ठाउँबाट गरिरहेको पनि होला तर यदि वर्तमान संविधानमाथि कसैबाट साँच्चै खतरा छ भने त्यो यसका सञ्चालकहरूकै कार्यशैलीबाट हो । गणतन्त्र तुलनात्मक रूपले प्रगतिशील शासकीय ढाँचा हो तर जनताले राजतन्त्र रहनु र गणतन्त्र हुनुबीच कुनै भेद छुट्याउन सक्ने अवस्था भएन भने अथवा अहिलेका शासकलाई हिजोका राजामहाराजाभन्दा बढी मान्नुठान्नु र भोग्नुपर्ने बाध्यता भइरह्यो भने जनमत भड्किन बेर लाग्दैन । तसर्थ गणतान्त्रिक शासन व्यवस्थाको दूरगामी सुनिश्चितता मूलतः शासनसत्ताको सर्विस डेलिभरी मा निर्भर छ । यदि आम जनताको जीवनस्तर उकासियो, दैनन्दिन समस्याहरू घटे, शासन व्यवस्था सहज भयो, आर्थिक उन्नतिप्रगतिको सम्भावना देखिन थाल्यो भने जनता आफैं संविधानको रक्षार्थ खडा हुन्छन् । देशले उल्टो बाटो लिन थाल्यो भने जो कोहीले विकल्पतर्फ सोच्न थाल्छ । मुलुकलाई यो पानीढलोबाट जोगाएर सही दिशातर्फ लैजाने दायित्व राजनीतिक नेतृत्वको हो ।संविधानका अन्य दुई प्रमुख आधारस्तम्भमध्ये संघीयताको अभ्यास पनि अपेक्षा गरिएअनुरूप सहज ढंगबाट अगाडि बढिरहेको छैन । खासगरी संघले अधिकार विकेन्द्रित गरेर तलसम्म पुर्याउन नचाहेको र अनेक अड्चन सिर्जना गरिरहेको गुनासो प्रायः हरेक मुख्यमन्त्रीबाट सुनिन्छ । संघीय संसद्बाट कतिपय कानुन नबनिदिँदा प्रदेश र स्थानीय तहहरूलाई काम गर्न कठिनाइ भइरहेको पनि छ । यसखाले प्रवृत्तिगत र प्राविधिक दुवैखाले समस्याले गर्दा संघीय अभ्यास मुलुक सुहाउँदो छैन भनेर तर्क गर्नेहरूलाई बल मिलेको छ । सरकार र राजनीतिक दलहरूले यसको गाँठो फुकाउन जति ढिलाइ गर्छन्, संघीयता त्यति नै बदनाम हुँदै जानेछ । यस्तै अवस्था धर्मनिरपेक्षताको हकमा पनि छ । संविधानमा धर्मनिरपेक्षताको प्रावधान राख्नुको अर्थ राज्य कुनै धर्मविशेषको वा धार्मिक रूपान्तरणको पक्षमा उभिएको होइन र उभिनु पनि हुँदैन भन्ने सन्देश दलहरूले आफ्ना कार्यकर्ता र आम समुदायमाझ राम्रोसँग प्रवाह गर्न सकेका छैनन् । यसले गर्दा धर्म र राज्यलाई जोडेर राजनीति गर्न खोज्ने घातक प्रवृत्तिले टाउको उठाउन खोज्दै छ । सुरुमा उल्लेख गरिएझैं वर्तमान संविधानको पूर्ण कार्यान्वयन एउटा पाटो हो, सर्वस्वीकार्यता अर्को । हिजो संविधान निर्माण प्रक्रियाबाहिर रहेका राजनीतिक शक्तिहरू पनि अहिले यही संविधानमातहत मूलधारको राजनीतिमा क्रियाशील छन् । राजकीय ओहदाहरू सम्हालेका छन् । हिजो पृथकताको नारा दिने समूहसमेत दल दर्ता गरेर वैधानिक दायरामा आएको छ । तथापि संविधानका कतिपय अन्तरवस्तुप्रतिका असन्तुष्टिको अन्तिम अवतरण भइसकेको छैन । मधेसवादी दलहरूले संविधान संशोधनको माग छाडेका छैनन् । यस्ता मुद्दालाई कसरी टुंग्याउने भन्नेबारे सबै प्रमुख दलहरू एउटा साझा निष्कर्षमा पुग्नुपर्छ ताकि वर्तमान संविधानको सर्वस्वीकार्यता अरू फराकिलो होस् ।"
सेनापतिको सकारात्मक पहल,"लोकतन्त्र बलियो हुन लोकतान्त्रिक संस्थाहरू बलियो हुनुपर्छ । लोकतन्त्रमा व्यक्तिगत स्वार्थ हावी हुनदिनु हुँदैन । संस्थागत निर्णयले मात्र लोकतन्त्रलाई चलायमान गराउन सक्छ । संस्थागत निर्णयबाट निस्केका सही र असल परिणामबाट मात्र जनमानसले वास्तविक लोकतन्त्रको अनुभूति गर्न सक्छन् । शाहीकालमा जस्तै सवारी जाम गराएर नेताहरू ओहरदोहर गर्ने, घोडा र बग्गीमा सवारी हुने, सरकारी कार्यालयबाट हैरानी बेहोरेर काम लिनुपर्ने अनुभूति भयो भने लोकतन्त्रको संस्थागत विकास हुन सक्दैन । सेना पनि सरकारको महत्त्वपूर्ण अंग हो । शाहीकालमा सेनालाई राजाको निजी सेनाजस्तै ठानिन्थ्यो । लोकतन्त्र स्थापनापछि सेनामा पनि लोकतन्त्रीकरण गर्नुपर्ने आवाज उठ्यो र क्रमशः हुँदै पनि छ । हालै मात्र प्रधानसेनापति पूर्णचन्द्र थापाले सम्पत्ति विवरण सार्वजनिक गरेर सेना लोकतन्त्रीकरण हुँदै गएको उदाहरण दिनुभएको छ । अहिलेसम्म सेनामा निजी सम्पत्ति सार्वजनिक गर्नेगराउने चलन थिएन । सेनापतिले सार्वजनिक गरेको सम्पत्ति विवरणलाई संस्थागत रूपमा लागू गर्न सकियो भने सेनाको तल्लो तहसम्म सम्पत्ति विवरण सार्वजनिक गर्ने परिपाटी बस्न सक्छ । जसले संस्थागत रूपमा सेनामा लोकतन्त्रको विकास हुँदै गएको अनुभव जनताले गर्न सक्छन् । तिलप्रसाद न्यौपाने, माछापोखरी चोक, काठमाडौं"
नेताको नैतिकता,"अनुशासन महत्त्वपूर्ण कुरा हो । अहिले हाम्रो देशमा अनुशासनको खाँचो छ । विद्यार्थी जीवनमा अनुशासन भनेझैं अहिले नेताहरूलाई अनुशासनको पाठ पढाउनुपर्ने भएको छ । चुनावको बेला गाउँ जाने, ठूलठूला आश्वासन बाँड्ने, अनि गाउँ नफर्कने प्रवृत्ति छ । नेताहरू भ्रष्टचारमा संलग्न हुने र चुनावमा खर्च गर्ने प्रवृत्ति रोक्नैपर्छ । राजनीति भनेको समाज सेवा हो । साम, दाम, दण्ड र भेद जे गरेर पनि आफूमात्र सबल हुने पक्ष नराम्रो हो । मन्त्रीहरू समाजमा पुरानै ढाँचा र ढर्राबाट चल्ने हो भने देश विकास हुनेवाला छैन । जनता जाग्नैपर्छ । नेतालाई समाजमा माला, खादा दिएर अरूभन्दा ठूलो व्यक्ति हामीले बनाउने होइन । सबै समान हुन् भन्ने भाव राख्नुपर्छ । पद, ओहदाको ख्याल र म को हुँ भन्ने चेतना हुन जरुरी छ । २१ औं शताब्दीका जनता नराम्रो कर्मको आलोचना र राम्रो कामको सम्मान दुवै गर्छन् । आलोचनालाई सहन सक्नुपर्छ । जे कुरामा पनि राजनीतिक दृष्टिकोण राखेर हेर्ने प्रवृत्ति नराम्रो हो । मन्त्री योगेश भट्टराई विमानमा ढिला आउनु, समयको ख्याल नगर्नु लज्जास्पद विषय हो । नैतिकता, इमानदारी, कर्तव्यनिष्ठ हराएको छ । नेतामा नैतिकता र जनतामा नेताप्रतिको हार्दिकता पलाउने वातावरण बन्नुपर्छ । अहिले समाजमा जुन प्रवृत्ति देखिएको छ, नेताहरूकै कारणले गर्दा हो । नेताहरूका काम नगर्ने, गफमात्र गर्ने प्रवृत्तिले समाजलाई अधोगतितर्फ धकेलिरहेको छ । बिहानदेखि बेलुकासम्म काम गर्दा त काठमाडौंमा खान पुग्दैन । काम नगरी नेताहरू कसरी खर्च धानिरहेका होलान् ? यी सबै अनुशासनहीनताको परिणाम हो । टङ्कप्रसाद गैह्र्रे, वालिङ१३, स्याङ्जा"
मुक्तिनाथ दर्शन र सास्ती,"यतिखेर पितृपक्ष चलिरहेको छ । स्वदेश तथा भारतबाट तीर्थयात्रीहरू दिवंगत आत्माको शान्तिका लागि श्राद्ध तथा तर्पण दिन पवित्रस्थल कागबेनी ओइरिने गर्छन् । तर्पणपश्चात मुक्तिनाथमा दर्शन गर्ने गर्छन् । यो धार्मिक परम्परा वर्षौंदेखि चलिनै रहेको छ । तर कागबेनी र मुक्तिनाथ पुग्न पोखरादेखि नै हिलाम्मे र साँघुरो अनि चिप्लो सडकबाट सवारी साधन गुजि्रँदा यात्रीले मुटुमा हात राखी भगवानको प्रार्थना गर्नुपर्ने अवस्था छ । एकातिर पत्रे चट्टानको ढिस्को र अर्कोतिर भयानक आवाजमा चिच्याउँदै बगेको कालीगण्डकीको तीरैतीरबाट यात्रा गर्नु जोखिमपूर्ण छ ।धार्मिक मान्यता बोकेको मुक्तिनाथको प्रभाव स्वदेशमा मात्र नभई विदेशमा समेत भएकाले पर्यटक आउनु स्वाभाविक हो । तर सडकको दुरावस्थाले एकपटक आइसकेपछि फेरि फर्केर आउने मनस्थिति कसैले पनि बनाउन चाहँदैन । सरकारले सडक विस्तार गर्ने नाममा झन् तीर्थयात्रीलाई सकसमा पारेको छ । सडक बनाउन बिहान ७ः३० देखि ११ः३० सम्म र दिउँसो २ः३० देखि ६ः३० बजेसम्म आगमन रोक्ने गर्छन् । यस्तो समय तालिकाले तीर्थयात्रीहरू घन्टौं विचल्लीमा पर्नुपर्ने अवस्था छ । कमजोर प्रहरी प्रशासनका कारण सवारी जामको समस्या पनि त्यत्तिकै छ । तीर्थयात्रीहरूसँग खाना र बासका लागि मनलाग्दी मूल्य असुल्नेहरूको कमी छैन । पोखरा तथा काठमाडौंबाट दर्जनौं बस नियमित रूपमा मुक्तिनाथसम्म जाने गर्छ । त्यही बसबाट खाद्यपदार्थ ढुवानी गर्ने गरिन्छ । तर पनि तीर्थयात्रीले एकछाक सादा खानाको लागि ४ सय ५० तिर्नुपर्ने अवस्था छ । यस्तो सकसपूर्ण यात्रा र होटलहरूले ब्रह्मलुट मच्चाउँदा पनि सरकार मौन किन ? प्रमोद पौडेल, श्रीपुर११, वीरगन्ज"
मन्त्रीको विदेश मोह,"समाजवादी पार्टी नेपालबाट स्वास्थ्यमन्त्री बनेका उपेन्द्र यादवलाई अहिले सामाजिक सञ्जालमा विदेश भ्रमण लिप्त मन्त्रीको रूपमा प्रस्तुत गरिएको छ । यो कुनै आश्चर्यको विषय पनि होइन । स्वास्थ्यमन्त्री भएदेखि हालसम्म करिब १५ पटक विदेश भ्रमण गरिसकेका मन्त्री यादव संविधान दिवस नजिकिँदै गर्दा सायद त्यसदिन भव्यतासाथ सो दिवस मनाउनुपर्छ भन्ने कञ्जुस्याइँले हो या उनैका पार्टीका अर्का नेताको दबाब थेग्न नसकेर हो, फेरि १४ दिनका लागि अमेरिका भ्रमणमा जाँदैछन् । देशैभर डेंगु आतंकले जनजीवन अस्तव्यस्त भएको छ र अस्पतालमा बिरामीको घुइँचो लागेको छ । डेंगुकै कारण केहीको मृत्यु भइसकेको छ । अझै पनि जनस्वास्थ्यकर्मीको अभावले पर्याप्त औषधि र जनसेवा उपलब्ध गराउन धौधौ परिराखेको छ । रोग बारेमा मानिसमा भ्रम व्याप्त । स्थानीय सरकारका प्रतिनिधिहरूले केही हदसम्म रोगको नियन्त्रणमा स्थानीय जनस्वास्थ्य स्वयम्सेविकामार्फत उपचारको लागि पहल गरिराखेका छन् । तर मन्त्री भने विदेश भ्रमणमा मस्त छन् । सत्तामा बसेर जनताले खाईनखाई तिरेको करबाट उठेको रकमको सदुपयोगको सट्टा दुरुपयोग गर्ने छुट भने कसैलाई हुनुहुँदैन । खिमराज गिरी, लमजुङ"
कार्यान्वयनको चरणमा समावेशी संविधान,"संविधान घोषण भएको ४ वर्ष पूरा भएको छ । ४ वर्षअघि मुलुक भूकम्पले थिलथिलो भइरहेका बेला संविधानसभाले नयाँ संविधान निर्माण गरेको थियो । संघीय गणतन्त्रात्मक संरचना अनुसार स्थानीय, प्रदेश र संघीय तहमा निर्वाचन गराउन सफल भएको थियो । तीनै तहको निर्वाचित सरकार निर्माण भएको छ । संघ र प्रदेशमा जननिर्वाचित संसद गठन भई क्रियाशील छ । समावेशिताको विशेषता बोकेको जनताद्वारा जारी संविधानले सामाजिक बहुलतालाई मजबुत पार्ने विश्वास लिइएको छ । २२ पटक संविधानसभा चुनाव भएर करिब एक दशकमा संविधान लेखन प्रक्रिया पूरा भएको थियो । संविधान घोषणासँगै द्वन्द्वले निप्टारा पाएको थियो ।संक्रमणकालीन व्यवस्थाको अन्त्यसंँगै जनताले आफ्ना जनप्रतिनिधिहरूमार्फत सुशासन स्थापना गराउने र समृद्ध नेपालको सपना साकार पार्ने अपेक्षा गरेका थिए र अहिले पनि छन् । राजनीतिक स्थायित्वको नारासहित दलहरू निर्वाचनमा गएकाले करिब दुई तिहाइ नजिकको जनमत प्रदान गरी राजनीतिक स्थायित्व हुनेगरी सरकार निर्माण गर्ने बाटो पनि जनताले खोलिदिएका थिए । तर अहिले जनताले अपेक्षा गरे अनुसार समृद्धिले गति पाउनसकेको छैन । विगतका द्वन्द्वका घटना र अवशेषलाई शान्तिपूर्ण तवरले समाप्त पारेर समाजलाई शान्ति, समृद्धि र मेलमिलापको अग्रगामी दिशामा लैजान सरकारले कदम चाल्न ढिला गरिरहेको छ । दीपावली गरेर धुमधामसाथ संविधान दिवस मनाइरहँदा सरकार र सत्तापक्ष अनि प्रतिपक्ष सबैले एकपटक विगतका प्रतिबद्धता र चुनावी नारालाई सिंहावलोकन गरेर हेर्ने हो कि ? कतै संविधानको प्रस्तावना, मूलमर्म र भावना अनि जनताको अपेक्षालाई दलहरूले भुल्न थालेका पो हुन् कि ? सत्ता र शक्तिको आडमा तीनै तहका सरकारमा बस्नेहरूबाट कतै लोकतन्त्र र संविधानको सर्वोच्चतालाई बेवास्ता भइरहेको त छैन ? राज्य सञ्चालकहरूले संविधान कार्यान्वयनका ४ वर्षलाई सिंहावलोकन गर्न जरुरी छ । सुशासनको प्रत्याभूति र अनुभूतिका लागि संविधानको सर्वोच्चता कानुनी शासनको मियो हो । लोकतन्त्रका लागि प्राणवायु हो । संविधानको सर्वस्वीकार्यता, संवैधानिक सर्वोच्चता र सफल कार्यान्वयनले मात्र विकासले गति लिन सक्छ । यसका लागि सबै खाले विचार र धारणामा बहस गर्न पाउने वातावरण राज्यले निर्माण गर्नुपर्छ । नोदनाथ त्रिताल, चौबिसे गापा३, धनकुटा"
खतरा शासकबाटै,"चार वर्षपूर्व अत्यन्त अप्रिय अवस्थामा संविधान जारी भएको थियो । देश त्यसै वर्ष वैशाखमा आएको महाभूकम्पको त्रासदीबाट मुक्त भइसकेको थिएन । परकम्पहरू आइरहेका थिए । फेरि संविधान जारी हुँदानहुँदै भारतले नेपालमाथि आपूर्ति नाकाबन्दी लगाएको थियो । आफ्नो माग मनाउन मधेसी दलहरू देशको दक्षिणद्वारमा धर्ना बसेका र त्यही धर्नाको निहुँमा भारतले नेपालमा आपूर्ति हुने सामग्री छिर्न दिएको थिएन । यता संविधान त जारी भयो, तर जनताको चुलो चिसिन पुगेको थियो । इन्धन अभावका कारण यातायात दुष्कर हुनाका साथै जीवनरक्षक औषधिको अभावले कतिपयको अकाल मृत्यु र धेरै बिरामी आफ्नो सास गन्दै अतिशय पीडासाथ प्राण जोगाउन यत्नरत थिए । कोही बाँचे, कोही बिते ।बालबालिका भोकभोकै विद्यालय गएका, आमाले बिर्सिसकेको दाउराको चुलोको पुनः आविष्कार गर्नु र बाबुले ब्ल्याकमा भए पनि खाना पकाउने ग्यास खोज्न भौंतारिनुपरेको, सबैको एकमुस्ट गाली भारतले खाइरहेको थियो । नेताहरू ९० प्रतिशतले जारी गरेको विश्वकै उत्कृष्ट संविधानका पाना पल्टाउँदै भारतको विरोधका बावजुद संविधान जारी गर्नसकेको खुसियालीमा आफ्नो साहसको आफै प्रशंसा गर्दै जयगानमा मग्न थिए । जनस्तरमा भारतविरोधी र राष्ट्रवादको त्यस्तो उभार सम्भवतः नेपाल बनेयता त्यति कहिल्यै उद्बोधन भएको थिएन । जोड्न भनेर ल्याइएको संविधान जारी गर्ने प्रक्रियाले देशलाई कित्ताकित्तामा बाँडिदिएको थियो, छ । पहाडी र मधेसी, खसआर्य र जनजाति, सन्तुष्ट र असन्तुष्ट । धर्मनिरपेक्ष र सापेक्ष । धर्मनिरपेक्ष लेखिएकैले आज पञ्चायतकालमै चरम बदनाम मण्डलेहरूलाई समेत हिन्दुराज्य बनाउने अभियान सञ्चालन गर्न सुयोग प्राप्त भएको छ । हुनसक्छ, मण्डलेहरूको राजनीति बचाइदिनकै लागि नलेख्दा हुने धर्मनिरपेक्ष लेखिदिएको हो । फलस्वरूप आज त्यसैका आधारमा हिन्दुराज्य को स्थापना भन्दै आन्दोलनको उद्घोष गर्न उनीहरू उत्साहित भएका तथा (मानौं हिन्दु र राजा एउटै भए जस्तो गरी) आर्यघाटको खरानी फुकेर राजा ब्युँताउने धक्कु लगाउन सक्ने भएका हुन् ।तिनै धर्मनिरपेक्ष लेख्नेहरू आज गणतन्त्र अर्थात् संविधानको मुख्य आकर्षणमाथि खतरा उत्पन्न भयो भन्न थालेका छन् र अझ दुःखद त के भने, प्रधानमन्त्री केपी शर्मा ओली स्वयं खतरावादीहरूको हुलमा समावेश छन् । खतरा कोबाट ? आफू, आफ्नो दल र आफ्नै कार्यकर्ताहरू, बोली सुन्दै रिस उठ्ने कतिपय मन्त्रीहरूबाहेक अन्यत्र कतैबाट गणतन्त्रलाई खतरा छैन भन्ने सम्भवतः प्रधानमन्त्रीलाई कसैले बताएका छैनन् । यो आज विश्वमा स्थापित सत्य हो, लोकतन्त्र भन्नुहोस् या गणतन्त्रलाई बाहिरबाट होइन, स्वयं शासकहरूबाटै प्रमुख खतरा छ । भित्रैबाट खतराचाहिंँ यहाँ पनि निश्चय नै देखिन थालेको छ । कुनै काण्डको टुंगो नलाग्नु, लगाउन नसक्नु बरु उल्टै टुंगो लगाइमाग्नेलाई नै यो त व्यवस्थाविरोधी रहेछ भन्नु नै वास्तवमा गणतन्त्रलाई खतरा हो । आलोचना नसहनु र आलोचकको मुख थुन्न प्रहरीलाई तिखार्नु लोकतन्त्रका लागि खतरा हो । शिक्षा, स्वास्थ्य र पूर्वाधार विकासमा राज्य निष्क्रिय हुनु तर यदि राजनीतिज्ञहरू कमिसनको खेलमा लागेर निजी सम्पत्तिका भकारी बनाउन तल्लिन हुन्छन् भने अवश्य पनि खतरा हो । नेताहरूले आफ्नो उपचार विदेशमा गर्नु तर देशमा जनताका लागि भरपर्दो अस्पताल नहुनु, नबन्नु निश्चय नै गणतन्त्रका लागि खतरा हो ।नभए कोबाट खतरा त ? विप्लव माओवादीबाट कि जेठ १९, २०५८ मा सवंश विनाश गरिएका तत्कालीन राजा वीरेन्द्रका भाइभतिजाबाट ? माओवादी त राजनीतिक प्रक्रियामा आइसकेको हो । आइवरी एमालेमा सशरीरै विलीन भएर नेपाल कम्युनिस्ट पार्टीको झन्डामुनि सुरक्षित हुनपुगेको छ । त्यही पुरानो माओवादीको एउटा हिस्सा पुनः हिंसात्मक विद्रोहमा फर्किएको छ । त्यसको जिम्मा तत्कालीन माओवादी सुप्रिमो प्रचण्ड र अचेल समाजवादी बन्न पुगेका बाबुराम भट्टराईले लिनुपर्ने हो । हतियार राज्यलाई बुझाइसकेको (पूरै बुझाइसकेको हो ?), लडाकुको समायोजन भइसकेको, निवृत्तिभरण दिइसकेको माओवादीको एउटा कित्ता फेरि कसरी जाग्छ ? जाग्छ भने त्यसको जिम्मा विस्तृत शान्ति सम्झौतामा हस्ताक्षर गर्ने तत्कालीन विद्रोही पक्षका नेताले लिनुपर्छ । अवशेषसहित समाप्त भइसकेको राजशाही र तत्कालीन माओवादीकै एउटा उपग्रहबाट यति ठूलो क्रान्तिकारी रूपान्तरणद्वारा प्राप्त गणतन्त्रमाथि खतरा उत्पन्न भयो भन्नु त सुन्दै लाज लाग्ने कुरा हो । कि होइन ? सुरक्षाको जिम्मा दिइएका पात्रबाटै खतरा उत्पन्न भयो भन्नाका तीन कारण हुन सक्छन् । एक, सुरक्षाको जिम्मा दिइएका पात्रलाई खतरा के हो र के होइन भन्ने विषयको कुनै ज्ञान छैन । डोरीलाई सर्प भनेर ऊ तर्सिरहेको छ र अरूलाई पनि तर्साइरहेको छ । दुई, पद्धतिका मूल्य, मान्यता र उसको मूल स्वभावबीच कुनै मेल छैन । त्यसैले यसले जेजस्ता घटनापरिघटनालाई खतरा भन्ने ठानिरहेको छ, त्यो वास्तवमा पद्धतिमाथि खतरा नभएर उसकै ढंग नपुगेर उसैमाथि आइपरेको खतरा हो । तीन, अदृश्य खतरा छ, शासनमा बस्नेले त्यसको संकेत पाइसकेका छन् । जेजस्तो अवस्थामा आएको भए पनि संविधानसभाबाटै संविधान आएको हो । राजशाही संविधानसभाले नै उन्मूलन गरेको हो । संविधानसभाले नै गणतन्त्रको स्थापना गरेको र संविधानसभाकै म्यान्डेटका आधारमा वर्तमान व्यवस्थाको स्वरूप बनेको हो । संविधान छ, संस्थाहरू छन्, राज्यका तीनै तहमा निर्वाचित पदाधिकारी छन् । योभन्दा बढी स्थायित्व प्रदान गर्ने साधन के त, उपकरण के त ? यति हुँदाहुँदै यदि संविधानमाथि प्रहार भइरहेको छ भने यसको कारण जनता त निश्चय नै होइनन् । हुन् भने शासक नै हुन् । अहिले देशमा तीनै तहमा संविधानले व्यवस्था गरे अनुसारकै निर्वाचन प्रणाली अन्तर्गत निर्वाचित संस्थाहरू छन् । केन्द्र तथा सातमध्ये ६ प्रदेशमा एउटै दल, नेपाल कम्युनिस्ट पार्टी (नेकपा) का अत्यधिक मतसहितका एकमना सरकार छन् । अपवाद केवल प्रदेश २ मात्र छ । त्यहाँ भने दुई क्षेत्रीय दलको मिलिजुली सरकार छ । भलै नाम राष्ट्रिय छ, तर प्रवृत्ति, प्रकृति र मुद्दा क्षेत्रीय छन् । ती दुई क्षेत्रीय दलहरूमध्ये एउटा अर्थात् समाजवादी पार्टी केन्द्रीय सरकारमा समेत सहभागी छ र त्यसका नेता उपेन्द्र यादव स्वास्थ्य मन्त्रालयको कार्यभारसहित उपप्रधानमन्त्री छन् ।आफैलाई लोकतन्त्रको मियो भन्ने नेपाली कांग्रेस केन्द्रका साथै सातै प्रदेशमा संख्यात्मक रूपमा अत्यल्प, प्रदर्शनमा निरीह प्रतिपक्ष भएर बस्न पुगेको छ । हो पनि, लोकतन्त्रको मियो भन्नेले सधैं सत्तामै बसिरहनुपर्छ भन्ने छैन, प्रतिपक्षमा पनि बस्नुपर्छ । किनभने लोकतन्त्रमा प्रतिपक्ष पद्धतिबाहिर होइन, यसकै अभिन्न अंग हो । कांग्रेसलाई प्रतिपक्षमै बसेर एक असल नजिर बन्ने दुर्लभ अवसर प्राप्त भएको छ । सरकारलाई जनहितमा निर्बाध काम गर्न कुनै दृश्य बाधाअवरोध छैन । तर कहिले नेकपाका दुईमध्ये एक अध्यक्ष प्रचण्ड भूतप्रेतले दुःख दिए भन्छन् भने, अर्का अध्यक्ष जो स्वयं प्रधानमन्त्री पनि हुन्, नभए सरकार एक्सनमा आउँछ भनेर रातोपिरो हुँदै भाषण गर्छन् । सरकार देशको कार्यकारी हो । कार्यकारी सधैं सक्रिय अर्थात् एक्सनमै हुन्छ । उनको भनाइबाट त के बुझिन्छ भने अहिलेसम्म सरकार निष्क्रिय थियो, अब सक्रिय हुन जोखाना हेरिरहेको छ । कुन साइतमा सक्रिय हुने भनेर पर्खिरहेको छ । दुइटा संविधानसभा, अन्योल र अशान्तिको लामो शृंखलाका चल्ते, माथि पनि भनियो, अत्यन्त अप्रिय अवस्थामा संविधान जारी भएको थियो । नआउने पो हो कि भन्ने आशंका प्रबल थियो र नआओस् भनेर कामना गर्नेहरू थिए । ती क्षणहरू आज पनि धेरैका स्मृतिमा जीवितै छन् । शासकीय स्वरूप र संघीयताका प्रकार चर्को विवादका विषय थिए । ती विषय जसोतसो, शीर्ष तहका नेताद्वारा फास्ट ट्र्याकमा सल्टाइएका थिए । फलस्वरूप, संविधानसभा नेताहरूको निर्णय अनुमोदन गर्ने थलोमा सीमित भएको अप्रिय आरोप नलागेको होइन । तर आरोप लाग्दालाग्दै पनि त्यसको पर्बाह नगरी, ह्वीप जारी गरेर, संविधान विधेयक संविधानसभाको ९० प्रतिशतले पारित गरेको थियो ।१० प्रतिशत त बाहेक भए नै ९० प्रतिशतमै धेरै यस्ता पनि थिए, जो सन्तुष्ट थिएनन् । संविधान जारी गर्ने स्वयं तत्कालीन राष्ट्रपति रामवरण यादव नै असन्तुष्ट थिए । संविधान कार्यान्वयनका क्रममा जारी गर्ने प्रक्रिया र अन्तर्वस्तुलाई लिएर असन्तुष्ट पक्षका वाणीलाई सुन्दै, सम्बोधन गर्दै उनीहरूलाई समेट्दै जानुपर्थ्यो । तर व्यवहार त्यस्तो भइदिएन । त्यसमाथि निर्वाचनमा दुई तिहाइ नै पाएपछि त झन् उत्पातै भयो । जनादेशद्वारा शासनमा पुर्याइएकाहरूले जनादेश दिनेलाई नै गन्न छाडे । समस्या त्यही ९० प्रतिशत र दुईतिहाइ भन्ने अहंकारमा छ । खतरा पनि त्यही ९० प्रतिशतको संविधान र दुईतिहाइको शासन भएपछि पुनर्विचारै गर्नुपर्दैन भन्ने सर्वसत्तावादी सोचमा छ । दुईतिहाइको समर्थन प्राप्त सरकार भएपछि जे बोले, गरे पनि हुन्छ भन्ने प्रवृत्तिमा छ । संवैधानिक शासनमा शासक मर्यादित हुनुपर्छ । साथै स्मरण के पनि रहनुपर्छ भने संविधान शासकलाई बाँध्ने दस्तावेज हो । शासक संविधानमा बाँधिनुपर्छ । शासक फुक्का भएको, छाडा भएको देशलाई संविधान चाहिँंदैन । भए पनि अर्थ छैन । यसका साथै के पनि ख्याल राख्नुपर्छ भने संविधानको सुरुवात अप्रिय थियो, त्यसैले यसलाई प्रिय बनाउने उद्यम गर्दै जानुपर्छ र यसको पहल स्वयं प्रधानमन्त्रीले गर्नुपर्छ ।"
संविधान दिवस कसरी मनाउने !,प्रा कृष्ण हाछेथु
उपलब्धिहरू पनि उत्तिकै छन्,"अन्त्यमा,संविधानप्रति केही वर्ग र क्षेत्रका अझै केही असहमति छन्, जसलाई सम्बोधन गर्न आवश्यक छ । तर पनि संघीय संविधानका कारण सिंहदरबारको अधिकार जनताको घरदैलोसम्म पुगेको सत्यलाई बेवास्ता गर्न मिल्दैन । संविधानले नागरिकलाई शक्तिशाली बनाएको छ । केही अपवादबाहेक प्रायः क्षेत्रमा सुधारका संकेत देखा परेका छन् । विभिन्न स्थानीय सरकारबीच सकारात्मक प्रतिस्पर्धाको भावना जागेको छ । जनताले घरदैलोमै सरकार पाएका छन् ।प्रदेश सरकारहरूले पनि विकासका राम्राराम्रा कार्यक्रम ल्याएका छन् । आफ्नो प्रदेशको विकास आफै गर्नुपर्छ भन्ने भावना जागेको छ । विकास र सुशासन लगायतका क्षेत्रमा प्रदेशप्रदेशबीच सकारात्मक प्रतिस्पर्धाको विकास भएको छ । साबिक व्यवस्थामा भन्दा जनताले प्राप्त गर्ने सेवामा सुधार आएको छ । बसाइँसराइमा कमी आएको छ । जनताको तीव्र आकांक्षा अनुसार तीन तहकै सरकारले काम गर्न सकेनन्, संघीयता र गणतन्त्रप्रतिको भ्रम चिर्न जति प्रयास गर्नुपर्ने थियो, त्यो भएन भन्ने लगायतका गुनासा पनि जनस्तरमा छन् । यसतर्फ सरकार लगायत सम्बद्ध निकायको ध्यान जान जरुरी छ ।"
छुटे डिल्लीराम,"(नयाँदिल्ली)  अढाइ वर्षदेखि पन्जाब राज्यको अमृतसरस्थित केन्द्रीय कारागारमा रहेका २८ वर्षीय डिल्लीराम थारू छुटेका छन् । सरकारले समयमै छुटाउन पहल नगर्दा उनले अनाहकमा अढाइ वर्ष जेल बस्नुपरेको हो । थारूलाई जेल प्रशासनले बुधबार दिल्लीस्थित नेपाली दूतावासका काउन्सिलर वरिष्ठ प्रहरी उपरीक्षक प्रकाश अधिकारीको जिम्मा लगाएको छ । डिल्लीको रिहाइले भारतका अन्य जेलमा रहेका नेपालीका परिवारलाई पनि सकारात्मक सन्देश प्रवाह हुने भारतका लागि नेपाली राजदूत नीलाम्बर आचार्यले बताए । नेपालीहरूले अनवाश्यक दुःख नपाऊन् भन्नेमा दूतावास सचेत रहेको उनको भनाइ छ । रिहा भएका थारूलाई दूतावासले कपिलवस्तुस्थित उनको घर पुर्याएर परिवारको जिम्मा लगाउने जानकारी दिएको छ । कपिलवस्तु, वाणगंगा नगरपालिकाको पिपरा गाउँका थारू अढाइ वर्षअघि रोजगारीका लागि चण्डीगढ आएका थिए । चण्डीगढ ओर्लेपछि उनका दुःखका दिन सुरु भए । जुन काम पाउँछु भनेर आएका थिए, त्यो पाएनन् । यसैबीच नागरिकता र केही जोर लुगा राखेको झोला पनि अटो रिक्सामै छुट्यो । त्यसपछि घर फर्कने निर्णयमा पुगेका उनी गोरखपुर जाने रेल चढ्नुपर्नेमा गल्तीले अमृतसर जानेमा परे । अमृतसर पुग्दा राति करिब ११ बजेको थियो । स्टेसनबाट बाहिरिएर केही मिनेट हिँड्दै गर्दा उनी त्यहाँ सैनिक छाउनीभित्र पस्न पुगेछन् । तत्कालै त्यहाँ ड्युटीमा रहेका सैनिकले केरकार गरे । आफ्नो परिचय खुल्ने कागजात देखाउन भने तर उनीसँग कुनै कागजात थिएन । त्यसपछि सैनिकले पक्राउ गरी प्रहरीको जिम्मा लगाएको थियो । यसबारे पहिलो पटक तीन साताअघि कान्तिपुरले समाचार छापेको थियो । घर फर्कने क्रममा दिल्लीस्थित रेल स्टेसनमा भेटिएका थारूले बिगत साढे दुई वर्ष आफूले सम्झिन पनि नचाहेको बताए ।"
तालिवान आक्रमणमा अस्पताल ध्वस्त,"काबुल अफगानिस्तानको दक्षिणी भेगको एक अस्पतालमा तालिवान विद्रोहीहरूले गराएको विस्फोटमा कम्तीमा १५ जनाको मृत्यु भएको छ । अधिकारीका अनुसार विस्फोटक पदार्थले भरिएको एक मिनी ट्रकलाई तालिवानले बिहीबार कलत सहरको एक अस्पतालअघि पड्काएका थिए । रक्षा मन्त्रालयका एक वरिष्ठ अधिकारीका अनुसार विस्फोटमा मारिनेमध्ये धेरैजसो चिकित्सक र बिरामी छन् । उक्त अस्पताल जाबुल प्रान्तको प्रमुख स्वास्थ्य संस्था रहेको बताइएको छ ।पूर्वी अफगानिस्तानमा इस्लामिक स्टेट (आईएस) लडाकुलाई लक्षित गरी सुरक्षाकर्मीले गरेको हवाई आक्रमणमा ३० सर्वसाधारण मारिएका समाचार संस्था रोयटर्सले जनाएको छ । अफगानिस्तानमा गत महिना भएका विभिन्न घटनामा कम्तीमा ४ सय ७३ नागरिकले ज्यान गुमाएका बीबीसीको जनाएको छ । एक अध्ययनअनुसार अगस्ट महिनामा भएका घटनामा ४ सय ७३ जनाको मृत्यु भएको थियो । ज्यान गुमाउनेमा ५ मध्ये एक गैरसैनिक रहेको बीबीसीले जनाएको छ । घटनामा सयौं घाइते भएका थिए । तालिवान विद्रोहीले बिहीबारको आक्रमण आफूहरूले अस्पतालनजिकैका सरकारी गुप्तचर कार्यालयहरूलाई निसाना बनाएर आक्रमण गरेको दाबी गरेका छन् । अन्तर्राष्ट्रिय सञ्चारमाध्यमले बिहीबारको आक्रमणमा मृत्यु हुनेको यकिन तथ्यांक प्रस्ट नभइसकेको जनाएका छन् । प्रान्तीय परिषद्ले घटनामा २० भन्दा बढीको ज्यान गएको बताएका छन् । घटनामा करिब मानिस घाइते भएको बताइएको छ । घटनाका प्रत्यक्षदर्शीहरूले भग्नावशेषबाट महिला र बालबालिकालाई निकालिएको देखेको बताएका छन् । त्यसैगरी, बुधबार राति गरिएको हवाई हमला नान्गाहार प्रान्तमा आईएस लडाकु लक्षित आक्रमण गरिएको रक्षा मन्त्रालयलाई उद्धृत गर्दै रोयटर्सले जनाएको छ । नान्हारका सुरक्षा अधिकारीहरूले आक्रणमा कम्तीमा ३० सर्वसाधारणको मृत्यु भएको बताएका रोयटर्सले उल्लेख गरेको छ । खेतमा काम गर्ने किसान ड्रोन आक्रमण गरिएको समय आगो बालेर एकै ठाउँमा बसेका थिए । ४० जना घाइते छन् । घटनाबारे अनुसन्धान जारी रहेको जनाइएको छ । अफगानिस्तानमा गत मंगलबार आयोजित चुनावी सभामा गराइएको आत्मघाती बम विस्फोटमा कम्तीमा २४ को ज्यान गएको थियो । चुनावी सभालाई विस्फोटका समय अफगान राष्ट्रपति असरफ घानीले सम्बोधन गर्नै लागेका थिए । पछिल्लो समय अफगानिस्तान द्वन्द्व विश्वकै खतरनाक बन्दै गएको छ । तालिवान विद्रोहीले वार्ताका साथसाथै आक्रमणका घटनालाई तीव्रता दिएपछि उसको शान्तिप्रतिको इमानदारितामाथि प्रश्न उठाइएको छ । अफगान सरकालाई अमेरिकाको कठपुतली बताउने तालिवानले कतारको दोहामा अमेरिकी प्रतिनिधिसँग ९ चरणका वार्ता गरिसकेको छ । वार्ताका क्रममा दुई पक्षबीच अफागानिस्तानमा तैनाथ सेनामध्ये ५ हजार ४ सयलाई २० साताभित्र फर्काउने सहमति भएको थियो । सैनिक फिर्ताको बदलामा तालिवानले अमेरिका र उसका साझेदारविरुद्ध आक्रमण गर्नेहरूका लागि अफगानिस्तानलाई अखडा बन्न नदिने सुनिश्चित गरेको थियो । कतारको राजधानी दोहामा भएको वार्तापछि निष्कर्षमा दुवै पक्षबीच उक्त सहमति भएको थियो । तर काबुलमा र दुई साताअघि गराइएको विस्फोटमा एक अमेरिकी सेनासहित १२ को मृत्यु भएपछि अमेरिकी राष्ट्रपति डोनाल्ड ट्रम्पले तालिवानसँगको शान्ति सम्झौता रद्द गरेका थिए । ट्रम्पले अफगान राष्ट्रपति असरफ घानी र तालिवानका वरिष्ठ नेतासँग भेट्ने कार्यक्रम तय गरे पनि विद्रोहीको कार्यशैलीप्रति आपत्ति जनाउँदै रद्द गरेको घोषणा गरेका थिए । त्यसयता तालिवान समूहले आक्रमणका घटना थप बढाएका छन् । ट्रम्पको घोषणासँगै १८ वर्षदेखि अफगानिस्तानमा जारी युद्ध अन्त्यको पहल जोखिममा परेको छ । सन् २००१ को सेप्टेम्बर ११ मा आफ्नो देशमा आक्रमण गर्ने अल कायदालाई सुरक्षित स्थान दिएको भएको भन्दै अमेरिकाले तालिवान सरकारविरुद्ध आक्रमण गरेको थियो । त्यसयता तालिवानले हालसम्मकै सबैभन्दा धेरै क्षेत्र नियन्त्रणमा लिइसकेका छन् । हाल अफगानिस्तानको करिब ७० प्रतिशत भूभागमा तालिवान क्रियाशील छन् । सन् १९९६ देखि २००१ सम्मको आफ्नो शासनकालमा महिलामाथि निर्मम व्यवहार गरेका तालिवानले धर्मसम्बन्धी कानुन कडा पारेका थिए । सन् २००१ को अमेरिकी हस्तक्षेपछि अफगानिस्तानमा गठबन्धन राष्ट्रका करिब ३ हजार ५ सय सुरक्षाकर्मीको ज्यान गइसकेको छ । त्यसमध्ये २ हजार ३ सयभन्दा बढी अमेरिकी छन् । सर्वसाधारण, लडाकु र सरकारी फौजको मृत्युको भने यकिन तथ्यांक छैन । सन् २०१९ को फेब्रुअरीमा सार्वजनिक एक प्रतिवेदनअनुसार युद्धका कारण ३२ हजार सर्वसाधारणले ज्यान गुमाइसकेका छन् । ब्राउन विश्वविद्यालयस्थित वाट्सन इन्स्टिच्युटका अनुसार ५८ हजार सुरक्षाकर्मी तथा ४२ विद्रोही युद्धका क्रममा मारिइसकेका छन् ।"
फेरिँदै मिथिला रंगमञ्च,"प्रयास जारी छ यति हुँदाहुँदै पनि मिनाप, लोकसञ्चारलगायतका समूहहरूले मिथिलाञ्चलको लोकगाथा, लोकनाच, लोकगीत, लीला, नाटक, नौटंकीलगायतका विधा प्रवर्द्धनको प्रयास गरिरहेका छन् । मिनापले त यी विधाहरूलाई संरक्षण गर्ने अभियान नै सञ्चालन गरेको छ । रमेशरञ्जन झाको नेतृत्वको लोकसञ्चार, रितेश पाटली नेतृत्वको रंग दर्पण, बीएन पटेल नेतृत्वको हुक्कालोली नाट्य समूहले रंगमञ्च तथा सडक नाटकमार्फत् मैथिली रंगमञ्चलाई सम्वृद्ध बनाउने प्रयास गरिरहेका छन् । मिनापले अहिले निर्माण गरिरहेको नाटक जानकी लीला एउटा उदाहरण हो । मिनाप अध्यक्ष परमेश झाका अनुसार यो नाटकमा आधुनिक र पारम्परिक रंगमञ्चको शैली फ्युजन गरिएको छ । उनका अनुसार नेपाल, भारतलगायतका मुलुकमा प्रायः धेरैले रामको चरित्रमा आधारित रामलीला गर्छन् । यो लोकनाट्य संरचनाअन्तर्गतकै प्रस्तुति हो । मिनापले भने सीताको चरित्रमा आधारित जानकी लीला तयारी गरेको छ । नेपालसँग जोडिएको पक्ष मात्रै प्रस्तुत गरिएको नाटकमा जानकीको जन्मदेखि विवाहसम्मको मात्रै दृश्य समेटिएको छ । जानकीमाथि केन्द्रित कथावस्तु भएकाले यसलाई जानकीलीला नाम दिइएको हो, अध्यक्ष झा भन्छन् । पारम्परिक रामलीला शैलीकै जानकीलीला मा सोहर, बधैया, पमरिया, झुला, जटजटिनलगायतका पारम्परिक गीत संगीतसँगै आधुनिक गीत संगीत तथा कीर्तनिया, नौटंकी, विदापद तथा रामसीता विवाह संकीर्तणजस्ता लोक नाच शैलीहरूको समेत प्रयोग गरिएको उनले बताए । यसका साथै नाटकमा मिथिलाञ्चलका नगाडा, झाइल, टंकी, मजिरालगायतका पारम्पारिक बाजाहरूको प्रत्यक्ष प्रस्तुतिसमेत हुने छ, झाले भन्छन् । शास्त्रीय नाटक मञ्चन हुने क्रम घटे पनि सडक नाटक मञ्चन हुने क्रम भने बढेको उनको मत छ । तर रंगमञ्चका पारम्पारिक दर्शक तथा समीक्षकहरू भने सडक नाटकलाई व्यावसायिक नाटकको संज्ञा दिँदै शास्त्रीय रंगमञ्च जर्गेना गर्नुपर्ने मत राख्छन् । मनोरञ्जन र उपदेश दिन सडक नाटक उपयुक्त होला तर यो हाम्रो नाट्य फर्म र शैली हैन, मैथिली शिक्षण विभागका पूर्वअध्यक्ष प्रापरमेश्वर कापडी भन्छन्, बरु हाम्रो शास्त्रीय नाट्य परम्परालाई नयाँ ढंगले प्रस्तुत गर्नु राम्रो । नाटककार तथा निर्देशकसमेत रहेका पूर्वप्राज्ञ रमेशरञ्जन झा भने, सडक नाटकमै पनि शास्त्रीय नाटकको सम्पूर्ण विशेषता प्रस्तुत गर्न सकिने बताउँछन् । सडक नाटकमा पनि कला हुन्छ । यसभित्र पनि कथ्य हुन्छ जो आम जनजीवनबाटै आउने हो, उनी भन्छन्, यसलाई हाम्रो अनुकूल प्रयोग गर्न सकिन्छ ।"
आलिया र रनवीर उत्कृष्ट,"त्यसैगरी, इपिक पिरियड ड्रमामा पद्मावतबाट रनवीर सिंहले उत्कृष्ट अभिनेताको आइफा अवार्ड जितेका छन् । जसमा रनवीरले अलाद्दिन खिजलीको भूमिका निर्वाह गरेका छन् । सञ्जयलीला भन्साली निर्देशित उक्त फिल्ममा दीपिका पादुकोण र साहिद कपुर पनि अभिनीत छन् । यसपटक नेसनल अवार्डमा उत्कृष्ट अभिनेतासहित पटकथा र फिल्ममा गरी तीन पुरस्कार जित्न सफल श्रीराम राघवन निर्देशित अन्धाधुनले भने आइफामा केवल उत्कृष्ट निर्देशनमा मात्रै चित्त बुझाउनुपर्यो ।फिल्म उरी ः द सर्जिकल स्ट्राइकका लागि यसपटकको नेसनल अवार्ड विजेता विक्की कौशलले आइफामा सहअभिनेताका लागि फिल्म सञ्जुबाट अवार्ड थापे । त्यसो त यसै भूमिकाका लागि उनले यसअघि नै फिल्मफेयर अवार्ड जितिसकेका थिए । विक्कीले राजीमासमेत सहअभिनेताको भूमिका निर्वाह गरेका छन् । सहअभिनेत्रीतर्फ भने फिल्म पद्मावतका लागि अदिति राव हैदरीले जितिन् । नवअभिनेता अभिनेत्रीको आइफा भने क्रमशः धडकका इशान खट्टर र केदारनाथकी सारा अलि खानले पाए । मुम्बईमा आयोजित अवार्ड समारोहमा दुई दशकका विधागत उत्कृष्टलाई पनि सम्मानित गरेको थियो । जसमा उत्कृष्ट अभिनेतामा बर्फीका लागि रणवीर कपुर, चेन्नाई एक्सप्रेसका लागि दीपिका पादुकोणलाई दुई दशककै उत्कृष्ट घोषणा गरियो भने फिल्ममा कहो ना प्यार है ले बाजी मार्यो । निर्देशकतर्फ थ्री इडियटका राजकुमार हिरानी भाग्यमानी ठहरिए । एजेन्सी"
रुचाइयो चिनियाँ फिल्म,काठमाडौं (कास) प्रविधिको उच्चतम् प्रयोगले अबको केही वर्षमा मानिसको सोचाइ र सम्झनालाई कसरी प्रभावित पार्ला ? भविष्य अर्थात् सन् २०२५ को समयमा एक लेखक आफ्नो सम्झनाभित्र पसेर आत्मसमीक्षा गर्दै गरेको कथानक समेटिएको साइन्स फिक्सन ब्याटल अफ मेमोरिज प्रदर्शन गर्दै बिहीबार तीनदिने चिनियाँ फिल्म फेस्टिभल सकिएको छ । लेस्त चेन निर्देशित यो फिल्मले आफैंभित्र लुकेको लेखक र सिरिएल किलरको व्यक्तित्वबीचको तनावलाई प्रस्तुत गरेको थियो । दुई वर्षअघि मात्रै रिलिज यो फिल्मले गतवर्ष इन्टरनेसनल चाइनिज फिल्म फेस्टिभल मा गोल्डन ड्रागन अवार्ड पाएको थियो । बिहीबारै हान यानको निर्देशन रहेको फिल्म गो अवे मिस्टर तुमोर पनि देखाइएको थियो । फिल्म एक कमिक बुक आर्टिस्टको जीवनीमा आधारित थियो । चिनियाँ सांस्कृतिक केन्द्र र वर्ल्ड कल्चर नेटले आयोजना गरेको महोत्सवमा यसपटक विभिन्न ६ वटा फिल्म देखाइएको थियो । महोत्सवअन्तर्गत नै यस वर्ष बेइजिङ युनिभर्सिटीको आर्ट इन्स्टिच्युटका प्रोफेसर चेन सुगुआङसँग विशेष अन्तरसंवादसमेत गरिएको थियो । अन्तरसंवादले नेपाली चलचित्रकर्मीहरूलाई चिनियाँ कला र चलचित्रबारे बुझ्न सजिलो भएको महोत्सव संयोजक राजेन्द्र रिमालले बताए । यसपटक महोत्सवमा नेपाली फिल्मकर्मीहरूको सहभागिता बढेको पनि उनले दाबी गरे । महोत्सवलाई अझ बढी प्रभावकारी बनाउन आउँदो वर्ष पनि चिनियाँ चलचित्रकर्मीलाई निम्त्याउने कोसिस हुने कल्चर नेटका अध्यक्ष दीपक सरकारले बताए ।
पलेँटीमा तीन स्रष्टा,"(काठमाडौं)  धेरैजसो गीतकारको आरोप हुन्छ रचनाकारलाई ओझेलमा पारियो । हुन पनि कहीँकतै सांगीतिक प्रस्तुति भइरहँदा गायकगायिका वा संगीतकारको नाम लिने र गीतकार सधैं गुमनाम रहने अभ्यास हुँदै आएकै छ । नेपालयले भने यसपटक फरक थालनी गर्दै छ । हरेक अंग्रेजी महिनाको अन्तिम साता हुँदै आएको पलेँटी शृंखलामा यसपटक गीतकारहरूलाई प्राथमिकतामा राखेको छ । आउँदो शृंखलामा साहित्यकारहरू तीर्थ श्रेष्ठ, कालीप्रसाद रिजाल र मञ्जुल (मेघराज शर्मा नेपाल) लाई प्रस्तुत गर्न लागिएको नेपालयले जनाएको छ । साहित्यमा छवि बनाएका यी तीनैजना गीतकारका रूपमा पनि स्थापित छन् । यसपालिको पलेँटी संगीत र साहित्यको संगम हुने छ, नेपालयका अर्पण शर्माले भने, गीतकारहरूलाई उभ्याएर फरक प्रस्तुति दिन खोजेका हौं । रोचक त के भने पलेँटीमै यसपटक यी तीन स्रष्टाका आफ्ना नयाँ प्रकाशित पुस्तक पनि सार्वजनिक हुने छन् । असोजको १० मा सुरु हुने तीनदिने शृंखलामा श्रेष्ठको कविता संग्रह धर्सैधर्साको चक्रव्यूह, रिजालको संस्मरण काँडामा हाँसेको जिन्दगी र नेपालको गीति यात्रा संस्मरण सम्झनाका पाइलाहरू सार्वजनिक हुने बताइएको छ । यसबाहेक श्रेष्ठ, कालीप्रसाद रिजाल र नेपालले रचना गरेका संगीतबद्ध गीतहरू सुनाइने छन् । कालिकास्थानस्थित आरशालामा यतिबेला अभ्यास चलिरहेको छ । शर्माका अनुसार पहिलो दिन कवि श्रेष्ठ प्रस्तुत हुने छन् । उनले सृजना गरेका गीत, कविताबारे चर्चा र उनीसँगको अन्तरसंवाद पनि हुने छ । उनका गीत गायक फत्तेमानलगायत नयाँ पुस्ताका गायक, गायिकाले स्वर दिएका छन् । श्रेष्ठका चर्चित कविता हिउँमा लेखिएका नाम पनि संगीतबद्ध छ । धेरैजसो गीतमा भने संगीतकार आभासले धुन भरेका छन् । तिनै गीतको सांगीतिक माहोलमा कवि श्रेष्ठको नयाँ कृति सार्वजनिक हुने छ, शर्माले भने । उनका अनुसार श्रेष्ठले नयाँ पुराना कवितासमेत सनुाउने छन् । साहित्यकार श्रेष्ठले सांगीतिक उत्थानमा सक्रिय पलेँटीबाट कृतिसहित प्रस्तुत हुन पाउनुलाई गर्व मानेका छन् । सांगीतिक माहोलमा कवितासमेत प्रस्तुत गर्ने अवसरले खुसी छु, उनले भने । दोस्रो दिन भने कवि तथा गीतकार रिजाल प्रस्तुत हुने बताइएको छ । रिजालसँग पनि उनको गीति लेखनको यात्रा र नयाँ पुस्तकका सन्दर्भमाथि अन्तर संवाद हुने छ । रिजालका नारायण गोपालले गाएका गीत केही मीठो बात गर, आँखा छोपी नरोऊ भनी, यसैगरी बिताइदिन्छु फत्तेमानको स्वरमा सजिएको वनै खायो डढेलोले जस्ता थुप्रै गीत कालजयी छन् । यी चर्चित गीतका साथै केही नयाँ गीत प्रस्तुति पनि हुने बताइएको छ । रिजालले आफ्नो नयाँ पुस्तक एउटा सामान्य मान्छेको जीवन यात्राको विवरण भएको बताउँदै पुस्तकमा आफ्नो समय आफू उभिएको कोणबाट देखिएको सामान्य दृष्टि रहेको बताए । अन्तिम दिन घटस्थापना पर्छ । उक्त साँझ भने कवि तथा गीतकार मञ्जुल प्रस्तुत हुने छन् । यही मेसोलाई मिलाएर नेपालय पब्लिकेसन्सले नेपालय क्यासिक शीर्षकअन्तर्गत मञ्जुलको गीति यात्रा संस्मरण सम्झनाका पाइलाहरू लाई पुनः प्रकाशित गरेको हो । यो पुस्तकमा मञ्जुल र रामेशको चर्चित सांगीतिक जोडीले पूर्वी नेपालको सांगीतिक भ्रमण गर्दाको यात्रा विवरण पढ्न पाइन्छ । पारिजातको अगुवाइमा बीसको सुरुवाती दशकबाटै मञ्जुल, रामेश, रायन, अरिमलगायतले राल्फा अभियान चलाएका थिए । गाउँ बस्ती पुगेर फरक धारका गीत गाउने यो अभियान पछि चर्चित बन्यो । राल्फा कालभन्दा पहिलेदेखि नै गीत लेखनमा लागेका कवि मञ्जुलले थुप्रै गीत लेखेका छन् । राल्फा आन्दोलन भने तत्कालीन वामपन्थी सांस्कृतिक अभियानको अंश बनेको थियो । यसपटक पलेँटीमा उनको विगतको सांगीतिक झलकसमेत समेटिने पलेँटीका संयोजक आभासले जनाए । उनका अनुसार मञ्जुलका गीतहरू मेरो सानो मुरलीमा, भोकै मर्ने महाकविका पेटका सारंगी, कोसी छेऊ उभेको सिमल जस्ता पृथक् शैलीका रचना मानिन्छन् । उनका अधिकांश गीतमा रामेशको संगीत छ । मञ्जुलले पनि आफ्नो कृतिसहित सांगीतिक प्रस्तुति हुन लागेकोमा खुसी जनाए ।"
भन्सार एजेन्टबाट सुशासनमा समस्या,"(काठमाडौं)  भन्सार एजेन्टबाट सुशासनमा समस्या आएको आफूले महसुल गरेको भन्दै अर्थमन्त्री युवराज खतिवडाले यसलाई मेट्न भन्सार विभागलाई निर्देशन दिएका छन् । विभागको त्रिपुरेश्वरस्थित नवनिर्मित भवन उद्घाटन गर्दै खतिवडाले विकास निर्माणसँग सम्बन्धित सामग्रीलाई भन्सारमा बिनाकारण नरोक्न पनि निर्देशन दिए । एजेन्टबाट भन्सारको सुशासनमा समस्या आएको मलाई गन्ध आएको छ, उनले भने, यसलाई मेट्नुपर्यो । विकास निर्माणसँग सम्बन्धित सामान एक दिन पनि ढिला भयो भने मुलुकलाई नोक्सान हुने अर्थमन्त्री खतिवडाले बताए । कारणबिना भन्सारमा ढिलाइ भयो भने तपाईंहरू जिम्मेवार हुनुहुन्छ, उनले भने । भन्सारबाट सामान छुटाउन समस्या भए मन्त्रालयले समाधान गरिदिने भन्दै अर्थमन्त्री खतिवडाले बिनाकारण सामान नरोक्न निर्देशन दिएका हुन् । तपाईंहरूले ढिला गर्नुभयो भने हामीकहाँ गुनासो आइसकेको हुन्छ, उनले भने, यस्ता कुरा सुन्न नपरोस् । उनले भन्सार विभागको काम राजस्व उठाउने मात्रै नभई विकासका लागि आवश्यक सामान ल्याउने द्वारपाले भएको संज्ञा दिए । द्वारपालेले ढोका खोलेन भने जति हतार गरे पनि काम छैन, उनले भने । उनले खुला व्यापारका कारण नेपालजस्ता मुलुकको व्यापार घाटा बढेको टिप्पणी गरे । व्यापार भएन भने मुलुकको आर्थिक वृद्धि हुँदैन भनेर खुला व्यापार भन्यौं तर जसले गर्न सक्छ उनीहरूले मात्र लाभ पाए, अर्थमन्त्रीको भनाइ थियो, हामीजस्ता मुलुकले पाएनौं । व्यापार उदारीकरणले निर्यातलाई टेवा नदिएको उनले बताए । उनले नेपालमा आयात भएका सबै वस्तु विलासी मात्रै नभई आर्थिक वृद्धिका लागि आवश्यक चिज पनि भएको बताए । भूकम्पमा भत्किएको विभागको भवन भ्याटबाहेक १३ करोड ९६ लाख ३९ हजार खर्च गरी निर्माण गरिएको हो ।"
कर्मचारीलाई अनिवार्य स्वदेशी कपडा,"बिहीबार भृकुटीमण्डपमा र्यान एन्ड टेक्सटाइल एक्स्पोको उद्घाटन गर्दै खतिवडाले निर्यात बढाउनका लागि पनि घरेलु कपडा उद्योग उपयुक्त क्षेत्र भएको बताए । उनले उद्योगमा लगानी गर्नेलाई सरकार जस्तोसुकै सहयोग गर्न तयार रहेको बताए । व्यापार गर्ने अनि छुट देऊ भन्नेतिर नलाग्नुस्, उनले भने, लगानी गर्नुस् ।उनले गुणस्तरमा सम्झौता नगर्न उद्योगीहरूलाई आग्रह गरे । तपाईंको उत्पादन राज्यले नै खपत गर्ने अवस्था मिलाउँछौं, उनले भने ।"
असोजको अन्तिममा गर्न भारतको प्रस्ताव,"(काठमाडौं)  भारतले दुई देशबीचको ऊर्जा सचिवस्तरीय संयुक्त निर्देशक समितिको बैठक असोज २७ र २८ मा प्रस्ताव गरेको छ । भारतीय मन्त्रालयले पत्राचार गर्दै बैठकको मिति प्रस्ताव गरेको ऊर्जा मन्त्रालयका प्रवक्ता प्रवीणराज अर्यालले जानकारी दिए ।काठमाडौंमा आयोजित पूर्वाधार सम्मेलनमा भाग लिन आएका भारतीय ऊर्जा राज्यमन्त्री आरके सिंहसमक्ष नेपाली पक्षले असोज २७ देखि २९ सम्ममा बैठकको मिति तय गर्न आग्रह गरेका थिए । नेपालले आग्रह गरेअनुसार नै भारतले बैठकको मिति प्रस्ताव गरेको हो । संयन्त्रको पछिल्लो बैठक माघ ९ र १० गते पोखरामा बसेको थियो ।आगामी बैठकमा दुई देशबीच प्रस्तावित न्यु बुटवलगोरखपुर अन्तरदेशीय प्रसारण लाइनको निर्माण मोडालिटी टुंगिने अपेक्षा गरिएको छ । नेपाल विद्युत् प्राधिकरण र भारतको केन्द्रीय विद्युत् प्राधिकरणले प्रसारण लाइनको निर्माण मोडालिटीमा छलफल गरिसकेका छन् । नेपालले भारततर्फ पर्ने १२० किलोमिटर प्रसारण लाइन बराबरी स्वपुँजी हुने कम्पनी स्थापना गरी निर्माण गर्ने प्रस्ताव गरेको छ । यो प्रस्तावमा भारत सकारात्मक देखिएको छलफलमा संलग्न स्रोतले जानकारी दिएको छ ।भारतीय ऊर्जा राज्यमन्त्रीसँग भदौ २६ गते काठमाडौंमा भएको भेटमा समेत यो विषयमा छलफल भएको थियो । छलफलमा ऊर्जामन्त्री वर्षमान पुन, प्राधिकरणका कार्यकारी निर्देशक कुलमान घिसिङ, लगानी बोर्डका प्रमुख कार्यकारी अधिकृत महाप्रसाद अधिकारीसहितको उपस्थिति थियो । छलफलका क्रममा नेपाली पक्षले न्यु बुटवलगोरखपुर प्रसारण लाइन निर्माणको मोडालिटी आगामी सचिवस्तरीय बैठकबाट टुंग्याउन आग्रह गरेको थियो । भारतीय ऊर्जा राज्यमन्त्रीले नेपालले प्रस्ताव गरेको मोडालिटीमै सहमति जुटाउन सकिने प्रतिबद्धता जनाएको भेटमा संलग्न मन्त्रालय स्रोतले जानकारी दिएको छ ।आगामी बैठकमा प्रस्ताव हुने एजेन्डाको विषयमा छलफल गर्न बाँकी रहेको मन्त्रालयका प्रवक्ता अर्यालले जानकारी दिए । हामीलाई बैठकको मितिबारे प्रस्ताव आएको छ, उनले भने, त्यसमा उठाउने एजेन्डा तय गर्न बाँकी छ । हामी छलफल गर्दै छौं ।बुटवल गोरखपुरको विस्तृत आयोजना प्रतिवेदन सन् २०१५ मा तयार भएको थियो । यो प्रसारण लाइन आयोजना निर्माण गर्न दुवै देश सहमत भए पनि निर्माण मोडालिटी टुंग्याउन बाँकी छ ।कुल १४० किलोमिटर लम्बाइको उक्त प्रसारण लाइनको २० किलोमिटर नेपालमा पर्छ । बाँकी १२० किलोमिटर नेपालभारत सिमानादेखि भारतको गोरखपुर पुर्याउने योजना छ ।अमेरिकी सरकारले एमसीसीअन्तर्गत दिएको ५० अर्ब अनुदान कार्यान्वयनका लागि पनि नेपालले भारतसँग न्यु बुटवलगोरखपुर निर्माण र सञ्चालनका लागि सहमति गरिसक्नुपर्ने सर्त छ । ५ वर्षमा सक्नुपर्ने परियोजनाअन्तर्गत निर्माण हुने करिब ३१८ किलोमिटर लामो ४ सय केभी क्षमताको प्रसारण लाइन बुटवल पुगेर यही प्रसारण लाइनसँग जोडिनेछ । एमसीसीको अनुदान कार्यान्वयन आगामी असार १६ देखि सुरु गर्ने निर्णय भइसकेको छ । कार्यान्वयनको मितिअघि नै नेपालले अनुदान सम्झौतामा उल्लेख गरिएको सबै सर्त पूरा गरिसक्नुपर्ने प्रावधान छ । पोखरामा बसेको बैठकले दुई देशबीच इनजी बैंकिङमा पनि सहमति जुटाएको थियो । बैठकले नेपाल विद्युत् प्राधिकरण र भारतको केन्द्रीय विद्युत् प्राधिकरणले तयार पारेको इनर्जी बैंकिङसम्बन्धी प्रस्तावलाई स्वीकार गरेको थियो । भारतीय पक्षले यसको कार्यान्वयनका लागि नियमहरू जारी गर्ने सहमति जनाएको थियो ।नेपालमा उत्पादित विद्युत् बढी भएको बेलामा भारत लैजाने र आवश्यक परेको बेलामा पुनः ल्याउने अवधारणा नै इनर्जी बैंकिङ हो । आगामी वर्षदेखि वर्षायाममा बढी हुने विद्युत् भारत लैजाने र सुक्खायाममा ल्याउने गरी नेपालले इनर्जी बैंकिङको प्रस्ताव गरेको हो ।"
अनुगमनको विरोधमा नाराबाजी,"(काठमाडौं)  सरकारले लत्ताकपडामा अनुगमन गर्न थालेपछि व्यवसायीले विरोध जनाएका छन । बजार अनुगमन तथा मूल्य नियन्त्रण गर्ने अधिकार पाएको वाणिज्य, आपूर्ति तथा उपभोक्ता संरक्षण विभागको टोलीले बिहीबार न्युरोडमा अनुगमन गर्दा व्यवसायीले नाराबाजी गरेका छन् । विभागले चाडबाडलाई लक्षित गरी न्युरोडमा रहेको रञ्जना कम्प्लेक्समा तीन टोली अनुगमन खटाएको थियो । विभागका निरीक्षण अधिकृत रमेशकाजी श्रेष्ठ, निरज खत्री र निरजकुमार खत्री र कपिलप्रसाद रेग्मीको टोलीले अनुगमन गरेका थिए । अनुगमनका क्रममा व्यवसायीहरूले लत्ताकपडामा मूल्यसूची नराखी मनपरी मूल्य कायम गरेको भेटिएपछि ४ व्यवसायीलाई ५० हजार रुपैयाँको दरले जरिवाना गरेको थियो । त्यसपछि व्यापारीले विरोध गरेको निरीक्षण अधिकृत श्रेष्ठले बताए ।तीन टोलीले अनुगमन गरिरहेका थियो । सुरुमा ठीकै थियो । लत्ताकपडामा मूल्य थिएन । मनोमानी मूल्य लिएको भेटिएपछि जरिवना गर्यौं, श्रेष्ठले भने, त्यसपछि व्यवसायीहरूले सटर बन्द गरेर विरोध सुरु गरे । उनका अनुसार व्यापारीले घुसिया कर्मचारी मुर्दावाद, दसैंमा मात्रै अनुगमन गर्न पाइँदैन, भन्दै नाराबाजी गरेका थिए । रञ्जना कम्प्लेक्समा करिब ५ सय पसल छन् । ती सबै व्यापारी विरोधमा उत्रिएको श्रेष्ठले बताए । भीड अराजक भयो । खबर नगरी अनुगमन गर्न आएको भन्दै नाराबाजी गरे । अनुगमन टोलीलाई घेरे, श्रेष्ठले भने । रञ्जना कम्प्लेक्सका अध्यक्ष अञ्जन शाक्यले व्यवसायीलाई शान्त हुन अनुरोध गरेपछि पनि भीड नियन्त्रण नभएको उनले बताए । करिब आधा घण्टा नाराबाजी चलेको र थप प्रहरी आएपछि भीड नियन्त्रण भएको उनले जानकारी दिए । नयाँ उपभोक्ता संरक्षण ऐन २०७५ अनुसार निरीक्षण अधिकृतले अनुगमन स्थलमै जरिवानाको अधिकार दिएको छ । मूल्यसूची नहुँदा ५० हजारदेखि १ लाख रुपैयाँ जरिवानाको अधिकार भएको श्रेष्ठले बताए । सोही ऐन कार्यान्वयन गर्न खोज्दा व्यवसायीहरूले विरोध गरेका हुन् । भीड शान्त भएपछि कम्प्लेक्सका अध्यक्ष र अनुगमन टोलीबिच छलफल भएको थियो । थप छलफलका लागि व्यवसायीहरू विभागमै आएका थिए । हूलहुज्जत गर्न खोजेपछि थप छलफलका लागि विभागमा बोलाइएका थियो, विभागका अर्का निरीक्षण अधिकृत दीपक पोखरेलले भने, अनुगमन र कारबाही ऐनअनुसार नै हुन्छ ।विभागका महानिर्देशक योगेन्द्र गौचनले अनुगमन टोलीलाई घेराउ गर्नु गलत भएको बताए । बजार अनुगमन गर्दा व्यवसायीले घेराउ गरेका छन् । यो गलत हो, उनले भने, विभाग कानुनी ढंगले अघि बढ्छ । अनुगमन रोकिँदैन । अनुगमनका क्रममा कैफियत भेटिए कारबाही हुने उनले बताए । करिब ५ वर्षअघि विभागको टोलीले न्युरोडमा अनुगमन गर्दा पनि व्यवसायीहरूले विरोध गरेका थिए । उनीहरूले अनुगमनको विरोध गर्दै तत्कालीन विभागका निर्देशक हरिनारायण बेल्बासेलाई पनि घेराबन्दी गरेका थिए । विभागको टोलीले विशाल बजारमा अनुगमन गर्दा अस्वाभाविक मूल्य लिएको पाइएको थियो । त्यसपश्चात् सिलबन्दी गर्न खोज्दा व्यवसायीले नाराबाजी गरेका थिए । करिब दुई वर्षअघि विभागकै अनुगमन टोलीले दरबारमार्गका स्टोरहरू अनुगमन गर्दा पनि अस्वाभाविक मूल्य लिएको पाएको थियो । त्यसक्रममा सिलबन्दी गर्दा व्यवसायीहरूले अनुगमनको विरोधमा अनिश्चतकालीन बन्दसमेत गरेका थिए । नेपाल चेम्बर अफ कमर्सको पहलमा व्यवसायी र सरकारी निकायबीच वार्ता भएपछि उनीहरूले व्यवसाय सञ्चालन गरेका थिए । विभागको टोलीले कालीमाटी तरकारी बजारमा अनुगमन गर्दा पनि व्यवसायीले घेराउ गरेका थिए । अनुगमन टोलीलाई प्रहरी परिचालन गरेर छुटाइएको थियो । अनुगमनको विरोधमा व्यवसायीले कालीमाटी तरकारी पसलसमेत बन्द गरेका थिए ।"
एउटै फार्ममा सवा ५ करोडका स्याउ,"(मनाङ)  मनाङ ङिस्याङ गाउँपालिका१ भ्राताङस्थित एक फार्ममा लटरम्म स्याउ फलेका छन् । गाला, गोल्डेन र फुजी गरी तीन थरीका स्याउ फलेको बगैंचामा गाला प्रजातिका स्याउ टिप्न थालिएको छ । गाला सकिएपछि गोल्डेन टिप्ने र त्यसपछि फुजीको पालो छ । स्याउ टिप्न मात्रै एकदेखि डेढ महिना समय लाग्छ । ७३५ रोपनी जग्गामा संरचना निर्माण गरेको एग्रो मनाङले ४५० रोपनीमा स्याउ फलाएको छ । यस वर्ष कम्तीमा ४ सय टन स्याउ उत्पादन हुने प्रक्षेपण गरिएको छ । गत वर्ष ३५० टनभन्दा बढी स्याउ उत्पादन भएको थियो । एग्रो मनाङका अध्यक्ष समराज गुरुङका अनुसार १ सयदेखि १६० रुपैयाँ प्रतिकिलो स्याउ बिक्री गर्ने तयारी छ । यसमा ३ प्रकारका स्याउको दाना हेरीहेरी बिक्री गरिनेछ । औसत १३० रुपैयाँमा बिक्री गर्दा मात्रै ५ करोड २० लाख आम्दानी हुने उनले बताए । बगानको स्याउ हेर्दा ४५० टनजति स्याउ उत्पादन हुनुपर्ने हो । केही साना दानाका स्याउ हामी बिक्री गर्दैनौं, उनले भने, ती स्याउ जुस, चिप्सलगायतमा प्रयोग गर्छौं । त्यसबाट पनि आम्दानी हुन्छ ।एग्रो मनाङको स्याउ बजारमा पुग्ने बेला भए पनि बेंसीसहरचामे सडकको ठाउँठाउँमा गएको पहिरो र बेलिब्रिज पुनर्निर्माण नसकिएको अध्यक्ष गुरुङले बताए । स्याउ टिपेर मात्रै भएन । बजारमा पुर्याउनुपर्यो । बजारमा पुर्याउन तत्काल सडक सहज छैन, उनले भने, हामी केही दिनमै बजारमा स्याउ पुर्याउने प्रयासमा छौं । उनले काठमाडौं, पोखरालगायत ठूलाठूला डिमार्टमेन्ट स्टोर्स तथा होटलमा एग्रो मनाङको स्याउ पुगेको बताए । हामी यस वर्षदेखि स्वदेशमा मात्रै होइन, विदेशमा पनि स्याउ पुर्याउने प्रयासमा छौं । यस वर्षदेखि कतारमा एग्रो मनाङको स्याउ पुग्छ । यसको प्रक्रिया पूरा भइसकेको छ, उनले भने । उनका अनुसार एग्रो मनाङको स्याउ हिमालयन फ्रेस ब्रान्डबाट बजारमा पुग्छ ।समुद्री सतहदेखि २ हजार ९ सय मिटर उचाइको भ्राताङमा इटली र सर्भियाबाट स्याउ बोट ल्याएर हाइडेन्सिटी प्रविधिमार्फत स्याउ फलाएको पाँच वर्ष भयो । स्याउलाई स्टोर गर्न भ्राताङ, बेंसीसहर र काठमाडौंमा कोल्ड स्टोर्स (चिस्यान केन्द्र) निर्माण गरिएको छ । अघिल्ला वर्षमा एग्रो मनाङको स्याउ छ महिनाभित्र सबै बिक्री हुने गरेको थियो । यस्तै प्रकारको स्याउ माथिल्लो मनाङको हुम्डे क्षेत्रमा करिब ३५० रोपनीमा लगाउने तयारी गरिएको छ । मुस्ताङ, जुम्ला, रसुवा, गोरखालगायत जिल्लामा भने परीक्षण भएर फल्न थालेको छ । एग्रो मनाङका संस्थापक प्रतिनिधिसभा सांसद पोल्देन छोपाङ गुरुङले इटाली र सर्भियामा २ वर्ष हुर्किसकेको र यहाँ ल्याएपछि रोपेको ६ महिनाबाट नै स्याउ फलेको बताए । उनका अनुसार नासों र चामे गाउँपालिकाका विभिन्न ठाउँमा हाइडेन्सिटी प्रविधिमार्फत स्याउ फल्न थालेको छ । नार्पाभूमि गाउँपालिकाको मेतामा परीक्षण गरिने उनले बताए । विदेशबाट अर्बौं रुपैयाँको स्याउ नेपाल भित्रिन्छ । हामी नेपालमै स्याउ फलाउन चाहन्छौं । सरकारले उचित वातावरण मिलाउनुपर्छ, उनले भने ।प्रधानमन्त्री कृषि आधुनिकीकरण परियोजना (स्याउ जोन) इकाई कार्यालय मनाङका प्रमुख कृषि अधिकृत राजेश्वर सिलवालका अनुसार बढी राम्रो, ठूलो फल दिने भएकाले किसान हाइडेन्सिटी प्रविधिको स्याउतर्फ आकर्षित छन् । मलखाद, सिँचाइ, उपचार तथा व्यवस्थापनले साना बोटमा पनि धेरै फल लाग्ने भएकाले स्याउको उत्पादन बढ्दो क्रममा रहेको उनले बताए । मनाङमा गत वर्ष ९१६ टन स्याउ उत्पादन भएको थियो ।एग्रो मनाङले माथिल्लो मनाङका तत्कालीन ७ गाविस (हाल मनाङ ङिस्याङ गाउँपालिका) को सगोलमा रहेको जग्गा भाडामा लिएर स्याउ खेती गर्दै आएको छ । मनाङ मर्स्याङ्दी क्लबको आयस्रोत बढाउन उपलब्ध गराएको उक्त जग्गालाई एग्रो मनाङले टेन्डर प्रक्रियाबाट ५ वर्षअघि २७ वर्षका लागि १२ करोड ९१ लाख ११ हजार भाडा तिर्ने गरी लिजमा लिएको थियो ।"
चितवनमा जिपलाइन,"(भरतपुर)  उत्तरतर्फबाट सडक मार्ग हुँदै चितवन भित्रिएका आगन्तुकलाई बाटैमा स्वागत गर्छ जलदेवी सामुदायिक वन उपभोक्ता समितिले । आँपटारी आइपुगेका आगन्तुकलाई जलदेवी सामुदायिक वन क्षेत्रको दायाँपट्टि साहसिक खेल जिपलाइनले लोभ्याउँछ । देशकै तेस्रो पर्यटकीय गन्तव्य चितवनमा बुधबारदेखि थपिएको पर्यटक आकर्षणको अर्को गतिविधि जिपलाइन नेपालकै सामुदायिक वनहरूमध्ये जलदेवी सामुदायिक वनले पहिलोपटक सञ्चालनमा ल्याएको हो । पर्यटन वर्ष २०२० लक्षित गरेर चितवनमा पर्यटकीय आकर्षणका विभिन्न सम्भाव्यता अध्ययन र कार्यान्वयनको पाटोमा अघि बढिरहँदा उक्त सामुदायिक वनले साहसिक खेलको अवधारणा ल्याएको हो । बुधबार खेल उद्घाटन गर्दै प्रदेश ३ का पर्यटनमन्त्री अरुण नेपालले साहसिक गतिविधि रोज्ने पर्यटकका लागि चितवन प्राथमिकतामा पार्न जिपलाइन सफल हुने बताए । सामुदायिक वन उपभोक्ता समितिले वन संरक्षण र आयआर्जनको पाटोलाई राम्रोसँग उपयोग गर्न उत्तम विकल्प रोजेको भन्दै प्रशंसा गरे । सामुदायिक वनको ५१ प्रतिशत र निजी क्षेत्रको ४९ प्रतिशत लगानीमा जिप लाइन निर्माण गरिएको उपभोक्ता समितिका अध्यक्ष केशव थापाले बताए । चितवन घुम्न आउने पर्यटकहरूलाई नयाँ प्याकेजका रूपमा जिपलाइन सुरु भएको छ, थापाले भने, चितवनमा पर्यटकको बसाइ लम्ब्याउन सामुदायिक वन क्षेत्रको पनि योगदान रहनेछ । नेपालमा यसअघि काभ्रे र पोखरामा जिपलाइनजस्तै खेल गतिविधि सञ्चालनमा आइसके पनि सामुदायिक वन भित्र भने नेपालमा नै पहिलोपटक जलदेवी सामुदायिक वनले सञ्चालन गरेको उनले दाबी गरे । यो खेलमा एक रुखबाट अर्को रुखमा फलामको डोरी टाँगिएको हुन्छ । डोरीमा एक प्रकारको घिर्नी जोडिएको हुन्छ । त्यही घिर्नीमा विशेष प्रकारको सुरक्षा सतर्कतासहितको फितामा झुन्डिएर पर्यटक माथिबाट तल झर्छन् । हावाको बेगमा प्रकृतिको आनन्द लिनका लागि यो खेल रुचाइन्छ ।एक हजार ५० मिटर लामो जिपलाइनमा दुईवटा रुट निर्माण गरिएको छ । रुट नम्बर १ को लम्बाइ एक सय ९७ मिटर र रुट २ को लम्बाइ एक सय ७५ मिटर लामो छ । खेलको सर्वसुलभताका लागि टिकट मूल्य ५ सय र ६ सय रुपैयाँ तोकिएको छ । बालबालिकाका लागि एक सय रुपैयाँ तोकिएको छ । त्यही टिकटमा ७ लाख रुपैयाँको बिमासमेत गरेको अध्यक्ष थापाले जानकारी दिए । सामुदायिक वन र वाइल्ड वन्डरस नेपालको संयुक्त लगानीमा निर्माण गरिएको साहसिक खेल जिपलाइन बाट हुने आम्दानीको १० प्रतिशत रकम वन संरक्षणको क्षेत्रमा खर्च गरिने बताइएको छ । एक सय ९९ हेक्टर क्षेत्रफलमा फैलिएको सामुदायिक वनका १ हजार ३ सय ५० उपभोक्ता छन् । जलदेवी जिपलाइन परियोजना अझै निर्माणका क्रममा रहेकाले करिब एक करोड खर्च अनुमान गरिएको छ ।"
माछापुच्छ्रेका ग्राहकलाई छुट,काठमाडौं (कास) माछापुच्छ्रे बैंकले १९ औं वार्षिकोत्सवको उपलक्ष्यमा आफ्ना ग्राहकहरूलाई लक्षित गरी विभिन्न १९ प्रकारका छुट योजनाहरू ल्याएको छ । बैंकले ग्राहकहरूलाई असोज महिनाभर निःशुल्क डेबिट कार्ड प्रदान गर्नेछ भने डिम्याट खाता तथा मेरो सेयर खाता निःशुल्क रूपमा खोलिदिनेछ । त्यस्तै माछापुच्छ्रे महोत्सवअन्तर्गत देशभरका भाटभटेनी सुपरमार्केटहरूमा माछापुच्छ्रे बैंकको डेबिट तथा क्रेडिट कार्ड प्रयोग गरेर विभिन्न सामानहरू खरिद गर्दा १० प्रतिशतसम्मको क्यास ब्याक अफर सुविधा प्रदान गर्ने जनाएको छ ।
भृकुटीमण्डपमा चाडपर्व लक्षित मेला,काठमाडौं (कास) दसैंको अवसर पारेर राजधानीको भृकुटीमण्डपमा स्टक क्लियरेन्स मेला सुरु भएको छ । इभेन्ट सोलुसन प्रालिको आयोजनामा सुरु भएको मेलाको नेपाल चेम्बर अफ कमर्सका अध्यक्ष राजेशकाजी श्रेष्ठले उद्घाटन गरे । चाडपर्वका बेला सस्तो मूल्यमा एकै छानामुनि स्वदेशी तथा विदेशी सामानहरू उपलब्ध गराउनका लागि मेलाको आयोजना गरिएको हो । दसैंको बेला सस्तो मेला भन्ने नाराका साथ स्टक क्लियरेन्स मेला ५ दिनसम्म सञ्चालन हुनेछ ।
एनआईबीएलरेडक्रस सम्झौता,"काठमाडौं (कास) नेपाल इन्भेस्टमेन्ट बैंक र रेडक्रस सोसाइटीका बीच सामाजिक उत्तरदायित्व (सीएसआर) अन्तर्गत स्वास्थ्य हेरचाह र साक्षरता प्रवर्द्धनका लागि सहमतिपत्रमा हस्ताक्षर भएको छ । हस्ताक्षरसँगै बैंकका प्रतिनिधिहरूले रेडक्रस व्यवस्थापनलाई ५ लाख रुपैयाँको चेक हस्तान्तरण गरेका छन् । रक्तदानसंकलन, सचेतनालगायत विषयमा आवश्यक ज्ञान अभिवृद्धि गर्ने र शिक्षामूलक प्रेरणादायी कार्यक्रमहरू सञ्चालनमा सहयोग पुर्याउने उद्देश्यले रेडक्रसलाई यो आर्थिक सहयोग गरिएको हो । बैंकले विगतदेखि नै यस्ता स्वास्थ्य हेरचाहका गतिविधिहरूमा पहल र सहकार्य गर्दै आएको जनाएको छ ।"
सल्यानको श्रीनगरमा एनआईसी,"एनआईसी एसिया बैंकले सल्यानको श्रीनगरमा शाखा कार्यालय सञ्चालनमा ल्याएको छ । भदौ ३१ गतेदेखि सञ्चालनमा ल्याइएको श्रीनगर शाखाको शारदा नगरपालिकाका मेयर सुरेश अधिकारीले उद्घाटन गरे । श्रीनगर शाखा सञ्चालनमा आएसँगै सल्यान क्षेत्रका ग्राहकहरूलाई यस बैंकको सेवा प्राप्त गर्न थप सहज हुने विश्वास बैंकले लिएको छ । मुलुकभर २९८ शाखा कार्यालयहरू, ३५७ एटीएम, ६९ वटा एक्स्टेन्सन काउन्टर एवं ४१ वटा शाखारहित बैंकिङमार्फत बैंकले सेवा प्रदान गर्दै आएको छ ।"
ग्लोबलनारायणी सम्झौता,"काठमाडौं (कास) ग्लोबल आईएमई बैंक र नारायणी बयोधा अस्पतालका बीच विभिन्न सेवा, सुविधामा छुट दिनेसम्बन्धी सम्झौतापत्रमा हस्ताक्षर भएको छ । सम्झौतापत्रमा बैंकका वीरगन्ज शाखा प्रमुख राकेश ज्ञवाली र अस्पतालका तर्फबाट मानव संसाधन प्रबन्धक अशु शर्माले हस्ताक्षर गरे । उक्त सम्झौतापश्चात नारायणी बयोधा, वीरगन्जमा उपचार गराउँदा बैंकका ग्राहकहरूले विभिन्न सेवामा १० प्रतिशतसम्म छुट पाउन सक्ने जनाइएको छ ।"
महिन्द्राको उपहार योजना,"काठमाडौं (कास) महिन्द्रा अटो मोबाइल्स तथा ट्याक्टरहरूको आधिकारिक बिक्रेता अग्नि इन्कर्पोरेटेड विश्वकर्मा पूजा समारोह सम्पन्न गरेको छ । कम्पनीले विश्वकर्मा पूजा, दसैं, तिहार तथा छठजस्ता चाडपर्वका अवसरमा आफ्नो योजना महिन्द्रा उत्सवअन्तर्गत चाडपर्वको प्रसंग, महिन्द्रा ट्याक्टर किन्दा अब परिवार दंग भन्ने नारासहित योजनालाई अगाडि सारेको छ । यस योजनामा इभो, नोभो र जिभोलगायत महिन्द्रा कम्पनीका कुनै पनि ट्याक्टर किन्दा ट्रयाक्टर धनीले डबल डोर फ्रिज तथा ट्याक्टर चालकले सामसङको एन्ड्रोइड स्मार्टफोन पक्का पुरस्कारस्वरूप प्राप्त गर्न सक्ने जनाइएको छ ।"
क्रेडिट कार्डमा स्मार्टफोन,"काठमाडौं (कास) ईजी मोबाइल केयर प्रालिले दसैं, तिहार र छठ पर्वको अवसर पारेर बैंकका क्रेडिट कार्ड भएका ग्राहकहरूका लागि फेस्टिबल अफर ल्याएको छ । न्युरोड ताम्राकार कम्प्लेक्सको पाँचौं तलामा रहेको कम्पनीले विभिन्न ब्रान्डका स्मार्टफोनहरू किस्ताबन्दीमा खरिद गर्न सकिने अफर सार्वजनिक गरेको हो । बैंकको क्रेडिट कार्ड देखाउनुस्, शून्य प्रतिशत ब्याज र किस्ताबन्दीमा स्मार्टफोन लैजानुस् नामक अफरअन्तर्गत हाल ग्लोबल आईएमई बैंक, सिद्धार्थ बैंक, नेपाल इन्भेस्टमेन्ट बैंक, मेगा बैंक, नबिल बैंक, सेन्चुरी बैंक, माछापुच्छ्रे बैंक, प्रभु बैंक, कुमारी बैंक, एनआईसी एसिया बैंकका क्रेडिट कार्ड प्रयोगकर्ताहरूले यसको फाइदा उठाउन सक्नेछन् । यो अफरअन्तर्गत सुविधा लिनका लागि आफ्नो क्रेडिट कार्डमार्फत मासिक किस्ताबन्दी र शून्य ब्याजदरमा कुनै पनि ब्रान्डको स्मार्टफोन किन्न सक्ने बताइएको छ ।"
सीटीसीमा मोबाइल मेला,काठमाडौं (कास) नजिकिँदै गरेका चाडपर्वलाई लक्षित गर्दै सुन्धारास्थित सीटीसी मलमा मोबाइल मेला आयोजना हुने भएको छ । मलको भुइँ तलामा रहेको मोबाइलको नयाँ गन्तव्य सीटीसी मोबाइल हबमा चाडपर्व लक्षित अफरसहित असोज ५ गते शनिबारदेखि मोबाइल मेला सुरु हुने भएको हो । मेलामा सञ्चालित अफरअन्तर्गत मोबाइल खरिद गर्नेहरूमध्येबाट प्रथम उपहारस्वरूप एकजनालाई यामाहाको रे जेड स्कुटर उपलब्ध गराइने मोबाइल हबले जनाएको छ । त्यसैगरी दोस्रो उपहारस्वरूप एकजनालाई इन्डोनेसियाको बाली भ्रमणको प्याकेज उपलब्ध गराइनेछ भने तेस्रो उपहारस्वरूप एकजनालाई ल्यापटप वितरण गरिनेछ ।
हुवावेको बाली र थाइल्यान्ड भ्रमण,"काठमाडौं (कास) हुवावे फोनको खरिदमा ग्राहकले एउटा सहज प्रतियोगितामा सहभागी भएर हुवावे स्मार्ट स्केल, बाली भ्रमण (४ रात५ दिन) वा थाइल्यान्ड भ्रमण (४ रात५ दिन) जित्ने मौका पाउने भएका छन् । यस प्रतियोगितामा सहभागी हुनका लागि हुवावेको प्रयोगकर्ता हुनेपर्नेछ । फोन किनेपछि आफ्नो मान्य आएएमई नम्बर राखेर असोज १७ गतेभित्र फेसबुकमा एउटा फर्म भरेको हुनुपर्नेछ । कम्पनीका अनुसार प्रतियोगिताका लागि फर्म दर्ता गरिसकेपछि उपहारको घोषणाबारे थाहा पाउन हुवावेकै फेसबुक र इन्स्टाग्राम पेज फलो गर्नुपर्नेछ ।"
स्काईवर्थको 'ग्रान्ड छुट उत्सव',काठमाडौं (कास) केएल दुगड ग्रुपअन्तर्गतको स्मार्ट अपलायन्सेस प्रालिले दसैं तथा तिहारका अवसरमा स्काईवर्थ होम अपलायन्सेस्मा स्काइवर्थ ग्रान्ड छुट उत्सव सार्वजनिक गरेको छ । यो क्याम्पेनको नारा स्काईवर्थसँग सबै दंग ३० प्रतिशतसम्म छुट पाई सबै फुरुंग रहेको छ । यो क्याम्पेनअन्तर्गत ग्राहकहरूले हरेक स्काईवर्थ होम अपलायन्सेसको खरिदमा ३० प्रतिशतसम्मको छुट प्राप्त गरेर चाडापर्वलाई अझै विशेष बनाउन सक्ने कम्पनीले जनाएको छ ।
उद्योगलाई कर छुट र अनुदान,"विधेयक पास भएसँगै अब उद्योगलाई कर तथा सेवा शुल्कमा ५० प्रतिशत कर छुट हुनेछ । उद्योगलाई पाँच वर्षसम्मका लागि ५० प्रतिशत कर छुट दिनुका साथै उद्योग स्थापनाका लागि लाग्ने ऋणमा १ प्रतिशत ब्याज अनुदान दिने कानुनमा उल्लेख रहेको समितिकी सभापति रमा आलेले बताइन् ।विधेयकअनुसार ऋणमा ब्याज अनुदान भने तीन वर्षसम्म मात्र लागू हुनेछ । सहुलियत प्रदान गर्नका लागि विभिन्न ९ किसिमका उद्योगको पहिचान गरिएको छ, सभापति आलेले भनिन् । उनका अनुसार निर्यातजन्य उद्योग, औद्योगिक क्षेत्रमा स्थापना हुने उद्योग, प्रदेश प्राथमिकता प्राप्त उद्योग, स्वदेशी कच्चा पदार्थ, श्रम र सीपको अधिकतम उपयोग गर्ने र नेपालभित्रै प्रविधि वा वस्तुको आविष्कार गरी स्थापना भएका उद्योग, महिलाद्वारा सञ्चालित उद्योग, औद्योगिक क्षेत्रमा स्थापना गर्न प्रदेश सरकारले तोकेबमोजिमका उद्योगले कर तथा सेवा शुल्क छुट एवं ब्याज अनुदान पाउनेछन् ।प्रदेशले राजपत्रमा सूचना प्रकाशन गरी प्रदेशको कुनै पनि स्थानलाई औद्योगिक करिडोर, औद्योगिक पार्क, औद्योगिक क्लस्टर तथा औद्योगिक क्षेत्र घोषणा गरी आवश्यक पूर्वाधार विकास गर्न सकिने विधेयकमा उल्लेख छ । त्यस्ता क्लस्टर वा औद्योगिक क्षेत्र घोषणा गर्दा वातावरणीय प्रभाव मूल्यांकन अनिवार्य गरिएको छ । ऐनले स्थानीय तहलाई पनि आफैंले औद्योगिक क्षेत्र घोषणा गरी उद्योग सञ्चालन गर्न सक्ने व्यवस्था गरेको छ । प्रदेश सरकारले यसअघि एक स्थानीय तह एक उद्योग को अवधारणसमेत सार्वजनिक गरिसकेको छ । प्रदेशमा उद्योगधन्दा स्थापनाका लागि प्रोत्साहन गर्न लगानी अभिवृद्धि एवं संरक्षण गर्न उद्योग, पर्यटन, वन तथा वातावरणमन्त्रीको अध्यक्षतामा उद्योग तथा लगानी प्रवर्द्धन समितिसमेत गठन गर्न सकिने व्यवस्था ऐनमा गरिएको छ । समितिको सदस्यमा सबै मन्त्रालयका सचिव, राष्ट्र बैंकका प्रतिनिधि र निजी क्षेत्रका प्रदेशस्तरका संघका प्रतिनिधि सदस्य रहने व्यवस्था गरिएको छ ।उद्योग स्थापनाका लागि जग्गा खरिद गर्दा लाग्ने रजिस्ट्रेसन शुल्कमा पनि २० प्रतिशत छुट दिइने व्यवस्था गरिएको छ । खरिद गरिएको जग्गा उद्योग स्थापनाबाहेक अन्यमा प्रयोग गरेको पाइएमा अनुदान रकममा ब्याज थप गरी असुलउपर गरिने व्यवस्था पनि छ । उद्योगका लागि आवश्यक पर्ने सडक, विद्युत्लगायत पूर्वाधार निर्माणमा सहजीकरण गर्ने, इन्कुवेसन सेवा, परामर्श सेवा, बजार तथा व्यवसाय प्रवर्द्धन सेवा उपलब्ध गराउने व्यवस्था विधेयकमा छ । अर्को प्रदेशबाट स्थानान्तरण भई आउने उद्योगलाई पनि दर्ता शुल्क वा दस्तुरमा छुट गर्ने व्यवस्थासमेत विधेयकमा गरिएको छ । उद्यमीलाई प्रोत्साहित गर्ने उद्देश्यले प्रत्येक वर्ष १० उद्यमीलाई उत्कृष्ट उद्यमी घोषणा गर्ने र उनीहरूलाई सरकारी निकायबाट प्रदान गरिने सेवामा पनि प्राथमिकता राख्ने व्यवस्था गरिएको छ ।प्रविधि हस्तान्तरण हुने उद्योग, प्रदेश सरकारले राजपत्रमा सूचना जारी गरी तोकेको उद्योग र ५० जनाभन्दा बढीलाई रोजगारी दिने उद्योगलाई पनि तोकिएको सहुलियत प्रदान गरिने विधेयकमा भनिएको छ । २५ करोड रुपैयाँभन्दा बढी पुँजी लगानी गर्ने वा एक सयजनाभन्दा बढी नेपाली नागरिकलाई रोजगारी दिने औद्योगिक क्षेत्रभन्दा बाहिर स्थापना हुने उद्योगलाई सडक, विद्युत्, पानीको सुविधा साथै पूर्वाधार निर्माणमा सहयोग गर्ने सरकारले कानुनमै स्पष्ट उल्लेख गरेको छ ।"
पर्याप्त छैनन् 'टी टेस्टर,"(बिर्तामोड)  बाहुनडाँगीस्थित शुभ चिया किसान सहकारी संस्थाका व्यवस्थापक सचिन निरौला आफ्नो कारखानाले कुन गुणस्तरको चिया उत्पादन गर्दैछ भन्नेमा अनभिज्ञ थिए । कारखानाले मेसिन अपरेटरको भरमा तयारी चिया उत्पादन गर्दै आएको थियो । मंगलबारदेखि भने निरौला तयारी चिया उत्पादनमा निकै ध्यान दिन थालेका छन् । चियाको गुणस्तर परीक्षणबारे तीनदिने तालिम लिएपछि उनी गुणस्तर कायम गर्नेबारे आधारभूत विषयमा जानकार भएका छन् । यो तालिममा आउनुअघि त अपरेटरकै भरमा चिया बनाइरहेका रहेछौं, निरौलाले भने, गुणस्तरीय चिया उत्पादनको महत्त्व, यसका लागि अपनाउनुपर्ने गम्भीरताबारे बल्ल थाहा भयो । राष्ट्रिय चिया तथा कफी विकास बोर्डले बिर्तामोडस्थित क्षेत्रीय कार्यालयमा भदौ २९ देखि ३१ सम्म देशभरिका १५ जना कृषि प्राविधिकलाई टी टेस्टर तालिम दिएको छ ।साना चिया किसानको सक्रियतामा शुभ चिया किसान सहकारीले गत वर्षदेखि आफ्नै कारखानाबाट तयारी चिया उत्पादन गर्न थालेको छ । शुभसहित झापाका चारवटा सहकारीले आफ्नै चिया कारखाना सञ्चालन गर्दै आएका छन् । ती कारखानामा दक्ष चिया प्राविधिकको कमी छ । जिल्लामा सहकारीबाहेक अन्य ३० भन्दा बढी चिया कारखाना सञ्चालनमा छन् । ती कारखानामा पनि चिया बुझेका दक्ष प्राविधिकको कमी छ । नेपालमा गुणस्तरीय चिया परीक्षण गर्ने दक्ष टी टेस्टर छैनन्, बोर्डका बिर्तामोड प्रमुख रामएकवाल यादवले भने, त्यो अभावलाई पूर्ति गर्न चिया तथा कफी विकास बोर्डमा कार्यरत कृषि प्राविधिक र साना चिया किसानका प्राविधिकलाई टी टेस्टर बनाउने उद्देश्यले तालिम आयोजना गरेका हौं । टी टेस्टरको अभावमा नेपाली चिया कारखानामा कुन स्तरको चिया उत्पादन हुने गरेको छ ? कसैलाई जानकारी नरहेको उनले बताए । बोर्डले वार्षिक एकपटक नेपाली चियाको गुणस्तर परीक्षण गर्छ । उक्त परीक्षणमा भारतबाट टी टेस्टर ल्याउनुपर्ने बाध्यता रहेको यादवले बताए ।दक्ष प्राविधिकको अभावमा नेपाली चिया राम्रो भएर पनि बद्नाम रहेको भारत सिलिगुडीका टी टेस्टर विनोद सिन्हाले बताए । उनले नेपालमा मेसिनका भरमा चिया उत्पादन भइरहेको बताए । गुणस्तरीय चिया बनाउने विषयमा कुनै तयारी र गम्भीरता देखिँदैन, सिन्हाले भने, राम्रो भएर पनि तयारी चिया गुणस्तरीय बनाउन नसक्दा नेपाली चियाले राम्रो मूल्य प्राप्त गर्न सकिरहेको छैन । नेपाली चिया बगानमा सरसफाइ, पर्याप्त मलखाद, सिँचाइको व्यवस्था, हरियो चिया पत्ती टिप्दा अपनाउनुपर्ने सावधानी, तयारी चिया बनाउदा आवश्यक प्राविधिक ज्ञानको कमी रहेको सिन्हाले बताए । गुणस्तरीय चिया उत्पादनका लागि आवश्यक पर्ने हरियो पत्तीमा नेपाली चिया उद्यमी र साना किसानले सामान्य गम्भीरतासमेत नअपनाउने गरेको उनको भनाइ छ । सिलिगुडीकै टी टेस्टर परवेज हुसेनले चियाको गुणस्तर परीक्षणमा नेपाल सरकार तथा चिया उद्यमीहरूलाई गम्भीर बन्न आग्रह गरे । उनले नेपाली चिया बगानका बोटहरू नयाँ भएकाले राम्रो हरियो पत्ती उत्पादन भइरहेको बताए । नेपाली बगानका हरियो चिया पत्तीहरू राम्रा छन्, हुसेनले भने, हरियो पत्तीजस्तै तयारी चिया पनि कसरी गुणस्तरीय बनाउने भन्ने विषयमा ध्यान दिन जरुरी छ । यसका लागि दक्ष प्राविधिकको विकल्प छैन । विज्ञकाअनुसार नेपाली चियामा वेदेरिङ नमिलेको, हिटिङ बढी हुँदा डढेर गन्हाउने, धुलो मिसिएको, चिया पातलो हुने, कडा पन पर्याप्त नआउने, देख्दा राम्रो नदेखिनेलगायत समस्या छन् । उनीहरूले चियाका बगानमा पनि नियमित हेरचाह नगर्ने गरेको, चियाका बोट एकनासको नभएकाले पनि गुणस्तरीय चिया उत्पादनमा बाधा पुग्ने गरेको बताए । चियाको गुणस्तर परीक्षण नियमित गर्नुपर्नेमा उनीहरूको जोड छ । नेपालका अधिकांश चिया कारखानामा दक्ष प्राविधिक नभएकाले पनि नेपाली तयारी चिया गुणस्तरीय उत्पादन हुन नसकिरहेको सिन्हाले बताए । बोर्डले आयोजना गरेको तालिममा काठमाडौं, पोखरा, प्यूठान, नुवाकोट, धनकुटा, झापा, इलाम, पाँचथर र ताप्लेजुङका कृषि प्राविधिकहरू सहभागी थिए ।"
पोल सार्न ५० अर्ब लाग्ने अनुमान,"काठमाडौं (कास) सडक विस्तारका लागि विद्युत् पोल सार्न मात्रै ५० अर्ब रुपैयाँभन्दा बढी लाग्ने नेपाल विद्युत् प्राधिकरणले अनुमान गरेको छ । प्राधिकरणका कार्यकारी निर्देशक कुलमान घिसिङले प्राधिकरणलाई पर्याप्त बजेट नदिँदा पोल सार्न गाह्रो भएको बताए । प्रदेश ५ को मुख्यमन्त्री तथा मन्त्रिपरिषद्को कार्यलयले बिहीबार बुटवलमा गरेको कार्यक्रममा बोल्दै घिसिङले सडक विभागले ठेक्का गर्दा नै पोल सार्ने खर्च पनि समावेश गर्नुपर्ने बताए । उनले पोल सार्न प्राधिकरणले प्राविधिक सहयोग र सहजीकरण मात्रै गर्न सक्ने प्रस्ट पारे । मुलकभर सडक विस्तार भइरहेको छ, त्यहाँ रहेका पोल सार्न ५० अर्ब रुपैयाँभन्दा बढी लाग्ने देखिएको छ तर सरकारले बजेट भने २०२५ करोड मात्रै दिएको छ । त्यसैले एकातर्फ पोल सार्न बजेट अभाव छ भने अर्कोतर्फ झन्झटिलो र गाह्रो छ, उनले भने । पोल सार्नका लागि प्राधिकरण बाधक बन्दैन, सम्बन्धित निकायले सार्नुपर्छ, गुणस्तर सुनिश्चित गर्न प्राविधिक सहयोग गर्न तयार छौं, उनले भने । सरकारले पोल सार्नका लागि गत आर्थिक वर्षमा २१ करोड र चालु आवमा २४ करोड रुपैयाँ विनियोजन गरेको छ । प्रदेश ५ का मुख्यमन्त्री शंकर पोखरेलले सडक विस्तारका क्रममा पोल नसारिदिएको भन्दै प्राधिकरणको आलोचना हुने गरेकाले यसतर्फ ध्यान दिनुपर्ने बताए । सडकमा रहेका विद्युत् पोलहरू समयमै सार्न नसक्दा आयोजनाको निर्माण प्रभावित हुने गरेको छ, यसबाट प्राधिकरणको प्रतिष्ठामै आघात पुग्ने गरेको छ, सरकारी निकायहरूबीच समन्वय गरी काम अगाडि बढाइनुपर्छ, उनले भने । सडकको ठेक्का प्रक्रियामा नै कसले र कति समयभित्र पोल सारिसक्ने भन्ने टुंगो लगाइनुपर्छ, प्राधिकरणले पोल सार्दा प्राविधिक अनुगमन गरिदिनुपर्छ । प्रदेश ५ का ९ जिल्लामा मात्रै १ हजार ७ सय ५९ पोल सार्नुपर्नेछ ।प्रदेश ५ सरकारले आर्थिक वर्ष ०७८७९ सम्ममा आफूअन्तर्गत रहेका १२ जिल्लामा शतप्रतिशत विद्युतीकरण गर्ने घोषणा गरेको छ । अहिले यस प्रदेशका ८१ प्रतिशत जनसंख्यामा विद्युत्को पहुँच पुगेको छ । प्रदेश सरकारले चालु आवमा ऊर्जा क्षेत्रमा ३५ करोड रुपैयाँ विनियोजन गरेको छ । यस प्रदेशमा ३६४५ मेगावाटका ६ वटा जलविद्युत् आयोजना सञ्चालनमा छन् भने ६४ मेगावाटका ६ आयोजना निर्माणाधीन छन् ।"
पुल माग्दै रिले अनशन,बैतडी (रासस) भारतसँग सीमा जोडिएको बैतडीको झुलाघाट नाकामा पक्की पुलको माग गर्दै जारी अनशन अझैं टुंगिएको छैन । १२ दिनदेखि रिले अनशन जारी छ । पुल निर्माणका लागि सरकारी पक्षबाट कुनै पहल नभएकाले अनशन जारी राख्न बाध्य भएको पुल निर्माण संर्घष समितिका संयोजक नरबहादुर चन्दले जानकारी दिए ।झुलाघाट नाकामा पक्की पुल निर्माणका लागि सबै दलका शीर्ष नेताले आश्वासन दिएको भए पनि कसैले पूरा नगरेकाले आफूहरू आन्दोलनमा उत्रिन बाध्य भएको उनले बताए । सीमा नाकामा पक्की पुल नभएकै कारण सुदूरपश्चिमका पहाडी जिल्लाको आर्थिक समृद्धिमा बाधा पुगेको बैतडी उद्योग वाणिज्य संघका उपाध्यक्ष खिमानन्द भट्टले जानकारी दिए । पुल निर्माणका लागि ठोस पहल नभएसम्म अनशन जारी रहने संर्घष समितिले जनाएको छ । अनशनमा बैतडीवासीले स्वस्फूर्त रूपमा सहभागिता एवं सहयोग गर्दै आएका छन् । दुई दशकदेखि पुल निर्माणका लागि विभिन्न माध्यमबाट दबाब दिए पनि कुनै सुनुवाइ नभएपछि झुलाघाट पक्की पुल निर्माण संर्घष समितिको अगुवाइमा रिले अनशन बस्न बाध्य हुनुपरेको स्थानीयले बताए ।पुलको माग गर्दै २०५९ मा दश हजार बैतडीवासीको हस्ताक्षर संकलन गरेर तत्कालीन सरकार र भारतीय राजदूतावासलाई ज्ञापनपत्र बुझाएको भए पनि अहिलेसम्म कुनै सुनुवाइ नभएको स्थानीयले बताए ।
परामर्शदाता छनोटविरुद्ध उजुरी,लुम्बिनी (कास) लुम्बिनी विकास कोषले गुरुयोजनाका लागि परामर्शदाता छनोट अपारदर्शी तरिकाले गरेको भन्दै उजुरी परेको छ । ४१ वर्षअघि लागू भएको गुरुयोजना पूरा गर्न दुई वर्ष लामो प्रक्रियापछि कोषले गत साउन २८ मा परामर्शदाता छनोट गरेको थियो । विस्तृत डिजाइन र निर्माण कार्यका लागि निष्पक्ष ढंगले परामर्शदाता छनोट नगरेको भन्दै जेपीजेड मलेसिया श्रेष्ठडेकोन टेक्नोक्र्याट जेभी ललितपुरले उजुरी दर्ता गराएको हो । टीसीआईएलसीआईएएस जेभीलाई परामर्शदाता छनोट गरिएको सूचना कोषले गत भदौ ५ मा प्रकाशित गरेको थियो । टीसीआईएलसीआईएएस जेभीले भारतको टेलिकम्युनिकेसन्स कन्सल्टेन्ट इन्डिया लिमिटेड र ललितपुरको सिभिल इन्फरमेटिक्स एन्ड सलुसन प्रालिको ज्वाइन्ट भेन्चर हो । गुरुयोजना पूरा गर्नका लागि परामर्शदाता छनोटको आर्थिक र प्राविधिक प्रस्ताव आह्वान गर्दा १७ कम्पनीको आवेदन परेको थियो । टीसीआईएलसीआईएएस जेभीले २० करोड ५६ लाख रुपैयाँमा काम गर्ने प्रस्ताव पेस गरेको थियो । अन्तिम प्रतिस्पर्धामा रहेको जेपीजेड मलेसियाश्रेष्ठडेकोनटेक्नोक्र्याट जेभी ललितपुरले कोषको निर्णयमा असहमति जनाउँदै लिखित उजुरी दर्ता गराएको हो । कम्पनीले प्रधानमन्त्रीको कार्यालय र संस्कृति तथा पर्यटनमन्त्री योगेश भट्टराई र उनको मन्त्रालयलाई बोधार्थ दिएको छ । सार्वजनिक खरिद नियमावलीबमोजिम कोषले मूल्यांकन समिति गठन नगरेको आरोप उजुरीमा छ । कोषले प्राविधिक प्रस्तावको मूल्यांकनमा विज्ञका रूपमा इन्जिनियर ज्ञानेन्द्रराज देवकोटालाई संलग्न गरेर निर्णय गरेको थियो । इन्जिनियर देवकोटा टीसीआईएलसीआईएएस जेभीमध्ये सीआईएएसमा पहिलेदेखि आबद्ध रहेर काम गरिरहेको उजुरीमा उल्लेख छ । प्रक्रिया पुर्याएर परामर्शदाता छनोट गरिएको दाबी कोषका निमित्त सदस्यसचिव सरोज भट्टराईको छ ।
सचिवमा दुई बढुवा,"काठमाडौं (कास) सरकारले दुई वरिष्ठ सहसचिव तोयम राय र शिवहरि शर्मालाई सचिवमा बढुवा गरेको छ । मन्त्रिपरिषद् बैठकले लोकसेवा आयोगका अध्यक्ष उमेश मैनाली संयोजकत्वको बढुवा समितिको सिफारिसमा राय र शर्मालाई विशिष्ट श्रेणीमा पदोन्नति गरेको हो । राय सामान्य प्रशासन र शर्मा इन्जिनियरिङ क्लस्टरबाट सिफारिस भएका तीनतीन जना सहसचिवबाट बढुवा भएका हुन् । रायलाई प्रदेश ३ को प्रमुख सचिव र शर्मालाई राष्ट्रिय पुनर्निर्माण प्राधिकरणको सचिवमा पदस्थापन गरिएको छ ।मन्त्रिपरिषद्ले यसअघि सचिवमा बढुवा भएका ऋषिराम शर्मा र रवीन्द्रनाथ श्रेष्ठको जिम्मेवारी तोकेको छ । शर्मालाई राष्ट्रिय सतर्कता केन्द्रको प्रमुख अधिकृत र श्रेष्ठलाई ऊर्जा, जलस्रोत तथा सिँचाइ मन्त्रालयमा सचिवको जिम्मेवारी दिइएको छ ।"
प्रमाणित गर्दै पीएसजी,"पेरिस पेरिस सेन्ट जर्मेन (पीएसजी) ले युरोपेली च्याम्पियन्स लिगमा सफलता प्राप्त गर्ने आफ्नो भोकलाई फेरि जगाउँदै बुधबार राति रियल म्याड्रिडलाई हराएको छ । युरोपेली च्याम्पियन्स लिगमा एट्लेटिको म्याड्रिडले खेलको अन्त्यतिर पुनरागमन रचेपछि युभेन्ट्स बराबरीमा रोकियो झने म्यानचेस्टर सिटीले युत्रेनमा सजिलो जित दर्ता गर्यो । फ्रेन्च जायन्ट पीएसजीले च्याम्पियन्स लिगमा पछिल्लो समय आफ्नो छाप छाड्न सकेको छैन । पछिल्ला तीन संस्करणको प्रतियोगितामा पीएसजी अन्तिम १६ मै रोकिएको छ । कतारी लगानीकर्ताले ठूलो रकम खर्चे पनि टिमले युरोपमा सफलता प्राप्त गर्न सकेको छैन । तर आफूलाई युरोपमा प्रमाणित गर्ने क्रममा एन्जेल डी मारियाले गरेको दुई गोल मदतमा पीएसजीले रियललाई ३० ले हारायो । प्रतिबन्धित नेयमर र चोटग्रस्त केलियन एमबाप्पे तथा एडिसनको अनुपस्थितिमा पनि पीएसजी घरेलु मैदानमा प्रभावशाली जित निकाल्न सफल रह्यो । पीएसजीका लागि थोमस मेउनियरले अन्त्यतिर एक गोल थपे । रियलले नै सन् २०१६ र २०१८ मा पीएसजीलाई पन्छाएर अन्ततः च्याम्पियन्स लिग जितेको थियो । समूह ए मा यसपल्ट रियलका लागि इडेन हाजार्डले खासै प्रभाव छाड्न सकेनन् । हामीले आजको जितपछि के के न गर्यौं भन्न खोजेका छैनौं, तर खेलमा पूर्णतः हाम्रो प्रभुत्व रह्यो । हामीले सबै अबका खेल यस्तै खेल्नुपर्छ । लिगमा यस्तो हुनुपर्छ, जितका लागि भोक हुनुपर्छ, कप्तान थिएगो सिल्भाले भने । कीर्तिमान १३ पल्टको युरोपेली विजेता रियल यो समूहबाट अझै पनि सजिलै नकआउट चरण पुग्न सक्नेछ । यही समूहका दुई कमजोर टिम क्लब ब्रुग र गालाटासारेबीच बेल्जियममा भएको खेल भने गोलरहित बराबरीमा छुट्यो । हारले भने रियल प्रशिक्षक जिनेदिन जिदानमा दबाब सिर्जना भएको छ । उनले टिमलाई उकास्न अझै धेरै काम गर्नुपर्नेछ । आज पीएसजीले साँच्चै राम्रो खेल्यो र हामी उनीहरूको अगाडि कमजोर देखियौं, यो नै मेरो चिन्ता हो, रियलका फ्रान्सेली प्रशिक्षक जिदानले भने । डिएगो सिमोनीको एट्लेटिकोले अन्तिम २० मिनेटमा दुई गोल गर्दै समूह डी घरमा युभेन्ट्सलाई २२ को बराबरीमा रोक्यो । आज हाम्रो टिमले राम्रो खेल्न त सक्यो, तर अन्त्यतिर हामी निराश हुनुपर्यो, युभेन्ट्स प्रशिक्षक माउरिजियो सारीले भने । बराबरीले यो समूहमा रुसी क्लब लोकोमोटिभ मस्को अगाडि रह्यो । उसले बायर लेभरकुसनलाई २१ ले पराजित गर्यो । घरेलु लिगमा नर्विचसँग पराजित सिटीले भने युरोपमा बलियो पुनरागमन रच्यो । सिटीले साख्तर डोनेस्कलाई ३० ले किनारा लगायो । सिटीका लागि रियाद माहरेजले पहिलो गोल गरेयता इकेए गुनडोगन र ग्राब्रियल जेससले गोल गरे । जति बेला टिमले जितेको हुन्छ, त्यति बेला प्रशिक्षकले ठीक निर्णय गरेको हुन्छ । टिमले हारेको हुन्छ, त्यसको कारण पनि प्रशिक्षककै निर्णय हुन्छ । गत साता हामीले आठ महिनामा पहिलो खेल गुमायौं, अहिले प्राप्त जितमा खुसी नै छौं, प्रशिक्षक पेप ग्वार्डिओलाले भने । समूह सी मा डिनामो जाग्रेब दोस्रो स्थानमा छ । यसको शीर्षस्थान कब्जा गरेको क्रोएसियाली च्याम्पियन जाग्रेबले युरोपेली च्याम्पियन्स लिगमा डेब्यू गरिरहेको एटलान्टालाई ४० ले हरायो । यसअघिका ६ लिग चरणका खेलमा डिनामोले एक गोल पनि गरेको थिएन, तर यसपल्ट उसले एटलान्टालाई बिर्सनलायक डेब्युको अनुभव दियो । समूह डी मा भने खेलको अन्त्यतिर रोबर्टो लेवन्डोवस्की र थोमस मुलरले गरेको गोलमा बायर्न म्युनिखले आफ्नो मैदानमा रेडस्टार बेलग्रेडलाई ३० ले हरायो ।"
कहाँ चुक्दैछन् जिदान ?,गुइलम बालाग
योङ स्टार विजयी,रूपन्देही (कास) नवलपरासी ११ लाई ३२ ले हराउँदै बिहीबार तिलोत्तमा६ कुञ्जलापुरमा सुरु ३३ औं झरना रनिङ सिल्डमा योङस्टार क्लब घोडाहाले विजयी सुरुआत गरेको छ । मध्यान्तरअघि प्रभावशाली प्रदर्शन गर्दै योङ स्टारले विदेशी खेलाडी यानिकको गोलमा अग्रता लिएको थियो । नवलपरासीका रक्षापंक्तिका खेलाडीले बल नियन्त्रणमा लिन चुकेपछि यानिकले गोल गरे । लगत्तै काउन्टर एट्याकमा नवलपरासी खेलाडीको प्रहार चुकेको थियो । त्यसपछि खेल प्रतिस्पर्धात्मक बन्यो । योङ स्टारका विश्वास श्रेष्ठले मध्यान्तरअघि दोस्रो गोल गरे । नवलपरासीका डिफेन्डरको शरीरमा लागेर फर्केको बललाई उनले गोल गरेका थिए । मध्यान्तरपछि नवलपरासी खेलमा फर्केको थियो । बल नियन्त्रणमा राखे पनि खेलाडी फिनिसिङमा चुकेका थिए । मध्यान्तरपछि काउन्टर एट्याकमा पाएको बललाई पेनाल्टी बक्सबाहिरबाट ड्रिब्लिङ गर्दै योङ स्टारका यानिकले व्यक्तिगत दोस्रो तथा टिमका लागि तेस्रो गोल गरे । त्यसपछि नवलपरासीका सुवास परियारले आकर्षक गोल गरे । उनले पेनाल्टी बक्समा पाएको बलमा गोल गरेका हुन् । लगत्तै योङ स्टारका रक्षापंक्तिका खेलाडीले बल फर्काउन खोज्दा ह्यान्ड भयो । त्यसमा प्राप्त पेनाल्टीलाई नवलपरासीका सुवर्ण क्षेत्रीले सदुपयोग गरेपछि गोलअन्तर कम भयो । अन्तिमसम्म दबदबा कायम गरे पनि नवलपरासी थप गोल गर्न नसकेपछि पराजित हुँदै बाहिरिएको छ । असोज १८ सम्म हुने प्रतियोगितामा प्रदेशका १६ टिम सहभागी छन् । विजेताले ३ लाख १० हजार र उपविजेताले १ लाख ५५ हजार रुपैयाँ पुरस्कार पाउने छन् । सेमिफाइनल पराजितले समान २५ हजार पाउनेछन् । नेपाल ओलम्पिक कमिटीका नवनिर्वाचित सदस्य दीर्घबहादुर केसी (कुमार) ले स्पर्धाको उद्घाटन गरेका थिए ।
सागलाई टेनिस छनोट सुरु,"काठमाडौं (कास) आसन्न १३ औं दक्षिण एसियाली खेलकुद (साग) का लागि लनटेनिस खेलाडीको छनोट प्रतिस्पर्धा बिहीबार सातदोबाटोस्थित टेनिस कम्प्लेक्समा सुरु भएको छ । छनोटमा पुरुषतर्फ १० र महिलामा ७ गरी खेलाडी सहभागी छन् । छनोट राउन्ड रोबिन लिगका आधारमा हुने छ । पुरुषमहिला दुवैमा शीर्ष ६ स्थान पाउने खेलाडीले मंसिरमा हुने सागमा भाग लिने नेपाल टेनिस संघले जनाएको छ । पुरुषमा संरक्षकभूषण वज्राचार्य, अभिनव आचार्य, सम्यकभूषण वज्राचार्य, प्रणव खनाल, भीष्म काउछा, दावा सोनाम शेर्पा, आत्माराम कार्की, नवीन मगर, प्रदीप खड्का र सन्तोष खत्री प्रतिस्पर्धी छन् । महिलामा प्रेरणा कोइराला, प्रकृति श्रेष्ठ, रायना शाह, इरा रावत, सलोनी तामाङ, इन्द्रकला श्रेष्ठ र अभिलाषा विष्टले प्रतिस्पर्धा गरिरहेका छन् । छनोट असोज १४ सम्म चल्नेछ ।"
उपाधि ह्याट्रिकको दाउ,"समूह ए : नेपाल, भुटान, माल्दिभ्ससमूह बी : बंगलादेश, भारत, श्रीलंकाखेलस्थल : हल्चोक मैदानसमूह चरणअसोज ३ नेपालविरुद्ध माल्दिभ्स १५:०० बजेअसोज ४ बंगलादेशविरुद्ध श्रीलंका १५:०० बजेअसोज ५ भुटानविरुद्ध नेपाल १५:०० बजेअसोज ६ भारतविरुद्ध बंगलादेश १५:०० बजेअसोज ७ माल्दिभ्स्विरुद्ध भुटान १५:०० बजेअसोज ८ श्रीलंकाविरुद्ध भारत १५:०० बजेसेमिफाइनलअसोज १० समूह ए विजेताविरुद्ध समूह बी विजेता ११:०० बजे समूह बी विजेताविरुद्ध समूह ए उपविजेता १५:०० बजेतेस्रो स्थानअसोज १२ सेमिफाइनल हार्ने दुई टिम ११:०० बजेफाइनलअसोज १२ सेमिफाइनल विजेता दुई टिम १५:०० बजे"
शरद र वसन्त बाहिर,"(काठमाडौं)  अनुभवी शरद भेषावकर र वसन्त रेग्मीलाई बाहिर राख्दै नेपालले सिंगापुर र ओमानमा हुने ट्वान्टी२० आमन्त्रण क्रिकेट प्रतियोगिताका लागि बिहीबार १५ सदस्यीय अन्तिम टोली घोषणा गरेको छ । सिंगापुरमा नेपालले सेप्टेम्बर २५ देखि अक्टोबर ४ सम्म हुने त्रिकोणात्मक शृंखलामा प्रतिस्पर्धा गर्नेछ । प्रतियोगितामा नेपाल र सिंगापुरसहित जिम्बावेले भाग लिने छन् । नेपाली टोली त्यहीबाट ५ राष्ट्रसम्मिलित प्रतियोगिता खेल्न ओमान लाग्ने छ । अक्टोबर ५ देखि १० सम्म हुने प्रतियोगितामा ओमान, नेपाल, हङकङसहित आयरल्यान्ड र नेदरल्यान्ड्सले प्रतिस्पर्धा गर्नेछन् । ब्याटस्म्यान शरदले सन् २००४ देखि र स्पिनर वसन्तले २००६ देखि राष्ट्रिय टोलीबाट खेल्दै आएका छन् । उनीहरू पहिलोपल्ट छनोटमा नपरेका हुन् । शरदलाई २०१० मा नेपालमा भएको विश्व क्रिकेट लिग डिभिजन ५ को टोलीमा राखिएको थिएन । तर नरेश बुढाऐरको स्थानमा टोलीमा परेपछि शरदले फिजीविरूद्ध शतक बनाएका थिए । ट्वान्टी२० फास्ट खेल हो, त्यसका लागि फिट खेलाडीहरू चाहिन्छ । हामीले सम्भव भएसम्म उत्कृष्ट खेलाडी छनोट गरेका हौं, नेपालका प्रशिक्षक उमेश पटवालले भने, यदि पुराना खेलाडीले छाड्नुपर्छ भन्ने यही समय हो । हामी परिवर्तनकारी समयमा छौं ।पारस खड्काको कप्तानीमा रहेको घोषित नेपाली टोलीमा दीपेन्द्रसिंह ऐरीलाई उपकप्तानी जिम्मेवारी दिइएको छ । छनोट भएका अन्य खेलाडीमा सोमपाल कामी, करण केसी, विनोद भण्डारी, ललितनारायण राजवंशी, पवन सर्राफ, सन्दीप जोरा, सन्दीप लामिछाने, अविनाश बोहरा, कुशल मल्ल, रोहितकुमार पौडेल, आरिफ शेख, सुशन भारी र इशान्त पाण्डे छन् । कुशल र इशान्त पहिलोपल्ट राष्ट्रिय टोलीमा परेका हुन् । जोरा, आरिफ र सुशनले राष्ट्रिय टोलीमा पुनरागमन गरेका छन् । आरिफ र जोरालाई दुई महिना अघि सिंगापुरमै भएको विश्व ट्वान्टी२० छनोटको एसिया क्षेत्रमा नेपाली टोलीमा राखिएको थिएन । प्रतियोगितामा नेपाल तेस्रो भएपछि विश्व ट्वान्टी२० छनोटमा पुग्न असफल भएको थियो । कप्तान पारसले टिम जस्तो भए पनि प्रदर्शनले महत्त्व राख्ने बताए । अहिले टिममा पर्न निकै प्रतिस्पर्धा छ । केही सिनियर खेलाडी छनोट भएका छैनन् । ओमान र सिंगापुरमा हुने प्रतियोगितामा हामीसँग नयाँ खेलाडीलाई प्रयोग गर्ने अवसर छ । अव विश्वकपको साइकल पनि सुरु हुने भएकाले हामीलाई महत्त्वपूर्ण छ, पारसले भने, त्यसैले क्षमता भएका खेलाडीलाई अवसर दिने यो उपयुक्त समय थियो । परिवर्तनको एउटा समय यस्तो पनि आउने छ कि म पनि टिमबाहिर हुन सक्नेछु । खेलकुद एउटा ध्रुवसत्य हो कि हामीले प्रदर्शन दिनैपर्छ । जसले धेरै मिहिनेत गरेको छ त्यसलाई पनि सम्मान दिनैपर्छ ।"
रुपेशको अग्रता,"काठमाडौं (कास) फिडेमास्टर रुपेश जैसवालले दोस्रो नमुना बौद्ध मार्स्टस चेस प्रतियोगिताको बिहीबार पाँचौं चरणको खेल सकिँदा एक्लो अग्रता बनाएका छन् । रुपेशले क्यान्डिडेट मास्टर नवीन तण्डुकारलाई हराए । त्यसअघि चौथो चरणमा प्रेमकृष्ण महर्जनलाई माथ दिएका उनल साढे ४ अंक बटुलेका छन् । पूर्व राष्ट्रिय च्याम्पियन सूरवीर लामा, राष्ट्रिय च्याम्पियन पुरुषोत्तम चौलागाईं, क्यान्डिडेट मास्टर भूपेन्द्र निरौला, थापाथली चेस पार्कका आशिष फुँयाल र गजुरमखी चेस क्लबका राजन सुवेदी ४४ अंकसहित दोस्रो स्थानमा छन् । चौथो चरणमा फिडे मास्टर सुजेन्द्रप्रसाद श्रेष्ठसँग बराबरी खेलेका सुरवीरले पाँचौंमा सुमन लामालाई माथ दिए । पुरुषोत्तमले निकेन कुसथालाई हराए भने भूपेन्द्रसँग बराबरी खेले । भूपेन्द्रले क्यान्डिडेट मास्टर कृष्ण थापालाई हराए । अग्रता लिएर खेल सुरु गरेका आशिष भने नवीन तण्डुकार र सुमित पन्तसँग बराबरी खेल्न बाध्य भए । राजन सुवेदीले क्यान्डिडेट मास्टर भगवतीप्रसाद शर्मा र फिडे मास्टर सुजेन्द्रप्रसाद श्रेष्ठविरुद्ध जित पाए ।"
सोल्टीलाई सेलेब्रेसन कप,काठमाडौं (कास) आयोजक सोल्टी होटलले सोल्टी सेलेब्रेसन कप इन्टर होटल फुटसल प्रतियोगिता जितेको छ । सोल्टी ए ले बिहीबार कुमारी फुटसल पकनाजोलमा भएको फाइनलमा र्याडिसन होटललाई ७२ ले पराजित गर्यो । तेस्रो स्थानका लागि भएको खेलमा अकामा होटलले पार्क भिलेजमाथि पेनाल्टी शुटआउटमा बाजी मार्यो । विजेता सोल्टीले २ लाख रुपैयाँ र ट्रफी जित्यो । उपविजेता र्याडिसनले १ लाख र तेस्रो भएको अकामाले ५० हजार पाए । अकामाका गणेश खड्का र र्याडिसनका दीपेश केसी संयुक्त उच्च स्कोरर बन्दै १० हजार जित्न सफल भए । दुवैले समान १० गोल गरे । सहभागी टोलीलाई विभिन्न समूहमा राखेर त्यसपछि क्वाटरफाइनलमा खेलाइएको थियो ।
कमललाई दुई स्वर्ण,काठमाडौं (कास)नेपाली उमा कुङफु खेलाडी कमल मगरले क्रोएसियामा भएको विश्व मार्सल आर्ट्स गेम्समा दुई स्वर्ण पदक जितेका छन् । उनले किक बक्सिङ र नाइन चाकुमा स्वर्ण जितेका हुन् । जीवन गुरुङले परम्परागत फोर्ममा एक रजत र रमेश महर्जनले कातामा एक कांस्य हात पारे ।
टोखामा जितकुन्डो सुरु,"काठमाडौं (कास) नेपाल जितकुन्डो मार्सल आर्ट्स संघले टोखा नगरपालिका प्रथम मेयर कप जितकुन्डो मार्सल आर्ट्स राष्ट्रिय प्रतियोगिता बिहीबार टोखामा सुरु भएको छ । पुरुषमा ५ र महिलामा १ गरी ६ तौलसमूहमा प्रतिस्पर्धा भएको छ । प्रत्येक तौलमा शीर्ष तीन स्थान हात पार्नेले क्रमशः २५, १० र ५ हजार रुपैयाँ पाउने छन् ।"
शिक्षक भलिबल आजदेखि,काठमाडौं (कास) जीवन ज्योति बोर्डिङ स्कुलको आयोजनामा प्रथम जीवन ज्योति कप अन्तरस्कुल शिक्षक भलिबल हुने भएको छ । शुक्रबार सुरु प्रतियोगितामा १६ टिमले लिगकम नकआउट आधारमा प्रतिस्पर्धा गर्ने छन् ।
इन्टर हस्पिटल फुटसल,काठमाडौं (कास) पहिलो महिला स्वास्थ्य इन्टर हस्पिटल फुटसल च्याम्पियनसिप शुक्रबार सुरु हुँदै छ । दुईदिने स्पर्धामा उपत्यकाका २१ सरकारी र निजी हस्पिटलले लिगकम नकआउटका आधारमा प्रतिस्पर्धा गर्नेछन् ।
प्रविधिको कमाल,"हाइड्रोपोनिक्समा माटोमा हुने खेतीमा भन्दा ८० प्रतिशत कम पानी प्रयोग हुन्छ । उत्पादन पनि ४० देखि ५० प्रतिशत छिटो हुन्छ । माटो प्रयोग नगर्ने भएकाले बिरुवालाई बढाउन एउटा माध्यम चाहिन्छ, त्यसमा हामीले कोकोपिट र पर्लाइट प्रयोग गर्छौं, उनले भने । नयाँ पुस्ताका लागि नयाँ प्रविधि आवश्यक रहेको पनि उनले बताए । चाँडै दुईतीन वटा फार्म थप्ने योजना बनाएको उल्लेख गर्दै उनले भने, तरकारीको बजार राम्रो छ । घरमै पनि तरकारी उत्पादन गरेर खान सकिन्छ ।"
'कबड्डी' यार,"विजय र दयाहाङलाई एउटै चिन्ता के रहेछ भने बजारले थिचेका कारण बुद्धि हैट चरित्रमा खुम्चिएका छन्, जबकि उनी गम्भीर प्रकृतिका भूमिकालाई पनि जीवन्तता दिन सक्छन् । यस्तै हो त ? बुद्धि भनिहाल्छन्, हो नि, मलाई पनि यस्तै लाग्छ । सधैं उस्तै खालको भूमिकाको अफर आउँछ । चाहेर पनि बाहिर निस्कन सकेको छैन । तर नयाँ काम गर्न सधैं भोको छु ।"
विराटनगरमा डेल्टा टेक,"नेपालमै एउटा टिम बनाएर केही नयाँ गरौं भन्ने लागिरहन्थ्यो, एकताले भनिन्, त्यसैले युवा साथीहरूको समूह बनाएर यो क्षेत्रमा काम गरिरहेका छौं । हाल उनको टिमले उद्योग व्यापारको क्षेत्रमा उपयोगी हुने अर्को एप विकास गरिरहेको छ । डेल्टा सेल्स सीआरएम (कस्टमर रिलेसनसिप म्यानेजमेन्ट) नामको एप बनाइरहेको छ । यसले व्यापारिक क्षेत्रमा काम गर्नेहरूलाई थप सहज हुने उनी बताउँछिन् । यस क्षेत्रमा भारतबाट आउने कम्पनीका प्रतिनिधिले सेल्स एप बिक्री गरिरहेको बताइन्छ ।स्थानीय रूपमै विकास गरिएको एप प्रयोग गर्दा सस्तो र सहज हुने भन्दै डेल्टाको टिमले सरोकारवालालाई परामर्शसमेत गरिरहेको छ । विराटनगरमा मात्र होइन, काठमाडौं र वीरगन्जलगायत सहरमा पनि डेल्टाका प्रतिनिधि परिचालन गरिएको छ । उनीहरूले डेल्टाले उत्पादन गरेका सफ्टवेयर लिने र एप प्रयोग गर्नेहरूलाई सुरुमा यसको प्रयोगबारे प्रशिक्षणसमेत दिने गरेका छन् ।हरेक क्षेत्रमा प्रविधिले सहज बनाइरहेको छ, नयाँ प्रविधि र टेक्नोलोजीमा जानैपर्छ भन्ने बिस्तारै धेरैले बुझ्न थालेका पनि छन्, एकताले भनिन्, नयाँ कुरा स्विकार्न उति सहज हुँदैन तर हामी युवा लाग्यौं भने यो त्यति अप्ठ्यारो पनि छैन । माधवविनोद"
मोजिल्लामै भीपीएन,चर्चित ब्राउजर फायरफक्सले प्रयोगकर्तालाई भीपीएनको पनि सुविधा दिने भएको छ । फायरफक्सका प्रयोगकर्ताले अब ब्राउजरमै भीपीएन प्रयोग गर्न पाउने छन् । यो फिचरको परीक्षण भइरहेको फायरफक्सले जनाएको छ । केही सातामै प्रयोगकर्ताले फायरफक्सको अपडेटमा यो सुविधा पाउनेछन् ।मोजिल्ला फायरफक्सले केही साता अघिमात्रै आफ्नो ब्राउजरमा सबै थर्ड पार्टी ट्र्याकर बन्द गर्ने घोषणा गरेको थियो । थर्ड पार्टी ट्र्याकर नहुने र टोर ब्राउजिङको सुविधा हुने भएकाले अहिले धेरै प्रयोगकर्ता फायरफक्स र क्रोम छाडेर ब्रेभ ब्राउजरतर्फ आकर्षित भइरहेका छन् । ब्राउजरमा भएको भीपीएनले सोही ब्राउजरबाहेक अन्यत्र भएको इन्टरनेट गतिविधिलाई सुरक्षित भने बनाउँदैन । यसका लागि आफ्नो डिभाइसमै भीपीएन इन्स्टल गर्नुपर्छ ।
गुगल डक्समा वर्ड काउन्ट,गुगल डक्समा कति शब्द लेखियो हेर्न वर्ड फाइलमा जस्तो सजिलो छैन । प्रयोगकर्ताले टुल मेनुमा पुगेर वर्ड काउन्ट अप्सन सेलेक्ट गरेपछि मात्रै आफूले कति शब्द लेखियो भन्ने थाहा पाउँछन् । तर आगामी सातादेखि भने कति शब्द लेखियो भन्ने थाहा पाउन धेरै ठाउँमा क्लिक गर्नुपर्ने अवस्था अन्त्य हुने भएको छ । गुगलले आफ्नो डक्समा लाइभ वर्ड काउन्टको फिचर सुरु गर्ने भएको छ । यो सम्भवतः आगामी सातादेखि सबै प्रयोगकर्तालाई उपलब्ध हुनेछ । अहिले भने यो जीसुट प्रयोगकर्ताका लागि उपलब्ध भइसकेको छ ।
