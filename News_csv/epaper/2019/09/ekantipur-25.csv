शीर्षक,विवरण
'सी विचारधारा' को नेपाल परीक्षण,"औपचारिक रूपमा दुईपक्षीय समझदारी र विचारधारामाथि बहस सञ्चालन गर्ने गरी यस पटक सीपीसी नेपाल आउनुलाई नेकपाकै नेताहरूले पनि नौलो अभ्यास ठानेका छन् । उनीहरू विगतमा यति भिजिबल भएर आउँदैनथे । उनीहरूले हामीसँगको सम्बन्धलाई अझै गहिरो बनाउन चाहेका छन्, द्विपक्षीय हस्ताक्षर समारोहमा सहभागी नेकपा वरिष्ठ नेता झलनाथ खनालले भने, यसले चिनियाँहरू थप खुलापनमा जान थालेका छन् र आफ्नो सम्पर्क सम्बन्धको प्रभाव पनि विस्तार गर्न चाहन्छन् भन्ने देखाउँछ ।चीनले दुई वर्षअघिको १९औं महाधिवेशनबाट चिनियाँ विशेषतासहितको समाजवाद भन्दै सी चिनफिङ विचारधारा अंगालेको थियो । यससँगै विश्वव्यापी सम्पर्क सञ्जाल विस्तार गर्ने गरी बेल्ट एन्ड रोड इनिसिएटिभ (बीआरआई) को रणनीति पनि अगाडि सारेको छ । नेपाल बीआरआईको सदस्य राष्ट्र हो भने यहाँको सत्तारूढ दलले सी विचारधाराप्रति पनि सकारात्मक सहकार्य गर्ने नीति लिएको छ । यही पृष्ठभूमिमा चिनियाँ प्रस्तावमा सी विचारधारामा केन्द्रित दुईदिने वैचारिक अन्तर्क्रिया राजधानीमा आयोजना गरिएको हो ।यसअघि नेपाली नेताहरू चीन भ्रमणमा जाँदा पार्टीका गतिविधिबारे जानकारी दिने, पार्टी संगठन निर्माण, अनुशासनलगायत विषयमा छलफल गर्ने गर्थे । प्रधानमन्त्री ओलीले गत वर्ष चीन भ्रमणमा जाँदा सीपीसी केन्द्रीय स्कुललाई सम्बोधन गरेका थिए । अहिले चिनियाँ नेताहरू नै आफ्नो मार्गनिर्देशक सिद्धान्त बुझाउन काठमाडौं आएका छन् । राजधानीको एउटा होटलमा सोमबार र मंगलबार भएको सी चिनफिङ विचारधारामाथि चलेको छलफल त्यसैको उदाहरण हो ।चीनको विदेश र स्कुल विभागका प्रतिनिधिहरूले यो छलफलमा कार्यपत्र पेस गरेका थिए । त्यहाँ नेकपाका तर्फबाट शीर्ष नेताहरूले उद्घाटन सत्रमा आफ्नो मन्तव्य मात्र दिए । नेकपाका तर्फबाट छुट्टै कार्यपत्र पेस भएन । चिनियाँले पेस गरेको कार्यपत्रमा नेकपाका नेताकार्यकर्ताले जिज्ञासा मात्र राखेका थिए । अहिले उनीहरूको कुरा सुनियो, हाम्रो कुरा त उनीहरूलाई चीनमै गएर सुनाउने हो, नेकपा केन्द्रीय सदस्य विजय पौडेलले भने, अहिले चिनियाँहरू धेरै खुल्दै गएका छन्, उनीहरूले यहाँ आफ्नो कुरा सेयर गर्न चाहेका हुन् । नेपालमा अहिले चीनको चर्चा र विशेषगरी सी चिनफिङको विचारधारा विस्तार गर्नु खोज्नुको कारण भने बीआरआई परियोजनासँग जोडिने नेकपाका स्थायी समिति सदस्य घनश्याम भुसालको बुझाइ छ । चीन बीआरआईको पक्षमा अन्तर्राष्ट्रिय जनमत मजबुत बनाउन चाहन्छ । त्यसका लागि उसले सी चिनफिङ विचारधारालाई अघि सारेको छ, सी चिनफिङ विचारधारामाथि हालै छुट्टै बहस चलाएका नेता भुसालले भने, अहिले नेपालमा कम्युनिस्ट पार्टी शक्तिशाली छ । कम्युनिस्ट पार्टीको मजबुत सरकार छ । त्यसैले नेपालसँगको सम्बन्ध मजबुत बनाउन चीनलाई सहज छ । त्यही सहजतालाई बुझेर चीनले नेपालको कम्युनिस्ट पार्टीसँगको सम्बन्धलाई बढ्ता जोड दिएको हो । उनले विगतको भन्दा खुलेर चिनियाँहरू आउनुको उद्देश्य बीआरआई रहेको तर्क गरे । अब सी चिनफिङ विचारधारा यहाँ पनि काम लाग्छ, लागू हुन्छ भन्ने होइन, उनले भने ।दुईदिने छलफलमा सहभागी नेकपा प्रचार विभागका उपप्रमुख सूर्य थापाले माओत्से तुङको विचारमा बहस गर्ने कम्युनिस्टहरूका लागि सी विचारधारा नयाँ टर्चलाइट भएको बताए । भविष्यका लागि कसरी सोच्ने भन्ने यसले देखाउँछ, उनले भने, सी विचारधारालाई उनीहरूले प्रचारप्रसार गर्न चाहेको देखिन्छ । सीपीसीसँगको सम्बन्धलाई जोडेर नेपाल चीनतर्फ ढल्किएको टिप्पणी पनि हुन थालेको छ । विशेषगरी प्रमुख प्रतिपक्षी कांग्रेसले दुई पार्टीबीचको समझदारीलाई शंकाको दृष्टिले हेरेको छ । पूर्वराजदूत मास्के भने त्यसलाई अनावश्यक भन्छन् । कम्युनिस्ट पार्टीको एउटा परम्परा छ, त्यही परम्पराअनुसार यस्तो सम्बन्ध विस्तार भएको हो, उनले भने, यसलाई जोडेर नेपालको कम्युनिस्ट पार्टी चिनियाँ कम्युनिस्ट पार्टीको स्याटेलाइट भयो भन्न मिल्दैन । सी विचारधारामाथिको छलफललाई नेकपा नेताहरूले हार्दिकतापूर्ण स्वागत गरे पनि अवलम्बन गर्ने उद्देश्य भने नरहेको उनीहरूको भनाइ छ । चीनसँगको सम्बन्ध र अहिले भइरहेको विचारधारात्मक छलफललाई प्रधानमन्त्री ओलीले सोमबार दिएको उद्घाटन मतव्यले पनि केही संकेत गरेको छ । चीनको अनुभवबाट अधिकतम फाइदा लिने तर आआफ्नो मौलिकताअनुसार अघि बढ्ने उनले बताएका थिए । प्रधानमन्त्री ओलीले नेपाल बहुदलीय प्रतिस्पर्धा, लोकतान्त्रिक बाटोमा हिँडेको र त्यसको नेतृत्व कम्युनिस्ट पार्टीले गरेको उल्लेख गर्दै यसलाई मार्क्सवादको मौलिक प्रयोगका रूपमा व्याख्या गरेका छन् । अर्का अध्यक्ष दाहालले पनि यस्तै अभिव्यक्ति उद्घाटन सत्रमा दिएका छन्, जसबाट सी विचारधारालाई नेकपाले अवलम्बन गर्न लागेको होइन भन्ने सन्देश दिन चाहेको देखिन्छ । नेकपा सचिवालयका सदस्य एवं प्रचार विभाग प्रमुख नारायणकाजी श्रेष्ठले नेपाल कुनै पनि मुलुकतर्फ नढल्कने उल्लेख गरेका छन् । नेकपा कुनै खास देशतिर ढल्कँदैन, हामीलाई राम्ररी थाहा छ कुनै देश वा प्रयोगको अन्धनक्कल नगरी मौलिक बाटोबाट अघि बढ्न सकेकाले नै हामी उपलब्धिको यो बिन्दुमा आइपुगेका हौं, श्रेष्ठले मंगलबार ट्वीट गर्दै भनेका छन्, हामीलाई देशको भूराजनीतिक अवस्थिति र संवेदनशीलता पनि राम्ररी थाहा छ । स्पष्ट होऔं । नेता श्रेष्ठले मार्क्सवादको सार्वभौम सिद्धान्तलाई नेपालको ठोस परिस्थितिमा सिर्जनात्मक रूपमा लागू गर्दै क्रान्तिको मौलिक बाटोबाट अहिलेको उपलब्धि हासिल गरिएको उल्लेख गरेका छन् । उनले अब पनि समृद्धि र समाजवादको यात्रामा अन्धनक्कल नगर्ने दाबी गरेका छन् ।"
संक्रमणकालीन न्याय टुंगिनु जरुरी : राष्ट्रसंघ,"जलवायु परिवर्तनमा विश्वका नेता आलोचितराष्ट्रसंघीय महासभाको जलवायु परिवर्तनसम्बन्धी क्लाइमेट एक्सन समिटमा विश्वका शीर्ष नेतृत्वले चर्को आलोचना खेप्नुपरेको छ । जलवायु परिवर्तनका कारण पृथ्वी तातिँदै गएको र विभिन्न प्रतिकूल वातावरणीय समस्या बढ्दै गएको सन्दर्भमा राजनीतिक नेतृत्वले प्रभावकारी पहलकदमी लिन नसकेको भन्दै विश्व नेतृत्वको आलोचना भएको हो । जलवायु परिवर्तनको नियन्त्रणमा अहिलेसम्मका प्रयास एवं उपलब्धि निराशाजनक रहेको टिप्पणी गर्दै विज्ञहरूले यही अवस्था कायम रहे पृथ्वी र मानव अस्तित्वकै प्रश्न उब्जन सक्ने धारणा राखेका छन् । विश्वका ६० देशका शीर्ष नेतृत्व सहभागी बैठकमा डेनमार्ककी १६ वर्षीया अभियन्ता ग्रेटा थनवर्गले विश्वको राजनीतिक नेतृत्व आफ्नो प्रतिबद्धता पूरा गर्न असफल भएको बताइन् । राष्ट्रसंघका महासचिव एन्टोनियो गुटरेसले हरित ग्यास नियन्त्रणका लागि कडाइ गर्ने मागसहित आयोजना गरेको शीर्ष बैठकमा ग्रेटाले भनिन्, तपाईंहरूले आफ्ना रित्ता वाचामार्फत मेरो सपना र बालापनलाई चोर्नॅभएको छ । जलवायु परिवर्तन रोकथाममा भइरहेका पहल पनि असफल भएको उनको भनाइ छ । आज म यहाँ होइन, विद्यालयमा हुनुपर्थ्यो । आगामी पुस्ताले तपाईंहरूमाथि हेरिरहेको छ । हामीलाई असफल बनाउने बाटो रोज्नुभयो भने म भन्न चाहन्छु, उनले भनिन्, तपाईंहरू माफी दिन लायक रहनुहुनेछैन ।समिटमा अमेरिकी राष्ट्रपति डोनाल्ड ट्रम्प र उपराष्ट्रपति माइक पेन्ससमेत जलवायु परिवर्तन सेसनमा भाग लिन आएका थिए । शीर्ष बैठकमा अमेरिकालगायत जापान, अस्ट्रेलिया र दक्षिण अफ्रिकालाई मन्तव्य राख्न नदिने जानकारी गराइएको थियो । जलवायुको परिवर्तनको मुख्य कारण मानिने कोइलालगायत अटोमोबाइल ग्यास इन्धनका लागि अझै पनि लगानी गरिरहेका कारण यी देशलाई समिटमा बोल्न नदिइएको हो । शीर्ष बैठकमा सहभागी करिब पाँच दर्जन राष्ट्रले सन् २०५० सम्म वातावरण प्रदूषित ग्यासको नियन्त्रणलाई शून्यमा झार्ने घोषणा गरेका छन् । उनीहरूले पेरिस सम्झौताको प्रभावकारी कार्यान्वयनमा वचनबद्धता व्यक्त गरेका छन् । प्रदूषणजन्य ग्यास उत्पादनमा ठूलो हिस्सा बेहोर्ने अमेरिका र चीनले यसबारे केही टिप्पणी गर्न चाहेनन् ।"
पश्चिमोत्तरका सीमा रक्षक,"'सीमाका सिपाहीशौका समुदायको बसोबास दार्चॅलामा मात्र छ । जनसंख्या दुई हजार हाराहारी छ । छाङरु समुद्र सतहबाट ३ हजार २ सय मिटर र तिंकर गाउँ ३ हजार ७ सय मिटर उचाइमा छ । सदरमुकाम खलंगाबाट २८ कोस उत्तरमा व्यास गाउँपालिका छ । शौका समुदायका रीतिरिवाज, वेशभूषा, परम्परा, चाडपर्व, संस्कृति एवं हिमालयन काष्ठकला आकर्षक मानिन्छन् । भौगोलिक पर्यावरणले नै यस क्षेत्रमा विशिष्ट संस्कृति सिर्जना गरेको छ, प्रेमसिंहले भने ।व्यास क्षेत्रमा बस्ने शौका समुदायलाई प्रकृतिपुत्र भनिन्छ । उनीहरू अति मिहिनेती, मिलनसार, उदार एवं समाजसेवी भावनाका हुने बुझाइ यस क्षेत्रमा छ । व्यास उपत्यका हिन्दु र बौद्धहरूको पवित्र धार्मिकस्थल कैलाश मानसरोवरको प्रवेशद्वार मानिन्छ । जैविक विविधताले भरिपूर्ण व्यास उपत्यका वेशभूषा, रहनसहन, भाषा संस्कृति, कृषि र पशुपालनका दृष्टिले आफैंमा खुला संग्रहालय हो, स्थानीय प्रेमसिंहले भने, यसको संरक्षण र प्रवर्द्धनका लागि सरकारको थप ध्यान जानु आवश्यक छ ।शौका समुदायको भाषा भोटे जनजातिसँग मिल्दोजुल्दो छ । छिमेकी दुवै मुलुकसित सिमाना जोडिएको हुनाले शौकाहरूलाई सीमा क्षेत्रका सिपाही भन्ने गरिन्छ । भारतीय अर्धसैन्य बलले अतिक्रमण गरेको कालापानीमुन्तिरको सबभन्दा पहिलो नेपाली गाउँ छाङरु नै हो । नेपाल, भारत र चीनको त्रिदेशीय विन्दु पनि नजीकै रहेकाले यो सीमा क्षेत्र सुरक्षा दृष्टिले संवेदनशील पनि मानिन्छ । सीमा क्षेत्रमा हामी वर्षौंदेखि बसोबास गर्दै आएका छौं । हाम्रो बसोबासका कारण नेपालको सीमा रक्षा भएको छ । तर राज्यले हामीलाई खासै वास्ता गरेको छैन, स्थानीय तिंकरीले भने ।"
कांग्रेसभित्र तरंग,"(काठमाडौं)  चिनियाँ कम्युनिस्ट पार्टी (सीपीसी) र नेकपाबीच राजधानीमा मंगलबार सम्पन्न सी विचारधाराबारे छलफलले प्रमुख प्रतिपक्ष कांग्रेसभित्र तरंग पैदा गरेको छ । चिनियाँ राष्ट्रपति सी चिनफिङ विचारधारा लोकतान्त्रिक मूल्य मान्यताविपरीत रहेको भन्दै कांग्रेस नेताहरूले सार्वजनिक रूपमा टीकाटिप्पणी सुरु गरेका छन् । दोस्रो चरणको जागरण अभियानको अन्तिम दिन मंगलबार देशभरका विरोधसभामा कांग्रेस नेताहरूले सी विचारधाराप्रति नेकपाको झुकावलाई लिएर आलोचना गरेका छन् । आर्थिक, राजनीतिक, सांस्कृतिक विविधितासँगै भूराजनीतिक संवेदनशीलता रहेको नेपालमा सी विचारधाराको नक्कल असम्भव रहेको भन्दै कांग्रेसले नेकपाको लोकतन्त्रप्रतिको प्रतिबद्धतामाथि पनि प्रश्न उठाएको छ । सीपीसीका विदेश विभाग प्रमुख सोङ ताओको उपस्थितिमा भएको सी विचारधारामाथिको छलफलमा नेकपाका नेताहरूले सी विचारधाराको प्रशंसा गर्दै यही अवधारणाअन्तर्गत चीनसँग विकासको साझेदारी अघि बढाउन सकिने बताएका थिए । यी दुई पार्टीबीच भाइचाराको सम्बन्ध स्थापित भएको छ । कांग्रेस नेताहरूले नेपालको भूराजनीतिक एवं भूरणनीतिक संवेदनशीलतालाई नबुझी नेकपाले सी विचारधारा पछ्याउन खोज्दा अस्थिरता आउन सक्ने भन्दै चिन्ता प्रकट गरेका छन् । चीन र भारतबीचको सन्तुलित एवं सहकार्यमा आधारित सम्बन्धले मात्रै नेपालमा स्थिरता कायम हुन सक्ने बुझाइ कांग्रेस नेताहरूमा छ । कांग्रेसका वरिष्ठ नेता रामचन्द्र पौडेलले चीनका राष्ट्रपति सी चिनफिङको नेपाल भ्रमणको पूर्वसन्ध्यामा नेकपाका नेताहरूले आफूलाई कम्युनिस्ट सिद्ध गर्न उनको विचारधाराको नक्कल मात्रै गर्न खोजेको हो वा साँच्चै यही दर्शनलाई पछ्याउन खोजेको हो भन्नेबारे केही समय पर्खनुपर्ने बताएका छन् । पछिल्लो दशकमा चीनले उदार अर्थनीति अवलम्बन गरे पनि राजनीतिक रूपमा एक पार्टी राज्य व्यवस्था अँगाल्दै आएको छ । राजनीतिमा चीन अझै कठोर छ । कुनै किसिमको राजनीतिक स्वतन्त्रता छैन, त्यसैको नक्कल गरेर नेपालमा आर्थिक विकास हासिल गर्छु भन्ने नेकपाले सोचेको हो भने त्यो दुर्भाग्यपूर्ण हुन्छ, पार्टी कार्यक्रममा रुकुम पुगेका पौडेलले कान्तिपुरसँग भने, साँच्चै सी विचारधारा नक्कल गर्न खोजियो भने मुलुक अधिनायकवादतर्फ उन्मुख हुन्छ । यसले द्वन्द्व निम्त्याउँछ ।नेकपाका अध्यक्षसमेत रहेका प्रधानमन्त्री केपी ओलीले सी विचारधारालाई नेपालको आर्थिक समृद्धिसँग मात्रै जोड्न खोजेको बताएका छन् तर कांग्रेस नेताहरूले एक चीनको आर्थिक समृद्धिको लाभ नेपालले लिन सक्ने भए पनि त्यही मोडलको विकास असम्भव रहेको भन्दै प्रतिवाद गरे । एकदलीय राजनीतिक दर्शनमा सञ्चालित विकासको मोडल भूराजनीतिक जटिलता र विविधिता भएको नेपालका लागि नक्कल गर्न नहुने नेताहरूको तर्क छ । मुलुक संघीयतामा गइसकेपछि पनि राज्यका शक्तिशाली निकायहरू आफूमातहत ल्याउनु र संशोधनमार्फत कानूनलाई राज्य नियन्त्रणमुखी बनाउँदै लैजाने कोसिस गर्नुले आशंका जन्माएको कांग्रेस संसदीय दलका प्रमुख सचेतक बालकृष्ण खाँणले बताए । पछिल्लो समय नेकपाले सीपीसीको भ्रातृ संस्थाकै रूपमा गतिविधि गरेको उनले आरोप लगाए । होइन भने एकदलीय शासन सत्ता भएको मुलुकको कम्युनिस्ट पार्टीबाट नेकपाले दीक्षान्त किन लिनुपर्यो ? यसले नेकपा संघीय लोकतान्त्रिक गणतन्त्रप्रतिको मूल्यमान्यताप्रति प्रतिबद्ध नभएको देखाउँछ, उनले भने । कांग्रेस केन्द्रीय सदस्य मीनेन्द्र रिजाल र शेखर कोइरालाले पनि नेकपाको राजनीतिक दर्शनप्रतिको विश्वसनीयतामा प्रश्न उठाए । चीनसँग हाम्रो भरपर्दो र विश्वसनीय सम्बन्ध छ तर चीनको राजनीतिक व्यवस्था फरक छ, कोइरालाले भने, त्यहाँको राजनीतिक पार्टीको प्रशिक्षणले हामीलाई चीनसँगको सम्बन्धलाई गहिरो बनाउनेतिर भन्दा कम्युनिस्ट पार्टीका रूपमा रूपान्तरण गर्ने चाहना रहेको हो कि भन्ने आशंका छ । कोइरालाले चीनको आर्थिक समृद्धिको अनुभव नेपालका लागि पाठ हुने भए पनि त्यही मोडल लागू हुन नसक्ने बताए ।"
सी भ्रमणमा १० परियोजना पेस गरिँदै,"(काठमाडौं)  सरकारले चीनका राष्ट्रपति सी चिनफिङको आसन्न भ्रमणमा पेस गर्ने गरी १० परियोजनाको सूची तयार पारेको छ । सूचीमा रेलमार्ग, सडक निर्माण, सुरुङमार्गदेखि प्रसारण लाइन, जलविद्युत् र विश्वविद्यालय खोल्नेसम्मका परियोजना छन् । बेल्ट एन्ड रोड इनिसिएटिभ (बीआरआई) अन्तर्गत चीन सरकारले गर्ने सहयोगका लागि तयार सूचीमा सबैभन्दा बढी सात योजना भौतिक पूर्वाधार तथा योजना मन्त्रालयका छन् । ऊर्जा मन्त्रालयका दुई र शिक्षाको एउटा परियोजना छन् । भौतिक पूर्वाधारअन्तर्गत काठमाडौंको टोखादेखि नुवाकोटको छहरेसम्मको सुरुङमार्ग, केरुङकाठमाडौं सडक स्तरोन्नति, तातोपानी नाका स्तरोन्नति, अरनिको राजमार्ग स्तरोन्नति, उपत्यका रिङरोडको स्तरोन्नति, केरुङकाठमाडौं रेलमार्ग र किमाथान्काधनकुटाहिले सडक निर्माण परियोजना छन् । यस्तै ऊर्जाका गल्छीरसुवागढीकेरुङ ४०० केभी प्रसारण लाइन र फुकोट कर्णाली हाइड्रो प्रोजेक्ट (४२६ मेगावाट) छन् । सरकारले माग गर्न लागेको अर्को चर्चित योजना मकवानपुरको चित्लाङमा तत्कालीन नेकपा एमालेका महासचिव मदन भण्डारीका नाममा खोल्न लागिएको विश्वविद्यालय हो । सरकारले अघि बढाएको यो योजना शिक्षा तथा प्रविधि मन्त्रालयअन्तर्गत पर्छ । भौतिक पूर्वाधार मन्त्रालयका एक अधिकारीले नेपालको आवश्यकता र चाहनाअनुसार तीन योजना अघि बढाउन परराष्ट्र मन्त्रालयलाई सूची पठाइएको बताए । चीनको चाहनाअनुसार नेपाल सरकारले प्रस्तुत गरेको कार्यक्रम सम्झौतापछि अघि बढ्छ, उनले भने । ऊर्जा मन्त्रालयले भने परराष्ट्रबाट सूची नमागिए पनि दुई परियोजना पठाउने तयारीमा रहेको जनाएको छ । परियोजना सूचीलाई आवश्यक परामर्श गरेर अन्तिम रूप दिइने परराष्ट्र मन्त्रालयले जनाएको छ । नेकपाका एक शीर्ष नेताले यी परियोजनामा चिनियाँ विदेशमन्त्री वाङ यीको भ्रमणमै सम्झौता गर्न सकिने भए पनि राष्ट्रपति सीकै भ्रमणमा गर्ने गरी तयारी अवस्थामा राखिएको बताए । नेपाल सरकारले चीनसँगको सहकार्यमा यसअघि केरुङकाठमाडौं हुँदै पोखरा र लुम्बिनीसँग रेल पुर्याउने कुरा गरे पनि सीको भ्रमणमा केरुङकाठमाडौं रेलबारे मात्र कुराकानी हुने भएको छ । चीनको स्वशासित क्षेत्र तिब्बतको सिगात्सेसम्म रेल आए पनि त्यहाँबाट करिब ५ सयभन्दा बढी दूरीमा रहेको नेपालको उत्तरी सिमाना केरुङसम्म रेल आउन केही वर्ष लाग्ने देखिन्छ । राष्ट्रपति सीको भ्रमणमा केरुङकाठमाडौं रेल पूर्णरूपमा निर्माणको सम्झौता हुने वा त्यसको डीपीआर (विस्तृत परियोजना प्रतिवेदन) र निर्माणको मोडालिटीमा सम्झौता हुने भन्ने विषयमा सरकारले चासो दिइरहेको छ । चीनले सन् २०१३ बाट राष्ट्रपति सीको नेतृत्वमा अघि सारेको बीआरआईमा सन् २०१७ मा नेपालले हस्ताक्षर गरेको थियो । बीआरआईअन्तर्गत नेपालले सुरुआतमा ३५ परियोजना अघि सारेको थियो । प्रधानमन्त्री केपी शर्मा ओलीको गत वर्षको चीन भ्रमणका क्रममा चीन सरकारले संख्या घटाएर महत्त्वका आधारमा परियोजना सूची पुनः पेस गर्न आग्रह गरेको थियो । सरकारका प्रवक्ता तथा सूचना तथा सञ्चारमन्त्री गोकुल बाँस्कोटाले त्यसपछि प्राथमिकताका आधारमा परियोजना संख्या १६ मा झारिएको जानकारी दिएका थिए । २०७२ सालमा नयाँ संविधान जारी भएपछि भारतले नाकाबन्दी लगाएलगत्तै नेपालले चीनसँग पारवहन र यातायातसम्बन्धी सम्झौता गरेको थियो । पाँच महिनाअघि चीनका ७ बन्दरगाह (समुद्री र जमिन गरी) प्रयोग गर्ने गरी पारवहन सम्झौताको प्रोटोकलमा हस्ताक्षर भएको छ । सीको भ्रमणको मिति सार्वजनिक नभए पनि उनी यसै महिनाको २६ देखि २८ गतेभित्र नेपाल आएर फर्कने सुरक्षा निकायहरूका अधिकारीले जनाएका छन् । भ्रमणका दौरान नेपाललाई केके सहयोग हुन्छ भन्ने खुलाइएको छैन । परराष्ट्र मन्त्रालयका अनुसार सीको भ्रमणलाई लिएर मन्त्रालयले अन्य मन्त्रालयसँग समन्वय गरेर गृहकार्य गरिरहेको छ ।"
डीएनए जाँचको त्रुटि पहिल्याउन विज्ञ समिति,प्रहरीको प्रयोगशालाले नमुनाबाट वंश छुट्याउने वाई एसटीआरमात्रै निकालेको थियो भने व्यक्ति किटान गर्न सघाउने अटोसोमल एसटीआर निकालेको थिएन । अटोसोमल एसटीआरले व्यक्तिको किटान गर्छ भने वाई एसटीआरले पुरुषको वंश किटान गर्छ । त्यसैले अटोसोमल एसटीआर ननिकाली व्यक्तिको पहिचान सम्भव हुँदैन । त्यही भएर आयोगले आफ्नो प्रतिवेदनमा भेजाइनल स्वाबबाट निकालिएको नमुनाबाट किन अटोसोमल एसटीआर निकाल्न सकिएन भन्ने प्रश्न उठाएको थियो । प्रयोगशालाका एसएसपी राकेश सिंहको नेतत्वको प्राविधिक टोलीले निर्मला पन्त स्वाबको नमुना परीक्षण गरेको थियो ।निर्मलाको बलात्कारपछि हत्या भएको एक वर्षमा मात्रै प्रहरीले शंकास्पद भनिएका ५ सय २९ जनाभन्दा बढीसँग बयान लिएको थियो भने ७३ जनाको डीएनए परीक्षण गरेको थियो । उच्च स्रोतका अनुसार नवगठित समितिले नमुना परीक्षणको प्रक्रियाबारे अनुसन्धान गर्नेछ भने उक्त प्रक्रियामा संलग्नसँग प्रश्नोत्तर गर्दै त्रुटि भएनभएको यकिन गर्नेछ । समितिलाई १५ दिनको समय छ ।
हिन्दु राष्ट्र बनाउने अधिकार नेपालीकै,"नयाँदिल्ली (कास) भारतीय जनता पार्टीको मातृ संगठन राष्ट्रिय स्वयंसेवक संघ (आरएसएस) का प्रमुख मोहन राव भागवतले हिन्दु राष्ट्रको निर्णय गर्ने अधिकार नेपाली नागरिकमा रहेको उल्लेख गर्दै त्यसमा भारतको सरोकार नरहेको बताएका छन् । आरएसएसले भित्री रूपमा नेपाललाई हिन्दु राष्ट्र बनाउन दबाब दिएको अड्कलबाजी भइरहेका बेला मंगलबार नयाँदिल्लीमा अन्तर्राष्ट्रिय सञ्चार माध्यमका प्रतिनिधिहरूसँग उनले नेपाल स्वाधीन र स्वतन्त्र मुलुक भएकाले आफ्नो निर्णय आफैं गर्न सक्ने बताए । उनले नेपाललाई हिन्दु राष्ट्र बनाउनेनबनाउने भन्ने मामिलामा नेपाली जनताले मात्रै निर्णय गर्न सक्ने बताए । नेपाललाई हिन्दु राष्ट्र बनाउनेनबनाउने कुरा त्यहाँका जनतामा निर्भर गर्छ । आरएसएसको त्यो विषयसँग कुनै सम्बन्ध छैन । पछिल्लो समय नेपाली कांग्रेसभित्र समेत नेपाललाई हिन्दु राष्ट्र बनाउनुपर्ने पक्षमा तीव्र रूपमा लबिइङ चलिरहेको छ । यसका पछाडि आरएसएस र त्यसनिकट हिन्दु संगठनहरूको प्रभाव रहेको कतिपय राजनीतिक विश्लेषकहरूले दाबी गर्दै आएका छन् । भाजपाले दोस्रो कार्यकालका लागि सत्तामा आएपछि यससम्बन्धमा चर्चा बाक्लिएको छ । कमल थापा नेतृत्वको राष्ट्रिय प्रजातन्त्र पार्टी र हिन्दुवादी संगठनहरूको प्रमुख एजेन्डा नेपाललाई हिन्दु राष्ट्र बनाउने छ । हालैका दिनमा भाजपाभित्र प्रभावशाली भूमिकामा रहेका वरिष्ठ नेता सुब्रमण्यम स्वामी र उत्तरप्रदेशका मुख्यमन्त्री योगी आदित्यनाथबाट नेपाललाई हिन्दु राष्ट्र बनाउनुपर्ने पक्षमा अभिव्यक्ति आउनाले पनि भाजपा र आरएसएस नेपाललाई हिन्दु राष्ट्र बनाउने पक्षमा रहेको अनुमान गर्न थालिएको छ । आरएसएस प्रमुख भागवतले भने त्यसलाई ठाडै अस्वीकार गरेका छन् । उनले नेपालका हिन्दु संगठनहरूले हिन्दु राष्ट्रको पक्षमा वकालत गरिरहेका हुन सक्ने तर त्यसमा आरएसएसको कुनै भूमिका नभएको दाबी गरे । आरएसएसले नेपालको आन्तरिक मामिलामा कुनै सरोकार राख्दैन । हाम्रो संगठनको गतिविधि भारतभित्रै सीमित छ, उनले भने । नेपाल धर्मनिरपेक्ष मुलुक हुनुलाई पनि भागवतले स्वाभाविक घटनाका रूपमा अर्थ्याएका छन् । उनले हिन्दु राष्ट्र राजनीतिक नभएर सांस्कृतिक अवधारणा मात्रै भएको बताए ।"
घरमै अपांगताको परिचयपत्र,"(ललितपुर)  ललितपुर महानगरले अपांगता भएका घरमा पुगेर परिचयपत्र वितरण गर्न थालेको छ । महानगरले वडा २६ र २७ मा अपांगता कार्ड वितरण गरिसकेको छ । महानगरका अनुसार यी दुई वडामा मात्रै ४० जनाले अपांगता भएको परिचयपत्र पाइसकेका छन् । महानगरकी उपप्रमुख एवं अपांगता परिचयपत्र वितरण स्थानीय समन्वय समितिकी संयोजक गीता सत्यालले अपांगता भएकाको तथ्यांक संकलन गर्न वडास्तरमा परिचयपत्र वितरण शिविर सञ्चालन गरेको बताइन् । कार्ड पाउँदा अपांगता भएका व्यक्ति खुसी छन् । तर, सीप सिकाउने व्यवस्था गरिदिए भविष्यमा जीविकोपार्जन गर्न सहज हुने उनीहरू सुनाउँछिन् । ललितपुर सुनाकोठीका २२ वर्षीय विनोद खत्रीको खुट्टाको नङमा आएको घाउकै कारण शारीरिक रूपमा अपांग बनायो । उनी हिँड्डुल गर्न सक्दैनन् । महानगरले खत्रीलाई नीलो ख वर्गको अपांगता परिचयपत्र उपलब्ध गराएको छ । उपचारका लागि धेरै अस्पताल धाए पनि केही उपाय नभएको उनले बताए । खुट्टा नचले पनि उनी कम्प्युटर सिक्न चाहन्छन् । तर, आर्थिक अवस्थाका कारण उनले मौका पाएका छैनन् । त्यस्तो तालिम पाए धेरै सजिलो हुने थियो, उनले भने । त्यस्तै कक्षा ६ मा पढ्ने सिसम महर्जनले नीलो कार्ड अर्थात् ख वर्गको कार्ड पाइन् । उनी पनि पढाइसँगै सीप सिक्न उनी आतुर छिन् । अपांगता भएका व्यक्तिको अधिकारसम्बन्धी ऐन २०७४ को दफा ४२ अनुसार परिचयपत्र वितरण गर्ने अधिकार स्थानीय तहलाई दिएको छ । महानगरले २ सय ६१ जनालाई अपांगता भएको परिचयपत्र वितरण गरिसकेको छ । महिला विकास शाखाकी प्रमुख अधिकृत महेश्वरी विष्ट रावलका अनुसार १ सय २० महिला र १ सय ४१ पुरुष छन् । महानगरले असार २५ देखि परिचयपत्र वितरण गर्न सुरु गरेको हो । हालसम्म ८२ जनाले पूर्ण अशक्त अपांगता, १ सय ३५ ले अति अशक्त अपांगता, ४० ले मध्यम अपांगता, ४ ले साधारण अपांगताको परिचयपत्र लिइसकेका छन् ।रातो परिचयपत्र भएकालाई ३ हजार, नीलो कार्ड हुनेले १ हजार ६ सय रुपैयाँ मासिक भत्ता पाउँछन् । अन्य कार्ड पाएकाले भने सार्वजनिक यातायातमा सिट, निजामती सेवामा जागिरका लागि कोटा, अस्पतालमा छुट तथा छुट्टै लाइन, विद्यालयमा छात्रवृत्ति, चारपांग्रे स्कुटर ल्याउँदा भन्सार छुट तथा सहायक सामग्री पाउने महानगरले जनाएको छ । यी सुविधा क र ख वर्गको परिचयपत्र पाउनेले पनि पाउँछन् ।मनोसामाजिक तथा बौद्धिक अपांगता भएकालाई छुट्याउन गाह्रो हुने महिला विभागकी अधिकृत रावलले बताइन् । घरमा डिप्रेसन, सर्ट टेम्पर भएकाहरू प्रशस्त रूपमा भेटिन्छ । त्यस्ता घटनामा कार्ड वितरण गर्न जटिल छ, उनले भनिन् ।"
हिँड्नै सकस,शब्दतस्बिर ः बिजु महर्जन र अनिश रेग्मी
३० किमिसम्म सवारी जाम,"(धादिङ)  गत असारमै सक्नुपर्ने नौबिसेनागढुंगा सडक मर्मतको काम बल्ल सुरु गरिएको छ । मर्मतको जिम्मा पाएको चितवनस्थित ठेकेदार कम्पनी जीएमआरले सडक मर्मत दसैंको चहलपहल सुरु हुने बेलामा सुरु गरेको हो । मर्मतका कारण उक्त सडक खण्डको धादिङतर्फ ३० किलोमिटरसम्म सवारी जाम हुने गरेको छ । मर्मतका कारण उक्त सडक खण्डको धादिङतर्फ ३० किलोमिटरसम्म सवारी जाम हुने गरेको छ । दसैंअघि उपभोग्य सामग्री राजधानी भित्रिने बेलामा हुन लागेको मर्मतले यात्रुलाई सास्ती भएको छ । दसैंतिहार नजिकिँदा राजधानी छिर्ने र बाहिरिने सवारी साधनहरूको चाप यसै पनि बढ्छ । काठमाडौंबाट बाहिरिने र त्यहाँ छिर्ने मुख्य नाका नौबिसेनागढुंगा सडकखण्ड मर्मत धेरै दिन टिक्दैन । अत्यधिक सवारी चापले मर्मत गरेको महिना दिनमै सडक जीर्ण हुन थाल्छ । हरेक वर्ष चाडपर्व लक्षित गर्दै हतारमा टालटुल गरिँदै आएको छ । मापदण्डविपरीत भार बोकेका साधनहरूले सडक साना सवारी गुडाउन असहज हुने गरी भत्किने गरेको छ । अत्यधिक वर्षाका कारण असार महिनामा काम गर्न नसकिएको र वर्षा नभए बिहीबारसम्म मर्मत सकिने निर्माण कम्पनीका सञ्चालक गणेश पाण्डेले दाबी गरे । नौबिसेबाट काठमाडौं पस्ने देब्रे लेनको उकालोमा बढी खाडल परेर सडक जीर्ण बनेको छ । चाँडपर्वका बेला मात्रै यो सडक टालटुल गरिँदै आएको छ । गतवर्ष पनि दसैंअघि खाल्टाखुल्टी पुरिएको थियो । खाल्टाखुल्टी भएको उकालो र साँघुरो बाटो, घुमाउरा मोड, अत्यधिक भार बोकेका गाडी र लेन अनुशासन मिच्ने प्रवृत्तिले पनि सडक जाम हुने गरेको छ । चितवनस्थित सडक डिभिजन कार्यालयका प्रमुख कृष्ण अधिकारीले यात्रुलाई असर नपर्ने गरी मर्मत थालिएको बताए । दसैंतिहारमा दैनिक १८ हजारसम्म सवारी र मालबाहक गाडी राजधानी भित्रिने र बाहिरिने गरेका छन् । तीमध्ये ७ सयभन्दा बढी १८ देखि २२ चक्केसम्मका ठूला मालबाहक गाडी हुन्छन् । सवारी जाम घटाउन मंगलबारबाट ठूला मालबाहक साधनलाई दिनभर जिल्लामै रोक्ने र नोओभरटेक जोन लागू गरिएको प्रमुख जिल्ला अधिकारी आसमान तामाङले बताए ।"
प्रहरीको गोलीले घाइते,मकवानपुर (कास) प्रहरीले चलाएको गोली लागेर गाँजा तस्कर घाइते भएका छन् । सोमबार राति ना६ ख १३१ नम्बरको ट्रकमा हेटौंडा हुँदै वीरगन्जतर्फ गाँजा लैजाँदै गर्दा प्रहरीले चेकजाँच गर्ने क्रममा भाग्न खोजेपछि चलाएको गोली लागेर ट्रक चालक अफ्रिका चौधरी घाइते भएका हुन् । विशेष सूचना आधारमा उक्त ट्रकको चेक गर्दा पर्सा जिल्ला वीरगन्ज२९ का ३५ वर्षीया चौधरी प्रहरी जवानसहित ट्रक चलाएर अपहरण शैलीमा भाग्न खोजेपछि प्रहरीले उनलाई पछ्याएको थियो । प्रहरीले पछ्याउने क्रममा चेक गर्ने स्थानभन्दा केही तल पुगेर प्रहरी जवानलाई लछारपछार गर्दै वनतर्फ लैजाने थालेपछि प्रहरीले उनीमाथि गोली प्रहार गरेको प्रहरीले जनाएको छ । प्रहरीका अनुसार चालकको साथमा रहेका अर्का एक व्यक्ति भने फरार छन् । प्रहरीले दुई राउन्ड मात्र गोली चलाएको जिल्ला प्रहरी कार्यालय मकवानपुरका प्रमुख प्रहरी उपरीक्षक मुकेशकुमार सिंहले जनाए ।
'सरकारले प्रेस स्वतन्त्रता खोस्दै छ',"चितवन (कास) प्रतिनिधि सभाका कांग्रेस प्रमुख सचेतक बालकृष्ण खाँणले सरकारले प्रेसविरोधी कानुन ल्याएर अधिनायकवाद लाद्न खोजेको बताएका छन् । नेपाली कांग्रेसको जागरण अभियानअन्तर्गत मंगलबार नारायणगढ पुलचोकमा भएको विरोधसभामा उनले भने, लोकतन्त्रको वाणी स्वतन्त्र प्रेस हो । अहिलेको सरकार प्रेसको अधिकार कुण्ठित गर्ने अभियानमा छ । यो भनेको लोकतन्त्रको वाणी नै खोस्ने काम हो । सरकार अधिनायकवादी दिशामा गइरहेको र जनताको समस्या निराकरणमा असफल भएको उनले बताए ।"
मेलम्ची पहुँचमार्गको काम रोकियो,"(काठमाडौं)  जग्गा मुआब्जा निर्धारण समितिले तोकेको मूल्यमा चित नबुझेको भन्दै याङग्री र लार्के क्षेत्रका स्थानीयले मेलम्ची खानेपानी आयोजनाको पहुँचमार्ग निर्माणको काम रोकेका छन् । स्थानीयको अवरोधका कारण निर्माणमा ढिलाइ हुने भएको छ । आयोजनाको दोस्रो चरणको कामअन्तर्गत याङग्री र लार्केसम्म पुग्न करिब २५ किमि सडक (पहुँच मार्ग) निर्माण गर्नुपर्ने छ । आयोजनाले पहुँच मार्गमा पर्ने करिब ३ सय ५६ रोपनी जमिनको मुआब्जा दिनुपर्ने छ ।सिन्धुपाल्चोकका प्रमुख जिल्ला अधिकारी संयोजक रहेको मुआब्जा निर्धारण समितिले रोपनीको करिब साढे तीन लाख रुपैयाँ मुआब्जा निर्धारण गरेको छ, । स्थानीयले भने कमसल जग्गाको कम्तीमा प्रतिरोपनी साढे तीन लाख र उब्जाउ राम्रो जग्गाको प्रतिरोपनी ८ लाख रुपैयाँ मुआब्जा दिन माग गरेका छन् ।स्थानीयले समितिले तोकेको मूल्यभन्दा बढी मुआब्जा माग गरेपछि पहुँच मार्गको निर्माणमा ढिलाइ भएको जानकारी मेलम्ची खानेपानी आयोजनाका प्रवक्ता राजेन्द्रप्रसाद पन्तले दिए । केही समस्याचाहिँ भएको हो, अबको केही दिनमै समाधान निस्कन्छ, उनले भने । उनले राष्ट्रिय गौरवको आयोजना भएकाले केही कुरा राजनीतिक तहबाट चाँडै टुंगो लाग्ने बताए । स्थानीयले विवाद निकालेपछि मुआब्जा निर्धारण समितिले तोकेको मूल्यबारे गृह मन्त्रालयले अध्ययन गरिराखेको छ । गृहले समितिले अध्ययन गरेको सम्पूर्ण कागजात जिल्ला प्रशासन सिन्धुपाल्चोकबाट मगाइसकेको छ । करिब १० किमिमा पर्ने जग्गाको मुआब्जा दिनुपर्ने त्यस स्थानीयको भनाइ छ । वार्तामा सहजीकरणको भूमिका निर्वाह गरिरहेका ह्योल्मो सिन्धु मेलम्ची उपत्यका सामाजिक उत्थान कार्यक्रम सञ्चालन समिति अध्यक्ष उपेन्द्र तामाङले मुआब्जा विषयमा टुंगो लाग्नेबित्तिकै काम अघि बढ्ने बताए । अवरोध गरेको भन्ने होइन, मुआब्जा कम भयो भन्ने मात्र हो, सरकारले त्यसमा विचार पुर्याउनपर्छ भन्ने हो, उनले भने, समितिले निर्धारण गरेको मूल्य साह्रै कम भयो, त्यो सम्बोधन गर्नुपर्छ ।अधिकांश स्थानीयको कमाई खाने जग्गा नै सकिने भएकाले उचित मुआब्जा दिए अर्को स्थानमा बसाइँसराइ सर्न सजिलो हुने उनी बताउँछन् । कसैको त थाँतथलो नै उठ्छ अनि थोरै पैसाले अरू स्थानमा थाँतथलोको व्यवस्थापन गर्न गाह्रो छ, उनले भने, सुकुम्बासी बनाउनभन्दा उचित मुआब्जा दिएर व्यवस्थापन गर्नु राज्यको दायित्व हो । मेलम्चीको काम अघि बढ्नेबित्तिकै याङग्री र लार्केको काम पनि अघि बढाइने प्रवक्ता पन्तले बताए । यसअघि एसियाली विकास बैंक (एडीबी) ले मेलम्ची अघि नबढेसम्म याङग्री र लार्केमा सहयोग नगर्ने चेतावनी दिएको थियो । परामर्शदाता कम्पनी इप्टिसाले याङग्री र लार्केको आयोजनाको विस्तृत अध्ययन प्रतिवेदन (डीपीआर) तयार गरेर बुझाइसकेको छ । याङग्री र लार्के खोलाबाट ३४ करोड लिटर पानी उपत्यकामा ल्याउने आयोजनाको लक्ष्य छ । यी खोलाबाट थप पानी आपूर्तिका लागि सुरुङको संरचना निर्माण सुरु भइसकेको छ । मेलम्चीदेखि लार्केबीच निर्माण गर्नुपर्ने सुरुङको लम्बाइ ११ किमि छ । लार्केबाट याङग्रीको मुहानसम्म २ किलोमिटर सुरुङ बनाएर ल्याइने पानी सिधै मेलम्चीको हेड वर्क्स अम्बाथानमा मिसाइने छ । तीनवटै खोलाबाट गरी दैनिक ५१ करोड लिटर पानी अम्बाथानदेखि २६ किलोमिटर टाढाको सुन्दरीजलमा ल्याइने छ ।"
सूर्यविनायक नगरको भवन बन्दै,"भक्तपुर (कास) भाडाको घरमा कार्यालय सञ्चालन गरिरहेको सूर्यविनायक नगरपालिकाले सुविधा सम्पन्न आफ्नै भवन निर्माण गर्ने भएको छ । भवन निर्माणका लागि ठेक्का प्रक्रिया सुरु भइसकेको उपप्रमुख जुना बस्नेतले बताइन् । सूर्यविनायक६ कटुञ्जेस्थित महेन्द्र निमावि सञ्चालन भएको भवनलाई भत्काएर नगरपालिकाले प्रशासनिक भवन निर्माण गर्न लागेको हो । विद्यालय भने अन्यत्र सारिसकेको छ । नगरपालिकाका योजना शाखा प्रमुख इन्जिनियर जनक न्यौपानेका अनुसार ६ रोपनी ११ आना २ पैसा ३ दाम क्षेत्रफलमा नगरपालिकाको भवन बनाउन लागिएको हो । भवनमा २ वटा लिफ्ट राखेर ज्येष्ठ नागरिकमैत्री, अपांगमैत्री, महिलामैत्री भवनको नक्सा तयार भइसकेको उनले बताए । प्रशासनिक भवन निर्माणका लागि नगरपालिकाले इबिडिङमार्फत् टेन्डर आह्वान गरेको छ । उक्त भवन निर्माणको अनुमाति लागत करिब ३५ करोड रुपैयाँ छ ।"
बेलगाम मेडिकल कलेज,"मेडिकल कलेज सञ्चालकहरूका अगाडि राज्य संयन्त्र कतिसम्म निरीह छ भन्ने दृष्टान्त हो अतिरिक्त शुल्क प्रकरण । चिकित्साशास्त्रमा अध्ययनरत विद्यार्थीबाट कलेजहरूले तोकिएभन्दा बढी रकम असुलेको विषयमा मन्त्रिपरिषद्कै निर्णयसमेत एक वर्षसम्म कार्यान्वयनमा आउन सकेको छैन । गत वर्षकै असोज २६ गते मन्त्रिपरिषद् बैठकले तोकेभन्दा बढी शुल्क लिने कलेजलाई जिल्ला प्रशासनमार्फत छानबिन गरी कारबाही गर्ने निर्णय गरेको थियो । तर कलेज सञ्चालकहरू कतिसम्म पहुँचवाला रहेछन् भने विद्यार्थी र अभिभावकको आन्दोलन र तीव्र दबाबका बाबजुद उनीहरूमाथि अहिलेसम्म कुनै कारबाही हुन सकेन । गण्डकी मेडिकल कलेजविरुद्ध जिल्ला प्रशासन, कास्कीले सुरुमा उजुरीसमेत लिएन । विद्यार्थीको डेढ महिनासम्मको आन्दोलनपछि मात्रै उजुरी लिएर सञ्चालक खुमा अर्यालसहित १० जनाविरुद्ध कास्कीमा मुद्दा चलिरहेको छ । चितवन मेडिकल कलेजका विद्यार्थीहरू उजुरी लिएर जाँदा जिल्ला प्रशासनले एक महिनाभित्र शुल्क फिर्ता गराउने सहमति गराएको छ । पुरानै शुल्क विवाद यथावत् रहँदा नयाँ शैक्षिक सत्रअन्तर्गत विद्यार्थीको प्रवेश परीक्षाको नतिजा सार्वजनिक भइसकेको छ ।सोमबारमात्रै फेरि गृहमन्त्री, शिक्षामन्त्री र सरोकारवाला सम्मिलित बैठकले विद्यार्थीबाट असुलेको अतिरिक्त शुल्क फिर्ता नगरे निजी मेडिकल कलेज सञ्चालकहरूलाई ठगी मुद्दा लगाउने निर्णय गरेको छ । बैठकको निर्णयानुसार चितवन मेडिकल कलेजले विद्यार्थीसँग सहमति गरेको एक महिनाभित्र शुल्क फिर्ता गर्नुपर्नेछ । गण्डकी मेडिकल कलेजले शिक्षा मन्त्रालयमा गरेको सहमतिको समयावधि नाघिसकेकाले बढी रकम फिर्ता तत्काल गर्नुपर्नेछ । अरू मेडिकल कलेजहरूका हकमा एक महिनाका लागि अन्तिमपटक सचेत गराइने र त्यसभित्र पनि रकम फिर्ता नगरे जिल्ला प्रशासन कार्यालयमार्फत कारबाही प्रक्रिया अघि बढाइनेछ ।चिकित्साशास्त्र अध्यापन गर्ने कलेजहरूले बेइमान नगरून् भनेर सरकारले शुल्कको सीमा तोकेको छ । निर्धारित एकमुष्ट रकम ननाघ्ने गरी मात्रै शिक्षण संस्थाहरूले विद्यार्थीसँग शुल्क लिन पाउँछन्, त्यो पनि ५०, २५२५ प्रतिशतको किस्तामा । सरकारले एमबीबीएस अध्ययनका लागि काठमाडौं उपत्यकाभित्र ३८ लाख ५० हजार र बाहिर ४२ लाख ४५ हजार शुल्क तोकेको छ । कलेजहरूले भने तीन किसिमले ८० लाखसम्म शुल्क असुलेको भेटिएको छ । यसरी अवैध रकम मूलतः तीन किसिमले उठाउने गरिएको पाइन्छ । पहिलो, आफ्नै खर्चमा अध्ययन गर्ने विद्यार्थीसँग लाखौं रुपैयाँ बढी असुलेका छन् । दोस्रो, छात्रवृत्तिमा निःशुल्क पढ्न पाउनुपर्ने विद्यार्थीबाट जथाभावी उठाएका छन् । तेस्रो, तीन किस्ता गरेर निश्चित शुल्क तिर्न पाउने सुविधा प्रदान गरेका छैनन्, समयअगावै अधिक रकम असुलेका छन् ।कलेजहरूले विद्यार्थीपिच्छे फरकफरक रकम लिएका छन्, बोल्न सक्नेसित कम, निमुखासित बढी । कतिसँग यस्तो शुल्क बिल भर्पाइ नदिई खाली कागजमा सही गराएर उठाइएको छ । यस्तो रकम कर्मचारीको खातामा पठाइएको समेत पाइएको छ । मागेको रकम नतिरे अनुत्तीर्ण गराउने र मानसिक तनाब दिने विद्यार्थीको गुनासो छ । प्रयोगात्मक परीक्षाको नम्बर कटौती गरिदिने डरले मागेजति पैसा दिन उनीहरू बाध्य छन् । कतिसम्म भने अवैध शुल्क असुल्दै आएका चितवन र गण्डकी मेडिकल कलेजले मागेको रकम नतिर्ने विद्यार्थीसँग चर्को ब्याज लिने गरेका छन् । ब्याज नतिर्नेलाई परीक्षाबाट वञ्चित गरिएको छ । यसरी विभिन्न शीर्षकमा तोकिएभन्दा बढी शुल्क उठाउनु सरासर गैरकानुनी धन्धा हो । यसै कारण विद्यार्थी आन्दोलनले गण्डकी कलेजमा लामो समय पठनपाठन र अस्पताल बन्द भयो । एमबीबीएस ब्याच २०१५ का ८३ विद्यार्थीले वार्षिक परीक्षा नै बहिष्कार गरे । अहिले पनि गण्डकीमा विद्यार्थी आन्दोलन जारी छ, चितवनमा मात्रै सहमतिपछि स्थगित भएको हो । समस्याले यति ठूलो आकार लिइसक्दा पनि शुल्क फिर्ता गराउने निर्णय कार्यान्वयनमा सरकार उदासीन देखियो । सम्बद्ध निकायहरूले शुल्क फिर्ता गराउन उचित पहल गरेनन्, उनीहरू एकले अर्कोलाई देखाउँदै पन्छिरहे । नियामक निकायहरू मात्र मौन बसेनन्, देशका लागि विधि बनाउने प्रतिनिधिसभाको शिक्षा तथा स्वास्थ्य उपसमितिले निजी मेडिकल कलेज सञ्चालकहरूको हितमा प्रतिवेदन दियो । त्यसकै आधारमा सञ्चालकहरूले झनै ज्यादती गर्न थाले । उपसमितिले उक्त शुल्क कर र लाभांशमा समावेश भएकाले कलेजहरूले फिर्ता गर्न नसक्ने आशयको प्रतिवेदन तयार पारेको छ । विश्वविद्यालयहरू पनि निजी मेडिकल कलेजहरूले मनोमानी गर्दा नियमन र कारबाही गर्न चुक्दै आएका छन् । चिकित्सा शिक्षा आयोगले पूर्णता नपाउँदासमेत अन्योल बढेको छ । भदौ अन्तिम साता सरकारले आयोगको उपाध्यक्ष नियुक्त गरे पनि निर्देशनालय र बोर्डहरू गठन हुन बाँकी नै छन् । विश्वविद्यालय र प्रतिष्ठानले पुरानै प्रणालीअनुसार प्रवेश परीक्षा प्रक्रिया अघि बढाए । यसमा असन्तुष्ट विद्यार्थी र सरोकारवालाले चिकित्सा शिक्षा ऐनको प्रावधानअनुसार एकीकृत प्रवेश परीक्षा र ७५ प्रतिशत छात्रवृत्ति माग गरेका छन्, यसै मागमा पनि विद्यार्थीहरू आन्दोलित छन् । ऐनअनुसार आयोगले निर्धारितभन्दा बढी शुल्क लिने कलेजको सम्बन्धन खारेज गर्न सम्बन्धित विश्वविद्यालयलाई लेखिपठाउन सक्नेछ । कानुनले मर्म पालनाका लागि आयोगले आफूलाई पूर्णता दिई कलेजहरूलाई थितिमा ल्याउन जरुरी छ । विद्यार्थीले तिरेको अतिरिक्त रकम फिर्ता गराउन भने आयोगलाई नै कुरिरहनु पर्दैन, अहिलेकै संरचना काफी छ । कलेज सञ्चालकहरूको प्रभावमा नपरी विश्वविद्यालयको कुलपतिको हैसियतले प्रधानमन्त्री स्वयंले अग्रसरता लिने हो भने विद्यार्थीमाथिको ठगी सजिलै रोकिन र सच्चिन सक्छ ।"
सामूहिक भावना हरायो,"नेकपा एमाले र नेकपा माओवादी केन्द्रबीच २०७५ जेठ ३ मा पार्टी एकता भई नेकपा गठन भएको १६ महिना पुगिसकेको छ । दुई पार्टीबीच सहमति अनुरुप सांगठनिक एकता र भ्रातृ सङ्गठनहरू सुदृढ भइरहेका भए पनि अहिलेकै पाराले चल्ने हो भने नेकपाको ठूलो हिस्सा निष्क्रिय रहने अवस्था आउनेछ । दुई तिहाइको वामपन्थी सरकारले जनमुखी कार्य गर्न नसक्नु र आलोचित भइरहनुले यो एकताले ठूलो उपलब्धि हात पार्लाजस्तो देखिन्न । जस अनुरूप अर्को चुनाव आइपुग्दासम्म नेकपा बाहेकको शक्तिले यसको फाइदा लिने देखिन्छ । तसर्थ विवेकी बनौं । व्यक्तिगत चाहनाभन्दा सामुहिकतामा विश्वास गरौं । नेताकार्यकर्ताले सामूहिक भावना नहराओस् भन्नेमा सचेत हुनुपर्छ । सुरेश बास्तोला, भरतपुर१३, चितवन"
चाडबाडे विकास,"विकासमा चार किसिमले रमक खर्च गर्ने गरेको पाइन्छ । पहिलो, सामान्य रूपमा सरकारको कार्ययोजना अनुसारै हुने गरेको विकास । जुन तोकिएको समयमा कहिल्यै सकिँदैन, धेरै पछिसम्म चलिरहन्छ । दोस्रो, आर्थिक वर्षको अन्त्यमा हुने विकास । सबैभन्दा बढी खर्च हुने र विकास धेरै भएको देखिने यही बेला हो, जुन बेला फ्रिज हुने बजेट सक्नैपर्ने नियम छ र चरालाई चारो छरेजसरी पैसा छरिन्छ । तर यस्तो विकास टिकाउ हुँदैन । जुन बेला पैसा सक्ने बाटोमात्रै गरिन्छ । तेस्रो, विदेशी भीआईपी पाहुना आउनलाग्दा हुने गरेको विकास जो विशेषगरी काठमाडौं केन्द्रित हुन्छ र यसलाई रातारात आकर्षक रूपले सिँगार्ने गरिन्छ । चौथो, चाडबाडका अवसरमा गरिने टालटुले विकास । जुन यतिबेला विभिन्न ठाउँमा धमाधम चलिरहेको छ । मौसम अझै सक्रिय छ । पानी परिरहेको छ । तर ठाउँठाउँमा चाडबाडलाई लक्षित गरेर सडक टाल्ने काम भइरहेको छ । दसैंमा घर जाँदा राम्रो देखिएको सडक दसैंको भोलिपल्ट फर्कंदा नामनिसानै हुँदैन । कालोपत्रे गरिसकेपछि बिग्रिएको सडक झन् बढी खतरनाक हुने गर्छ । बरु कालोपत्रे नगरिकनै ग्राभलिङ मात्रै भएको सडकमा सवारी चलाउन सहज हुन्छ । यसर्थ चाडबाडे विकासका लागि सडक टालटुल पारेर बजेट सक्नुभन्दा बरु फुर्सदमा राम्रोसँग काम गर्दा उचित हुने थियो । सुजन देवकोटा, पालुङटार४, गोरखा"
बढ्दो तरलता अभाव,"विगतमा भन्दा अझै कठिन बैंकिङ तरलताको अभाव हुने विज्ञहरूले बताइरहँदासमेत बैंकहरू अझै मनलाग्दी ढंगले लगानी गरिरहेका छन् । तालुकदार निकाय नेपाल राष्ट्र बैंक चुपचाप बसिरहेको छ । आम मानिसले पूर्व गभर्नर अर्थमन्त्रीको रूपमा संसद पसेपछि आर्थिक क्षेत्रले फड्को मार्ने आँंकलन गरेका थिए । तर त्यो केही पनि भएन । आयात बढेको बढ्यै छ । बैंकहरूले नाफामुखी ऋण प्रवाह गरिरहेका छन् । सरकार समयमा विकास खर्च गर्न असफल भइरहेछ । यी कुरा जान्दाजान्दै बैंकहरू किन वर्षैपिच्छे यी समस्या खडा गर्छन् ? किन यिनीहरूको नाफामुखी सोचलाई राष्ट्र बैंक लगाम लगाउन सक्दैन ? अहिले पनि शिक्षाको नाममा, स्वास्थ्य उपचारको नाममा ठूलो धनराशि नेपालबाट बाहिरिने गर्छ । रोक्न किन सरकार अग्रसर भइरहेको छैन ? सरकार सचेत नहुने हो भने पुनः बैंकहरूले अर्को तरलता अभावको सामना गर्नुपर्ने हुन्छ । रामकृष्ण बराल, जोरपाटी२, काठमाडौं"
विचारधाराले मात्र पार्टी सुध्रन्न,"मंगलबार प्रकाशित सी विचारधाराको प्रशंसैप्रशंसा समाचारले नेपाली कम्युनिस्ट आन्दोलनलाई नयाँ परिस्थिति अनुसार विकास निर्माणमा जोडेर बढाउन खोज्नु सराहनीय कार्य हो । चीनका राष्ट्रपति सी चिनफिङको विचारलाई लागू गरेर नेपाललाई विकास निर्माण र शान्तिपूर्ण राजनीतिक बाटोमा लैजाने उद्देश्य लिनु नेकपाको नीति उचितै होला ।विसं २००६ सालमा नेपाल कम्युनिस्ट पार्टी स्थापना भएदेखि हालसम्मका कुनै पनि नेताकार्यकर्ताले कम्युनिस्ट पद्धति र सिद्धान्तलाई पछ्याएको देखिन्न । कम्युनिस्ट पार्टीको स्थापना कालदेखि नै ससाना कुरामा विवाद भएर हरेकपटक कम्युनिस्ट पार्टीहरू फुट्दै आएका छन् । एकले अर्कोलाई अपराधी, भ्रष्टाचारी र गद्दार घोषणा गर्दै आमजनताको सामु निर्लज्ज गालीगलौज गर्ने र फेरि स्वार्थ मिलेपछि तिनै भ्रष्टाचारी र गद्दारहरू एक हुने अनि देश बनाउँछु भनेर भाषण गर्ने, हात समाएर एक भएको सन्देश दिन कति पनि नहिच्किचाउने नेताहरूबाट जनता आजित र सशंकित छन् । एकताबद्ध सत्तारूढ नेकपाको इतिहास हेरौं । आज पनि पूर्व एमाले र पूर्व माओवादी केन्द्र अवशेषका रूपमा जीवित छन् । उनीहरूका हरेक भागबन्डा पूर्ववत पार्टीसरह पजनी हुने गरेका छन् । भौतिक रूपमा एकता देखिए पनि मनमस्तिष्कमा पुरानै धङधङी राखेर नीति र दृष्टिकोण बनाउँदै तेरो र मेरो भन्ने चेत नसुध्रेसम्म कुनै विचारधाराले पार्टी सुदृढ हुने छैन ।विदेशी नेताको सिद्धान्त नक्कल गर्न खोज्नुभन्दा देश र जनताको हितखातिर काम गरेको छुछुइन ? स्वयंले आत्मसमीक्षा गरेर बढे उपयुक्त हुनेछ । कुनै विदेशी नेताको सिद्धान्त पछ्याइरहनु जरुरी छैन । सी र सम्पूर्ण चिनियाँ कम्युनिस्ट पार्टीका नेता र कार्यकर्ताको जीवनशैली र आचरण हेरौं । जहाँ कम्युनिस्ट पार्टीका नेतालाई व्यक्तिगत सम्पत्ति जोड्ने छुट छैन । नेता वा कार्यकर्ताले भ्रष्टाचार गरेको पत्ता लागे मृत्युदण्डको कारबाही हुन्छ । अपराधी, भ्रष्टाचारी, तस्कर र माफियाहरूको त्यहाँ कुनै गुञ्जायस हुन्न । तर यहाँ ठिक उल्टो छ । उच्च नेताहरूकै ठेकदार, माफिया र तस्करहरूसँग दिनरात उठबस हुने गर्छ । ठेकेदारले उच्च नेतालाई घर, गाडी उपहार दिने र खर्चबर्चको व्यवस्था मिलाउँछन् । तसर्थ पहिले आफ्नो आचरण र व्यवहार सुधार गरौं । अन्यथा जुनसुकै वाद र पथ अनुशरण गरे पनि देखाउने दाँतमात्रै हुनेछ । यज्ञराज न्यौपाने, पेप्सिकोला, काठमाडौं"
उत्साहरहित दिवसको लोकाचार,"जडत्वको सामर्थ्यराजनीतिमा स्थायित्वभन्दा गतिशीलतालाई महत्त्वपुर्ण मान्नुपर्छ । मुख्तियार भीमसेन थापाको ३१ वर्षे कार्यकाल अभूतपूर्व राजनीतिक स्थायित्वको कालखण्ड थियो । त्यस बखतको राजनीतिक स्थिरताले गोर्खाली साम्राज्यलाई साँघुरिनबाट जोगाउन सकेन । राणाकालीन १०४ वर्षको जडतालाई नेपालको दरिद्रता एवं अविकासका लागि जिम्मेवार ठहर्याउन धक मान्नु पर्दैन । राजा महेन्द्रले इतिहासको प्रवाहलाई ३० वर्षका लागि कैद गरेर सामाजिक एवं सांस्कृतिक अम्लीकरणको प्रक्रिया आरम्भ गरेका हुन् । त्यसको प्रभावबाट राज्य एवं समाज अद्यापि मुक्त हुन सकिरहेको छैन । क्षणिक उत्साहपश्चात देशको हालत पूर्ववत स्थितिमा पुगेको जस्तो लागे पनि समाजको अग्रगामी यात्राका लागि पूर्वतयारी अत्यन्त अस्थिर भनिएको सन् २००६२००८ बीचको अन्तरिम अवस्थामा गरिएको थियो । परिवर्तन अपरिहार्य त हो, तर त्यो सचेत प्रयास बेगर सम्भव हुँदैन । जडत्वबारे न्युटनको पहिलो सिद्धान्तले भन्छ, बाहिरी शक्तिले कार्य नगरेसम्म जुनसुकै वस्तु विश्राम वा सीधा रेखामा एक समान गतिमा रहिरहन्छ । त्यस्तो स्थितिमा परिवर्तन खोज्ने चाहना रूपान्तरणको प्राथमिक सर्त हो । पाएको पनि गुम्ने डरले मधेसका जुझारूहरूलाई गाँजेकाले आजभोलि सामाजिक उद्यमीहरू समेत सम्मान एवं अधिकारको साटो सुशासन तथा विकासका कुरा गर्न थालेका छन् । लेखक, आविष्कारक, दार्शनिक, राजनेता एवं अमेरिकाका निर्माताहरूमध्ये एक मानिने बेन्जामिन फ्रैन्कलिनको एउटा प्रख्यात उक्ति छ सुरक्षाका लागि स्वतन्त्रता परित्याग गर्नेहरू दुवै कुराका लागि योग्य हुँदैनन् ।परिवर्तन अग्रगामी नै हुन्छ भन्ने प्रत्याभूति कसैले पनि गर्न सक्दैन । कहिलेकाहीं तातो तावाबाट आगाको भुङ्ग्रोमा खस्ने जोखिम पनि रहन्छ । तर सन् १९४७ मा पद्मशमशेरद्वारा जारी पहिलो लिखित शासन विधानदेखिको संवैधानिक अभ्यासलाई हेर्ने हो भने देशको राज्य व्यवस्थामा सातमध्ये पाँचपटक जनाधिकारको विस्तार भएको छ । प्रत्यक्ष प्रतिगमन राजा महेन्द्रले स्वयं सन् १९५९ मा घोषणा गरेको मूल कानुन खारेज गरेर १९६२ मा नयाँ व्यवस्था लागू गर्दा भएको थियो । घुमाउरो तवरले अग्रगमनलाई उल्ट्याउने काम १६ बुँदै षड्यन्त्र हुँदै सन् २०१५ को संविधानद्वारा भयो । अहिले पहिलो संविधानसभाका निर्देशहरूलाई लत्याउँदै समावेशिताको मर्मको क्षयीकरण एवं संघीयताका आधारभूत मान्यताहरूको बेवास्ता गर्दै नियन्त्रित एवं निर्देशित प्रकारको नृजातीय प्रजातन्त्र संस्थाकरण गर्ने प्रयत्न भइरहेको छ । सन् २०१५ को संविधान दिगो भयो भने प्रकारान्तरले देशमा उदार लोकतन्त्रको साटो चिनियाँ प्रारूपको सी विचारधारा स्थापना गर्ने प्रतिगमन नै ठहरिनेछ ।डरको खेती गर्ने केही राजनीतिकर्मीले अरू कुनै मुद्दा नपाएर गणतन्त्र गुम्ने भय बेचिरहेका छन् । नारायणहिटी हत्याकाण्डमा दैविक वैधानिकता गुमाएको राजतन्त्रको अन्त्येष्टि पहिलो संविधानसभाको प्रथम बैठकमा नै गरिएको थियो । एक दशकपछि पनि त्यही कुरा पटकपटक दोहोर्याइरहनुलाई परिकल्पनाको दरिद्रता बाहेक अरू केही भन्न सकिँदैन । रूपमा धर्मनिरपेक्षता भनिए पनि सारमा विद्यमान संविधानले सनातन परम्पराको संरक्षण एवं सम्बर्द्धन गर्ने जिम्मेवारी राजकीय सत्तालाई सुम्पेको छ । समावेशितालाई महत्त्वहीन बनाउन राज्यमात्र नभएर संवैधानिक अंगहरूका साथै नृजातीय अधिप्रचारको संयन्त्र पनि दत्तचित्त भएर लागेका छन् । संघीयता गुम्ने सन्त्रासले गर्दा संविधान दिवस सही अर्थमा तेस्रो मधेस विद्रोहको स्मृति दिन बन्न सकिरहेको छैन । मधेसका अग्रणी राजनीतिकर्मीहरू जत्ति नै हल्लिए पनि कतै नपुग्ने काठको घोडाबाट नओर्लिएसम्म काठमाडौंमा लोकाचारका लागि उत्सव एवं मधेसमा औपचारिक प्रतिरोधको चक्रमा देश रूमल्लिरहन अभिशप्त छ ।"
शब्दजालले हुँदैन कृषि विकास,"पारम्परिक कृषि विकास विज्ञानको सिद्धान्त अनुसार कृषिका तीन खम्बा हुन् कृषि शिक्षा, कृषि अनुसन्धान र कृषि प्रसार तथा सेवा । यो त्रिकोणमा निजी क्षेत्र थपिएर अहिले चौकोस बनेको छ । तर, अहिले कृषि विकास संरचना खराब अवस्थाबाट गुज्रिरहेको छ । संघीय संरचनामा कृषि प्रसार तथा सेवा धराशायी भएको छ । भएको संरचना जगैबाट भत्किएको छ । त्यसमा सुधार प्रयास त भइरहेको छ, पुनर्निर्माण हुन चाहिँ समय लाग्छ । कृषि प्रसार र सेवाको जिम्मेवारी स्थानीय तहलाई दिने संवैधानिक व्यवस्था राम्रो थियो, जसको ध्येय कृषि कार्यक्रम गाउँगाउँ पुग्छ भन्ने नै थियो । तर पालिकाहरूमा कृषि संगठन र विज्ञहरूको उपस्थिति र परिचालन हेर्दा त्यो सम्भव हुने देखिन्न । धेरैजसो पालिकामा कृषि विकास भनेको मलबीउ वितरण र केही औपचारिक तालिम भन्ने छ । पालिका स्तरको कृषि प्रदेश र संघसँग नजोडिनु गलत हो । सायद स्थानीय तहको स्वायत्तताले त्यसो गर्न दिएन । तथापि नितान्त प्राविधिक, विज्ञान र मुलुकको खाद्य सुरक्षासँग जोडिएको विषयमा स्थानीय, प्रदेश (जिल्लास्तरीय कार्यालयमार्फत) र संघीय सरकारबीच संस्थागत समन्वय त हुनैपर्छ ।पालिकास्तरीय कृषिलाई मजबुत बनाउने उद्देश्यले होला, जिल्ला कृषि विकास कार्यालयहरू विघटन भए । समस्या यहींनिर देखियो । कृषि प्रसार र सेवा पालिकामा गए पनि जिल्लास्तरीय कार्यक्रमको नीतिनिर्माण, समन्वय र मूल्यांकन तथा अनुगमनका लागि प्रदेश अन्तर्गत जिल्ला स्तरमा कृषि विकास कार्यालय चाहिन्थ्यो । धेरैजसो जिल्ला कार्यालय अहिले कृषि ज्ञान केन्द्र का नाममा पुनःस्थापित भए, कतै एउटै केन्द्रले दुइटा जिल्ला हेर्ने गरी मिलाइयो । कृषि ज्ञान केन्द्र झ्वाट्ट सुन्दा भारतीय कृषि अनुसन्धान परिषद (आईसीएआर) को कृषि विज्ञान केन्द्र को नक्कल जस्तो लाग्छ । यी केन्द्र र पालिकाहरूको कामबीच कस्तो सम्बन्ध होला ? चौतर्फी सुनिएको छ दुवैले आफ्नो उपस्थिति जनाउन कार्यक्रममा दोहोरोपना राखिएको छ । हुन त यस्तो शैली अरू क्षेत्रमा पनि छ । कर्णाली प्रदेशले प्रादेशिक अधिकार प्रयोग गरी कृषि ज्ञान केन्द्रको सट्टा कृषि विकास कार्यालय नै कायम गरेको छ । योचाहिँ मलाई ठीक लाग्यो ।संघीय कृषि संरचना हेर्दा, कृषि विभाग र पशुपक्षी सेवा विभागलाई अब विघटन गर्दा हुन्छ । केही प्रमुख केन्द्रीय कार्यालय (जस्तै प्लान्ट क्वारन्टिन तथा विषादी व्यवस्थापन केन्द्र, कृषि सूचना तथा प्रशिक्षण केन्द्र, बीउ गुणस्तर नियन्त्रण केन्द्र आदि) सीधै कृषि तथा पशुपक्षी विकास मन्त्रालय अन्तर्गत छन् । यसरी विभाग र केन्द्रहरूलाई समानान्तर रूपमा सञ्चालनमा ल्याउनुको अर्थ छैन । दुईमध्ये एउटा भए पुग्छ । फार्म केन्द्रहरू चलाउनकै लागि मात्र छुट्टै विभाग चाहिँदैन । ती खासमा अनुसन्धान अन्तर्गत रहनुपर्थ्यो । किनकि फार्म केन्द्रहरूमा अनुसन्धान हुन्छ, नयाँनयाँ जातको बीउ तथा नश्लको परीक्षण हुन्छ, प्रजनन बीउ उत्पादन हुन्छ ।संघीय सरकार अन्तर्गत राज्यकै सोच र पहलमा बिनाविदेशी सहयोग सरकारले प्रधानमन्त्री कृषि आधुनिकीकरण आयोजना (पीएमएएमपी) केही वर्षदेखि सञ्चालनमा ल्याएको छ । यस्तो ठूलो आयोजना जुन सोचसाथ आयो, त्यो राम्रो थियो, तर अहिले यो लगभग असफल भएको धेरैको ठम्याइ छ । कृषिका नाममा अनुदान बाँड्ने, हाइटेक नामका संरचना बनाउने, प्रयोगशाला र उपकरण जस्ता महँगा सामान खरिद गर्ने आदिमा बजेट खर्च भइरहेको छ । भएका संरचना र उपकरणको समुचित प्रयोग हुन सकेको छैन । त्यस अनुरूपको न दक्ष जनशक्ति उपलब्ध न त प्रविधि । कृषि उत्पादन बढाउन अनुदानको केकति योगदान रह्यो र त्यो कति दिगो रहन्छ भन्ने कुनै लेखाजोखा छैन । सुपर जोन, जोन र पकेटका नाममा कार्यालय खडा भएका छन् । परियोजना हाँक्नभन्दा कार्यालय चलाउन केही कर्मचारी खटिएका छन् । विषय विशेषज्ञको खडेरी छ । सरकारले यो परियोजनाको समस्या र कमीकमजोरी पहिचान सुधार नगरे बालुवामा पानी खन्याएसरह हुनेछ । कृषि अनुसन्धानको हविगत संरचनागत हिसाबमा कृषि प्रसारको जस्तो छैन । कम्तीमा नेपाल कृषि अनुसन्धान परिषद (नार्क) छ, तर यसलाई राज्यले भरोसा गर्न सकेको छैन । सरकारका विभागीय मन्त्री, जिम्मेवार पदाधिकारीहरू नार्कले काम गरेन वा काम गर्न सकेन मात्र भन्छन्, काम गर्न सक्ने चाहिँ बनाउन खोज्दैनन् । किनकि समस्या हुँदा राजनीति गरिरहन पाइन्छ । नार्कले जन्मजात भाइरस बोकेको छ, जसको उपचार हो नेपाल कृषि अनुसन्धान परिषद ऐन लाई कृषि अनुसन्धान सेवा ऐन मा परिणत गरी त्यस अन्तर्गत कृषि अनुसन्धान विभाग गठन गर्नु । कृषि अनुसन्धानलाई स्वायत्तता चाहिने भएकाले यसको छुट्टै ऐन चाहिन्छ । तर यसरी बन्ने विभागलाई मात्र स्वायत्तता दिएर पुग्दैन । त्यसो भयो भने त्यो अहिलेको नार्कझैं केही सीमित व्यक्तिको हालीमुहाली गर्ने ठाउँ बन्छ । स्वायत्तता खासमा कृषि अनुसन्धान विभाग अन्तर्गत बन्ने इन्स्टिच्युटहरूलाई चाहिन्छ र दिनुपर्छ । त्यस्तै, कृषिप्रधान मुलुकमा कृषि विश्वविद्यालय चाहियो भनेर धेरै वर्ष आवाज उठ्यो । बल्ल २०६७ मा त्रिभुवन विश्वविद्यालय (त्रिवि) को रामपुर, चितवनस्थित कृषि तथा पशु विज्ञान अध्ययन संस्थान (आईएएएस) र मकवानपुरको हेटौंडास्थित वनविज्ञान अध्ययन संस्थानलाई लिएर कृषि तथा वनविज्ञान विश्वविद्यालय (एएफयु) बन्यो । यो मुलुककै पहिलो प्राविधिक विश्वविद्यालय हो । एएफयु स्थापना भएको दस वर्ष पुग्न लाग्दा पनि त्रिविसँग किचलो सकिएको छैन । यसले गर्दा गुणस्तरीय कृषि प्राविधिज्ञ उत्पादनको लक्ष्यमा ठूलो आघात परेको छ । राज्यले चाहे यो किचलो एकै निर्णयमा समाधान हुन्छ ।कृषि क्षेत्रलाई व्यावसायिक र प्रतिस्पर्धी बनाउने सरकारको उद्देश्य अनुरूप निजी क्षेत्र अघि सरेको छ । तथापि यो क्षेत्र बढी परनिर्भर छ । यो स्वाभाविकै हो, किनकि यसका लागि चाहिने उन्नत र हाइब्रिड लगायतका प्रविधिको पर्याप्तता छैन । त्यसमाथि निजी क्षेत्र नाफामा टिक्ने हो । केही वर्षअघिसम्म निजी क्षेत्रको ठूलो हिस्सा एग्रोभेटले ओगटेको थियो । अहिले ठूलठूला कम्पनी आएका छन् । मुख्य समस्या, त्यस अनुरूप सरकारले सहजीकरण गर्न नसक्नु हो । सरकारसँग एकातिर निजी क्षेत्रलाई स्वस्थ रूपमा प्रोत्साहित गर्ने नीति छैन, अर्कातिर निजी क्षेत्रसँग पनि साना किसान जोड्ने नीति छैन । निजी क्षेत्रले जोखिम मोलेर प्रविधि भित्र्याइरहेको छ । अन्त्यमा, माथि उल्लेखित चारै पक्षलाई राज्यले यथाशीघ्र सम्बोधन गर्नुपर्छ । कृषि गर्ने जतिसुकै ठूला कम्पनी आए पनि व्यावसायिक र साना कृषकका लागि कृषि प्रसार तथा सेवा प्रदान गर्ने दायित्व राज्यकै हो । जतिसुकै उन्नत र आधुनिक प्रविधि भित्र्याइए पनि मुलुकको हावापानीमा सुहाउँदो प्रविधिका लागि अनुसन्धान परीक्षण गर्ने दायित्व राज्यकै हो । युवाहरूको बढ्दो विदेश पलायनका बावजुद भोलिको कृषि हाँक्ने र थेग्ने गुणस्तरीय जनशक्ति उत्पादन गर्ने जिम्मेवारी पनि राज्यकै हो । शब्दजालले सिँंगारिएका कृषिको अवधारणा र योजनाको ठेलीले मात्र कृषिको विकास हुँदैन ।"
"ओली, सी र समाजवाद","लोकतान्त्रिक गणतन्त्रात्मक भनिएको संविधान घोषणा भएको चार वर्ष पुग्यो । यी वर्षमा सुशील कोइराला, खड्गप्रसाद ओली, पुष्पकमल दाहाल, शेरबहादुर देउवा र फेरि खड्गप्रसाद ओली गरी पाँच पटक प्रधानमन्त्री परिवर्तन भैसकेका छन् । खड्गप्रसाद ओलीको पछिल्लो पदभार संविधानतः सबै तहको निर्वाचन भएर संघीय संसदले गरेको छनोटबाट भएको हो । ओलीले पदभार ग्रहण गरेको पनि उन्नाइस महिना लागेको छ । यस क्रममा संसदीय दलका नेताकार्यकर्ताले सरकारमा रहेको पार्टी र सरकारको नेतृत्व गरेका व्यक्तिहरूको अक्षमताका कारण संविधान सही तरिकाले कार्यान्वयन हुन नसकेको आरोप लगाएका छन् । सरकारले भने आफूले राम्रो काम गरे पनि सञ्चार माध्यम र व्यवस्थाविरोधीहरूले अफवाह फैलाइरहेको दाबी गरिराखेको छ । गत संविधान दिवसमा प्रधानमन्त्री ओलीले आफ्नो सरकारका अठचालीसबुँदे उपलब्धि सुनाउँदै भनेका थिए, काम हुँदै छ, धैर्य गरौं ! उनले अगाडि भनेका थिए, प्रधानमन्त्रीको विज्ञापन खुल्छ र आवेदन भरौंला भनेर हामी बसेका छैनौं । यी भनाइ अनुसार प्रधानमन्त्री पनि आफ्नो सरकारले गरेको कामप्रति सन्तुष्ट छैनन् । साथै आफ्नो कुर्सी पनि सुरक्षित नभएको उनले आभास दिएका छन् । जनताले त विभिन्न रूप र तरिकाबाट सरकार, वर्तमान राज्यप्रणालीप्रति आक्रोश र विरोध व्यक्त गरिराखेका छन् । सरकार सञ्चालक पार्टीको एउटा पक्ष पनि खुलेरै विरोधमा आइरहेको छ ।संविधानको प्रस्थापनामा लेखिएको जनताको प्रतिस्पर्धात्मक बहुदलीय लोकतान्त्रिक शासन प्रणाली, नागरिक स्वतन्त्रता, मौलिक अधिकार, मानव अधिकार, बालिग मताधिकार, आवधिक निर्वाचन, पूर्ण प्रेस स्वतन्त्रता तथा स्वतन्त्र, निष्पक्ष र सक्षम न्यायपालिका र कानुनी राज्यको अवधारणा लगायतका लोकतान्त्रिक मूल्य र मान्यतामा आधारित समाजवादप्रति प्रतिबद्ध रही समृद्ध राष्ट्र निर्माण गर्न कथनले देश समाजवादतिर जाँदै छ भन्ने जनाउँछ । तर संविधान कार्यान्वयनलाई अध्ययन गर्दा, संसदीय व्यवस्थाका हिमायती भन्ने पार्टी र समूहहरूको कार्यशैलीमा विकृत संसदीय व्यवस्थाको छाप प्रस्टै देखिन्छ । अहिले विश्वमै पुँजीवादी व्यवस्था पुनः गम्भीर संकटमा पर्दै गएपछि समाजवादका कट्टर विरोधीहरूले नै समाजवाद शब्द उच्चारण गर्न थालेका छन् । मूल रूपमा फ्र्यांकफर्ट स्कुलिङका र जर्मनीमै पढेका भारतका राममनोहर लोहियाको समाजवादबाट प्रभावित बीपी कोइरालाका अनुयायीहरू र विगतमा नयाँ जनवादी व्यवस्था स्थापना गर्न हतियारबद्ध युद्धको नेतृत्व गरेका खड्गप्रसाद ओली र पुष्पकमल दाहालहरूले संविधानमा समाजवादप्रति प्रतिबद्ध लेखेर समाजवादको खिल्ली उडाएका छन् नै, संसदीय व्यवस्थालाई पनि झनै विकृत बनाएका छन् । संविधानको भाग ३ को धारा १७ मा मौलिक हक र कर्तव्यमा (क) विचार र अभिव्यक्तिको स्वतन्त्रता, (ख) बिनाहातहतियार शान्तिपूर्वक भेला हुने स्वतन्त्रता, (ग) राजनीतिक दल खोल्ने स्वतन्त्रता त प्रतिबन्धित नै छन् । यसको राम्रो उदाहरण विप्लवले नेतृत्व गरेको नेकपामाथि २०७५ फागुन २८ देखि घोषणा गरिएको प्रतिबन्ध, उक्त पार्टीका नेताकार्यकर्ता कुमार पौडेल, तीर्थ घिमिरे, नीरकुमार राईको गोली हानी हत्या, हजारको आसपासमा भएको नेताकार्यकर्ताको गिरफ्तारीबाटै पुष्टि भएको छ । निर्मला पन्तको बलात्कारपछि हत्या भएको चौध महिना लाग्दा पनि दोषी पत्ता लाग्न सकेको छैन । महिला हिंसा, छुवाछूतका घटना दिनानुदिन बढिरहेका छन् । शिक्षाबारे प्रत्येक नागरिकलाई राज्यबाट आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक हुनेछ भनिए पनि आधारभूत शिक्षाबाट अझै ३ लाख ४० हजार ४ सय ७६ जना वञ्चित छन् । दुईतिहाइजति बालबालिकाले विद्यालय शिक्षा पूरा गर्न पाएका छैनन् । उच्च शिक्षाको त कुरै नगरे हुन्छ !अचम्म त के भने, नेपाल सरकारले नै एमबीबीएस अध्ययनका लागि उपत्यकाभित्रका मेडिकल कलेजले ३८ लाख ५० हजार र बाहिरकाले ४२ लाख ४५ हजार लिन पाउने भनेको छ, जुन नेपालका सबैभन्दा धनी २० प्रतिशतले पनि तिर्न सक्दैनन् । सुशील कोइराला प्रधानमन्त्री हुँदा केदारभक्त माथेमाको संयोजकत्वमा गठित आयोगको रिपोर्ट लागू गर भनेर डाक्टर गोविन्द केसी सोह्र पटक त अनशनै बसिसके । विद्यार्थीहरूले सरकारले तोकेको रकम लिनुपर्छ भन्दै आन्दोलन गर्दै आएका छन् । आर्थिक वर्ष २०७५७६ को आर्थिक सर्वेक्षणले प्रतिव्यक्ति आय १ लाख १७ हजार ४ सय ५५ रुपैयाँ हुने अनुमान गरेको छ । यसैलाई आधार मान्ने हो भने पनि ४२ लाख कमाउन लगभग ४२ वर्षै लाग्छ । अझ नेपाल लिभिङ स्ट्यान्डर सर्भे, २०११ का अनुसार सबैभन्दा गरिब २० प्रतिशत नेपालीको औसत (मिन) वार्षिक आय ५ हजार ६ सय ८१ र बीचको आय (मेडियन) ५ हजार १ सय ४० तथा सबैभन्दा धनी २० प्रतिशतको औसत आय ३६ हजार ४ सय १५ र बीचको आय २८ हजार ८ रुपैयाँ छ । यसले देखाउँछ, नेपाली जनताको सम्पत्ति आफ्ना सन्तानलाई शिक्षा दिँदा र उपचार गर्दा घट्दै गएको छ । अन्य क्षेत्रमा पनि कैयौं यस्ता विसंगति छन् ।नेपालमा पछिल्लो समय अमेरिका इन्डोप्यासिफिक रणनीति, चीन, सी विचारसहित र भारत मोदीको नेपाललाई हेर्ने भड्किलो नीति असफल भएपछि विशुद्ध नोकरशाहीतन्त्र नीति लिएर आइरहेका छन् । नेपालप्रतिको दृष्टिकोणमा कैयौं विषयमा भारत र अमेरिका नजिक देखिन्छन् । सीमित चाहनामा भारत र चीन पनि एक ठाउँमा रहेका बेला आउँदो अक्टोबरमा चीनका राष्ट्रपति सी चिनफिङ नेपाल आउँदै छन् । सत्तारूढ नेकपाले यही सन्दर्भ पारेर असोज ६ र ७ गते सी विचारधारामाथि चिनियाँ कम्युनिस्ट पार्टी र आफ्ना नेताकार्यकर्ताको संयुक्त प्रशिक्षण राख्यो । यसको मुख्य उद्देश्य नेपालको विकासमा सी विचारधारा कसरी लागू गर्ने भन्ने हुनसक्छ । सन् २०१७ मा भएको चिनियाँ कम्युनिस्ट पार्टीको महाधिवेशनले सी विचारधारा भन्दै चौधबुँदे प्रस्ताव पारित गरेको थियो । मुख्य रूपमा सुधारको विस्तृत गहिराइ लाई निरन्तरतालाई अनुसरण गर्ने (३), देशका जनता चिनियाँ विशेषतासहितको समाजवाद का मालिक हुने (५), राष्ट्रको सुरक्षालाई मजबुत बनाउने (१०) र चिनियाँ र विश्वभरिका जनताबीच साझा भाग्यका लागि शान्तिपूर्ण अन्तर्राष्ट्रिय वातावरण स्थापना गर्ने (१३) बुँदा विशेष महत्त्वका छन् । सी सत्तामा आएपछि विश्व विकास, समृद्धि र शान्तिको कुरा खुबै हुन थालेको छ । सीले नै ल्याएको बीआरआई अवधारणाका कारण चीनअमेरिका शीतयुद्ध चलेको छ । त्यसको प्रभाव दक्षिण एसियामा बढी परेको छ । अझ गत महिना भारतले धारा ३७० खारेज गरेर जम्मु, कश्मीर र लद्दाखको स्वायत्तता खोसेपछि भारत र अमेरिका एउटा किनारामा उभिएको अनुमान सहजै गर्न सकिन्छ । त्यसैको प्रभाव हुनसक्छ, २३ सेप्टेम्बरमा अमेरिकी राष्ट्रपति डोनाल्ड ट्रम्पले भारतीय प्रधानमन्त्री नरेन्द्र मोदीलाई विशाल जनसभामा स्वागत गरेका छन् । यस्तो अवस्थामा नेपालमा सी भ्रमणको के महत्त्व रहन सक्छ ? ओली सरकारले नेपालमा सी विचारधारा लागू गर्न सक्छ ? यही विचारधारा लागू गर्नुलाई नै समाजवाद भनिएको हो ? यस्ता प्रश्न अनुत्तरित छन् ।चीनले जति विकास गरिराखेको छ, त्यसको आधार माओले अट्ठाइस वर्षसम्म जनयुद्ध गरेर त्यहाँको अर्धसामन्ती र अर्धऔपनिवेशिक संरचनालाई ध्वस्त गरी नयाँ जनवाद हुँदै स्थापना गरेको समाजवाद हो । अर्को कुरा, चीनले अहिले भनिराखेको आफ्नै विशेषतासहितको समाजवादलाई कसरी हेर्ने भन्ने स्पष्ट दृष्टिकोण छैन । चीनको नेपाल सरोकार तिब्बत सुरक्षा, बीआरआई र नेपाल हुँदै भारतसम्मको व्यापारिक मार्ग हो भन्न अप्ठ्यारो मान्नुपर्दैन । नेपालचीन नाका खोलेर रेल ल्याउने भनेको नेपालका चारपाँच ठाउँमा खनेर उत्तरदक्षिण बाटो बनाउनु मात्र हो । चीनमा उत्पादित सामान ती गाडी र रेल हुँदै भारतीय बजारमा पुग्छन्, भारतका कच्चा पदार्थ चीन पुग्छन्, जुन नेपालीका लागि खुसीराम पाख्रिनको गीत के पायो नि कुल्ली दाइले, के खायो नि कुल्ली भाइले, अर्कैले मोटर गुडायो भनेजस्तै हो । अहिले कम्युनिस्ट नामधारीको दुईतिहाइ सरकार छ । राज्यमा अराजकता इतिहासमै सबैभन्दा बढी छ । भ्रष्टाचारले रेकर्ड तोडेको छ । महँंगी र कालोबजारी सरकारको पर्याय बनेको छ । संविधान घोषणाका चार वर्षमा देशको अर्थतन्त्र तहसनहस भएको छ । खड्गप्रसादको ठाउँमा पुष्पकमल वा शेरबहादुर जो गए पनि हुने यस्तै हो । परराष्ट्रनीति र कूटनीति स्पष्ट नभएकाले नेपाल बीआरआई र इन्डोप्यासिफिक स्ट्राटेजी जुध्ने मैदान भएको छ । यही बेला सी विचारधाराको प्रसंग उठाउनुको अर्थ आफ्नो साख बचाउने प्रयत्न त होइन ?"
जागिरे सुत्केरीका जोल्टिङ,"गर्भ बसेको नौ महिना पुगेपछि डाक्टरले नियमित चेकजाँचका लागि बोलाएकै दिन म र श्रीमान् जागिरबाट छुट्टी लिएर अस्पताल पुग्यौं । डाक्टरले बच्चा जन्मिने भनेको दिन परै थियो । सुरुदेखि नै पेटमा बच्चा उल्टो भएकाले डाक्टरले घर फर्किन दिएनन् । सीधै भने अर्को दिन अपरेसन गर्नुपर्छ । म सामान्य थिएँ । व्यथा लागेको थिएन । अघिल्लो दिनसम्म स्कुल पढाउन गएकी थिएँ । त्यो दिन अतिरिक्त लुगाफाटो नबोकेकाले अर्को दिन आउँछु नि अनुरोध गरेँ । तर कसैले सुनेन । घर गई श्रीमान् चाहिने सामान लिएर फर्किनुभयो । राति नौ बजे थाहा भयो कुनै पनि लोग्नेमानिसलाई अस्पतालभित्र बिरामीसँग बस्न नदिइने रहेछ । गाउँबाट एक दिनअघि मात्रै बूढी आमा आउनुभएको थियो । श्रीमान् फेरि घर गई आमालाई लिएर आउनुभयो ।बाह्र घण्टाभन्दा बढी पेट खाली राखेर अर्को दिन अपरेसनका लागि लगियो । आफन्त आउन नमिल्ने कोठामा मलाई एक घण्टाभन्दा बढी स्लाइन चढाएर राखियो । लामो समयसम्म कोही नआउँदा मलाई त्यहाँ सुताएर बिर्से कि भन्ने डरले मुटु नै फुट्ला जस्तो भयो । अपरेसन गर्ने बेला भने डाक्टरले मसँग बोलिरहँदा डर कम भयो ।बच्चा जन्मेपछि म बेडमा चौबीस घण्टाजति उत्तानो परेर पल्टिरहेंँ । पेट चिरिएकाले ओल्टिनकोल्टिन मिल्दैनथ्यो । दूधको निप्पल सानो रहेको र आफू कोल्टिन नसक्ने भएकाले बच्चाले दूध चुस्न सकेन । डाक्टर र नर्सले पनि कहिलेकाहीं आएर दूध चुसाउन खोज्नुबाहेक केही गरेनन् वा गर्न सकेनन् । देशकै सबैभन्दा ठूलो प्रसूतिगृहमा म सुत्केरी भएकी थिएँ । तैपनि बच्चाले दूध चुस्न नसकी ज्यान जोखिममा परेको देखेर तीन दिन गाडी चढेर सुत्केरी र बच्चा स्याहार्न भन्दै टाढाबाट आएकी आमा भक्कानिनुहुन्थ्यो ।आफू पीडाले हलचल गर्न नसक्ने, बच्चा दूध चुस्न नसक्ने, आमा रोएर बस्ने ! पाँचौं दिन लडाइँमा घाइते सैनिकजस्तै भारी मनले हामी घर फर्कियौं । बच्चालाई दूध चुसाउन नसक्दा मनमुटु पोल्थ्यो । ओइलाउँदै गएको बच्चाको अनुहार हेरेर दिनमा कतिपल्ट रुन्थें । आमा र छोरी मिलेर पनि बच्चालाई दूध चुसाउन नसकेकामा आफूलाई नै दोषीजस्तै ठान्थें । निप्पल सानो र भित्र पसेकाले यस्तो भएको रहेछ, जुन मैले दोस्रो सन्तानको बेला मात्र थाहा पाएँ । निप्पल धेरै खाले हुँदा रहेछन् सानो, धेरै ठूलो, बाहिरतिर चुच्चो परेको, भित्र पसेको, थोरै बाङ्गो, घोप्टो परेको । बच्चा गर्भमा हुँदादेखि नै आफ्नै दुइटा औंलाले निप्पलको आकार राम्रो बनाउन सकिने रहेछ । अहिले त निप्पललाई मेसिनले तानेर पनि दूध चुसाउन सजिलो बनाइने रहेछ । धेरैचोटि नियमित जाँच गराएकी भए पनि मलाई कुनै डाक्टरले यस्ता अत्यावश्यक कुरा सिकाएका थिएनन् । जन्मेको तेह्र दिनमा बच्चाले बल्ल निप्पल कसेर जोरले दूध चुस्यो । अनि मलाई आमा भएको महसुस भयो । बच्चाले दूध चुसेको खुसियालीमा आमा र म अँगालो हालेर धेरै बेर रोयौं ।सुत्केरीका लागि सुरुको दुई महिना निकै महत्त्वपूर्ण हुने रहेछ । सामान्य सुत्केरीहरू सन्तुलित भोजनले मोटाएर खाइलाग्दा देखिन्छन् भने, अपरेसन गरिएकाहरूको पहिला लागेको ज्यान पनि घट्ने रहेछ । सामान्य सुत्केरी भएकाहरूले छतमा घाममा बसेर आफू र बच्चालाई तेल मालिस गरेको देख्दा मलाई पनि रहर लाग्थ्यो । आफू भने घाउ दुखेर तलमाथि गर्न सक्दिनथेँ । दुई महिनासम्म बच्चा र आमा कसैले पनि घाम देख्न पाएनौं । सुत्केरी बिदा दुई महिना मात्र थियो । स्कुल जानुभन्दा एक साताअघिदेखि मैले सडक निस्केर थोरैथोरै हिंँड्ने प्रयास गरेकी थिएँ । बिदा सकिएपछि म स्कुल जान थालेँ । बिस्तारै हिँंड्दा पुग्न ढिलो हुने, जोडले हिंँड्दा पेटको घाउ दुख्ने । घरबाट छिट्टै हिँंड्दा बच्चाले दिनभरि दूध खान पाउँदैन भनेर मन पोलिरहन्थ्यो । घरमा हुँदा प्रत्येक दुईदुई घण्टामा दूध चुसाउने बानी भएकाले पहिलो दिनमै कुर्ता भिजेर लाज मर्नुभयो । कक्षामा चालीस विद्यार्थी भएकाले कक्षामा जोडले बोलेर पढाउनुपर्थ्यो, जसका कारण पेटको घाउ भतभती पोल्थ्यो ।कहिले जाडो त कहिले दसैं बिदाको आशमा जागिर गरेरै मैले दुई बच्चा हुर्काएँ । पिठिउँमा दुई बच्चाको झोला बोक्दै, दुईतिर उनीहरूकै हात समाउँदै स्कुल जाँदा कतिपय मान्छे अचम्मसँग हेर्ने गर्थे । सहयोगको हात बढाउन नसक्ने कतिपय मानिस झोलाझाम्टासहित हिंँडी भनेर हाँस्नेसमेत गर्थे । एक वर्ष बिदा लिएर आफ्नो बच्चासँग घरमै बस्न, ऊसँग खेल्न, उसलाई भरपेट दूध खुवाउन कुनचाहिँ जागिरे सुत्केरी आमालाई रहर हुँदैन होला र ? तर त्यो चाहना मैले भने एक चोटि पनि पूरा गर्न सकिनँ । गरिब नेपालीलाई यस्तो सपना देख्ने अधिकार छैन सायद ! बिहानबेलुका हातमुख जोड्नका लागि हामीले आफ्ना कलिला बालबालिकाको स्वास्थ्यको ख्याल नगरी हिँंड्नुपर्ने बाध्यता छ । यो पीडा भोग्ने स्कुलकलेज तथा विभिन्न संघसंस्थामा काम गर्ने प्रत्येक सुत्केरी महिलाले भोग्दै आएका छन् ।कुनै पनि आमालाई जागिरसँगै आफ्ना सन्तान हुर्काउन धेरै सकस हुने गर्छ । नेसनल इन्स्टिच्युट अफ मेन्टल हेल्थ इन्फर्मेसन रिसोर्स सेन्टर (एनआईएमएच) युएसका अनुसार, सुत्केरीपछि महिलामा इस्ट्रोजेन तथा प्रोजेस्टेरोन हर्मोनको मात्रा छिटै घट्ने भएकाले मस्तिष्कमा रासायनिक परिवर्तन हुन्छ र शरीरलाई चाहिएजति आराम दिन नसक्दा १५ प्रतिशत सुत्केरी महिलाहरू डिप्रेसनमा जान सक्छन् । त्यस कारण सुत्केरीका बेला श्रीमान् लगायत परिवारका सदस्यको माया र साथको एकदमै जरुरत हुन्छ । भोलि गएर परिवार, समाज र देशकै लागि योगदान दिनसक्ने एउटा स्वस्थ बच्चा जन्माउन र हुर्काउनका लागि परिवार, कार्यालय, स्कुलकलेजले कम्तीमा ६ महिनासम्म सुत्केरी आमालाई हरसम्भव सहयोग गर्नुपर्छ । अपवादबाहेक निजी तथा सरकारी कार्यालयहरूमा स्तनपान कक्षको व्यवस्था भएको देखिँदैन, जसका कारण बच्चालाई कार्यालयमा लगेर स्तनपान गराउन सम्भव भएकाहरूलाई पनि अप्ठेरो पर्दै आएको छ । स्वस्थ शिशु नै भोलिको देशको कर्णधार बन्न सक्छ । यसका लागि सुनौला हजार दिन नारामै सीमित नराखेर बच्चा गर्भमा आएदेखि एक वर्षसम्मका सुत्केरी महिलाका लागि सधैं लागू गर्न सकियोस् ।"
चिकित्सक आन्दोलनले एक महिनादेखि ठप्प,"(दाङ)  घोराहीस्थित राप्ती स्वास्थ्य विज्ञान प्रतिष्ठान एक महिनादेखि ठप्प छ । प्रतिष्ठानमा कार्यरत चिकित्सक आन्दोलनमा उत्रिएपछि सेवा प्रभावित बनेको हो । आपतकालीन सेवाका लागि दैनिक ८०९० बिरामी आउने भए पनि उनीहरूलाई रिफर गरिँदै आएको छ । विशेषज्ञ चिकित्सक अभावमा बिरामी भर्ना बन्द छ । प्रसूति, इन्डोर, शल्यक्रिया विभाग सुनसान छन् । त्यहाँ कार्यरत नर्स फुर्सदिला छन् । राप्ती उपक्षेत्रीय अस्पताल हुँदा मासिक चार सय सुत्केरी हुने गरेको प्रसूति वार्ड अहिले खाली छ । पहिले एउटै शय्यामा तीन जनासम्म सुत्केरी राख्ने गरिएकामा अहिले सबै खाली छन् । आइतबार अनुगमनका क्रममा सबै शय्या खाली भेटिएको मानव अधिकार सञ्जालका जिल्ला संयोजक केशवकुमार शर्माले बताए । बिरामी भर्ना हुने वार्डका सबै शय्या खाली छन् । वार्डको ढोका बन्द छ । भित्र पस्दा गन्ध आउँछ, उनले भने, पोषण पुनःस्थापना कक्ष र बालबालिका कक्ष बन्द छन् । उपचार गर्ने डाक्टर छैनन् ।प्रतिष्ठान प्रशासनले समन्वय नगर्दा चिकित्सक काममा फर्किन नसकेको उनले बताए । विशेषज्ञ चिकित्सकले सेवा दिने ठाउँ खाली छन् । पोस्टमार्टम गर्ने चिकित्सक छैनन्, उनले भने, ससानो स्वास्थ्य सेवाका लागि बाहिर जानुपर्ने बाध्यता छ । बिरामीको स्वास्थ्यप्रति खेलबाड भयो । यस्तो नाजुक अवस्था हुँदा पनि सम्बन्धित निकायको ध्यान नपुग्नु दुःखद हो । सबै शय्या खाली हुँदा पनि कसैको ध्यान नपुगेको नागरिक समाजकी सचिव लक्ष्मी आचार्यको भनाइ छ । महिला र बालबालिका जोखिममा छन्, उनले भनिन्, तत्काल उपचार पाउने अवस्था छैन । रिफर भएर अर्को अस्पताल पुग्दा के हुने हो भन्न सकिने अवस्था छैन ।राप्ती आसपासका करिब २३ लाख जनसंख्या अस्पतालमा निर्भर छन् । उपक्षेत्रीय अस्पताल हुँदा दैनिक चार सयभन्दा बढी बिरामी आउने गरेका थिए । अस्पतालले अघिल्लो वर्षमा मात्र ८० हजार ६० जना बिरामीको उपचार गरेको थियो । ०७४ असोज २९ मा प्रतिष्ठान ऐन पारित भएको थियो । त्यसपछि पदाधिकारी नियुक्त भएर नयाँ संरचनामा काम सुरु भएको छ । प्रतिष्ठान उपकुलपति डा संगीता भण्डारीले चिकित्सकका माग सुनुवाइ गर्नुको साटो उल्टै कामबाट हटाउने, दुर्व्यवहार गर्ने, अरूका कुरा सुन्नै नचाहने र आफूसरहका पदाधिकारीलाई पनि अपमान गर्ने गरेको चिकित्सकको गुनासो छ । प्रतिष्ठानमा कार्यरत २३ डाक्टरले काम गर्ने वातावरण नभएको भन्दै भदौ ७ मा सामूहिक राजीनामा दिएका थिए । भण्डारीले उक्त दिन सबैको राजीनामा स्वीकृत गरेकी थिइन् । त्यसपछि प्रतिष्ठानको स्वास्थ्य सेवा अलपत्र परेको हो ।डर, धम्की र मानसिक यातना नदिई बिरामी जाँच्ने वातावरण बनाउन र अस्पतालका सम्बन्धित विभागका प्रमुखसँग नियमित परामर्श नगरी एकलौटी निर्णय गर्ने परिपाटी बन्द गर्न चिकित्सकले माग गरेका थिए । हाल प्रसूति विशेषज्ञ डा वसन्त लामिछाने र हाडजोर्नी विशेषज्ञ डा सागर पन्थी मात्रै प्रतिष्ठानमा कार्यरत छन् । उनीहरू पनि नियमित बिरामी जाँचमा बसेका छैनन् । प्रतिष्ठानले नियुक्त गरेका तीन विशेषज्ञ चिकित्सकमध्ये हाडजोर्नी विशेषज्ञ डा अनिल यादव मात्र काममा नआएको उपकुलपति भण्डारीले बताइन् । अन्य दुई विशेषज्ञ र मेडिकल अधिकृतले सेवा दिइरहेको उनको दाबी छ । अन्य विशेषज्ञ चिकित्सक सरकारी स्वास्थ्य सेवातर्फका भएको र उनीहरू समायोजनमा अन्यत्रै जानुपर्ने भएकाले नियमित काममा नआएको उनले बताइन् ।किन बिग्रियो प्रतिष्ठानको अवस्था ? प्रतिष्ठान विवादित बन्नुका धेरै कारण छन् । विशेषज्ञ चिकित्सकको व्यवस्थापन नहुनु, नयाँ विशेषज्ञ नियुक्त गर्न नसक्नु, भएकासँग समन्वय नहुनु, प्रतिष्ठान पदाधिकारीबीच समन्वय नहुनु, सरोकारवाला निकायका कुरा सुन्न र छलफल गर्न उपकुलपति तयार नहुनु, स्वास्थ्य अवस्था नाजुक भइसक्दा पनि सरकारले आवश्यक कदम चाल्न नसक्नु र यस क्षेत्रका उच्च तहका नेताहरू उदासीन बन्नुलगायत कारणले प्रतिष्ठानको अवस्था झन्झन् बिग्रिएको हो । प्रतिष्ठान ऐनमा पूर्ण सरकारी अस्पताललाई प्रतिष्ठानमा गाभ्ने कुरा उल्लेख हुँदा स्वास्थ्य मन्त्रालयअन्तर्गतका चिकित्सकको व्यवस्थापनमा समस्या भएको तत्कालीन राप्ती उपक्षेत्रीय अस्पतालमा लामो समय काम गरेका नाक, कान, घाँटी रोग विशेषज्ञ प्राडा ढुण्डीराज पौडेले बताए । यसबारे नसोचिँदा विशेषज्ञ चिकित्सकको व्यवस्थापनमा समस्या आयो । यही कारण विवाद भएको हो, उनले भने, ऐन पारित गर्दा आवश्यक परामर्श र गृहकार्य गरिएन । हतारमा अन्यत्रको ऐनलाई कपी गरेर पारित गरियो । जसले गर्दा यहाँ सुरुदेखि नै समस्या भयो ।प्रतिष्ठान गठनसँगै शिक्षा र अनुसन्धानमा संलग्न रहनुपर्ने भएकाले प्रतिष्ठानका चिकित्सकलाई पूर्णकालीन बनाई अन्यत्र काम नगर्ने पद्धतिमा आबद्ध गर्नैपर्ने उनको भनाइ छ । चिकित्सा विज्ञान राष्ट्रिय प्रतिष्ठान वीर अस्पतालबाट यो सिक्नुपर्छ तर यो प्रयोजनका निम्ति आवश्यक बजेटको व्यवस्था भएन, उनले भने, पाटन विज्ञान प्रतिष्ठानको नेतृत्व गरिसकेका वरिष्ठ प्राध्यापक उपकुलपतिका निम्ति योग्य रहेकामा विवाद छैन तर पछि अन्य पद नियुक्त गरिँदा स्थानीय परिवेशलाई ध्यान दिन सकिएन । समग्र राप्तीलाई समेटेर प्राज्ञिक प्रतिष्ठान गठन गरी यसमा क्रमशः घोराहीको उपक्षेत्रीय, तुलसीपुरको अञ्चल र लमही अस्पताल समेट्दै लैजानुपर्नेमा त्यसो हुन नसकेको पौडेलले बताए । घोराहीको प्रतिष्ठानबाट राप्ती मात्रै नभई भेरीकर्णालीका सेवाग्राही पनि लाभान्वित हुने थिए । यसले दाङ आसपासका नागरिकलाई पनि ठूलो उपलब्धि हुने थियो, उनले भने, तर राजनीतिक स्वार्थ, अहंकार, तुष्टि र सानोतिनो नोकरीको सवाल मुख्य कुरा बन्न गयो । सरोकारवाला निकाय पनि जिम्मेवार, लचक र उदार बन्न सकेनन्, जसले गर्दा प्रतिष्ठानको अवस्था बिग्रँदै गयो ।"
शिक्षा र स्वास्थ्य अध्ययन गर्न उपसमिति,"(कास) संघीय संसद्को राज्यका निर्देशक सिद्धान्त, नीति र दायित्वको कार्यान्वयन, अनुगमन तथा मूल्यांकन समिति (संयुक्त) ले विभिन्न प्रदेश बगएर शिक्षा तथा स्वास्थ्य नीति र कार्यान्वयनको अवस्था अध्ययन गर्न दुई उपसमिति बनाएको छ । संसद्को चौथो अधिवेशन सकिएसँगै सोमबारको समिति बैठकले असोज र कात्तिकमा काम गर्न उपसमिति बनाएको हो । यी महिनामा दसैं, तिहार, छठलगायत पर्व छन् । राज्यका निर्देशक सिद्धान्त समिति दुवै संसद्को संयुक्त हो । समितिले सुदूरपश्चिम र कर्णाली प्रदेश पुगेर अध्ययन गर्न खेमप्रसाद लोहनीको संयोजकत्वमा गणेश ठगुन्ना, रामलखन चमार, दुर्गा पौडेल र कालीबहादुर मल्ल सदस्य रहेको उपसमिति बनाएको छ । त्यस्तै प्रदेश १ र २ का लागि राधेश्याम अधिकारीको संयोजकत्वमा लक्ष्मी परियार, प्रभु साह र देवप्रसाद तिमिल्सिना सदस्य रहेको उपसमिति गठन भएको छ । दसैं, तिहार र छठ बिदा आसपासको बेला काम गर्न आफ्नो समितिको कार्यतालिकाअनुसार दुई उपसमिति बनाइएको समिति सभापति नीरादेवी जैरुले जानकारी दिइन् । उपसमितिहरूले शिक्षा तथा स्वास्थ्यको नीतिगत व्यवस्था र कार्यान्वयनबारे विद्यालय, स्वास्थ्य चौकीहरू पुगेर अवलोकन गर्नेछन् । सिंहदरबारमा बसेर मात्र वस्तुस्थिति नबुझिने भएकाले स्थलगत अध्ययन गर्न उपसमिति बनाइएको प्रदेश १ र २ का लागि गठित उपसमिति सदस्य देवप्रसाद तिमिल्सिनाले बताए । दुवै समितिले जाने स्थान र कार्यक्रम तय गर्न बाँकी छ । उपसमितिहरूले प्रदेश र स्थानीय तहमा शिक्षा र स्वास्थ्य हेर्ने निकायसँग समन्वय गरी स्थलगत अध्ययन गर्नेछन् । राज्यका निर्देशक सिद्धान्त समितिको कार्यतालिकाअनुसार समितिले मंसिरमा स्वास्थ्य क्षेत्रमा राज्यको लगानी वृद्धि गर्ने तथा सरकारी अस्पतालमा राज्यका तर्फबाट भएको लगानीको अनुगमन र मूल्यांकन गर्नेछ ।"
शिक्षक अस्पताल खोल्न माग,"काठमाडौं (कास) नेपाल शिक्षक महासंघले छुट्टै शिक्षक अस्पताल स्थापना गर्न सरकारसित माग गरेको छ । महासंघले मंगलबार काठमाडौंमा पत्रकार सम्मेलन गरी सैनिक, प्रहरी र निजामतीको जस्तै छुट्टै शिक्षक अस्पताल स्थापना गर्न माग गरेको हो । महासंघका अध्यक्ष बाबुराम थापाले शिक्षकहरूलाई सहुलियत दरमा उपचार गर्ने छुट्टै अस्पताल खोल्नका लागि योगदान गर्न मुलुकभरका शिक्षक तयार रहेको बताए । महासंघले शिक्षकहरूको दरबन्दी मिलान गर्न तथा निजामती कर्मचारीहरूको भन्दा बढी सेवासुविधा उपलब्ध गराउनसमेत सरकारलाई आग्रह गरेको छ ।"
बिजुक्छे ७ औं पल्ट अध्यक्ष,"भक्तपुर (कास) नेपाल मजदुर किसान पार्टीको सातौं महाधिवेशनले पुनः नारायणमान बिजुक्छेलाई सर्वसम्मत अध्यक्ष चयन गरेको छ । असोज ३ देखि ६ गतेसम्म भक्तपुरमा सम्पन्न महाधिवेशनले बिजुक्छेको अध्यक्षतामा २५ सदस्यीय केन्द्रीय समिति चयन गरेको हो । बिजुक्छे नेमकिपाको स्थापनाकाल (२०३१ साल) देखिकै अध्यक्ष हुन् । मंगलबार बसेको पार्टीको केन्द्रीय समिति बैठकले बिजुक्छेको अध्यक्षतामा प्रेम सुवाल, मोहनप्रसाद प्रजापति, सुनील प्रजापति र नन्दबहादुर शाही सम्मिलित पार्टी केन्द्रीय सचिवालय गठन गरेको छ । बैठकले एक केन्द्रीय सल्लाहकार समितिसमेत गठन गरेको प्रेस विज्ञप्तिमा उल्लेख छ ।"
फूवासीलाई नुन पनि महँगो,"(फू गाउँ, मनाङ)  रूखबिरुवाबिनाका उजाड डाँडाकाँडा । खोला बगरमा ढुंगैढुंगा । बाटोमा धूले र फुस्रे माटो । खाद्यान्नमा आलु र करुबाहेक फल्दैन । किनेर खानुको विकल्प छैन । किन्न जानुपर्ने सहर पुग्नै एकतर्फी दुई दिन हिँड्नुपर्छ । कात्तिकपछि हिउँ परेर बाटो थुनिन्छ । बर्खामा तल्लो क्षेत्रमा बाढीपहिरो आउँछ । अनि नुन पनि खान मुस्किल । फू गाउँका बासिन्दा सरकारी छुटको नुन प्रयोग गर्छन् । यो गाउँमा भानु नुन मात्रै आउँछ । सरकारले मनाङको चामेमा ९ रुपैयाँमा एक किलो नुन उपलब्ध गराउँछ । त्यहाँ साल्ट ट्रेडिङ कर्पोरेसनको डिपो कार्यालय छ । त्यो नुन फू गाउँ पुग्दा ४१ रुपैयाँ पुग्छ । चामेको मेताबाट दुई दिन खच्चडले ओसार्दा एक किलो नुनको ढुवानी भाडा मात्रै ३२ रुपैयाँ पुग्छ । नुनको मूल्य ९ रुपैयाँ हो । खच्चडले किलोको ३२ रुपैयाँ लिन्छ, होटल चलाउँदै आएकी टसीखन्डो लामाले भनिन्, सरकारले दिन्छ भनेर के गर्नु ? नुन साह्रै महँगो छ । फू मात्र होइन, नार गाउँको समस्या पनि उस्तै छ । स्थानीयका अनुसार २०७२ को भूकम्पपछि पहिरोले बाटो थुनिएर नुन अभाव भयो । झन् भारतले नाकाबन्दी लगाएपछि प्रायःले आलु मात्रै उसिनेर खाए । भूकम्प र नाकाबन्दीका बेला हामीलाई पर्नु आपत् पर्यो, फू गाउँकी तेन्जिङ पासाङ लामाले भनिन्, भूकम्पले बाटोघाटो भत्कायो । अहिले पनि कहाँ सजिलो छ र ? भीरको बाटैबाटो हिँड्नुपर्छ । नुन खान पनि संघर्ष गर्नुपर्ने अवस्था रहेको नार्पाभूमि ४ का वडाध्यक्ष छिरिङडेन्डो घलेले बताए । सहरमा जस्तो सहज छैन । आलु र करु फल्छ । त्यहीसँग खान पनि त नुन चाहियो, उनले भने, तल्लो क्षेत्रमा सडकले असहज छ । माथिल्लो क्षेत्र निकै विकट भयो । त्यसैले तिब्बततर्फको क्याङछिमी नाका खुले सहज हुन्थ्यो । २०२८ मा तल्लो क्षेत्रबाट गोरेटो खुलेपछि बिस्तारै खाद्यान्न भित्रिएको उनको भनाइ छ । यसअघि स्थानीयले तिब्बतबाटै दैनिक उपभोग्य सामान ल्याउँथे । खाद्यवस्तु महँगो तिरेर खानुपर्ने संरक्षण क्षेत्र व्यवस्थापन समितिका अध्यक्ष टसीधोर्जे गुरुङले जानकारी दिए । सहरमा बस्नेले छुट्टै स्वादको नुन खाने र फू गाउँमा आउने नुन अलि खल्लो लाग्ने उनी बताउँछन् । आफ्ना अन्य सामानसहित ५६ किलोबाहेक बोक्न सकिँदैन । खच्चडमार्फत नै हो ल्याउने, उनले भने । अनुदान नुनका लागि स्थानीय तहले सिफारिस गरिदिए पनि ढुवानीमा कुनै सहुलियत छैन । स्थानीयलाई खाद्यान्न ढुवानी गर्न निकै समस्या रहेको नार्पाभूमि गाउँपालिका अध्यक्ष मिङमा छिरिङ लामाले जानकारी दिए । खच्चड नै दुई दिन हिँड्नुपर्छ । पानीले भिज्ने र पहरामा ठोक्किने समस्या हुन्छ । जस्तो आए पनि हामी उपभोग गरिरहेका छौं, उनले भने, गाउँसम्म सडक नखनेसम्म, गाडी नआएसम्म समस्या यस्तै हो ।"
कारट्रक जुध्दा ५ को मृत्यु,"नवलपरासी (कास) पूर्वपश्चिम राजमार्गअन्तर्गत कावासोतीनारायणगढ खण्डको खरखट्टा जंगलमा सोमबार राति कार र ट्रक ठोक्किँदा पाँच जनाको मृत्यु भएको छ । लु१ख ८५३२ नम्बरको ट्रक र बा२१च ६४०९ नम्बरको कार ठोक्किएका हुन् । मृत्यु हुने सबै कारका यात्रु रहेको प्रहरीले जनाएको छ । प्रहरी निरीक्षक राजेन्द्र अधिकारीका अनुसार मृत्यु हुनेमा नवलपरासीको देवचुली नगरपालिका१ केउरेनीका पूर्णबहादुर विक, देवचुली७ का दिलबहादुर ढेंगामगर, धनगढीका सुरज रानामगर, देवचुली१० का हिरा राना र दीपेश राना छन् । यससँगै दुई दिनयता भएका छुट्टाछुट्टै दुर्घटनामा मृत्यु हुनेको संख्या सात पुगेको छ । ६४ जना घाइते छन् । दाङबाट काठमाडौं जाँदै गरेको ना७ख ८६४२ नम्बरको बस अरुणखोलामा पल्टिँदा चालक हेटौंडाका लक्ष्मण तिमिल्सिनाको मृत्यु भएको छ । मंगलबार बिहान ५ बजे भएको दुर्घटनामा अन्य ३९ यात्रु घाइते छन् । उनीहरूलाई उपचारका लागि चितवनस्थित पुरानो मेडिकल कलेज पठाइएको प्रहरीले जनाएको छ । चालक निदाउँदा दुर्घटना भएको प्रहरीको भनाइ छ । पूर्वी नवलपरासीको ४० किलोमिटरमा अर्को बस पल्टिँदा २५ यात्रु घाइते भएका छन् । दुई जनाको अवस्था गम्भीर रहेको प्रहरीले जनाएको छ । सुर्खेतबाट काठमाडौं जाँदै गरेको ना४ख ९५१० नम्बर बस कावासोतीदेखि ७ किलोमिटर पश्चिममा मंगलबार बिहान ४ बजेर ४० मिनेटमा पल्टिएको थियो । घाइतेलाई पुरानो मेडिकल कलेजमै पठाइएको छ । यहाँ पनि चालक निदाएरै घटना भएको हुन सक्ने प्रहरीको अनुमान छ । यस्तै पोखरा संवाददाताका अनुसार मनाङको मनाङ ङिस्याङ गाउँपालिकाको घयारुबाट सदरमुकाम चामे जाँदै गरेको जिप दुर्घटना हुँदा मकवानपुर घर भएका चालक विशाल तामाङको मृत्यु भएको छ । ग१ज ७२७८ नम्बरको जिप मंगलबार बिहान साढे ९ बजेतिर सडकबाट ५० मिटर तल खसेको प्रहरी निरीक्षक श्रवणकुमार विकले बताए । जिपमा रहेका ५ यात्रु झरेपछि चालकले फर्काउने क्रममा गाडी खसेको हो ।"
अन्तःशुल्क हिनामिनामा ३२ करोड जरिवाना,(पर्सा)  अन्तःशुल्क स्टिकर हिनामिना गरेको कसुरमा आन्तरिक राजस्व कार्यालय वीरगन्जले पर्साको उदयपुर डिस्टिलरी प्रालिका सञ्चालक ओमप्रकाश कलवार र जयश्री धौलागिरि डिस्टिलरीका सञ्चालक शम्भुशरणप्रसाद कलवारलाई जरिवाना गरेको छ । कार्यालयले ओमप्रकाशलाई २६ करोड १५ लाख ७० हजार ३ सय ४७ र शम्भुशरणलाई ५ करोड ४७ लाख ५९ हजार ७ सय ३३ रुपैयाँ जरिवाना तोकेको हो ।प्रमुख राजस्व अनुसन्धान अधिकृत गोपीकृष्ण कोइरालाको इजलासले तोकिएको जरिवाना रकम बुझाउन नसके दुवैलाई ७७ वर्ष कैद सजाय निर्धारण गरेको छ । कोइरालाको इजलासले दुई साताअघि उनीहरूसँग क्रमशः २६ करोड १६ लाख ७९ हजार ८ सय ४७ रुपैयाँ र ५ करोड ४८ लाख २९ हजार २ सय ८५ रुपैयाँ धरौटी मागेको थियो । धरौटी रकम बुझाउन नसकेपछि उनीहरू वीरगन्ज कारागारमा थुनामा बसेका थिए ।आन्तरिक राजस्व कार्यालयले जेठयता दुवै मदिरा उद्योगका सबै कागजात जफत गरी छानबिन गरिरहेको थियो । यी उद्योग आन्तरिक राजस्व कार्यालय वीरगन्जअन्तर्गत दर्ता छन् । उदयपुर डिस्टिलरीले कार्यालयबाट खरिद गरी लगेका अन्तःशुल्क स्टिकरमध्ये नियमअनुसार मदिरा उत्पादनमा खर्च जनाएको पनि नदेखिएको र स्थलगत रूपमा गरिएको भौतिक परीक्षण गणनामा मौज्दात पनि नदेखिएको पाइएको थियो । आव ०७१७२ देखि ०७५७६ सम्म ३६ लाख ६९ हजार ७ सय ४२ थान स्टिकर हिनामिना गरिएको प्रारम्भिक अनुसन्धानबाट खुलेको छ । जयश्री धौलागिरि डिस्टिलरीले आव ०७४७५ र ०७५७६ सम्म खरिद गरी लगेका अन्तःशुल्क स्टिकरमध्ये ७ लाख ४५ हजार ६ सय १५ थान स्टिकर हिनामिना गरेको पुष्टि भएको छ ।
६१ जिल्लामा स्क्रब टाइफस,"काठमाडौं (कास) राजधानीसहित ६१ जिल्लामा देखिएको स्क्रब टाइफसबाट साउनयता तीन जनाको मृत्यु भएको छ । सहरी क्षेत्रको तुलनामा ग्रामीण भेगमा यो रोगका बिरामी बढी भेटिएको इपिडिमियोलोजी तथा रोग नियन्त्रण महाशाखा (ईडीसीडी) अन्तर्गत किटजन्य रोग नियन्त्रण शाखाका प्रमुख डा प्रकाश शाहले जानकारी दिए । मुसा प्रजातिका जनावरको शरीरमा पाइने संक्रमित सूक्ष्म कीराको टोकाइबाट हुने यो रोग नेपालमा भूकम्पपछि चर्चामा आएको हो । बिरामीमध्ये कसैमा स्क्रब टाइफस मात्र र केहीमा यससँगै डेंगु र रुघाखोकीसमेत देखिएको छ । सन् २०१६ मा ४८ जिल्लामा स्क्रब टाइफसको संक्रमण भेटिएको ईडीसीडीको तथ्यांक छ । स्क्रब टाइफस ओरेन्सिया सुसुगामुसी भन्ने ब्याक्टेरिया ले संक्रमित सूक्ष्म कीराकिर्नाको टोकाइबाट फैलिन्छ । यो किर्ना खेत, झाडी आदि ठाउँमा रहने मुसा प्रजातिको जनावरमा पाइन्छ । किर्नाले टोकेको करिब १० दिनभित्र बिरामीलाई १०२१०४ डिग्रीसम्म उच्च ज्वरो आउने, टाउको दुख्ने, खोकी लाग्ने, मांसपेशी दुख्ने जस्ता समस्या देखिने विज्ञहरू बताउँछन् । किर्नाले टोकेको ठाउँमा कालो पाप्रा जस्तो निस्किने उनीहरूको भनाइ छ । डेंगु जस्तै रगतमा प्लेटलेट्सको संख्या घट्दै जाने गराउने स्क्रब टाइफसको संक्रमणले कलेजो, मस्तिष्क र फोक्सोमा थुप्रै प्रकारका समस्या निम्त्याउन सक्छ । र, बिरामीका धेरै अंगले काम नगर्ने अवस्था हुन सक्छ । स्क्रब टाइफस ब्याक्टेरियाद्वारा उत्पन्न संक्रमण भएकाले यसमा एन्टिबायोटिक औषधि चलाउनुपर्ने डा शाह बताउँछन् । सरकारले निःशुल्क वितरण गर्ने डक्सिसाइक्लिन एन्टिबायोटिक यसको उपचारका लागि मुख्य रूपमा प्रयोग भइरहेको छ, उनले भने ।"
कलामा पोखिए बालिका,"(काठमाडौं)  प्रदर्शनीको नाम नै आर्ट इज पावर । कलालाई शक्तिका रुपमा परिभाषित गर्दै दुई सय ३५ जना किशोरीहरूले कलाका माध्यमबाट आफूलाई र आफूभित्र निहित शक्तिलाई उजागर गर्ने कोसिस गरेका छन् । ती कलाहरू भने यतिखेर बबरमलस्थित सिद्धार्थ आर्ट ग्यालरीमा प्रदर्शनरत छन् ।प्लान इन्टरनेसनलको प्रस्तुतिमा आइतबारदेखि जारी प्रदर्शनीमा सिन्धुली, सुनसरी, मकवानपुर, जुम्ला र बाँकेका ११ देखि १७ वर्ष उमेर समूहका किशोरीहरूका एक सय ५४ कलाहरू समेटिएका छन् । कथा, कविता, चित्र, रंग, भिडियोमार्फत् किशोरीहरूले समान शक्ति, स्वतन्त्रता र प्रतिनिधित्वका आधारमा आफूलाई उभ्याउन र म को हुँ भनी अस्तित्व खोजी गरेका छन् । कसैले आफूलाई शक्तिका रूपमा, कसैले ताराका रूपमा, कसैले किरणका रूपमा अर्थ्याएका छन् भने कसैले फूल, कसैले पक्षी, कसैले नारीका रूपमा आफूलाई सचित्र परिभाषित गरेका छन् ।छोरीमाथि गरिने विभेद, बाल विवाह, नारी अधिकारका कुराहरू पनि कलामा आएका छन् । त्यसबाहेक प्रदर्शनीमा विद्यार्थीलाई नबुझी पिटेको, विभिन्न अंगमा अनावश्यक छोएको, सरले विद्यालय क्षेत्रभित्र सुर्ती, चुरोटजस्ता पदार्थ सेवन गरेको, गर्मी मौसममा सर्ट खोलेर बसेको कुरा मन नपरेको भाव चित्रमा पोखिएको छ । नेहाले आफ्नो शब्दचित्रमा लेखेकी छन्, म नेहा आफूखुसी आफूलाई चाहिने सामान लिन बजारमा जान पाउँदिनँ, गंगा विकले लेखेकी छन्, दाइले भन्नुभयो, डान्स गर्न नजाऊ । पढ्न जाऊ तर डान्स र पढ्न दुवै मन पर्छ । ससाना बालिकाले शब्दचित्रमार्फत् व्यक्त गरेका यस्ता अभिव्यक्तिले घरभित्र नै सन्तानको धारणा बुझ्न नसकेको पीडा बोल्छ ।प्रदर्शनीमा रंगहरूलाई पनि उनीहरूले आआफ्नै अनुभव र दृष्टिकोणका आधारमा अर्थ लगाएका छन् । रातो रंगलाई कसैले खुसी र कसैले मायाका रूपमा लिएका छन् । कालो रंगलाई डरका रूपमा हेर्नेले यसैलाई कसैले रिस र कसैले क्रोधका रूपमा हेरेका छन् । कसैले सेतोलाई नै डरसँग तुलना गरेका छन् । शक्तिलाई मन, कार्य गर्ने क्षमता, निडर लगायतका शब्दहरूमा किशोरीहरूले विभिन्न परिभाषा दिएका छन् । कसैले आफ्नै नाममा आफ्नो महत्त्व र परिचय खोतल्ने काम गरेका छन् ।किशोरीहरूले भन्न नसकेका कुराहरू कलामार्फत् बाहिर ल्याउन खोजिएको संस्थासँग आवद्ध रहेर काम गरेकी नसला चित्रकारले बताइन् । किशोरीहरूको मनमा कति कुराहरू हुन्छन्, जसलाई पोख्ने उनीहरूसँग माध्यम छैनन्, उनले भनिन्, कला नै सबै भावहरू पोख्ने उपयुक्त माध्यमहरू बन्न सक्छ ।महिलालाई समान तहमा ल्याउन विगत चार दशकदेखि लागिपरेको प्लान इन्टरनेसनले देशभित्र नै पिछडिएर रहेका महिला तथा किशोरीहरूको आवाजलाई अगाडि ल्याउन करिब चार महिना लगाएर प्रत्येक जिल्लाहरूमा चार दिने कार्यशाला नै राखी उनीहरूका आवाजसहितका कलाहरू केन्द्रसम्मै पहिलोपटक ल्याइएको संस्थाकै सञ्चार प्रवर्तक श्रीराम केसीले जानकारी दिए ।"
राष्ट्रकविको नाममा संरचना अलपत्र,"(लमजुङ)  जस्ताले छाएको भुइँतले पुरानो घर । खिया लागेको छानामा फर्सीको झाल छ । २०७२ को भूकम्पले क्षतिग्रस्त घरको पर्खाल ढल्न तयारी अवस्थामा छ । हेर्दा सामान्य लागे पनि यो भवन राष्ट्रकवि माधवप्रसाद घिमिरेसँग जोडिएको छ । जन्मथलो बाहुनडाँडा पुस्तुनस्थित उनकै जग्गामा बनेको यो भवन माधव घिमिरे वाचनालय नामबाट बनेको हो । अढाइ दशकअघि निर्माण गरिएको वाचनालय बेवारिसे छ । उनकै नाममा रहेको १४ आना १ पैसा ३ दामको जग्गामा करिब १० मिटर लम्बाइ र ६ मिटर चौडाइमा बनेको वाचनालय कहिल्यै वाचनालय नबनेको स्थानीयले बताए ।२०५० सालमा स्थानीयले दान उठाएर भवन बनाएका थिए । त्यतिबेला स्थानीय प्रेमनाथ घिमिरेको अगुवाइमा भवन बनेको थियो । वाचनालयमा पत्रपत्रिका साथै घिमिरेले लेखेका कृति राख्न थालियो । ३ वर्ष नबित्दै भवनमा स्वास्थ्यचौकी राखियो । करिब १० वर्षपछि स्वास्थ्यचौकी सर्यो । त्यसपछि बाहुनडाँडाकै योङ स्टार क्लबको कार्यालय राखियो । पछिल्लो समय रेडक्रसले प्रकोप व्यवस्थापनको कार्यालय राख्यो । भूकम्पले भवन चर्किएको छ । अहिले बेवारिसेजस्तै बनेको राष्ट्रकवि घिमिरेका नजिकका नातेदार (भाइका छोरा) चन्द्रकान्त घिमिरेले बताए । चन्द्रकान्तका हजुरबा र राष्ट्रकवि घिमिरे दाजुभाइ हुन् । उनका अनुसार राष्ट्रकविको नाम भजाएर संघसंस्था खोलिएको छ । काम भने केही भएन ।प्रेमनाथ घिमिरेको अध्यक्षतामा रहेको माधव घिमिरे वाचनालय बाहुनडाँडा नामक संस्थाले भवन बनाएपछि उनका कृति ल्याउने र पत्रपत्रिका ल्याएर स्थानीयलाई सुसूचित गराउने कामको थालनी गरे । त्यतिबेला गाविस अध्यक्ष कुलबहादुर घले थिए । वाचनालयमा स्वास्थ्यचौकी राख्ने भनिएपछि संस्थामा रहेका सदस्य विभाजित भए । तत्कालीन गाविस अध्यक्ष घलेले भवनमा स्वास्थ्य चौकी राख्ने निर्णय गरे । गाविस अध्यक्षले राख्ने भनेपछि हामीले के भन्ने । स्वास्थ्य चौकी निर्णय गरेर राखेको हो । त्यसपछि क्लब, रेडक्रसको कार्यालयको न निर्णय हुन्छ न स्वीकृति । सबैले जबरजस्ती राखे । संस्था पनि अहिले नवीकरण छैन । मैले राम्रै बनाउन खोजेको हुँ । जबरजस्तीले स्वास्थ्य, क्लब, रेडक्रस बस्यो । मलाई साथ दिने कोही भएन । राजनीति भयो, ७४ वर्षीय प्रेमनाथले भने ।त्यतिबेला वाचनालयको सचिव रहेका लोकनाथ घिमिरेले २०७० मा राष्ट्रिकवि माधव घिमिरे प्रतिष्ठान, पुस्तुन बाहुनडाँडा स्थापना गरे । संस्थाले करिब ७ वर्ष बितिसक्दा पनि केही गर्न सकेको छैन । संग्रहालय बनाउने योजनामा छौं । गुरुयोजना निर्माणका लागि राष्ट्रकविकै छोरा इन्जिनियर राजन घिमिरेलाई भनेका छौं, उनले भने, जग्गामा पर्खाल लगाएर छेकबार गरिएको छ । तर, हामीसँग कुनै समन्वय छैन । उनले कहिले पुस्तुन, कहिले घिमिरे, कहिले माधव पार्क भनेर काम गरेको आरोप लगाए । उनले राष्ट्रकविको जग्गा नै अतिक्रमणमा परेको बताए । यतातिर, उतातिर, तलतिर सबै चेपेका छन् । नापी ल्याएर नाप्नुपर्ने देखिएको छ, उनले भने । उनले २ हजार ५ सय पुस्तक आफैंले बोकेर ल्याएर वाचनालयमा राखिएको बताए । यद्यपि, अध्यक्ष प्रेमनाथ डेढ सयभन्दा बढी किताब नरहेको बताउँछन् । नजिकै चन्द्रोदय माविमा २०६८ मा पुस्तकालय खोलिएको थियो । वाचनालयका पुस्तक स्कुलका पुस्तकालयमा पुर्याइएको स्थानीय बताउँछन् । वाचनालय विभिन्न संस्था र व्यक्तिको चपेटामा पर्यो । पुस्तक पुस्तकालयमा सारिए । धार्मिक पुस्तक भने वाचनालयमै थिए । कहिले कहाँ छ थाह छैन, एक शिक्षकले भने । घिमिरे बन्धु संगठित हुन २०७० सालमै पुस्तुन घिमिरे समाज गठन भयो । समाजले महायज्ञ सञ्चालन गरेर कुशुमाखर पार्क बनाए । कुशुमाखरले २०१५ ताका लमजुङमा यशोब्रह्म शाह राजा हुँदा अहिलेको राष्ट्रिय झन्डा बनाएको घिमिरेहरूको दाबी छ । उनको नाममा पार्क बनाएको समाजका कोषाध्यक्ष विष्णुराज घिमिरले बताए । उनका अनुसार समाजले चौतारामा गेट बनाएको छ । घिमिरेको कुलमन्दिर बनाएको छ । समितिको अध्यक्षमा भक्तबहादुर घिमिरे छन् ।भक्तवबहादुरकै अगुवाइमा पार्क निर्माण समिति बनाएर ३ वर्षअघि स्थानीयले राष्ट्रकवि माधव घिमिरेको नाममा रहेको जग्गा छुट्याउन पर्खाल लगाउन सुरु गरेको थियो । मर्स्याङ्दी गाउँपालिका६ ले ५ लाख बजेट छुट्याएको थियो । गत वर्ष पनि ५ लाख बजेट छुट्याएर पर्खाल लगाउने काम गरिएको निर्माण समितिका अध्यक्षसमेत रहेका विष्णुराज घिमिरेले बताए । अध्यक्षको पालामा १४ मिटर पर्खाल उठ्यो । मेरो पालामा २० मिटर उठ्यो, उनले भने, यसपटक गाउँपालिकाले पुनः ५ लाख छुट्याएको छ । उनले पर्खाल उठाएर सम्याउने र पार्क बनाइने बताए । पार्कमा ट्रस्ट राखिने र अहिलेको वाचनालय भएको ठाउँमा संग्रहालय निर्माण गरिने र छेउमा राष्ट्रकविको मूर्ति बनाएर राख्ने योजना रहेको उनले बताए । संग्रहालयमा राष्ट्रकविले लेखेका कृतिहरू सजाएर राख्ने छौं । यो राष्ट्रकविको संग्रहालय हुने छ, उनले भने । राष्ट्रकविले लेखेका हस्तलिखितलाई फोटोकपी गरेर राखिने उनले बताए । पार्कको वरपर फूल रोप्ने योजना रहेको उनले बताए । यहाँ जे गर्छ, समाजले गर्छ । राष्ट्रकविका गौरीतर्फका छोरीद्वय शान्ति र कान्तिले बुबाको नाममा केही नगर्ने भनेपछि हामी समुदाय जुटेका हौं, उनले भने ।"
१२ वर्षमा पनि फर्केनन्,२०६३ मा करिब २१ वर्षपछि राष्ट्रकवि माधवप्रसाद घिमिरे आफ्नो जन्मथलो पुस्तुन बाहुनडाँडा आएका थिए । त्यतिबेला वाचनालयमा स्वास्थ्यचौकी रहँदा उनका छोरी डा किरण रेग्मीले स्वास्थ्य शिविर चलाएकी थिइन् । राष्ट्रकविले त्यतिबेला बाल्यकालमा आफूले ऐंसेलु खाएका र गोठाला गएका ठाउँ घुमेका थिए । स्थानीय चन्द्रोदय माविको स्वर्ण महोत्सवमा आएका उनी त्यसपछि गाउँ फर्किएका छैनन् । पुस्तुन बाहुनडाँडाका लागि उनले नैतिक समर्थन सहयोग गरे पनि भौतिक संरचनाका लागि आफ्नो नाममा रहेको जग्गा दिनुबाहेक अन्य सहयोग भने गरेका छैनन् । उनी जिल्लामा २०६० मा आएका थिए । २०५९ असोज १० गते राष्ट्रकविको उपाधि पाएपछि देशभर र रथारोहण गर्ने क्रममा उनी बेंसीसहर आएका थिए । विसं १९७६ असोज ७ गते बुवा गौरीशंकर घिमिरे र आमा द्रौपतीको कोखबाट जन्मिएका राष्ट्रकवि घिमिरे कुसुमाखरका वंश हुन् । गाउँसहर पढ्दापढ्दै १३ वर्षको उमेरमा काठमाडौं गएका थिए ।
दिशा भन्छिन् सलमान सान्टा क्लज,"बलिउडमा अभिनेता सलमान खानको फ्यान फ्लोइङ त छ नै, बलिउडमाझ पनि उनको अलग्गै पहिचान रहेको छ । बलिउडकर्मीमाझ सलमानले आफूलाई सहयोगी र उदार हृदयको छविमा प्रस्तुत गर्दै आएका छन् । त्यसो त कुनै बेला अभिनेत्री ऐश्वर्या रायसँगको प्रेम असफल भएपछि पागल प्रेमीका रूपमा भड्किएका सलमानले त्यसपछि भने आफूलाई सम्हाले । सलमानले बलिउडमा नयाँ कलाकारलाई इन्ट्री दिएर स्थापित नै गराइदिने ल्याकत त राख्छन् नै, करिअर बिग्रिएकालाई समेत मौका दिएर उद्दार गरिदिन्छन् । सलमानको अपोजिटमा फिल्म खेल्नु प्रायः नायिकाहरूको सपना हुने गर्छ । केहीअघि मात्र रिलिज फिल्म भारतमा अभिनेत्री दिशा पटानीले पनि सलमानसँग छोटो भूमिकामा काम गर्ने मौका पाएकी थिइन् । हालै उनले सलमानसँग काम गर्दाको अनुभव मिडियासामू साझेदार गरेकी छन् ।मलाई सुरुवातमा धेरैजनाले सलमान खान डरलाग्ने र अप्ठ्यारो पर्सनालिटी भएको सेलिब्रेटी हो भनेर चिनाएका थिए, दिशाले भनेकी छन् तर काम गर्दै जाँदा मलाई त्यस्तो लागेन । बरु एकदमै स्विट, प्यारो र विनम्र स्वभावको पाएँ । र, ठट्यौला स्वभावका पनि रहेछन् । उनी मलाई आफ्नो धरातल नछोडेको स्टार लाग्यो ।दिशाले सलमानलाई सान्टा क्लजको संज्ञा दिँदै भनिन्, उनी फिल्मको सेटमा सान्टा क्लज नै हुन् । उनी जसको सहयोगका लागि पनि तयार भइहाल्छन् । उनी पारिवारिक पनि छन् । धेरै मान्छेहरू उनीकहाँ आफ्ना समस्या लिएर आउने रहेछन् । बागी २ फेम अभिनेत्री दिशा यतिबेला भने आदित्य रोय कपुरसँग फिल्म मंलगमा काम गरिरहेकी छन् । जुन फिल्म २०२० को भ्यालेन्टाइन्स डेमा रिलिज हुने बताइएको छ । एजेन्सी"
मिथिला कलामा समसामयिकता,"(काठमाडौं)  मिथिला चित्र भन्नेबित्तिकै रामारायण, महाभारतजस्ता धार्मिक प्रसंगका पक्षहरूको सचित्र वर्णनको झल्को दिन्छ । तर अहिलेका मिथिला चित्रहरूमा भने विषयगत दायरा बढ्दै जान थालेको छ । विषयसँगै भौगोलिक पक्षलाई मैथली र मिथिला समाजभन्दा टाढाका कुरा पनि चित्रमा समावेश भइरहेका छन् । अहिले मुलुकभरि नै बढ्दै गइरहेका बलात्कार, दाइजो प्रथा, छोराछोरीबीचको भेदभाव, आत्मनिर्भर बन्दै गइरहेका महिलाका विषयदेखि कसरी मानिसले आधुनिकताको लोभमा प्रकृतिलाई विनाशतिर धकेलिरहेका छन् भन्ने विविध पक्ष मिथिला चित्रमा देख्न थालिएको छ । मिथिला कलाकै अग्रज चित्रकार एससी सुमनले चित्रहरूमा अव्यवस्थित र घना बन्दै गइरहेको काठमाडौं उपत्यकाको अवस्था, प्रकृतिमाथि मान्छेको हस्तक्षेपलाई विषय बनाई मिथिला चित्र बनाउँदै आएका छन् । मिथिला कलाकै शैलीमा उनले पहिलेको र अहिलेको कीर्तिपुर, पाशुपत क्षेत्रलाई चित्रमा व्यक्त गर्दै सावधानी हुन संकेत दिइरहेका छन् । मिथिलाकै चित्रकार भए पनि काठमाडौंमा भइरहेको सम्पदामाथिको हाबी, वन अतिक्रमणले उनको मनलाई छोएको बताउँछन् ।काठमाडौंमा मेरो बसाइ धेरै नभए पनि बाल्यकालदेखि नै बेला बखतमा आइरहने भएकाले यहाँको परिवर्तन देखिरहेको छु, सुमन भन्छन्, घना जंगलबाट कंक्रिट सहर बन्दै गएको कीर्तिपुर क्षेत्र, रूखविहीन अवस्थामा पुगेको पाशुपत क्षेत्रले मनमा पीडा हुन्छ । त्यसलाई चित्रमा उतार्ने कोसिस गर्दै छु । रूखलाई नै विम्ब बनाएर प्रतीकात्मक रूपमा प्रकृतिको प्रेम प्रस्तुत गर्ने सुमनका अनुसार मिथिला कलाले परम्पराका धार्मिक कुराहरूभन्दा अहिले समसामयिक कुरालाई बढी उठान गरिरहेका छन् । देशका सबै महिलालाई प्रतिनिधित्व हुने गरी मिथिला कलामा अहिले उठाइएका महिलाका विषय गम्भीर छन् । जसले महिला चेतना र सशक्तीकरणलाई जोड दिइरहेको छ ।समयको माग अनुसार मिथिला कलाले विषयवस्तुहरू परिवर्तन र फराकिलो गर्दै लगेको मिथिला कलाकारहरू स्विकार्छन् । ४० को दशकदेखि यस कलामा व्यावसायिक रूपमा नै लागिरहेकी नेपाल ललितकला प्रज्ञा प्रतिष्ठान प्राज्ञ तथा लोककला विभाग प्रमुख मिथिलादेवी यादवले ६० को दशकपछि नै महिला हिंसाका विषयमा चित्र कोर्न थालको बताउँछिन् । घुम्टोभित्र रहेकी महिलाले एकैचोटि समाजको विकृतिबारे चित्रमा उतार्न त्यति सहज नभएको उनको अनुभव छ । सामाजिक विकृतिकै रूपमा हिंसा, दाइजो प्रथा, छोरीको भ्रूण हत्याजस्ता पक्षले तराईमा विकराल रूप लिँदै गइरहेको छ । कलामा यी सबै कुरा आए भने केही त कम होला कि भन्ने आशाले नै यादवले यसलाई चित्रमा व्यक्त गरिरहेको बताइन् ।सबै महिलामा चेतना आएको थिएन र कलामा पनि यस्ता कुराहरू अटाएका थिएनन् । कसैले केही भन्ला कि भन्ने समाजको डर मानेर नै चित्र बनाएकी थिएँ, यादवले सुरुवाती दिनहरू सम्झन्छिन् । त्यसपछि भने उनले महिला बलात्कार, छुवाछुत, दाइजो प्रथा, बोक्सीका नाममा महिलामाथि हुने हिंसालाई मिथिला चित्रहरूमा देखाउन थालेकी हुन् । हालसालै मात्र संविधान दिवसका अवसरमा नक्सालस्थित ललितकला प्रज्ञा प्रतिष्ठानमा भएको सामूहिक पाँचदिने चित्रकला प्रदर्शनीमा पनि उनले बुद्धको जीवनीलाई मिथिला चित्रमा नै प्रस्तुत गरेकी थिइन् । यसैबाट पनि धार्मिक पक्षमा पनि मिथिला कलाले दायरा फराकिलो पार्न जमर्को गरिरहेको प्रस्ट हुन्छ । मिथिलाका महिलाहरू चित्रकलाबाट नै आर्थिक रूपमा सबल, चेतनशील, स्वरोजगार हुन थालेपछि मनमा लागेका विषयमा चित्र बनाउन थालेको चित्रकार सुमन उल्लेख गर्छन् । मिथिलाका महिला कलालाई लिएर देशविदेशतिर भ्रमणमा छन् । उनी भन्छन्, चेतनाको स्तर बढेसँगै महिलामाथि हुने परम्परागत थिचोमिचो, विभेदलाई सहन उनीहरू तयार छैनन् र यसलाई हटाउन चाहन्छन् ।प्रदर्शनीमा भेटिने अहिलेका अधिकांश मिथिला कलाहरूमा मिथिला क्षेत्रको जनजीवनभन्दा महिला अधिकार, महिला सशक्तीकरणका विषयलाई केन्द्रमा राखेर चित्रण गरेको पाइन्छ । बेलाबेलामा भइरहने प्रदर्शनीतिर देखिने चित्रकार रञ्जु यादवका चित्रकलामा पनि महिला सशक्तीकरण र हिंसाविरुद्धकै विषयले प्राथमिकता पाएको देखिन्छ । अहिले महिला पनि सक्षम छन् । महिला र छोरीमाथि हुने विभेदको अन्त्य हुनुपर्छ भन्ने भाव उनले कोरेका चित्रमा व्यक्त छन् । मिथिला चित्रको मर्म र शैलीलाई नमासिने गरीे कलाबाट नै मिथिलाका चित्रकारहरू विकृतिविरुद्ध फराकिलो बन्दै विद्रोही भाव पोखिरहेका छन् । तराई मात्र नभएर मुलुकमा नै व्याप्त समस्यालाई निर्मूल पार्न खोजिरहेका अर्का मिथिला कलाकै चित्रकार सरीता मण्डल बताउँछिन् । अझै पनि धेरै महिला हिंसा भोगिरहेका छन् । यिनै कुरा हाम्रो चित्रमा आइरहेका छन्, उनी उल्लेख गर्छिन् ।मिथिलाकै धर्म, रहनसहनको अलवा अन्य कुराहरू पनि समेटेर कलाले भाव सँगसँगै चेतनालाई पनि उजागर गर्दै जानुपर्ने मिथिलाका चित्रकार लक्ष्मण मण्डलको सुझाव छ । समाजमा घटिरहेका थुप्रै पक्षले चित्रकारलाई पनि प्रत्यक्ष प्रभाव त पर्छ, उनी भन्छन्, महिला, समाजका नराम्रा पक्षबारे थाहा हुँदै गएपछि प्रकृति र धर्मका विषयभन्दा मिथिला कलामा फरक विषय आउन थाले र आउने क्रम जारी छ ।मिथिलाका चित्रकारहरू, चित्रमा आएको यो परिवर्तनलाई मिथिलाका महिलामा आएको चेतना र जागरणलाई नै मान्छन् ।"
द्वन्द्वकाल सम्झाउने सुनको पहाड,"काठमाडौं (कास) कविता, खण्डकाव्य र महाकाव्य हुँदै साढे तीन दशकदेखि नेपाली साहित्ययात्रामा निरन्तर लागेका स्रष्टा विष्णु भण्डारीले दसवर्षे माओवादी द्वन्द्वका बेला बेपत्ता पारिएका व्यक्ति र तिनका परिवारको पीडा समेटेर सुनको पहाड उपन्यास ल्याएका छन् । यसअघि उनले माओवादी जनयुद्धलाई नै विश्लेषण गरी उपन्यास पहेँलो घाम बजारमा ल्याएका थिए । मंगलबार अनामनगरस्थित मण्डला नाटकघरमा उपन्यासका स्रष्टा भण्डारी, लेखक अर्चना थापा, नेकपाका नेता राम कार्की, बेपत्ता पारिएका व्यक्तिको छानबिन आयोगका पूर्वअध्यक्ष तथा अधिवक्ता एकराज भण्डारीले संयुक्त रूपमा उपन्यासको लोकार्पण गरेका हुन् । अधिवक्ता भण्डारीले सुनको पहाड लाई विम्ब बनाएर द्वन्द्व खेपेका पात्रहरूको कथा संघर्ष, पीडालाई उतारिएको बताए । द्वन्द्वकालीन समयका अनुभवलाई स्मरण गर्दै उनले उपन्यासमा मन छुने यथार्थ रहेको उल्लेख गरे ।"
पराजुली र मुकारुङलाई प्रतिभा सम्मान,"काठमाडौं (कास) नेपाली प्रतिभा प्रतिष्ठान बेलायतले यस वर्षको प्रतिभा सम्मान तथा प्रतिभा पुरस्कार क्रमशः काठमाडौंका साहित्यकार गोपाल पराजुली र भोजपुरका गीतकार तथा संस्कृतिकर्मी शुभ मुकारुङलाई दिने घोषणा गरेको छ । संस्थाकी अध्यक्ष दीपा लिम्बू राईको अध्यक्षता बसेको बैठकले पुरस्कारको निर्णय लिएको हो । सम्मानमा २० हजार रुपैयाँसहित ताम्रपत्र र दोसल्ला रहेको छ भने पुरस्कारमा १ लाख रुपैयाँ र ताम्रपत्र रहेको छ । ६९ वर्षीय पराजुलीका करिब डेढ दर्जन पुस्तक प्रकाशित छन् । कविता, नाटकलगायतका विविध विधामार्फत् नेपाली साहित्यको सम्वृद्धिमा उल्लेखनीय योगदान दिएबापत् पराजुलीलाई उक्त सम्मान दिने निर्णय गरिएको महासचिव मिजास तेम्बेद्वारा हस्ताक्षरित विज्ञप्तिमा जनाइएको छ । त्यस्तै, २८ वर्षीय मुकारुङका तीन गीति एल्बम, एक गीत संग्रह, एक परिचय कोश, दुई लोककथा र एक संस्कृतिसम्बन्धी पुस्तक प्रकाशित छन् ।"
'संसद् निलम्बन गैरकानुनी,"लन्डन बेलायतको सर्वोच्च अदालतले प्रधानमन्त्री बोरिस जोन्सनको संसद् निलम्बन गर्ने निर्णय गैरकानुनी भएको फैसला सुनाएको छ । आदेशलाई आधुनिक बेलायतको ऐतिहासिक फैसला का रूपमा व्याख्या गरिएको छ । प्रधानमन्त्री जोन्सनले यसै महिनाको सुरुमा ५ साताका लागि संसद् निलम्बन गरेका थिए । तर बेलायतको सर्वोच्च अदालतले आगामी अक्टोबर ३१ को ब्रेक्जिट समयसीमा नजिकिँदै गर्दा सांसदहरूलाई आफ्ना जिम्मेवारी निर्वाह गर्न दिन रोक्नु गलत भएको फैसला सुनाएको हो ।सर्वोच्च अदालतका अध्यक्ष लेडी हलले लोकतन्त्रका आधारहरूको असर चरम परेको प्रतिक्रिया दिएकी छन् । प्रधानमन्त्री कार्यालयले अदालतको फैसलाबारे अध्ययन गरिरहेको जनाएको छ । प्रधानमन्त्री जोन्सनले आफ्ना नयाँ नीति तर्जॅमा गर्न समय आवश्यक भएकाले महारानीको सम्बोधन अगावै संसद् निलम्बन गर्नुपरेको दाबी गरेका थिए । तर आलोचकहरूले बिनाकुनै सम्झौता युरोपेली संघबाट बेलायतको बहिर्गनमविरुद्ध लाग्ने सांसदलाई रोक्न जोन्सनले संसद् निलम्बन गरेको बताउँदै आएका छन् । प्रधानमन्त्री जोन्सन जुनसुकै हालतमा बेलायत अक्टोबर ३१ भित्रै ईयूबाट बाहिरिनुपर्ने पक्षमा छन् । अदालतको निर्णयसँगै सांसदहरूले प्रधानमन्त्री जोन्सनको राजीनामा मागेका बीबीसीले जनाएको छ । प्रधानमन्त्री जोन्सनले संसद्को भूमिकासम्बन्धी प्रक्रिया अवरुद्ध पार्ने वा त्यसमा गतिरोध ल्याउने अनुचित उद्देश्य राखेको भने नदेखिएको ठहर सर्वोच्च अदालतको छ । तर अदालतको निर्णयपछि जोन्सन भने केही अप्ठ्यारोमा परेका छन् ।अदालतले संसद् निलम्बनका लागि महारानी एलिजाबेथसमक्ष गरेका आग्रह र अर्डर इन काउन्सिल भनिने आदेश रद्द गरेको समेत जनाएको छ । यसको अर्थ बेलायतको संसद् निलम्बनमा नरहेको तथा संसद्को नियमित कारबाही सुचारु गर्न सकिने अनुमति हो ।सर्वोच्च अदालतमा गतसात तीन दिनसम्म चलेको सुनुवाइपछि फैसला आएको हो । यसअघि बेलायतको उच्च अदालतले संसद् निलम्बनको निर्णय विशुद्ध राजनीतिक भएको बताएको थियो । तर त्यसलाई चुनौती दिँदै अभियानकर्ता तथा व्यवसायी जिना मिलरले सर्वोच्चमा निवेदन दर्ता गराएकी थिइन् । त्यसैगरी, सरकार भने संसद् निलम्बन गर्नु गैरकानुनी भएको र त्यसले संसद् अवरुद्ध बनाउने भन्ने स्कटल्यान्डको अदालतको निर्णयविरुद्ध सर्वोच्च पुगेको थियो । अदालत बाहिर बोल्दै मिलरले फैसलाले नै धेरै कुरा बोलेको प्रतिक्रिया दिएकी छन् । उनले अब संसद्को ढोका खोलिने तथा सांसदहरूले सरकारलाई जवाफदेही बनाउनुपर्ने बताइन् । अदालतको निर्णयबारे प्रतिक्रिया दिँदै विपक्षी दल लेबरका नेता जेरेमी कोर्बिनले प्रधानमन्त्री जोन्सनले लोकतन्त्रमाथि मानहानी गरेका पुष्टि भएको बताउँदै प्रधानमन्त्री पदबारे पुनर्बिचार गर्नुपर्ने बताए । संसद् निलम्बन गर्ने कदमको सुरुदेखि नै आलोचना गर्दै आएका पूर्वमहान्यायाधिवक्ता डोमिनिक ग्रिभले प्रधानमन्त्री जोन्सनले गलत काम गरेकाले सर्वोच्चको फैसलाबाट आफू आश्चर्यमा नपरेको प्रतिक्रिया दिए । सत्तारूढ सांसद एन्ड्रॅ ब्रिजेनले अदालतको फैसला लोकतन्त्रका लागि खराब परिणामका रूपमा आएको दाबी गरे ।"
पाकिस्तानमा ५८ रेक्टर,"मिरपुर पाकिस्तान प्रशासित कश्मीरको मिरपुरमा मंगलबार गएको भूकम्पमा १९ जनाको ज्यान गएको छ । अधिकारीका अनुसार कम्तिमा ३ सय घाइते छन् । ५८ म्याग्निच्युडको भूकम्पका कारण भौतिक संरचनामा ठूलो क्षति पुगेको जनाइएको छ । सामाजिक सञ्जालमा सार्वजनिक तस्बिरहरूमा मिरपुरको राजमार्गमा ठूला धाँजा परेको देखिन्छ भने कपितय भवनहरू ध्वस्त छन् । अधिकारीहरूले घटनाबारे पूर्ण विवरण आउन केही समय लाग्ने जनाएको बीबीसीले उल्लेख गरको छ । सन् २००५ मा उक्त क्षेत्रमा आएको शक्तिशाली भूकम्पका काराण हजारौं मानिसको ज्यान गएको थियो । पाकिस्तानका प्रमुख जलवायुविज्ञ मुहम्मद रियाजका अनुसार पृथ्वीको सतहबाट १० किलोमिटर तल भूकम्पको केन्द्रबिन्दु रहेको थियो । उनले भने, यसले मिरपुरमा ठूलो क्षति पुगेको छ । पाकिस्तानी सेनाले भूकम्प प्रभावित क्षेत्रमा उद्धारका लागि आवश्यक औषधिसहित हवाई फौज पुगिसकेको जनाएको छ । मंगलबारको भूकम्पका झड्का पाकिस्तान र भारतका राजधानी क्रमशः इस्लामाबाद तथा नयाँदिल्लीसम्म पनि महसुस गरिएको थियो ।"
कश्मीरमा अझै अन्योल,"(नयाँदिल्ली)  करिब डेढ महिना बितिसक्दा पनि जम्मुकश्मीरको स्थिति सामान्य हुन सकेको छैन । पछिल्लो घटना क्रमलाई हेर्दा परिस्थिति थप जटिल बन्नेतर्फ उन्मुख देखिन्छ । गत सोमबार पूर्वमन्त्री तथा जम्मुकश्मीरका वरिष्ठ राजनीतिज्ञ फारूक अब्दुल्लाहलाई सार्वजनिक सुरक्षा कानुन (पीएस) अन्तर्गत पक्राउ गरिएपछि भने त्यहाँको राजनीतिमा थप अन्योल बढ्ने आशंका गरिएको छ । जब कि अब्दुल्लाह जम्मुकश्मीर र दिल्लीबीचको राजनीतिक सेतुका रूपमा चिनिँदै आएका थिए । फारुख जम्मुकश्मीरका पूर्वप्रधानमन्त्री शेख अब्दुल्लाहका छोरा हुन् । फारुकका छोरा उमर अब्दुल्लाहसँगै पूर्वमुख्यमन्त्री मेहबुबा मुफ्ती पनि विगत डेढ महिनादेखि नजर बन्दमै छन् । फारुकलगायत मूलधारका राजनीतिज्ञलाई नै गिरफ्तार गरिनुका साथै नजरबन्दमा राखिँदा जम्मुकश्मीरमा भारत विरोधी भावना थप बढ्ने र कालान्तरमा त्यसले जटिलता निम्त्याउन सक्ने भन्दै राजनीतिज्ञ तथा विश्लेषकहरूले केन्द्र सरकारको आलोचना गर्दै आएका छन् । साथै, पृथकतावादलाई थप प्रोत्साहित गर्नेसमेत चिन्ता व्यक्त हुँदै आएको छ । कश्मीरमा विगत ३० वर्षदेखि हिंसात्मक पृथकतावादी आन्दोलन चल्दै आएको थियो । त्यसमा ७० हजारभन्दा बढीले ज्यान गुमाइसकेका छन् । यसैबीच, एम्नेस्टी इन्टरनेनशलले पनि पीएस कानुनको आलोचना गर्दै भारत सरकारले कानुनलाई आफ्ना विरोधीहरूलाई दबाउन प्रयोग गरेको आरोप लगाएको छ । पीएस कानुनले दुई वर्षसम्मका लागि पुर्पक्षमा राख्ने अधिकार दिएको छ । विगत दुई वर्षयता करिब २० हजारभन्दा बढी कश्मिरीहरूलाई पीएस कानुनअन्तर्गत पक्राउ गरिएको स्थानीय अधिकारकर्मीहरूलाई उद्धृत गर्दै अन्तर्राष्ट्रिय सञ्चारमाध्यमहरूले जनाएका छन् । सरकारले बाहिरबाट राजनीतिज्ञहरूलाई कश्मीर जानसमेत रोक लगाइएको छ । त्यहाँ पुग्ने सबै जसोलाई श्रीनगर एअरपोर्टबाट फिर्ता पठाइएको छ । विपक्षी भारतीय राष्ट्रिय कंग्रेसका नेता राहुल गान्धी लगायतका नेताहरूलाई एअरपोर्टबाट फिर्ता पठाइएको थियो । पूर्वमन्त्री तथा वरिष्ठ राजनीतिज्ञ यशवन्त सिन्हाले पनि गत मंगलबार त्यही नियति भोग्नुपर्यो । उनलाई पनि स्थानीय प्रशासनले श्रीनगरबाटै फिर्ता पठाइदियो । नरेन्द्र मोदी सरकारले ५ अगस्टमा संविधानमा रहेको उत्तरी राज्य जम्मुकश्मीरलाई विशेष अधिकारसम्बन्धी व्यवस्था धारा ३७० खारेज गर्ने निर्णय गरेको थियो । उक्त घोषणा गर्नुपूर्व सम्भावित हिंसात्मक विरोध प्रदर्शनलाई ध्यानमा राख्दै सुरक्षा व्यवस्था कडा पारिएको थियो । साथै प्रसिद्ध अमनरनाथ यात्रा पनि समय अगावै यस वर्षका लागि सकिएको घोषणा गर्दै पर्यटकलाई राज्य छाड्न सूचना जारी गरिएको थियो । उक्त सूचनाबाटै सरकारले जम्मुकश्मीरका सम्बन्धमा कडा राजनीतिक कदम चाल्न थालेको अनुमान गरिएको थियो । अघिल्लो दिनदेखि जम्मुकश्मीरमा मोबाइल, इन्टरनेट, ल्यान्डलाइन बन्द गरिएका थिए भने कश्मीर उपत्यकाका श्रीनगरलगायतका अधिकांश स्थानमा कर्फ्यु लगाइएको थियो । जम्मु र लद्दाखमा धारा १४४ लागू गरेर निषेधाज्ञा जारी गरिएको थियो । त्यसरी लागू गरिएका निषेधाज्ञा लद्दाख र जम्मुका केही भागमा हटाइए पनि कश्मीरका श्रीनगर, कारगिललगायतका मुस्लिम बहुल क्षेत्रमा भने डेढ महिना बितिसक्दा पनि स्थिति उस्तै छ । जसले गर्दा कश्मीरको श्रीनगर उपत्यका र नजिकका क्षेत्रमा लगाइएको अघोषित कर्फ्युका कारण सर्वसाधरणको दैनिकी कष्टकर बन्दै गएको छ । विद्यालयहरू औपचारिक रूपमा खुले पनि विद्यार्थीको उपस्थिति न्यून छ । त्यसैगरी कश्मीरको अर्थतन्त्रले पनि ठूलो धक्का व्यहोरेको छ । भारत आउने विदेशी पर्यटकको आकर्षणको प्रमुख गन्तव्यका रूपमा चिनिँदै आएको कश्मीरमा पछिल्लो राजनीतिक संकटकै कारण पर्यटकको उपस्थिति शून्य छ । प्रमुख उत्पादन स्याउको सहज निकासी हुन सकेको छैन । जसले गर्दा पूरै अर्थव्यवस्था जर्जर बन्न पुगेको छ । यसले त्यसै पनि बेरोजगारीको समस्या भोगिरहेको कश्मीरका लागि समस्या थप कष्टकर बनाइदिएको छ । तर, सरकार भने परिस्थिति सामान्य हुँदै गएको चित्रण गराउन भरमग्दुर प्रयास गरिरहेको छ । उसले सम्भावित विरोध प्रदर्शन ध्यानमा राख्दै कानुन व्यवस्था कडा पारिएको दाबी गर्दै आएको छ । तर, सरकारले त्यस्तो दाबी गरे पनि स्थानीयहरूले विरोध प्रदर्शनलाई निरन्तरता दिँदै आएका छन् । अन्तर्राष्ट्रिय सञ्चारमाध्यमहरूका अनुसार पछिल्लो डेढ महिनायता मात्र श्रीनगर, पुलवामालगायतका ठाउँमा सात सयभन्दा बढी विरोध प्रदर्शन भएका छन् । विरोध प्रदर्शनका क्रममा भएको भिडन्तमा सयौं प्रदर्शनकारी र सुरक्षाकर्मी घाइते भएको बताइएको छ । यसैबीच, कश्मीरको पछिल्लो स्थितिलाई लिएर अन्तर्राष्ट्रिय मानवअधिकार परिषद्लगायतका संस्थाहरूले पनि चासो व्यक्त गरिसकेका छन् । छिमेकी पाकिस्तानले पनि जम्मुकश्मीरको विशेषाधिकार खारेज गरेर भारतले संयुक्त राष्ट्र संघ सुरक्षा परिषद्को विगतको प्रस्ताव र अन्तर्राष्ट्रिय कानुनको उल्लंघन आरोप लगाएको छ ।"
महाप्रबन्धकसहित १० विरुद्ध,"सइ र असइविरुद्ध मुद्दाअख्तियारले क्षेत्रीय प्रहरी तालिम केन्द्र, नेपालगन्जका प्रहरी नायब निरीक्षक देवराज बीसी र अस्थायी ट्राफिक प्रहरी पोस्ट नेपालथोक, सिन्धुलीका प्रहरी सहायक निरीक्षक श्यामबहादुर माझीविरुद्ध समेत मंगलबार नै भ्रष्टाचार मुद्दा दायर गरेको छ । बीसी नक्कली शैक्षिक प्रमाणपत्रका आधारमा सेवा प्रवेश गरेको र माझीले सेवाग्राहीसित १० हजार रुपैयाँ घूस लिएको पुष्टि भएको अख्तियारले जनाएको छ ।"
कक्षा ११ को नतिजा सार्वजनिक,"काठमाडौं (कास) राष्ट्रिय परीक्षा बोर्डले कक्षा ११ को परीक्षाफल मंगलबार सार्वजनिक गरेको छ । बोर्डले गत वैशाख २९ देखि जेठ ८ सम्म परीक्षा लिएको थियो । अघिल्लो वर्षभन्दा यसपालि नतिजा छिटो प्रकाशित गरिएको बोर्डले जनाएको छ । परीक्षा नियन्त्रक कृष्णप्रसाद शर्माका अनुसार परीक्षामा पुराना र नियमित गरी ५ लाख ९ हजार ५२ परीक्षार्थी सहभागी थिए । तीमध्ये ३१ परीक्षार्थीको नतिजा रद्द भएको छ । ग्रेड नतिजामा विगतभन्दा सुधार आएको पनि शर्माले जानकारी दिए । यस वर्ष नियमिततर्फ ३ लाख ४९ हजार ६ सय ३ जना परीक्षार्थी थिए जुन अघिल्लो वर्षको तुलनामा १६ हजार ७ सय ४७ ले बढी हो । यसपटक नियमिततर्फको नतिजालाई जीपीएअनुसार ९ श्रेणीमा विभाजन गरिएको छ । तीमध्ये ३६१ देखि ४ जीपीए हासिल गर्ने २ हजार ३ सय १९ परीक्षार्थी छन् । ३२१ देखि ३६० जीपीए प्राप्त गर्ने १३ हजार ७ सय ७२ जना, २८१ देखि ३२० जीपीए ल्याउने ३२ हजार २ सय ५३ जना, २४१ देखि २८० जीपीए पाउने ५४ हजार ८ सय १६ जना छन् । यसैगरी ८४ हजार २ सय ३९ जनाले २०१ देखि २४०, सबभन्दा धेरै ८९ हजार ६ सय ५० जनाले १६१ देखि २ जीपीए, ४३ हजार ३७ जनाले १२१ देखि १६० जीपीए, ८ हजार १ सय ७१ जनाले ०८१ देखि १२० जीपीए र २१ हजार ३ सय ४६ जनाले ०८० जीपीए ल्याएका छन् । नियमिततर्फ १८ जना परीक्षार्थी निष्कासित भएका छन् । पुरानो परीक्षा प्रणाली पूर्णाङ्कअन्तर्गत १७ हजार १ सय ४ जना परीक्षार्थी रहेकामा ७ हजार १ सय ३२ जना उत्तीर्ण भएका छन् । यो उत्तीर्ण प्रतिशत ४१ दशमलव ७० हो । मौका परीक्षा कात्तिकमाबोर्डले मौका परीक्षाको तालिकासमेत सार्वजनिक गरेको छ । जसअनुसार आगामी कात्तिक ३० र मंसिर १ गते परीक्षा सञ्चालन हुनेछ । कात्तिक ३० गते शनिबार अनिवार्य अंग्रेजीको परीक्षा हुनेछ । अर्को दिन कम जीपीए आएको कुनै एक विषयमा पुनः परीक्षा दिन चाहनेहरू सहभागी हुनेछन् ।"
१५ देशका प्रहरी काठमाडौंमा,"काठमाडौं (कास) एसियाली मुलुकका प्रहरीहरूको पहिलो सम्मेलन नेपालमा सुरु भएको छ । अन्तर्राष्ट्रिय रेडक्रस समिति (आईसीआरसी) सँगको सहकार्यमा नेपाल प्रहरीले मंगलबारबाट एसियन प्रहरी सम्मेलन२०१९ आयोजना गरेको हो । तीनदिने सम्मेलनको प्रहरी महानिरीक्षक (आईजीपी) सर्वेन्द्र खनालले उद्घाटन गरे । सम्मेलनमा नेपालसहित पाकिस्तान, बंगलादेश, अफगानिस्तान, श्रीलंका, माल्दिभ्स, म्यानमार, थाइल्यान्ड, सिंगापुर, भियतनाम, इन्डोनेसिया, मलेसिया, पूर्वी टिमोर, फिजी र पपुवा न्युगिनीका प्रहरी अधिकारी सहभागी छन् । श्रीलंकाबाट डीआईजीस्तरका प्रहरी सहभागी छन् ।निम्ता दिइए पनि सार्क राष्ट्रका दुई सदस्य भारत र भुटानले सहभागिता जनाएनन् । दक्षिण एसियाका ८ सहित एसियाली देशका कानुन कार्यान्वयन गर्ने निकायलाई सम्मेलनमा बोलाइएको थियो । पाकिस्तानको प्रतिनिधित्व हुने भएपछि भारतीय प्रहरीको सहभागिता नभएको स्रोत बताउँछ । नेपाल प्रहरीका अधिकारी भने यस विषयमा औपचारिक रूपमा बोल्न चाहेनन् । रक्षा र परराष्ट्र नीतिमा भारतसँग निर्भर रहेको भुटानले पनि सम्मेलनमा सहभागिता जनाएन । नेपालसहित १५ एसियाली राष्ट्रका २५ प्रहरी उच्च अधिकारी सम्मेलनमा सहभागी छन् । सम्मेलनमा एसियाको सुरक्षा चुनौती, समुदायप्रहरी अवधारणा र यसका फाइदाबेफाइदा, कानुन कार्यान्वयनमा सेनासँगको सहकार्य, भीड नियन्त्रण, प्रहरी कर्मचारीका व्यवहारले पुलिसिङ मा पर्ने सकारात्मक र नकारात्मक असरलगायत विषयमा छलफल हुनेछ । अन्तर्देशीय अपराधआतंकवाद, दण्डहीनता, हातहतियारको अवैध कारोबार, लागूऔषध ओसारपसार, आन्तरिक सुरक्षा व्यवस्थापनलगायत विषयको सामना गर्न सहकार्य र साझेदारी हुने गरी एसियाली प्रहरीको नेपाल घोषणापत्र जारी गर्ने कार्यक्रम छ । आईजीपी खनालले शान्ति सुरक्षा कायम गर्न र सहकार्य बढाउने संयुक्त प्रयासस्वरूप सम्मेलन आयोजना गरिएको बताए ।"
बाल विकास रणनीति बन्दै,"काठमाडौं (कास) सरकारले प्रारम्भिक बाल विकास रणनीति तयार गर्ने भएको छ । राष्ट्रिय योजना आयोगकी सदस्य उषा झाको संयोजकत्वमा बाल विकास रणनीति निर्माण समिति गठन गरिएको आयोगका उपाध्यक्ष पुष्पराज कँडेलले जानकारी दिए । समितिले तीन महिनाभित्र रणनीति तयार पार्नेछ । प्रारम्भिक बाल विकासका लागि संघीय सांसदको सहकार्य समन्वय समूह (ईसीडी ककस) द्वारा प्रकाशित नेपालमा प्रारम्भिक बाल विकास प्रवर्द्धन पुस्तिका सार्वजनिक कार्यक्रममा सोमबार कँडेलले समितिले तयार पारेको रणनीतिअनुसार अघि बढिने जानकारी दिए । बालहितमा कार्यरत संस्था सेतो गुराँस राष्ट्रिय बाल विकास केन्द्रले राष्ट्रसंघीय बालकोष (युनिसेफ), प्लान नेपाल र सेभ द चिल्ड्रेनको सहयोगमा उक्त पुस्तिका तयार पारिएको हो । गर्भावस्थादेखि आठ वर्षसम्मका बालबालिकाको प्रारम्भिक विकासको अधिकार सुनिश्चित गर्न आवश्यक पक्षबारे पुस्तिकामा समेटिएको छ, राष्ट्रिय सभा सांसद विमला राई पौड्यालले भनिन्, प्रारम्भिक बाल विकासका लागि पहुँच नपुगेका र पुगेका स्थानमा पनि गुणस्तरीय सिकाइका निम्ति संघ, प्रदेश र स्थानीय सरकारको ध्यानाकर्षण हुनुपर्छ ।"
गणतन्त्र खतरामा छ,"नुवाकोट (कास) नेपाली कांग्रेसका केन्द्रीय सदस्य शेखर कोइरालाले गणतन्त्र सरकारबाट खतरामा परेको बताएका छन् । उनले अहिले न्यायपालिका पनि निरीह रहेको टिप्पणी गरे । दोस्रो चरणको नेपाली कांग्रेस नुवाकोटले आयोजना गरेको राष्ट्रिय जागरण अभियान समापनका क्रममा नेता कोइरालाले सरकारले ल्याएका मानव अधिकार आयोग, प्रेस स्वतन्त्रता, सम्पत्तिमाथिको अधिकार र राष्ट्रिय सुरक्षा, मिडिया काउन्सिल, गुठी लगायतसम्बन्धी विधेयक संसद्बाट जस्ताको तस्तै पारित भए लोकतन्त्र जोखिममा पर्ने बताए । न्याय सडकमा खोज्नुपर्ने अवस्था छ, उनले भने, न्याय सडकमा खोज्न थालियो भने लोकतन्त्र कसरी बाँच्छ ।"
ह्याप्पी बर्थ डे नारायणप्रसाद १,"(कञ्चनपुर)  कोही माला पहिर्याउँदै थिए । कसैले टीका लगाइदिँदै । पालैपालो फलफूल र मिठाई खुवाएर सबैले एकै स्वरमा भने, ह्याप्पी बर्थ डे, नारायणप्रसाद । त्यसपछि सबैले ताली पिटे र प्रसादका रूपमा हात्तीसँगै आफूले पनि मिठाई एवं फलफूल खाए । शुक्लाफाँटा राष्ट्रिय निकुञ्जको पिपरियास्थित हात्तीसारमा आइतबार बिहान यस्तै रमाइलो दृश्य देखियो । हात्तीसारका सबै कर्मचारी खुसीसँगै व्यस्त देखिन्थे । उनीहरूको यो व्यस्तता हात्तीसारमै जन्मिएको एक मात्र हात्ती नारायणप्रसाद को ११ औं जन्म दिन मनाउनका लागि थियो । माहुते आनन्द सुनाइहाले नारायणप्रसाद लाई टीका लगाइदिएपछि अर्का माहुते उग्रसेन रानाले माला लगाइदिए । सँगै हात्तीसारका दरौगा रामविलास धँगरा थारूले मिठाई र केरा खुवाए । अरूले पनि पालैपालो हात्तीलाई टीका लगाइदिए । मिठाई पनि खुवाए । उनीहरूले हात्तीसारमा रहेका अन्य हात्तीलाई पनि टीका तथा प्रसाद खान दिए । हामीले प्रत्येक वर्ष यसैगरी नारायणप्रसादको बर्थ डे मनाउँछौं, माहुते उग्रसेनले भने, यहाँ जन्मिएको एक मात्रै हात्ती भएका कारण पनि जन्म दिन सबैले सम्झिन्छन् । बर्दियाबाट ल्याइएको हात्ती रूपकलीबाट २०६५ असोज ५ मा हात्तीसारमै नारायणप्रसाद को जन्म भएको हो । २०६३ असोजमा ताप्लेजुङको घुन्सामा भएको हवाई दुर्घटनामा परी मृत्यु भएका तत्कालीन राष्ट्रिय निकुञ्ज तथा वन्यजन्तु संरक्षण विभागका महानिर्देशक नारायण पौडेलको सम्झनामा हात्तीको नामकरण गरिएको हो । अहिले रूपकलीलाई निकुञ्जको शुक्लाफाँटा घाँसे मैदानस्थित पोस्टमा राखिएको दरौगाले बताए । नारायणप्रसाद भने हात्तीसारमै छ । नारायणप्रसाद निकुञ्जमा भएका पालुवा हात्तीमध्ये सबैभन्दा कान्छो हो । कम उमेरको भएकाले सफारीका लागि यसलाई कमै प्रयोग गरिन्छ । फूर्तिलो र चाँडो हिँड्ने भएकाले अन्य हात्तीको तुलनामा यसमा सफारी गर्न रमाइलो हुने माहुतेहरू बताउँछन् । बिस्तारै हिँडाइको चाल र बचपना कम हुँदै गएकाले नारायणप्रसाद सफारीका लागि उपयुक्त बनेको उनीहरूको भनाइ छ । अहिले सानै भएकाले दुई जनालाई मात्र सफारी गर्न प्रयोग गरेका छौं, माहुते उग्रसेनले भने, बिस्तारै ठूलो भएपछि अन्य हात्तीझैं चार जनालाई सफारी गराउन सकिन्छ ।नारायणप्रसादलाई सुरुमा मानिसको इसारामा चल्न सक्ने बनाउन आफूले निकै मिहिनेत गर्नुपरेको उनको भनाइ छ । ४ वर्षको उमेरदेखि उसलाई तालिम दिन थालिएको हो । करिब २३ दिनसम्म तालिम दिएपछि नारायणप्रसादलाई मानिसले चलाउन सकिने बनाइएको उग्रसेन बताउँछन् । अन्य हात्तीको तुलनामा नारायणप्रसाद छिट्टै तालिम प्राप्त भएको माहुतेहरूको भनाइ छ । कतिपय हात्तीलाई तालिम दिन एकडेढ महिनाभन्दा बढी समय लाग्छ । शुक्लाफाँटामा अहिले सात वटा पालुवा हात्ती छन्, जसमध्ये नारायणप्रसादसँगै सिद्धप्रसाद, शारदाकली र रूपकलीलाई हात्तीसारमा राखिएको छ । त्यसमा शारदाकली र रतनकली वृद्ध हात्ती हुन् । सिद्धप्रसाद १६ वर्षको भयो । नारायणप्रसादकी आमा रूपकलीसँगै लवप्रसादलाई शुक्लाफाँटा घाँसे मैदानमा राखिएको छ । निकुञ्जकै मालुमेला पोस्टमा एक मात्र हात्ती सुर्तीकलीलाई राखिएको छ । हात्तीसारबाट निकुञ्जभित्र हात्ती सफारीको सुविधा पनि उपलब्ध छ ।"
न्यायबाट टाढै बलात्कारपीडित,"(काठमाडौं)  दुर्गम क्षेत्रका बलात्कारपीडित महिलाहरू अझै न्यायको पहुँचबाहिरै रहेको पाइएको छ । बलात्कारमा परेका महिलाको मानव अधिकार एवं न्याय पहुँचमा प्रहरीको जवाफदेहितासम्बन्धी राष्ट्रिय मानव अधिकार आयोगको अध्ययन प्रतिवेदनले यस्तो देखाएको हो । प्रतिवेदन तयार पार्न आयोगले प्रहरीमा आएका सातै प्रदेशका उजुरी, आमसञ्चारमा प्रसारित सामग्री अध्ययन, विज्ञका रायसुझाव लिनुका साथै सार्वजनिक सुनुवाइ गरेको थियो । गण्डकी प्रदेशका मनाङ र मुस्ताङ तथा कर्णाली प्रदेशका हुम्ला, मुगु र डोल्पामा एउटै उजुरी परेको देखिँदैन । अन्य केही जिल्लाबाहेक अधिकांशमा कम उजुरी परेका छन् ।प्रदेश १ का १४ जिल्लाका उजुरीको तथ्यांक हेर्दा तराईका झापा, मोरङ र सुनसरीमा बढी र पहाडी जिल्लामा कम छन् । झापामा ६४, मोरङमा ४९ र सुनसरीमा ६२ वटा उजुरी परेका थिए । तराईमा बसाइँ सराइसँगै आपराधिक घटना पनि बढेको आयोगले उल्लेख गरेको छ । प्रदेश २ का ८ जिल्लामा सबभन्दा बढी उजुरी सिराहामा ३२ वटा परेका थिए । प्रदेश ३ मा उपत्यकाका तीन जिल्लाबाहेकमा अध्ययन गरिएको थियो । यहाँका ९ जिल्लामध्ये सबैभन्दा बढी चितवनमा २६ उजुरी परेका थिए । अनुसन्धान र प्रतिवेदन तयारीका लागि आर्थिक अभावका कारण सबै जिल्ला समेट्न नसकिएको आयोगले जनाएको छ । गण्डकी प्रदेशको कास्कीमा २६, प्रदेश ५ का रूपन्देहीमा ३४, बाँकेमा ३२ र दाङमा २५ वटा उजुरी परेका थिए । कर्णालीको सुर्खेत तथा सुदूरपश्चिमका कैलाली र कञ्चनपुरमा सबैभन्दा बढी उजुरी परेका थिए । दलित, जनजाति, मुस्लिम तथा अपांगता भएकाहरू बढी बलात्कारमा परेको प्रतिवेदनले देखाएको छ । चेतनास्तरमा कमी र गरिबीका कारण अधिकांश दुर्गम क्षेत्रका पीडितहरू उजुरीको पहुँचसम्म नपुगेको पाइएको आयोग सदस्य मोहना अन्सारीले बताइन् । महिला हकका सवालमा कानुनी व्यवस्था भए पनि न्याय पाउने विषय जटिल हुँदा पीडितहरूको पहुँच पुग्न सकेको छैन । न्यायप्राप्तिलाई आर्थिक विषय नबनाउन सरकारलाई आग्रह गर्दै आयोगले उद्धारकोष तथा कानुनी सहायता प्रभावकारी बनाउनुपर्नेमा जोड दिएको छ । नेपाली सेनाले भने यौन दुर्व्यवहारका जवाफ पठाउन अटेरी गरेको आयोगले जनाएको छ । प्रायः आफन्त र संरक्षकबाटै महिला तथा बालिकाहरू बलात्कृत हुने गरेको प्रतिवेदनमा उल्लेख छ । १८ वर्षमुनिका बालिका बढी पीडित छन् । राजनीतिक पहुँच र सामाजिक दबाबमा पीडकले उन्मुक्ति पाउने सम्भावना अत्यधिक रहने गरेको आयोग सदस्य अन्सारीले बताइन् । कतिपय नेत्रीहरू नै पीडित महिलाबालिकालाई चारित्रिक रूपमा औंला उठाएर पीडकको संरक्षणमा संलग्न रहेको पाइएको छ, उनले भनिन्, यस्ता मुद्दामा अझ गम्भीर र संवेदनशील भएर पीडितलाई मानव अधिकारमैत्री व्यवहार गरी छिटोछरितो तरिकाले न्याय दिन प्रहरीको अनुसन्धान प्रक्रिया वैज्ञानिक बनाउनु आवश्यक छ । आयोगले प्रहरीसँग सहकार्यमा गत वर्ष भदौ २२ देखि महिला हिंसा न्यूनीकरण, मानव अधिकार संरक्षण र सुरक्षा, प्रहरीको जवाफदेहिता विषयक राष्ट्रिय अभियान सुरु गरेको थियो । एकवर्षे अभियानमा ११ सय सरकारी तथा गैरसरकारी संघसंस्था, नागरिक समाज, राजनीतिक दल, विकास साझेदारलगायत सरोकारवालाको सहभागिता थियो । २२ जना बलात्कारपीडितले न्यायनिरूपणका क्रममा भोगेको पीडा गोप्य रूपमा सरोकारवालासमक्ष प्रस्तुत गरेका थिए । न्यायमा पहुँचका लागि प्रहरी अग्रपंक्तिमा रहने भएकाले बलात्कार मुद्दामा प्रहरीको न्यायसम्पादनलाई आयोगले अध्ययनको मुख्य लक्ष्य बनाएको थियो । प्रहरी महानिरीक्षक सर्वेन्द्र खनालले प्रहरी न्यायसम्पादनमा जवाफदेही हुनेमा आशंका नगर्न आग्रह गरे । अघिल्लो वर्षको तुलनामा प्रहरीमा उजुरी गर्नेहरू ३२ प्रतिशत बढेको पनि उनले बताए । खनालका अनुसार न्यायमा पहुँच बढाउन देशभर ६ लाखभन्दा बढी विद्यार्थी तथा ६० लाख जनतामा जनचेतनाका कार्यक्रम पुर्याइएको छ । विद्यार्थीलाई साइबर बुलिङ लगायतमा जनचेतना जगाइएको छ ।"
एयरलाइन्सपिच्छे फरक मत,"(काठमाडौं)  सत्तरी वर्षमाथिका ज्येष्ठ नागरिकलाई आन्तरिक हवाई भाडामा ५० प्रतिशत छुट दिनुपर्ने सरकारको योजनामा एयरलाइन्सहरू विभाजित छन् । दुई कम्पनी सहमत छन् भने बुद्ध र यतीसहितका प्रमुख सात कम्पनी विपक्षमा छन् ।संस्कृति, पर्यटन तथा नागरिक उड्डयनमन्त्री योगेश भट्टराईले गत भदौ ९ मा आफ्नो पहिलो कार्यकालको १४१ वटा कार्ययोजनासहितको एकवर्षे कार्यक्रम सार्वजनिक गर्दै ज्येष्ठ नागरिकलाई हवाई भाडामा छुट दिने कार्यक्रम पनि घोषणा गरेका थिए । उक्त घोषणाको आन्तरिक उडान गर्ने वायुसेवा कम्पनीहरूको संगठन वायुसेवा सञ्चालक संघ आवनले असहमति जनाएको थियो ।मन्त्रीले सम्बद्ध क्षेत्रसँग सल्लाह नै नगरी भाडामा छुट घोषणा गरेको टिप्पणी संघको थियो । संघमा हेलिकप्टरसहित १५ वटा एयरलाइन्स कम्पनी सदस्य छन् । मन्त्रीको उक्त कार्यक्रममा समर्थन जनाउँदै निजी क्षेत्रको श्री एयरलाइन्स र नेपाल वायुसेवा निगमले छुट दिन सकिने प्याकेज सार्वजनिक गरेका छन् । श्रीका प्रबन्धक अनिल मानन्धरले गत सोमबार विज्ञप्ति जारी गर्दै ७५ वर्ष नाघेका यात्रुलाई हवाई भाडामा ५० प्रतिशत छुट दिइने जनाएका छन् । नेपालबाट भारत लगायतमा छिमेकी मुलुकमा चार्टर उडान अनुमति पाइसकेको श्रीले घोषणा गरेको छुट आफ्ना आन्तरिक उडानका लागि मात्रै लागू हुने भनेको छ । फ्युल सरचार्ज र विमानस्थल सेवा शुल्कमा भने छुट नहुने विज्ञप्तिमा छ । एउटा उडानमा दुई जना ज्येष्ठ नागरिकलाई छुट दिइने भनिए पनि टिकट भने आफ्नै काउन्टरबाट खरिद गर्नुपर्ने सर्त राखेको छ । नेपाल वायुसेवा निगमले असोज १ मै ७० वर्ष नाघेका ज्येष्ठ नागरिकलाई आन्तरिक उडानमा ५० प्रतिशत छुट दिने घोषणा गरिसकेको छ । मन्त्रीको निर्णय मान्ने दुइटा एयरलाइन्स आवनको सदस्य एयरलाइन्स भने होइनन् । आवनमा सर्वाधिक जहाज अनि उडान गर्ने बुद्ध र यतीलगायत ७ वटा आन्तरिक एयरलाइन्स सदस्य छन् । छुटको निर्णय स्वीकार नगर्ने लिखित पत्र नै मन्त्रालयमा दर्ता गराएपछि मन्त्री भट्टराईले पूर्वपर्यटन सचिव सुरेशमान श्रेष्ठको संयोजकत्वमा भदौ २५ मा ८ सदस्यीय कार्यदल गठन गरेका थिए । सरोकारवालासँग छलफल गरी भाडामा छुट दिलाउन सकिने आधारसहित एक महिनाभित्र प्रतिवेदन पेस गर्नुपर्ने जिम्मेवारी कार्यदललाई छ ।"
विकराल बन्दै छाडा चौपाया,"बढ्दो सडक दुर्घटनाछाडा चौपायाकै कारण साउनयता दुईवटा दुर्घटना भएका छन् । त्यस क्रममा एक जनाको मृत्यु र ३ जना घाइते भएको जिल्ला ट्राफिक प्रहरी कार्यालय कैलालीका प्रमुख सरोजकुमार ठकुराठीले बताए । गत वर्ष पनि छाडा चौपायाका कारण दुर्घटना हुँदा १ जनाको मृत्यु भएको थियो ।छाडा चौपायाले भएको दुर्घटनामा पनि तथ्यांक राख्दा तीव्र गति कारण देखाइन्छ, उनले भने, ट्राफिक प्रहरीका लागि अहिले सबैभन्दा ठूलो समस्या नै छाडा चौपाया भएको छ । मुख्य सडक तथा बजार क्षेत्रमा छाडा चौपाया मुक्त गर्न स्थानीय तहले सहयोग गर्नुपर्ने उनले बताए । कञ्चनपुरमा पनि छाडा चौपायाका कारण गत वर्ष एउटा मोटरसाइकल दुर्घटना भएको छ । दुर्घटनामा २ जना घाइते भएको कञ्चनपुर ट्राफिक प्रहरी प्रमुख प्रकाश केसीले बताए । स्थानीय तहले चौपाया व्यवस्थापन गरिदिए दुर्घटना कम हुनका साथै ट्राफिक जामको समस्यासमेत हट्ने उनको भनाइ छ । रातिको समयमा गाई गोरु सडकमा बस्दा सवारी चालकले नदेख्ने र ठोक्किएर दुर्घटना हुने गर्छ, उनले भने, सामान्य दुर्घटनाको तथ्यांक हुँदैन हामीसँग । सबैभन्दा बढी दुर्घटना अत्तरिया, लालपुर, चौमाला, मसुरिया, पहलमानपुर, सुखड, बौनिया तथा लम्कीमा हुने गरेका छन् ।"
६ बुँदे सम्झौतामा के छ ?,"नेकपा र सीपीसीबीच द्विपक्षीय हितका मुद्दालाई कम्युनिस्ट पार्टीहरूका अन्तर्राष्ट्रिय मञ्चहरूमा संयुक्त रूपमा उठाउने समझदारी भएको छ । दुई पार्टीबीच सहयोग आदानप्रदान गर्नेसम्बन्धी ६ बँॅदे सम्झौतामा उक्त कुरा उल्लेख छ । यो सरकारी नभई पार्टीगत तहका कुरा उठाउने समझदारी हो ।दुवै पक्षको भ्रमण, प्रशिक्षण, अध्ययन अनुसन्धानलगायत कामलाई पार्टी च्यानलबाट व्यवस्थित गर्न समझदारी भएको नेकपा विदेश विभाग उपप्रमुख विष्णु रिजालले जानकारी दिए । ६ बुँदामा उच्चस्तरीय भ्रमण, कार्यकर्ता तहको अध्ययन भ्रमण वृद्धि, पार्टीपार्टी अनुभव आधारित सहयोग आदानप्रदान, युवा र स्थानीय नेताबीच भ्रमण आदानप्रदान, जनस्तरको सम्बन्ध (बुद्धिजीवी, नागरिक संस्था, मिडिया) अभिवृद्धि र विचारसिद्धान्तमा आधारित वार्षिक कार्यक्रम सञ्चालन गर्ने उल्लेख छ । सहमतिमा हस्ताक्षर गर्नुअघि नेकपा सचिवालयका नेताहरू र सीपीसी विदेश विभाग प्रमुख सोङ ताओबीच छुट्टै भेटघाट भएको थियो । भेटमा नेकपाका नेताहरूले राष्ट्रपति सीको नेपाल भ्रमणको प्रतीक्षा रहेको बताएका थिए । नेकपा विदेश विभाग प्रमुख नेपालले राष्ट्रपतिलाई स्वागत गर्न आफूहरू आतुर रहेकाले त्यसको माहौल बनाउन आग्रह गरेका थिए । नेताहरूबीच करिब एक घण्टा छुट्टै साइडलाइन वार्ता भएको थियो । त्यहाँ राष्ट्रपति सीको भ्रमणमा हुने सुरक्षालगायत विषयमा पनि कुरा उठेको थियो । ६ बँॅदे सम्झौतापछि मंगलबार साँझ विचारधारात्मक छलफलको कार्यक्रम समापन भएको थियो । त्यसलाई सम्बोधन गर्दै नेकपा स्कुल विभागका प्रमुख ईश्वर पोखरेलले दुई दिनको कार्यक्रम ऐतिहासिक भएको उल्लेख गर्दै यसले दुई पार्टीबीचको सम्बन्धलाई अझै मजबुत बनाएको बताए । आगामी दिनमा पनि यस्ता बहस र छलफलको निरन्तरता हुने उनको भनाइ थियो । सीपीसीको टोली बुधबार स्वदेश फर्किनेछ ।"
अकासिँदै मूल्यवृद्धि,"शोधनान्तर बचतगत आर्थिक वर्षका सबै महिना ऋणात्मक रहेको भुक्तानी सन्तुलन (शोधनान्तर) यो वर्षको पहिलो महिनामै बचतमा छ । मुलुक भित्रिने र बाहिरिने मुद्राको अवस्था मापन गर्ने सूचक शोधनान्तर हो । मुलुकबाट बाहिरिने भन्दा भित्रिने रकम धेरै भए शोधनान्तर बचतमा हुन्छ । बाहिरिनेभन्दा भित्रिने रकम कम भए शोधनान्तर घाटामा हुन्छ । गत आर्थिक वर्षका सबै र अघिल्लो आर्थिक वर्षको असोज, कात्तिक र असारबाहेक सबै महिनामा शोधनान्तर ऋणात्मक थियो । राष्ट्र बैंकका अनुसार गत साउनमा शोधनान्तर ६ अर्ब ५ करोड रुपैयाँले बचतमा छ । अघिल्लो वर्षको सोही अवधिमा यो २४ अर्ब ७७ करोडले घाटामा थियो ।अमेरिकी डलरमा शोधनान्तर स्थिति अघिल्लो वर्षको पहिलो महिनामा २२ करोड ५० लाखले घाटामा रहेकामा समीक्षा अवधिमा ५ करोड ४२ लाखले बचतमा छ, राष्ट्र बैंकले भनेको छ । यो अवधिमा आयात वृद्धिदर घटेको, विदेशी ऋण करिब १११२ अर्ब रुपैयाँले बढेको र रेमिट्यान्स वृद्धिदर सकारात्मक रहेकाले शोधनान्तर स्थिति बचतमा रहेको राष्ट्र बैंकले जनाएको छ । शोधनान्तर स्थितिमा सुधार भए पनि चालु खाता घाटामा भने सुधार आउन सकेको छैन । राष्ट्र बैंकका अनुसार गत साउनमा चालु खाता ९ अर्ब ३७ करोडले घाटामा छ । अघिल्लो वर्षको त्यही अवधिमा यस्तो घाटा २५ अर्ब १६ करोड थियो । अमेरिकी डलरमा अघिल्लो वर्षको पहिलो महिनामा २२ करोड ८५ लाखले घाटामा रहेको चालु खाता समीक्षा अवधिमा ८ करोड ४० लाखले घाटामा छ ।"
विश्व बैंकको ऋण टुंगो लागेन,"(काठमाडौं)  अन्तर्राष्ट्रिय निकायको ऋण सहयोगमा निजी क्षेत्रले निर्माण गरिरहेको काबेली ए जलविद्युत् आयोजना अन्योलमा परेको छ । निर्माण सुरु भइसक्नुपर्ने बेलामा पनि आयोजनाको भौतिक प्रगति २० प्रतिशत मात्रै छ भने ऋणको प्रतिबद्धता जनाएकालाई सरकारले सिफारिस गरिदिएको छैन ।विश्व बैंकको ऋणको म्याद नथपिने भएपछि बुटवल पावर कम्पनीअन्तर्गतको काबेली ए जलविद्युत् आयोजना अन्योलमा परेको हो । विश्व बैंकले दिने भनेको ४ करोड अमेरिकी डलरको म्याद यही डिसेम्बर (पुस दोस्रो साता) सकिँदै छ । हामीले १ वर्ष म्याद थपिदिन भने पनि सरकारले म्याद थपको सिफारिस गरिदिएको छैन, आयोजनाको प्रवर्द्धक कम्पनी काबेली इनर्जीका एक सञ्चालकले भने, सरकारबाट सिफारिस नभई विश्व बैंकले ऋणको म्याद थप गर्दैन ।३७६ मेगावाटको काबेली ए को प्रवर्द्धक काबेली इनर्जीले नेपाल हाइड्रोइलेक्ट्रिसिटी डेभलपमेन्ट एन्ड इन्भेस्टमेन्ट कम्पनीमार्फत अर्थ मन्त्रालयलाई म्याद थपको लागि सिफारिस पठाए पनि फाइल ६ महिनादेखि अर्थ मन्त्रालयमा रोकिएको छ । हामीले ऋणको म्याद थपको सिफारिस गरिदिन अर्थ मन्त्रालयमा फाइल पठाएका थियौं, ऊर्जा मन्त्रालयका एक अधिकारीले भने, अर्थले किन गरेन हामीलाई जानकारी भएन ।तमोर विद्युत् आयोजनालाई ७ सय ६२ मेगावाट क्षमतामा बढाउँदा काबेली ए विद्युत् आयोजना डुबानमा पर्छ । लगानी बोर्डले तमोर जलाशययुक्त आयोजना निर्माणका लागि माग गरेको प्रस्तावमा हाइड्रोइलेक्ट्रिसिटी डेभलपमेन्ट एन्ड इन्भेस्टमेन्ट कम्पनीसँगको जेभीमा पावर कर्पोरेसन अफ चाइना लिमिटेडको जेभीले मात्रै प्रस्ताव पेस गरेको छ ।तमोर अघि बढाउँदा काबेली ए डुब्ने खतरा भएर हो वा काबेली ए लाई अघि बढाउन नचाहेर हो अर्थ मन्त्रालयले ऋणको म्याद थप्न प्रस्तावमा सिफारिस गरेको छैन, बुटवल पावर कम्पनीका एक अधिकारीले भने, अर्थ मन्त्रालयले म्याद थपको सिफारिस नगर्दा आयोजना अन्योलमा परेको छ ।काबेली मार्च महिनामा चिनियाँ कम्पनीसँग सिभिल संरचनाको ठेक्का रद्द गरेको भए पनि अर्को ठेक्का आह्वान गर्न सकेको छैन । १० अर्ब लागत अनुमान गरिएको आयोजनाको ४ अर्ब ऋणको म्याद नथपिएपछि आयोजना अन्योलमा परेको हो । सिभिल तथा हाइड्रोमेकानिकल कामको जिम्मा पाएको ठेकेदार चीनको झेजियाङ हाइड्रो पावर कन्स्ट्रक्सनले गत पुसदेखि काम गरेको थिएन । कामको गुणस्तरमा प्रश्न उठेपछि चिनियाँ ठेकेदारले आयोजनास्थल छाडेको थियो ।ठेकेदार कम्पनी काममा नफर्किएपछि चैतमा प्रवर्द्धक काबेली इनर्जीले चिनियाँ कम्पनीसँगको ठेक्का तोडेको थियो । हालसम्म आयोजनाको भौतिक प्रगति करिब २० प्रतिशत छ ।आयोजनाबाट २०७७ पुसभित्र विद्युत् उत्पादन गर्ने लक्ष्यसहिन २०७३ चैतमा निर्माण सुरु गरिएको हो । आयोजनाको ४ दशमलव ३२ किलोमिटर सुरुङमध्ये १ दशमलव २ किलोमिटर मात्र खनिएको छ । आयोजनामा अन्य संरचनाको काम सुरु भएको छैन ।आयोजनालाई ऋण दिन २०७२ मंसिरमा सरकार र विश्व बैंकबीच सम्झौता भएको थियो । सरकारमार्फत जलविद्युत् लगानी तथा विकास कम्पनी (एचआईडीसीएल) लाई ऋण दिई काबेली इनर्जीसँग सम्झौता गरिएको हो । आयोजनामा विश्व बैंकले ४ करोड डलर र विश्व बैंक समूहअन्तर्गतको अन्तर्राष्ट्रिय वित्त निगमले ३ अर्ब ८६ करोड डलर लगानी गर्ने प्रतिबद्धता जनाएका थिए ।ताप्लेजुङ र पाँचथरको सिमानामा निर्माणाधीन आयोजनामा जलायशयबाट पानीलाई चार किलोमिटर लामो सुरुङमार्फत विद्युत्गृहमा पठाउने गरी आयोजनाको डिजाइन गरिएको छ । यो आयोजना अर्धजलाशययुक्त प्रकृतिको हो । आयोजनाबाट उत्पादित विद्युत् ८० किलोमिटर लामो प्रसारण लाइनमार्फत दमक सबस्टेसनमा जोड्ने योजना छ । बुटवल पावर कम्पनीले यो आयोजना अन्तर्राष्ट्रिय प्रतिस्पर्धामार्फत पाएको हो । आयोजनाको कुल लागत ९ करोड ९५ लाख अमेरिकी डलर हुने प्रारम्भिक अनुमान गरिएको थियो । आयोजनामा भएको ढिलाइले यसको लागत स्वतः बढ्ने भएको छ । प्रतिमेगावाट लागतका हिसाबले पनि यो नेपालकै महँगो आयोजना हो । पहिलाको अनुमानअनुसार पनि यसको प्रतिमेगावाट लागत करिब ३० करोड पर्छ ।"
दसैंलाई एसी बस,"(बुटवल)  दसैंमा लामो दूरीको यात्रा गर्दै हुनुहुन्छ भने चिन्ता नलिनुस् । यसपालि दसैंमा वातानुकूलित (एसी) बसमा यात्राको अवसर मिल्नेछ । त्यसका लागि अग्रिम टिकट बुकिङ खुलिसकेको छ । यहाँ केन्द्रीय कार्यालय रहेको पश्चिम नेपाल बस प्रालिले दसैंका लागि १५० वटा एसी बस सञ्चालनमा ल्याएको छ । आइतबारदेखि टिकट बुकिङ खुलाइएको छ । साथै ईटिकट को पनि व्यवस्था छ । पहिलो दिन २० प्रतिशत टिकट बुकिङ भएको प्रालिले जनाएको छ । गत आइतबार धनगढीकी रेखा कठायतले काठमाडौं काउन्टरबाट टिकट काटिन् । उनीसहित पाँचजना असोज १५ मा काठमाडौंबाट दसैंका लागि घर फर्किंदै छन् । एसी बसमा अग्रिम टिकट काटियो, उनले भनिन्, यसपालिको दसैं यात्रा सहज हुने भयो । एसी बस निर्धारित समयमा गुड्छन् । गर्मीमा चिसो र जाडोमा न्यानो बनाउँछन् । यात्रुलाई रोक्ने र धेरै बेर पर्खाउने गरेर समय बर्बाद पनि गर्दैनन् । यसैले यस्ता बस रोजाइमा परेको रेखाले बताइन् ।दसैंका बेला एसी बस काठमाडौंदेखि पश्चिमका जिल्लामा गुड्नेछन् । बुटवलबाट भने पूर्व र पश्चिमका सबैजसो तराईका जिल्लामा पुग्नेछन् । प्रालिका सवारी गुड्ने सबै स्थानमा एसी बस पुर्याउने लक्ष्य थियो, अध्यक्ष दधिराम खरेलले भने, पहाडी जिल्लामा साँघुरो सडक भएकाले यसपालि लैजान सकिएन । साना एसी गाडी किनेपछि त्यता पनि लगिनेछ । पहाडी जिल्ला भए पनि बुटवलबाट पाल्पा, स्याङ्जा हुँदै पोखरा भने एसी बस चलिरहेका छन् । पश्चिम नेपालका २ हजार ३ सय ८७ बस छन् । यसमध्ये १५० एसी, ५० सुपर डिलक्स र १ सय डिलक्स छन् । एसी बसका सलिना एसी, सलिना मेट्रो, मीरा बुलेट, अर्जुनरथ, अर्जुनरथ सुपेरियर मुख्य हुन् । सुरक्षाका लागि सीसी क्यामेरा जडान गरिएको छ । बुद्ध जन्मस्थल लुम्बिनीदेखि काठमाडौंका लागि अत्याधुनिक प्रविधिको सुपर एसी डिलक्स बस सञ्चालनमा छन् ।सिन्डिकेट खारेज भएसँगै रूपन्देहीमा नयाँ यातायात कम्पनी खुलेका छन् । ती कम्पनीले ठूला र सुविधायुक्त बस भित्र्याउने क्रम बढेको छ । नयाँ खुलेका कम्पनीकम्पनीबीच स्तरीय बस सेवा दिने प्रतिस्पर्धा नै छ । यही प्रतिस्पर्धाले सुविधा सम्पन्न एसी बस भित्रिएका छन् । यसको फाइदा दसैंका यात्रुले समेत लिन पाउने भएका हुन् । त्यसमध्येका हुन्, ओमसतिया गाउँपालिका पड्सरीका रोहन श्रेष्ठ । उनीसहित आठजनाको परिवार दसैं मान्न विराटनगर जाँदै छ । १७ असोजका लागि उनले टिकट काटे । साधारण बसभन्दा २० प्रतिशत धेरै भाडामा एसी बसको टिकट पाइँदो रहेछ, उनले भने, त्यसैले एसी बस नै रोजेको हुँ ।भैरहवामा केन्द्रीय कार्यालय रहेको सिद्धार्थ सार्वजनिक यातायात प्रालिमा ३५० बस छन् । यसमध्ये १६ वटा एसी बस छन् । ५० वटा सुपर डिलक्स बस छन् । तिनमा दसैंका लागि अग्रिम बुकिङ खोलिएको छ । ३५ देखि ४० सिट क्षमताका एसी बस काठमाडौंदेखि भैरहवा गुड्छन् । प्रालिले शनिबारदेखि अग्रिम बुकिङ सुरु गरेको छ । अध्यक्ष सञ्जीव रोकाले एसी, डिलक्स र सुपर डिलक्स बसको अग्रिम बुकिङ धेरै भएको बताए । दुई दिनमै ३० प्रतिशत बुकिङ भएको छ, उनले भने, एसी बस यात्रुको पहिलो रोजाइमा छ । दसैंका यात्रुको सहजताका लागि एसी र डिलक्स बसलाई प्राथमिकतामा राखेको उनले बताए ।"
तीन दिनमा २ लाख टिकट बुकिङ,"(काठमाडौं)  दसैंका लागि बुकिङ खुला भएको तीन दिनमा २ लाख टिकट बुकिङ भएको छ । उपत्यकाका विभिन्न स्थानमा रहेका काउन्टरमा टिकट लिन यात्रु जम्मा हुने गरेका छन् । सबैभन्दा बढी बुकिङ गोंगबुस्थित नयाँ बसपार्कबाट भएको छ । पहिलो दिन आइतबार सबैभन्दा बढी यात्रुको भीड यही काउन्टरमा लागेको थियो । यातायात व्यवस्था विभागका महानिर्देशक गोगनबहादुर हमालका अनुसार उक्त काउन्टरबाट पहिलो दिन सबैभन्दा बढी ३० हजारले टिकट बुकिङ गरेका थिए । पहिलो दिन सबैभन्दा बढी यात्रुको भीड भएको ठाउँ नै नयाँ बसपार्क हो, उनले भने, बढी बुकिङ पनि यही ठाउँबाट भएको छ, जहाँ १५ वटा टिकट काउन्टर छन् । काउन्टरहरूमा अहिले यात्रुको भीड कम हुँदै गएको छ । यातायात व्यवसायी राष्ट्रिय महासंघका महासचिव सरोज सिटौलाका अनुसार सबै काउन्टरमा गरेर अहिलेसम्म करिब २ लाख टिकट बुक भइसकेको छ । टिकट बुकिङको आँकडा राम्रोसँग निकालिसकेको छैन, महासचिव सिटौलाले भने, यात्रुको चाप बढी हुने कोटेश्वर, गौशाला,चाबहिल, कलंकी, नयाँ बसपार्कलगायत काउन्टरमा मंगलबारसम्म २ लाख टिकट बुक भइसकेको छ । टिकट काट्न यात्रु दैनिक काउन्टरमा पुग्ने गरेका छन् । तर, भीड बिस्तारै कम हुँदै गएको छ, उनले भने । यता यातायात व्यवस्था विभागले असोज १२ देखि १९ सम्म सार्वजनिक सवारी साधनका लागि इजाजत पत्र (रुट परमिट) खुला गर्ने निर्णय गरेको छ । मंगलबार सूचना जारी गर्दै विभागले उक्त निर्णय गरेको हो । यातायात व्यवसायीले भने उक्त समय पर्याप्त नभएको र सल्लाह नै नगरी हतारमा निर्णय गरेको आरोप लगाएका छन् ।दसैंमा एक हप्ताका लागि मात्र रुट परमिट खुला गरेका हौं, विभागका महानिर्देशक हमालले भने, यो समयमा पूर्वका गाडी पश्चिम, सुदूरपश्चिमसम्म यात्रु बोकेर जानुपर्ने हुन्छ । उनले असोज १२ देखि १९ गतेसम्म काठमाडौं भित्रिने लामा सवारी साधनलाई आवागमनमा रोक लगाउने निर्णय गरिएको बताए । १८२० चक्के सवारी साधन सामान लिएर भारतबाट आउँछन्, जसले गर्दा मुख्य राजमार्गमा जाम हुने हुन्छ, उनले भने, पहिल्यै थाहा भएपछि त्यहीअनुसारको तयारी हुन्छ भनेर अहिले नै सूचना जारी गरेका हौं । अहिले सूचना जारी गरेपछि त्यो बेला सीमा नाकाबाट सामान भित्रँदैन । विभागले रुट परमिटका सम्बन्धमा निकालेको सूचना छिटो भयो, त्यसमा पनि ७ दिनको समय कम भयो, महासचिव सिटौलाले भने, परमिट खुला १९ गतेसम्मलाई मात्र गरिएको छ, २१ गते टिका छ, २२ गते यात्रु लिएर फर्कनुपर्ने हुन्छ छ, सल्लाह नै नगरी यस्तो निर्णय गरियो, कम्तीमा हामीलाई १५ दिनको समय चाहिन्छ । त्यस्तै यातायात व्यवसायीले ग्रामीण क्षेत्रका सडक अझै नखुलेको गुनासो गरेका छन् । ग्रामीण क्षेत्रका सडक अझै बनिसकेका छैनन्, कसरी गाडी चलाउने भन्ने समस्या भएको छ, उनले भने, त्यस्तो ठाउँमा हामीले कसरी यात्रु लग्ने ? खाल्डाखुल्डी अझै पुरिएको छैन, दसैं आइसक्यो, सडक मर्मत चाँडो नगरिए समस्या हुन्छ । वर्षातले गर्दा पनि समस्या भएको उनले बताए । यातायात व्यवस्था विभागले मुख्यमुख्य सडक मर्मत भइरहेको दाबी गरेको छ । गाउँ जोड्ने सडक गाउँपालिकाले, प्रदेशमा जाने प्रदेशले मर्मत गरिरहेका छन्, महानिर्देशक हमालले भने, पानी रोकिएको छ, सडक मर्मत गर्न समस्या हुने छैन ।उनले सहज रूपमा यात्रुलाई गन्तव्यसम्म पुर्याउने दाबी गरे । बिहीबारसम्म उपत्यकाको १४ स्थानमा नागरिक सहायता कक्ष सञ्चालनमा आइसक्नेछ । गौशाला, नयाँबसपार्क, चाबहिल, कोटेश्वर, बल्खु, कलंकी, नागढुंगालगायत स्थानमा रहनेछ । जहाँ ट्राफिक प्रहरी, यातायात व्यवस्था विभागका कर्मचारी, उपभोक्ता समाजका प्रतिनिधि रहनेछन् । भाडा बढाएर लिन पाउने छैनन् । अहिले जति भाडादर छ । त्यही दरमा यात्रुले गन्तव्यसम्म पुग्न पाउनेछन् यातायात व्यवसायीका अनुसार दसैंमा १८ देखि २० लाखसम्म यात्रु उपत्यकाबाट बाहिरिने गरेका छन् । अग्रिम टिकट बुकिङ गर्नेहरू घटस्थापनाबाट घर जान थाल्नेछन् । केही गाडी कम्पनीहरूले अनलाइनबाट पनि टिकट बुकिङ गर्ने व्यवस्था मिलाएका छन् ।"
महिला उद्यमीको नयाँ नेतृत्व,"काठमाडौं (कास) सार्क चेम्बर महिला उद्यमी परिषद् (एससीडब्लूईसी) ले मंगलबार नयाँ कार्य समिति चयन गरेको छ । राजधानीमा आयोजित कार्यक्रममा सरोजनी शेरचनको नेतृत्वमा १० सदस्यीय कार्य समिति गठन भएको हो । कार्यक्रममा नेपाल उद्योग वाणिज्य महासघंकी अध्यक्ष भवानी राणाले दक्षिण एसियाका महिला उद्यमीले संयुक्त रूपमा प्राकृतिक फाइबरजस्ता स्रोतहरूको प्रयोग गरी विभिन्न वस्तुको उत्पादन गरी त्यसलाई आन्तरिक क्षेत्रमा बजारीकरण गर्नुपर्ने कुरामा जोड दिएकी थिइन् । नेपाल उद्योग वाणिज्य महासंघअन्तर्गत कार्य गरिरहेको एससीडब्लुईसीले नेपालमा महिला उद्यमीहरूको सीप र दक्षतालाई अभिवृद्धि गरी राष्ट्रको सामाजिक, आर्थिक क्रियाकलापमा योगदान गर्ने लक्ष्य राखेको छ ।"
काठमाडौं वाणिज्य संघमा श्रेष्ठ,"काठमाडौं (कास) नेपाल उद्योग वाणिज्य संघ काठमाडौंको प्रथम वार्षिक साधारणसभाले दिनेश श्रेष्ठको नेतृत्वममा नयाँ कार्यसमिति चयन गरेको छ । नयाँ कार्यसमितिमा उपाध्यक्षमा क्रमशः हेमराज ढकाल, जयप्रकाश शिवाकोटी र राजेन्द्र शेरचन चयन भएका छन् । महासचिवमा रमानाथ श्रेष्ठ, सचिवमा लोकनाथ गैरे, कोषाध्यक्षमा सुष्मा महरा तथा कोषध्यक्षमा दुर्गाराज श्रेष्ठ निर्वाचित भएको विज्ञप्तिमा जनाइएको छ ।"
सांग्रिलानेपाल क्यान्सर अस्पताल सहकार्य,"काठमाडौं (कास) सांग्रिला डेभलपमेन्ट बैंक र नेपाल क्यान्सर अस्पताल, ललितपुरबीच बैंकका ग्राहकहरूले अस्पतालमा उपचार गराउँदा १० प्रतिशत छुट दिनेसम्बन्धी सम्झौता भएको छ । सहकार्यअनुसार बैंकका कर्मचारी, तिनका परिवार, डेबिट कार्डवाहक तथा बैंकका सम्पूर्ण ग्राहकवर्गहरूलाई नेपाल क्यान्सर अस्पतालमा उपचार गराउँदा विभिन्न सेवा सुविधामा उक्त छुट प्रदान गर्ने जानकारी प्रेस विज्ञप्तिमा दिइएको छ । बैंकका प्रमुख कार्यकारी अधिकृत सुयोग श्रेष्ठ र अस्पतालका कार्यकारी अध्यक्ष डा सुदीप श्रेष्ठले सम्झौता पत्रमा हस्ताक्षर गरेका थिए ।"
एनआईसीका ग्राहकलाई छुट,काठमाडौं (कास) एनआईसी एसिया र सेलवेज क्यास एन्ड क्यारी प्रालिअन्तर्गतका सेल्सबेरी र सेलवेज डिपार्टमेन्ट स्टोरबीच बैंकको मोबाइल बैंक एप प्रयोग गरी क्यूआरमार्फत सामान खरिद गर्दा १५ प्रतिशत वा अधिकतम ५ सय रुपैयाँसम्म छुट प्रदान गर्ने सम्झौता भएको छ । असोज पहिलो हप्तादेखि छठ पर्वसम्म लागू हुने यो योजना सेल्सबेरी डिपार्टमेन्ट स्टोरका सबै आउटलेटहरूमा र सेलवेज डिपार्टमेन्ट स्टोरको पोखरा आउटलेटमा लागू हुने प्रेस विज्ञप्तिमा उल्लेख छ ।
मेगाआइडिया स्टुडियोबीच सम्झौता,काठमाडौं (कास) मेगा बैंक नेपाल र आइडिया स्टुडियो नेपालका बीच नयाँ सोचका साथ व्यवसाय गर्न चाहने युवा तथा महिला उद्यमीहरूको प्रवर्द्धन गर्ने सम्बन्धमा मंगलबार सम्झौता भएको छ । युवामा रहेको व्यावसायिक सोचलाई उद्यमशीलतासँग जोडेर उद्यमी बन्न प्रेरित गर्ने उद्देश्यले बैंक र आइडिया स्टुडियोबीच सम्झौतामा हस्ताक्षर भएको जनाइएको छ । मेगा बैंकका सीईओ अनुपमा खुञ्जेली र आइडिया स्टुडियो नेपालका अध्यक्ष डा छिरिङ लामाबीच सम्झौता पत्रमा हस्ताक्षर भएको थियो ।
कुमारीउपाय सर्भिसेस सम्झौता,काठमाडौं (कास) कुमारी बैंक र उपाय सर्भिसेस लिमिटेडबीच व्यावसायिक परामर्शसम्बन्धी सम्झौता भएको छ । बैंकका कर्मचारीको विश्लेषणात्मक तथा प्राविधिक क्षमता अभिवृद्धिका लागि विभिन्न किसिमका तालिम र प्रशिक्षणहरू दिनेसम्बन्धी सम्झौता भएको हो । सम्झौताअनुरूप कुमारी बैंक र उपाय सर्भिसेजबीच बैंकका ऋणीहरूले (विशेषगरी साना तथा मझौला) उपाय सर्भिसेजबाट लिने सेवामा विशेष छुट दिइनेछ । बैंकका डेपुटी जेनेरल म्यानेजर मनीष तिमिल्सिना र उपाय सर्भिसेसका जेनेरल म्यानेजर राजु केसीले सम्झौता पत्रमा हस्ताक्षर गरेका थिए ।
क्षेत्रीय बाख्राविज्ञ सम्मेलन हुँदै,काठमाडौं (कास) कात्तिक ३ देखि ६ गतेसम्म चितवनको रामपुरमा एसिया क्षेत्रीय बाख्राविज्ञ सम्मेलन हुने भएको छ । कृषि तथा वन विज्ञान विश्वविद्यालय रामपुर चितवनको बहुउद्देश्यीय सभाहलमा हुने उक्त सम्मेलनको नारा विकासशील विश्वमा खाद्य तथा पोषण सुरक्षाका लागि बाख्रापालन रहेको छ । नेपालमा व्यावसायिक बाख्रापालनको सम्भावना तथा विविध समस्यामा केन्द्रित भई सम्मेलनको आयोजना गरिएको सोमबार जारी प्रेस विज्ञप्तिमा जानकारी दिइएको छ ।
मिसेलिनका टायर बजारमा,"काठमाडौं (कास) सिप्रदी ट्रेडिङ प्रालिले मिसेलिन कम्पनीका टायर नेपाली बजारमा भित्र्याएको छ । मंगलबार आयोजित एक कार्यक्रममा मिसेलिन टायरहरू नेपाली बजारमा सार्वजनिक गरिएको हो । मिसेलिन टायर्सका महाप्रबन्धक प्रदीप थम्पी र सिप्रदी कम्पनिजका प्रमुख कार्यकारी अधिकृत राजनबावु श्रेष्ठले संयुक्त रूपमा मिसेलिनको लोगो र उत्पादनहरू सार्वजनिक गरे । सन् १८८९ मा स्थापना गरिएको मिसेलिनका टायरहरू १७० देशमा उपलब्ध छन् । विश्वभर ६९ वटा उत्पादन केन्द्रहरू छन् । तीनवटा उत्पादन रेन्जहरू (कमर्सियल, प्यासेन्जर तथा टुह्वीलर सेग्मेन्टहरू) नेपाली बजारमा उपलब्ध छन् ।"
फुडटेक एसियाको पाँचौं संस्करण नेपालमा,काठमाडौं (कास) असोज ८ देखि ११ गतेसम्म फुडटेक एसियाको ५ औं संस्करण भक्तपुरको सल्लाघारीमा आयोजना हुने भएको छ । आयोजक ओलम्पिया एक्जिबिसन प्रालिले ईआरएम कन्सेप्ट्सको सहकार्यमा यो प्रदर्शनी गर्न लागेको हो । आईडीएस इभेन्टसको सहभागिता तथा इन्नो रेज इन्डिया प्रालिको सहयोगमा प्रदर्शनी हुने जनाइएको छ । खाद्य उद्योग तथा त्यससँग सम्बन्धित व्यवसायीहरूलाई लक्षित गरी एसियाका विभिन्न सहरहरूमा यसअघि फुडटेकको आयोजना भइसकेको छ ।
सनराइज फर्स्ट म्युचुअल फन्ड निष्कासन,"काठमाडौं (कास) सनराइज क्यापिटलको व्यवस्थापन र सनराइज बैंकद्वारा प्रवर्द्धन सनराइज फर्स्ट म्युचुअल फन्ड निष्कासन गरिएको छ । १० वर्षे बन्दमुखी योजनाको १० अंकित दरको १० करोड इकाईमध्ये १५ प्रतिशत अर्थात् १ करोड ५० लाख इकाई कोष प्रवर्द्धक सनराइज बैंकका लागि सुरक्षित राखिएको छ । बाँकी ८ करोड ५० लाख इकाई बुधबारदेखि सर्वसाधारणका लागि निष्कासन तथा बिक्री खुला गरिएको हो । योजनाको कोष सुपरिवेक्षकमा पूर्व गृहसचिव चण्डीप्रसाद श्रेष्ठ, पूर्वडेपुटी गभर्नर कृष्णबहादुर मानन्धर, नेपाल टेलिकमका पूर्वप्रबन्ध सञ्चालक बुद्घिप्रसाद आचार्य, वरिष्ठ न्यायाधिवक्ता पूर्णमान शाक्य तथा चार्टर्ड एकाउन्टेन्ट सुधीरकुमार शर्मालगायत रहेको जारी प्रेस विज्ञप्तिमा उल्लेख छ ।"
चाडपर्व छुटमा सवारीको प्रतिस्पर्धा,"(काठमाडौं)  दसैं नजिकिँदै गर्दा दैनिक उपभोगका वस्तुदेखि लत्ताकपडा र सवारी साधनका सोरुममा भीड बढ्न थालेको छ । ठाउँठाउँमा राखिएको सस्तो बजारले दसैं आएको अनुभूति दिलाएको छ । त्यसैको लाभ उठाउन गाडी कम्पनीहरूले सोरुमलाई सिंगारेर चिटिक्क पारेका छन् । उनीहरूले जमरा, पिङ, टीका लगाएको कार्टुन, स्टिकर राखेर सोरुम सजाएका छन् । आकर्षक सजावटले सर्वसाधरणको ध्यान आकर्षित गरेको छ । गाडी खरिदमा दसैं विशेष छुट हुने भएकाले पनि सर्वसाधरणको भीड देख्न पाइन्छ । गाडीको कारोबार चाडबाडमा सबैभन्दा बढी हुन्छ । नाडा अटोमोबाइल्स एसोसिएसन अफ नेपालका अध्यक्ष शम्भुप्रसाद दाहालका अनुसार दसैंमा वर्षभरि हुने कुल कारोबारको ४० प्रतिशत कारोबार हुन्छ । साउन, भदौ र असोजमा गाडीको बिक्री बढी हुन्छ । गत वर्ष दसैंमा मात्र १४ हजार ५ सय कार, भ्यान र जिप बिक्री भएको थियो । यो वर्ष कम बिक्री हुने अनुमान गरेका छौं, उनले भने, योपटक १२ हजारसम्म बिक्री होला भन्ने छ । कम्पनीले चाडबाडलाई लक्ष्य गरेर ५० हजारदेखि २ लाखसम्मको नगद छुट अफर ल्याएका छन् । त्यति मात्र होइन । विभिन्न कम्पनीले सवारी साधनमा नगद छुटसँगै विदेश भ्रमण, निःशुल्क बिमा र लक्की ड्रबाट कार उपहारको व्यवस्था गरेका छन् । चाडबाडमा छुट अफर धेरै छन्, अध्यक्ष दाहालले भने, स्टक कटाउनुपर्ने हुन्छ, प्रायः सबै कम्पनीले चाडबाडको बेला छुटको व्यवस्था गरेका हुन्छन् । यो बेला कम्पनीलाई स्टक सक्ने हतारो हुन्छ । त्यसैले चाडबाडको बेला कम्पनीबीच गाडी बिक्रीमा छुट दिन प्रतिस्पर्धा नै चल्छ , उनले भने, कसैले नगद छुटसँगै विदेश घुमाउने अफरसमेत ल्याएका छन् । तिहारसम्म छुट अफर हुन्छ । गत आर्थिक वर्षमा करिब १ खर्ब ६० अर्बको कारोबार भएको थियो । दाहालका अनुसार गाडीको बिक्री समग्र अर्थतन्त्रमा जोडिएको हुन्छ । चिन्तित हुनुपर्ने अवस्था छैन, उनले भने, चाडबाड भनेको गाडी बिक्री हुने मुख्य समय हो । नेपालमा २३ वटा ब्रान्डका गाडीको खरिद बिक्री हुँदै आएको छ । दसैंको पूर्वसन्ध्यामा आयोजना गरिएको नाडा अटो सो मेलामा चाडबाड लक्षित गर्दै छुटमा अफरमा गाडी बुकिङको व्यवस्था गरिएको थियो । अधिकांशले मेलाको अवसर पारेर बुकिङ गरेका थिए । मेला अवधिभर गाडीबारे बुझ्न र बुकिङ गर्न सर्वसाधरणको भीड लागेको थियो । ८३ अर्ब कर मात्र तिर्छौं, अध्यक्ष दाहालले भने, ८४ अर्बको त आयात मात्र हुन्छ । त्यस्तै अहिले डिजेलपेट्रोलबाट चल्ने गाडीसँगै आम सर्वसाधरणको चासो विद्युतीय सवारी साधनमा छ । मेलामा मुख्य आकर्षण नै विद्युतीय सवारी साधन बनेका थिए । काठमाडौंका केही स्थानमा विद्युतीय चार्जिङ स्टेसन सञ्चालनमा आएका छन् । तर, उपत्यका बाहिर केही कम्पनीले सञ्चालनमा ल्याएका र केहीले सञ्चालनको तयारी गर्दै छन् । नाडा अटोमोबाइल्स एसोसिएसन अफ नेपालका उपाध्यक्ष कृष्णप्रसाद दुलालका अनुसार दसैंका लागि नाडा अटो मेलामा दिएको अफर नै चल्दै छन् । बैंकले ऋण प्रवाह नगर्दा भन्सारमा सवारी साधन रोकिएका थिए, अहिले आउने क्रम जारी छ, दसैंसम्म आइसक्नेछन्, उनले भने, चाडबाड आएकाले बजारमा चहलपहल राम्रै छ, जति बैंकले लगानी गर्ने हो, त्यति चहलपहल बढ्ने हो । नगरे कम हुने उनले बताए । बैंकले ऋण प्रवाहमा कडाइ गर्दा गाडीको व्यापार खस्किएको गुनासो बिक्रेताहरूको छ । व्यापार बढ्नेघट्ने बैंककै हातमा छ, उनले भने, त्यही भएर अहिले बैंकले लगानीमा कडाइ गर्दा व्यापार पनि कम छ । बैंकले सार्वजनिक सवारी साधनमा ७० प्रतिशत, निजीमा ५० र विद्युतीय सवारी साधनमा ८० प्रतिशत फाइनान्सिङको व्यवस्था गरेका छन् । चहलपहल राम्रो छ, बुकिङ पनि धेरै छ, अटोमोबाइल्स एसोसिएसन अफ नेपालका सचिव अनुप बरालले भने, तर, गत वर्षको तुलनामा कारोबार कम छ । पहिला बैंकले लगानी गर्दा गाडी किन्ने बढेका थिए । यातायात व्यवस्था विभागका अनुसार ०७५०७६ (०७५ फाुगन) सम्म दर्ता भएका कार, जिप र भ्यानको संख्या २ लाख ३७ हजार ६ सय ५८ रहेको छ । राष्ट्र बैंकको नीति पनि कडा आयो, सोचेअनुरुरूपको बजार छैन, उनले भने, नगद नै तिरेर गाडी किन्न सक्ने क्षमता कम छ, व्यापार व्यवसाय गर्नेहरूको बजारमा रकम उठ्न नै बाँकी छ, त्यही भएर पनि कारोबार सोचेअनुरूप हुन सकेको छैन । तर, दसैंले गर्दा सर्वसाधरणमा उत्साह बढेको उनले सुनाए । बुकिङ एकदम राम्रो छ तर कारोबार कम छ, उनले भने, दसैंमा गाडीको जुन किसिमको बजार हुनुपर्ने हो, त्यो अलि देखिएको छैन । सबै गाडी कम्पनीले दसैं अफर राखेकाले कुन गाडी किन्ने भनेर दोधारमा परेको वसुन्धराका हरीश अधिकारी सुनाउँछन् । चाडबाडमा गाडी किन्दा अघिपछिभन्दा केही सस्तो पर्छ, दसैंमा गाडी किन्ने तयारीमा रहेका उनले भने, आधा दर्जनभन्दा बढी ब्रान्डका गाडी हेरिसकें तर कुन गाडी किन्ने भनेर निर्णय गर्न सकेको छैन । उनले गाडीबारे राम्ररी बुझेर मात्र किन्ने बताए । नाडा अटो मेलामा पनि गाडी हेरेको थिएँ, उनले भने, तर, दसैंमा किन्ने भनेर मेलामा बुक गरिनँ, राम्रोसँग हेरेर मात्र किन्छु । अधिकांशले दसैंलाई लक्षित गाडी किन्ने गरेका छन् ।"
बढ्यो चहलपहल,"(विराटनगर)  विराटनगरस्थित जनपथ टोलमा डेरा गरी बस्ने चन्द्रकुमारी दाहाललाई दसैं नजिकिएपछि किनमेल गरेर घर जान हतार भइसक्यो । भोजपुरको अरुण गाउँपालिका घर भएकी दाहाल विराटनगरस्थित एक निजी कम्पनीमा काम गर्छिन् । दसैं बिदा हुना साथ उनी घर जाने तयारीमा छिन् ।पहाडी क्षेत्रका ठाउँठाउँमा यता जस्तो धेरै पसल नहुने भएकाले उनी परिवारका सबै सदस्यका लागि नयाँ लुगाकपडा र खाद्यान्न सामाग्री पनि लिएर जाने सोचमा छिन् । विराटनगर बजारको अवस्था देख्नासाथ भने उनको बजार जाने जाँगर हराउँछ । यहाँको जस्तो ठूलो बजार र धेरै पसल पहाडमा छैन । यतैबाट सबैका लागि लुगाकपडा र खानेकुरा लिएर घर जाने सोचमा छु, उनले भनिन्, बजारको अवस्था देख्दा भने हैरान लाग्छ । जताततै भत्केको, हिलो देखेर जाँगर नै मरेर आउँछ । जोगबनीमा कुर्तासुरुवाल र सारी सस्तो पाइने भन्दै अझ उनी त जोगबनी जाने सोचमा रहेको पनि बताउँछिन् । विराटनगर कलेज रोडस्थित नानु खाजा घरकी नम्रता श्रेष्ठ महतको परिवार क्रिस्चियन धर्म मान्ने भए पनि दसैं उत्साहका साथ मनाउँछन् । दसैंको टीका नलगाए पनि नयाँ कपडा किन्ने, मिठामिठा परिकार बनाएर खाने, आफन्त भेटघाट गर्ने गरेको उनले बताइन् । दसैं नजिकिएसँगै छोराछोरीहरूले बजार जाउँ भनेर हैरान बनाइसकेको उनले बताइन् । अघिल्ला वर्षहरूमा दसैंको किनमेल गर्न जोगबनी जाने गरेको उनले सुनाइन् । होटलले गर्दा यसपटक भने जोगबनी जाने फुर्सद नभएकाले विराटनगरबाटै खरिदारी गर्ने सोच बनाएकी छन् । तर, बजारको अवस्था देख्दा उनी पनि हैरान छिन् । सस्तो त जोगबनीमा छ नि तर के गर्नु होटल गर्न थालेकी छु । जोगबनी जाँदा एउटा दिन नै बित्छ, उनले भनिन्, यसपालि विराटनगरमै किनमेल गरौं भनेको बजारको बाटो देख्दा जानै दिक्क लाग्छ । सस्तोका लागि किनमेल गर्न जोगबनी जाने नेपालीहरूको पुरानै चलन हो । अन्य समयमा भन्दा चाडबाडको बेला सीमापारि जोगबनी बजारमा नेपाली उपभोक्ताले भीडभाड लाग्छ । विराटनगर मुख्य बजारमा अवस्थित बालाजी इम्पोरियमका सञ्चालक विजय अग्रवालले बाटो बिग्रिएकाले व्यापारमा मन्दी छाएको बताए । कुर्तासुरुवाल, सारीहरू खरिद गर्न ग्राहकहरू जोगबनी बढी जाने गरे पनि अन्य रेडिमेड लुगाकपडा धेरैजसो विराटनगरमै किन्छन् । तर, बजार क्षेत्रको बाटोको नाजुक अवस्थाले धेरै ग्राहकहरू आउन हिच्किचाउने उनको भनाइ छ । सडक निर्माणका क्रममा खनेर तथा खाल्डो बनाएर अलपत्र छाडिँदा यात्रुलाई हिँडडुलमा सास्ती भएको छ । होटल व्यवसायसमेत प्रभावित भएको व्यवसायी भविस श्रेष्ठले बताए । ग्राहकहरू घरबाट निस्कन नै नचाहँदा होटल व्यवसाय चौपट बनेको उनको भनाइ छ ।"
मेलामहोत्सवले दसैं माहोल,"(काठमाडौं)  काठमाडौंको आकाश सफा छ । सडक र गल्लीहरूमा पनि पहिलाझैं धुवाँधुलो कम छ । विभिन्न ठाउँमा दसैं केन्द्रित मेलामहोत्सव लाग्न थालेका छन् । ठूला मलमार्टहरूले छुटसहितका मूल्य सूचीहरू टाँस गरेका छन् । काठमाडौं आएर विभिन्न पेसाव्यवसाय गरिरहेका मानिसहरू पुर्ख्यौली थलो फर्किन टिकटका लागि लाम बसेको दृश्यले बिस्तारै दसैं भित्रिएको संकेत गरेको छ ।राजधानीको बृहत् प्रदर्शनीस्थल भृकुटी मण्डपमा अझ गजबको वातावरण छ । दसैं आउनु एक महिनाअघिदेखि नै यहाँ सस्तो मेला लाग्ने गरेको छ । चाडबाड नजिकिए सँगैस्वदेशी तथा विदेशी उत्पादनको प्रदर्शनी मेला लगाउने होडबाजीले यहाँको दृश्य नै फरक देखिन्छ । एउटा मेला सकिएकै भोलिपल्ट अर्को मेलाको आयोजनाले दसैं माहोल भित्र्याएको छ । नेपाली गुणस्तरलाई नेपालीमाझ चिनाउन भन्दै गत २ गतेदेखि सुरु भएको नेपाली धागो तथा टेक्सटाइल एक्स्पो आइतबार सकिएको छ । शिक्षक पेसामा संलग्न स्वयम्भूका बलराम चापागाई दोस्रोपटक मेलामा सहभागी भएका थिए । धागो मेलाको अघिल्लो संस्करणमा किनेको सर्ट लगाएर आएका चापागाई नेपाली उत्पादन भन्ने बित्तिकै माया लाग्ने गरेकाले मेलामा आएको बताउँछन् । अरू बेला बाहिर पनि लुगा किनिन्छ । यो सस्तो मेला भएकाले कपडा किन्न दसैं नै पर्खेर बसेको थिएँ, उनले मेलामा आउनुको उद्देश्य खुलाए, यहाँ बाहिर पाउने मूल्यमा भन्दा होलसेल मूल्यमा नै कपडा पाइन्छ । यहाँ किनेका कपडा लगाउँदा निक्कै कर्म्फट लाग्छ । दसैंको समयमा विभिन्न सस्तो मेला आयोजना हुने भए पनि प्रदर्शनी तथा बिक्रीका लागि राखिएका उत्पादनको गुणस्तरमा पनि उपभोक्ताहरूले प्रश्न उठाउने गरेका छन् । नेपाल कपडा उद्योग संघको उपाध्यक्ष तथा प्रगति टेक्स्टाइल इन्डस्ट्रिज प्रालिका सञ्चालक जितेन्द्रकुमार लोहिया दसैंमा नेपालीहरूले नेपाली उत्पादनका कपडा सुपथ मूल्यमा खरिद गर्न सकुन् भनेर मेला आयोजना गरिएको दाबी गर्छन् । चाडपर्व नजिकिँदै गर्दा यस्ता थुप्रै मेला आयोजना हुने गर्छन्, हाम्रो उद्देश्य भनेको नेपालीले नेपाली उत्पादनको गुणस्तरीय कपडा फ्याक्ट्रीकै मूल्यमा पाउन् भन्ने हो, उनले भने ।नेपाली कपडा गार्मेन्टले वार्षिक ७ अर्ब रुपैयाँ बराबरको कपडा उत्पादन गर्ने उनले बताए । वर्षमा ४० अर्ब रुपैयाँको कपडा तथा कपडाजन्य वस्तु वैधानिक रूपमा आयात हुने गरेको उनको भनाइ छ । गएको वर्ष साढे ४ खर्ब रुपैयाँ बराबरको कारोबार हुनुपर्ने भए पनि खुला सिमानाको बजारले यसमा प्रभाव पारिरहेको उनको तर्क छ ।ग्राहकहरूलाई नेपालमा गुणस्तरको सामान बन्छ र सरकारलाई हाम्रो देशमा पनि यस्ता उद्योग सञ्चालनमा छन् भनी चिनाउन मेला आयोजना गर्दै आएका हौं, उनले भने । नेपाल धागो उत्पादन संघका सचिव उत्तम गौतमले दसैंमा बाहिर कपडा किन्दा डिलरबाट रिटेलर हुँदै कमिसनसहित किन्न बाध्य हुनुपर्ने अवस्था रहेकाले ५० प्रतिशत छुटसहित यसपटक गुणस्तरीय सामान प्रदर्शनीमा राखिएको बताए । मेलामा कपडा उद्योगको १०, चाइनिज मेसिनरीको २ र धागो उद्योगको ३ लगायत ७४ स्टल रहेका थिए ।नेपाली धागो भारत र युरोपमा ८० प्रतिशत निर्यात गर्ने गौतमले बताए । नेपालमा २० प्रतिशत मात्र खपत भइरहेको उनको भनाइ छ । सय प्रतिशत पोलिस्टर, भिस्कस, एक्रेलिक र मिक्स धागो उत्पादन भइरहेको जानकारी दिँदै उनले भने, मेलामा १ सय रुपैयाँदेखि लिएर २ हजारसम्म पर्ने नेपाली उत्पादनका सामान रहेका छन् । वर्षमा ४० हजार टन धागो उत्पादन हुन्छ भने १५ अर्ब रुपैयाँ बराबरको कारोबार भइरहेको छ ।प्रदर्शनीस्थलमा यसअघि पनि विभिन्न मेलाहरू आयोजना भइसकेका छन् । दसैंको समयमा पसलमा मात्र नभई प्रदर्शनी मेलामा समेत भीड बढ्न थालेको छ । अझ दसैंलाई नै लक्षित गरी राखिएका सस्तो मेलामा ग्राहक आकर्षित हुन्छन् । दसैंमा मानिसहरूले सकेसम्म सस्तो सामान किन्न चाहन्छन् । यही उद्देश्यका साथ ३ वर्षदेखि इभेन्ट सोलुसन प्रालिले दसैं सस्तो मेला आयोजना गर्दै आएको छ ।गौशालाका विक्रम महर्जनले सस्तो मेलामा ४ हजार रुपैयाँमा ६ थरी सामान खरिद गरे । मेलामा पहिलोपटक आएका उनी भन्दै थिए, बाहिर पाइनेभन्दा निकै सस्तोमा सामान लिएँ । मूल्यअनुसार सामानको गुणस्तर पनि राम्रो लाग्यो ।गत असोज १ गतेदेखि ५ गतेसम्म भृकुटीमण्डपमै मेला लागेको थियो । सोलुसनका मार्केटिङ हेड अनिल श्रेष्ठले कपडा, जुत्ता, घरेलु सामग्री तथा हस्तकलालगायत सामान प्रदर्शनीमा राखिएको र हजारौं मानिस सहभागी भएको दाबी गरे ।"
"खराब नतिजा, प्रशिक्षकले राजीनामा दिने","(काठमाडौं)  अघिल्ला दुवै संस्करणको च्याम्पियन नेपाली टिमले घरेलु मैदान हल्चोकमा भइरहेको साफ यू१८ च्याम्पियनसिपसँगै उपाधिमा ह्याट्रिक गर्ने योजना बनाएको थियो । त्यसमा असफल भएपछि नेपाली युवा टिमका मुख्य प्रशिक्षक चेतनारायण श्रेष्ठले आफ्नो जिम्मेवारी त्याग्ने बताएका छन् ।जुन नतिजा आउनुपर्ने थियो त्यो आएन, नेपाल समूह चरणबाटै बाहिरिएपछि प्रशिक्षक श्रेष्ठले मंगलबार भने, विगत दुईपल्ट (संस्करण) राम्रो नतिजा (च्याम्पियन) आएको थियो, यसपालि त्यस्तो भएन । समूह चरण पार गर्न पनि सकेनौं । त्यसैले नैतिकताको आधारमा बुधबार एन्फा (अखिल नेपाल फुटबल संघ) लाई प्रशिक्षक पदबाट राजीनामा बुझाउँदै छु । उनका अनुसार सहायक प्रशिक्षक सनोज श्रेष्ठ र गोलकिपिङ कोच छन्नुराम चौधरीले पनि टिम छाड्ने बताएका छन् । उनले नेपाली टिमको अफिसियल बैठक मा मंगलबार बिहानै टिम छाड्ने विचार व्यक्त गरेका थिए ।तीन देश रहेको समूह ए को अन्तिम खेलमा मंगलबार भुटान र माल्दिभ्सले गोलरहित नतिजा निकालेपछि नेपाली टिमको समूह चरणबाटै बाहिरिने औपचारिकता पूरा भएको थियो । त्यसमा भुटानको ३० (त्यसमा कार्डको आधारमा वरीयता निर्धारण हुनसक्ने) वा चार गोल बढी अन्तरको जितले मात्रै नेपाल अन्तिम चारमा पुग्नसक्ने थियो । तर, पहिलो रोजाइका १० खेलाडीलाई आराम दिएको भुटानले बराबरी माल्दिभ्सविरुद्ध १ अंकमात्रै जोड्यो र समूह विजेता बन्यो । नेपालसँग ११ को बराबरी खेलेको माल्दिभ्स (२ अंक) समूह उपविजेता भएर सेमिफाइनल पुग्यो ।भुटानले माल्दिभ्सलाई ३० हान्छ कि भन्ने अलिकति आस थियो तर त्यसो भएको भए हामी सेमिफाइनल पुग्नसक्थ्यौं र राम्रो लयमा फर्कन सक्थ्यौं जस्तो लागेको थियो । तर, भुटानले दोस्रो रोजाइको टिमलाई मौका दियो । माल्दिभ्सविरुद्ध उसको खेलाडीको सूची हेर्दै हाम्रो प्रतियोगितामा फर्किने आस मरिसकेको थियो अनि जिम्मेवारी त्याग्ने व्यक्तिगत निर्णयमा पुगें ।परिवर्तन पक्षधर समूह एन्फाको सत्तामा आएलगत्तै असार, २०७५ मा एन्फा एकेडेमीको यू१८ टिम सम्हाल्ने जिम्मेवारी पाएका श्रेष्ठले थपे, देशका लागि राम्रो गर्न खोज्दाखोज्दै सकिएन । सबैलाई चाहिने नतिजा नै हो, त्यो आएन । विदेशमा नतिजा आएन भने नैतिकताको आधारमा प्रशिक्षकले राजीनामा दिएको सुनेको छु । त्यसैले म नैतिकताको आधारमा यो जिम्मेवारीमा निरन्तर नरहने विचारमा पुगेको हुँ । मेरो यो निर्णय अरुका लागि पनि पाठ हुनसक्छ ।बालगोपाल महर्जनको टिमले घरेलु मैदानमा सन् २०१५ मा साफ यू१९ च्याम्पियनसिप जितेको थियो । त्यसैलाई यू१८ को रूपान्तरण प्रतियोगिताको दोस्रो संस्करण (२०१७) मा छिरिङ लोब्साङको टिमले थिम्पुमा उपाधि रक्षा गरेको थियो । त्यसैले यो उमेर समूहको दक्षिण एसियाली प्रतियोगितामा नेपालले सबैभन्दा खराब नतिजा यसैपालि बेहोरेको हो ।आफ्नो टिमको असफलताबारे प्रशिक्षक श्रेष्ठले भने, अन्तर्राष्ट्रिय खेलको अनुभव कम भयो । त्यो स्तर (साफ) को प्रतियोगिता अनुभव भएन । दोस्रो खेलमा मैदानको अवस्थाले पनि साथ दिएन । ४५ दिनको तयारीलाई लिएर पनि उनी बोले, अभ्यासको लागि विदेशमा खेल्न जाने मन थियो तर थोरै समय भएकाले सकिएन । यो टिमलाई टेक्निकल ज्ञान कसरी दिने भन्नेबारे अझै आफूले ट्रेनिङ गर्नुपर्ने पनि देखियो । प्रशिक्षणमा राष्ट्रिय टिमभन्दा युवा खेलाडीमा केन्द्रित हुनुपर्नेमा एन्फाले त्यसो नगरेको पनि उनले सुनाए ।औपचारिक अन्तर्राष्ट्रिय प्रतियोगितामा पहिलोपल्ट प्रशिक्षक बनेका उनले भुटानविरुद्ध ३० को लज्जास्पद हारपछि भनेका थिए, भुटान धेरै बलियो भएछ । भुटानी टिम पहिलोपल्ट साफ यू१८ को सेमिफाइनल पुगेपछि उनले सुनाए, उसले वास्तवमै युवा टिममा दीर्घकालीन लगानी गरेको रहेछ । त्यसैले दोस्रो रोजाइको टिम खेलाएर पनि माल्दिभ्ससँग राम्रो प्रदर्शन गर्न सक्यो । उनको राजीनामासँगै नोभेम्बरमा हुने एएफसी यू१९ च्याम्पियनसिप छनोटमा नेपाली टिम हेर्ने अर्को प्रशिक्षक एन्फाले खोज्नुपर्ने भएको छ ।राष्ट्रिय टिम र थुप्रै क्लबबाट स्ट्राइकरका रूपमा खेलेका उनले प्रशिक्षकको जिम्मेवारीमा सहिद स्मारक ए डिभिजन लिगमा संकटा र नकआउट प्रतियोगितामा जावलाखेल युथ हेरेका थिए । तीन वर्षअघि एएफसी ए लाइसेन्स गरेका उनलाई हालै एन्फाले प्रदेश ३ को शिक्षा विभाग प्रमुख नियुक्त गरेको थियो । मैले फुटबलमै काम गर्ने हो, ४४ वर्षीय उनले भविष्यबारे भने, कुनै क्लब वा टिम हुनसक्छ । प्रदेशको जिम्मेवारीमा पनि व्यस्त हुनेछु ।उनले ठीक एक वर्षअघि आग्रामा भएको यू१८ एसियन स्कुल च्याम्पियनसिप मा एन्फा एकेडेमीको टिम सम्हालेका थिए । दर्जन देश सहभागी प्रतियोगितामा उनको टिम पाँचौं स्थानमा रह्यो । उनले एएफसी यू१३ फुटबल फेस्टिबलमा हेमन गुरुङ (२०१०) र विमल घर्तीमगर (२०११) को टिमलाई पनि इरानमा खेलाएका थिए ।"
अम्पायर सम्झौता,"काठमाडौं (कास) क्रिकेट अम्पायर एन्ड स्कोरर एसोसिएसन अफ नेपाल र मलेसिया क्रिकेट संघबीच मलेसियाको घरेलु क्रिकेट लिगमा खेल अफिसियल आदानप्रदान गर्ने सम्झौता भएको छ । मलेसियामा जारी आईसीसी क्रिकेट विश्वकप च्यालेन्ज लिग ए का क्रममा क्वालालम्पुरमा यो सम्झौता भएको हो । मलेसियाली क्रिकेट संघ (एमसीए) अध्यक्ष माहिन्दा बालिपुरम र अम्पायर एन्ड स्कोरर संघका अध्यक्ष बुद्धि प्रधानबीच सम्झौतापत्रमा हस्ताक्षर भयो । सम्झौताअनुसार दक्ष नेपाली अम्पायर र स्कोररहरूले मलेसियाको घरेलु क्रिकेटमा अफिसियलको भूमिका निर्वाह गर्न पाउनेछन् । मलेसियालका अम्पायर र स्कोररले पनि नेपालको घरेलु लिगमा सहयोग गर्नेछन् । सम्झौतापछि आईसीसी एसोसियट सदस्यसमेत रहेका एमसीए अध्यक्ष बलिपुरमले यसले दुवै देशका योग्य अम्पायर र स्कोररका लागि अवसर सृजना गरेको बताए । एमसीए सधैं नेपाली क्रिकेटको नजिक छ र यो सम्झौता द्विपक्षीय सहयोगको दिशामा पहिलो कदम हो । एमसीए खेलाडीलाई मात्र होइन खेल अफिसियललाई पनि एक्सपोजर प्रदान गर्न प्रतिबद्ध छ, उनले थपे ।संघका अध्यक्ष प्रधानले दुई एसोसिएट देशबीचको यो सहमति सक्षम अफिसियललाई एक्स्स्पोजर र अवसर प्रदान गर्ने सवालमा उदाहरणीय काम भएको प्रतिक्रिया दिए । सम्झौताअनुसार प्रस्तावित प्रतियोगितामा माग भएअनुसार अफिसियल पठाउने निर्णय मलेसियाका लागि एमसीए र नेपलका लागि अम्पायर एन्ड स्कोरर संघले गर्नेछ ।"
रामारोशन विजयी,"काठमाडौं (कास) मूलपानीमा भइरहेको एकेडेमी क्रिकेट लिगमा मंगलबार ामारोशन क्रिकेट एकेडेमीले हिमालयन क्रिकेट एकेडेमीलाई २ विकेटल हराएको छ । अर्कोमा दाङको ज्ञानज्योति क्रिकेट एकेडेमीविरुद्ध वीरगन्जको स्वतन्त्र युवा क्रिकेट एकेडेमी ६ रनले विजयी भयो । टस हारेर ब्याटिङ गरेको हिमालयले १० विकेट गुमाई ८३ रन बनायो । रिजन थापाले २३ र सुरज श्रेष्ठले १३ रन बनाए । रामारोशनका सुनील लोथयालले १७ रनमा ३, विक्रम थापाले २, दिनेश अधिकारी र सुबोध ऐरले ११ विकेट लिए । रामारोशनले १३१ ओभरमा ८ विकेट गुमाएर ८४ रन बनायो । दिनेश अधिकारीले २१ र विवेक केसीले २० रन बनाए । हिमालयका सन्दीप खड्काले ३, दीपेन्द्र ऐरी र रिजन थापाले २२ विकेट लिए । म्यान अफ द म्याच रामारोशनका सुनील लोथयाल घोषित भए । त्यस्तै टस जितेको स्वतन्त्र युवाले १९ ओभरमा सम्पूर्ण विकेट गुमाएर १०० रन बनायो । सैफ अली हवारीले २०, सन्तोष कार्की र एमडी सोनु अन्सारीले १७१७ रन बनाए । ज्ञानज्योतिका रजनीश यादवले ३, सिवन पुन, सोहन यादव र डब्लु मल्लिकले २२ विकेट लिए ।१०१ रनको लक्ष्य पाएको ज्ञानज्योतिले १९४ ओभरमा ९४ रनमात्र बनाउन सक्यो । सिवन पुनले २६ र भुवन गैरेले २२ रन बनाए ।स्वतन्त्रका रशिद खान र रुपेश सिंहले समान ३ विकेट तथा अफजल मन्सुरीले २ विकेट लिए । म्यान अफ द म्याच स्वतन्त्रका रशिद खान घोषित भए ।"
विश्वविद्यालयस्तरीय खेलकुद,"काठमाडौं (कास) राष्ट्रिय विश्वविद्यालय खेलकुद संघको व्यवस्थापनमा प्रधानमन्त्री कप अन्तर विश्वविद्यालय खेलकुद प्रतियोगिता गर्ने भएको छ ।प्रतियोगितामा राष्ट्रिय खेलकुद परिषद्ले समन्वयकारी भूमिका खेल्नेछ । असोज ९ देखि हुने प्रतियोगितामा फुटबल, भलिबल, बास्केटबल, टेबलटेनिस, ब्याडमिन्टन, बुद्धिचाल र एथलेटिक्स खेल आयोजना गरिने संघका अध्यक्ष अनिलकुमार रिजालले मंगलबार पत्रकार सम्मेलनमा बताए । त्रिवि, मध्यपश्चिम, सुदूरपश्चिम, पूर्वाञ्चल, पोखरा युर्निभर्सिटी, नेपाल संस्कृत, लुम्बिनी बौद्ध, कृषि तथा वन विज्ञान र काठमाडौं युनिभर्सिटी गरी ९ विश्वविद्यालयका करिब ६ सयभन्दा बढी खेलाडीले भाग लिने जनाइएको छ । उनीहरूले ७६ स्वर्णका लागि प्रतिस्पर्धा गर्नेछन् । खेलहरू फरक फरक स्थानमा हुनेछ । खेलाडीलाई राखेपको नियमअनुसार पाउने सुविधा उपलब्ध गराइने जनाइएको छ । प्रतियोगिताको १ करोड २६ लाख रुपैयाँ बजेट रहेको छ ।"
कीर्तिपुरलाई सफलता,"काठमाडौं (कास) कीर्तिपुर टिम मंगलबार पाँचौं बीएमके खुला पुरुष बास्केटबलको सेमिफाइनल पुग्ने क्रममा गोर्खा ब्वाइजलाई ६२३४ स्कोरले पराजित गरेको छ । कीर्तिपुर समूह ए को विजेता बन्दै अन्तिम चारमा पुगेको हो । कीर्तिपुरका अनिल खड्गीले १७ स्कोर जोडे । आयोजक विशाल मिलन केन्द्र (बीएमके) को कोर्टमा कीर्तिपुरले २१५, १९६, १४१०, ८१३ को स्थितमा क्वाटरमा अग्रता बनाएको थियो । आइस वाकर र गोल्डेनगेट पनि विजयी भए । वाकरले एसडीसीलाई ६३४२ स्कोरले हरायो । टोलीका नोर्बु गुरुङले ३१ स्कोर जोडे । गोल्डेनगेटले आयोजक बीएमकेमाथि ८०६२ को जित दर्ता गर्दा विपिन महर्जनले २१ स्कोर गरे ।"
भारतलाई शृंखला,"काठमाडौं (कास) अपांगता भएकाको स्ट्यान्डिङ क्रिकेट शृंखलाको उपाधि भारती टिमले जितेको छ । मंगलबार भएको खेलमा आयोजक नेपाललाई २८ रनले पराजित गर्दै भारतले तीन खेलको शृंखला ३० ले क्लिन स्विप गरेको हो । मंगलबार टस जितेको भारतले निर्धारित २० ओभरमा ८ विकेट गुमाई १ सय ५६ रन बनायो । इमरान मल्लिकले ५२ रन बनाए । नेपालका तवरेज अन्सारीले ३ विकेट लिए । भारतीय टोली पहिलोमा ६१ रन र दोस्रोमा ६ विकेटले विजयी भएको थियो । एक सय ५७ रनको लक्ष्य पाएको नेपालले निर्धारित ओभरमा अलआउट हुँदै एक सय २७ रन बनायो । छवि धोवीले ४१ र तवरेज अन्सारीले १६ रन बनाए । भारतका इमरान मल्लिक म्यान अफ द सिरिज र म्यान अफ द म्याच घोषित भए । बेस्ट ब्याट्सम्यान भारतीय कप्तान यादयुन्दर सिंह खेरा, बेस्ट बलर नेपालका तवरेज अन्सारी र बेस्ट फिल्डर मनोज थापा घोषित भए ।"
रोयल क्लब विजयी,"विराटनगर (कास) विभागीय टोली नेपाल पुलिस क्लबको चुनौती पन्छाउँदै भारतको रोयल फुटबल क्लब सिलिगुढी मोरङको डाँगीहाटमा भइरहेको तेस्रो लक्ष्मीमार्ग गोल्डकप फुटबलको सेमिफाइनल पुगेको छ । मंगलबार रोयलले पुलिसलाई टाइब्रेकरमा ४२ गोलले हराएर अन्तिम चारको स्थान पक्का गरेको हो । अब टोलीले एपीएफसँग प्रतिस्पर्धा गर्नेछ । निर्धारित समयमा २२ को बराबरी खेलेपछि विजेताको छिनोफानो टाइब्रेकरमा गर्नुपरेको हो । रोयलका नीरज बस्नेत, पाल्साङ लामा, क्लास बस्नेत र सोनाम भुटियाको प्रहार गोल भयो । उता पुलिसका सुमन लामा र भरत शाहले गोल गरे भने नीरकुमार राईको पेनाल्टी गोलकिपर किशोर गिरीले बचाए । बुद्ध बलको प्रहार पोलमा ठोक्किएर बाहिरिएको थियो ।"
क्रिकेटको चुनावी सरगर्मी,"(काठमाडौं)  पछिल्लो चार वर्षमा विभिन्न आरोहअवरोह पार गरेको नेपाल क्रिकेट संघ (क्यान) ले यसै साता निकास पाउँदै छ । शुक्रबार र शनिबार साधारणसभासँगै निर्वाचन हुन लागेपछि नेपाली क्रिकेटको सर्वोच्च निकायमाथि साढे तीन वर्षयताको निलम्बन फुकुवाको प्रक्रिया अगाडि बढेको छ ।नेपाली क्रिकेटमा सरकारी हस्तक्षेप भएको, निष्पक्ष निर्वाचन गर्न नसकेको भनी अन्तर्राष्ट्रिय क्रिकेट परिषद् (आईसीसी) ले २०७३ को वैशाखमा क्यानलाई निलम्बन गरेको थियो । नेपाली क्रिकेटलाई नयाँ ढंगले ब्युँत्याउनेक्रममा आईसीसीले सल्लाहकार समिति हुँदै स्वतन्त्र समितिबाट बनाएको नयाँ विधानमार्फत हुने क्यान नेतृत्व हत्याउन पूर्व अध्यक्षद्वय विनयराज पाण्डे र चतुरबहादुर चन्द चुनावी दौडमा छन् । तेस्रो वा चौथो पक्ष पनि नेतृत्वका लागि चुनावी दौडमा आउनसक्ने देखिएको छ । जो, जति चुनावी दौडमा आए पनि सबैको मुद्दा क्यानलाई आईसीसीबाट निलम्बन फुकुवा गराउने भन्नेमै छ । अक्टोबर १३ मा हुने आईसीसी बैठकले क्यान निलम्बनको मुद्दालाई फुकुवा गर्नसक्छ । त्यहीअगाडि हुन लागेको क्यान निर्वाचनले मुख्यतः निलम्बन फुकुवा को एजेन्डा मूल रूपमा समातेको छ । निर्वाचनले मात्र क्यान निलम्बन फुकुवा भए पनि त्यसले अन्य काम कारबाही अगाडि बढाउन नसक्ने पाण्डे तर्क राख्छन् ।धेरैले आईसीसीले लेखेको चिठी नै हेरेका छैनन् । केके गर्नुपर्छ भनेर बुझ्न खोजेका छैनन् । क्यानको निलम्बन फुकुवा गराउन निश्चित मापदण्ड पूरा गर्नुपर्छ भनेको छ । एउटा मापदण्ड संघको चुनाव हो, त्यसबाहेक अन्य धेरै विषय वस्तुस्थिति माग्छन्, अध्यक्षका प्रत्याशी पाण्डेले भने, ४५ वर्षका योजनाहरू माग्छन् । नेपाल कसरी अगाडि जान्छ । संरचना कस्तो हुन्छ, जिल्ला प्रदेशको खेल्ने संरचना कस्तो हुन्छ । म्यानपावर कस्ताखाले हुन्छन् । सुशासन कस्तो हुन्छ । कस्तो पद्धति अपनाउँछौं । अर्थ व्यवस्थापन कसरी गर्छौं, कोर टिम कस्तो हुन्छ जस्ता प्रश्न राख्नेछन् । त्यसमा पूर्ण सन्तुष्ट भएमा मात्र क्यानको प्रतिबन्ध फुकुवा गर्दै आईसीसीले आफ्ना सामान्य सदस्यलाई दिने सुविधाहरू विस्तारै दिँदै जानेछ ।अध्यक्षका अर्का प्रत्याशी चन्द निलम्बन फुकुवालाई नै प्राथमिकतामा राख्दै नेपाली क्रिकेटको कालो बादल हटाउन आफ्नो उम्मेदवारी रहेको बताउँछन् । कसैले भने पनि नभने पनि, स्विकारे पनि नस्विकारे पनि, क्यानको निलम्बन हाम्रै पालामा भएको हो, जसका कारणले भयो त्यो अर्को विषय हो । त्यही निलम्बन फुकुवा गर्नु पहिलो एजेन्डा हो, चन्दले भने, के कारण भयो भनेर इतिहासमा आउँदैन । भविष्यमा मान्छेले बुझ्दैनन्, कसको पालामा भयो भनेर मात्र बुझ्छन् । जसको पालामा लाग्यो उसैको पालामा हट्यो भन्ने वातावरण बनाउन मैले उम्मेदवारी दिने भएको छु ।चन्द २०७२ मा भएको निर्वाचनबाट अध्यक्षमा चुनिएका थिए । तत्कालीन अध्यक्ष टंक आङबुहाङसहितको एक टोलीले त्यो साधारणसभा बहिष्कार गरेको थियो भने राष्ट्रिय खेलकुद परिषद्ले त्यसलाई मान्यता दिएको थिएन । प्रहरीले हस्तक्षेप गरेको त्यही साधारणसभाबाट चन्द नेतृत्वमा आए पनि आईसीसीले केही समयपछि नै क्यानमाथि निलम्बन लगाउँदा आफूले काम गर्ने अवसर नै नपाएको उनको गुनासो छ ।चन्द निर्वाचित भएको साधारणसभामा उनका निकट रहेका प्रथम उपाध्यक्ष विनोद मैनालीले यसपल्ट खेमा परिवर्तन गर्ने निश्चित छ । उनी चन्द समूहमा नरहने माहोल देखिएको छ । आफैं नेतृत्वमा आउने वा कुनै समूह बनाएर उठ्ने निश्चित भइनसकेको मैनाली बताउँछन् । त्यसका लागि साथीहरूसँग छलफल भइरहेकाले बुधबारसम्म टुंगो लाग्ने उनले सुनाए ।अलिकति राम्रो टिम आओस् भन्ने चाहना हो । जुन किसिमको अप्ठ्यारो परिस्थिति, जहिल्यै आरोप प्रत्यारोपमा जहिले म मुछिँदै आएको छु । गल्ती गरेर नै परेजस्तो मलाई लाग्दैन । अख्तियारको केश वा पेस्की फर्छ्योटका कारण, सदस्यता निलम्बन होस्, सबैमा मलाई जोडिएको छ । साँच्चै भन्नुपर्ने हो भने कानुनले सहायता दिएर म यो स्थितिमा आइपुगेको हो । नत्र मेरो करियर बर्वाद हुने थियो, केही भइसकेको पनि हो, मैनालीले कान्तिपुरसँग भने, त्यसैले खराब टिमसँग म लाग्दिनँ । यसको उन्नति प्रगति हुने टिम भेटें भने आफैं नेतृत्व लिएर जान पनि सक्छु या मिलाएर लैजान्छु । हाम्रो छलफल चलिरहेको छ, अग्रजहरूले के भन्छन् त्यसमा निर्णय गर्छु ।परिस्थितिजन्य अवस्था, आईसीसीबाट निलम्बन फुकुवा गर्नुपर्ने, सरकारसँग सहकार्यको विषय आइरहेकाले गर्दा आफू कतै बाधक भएर नबस्ने बताउँदै मैनालीले भने, क्रिकेटबाट बाहिर रहनुपरे पनि केही छैन । क्रिकेटलाई चाहिने टिमसँग सहकार्य गर्न सकियोस्, जसले सरकारलाई लिएर जान सकोस् ।चन्द नेतृत्वले एउटा समूह बनाइसकेको छ । जसमा उपाध्यक्षमा राजुबावु श्रेष्ठ, सचिवमा अशोकनाथ प्याकुर्याल र कोषाध्यक्षमा रोशन सिंह उम्मेदवार बन्ने निश्चितजस्तै छ । पाण्डे समूहबाट उपेन्द्रप्रसाद भट्टराई उपाध्यक्ष र पवन अग्रवाल सचिवमा उम्मेदवार बन्ने सम्भावना छ । शनिबारको क्यान निर्वाचनबाट अध्यक्ष, उपाध्यक्ष, सचिव, कोषाध्यक्षसहित १३ सदस्य चुनिने छन् । १३ मध्ये एक महिला हुनुपर्ने विधानमा राखिएको छ ।यही समूह हुन्छ भनेर भनेका छैनौं । पदाधिकारीमा धेरै पुराना साथी र सदस्यमा धेरै नयाँ साथी हाम्रो समूहमा हुनेछन्, चन्दले आफ्नो समूह र उम्मेदवारीबारे भने, चार वर्ष त्यस्तो दुःखकष्ट गर्नुभयो, लड्नुभयो नेपाली क्रिकेटलाई सही दिशामा ल्याउन । सबै कुरा मान्नुभयो, काम गर्न नपाएपछि मध्यावधि निर्वाचन पनि स्वीकार्नुभयो । खारेज हुन लागेको संघको विधान नयाँ स्वरुपमा बनाएर अस्तित्व जोगाउनुभयो । काम नगरे पनि संघलाई साधारणसभा गरेर चलायमान बनाउनुभयो । जिल्लासँग समन्वय गर्नुभयो । जिल्लालाई मताधिकार दिलाउनुभयो भनेर साथीहरूले भनेकाले म अगाडि बढेको हुँ । अहिले संक्रमणकालीन स्थिति रहेकाले समूह बनाएरभन्दा पनि मिलेर जानुपर्ने पाण्डे बताउँछन् । जयकुमार नाथ शाह झन्डै चार दशक क्यानको अध्यक्ष हुँदा पाण्डे महासचिव थिए । लोकतन्त्रपछिको सरकारले पाण्डेलाई अध्यक्षमा चुन्दै तदर्थ समिति बनाएको थियो । पाण्डे त्यसमा झन्डै ५ वर्ष अध्यक्ष रहे । युवराज लामा राखेप सदस्यसचिव भएर आएपछि पाण्डेको नेतृत्वमा रहेको क्यानलाई पुनर्गंठन गरी आङबुहाङको अध्यक्षतामा क्यानको नयाँ तदर्थ समिति बनाइएको थियो । त्यसयता क्यान निलम्बन हुनुअघिसम्म पाण्डे नेपाली क्रिकेट बाहिर रहेका थिए ।मिल्ने सम्भावना जहिल्यै पनि रहन्छ, जब यसको महसुस हुन्छ र मेरो तेरो गुट भन्ने हुँदैन । म ४० वर्ष संघमा रहें, त्योक्रममा जति पनि आए उनीहरूलाई जयकुमार नाथले यो मान्छेलाई राख भनेर, टिबी शाहले मेरो यो मान्छेलाई संघमा राख्नू भनेर कहिले पनि भनेनन्, पाण्डेले भने, जति मान्छे राखें, मैले राखें । त्यसकारण मेरो भन्ने मान्छे कोही हुँदैन रहेछ । अन्तिममा सबैले आफ्नो स्वार्थ हेर्छन् । फाइदा भयो मेरो मान्छे हुन्छ, भएन भने विपक्षीमा जान्छ । यो भ्रममा कोही बस्नुहुँदैन । यो मेरो समर्थक र यो मेरो भोटर हो भनेर कोही बसेको छ भने त्यो कहिल्यै नठाने हुन्छ । जहिलेसम्म उसले भनेको मान्छे त्यहिलेसम्म मात्र उसको हुन्छ । त्यसैले आजको दिनमा मिलेर जानुको विकल्प छैन जस्तो लाग्छ । भोलिको दिनमा क्रिकेट स्थापित भइसकेपछि आआफ्नो समूह बनाएर जाँदा पनि हुन्छ ।पाण्डे अध्यक्ष हुँदा चन्द उपाध्यक्ष र मैनाली सदस्य थिए । अहिले चन्द र मैनालीको मिल्ने सम्भावना देखिएको छैन । क्रिकेटमा काम गर्नुभएका अगुवाहरू भलै उहाँहरू प्रतिस्पर्धीको रूपमा हुनुहुन्छ होला या हुनुहुन्न, उहाँहरूको सकारात्मक सल्लाह लिएर अगाडि बढ्न हरदम तयार रहन म प्रतिवद्धता जनाउँछु, चन्द गुनासो गर्छन्, निवाचन हुनुभन्दा पहिला प्रश्नचिन्ह उठाएर यसले सम्बन्ध बढाउन सक्दैन होला, समन्वय गर्न सक्दैन होला भन्ने कुरा पूर्वाग्रही भावले चुनावी माहोल बिगार्न खोजेको छ । म त्यसविरुद्ध छु । पहिलाको स्थिति हेरी अहिले निर्वाचित भएर आए काम गर्न गाह्रो नहुनसक्छ । त्यतिखेर परिषदले चुनाव हुनै नदिने भनेकाले तनावमा थियौं । अहिले सरकारले जो आए पनि हुन्छ भनेको छ, मलाई लाग्छ कुनै बाधाअड्चन हुन्छ जस्तो लाग्दैन । भलै, कस्को इच्छा के छ त्यसले फरक पार्दैन । जो संघमा आए पनि आईसीसीको साथ हुन्छ, कुनै अप्ठ्यारो हुन्छ जस्तो लाग्दैन । मलाई तनाव छैन ।"
उचाइमा पुर्याउँछु,चतुरबहादुर चन्द(अध्यक्षका प्रत्याशी)
सही दिशामा अगाडि बढाउने चाहना,विनयराज पाण्डे(अध्यक्षका प्रत्याशी)
फर्साटिकर विजयी,रूपन्देही (कास) ३३ औं झरना रनिङ सिल्ड नकआउट फुटबलको मंगलबार फर्साटिकर एफसी विजयी भएको छ । साबिक विजेता फर्साटिकरले प्रतिस्पर्धात्मक खेलमा जनज्योति युवा क्लब डिंगरनगरलाई २१ ले हराएको हो । खेलको २४ औं मिनेटमा जनज्योतिका सुजन दोर्जेले पेनाल्टी बक्समा प्राप्त फ्रिकिकलाई आकर्षक गोलमा परिणत गरेका थिए । बार च्यापेर गरेको प्रहार फर्साटिकरका गोलकिपर टेकेन्द्र थापाले अनुमान लगाउन सकेनन् । तर यो गोलको अग्रता धेरैबेर टिकेन । खेलको ३५ औं मिनेटमा फर्साटिकरका सुरज हमालले गोल गरेर खेल बराबरीमा ल्याए । खेलको इन्ज्युरी समयमा पुनः सुरजकै गोल प्रहारबाट फर्साटिकर विजयी बन्यो । तिलोत्तमा नगरपालिका६ कुञ्जलापुर उमा आधारभूत विद्यालयको मैदानमा भएको खेलमा फर्साटिकरका गोलकिपर टेकेन्द्र थापा म्यान अफ द म्याच घोषित भए ।बुधबार सुपौली युवा क्लब र जयबुद्ध सामाजिक क्लबबीच प्रतिस्पर्धा हुने आयोजक झरना क्लबका अध्यक्ष लोक पुनले जनाए ।
