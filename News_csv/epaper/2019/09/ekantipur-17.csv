शीर्षक,विवरण
सर्वोच्चले खोल्यो नक्कली भ्याट बिलको फाइल,"छानबिन क्रममा कम्पनीका प्रतिनिधि गोपीकृष्ण न्यौपानेले १७ वटा फर्मको कारोबार स्थल, आधिकारिक व्यक्ति र फोन नम्बर थाहा नभएको भनी जवाफ दिए । न्यायाधिकरणले उक्त घटनामा समेत नक्कली भ्याट बिल प्रयोग भएको ठहर्याएको थियो । सुरु कार्यालयबाट निर्णय गर्दा खरिद गरिएको वस्तु कहाँ कुन प्रयोजनमा प्रयोग भयो भन्ने खुलाउन नसकेको भन्नेसमेत आधार दिएकामा पुनरावेदन क्रममा समेत प्रमाण पेस भएन, फैसलामा छ । नक्कली भ्याट बिल ठहर भएका अरुण इन्टरकन्टिनेन्टल र महेश बानियाँको मुद्दा एकसाथ राखिएको छ ।नक्कली भ्याट बिल अनुसन्धानका लागि ०६७ पुस ८ मा राजस्व विभागले छानबिन समिति गठन गरेको थियो । ३ अर्ब २५ करोड रुपैयाँ कर छली भएको प्रारम्भिक नतिजा विभागका तत्कालीन उपमहानिर्देशक लक्ष्मण अर्यालको संयोजकत्वको समितिको थियो । अनुसन्धान हुँदै जाँदा ५ सय १८ वटा फर्मले नक्कली बिल बनाई कर छलेको घटनामा ३ अर्ब ७ करोड रुपैयाँ भ्याट, ३ अर्ब ३३ करोड रुपैयाँ आयकर र २० करोड ५० लाख रुपैयाँ अन्तशुल्क निर्धारण गरिएको थियो । यसबाट ६ अर्ब ५९ करोड कर निर्धारण भयो । नक्कली भ्याट बिल प्रकरणमा मुछिएपछि राजस्व प्रशासनले संशोधित कर निर्धारण गरेको र त्यसविरुद्ध प्रशासनिक पुनरावलोकन हुँदै राजस्व न्यायाधीकरणबाट टुंगिएका दर्जनौं मुद्दा सर्वोच्च अदालतमा पुगेका छन् । एक दशकअघिको घटना नटुंगिँदै केही महिनादेखि राजस्व अनुसन्धान विभागले करिब ३ सयको हाराहारीका कम्पनीले प्रयोग गरेको नक्कली बिलको अनुसन्धान गरिरहेको छ ।"
"मेडिकल शिक्षामा चर्को शुल्क, अझै","कलेजहरूले सरकारले निर्धारण गरेभन्दा बढी रकम लिने, नतिरे परिवारलाई मानसिक तनाव दिने र आन्तरिक परीक्षामा फेल गरिदिने विद्यार्थीको गुनासो छ । कलेजहरूले अवैध रूपमा उठाएको रकमको बिलभर्पाईसमेत दिँदैनन् । परीक्षा, इन्टर्नसिप, भर्ना, रजिस्ट्रेसन, पुस्तकालय, फिल्ड भिजिटलगायत नाममा तोकिएभन्दा दुई गुणासम्म रकम असुलिँदै आएको छ । त्रिविबाट सम्बन्धन पाएका ललितपुरको किस्ट, भरतपुरको चितवन, भैरहवाको युनिभर्सल र वीरगन्जको नेसनल मेडिकल कलेजले पनि विद्यार्थीअभिभावकबाट लाखौं ठगी गरेको विभिन्न निकायको छानबिनबाट पुष्टि भएको छ । त्रिविको अनुगमन निर्देशनालय र शिक्षा मन्त्रालयले गरेको छानबिनमा किस्टसहितका कलेजले मनोमानी शुल्क लिएको उल्लेख छ । यी कलेजहरूमाथि कारबाही र रकम फिर्ताको पहल भने कतैबाट हुन सकेको छैन । पोखराको मणिपाल, काठमाडौंको नेपाल मेडिकल कलेज, काठमाडौं मेडिकल कलेज (केएमसी), कान्तिपुर डेन्टल कलेज, भरतपुरको कलेज अफ मेडिकल साइन्सेस, नोबेल मेडिकल कलेज मोरङ, नेपालगन्ज मेडिकल कलेज, लुम्बिनी मेडिकल कलेज पाल्पा, विराट मेडिकल कलेज विराटनगर, देवदह मेडिकल कलेज रूपन्देहीले पनि अतिरिक्त शुल्क लिएर ठगी गरेको विद्यार्थीको गुनासो छ । अतिरिक्त रकम समयमै नबुझाउने विद्यार्थीसँग ब्याजसमेत असुल्ने गरिएको छ । विद्यार्थीले प्रमाणसहित विभिन्न नियामक निकायमा उजुरीसमेत दिएका छन् । रकम फिर्ता नगरेसम्म मेडिकल कलेजविरुद्ध आन्दोलन जारी राख्ने मुलुकभरका चिकित्सा शिक्षा अध्ययनरत विद्यार्थीहरूको संघर्ष समितिका संयोजक मिलन गैरेले जनाए । गण्डकी र चितवनमा आन्दोलन सुरु भइसकेको छ, अन्य मेडिकल कलेजका साथीसँग पनि भेटघाट र छलफलमा छौं, उनले भने । चिकित्सा शिक्षा सुधारका अभियन्ता डा गोविन्द केसीले पनि शुल्क फिर्ता नभए सत्याग्रह सुरु गर्ने चेतावनी दिएका छन् । उनले आयोग उपाध्यक्ष नियुक्तिमा चित्तबुझ्दो जवाफ दिन सरकारसँग माग गरेका छन् । उपाध्यक्ष छनोट पारदर्शी नभएको, योग्यता नपुगेका र दलका कार्यकर्तालाई छानिएको उनका आरोप छन् । विद्यार्थीका आन्दोलनपछि सरकारले ७५ प्रतिशत छात्रवृत्ति यसै वर्ष र एकीकृत प्रवेश परीक्षा आगामी शैक्षिक सत्रदेखि लागू गर्ने प्रतिबद्धता जनाएको छ ।सांसदको साथनिजी मेडिकल कलेजहरूले बढी शुल्क उठाएको विषय बाहिर आएपछि प्रतिनिधिसभाको शिक्षा तथा स्वास्थ्य समितिले छानबिन उपसमिति गठन गरेको थियो । उपसमितिले मेडिकल कलेजहरूकै पक्षमा प्रतिवेदन दिएपछि विद्यार्थी झनै आक्रोशित बन्दै गएका छन् । हाम्रा कुरा नसुनी मेडिकल कलेज सञ्चालकहरूलाई नै संरक्षण गरेर प्रतिवेदन आएको छ, गण्डकी मेडिकल कलेजका परिवर्तन भाटले भने, मेडिकल कलेजहरूले त्यसैलाई देखाएर झनै ज्यादती गर्न थालेका छन् । सांसद सुरेशकुमार राईको संयोजकत्वमा गरिएको छानबिनमा मेडिकल कलेजहरूले अवैध शुल्क उठाउनुको दोष सरकार, शिक्षा मन्त्रालय, विश्वविद्यालय र अभिभावकविद्यार्थीमाथि थोपरिएको छ । सरकारको अस्पष्ट निर्णय, शिक्षा मन्त्रालय र विश्वविद्यालयहरूको फितलो अनुगमनका कारण मेडिकल कलेजहरूले अतिरिक्त रकम उठाएको संसदीय उपसमितिको निष्कर्ष छ । उपसमितिले मन्त्रालय, त्रिभुवन र काठमाडौं विश्वविद्यालयलाई पदाधिकारीलाई कारबाहीको सिफारिससमेत गरेको छ । मेडिकल कलेजहरूको हकमा भने अतिरिक्त शुल्क आगामी शैक्षिक सत्रमा समायोजन गरी विवाद अन्त्य गर्न भनिएको छ । अभिवक्ता प्रकाश अर्याल फिरौती शैलीमा मेडिकल कलेजहरूले उठाएको अवैध शुल्क समायोजन गर्न नमिल्ने बताउँछन् । शुल्क समायोजन गर्दै जाने हो र मनोमानी गर्ने कलेजहरूलाई कानुनी दायरामा नल्याउने हो भने दुश्चक्र कायमै रहन्छ, उनले भने । ऐन, आयोग प्रभावहीन मेडिकल शिक्षाको नयाँ शैक्षिक सत्र सुरु भइसक्दा चिकित्सा शिक्षा ऐन र आयोग दुवै प्रभावहीन छन् । आइतबार मात्रै पदवहाली गरेका उपाध्यक्ष श्रीकृष्ण गिरी आफैं विवादमुक्त नभएकाले उनको कार्यकारी भूमिका रहने आयोगले चिकित्सा शिक्षाका बेथिति नियन्त्रण गर्नेमा आशंका छ । आयोगले पूर्णता पाउन निर्देशनालय र बोर्डहरूको गठन हुनुपर्छ । विश्वविद्यालय र प्रतिष्ठानले पुरानै प्रणालीअनुसार प्रवेश परीक्षाको प्रक्रिया अघि बढाएका छन् । यसमा विद्यार्थी र सरोकारवालाको असन्तुष्टि छ । उनीहरूले ऐनको प्रावधानअनुसार एकीकृत प्रवेश परीक्षा र ७५ प्रतिशत छात्रवृत्ति माग गरेका छन् । यही मागमा विद्यार्थीले त्रिभुवन विश्वविद्यालयको चिकित्सा अध्ययन संस्थान (आईओएम) र काठमाडौं विश्वविद्यालयको स्कुल अफ मेडिकल साइन्सको परीक्षा शाखामा तालाबन्दी गरेका छन् । डा केसीले विद्यार्थीका यो मागमा पनि ऐक्यबद्धता जनाएका छन् । कलेज सञ्चालक र सरकारमा बसेकाहरूको मिलेमतोमा विद्यार्थीअभिभावकमाथि ठगी हुँदै आएको गोविन्द केसी सोलिडारिटी अलायन्सका संयोजक जीवन क्षत्रीले बताए । ऐन कार्यान्वयन गरेर अघि बढ्ने बेलामा सरकार मेडिकल कलेज सञ्चालकहरूको प्रभावमा परेको देखिन्छ, उनले भने, यही अवस्था कायम रहे आयोगले पनि काम गर्न सक्दैन । शिक्षा मन्त्रालयले गत चैत ८ गते गण्डकी मेडिकल कलेज पोखरामा डेढ महिनादेखि चलेको आन्दोलन रोक्न विद्यार्थीसँग शुल्क फिर्ता गर्ने सम्झौता गरेको थियो । एक महिनाभित्र शुल्क फिर्ता गर्ने सम्झौता अहिलेसम्म कार्यान्वयनमा आउन सकेको छैन । क्षत्रीले कान्तिपुरसँग भने, मेडिकल माफियाहरूको प्रभाव कुनै एउटा व्यक्तिमा होइन, राज्यमाथि नै परेको देखिन्छ, विद्यार्थी अभिभावकबाट लिएको बढी शुल्क फिर्ता गरे मात्र चिकित्सा शिक्षाको विकृति विसंगति रोकिन सुरु हुन्छ । उपाध्यक्ष गिरीले चिकित्सा शिक्षा क्षेत्रमा देखिएको अस्तव्यस्तता आयोगले छिट्टै चिर्ने दाबी गरे । आयोगको बैठक बस्ने गृहकार्य भइरहेको छ, उनले भने, अतिरिक्त शुल्कलगायत विषयमा निर्णय हुन्छ ।"
मानव तस्करबाट छुट्छन् तर उजुरी गर्दैनन्,"(काठमाडौं)  हाउसमेडको काम गर्न भन्दै अवैध रूपमा २०७१ यता विभिन्न समयमा कुवेत पुर्याइएका ४४ महिलाले दिएको निवेदनका आधारमा कुवेतस्थित नेपाली दूतावासबाट उद्धार गरी नेपाल फर्काइएका दुई जनाले मात्रै पीडकविरुद्ध किटानी जाहेरी दिएका छन् । दूतावासको पत्राचारपछि सरकारले फर्किएकाहरूलाई कसले कुवेत पठायो र मानव तस्करीको जालोमा कोको परेका थिए भन्नेबारे बुझ्न विशेष समिति नै गठन गरेको थियो । नेपाल प्रहरीको मानव बेचबिखन ब्युरोका अधिकारीहरूले घरमै गएर पीडितलाई भेट्दा पनि ४४ मध्ये दुई जनाले मात्रै प्रहरीमा किटानी जाहेरी दिएका छन् । मानव तस्करको चंगुलमा परी कुवेत पुर्याइएका महिलाले मानसिक एवं शारीरिक शोषण खेपेका ५४ जना महिलाको विवरण समेटिएको पत्र केही महिनाअघि कुवेतस्थित नेपाली दूतावासले परराष्ट्र मन्त्रालयमा पठाएको थियो । सोही आधारमा कुवेत पठाउने मानव तस्करीको गिरोह र यसमा संलग्नका विषयमा अनुसन्धान गर्न भन्दै परराष्ट्रले गृह मन्त्रालयमा पत्राचार गरेको थियो । परराष्ट्रले दिएको सूचना गृहले प्रहरी प्रधान कार्यालय पठाएको थियो । प्रधान कार्यालयकै निर्देशनमा नेपाल प्रहरीको मानव बेचबिखन नियन्त्रण ब्युरोले एसएसपी ईश्वरबाबु कार्कीको नेतृत्वमा ५ सदस्यीय छानबिन कमिटी गठन गरेको थियो । सुरुमा १५ दिनको समय पाएको समितिले पछि ७ दिनको समय थप पाएको थियो । समितिले अघिल्लो साता मात्रै अनुसन्धान प्रतिवेदन प्रहरी प्रधान कार्यालयमा बुझाइसकेको छ । कुवेतबाट फर्किएकाहरूलाई घरमै गएर भेट्ने, घटनाबारे बुझ्ने र मुद्दाको प्रक्रियामा ल्याउने समितिका सदस्यहरूको नीति थियो । दूतावासबाट प्राप्त विवरण केलाउँदा ५७ मध्ये ४४ जना मात्रै पीडित भएको तथ्य फेला पर्यो । केहीको नाम दोहोरिएकाले पीडितको संख्या घटेको थियो । ब्युरोको टोलीले लमजुङ, नवलपरासी, पाल्पा, कास्की, गोरखा, झापा र बर्दिया पुगेर पीडितलाई घरमै भेटेको थियो । तर ब्युरोको टोलीले ४४ मध्ये १४ जनालाई मात्रै घरमै पुगेर भेट्न सक्यो । घरमै भेटिएका सबै जना खेतीपातीकै पुरानो जीवनशैलीमा फर्केको भेटियो । भेटिएका १४ मध्ये दुई जनाले मात्र सम्बन्धित जिल्ला प्रहरी कार्यालयमा किटानी जाहेरी दिएका छन् । यसका आधारमा जिल्ला प्रहरी कार्यालय नवलपरासीले प्रतिवादी निर्मला कोइरीलाई पक्राउ गरेको छ भने बर्दिया प्रहरीले जोखे खड्काको खोजी जारी राखेको छ । प्रहरीको सक्रियताका बावजुत ठूलो संख्याका पीडित प्रहरी सम्पर्कमै आउन चाहेनन् । कतिसम्म भने प्रहरी घरमै पुगेर भेट्दा पनि ६ जनाले आफू मुद्दा मामिलाका निम्ति तयार नरहेको भन्दै जाहेरी दिन चाहेनन् । ४ जनाले परिवारका अन्य सदस्यसँग सरसल्लाह गरेर मात्रै जाहेरी दिने बताए । प्रहरीले कुवेतबाट उद्धार भई फर्किएका २० जना उनीहरूले दिएको सम्पर्क ठेगानामै भेटिएका छैनन् । ठेगानामा नभेटिएका धेरैजसो वैदेशिक रोजगारीका क्रममा अन्य मुलुक पुगिसकेको देखिने प्रहरीको भनाइ छ । हाउसमेडको काम गर्नकै निम्ति कुवेत पुगेकाहरू कुन बाटो हुँदै त्यहाँ पुगे भनेर पनि प्रहरीले अध्ययन गरेको थियो । ४४ मध्ये ६ जना मात्रै काठमाडौंस्थित त्रिभुवन अन्तर्राष्ट्रिय विमानस्थलबाट उडेको देखिएको ब्युरोले जानकारी दिएको छ । प्रहरीले काठमाडौंबाट उडेकाहरूको राहदानीमा प्रस्थान अनुमतिको छाप लगाउने अध्यागमन अधिकारीको पनि पहिचान गरिसकेको छ । सरकारले प्रतिबन्ध लगाउनुअघि ५ र प्रतिबन्धको निर्णयपछि १ जना उडेको पाइएको छ । प्रतिबन्धपछि पनि राहदानीमा छाप लगाउने अध्यागमन अधिकृतलाई कारबाहीको तयारी गरिएको गृह मन्त्रालयको भनाइ छ । सन् १९९८ मा कुवेतमा घर मालिकको यातना सहन नसकेर कानी शेर्पाले आत्महत्या गरेपछि नेपाल सरकारले अघोषित रूपमा खाडी देशमा हाउसमेडको काममा महिला पठाउन अनुदार नीति अख्तियार गरेको छ । २०७३ चैत २० मा बसेको संसद्को अन्तर्राष्ट्रिय सम्बन्ध तथा श्रम समितिले सम्बन्धित मुलुकले कामदारसम्बन्धी ठोस कानुन नबनाएसम्म र ती देशसँग नेपालले द्विपक्षीय श्रम सम्झौता नगरेसम्म खाडी मुलुकमा घरेलु कामदार पठाउन बन्द गर्न सरकारलाई निर्देशन दिएको थियो । निर्देशनपछि प्रधानमन्त्री तथा मन्त्रिपरिषद्को कार्यालयले खाडी मुलुकमा घरेलु कामदारमा महिला पठाउन प्रतिबन्ध लगाएको थियो । तर प्रतिबन्धपछिका वर्षमा पनि भारतको बाटो हुँदै र नेपालबाटै सेटिङ मा खाडीका देशमा नेपाली महिला पठाउने क्रम रोकिएको छैन । कुवेतबाट उद्धार गरी फर्काइएका महिलाको ठूलो संख्या त्यसैको एउटा उदाहरण हो । कुवेत पुगेको केही महिनापछि पीडितहरू कुवेतस्थित नेपाली दूतावासमा उद्धार गरिदिन भन्दै पुगेका थिए । दूतावासमा पीडितले दिएको निवेदनमा उनीहरूले कार्यस्थलमा मानसिक यातना बेहोर्नुपरेको, उपचारको व्यवस्था नभएको र घरमालिकले श्रम शोषण गरेकोलगायत विषय समावेश छन् । दूतावासमा परेको निवेदनमा केहीले एक घरबाट अर्को घरमा पटकपटक बेचिनुपरेको, खाना खान र सुत्नसमेत नदिई काममा लगाउने गरेको, परिवारसँग सम्पर्क गर्न नदिएको जस्ता समस्या औंल्याएका छन् । यही निवेदनका आधारमा दूतावासले उनीहरूलाई नेपाल पठाउन सहजीकरण गरेको थियो भने उनीहरूको निवेदनको सारांश खिचेर परराष्ट्र मन्त्रालय पठाएको थियो । ब्युरोले प्रहरी प्रधान कार्यालयमा बुझाएको प्रतिवेदनको सारांशमा कुवेतमा घरेलु कामदारका रूपमा काम गर्ने महिलाको पासपोर्टलगायत परिचय खुल्ने कागजात एजेन्ट र मालिक मिली नियन्त्रणमा लिएको, खाने, बस्ने सुविधा मानवोचित रूपमा नदिएको उल्लेख छ । तोकिएको भन्दा बढी काम लगाउने तर पारिश्रमिक नदिने, बिरामी पर्दा आवश्यक उपचारको व्यवस्था नमिलाउने, एक ठाउँबाट अर्को ठाउँमा लगी शारीरिक तथा मानसिक यातना दिँदै शोषण गर्ने गरेको देखिन्छ, प्रतिवेदनमा भनिएको छ । किन पर्दैन उजुरी ? मानव बेचबिखनमा परेको भन्दै उद्धार गरिएकाहरू किन पीडकविरुद्ध कानुनी प्रक्रियामा जाँदैनन् ? मानव बेचबिखन नियन्त्रण ब्युरोका प्रमुख एसएसपी ईश्वरबाबु कार्की यसका पछाडि तीन कारण रहेको औंल्याउँछन् । उनले पहिलो कारण सुनाए, मानव बेचबिखनको चंगुलबाट उद्धार भएका धेरैजसो पीडित आफू वैदेशिक रोजगारीका क्रममा ठगिएको ठान्छन् तर बेचबिखनमा परेको स्विकार्दैनन् । वैदेशिक रोजगारी ठगीअन्तर्गत मुद्दा चलाउँदा धेरै क्षतिपूर्ति हुने तर मानव बेचबिखनअन्तर्गत मुद्दा चलाउँदा थोरै क्षतिपूर्ति पाइनु दोस्रो कारण रहेको उनको भनाइ छ । कार्कीका अनुसार तेस्रो कारण हो, पीडकहरू बलशाली हुनु, आफन्त वा नजिककै मान्छे हुनु । झन्झटिलो र लामो कानुनी प्रक्रियाका कारण पनि धेरैजसो पीडित मानव बेचबिखनको कसुरमा मुद्दा दर्ता गर्न नचाहने वैदेशिक रोजगार विज्ञ नीलाम्बर बडालले बताए । वैदेशिक रोजगारी ठगीमा मुद्दा दर्ता गर्दा छिटो क्षतिपूर्ति पाइने वा वैदेशिक रोजगार विभागकै समन्वयमै सहजीकरण हुने देखेर पनि कैयौं पीडित मानव बेचबिखनको मुद्दाबाट पन्छिने उनको भनाइ छ । क्षतिपूर्तिको ग्यारेन्टी र द्रुत गतिको कानुनी सेवा हुने हो भने मात्रै पीडितहरू मानव बेचबिखन तथा ओसारपसार ऐनअन्तर्गत मुद्दा लड्न तयार हुन्छन्, उनले भने । मानव बेचबिखनमा परेकाहरूले उद्धारपछि पनि किटानी जाहेरी नदिने अनुभव नयाँ भने होइन । गत वर्षको पहिलो ६ महिना अर्थात् वैशाखअसोजमा नेपाल प्रहरीको केन्द्रीय अनुसन्धान ब्युरोले मानव बेचबिखनमा परेका ८१ जनालाई भारतका विभिन्न सहरबाट उद्धार गरेर नेपाल ल्यायो । तर कुवेत प्रकरणमा जस्तै त्यति बेला पनि निकै थोरैले मात्रै प्रहरीमा किटानी जाहेरी दिए । गत वर्ष वैशाख २१ मा कुवेत जान भन्दै भारतको दिल्लीबाट दुबई पुगेका ४४ महिलालाई दुबईस्थित अध्यागमनले ट्रान्जिटबाटै नेपाल फर्काइदियो । फर्काइएकाहरू संगठित मानव तस्करको चंगुलमा परेको निष्कर्षमा पुगेर केन्द्रीय अनुसन्धान ब्युरोले पीडितहरूसँग सम्पर्क राख्यो । दलाललाई एकदेखि डेढ लाख बुझाएर कुवेत जान चाहेकाहरू बीच बाटोबाटै फर्कनुपरे पनि उनीहरूले प्रहरीमा उजुरी दिन चाहेनन् । फलतः प्रहरीको अनुसन्धान अगाडि बढ्न सकेन । गत वर्षको जेठ २ मा पनि भारतको नयाँदिल्लीस्थित नेपाली दूतावास र भारतीय प्रहरीको क्राइम ब्रान्चको सहयोगमा दिल्लीबाट २४ महिलाको उद्धार भयो । मानव तस्करका संगठित गिरोहहरूले उनीहरूलाई कुवेत लैजाने भन्दै नेपालका विभिन्न गाउँबाट त्यहाँ पुर्याएका थिए । उद्धार भएकाहरू महिनौंपछि नेपाल त फर्किन सके तर उनीहरूले आफूलाई बेच्न लैजाने गिरोहमा संलग्न कसैका विरुद्ध पनि प्रहरीमा उजुरी दिएनन् । उनीहरूले न प्रहरीको अनुसन्धानलाई नै सघाउन तयार भए । गत वर्षको साउन ५ मा कुवेत लैजाने भन्दै भारतको नयाँदिल्ली पुर्याइएका ५ जनालाई माइती इन्डियाको सहयोगमा नयाँदिल्लीबाट उद्धार गरेर नेपाल ल्याइयो । यो घटनामा पनि पुरानै प्रवृत्ति दोहोरियो । घर फर्किएका कुनै पनि महिलाले प्रहरीमा उजुरी दिएनन् । फलतः प्रहरीले न संगठित मानव तस्करीको गिरोहको पहिचान गर्न सक्यो न घटनामा जोडिएकाहरूको खोजी नै ।"
साउदी तेल कम्पनी आक्रमणको निन्दा,"उत्तर कोरियाली कम्पनी फिर्ता जान निर्देशनउत्तर कोरियाली लगानीमा नेपालमा सञ्चालित सबै उद्योगलाई एक महिनाभित्र फिर्ता हुनका लागि उद्योग विभागले अन्तिम सूचना जारी गरेको छ । उद्योग विभागका उपसचिव प्रेम लुइँटेलका अनुसार राष्ट्रसंघीय सुरक्षा परिषद्ले पारित गरेको ४ प्रस्तावमध्ये राष्ट्रसंघीय सदस्य मुलुकमा रहेको उत्तर कोरियाली व्यापार लगानी फिर्ता लग्नका लागि यही असोज महिनाभित्रको अवधि तोकिएकामा निर्देशनाअनुसार यो जानकारी गराइएको हो । हामीले परराष्ट्र मन्त्रालयसँग परामर्श गरेर र पाएको लिखित निर्देशनअनुसार उत्तर कोरियाली कम्पनी बन्द गर्नका लागि एक महिनाको समय दिएका हौं, लुइँटेलले कान्तिपुरसँग भने ।यसबारे उत्तर कोरियाली दूतावासका अधिकारीसँग विभिन्न चरणमा कुराकानी भइसकेको र लगानी फिर्ता लैजान उत्तर कोरिया सकारात्मक रहेको जानकारी लुइँटेलले दिए । उत्तर कोरियाली लगानीमा तनहुँमा एक अस्पताल, सफ्टवेयरसम्बन्धी २ कम्पनी र ६ वटा होटलरेस्टुरेन्ट सञ्चालनमा रहेको उनले बताए । यसमा वैदेशिक लगानी बोर्डबाट स्वीकृत कुल लगानी झन्डै २४ करोड रुपैयाँ मात्रै छ । यसमध्ये झन्डै १९ करोड रुपैयाँ अहिलेसम्म लगानी भएको देखिएको छ । यी ९ वटा उद्योगमा २ सय ५० जति नेपाली श्रमिक कार्यरत छन् । परराष्ट्र मन्त्रालयबाट असार १५ मा आएको पत्रका आधारमा साउन २४ मै विभागले सम्बद्ध उत्तर कोरियाली कम्पनी बन्द गर्न पत्राचार गरेको उनले बताए । अटेर गरिएकाले अब एक महिनाभित्र कम्पनी बन्द गर्न र लगानी फिर्ता लैजान अन्तिम सूचना जारी भएको हो ।"
"संसदको काम नियन्त्रण होइन, निगरानी","काठमाडौं (कास) संसद्मा उठेका महत्वपूर्ण विषयमा जवाफ दिनु साटो कतिपय मन्त्रीले छल्ने गरेको सभामुख कृष्णबहादुर महराले बताएका छन् । संसद् सचिवालयद्वारा सोमबार आयोजित संसदीय अझ्याससम्बन्धी अन्तर्त्रियामा यस्तो बताएका हुन् । मैले जवाफ दिनु भनेर रुलिङ पनि गरेको छु तर कतिपय मन्त्रीले जवाफ दिनुभएको छैन, उनले भने, सरकारले त्यसको रेस्पोन्स गर्दा संसद्को प्रभावकारिता बढ्छ । मन्त्रीहरू संसद्प्रति उत्तरदायी हुनुपर्छ । जरुरी सार्वजनिक महत्त्वको प्रस्ताव र ध्यानाकर्षण प्रस्तावबारे सोध्दा सरकारले हुन्छ भन्ने जवाफ दिने गरे पनि तयार नहुँदा प्रस्ताव अलपत्र परेको उनले सुनाए । प्रधानमन्त्री केपी ओलीबाट कहिलेकाहीँ संसदीय समितिले असजिलो पारे भन्ने अभिव्यक्ति आउने गरेको उनले बताए । सांसद र समितिको काम सरकारलाई नियन्त्रण गर्नेभन्दा पनि निगरानी मात्र गर्ने भएकाले सरकार संविधान र नियमकानुनअनुसार चलेको छ कि छैन भनेर निगरानी गर्न उनले सांसदहरूलाई आग्रह गरे । सरकारले कहिलेकाहीं ट्र्याक छाडिदिन्छ, हामीले निगरानी गर्नुपर्छ, उनले भने, प्रधानमन्त्रीले कहिलेकाहीँ समितिले असजिलो पारे भन्नुहुन्छ, हाम्रो काम निगरानी गर्ने हो, नियन्त्रण होइन । सरकार ठीक ढंगले अघि बढोस् भनेर निगरानी गर्नुपर्ने हो । अन्तर्क्रियामा प्रतिनिधिसभा र राष्ट्रिय सभाका सांसदहरू सहभागी थिए । उपसभामुख शिवमाया तुम्बाहाम्फेले संसद्को रणनीतिक कार्ययोजनाअनुसार सांसदहरूको क्षमता अभिवृद्धिका लागि अन्तर्क्रिया राखिएको बताइन् । नेपाल कानुन आयोगका अध्यक्ष माधव पौडेलले विधेयक पारित भए पनि कति लागू भयो, कति भएन भनेर हेर्ने नगरिएको उल्लेख गर्दै अब विधेयकको मापन गर्नुपर्नेमा जोड दिए ।"
गृहमन्त्रीका भाइको बयान सकियो,काठमाडौं (कास) आपराधिक लाभ र संगठित अपराधमा संलग्न भएको आरोपमा पक्राउ परेका गृहमन्त्रीका भाइ नरेश थापासहित सात जनाको बयान काठमाडौं जिल्ला अदालतमा सकिएको छ । सोमबार दिउँसो बयान सकिएपछि अदालतमा सुरु थुनछेकको बहस सम्भवतः मंगलबार सकिनेछ ।निर्माण व्यवसायी महासंघका अध्यक्ष शरदकुमार गौचनको गोली हानी हत्या गरेको घटनाका मुख्य अभियुक्तका रूपमा पक्राउ परेका समिरमान बस्नेतसँग मिली फिरौती संकलनमा जोडिएको भन्दै नरेशसहित सात जनाविरुद्ध प्रहरी केन्द्रीय अनुसन्धान ब्युरोले मुद्दा अगाडि बढाएको हो । तर बयानमा नरेशले उक्त आरोपको खण्डन गरेका छन् । पक्राउ परेलगत्तै नरेश ब्युरोको थुनुवा कक्षमा नबसेर बिरामी भएको भन्दै अस्पतालमा बसिरहेका छन् । सोमबार बयानका बेला पनि उनलाई बसुन्धरास्थित एक निजी अस्पतालबाटै अदालत ल्याइएको थियो ।
पक्राउलगत्तै छुटे ९ पत्रकार,"काठमाडौं (कास) सिहंदरबारस्थित रेडियो नेपालको प्रांगणमा प्रदर्शनका क्रममा सोमबार प्रहरीले ९ सञ्चारकर्मीलाई केहीबेर नियन्त्रणमा लिएर छाडेको छ । नेपाल पत्रकार महासंघका सचिव रामप्रसाद दाहाल र प्रेस युनियन महासचिव अजयबाबु शिवाकोटी, महासंघका केन्द्रीय सदस्यहरू जन्मदेव जैसी, यम बिरही र मीन बम, प्रकाश बम, चक्र कुँवर, दिलीप पौडेल र योगेन्द्र बलायरलगायतलाई प्रहरीले पक्राउ गरेको थियो । रेडियो नेपालले दिपायलस्थित आफ्नो प्रदेश प्रसारण केन्द्रबाट केहीअघि पत्रकारहरू प्रकाश बम, सुनीता रावल र चक्र कुँवरलाई निष्कासन गरेको थियो । उनीहरूको पुनर्वहाली माग गर्दै सिंहदरबारस्थित केन्द्रीय कार्यालयमा तालाबन्दी गर्न खोज्दा पत्रकारहरूलाई प्रहरीले धरपकड गरेको हो । सचिव दाहालको नेतृत्व टोलीले समस्या समाधानका लागि सुरुमा छलफलका लागि बोलाए पनि रेडियो नेपाल पुग्दा प्रशासनले नमानेपछि वार्ता भंग भएको थियो । प्रमुख प्रतिपक्षी कांग्रेस, पत्रकार महासंघ, प्रेस युनियनले तत्काल विज्ञप्ति जारी गर्दै तत्काल रिहाइ र निष्कासित तीन सञ्चारकर्मीलाई पुनर्वहाली गर्न माग गरेका थिए ।"
प्रतिनिधिसभा फेरि अवरुद्ध,काठमाडौं (कास) प्रमुख प्रतिपक्षी कांग्रेसले बाँकेमा आफ्ना कार्यकर्तामाथि भएको आक्रमणको विरोधमा सोमबार पनि प्रतिनिधिसभा बैठक अवरुद्ध गरेको छ । दोषीलाई कारबाही माग गर्दै कांग्रेस सांसदहरू रोस्ट्रम अगाडि उभिएर नाराबाजी गरेपछि सभामुख कृष्णबहादुर महराले बैठक स्थगित गरेका थिए । खजुरा गाउँपालिका१ सीतापुरमा गत बिहीबार कांग्रेसको राष्ट्रिय जागरण अभियान कार्यक्रममा सत्तारूढ नेकपा कार्यकर्ताले आक्रमण गर्दा जिल्ला पार्टी सभापति किरण कोइरालालगायत घाइते भएका थिए । नेकपाबाट निर्वाचित वडाध्यक्ष सुमन मल्ललगायत १० जनामाथि कांग्रेसले किटानी जाहेरी दिएको छ । जाहेरी दर्ता भइसकेकाले दोषीलाई कानुनी कारबाहीको दायरामा ल्याउन सभामुख कृष्णबहादुर महराले सरकारलाई निर्देशन दिएपछि सोमबारको बैठक कांग्रेसले अवरुद्ध नगर्ने समझदारी बनेको थियो तर बाँके निर्वाचन ३ का नेकपा सांसद नन्दलाल रोका क्षत्रीले संसद्मा बोल्दै कांग्रेसले भनेजस्तो घटना नभएको र अतिरञ्जित गरिएको बताएपछि कांग्रेस सांसदले नाराबाजी गरेका थिए । बैठक प्रारम्भ हुनासाथ बोल्न समय पाएकी कांग्रेस सांसद पुष्पा भुसालले सत्तारूढ पार्टीबाट गैरराजनीतिक क्रियाकलाप भएको र आफ्ना नेताकार्यकर्तामाथि आक्रमण भएको भन्दै दोषीलाई कारबाही माग गरिन् ।
पर्यटनमन्त्री किन आलोचित ?,"(काठमाडौं)  डेढ महिनाअघि संस्कृति, पर्यटन नथा नागरिक उड्ययनमन्त्री बन्दै गर्दा योगेश भट्टराईलाई बधाई र शुभकामनाको ओइरो लागेको थियो । सामाजिक सञ्जाल र सञ्चार माध्यम उनका प्रशंसाले रंगिएका थिए । कतिले त प्रधानमन्त्री नियुक्तिभन्दा बढी प्रचार भएको टिप्पणी पनि गरे । सरकारले अपेक्षाकृत काम नगरिरहेका बेला झन्डै साढे चार महिनादेखि रिक्त मन्त्रालयमा दिवंगत रवीन्द्र अधिकारीको उत्तराधिकारीका रूपमा भट्टराई आएका थिए । संसद् र यसअघिका राजनीतिक मोर्चामा प्रभावकारी भूमिका निर्वाह गरेका युवा नेताको मन्त्रिमण्डलमा प्रवेश भएसँगै चर्चा चुलिएको थियो तर तिनै युवा नेता भट्टराईमाथि मन्त्री बनेको डेढ महिनामै आलोचनाका स्वर चर्किन थालेका छन् । किन यस्तो अवस्था आयो ? यसका पछाडि उनले गरेका कही प्रतिनिधिमूलक काम जिम्मेवार छन् । उनले गरेको पशुपतिको गंगा आरतीमा राष्ट्रिय गान बजाउने निर्णय निकै आलोचित छ । राष्ट्रियता जगेर्ना गर्ने नाममा आर्यघाटनजिक हुने आरतीमा राष्ट्रिय गान कति अनिवार्य हो ? नागरिकस्तरबाट प्रश्न उठेको छ । संस्कृतिकर्मीदेखि धार्मिक अभियन्ता मात्र होइन, उनकै पार्टी नेकपाका नेताले समेत यसको औचित्यमाथि प्रश्न गरिरहेका छन् । भट्टराई भने निर्णयबाट पछि हट्न चाहेका छैनन् । डेढ महिनाअघि उनीप्रति निकै अपेक्षा गर्नेहरू विस्तारै आलोचनातर्फ मोडिएका छन् । राष्ट्रिय गानसम्बन्धी निर्देशिकाअनुसारै मैले भनेको हुँ तर यो निर्णयपछि आएका प्रतिक्रियालाई मैले नजिकबाट नियालिरहेको छु, मन्त्री भट्टराईले कान्तिपुरसँग भने । यो विषयमा उनले थप टिप्पणी गरेनन् । राष्ट्रिय गान प्रकरणले आलोचना बढिरहेका बेला मन्त्री भट्टराईकै कारण शनिबार नेपालगन्जमा जहाज उडान ढिलाइ भएको घटना बाहिरियो । धनगढीबाट फर्किंदै गर्दा मन्त्री केही ढिलो भएका कारण केहीबेर जहाज रोकिएको थियो । यसलाई ज्ञानेन्द्र शाहीलगायत व्यक्तिले विमानभित्रै विरोध गरे । यो प्रकरणमा मन्त्री भट्टराई र एयरलाइन्स कम्पनीले स्पष्टीकरण दिइसकेका छन् । स्पष्टीकरणले ढिलाइको कारण खुट्याइसक्यो तर यो प्रकरणले केही प्रश्न भने पुनः जन्माइदिएको छ । मन्त्री भट्टराईले आइतबार बिहानै ट्वीटमार्फत ढिलाइ भएकोका क्षमा मागिसकेका थिए तर उनले क्षमा मागेको विषयभन्दा जहाज रोकेको विषयले सामाजिक सञ्जाल भाइरल भइसकेको थियो । पारस शाहलाई सात लाख हस्ताक्षर बुझाएर दुःख दिने व्यक्ति यही हो भन्दै विरोध गर्नेहरूले त्यहाँ बोलेको कुरा मन्त्री भट्टराईले ट्वीटमा उल्लेख गरेका थिए । त्यही कारण नेपालगन्ज घटनाप्रति मन्त्री भट्टराई बढी सशंकित भए । त्यसैले उनले साँझ स्वकीय सचिव प्रेम गुरागाईंको नाममा नेपालगन्ज घटना र त्यहाँ देखिएको प्रवृत्तिमाथि टिप्पणी गर्दै विज्ञप्ति जारी गराए । विज्ञप्तिमा प्रयुक्त भाषा पनि विवादमा परेको छ । नेपालगन्ज घटना र त्यसपछिका प्रतिक्रियालाई लक्ष्य गर्दै विज्ञप्तिमा आफ्नो सिंहासन गुमेपछि विक्षिप्त बनेका प्रतिगामी मण्डले प्रवृत्ति ले यो वा त्यो नाममा संविधानविरोधी हर्कत जारी राखेका छन् भन्ने उल्लेख छ । त्यस्तै यस्ता मण्डले प्रवृत्ति को विरोध र धम्कीले रत्तिभर विचलित नहुने पनि बताइएको छ । उनको यो विज्ञप्तिपछि आलोचना गर्नेहरूलाई मण्डले का रूपमा चित्रण गरेको भन्दै सामाजिक सञ्जालमा मन्त्रीप्रति थप प्रश्न आएका छन् । म आलोचना सबै सहन्छु, गलत काम हुँदा त्यसमा क्षमा पनि माग्छु तर जसरी पारस शाहको विषय जोडेर सात लाख हस्ताक्षरको कुरा त्यहाँ उठाइयो, त्यसबाट मैले कुरा बुझिहालें, मन्त्री भट्टराईले भने, तिनको नियत के हो, के उद्देश्यका लागि काम गरिरहेका छन् भन्ने बुझेरै मैले प्रतिक्रिया दिएको हुँ । नेपालगन्ज घटनामा माफी मागिसकेको सन्दर्भमा हस्ताक्षरको कुरा उठाइएपछि त्यहाँ केही गडबडी छ भन्ने आफूले महसुस गरेको उनको भनाइ छ । पछिल्लो समय प्रधानमन्त्री, सत्तारुढ दलका अध्यक्षलगायत नेताले संविधानविरोधी गतिविधि बढिरहेको र प्रतिगामीहरू सल्बलाइरहेको भन्दै प्रतिक्रिया दिइरहेका छन् । आलोचना गर्नेहरूप्रति सत्तारुढ दलका नेताको तिखो प्रतिक्रिया हुने गरेको छ । मन्त्री भट्टराईले पनि त्यही शैलीमा मण्डले प्रवृत्ति को प्रसंग उठाएका छन् । यसले गर्दा सरकार नै अनुदारतातर्फ गइरहेको हो कि भन्ने शंका बढाएको छ । मन्त्री भट्टराईले यसमा अशंका गर्नुपर्ने अवस्था नरहेको प्रस्ट्याए । स्वच्छ आलोचना स्विकारिन्छ, स्वागत गरेर त्यसअनुसार आफ्नो कार्यशैली पनि ढालिन्छ, उदार ढंगले अघि बढिन्छ, उनले भने, तर मण्डले प्रवृत्ति र गतिविधिबाट डराइँदैन, नियतवश आलोचना गर्नेहरूप्रति नरम हुनुपर्छ भन्ने छैन । मन्त्री भट्टराईले डेढ महिनाको अवधिमा आफ्ना केही कार्ययोजना पनि अघि सारेका छन् । समग्रमा पर्यटन र हवाई क्षेत्रमा सुधार ल्याउन उनले केही योजना ल्याएका छन् । हवाई उडानमा ७० कटेका वृद्धवृद्धालाई ५० प्रतिशत छुट दिने घोषणा गरे तर उनको घोषणालाई वायुसेवा सञ्चालकले नै विरोध गर्दै आएका छन् । भट्टराईबाट पनि अन्य मन्त्रीहरूकै शैलीमा भाषण आउने, पपुलिस्ट जस्ता लाग्ने कुरा सार्वजनिक हुँदा उनीप्रति आलोचना गर्नेलाई बल मिलिरहेको छ । निजगढ विमानस्थल उद्घाटनमा २० हजार मानिस उतार्नेलगायत भाषणले भट्टराईलाई औसत मन्त्रीभन्दा माथि देख्न खोज्ने जमातले नै निधार खुम्च्याएको छ । भट्टराई भने काम गर्ने क्रममा आलोचना आउनुलाई स्वाभाविक मान्छन् ।"
'परिवर्तन विरोधीको प्रतिकार गरौं',"काठमाडौं (कास) सत्तारूढ नेकपाका अध्यक्ष पुष्पकमल दाहालले संघीय लोकतान्त्रिक गणतन्त्रविरुद्ध बढ्दो अराजक र प्रतिक्रियावादी प्रवृत्तिप्रति सजग भई त्यसको प्रतिकारमा उत्रन आफ्नो पार्टीका युवाविद्यार्थीहरूलाई आह्वान गरेका छन् ।पार्टीका नेता पोष्टबहादुर बोगटीको पाँचौं स्मृति दिवसमा सोमबार पार्टी केन्द्रीय कार्यालय धुम्बाराहीमा आयोजित कार्यक्रममा उनले अराजकतावादीविरुद्ध प्रतिकारमा उत्रन आह्वान गरे । समृद्धि र विकासको प्रक्रियाबाट समाजवादको आधार तय गर्ने प्रक्रियामा हाम्रो सिंगो एकीकृत पार्टीपंक्ति अगाडि बढेको छ तर यो काम कम चुनौतीपूर्ण छैन, उनले भने, चारैतिरबाट पुँजीवादी, परिवर्तनविरोधी र साम्राज्यवादीले घेरेका छन् । व्यक्तिवादी र आत्मकेन्द्रित प्रवृत्ति पनि हामीमा छ तर सात दशक लामो संघर्षबाट प्राप्त भएको संघीय लोकतान्त्रिक गणतन्त्रलाई कलिलोमा नै मार्न सकिन्छ कि भनेर कसैले भ्रम नपाले हुन्छ ।"
नेकपा चाहन्छ कडा प्रावधान,"(काठमाडौं)  वैवाहिक अंगीकृत नागरिकताको प्रावधानलाई लिएर सत्तारूढ दल नेकपा र प्रमुख प्रतिपक्षी दल कांग्रेसबीचको विवाद चुलिएको छ । कांग्रेसले २०६३ को नागरिकता विधेयककै प्रावधानअनुसार हुनुपर्ने भन्दै पार्टीको बटमलाइन सार्वजनिक गरेको छ । उसले विगतकै प्रावधानलाई प्रगतिशील ठानेको छ । सत्तारूढ दल नेकपाका नेताहरू यसमा सहमत छैनन् । सत्तारूढ दलका नेता तथा समितिको छलफलमा सक्रिय रूपमा भाग लिने सांसदहरू वैवाहिक अंगीकृत नागरिकताको प्रावधानलाई केही कडा बनाउनुपर्ने पक्षमा छन् । वैवाहिक अंगीकृतबारे नेकपा नेताहरूले समितिमा एउटा भनाइ निकै दोहोर्याउने गरेका छन् निधारमा सिन्दूर लगाउनेबित्तिकै हातमा नागरिकता टक्र्याउन सकिँदैन । सहज रूपमा नागरिकता दिनु हुँदैन भन्नेमा नेकपाको अडान छ । अहिलेको ऐनमा भएको प्रावधानलाई केही कडा पार्ने र अंगीकृत नागरिकता लिनका लागि कम्तीमा ७ वर्षको समय पर्खनुपर्ने व्यवस्था गर्न नेकपाको जोड छ ।विवाह गर्नेबित्तिकै नागरिकता दिइहाल्ने अन्य मुलुकमा पनि प्रावधान छैन, विवाह गरे पनि एउटा निश्चित समय यहाँ बसेको हुनुपर्छ भन्ने मान्यतामा आधारित भएर हामीले यो कुरा गरेका हौ प्रतिनिधिसभा राज्य व्यवस्था तथा सुशासन समिति सदस्य नेकपाकी यशोदा सुवेदीले भनिन् । नेकपा नेताहरूका अनुसार २०६३ को नागरिकता ऐनको प्रावधानले नागरिकता प्राप्तिमा धेरै लचकता दियो । यसले गर्दा विवाह गरेर नेपाल आउनेबित्तिकै यहाँको मतदाता बन्ने, चुनावमा लड्ने, सांसद मन्त्रीसम्म हुने बाटो खोल्यो । यहाँको वस्तु स्थिति नबुझ्दै नीति निर्माण गर्ने ठाउँसम्म पुगिहाल्ने अवस्था गलत रहेको नेकपा सांसदहरूको बुझाइ छ । विवाह गरेर आएको भोलिपल्ट नेपालको नीति निर्माण गर्ने ठाउँमा पुग्ने र यहाँ वर्षौंदेखि बसिरहेका व्यक्तिहरूचाहिँ उनीहरूबाट शासित हुनुपर्ने अवस्था आउँछ, समितिकै सदस्य नेकपाका झपट रावलले भने, एउटा निश्चित समयावधि राखेर नागरिकता दिने व्यवस्था गरौं भन्ने हाम्रो धारणा हो । भारतै पनि त्यहाँको नागरिकता पाउन निश्चित समय लाग्ने उनले बताए । २०६३ को ऐनमा अंगीकृत नागरिकता लिन चाहने विदेशी महिलाले विवाहपछि निश्चित ढाँचामा निवेदन दिन सक्ने व्यवस्था छ । निवेदनसँगै बिहे गरेको र आफ्नो मुलुकको नागरिकता त्याग्न कारबाही चलाएको निस्सा पेस गरेलगत्तै नागरिकता पाइने उल्लेख छ । गृह मन्त्रालयले तयार पारेको विधेयकमा २०६३ को उक्त प्रावधान परिवर्तन गरेर आफ्नो मुलुकको नागरिकता त्याग्न कारबाही चलाएको निस्सा पेस गरेको ६ महिनाभित्र नागरिकता त्यागिसकेको अन्तिम प्रमाण पेस गर्नुपर्ने व्यवस्था छ । ६ महिनाभित्र पूर्ण रूपमा त्यागेको अन्तिम प्रमाण पेस नगरे नागरिकता त्याग्नका लागि कारबाही चलाएको भन्ने आधारमा मात्र जारी भएको नेपाली नागरिकता रद्द हुने प्रस्ताव छ । २०६३ को ऐनमा नागरिकता रद्द गर्ने प्रावधान थिएन ।सरकारले ल्याएको विधेयकको प्रावधानमा पनि सत्तापक्षका सांसदले चित्त बुझाएका छैनन् । त्यसैले विधेयकमा आएका संशोधन र छलफलका आधारमा राज्य व्यवस्था समितिले विधेयकमा प्रस्तावितभन्दा फरक खालको प्रतिवेदन तयार गरेको छ । उक्त प्रतिवेदनमा विदेशी महिलाले ७ वर्षपछि अंगीकृत नागरिकता पाउने प्रावधानसहितका विकल्प अघि सारिएको छ । सात वर्षको अवधिसम्मका लागि राजनीतिकबाहेकका सबै अधिकार पाउने गरी अंगीकृत परिचयपत्र व्यवस्था गर्ने पनि उल्लेख छ ।यस्तो अंगीकृत परिचयपत्र राजनीतिकबाहेक अन्य सबै अधिकार प्रयोगका लागि मान्य हुने उल्लेख छ । प्रचलित कानुनमा जुनसुकै कुरा लेखिएको भए पनि आर्थिक, सामाजिक र सांस्कृतिक अधिकारको उपयोग गर्ने सम्बन्धमा नेपाली नागरिकताको प्रमाणपत्रको सट्टामा यस्तो परिचयपत्रलाई मान्यता दिइनेछ भन्ने प्रतिवेदनमा उल्लेख छ । उक्त परिचयपत्रबाट अध्ययन, बैंक खाता, सरकारी सेवालगायत सबै ठाउँमा मान्य हुने खालको बनाउन सकिने तर्क छ । पटकपटकको छलफलबाट समितिमा यस्तो प्रतिवेदन बनेपछि त्यसलाई पारित गर्ने बेलामा कांग्रेसले विगतकै ऐनको प्रावधान फर्किनु जायज नभएको तर्क नेकपाका नेताहरूको छ ।"
कांग्रेस किन फर्कियो ०६३ को प्रावधानमा ?,"(काठमाडौं)  प्रमुख प्रतिपक्ष कांग्रेसले वैवाहिक अंगीकृत नागरिकताको सवालमा नागरिकता ऐन २०६३ कै प्रावधानलाई यथावत् राख्नुपर्ने बटमलाइन बनाउनुका पछाडि मुख्य दुई कारण विद्यमान छन् । पहिलो, संविधानको भावनासँग मेल खाँदैन । दोस्रो, यसका पछाडि सामाजिक, सांस्कृतिक र मधेसको भावना जोडिएको छ ।समाजवादी पार्टी र राजपाले उठाइरहेको संविधान संशोधनको मागभित्र नागरिकता मुद्दा पनि पर्छ । अहिले भएकै विधेयकलाई पारित गर्ने हो भने यी दुई दलको असन्तुष्टि त चुलिन्छ नै, नेकपा र कांग्रेसभित्रै पनि मधेसी सांसद तथा नेताहरूको असन्तुष्टिसमेत बढ्नेछ । नेकपाका अध्यक्षद्वय प्रधानमन्त्री केपी ओली र पुष्पकमल दाहाललाई नागरिकता विधेयकलाई लिएर वातावरण थप धुमिल नबनाउन आग्रह गर्दै कांग्रेस नेताहरूले आइतबार बालुवाटारमा यिनै तर्कका साथ बटमलाइन प्रस्तुत गरेका थिए । गणतन्त्र, संघीयता, धर्मनिरपेक्षतामाथि खतरा देखिरहेका प्रधानमन्त्रीले सडकलाई थप तताउने खालको निर्णय लिने कि नलिने ? संविधान मस्यौदा समितिका संयोजकसमेत रहेका कांग्रेसका पूर्वमहामन्त्री कृष्णप्रसाद सिटौलाको प्रश्न छ, अहिले प्रस्तावित वैवाहिक अंगीकृत नागरिकतासम्बन्धी व्यवस्था सरासर संविधानको भावनाविरुद्ध छ । संविधानको सुदृढीकरणमा लाग्नुपर्ने सरकार संविधान उल्लंघन गर्नतिर लाग्यो भने सडकमा झनै असन्तुष्टि बढ्न सक्छ ।संविधानको दफा ११ (६) मा नेपाली नागरिकसँग वैवाहिक सम्बन्ध कायम गरेकी विदेशी महिलाले चाहेमा संघीय कानुनबमोजिम नेपालको अंगीकृत नागरिकता लिन सक्ने व्यवस्था छ । संविधानको यही भावनासँग नबाझिने गरी नागरिकता ऐन २०६३ ले अंगीकृत नागरिकताको व्यवस्था गरेको छ । जसमा भनिएको छ, नेपाली नागरिकसँग वैवाहिक सम्बन्ध भएकी विदेशी महिलाले नेपालको नागरिकता प्राप्त गर्न चाहेमा तोकिएको अधिकारीसमक्ष तोकिएको ढाँचामा निवेदन दिनुपर्नेछ । त्यसरी निवेदन दिँदा नेपाली नागरिकसँग भएको वैवाहिक सम्बन्धको र आफूले विदेशी नागरिकता त्याग्ने कारबाही चलाएको निस्सा पनि साथै पेस गर्नुपर्नेछ । वैवाहिक अंगीकृतसम्बन्धी यो प्रावधान अहिले ल्याइएको विधेयकमा परिमार्जन गरिएको छ । ६ महिनाभित्र विदेशी नागरिकता त्यागेको निस्सा बुझाउन नसके नागरिकता रद्द हुन सक्ने प्रावधान राखेर विधेयक ल्याइएको छ । यसैलाई लिएर कांग्रेस, समाजवादी र राजपाले आपत्ति जनाएका हुन् ।हाल कायम रहेको ऐनमा नागरिकता रद्द हुने खालको प्रावधान छैन । ऐनको यही प्रावधानअनुसार नेपाली पुरुषसँग विवाह गरेर आएका विदेशी महिलाले तत्कालै नागरिकता लिँदै आएका पनि छन् । खासगरी सीमा क्षेत्रमा भारत र नेपालका नागरिकबीच परापूर्वकालदेखि बिहाबारी चल्दै आएको छ । भारतमा नागरिकताभन्दा रासन कार्डलाई महत्त्वपूर्ण मानिन्छ । आधार कार्ड र मतदाता परिचयपत्रले पनि नागरिकतासरहकै अधिकार पाउँछन् । त्यस हिसाबले भारतमा नागरिकता नलिनेको संख्या ठूलो छ । नागरिकता नलिएका भारतीय महिला बुहारी भनेर नेपाल आउँदा प्रस्तावित विधेयकमा भएको प्रावधानअनुसार आफ्नो देशको नागरिकता त्यागेको निस्सा कसरी प्रस्तुत गर्ने ? विदेशी महिला बुहारी बनेर आइन्, उनका छोराछोरी पनि भए तर आमाले नागरिकता पाएको छैन भने छोराछोरीको स्थिति के हुने ? आमा भवितव्यमा परेर मरिन् या अन्त गइन् भने त्यस्तो बेला छोराछोरीको अवस्था के हुने ? सिटौलाले भने, विवाह गरेर श्रीमान्को घर आइसकेपछि विदेशी महिला पनि समान अधिकारको भागीदार हुन्छन् । श्रीमान्ले नागरिकता पाउने तर श्रीमतीले नपाउने भन्ने हुँदैन । राज्यव्यवस्था समितिमा एक वर्षदेखि अड्किएको यो विधेयक अहिले वैवाहिक अंगीकृतसम्बन्धी प्रावधानमा आएर गाँठो परेको छ । सत्तारूढ दलको तर्क तत्कालै वैवाहिक अंगीकृत नागरिकता दिँदा केहीको दोहोरो नागरिकता हुने खतरा रहन्छ भन्ने छ । सात वर्षमा अंगीकृत नागरिकता दिने व्यवस्था राख्नुपर्ने विकल्पसमेत समितिमा आएको छ । भारतमा पनि विवाह गरेर गएको सात वर्षमा मात्रै वैवाहिक अंगीकृत नागरिकता दिने व्यवस्था रहेको सत्तारूढ दलका सांसदले उल्लेख गरेका छन् ।कांग्रेस उपसभापति विमलेन्द्र निधिले विधेयकमा थपिएको नयाँ प्रावधानले महिलाको अपमान गरेको बताए । नागरिकलाई अनागरिक बनाउने गरी मौलिक हककै विरुद्ध विधेयक आएको छ, निधिले भने, वैवाहिक अंगीकृत नागरिकता पाउने महिलाको विशेष अधिकार हो । यसलाई हामीले पार्टीको बटमलाइन बनाएको प्रधानमन्त्रीलाई समेत जानकारी गराएका छौं । नागरिकता ऐन ०६३ मा वैवाहिक अंगीकृत नागरिकतासम्बन्धी व्यवस्था सर्वदलीय सहमतिका आधारमै राखिएको निधिले बताए । अहिले आएर किन परिवर्तन गर्नुपर्यो ? यसको कारण सरकारले दिन सकेको छैन, उनले थपे, बहुमतका आधारमा विधेयक पारित गरियो भने सामाजिक र सांस्कृतिक जटिलता देखिनेछ । राजपा अध्यक्षमण्डलका संयोजक राजकिशोर यादवले विधेयकमा राखिएको प्रावधानले तराईमधेस मात्रै नभएर पहाडमा समेत असर पार्ने बताए । अहिले पनि ठूलो संख्यामा झापा, मोरङ र सुनसरीबाहेक पूर्वी पहाडी क्षेत्रबाट समेत भारतको असम, सिक्किम, दार्जिलिङमा बिहाबारी हुन्छ, यादवले भने, विधेयकलाई लिएर ध्रुवीकरण बन्दै जानु राम्रो होइन । नागरिकताजस्तो विधेयक सहमतिकै आधारमा पारित हुनुपर्छ ।"
निकुञ्जमा राहत माग्ने बढ्दै,"रसुवा (कास) निकुञ्जका वन्यजन्तुले अन्नबालीमा क्षति गरेको भन्दै राहतका लागि निवेदन दिनेको संख्या बढ्दै गएको छ । चालू आर्थिक वर्षको दुई महिनामा रसुवा जिल्लाका मात्रै २० जना कृषकले राहतका लागि लाङटाङ राष्ट्रिय निकुञ्ज निवेदन दिएका छन् । लाङटाङ राष्ट्रिय निकुञ्ज रसुवा, नुवाकोट र सिन्धुपाल्चोकसहित तीन जिल्लामा फैलिएको छ ।नुवाकोटबाट अघिल्लो र चालू आर्थिक वर्षमा १ सय १७ जना कृषकको निवेदन परेको निकुञ्जले बताएको छ । धेरैजसो कृषकले जंगली बँदेलले अन्नबाली क्षति गरेको भन्दै निवेदन दिएका छन् । भालुले मानवीय क्षति गरेको र चितुवाबाट पशुको क्षति भएको निवेदन पनि परेको छ ।वन्यजन्तुबाट अन्नबाली र पशुपन्छी क्षति गर्ने क्रम बढ्दै गएको छ । निकुञ्जले अहिलेसम्म ४० जना कृषकलाई ५ लाख ५ हजार १ सय राहत रकम वितरण गरिसकेको लाङटाङ राष्ट्रिय निकुञ्जका सूचना अधिकारी शिवलाल गैरेले बताए । निवेदन दिएकाहरूको हकमा पनि राहत दिने तयारी भइरहेको छ, उनले भने । हात्ती, गैंडा, बाघ, भालु, चितुवा, हिउँचितुवा, जंगली बँदेल, ध्वाँसे चितुवा, जंगली कुकुर, अर्ना, मगर गोही, गौरी गाई र अजिंगरले क्षति गरे राहत पाउने व्यवस्था वन्यजन्तुबाट हुने क्षतिको राहत सहयोग निर्देशिका, २०६९ को दोस्रो संशोधन २०७४ मा रहेको छ । निर्देशिकामा मानवीय, पशुधन, घरगोठ, भण्डारण गरेको अन्न र खाद्यान्न बालीको क्षतिका लागि राहत दिने व्यवस्था छ । वन्यजन्तुबाट हुने क्षतिको राहत पाउने कुरा थाहा पाएपछि निवेदन दिनेको संख्या बढ्दै गएको लाङटाङ राष्ट्रिय निकुञ्जको प्रमुख संरक्षण अधिकृत सुष्मा रानाले बताइन् । वन्यजन्तुपीडित भएकाहरूले निकुञ्जबाट राहत पाउने व्यवस्था समुदायमा पुगेर प्रचारप्रसार गरिएको उनले बताइन् । क्षतिको राहत सहयोग निर्देशिकाको दोस्रो संशोधन २०७४ अनुसार सरकारले वन्यजन्तुको आक्रमणबाट ज्यान गुमाउने व्यक्तिको परिवारलाई क्षतिपूर्तिबापत् बढीमा १० लाख रुपैयाँसम्म दिने व्यवस्था गरेको छ । सामान्य घाइतेलाई २० हजार र सख्त घाइतेका लागि प्रकृति हेरी प्रेषित कागजात र विशेषज्ञ चिकित्सकको सिफारिसका आधारमा बढीमा दुई लाखसम्मको उपचार खर्च दिने व्यवस्था रहेको छ । घररगोठ र खाद्यान्नबालीको क्षतिका लागि बढीमा १० हजार रुपैयाँसम्म दिने व्यवस्था रहेको छ । पशुधनमा वयस्क भैंसी, जोत्ने उमेरको राँगा, गोरु वा उन्नत जातका गाई वा साँढेको मृत्यु भएमा बढीमा ३० हजार रुपैयाँसम्म दिने व्यवस्था छ । बाँदरले मकैलगायत अन्य बाली नष्ट गर्न थालेपछि जिल्लाको दक्षिण भेग उत्तरयगा, कालिका र नौकुण्डका किसान भने हैरान छन् । बाँदरले अन्नबालीमा क्षति पुर्याएबापत् पीडितले राहत पाउने व्यवस्था निर्देशिकामा छैन । राष्ट्रिय निकुञ्ज तथा वन्यजन्तु संरक्षण विभाग र मध्यवर्ती क्षेत्र व्यवस्थापन समितिको राहत अक्षयकोषको ब्याजबाट राहत वितरण गर्ने गरिएको निकुञ्जले बताएको छ । मानववन्यजन्तुबीच हुने द्वन्द्वका कारण संरक्षणमा चुनौती सिर्जना हुने भएकाले पीडितलाई थोरै भए पनि राहत दिँदा संरक्षणमा योगदान पुग्ने विश्वास गरिएको छ ।"
वधशालाको लगानी उपलब्धिविहीन,"(मकवानपुर)  प्रदेश सरकारले पशुवधलाई व्यवस्थित गर्न भन्दै निजी उद्योगलाई दिएको अनुदान उपलब्धिवधविहीन बनेको छ । सरकारले अनुदान दिएर हेटौंडा औद्योगिक क्षेत्रभित्र बफेलो क्वालिटी फुडमा व्यवस्थित वधशाला सञ्चालनमा ल्याए पनि हेटौंडाका व्यवसायीले त्यसको उपयोग गर्न आनाकानी गरेसँगै प्रदेशको लगानी उपलवधविहीन बनेको हो । पशुवधलाई व्यवस्थित गर्ने भन्दै सरकारले करिब ७१ लाख रुपैयाँ अनुदान निजी उद्योगलाई उपलब्ध गराएको थियो । माछामासु व्यवसायी संघका अनुसार हाल हेटौंडामा दैनिक ६० वटा राँगाभैंसी, करिब एक सय २० वटा खसीबोका र १० हजारवटाभन्दा बढी कुखुरा खपत हुने गरेको छ । हेटौंडा बजारका विभिन्न २० भन्दा बढी स्थानमा राँगाभैंसी वध हुने गरेका छन् । जथाभावी पशुवध गर्दा स्वस्थकर मासु उत्पादनमा समस्या हुनुका साथै वातावरण पनि प्रदूषित भएको भन्दै प्रदेश र स्थानीय सरकारले निजी क्षेत्रको लगानीमा उद्योग सञ्चालनमा ल्याएको थियो । हेटौंडा तथा छिमेकी जिल्लाको विभिन्न स्थानमा हुने पशुपन्छीको काटमारलाई नियन्त्रण गरी स्वच्छ मासु उत्पादन तथा वातावरणलाई समेत ध्यानमा राखेर प्रदेश र हेटौंडा उपमहानगरपालिकाको सक्रियतामा वधशाला सञ्चालनमा ल्याएको भए पनि व्यवसायीहरूले विभिन्न बाहना देखाउँदै त्यसको प्रयोगबाट पन्छिरहेका छन् । व्यवसायीहरूले पशुवध गरेबापत् उद्योगलाई बुझाउनुपर्ने शुल्क महँगो भएको र दीर्घकालीन सञ्चालनको ग्यारेन्टी नभएको तथा पशुवध गरेपछि बजारसम्म ल्याउने व्यवस्था नभएको भन्दै वधशालामा पशुपन्छी काटमारका लागि लैजान नमानेका हुन् । हेटौंडा उपमहानगरपालिकाले एकै ठाउँमा पशुवध गर्न भन्दै व्यवसायीहरूलाई पटकपटक आग्रह गरे पनि उनीहरूले त्यसको बेवास्ता गर्दै आएका छन् । पशुवध गरेबापत् उद्योगले लिने मूल्यको विषयमा सहमति नजुटेको र आफूहरूले सहमति गराउने प्रयास गरिरहेको हेटौंडा उपमहानगरपालिकाका वातावरण शाखाका अधिकृत ध्रुव भुजेलले बताए । हेटौंडाका मासु व्यवसायी संघका प्रतिनिधिहरूसँग विभिन्न चरणमा छलफल गरिए पनि सहमति नजुटेको बताउँदै भुजेलले व्यवसायी र उद्योगीबीच मूल्यमा सहमति गराएर केही समयमा नै पशुपन्छीको काटमारलाई व्यवस्थित गरिने बताए । पशुवध गरेबापत् हामीले समय सुहाउँदो मूल्य प्रस्ताव गरे पनि उद्योग पक्षले राँगाभैंसी काट्न नसक्ने भन्यो, अर्को कुरा वधशाला दीर्घकालीन सञ्चालनमै हामीलाई शंका छ, यसको ग्यारेन्टी कसले लिने ? हेटौंडा मासु व्यवसायी संघका अध्यक्ष सूर्य अधिकारीले भने । उद्योगले अहिले एउटा राँगा वध गरी मासु तयार गरेबापत् एक हजार पाँच सयसम्म शुल्क तोकेको छ । उक्त शुल्क तिर्न नसक्ने व्यवसायीहरूको भनाइ छ । माछामासु व्यवसायी संघ मकवानपुरका महासचिव नारायण राजथलाले भने, आफू मातहतमा रहेका व्यवसायीहरू वधशालामा वध गर्न इच्छुक भए पनि केही व्यवसायीहरूको असहमतिको कारण रोकिएको बताए । हाम्रो संघले राँगाभैंसी, खसी, कुखुरालगायत वध गर्दाको छुट्टाछुट्टै मूल्यसूची प्रस्ताव गरेका थियौं, त्यसलाई उद्योगले स्वीकार गरिसकेको अवस्थामा केही साथीहरूले असमति जनाइहेका छन्, जसले गर्दा समस्या भइरहेको छ, राजथलाले भने । उद्योगका निर्देशक सैयद रियाजुद्दिनले मासु व्यवसायीले प्रस्ताव गरेकै मूल्यमा आफूहरूले पशुवध गर्न सहमत रहे पनि केही व्यवसायीले असहमति जनाएको बताए । व्यवसायीले पशुवध गर्न नल्याएपछि आफूहरूले सीमित मात्रामा मासु उत्पादन गरी मकवानपुरलगायत बाहिरी जिल्लामा समेत पुर्याउन थालिएको उद्योगले जनाएको छ । ५५ रोपनी क्षेत्रफलमा फैलिएको उद्योगमा करिब १८ करोड रुपैयाँ लगानी गरिएको उद्योगका निर्देशक रियाजुद्दिनले बताए ।"
गाउँपालिकाका कार्यालय धमाधम बन्दै,"(हेटौंडा)  स्थानीय तहमा जनप्रतिनिधि निर्वाचित भएर आएको दुई वर्ष पूरा भइसकेको छ । तर, धेरै गाउँपालिका भने कार्यपालिका भवन अभावमै सेवा प्रवाह गरिरहेका छन् । चालू आर्थिक वर्षमा सबै स्थानीय तहले कार्यालय भवन निर्माणलाई प्राथमिकतामा राखेको छ । गत आर्थिक वर्षमै वाग्मती गाउँपालिकाले कार्यालय भवनको व्यवस्थापन गरिसकेको छ । बकैया गाउँपालिकाले केही दिनअघि मात्रै भवन निर्माण सकेर कार्यालय व्यवस्थापन गरेको छ । मनहरी गाउँपालिकाले भवन निर्माण कार्य छिट्टै सुरु गर्ने जनाएको छ । चालू आर्थिक वर्षमा भवन निर्माणका लागि पालिकाले ४ करोड बजेट विनियोजनसमेत गरेको मनहरी गाउँपालिकाको अध्यक्ष एकराज उप्रेतीले बताए । कैलाश गाउँपालिकाले पनि आफ्नै भवन निर्माणका लागि १ करोड ५० लाख र जिल्ला समन्वय समिति मकवानपुरले १ करोड बजेट छुट्ट्याएको जनाएको छ । कैलाश गाउँपालिकाको पालिका भवनको पनि डीपीआरको काम सकिन लागेको भन्दै भवन निर्माणका लागि टेन्डर हुने अवस्थामा पुगेको जनाएको छ । कैलाशमा २ स्थानीयले १३ कठ्ठा जमिन गाउँपालिकाको भवन निर्माणका लागि दिएकाले त्यसमा नै भवन निर्माण हुने गाउँपालिका अध्यक्ष टंक मोक्तानले बताए । यता मकवानपुरगढी गाउँपालिकाले पनि आफ्नै भवन बनाउन यसपालि पहल गर्ने बताएको छ । जमिन व्यवस्थापन गर्ने र प्रदेश सरकारले भवन निर्माण गर्न सहयोग गर्ने भएको गाउँपालिका अध्यक्ष बिदुर हुमागाइँले वताए । हाल गाउँपालिका साविकको गढी गाउँपालिकाको भवनमा रही कार्य सञ्चालन भइरहेको छ । राक्सिराङ गाउँपालिकाले पनि चालू आर्थिक वर्षमा आफनै भवन निर्माणका लागि पहल गर्ने बताएको छ । विद्यालयको छात्रावासमा सञ्चालन हुँदै आएको गाउँपालिका यस वर्ष जमिन व्यवस्थापन गरी प्रदेश सरकारसँग समन्वय गरी भवन निर्माण गर्ने योजना रहेको गापा अध्यक्ष राजकुमार मल्लले बताए । भीमफेदी गाउँपालिकाले आफ्नो कार्यालय भवनको हालै शिलान्यास गरेको छ । चार करोड रुपैयाँ निर्माण गर्न लागेको भवन शिलान्यास प्रदेश३ का मुख्यमन्त्री डोरमणि पौडेलले गरेका थिए । यसैगरी इन्द्रसरोवर गाउँपालिकाले चालू आवमा नै कार्यालय भवन निर्माण गर्न बजेट विनियोजन गरेको छ । अधिकांश गाउँपालिकाहरूले भवनको अभावमा भाडा घर लिएर सेवा प्रवाह गरिरहेका छन भने केही गापाले अस्थायी टहरा बनाएर कार्यालय सञ्चालन गरिरहेका छन् । पछिल्लो चरण स्थानीय तहलाई संघ र प्रदेश सरकारले पनि विशेष सहयोग गर्दै आएको छ । संघ र प्रदेश सरकारले बनाएका कानुन र योजनाका कार्यक्रमहरू स्थानीय तहबाटै लागू गरिने भएकोले त्यसमा विशेष चासो दिएका हुन् । जिल्लाको १० स्थानीय तहमा न्यायिक समितिहरू रहेका छन् । तर न्यायिक समितिको इजलास व्यवस्थित भएका छैनन् ।"
अव्यवस्थित सडकले पहिरो,२०७२ सालको विनाशकारी भूकम्पको झड्का सिंगटीमा पर्यो त्यतिखेरको स्थिति विश्लेषण गर्दा सडकमाथिबाट आएको पहिरोमा परेर मानिसको बढी क्षति भयो । सडकमाथिबाट खसेका पहिरोले बजारका घरहरू भत्काए । गाडीहरू पुरिए । यस क्षेत्रका कुनै पनि सडकहरू पूर्ण सुरक्षित ढंगले निर्माण भएको छैन जो सडक मापदण्ड पूरा भएको होस् । सिंगटीका व्यवसायी प्रकाश केसीको भनाइमा सिंगटी जोगाउन सडक व्यवस्थित गर्ने र खोलाहरूमा बलियो तटबन्ध निर्माण गर्नु आवश्यक छ । दोलखामा लगभग तीन सयवटा सडक १५ सय किलोमिटर लम्बाइमा विस्तार भएको तत्कालीन जिल्ला विकास समितिमा तयार प्राविधिक प्रतिवेदनमा उल्लेख छ । प्रतिवेदन तयारमा संलग्न इन्जिनियर नारायण शिवाकोटीका अनुसार हाल दोलखामा एक सय किलोमिटर मात्रै कालोपत्रे सडक छ । जसमध्ये केही मात्रै पक्की छ । बाँकी सडकहरू जेनतेन मोटर कुदन सक्ने गरी बनाइएका छन् । पछिल्लो नौवटा स्थानीय तहले करिब पाँच सय किलोमिटर सडक बनाएको अनुमान छ । त्यो पनि कच्ची नै छन् । यसै वर्ष जुँगुमा दुई जनाको ज्यान जानेगरी भएको पहिरोको प्रमुख कारण सडक भएको निश्कर्ष छ । जहाँबाट सडक विस्तार भएको छ त्यहीँबाट भिरालो परेको जमिनतिर बाढी र पहिरो कुदेको छ । भूगर्भविद् ज्योति केसीको भनाइमा जुगुँका केही बस्तीहरू सदाका लागि पहिरोको उच्च जोखिममा छ । बस्ती नै स्थानतरणबाहेक अन्य उपाय छैन । माथिल्लो तामाकोसी जलविद्युत् आयोजनासँग आबद्ध उनले उक्त ठाउँको स्थलगत अध्ययनपछि गौरीशंकर गाउँपालिकालाई बुझाएको प्रतिवेदना उल्लेख छ ।
मौलिक शैली गुम्दै हिरण्य महादेव मन्दिर,"काठमाडौं (कास) राजधानीको थापाथलिस्थित जंग हिरण्य हेमनारायण मन्दिरको पुनर्निर्माण रोकिएको छ । मौलिक शैलीमा पुनर्निर्माण नभएपछि सरोकारवालाले मन्दिर निर्माणमा रोक लगाएका हुन् । माथिल्लोपट्टि गोलाकार डोम शैलीमा चारवटा नागसहितको गजुर राख्नुपर्ने भए पनि सामान्य गजुर मात्र राखिएको छ । त्यस्तै तेस्रो तल्लाको चारै कुन्नामा राखिएको चार सिंह (मेघ, मल्ल, सिंह र सधुन) पनि सफा नगरी राखिएका छन् । मन्दिर मौलिक स्वरूपमा नबनाएकाले पुनर्निर्माणमा रोक लगाएको काठमाडौं महानगर११ का अध्यक्ष हीरालाल तण्डुकारले बताए । पुरातत्त्व विभागले निर्माण गरेको मन्दिरमा नागसहितको गजुर नराखी अर्कै गजुर राखिएकाल पुनर्निर्माणमा रोक लगाएको हो, उनले भने । हाल विभागलाई मौलिक शैलीमा नै पुनर्निर्माण गर्न निर्देशन दिइएको उनले बताए ।पुरानो मन्दिरको माथिल्लो भाग शिखर शैलीको थियो भने, अहिले उक्त भाग मण्डप शैलीतिर ढल्केको छ । ती भाग पनि चर्किएको स्थानीयको भनाइ छ । मन्दिर शिखर शैलीमै बनेको भए पनि आकारमा परिवर्तन आएकोे पुरातत्त्व विभागका प्रवक्ता रामकुमार कुँवर बताउँछन् । मन्दिरको आकारमा परिवर्तन आएको स्थानीयको गुनासो छ तर आकारको अहिलेसम्म ननापेको भनाइ छ ।मन्दिरको काम बाँकी भएकाले रोकेको छ, उनले भने, त्यसैले गजुर पनि राखिको छैन, हराएको भने होइन । मन्दिरको पुनर्निर्माण नसकिएकोले गजुर नराखेको उनको भनाइ छ । करिब एक महिनापछि मन्दिरको काम सुरु हुने उनले बताए । २०७२ सालको भूकम्पले मन्दिरमा क्षति पुर्याएको थियो । पुरातत्त्व विभागले मन्दिर पुनर्निर्माणको जिम्मेवारी पाएपछि २०७३ सालमा ठेक्का दिएको थियो । बीचमा निर्माण केही समय रोकिए पनि २०७५ मा सकाउने लक्ष्य लिइएको मन्दिर भने हालै मात्र निर्माण सम्पन्न भएको हो । जंगबहादुर राणाले विसं १९३१ मा थापाथलीस्थित वाग्मती किनारमा उक्त मन्दिर बनाएका थिए । उक्त कालमोचन घाटमा नै राणाले नारायण, लक्ष्मी र सरस्वतीका मूर्ति स्थापना गरी गुम्बज शैलीमा तीनतल्ले जगं हिरण्य हेमनारायण मन्दिर निर्माण गरेका थिए । माथिल्लोपट्टि गोलाकार डोम शैलीमा चारवटा नागसहितको गजुर र तेस्रो तल्लाको चारै कुन्नामा चार सिंह राखी स्थापना गरिएको मन्दिर अगाडि भने जंगबहादुरकै पूर्णकदको प्रतिमा रहेको छ । बेलायत यात्राबाट फर्केपछि उनले रानी र छोराको नाममा उक्त मन्दिर निर्माण गरेका थिए । करिब ३० रोपनी क्षेत्रफलमा निर्माण गरेको मन्दिर परिसरलाई कालमोचन घाट पनि भनिन्छ । हेमनारायण मन्दिरको अगाडि राणा खानदानी किरिया बस्ने गर्दछन् । त्यहाँ संन्यासी, उदासी र वैरागी गरी तीन अखडा रहेका छन् ।"
जीवित देवता अर्कैको घरमा,"परम्परा मासिँदैराजतन्त्रको समाप्तिपछि यहाँका केही परम्परासमेत मासिएका छन् । पहिला राजाको शासनकालमा हुने केही पूजा रोकिएका छन् । इन्द्रजात्राको चतुर्थीमा भैरव बस्ने घरमा नयाँ पोसाक, नयाँ आसनसहित पूजा हुन्थ्यो । होम हुन्थ्यो । यो परम्परा रोकिएको छ । राष्ट्रप्रमुख परिवर्तन हुने बेलामा पनि यही पूजा हुन्थ्यो । तर राष्ट्रपति रामवरण यादव राष्ट्रप्रमुख हुँदा पनि यो पूजा रोकियो । विद्यादेवी भण्डारी फेरि राष्ट्रप्रमुख हुँदा पनि रोकियो । राजा फेरिएपछि राजाले गर्ने अरू परम्परा राष्ट्रपतिले गर्ने चलन सुरु भएको छ, शाक्य भन्छन्, रोकिएका यी परम्परा पनि अब सुचारु हुनुपर्छ भनेर हामीले माग राखिरहेका छौं । कुमारी परिवर्तन हुँदा पनि सरकारले यस्तो पूजा गर्नुपर्थ्यो । तर दुई वर्षअगाडि कुमारी फेरिँदा पनि यस्तो पूजा भएन ।"
भक्तपुर अस्पताल चिकित्सकविहीन,"(भक्तपुर) मुलुककै दोस्रो जेठो भक्तपुर अस्पताल चिकित्सकविहीन भएको छ । अस्पतालमा कार्यरत दरबन्दीका चिकित्सक समायोजनमा परेर संघ र प्रदेशमा सरुवा भएका छन् । अस्पतपाल प्रमुख मेडिकल सुपरिटेन्डेन डासुधा देवकोटा संघमा समायोजन भई गत साउन २ मा सरुवा भइन् । डादेवकोटाको सरुवा भएपछि निमित्त मेडिकल सुपरिटेन्डेनका रूपमा डारविभूषण सुवाल आए तर उनी दुई महिना पनि टिकेनन् । निमित्त मेडिकल सुपरिटेन्डेन डासुवाल समायोजनमा वीर अस्पतालमा पदस्थापन भए । हाल भक्तपुर अस्पताल प्रमुखविहीन छ । अस्पतालकी वरिष्ठ नर्सिङ प्रशासक सावित्रीकुमारी पौडेलका अनुसार दरबन्दीका एघारौं तहका मेडिकल सुपरिटेन्डेनसहित नवौं र दसौं तहका १० कन्सल्टेन्ड डाक्टर संघ र प्रदेशमा समायोजन भई सरुवा भएका छन् । अस्पतालका प्याथोलोजिस्ट डा लिसा गौचन ट्रमा सेन्टर, अर्थोपेडिक सर्जन डासुदीप खनाल वीर अस्पताल गएका छन् । त्यसैगरी, एनेस्थेसियोलोजिस्ट डासरिता श्रेष्ठ (केसी) वीर अस्पताल, बालरोग विशेषज्ञ डाशान्ति श्रेष्ठ प्रसूति गृह थापाथली, रेडियोलोजिस्ट डाहरिओम जोशी कान्ति बाल अस्पताल, छालारोग विशेषज्ञ डा उमा गिरी घिमिरे वीर अस्पतालमा सरुवा भइसकेको अस्पतालले जनाएको छ । गाइनोकोलोजिस्ट डाअतीत पौडेलको स्वास्थ्य सेवा विभागमा सरुवा भएको र हाल रमना लिन बाँकी छ । त्यसैगरी, अस्पतालमा ८ मेडिकल अफिसरको दरबन्दी छ । जसमध्ये चार रिक्त छन् भने, भएका चारै जनाको संघमा समायोजनमा परेको छ । मेडिकल अफिसर डासुनील ढुंगेलको संघमा समायोजन भए पनि जान मात्र बाँकी छ । उनले अस्पतालमै कार्य गरिरहेका छन् । अस्पतालमा रिक्त भएका यी विशेषज्ञका दरबन्दी खाली नै निश्चित प्रायः छ । नवौंदसौं र एघारौं तहका डाक्टर प्रदेश३ मा पदस्थापन नै लगभग २३ प्रतिशत मात्र छ, एक कर्मचारीले भने । दरबन्दीमा कार्यरत अघिकांश चिकित्सक, कर्मचारी समायोजनमा अन्यत्र सरुवा भएपछि छात्रवृत्ति र करारका कर्मचारी चिकित्सकको भरमा अस्पताल सञ्चालन भइरहेको छ । अस्पतालको विकास समितिमार्फत् अर्थोपेडिक सर्जन डामधु पाण्डे, गाइनोकोलोजिस्ट डारञ्जना यादव कार्यरत छन् भने, छात्रावृत्ति करारमा सर्जन डारञ्जीश पहारी र फिजिसियन डादेवेन्द्र भट्टराई छन् । विकास समितिले एनेस्थेसिया (बेहोस् गराउने) छात्रवृत्ति र करारका चिकित्सक नभए अस्पतालको सेवा ठप्प हुने अस्पतालकी वरिष्ठ नर्सिङ प्रशासक पौडेल बताउँछिन् । विकास समितिको आयस्रोत छैन । समितिको बजेटले कर्मचारीलाई तलबभत्ता खुवाउनसमेत गाह्रो पर्ने अवस्था आएको अध्यक्ष मिलन सुवालले बताए ।७५ शय्या क्षमताको भक्तपुर जिल्ला अस्पताल प्रदेश३ सरकार मातहत छ । दैनिक ५ देखि ६ सयभन्दा बढी बिरामी उपचारका लागि आउने अस्पतालमा दरबन्दीका चिकित्सक एकजना पनि नहुँदा समस्या सेवा प्रवाहमा समस्या आएको वरिष्ठ नर्सिङ प्रशासक पौडेलले बताइन् । कर्मचारी, चिकित्सक समायोजनका कारण अस्पताल रित्तिएको छ, उनले भनिन्, यहाँका चिकित्सकलाई केन्द्र सरकारले समायोजन गरी अन्यत्रका अस्पताल पठाएपछि जनशक्ति अभाव भएको हो । दरबन्दी अनुसारका डाक्टर नहुँदा भक्तपुर अस्पतालमा नाककानघाँटी, छाला रोग, बाल रोगको ओपीडी सेवा बन्द भइसकेको अवस्था छ । चिकित्सक नभएपछि नाककानघाँटी, छाला रोग, बाल रोगका बिरामीलाई अन्य अस्पतालमा रिफर गर्नुको विकल्प नभएको अस्पताल प्रशासनले जनाएको छ । बिमाका बिरामी आउँछन्, रिफर नगरी हुँदैन, अस्पतालकी वरिष्ठ नर्सिङ प्रशासक पौडेलले भनिन्, एकजना त रिफर कै लागि बस्नुपरेको अवस्था छ । प्रदेश मातहतका अस्पतालमा मात्र होइन, यस्तो समस्या संघ मातहतका अस्पतालले पनि झेल्नुपरेको छ । चिकित्सक अभावबारे मन्त्रालयमा जानकारी गराए पनि पदस्थापना नगर्दा समस्या भएको अस्पताल विकास समिति अध्यक्ष सुवालले बताए । समायोजनको पत्र आएकालाई रमना पत्र दिनुबाहेक केही विकल्प छैन । संघमा समायोजन भएका चिकित्सक पोस्टिङ नहुँदा समस्या भयो, उनले भने, मन्त्रालयले हावाको भरमा समायोजन गर्दा अस्पताल चिकित्सकविहीन भएको छ । समायोजन भएका नवौं र दसौं तहका १ सय २५ चिकित्सकमध्येबाट भक्तपुर अस्पतालमा सरुवा गर्ने हो भने पनि समस्याको समाधान हुने अस्पतालकी वरिष्ठ नर्सिङ प्रशासक पौडेल बताउँछिन् ।"
वनकालीमा चिहानको समस्या,"वैकल्पिक जग्गाको मागचार किरातजन्य संस्थाले सरकारसित समाधिस्थलका निम्ति वैकल्पिक जग्गाको माग गर्दै आएका छन् । २०६६ असार १६ मा पशुपति क्षेत्र विकास कोषको सदस्यसचिवमा सुशील नाहाटा नियुक्त भएपछि सर्वोच्च अदालतमा मुद्दा दायर गरी किरातीले चिहान लगाउन नपाउने फैसला गराएको किरात धर्मावलम्बीले बताउँदै आएका छन् । हामी परम्परागत संस्कार छाड्ने पक्षमा छैनौं, यायोक्खाका अध्यक्ष दिवस राई भन्छन्, फैसलापछि औपचारिक रूपमा लास गाड्न निषेध गरे पनि हामी आफ्नै ढंगमा लास गाड्दै आएका छौं । संवेदनशील विषय भएकाले प्रशासन पनि मौन छ । किरात याक्थुङ चुम्लुङकी महासचिव निरन्ती तुम्बापोले भनिन्, काठमाडौं उपत्यकामा कोही आफन्तको निधन भएपछि पशुपतिको जंगलमा लगेर समाधिस्थ गर्ने चलन थियो । अहिले ठाउँको अभावले गर्दा शवदाह गृहमा जलाउने गरिएको छ ।किरात याक्खा छुम्माका अध्यक्ष लीलबहादुर रोगु पशुपतिको जंगलमा अहिलेसम्म लास गाड्न रोकतोक नआएको बताए ।"
कानुन निर्माणमा सुस्तता तोडियोस्,"स्थानीय सरकारहरू निर्वाचित भएको दुई वर्ष अनि संघ र प्रदेश सरकारहरू बनेको डेढ वर्ष बितिसक्दा पनि आवश्यक कतिपय ऐन अझै बन्न सकेका छैनन् । कानुन अभावमा प्रदेश र स्थानीय तहहरू आफ्ना संवैधानिक अधिकारको पूर्ण अभ्यास गर्नबाट वञ्चित छन् । खासगरी, साझा अधिकार क्षेत्र भएका केही कानुन बनाउन संघले ढिलाइ गरेको असर प्रदेश सरकारमा परेको छ । प्रदेशले पनि त्यस्ता कानुन बनाउन अलमल गर्दा स्थानीय तहहरू उसैगरी मारमा परेका छन् । यसले गर्दा स्थानीय सुशासन र सेवा प्रवाहसँग जोडिएका कामकारबाहीहरू प्रभावित भएका हुन् । सबैजसो प्रदेशले आवश्यकताभन्दा आधा पनि कानुन बनाएका छैनन् । संघीय कानुन निर्माण नहुँदै कानुन बनाउँदा बाझिने भएकाले प्रदेशहरूले ढिलासुस्ती गरेका हुन् । अहिलेसम्म प्रदेश १ ले ३५, प्रदेश २ ले १७, प्रदेश ३ ले ४५, गण्डकी प्रदेशले २९, प्रदेश ५ ले ४८, कर्णाली प्रदेशले २२ र सुदूरपश्चिम प्रदेशले ३१ कानुन बनाएका छन् । जबकि, बन्नुपर्ने कानुनको संख्या ठूलो छ । प्रदेश २ ले १ सय ६१, प्रदेश ३ ले ९९ र प्रदेश ५ ले १ सय १६ कानुन पहिचान गरिसकेका छन् ।प्रदेश सांसदलगायत विभिन्न सरकारी निकायका पदाधिकारीको सुविधासम्बन्धी ऐनहरू भटाभट बने पनि अन्य कानुन निर्माणमा ढिलाइ छ । नियमावली अभावमा बनेका कानुन पनि कार्यान्वयन हुन सकेका छैनन् । प्रदेशसभाहरू आफैं व्यवस्थित हुन नसक्दासमेत विलम्ब भइरहेको छ । प्रदेश १ मा संसदीय समिति बैठक बस्न नसक्दा विधेयकमाथि छलफल हुन सकेको छैन । प्रदेश २ मा संसदीय समिति नै व्यवस्थित छैनन् । केही प्रदेशमा सरकारले संसद्लाई काम दिन सकेको छैन । गण्डकी प्रदेशमा तीन र प्रदेश ५ मा दुइटा मात्र विधेयक संसद्मा विचाराधीन हुनु यसैको सूचक हो । सुदूरपश्चिममा प्रदेशसभा चलेका बेला पनि धेरैजसो समय संसद् कामविहीन हुने गरेको छ । कर्णाली प्रदेशको हकमा आवश्यक विज्ञ अभावमा कठिनाइ भएको छ । संघले खासगरी प्रहरी ऐन, निजामती कर्मचारी ऐन, लोकसेवा आयोगसम्बन्धी ऐनजस्ता साझा अधिकारका कानुन नबनाउँदा प्रदेश सरकारहरू अलमलिएका हुन् । त्यसले गर्दा कर्मचारी भर्ना, आवश्यक सुरक्षा प्रबन्ध तथा नागरिकसँग प्रत्यक्ष सरोकार राख्ने विषयमा काम हुन सकेको छैन । संघीय कानुनको मापदण्ड नहुँदा कानुन बाझिने डरले उनीहरू अग्रसक्रिय नभएका हुन् । आफैं अघि सरेर पहिले कानुन बनाउँदा व्यावहारिक कठिनाइ भएकाले पनि चुप बसेका हुन् । यसरी प्रदेशहरू अलमलिँदा स्थानीय सरकारहरूले पनि आवश्यक ऐन, नियमावली, कार्यविधि बनाउन सकेका छैनन् । साझा अधिकार क्षेत्रका कामहरू हुन सकेका छैनन् । जस्तो, प्रदेश सरकारले भूउपयोगसम्बन्धी कानुन नबनाउँदा कति स्थानीय तहले जग्गा व्यवस्थापन चाहेर पनि सकेका छैनन् । प्रदेश सरकारले कानुन नबनाउँदा प्राकृतिक स्रोतसाधन प्रयोग र अनुगमन सम्बन्धमा पनि स्थानीय सरकारहरू अलमलमा छन् । प्रदेशकै कारण, स्थानीय तहमा कर्मचारी व्यवस्थापन हुन सकेको छैन । संघ र प्रदेशले शिक्षा ऐन नबनाउँदा विद्यालय शिक्षासम्मको अधिकार पाएको स्थानीय तह अन्योलमा छन् । वन, स्वास्थ्य, यातायात, सहकारी, नदीजन्य पदार्थ, सेवा दस्तुर, प्राकृतिक सम्पत्तिको रोयल्टी, जग्गाको व्यवस्थापन, विद्युत्, दण्ड जरिवाना, पर्यटन शुल्क, वन्यजन्तु, चराचुरुंगी, जल उपयोग, पर्यावरण, जैविक विविधतालगायत क्षेत्रका काममा समस्या आएको गुनासो छ । संवैधानिक व्यवस्थाअनुसार तीन तहकै सरकार कानुन बनाउन र प्रयोग गर्न स्वतन्त्र छन् । संविधानले २२ वटा विषयलाई स्थानीय तह र २१ वटालाई प्रदेश तहको एकल अधिकार क्षेत्रमा राखेको छ । तसर्थ एकल अधिकार सूचीका कानुन बनाउन प्रदेश र स्थानीय सरकार अलमलिन आवश्यक छैन । संघबाट प्रदेश र प्रदेशको कानुनबाट स्थानीय तहका ऐन, नीति र निर्णय प्रभावित हुने भएकाले व्यावहारिक कठिनाइ भने छ तर माथिल्लो तहका कानुनसँग बाझिए स्वतः खारेज हुने भएकाले पछि संशोधन गर्न सकिन्छ ।अधिकारका साझा सूचीका विषयमा संघ र प्रदेश दुवैले विलम्ब गर्दा समस्या देखिएको हो । संघ र प्रदेश समन्वयकारी भूमिकामा देखिनुपर्छ, हस्तक्षेपकारी होइन । त्यसका लागि समयमै कानुनहरू बनाइदिनुपर्छ । हात बाँधेर नराखी विधिसम्मत काम गर्ने बाटो खोलिदिनुपर्छ । स्थानीय तह दौडन खोज्दा प्रदेश घिस्रने र प्रदेश दौडन खोज्दा संघले बाटो नदिने गर्नु हुँदैन । कानुन निर्माणमा अबेला भएकैले संघीयताको मर्मअनुसार सेवा प्रवाह हुन सकेको छैन । नागरिकहरूले संघीय शासनको अनुभूति गर्न पाएका छैनन् । जनप्रतिनिधिहरूले कानुन नभएको बहाना बनाए पनि त्यसको क्षति शिशुसंघीयताले भोगिरहेको छ । तसर्थ, संघीयता बलियो बनाउन पनि संविधान कार्यान्वयनसँग जोडिएका कानुनहरू अविलम्ब निर्माण गरिनुपर्छ ।"
राष्ट्रहित प्रतिकूल प्रस्ताव,"वैवाहिक अंगीकृत नागरिकताको विषयमा नेपाली कांग्रेसले राखेको बटमलाइन असमान हुनुका साथै राष्ट्रहित विपरीत पनि छ । आइतबार कांग्रेस सभापति शेरबहादुर देउवा लगायत ११ नेताले प्रधानमन्त्रीसँगको भेटमा वैवाहिक अंगीकृत नागरिकतामा २०६३ को अन्तरिम संविधानकै व्यवस्था आफूहरूको बटमलाइन हुने बताएर राष्ट्रियताप्रति शंका उब्जाउने काम गरेका छन् । अन्तरिम संविधानमा विदेशबाट विवाह गरी नेपाल आएका चेलीलाई विदेशी नागरिकता परित्याग गर्ने प्रक्रिया चाल्नासाथ नेपाली नागरिकता दिनुपर्ने लेखिएको छ । जुन असमान र राष्ट्रहित विपरीत छ । भारतले भने नेपाली चेलीलाई आफ्नो नागरिकता दिन ७ वर्ष लगाउँछ । जसरी नेपालभारत बीचको सन् १९५० को सन्धि असमान छ, त्यसरी नै विदेशी बुहारीको सम्बन्धमा नेपालभारत बीचको व्यवस्था पनि असमान छ । यसलाई समान बनाउन नागरिक स्तरबाट धेरै आवाज उठे पनि नेपाली कांग्रेस र मधेसवादी दलहरूको अनुचित अडानका कारण आजसम्म समान हुनसकेको छैन । यसपाली समान बनाउन खोज्दा कांग्रेसले मधेसको भोट बैंकको कारण नाजायज अडान राखिरहनु ठीक छैन । गोपाल देवकोटा, गोकर्णेश्वर८, काठमाडौं"
भारतले दमन गरेको छैन,"शुक्रबार प्रकाशित ध्रुव कुमारको गहिरिँदो कश्मीर संकटमा भारत सरकारले कश्मीरमा दमन गरेको उल्लेख गरेका छन् । के बंगलादेशमा पाकिस्तानले गरेको दमनजस्तो त्यो छ ? त्यहाँका पसल नखुलेका आतंककारीको थ्रेटले हो, नकि भारतको दमनले । यसै सन्दर्भमा लेखकले तिब्बतको दमनबारे पनि बोलिदिनुपर्ने थियो । तर लेखकलाई भारतको विरोध गर्नुछ, चीनको होइन । भारतको विरोध शक्तिराष्ट्र चीनले कुन आधारमा गर्ने ? भारत पाकिस्तानसँग जुहारी खेल्दैछ भनी लेखेका छन् । पाकिस्तानले भारतसँग जुहारी खेलेको छ कि भारतले पाकिस्तानसँग ? भारतले कश्मीरका नेता र जनतासँग सम्बन्ध सुधार गर्नुपर्ने लेखकको भनाइ सही छ । लेखकले आतंकलाई नै कश्मीरी जनताको मुक्तिको संघर्ष ठान्नु गलत हो । डाशिवशंकर यादव, छपकैया, वीरगन्ज"
बहुमतको दम्भ,"पछिल्लो समय आम मानिसको सरकारप्रति निराशा बढ्दो छ । कारण अनगिन्ती छन् । सरकार निर्माण हुँदा आम मानिसको यो सरकारसँग ठूलो आशा, भरोसा थियो । बल्लबल्ल बहुमतको सरकार बनेको थियो । मानिसका आकांक्षा बढ्नु स्वाभाविक थियो । समय बित्दै जाँदा जनआकांक्षा अनुसार सरकार चल्न सकेन । यसलाई दुर्भाग्य नै मान्नुपर्छ । नेपालमा बहुमतको सरकार सफल भएको देखिँदैन । निर्मला हत्याकाण्डदेखि ओरालो लागेको सरकार सुनकाण्ड हुँदै नागरिकता विधेयकसम्म आइपुग्दा कहीं सफल हुनसकेको छैन । बिचौलिया, माफिया र भ्रष्टाचार सरकारको कमजोरी बन्न पुगेको छ । मन्त्रीदेखि पार्टी पदाधिकारीसम्म भ्रष्टाचारमा संलग्न भएको समाचार आइरहन्छ । सरकारको निर्माणसँगै भ्रष्टाचारका शृङखला बढेका छन् । सत्ताधारीहरू बहुमतको दम्भ प्रस्तुत गरिरहेका छन् । रामकृष्ण बराल, जोरपाटी२, काठमाडौं"
भट्टराईको परीक्षा,"ठूला नेताहरूबाट जनअपेक्षित काम नभइरहेका बेला योगेश भट्टराईप्रति सबैको आशा थियो । अवसर पाए पक्कै केही गर्छन् । उनले अवसर पनि पाए । संघीय सरकारको संस्कृति पर्यटन तथा नागरिक उड्डयन मन्त्रालयको जिम्मेवारी सम्हाल्ने अवसर पाएका छन् । मन्त्री भट्टराईको आलोचना त्यसबेलादेखि हुनथाल्यो, जब पशुपतिमा आरती सुरु गर्नु अघि राष्ट्रियगान बजाउन अनिवार्य गरियो । गत शनिबार नेपालगन्जबाट काठमाडौं आउने क्रममा उनकै कारणले गर्दा जहाज होल्ड गर्नुपरेको भनी सर्वसाधारणले उनीप्रति आक्रोश पोखे । आक्रोश पोख्ने क्रममा निकै आक्रामक अभिव्यक्ति प्रकट भएको सुनियो । केही जनताले पूर्व युवराज पारससँग जोडिएको घटनासमेत सुनाए । कार्यकारी पदमा पुगेको छोटै समयमा आलोचित भएका भट्टराई पहिलो व्यक्ति हुन सक्छन् । यो आक्रोश योगेशप्रति मात्रै होइन, अन्य नेता र शासकहरूप्रतिको आक्रोश पनि हो । पदासिन भएको २ महिना नबित्दै आलोचित हुनपुगेका मन्त्री भट्टराईले आफूले जनताको हितमा काम गर्न नसके पदबाट राजीनामा दिने जुन कुरा पदभार ग्रहण गरेकै दिन बोलेका थिए । अब उनी सच्चिएर बढ्छन् कि यस्तै गतिविधि दोहोर्याउँदै जान्छन्, त्यसैमा उनको राजनीतिक भविष्य निर्भर गर्छ । सुजन देवकोटा, पालुङटार४, गोरखा"
खान (खाँड) नै शाह,"३ महर्षि अत्रिका सन्तानमात्र चन्द्रवंशी हुन् र महर्षि अत्रिका सन्तान वृद्धि भएर धेरै भएकाले महर्षि अत्रिका सन्तानहरूले चन्द्रवंशभित्रै अन्य गोत्र पनि चलाए अत्रि, आत्रेय बाहेक । महर्षि अत्रिका सन्तानले चलाएका गोत्र करिब १५ भन्दा बढी र हाल नेपालमा बस्ने ५ सयजति थर छन् । हाल प्रचलित गोत्रहरू भरद्वाज, विश्वामित्र, मौदगल्य, शौनक वा शुनक, काश्य, गर्ग, गार्ग्य आदि महर्षि अत्रिका सन्तानले चलाएका हुन् (हेर्नुस्, श्रीमद्भागवत) । कुनै कारणवश अत्रि, आत्रेयको गोत्र बदल्नुपरे यिनै चन्द्रवंशी भित्रैका आफ्ना सन्तानले चलाएका गोत्रमा बदल्ने र यी गोत्रहरूबीच विवाह पनि चलेको छ । यसैले खान (खाँड) को गोत्र भरद्वाज बनाइयो । तिनै खानहरू हाल शाह भएका हुन् । चित्तौडगढको राजवंशले चित्तौड छोडेको १६ औं पुस्तामा स्याङ्जाको भिरकोट आएर जैनखानले ठकुराई राज्य स्थापना गरेका हुन् ।४ राज्य विस्तारको क्रममा मारकाट गर्दा थर र गोत्रहत्या लाग्छ भनी यिनै चन्द्रवंशी भित्रको अन्य गोत्र लिई लडाइँ गर्ने चलन थियो, जुन पृथ्वीनारायण शाहले पुनः भरद्वाजबाट काश्य (लेखकहरूले लेख्ने गरेको काश्यप होइन) गोत्र लिएर लडेका थिए । यस क्रममा कर्णाली र सुदूर पश्चिमका बाइसे तथा सेनहरू पनि अत्रि, आत्रेय गोत्री हुनाले आपसमा लड्दा यसरी नै थर र गोत्र बदल्ने गरेका हुन् । थर भने ठाउँ र पेसाबाट धेरै चलेका छन् ।५ राजा इच्छवाकुका सन्तानले मात्र सूर्यवंश लेख्न मिल्ने हो र यो वंशमा सायद नगण्य होलान् तथा हाल सूर्यवंशी लेख्ने पनि सबै झुट हुन् ।६ अत्रि आत्रेयका कुलदेवता विष्णुको दस अवतार मध्येको भगवान बराह हुन् र साथमा शिव र माता भवानी जगदम्बाको पनि पूजा हुन्छ । स्थानीय सबभन्दा मानिने देवदेवीका समेतको पूजा हुन्छ । जस्तो मस्टो । जहाँसम्म शाह खलकका कुलदेवी भनिएको छ, ती कुलदेवी नभई शक्तिदेवी हुन् । अत्रि, आत्रेयहरूले कुलदेवतालाई पशुपन्क्षीको बलि दिँदैनन् । पुजारीको सम्बन्धमा शक्तिमातालाई पशुपन्क्षीको बलि दिने चलन चलाएकाले बलि दिने सबै पशुपन्क्षीलाई छुने जात भनेको मगर हुनाले यही जातलाई पुजारी राखेको हुनुपर्छ, न कि देवकोटाको तर्कको होस् ।७ देवकोटाले लेखेका अन्य विषय सम्बन्धमा सम्बन्धित वंशका मानिसले नै प्रतिक्रिया जनाउनु हुनेछ । ८ देवकोटाले उल्लेख गरेका गोपीनाथ शर्माको पुस्तकलाई म भरपर्दो मान्न सक्दिन । किनकि कुनै न कुनै रूपमा हामी पनि प ४ नं पयुँकोट राज्यसँग जोडिन्छौं । तर उहाँले दिएका राजाहरूका नाममा हामीलाई जानकारी भएका नाम भेटिँदैनन् । यो कुरा स्याङ्जाका अन्य चौबिसे राज्यका सन्दर्भमा पनि लागू हुनसक्छ । मुक्तिनारायण पौडेल, सतौँदरौँ१, स्याङ्जा"
समाज किन आक्रोशित छ ?,"के ही महिनाका सामाजिक प्रवृत्ति नियाल्दा प्रतीत हुन्छ, नेपाली समाजमा अहिले आक्रोश मात्र व्याप्त छ । राजनीतिक नेतृत्व निकम्मा भयो, भ्रष्टाचार झन् सर्वव्यापी हुँदै गयो भन्ने जनताको आक्रोश विगतका वर्षहरूमा पनि कम थिएन । तर पछिल्लो समय देखिएको परिदृश्य चरित्रमै फरक छ । किनभने अहिले समाजका सबै समुदाय सबैसँग रिसाएका छन् । अरू त अरू, राज्य सञ्चालनमा प्रत्यक्ष संलग्न, स्रोत र शक्तिमा नियन्त्रण र पहुँच भएका सीमित वर्गबाहेक राजनीतिक वृत्तमा रहेकाहरू पनि आक्रोशित देखिन्छन् । यसो हेर्दा लोकतान्त्रिक प्रक्रियाबाट निर्वाचित स्थायित्व र समृद्धि दिने प्रतिबद्धता बोकेको सरकार छ । गहिरो संरचनात्मक विभेदबाहेक राजनीतिक रूपमा आजको भोलि सल्टाउनुपर्ने धेरै पेचिला मुद्दा पनि बाँकी छैनन् । तर पनि समाजमा जताततै आक्रोश मात्र, किन होला ? यसलाई सम्बोधन गर्ने विधि के होला ?यसलाई सैद्धान्तिकीकरण गर्नुभन्दा पहिले सतहमा हलुंगो लाग्ने तर वास्तविकतामा गह्रौँ एउटा विषयमा ध्यान दिनु आवश्यक हुन्छ । समाजका विभिन्न तप्काका मानिस निजी रूपमा जेजे कारणले आक्रोशित भए पनि त्यसको अभिव्यक्ति हुने राजनीतिप्रति निराशा व्यक्त गरेर नै हो । नेपालमा रोजगारी नपाएर कतै खाडीमा श्रम गर्दै गरेको नेपालीले आफ्नो स्थितिप्रति आक्रोश व्यक्त गर्ने नेतालाई गाली गरेरै हो । पश्चिमा राष्ट्रमा बसोबास गरेका नेपालीले आफ्नो राष्ट्रवाद अभिव्यक्त गर्ने पनि नेपालका नेताको आलोचना गरेर नै हो । यस्तो हुनाको कारण राजनीतिले धेरै डेलिभरी दिन नसकेकाले मात्र होइन । यस्तो किन भयो भने आम रूपमा युवादेखि वृद्धसम्मका धेरै तप्काका नागरिकलाई राजनीतिसँग रिस उठ्नुमा लगभग २५३० जना नेताको अनुहार नै पर्याप्त छ । विगत दुई दशकदेखि सत्ताप्रतिपक्षका शीर्ष तहमा रहेर राज गरेका एमाले, माओवादी, कांग्रेस र मधेसवादी दलका नेताका अनुहार पत्रिका वा टेलिभिजनमा देखिनेबित्तिकै धेरै मान्छे त्यसै आक्रोशित हुन्छन् । अविच्छिन्न रूपमा वर्षौंदेखि दलका निर्णायक तहमा रहेका यी अनुहारहरू पालो गरीगरी प्रत्येक दिन जति सार्वजनिक नजरमा देखा परिरहन्छन्, जनताको अवचेतनमा त्यति नै राजनीतिप्रति आक्रोश बढ्छ ।अहिले देखिएको जनआक्रोश केपी ओली सरकारले अपेक्षा अनुसार काम गर्न सकेन भनेर मात्र होइन । यो आक्रोशको कारण ओली गएपछिका ८१० वर्षका अरू ओलीलाई सम्झेर पनि हो । ओलीको त ढिलोचाँडो कुनै दिन सत्ताबाट बहिर्गमन भई नै हाल्छ । त्यसपछिको विकल्प फेरि उनै ठेकेदार शारदाप्रसाद अधिकारीका डेरावाल, उनै होली वाइन का प्रवर्द्धक वा अलि पर गए सुरासुन्दरी र सुनकाण्ड देखिकै कोही वा फेरि सुशीला कार्कीलाई महाभियोग लगाउनसमेत कस्सिने कोही र हदै भए सत्र चोटि हारेका वा हिन्दुवादीराजावादी रुझानका कुनै कोइराला मात्रै होइनन् त ? माथिका प्रत्येक नेतामाथि लगाइएका एकएक विशेषणका पछाडि आफ्नै राजनीतिक पृष्ठभूमि होलान् । तर सार्वजनिक काल्पनिकीमा यी नेताहरू सम्झनासाथ दिमागमा आउने पहिलो परिचय भनेकै यिनै माथिका विशेषण हुन् । यी र यस्तै अन्य धेरै विशेषणको भारी बोकेका र शीर्ष तहमा हालीमुहाली गरिरहेका २५३० अनुहारले अब देशबाट थप लिनेबाहेक दिने भिजन केही छैन भन्ने सबैले बुझिसकेका छन् । तर पनि आगामी धेरै वर्षसम्मको हाम्रो नेतृत्व यिनै अनुहारमध्येकै हुनेछ भन्ने त्रासदीपूर्ण परिदृश्यबीच जनता राजनीतिसँग आक्रोशित नभए आह्लादित हुने त ?केपी ओली अघिल्लो पटक प्रधानमन्त्री हुँदा धेरै जनता खुसी भए । भारतको दशकौंदेखिको हस्तक्षेपबाट आजित जनता उनको त्यति बेलाको क्षणिक राष्ट्रवादी अडानबाट प्रभावित भएका थिए । कतिपयले सँगसँगै के भ्रम पाले भने, उनी आएपछि देशमा एकाएक सुशासन कायम हुन्छ, भ्रष्टाचार घट्छ, सरकारको काम चुस्तदुरुस्त हुन्छ । उनीभन्दा अघिका सरकारले नलिएको तर उनीसँग मात्र भएको भिजन र प्रतिबद्धता आखिर के नै थियो र ? तसर्थ जे हुनु थियो त्यही भइराखेको छ । माथि विशेषणयुक्त नाम लिएका सबैजसो व्यक्ति जो आए पनि हुने यस्तैयस्तै हो । किनकि राजनीतिको शीर्ष तहमा विगत दुई दशकदेखि राज गरिरहेको यो पुस्ता नै आउटडेटेड भइसकेको कुरा पटकपटक प्रमाणित भइसकेको छ । अहिले मात्र होइन, राजनीतिक दलको बनोटले भविष्यमा समेत यिनै नेता हरूको शासकीय दुश्चक्रबाट मुक्ति पाउने कुनै वैकल्पिक वैचारिक नेतृत्व नदेखिएकाले आम रूपमा निराशा र आक्रोश चुलिएको हो ।पाँच वर्षका लागि निर्वाचित कुनै सरकारले अपेक्षा अनुसार काम गर्न सकेन भने पनि जनता धेरै आक्रोशित नभई अर्को चुनावको प्रतीक्षा गर्न सक्थे । तर आगामी चुनावबाट आउने परिणाम पनि लगभग अहिल्यै भन्न सकिन्छ । अहिलेका राजनीतिक दलमध्ये कसको कति सिट आउला भन्ने थाहा नभए पनि यीमध्ये जुन दलको बहुमत आए पनि त्यसबाट सरकारको नेतृत्वमा आउने को होला भन्न चुनाव पर्खनैपर्दैन । वर्षौंदेखि डेलिभरी दिन असफल, भ्रष्टाचार रोक्ने राजनीतिक इच्छाशक्ति नभएको, व्यक्तिगत आचरणमा सन्देहास्पद पृष्ठभूमिका कारण मान्छेहरू जो आए पनि अहिलेको भन्दा कोही नयाँ आइदिए केही हुन्थ्यो कि भन्ने अपेक्षामा छन् । जब त्यो नयाँ आउने सम्भावना देखिँदैन, यिनै भएकाप्रति आक्रोश व्यक्त गर्ने नियमित चक्र बन्न पुगेको मात्र हो । अब धेरै जनताले बुझिसके अहिलेका नेताले जानेको के छ, यिनको संगत कोसँग छ, यिनीहरूले पार्टीमा पकड कसरी कायम गर्छन् । अब यिनै २५३० जनामध्ये एउटाको ठाउँमा अर्को आएर केही फरक हुनेवाला छैन ।लोकतन्त्र ठीकठीकै चलेका धेरै मुलुकले माथिको यथास्थितिलाई सम्बोधन गर्ने विधि पहिल्याइसकेका छन् । संसारका धेरै देशका अभ्यासले प्रमाण दिइसकेका छन्, यस्तो स्थितिलाई कसरी सम्बोधन गर्ने र राजनीतिमा नयाँ भिजन र कार्यक्रम लिएर आएकालाई कसरी नेतृत्वमा पुर्याउने भनेर । नेपाली समाजको विडम्बना के भने, यहाँ त्यो विधितर्फ जाने बहससम्म पनि राष्ट्रिय एजेन्डा बन्न सकेको छैन । बौद्धिक वर्ग, हस्तक्षेप गर्ने क्षमता भएको नागरिक समाज र मिडिया पनि अप्रभावकारी र गैरजिम्मेवार भएको यहीँनेर हो । हामी सबै प्रस्ट भए हुन्छ यदि यो स्थितिलाई नचिर्ने हो भने ५ वर्षपछि यो वा यस्ता स्तम्भमा लेखिने कुरा पनि यस्तै हुनेछन् । जनताको आक्रोशको मात्रा घटेको होइन, बढेको हुनेछ र सुशासन, समृद्धि आदि सबैको हविगत झन् गएगुज्रेको हुनेछ ।प्रत्येक १० वर्षमा नयाँ आन्दोलन वा उथलपुथल गर्ने प्रवृत्ति रहेको नेपाली समाजमा अब फेरि केही हुने बेला भयो कि भन्ने चर्चा पनि हुने गर्छ । अहिले राजनीतिक दलको नेतृत्वमा रहेको पुस्ताको परीक्षण भइसक्यो । नेतृत्व अकर्मण्य भएको स्थितिमा ती पार्टी नै अकर्मण्य भएका हुन् कि नेतृत्व मात्रै भन्ने कुरा एकअर्कासँग मिसिएका विषय हुन् । त्यसैले अहिलेका दलको ठाउँमा कुनै नयाँ दल आउन सके त जाती नै हुन्थ्यो, तर नेपालको समाजशास्त्रले के देखायो भने, संगठन, विचारधाराका विरासत र आर्थिक फाइदा जोडिएका जस्ता कारणले धेरै जनताले नयाँ दलबाट आश गर्ने, तिनका नेतालाई भोटचाहिँ नदिने स्थिति रहेछ । नयाँ राजनीतिक शक्ति सशक्त संगठन बनेर आउन समय पनि धेरै लाग्दो रहेछ । अब अहिलेको परिस्थितिमा के हुन सम्भव छ भन्ने यथार्थपरक बहस गरौं ।एक पटक प्रधानमन्त्री भएको व्यक्ति फेरि अर्को पटक केका लागि प्रधानमन्त्री बन्न पाउने ? कुनचाहिँ एजेन्डा पहिलो पटक पूरा गर्न सकिएन र दोस्रो पटक फेरि त्यही पदमा पुग्नुपर्ने ? एक पटक पार्टी सभापति वा अध्यक्ष वा प्रमुख भएको व्यक्ति दोस्रो पटक किन फेरि त्यही पदमा पुग्नुपर्ने ? अनि संसदीय दलको नेताको निर्वाचन कति लाख पार्टी कार्यकर्ताले प्रत्यक्ष मत दिएपछि हुन पाइँदो रहेछ भन्ने अभ्यास त भर्खर बेलायतमा बोरिस जोन्सनको निर्वाचनका बेला देखियो । पार्टीका केन्द्रीय तहका नेता तल्लो स्तरबाट स्वतः सदस्यमा निर्वाचित हुने व्यवस्था किन राख्ने ? हजारौं सदस्यले प्रत्यक्ष निर्वाचित नगरी पार्टीका कुनै पदमा आउनै नपाउने व्यवस्था किन नगर्ने ? सांसद, नगरप्रमुख वा अन्य कुनै सार्वजनिक पदमा उम्मेदवार हुनुभन्दा पहिले पार्टीभित्र प्रत्यक्ष निर्वाचित किन हुनु नपर्ने ?यी केही उदाहरण हुन्, जसमार्फत लोकतन्त्रलाई काम गर्ने बनाउने उदाहरण संसारका धेरै देशमा देखिन्छ । यसलाई कार्यान्वयन गर्न कुनै नयाँ विचारको आवश्यकता पर्दैन । यो धेरै ठाउँमा धेरै पहिलेदेखि अभ्यास गरिसकिएको विषय हो । दलको आन्तरिक लोकतन्त्र, आर्थिक व्यवस्थापन आदि विषयमा आवश्यक साहित्य पहिल्यै उपलब्ध छ । कुरा के गर्ने भन्ने थाहा नभएको कारणले होइन, कुरा त्यहाँ पुग्न नदिनेको कब्जामा हाम्रा पार्टी भएको कारणले र त्यहाँ पुर्याउन सक्नेले पार्टीमा संगठित हस्तक्षेप नगरेकाले हो । नागरिक आन्दोलन र नेतृत्व जसले राजा र माओवादी बाट लोकतन्त्र जोगाएर दलहरूलाई फिर्ता सुम्पेको थियो, लोकतन्त्र ल्याउनेबित्तिकै आफ्नो भूमिकामा गैरजिम्मेवार हुनुको परिणाम पनि हो यो । अहिले सबैले खाली गरिदिएको स्पेस भर्न मात्र त्यहाँ आक्रोशितहरू आइपुगेका हुन् ।"
नागरिकतामा नाइँनास्ति,"संविधानमा नागरिकताको व्यवस्था र बहससंविधानको भाग २ मा कुनै पनि नेपाली नागरिकलाई नागरिकता प्राप्त गर्ने हकबाट वञ्चित नगरिने व्यवस्था छ । यसको स्पष्ट अर्थ हो संविधानले कसैलाई राज्यविहीन बनाइनु हुँदैन भन्ने सिद्धान्त अँगालेको छ, जुन राज्यविहीनता न्यूनीकरण गर्ने महासन्धि अनुसार अपेक्षित पनि हो । संविधानले संविधान प्रारम्भ भएका बखत नागरिकता प्राप्त गरेका र भाग २ अनुसार नागरिकता प्राप्त गर्न योग्य भएकालाई नेपालको नागरिक मानेको छ । संविधान प्रारम्भ हुनुअघि वंशजका आधारमा नागरिकता प्राप्त वा जन्म हुँदा आमा र बाबु दुवै नेपालका नागरिक भएको व्यक्ति वंशजको नागरिक हुने संवैधानिक व्यवस्था छ । यस अनुसार वंशज, अंगीकृत वा जन्मसिद्ध नागरिकका सन्तानका आमा र बाबु दुवै नेपालका नागरिक भए वंशजको नागरिकता पाउने अधिकार संविधानको धारा ११(३) ले नै दिएको छ । यस सन्दर्भमा कुनै अवरोध असंवैधानिक हुनेछ ।त्यस्तै, नेपालभित्र पितृत्व र मातृत्व दुवै ज्ञात नभएको अवस्थामा अथवा नेपाली आमाबाट जन्म भई नेपालमै बस्ने तर बाबुको पहिचान हुन नसकेको व्यक्ति पनि वंशजको नागरिक हुने व्यवस्था छ । बाबु विदेशी भएको ज्ञात हुन आए नागरिकता अंगीकृतमा परिणत हुने भनिएको छ । यसमा विवाद र बहस देखिन्न ।नेपालीसँग विवाह गरेकी विदेशी महिलाले चाहेमा संघीय कानुन बमोजिम अंगीकृत नागरिकता लिनसक्ने व्यवस्था संविधानको धारा ११(६) मा छ । यसै धाराको दफा (७) मा विदेशी नागरिक (पुरुष) र नेपाली महिलाबाट जन्मेको सन्तानले नेपालमै स्थायी बसोबास गरेको हो र अन्य मुलुकको नागरिकता प्राप्त गरेको रहेनछ भने संघीय कानुन बमोजिम अंगीकृत नागरिकता प्राप्त गर्न सक्ने भनिएको छ । यो व्यवस्थालाई स्पष्ट गर्दै अगाडि लेखिएको छ नागरिकता प्राप्त गर्दाको बखत निजका आमा र बाबु दुवैसँग नेपालको नागरिकता भएमा नेपालमा जन्मेको त्यस्तो व्यक्तिले वंशजको नागरिकता प्राप्त गर्न सक्नेछ । यो स्पष्टीकरणले जन्मसिद्ध वा अंगीकृत नागरिकका सन्तानको हकमा समेत अझ प्रकाश पारेको छ । नेपाली महिलासँग विवाह गर्ने विदेशी पुरुषले नेपाली नागरिकता पाउनेनपाउनेबारे संविधान मौन रहे पनि धारा ११(९) ले निजले प्राप्त गर्नसक्ने आशय राखेको प्रस्ट देखिन्छ । हालको बहस यही विषयमा केन्द्रित छ । यसबारे धारणा बनाउँदा नेपालको संविधानले लैंगिक विभेद गर्ने अनुमति दिंँदैन भन्ने तथ्यमा गम्भीर हुनु आवश्यक छ । नागरिकताको मामिलामा नारीपुरुष समानता कायम गर्न र नेपाली युवाजत्तिकै अधिकार नेपाली युवतीलाई पनि हुनुपर्ने तथ्य मनन गर्नुपर्ने देखिन्छ । नेपालको अन्तरिम संविधान र त्यही बमोजिमको नागरिकता ऐन, २०६३ मा समेत नेपालीसँग विवाह गरेकी विदेशी महिलाले नेपालको नागरिकता प्राप्त गर्न चाहेमा तोकिएको अधिकारीसमक्ष तोकिएको ढाँचामा निवेदन दिनुपर्ने अनि वैवाहिक सम्बन्धको र आफूले विदेशी नागरिकता त्याग्ने कारबाही चलाएको निस्सा पनि साथै पेस गर्नुपर्ने व्यवस्था थियो । यसो गरिए ती महिलाले अंगीकृत नागरिकता पाउँथिन् । निश्चय नै यो व्यवस्था विवाहित भएर आउने विदेशी महिलालाई देश, समाज र परिवारमा अंगीकरणका साथै समान अधिकार सहितको सम्मानपूर्ण व्यवहार थियो । तर अहिले प्रगतिशीलताका नाममा फरक बाटो हिँड्न खोजिँदै छ । प्रगतिशीलता भनेको पछाडि फर्किनु र अनुदारतातिर बढ्नु हो र ? के हामी नारीपुरुष समानताको विरोधी छौं वा विवाह गरिसकेपछि कुनै महिला वा पुरुष एकअर्काको अथवा परिवार वा समाज र देशको स्थायी अंग बन्न सक्दैनन् भनी विश्वास गर्छौं ? देश र समाजको स्थायी अंग बन्न परीक्षणकाल आवश्यक छ ? यस्तो सोच हाम्रो धर्म, संस्कृति, रीति, परम्परा प्रतिकूल छैन ? आफूलाई प्रगतिशील भन्न रुचाउने केही साथी कसैलाई राज्यविहीनताको स्थितिमा झार्ने कुराको पक्षपाती हुनु बुझिनसक्नु छ । यसले राष्ट्रियता मजबुत पार्छ भन्ने आधार के ? नागरिकताको समस्यालाई बल्झाइराख्दा देशलाई स्थायित्व प्रदान गर्न सकिन्छ भन्ने तर्कको आधार के ?कुनै विदेशी महिला नेपालीसँग विवाहपछि यतै स्थायी रूपमा बस्छिन्, तर सात (वा केही) वर्षसम्म राज्यविहीनताको अवस्थामा हुन्छिन् र निर्वाचन लगायतका प्रक्रियामा सामेत हुन पाउँदिनन् भने तिनको स्थिति के हुन्छ ? शिक्षा, जागिर र अन्य महत्त्वपूर्ण कार्यमा नागरिकतालाई अनिवार्य गर्दै गएको हाम्रो अभ्यासले तिनको स्थिति के हुन्छ ? राहदानीको आवश्यकता पर्दा के हुन्छ ? नेपालको प्रतिबद्धता राज्यविहीनता न्यूनीकरण महासन्धिमा रहेको पृष्ठभूमिमा यस्तो कानुनले दिने नकारात्मक सन्देशबारे समेत गहिरिएर विचार गर्नु अत्यावश्यक छ ।लैंगिक समानताको वकालत गर्ने साथीहरूले नेपालका नागरिक महिला वा पुरुष जो भए पनि समान हैसियतका हुन्छन् भन्ने तथ्य बिर्सनु हुन्न । नेपालका महिला वा पुरुष जसले पनि विदेशी नागरिकलाई विवाह गरी ल्याएको अवस्थामा समान रूपमा तत्काल तिनलाई आफ्नै अंगका रूपमा अपनाउनु नै न्यायोचित र सभ्य समाजको व्यवहार हो । ४६ भन्दा बढी देशमा विवाह गरेर भित्रिएका विदेशी महिलालाई बिनासर्त तत्काल नागरिकता प्रदान गर्ने व्यवस्था छ । त्यस्तै, २४ भन्दा बढी मुलुकमा विवाहपछि आएका विदेशी पुरुषलाई पनि बिनासर्त वैवाहिक नाताले नागरिकता दिने प्रावधान छ । हामी पछाडि जाने कि अगाडि ? नागरिकतामा नाइँनास्ति संकुचित मनस्थितिको द्योतक हो ।"
पितृसत्ताका चौकीदारलाई प्रश्न,"नि र्वासित बंगलादेशी लेखक तसलिमा नसरिनको एउटा पुस्तक छ नो कन्ट्री फर उमन । झन्डै दस वर्षअघि काठमाडौंको फुटपाथमा भेटेको यस पुस्तकको नेपाली अनुवादले छोडेको तरङ्ग मभित्र अझै जीवन्त छ । कठोर व्यञ्जनाको भाषामा उनले यसमा भनेकी छन्, महिलाको कुनै श्रेणी हुँदैन, कुनै जात हुँदैन । उनीहरूको एउटै जाति हुन्छ, एउटै वर्ण हुन्छ स्वास्नीमानिसको जात, स्वास्नीमानिसको वर्ण । यदि कुनै महिलाले आफूलाई शिक्षित, आत्मनिर्भर वा प्रतिभावान् भन्छिन् भने, ती महिलाका लागि यहाँ कुनै माफीको गुन्जाइस हुँदैन । यति बेला यी पंक्तिको स्मरण गर्नु घोर ट्र्याजिक लाग्छ, तर गर्नु जरुरी भएको छ । स्त्री अस्मिता र सम्मान आज पनि उत्तिकै जबर्जस्त प्रश्न हो, जति विगतमा थियो । दमन र झुटको रूप मात्रै फेरिएको हो । सहनशीलता र महानताका राग अलापेर महिलाका अधिकारलाई कुण्ठित बनाइरहने खेल हिजो मात्रै होइन, आज पनि खेलिन्छ भन्ने सचेतताका लागि पनि माथिका पंक्तिले झस्काइरहनु आवश्यक छ । एउटा मुक्त चिन्तनको मानिसका रूपमा म सोच्छु अबका दिनमा यस्ता किताब, यस्ता विचार इतिहास बनिदिऊन्, अप्रासंगिक बनिदिऊन् । तर लोकतन्त्र र उदार सामाजिक मनोविज्ञानका समस्त अपेक्षा र कल्पनाहरूलाई धूलिसात् पार्दै पितृसत्ताको चौकीदार निर्णायक तहबाटै घोषणा गर्छ परिवार विघटनको मूल्यमा छोरीलाई समानता माग्न नसिकाऊ !यस्तो कुरा पढेपछि मथिङ्गल रन्थनिन्छ । यत्रो दुःखले आर्जेको लोकतन्त्रको आधा हिस्सा जनसंख्या के साँच्चिकै पुरुषकृपामा बाँचेको शरणार्थी मात्रै हो ? पुरुषप्रदत्त समानता र स्वतन्त्रताको निरीह सहभागी मात्रै हो ? राजनीतिक आन्दोलनका म्यान्डेटबाट व्यवस्था गरिएका सीमित नै सही, महिलाको अस्मिता र समावेशी स्थान के तिनको आफ्नै वीरोचित लडाइँ र बलिदानको मूल्यमा प्राप्त भएको होइन ?नेपालका प्रायः विवाह पद्धतिमा विवाहपछि महिलाको तथाकथित घर मात्रै फेरिँदैन, थर र गोत्रसमेत फेरिएर उसको परिचय लोग्नेको थर र गोत्रमा विलोप हुन्छ । त्यही अनुरूप उसका आर्थिक र सांस्कृतिक अधिकार पनि लोग्नेको इच्छा र सदाशयमा निर्भर हुन्छन् । हजारौं वर्षदेखि यस्तै चल्दै आएको हो । विवाह पद्धतिमा यही निरन्तरता रहिरहे विलोपनको यो रूप अझै लामो समय चल्न सक्छ । निरन्तरताको ग्यारेन्टी भने छैन । किनभने नाम, काम र स्वतन्त्र अस्तित्वको खोजीमा निस्कने दुस्साहस आजको युगका महिलाले लेख्न थालेको नयाँ र सजीव कथा हो । यिनलाई नामपछाडि लोग्नेको थर मात्रै अमान्य छैन, उसको आर्जनमा पराधीन बाँच्ने जीवन पनि अमान्य छ । उनीहरू लोग्ने वा शासक होइन, साथी चाहन्छन् । उनीहरू आफ्नो नाम, घर र देशमाथिको स्वामित्वको प्रश्नमा सचेत छन् । पितृसत्ताका चौकीदार वर्गले यति कुरा राम्ररी बुझून् ।सामाजिक संस्थापनको ठेकेदारी लिएको ठूलो हिस्साको पुरुष वर्ग र पितृसत्ताको भूतले खेदिइरहेका मूर्ख महिला वर्ग सबैलाई यही लाग्छ महिला पुरुषअधिकरणकै वस्तु हो । महिलाको अस्तित्व पुरुष अधीनस्थ नै हो । यिनलाई लाग्छ आफ्नो आत्मसम्मानको सयौंपल्ट हत्या गरेर पनि पारिवारिक र सामाजिक मूल्यको रक्षा गर्ने दायित्व महिला मात्रको हो । गहना र महँगा लुगाको लोभमा पुरिएर आजीवन यौनदासी र पितृसत्ताका कारिन्दा बन्न तयार कतिपय शिक्षित महिलामा समेत विकास भएको आत्मघाती चिन्तनले पनि योभन्दा फरक कुरा सोचेको हुन्छ जस्तो लाग्दैन । त्यसको अभिव्यक्ति धर्म, संस्कार र संस्कृतिका नाममा बेलाबेला प्रकट भैरहन्छ । अधीनस्थताको उत्कर्ष त अझ प्रेम, विवाह, प्रजननजस्ता महत्त्वपूर्ण परिघटनामा, घरेलु र यौनिक हिंसाका क्रममा हुन्छ । विवाहमार्फत संस्थागत बलात्कार र आर्थिक शोषणका क्रममा हुन्छ । तर एउटा सीधा प्रश्न के हो भने, महिलाको आँसु र बलिदानको जगमा उभिएको यो महान् सभ्यता र संगठन यति कमजोर छ कि, नारीपुरुष समानताको प्रत्याभूति हुनासाथ त्यो गर्ल्यामगुर्लुम ढलिहाल्छ ? त्यसै हो भने भर्सेला परोस्, सारा पारिवारिक र सामाजिक संगठनको ! ध्वस्त होस्, तथाकथित मर्यादा र शिष्टता !मानवजातिको समग्र हितरक्षामा ठूलठूला क्रान्ति गरिएको दाबी गरिन्छ । तर जब महिलाको स्वतन्त्रता र समानताको प्रश्न आउँछ, क्रान्तिले ल्याएका नयाँ परिवर्तनहरू केवल पुरुष सहुलियतको सर्तमा मात्रै महिलाले उपभोग गर्नुपर्छ भन्ने आशय बुझ्न धेरै सोच्नुपर्दैन । हरेकपल्ट क्रान्तिको समयमा प्राप्त स्वतन्त्रता क्रान्तिकालपछि खोसिनु महिलाको दुःखद नियति नै हो । फ्रान्सेली राज्य क्रान्तिदेखि नेपाली क्रान्तिसम्मको अनुभवले यही पुष्टि गर्छ । यस अर्थमा के पनि मानौं भने, क्रान्ति भनिएका सानाठूला राजनीतिक विद्रोह र लडाइँ अन्ततः पुरुषहितार्थ नै भएका हुन् । अथवा यसो पनि भन्न सकिन्छ, महिलाको दासत्वमोचनको वास्तविक र निर्णायक क्रान्ति हुनै बाँकी छ । त्यो क्रान्तिले विवाह पद्धतिदेखि परिवार संगठन र महिलाको बलिदानले कायम राखेका मर्यादा, शिष्टता, सहिष्णुता लगायत धेरै कुरालाई अकल्पनीय रूपले विघटन गर्नेछ । एउटा लैङ्गिक अस्मितामाथि अर्कोले निरन्तर शोषण गर्दै र त्यसैमा बानी पर्दै आएको सभ्यतामा पुरुष सधैं कर्ता हुँदै आएको छ र महिला कर्ताको इच्छा अनुसार तय गरिएको क्रिया मात्रै । गृहस्थका परिपाठ, कामका अनेक खाले दैनिकीदेखि बजारयन्त्र र पोर्नोग्राफीसम्म, कर्ता पुरुषकी क्रिया हुँदै महिलाको जिन्दगी सिद्धिनुपर्ने ! भावहीन यान्त्रिक सम्भोगदेखि कुटाइ, गालीगलौज, बलात्कार, यौनशोषण र त्यसपछिको नृशंस हत्याजस्ता तमाम अत्याचार खप्नुपर्ने अनि पितृसत्ताले भीखस्वरूप दिएका निश्चित अधिकार लिएर पारिवारिक मर्यादाको लक्ष्मणरेखाभित्रै चुपचाप बसिदिनुपर्ने ! घरको मझेरीदेखि संसदको पोडियमसम्म महिला केवल किनाराको साक्षी हुनुपर्ने ! आजसम्म प्रायः यही हुँदै आयो, तर अब पनि यही हुनु हुन्न, कुनै पनि सर्तमा, कुनै पनि मूल्य र बहानामा । लोकतन्त्रका आवरणमा ढाँट र प्रपञ्चका अनेक नेपथ्य खेल भैरहेको यो समयमा संविधानप्रदत्त, पुरुषसरह समानताको हक र स्थान पाउन महिला स्वयम् निरन्तर मुखर र प्रतिक्रियात्मक हुनुको विकल्प छैन । संसदभित्र पनि र बाहिर पनि । स्वतन्त्रचेता आन्दोलनको विश्वव्यापी प्रभाव, बजारवाद र खुला अर्थव्यवस्थाले स्त्रीपुरुष सम्बन्धका नयाँ समीकरण, नयाँ परिभाषा तय गरिरहेको छ । आजका युवा महिलाहरू आफ्नो अवस्था र अधिकारप्रति धेरै सतर्क हुन थालेका छन् । ती आर्थिक रूपले पूर्णतः आत्मनिर्भर मात्रै छैनन्, स्वअस्मिताको गर्वानुभूतिमा आफ्नै सर्तको जिन्दगी बाँच्ने हिम्मत गर्छन् । विवाह या गैरविवाहित सम्बन्ध, प्रजनन र शरीरमाथिको निर्णयाधिकारका विषयमा उनीहरूले निर्माण गरेका नयाँ तौरतरिका पितृसत्तालाई मान्य हुने कुरा भएन । पछिल्लो समयको जागरुक चेतनाले नयाँ पुस्ताका महिलालाई जति चर्को आक्रोशको लय सिकाएको छ, जसरी प्रश्नको भाषा पढाएको छ, अराजकताको, आफ्नै सर्तको जिन्दगीको र आफैले तय गर्ने मूल्य पद्धतिको मनमौजी बागी बनाइदिएको छ, त्यही मात्रामा पितृसत्ताका जराहरू फेदैसम्म काम्न थालेका छन् । त्यहाँ असुरक्षा, आफ्नो पुर्ख्यौली सहुलियत गुम्ने भय, अतिशय डाह र छटपटी छ । पितृसत्ताका रक्षक हुँ भन्नेलाई लाग्छ ओहो, यिनलाई धेरै छुट दिइयो, अब रस्सी खिच्नुपर्छ ! रस्सी खिच्ने ठाउँ घरका पिँडी र मझेरीदेखि चोकचौराहका चियापसल हुँदै संसदसम्म फैलिएका छन् । संसदको राज्यव्यवस्था समितिमा वैवाहिक अङ्गीकृत नागरिकता सम्बन्धी चलेको छलफलका क्रममा आएको सांसद देवेन्द्र कँडेलको भनाइ ठीक यहीँनेर जोडिन्छ तिमीहरू त्यति नै स्वतन्त्र र समान हौ, जतिसम्मले हामीलाई हानि गर्दैन । त्यसदेखि उता तिमीलाई खास समानताको गुन्जाइस छैन ! तिनको भनाइको निहितार्थ स्पष्टै छ ।सांसद कँडेलको अभिव्यक्तिले महिलाको समानताको मुद्दालाई कठोर बहसका लागि फेरि एकपल्ट सतहमा उतारेको छ । महिलाको घर र देश हुन्छ कि हुन्न ? के उनीहरू प्रकारान्तरले दोस्रो दर्जाकै नागरिक हुन् ? नागरिकता विधेयकमाथि छलफल गरिरहेका माननीयहरूले स्पष्ट जवाफ दिऊन् । महिला र पुरुषका तमाम सम्बन्धहरू राजनीतिक बढी हुन् । मनोवैज्ञानिक, भावनात्मक वा जैविक सम्बन्ध त्यही राजनीतिका मातहत छन् । लैङ्गिक विभेदको लामो शृङ्खलाले स्त्रीपुरुष सम्बन्धलाई पूर्णतया राजनीतिक विषय बनाएको हो । घर, समुदाय र राष्ट्रको आधिकारिक स्वामित्व र सुविधाका कारण हजारौं वर्ष लामो पुंलिङ्गकेन्द्री राजनीति चल्दै आयो । विभेदको यो राजनीति समाप्त पार्ने जरुरी उद्यमलाई भावुकता, मर्यादा, तथाकथित सभ्यता र पारिवारिक सुसंगठन जस्ता कुरा तेर्स्याएर विषयान्तर गर्ने खेल कसले खेल्दै छ ? तमाम अन्याय, शोषण र रगतपच्छे बलिदान खपेर अझै पनि महिलाले नै परिवार र समाजको संगठन बचाइदिन्छन् भन्ने अपेक्षा गर्ने कोको हुन् ? समानता र स्वतन्त्रताको तिर्खामा आँधीमय यात्रा रोज्न लालायित महिलाको नयाँ समयको लडाइँले यिनको हिसाबकिताब गर्दै जानेछ ।"
"एकातिर खाँचो, अर्कातिर लगानी","सामाजिक र वातावरणीय सुधारअहिले नेपालभरि भइरहेको डेंगीको प्रकोप, ठूला सहरमा भइरहने धूवाँधूलो, फोहोर, पहाड बिगार्ने डोजरे विकास आदिमा पनि बैंकहरूको अप्रत्यक्ष संलग्नता छ । यी सबै हुनु भनेको जनताको उत्पादनशीलतामा ह्रास आउनु हो । नचाहिने खर्च बढ्नु हो, सामाजिक लगानी बढ्नु हैन । यसै सन्दर्भमा बैंकहरूले सामाजिक उत्तरदायित्वका नाममा स्टिरियोटिपिकल तालले कम्बल बाँड्ने, दोसल्ला ओढाउने, आफ्नै बैंकिङ प्रोडक्ट मात्र बेच्न तयार पारिएको वित्तीय साक्षरताको कार्यक्रम आदिमै अड्किएर बस्ने हैन कि, काठमाडौंकै सम्पदालाई पुनर्निर्माण गर्न, युवाहरूलाई सीपमूलक तालिम दिन, रेमिटेन्सलाई कसरी लगानीमा लगाउन सकिन्छ र त्यो गरेर साना ग्राहकहरूको भविष्य मजबुत पार्न सकिन्छ भनेर बृहत् सामाजिक र वातावरणीय सुधारबारे सोच्नैपर्ने भइसकेको छ ।सीईओहरूले पनि सञ्चालक या सेयरहोल्डरहरूले नाफा कमाऊ मात्र भनेका छन् भनेर साँघुरो तालले नाफालाई मात्रै नहेरी बृहत् स्टेकहोल्डरहरूका लागि पनि काम गर्नुपर्ने बेला आइसकेको छ । संसारका ठूलठूला कम्पनीमा त यो सोचाइ व्याप्तै भइसकेको छ । अब बैंकिङ सेवाकै परिकल्पना गरेर अर्थतन्त्रको यो महत्त्वपूर्ण अंगलाई नेपालका लागि झनै काम लाग्ने बनाउनु आवश्यक छ ।"
विद्यार्थीलाई निःशुल्क सेनेटरी प्याड,"(अस्ट्रेलिया)  अस्ट्रेलियाको भिक्टोरिया राज्यका सबै सरकारी विद्यालयहरूमा महिला विद्यार्थीलाई निःशुल्क सेनेटरी प्याड वितरण सुरु गरिएको छ । सरकारले गतवर्षको निर्वाचनमा गरेको प्रतिबद्धताअनुसार करिब २१ मिलियन डलर बराबरको कार्यक्रमलाई यसै सातादेखि कार्यान्वयनमा ल्याएको हो । २०७ मिलियन डलर (करिब १ अर्ब ५० करोड रुपैयाँ) को बजेट छुट्टयाइएको कार्यक्रमअन्तर्गत राज्यका सरकारी विद्यालयहरूका छात्रालाई निःशुल्क सेनिटरी प्याड उपलब्ध हुने छ । सरकारले योजनालाई यसै सातादेखि सुरु गरेको भए पनि आगामी वर्षको सुरुवातसम्ममा सबै विद्यालयमा सेवा उपलब्ध हुने समाचारमा जनाइएको छ । यसका साथै त्यस्ता सेनेटरी प्याड व्यवस्थापन गर्न बिनसमेत सरकारले उपलब्ध गराउने जनाएको छ । ४ वर्षसम्मका लागि लागू गरिएको योजनाबाट महिनावारी हुने वा भएका छात्रालाई अध्ययनमा सहज हुने विश्वास लिइएको छ । अहिले पनि कैयौं महिला तथा युवती यस किसिमका वस्तुहरूको पहुँचबाट टाढा छन् र यो योजनाले त्यसको समाधान हुने छ, भिक्टोरियाका प्रिमियर ड्यानियल एन्ड्रयुजले भनेका छन् । उनले यो सेवा सम्मान र समावेशिताका लागि भएको समेत बताए । एन्ड्र्युजले साबुन र ट्वाइलेट पेपर जत्तिकै महिलाका लागि सेनेटरी प्याड महत्त्वपूर्ण र अत्यावश्यक भएको समेत भनेका छन् । भिक्टोरियाको प्रिमियर कार्यालयले विज्ञप्तिमार्फत् सरकारको निर्णयले महिनावारीबाट हुने हिनताबोध घटाउने दाबी गर्दै छात्राहरूका लागि विद्यालय अझ समावेशी हुने जनाएको छ । सरकारी निर्णयको विद्यार्थीले समेत स्वागत गरेका छन् । पहिलोपटक सेवा सुरु गरिएको मेलबर्नको युनिभर्सिटी माध्यमिक विद्यालयका विद्यार्थीले सरकारी कार्यक्रमले ठूलो परिवर्तन ल्याउने आशा व्यक्त गरे ।"
'इरानको संलग्नता पुष्टि',"वासिङ्टनदुबई अमेरिकाले साउदी अरबका तेल प्रशोधन केन्द्रमा भएका आक्रमणमा इरानको संलग्नता पुष्टि भएको दाबी गरेको छ । अमेरिकाले आफ्नो गुप्तचर निकायको भनाइ उद्धृत गर्दै प्रमाणस्वरूप भूउपग्रहबाट खिचिएका तस्बिरसमेत सार्वजनिक गरेको छ ।साउदी अरबको सरकारी तेल कम्पनी अरामकोका तेल प्रशोधन केन्द्र अब्काइक र खुराइसमा शनिबार ड्रोन आक्रमण गरिएको थियो । आक्रमणमा इरान संलग्न रहेको अमेरिकी आरोप तेहरानले खण्डन गरिसकेको छ । इरानको समर्थन रहेको विद्रोही समूह हुथीले आक्रमणको जिम्मा लिएको थियो । हुथी समूह इरानमा सक्रिय रहेको छ । नाम उल्लेख नगरिएका अमेरिकी अधिकारीले विभिन्न अन्तर्राष्ट्रिय सञ्चारमाध्यमसँग कुरा गर्दै आक्रमण गरिएको दिशाबाट र क्षमताका आधारमा हुथीको संलग्नता पत्याउन नसकिने बताएका छन् । आक्रमणपछि साउदी अरबले तेल तथा ग्यास उत्पादनमा कटौती गरेका कारण तेलको आपूर्ति ५ प्रतिशतले घटेको छ । अमेरिकाका विदेशमन्त्री माइक पोम्पियोले साउदी अरबका तेल प्रशोधन केन्द्रमा गरिएको हमलामा इरान संलग्न रहेको आरोप लगाएका छन् । इरानले भने अमेरिकी आरोप खण्डन गरिसकेको छ । इरानी विदेशमन्त्री जाभेद जारिफले आइतबार अमेरिकाले आफूहरूमाथि जालझेल गरेको बताएका थिए । अमेरिकी राष्ट्रपति डोनाल्ड ट्रम्पले आक्रमणका लागि इरानलाई दोष नलगाए पनि आइतबार गरेको ट्वीटमा उनले दोषीमाथि कडा सैन्य कारबाही गर्ने संकेत गरेका छन् । सोमबार न्युयोर्क टाइम्स, एबीसी र रोयटर्सले नाम उल्लेख नगरीकन अमेरिकी अधिकारीलाई उद्धृत गरेका छन् । एक अमेरिकी अधिकारीले लक्षमा १९ पटक प्रहार गरिएको जनाउँदै आक्रमण पश्चिम तथा पश्चिमोत्तर दिशाबाट भएको बताए । यमन साउदी अरबको दक्षिणमा रहेको छ । अमेरिकी अधिकारीले उत्तरी खाडीक्षेत्र, इरान वा इराकतिरबाट आक्रमण भएको हुन सक्ने बताए । आक्रमण स्थलमा रहेको ध्वस्त ट्यांकमा देखिएको निसानाका आधारमा आक्रमण पश्चिमी दिशाबाट भएको अमेरिकी अधिकारीको भनाइ छ । न्युयोर्क टाइम्सका अनुसार आक्रमणका लागि ड्रोन तथा क्रुज क्षेप्यास्त्रको प्रयोग गरिएको हुन सक्ने अमेरकी अधिकारीको भनाइ छ । तर ती सबै तेल प्रशोधन केन्द्रसम्म नपुगेका जनाइएको छ । एबीसीले एक अमेरिकी अधिकारीलाई उद्धृत गर्दै आक्रमणमा इरान संलग्न भएकोबारे ट्रम्पलाई थाहा भएको जनाएको छ । चीनले दुवै पक्षलाई संयमित रहन आग्रह गरेको छ । बेलायती विदेशमन्त्री डोमिनिक राबले आक्रमण कसले गराएको हो भन्ने प्रस्ट नभए पनि उक्त कार्य अन्तर्राष्ट्रिय कानुनको गम्भीर उल्लंघन भएको बताएका छन् । इरान समर्थित हुथी विद्रोहीले यमन सरकार र साउदी अरब गठबन्धनसँग युद्ध गर्दै आएका छन् । सन् २०१५ मा हुथी विद्रोही आक्रमणका कारण यमनी राष्ट्रपति अब्दराबुह मन्सुर हादीले राजधानी साना छाडेयता चर्केको हिंसा जारी छ । हादीलाई सहयोग गर्दै आएको साउदी अरबले हुथीविरुद्ध क्षेत्रीय देशहरूको गठबन्धन निर्माण गरेको छ । साउदी गठबन्धन सेनाले हरेक दिनहुँजसो हुथी लक्षित आक्रमण गर्दै आएको छ । त्यसको जवाफमा हुथीले ड्रोन आक्रमण गर्छन् । यसअघि गत मेमा सयबाह ग्यास केन्द्र र केही तेल प्रशोधन स्थलमा भएका आक्रमणमा हुथी विद्रोही जिम्मेवार रहेको आरोप लगाइएको थियो । उक्त क्षेत्रमा हिंसा चर्कनुको प्रमुख कारण साउदी अरब र इरानबीचको तनाव मुख्य हो । यसैबीच साउदी तेल केन्द्रमा शनिबार गरिएको आक्रमणपछि विश्व बजारमा तेलको मूल्य बढेको छ । ब्रेन्ट कच्चा तेल १० प्रतिशतले वृद्धि भई प्रतिब्यारेल ६६२८ अमेरिकी डलर पुगेको छ । जुन सन् १९९१ को खाडी युद्धयताकै उच्च दर हो । त्यसैगरी वेस्ट एसियाली व्यापार इन्डेक्स टेक्सस इन्टरमिडिएटमा ८९ प्रतिशतले बढेर प्रतिब्यारेल ५९७५ डलर पुगेको छ । अमेरिकी राष्ट्रपति डोनाल्ड ट्रम्पले अमेरिकामा सञ्चित तेल वितरण गर्न अनुमति दिएपछि बढेको मूल्य केही घटेको थियो ।शनिबार गरिएको तेल आक्रमणपछि यमनी विद्रोही समूह हुथी प्रवक्ता याह्या सरेयाले पाँच वर्षदेखि यमनीविरुद्ध साउदी गठबन्धनले गरेको हवाई आक्रमणको प्रतिकार गरेको बताएका थिए । समूहले साउदी अरबका विमानस्थल तथा सैन्य अखडा केन्द्रित आक्रमण गर्दै आएको छ । के भन्छ इरान ?अमेरिकाले आक्रमणमा प्रमाण भेटिएको दाबी गरेपछि भने इरानले प्रतिक्रिया जनाइसकेको छैन । इरानी परराष्ट्रमन्त्री जाभेद जारिफले आइतबार पोम्पियोको आलोचना ट्वीट गरेका थिए । उनले लेखेका थिए, इरानमाथि अमेरिकाले अधिकतम दबाब दिए पनि असफल भएपछि पोम्पियो जालझेलमा लागेका छन् । इरानले सन् २०१५ मा शक्तिराष्ट्रहरूसँग गरेको परमाणु सम्झौताबाट अमेरिका एकपक्षीय रूपमा बाहिरिएको घोषणा गरेपछि दुई देशबीचको विवाद उत्कर्षमा पुगेको हो । घोषणासँगै अमेरिकी राष्ट्रपति डोनाल्ड ट्रम्पले इरानविरुद्धका नाकाबन्दी कडा पारिसकेका छन् । गत जुन र जुलाईमा खाडी क्षेत्रमा तेल ट्यांकरमाथि इरानले आक्रमणमा गरेको साउदी अरब र अमेरिकाको आरोप छ । यद्यपि, उक्त आरोप इरानले अस्वीकार गर्दै आएको छ ।"
जनरल मोटर्सका हजारौं मजदुर हड्तालमा,"डेट्रोएट अमेरिकास्थित युनाइटेड अटो वर्कर्स युनियनले जनरल मोटर्स (जीएम) विरुद्ध सोमबार राष्ट्रव्यापी हड्ताल सुरु गरेको छ । मजदुरसँगको सम्झौताका विषयमा विवाद उत्पन्न भएपछि अमेरिकाभरका करिब ४६ हजार मजदुर हड्तालमा उत्रिएका हुन् ।वाल स्ट्रिट जर्नलका अनुसार एक दशकमा पहिलो पटकजीएमविरुद्ध देशव्यापी यति ठूलो हड्ताल भएको हो । जीएमसँग मजदुरहरूको चारवर्षे करार समाप्त भएको र नयाँ करार गर्न आनाकानी गरेपछि मजदुरहरू आन्दोलित भएका हुन् । डिट्रोइटमा आइतबार राति स्थानीय युनियन नेताहरूको बैठकले हड्तालमा जानैपर्ने निर्णय गरेको युनाइटेड अटो वर्कर्स युनियनले ट्वीटमार्फत् जानकारी दिएको थियो । यो अन्तिम विकल्प हो, जीएमसँग युनियनका मुख्य वार्ताकार टेरी डिटेसले भने, हामी देशका श्रमजीवी मजदुरका आधारभूत अधिकारका पक्षमा अडिग छौं । यूएडब्लूका अधिकारीहरूले दुवै पक्षबीचको छलफल बिनानिष्कर्ष टंगिएको बताएका छन् । दुवै पक्षबीच ज्याला, स्वास्थ्य सेवा, अस्थायी कामदारको स्थिति र रोजगारीको सुरक्षाका विषयमा विमति रहेको थियो । हाम्रा साथीहरूले आफ्ना माग राख्नुभयो, हामीले यस विषयलाई हल्का रूपमा लिने कुरै छैन, यूएडब्लूका राष्ट्रिय मध्यस्थता समितिका अध्यक्ष टेड क्रुमले बताए । हड्ताल सुरु भएको केही घण्टाअघि अमेरिकी राष्ट्रपति डोनाल्ड ट्रम्पले ट्वीट गर्दै दुवै पक्षले सम्झौता गर्नुको विकल्प नभएको बताएका थिए । उनले ट्वीटरमा लेखेका थिए, जनरल मोटर्स र युनाइटेड अटो वर्कर्सले मिलेर कुनै सम्झौतामा पुग्नुको विकल्प छैन ।वाल स्ट्रिट जर्नलका अनुसार जीएममा सन् २००७ मा पछिल्लो पटक हड्ताल भएको थियो । त्यसबखत देशभर रहेका ८९ भन्दा बढी कारखानाका करिब ७३ हजार मजदुरले दुई दिनसम्म काम बन्द गरेर हड्तालमा उत्रिएका थिए ।जीएमले एक वक्तव्य प्रकाशन गरी यूएडब्लूले हड्तालमा उत्रिने निर्णय गर्नु दुर्भाग्यपूर्ण रहेको जनाएको छ । जीएमले मजदुरका लागि निकै आकर्षक प्रस्ताव अघि सारेको स्पष्ट गरेको छ । हामीले असल मनसायका साथ वार्तामा सहभागी भएका थियौं । हाम्रो एक मात्र लक्ष्य हाम्रा कर्मचारी र हाम्रो व्यवसायको राम्रो भविष्य सुनिश्चित गर्नु हो ।फोर्ड र फिएट क्रिस्लरमा कार्यरत मजदुरले भने आफ्नो करार नवीकरण गर्न सहमति जनाइसकेका छन्, तर जीएमको व्यवस्थापनले शनिबार मजदुरको करार नवीकरण तत्काल नगर्ने जनाएको थियो ।जीएमको बजार तुलनात्मक रूपमा निकै बलियो मानिन्छ । गत वर्ष कम्पनीले करिब ११ अर्ब ८० करोड अमेरिकी डलर सञ्चालन मुनाफा कमाएको थियो । तर अमेरिका र अरू मुलुकबीचको व्यापार तनावले जीएम पनि मन्दीको सिकार हुने अनुमान गरिएको छ । त्यही जोखिमका कारण कम्पनीले मजदुरको संख्यामा निरन्तर कटौती गरिरहेको छ । जीएमले गत नोभेम्बरमा उत्तर अमेरिकाका ५ वटा कार निर्माण कारखाना बन्द गर्ने घोषणा गरेको थियो जसमा अमेरिकाका मिसिगन र ओहायोका कारखाना पनि छन् ।"
मौलिकता गुमाउँदै सहर,"चित्रकार तिसा श्रेष्ठको एग्रेसिभ ओभर अर्बानिजेसन सिरिजका प्रिन्ट मेकिङ चित्रहरूमा पनि अन्धाधुन्ध सहरीकरणले सम्पदामाथि गरेको अतिक्रमणका कथाहरू पाइन्छ । विनोद प्रधानको अलोन शीर्षकमा चित्र निकै प्रतीकात्मक लाग्छ । उनले पहाडको टुप्पामा जीर्ण मन्दिर उभ्याएका छन् । अमूल्य सांस्कृतिक सम्पदाहरू जतिबेला जे पनि हुन सक्ने खतरालाई उनको चित्रले औंल्याउँछ । एक्रेलिक माध्यम नै अपनाइएको सुनिता राणाको मुस्ताङ सिरिज का चित्रहरू हुन् या विधाता केसीको मुस्ताङ सम्झना समेटिएका चित्रहरू, सबैमा विलिन बन्दै गइरहेको मौलिक पहिचान भेटिन्छन् । प्रदर्शनीमा हिमाल र पहाडको मात्रै हैन, मौलिकता गुमाउँदै गएको मधेसको कथा पनि समेटिएको छ चित्रमार्फत् । राजन पन्तले एक्रेलिक माध्यममै पथरा बारा सिरिजमा चित्रहरू कोरेका छन्, जहाँ तराईको जीर्ण बस्तीको कष्टकर दैनिकी हेर्न सकिन्छ । बाराको पथरामा जाँदा आफूले देखेको परिवेशलाई चित्रमा प्रस्तुत गरेको उनले जनाए । चित्रकार जास्मिन राजभण्डारीले दैनिकी चलाउन प्रेसर कुकुरका सामानहरू बोकी आफूलाई सिंगो पसल नै बनाएर घरघर चहार्दै हिँड्ने पात्रलाई क्यानभासमा देखाएकी छन् । अग्रज चित्रकार किरण मानन्धर र प्रमिला वज्रचार्यले नारी मनोविज्ञान र अस्तित्वको पक्षलाई चित्रमा उजागर गरेका छन् । अमालगम शीर्षकको प्रदर्शनीमा प्रायः चित्रकारहरूले सामाजिक, सांस्कृतिक, प्राकृतिक र मानवीय पक्षहरूलाई खोतलेका छन् । प्रदर्शनीमा भेट्टिएका चित्रकार कृपेन्द्र अमात्यले यस्तो खाले सामूहिक प्रदर्शनीले एकअर्काको कला हेर्ने र बुझ्ने मौका मिल्ने बताए । प्रदर्शनी बुधबारसम्म जारी रहने छ ।"
रजस्वला कथा,"(काठमाडौं)  पढाउने एउटा, व्यवहार अर्को । समाजमा यस्ता पात्रहरू अनगिन्ती भेटिन्छन् । अझ रजस्वलाको सवालमा त पुरुषहरूको व्यवहारमा प्रशस्तै ढोंगीपन भेटिन्छ । कीर्तिपुरस्थित थिएटर मलको नाटकघरमा यस्ता थुप्रै ढोंगी पात्रहरू भेटाउन सक्नु हुने छ । विजयराज आचार्यको कथामा आधारित नाटक हराएकी म ले हाम्रो बुझाइ र व्यवहारको पाटोलाई उदांगो बनाइदिएको छ । नाटक रजस्वलालाई मूल विषय बनाएको छ । महिलाहरूको स्वाभाविक मासिक प्रक्रियााई गर्वको रूपमा लिनुभन्दा सामाजिक, धार्मिक रूपमा नियन्त्रण र अपहेलना गर्ने परम्परा अझै पनि हाम्रो समाजमा छ । शिक्षित मानिने परिवारमा पनि रजस्वलाको बेला महिलालाई छेकथुन र छोइछिटो गर्ने गरिन्छ । पश्चिम नेपालको छाउघर प्रथा अन्तर्राष्ट्रिय रूपमै चर्चित छ । नाटकले मध्यपहाडी क्षेत्रबाट सहरतिर बसाइँ सरी आएको एउटा शिक्षित परिवारको कथा भन्छ । स्कुलमा विद्यार्थीलाई रजस्वलालाई पाप र अछुत नमानी प्राकृतिक प्रक्रिया भन्दै सिकाउने गुरु आफ्नै घरमा छोरी रजस्वला हुँदा छोइछिटो गर्छ । शिक्षित भएर पनि समाजले लादेको अन्धपरम्पराविरुद्ध बोल्न नसक्ने मास्टरविरुद्ध पत्नी र छोरीले घरभित्रैबाट गरेको संघर्षले धेरैलाई उत्प्रेरणा दिन्छ । नाटकमा एक दर्जनभन्दा बढी बालकलाकारहरूले अभिनय गरेका छन् । उनीहरूले गरेको भूमिकाले नै नाटकलाई गम्भीर र दर्शनीय बनाएको छ । बालकलाकारहरूले उमेरभन्दा पाको चरित्र गरेका छन् । छोरीको भूमिकामा देखिएकी पुष्पाले रजस्वला हुँदा अँध्यारो कोठामा भोगेको क्षणलाई अत्यन्तै कारुणिक रूपमा प्रस्तुत गरेकी छन् । मञ्चमा उनको आँखाबाट आँसु झरिरहँदा दर्शकको पनि आँखा ओसिलो हुन्छ । सहरमा अहिले पनि बाहुनक्षेत्री समुदायमा रहेको समस्यासँगै आफ्नै घरमा छोरी रजस्वला हुँदा भोगेको वास्तविक समस्यालाई कथामा उतारेको प्युठानबाट काठमाडौं झरेर शिक्षण पेसामै आवद्ध कथाकार आचार्यले बताए । निर्देशक पुष्पराज अवस्थी बालकलाकारलाई पाको भूमिकामा मञ्चमा उतार्न सफल छन् । अरू बेला लक्ष्मीका रूपमा मान्ने छोरीलाई रजस्वलाका बेला अछुतको रूपमा व्यवहार गर्दा उनीहरूलाई मानसिक रूपमा पर्ने असर प्रत्येक अभिभावकहरूले बुझ्नुपर्ने उनले बताए । पहिलो दृश्यमा नै गाउँलेहरूको स्मरणमा मास्टरको कथालाई कैद गर्दै अगाडि बढेको नाटकमा मध्यपश्चिम क्षेत्रमा प्रचलित डेउडा गीतको पनि प्रयोग गरिएको छ । गीतले कथाको समाज, समय र सांस्कृतिक परिवेशलाई प्रकाश पार्न सघाउँछ । मंगलबारसम्म मञ्चन हुने नाटकमा सुशील विक, गीता मल्ल, पुष्पा बिसी, कलाशा विक, श्याम कुँवर, मातृका शाही, आदित्य मल्ललगायतका कलाकारले अभिनय गरेका छन् । अनाथ बालबालिकाहरूको सहयोगार्थ शुभकामना एकेडेमीको सहकार्यमा होराक नेपालले नाटक प्रस्तुत गरेको हो ।"
"वीरकाजीको माया, धनकाजी भिलेन","(काठमाडौं)  यसै शुक्रबारदेखि प्रदर्शनमा आउन लागेको कबड्डी कबड्डी कबड्डी मा पनि वीरकाजीलाई सुख भने छैन । कारण, अर्का धनकाजी वीरकाजीको प्रेममा भिलेन बनेर देखापरेका छन् । तर यसपटक मायाको खेलमा नयाँ सोल्टिनीको प्रवेश भएको छ । अब वीरकाजी मैयाकै मायामा अडिग रहला वा नयाँ सोल्टिनीले उसको मायाको सिद्धान्त नै डगमगाइदिने गरी प्रेमको जाल बिच्छ्याउन सफल होली ? मुस्ताङको हिमाली गाउँका थकाली समुदायको संस्कृतिलाई समातेर कबड्डी मार्फत् मौलिक कथा पस्केका निर्देशक गुरुङले दोस्रो संस्करणमा प्रेमसँगै राजनीति घुसाए । यसपटक भने उनले स्वजातीय विवाह संस्कृति रहेको थकाली समाजमा अन्तरजातीय विवाहको नयाँ कथा जोडेको बताएका छन् । बमकाजीको भूमिकामा दयाहाङ राई र मैयाको भूमिकामा रिश्मा गुरुङले निरन्तरता पाएका छन् भने धनकाजीका रूपमा विल्सनविक्रम राई छिरेका छन् । नयाँ सोल्टिनीका रूपमा उपासना सिंह ठकुरी र उनको प्रेमीको रूपमा कर्मा पनि यसपटक मायाको कबड्डी खेल्न आइपुगेका छन् । सोमबार निर्देशक गुरुङ कबड्डीका नयाँ खेलाडीहरू विल्सन र उपासनाका साथमा देखिए ।तक्मेबूढाको ट्याग भिर्दै आएका विल्सनले आफूलाई धनकाजीमा ढाल्न निकै चुनौती भएको बताए । तक्मेको चरित्रमा रहेर कमेडी गर्दै आएको मलाई अरू फिल्ममा पनि त्यस्तै चरित्रमा खेलाउँदा काम गर्न खासै गाह्रो थिएन, विल्सनले पत्रकार भेटघाटमा भने, तर यसपटक त्यस्तो भएन । धनकाजी बन्न धेरै नै च्यालेन्ज भयो । त्यसो त उनले सुरुकै सट दिँदा उनी फेल भएका रहेछन् । कुरोको चुरो खोल्दै उनले थपे, सट त दिएँ तर निर्देशकले न ओके भने न कट नै । मलाई तनाव भयो । पछि पो भनियो, हिरो बनाउन ल्याएको थियौं, कहाँ चंखे बनिरहेको ? पछि पो लाग्यो, म अझै तक्मेबूढाकै धङधङीमा रहेछु । उनले कलाकारहरूमा कामलाई भन्दा बढी पारिश्रमिकलाई महत्त्व दिन थालेकोले पनि यस्तो समस्या आएको स्वीकार गर्छन् ।विल्सनले कबड्डी कबड्डी कबड्डी आफ्ना लागि ठूलो सिकाइ भएको जिकिर गरे । भने, यसअघि मैले कथा पढ्दै नपढी र चरित्र बुझ्दै नबुझी बुझेको स्वाङ पारेर काम गर्दो रहेछु । फिल्म गर्नुअघि पटकथा पढ्नै पर्ने रहेछ, आफ्नो चरित्र बुझ्नै पर्ने रहेछ । त्यसो त विल्सनले यसअघिका फिल्ममा आफू तक्मे नै बनेर जे गरे पनि ठीक छ मात्रै भनिएकाले पनि यावत् कुरा बुझ्न नपाएको तर्क गर्छन् ।वीरकाजीको प्रेम र मैयाको तिरस्कारको कथा लिएर अघि बढिरहेका निर्देशक गुरुङलाई दुईलाई मिलाइदिन दर्शकबाट धेरथोर दबाब र आग्रह पनि आउने रहेछ । उनी स्वयंलाई पनि हिजोआज कबड्डी का पात्रहरूप्रति आत्मीयता बढ्दै गएको छ रे । नत्र कबड्डी मात्रै बनाउने भनेका उनी तेस्रो संस्करणसम्म आइपुग्दैनथे होलान् । अब भने चौथो संस्करणमा पुगेर यसलाई टुंग्याउन चाहन्छन् । भन्छन्, यसका पात्रहरूसँग मेरो एकखाले आत्मीयता बढिसक्यो । यसको सिरिजमा काम गर्दा छुट्टै आनन्द आउँछ । जोस बढ्छ ।क्याप्टेन डेब्यु गर्ल उपासनाको यो दोस्रो फिल्म हो । फिल्म खेल्नुअघि उनलाई कबड्डी को नाम र सौगात मल्लका बारेमा मात्रै जानकारी रहेछ । फिल्म खेल्न राजी भएकै दिन उनले निर्देशकलाई सोधेकी रहिछन्, यसमा सौगात दाइ पनि हुनुहुन्छ ? छैन भन्ने उत्तर पाउँदा केही खिन्न भइछन् । तर यतिबेला भने उनी खिन्न छैनन् । सुटिङ दौरान उनलाई दयाहाङ र विजय बरालले निकै सघाएको बताउँछिन् । रिलिजपछि फिल्मले पाउने रेस्पोन्सका लागि उनी अहिल्यैदेखि रोमाञ्चित छन् । त्यसो त विल्सन पनि तक्मेबूढाको ट्यागबाट सिफ्ट हुने पर्खाइमा छन् ।"
अस्ट्रेलियामा इन्द्रको हात्ती,"(अस्ट्रेलिया)  इन्द्रजात्राको मुख्य आकर्षण मानिन्छ पुलुकिसी अर्थात् इन्द्रको ऐरावत हात्ती । यो सेतो हात्ती आइतबार अस्ट्रेलियामा प्रकट भयो । साउथ अस्ट्रेलियाको एडिलेडमा यो हात्तीसित रमाउनेहरूको संख्या ठूलो थियो । इन्द्रजात्रा मनाउने क्रममा नेपालीहरू पुलुकिसीसँग मात्रै हैन, लाखे र कुमारी नृत्यसँग पनि रमाए, समेबजीको स्वादमा भुले । ऐरावत हात्ती इन्द्रको वाहन मानिन्छ । नेवार समुदायमा प्रचलित मिथअनुसार आमालाई पारिजात फूल चाहिएकाले एक दिन इन्द्र काठमाडौंमा फूल चोर्न आए । यो थाहा पाएपछि यहाँका माली समुदायले इन्द्रलाई बाँधेर राखे । इन्द्र नफर्केपछि आमाले खोज्न इन्द्रकै ऐरावत हात्ती पठाइन् । उक्त हात्ती निकै राम्रो देखेपछि किलाघःको महर्जन समुदायले समातेर राखेछन् । त्यसैको सम्झनामा हरेक इन्द्रजात्रामा पुलुकिसी देखाउने संस्कृति रहँदै आएको छ नेवार समुदायमा । एडिलेडस्थित गुठी संस्थाले पनि यही संस्कृतिलाई यहाँ रहेका नेपालीमाझ प्रवर्द्धन गरेको हो । सहकालका देवता इन्द्रको पूजा आराधना गरिने यो पर्व यसपटक धुमधामसँग मनाइएको छ । नेपालमै मनाइने इन्द्रजात्राको झल्को दिने उद्देश्यले कार्यक्रममा कुमारीलाई रथमा राखेर रथयात्रासमेत गरिएको थियो । विदेशीसमेत उल्लेख्य रूपमा सहभागी रहेको जात्रामा पुलुकिसी, लाखे र कुमारीसित फोटो खिच्नेहरू थुप्रै थिए । विगत तीन वर्षदेखि लगातार इन्द्रजात्रा मनाउँदै आएका छौं, संस्थाका अध्यक्ष मंगलमान बज्राचार्यले भने, यस वर्ष यहाँ रहेका दोस्रो पुस्ताका नेपालीलाई मध्यनजर गरेर कार्यक्रम गरेका हौं । यसपटकको सहभागिताले हामी हौसिएका छौं । उनले आफ्नो कलासंस्कृतिलाई नयाँ पुस्तामा हस्तान्तरण गर्न यस्ता अवसरहरूले सघाउने पनि दाबी गरे । कार्यक्रममा धिमे बाजा बजाउने जिम्मासमेत यहाँ रहेको दोस्रो पुस्ताका युवायुवतीहरूले लिएका थिए । यसका साथै जात्रामा सहभागी विदेशीहरूले समेत चासोका साथ अवलोकन गरेका थिए । नेपालीहरूको जनसंख्या करिब १ लाख २० हजार पुगिसकेको अवस्थामा यस किसिमका कार्यक्रमहरूले दोस्रो पुस्तालाई आफ्नो कलासंस्कृतिका बारेमा जानकारी दिने मात्र नभएर विदेशीलाई समेत नेपालका बारेमा थप जानकारी दिने दाबी आयोजकको छ । जात्रामा नेवारी समुदाय मात्र नभएर यहाँ रहेका एनआरएन लगायत संघसंस्थाले समेत सहभागिता जनाएका थिए ।"
भर्जिनियामा चौधरीको एकल,"काठमाडौं (कास) कवि वसन्त चौधरीले विश्वकाव्ययात्राको दोस्रो चरणअन्तर्गत आइतबार साँझ अमेरिकाको भर्जिनियामा एकल कविता वाचन गरेका छन् । प्रवासमा नेपाली भाषा, साहित्य र संस्कृति प्रवर्द्धन गर्ने ध्येयले आयोजित कार्यक्रममा चौधरीले मायाप्रेम, राजनीतिक विसंगति, समाज र आजको मान्छेबारे करिब दुई दर्जन कविता सुनाए ।विज्ञप्तिअनुसार कविता वाचनको सुरुवात आध्यात्मिक गीतबाट गरिएको थियो । यसपछि उनले पेमिल कविताहरू सुनाए । प्रेमलाई त्यति सजिलै व्यक्त गर्न सम्भव छैन, कविता सुनाउने क्रममा उनले भने, जसरी वर्षात्को थोपालाई, फूलको सुगन्धलाई, इन्द्रधनुषी रङलाई, चराको चिरबिरलाई, बालकको अबोध मुस्कानलाई शब्दमा व्यक्त गर्न सकिन्न, त्यसैगरी प्रेमलाई सीमित शब्दमा व्याख्या गर्न सकिन्न । यो त एउटा शाश्वत भावना हो, जुन हाम्रो हृदयमा कहिल्यै नमर्ने गरी बसेको हुन्छ । भर्जिनियास्थित अन्तर्राष्ट्रिय कलाकारमञ्चले आयोजना गरेको कार्यक्रममा उनले केही लोकप्रिय गजल पनि सुनाएका थिए । कविता वाचनकै क्रममा प्रवासमा बस्नेहरूकै लागि लेखिएको म सन्देश लिएर आएको छु र आमा कविता वाचन गर्दा श्रोता भावुक बनेका थिए । कार्यक्रममा चौधरीका नौ भाषामा प्रकाशित काव्यकृति वसन्त र हिन्दी भाषामा प्रकाशित कविता संग्रह चाहतों के साये में को समाजका ११ जना अग्रज व्यक्तित्वहरूद्वारा संयुक्त रूपमा लोकार्पण गरिएको थियो भने चौधरीलाई मञ्चले अभिनन्दन गरेको थियो । चौधरीले गर्दै आएको विश्वकाव्ययात्राको यो २० औं शृंखला हो । यसअघि उनले क्यानडाको टोरन्टो र अमेरिकाको न्युयोर्कमा काव्ययात्राअन्तर्गत एकल कविता वाचन गरेका थिए ।"
हस्तलेखन प्रतिस्पर्धा,"काठमाडौं (कास) विद्यार्थीको खुबी पहिचानका निम्ति हस्तलेखन प्रतियोगिता सम्पन्न भएको छ । काठमाडौं उपत्यकाका करिब तीन सय विद्यालयका ६ सय २० जना बालबालिकाबीच प्रतिस्पर्धा गराइएको हो । कसमर एजुकेसन रिसर्च सेन्टरले आयोजना गरेको प्रतियोगिता तीन समूहमा विद्यार्थीलाई प्रतिस्पर्धा गराइएको थियो । कक्षा २ देखि ४ समूहमा मातृभूमि स्कुलका विलक्षण केसी पहिलो, देशतिलक स्कुलका सुलेखा शाह दोस्रो र चिल्ड्रेन हेराल्डका दिबिशा सापकोटो तृतीय भएकी थिइन् । त्यसैगरी कक्षा ५७ समूहमा नेसनल मोडेलकी बिरुना तामाङ, रेडियन्ट स्कुलकी सबोना स्याङ्तान र रोजबड स्कुलका ओजन न्यौपाने क्रमशः पहिलो, दोस्रो र तेस्रो भएका थिए । त्यस्तै कक्षा ८१० समूहमा नेसालन मोडेलकी प्रिन्सिका बराल, हिमालयन पब्लिककी श्रुति तामाङ र महेन्द्र माविकी पवित्रा लामा क्रमशः पहिलो, दोस्रो र तेस्रो भएका थिए । पूर्वराष्ट्रपति डारामवरण यादवले विजयी विद्यार्थीलाई नगद पुरस्कार तथा प्रमाणपत्र प्रदान गरेका थिए ।"
वानिराको सम्मानमा फाउन्डेसन,"काठमाडौं (कास) नेपाली साहित्यमा विद्यावारिधि गर्ने पहिलो नारी स्रष्टा वानिरा गिरीको सम्मानमा फाउन्डेसन स्थापना गरिएको छ । भारत दार्जिलिङ, खर्साङमा जन्मेर नेपाललाई कर्मथलो बनाएकी ७३ वर्षीया गिरी अल्जाइमरको समस्या खेपिरहेकी छन् । नेपाली साहित्यका विश्वनारी रत्न उपाधिसमेत पाएकी उनको नाममा शुभचिन्तक स्रष्टाहरूले फाउन्डेसन बनाएका हुन् । शंकर गिरीको अध्यक्ष रहेको फाउन्डेसनको उपाध्यक्षमा इन्दिरा प्रसार्इं, सदस्यसचिवमा नरेन्द्रराज प्रसाईं, कोषाध्यक्षमा सुबोध गिरी, सदस्यहरूमा पुष्कर गिरी, बाबुराम गिरी, भगवती बस्नेत छन् । फाउन्डेसनका लागि अध्यक्ष शंकर गिरी र पत्नी वानिरा गिरीले आफ्नो चलअचलसमेत गरी ५ करोड रुपैयाँ फाउन्डेसनलाई हस्तान्तरण गरेका छन् ।"
चितवन मेडिकल २० दिनदेखि ठप्प,"शुल्क फिर्ता गर्न आनाकानीपोखरा आफ्ना अध्यक्ष तथा कर्मचारीमाथि कास्की जिल्ला अदालतमा मुद्दा विचाराधीन रहेको भन्दै पोखराको गण्डकी मेडिकल कलेजले विद्यार्थीको शुल्क फिर्ता गर्न इन्कार गरेको छ । कलेजले असुलेको तोकिएभन्दा बढी शुल्क फिर्ता नगरेको भन्दै विद्यार्थी शुक्रबारदेखि पुनः आन्दोलनमा उत्रिएपछि कलेजल अदालतलाई देखाएर पन्छिन खोजेको हो । कलेजले आइतबार विज्ञप्ति प्रकाशित गरी त्रिभुवन विश्वविद्यालयको अनुगमन निर्देशनालयको प्रतिवेदन कार्यान्वयन गर्ने प्रतिबद्धता जनाउँदा जनाउँदै अध्यक्ष र कर्मचारीमाथि मुद्दा लगाइएको बताएको छ । ५६ विद्यार्थीले कलेजका अध्यक्ष खुमा अर्याल र १० कर्मचारीविरुद्ध ठगी मुद्दा दर्ता गराएकामा उनीहरू हाल धरौटीमा छुटेका छन् । विद्यार्थीले पाउनुपर्ने बिल, भौचर कलेजले उपलब्ध गराएको छैन । उपभोक्ता ऐन र सूचनाको हकअनुसार पनि बिल, भौचर पाउनुपर्ने विद्यार्थीको माग छ । आन्दोलनरत विद्यार्थीले आइतबार विज्ञप्ति प्रकाशित गरी ५६ विद्यार्थीबाहेक अन्यको रकम फिर्ता गर्न आग्रह गरेका छन् । शुल्क फिर्ता गर्न मन्त्रालयको निर्देशन आइसक्यो, एमबीबीएस तेस्रो वर्षमा अध्ययनरत विद्यार्थी सुमितकुमार पटेलले भने, अदालतमा चलेको मुद्दा ठगीको हो तर त्यसैलाई देखाएर शुल्क फिर्ता नगर्ने भन्न मिल्दैन । उनका अनुसार झन्डै २ सय विद्यार्थीको १५ देखि २० करोड रुपैयाँ कलेजले फिर्ता गर्नुपर्छ । एमबीबीएस पढ्ने विद्यार्थीसँग कलेजले ६ देखि १३ लाख रुपैयाँसम्म बढी शुल्क उठाएको छ । तोकिएभन्दा बढी शुल्क लिएपछि २०७५ माघमा कलेजका विभिन्न संकायमा सन २०१५ देखि अध्ययनरत विद्यार्थीले ३ बुँदे माग राखेर ५४ दिन आन्दोलन गरेका थिए । आन्दोलन चलिरहेका बेला ओमप्रसाद बरालको संयोजकत्वमा पहिलो अवलोकन टोली गठन भएको थियो । उक्त टोली उपकुलपतिको अनुमति नलिई गैरकानुनी रूपमा गठन भएको विद्यार्थीको आरोप छ । विद्यार्थीले लेखनाथमा रहेको बीएस्सी भवनमा तालाबन्दी गरेपछि पढाइ ठप्प छ । अस्पतालको सेवा भने रोकिएको छैन ।"
भन्सारमै रोकिए दसैंका सामान,बलराम घिमिरे
तातोपानीमा चहलपहल,कोदारी राजमार्गको लार्चास्थित सुक्खा बन्दरगाहको व्यापार लक्षित गरी नेपाल बंगलादेश बैंकको काउन्टर र फुल्पिङकट्टी हिन्दी बजारमा शाखा कार्यालय स्थापना भइसकेको छ । व्यापारलाई भरपर्दो बनाउन भूकम्पअघि लिपिङक्षेत्रमा मात्रै ६ वटा बैंकका शाखा सञ्चालनमा थिए । तातोपानी नाकाबाट व्यापार गर्दै आएका व्यवसायीलाई खासा भएर सामान ल्याउन व्यापारिक संघसंस्था र विभिन्न ट्रान्सपोर्टेसन कम्पनीले उर्दी गर्दै सूचना नै जारी गरेको छ ।
विद्युत् नियमन आयोगको अधिकार खोस्दै मन्त्रालय,"(काठमाडौं)  विद्युत् नियमन आयोग गठन भएको ५ महिना पनि नपुग्दै ऊर्जा मन्त्रालयले आयोगको अधिकार कटौतीको तयारी गरेको छ । ऊर्जा मन्त्रालयले तयार पारेको विद्युत् विधेयकको मस्यौदामा आयोगको क्षेत्राधिकार कटौती गर्ने खालका प्रावधान राखिएको छ । वैशाख २३ गते मन्त्रिपरिषद् बैठकले आयोगमा पदाधिकारी नियुक्त गरेको थियो । विद्युत् नियमन आयोग ऐनले दिएको आधा दर्जन अधिकार ऊर्जा मन्त्रालयले तयार पारेको विधेयकले हटाउने संकेत गरेको छ । आयोगले पाएको विद्युत् व्यापारको नियमन गर्ने, ऊर्जासम्बन्धी काम गर्न अनुमति पाएको कम्पनीको सेयर संरचनामा भएको परिवर्तनमा स्वीकृति दिनेजस्ता अधिकार कटौती हुने गरी विद्युत् विधेयकमा प्रावधानहरू राखिएका हुन् । नियमन आयोग ऐनको दफा १२ (च), दफा १४ (ज) र १४ (ञ) ले आयोगलाई दिएको अधिकार खारेज गर्ने प्रावधान विद्युत् विधेयकमा राखिएको छ । नियमन आयोग ऐन दफा १२ (च) ले आयोगलाई विद्युत् सेवाको आन्तरिक माग तथा आपूर्तिको लागि न्यूनतम लागत विस्तार कार्ययोजना बनाई कार्यान्वयन गर्ने वा गर्न लगाउने जिम्मेवारी दिएको छ । त्यस्तै, नियमन आयोग ऐनको दफा १४ (ज) ले आयोगलाई विद्युत्को व्यापार गर्दा पालना गर्नुपर्ने सर्तहरू तोक्ने तथा त्यसको नियमित रूपमा अनुगमन गर्ने अधिकार दिएको छ । १४ को (ञ) ले विद्युतीय प्रणालीमा खुला पहुँचको व्यवस्था गर्ने अधिकार दिएको छ । ऊर्जा मन्त्रालयले तयार पारेको विद्युत् विधेयकको दफा ६१ मा नियमन आयोग ऐनमा भएका यी दफा खारेजीको प्रावधान राखिएको छ । आयोगमा रहेको यो अधिकार खोसेर ऊर्जा मन्त्रालयअन्तर्गत अलग निकाय गठन गरी काम गराइने विधेयकमा उल्लेख गरिएको छ । नियमन आयोगका सदस्य एवम् प्रवक्ता रामप्रसाद धितालले मन्त्रालयले विधेयक निर्माण गर्ने क्रममा आयोगसँग परामर्श नगरेको बताए । हामीसँग परामर्श भएको छैन । हाम्रो अधिकार कटौती हुने प्रावधान सच्याउन हामी मन्त्रालयलाई सुझाव पेस गर्छौं, उनले भने । ऊर्जा मन्त्रालयले विद्युत् विधेयकको मस्यौदा आफ्नो वेबसाइटमा प्रकाशित गरी १५ दिनभित्र राय, सुझाव र प्रतिक्रिया पेस गर्न समय दिएको छ । विद्युत् विधेयकको दफा २७ (३) ले पनि नियमन आयोगमा रहेको विद्युत् व्यापारको नियमन गर्नेसम्बन्धी अधिकार खोस्ने संकेत गरेको छ । नियमन आयोग ऐनले महसुल निर्धारण गर्ने तथा विद्युत् खरिदबिक्रीको नियमन गर्ने अधिकार आयोगलाई दिएको छ । विद्युत् विधेयकको मस्यौदामा भने विद्युत् व्यापारसम्बन्धी अन्य व्यवस्था तोकिएबमोजिम हुनेछ, भनी नियमन आयोगले पाएको अधिकारलाई बेवास्ता गरिएको छ । आयोगले पाएको विद्युत्को थोक बजार स्थापना, सञ्चालन तथा खरिदबिक्री प्रक्रिया निर्धारण गर्ने अधिकार पनि विद्युत् विधेयकले खोस्ने संकेत गरेको छ । नियमन आयोग ऐनको दफा १४ ले यसको अधिकार आयोगलाई तोकेको छ । विद्युत् विधेयकको दफा २५ ले भने थोक विद्युत् खरिदसम्बन्धी व्यवस्था तोकिएबमोजिम हुनेछ भनी ऐनअन्तर्गत बन्ने कानुनले नियमन गर्न खोजिएको छ । विद्युत् क्षेत्रलाई नियमन गर्ने भन्दै गठन गरिएको आयोगकको ऐन २०७४ भदौ १९ गते राजपत्रमा प्रकाशित भएको थियो । जलविद्युत् विकास नीति २०५८ पारित भएसँगै आयोग गठनको चर्चा भए पनि गत वर्ष आयोग गठन भएको थियो । अमेरिकी सरकारले एमसीसीअन्तर्गत दिएको ५० अर्ब अनुदान सहयोगका लागि नियमन आयोग गठनलाई अनिवार्य सर्त मानिएको छ । मन्त्रालयले तयार पारेको विधेयकमा निजी ऊर्जा प्रवर्द्धकहरूले पनि आपत्ति जनाउँदै आएका छन् । ऊर्जा मन्त्रालयले तयार पारेको विधेयकले सरकारी निकायले निर्माण गर्नेबाहेक अन्य आयोजनाको अनुमतिपत्र प्रतिस्पर्धाबाट मात्रै दिइने प्रावधान राखिएको छ । अहिले सर्वेक्षण अनुमतिपत्र जारी भएका आयोजना तोकिएकै समयमा अध्ययन अनुमति पूरा नभए तिनलाई पनि प्रतिस्पर्धाकै प्रक्रियामा लैजानुपर्ने प्रावधान राखिएको छ । विधेयक विधेयकको दफा १३ मा विद्युत् आयोजनाबाट विद्युत्को व्यापारिक उत्पादन सुरु नभएसम्म सो आयोजनाका लागि अनुमति प्राप्त संस्थापकले लिएको सेयरमध्येबाट २५ प्रतिशत वा सोभन्दा बढी सेयर बिक्री नपाइने व्यवस्था पनि गरिएको छ ।"
तीन पुस्ता सोडा व्यापारमा,"(काठमाडौं)  महाराजगन्जकी दुर्गादेवी गुरुङले रञ्जना गल्लीको सोडा पसलमा लेमन सोडा बनाउन भनिन् । १५ वर्षको हुँदादेखि नै यहाँको सोडा पिउँदै आएको अनुभव उनले सुनाइन् । अहिले ५९ वर्षको भइसके अझैं पनि यहाँकै सोडा मन पर्छ, उनले भनिन्, यो सोडा पिएपछि शीतल हुन्छ । बौद्धकी नीरमाया तामाङले न्युरोड आउने काम पर्दा रञ्जना गल्लीको सोडा जहिले पिएर जानेको गरेको बताइन् । सानो हुँदा नै रेडियोमा यहाँको सोडा पसलको बारेमा सुनेको थिए, त्यो बेलादेखि नै पिउँदै आएको छु, उनले भनिन् । रञ्जना ट्रेड सेन्टरको अगाडि गल्लीमा छ, रञ्जना सोडा सेन्टर । बाजे बुद्धिराज, बुबा नरेश र नाति प्रज्वल सुवाल महर्जनले तीन पुस्तादेखि सोडा पसल चलाउँदै आएका छन् । १० वर्षदेखि सोडा पसलमा आफ्नो बुबालाई सघाउँदै आएको प्रज्वल बताउँछन् । आफ्नो पुस्तेनी पेसा भएकाले यसलाई बचाउन र निरन्तरता दिन १२ कक्षा सकिएपछि बुबालाई काम सघाउँदै आएको छु, उनले भने । सोडाको व्यापार सुरु गर्दा जहाँ मान्छेको घुइँचो बढी हुन्थ्यो मेला तथा जात्रामा लगेर घरमै बनाएर बेच्ने गरेको उनका बुबा नरेश सुवाल महर्जन बताउँछन् । पहिला विशाल बजारमा जनसेवा हल थियो । त्यही हलको अगाडि जनसेवा सोडा सेन्टर भनेर चलायौं, त्यहाँ आगो लागेपछि यहाँ रञ्जना गल्लीमा आएका हौं, उनले भने, त्यसपछि यसको नाम रञ्जना सोडा सेन्टर रहन गएको हो । उपत्यकाभित्र मात्र नभएर नुवाकोट र नेपालबाहिर पनि रञ्जना गल्लीको सोडा पुग्ने उनले बताए । बाहिर धूवाँधूलोमा हिँड्दा हुने थकानलाई सोडाले मेटाउने उनको दाबी छ । २००३ सालमा सुरु गर्दा ५ पैसामा सोडा बेच्ने गरेको उनले बताए । अहिले ७३ वर्षसम्म आइपुग्दा ३५ रुपैयाँमा बिक्री गरिरहेको र समयको फरकसँगै पैसाको पनि महत्त्व बढ्दै गएको उनले बताए । यसमा मेरो बुबाको एक सय रुपैयाँ मात्र लगानी भएको छ । यो हामीलाई राणाहरूले दिएका थिए, उनले भने, त्यो समयमा राणाहरूले जुवा खेलाउँथे, त्यति बेला यो मेसिनबाट सोडा बनाएर उनीहरूले खान्थे र खुवाउँथे । यो मेसिन एकपछि अर्को गर्दै हामीलाई आएको हो । अहिले बजारमा नयाँ मेसिन आए पनि आफूहरूले पुरानै प्रयोगमा ल्याइरहेको उनले बताए । उनले कुनै दिन एक बोतल मात्र सोडा बेचेको अनुभव पनि सुनाए । नभए दिनको १० देखि १५ क्यारेटसम्म बिक्री हुन्थ्यो । एक क्यारेटमा २४ वटा बोतल हुन्छ । अहिले हामीले नयाँ इनर्जी सोडा भनेर ल्याएका छौं । यसको मूल्य भने १ सय देखि २ सय रुपैयाँ पर्छ । पानीमा कार्बनडाइअक्साइडबाट अल्कालिन सोडा बन्छ, उनले भने, यसबाट भिटामिन सी पाइन्छ, यसले आन्द्रा काटिने रोगबाट समेत बचाउँछ । उनले मेडिकेडेट, इन्स्ट्रेस्टिङ, इनर्जी र आइसक्रिम सोडा पाइने बेच्ने गरेको बताए । सोडाको सिजन फागुनदेखि सुरु हुने उनी बताउँछन् । जाडो वा गर्मी जुनै समयका लागि सोडा उपयुक्त हुने उनको भनाइ छ । यो समर ड्रिंक्स हो । अन्य चिसो पेय पदार्थमा पर्दैन । अलिक जाडो मौसममा भने केही व्यापार कम हुन्छ । नत्र यसको व्यापार राम्रो छ, उनले थपे ।"
स्याउ सिजनमै थन्कियो ग्रेडिङ मेसिन,"(जुम्ला)  एक दशकअघि जुम्ला ल्याइएको स्याउ ग्रेडिङ मेसिन सिजनमै थन्किएको छ । झन्डै ८० लाख रुपैयाँको लगानीमा ल्याइएको ग्रेडिङ मेसिन प्रयोगमा नआउँदा किसान मर्कामा छन् । मेसिन राख्न तीन रोपनी जग्गाको व्यवस्था नहुँदा गुठी संस्थानको जग्गामा राखिएको छ । साविक कर्णाली अञ्चल आत्मनिर्भर कार्यक्रमअन्तर्गत फलफूल विकास निर्देशनालयको अनुदानमा मेसिन ल्याइएको थियो । मेसिन पुगेको १० वर्ष बितिसक्दा पनि राम्रोसँग सञ्चालनमा आउन नसकेको हो । जिल्ला सहकारी संघको २० लाख र निर्देशनालयको ६० लाख रुपैयाँ लगानीमा मेसिन ल्याइएको थियो । बेवारिसे अवस्थामा खुला चौरमा राख्दा मेसिनमा खिया लाग्न थालेपछि चन्दननाथभैरवनाथ गुठी संस्थानको जग्गामा राखिएको छ । अहिले पर्याप्त विद्युत् नभएको भन्दै मेसिन सञ्चालनमा छैन । विभिन्न सहकारीको सेयरमा संघले २५ लाख रुपैयाँभन्दा बढी रकम खर्च गरिसकेको जिल्ला सहकारी संघका अध्यक्ष पदमबहादुर महतले बताए । मेसिन राख्न घर निर्माणलगायत अन्य खर्चका लागि अन्य सहकारीबाट सेयर लिएका छौं, उनले भने, सहकारीलाई सेयर फिर्तासँगै ब्याज दिनुपर्ने भए पनि सकिरहेका छैनौं । उनले सञ्चालनमा सहयोग गर्न विभिन्न निकायमा आग्रह गरिए पनि बेवास्ता भइरहेको गुनासो गरे । मेसिन जुम्ला पुगेको ६ वर्षपछि सञ्चालनमा आएको थियो । सहकारी संघ आफैंले स्याउ खरिद गरी ग्रेडिङ गर्दा ढुवानीका कारण महँगो भएपछि समस्या आएको अध्यक्ष महतले बताए । स्याउ ग्रेडिङ गर्न न किसान आए, न व्यापारी नै, उनले भने, जग्गा भाडा तिर्न नसकेपछि मेसिन थन्काएका छौं । उनका अनुसार ग्रेडिङ मेसिन राखिएको घरमा अहिले जिमखाना खुलेको छ । उनले जग्गाभाडा तिर्न नसकेपछि जग्गा जिमखानालाई भाडामा दिइएको जानकारी दिए । मेसिनमा स्याउ ग्रेडिङ गर्ने, स्याउ सफा गर्ने, सुकाउने, स्याउ छान्ने, मैन राख्ने र प्याकिङ गर्ने सुविधा छ । जुम्लाको स्याउ गुणस्तरीय भए पनि हेर्दा राम्रो नदेखिने भएकाले राम्रो बजार पाउन समस्या भएको स्थानीय कृषक चन्द्र सार्कीले बताए । स्याउ जुम्लामै मेसिनबाट ग्रेडिङ भए किसानलाई ठूलो राहत मिल्ने थियो, उनले भने, करोडौं खर्च गरेर जुम्ला पुगेको मेसिन सञ्चालनमा आउन नसक्नु किसानका लागि दुःखद हो । ग्रेडिङ गरेपछि स्याउ सफा, राम्रो र चिटिक्क देखिने भएकाले राम्रो मूल्य पाउने उनी बताउँछन् ।अहिले स्याउको सिजन सुरु भएपछि ग्रेडिङ मेसिनको अभाव खड्किन थालेको छ । २०६७ सालमा जुम्ला ल्याइएको मेसिन थन्कदा किसान गेडिङ गर्ने सुविधाबाट वञ्चित भएको जिल्ला कृषि विकास कार्यालयका प्रमुख बालकराम देवकोटाले बताए । सहकारी संघसँग आवश्यक छलफल भइरहेको छ, उनले भने, मेसिन सञ्चालनका लागि आवश्यक गृहकार्य थालेका छौं ।"
मल अभाव कायमै,"(विराटनगर)  बर्खे धानमा युरिया हाल्न नपाउँदा यहाँका कृषक पिरोलिएका छन् । डेढ बिघामा धान खेती गरेका मोरङ कानेपोखरी गाउँपालिकाका टीकाराम आचार्यले चाहिएको बेला मल पाउन नसकेको गुनासो गरे । चैतेधानको बेला मल अभाव भयो । बर्खेधानको तयारी गर्दा पनि डीएपीको त्यस्तै समस्या पर्यो । अहिले युरिया चाहिएको छ त्यो पनि पाइएको छैन, उनले भने, हामी किसानको समस्या कसले सुन्ने ? कटहरी गाउँपालिकाका अगुवा कृषक तथा नयाँ बजार कृषि सहकारीका अध्यक्ष कोपिन्द्र साह पनि मल नपाएर हैरान छन् । मौसमी र बेमौसमी तरकारी, धान गहुँजस्ता अन्न बाली गरी ५ बिघाभन्दा बढी क्षेत्रफलमा खेती गर्दै आएका उनी समयमा मल नपाउने समस्याले हैरान बनिसकेको गुनासो गर्छन् ।चैतेधानको बेलामा हामीलाई युरिया चाहिएको थियो पर्याप्त पाएनौं । बर्खेधानको तयारी गर्दा डीएपीको आवश्यकता थियो त्यो पनि पर्याप्त पाइएन, अहिले युरिया चाहिएको छ, त्यो पनि अभावै छ, उनले भने, यसरी कति दिन हामिले अभावमा खेती गर्ने ? आन्दोलन गर्न जाने फुसर्द पनि छैन । किसानको आवाज किन कसैले सुन्दैन ?व्यापारीले समयमा पर्याप्त मल नदिएको भन्दै कोपिन्द्रजस्ता केही किसान मिलेर सञ्चालन गरेको नयाँ बजार कृषि सहकारीले कटहरी नयाँ बजारमा मल बिक्री केन्द्रसमेत सञ्चालन गरेको छ । मल अभावका कारण आफैं समस्यामा परेका कोपिन्द्र सहकारीमा मल खोज्न आउने र मलका लागि आउने फोनका कारण हैरान भइसकेको बताउँछन् । कृषि सामग्री कम्पनीले करिब एक महिनापछि शुक्रबार ७० बोरा मल उक्त सहकारीलाई उपलब्ध गराएको थियो । तर मल सहकारीको गोदाममा झार्न नपाउँदै गाडीबाटै बिक्री भएको उनले बताए । यति बेला धान र रायो साग, काउली, टमाटर र बोडीको खेती सुरु हुन लागेकाले दैनिक २ देखि ३ सय बोरासम्म मल बिक्री हुने गरेको कोपिन्द्रले बताए । तर कृषि सामग्री कम्पनी पर्याप्त मल उपलब्ध नगराएको उनको गुनासो छ । कृषि सामग्री कम्पनीमा अहिले २२ सय २२ टन डीएपी र ३ सय ५३ टन युरिया मौज्दात रहेको कम्पनीका वरिष्ठ अधिकृत नवरत्न गौतमले जानकारी दिए । मागअनुसारको मल केन्द्रले नै खरिद नगर्दा अभाव हुने हुने गरेको उनको भनाइ छ । पछिल्ला वर्षहरूमा रासायनिक मलको प्रयोगसमेत बढेका कारण अभाव हुने गरेको उनले बताए । किसानले पछिल्लो समय विभिन्न हाइब्रिड प्रजातिका बाली लगाउन थालेका छन् । यसमा मलको प्रयोग पनि बढी भइरहेको छ, उनले भने, किसानको माग र प्रयोग बढी रहेको भए पनि केन्द्रले नै कम मल खरिद गर्छ, त्यसैले मल अभाव देखिएको हो । कम्पनीले विराटनगरस्थित क्षेत्रीय कार्यालयसहित विर्तामोड, इलाम, इटहरी, धनकुटा, राजविराज, गाईघाट र लहानमा रहेका आफ्ना कार्यालयमार्फत मल बिक्री वितरण गर्दै आएको छ ।"
क्यानडाको बेबी ब्रान्ड बिब्लभ नेपालमा,"काठमाडौं (कास) क्यानडामा बच्चाहरूका निम्ति प्रयोग हुने प्रसिद्ध अन्तर्राष्ट्रिय ब्रान्ड बिब्लभ नेपाल भित्रिएको छ । आईएमएस समूहअन्तर्गत आईएमएस लिटिल स्माइल कम्पनीले नेपाल भित्र्याएको हो । कम्पनीको सोरुम कमलपोखरीस्थित सिटी सेन्टरमा छ । जुन नेपालकै पहिलो प्रिमियम मल्टी ब्रान्ड सोरुम मानिन्छ । अन्तर्राष्ट्रिय बेबी ब्रान्डहरू डा ब्राउन्स, क्रेन हिमालय बेबी केयरका साथै बिब्लभका प्रायः सामानहरू सोरुममा उपलब्ध रहेको कम्पनीले जनाएको छ ।"
संगीतमा लक्ष्मी बैंकको सहकार्य,"काठमाडौं (कास) प्रसिद्ध गायक दीप श्रेष्ठको सांगीतिक यात्राको ५० वर्षको अवसरमा कोष स्थापनाका लागि लक्ष्मी बैंक र लक्ष्मी केयर्सले संयुक्त रूपमा कार्यक्रम आयोजना गरेका छन् । कार्यक्रममा नेपाली गीत, संगीतसँग सम्बन्धित विभिन्न सर्जक, पारखी एवं संगीतकारहरूको उपस्थिति रहेको थियो । कोष स्थापनाका लागि आयोजना गरिएको कार्यक्रमबाट संकलन भएको रकम सम्पदा सूचीमा परेका दुईवटा स्थानका लागि विद्युतीय सवारी साधनको व्यवस्थामा प्रयोग गरिने जनाइएको छ ।"
सन नेपालको अभिकर्ता सम्मान,काठमाडौं (कास) सन नेपाल लाइफ इन्स्योरेन्स कम्पनीले रामपुर र धरानमा उत्प्रेरणा तथा अभिकर्ता सम्मान कार्यक्रम सम्पन्न गरेको छ । उक्त कार्यक्रम कम्पनीका महाप्रबन्धक कमलराज गौतमको प्रमुख आतिथ्यमा सम्पन्न भएको थियो । कार्यक्रममा उत्कृष्ट अभिकर्ताहरूलाई सम्मान गर्नुको साथै महाप्रबन्धक गौतमले जीवन बिमाको महत्त्वबारे प्रकाश पारेका थिए ।
सुबिसुको दसैंतिहार अफर,काठमाडौं (कास) सुबिसु केबलनेट प्रालिले दसैंतिहार तथा छठ पर्वको अवसरमा ९९ रुपैयाँमै इन्टरनेट वा क्लियर टीभी सेवा प्रदान गर्ने भएको छ । उपभोक्ताहरूले हर्षोल्लासपूर्वक पर्व मनाउनुका साथै इन्टरनेटको माध्यमबाट सर्वसुलभ मूल्यमा एकआपसमा खुसी साट्न पाउन् भन्ने उद्देश्यले न्यूनतम मूल्यमा यो सेवा बजारमा ल्याइएको कम्पनीले जनाएको छ । यस प्याकेजअन्तर्गत ग्राहकहरूले ९९ रुपैयाँ (करसहित) मा एक महिनाका लागि ३० एमबीपीएस इन्टरनेट सेवा अथवा सोही मूल्यमा क्लियर टीभी प्रिमियम प्याकेज प्राप्त गर्न सक्नेछन् । जसमा ७५ भन्दा बढी एचडी च्यानलसहित २७५ भन्दा बढी डिजिटल च्यानल रहेका छन् ।
टेकुमा मोटरहेड मोटरसाइकलको सोरुम,"काठमाडौं (कास) टेकुमा मोटरहेड मोटरसाइकलको ७ औं सोरुम खुलेको छ । सोरुमको उद्घाटन मोटरहेड मोटरसाइकलको आधिकारिक विक्रेता एसएलआर टेक्नो एन्ड ट्रेड कम्पनीका अध्यक्ष शिवप्रसाद घिमिरेले गरे । सोरुममा हाल ५ थरी मोडेलका मोटरसाइकल उपलब्ध छन् । नयाँ मोडेलका मोटरसाइकलको खरिदमा निःशुल्क थर्डपाटी इन्स्योरेन्स र एक वर्षको रोड ट्याक्ससहित हेलमेट, टिसर्ट र बाइक कभर पाइने जनाइएको छ । साथमा स्क्याच एन्ड विनअन्तर्गत स्योर सट ५ हजारदेखि २५ हजारसम्म नगद जित्न सकिने एसएलआर टेक्नो एन्ड ट्रेडका बिजनेस डेभ्लपमेन्ट हेड साइमन रसाइलीले जानकारी दिएका छन् ।"
रनर मोटरसाइकलको फेस्टिभल अफर,काठमाडौं (कास) बंगलादेशको प्रतिष्ठित ब्रान्ड रनर मोटरसाइकलले दसैंतिहार र छठ पर्वको उपलक्ष्यमा फेस्टिभल अफर सार्वजनिक गरेको छ । नेपालका लागि रनर मोटरसाइकलको आधिकारिक विक्रेता रमण मोटर्सले सार्वजनिक गरेको उक्त अफरमा रनर मोटरसाइकलको खरिदमा बीस हजार रुपैयाँसम्म नगद छुटको व्यवस्था गरेको छ । चाडबाडभरिमा खरिद गर्ने प्रत्येक सय जनामध्ये एक जना भाग्यशाली विजेताले बंगलादेशको रनर फ्याक्ट्री घुम्ने अवसर पााउने रमण मोटर्सका बिजनेस डेभ्लपमेन्ट हेड सन्तोष न्यौपानेले जानकारी दिए । हाल नेपालमा रनर मोटरसाइकलको ८० सीसीदेखि २०० सीसीसम्मका मोटरसाइकल र ११० सीसीको स्कुटर बिक्री भइरहेको छ । त्यसमा पनी रनर हक २०० सीसी अफरोड मोटरसाइकललाई ग्राहकले रुचाएको न्यौपानेले जनाए ।
टेक्सटायल एक्स्पो हुने,"काठमाडौं (कास) नेपाल धागो उत्पादक संघले दोस्रोपटक स्वदेशी लगाऔं, स्वदेशी बनौं भन्ने नाराका साथ टेक्सटायल एक्स्पो आयोजना गर्न लागेको छ । नेपालमा उत्पादित धागोबाट तयार गरिएका उच्चस्तरीय सामग्रीहरू कपडा, होजियारी, सर्टिङ सुटिङ, निटिङ तथा स्थानीय गार्मेन्टलगायत वस्तुहरूलाई एउटै छानामुनि समेटेर त्यसको प्रचारप्रसार एवं बिक्री वितरण गर्ने उद्देश्यका साथ उक्त मेलाको आयोजना गर्न लागेको पत्रकार सम्मेलनमार्फत जानकारी दिइएको छ । उक्त मेला २०७६ असोज २ देखि ६ गतेसम्म भृकुटीमण्डपमा सञ्चालन हुनेछ ।"
दालमोठ उत्पादक संघमा नयाँ नेतृत्व,"काठमाडौं (कास) नेपाल दालमोठ उत्पादक संघको १४ औं साधारणसभा सम्पन्न भएको छ । उक्त सभाबाट नयाँ कार्यसमिति चयन भएको छ । अध्यक्षमा नारायण कार्की, उपाध्यक्षमा रमेशचन्द कसौधन, सचिवमा विनयकुमार पौडेल, कोषाध्यक्षमा राजीव मथिकर्मी सदस्यहरूमा क्रमशः नरेश मल्ल, सञ्जीवकुमार ठाकुर, सरस्वती घिमिरे रहेका छन् । भविष्यमा देशको आन्तरिक मागबमोजिमको गुणस्तरीय दालमोठ उत्पादन गरी देशलाई आत्मनिर्धर बनाउने र आयात प्रतिस्थापन गर्ने कार्यमा नवगठित समिति लागिपर्ने संघका सचिव विनयकुमार पौडेलले जानकारी दिए ।"
असोज १ देखि सस्तो मेला,काठमाडौं (कास) दसैंको अवसर पारेर असोज १ गतेदेखि राजधानीको भृकुटीमण्डपमा स्टक क्लियरेन्स मेला आयोजना हुने भएको छ । मेलाको सबै तयारी पूरा भएको आयोजक संस्था इभेन्ट सोलुसन प्रालिले जनाएको छ । असोज २ गतेदेखि मेला आयोजना हुने भनिएकोमा प्राविधिक कारणले असोज १ गतेदेखि नै सुरु हुने भएको छ । चाडपर्वका बेला सस्तो मूल्यमा एकै छानामुनि स्वदेशी तथा विदेशी सामानहरू खरिद गर्न सक्ने गरी मेला आयोजना हुन लागेको हो । अधिक रुचाइएको यो मेला बर्सेनि आयोजना हुँदै आएको छ । यसपटक पनि मेलालाई निरन्तरता दिँदै दसैंको बेला सस्तो मेला भन्ने नाराका साथ स्टक क्लियरेन्स मेला ५ दिनसम्म सञ्चालन हुने आयोजकको भनाइ छ ।
किसानलाई हर्ष न विस्मात,"हामीले प्रतिलिटर १० रुपैयाँ बढाउन प्रस्ताब फागुनमा नै गरेका हौं, जिल्ला दुग्ध सहकारी संघका अध्यक्ष हेम कट्टेलले भने, अहिले बढेको मूल्यले कृषकको लागत उठाउन सक्दैन । दुग्ध विकास संस्थान विराटनगरका लागि इलामका आठवटा चिस्यान केन्द्रबाट दैनिक २० हजार लिटरदेखि ३५ हजार लिटरसम्म जाने गरेको छ । यस्तै संस्थानअन्तर्गतका ४ वटा चिज कारखानामा पनि दूध खपत हुन्छ । यीबाहेक दर्जनौं निजी स्तरका चिज कारखाना, डेरी र दुग्धजन्य उत्पादन गर्ने थुप्रै उद्योग सञ्चालित छन् । वार्षिक १ लाख १६ हजार ८६ मेट्रिक टन दुग्ध उत्पादन हुने इलाममा होलिस्टिन, जर्सी गरी ३३ हजार ३ सय ७१ वटा उन्नत जातका गाई पालिएको सरकारी तथ्यांक छ । जिल्लामा १ सय २० वटा गाई फार्म र सहकारीमा आबद्ध किसानले दूध उत्पादन गर्ने गरेका छन् ।"
मिल्स एरियामै छैनन् उद्योग,"उद्योग सञ्चालनमा हुँदा यस क्षेत्रका प्रायः सबै घरका बासिन्दाले रोजगारी पाएका थिए । उद्योग बन्द भएसँगै रोजगारी पनि गुम्यो । त्यसवेला यस क्षेत्रका हरेक घरका एकदेखि पाँच जनासम्मले रोजगारी पाएका थिए । विराटनगर जुट मिलमा तीन दशक रोजगारी गरेका अशोक राई भन्छन्, उद्योग सञ्चालन हुँदा यो एरियाकै भविष्य गुलजार थियो । अहिले बस्तीकै गुजारा बिचल्लीमा परेको छ । उनका अनुसार उद्योग बन्द भएसँगै रोजगारी गुमाउने केही मजदुरीका लागि भारत छिरे । अधिकांश यही भौतारिँदै छन् । अहिले मिल एउटै छैन तर ठाउँको नामचाहिँ मिल्स एरिया नै कायम रहँदा अनौठो लाग्न थालेको त्यहाँका वडाध्यक्ष मनोज सुब्बाले बताए । जनप्रतिनिधिले विराटनगर जुट मिललाई पुनःसञ्चालन गर्न पहल गरे पनि सरकारले बेवास्ता गर्दा सम्भव भएन, सुब्बाले भने ।"
तनहुँमा प्यान लिने बढे,"श्रमिकलाई वितरण गरिने पारिश्रमिक वा ज्यालामा स्थायी लेखा नम्बर उल्लेख नगरिए एक हजार रुपैयाँभन्दा बढी मूल्यको बिजकबापतको खर्च कट्टी गर्न नपाउने नियम लागू गरिएसँगै व्यक्तिगत स्थायी लेखा नम्बर लिनेको संख्या बढेको छ । कार्यालयबाट चालु वर्षको साउन १ देखि भदौं २६ सम्म ३ हजार ८ सय ९८ जनाले व्यावसायिक स्थायी लेखा नम्बर लिएका छन् । असार मसान्तसम्म २५ हजार ४६ जनाले व्यावसायिक प्यान लिएका थिए । यो एक महिनामा ४ सय २८ भ्याटमा दर्ता भएका छन् । अघिल्लो वर्षसम्म भ्याट नम्बर लिनेको संख्या २ हजार ७ सय १३ थियो । तनहुँको सदरमुकाम दमौलीमा रहेको आन्तरिक राजस्व कार्यालयले ४ वटा जिल्लाको राजस्व संकलनदेखि लिएर करदातालाई कर शिक्षा र करको दायरामा ल्याउने काम गर्छ । कार्यालयले तनहुँ, गोरखा, लमजुङ र मनाङका सेवाग्राहीलाई सेवा दिन्छ ।"
संस्थानले घटायो चामलको मूल्य,"ताप्लेजुङ (कास) दसैं तिहारलगायतका पर्वलाई लक्षित गरी नेपाल खाद्य संस्थानले चामलको मूल्य घटाएको छ । प्रतिकिलोमा ५ रुपैयाँ घटाइएको छ । दसैं, तिहार र छठसम्मका लागि आगामी कात्तिक १६ गतेसम्म लागू हुने गरी मूल्य घटाइएको हो । घटेको मूल्यमा ताप्लेजुङमा ५ सय क्विन्टल बिक्री गर्ने योजना रहेको शाखा प्रमुख तुलमाया लुंवाले बताइन् । जिल्लामा सोना मनसुली चामल मात्रै छ । आइतबारदेखि नै लागूभएको नयाँ मूल्यअनुसार उपभोक्ताले प्रतिकिलो ३९ रुपैयाँमा चामल पाउनेछन् । ३० केजी चामलको प्रतिबोरा ११ सय ७० रुपैयाँ पर्ने लुंवाले बताइन् । यसअघि १३ सय २० रुपैयाँ बोरा थियो । यो वर्ष उपभोक्ताहरूले नयाँ र पुरानो दुवै चामल पाउने संस्थानले जनाएको छ । हामीसँग गत सालको कुटानी पनि छ, लुंवाले भनिन्, कसैले यही सालको लान्छु भनेमा नयाँ कुटानीको चामल पनि उपलब्ध छ । गोदाममा सुरक्षित ढंगले राखिएकाले चामल गुणस्तरीय रहेको संस्थानले जनाएको छ । संस्थानले यो वर्षदेखि जिरा मनसुली चामल पनि ल्याउने योजना बनाएको छ ।"
क्यान निर्वाचनको नयाँ मिति,"उनले अक्टोबर १२ र १३ मा बस्ने आईसीसी बैठकले क्यानको गाँठो फुकाउने पनि आशा दिलाए । अक्टोबरमा आईसीसी बैठकमा क्यानको पछिल्लो अवस्थाबारे जानकारी प्रस्तुत गर्नेछु । क्यानको निलम्बन फुकुवा हुनसक्नेमा म आशावादी छु । तर केही सर्त बाँकी रहन सक्छन्, उनले भने । आईसीसीसँगको भेटअघि नै भाइरस ननिस्किएमा क्यानको विवाद यसै साता टुंगो लाग्ने सदस्य सचिव सिलवालका दाबी थियो । पछिल्लो स्थितिपछि यसअघि साधारणसभा गर्ने भनिएको स्थल कमलादीको राजघराना रेस्टुरेन्टबाट सोल्टी होटल सर्ने सम्भावना छ । तोकिएको समयमा क्यानको निर्वाचन भएमा यसले आईसीसीबाट समयमै मान्यता पाउन सक्नेछ । विश्व क्रिकेटको सर्वोच्च निकायले सोमबार नै प्रेस विज्ञप्तिमार्फत जिल्ला र प्रदेशको निर्वाचन भइसकेको र अब स्वतन्त्र तथा निष्पक्ष हिसाबमा केन्द्रको निर्वाचन भएमा क्यानले आईसीसीबाट पनि आफ्नो सदस्यता ब्युँत्याउन सक्ने जनाएको छ ।"
चार विषयमा निर्णय भयो,"लगभग बैठक २ घण्टा चलेको थियो, सौहार्दपूर्ण वातावरणमा छलफल भयो । यत्तिको सौहादपूर्ण वातावरणमा हुनु भनेको ठूलो सफलता हो । आजको बैठकले मुख्य गरी चारवटा विषयमा निर्णय गरेको छ । पहिलो, असोज १० र ११ मा क्यानको निर्वाचन गर्नेछ । दोस्रो, दुवै पक्ष मिलेर स्वतन्त्र, निष्पक्ष र पारदर्शी हिसाबले निर्वाचन हुनेछ । तेस्रो, अक्टोबर १३ को आईसीसी बैठकमा नेपालको निलम्बन फुकुवा गर्नुपर्ने हामीले अनुरोध गरेका थियौं । त्यसमा उनीहरूको पूर्ण सहमति र त्यसलाई बैठकमा राखेर लैजाने निर्णय भयो । चौथो, आगामी दिनमा ग्रासरुट क्रिकेट विकास, राष्ट्रिय प्रतियोगितालाई व्यवस्थित गर्ने, नेपाललाई आगामीका दिनमा बढीभन्दा बढी अन्तर्राष्ट्रिय प्रतियोगिता आयोजना गर्न दिने, भौतिक पूर्वाधार विकास गर्ने तथा अम्पायर, अफिसियल र खेलाडीका लागि वर्कसप गर्ने भन्ने थियो ।हामीले उठाएको विषय नेपालको नियम कानुनलाई नै मान्नुपर्छ भन्ने थियो । हामी पनि आईसीसीको सम्मान गर्छौ, नेपालको नियम कानुनलाई पनि सम्मान गर्नुस्भन्दा उहाँहरू सहमत भइहाल्नुभयो । नेपालको कानुनलाई मिचेर उहाँहरू पनि अगाडि बढ्न सक्दैनन् । परिषदमातहातमा १ सय ५६ संघ छन् । त्यसैले रेखदेख गर्ने जिम्मा मेरो पनि हो । उनीहरूले परिषद्बाट स्वीकृति लिएपछि २१ दिन पनि कुर्नुपर्दैन त्योभन्दा चाँडो समयमा निर्वाचन गर्न सदस्यसचिवको अधिकार प्रयोग गर्न सकिन्छ । २१ दिन कुर्ने भन्दा क्यानको निलम्बन फुकुवा नहुन सक्छ तत्कालका लागि त्यसैले परिस्थितिजन्य निर्णय गर्ने अधिकार मलाई छ । चुनावको विषयमात्र नभएर क्रिकेट विकासका लागि धेरै छलफल भएको छ । मैले यसलाई धेरै सकरात्मक रूपमा लिएको छु । उहाँहरू पनि निकै सकरात्मक रहनुभयो । निर्वाचन समिति दुवै पक्षको हुनेछ ।"
सेभिया शीर्षस्थानमा,इटालीमिलान इटालीको सिरी ए मा आइतबार राति कमजोर सुरुआत लिएको एसी मिलानले भेरोनालाई १० ले हरायो । त्यस जितमा पेइटकले पेनाल्टीबाट ६८ औं मिनेटमा निर्णायक गोल गरे । यसअघि एएस रोमाले सासौलोलाई ४२ ले हरायो । अर्को रोमन क्लब लाजियो भने स्पालसँग २१ ले पराजित रह्यो ।
रारामा विदेशी सहभागिताले उत्साह,"म्थाराथनमा विदेशी सहभागी हुँदा नेपाली खेलाडीको उत्साह बढेको जुम्लाका धावक नारायण आचार्यले बताए । विदेशी दौड्दा हामीलाई हौसला मिल्यो, फरक अनुभूति लिन पायौं, उनले भने, यसले राराको पर्यटन प्रवर्द्धनमा पनि टेवा पुग्ने विश्वास छ । आयोजकका अनुसार दौडमा ६३ जना सहभागी थिए । विदेशीसहित ६० ले ४९ किलोमिटर दूरी पार गर्न सफल भएको क्लबले जनाएको छ । म्याराथनमा जुम्लाका धीरबहादुर बुढा ५ घण्टा १३ मिनेटमा दूरी पार गर्दै विजयी भएका थिए । ५ घण्टा १९ मिनेटबाट जुम्लाकै धीरेन्द्र बुढा दोस्रो र ५ घण्टा २४ मिनेटबाट आर्मी क्लबका हेमराज महतारा तेस्रो भए । दौडमा ११ महिलाको सहभागिता थियो । महिलातर्फ जुम्लाकै राममाया बुढा प्रथम, मञ्जु रावत दोस्रो र रोशनी भण्डारी तेस्रो भए । विजेतालाई ७५ हजार, दोस्रोलाई ५० हजार र तेस्रो हुने खेलाडीलाई ३० हजार रुपैयाँ प्रदान गरिएको थियो ।"
भरतपुरमा भेट्रान फुटबल हुने,"चितवन (कास) भरतपुरमा पहिलो आमन्त्रण चितवन भेट्रान कप फुटबल हुने भएको छ । गेस्टहाउस चौरमा असोज २ देखि ६ सम्म हुने प्रतियोगितामा चितवनका दुई, भारतका दुईसहित कुल १६ टिमले प्रतिस्पर्धा गर्ने छन् । चितवन भेट्रान फुटबल क्लबको आयोजनामा हुने प्रतियोगिता विजेताले १ लाख १ हजार १ सय ११ रुपैयाँ र उपविजेताले ५० हजार ५ सय ५५ रुपैयाँ पाउने छन् । आयोजक क्लबका अध्यक्ष रवीन्द्रकुमार श्रेष्ठले सोमबार पत्रकार सम्मेलनमा विधागत उत्कृष्टलाई जनही ५ हजारले पुरस्कृत गर्ने बताए । भारतबाट देहरादुन र रोयल भेट्रान क्लब दार्जिलिङले भाग लिने जनाइएको छ । चितवन रातो र नीलोसहित मकवानपुर भेट्रान, नवलपुरको अभिषेक चर्च, पोखराको बगरभाइ खलक, ललितपुरको टी बर्गर, काठमाडौंको नाइट किङ, धरान भेट्रान क्लब, सानो गौचरन भेट्रान काठमाडौं, रूपन्देही भेट्रान ११, बनेपाको बीबीसी भेट्रान, भापा भेट्रान, वीरगन्जको युथ एकेडेमी र कैलाली भेट्रानले भाग लिने छन् ।"
साम्बोमा थप एक कांस्य,"काठमाडौं (कास) भारतको नयाँ दिल्लीमा भएको एसियाली साम्बो च्याम्पियनसिपमा नेपालका लागि सुदन लामाले एक कांस्य पदक जितेका छन् । सुदनले ६० केजीमुनि कम्ब्याट साम्बोमा काजकिस्तानका खेलाडीसँग पराजित भएपछि कांस्य पदकमै चित्त बुझाउनुपरेको थियो । १६ नेपाली खेलाडीले भाग लिएको प्रतियोगितामा नेपालले ३ रजत र ३ कांस्य पदक जितेको छ । पहिलो दिन सब्बारानी महर्जन, रचना लामा र मीरा पौडेलले रजत पदक जित्दा भगवती माझी र नीरज भण्डारीले कांस्य जितेका थिए ।"
वर्षाले फाइनल स्थगित,काठमाडौं (कास) प्रथम प्रकाश दाहाल स्मृति कप राष्ट्रिय खुला भलिबल प्रतियोगिताको सोमबार भएको फाइनल खेल वर्षाका कारण पूरा हुन सकेन । उपाधिका लागि त्रिभुवन आर्मी क्लब र नेपाल पुलिस क्लब प्रतिस्पर्धामा थिए । दुवैले ११ सेट आफ्नो पक्षमा पारेर तेस्रो सेटमा पुलिसले २११९ को अग्रता लिएको अवस्थामा खेल रोकिएको हो । पहिलो सेटमा आर्मी २५२३ र दोस्रो सेटमा पुलिसले २५२० ले अगाडि थिए । खेलका क्रममा आर्मीका स्पाइकर मानबहादुर श्रेष्ठ घाइते भएका छन् । उनको बायाँ खुट्टाको एङ्कलमा चोट लागेको आयोजक प्रगतिशील युवा नेपालले जनाएको छ । खेल नयाँ बसपार्कस्थित ढोरपाटन स्पोर्टस क्लबको कोर्टमा भइरहेको हो ।
टग अफ वार हुने,काठमाडौं (कास) नेपाल डोरीतान संघको आयोजनामा मंगलबार पहिलो राष्ट्रिय टग अफ वार २०७६ हुने भएको छ । पुरुष र महिला दुई विधामा हुने प्रतियोगितामा ७ प्रदेशका पुरुष र महिला तथा तीन विभागीय टिमको सहभागिता हुनेछ । राष्ट्रिय खेलकुद परिषद्मा ०६४ सालमै दर्ता भए पनि डोरीतान संघ खासै सक्रिय रहन नसकेको स्थितिमा नयाँ कार्यसमिति आएयता प्रतियोगिता हुन लागेको हो ।
स्मिथले पाए अभिवादन,"जुनमा एकदिवसीय विश्वकपसँग उनले विश्व क्रिकेटमा पुनरागमन गरेका थिए । बल टेम्परिङ काण्डमा मुछिएपछि उनीमाथि एक वर्षे प्रतिबन्ध लागेको थियो । इंग्ल्यान्ड आएयता उनको पहिलो खेल ब्रिस्टलमा थियो । त्यहाँबाट सुरु भएको थियो स्मिथलाई दर्शकले खिल्ली उडाउन । एकदिवसीय विश्वकपमा पनि उनको प्रदर्शन राम्रै रह्यो, तर अस्ट्रेलिया सेमिफाइनलमै रोकियो । त्यो पनि विजेता बनेको इंग्ल्यान्डको हातबाट । उनको वास्तविक रूप देखियो टेस्ट क्रिकेटमै । उनी इंग्ल्यान्डको बलिङ आक्रमणविरुद्ध पूर्णतः हाबी रहे । एजबास्टनमा प्राप्त पहिलो टेस्ट जितमा उनले दुई शतक नै बनाए । शृंखलाको अन्त्यमा उनी निकै थाकित पनि देखिए । यस्तोमा उनलाई यसपल्टको एसेज शृंखलाको सबैभन्दा उत्कृष्ट प्रदर्शन कुन लाग्यो त ? स्मिथको भनाइ थियो, एजबास्टनमा आफूले खेलेको पहिलो टेस्ट । अस्ट्रेलिया ८ विकेट गुमाएर १ सय २२ रनको स्थितिमा थियो । त्यहींबाट उनले उत्कृष्ट प्रदर्शन गरे । यो प्रदर्शनमा मलाई निकै गर्व छ, स्मिथले भने, यस्तो प्रदर्शनले आत्मविश्वास दिने गर्छ । पूरा शृंखलामा यही इनिङ्सले मलाई निकै सन्तुष्टि पनि दिलाएको छ । कुनै पनि शृंखलामा पहिलो टेस्ट सबैभन्दा बढी महत्त्वको हुन्छ । त्यही टेस्टमा आफ्नो संकटको स्थितिमा थियो । त्यही स्थितिमा राम्रो खेल्नु र अन्ततः आफ्नो टिमलाई विजयी बनाउनु वास्तवमै खुसीको क्षण थियो । उनले प्रतिबन्धको समय सम्झदै त्यति बेला सहयोग गर्ने सबैलाई धन्यवाद पनि दिए । उनले भने, विशेषतः म आफ्नै श्रीमतीलाई बढी सम्झिन चाहन्छु । लर्डसमा भएको दोस्रो टेस्टका क्रममा उनी जोफ्रा आर्चरको बाउन्सरमा घाइते भए । त्यसैक्रममा उनले तीन इनिङ्स पनि गुमाए । तर ओल्ड ट्रायफोर्डमा फर्केयता उनले फेरि एकपल्ट ब्याटबाट उत्कृष्ट प्रदर्शन गरे । उनले ओभलमा भएको अन्तिम टेस्टको पहिलो इनिङ्समा पनि ८० रन बनाए । यो एसेज शृंखलामा उनको लगातार दसौं अर्धशतक पनि थियो । अहिले उनको टेस्ट औसत ६४५६ रन छ । उनको अगाडि एकमात्र ब्याट्सम्यान छन् महान् डन ब्रेडम्यान ।"
नेपाली टिमलाई सफलता,"काठमाडौं (कास) इन्डोनेसियाका जाभा टापु योग्यकर्तामा भइरहेको २४ औं एसियन टेबलटेनिस च्याम्पियनसिपमा नेपाली महिला टिम (१९२४ वरीयता) फाइनल पुगेको छ । नविता श्रेष्ठ, एलिना महर्जन र सिक्का सुवालसम्मिलित नेपाली टिमले लिगकम नकआउटका आधारमा जोर्डन र तुर्कमेनिस्तानलाई समान ३० गेमले हराएर फाइनल तय गरेको हो । नेपालले फाइनल चरणमा आयोजक इन्डोनेसियासँग खेल्नेछ । नेपालले जित हात पारे १९ औं वरीयताप्राप्त गर्नेछ । इन्डोनेसियाले बंगलादेश र माल्दिभ्सलाई हराएर नेपालविरुद्धको भिडन्त तय गरेको हो । महिला टिमतर्फ ड्र हुँदा नेपाल २३ औं स्थानमा थियो ।नविताले जोर्डनकी अबोयमनलाई ११६, ९११, ९११, ११६, ११५ ले हराइन् भने एलिनाले अलवेडियन बारालाई ११८, ११५, ११८ ले पराजित गरेकी हुन् । सिक्काले भने अलदम्सी याराविरुद्ध ११७, ११६, १३११ को नतिजा निकालिन् । तुर्कमेनिस्तानसँग ३१ ले पराजित हुँदै नविताले एक खेल ३० को सेटमा जितिन् भने एक खेल ३२ सेटले हारिन् । आफ्नो प्रतिद्वन्द्वीलाई नविताले ३२ सेट र सिक्काले ३० को सेटमा हराइन् । नेपालले लिग चरणमा मकाउ र इरानमाथि समान ३० कै अन्तरमा जित पाएको थियो ।नेपाली पुरुष टिमले समूह चरणमा तुर्कमेनिस्तानमाथि ३१ को जित निकाल्यो । त्यसमा स्यान्टु श्रेष्ठले २ र संयोग कपालीले एक खेल जितेका थिए भने अमरलाल मल्ल पराजित भए । मेन्स टिम इभेन्टकै अर्को खेलमा नेपाली टिम थाइल्यान्डसँग ३० ले पराजित भएको थियो । सोमबारै १५२२ औं पोजिसनका लागि भएको खेल नेपाली टिम जोर्डनसँग ३० र कुवेतसँग ३१ ले पराजित भएको छ । मंगलबार नेपालले यूएईसँग खेल्नेछ । यो खेल जिते नेपाल २१ औं वरीयतामा हुनेछ । प्रतियोगिताका लागि ड्र हुँदा नेपाली पुरुष टिम २६ औं वरीयतामा थियो ।"
एकेडेमी क्रिकेट लिग यसै साता,"(काठमाडौं)  नेक्सस क्रिकेट एकेडेमीको आयोजनामा एकेडेमी क्रिकेट लिग यू१९ ट्वान्टी२० प्रतियोगिता बिहीबार सुरु हुने भएको छ । प्रतियोगिताका सबै खेल मुलपानी क्रिकेट मैदानमा हुनेछ ।लिगकम नकआउटका आधारमा हुने प्रतियोगितामा देशका १६ एकेडेमी टिमबीच प्रतिस्पर्धा हुने नेक्सस एकेडेमीका उपाध्यक्ष तथा प्रतियोगिता निर्देशक प्रवल गौतमले जानकारी दिए । हामीले देशभर सञ्चालित क्रिकेट एकेडेमीलाई निमन्त्रणा पठाएका थियौं । १६ एकेडेमीले हाम्रो निमन्त्रणा स्वीकारे, सोमबार पत्रकार सम्मेलनमा उनले भने । सहभागीलाई चार समूहमा विभाजन गरिएको छ । सबै समूहका विजेताले सेमिफाइनलमा स्थान बनाउने छन् । प्रतियोगिताका उत्कृष्ट खेलाडी, उत्कृष्ट बलर, ब्याट्सम्यान र इमर्जिङ खेलाडीले भारतको नयाँदिल्लीस्थित क्रिकेट एकेडेमीमा ६ महिनासम्म प्रशिक्षण अवसर पाउनेछन् । अन्य ५ उत्कृष्ट खेलाडी छनोट गरी काठमाडौंको नेक्सस एकेडेमीमा निःशुल्क प्रशिक्षणको अवसर दिइनेछ । उत्कृष्ट ब्याट्सम्यान, बलर, फिल्डर र सर्वोत्कृष्ट खेलाडीले एभरेस्ट प्रिमियर लिग (ईपीएल) खेल्ने काठमाडौं किंग्स इलेभेनको खुला छनोटअन्तर्गत दोस्रो चरणमा स्थान बनाउने छन् । ईपीएलको नयाँ संस्करण फागुनमा हुनेछ ।राष्ट्रिय खेलकुद परिषद् (राखेप) को तत्त्वावधानमा गर्न लागिएको १४ दिने प्रतियोगिता विजेताले १ लाख ५० हजार र उपविजेताले १ लाख रुपैयाँ पाउनेछन् । स्पर्धालाई करिब १५ लाख बजेट अनुमान गरिएको छ ।"
फुटभलीमा प्रतिस्पर्धा गर्ने,काठमाडौं (कास) थाइल्यान्ड वर्ल्ड फुटभली च्याम्पियनसिप २०१९ मा भाग लिन नेपाली फुटभली टिम सोमबार थाइल्यान्ड गएको छ । चार सदस्यीय टोलीमा खेलाडीद्वय बुद्ध महर्जन र कुमार लवट तथा व्यवस्थापकमा हरि महर्जन र प्रशिक्षकमा निरञ्जन डंगोल छन् । नेपाल फुटभली संघका अध्यक्ष मनीष जोशी र टोखा नगपालिका २ का अध्यक्ष दीपकराज जोशीले बिदाइ गरे ।अध्यक्ष जोशीले नेपालमा फुटभली खेलको सम्भावना मध्यनजर गर्दै राखेपमा दर्ता रहेको फुटभली संघको नयाँ कार्यसमितिको चयन कात्तिक मसान्तभित्र गर्ने जानकारी गराए । बिच भलिबलझै बालुवामा नै हातको प्रयोगबिना खुट्टाको माध्यमबाट खेलिने फुटभली च्याम्पियनसिप असोज १ देखि ४ सम्म आयोजना हुनेछ ।
सहरमा साझेदारी,"सरकारनिजी क्षेत्र साझेदारीहाम्रो जस्तो मुलुकमा भौतिक पूर्वाधारको क्षेत्रमा सरकारले मात्र सबै काम गर्न सक्दैन । कुन पूर्वाधार सरकारले बनाउने र कुन निजी क्षेत्रलाई दिने भन्ने कुरामा नीतिगत स्पष्टता आवश्यक पर्छ । सामान्यतया सडक, खानेपानी तथा ढल निकास, विद्युत्, सार्वजनिक यातायात, जल यातायत, रेल, विमानस्थल सरकारको जिम्मेवारीभित्र पर्छन् । विकसित मुलुकहरूमा सरकारले परम्परागत रूपमा हेर्दै आएका ती पूर्वाधारमा निजी क्षेत्र पनि संलग्न हुन थालेका छन् । जस्तो कि विमानस्थलमा टर्मिनल भवन निर्माण गर्ने र सञ्चालन गर्ने, बस टर्मिनल निर्माण र सञ्चालन गर्ने, टोलरोड निर्माण र सञ्चालन गर्ने, विद्युत् उत्पादन गर्ने, सार्वजनिक यातायात सञ्चालन गर्ने, टेलिफोन र इन्टरनेट सेवा सञ्चालन गर्ने कार्यमा निजी क्षेत्र अगाडि आएको छ । छिमेकी मुलुक भारत र चीनमा निजी क्षेत्रले यस्ता पूर्वाधार निर्माणका लागि आन्तरिक र बाह्य स्रोत परिचालन गरिहेका छन् । सहरी क्षेत्रमा आकासेमार्ग भूमिगत मार्ग, मेट्रोरेल, मोनोरेल निर्माण गर्नका लागि निजी क्षेत्र बढी उत्सुक हुन्छ । सार्वजनिक निजी साझेदारीको अवधारणाअनुसार निर्माण र सञ्चालन हुने यस्ता पूर्वाधार निर्माणमा खर्बौं रुपैयाँ लगानी हुन्छ र ठूलै परिमाणमा वित्तीय जोखिम व्यहोर्नुपर्ने हुन्छ । निजी क्षेत्रलाई त्यस्तो जोखिम व्यहोर्न सरकारले नीतिगत र लगानीको वातावरण निर्माण गरिदिनुपर्ने हुन्छ । साझेदारी भनेकै नाफा र घाटा दुवै सकार्ने हो तर नेपालको वर्तमान राजनीति, नीति नियमले नाफा सकार्ने तर घाटा सकार्न नसक्ने परिस्थिति निर्माण गरेकाले अन्तर्राष्ट्रिय लगानीकर्ता र निर्माण कम्पनीहरू आकर्षित हुन सकेका छैनन् । जसले यहाँ आएर लगानी गरेका छन्, उनीहरूले ठूलो राजनीतिक र सामाजिक दबाबका वीचमा आफ्नो उद्योग व्यवसाय जसोतसो जोगाइरहेका छन् । त्यसैले बाहिरी जगत्मा नेपाल विदेशी लगानीका लागि अनुकूल मुलुक हो भन्ने सन्देश दिन सकिएको छैन । मुलुकको अर्थतन्त्रको आकार सानो भएकाले निजी क्षेत्रको लगानी गर्ने क्षमता पनि सीमित नै छ । सरकारको नीतिगत अस्थिरता र दलीय राजनीतिका कारण नेपाली लगानीकर्ताले पनि ढुक्क हुने अवस्था बन्न सकेको छैन ।अबको १० वर्ष उपलब्ध जनशक्ति, प्राविधिक क्षमता, वित्तीय क्षमतालाई पूर्ण रूपमा परिचालन गरी सडक, विमानस्थल, रेल, जल यातायात, खानेपानी र ढल निकास, विद्युत्, फोहरमैला व्यवस्थापनसँग सम्बन्धित विद्यमान पूर्वाधारको मर्मत सम्भार, स्तरोन्नति र थप पूर्वाधार निर्माण गर्दै जानुपर्नेछ । आन्तरिक साधनस्रोतले नभ्याउने अवस्थामा अन्तर्राष्ट्रिय सहयोग माग गर्नुपर्छ । तर, हाम्रा प्राथमिकतालाई केन्द्रमा राखेर दाताहरूसँग सम्झौता गर्नुपर्छ । विदेशी सहयोगमा बनेका ठूला र जटिल पूर्वाधारको मर्मत सम्भार र सञ्चालन नेपाली प्राविधिकबाटै गर्नका लागि त्यस्ता आयोजनामा उनीहरूलाई सुरुदेखि नै संलग्न गराउने पद्धति बसाल्नु पनि जरुरी छ ।"
उपभोक्ताको अपनत्व,"जनताबाट उठेको करबाटै विकास निर्माणको काम हुने हो । त्यसैले स्थानीय सरकारले आफूले गरेको काममा पारदर्शिता कायम गर्नुपर्छ । स्थानीय सरकारले के गरिरहेको छ भन्ने जानकारी जनतासम्म पुर्याउने, नागरिकको सुझाव लिने र नागरिकले गुनासो व्यक्त गर्ने संयन्त्र निमार्ण गर्नुपर्छ । हरेक ५ वर्षमा स्थानीय तहमा स्थानीय व्यक्तिहरूबाटै योजना छनोट गर्ने र ती योजना प्राथमिकीकरण गरी कार्यान्वयन गर्ने गरे भौतिक पूर्वाधार दिगो र प्रभावकारी बन्न सक्छ । यसबाट स्थानीय रोजगारीको वातावरण सृजना हुन्छ, नागरिकको अपनत्व बढ्छ र सुशासन एवं पारदर्शिता अवलम्बन हुन सक्छ ।"
पूर्वाधार विकासको परिपाटी,"प्रबल र प्रभावकारी पूर्वाधारका माध्यमबाट मात्र समग्र आर्थिक उन्नति र समृद्धितर्फ देशलाई अघि बढाउन सकिन्छ । यसका लागि बाधकका रूपमा रहने भ्रष्टाचार नियन्त्रण गर्न राष्ट्रिय प्रतिबद्धता आवश्यक पर्छ । विकासका लागि प्राप्त अवसरलाई खेर फाल्ने छुट कुनै तह र तप्काका नेपालीलाई छैन । निजी क्षेत्रको समुचित सहभागिता समेटेर राष्ट्रिय अठोटका साथ अघि बढ्न सके अबको १५ वर्षमै पूर्वाधार विकासका माध्यमबाट देशको कायापलट गर्न सकिन्छ र यसबाट समृद्ध नेपाल, सुखी नेपाली भन्ने परिकल्पनाले मूर्तरूप पाउँछ ।लेखक भौतिक पूर्वाधार तथा यातायातका पूर्वसचिव हुन् ।"
सिमेन्टमा आत्मनिर्भर,"नेपाली सिमेन्टको गुणस्तर मापदण्ड ४० वर्ष पहिलेको छ । मापदण्ड परिवर्तन गर्नपर्छ भनेर ०७२ सालबाट विभिन्न संघसंस्था मार्फत पटकपटक आग्रह गरेको न्यौपानेले बताए । नेपाली सिमेन्टको गुणस्तर मापदण्ड परिमार्जन गर्न जरुरी छ, उनले भने । उद्योगीव्यवसायीले सिमेन्ट उद्योगको क्षमता बढेको बताए पनि राष्ट्र बैंकको तथ्यांकमा त्यस्तो देखिँदैन । राष्ट्र बैंकको आर्थिक गतिविधि अध्ययनले गत आर्थिक वर्षमा सिमेन्ट उद्योगको क्षमता उपयोग ६२२३ प्रतिशत छ । अघिल्लो वर्ष ती उद्योगको क्षमता उपयोग ७४७१ प्रतिशत रहेको देखिन्छ ।"
घटेन मूल्य,"तीन तहको सरकारलाई कर, महँगो विद्युत् महसुल, महँगो श्रमशक्तिलगायतका कारण सिमेन्टको मूल्य घट्न नसकेको उद्योग वाणिज्य महासंघका पूर्वअध्यक्ष मुरारकाको भनाइ छ । उद्योगमा मैले १० मेगावाटको बत्ती पाएको छैन, उनले भने, अहिले पनि जेनेरटरबाट उद्योग चलाउनुपरेको छ । सिमेन्ट उद्योग जेनेरेटरले चलाउनु धेरै गाह्रो कुरा हो । नेपालको विद्युत्को गुणस्तरमा पनि समस्या रहेको उनले आरोप लगाए । दिनमा ८९ चोसट ट्रिपिङ (बत्ती आउनेजाने) हुन्छ । १० मिनेट ट्रिपिङ भयो भने ४५ मिनेटको पैसा दिनुपर्छ, उनले थपे ।"
गुणस्तर र तौलमा ख्याल,"स्टिल तथा रडका हकमा पनि सोही नियम लागू हुने सरोकारवाला बताउँछन् । राम्रो डन्डी बनाउन बिलेटको प्रयोग गर्नुपर्छ । तर, नेपालमा १५ प्रतिशतसम्म स्क्र्याप प्रयोग भएको डन्डी उत्पादन हुन्छ । बिक्रेताहरूले एस बेन्डको समेत मूल्य जोडी उपभोक्तामाथि ठगी गरेका छन् । महानिर्देशक पुडासैनीले पनि डन्डी खरिद गर्दा बंग्याएरसोझ्याएर मात्रै खरिद गर्नुपर्ने बताए । कमसल डन्डी बंग्याउँदा केही समस्या देखिन्छ, उनले भने ।"
एसियाली पूर्वाधार बैंकसँग सहकार्य,एआईआईबीको वित्तीय सहयोग र बीआरआईको फ्रेमर्वकभित्र नेपालले चीनसँग कस्तो प्रकृतिका आर्थिक सहकार्यका परियोजनालाई अगाडि बढाउन चाहेको छ भन्नेमा केही हदसम्म द्विविधा देखिन्छ । चीनको बीआरआई र एआईआईबी परिपूरक रूपमा विकास गर्ने रणनीति कहीँकतै लुकेको छैन । तसर्थ एआईआईबीसँगको सहकार्य नेपाललाई रणनीतिक पूर्वाधार आयोजनाहरू निर्माणका लागि लगानी जुटाउने ठूलो अवसर हुन सक्छ ।ट्विटर
पूर्वाधार विकास बैंक किन ?,"नेपालमा केही असान्दर्भिक देखिए पनि परियोजनामा आधारित बोन्ड जारी गरी स्वदेशी वा विदेशी मुद्रामा स्रोत भित्र्याउन सकिन्छ । हामीले गरेको प्रयास पनि त्यही प्रक्रियाको सुरुआत हो । तर बाह्य लगानी आकर्षित गर्न सक्ने परियोजनाको पर्याप्तता, प्रतिस्पर्धी प्रतिफल र अन्य प्रक्रियागत कुरा हाम्रा लागि चुनौतीकै विषय छन् । यी चुनौतीलाई व्यवस्थापन गर्दै सुरुआती अवस्थामा हाम्रा लागि इन्ट्रेस्ट स्प्रेड सानो भए पनि बाह्य स्रोत जुटाउनु यस बैंकको प्राथमिकता रहेको छ । नेपाल राष्ट्र बैंकबाट पूर्वाधार विकास बैंकलाई जारी गरिएको निर्देशन, २०७५ मा हालै भएको संशोधनले पूर्वाधार विकास बैंकहरूको कर्जा लगानीको न्यूनतम सीमा प्रति परियोजना ३० करोड रुपैयाँ कायम गरेको छ । सोहीअनुरूप बैंकले आफ्ना परियोजना अध्ययन, विश्लेषण र छनोट गरिरहेको छ । हामीले लगानी गर्ने परियोजना दीर्घकालीन (सामान्यतया ५ बर्ष भन्दा बढि) प्रकृतिको हुन्छ । निक्षेपको हकमा व्यक्तिगततर्फ न्यूनतम ५ वर्ष अवधिको न्यूनतम १ करोड र संस्थागततर्फ न्यूनतम ५ वर्षको न्यूनतम ५ करोड रुपैयाँ स्वीकार गर्न सकिने व्यवस्था छ । बैंकको सफलता व्यवसाय वृद्धिमा मात्र सीमित नभई राष्ट्रको पूर्वाधार क्षेत्रमा के कति योगदान पुर्याउन सक्यो भन्नेमा समेत निर्भर गर्छ भन्ने तथ्यलाई बैंकले हृदयंगम गरेको छ । बैंक, समाज र व्यवसाय एक अर्काका परिपूरक हुन् भन्ने अवधारणालाई अंगीकार गरी बैंकले समाजप्रति उत्तरदायी भई जिम्मेवारी पूर्ण तवरले आफ्नो दायित्व निर्वाह गर्नेछ । साथै, संस्थागत सुशासन कायम गर्दै आफ्ना व्यावसायिक गतिविधि सञ्चालन गर्न बैंक कटिबद्ध छ । अबको एक दशकमा यातायात, ऊर्जा, कृषि, पर्यटन, स्वास्थ्य, शिक्षा, सूचना प्रविधि, उद्योगलगायतका क्षेत्रहरूको पूर्वाधार निर्माण गर्न सके मात्र नेपालले सन् २०२२ सम्म विकासशील र सन् २०३० सम्म मध्यमवर्गीय आय भएको मुलुकमा परिणत हुने लक्ष्य प्राप्त गर्न सक्छ । नेपालको पूर्वाधार विकासका सन्दर्भमा यस बैंकले नोडल बैंकका रूपमा काम गर्ने आकांक्षा राखेको छ ।"
मंसिरमा निर्माण मेला,"उनका अनुसार एक्स्पोमा स्वदेशी र विदेशी गरेर २ सय कम्पनीहरू सहभागी हुनेछन् । यो मेला वस्तु तथा निर्माण सामग्रीहरूको प्रत्यक्ष जानकारी पाइने स्थान हो । साथै यहाँ विभिन्न वास्तुशास्त्र, इन्टेरियर डिजाइन, इन्जिनियरिङ, रंगरोगन, फर्निचर तथा फर्निसिङसम्बन्धी परामर्श सम्बन्धित विज्ञहरूबाट दिइन्छ । यस किसिमका मेलाबाट सर्वसाधारणले प्रत्यक्ष रूपमा विभिन्न वस्तुको प्रत्यक्ष जानकारी एक स्थानमा नै पाउन सक्ने उनले बताए । आफू बस्ने घर होस् वा काम गर्ने ठाउँ दुवै सुरक्षित र बालियो हुनु आवश्यक छ । मानिसलाई घरको संरक्षण तथा निर्माण गर्दा कस्ता सामग्रीको प्रयोग गर्ने त्यसको सम्पूर्ण जानकारी हुन्छ भन्ने हुँदैन । तर यस किसिमका मेलाबाट भने ती सबै कुराहरूको जानकारी लिने एउटा अवसर पनि हो ।"
'सरकार उद्योगीव्यापारीलाई कस्न मात्र खोज्छ',प्रस्तुति : विमल खतिवडानुमा थाम्सुहाङ
खोइ निजी लगानी ?,"निजगढस्थित दोस्रो अन्तर्राष्ट्रिय विमानस्थल, काठमाडौं फोहोरमैला व्यवस्थापनलगायतका आयोजना निजी क्षेत्रको लगानीमा बन्ने निश्चित भइसकेको उनी बताउँछन् । यस्ता आयोजनाका लागि कानुनी आधार बनिसकेका छन्, उनले भने, सम्भवतः निजी क्षेत्रबाट काम सुरु भएको पहिलो र ठूलो आयोजना निजगढ अन्तर्राष्ट्रिय विमानस्थल हुनेछ ।बहुप्रतीक्षित यो अन्तर्राष्ट्रिय विमानस्थल निर्माण गर्न नेपालसहित ५ देशका ६ कम्पनीको प्रस्ताव परेको छ । यसमध्ये नेपालबाहेकका पाँच कम्पनीबीच प्रतिस्पर्धा गराउने सम्भावना छ । प्रस्तावित कम्पनीहरूको मूल्यांकन सकेर प्रतिस्पर्धा गराउने प्रक्रिया अघि बढाउन बोर्ड बैठकमा प्रस्ताब लैजाने तयारी भइरहेको छ । यो आयोजनाको लागत ३ सय मिलियन अमेरिकि डलर (हालको विनिमय दरअनुसार ३ खर्ब ४० अर्ब रुपैयाँ) अनुमान गरिएको छ । प्रधानमन्त्रीले अध्यक्षता गर्ने बोर्ड बैठकबाट निर्णय भएपछि मात्रै यो आयोजनाको प्रक्रिया अघि बढ्नेछ । तर शक्तिशाली राष्ट्रहरू भारत, चीन, स्विटजरल्यान्ड, फ्रान्सका सरकारी लगानी रहेका कम्पनीले यो विमानस्थलको प्रस्ताव गरेकाले सरकारले कहिले र कसरी निर्णय गर्छ, अहिल्यै अनुमान लगाउने सकिने अवस्था छैन ।"
आसलाग्दा आयोजना,"पूर्वमन्त्री लेखकले आफू मन्त्री हुँदा एउटै ठेकदारले धेरै ठेक्का लिन पाउने नियममा कडाइ गर्न खोजे पनि नसकेको बताए । उनले जिम्मा लिएको एउटा काम नसकिएसम्म अर्को ठेक्का नदिने व्यवस्था गर्नुपर्ने बताए । उनका अनुसार एउटै मन्त्रालयभित्र छुट्टै एकाइ खडा गरेर प्रोजेक्ट डिजाइन गर्ने, अर्कोले स्टिमेट बनाउने र अर्को एकाइले अनुगमन गर्ने व्यवस्था मिलाए निर्माणमा सुधार हुन्छ ।"
उत्पादनको उत्प्रेरक ऊर्जा,"उद्योगी न्यौपाने पनि प्राधिकरणले उद्योगलाई गुणस्तरीय विद्युत् दिने भनेर महँगो शुल्क लिए पनि विद्युत् गुणस्तरीय नभएको बताउँछन् । गुणस्तरीय विद्युत् दिने प्राधिकरणको कर्तव्य हो, उनले भने, उद्योगलाई गुणस्तरीय विद्युत् दिएको भन्दै प्राधिकरणले बढी शुल्क लिन मिल्दैन । डेडिकेटेड र ट्रंक लाइनबाट महँगो शुल्कमा विद्युत् किनिए पनि धेरैपटक विद्युत् जाने आउने (ट्रिपिङ) समस्या देखिएको उद्योगीहरूको गुनासो छ । प्राधिकरणका प्रवक्ता अधिकारी भने यो समस्या चाँडै समस्या समाधान हुने बताउँछन् । नेपालमा विद्युत् उत्पादन बढी हुँदा विद्युत् भारत पठाइन्छ, उनले भने त्यस्तो अवस्थामा स्विचिङ गर्दा विद्युत् कहिलेकाहीँ जाने समस्या देखिएको हो । चाँडै नै नेपाल र भारतको विद्युत् ग्रिड एकीकृत हुने भएकाले यस्तो समस्या नदेखिने बताउँछन् ।"
विपद्ले उकासेको व्यापार,"रङमा परेन प्रभावरङ व्यवसायीलाई भने भूकम्पपछि त्यति धेरै उत्साही नबनाएको पेन्ट्स एसोसिएसनका अध्यक्ष विश्व साख बताउँछन् । भूकम्पपीडितले घर बलियो बनाउनुपर्छ भनेर इँटा, बालुवा, गिट्टी, रोडा, फलामे छड, सिमेन्टमा खर्च गरेका उनको बुझाइ छ । रङ लगाएर घर राम्रो र टिकाउ बनाउन सकिन्छ भन्नेमा ध्यान गएको देखिन्न, उनले भने, बरु रेमिट्यान्स धेरै भित्रिने गाउँ र सहरमा रङको माग बढेको छ । विदेशका घरमा देखेर फर्किएका र पैसा भएका सहरियाहरू रङप्रति बढी सजग रहेको उनको भनाइ छ । उनले भने, भूकम्पपछि बनेका घरहरूमा रङ लगाउनेचाहिँ कम नै छन् । सरकारले दिएको अनुदान भवन निर्माणमै सकिएर मानिसले रङ किन्न नसकेको हुन सक्ने उनले बताए । कतिले कामचलाउवाला कमसल रङ प्रयोग गरेका छन्, उनले भने । साखले नेपालमा डिस्टेम्पर र इमल्सन रङको माग बढी रहेको बताए । उनका अनुसार २० किलो डिस्टेम्पर रङको १५ सयदेखि २५ सय र इमल्सनको ६ देखि २५ हजार रुपैयाँसम्म पर्छ । नेपालमा करिब १७ वटा रङ उत्पादन गर्ने कम्पनी छन् । ३ वटा बहुराष्ट्रिय कम्पनीले नेपालमा प्लान्ट राखेर उत्पादन गर्दै आएका छन् ।"
'कच्चा पदार्थलाई तयारी भनिदिने ?',"नेपाली पेन्ट्सको बजार राम्रै छ । तर पनि समस्याहरू धेरै छन् । भन्सार शुल्कमा बढाइएको छ । कच्चा पदार्थमा सुरुमा १० प्रतिशत भन्सार शुल्क थियो । अहिले ३० प्रतिशत पुर्याइएको छ । यसबारे अर्थ मन्त्रालयलगायत सम्बन्धित ठाउँमा जानकारी गरायौं । सम्बन्धित मन्त्रालयको ध्यानाकर्षण गराइसकेका छौं । आयातित सामग्रीलाई पनि ३० प्रतिशत र कच्चा पदार्थलाई ३० प्रतिशत लगाउँदा समस्या हुन्छ । यसलाई हटाइनुपर्छ । यसले धेरै उद्योग बन्दसमेत हुन सक्ने खतरा छ । नेपाली उद्योग धेरै भइसकेका छन् । हामी यसमा आत्मनिर्भर भइसकेका छौं । ५ प्रतिशत मात्र आयात हुन्छ । ९५ प्रतिशत स्वदेशी उत्पादनले नै बजार धानेको छ । अब फेरि यस्तो अवस्थामा ३० प्रतिशत शुल्क लगाइयो भने यहाँका उद्योग बन्द हुँदै जान्छन् । निर्यात बढ्दै जान्छ । सरकारले हाम्रो अवस्था बुझ्नुपर्छ । उद्योग बन्द भयो भने आयात सीमित व्यक्तिले मात्र गर्नेछन् । समस्या समाधान भएको खण्डमा उद्योगहरू धराशायी हुने छैनन् । यसमा सरकार गम्भीर हुनुपर्छ ।प्रस्तुति ः नुमा थाम्सुहाङविमल खतिवडा, तस्बिर ः इलिट जोशी"
डेढअक्कलले कुरूप सहर,"ज्ञान बाँड्न म तयार छु । प्रविधि सिकाउन तयार छु । मै खाऊँ मै लाऊँ भन्दिनँ । कोही परम्परागत रूपको पाँचतले मन्दिर बनाउँछु भनेर आयो भने सकिन्छ । राज्य, स्थानीय तह, सर्वसाधरणले पनि चाहने हो भने धेरै कुरा फर्काउन सकिन्छ । संसारको नमुना सहर देखाउन सक्ने क्षमता, सामर्थ्य बाँकी नै देखेको छु तर चाहना हुनुपर्यो । सबै बिग्रियो, भत्कियो, सकियो भनेर मन दुखाइरहनुको सट्टा केही गर्नतिर लाग्नुपर्छ । कृष्ण आचार्य र विमल खतिवडासँगको कुराकानीमा आधारित"
इँटाको इतिहास,इँटा बनाउने माटोको अभावले उद्योग नै संकटमा पर्ने अवस्था आएको उनले बताए । इँटा उद्योगको संरक्षण तथा व्यवस्थापनका लागि राज्यले एउटा स्पष्ट नीति ल्याउनुपर्ने उनको भनाइ छ ।
पछ्याउँदै प्रविधि,"अर्कोतिर नयाँ प्रविधि र मेसिनसँगै जनशक्तिसमेत विदेशबाटै ल्याउनुपर्ने बाध्यता छ । हेभी इक्विप्मेन्टका अपरेटरहरू जुन देशबाट मेसिन आउँछ त्यहींबाट ल्याउने गरिएको एक निर्माण व्यवसायीले बताए । नेपाली युवाले खाडी मुलुकमा पसिना बगाइरहेका छन् । स्वदेशमै सीप सिकाउने ठाउँ छैन । जहाँबाट मेसिन ल्यायो, त्यहींबाट अपरेटर ल्याउनुपर्ने अवस्था छ, उनले भने, मेसिन र जनशक्तिको पैसा जति सबै उतै जान्छ ।"
रङको बढ्दो व्यापार,"रङरोगन व्यापार संघका अध्यक्ष रामचन्द्र खत्री भूकम्पपछि रङको व्यापार धेरै बढेको बताए । वार्षिक ३५ प्रतिशतले यसको व्यापार बढिरहेको छ, उनले भने । संघमा साविकको वाग्मती अञ्चलभरिबाट ३ सय ५० जना सदस्य छन् । ग्राहकलाई बिक्री गरिने रङको मूल्यमा समानता ल्याउन संघले पहल गरिरहेको उनले बताए । संघका अध्यक्ष खत्रीले साना खुद्रा व्यापारीहरूलाई प्यान अनिवार्य गरेर कारोबार गर्न समस्या रहेको बताए । कम्पनीहरूले ल्याउने फरकफरक स्किमले ग्राहकहरूमा विश्वास गुम्न सक्ने भएकाले सामञ्जस्यको खाँचो औंल्याए । कम्पनीहरूले विभिन्न स्किम ल्याउँछन्, त्यो बुझ्न पनि गाह्रो छ । अफर आएका बेलाको मूल्य सुनेका ग्राहकहरू पहिले यति मूल्य थियो अहिले किन यति भनेर प्रश्न गर्छन् । यसले अविश्वास बढाउछ, उनले भने ।"
