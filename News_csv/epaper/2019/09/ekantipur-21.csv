शीर्षक,विवरण
यार्चा बेचेर मोटरसाइकल,"डोल्पोबुद्ध गाउँपालिका २ का वडाध्यक्ष छोक्याप भोटेले भने, तलबाट थाकेर आएकाहरूले एकदुई घण्टा भए पनि मोटरसाइकलको सेवा लिन पाउँदा खुसी हुन्छन् । मुस्ताङसँग जोडिएको छार्का तेंग्सोक र शे फोक्सुन्डो गाउँपालिकाका गाउँहरूमा पनि धो तारापबाट मोटरसाइकलमा आउजाउ गरिन्छ । स्थानीयले शेफोक्सुन्डो गाउँपालिकाको सीमामा रहेको चिनियाँ नाका क्याटोबाट पनि स्थानीयले मोटरसाइकललगायत सामग्री आयात गर्छन् ।डोल्पोबुद्ध गाउँपालिका १ का वडा अध्यक्ष ग्याल्बो थापा भोटेका अनुसार तीनचार वर्षयता मोटरसाइकल चढ्नेहरूको संख्या बढेको हो । उनले भने, अहिले घोडाभन्दा बढी मोटरसाइकल बढी प्रयोग हुन थालेको छ । गाउँपालिका प्रमुखदेखि सबैजसो वडाध्यक्ष र स्थानीय युवा मोटरसाइकलमै गाउँटोल ओहोरदोहोर गर्छन् । घरको काम, बच्चालाई विद्यालय पुर्याउनदेखि गोठमा घाँस ओसारपसार गर्नसमेत अचेल मोटरसाइकल प्रयोग हुन थालेको छ । पालिकाका अध्यक्ष तेम्बा ग्याल्जेन गुरुङका अनुसार पालिकाको सिस्योलखोलादेखि चीनको सीमा मरिम लासम्मै मोटरसाइकलमा आउजाउ गर्न सकिन्छ । माथिल्लो डोल्पामा डोल्पो बुद्धसहित शेफोक्सुन्डो र छार्का तेंगसोक गरी तीनवटा गाउँपालिका पर्छन् । ती तीनवटै गाउँपालिकाको मध्य भागमा धो तराप पर्छ । यो गाउँपालिकाको धो तराप समथर उपत्यकाजस्तै छ । समथर भागमा सडक नखनिए पनि घोडा दौडने बाटोमै स्थानीयले सहजै मोटरसाइकल कुदाइरहेका छन् । बस्ती रहेका सबै गाउँसम्म स्थानीयहरू मोटरसाइकलमै ओहोरदोहोर गर्छन् । डोल्पाका प्रतिनिधिसभा सांसदसमेत रहेका पर्यटनराज्यमन्त्री धनबहादुर बुढाको पहलकदमीमा अहिले नाकादेखि तलसम्मको बस्तीमा बाटो खन्ने काम चलिरहेको छ । त्यसका लागि रसुवागढी नाकाबाट तिब्बत हुँदै डोल्पासँग जोडिएको मरिम ला नाकाबाट दुइटा डोजर माथिल्लो डोल्पामा भित्र्याइएको छ । दुई डोजरले बुद्धडोल्पो गाउँपालिकको तिन्जे हुँदै ३ नम्बर वडाको ताक्सीसम्म बाटो फराकिलो बनाउँदै आएको छ । डोजरले बाटो खनेर फराकिलो पारेपछि स्थानीयलाई मोटरसाइकल चलाउन सहज भएको छ । राज्यमन्त्री बुढाले मरिम ला नाकालाई कानुनी रूपमा खुला गर्न सकिए स्थानीयलाई सहज हुने भएकाले त्यसको पहलकदमी भइरहेको बताए ।"
झिनामसिनामै अल्झिए मुख्यमन्त्री,"भेटघाटै बढीकर्णालीका मुख्यमन्त्री महेन्द्रबहादुर शाहीको पछिल्लो एक साता प्रदेश समृद्धिका योजनामा आधारित भेटघाट र छलफलमा बित्यो । भदौ २० गते काठमाडौं गएका मुख्यमन्त्री शाही एक साता बसे । त्यहाँ चिनियाँ दूतावासद्वारा आयोजित लगानी सम्मेलनमा सहभागी भए । सम्मेलनमा उनले कर्णाली सरकारले लगानीको सुरक्षा गर्ने विश्वास दिलाउँदै स्रोत परिचालनका लागि आग्रह गरे । काठमाडौंमै रहेका बेला नेपाल उद्योग परिसंघद्वारा आयोजित पूर्वाधार सम्मेलनमा सहभागी भए । उनले कर्णालीमा लगानीका लागि सबैखाले कानुनी जटिलता हटाउने विश्वास दिलाए । यही बीचमा मुख्यमन्त्रीले निजामती सेवाको नीतिगत तहमा कार्यरत कर्णाली घर रहेका कर्मचारीसँग प्रदेशको विकासबारे छलफल गर्नुभयो, मुख्यमन्त्रीका प्रमुख स्वकीय सचिव खेमबहादुर सिंहले भने, हरेक भेटघाट कुनै न कुनै रूपमा अर्थपूर्ण हुने गर्छन् । काठमाडौं बसाइका क्रममा उनले कर्णाली निवासी पत्रकारसँग पनि भेटघाट गरे । उनले सुर्खेत विमानस्थल विस्तार र प्रादेशिक विमानस्थल निर्माणका लागि संस्कृति, पर्यटन तथा नागरिक उड्डयनमन्त्री योगेश भट्टराई र त्यहाँ रहेका इन्जिनियरसँग पनि भेटघाट गरे । गत शुक्रबार प्रदेशमा फर्किएपछि बिहानैदेखि निवासमा हुने भेटघाटदेखि कार्यालयको काम र सार्वजनिक कार्यक्रममा व्यस्त रहे । काठमाडौंबाट सुर्खेत फर्किएकै दिन मुख्यमन्त्री शाही कर्णाली प्रदेश अस्पतालको नवनिर्मित भवन उद्घाटन तथा हस्तान्तरण कार्यक्रममा सहभागी भए । त्यसै दिन युद्धपत्रकार तथा प्रगतिशील साहित्यकार देवकी तिमिल्सिना समीक्षा को योद्धाको सपना नामक कवितासंग्रह विमोचनमा सहभागी भए । त्यसपछि भौतिक फूर्वाधार विकास मन्त्रालय र मातहतका दसवटै जिल्ला कार्यालयको वार्षिक बजेट तथा कार्यक्रम कार्यान्वयनको अवस्था र कार्ययोजना तयारीसम्बन्धी अन्तर्त्रियामा सहभागी भए ।त्यसपछिका दुई दिन मुख्यमन्त्री कार्यालयका कर्मचारीसँग बैठक र अन्य राजनीतिक भेटघाटमा बिताए । सोमबार मुख्यमन्त्री शाहीले प्रदेश राजधानी वीरेन्द्रनगरको सडक, खानेपानी र विद्युत्को समस्या समाधानका लागि प्रमुख जिल्ला अधिकारी, नगर प्रमुख, निर्माणकर्ता तथा अन्य सरोकारवालासँग छलफल गरे । मंगलबार प्रदेशसभाको बैठकमा सहभागी भए । बैठकमा भनाइ भने राखेनन् ।बुधबार उनले प्रदेश सरकारको विपद् जोखिमविरुद्ध सम्पूर्ण कर्णालीवासीका सामूहिक दुर्घटना बिमा कार्यक्रम शुभारम्भ गरे । बिहीबार संविधान दिवस मूल समारोह समितिद्वारा आयोजित जनप्रतिनिधि र राष्ट्रसेवक कर्मचारीबीच मैत्रीपूर्ण फुटबलमा सहभागी थिए । शुक्रबार संविधान दिवसका अवसरमा आयोजित र्याली र समारोहमा उपस्थित भए ।उद्घाटनमै व्यस्तसुदूरपश्चिमका मुख्यमन्त्री त्रिलोचन भट्टले सरकारको कामकारबाही प्रभावकारी बनाउन कमै समय दिएको पाइएको छ । उनी यो साता बैठक, जिल्ला भ्रमण, उद्घाटनलगायतका कार्यक्रममा सहभागी भए । आइतबार उनले कैलाली र कञ्चनपुरका प्रमुख जिल्ला अधिकारीसहित सुरक्षा निकायका प्रमुखहरूलाई मुख्यमन्त्री तथा मन्त्रिपरिषद्को कार्यालयमा बोलाएर कैलालीको त्रिनगर र कञ्चनपुरको सीमानाका गड्डाचौकीमा निगरानी बढाउन र दसैंतिहार मनाउन भारतबाट घर फर्कने यात्रुलाई सहज बनाउन छलफल गरे । सोमबार डडेलधुरामा आयोजित नगरपालिका संघको अधिवेशन उद्घाटन गर्न पुगे । त्यसै दिन नगरपालिका संघका प्रतिनिधिहरूसँग भेटघाट गरेर बझाङ लागे । मंगलबार उनले बझाङ जिल्ला समन्वय समितिद्वारा आयोजित जिल्लासभा तथा समीक्षा कार्यक्रम उद्घाटन गरे । त्यसपछि स्थानीय तहका प्रतिनिधिहरूसँग छलफल गरे । बुधबार उनले धनगढी फर्कने क्रममा बझाङको बुंगलमा निजी क्षेत्रबाट निर्माणाधीन कालंगा जलविद्युत् आयोजनाको अवलोकन गरे । बिहीबार डेंगु र स्क्रब टाइफस रोग नियन्त्रण गर्न गरिएका प्रयासबारे सामाजिक विकासमन्त्रीसँग छलफल गरे । शुक्रबार संविधान दिवसका कार्यक्रममा सहभागी भए । देवनारायण साह (मोरङ), अजित तिवारी (जनकपुर), प्रताव विष्ट (हेटौंडा), प्रतीक्षा काफ्ले (गण्डकी), घनश्याम गौतम (बुटवल), चाँदनी कठायत (सुर्खेत) र अर्जुन शाह (धनगढी)"
प्रहरी थप्न सिफारिस,"प्रहरी प्रवक्ता डीआईजी विश्वराज पोखरेलका अनुसार गौतम बुद्ध विमानस्थल सुरक्षा प्रमुख र समुदायप्रहरी साझेदारी कार्यक्रमका लागि एसएसपीको दरबन्दी प्रस्ताव गरिएको छ । त्यस्तै ब्यान्ड बाजा तर्फ पनि प्राविधिक एसएसपी कायम गर्ने प्रस्ताव छ ।१ सय ८६ प्रहरी युनिट स्थापना गर्न नयाँ दरबन्दी बढाइएको उनले बताए । हाल प्रधान कार्यालयसहित देशभर प्रहरीको युनिट संख्या २ हजार ५ सय ६४ छ । बढाइएको दरबन्दीबाटै स्थानीय तहका केन्द्रनजिकै प्रहरी युनिट स्थापना गरिनेछ । ७ सयभन्दा बढी प्रहरी युनिट स्थापना गर्नुपर्ने प्रस्ताव आएकामा करिब २ सय इलाका र चौकीका लागि दरबन्दी स्वीकृतिको माग गरिएको छ, प्रवक्ता पोखरेलले भने, धेरैजसो युनिट स्थानीय तहका केन्द्र रहेका ठाउँमा स्थापना गर्नुपर्ने अवस्था छ । मुलुक संघ, प्रदेश र स्थानीय सरकारको अवधारणामा गएपछि दैनिक शान्तिसुरक्षा व्यवस्थापन र अपराध अनुसन्धान तथा नियन्त्रणमा प्रहरी जनशक्ति अपुग भएको पोखरेलले बताए । पछिल्लो १५ वर्षमा मात्रै सरकारले प्रहरीमा करिब २० हजार दरबन्दी थपेको छ । २०६० सालसम्म प्रहरीमा ५५ देखि ६० हजार जनशक्ति कायम थियो ।"
"टुँडिखेलमा तामझाम, वसन्तपुरमा विरोध","ॅसंविधानको मर्मलाई व्यवहारमा ल्याऔंराष्ट्रपति विद्यादेवी भण्डारीले लामो संघर्ष, ठूलो बलिदान र प्रतीक्षापछि आएको संविधान कार्यान्वयनमार्फत नागरिकको हित र मुलुकको समृद्धि हुने गरी काम गर्न आग्रह गरेकी छन् । शुक्रबार शुभकामना सन्देश जारी गर्दै भण्डारीले संविधानले संघीय लोकतान्त्रिक गणतन्त्रलाई आत्मसात् गर्दै मानव अधिकार, प्रेस स्वतन्त्रता र समावेशी लोकतन्त्रलाई प्रत्याभूत गरेको उल्लेख गरेकी हुन् । उपराष्ट्रपति नन्दबहादुर पुनले पनि शुभकामना सन्देश जारी गर्दै नयाँ संविधानमार्फत नेपालीले संकल्प गरेको समाजवादउन्मुख अर्थ व्यवस्थासहितको नेपाली जनताको समृद्धिको आकांक्षा पूरा गर्नु सरकार, सबै राजनीतिक दल तथा सबै पक्षको कर्तव्य रहेको उल्लेख गरेका छन् । प्रतिनिधिसभाका सभामुख कृष्णबहादुर महरा र राष्ट्रियसभाका अध्यक्ष गणेश तिमिल्सिनाले पनि शुभकामना सन्देश दिएका छन् । नेकपा अध्यक्ष पुष्पकमल दाहालले आजसम्मको संघर्षबाट प्राप्त गरेका हक अधिकार र अवसरको सुनिश्चिततालाई संविधानले संस्थागत गरेको बताएका छन् । कांग्रेसका सभापति शेरबहादुर देउवाले संविधानसभाबाट संविधान जारी भएको घटना लामो र संघर्षपूर्ण लोकतान्त्रिक आन्दोलनको एउटा महत्त्वपूर्ण उपलब्धि रहेको उल्लेख गरेका छन् । संविधान दिवसको उपलक्ष्यमा भारत र चीनसहित विभिन्न मुलुकका राष्ट्र र सरकार प्रमुखले शुभकामना सन्देश दिएका छन् । भारतका राष्ट्रपति रामनाथ कोविन्द, चिनियाँ राष्ट्रपति सी चिनफिङ, अमेरिकी राष्ट्रपति डोनाल्ड ट्रम्प र रुसी राष्ट्रपति भ्लादिमिर पुटिनसहित नेताले राष्ट्रपति विद्यादेवी भण्डारीमार्फत शुभकामना सन्देश व्यक्त गरेका हुन् । बेलायत, फ्रान्ससहित एक दर्जनभन्दा बढी मुलुकले शुभकामना सन्देश दिएको परराष्ट्र मन्त्रालयको भनाइ छ ।"
'राजनीतिक आन्दोलनको चरण पूरा भयो',"प्रधानमन्त्री ओलीले सात वर्षदेखिको प्रतीक्षा र दसौं वर्षको प्रयासलाई लिपिबद्ध गरिएको दिनका रूपमा असोज ३ लाई सम्झिनुपर्ने बताएका छन् । संविधान दिवसको कार्यक्रमलाई सम्बोधन गर्दै उनले यो दिवस सबैभन्दा ठूलो चाड भएको र यसलाई एकता दिवसका रूपमा मनाउनुपर्नेमा जोड दिए । समृद्ध नेपाल र सुखी नेपाली बनाउन आफूले कतै विकासको जग खनेको र कतै तला थपेको प्रधानमन्त्री ओलीको भनाइ थियो । सरकार गठन भएको १८ महिनामै पाँचदेखि ९ प्रतिशतसम्म आर्थिक वृद्धिदर भएको र सो वृद्धि उल्लेख्य रहेको उनको दाबी छ । देशलाई विकासको गतिमा अघि बढाउन अहिलेको सरकार सक्षम रहेको उनले बताए । आफ्नो सपनाअनुकूल काम भइरहेको दाबी गर्दै अढाई दशकदेखि खलबलिएको समृद्धि डेढ वर्षमै भएन भनेर विरोध गर्नुको अर्थ नरहेको उनको भनाइ छ । देश विकासबाहेक आफ्नो अरू कुनै चाहना नरहेको र विकासको कुरा गरेर नागरिकका मूर्च्छित सपनामाथि पानी छर्किएको प्रधानमन्त्री ओलीले बताए । आफूहरूको संयुक्त चुनावी घोषणापत्रमा विकासका धेरै सपना जनतालाई देखाएको र सोहीअनुसारका काम भइरहेको उनको भनाइ छ । अघिल्लो वर्ष विकासको आधार वर्ष भनेर घोषणा गरिएको र यो वर्ष भने विकास निर्माणका कामले उल्लेख्य गति लिने उनको दाबी छ । विकास निर्माणको प्रगति कसरी भयो भनेर अनुगमन गर्न हामीले बलियो संयन्त्र बनाएका छौं, प्रधानमन्त्री ओलीले भने, काम हुँदै छ, धैर्य गरौं । राजनीतिको लामो आन्दोलन र त्याग जनताको सेवा गर्नकै लागि भएको पनि उनले बताए । म फगत सपनाको सौदागर होइन, केही हुन्छ भन्ने सपना जगाउन जनतामाथि आशा भरेको हुँ, उनले भने, मैले मृत्युलाई नजिकबाट देखेको छु, अझ सीधा भाषामा भन्दा पटकपटक मरेर बाँचेको छु, मेरा अरू साथीहरू पनि नाफाको जिन्दगी बाँचिरहनुभएको छ । प्रधानमन्त्रीको विज्ञापन खुल्छ र आवेदन गरौंला भनेर हामी बसेका होइनौं । अब राजनीतिक आन्दोलनको चरण पूरा भएको उनले बताए । बाहिर आन्दोलन गर्नभन्दा पनि मूलधारकै राजनीतिमा आएर आफ्ना असन्तुष्टि राख्न र सहमतिको बिन्दु खोज्न आन्दोलनरत पक्षलाई उनले आह्वान गरे । राजनीतिको नाममा शान्तिप्रक्रिया खलबल्याउने काम भए सो रोक्न सरकार बाध्य हुने प्रधानमन्त्री ओलीको भनाइ थियो ।"
संविधान संशोधन गर्न राजपाको दबाब,"धनुषा (कास) राजपा नेपालले संविधानको विरोधमा प्रदर्शन गरेको छ । जनकपुरमा शुक्रबार कालो फेटा र झन्डासहित गरिएको प्रदर्शनपछि आयोजित कोणसभामा अध्यक्षमण्डलका नेता महन्थ ठाकुरले राज्यले संविधान संशोधनतर्फ ध्यान नदिए मधेसलाई छुट्टै देश बनाउने चेतावनी दिएका छन् । विभेद रहँदासम्म आफूहरूको आन्दोलन जारी रहने उनले बताए । मधेसलाई टुक्राटुक्रा पारी विभिन्न प्रदेशमा गाभिएकामा आफूहरूलाई उक्त सीमांकन मान्य नभएको उनको भनाइ छ । प्रदर्शनमा राष्ट्रिय सभा सदस्य वृषेशचन्द्र लाल, प्र्रदेश २ का भौतिक पूर्वाधार विकासमन्त्री जितेन्द्र सोनल, प्रदेश सांसद, राजपाबाट निर्वाचित मेयर, उपमेयरले संविधानको विरोध गरेका थिए । उनीहरूले असोज ३ लाई कालो दिन का रूपमा व्याख्या गरे । संविधानमा पहिचानसहितको संघीयता समेटिएको छैन, ठाकुरले भने, संविधान दिवसलाई राजपाका नेताकार्यकर्ताले कालो दिवसका रूपमा मनाएका छन् । दुई तिहाइको दम्भका आडमा संघीय सरकारले आम जनताको आवाज दबाउन खोजेको राजपाका वरिष्ठ उपाध्यक्ष वृषेशचन्द्र लालले बताए । जनकचोकबाट सुरु भएको र्याली नगर परिक्रमा गर्दै जनकचोकमै पुगेर कोणसभा गरी सकिएको थियो । पुनर्लेखनबाट पछि हटेर संविधान संशोधन हुनुपर्ने मागमा आइपुगेको समाजवादी पार्टीले यस पटक संविधान दिवसमा कतै पनि विरोधका कार्यक्रम राखेन । बरु सातै प्रदेशमा संविधान संशोधनको औचित्यबारे अन्तर्क्रियात्मक कार्यक्रम आयोजना गर्यो । असन्तुष्टको विरोध र्यालीसंविधानप्रति असन्तुष्ट पक्षले राजधानी काठमाडौंलगायत मुलुकका विभिन्न ठाउँमा विरोध प्रदर्शन गरेका छन् । नेपाल आदिवासी जनजाति महासंघलगायत विभिन्न दलका जनजाति संगठनले संविधानमा आदिवासी जनजाति, मधेसीलगायतका पिछडिएका वर्गको भावनालाई नसमेटिएको दाबी गर्दै विरोध जनाएका हुन् । उनीहरूले असोज ३ लाई कालो दिनको संज्ञा दिंदै छातीमाथि झन्डा राखी रुनु पर्या छ लेखिएको कालो टिसर्ट र टाउकोमा पट्टी बाँधेर विरोध प्रदर्शन गरेका थिए । महासंघ नेतृत्वको जुलुसले काठमाडौंको वसन्तपुरबाट विशालबजार, असन, रत्नपार्क हुँदै वसन्तपुरमा कोणसभा गरेको थियो । सभामा प्रहरीले धरपकड गरी केहीलाई नियन्त्रणमा लिएको थियो ।"
"सीको फोन, लीको सन्देश","(बेइजिङ)  चिनियाँ राष्ट्रपति सी चिनफिङले नेपालसँग सहयोग र साझेदारी गहिरिँदै गएको बताएका छन् । उनले नेपालको राष्ट्रिय दिवसका अवसरमा शुक्रबार राष्ट्रपति विद्यादेवी भण्डारीलाई टेलिफोनबाट शुभकामना सन्देश दिने क्रममा यस्तो धारणा राखेका हुन् । निकट भविष्यमै नेपाल आउने अपेक्षा गरिएका चिनियाँ राष्ट्रप्रमुखको नेपाली समकक्षीसँग विरलै फोनवार्ता हुने गरेकामा यसलाई अर्थपूर्ण मानिएको छ ।चिनियाँ सञ्चार माध्यमका अनुसार राष्ट्रपति सीले दुई देशको सम्बन्ध विकासमा चीनले उच्च ध्यान दिएको बताउँदै राष्ट्रपति भण्डारीसँग मिलेर चीननेपालबीच सहयोग र साझेदारीलाई अझै गहन पार्ने उल्लेख गरे । चिनियाँ लिपिमा उल्लिखित समाचारमा उनले युगौंयुगदेखिको नेपालचीन मैत्री सहयोग र साझेदारी सम्बन्ध गहिरिँदै आएको पनि उल्लेख छ । सीले भविष्यमा यो सम्बन्ध अझै गहन पारेर दुवै देश र जनताका लागि धेरै फाइदा ल्याउने जनाएका छन् ।टेलिफोन वार्ताका क्रममा उनले राष्ट्रपति भण्डारीको गत वैशाखमा भएको चीनको राजकीय भ्रमणको स्मरण गरे । उनले भने, यस वर्षको अप्रिलमा राष्ट्रपति भण्डारीले चीनको सफल राजकीय भ्रमण गरेबाट दुई मुलुकको सम्बन्धमा बढोत्तरी भएको छ ।राष्ट्रपति सीले समकक्षी भण्डारीको भ्रमणले विभिन्न क्षेत्रको आदानप्रदान र सहयोगमा नयाँ जीवन्त शक्ति थपेको धारणा पनि राखे । विश्वका ठूला घटना, भ्रमणको पूर्वसन्ध्या वा विगतका सहमतिबारे पुनःस्मरण गराउने हेतुले चिनियाँ राष्ट्रपति सीले विदेशी राजनेताहरूसँग टेलिफोन वार्ता गर्ने गरेका छन् । समाचारमा राष्ट्रपति सीको आसन्न नेपाल भ्रमणको विषय उल्लेख नभए पनि भविष्यमा अझै घनिष्ठ सम्पर्क राख्ने भनिएको छ । भारतीय प्रधानमन्त्री नरेन्द्र मोदीसँग अक्टोबर दोस्रो साता हुने भेटवार्ताका क्रममा सीले नेपालको भ्रमण गर्ने कुरा प्रकाशमा आइसकेको छ ।यस्तै चिनियाँ प्रधानमन्त्री ली खछ्याङले चीनले अघि सारेको बेल्ट एन्ड रोड (बीआरआई) को अवसर छोपेर चीन र नेपालबीचको सहकार्यलाई तीव्र बनाउन चाहेको बताएका छन् । नेपालको राष्ट्रिय दिवसमा प्रधानमन्त्री केपी ओलीलाई पठाएको शुभकामना सन्देशमा उनले भनेका छन्, नेपालका प्रधानमन्त्रीसँगै मिलेर बीआरआईको प्रारूपमा चीननेपाल सहयोगको चौतर्फी विकासलाई अघि बढाउन इच्छुक छौं ।चिनियाँ सञ्चारमाध्यमले जनाएअनुसार चीनको राज्यपरिषद्का प्रधानमन्त्री लीले समकक्षी ओलीलाई बधाई सन्देश पठाएका हुन् । सन्देशमा प्रधानमन्त्री लीले चीन र नेपाल एकअर्कालाई सहयोग गर्ने छिमेकी मुलुक भएको उल्लेख गरेका छन् । दुवै मुलुकले शान्तिपूर्ण सहअस्तित्वका पाँच सिद्धान्तका आधारमा युगौंयुगदेखिको चौतर्फी सहयोग र साझेदारी कायम राखेको उनले उल्लेख गरेका छन् ।"
डिभाइडर र चिह्न नहुँदा दुर्घटना,ढलको ढकनी ४२ सय मिटर रोड डिभाइर ९५ सय मिटरसडक बत्ती ४ सय ट्राफिक चिह्न २०७ जेब्रा क्रसिङ अगाडि गाडी रोक्न कोरिने चिह्न २ सय ५२ वर्ग मिटर ८ वटा चोकमा ट्राफिक लाइट
सिनो हाइड्रोले सम्झौताअघि सुरक्षा माग्यो,"प्रत्येकपटक विभिन्न कारणले आयोजना निर्माणमा ढिलाइ दातृनिकाय एसियाली विकास बैंक (एडीबी) ले सुरुङको काम सुचारु नभएसम्म दोस्रो चरणमा सहयोग नगर्ने चेतावनी दिएको छ । दोस्रो चरणमा उपत्यकामा बिछ्याइने पाइप, याङग्री र लार्केका लागि पुनः एडीबीले सहयोग गर्ने छ । याङग्री र लार्केबाट १७१७ करोड उपत्यका पानी ल्याउन सुरुङलगायत पूर्वाधार निर्माणका अघि बढिसके पनि मेलम्चीको अन्योलताले एडीबीले पनि अन्योलमा रहेको उनले बताए । याङग्री र लार्केको विस्तृत आयोजना प्रतिवेदन (डीपीआर) तयार भइसकेको भन्दै उनले स्वीकृतको चरणमा रहेको बताए । साथै, याङग्री र लार्केबाट प्रभावित जनतालाई मुआब्जा दिने तयारी पनि भइरहेको उनले बताए । करिब ३ सय ५७ भन्दा बढी परिवारलाई मुआब्जा दिनुपर्ने हुन्छ । आयोजना स्थल पुग्न पहुँचमार्ग निर्माणका लागि जग्गा खरिद गर्नुपर्ने भएकाले मुआब्जा दिनुपर्ने उनले बताए । जग्गाको पैसा दिने कुरा भइरहेको छ, पन्तले भने, स्थानीय र मुआब्जा निर्धारण समितिले निर्धारण गरेको मूल्यमा केही फरक छ, त्यो मिल्नेबित्तिकै काम सुचारु हुन्छ । मेलम्ची बजारदेखि याङग्रीसम्म २५ किमि सडक निर्माण गर्नुपर्ने छ । यद्यपि त्यहाँसम्म ट्रायक खोलिसकेको छ । याङग्रीबाट लार्केसम्म पुग्न करिब १६ किमि सडक खन्नुपर्ने हुन्छ । तर, सडक नखनेर याङग्रीबाट लार्केसम्म फराकिलो सुरुङमार्ग निर्माण गरी त्यसैलाई पहुँचमार्ग र पानी ल्याउन प्रयोग गर्न छलफल भइरहेको पन्तले बताए ।"
होमस्टेमा पर्यटक बढे,"चितवन (कास) चित्लाङ पर्यटकीय गन्तव्यका रूपमा विकसित हुँदै गएको छ । हेटौंडा र काठमाडौंबाट करिब तीन घण्टाको यात्रापछि यहाँ पुग्न सकिन्छ । पछिल्लो समय होमस्टे यसको विशेषता बनेको छ । चित्लाङमा मात्र १३ वटा होमस्टे सञ्चालनमा छन् । आन्तरिक तथा बाह्य पर्यटकहरू रमणीय स्थलको भ्रमणको क्रममा होटलमा नभएर होमस्टेमै रमाउँछन् । भदौदेखि वैशाखसम्म होमस्टेमा पर्यटकको घुइँचो नै लाग्ने गरेको छ । सार्वजनिक बिदाको दिन, विद्यालय तथा कलेज बिदाको समयमा एक साता अगाडिबाटै होमस्टे बुकिङ भइसक्छ, गर्जुधारा होमस्टेका सञ्चालक बुद्धरत्न मानन्धरले भने । उनका अनुसार थानकोटबाट चित्लाङको दूरी १३ किलोमिटर भए पनि सडकको अवस्था नाजुक हुँदा समस्या भइरहेको छ ।होमस्टेमा प्रतिदिन प्रतिव्यक्ति एक हजार पाँच सय रुपैयाँ लिने गरिएको छ । पर्यटक आउनेबित्तिकै टीका लगाएर अण्डा खुवाउँदै सगुन दिएर स्वागत गरिने र त्यस क्षेत्रको बारेमा जानकारी गराइने गरिएको छ । बेलुकाको खाना, सुत्न र बिहानका खाजा तथा टीका लगाएर सगुन खुवाएर बिदाई होमस्टे सञ्चालकहरूले गर्ने गरेका छन् । सन् २०११ बाट त्यस क्षेत्रमा पर्यटन बोर्डको सहयोगमा होमस्टे सञ्चालन गरिएको थियो । पर्यटन बोर्ड र तत्कालीन जिल्ला विकास समितिले तालिम प्रदान गर्दै आर्थिक सहायतासमेत प्रदान गरेर होमस्टे सञ्चालनमा ल्याएपछि त्यस क्षेत्रमा पर्यटकको आगमनमा ह्वात्तै वृद्धि भएको जिल्ला समन्वय समिति मकवानपुरका सामाजिक विकास अधिकृत रामकृष्ण थापाले जनाए । एक होमस्टे सञ्चालक मोहन जोशीका अनुसार विशेष गरी शुक्रबारको दिन काठमाडौंबाट चन्द्रागिरी हुँदै हाइकिङ गरेर त्यस क्षेत्रमा आउने पर्यटकको संख्या धेरै रहेको छ । प्राकृतिक तथा प्राचीन सम्पदाले भरिएको चित्लाङनजिकै रहेको मानव निर्मित नेपालको सबैभन्दा ठूलो ताल कुलेखानी, बाख्रा विकास फार्मको मैदान, दामान, पालुङ क्षेत्रमा रमाउन विशेष गरी आन्तरिक पर्यटक बढी आउने उनले बताए । पर्यटन विकास बोर्डले चार वर्षअघि मुलुकको पहिलो पर्यटकीय गाउँ घोषणा गरेपछि त्यस क्षेत्रमा घुम्नका लागि मात्र नभएर डकुमेन्ट्री, फिल्म, गीतको भिडियो बनाउने तथा सभा एवं गोष्ठी गर्नेहरूको संख्यासमेत बढी रहेको स्थानीयहरूले बताएका छन् । हामीले समग्र थाहानगरलाई पर्यटकीय नगरको रूपमा विकास गर्दै अगाडि बढ्ने घोषणा गरेर सोहीअनुसार लबिङसमेत गरिरहेका छौं । अब त्यस क्षेत्रमा पर्यटकलाई आकर्षण गर्नका लागि विभिन्न किसिमका भौतिक संरचनाको विकासको सुरुवात हुने छ थाहानगरपालिकाका मेयर लवशेर विष्टले भने ।"
लाइसेन्स पाउनै एक वर्ष,"कहाँ कति छपाइ ?कार्यालय आवेदन दिने छापिएकोबिर्तामोड ७३,६०१ ३८,९१६कोसी १,०८,०७३ ५४,७४३लहान ३८,५८२ १९,१२६जनकपुर ६१,७८६ १९,१२६बर्दिबास ५,२३४ २३८हेटौंडा १,४१४ ७१वीरगन्ज १,०५,४४८ ५५,१०१एकान्तकुना ४,६९,१९० ३,६२,१८७चाबहिल १,१९,७०९ ६४,२९८जगाती १,०३,७७९ ६७,४१८ठूलो भर्याङ १,३८,८६७ ८५,७६७कास्की १,४२,६७५ ८५,८८२लुम्बिनी १,३५,६४१ ५७,०९७धौलागिरि १४,२९४ ७,३७३राप्ती ३८,३९९ ११,१५५जुम्ला १५ ०सुर्खेत १,१११ २९५भेरी ८,१४९० २८,९५६डोटी २९ १८सेती ३४,८७४ १५,७५९महाकाली २१,७१२ १३,२२१डडेलधुरा ८२ २२जम्मा १६,९६,००५ ९,९८,६९०"
शान्ति सेना थप्न नेपाल तयार,"(काठमाडौं)  यो साता सुरु भएको राष्ट्रसंघीय महासभाको ७४ औं बैठकमा नेपालले आवश्यक परेमा शान्ति सेनाको संख्या बढाउन सक्ने र सन् २०३० भित्रमा तोकिएको सहस्राब्दी लक्ष्य पूरा गर्न स्रोतलगानी अपुग रहेको भन्दै यसका लागि अन्तर्राष्ट्रिय समुदायको सहयोगसमन्वयको अपेक्षा गर्ने भएको छ ।राष्ट्रसंघीय शान्ति स्थापनाको मिसनमा यदि आवश्यक परेमा नेपालले थप शान्ति सेना पठाउन सक्नेबारे ध्यानाकर्षण गराइनेछ, महासभा बैठकमा सहभागी हुन शनिबार न्युयोर्क जान लागेका परराष्ट्रमन्त्री प्रदीप ज्ञवालीले कान्तिपुरसँग भने । अहिले विश्वका ११ देशमा रहेका १२ मिसनमा गरेर ५ हजार ९४ नेपाली सेना शान्ति स्थापनार्थ खटिएका छन् । नेपालले सन् १९५८ यता राष्ट्रसंघीय शान्ति मिसनअन्तर्गत बिभिन्न देशमा सेना पठाउन थालेको हो । यसैगरी, सहस्राब्दी लक्ष्यअन्तर्गत २०३० भित्र पूरा गर्नुपर्ने शिक्षा, स्वास्थ्यलगायत सामाजिक जिम्मेवारीका सूचकांकसमेत निर्धारित अवधिमा पूरा नहुने देखिएपछि न्यायसंगत माहोल तय गर्न सरकारले राष्ट्रसंघीय मञ्चमार्फत अन्तर्राष्ट्रिय समुदायसमक्ष थप लगानी तथा स्रोत उपलब्धताका लागि आग्रह गर्ने भएको छ । मन्त्री ज्ञवालीका अनुसार सहस्राब्दी विकास लक्ष्यमा तोकिएका ८ उद्देश्य, १८ लक्ष्य र ४८ वटा सूचकमध्ये अधिकांशमा तोकिएको अवधिमा उपलब्धि देखापर्ने भए पनि स्वास्थ्यलगायतका केहीमा यो पूरा हुने देखिन्न । सहस्राब्दी लक्ष्यमा चरम गरिबी र भोक उन्मूलन, प्राथमिक शिक्षा सार्वभौमिक लक्ष्य प्राप्ति, लैंगिक समानतालाई बढावा र महिला सशक्तीकरण, बाल मृत्युदर घटाउने, मातृ स्वास्थ्यमा उन्नति, एचआईभी एड्स र औलो ज्वरो आदि रोकथाम, पर्यावरणमा स्थिरता तथा विकासका लागि वैश्विक साझेदारी जस्ता लक्ष्य तोकिएका छन् । यी लक्ष्य प्राप्तिमा मुलुकमा रहेका आन्तरिक नीतिहरूमा नीति तथा कानुनी प्रबन्धमा आवश्यक सहजीकरण भइसकेको मन्त्री ज्ञवालीले बताए । नेपालले तत्कालीन लक्ष्यका रूपमा सन् २०२२ भित्रमा अल्पविकसितबाट विकासशील र सन् २०३० सम्ममा मध्यम आय भएको मुलुकमा रूपान्तरण हुने लक्ष्य लिएको छ । स्वास्थ्य बिमालाई मानव अधिकारको मौलिक अंगका रूपमा स्वीकार्दै चालु वर्षबाट देशका ४४ जिल्लामा यो अनिवार्य स्वास्थ्य कार्यक्रम सुचारु भइसकेको छ, मन्त्री ज्ञवालीले भने, आगामी वर्ष देशभरका सबै जिल्लामा यो अनिवार्य स्वास्थ्यको कार्यक्रम कार्यान्वयनमा आउनेछ । यस्ता उपलब्धिहरू पनि अन्तर्राष्ट्रिय मञ्चमा गएर सेयर गरिनेछ । राष्ट्रसंघीय सुधारको कुरामा पनि सामूहिक र एकल रूपमा नेपालले आवाज उठाउने जानकारी उनले दिए । शान्ति र सुरक्षा, मानव अधिकार तथा विकासका ३ प्रमुख आधारमध्ये विकासका आधार प्राथमिकताबाट बाहिर रहेकाले यसमा बढी जोड दिन नेपालले पहल गर्ने मन्त्री ज्ञवालीको भनाइ छ । हामी अतिवाद र आतंकवादका बारेमा स्पष्ट छौं, उनले भने, जुनै स्वरूप र अभिव्यक्तिमार्फत आए पनि आतंकवाद भनेको आतंकवाद नै हो । यसका विरुद्ध सिंगो मानवता उभिनैपर्छ भनेर नेपालले स्पष्ट धारणा राख्दै छ ।परराष्ट्र मन्त्रालयले गत वैशाखदेखि सुरु गरेको ब्रेन गेन सेन्टर (बीजीसी) अन्तर्गत विश्वका विभिन्न स्थानमा रहेका नेपालीको पहिचान गर्दै मुलुकमा आवश्यक जनशक्तिका लागि प्लेटफर्म तय गर्न पहिलोपटक अमेरिकाको सिकागो पुगेर मन्त्री ज्ञवालीले यसबारे ब्रिफिङ गर्ने भएका छन् । परराष्ट्रले सुरु गरेको अनलाइन इन्रोल गर्ने प्रणालीमा बितेको ६ महिनामा बाहिरी मुलुक र देशभित्रै रहेका ६ सय ४४ नेपाली दर्तामा आएका छन् । यीमध्ये आधाजसो नेपालभित्रै बसेर विभिन्न तहमा काम गर्ने अथवा काम खोज्नेहरू ब्रेन गेन को दर्तामा जोडिएका छन् ।"
देउवाको बोलीप्रति राष्ट्रपतिको व्यंग्य,"काठमाडौं (कास) राष्ट्रपति विद्यादेवी भण्डारी उपस्थित एक कार्यक्रममा कांग्रेस सभापति शेरबहादुर देउवाले प्रतिपक्षलाई हेपेको भन्दै सरकारप्रति आक्रोश पोखेका छन् । गणेशमान सिंह तथा जनआन्दोलन सहिद स्मृति प्रतिष्ठानले आयोजना गरेको कार्यक्रममा देउवाले सरकारविरुद्ध कडा आक्रोश पोख्दा राष्ट्रपति भण्डारीले आफूले नबुझेको भन्दै व्यंग्यपूर्ण प्रतिक्रिया दिएकी थिइन् । यो मञ्चमा वक्ताले बोलेको केही नबुझिने रहेछ, नेताहरूले जोसले बोल्नुभयो, ताली पनि बज्यो, के बोल्नुभयो भन्ने बुझिएन । कान राम्रो सुनिएन कि ? राष्ट्रपतिले देउवाको अभिव्यक्तिप्रति लक्षित गर्दै भनिन्, अब मिडियाबाट थाहा पाइएला । त्यसअघि देउवाले प्रतिपक्षसँग छलफलै नगरी संविधानविपरीतका प्रावधान राखेर विधेयकहरू ल्याएको भन्दै आक्रोश पोखेका थिए । सरकारमातहत राख्ने गरी मानव अधिकार आयोगसम्बन्धी विधेयक ल्याइएकोमा देउवाले असन्तुष्टि जनाएका थिए । हामीले रेलिङ भाँचेका छैनौं, संसद्मा कुर्सी तोडफोड गरेका छैनौं भनेर हामीलाई हेप्ने ? देउवाले भने, बोल्न नपाउने गरी मिडिया काउन्सिल विधेयक ल्याएर सरकारले जनताको स्वतन्त्रता खोस्न खोजेको छ । संविधानको मर्मविपरीत सरकारले ल्याएका विधेयक हामी स्वीकार गर्दैनौं । कार्यक्रममा कांग्रेसका पूर्वमहामन्त्री कृष्णप्रसाद सिटौलाले सरकार एकलौटी ढंगबाट अघि बढेको र संविधान कार्यान्वयनमा गम्भीर नबनेको बताए । प्रतिष्ठानले संविधान निर्माणको नेतृत्व लिएका तत्कालीन प्रधानमन्त्री सुशील कोइरालालाई मरणोपरान्त गणेशमान सिंह जनआन्दोलन स्वर्णपदक प्रदान गरिएको थियो ।"
आएन संघीय शिक्षा ऐन,"(काठमाडौं)  संघीय संसद्बाट अघिल्लो हिउँदे अधिवेशनमा संघीय शिक्षा ऐन जारी गरिसक्नुपर्ने थियो । तर बर्खे अधिवेशनमा समेत पारित गराउन शिक्षा मन्त्रालय असफल भएको छ । विधेयकको मस्यौदासमेत तयार नहुँदै बिहीबारदेखि बर्खे (बजेट) अधिवेशन सकियो । शिक्षा विधेयकको प्रारम्भिक मस्यौदा कानुन मन्त्रालयले पहिले नीति टुंगो लगाउनुपर्ने तर्क गर्दै शिक्षा मन्त्रालयमै फिर्ता पठाइदिएको छ । उच्चस्तरीय शिक्षा आयोगको प्रतिवेदन ८ महिनादेखि गुपचुप राख्दा नीतिसँगै ऐन टुंगो लगाउन शिक्षा मन्त्रालय असफल बनेको हो । नीति र ऐन तयारीका लागि विज्ञहरूको सुझाव लिन सरकारले शिक्षामन्त्री गिरिराजमणि पोखरेलको अध्यक्षतामा गत असारमा आयोग गठन गरेको थियो । आयोगले गरेको सिफारिसमा प्रधानमन्त्री केपी शर्मा ओलीको सहमति छैन । त्यसैले प्रधानमन्त्रीले गत माघ १ मा आयोगले बुझाएको प्रतिवेदन सार्वजनिक गरेका छैनन् । प्रतिवेदन सार्वजनिक गर्न चौतर्फी माग भइराख्दा शिक्षा मन्त्रालयले आयोगकै सुझावअनुसार शिक्षा नीति र विधेयकको मस्यौदा तयार पारेको थियो । सत्तारुढ दलमै नीति र ऐनका प्रावधानप्रति एकमत नहुँदा अलपत्र परेको हो । शिक्षा नीति मन्त्रिपरिषद्को सामाजिक समितिमा छलफलपछि उपप्रधानमन्त्री तथा रक्षामन्त्री ईश्वर पोखरेलको संयोजकत्वमा ५ सदस्यीय मन्त्रीहरूको कार्यदलमा छलफलमा छ । विशेषगरी निजी विद्यालय सञ्चालनको विषयमा मन्त्रीहरूबीच नै एकमत हुन नसकेको हो । आयोगले निजी विद्यालयहरूलाई १० वर्षभित्र गुठीमा बदलेर गैरनाफामूलक संस्था बनाउनुपर्ने सुझाव दिएको थियो । उक्त सुझावप्रति निजी विद्यालय सञ्चालक असन्तुष्ट छन् । प्रधानमन्त्री ओलीले १० वर्षे समयावधि हटाउन मन्त्रिपरिषद् बैठकमा दबाब दिँदै आएका छन् । निजी सञ्चालकहरूको दबाबमा प्रधानमन्त्रीले निजी विद्यालयप्रति नीतिमा सहानुभूति देखाएको स्रोतको दाबी छ । नीति टुंगो नलाग्दा विधेयकको मस्यौदा तयार हुन नसकेको शिक्षा मन्त्रालयका अधिकारीहरू बताउँछन् । मन्त्रालयका उपसचिव पुष्प ढकालले भने समितिबाट नीति टुंगो लागेर पुनः मन्त्रिपरिषद् लैजाने तयारी गरिएको जानकरी दिए । खासै केही विवाद छैन, आयोगकै सिफारिसअनुसार नीति बन्छ, उनले भने, मन्त्रिपरिषद्को सामाजिक समितिबाट समेत टुंगो लागिसकेको छ, शिक्षा सचिवले भाषागत शुद्धाशुद्धि हेरेपछि स्वीकृतिका लागि मन्त्रिपरिषद् जान्छ । शिक्षा सचिव महेशप्रसाद दाहालले नीतिको अन्तिम मस्यौदा तयार पार्ने जिम्मा पाएको उनको भनाइ छ । फागुनमा सकिएको हिउँदे अधिवेशनमा ऐन जारी हुन नसकेपछि शिक्षामन्त्री पोखरेलको आलोचना बढेको थियो । बर्खे अधिवेशनमा जसरी पनि विधेयक संसद्मा दर्ता गर्ने दाबी गर्दै नीतिसँगै विद्यालय शिक्षा ऐन र उच्च शिक्षा विधेयकका छुट्टाछुट्टै मस्यौदा तयार पारेर उनले सहमतिका लागि कानुन मन्त्रालय पठाएका थिए । कानुनले नीति टुंगो लगाएर मात्रै विधेयक तयार पार्न सुझाउँदै मस्यौदा फिर्ता पठाइदिएको हो ।"
अम्बेडकरबाट सिक्नुपर्ने पाठ,हिरा विश्वकर्मा
"साहित्य, राजनीति र एसिया","साहित्य र राजनीतिले कतिवटा एसियाहरू बनाउन चाहेको रहेछ भनी अहिले राम्ररी बुझ्न थालेका छौं । राजनीतिमा अहिले इन्डोप्यासिफिक, सिल्क रोड काल्पनिकी र सार्क संगठन गरी सोझै त्रिशङ्कुसँग जुधिरहेको अवस्था छ, नेपालको । एसियामा त्यो पनि भूपरिवेष्टित मुलुक भएकाले हामी बाहिर गएका बेला, यु नो लगाएर हामी एभरेष्ट र बुद्ध जन्मेको देशका मानिस हौं भन्छौं । इन्द्रबहादुर राईको शैलीमा भन्दा एसियामा भएकाले त्यसो भन्छौं । नेपालको यो अवस्था एउटा कविताजस्तो उठ्छ, तरङ्ग लिएर, निराशामा अनि गौरवमा पनि बुझिन्छ । शास्त्रका कुराभन्दा पनि आफ्ना केही अनुभव लेख्नु सान्दर्भिक छ । कजाकस्तानको राजधानी अस्ताना अहिले नुरसुल्तानबाट पहिलो एसियाली देशका लेखकहरूको ४६ सेप्टेम्बर २०१९ मा हुने सम्मेलनमा भाग लिन मलाई एउटा अप्रत्यासित निम्तो आयो । विराटनगरका कवि सुमन पोखरेलको सल्लाहमा मात्र यसको आधिकारिकतामाथि विश्वास भयो । अनि सुमन र म सहभागी हुन गयौं । मलाई त्यो सम्मेलनको आयोजना, सहभागीका प्रकृति र पहिलेको सोभियत संघको पछि अलग भएको यो राज्यले पहिलो एसियाली भनेर उद्घोष गरेको कुराले समात्यो । यो सम्मेलनमा कजाक राज्यको सोभियत संघको एउटा राज्य भएको इतिहासबाट निस्केर एसियाली पहिचान खोज्ने चाहनाको प्रतीकात्मक अर्थ थियो । यो सम्मेलन वास्तवमा त्यस देशका अहिले भर्खरै चुनिएका राष्ट्रपति कसिमझोमार्ट तोकायेभको चाहना र सहयोगले आयोजना गरिएको रहेछ । मलाई अर्थ झन् खुल्दै गए । ती राष्ट्रपतिले उद्घाटनमा सिल्क रोडको प्राचीनता र यसले बोकेको समय नै एसियाली देशहरूलाई जोड्ने आधार र साहित्य, कला र शिक्षा शैलीको स्रोत भएको दाबी गरे । त्यति धेरै वर्ष सोभियत संघ र कमिनिष्ट पार्टीले चलाएको इतिहासको तिनले कुनै प्रसङ्ग पनि निकालेनन् । मलाई यो अर्थपूर्ण लाग्यो । यो सम्मेलनले देखेका एसिया अनेकौं थिए । यो वर्गीकरणबाट हेर्दा साहित्य र कलालाई हेरिने एसिया होइन, एसियाहरू हुन् । हामी त्यसरी नहेर्ने रहेछौं । हामीले यो कुरा बुझ्न अत्यन्त आवश्यक छ । हामीले भनिआएको र सांस्कृतिक र भाषिक संगठनमा बाँधिआएको एसियाभन्दा यो भिन्न छ । सयजना लेखक आएका एसियाका खण्डहरू यी हुन् भनी लेखिएकोमा केन्द्रीय एसिया, दक्षिण एसिया, दक्षिणपूर्व एसिया, दक्षिणपश्चिम एसिया, उत्तर एसिया र पूर्वी एसिया छन् । कमिनिष्ट पद्धतिभन्दा अलग, सोभियत संघको नियन्त्रणभन्दा बाहिर निस्केर हेर्दै रहेछ, यो देश । रूससँग लामो उत्तरी सीमा जोडिएको यो देश र त्यही भेगका उज्बेकिस्तान, तुर्कमेनिस्तान, किर्गिस्तान, ताजकिस्तान अनि उतातिर मंगोलियाले आफूहरू एसियाली देश हौं भनेर पहिचान खोज्नुको अर्थ महत्त्वपूर्ण छ । मलाई लाग्छ, भावनात्मक रूपमा यहाँ अब आएर एसियाहरू छन्, एसियाहरू छैनन् । यी देशहरूले पश्चिमी उपनिवेशवादी भौगोलिक विभाजनलाई आधार माने पनि नयाँ पहिचानका सीमा खोजिरहेका छन् । मन मिल्ने र इतिहास मिल्नेहरूले जोडिने आधार खोज्दा प्राचीन इतिहासतिर फर्कने कुरा खोजिँदैछन् । त्यसमा सिल्क रोड एउटा बलियो रूपक हो, उनीहरूको । हामीले यतातिरको एसियालाई जोड्न केही गरेका छौं, तर खासै सफल भएका छैनौं । हामी एकताभित्र अग्नि लुकाएर बसेका छौं । नेपाल एसियाको यही अग्निक्षेत्रको संगठन सार्कको अहिले निष्पृह, निराकार, निर्विकार र निरङ्कार अध्यक्ष छ । यी माथिका सोभियत संघभित्र पहिले रहेका एसियाली देशहरूमध्ये महाकवि लक्ष्मीप्रसाद देवकोटाले उज्बेकिस्तानको राजधानी तासकन्दमा १९५८ को अक्टोबर ७१३ सम्म भएको एसियाली (अफ्रिकी पनि जोडिएको) लेखक सम्मेलनमा अत्यन्त प्रभावकारी लिखित प्रवचन दिएको कुरा हामीले सुनेका थियौं, जुन पछि पढ्न पनि पायौँ । उनले त्यसपछि क्यान्सरको पहिलो उपचार मस्कोमा गराएको र त्यहाँको नगरी र काठमाडौं तुलना गरेको अनि सोभियत संघमा लेखकहरूलाई राज्यले सहयोग गरेको कुरा राखेर निबन्ध लेखेको कुरा विदित छ । देवकोटाले हामी उषासुत नयपाली भूमण्डलको अंशियार हौं एक थाली भनेर एसियाकै कविता लेखे । सिद्धिचरण श्रेष्ठले यस्तै अमूक सम्मेलनमा भाग लिएर फर्कंदा गिरिगद्वरले भिन्न भई अब, मनुज बस्नकै छैन सम्भव भन्ने कविता लेखे । साहित्यमा एकभन्दा बढी एसिया छन् कि एक अखिल एसिया छ भन्ने एक अनुत्तरित प्रश्न थियो, हाम्रानिम्ति । लाग्छ, अहिले त्यो प्रश्न झन् महत्त्वपूर्ण र जटिल छ ।गोष्ठीको पहिलो सत्र नै वाचाल थियो । मञ्चमा बोलाइएका लेखकहरूको छनोटमा एउटा एसिया प्रस्ट देखिन्थ्यो । अल्टाइक भाषाहरूका लेखकको प्राधान्य थियो, जसरी यतातिर सार्क लेखक सम्मेलनहरूमा दक्षिण एसियाली र अफगानी भाषाहरूको प्रतिनिधित्व हुन्छ । ती अल्टाइक भाषाहरूमा टर्की, अजरबैजानी, कजाख, किर्गिज, उइगुर, उज्बेक र तातार पर्छन् । तिनलाई सामुहिक रूपले टर्किक भनिन्छ । यो सम्मेलनमा यी भाषाका सबै नभए पनि बढी लेखकहरू थिए, अनि रूसी र अरब कविहरू पनि थिए । कजाखहरू आफ्नो भाषाभन्दा अझ बढी रूसी भाषामा बोलेको सुन्थेँ म । हामीजस्ता एसियाली पनि थियौं, त्यहाँ । दक्षिण कोरियाका कवि को उनको कान शीर्षक कविताले पुनर्मिलनको आशाको प्रवाह गरेको थियो । त्यो कविता यस्तो थियो :कोही अर्को मुलुकबाटआउँदैछ राति झरीको स्वाँ आवाज उठ्छ कोही अहिले त्यता गइरहेछ ती दुईको पक्कै भेट हुनेछ ।अनि मैले सुमन पोखरेलको आफूले अंग्रेजीमा अनुवाद गरेको मनको गीत कविता प्रवाहित गरेँ । कविता यस्तो छ ःकविलाई हालेर आफूभित्र सम्पूर्णतामा म कविताको पत्रबाट समयको खोल झिकेर फ्याँकूँउक्काऊँ भूगोलका डिलहरू फुटाऊँ चेतनाका झ्यालढोका भत्काऊँ विपनाका खण्डहरहरू र निस्कूँ सपनाको उज्यालातिर ।सुमनका कविताका पाना पढ्दै अंग्रेजी बुझ्ने, उज्याला, प्रखर अनि कजाखको भविताका प्रतीक युवायुवतीहरू झुम्मिएको अनि छलफल गर्न आएको देखेर लाग्यो, अर्को एसिया खुल्दैछ । मैले कविता पढिन । छलफल गर्ने पाटो रोजेँ । जोर्डनका प्राज्ञिक युवासँग साहित्यिक एक्टिभिजम र घर गए पनि पिँडालु, ससुराली गएपछि झ्न ठूलो पिँडालु भनेजस्तै साहित्य सिद्धान्त, त्यसमा पनि फुकोको छलफल गरेँ । तर त्यसको ती जोर्डानीले अरबी साहित्यमा गरेको प्रयोग चाखलाग्दो थियो । दोहाका युवक अरबी कवि र टर्कीका कविका कविता जोडदार थिए । प्रवचन गोष्ठीमा बोल्न लेखकहरू मञ्चमा गए । पहिलो दिन सबै वृद्धमात्र थिए । एकजना पनि महिला थिएनन् । ती प्रखर बूढाहरू हिजोको सोभियत संघको कमिनिष्ट पार्टीका प्रोपगन्डा शैलीमा उच्च स्वरमा कराएर, कानमा लाएको अनुवाद फोनमा सुन्दा, पुनरावृत्ति गर्थे । तर ती अब स्वतन्त्र कजाख लेखक थिए, जो आज, हिजो पनि बाँचिरहेका थिए । लाग्यो सोभियतपछिको यो एसिया अब एउटा प्रदोषकालीन चेतनाले चल्दैछ । यो एउटा अर्कै कन्टयाक्ट जोन हो, जुन केही समयपछि युवाहरूमा गएर रूपान्तरित हुनेछ । राष्ट्रपति तोकायेभको डिस्कोर्स मनपर्यो । तिनको उद्देश्य र सिर्जनात्मक एसियाली सद्भाव असल थियो । अनि तिनको सिर्जना, किताब र पुस्तकालयबाट एसियाहरूको ऐक्य खोज्ने चाहना राम्रो थियो ।मलाई साहित्यमा निकैवटा एसिया हुन्छन् भन्ने प्रभाव परेको स्कुल वयदेखि नै हो । २००७ सालमा नेपाल बाहिरी संसारसँग खुलेपछि नेपाली लेखकहरू भाग लिन गएका र फर्केका कथाहरू सुनेर अनि पढेर बुझ्दै गएको हुँ । एसियाली साहित्य सम्मेलन, त्यसमा पनि अखिल जोडेर आयोजना गरिएका यस्ता धेरै साहित्य सम्मेलनहरूमा गएको हुँ । छुट्टै लेख्नुपर्छ । हिजोआज मलाई खासै एउटा अखिल एसिया भनेजस्ता कुराले त्यति आकर्षित गर्दैन । तर त्यसो पनि नभनुँ जस्तो लाग्छ । किनकि सेमिनार वा साहित्य महोत्सवहरूमा जानु अति सुन्दर विषय हो, जान्छु । तर त्यो अखिल एसियाली अथवा अखिल क्षेत्रीय साहित्यका समान चरित्र हुन्छन् भन्ने जटिल कुरा खोजको विषय हो । अमूक महादेशका देशहरू हामी एकै हौं भनेर संघहरू बनाउँछन् । ती आर्थिक र क्षेत्रीय विषयमा काम गर्छन् । अनेकौं समस्यामा अल्झिन्छन् । एसियाका क्षेत्र, क्षेत्रका संघहरू छन् । अहिले साहित्य र कलाजनिन संघकै कुरा गरौं । दक्षिण एसियाली राष्ट्रहरूको संघ सार्क छ । अहिले लगभग निष्क्रिय छ । साहित्यकारहरूले पनि यसको नाममा सार्क लेखक संघ खोलेर वर्षौंदेखि भेटघाट गरिआएका छन् । त्यसका पनि खासै योजना छैनन्, दमदार काम पनि हुँदैनन् । तर एसियाली देशहरू एक हुनुपर्छ भन्ने विचार एकाध गजलमा, एकाध आधुनिक कवितामा, केही चित्रकलामा, वातावरण नै जीवन्त बनाएर गाउने भारतका सुफी र कौवाली गायकहरूमा, अफगानिस्तानका ध्रुपद गायकहरूका स्वर र लयमा, पाकिस्तानका सुफी गायकहरूमा, बंगलादेश र नेपालका चर्या संगीतमा, केही फ्रिकहरूका संस्मरणमा अनि केही विद्वानका निकै बलिया एकेडेमिक बहसमा अत्यन्तै राम्ररी जागरुक हुँदै आएका छन्, जुन कुरा अमूक क्षेत्रीय संगठनहरू आउनुभन्दा हजारौं वर्ष पहिलेदेखि भइरहेका हुन् । यसपालि मलाई एसियाहरू र साहित्य भन्ने विषयमा अप्रत्यासित नौलो ज्ञान भएको हो ।"
सीको 'ग्ल्यामर',"चिनियाँ राष्ट्रपति सी चिनफिङले दसैं र तिहारको बीचमा नेपाल भ्रमण गर्ने भनिँदै आएको छ । भदौ तेस्रो साता नेपाल पुगेका चिनियाँ विदेशमन्त्री वाङ यीको भ्रमणलाई सीको आसन्न भ्रमणको तयारीका रूपमा अर्थ्याइएको छ । यद्यपि नेपाली र चिनियाँ दुवै पक्षले भ्रमणको मिति सार्वजनिक गरेका छैनन् र भ्रमण नहुने संकेत पनि दिएका छैनन् । आफ्ना राष्ट्रपतिको भ्रमणकै वातावरण मिलाउन चिनियाँ विदेशमन्त्री काठमाडौं उत्रिएका बेला चिनियाँ दूतावास आसपास क्षेत्रमा केहीले धर्ना बस्ने जमर्को गरे । त्यो सानो घटना थियो । तर त्यसको रिपोर्टिङ बेइजिङसम्म पुगिसकेको छ । नयाँ चीन स्थापनाको ७० औं वार्षिकोत्सव (अक्टोबर १) को घरेलु गतिविधि टुंग्याएर सीले विदेश भ्रमणको चाँजोपाँजो मिलाएको अनुमान छ । अधिकांश विशेषज्ञ भारतीय प्रधानमन्त्री नरेन्द्र मोदीसँग मध्य अक्टोबरतिर हुने भनिएको वुहान वार्ताको दोस्रो संस्करणका लागि सी भारत गएपछि मात्र नेपाल आउने अनुमान गरिँदैछ । तर उनी सिधै नेपालकै लागि काठमाडौं उत्रिनेमा भने कमै आशावादी देखिन्छन् । गत अगष्ट १ मा यही वार्ताको वातावरण मिलाउन भारतीय विदेशमन्त्री एस जयशंकर बेइजिङ उत्रिएका थिए । यद्यपि कश्मीरको विशेष राज्यको मान्यता खारेज गर्ने मुद्दा चर्किएपछि चीनले जयशंकरलाई असन्तुष्टि पोखेर पठाएको थियो ।दुई दशकभन्दा लामो अर्थात् १९९६ मा तत्कालीन राष्ट्रपति च्याङ चमिनले नेपाल भ्रमण गरेयता कुनै पनि चिनियाँ राष्ट्रपतिले नेपाल भ्रमण गरेका छैनन् । बेइजिङको ग्रेट हल अफ द पिपुल्स भित्र र बाहिर पुग्ने कुनै पनि नेपाली नेताहरूले निम्ता दिएका दियै छन् भने काठमाडौं उत्रिने कुनै पनि चिनियाँ नेतासामु भ्रमणको निम्तो एउटा निरन्तरताजस्तै बनेको छ । यद्यपि चिनियाँ राष्ट्रपति भ्रमणमा आउने कुरा दुई वर्ष अघिजस्तै हल्लाखल्लाका कारण रद्द नहोस् भन्नेमा यसपालि नेपाल सरकार चनाखो भएको हुनसक्छ ।सन् २०१३ मा सत्तारोहण भएसँगै दक्षिण एसियाका सबै देश भ्रमण गरिभ्याएका सीले छिमेकी नेपालका लागिचाहिँ विशेष सरप्राइज कहिले दिने होलान् ? सीको पहिलो ५ वर्षे कार्यकाल सकियो । दोस्रो कार्यकालमा एकचोटी अवस्य नै नेपाल भ्रमण गर्लान् भन्ने धेरैको अनुमान छ । चिनियाँ राष्ट्रपतिको नेपाल भ्रमण किन रोचक तृष्णा बनेको हो भने उनको ग्ल्यामर्स व्यक्तित्व जसमा आर्थिक विकास, विश्व शान्ति, स्थिरता र छिमेकप्रतिको सम्मान लुकेको छ । सबैभन्दा पहिले दक्षिण एसियाको पुल बन्नसक्ने नेपाल पुगेर पुलको संरचना हेर्नु चिनियाँ शीर्षनेताका लागि अपरिहार्य कुरा हो । पुल बलियो भएन भने चीनले दक्षिण एसिया छिर्ने वैकल्पिक बाटो पहिल्याउनुपर्ने हुनसक्छ । केही हिमालको अवरोध छिचोल्नसके नेपाल नै सबैभन्दा सजिलो गन्तव्य हुनेमा दुईमत छैन ।चीनले अघि सारेको बेल्ट एन्ड रोडलाई तीव्रता दिनु र पश्चिमबाट उर्लिंदै गरेको इन्डोप्यासिफिक नीतिलाई रोक्न नेपाल भ्रमण चिनियाँ नेताका लागि एक मनासिव कारण हुनसक्छ । जहाँसम्म नेपालको दक्षिणी छिमेकी भारतले चीनको बीआरआईसँग एकाकार हुन चाहिरहेको छैन, कम्तीमा नेपाली मैदान क्लियर गर्नु चीनको चुनौती हो । त्यसका लागि नेपालको हरेक तह र तप्कालाई बीआरआईमाथिको विश्वसनीयता प्रबर्द्धन गर्नु जरुरी छ । सी चिनफिङ नेपाल भम्रणमा जानु भनेको बीआरआईका झिनामसिना उल्झनहरू सुल्झाएर धमाधम कार्यान्वयनको बाटो खोल्नु हो । दुई वर्षअघि नै नेपालले बीआरआईमा हस्ताक्षर गरिसकेको छ ।चीन आफैं पनि गरिबी विरुद्धको युद्धमा होमिएको मुलुक हो । सुधार तथा खुलापन लागू भएको सन् १९७८ यताको ४ दशकमा चीनले ७० करोड नागरिकलाई गरिबीको दुश्चक्रबाट निकालेको छ । त्यस्तै सीको पहिलो पाँचवर्षे कार्यकालमा ६ करोड ८५ लाख नागरिक गरिबीको रेखाबाट उकासिएका थिए भने २०१२ अघि रहेको गरिबी दर १०२ प्रतिशतबाट घटेर २०१७ मा ३१ प्रतिशतमा झरेको थियो । यसबाट पाठ सिक्नसके नेपालले पनि गरिबी निवारणमा सफलता प्राप्त गर्नेछ । तिब्बतको सुरक्षा कवचको रूपमा रहेको नेपाललाई अझै प्रतिबद्ध बनाउन सीको भ्रमण महत्त्वपूर्ण हुनेछ । सबैभन्दा बढी सुरक्षा खतरा मानिने सिन्च्याङमा पाकिस्तानले र तिब्बतमा नेपालले ठूलो पहरेदारी गरेको सर्वविदितै छ । तर नेपालका नेताहरूले भारत वा अन्य मुलुकमा तिब्बती नेताहरूसँग उठबस वा उनीहरूका कार्यक्रममा भाग लिएका घटनाले कहिलेकाहीं चीन सशंकित बन्न पुग्छ । राष्ट्रपति सीको भ्रमणले यस्ता शंका, उपशंका हटाएर दुईपक्षीय सम्बन्ध प्रगाढ बनाउन मद्दत गर्नेछ । दुई वर्षअघि हस्ताक्षर गरेको बीआरआई परियोजनामा अहिलेसम्म नेपाल अलमलमै छ । राष्ट्रपति सीको भ्रमणपछि यसमा पनि प्रगति हुने विश्वास गर्न सकिन्छ ।विश्वशक्ति अमेरिकाका राष्ट्रपति डोनाल्ड ट्रम्प र चिनियाँ राष्ट्रपति सी चिनफिनबीच अर्जेन्टिना र ओसाकामा दुईचोटी भेट भइसक्यो । भेटघाट हुँदा ट्रम्प र सी व्यापार युद्ध रोकेर वार्ताका लागि तयार भएका थिए । यद्यपि वार्ता विफल नहुँदै ट्रम्प भन्सार कर वृद्धिका लागि हतारिए । युद्धको मुखैमा पुगेको २०१७ को दोक्लाम विवादमात्रै होइन, भारत र चीन बीचका अनेकन मतभेद मिलाउन सीले मोदीलाई वुहानमा निम्त्याएर गरेको वार्ताबाट पनि बुझिन्छ ।चिनियाँ कम्युनिष्ट पार्टीको १८ औं केन्द्रीय कमिटीको बैठकपछि विदेशी पत्रकारमाझ सीले जनताप्रतिको जिम्मेवारी, पार्टी शासन तथा नयाँ सामूहिक नेतृत्वको मूल्य, मान्यताबारे प्रकाश पारेका थिए । राष्ट्रिय एकताको लहर ल्याउन सफल सीले चाइना ड्रिम र बलियो सैन्य सपनालाई चुस्त बनाउँदै लगेका छन् ।भिडलाई विश्वासमा लिन शक्तिमा मात्रै भर परेर हुँदैन । आफ्नो कार्यक्षमतामा पनि विचार पुर्याउनुपर्छ । जस्तो सीले भन्दै र गर्दै आएका छन् । नेपाल सरकारले सपनाहरूको ठूलो बिस्कुन लगाएको छ, तर कार्यान्वयनको भेउ पाउन नसकेर भौंतारिरहेको छ । यस्तो बेला सी नेपाल पुगे भने नेपाली नेतृत्वले विकास सूत्र सिक्ने अवसर पाउनेछन् ।चीनले प्राविधिक विकासबाट पाएको उपलब्धि सबैका लागि अनुकरणीय मान्न सकिन्छ । छिमेकीप्रतिको सम्मान र छिमेकीको गरिबी निवारण पनि चीनको उच्चस्तरीय भ्रमणको प्राथमिकतामा पर्न सक्यो भने नेपालले लाभ लिने कुरामा दुईमत छैन । चीन र नेपाल मिलेर आर्थिक उन्नतिमा सहकार्यको वातावरण बनाउन सहयोगी हुनेछ, सी भ्रमण । पूर्वाधार निर्माणमा नेपालले चीनबाट धेरै सिक्न सक्छ । मौखिक नाराले मात्रै देश समृद्ध नहुने कुरा नेपालका नेताहरूले बुझेकै हुनुपर्छ । तसर्थ गरिबी निवारणमा फड्को मारेको चीनले नेपाली नीति निर्माण तहमा प्रभाव पार्न सक्छ । तीन महिनापछि नेपालको महत्त्वाकांक्षी भ्रमण वर्ष२०२० सुरु हुँदैछ । यस्तो बेला सीले नेपालमा पाइला टेक्नु गुणस्तरीय पर्यटकका लागि शक्ति थप्नुको संकेत हुनेछ ।छिमेकीको राजनीतिक स्थिरता र एकतामा जोड दिने चीनले अहिले नेपालमा भनेजस्तै वातावरण छ । यो मौका छोप्न चीनपछि पर्ने छैन । यसर्थ चिनियाँ राष्ट्रपति सीको भविष्यको गर्भमा रहेको नेपाल भ्रमणको ग्ल्यामर नेपालका लागिमात्रै नभएर चीनका लागिसमेत उपलब्धिमूलक हुनसक्छ ।लेखक चाइना रेडियो इन्टरनेसनल, बेइजिङमा कार्यरत छन् ।"
नायक निर्माणको सामाजिक तिर्खा,"नेपाली समाजले फलानो आऊ, देश बचाऊ वा हाम्रो फलानो प्राणभन्दा प्यारो छ बोलका नारा भट्याउन थालेको कति भयो, त्यो बेग्लै पक्ष हो । मुख्य कुरा, यस्तो प्रलापमा नेपाली समाजले आफ्नो गला फुलाउन र सुकाउन थालेको कैयन दशक बितिसक्दा पनि आजसम्म यो देश कोही फलाना आएर बनाइदिने होइन, हामी आफैंले बनाउने हो भन्ने स्वत्वको जगमाथि आफैंलाई उभ्याउने विश्वास खडा गर्नसकेको छैन । यसरी प्राणभन्दा प्यारो मान्दै एकपछि अर्को गर्दै नायकका रूपमा थापना गरिएका त्यस्ता फलानाहरूले नेपाली समाजको कति पुस्ताको विश्वास निचोरेर आफूलाई मात्रै उजिल्याए, त्यसको सामाजिक हिसाब नेपाली समाजको रुचिको शीर्षकमा कहिल्यै परेको देखिंँदैन । समस्यासँग जुधेर त्यसलाई पार लगाउनभन्दा समस्याबाट भागेर र समाधानको जिम्मेवारी कोही अमूक पात्रको योग्यता र क्षमताको विषय हो भन्ने चेतनाको तारेभीरमा उभिएर समाजले समयक्रममा उभ्याएका नायक (त्यस्तो कामका लागि नायिका पनि उभिन सक्छन् भन्ने नेपाली चेतनाले सपनामा पनि नचिताएको जस्तो देखिन्छ) हरूको एकपछि अर्को संख्या गनेर साध्य छैन । यस प्रकारले खडा गरिएका चमत्कारी कथित नायकहरूमा समस्या समाधान गर्ने खास ल्याकत नभएपछि भएको पलायन, स्खलनको सिलसिला पनि कम्ती टिठलाग्दो छैन । एउटाले काम नचलेपछि तत्कालै हामी त्यस्ता नायकीय पात्रहरू फेरिरहेका हुन्छौं । आफ्ना लागि उपयुक्त सामाजिक परिवेश निर्माण कुनै अलौकिक पात्र या ऐनमौकामा अनेकन कथ्यको झल्लरी सिउरेर पलाएको व्यक्तिले होइन, सामुहिक सामाजिक लगाव, मिहेनत र संघर्षले हो भन्ने विश्वासको जग हाल्न भने सधैं पन्छिरहेका हुन्छौं । िििजब मानिसमा आफ्नो दुःखसमस्याको सामना र समाधान गर्न आफैंले सकिन्छ भन्ने भरोसा रहँदैन, त्यसपछि ऊ कुनै अलौकिक पात्र या चमत्कारले या सारा वैयक्तिक, सामाजिक, कानुनी, न्यायिक जञ्जाल तोड्न सक्ने जादुयी नायकले समाधान गरिदिने मनचिन्ते भरोसामा अडेस लगाउन पुग्छ । त्यसै पनि उसलाई हुर्केबढेको सामाजिक चिन्तन प्रणालीले आवश्यकता अनुसार दैवी चमत्कार या अलौकिक नायकहरूको कथ्य चेतना आरोपित गरिदिएको हुन्छ । त्यही चेतनाले प्रेरित गर्छ समाजमा, टोलमा, इलाकामा, देशमा हरेक समस्याका लागि अलगअलग नायक थपना गर्ने । पार्टीभित्र पनि पुज्नका लागि आफ्ना अलग्गै देउतानायक थाप्ने । घरखलियानदेखि कक्षाकोठासम्म, पुस्तकदेखि सिनेमाका पर्दासम्म, बाआमादेखि शिक्षकसम्म सबैले सजिलो र अप्ठेरो, ठिक र बेठिकका बीचबाट फ्याट्ट अघि सारेर यसरी नायक चेतनाको बिजारोपण, स्याहार र प्रदर्शन गरिदिएका हुन्छन् कि जनसाधारण जीवनका, समाजका, समयका जटिलतम समस्याहरूको सामना आफ्नो बुँताभन्दा परको खेलो ठान्छन् । जीवनमा आइलागेका दुःख, बेहोर्नुपरेको हैरानी, गुज्रनुपरेको अभावदरिद्रता नियतिको खेल लाग्छ । सिंगै जिन्दगी जनसाधारणहरू आफू गुज्रिएको समस्याबाट चमत्कारपूर्ण उन्मुक्तिको कोरा कामनामा लुट्पुट्टिन्छन् । तिनै जनसाधारणहरूको कामनामाथि खेल्न केही चतुर मानिस विभिन्न बर्को ओढेर आउँछन् । जस्तो कि धर्म राजनीति, समाजसेवा, उद्धारक, आदिइत्यादि । जनसाधारण तिनैको पछि लाग्छन् । एउटा ईश्वरको चमत्कारको अपेक्षाले नपुगेपछि अर्को ईश्वरको खोजी । एउटा दैवी खेलोले जीवनका दुःखहरूको खोलो नफर्किएपछि अर्को दैवी खेलोको तिर्खाले लपेटिएर देउता परिवर्तन, धर्म परिवर्तन । एउटा राजनीतिले एउटा समय पनि नथेगेपछि असन्तुष्टि, आक्रोश र अपेक्षाहरूको भारी बोकाउन अर्को राजनीति । एउटा पार्टीपछि अर्को पार्टी । एउटा नेतापछि अर्को नेता । नेपाली समाजको कमसेकम बितेको सात दशक लामो राजनीतिकसामाजिक इतिहास हेर्ने हो भने पनि जनसाधारणहरूको देवता बन्ने, तिनको दुःख मेट्ने नायक बन्ने वाचासहित कति राजनीतिक पार्टी, तिनका पेसेवर अनुहारहरू नागरिकको विश्वासको दाम्लो चुँडाल्न एकपछि अर्को गर्दै आउँदैजाँदै गरे, त्यसको हिसाब आफैंमा अत्यासलाग्दो बन्न गएको छ । त्यही नायक निर्माणको चेतनाको उत्कर्षको परिणाम बनिदिएको छ एकपटक विश्वास गरेपछि रसातलमा नभास्सिँदासम्म विश्वास गरिरहने । आफ्ना विश्वासका नायकमाथि उठेका प्रश्नहरूमाथि जाइलाग्ने । मेरो नायकले जे गर्छ, ठिक गर्छ भन्ने । मैले किन सोच्नुपर्यो, सोच्ने त मेरो नायकले, नेताले हो भन्ने । म पनि सोच्न सक्छु, मैले पनि सोच्नुपर्छ भन्ने नै नमान्ने । नायकले क्रान्ति भन्छ, मारकाटको सौन्दर्यकरण गर्छ, गुरुरु होहो भन्दै मर्नमार्नै हिँड्ने । उही नायक शान्ति भन्छ, फेरि होहो भन्दै गुरुरु कुद्ने । रात ढलेर दिन खुल्न पाएको हुन्न, उही कथित नायक क्रान्ति, हिंसा, मारकाट, ज्यानमारा खेलले कहाँ राजनीति हुन्छ भन्छ, फेरि होहो भन्ने । आफ्ना नायकहरूको जयजयकार गर्ने । जस्तो कि हामीकहाँ उही कथित नायकले साम्यवाद ल्याउन जनयुद्ध भने पनि जयजयकार । साम्यवाद हैन, संसदीय चुनाववाद भने पनि जयजयकार । कांग्रेस क्रान्तिको दुश्मन भने पनि, उसैसँग मिलेर क्रान्ति नायकका सन्तान जिताउन मतपत्र च्याते पनि जयजयकार । एमाले लिंगै नखुलेको पार्टी हो भने पनि जयजयकार । कम्युनिष्ट क्रान्ति गर्न एमालेसँग एकता भने पनि जयजयकार । हामी भैदिएका छौं, कस्तो भने मैले त खुरुखुरु मेरो नायकले सोचेको, भनेको मान्ने हो, पछ्याउने हो भन्ने ठान्छौं । मेरो नायकले, नेताले कहिल्यै गलत सोच्दैन, सोच्नै सक्दैन भन्ने ठान्छौं । कसैले नायकका गतिविधि, काम गराई, कार्यव्यवहारबारे प्रश्न उठाए दायाँबायाँ सोच्दै नसोची झम्टन्छौं । आफूले हिजो कुनै वाद, विचार, पार्टी, नेता, नायकमाथि विश्वास खन्याउँदा उसले वितरण गरेको वाचा, प्रतिज्ञा के थियो र आज ऊ कहाँ उभिएको छ भनेर मूल्यांकनपुनर्मूल्यांकन गर्दैनौं । हुँदाहुँदा हामी कस्तो भइगएका छौं भने समय र परिस्थिति बदलियो भनेर मानिसहरूलाई हिजो वितरण गरेको विश्वासका प्रतिबद्धताहरूबाट ती नायक, नेता, पार्टी हिजोका अरुहरू जसरी नै दायाँबायाँ लाग्नु कति युक्तिपूर्ण छ भनेर समेत नसोच्ने । समय र परिस्थिति त बदलिइरहन्छ । तर त्यसका नाममा निमुखा, जनसाधारणहरूलाई वितरण गरेको वाचाबन्धन तोड्न मिल्ने कि नमिल्ने ? समय र परिस्थिति पनि यसरी ती मानिसहरूका लागिमात्रै बदलिने कि त्यसले जनसाधारणहरू झन्झन् दुःखको, समस्याको, अभावको, अन्यायको, अत्याचारको गर्तमा भास्सिने । तर हिजो केही तोला सुन र एककट्ठा घडेरी सम्पत्ति रहेको सार्वजनिक गरेर सर्वहाराकरण भएको घोषणा गरेको मानिस भने बितेको चार दशकमा एक कौडी पैसा आउने कुनै उद्यमै नगरिकन देशकै सबैभन्दा धनाढ्य मानिसको जीवनशैली बिताउने अवस्थामा बदलिने । जनसाधारणको भने न जीवन भोगाइको अवस्था बदलिने न दुःख र संघर्षका परिस्थिति । के कुरा छ, बीचमा कामै नगरी आफैंले झुत्रे अवस्था देखेर, विश्वास गरेर, आफैं बीचबाट थपना गरेको नायकको आर्थिक, सामाजिक, वर्गीय अवस्था बदलिइरहने तर आफ्नो सिंगै जिन्दगी निकृष्ट तहको श्रम गर्दा पनि झन्झन् नाजुक हुने ? यस रहस्यको यथार्थ कहिल्यै नखोज्ने । नियति र भाग्यको दाम्लोमा बाँधिएर चतुर मानिसहरूले गरेको छल, कपट, धुर्त्याइँलाई बदल्न आफैं अघि नबढ्ने । बरु भर्सेलोमा परेको विश्वासको भारी थाम्न फेरि अर्को नायक थाप्ने । त्यस नायकबाट पनि ठगिने र फेरि अर्को नायक खोज्ने । नायकहरू बदलिरहने । मुक्तिदूतहरू बदलिरहने । क्रान्तिका नाममा । शान्तिका नाममा । चुनावका नाममा । भोट र सांसदका नाममा । मन्त्री र प्रधानमन्त्रीका नाममा । उद्धारक र सामाजिक परोपकारीका नाममा । तर जनसाधारणहरूको दर्दको अवस्था नबदलिँदा पनि नचेत्ने । कोही अलौकिक पात्र आएर, नायक आएर, देवदूत आएर जीवनका यथार्थहरू, कठिनाइहरू बदलिदिँदैनन्, सामाजिक यर्थाथ बदल्न सामुहिक र आफ्नै बुँतामा उभिएर समस्याको सामना गर्ने बाहेक अरु कुनै तागत कामयावी छैन भनेर नचेत्ने । हामीकहाँ नायक निर्माणको चेतना व्यक्ति हुँदै सामाजिक र राष्ट्रिय स्तरमा संकेन्द्रित हुनगएको छ, सानैदेखि ठूला र जटिल काम कसले गर्न सक्ने र कसले नसक्ने भन्ने सीमारेखा तय भएको देखेर एउट मानिस हुर्कन्छ । छोरीले यो काम नसक्ने, आमाले यो काम नसक्ने, बाले मात्रै यो काम सक्ने, दाइभाइले यो सक्ने । आइमाईको बुँतामा यो काम छैन । यो काम त छोरामान्छेले पनि सक्दैन । कति काम त दाइ, बाले पनि सक्दैनन् । भगवानले मात्रै गर्न सक्छन् । राजाले मात्रै गर्न सक्छन् । यसरी डामिएको चेतनाले पीडित मानिसको, समाजको जीवनमा अलिकति जटिल समस्या उब्जियो कि फलानो आऊ मलाईहामीलाई बचाऊ खालका चित्कारको सिरानी नहाली दुःखको निद्रा नमर्ने आदतले संक्रमित गराएको हुन्छ । त्यस्तो चेतनामा जटिलता पार लगाउने पात्र आफू हैन, अरु नै कोही विशिष्ट मानिस हुन्छ । त्यो कि राजा हुन्छ कि देउता हुन्छ कि मुक्ति नायक हुन्छ । र खास समयमा त्यस्ता नायकदेवताहरू समाधान बोकेर उपस्थित हुन्छन्, तर तिनका लागिमात्रै जसले भगवान, राजा, नायकप्रति शुद्ध चित्तले भक्तिभाव दर्शाएको हुन्छ । यसरी भक्ति चेतना हाम्रो सामाजिक शिक्षाको आधारभूत सर्तका रूपमा यहाँ हुर्किएको अधिकतर मानिसमा आरोपित छ । नायक निर्माणको यही कहालीलाग्दो शृङखलाले डामिएर कहिले हामी वर्तमानसँग आजित भएर इतिहासका पात्रहरूमा नायकत्वको खोजी गर्छौं । कहिले नायक खोजीको दुःख टार्न भविष्यमुखी नायकको खोजीमा नयाँनयाँ पटकथाहरूको भेल बगाउँछौं । तर वर्तमानको दुःख न इतिहासतिर फर्किएर खडा गरिएका नायकहरूले मेटिदिन्छन् न वर्तमानका जादुयी पात्रहरूले । वर्तमानको समस्या या दुःखसँग तपार्इं, हामीले दृढतापूर्वक आफैं नजुधी, त्यसको कठोर हदसम्म आफैंले सामना नगरी र उपयुक्त समाधान नखोजी पार लाग्दैन । िसिमान्त मानिसहरूले थपना गरेका गाउँदेखि केन्द्रसम्मका राजनीति नामको व्यवसायमा संलग्न नायकहरू मनिसका दुःखलाई या त वास्तै गर्दैनन्, गर्नेहरू पनि त्यसलाई मोलाहिजाको विषय बनाएर आफ्नो गोजी भर्ने मेलो बनाउँछन् । तिनलाई राजनीति भनेको राज्य, समाज, नागरिक चुसेरनिचोरेर आफू बलियोदरिलो बन्ने खेलो हो भन्ने बाहेक अरुमा विश्वास छैन । वैदेशिक रोजगारीमा ठगी गर्नेदेखि गुन्डागर्दी, ठेकेदारी, जग्गा दलाली गर्नेसम्मको गलत काम गर्नेलाई समात्यो भने तिनको संरक्षणमा पेसेवर राजनीतिकर्मी उभिनु आजको दिनमा अनौठो मानिँदैन । यहाँ नियमित प्रक्रियाबाट मानिसहरूले आफ्नो अप्ठेरो फुकाउन सक्ने कानुनी, प्रशासनिक संयन्त्रहरू वास्तविक अर्थमा उपस्थित त छन् । तर न्याय खोज्न अदालत पुगेको निमुखाको सिंगै जिन्दगी तारिखमा लतारेर न्यायको अनुभूति नै गर्न नपाई निख्रन्छ । ठगिएको, दुःख पाएको, अन्यायमा परेको उजुरी लिएर गएको नागरिकले न्याय पाउने त परको कुरा उसको उजुरी दर्ता हुने र त्यसउपर कारबाही हुने कुरा उसको हैसियत (गोजीको समेत) मा भर पर्छ । यसरी निरुपाय र निरीह बनाइएका मानिसहरू जब कसैले आफ्नो पीरमर्का उठाइदिएको पाउँछन्, तिनैमा आफ्नो विश्वासको पटुको बाँधिदिन्छन् । तिनैमा दुःख पखालिदिने चमत्कारी नायकत्वको अंश आरोपित गर्छन् । ठिकठिक तवरले जिम्मेवारी राज्य संयन्त्रले आफ्नो दायित्व निर्वाह गरेको भए, नागरिकहरूको समस्याको पैरवीकर्ता मानिने राजनीतिकर्मीले मानिसका समस्यालाई आफ्नो आम्दानीको स्रोतका रूपमा व्यवहार नगरेको भए, जिम्मेवार मिडियाले आफूलाई अप्ठेरोमा परेका सिमान्त मानिसहरूको पहुँचमा राख्नसकेको भए अमूक पात्रहरूलाई नायक बनाउने र अमूक पात्रहरूलाई खलनायक बनाउने हाम्रो उच्चाटलाग्दो सामाजिक प्रयत्न यति अतृप्त तिर्खा पालेर बस्थेन । यथार्थतः कुनै पनि समाजमा विद्यमान समस्या समाधान कुनै जादुयी नायकहरूले हैन, सामुहिक सामाजिक चेतना, संघर्ष र सामनाले मात्रै सम्भव हुन्छ भन्ने तथ्य जति चाँडो मानिसहरूले आत्मसात गर्छन्, उति छिटै यस्ता भाग्यवादी, परनिर्भर, आशामुखी चिन्तनले खडा गरेका नक्कली नायकत्वको जमिन भास्सिन कुनै साइत कुर्नु पर्दैन । मानव जातिको लामो इतिहासको क्रममा जति पनि प्रलय, विपत्हरू हाम्रा पुर्खाहरूमाथि खनिए, त्यसबाट उनीहरूलाई कुनै मुक्तिदूत या चमत्कारी नायकहरूले होइन, हाम्रा तिनै पूर्वजहरूको हजारौं वर्ष लामो सामुहिक विवेक, मन्थन, सामना, संघर्ष र उपायविकल्पहरू खोजीको यत्नले बचाएको छ । समस्याबाट बाहिर निकालेको छ र अग्रगतिको बाटोमा हिँडाएको छ । सामाजिक व्यवस्था कायम गर्न फरकफरक क्षमता तर समान हैसियत भएका मानिसहरू मध्येबाट अगुवा छानिन सक्ने कुरामा अन्यथा नरहला । हरेक मानिससँग कुनै न कुनै खालका विशिष्ठता, योग्यता र क्षमता हुन्छ । ती सबै योग्यता जोडेर सामुहिक खाँचो, आवश्यकता समाधान गर्ने, सामुहिक चेत, विवेक, योग्यताका बलमा समस्या सामना गर्ने र समाधानको बाटो तय गर्ने हो । कोही एकै व्यक्तिसँग आजको नेपाली समाजको सारा समस्याको समाधानको बुटी छैन । सबैको सामुहिक वुद्धि, विवेक, विचार, चिन्तन, चेतना मिलाएर साझा समस्याको साझा तवरले नै समाधानको बाटो तय गर्ने बाहेक हामीसँग अर्को उपाय छैन । त्यसका लागि हामीजस्तै मानिसबाट कोही अगुवा बन्न सक्ला । तर समाधानको जादुयी छडी लिएको कोही अग्रदूत, मुक्तिदूत आएर हाम्रो समस्या मेटिदिने छैन । यो तथ्य बुझ्न जति ढिला हुन्छ, नायक निर्माणको सामाजिक चेतनाले डामिएका हामीहरू यो अन्त्यहीन चक्रबाट बाहिर निस्कन सक्ने घडी उति ढिला भइरहनेछ ।"
"म त बोल्न थालें, तपाईं नि ?","एकदिन सफा टेम्पोमा यात्रा गर्दै थिएँ । शृङ्गारले धपक्क बलेकी यात्रारत एक आधुनिक युवती जंक फुड खाँदै थिइन् । खाएपछि कष्टसाथ झ्यालको सिसा पर सार्दै खाली खोल फुत्त सडकमा मिल्काइन् । टेम्पोमा खचाखच यात्रु थिए । कोही बोलेनन् । हेरेँ, उनको साथमा ठूलो व्याग थियो । मैले मुख फोरेँ, बैनी ! यति ठूलो व्याग बोक्नुभएकै छ, खाली खोल व्यागको कुनातिर राखेको भए सडक फोहोर हुने थिएन नि । उनी सकपकाइन्, तर जवाफ दिने शब्द भेटिनन् । कुनै अर्को दिन बसमा यात्रारत एक युवक सँंगैको सिटमा थिएँ म । कानमा एयरफोन लगाएर उनी आफैंमा मग्न थिए । गोजीबाट सानो प्याकेट खै के निकाल्दै मुखमा हाले र खाली खोल निश्चिन्त सडकमा हुत्याए । उनको साथमा पनि झोला थियो । नबोली बस्नै सकिनँ । गोजीबाट निकालेको खोल गोजीमै अटिहाल्थ्यो नि भाइ, झोला पनि छ, तपाईसंँग । यस्तै ससाना प्याकेटहरूले हो नि सबैभन्दा बढी समस्या सिर्जना गर्ने । उनी पनि नाजवाफ भए । वातावरण र सरसफाइ सम्बन्धमा भर्खरका युवायुवतीको त यो हाल छ भने अरुको के होला ? सहरसडक सफा राख्ने कुरामा सबै नागरिकको सचेतना मिसिएन भने सरकारको प्रयत्नले मात्रैले परिवर्तन आउँदैन । देशप्रति चिन्तनशील नागरिक सबैले सार्वजनिक सरोकारमा चासो लिनैपर्छ । आफ्नो तहबाट हुनेसम्मको सुधारका लागि प्रयास गर्नैपर्छ । तर काममा उत्रिने जागरुकता त परको कुरा, कसैले कुनै गलत काम गरिरहेको देख्दादेख्दै पनि त्यस विरुद्ध बोलिहाल्ने बानी छैन हाम्रो । गलत कामको विरुद्ध नबोल्नु आफूभित्र रहेको नागरिक जिम्मेवारीप्रति बेवास्ता दर्शाउनु हो या त आफू स्वयंसमेत सोही खाले कमजोरीबाट मुक्त नभएको स्वीकार्नु हो । हुन त, बोल्न त्यति सजिलो हुँदैन । जे कुराको विरुद्धमा बोल्नुपर्ने हो, व्यवहारमा त्यसबारे आफैं चुकेको अवस्था भए, बोल्नु कसरी ? कसैको निस्क्रियता विरुद्ध बोल्दा पहिला आफैं सक्रिय हुनुपर्यो, अनियमितता विरुद्ध बोल्दा आफू नियमबद्ध हुनुपर्यो, भ्रष्टाचार विरुद्ध बोल्न पहिला आफू इमानदारसदाचार हुनुपर्यो । सार्वजनिक स्थलमा हुने गलत कामका विरुद्ध नागरिक तहले मौनता साँध्नुको मूल कारण आफ्नै भूमिकाप्रति आत्मविश्वास नभएर हो कि जस्तै देखिन्छ । कुरा राजधानीको सरसफाइमै केन्द्रित गरौं । सवारी साधनका यात्रुहरू हुन् वा बटुवा अधिकांशले आफ्नो साथमा व्यवस्थापन गर्न सकिने फोहोर पनि निर्धक्क सडकमा फ्याँकेको दृश्य नौलो लाग्दैन । अझ नजिकै डस्टबिन हुँदा पनि फोहोर सडकमै फ्याँकिएको हुन्छ । कसैले जानीजानी वा अनजानवश गरेको त्यस्ता कामहरूप्रति देख्ने जोकोहीले तत्क्षण सचेत गराउने हो भने बुझ पचाउने वा अन्जान दुवै खाले चरित्रमा पक्कै सुधार आउँछ । तर आफ्नो सामुन्ने हुने गरेका त्यस्ता कामप्रति अरु कसैले बोलेर सचेत बनाएको मैले पाएको छैन । गल्ती काम विरुद्ध बोल्नु र मौनता साँध्नुमा निकै अन्तर रहन्छ । मौनताले गतल कदमलाई प्रोत्साहन गर्छ । माथि उल्लेखित टेम्पो र बसका युवायुवतीले जसरी निर्धक्क सडकमा फोहोर फ्याँके, कसैको सचेतनापछि अर्कोपटक धक फुकाएर सोही गल्ती दोहोर्याउन ती दुवैलाई सजिलो नहोला । आफ्नो काम उचित नभए जोसुकैबाट निगरानी हुँदोरहेछ भन्ने थाहा पाएपछि गलत दोहोर्याउने हिम्मत स्वभावैले घटिसक्छ । कथंकदाचित दोहोर्याइहालेको खण्डमा त्यतिबेला पनि बोलिदिने मान्छे भयो भने उक्त व्यक्ति अरुका अगाडिमात्र भए पनि संयमित हुन करै लाग्छ । कतिपय व्यक्ति यस्ता पनि हुन्छन्, जो आफ्नो आलोच्य कर्मप्रति पूर्णतया बेखबर हुन्छन् । तर ठूला कुरा गर्न र अरुलाई सुझाव दिन सधैं अगाडि रहन्छन् । मान्छेको जत्था देखिने प्रायः ठाउँहरूमा सडकसहर सफा हुन नसकेकोप्रति क्षोभ प्रकट भैरहेको सुनिन्छ । वातावरण सुधार्न सरकारले यसो गर्नुपर्थ्यो, उसो गर्नुपर्थ्यो । चियाको सुर्कोसंँगै निस्किएका ती आवाजहरू सुन्दा लाग्छ, सबैमा सल्लाहकार हुने योग्यता प्रचुर छ । तर गफको रन्कोमा आफ्नो हातको प्लाष्टिक कप सडकमा हुत्तिसकेको तिनीहरू स्वयंलाई हेक्का हुँदैन । जहाँ फोहोर फाल्न मनाही लेखिएको हुन्छ, त्यहीं सबैभन्दा बढी फोहोर थुप्रिएको हुन्छ । नगरपालिकाले सडक सफा बनाइसकेपछि आफ्ना घरभित्रका फोहोर लगेर थुपार्ने प्रवृत्ति उस्तै छ । यी सबै हुनुमा सरसफाइप्रति सचेतनाको कमीसँंगै नागरिकमा रहेको अटेरपन जिम्मेवार छ । साथै ती दृश्य देखेर पनि नदेखेझैं गर्ने सचेत व्यक्तिहरूको भूमिकासमेत कम आलोच्य छैन । नागरिकहरूका यस्तै व्यवहारका कारण राजधानीको फोहोर, नियामक निकायका लागि सधैं टाउको दुखाइको विषय बन्ने गर्छ । फोहोरकै कारण उत्पन्न बेलाबेलाका अन्तरसंघर्ष, ल्यान्डफिल्ड साइडबासीका विरोध र महिना दिनसम्म फोहोर नउठेर दुर्गन्धित बनेको सहरजस्ता अप्रिय दृश्यहरूले देशभित्र त समस्या सिर्जना गरेकै छ, फोहोरको सहर भनेर अन्तर्राष्ट्रिय पहिचान पाएको अवस्थासमेत राजधानीले झेलिरहेको छ । फोहोर व्यवस्थापनमा नागरिकको हेलचेक्र्याइँकै कारण राजधानीका नदीनाला, ढलको निकासबाट माथि उठ्नसकेका छैनन् । मुख्य सचिवकै नेतृत्वमा गानबजान र व्यापक जनसहभागिताका साथ वागमती सफाइ अभियानले तीन सय हप्ता उहिल्यै पार गरिसक्यो । यथोचित उपलब्धि हासिल हुनसकेको छैन । सन् २०२० लाई नेपाल भ्रमणवर्ष घोषणा गरेर २० लाख पर्यटकलाई नेपालमा स्वागत गर्ने लक्ष्य सरकारको छ, जसका लागि राजधानी बाहिरका विमानस्थलसमेत सुचारु गरिने चर्चा छ । अवतरण जहाँ गरे पनि राजधानी आइपुगेका पर्यटकलाई हाम्रो कमजोर फोहोर व्यवस्थापन प्रवृत्तिले प्रभावित नगर्ला भन्न सकिन्न । सरकार स्वयं यसप्रति गम्भीर देखिएको छैन । सरसफाइमा प्रभावकारी योजना संँगसंँगै नागरिकलाई सचेत बनाउनेतिर पनि राज्यको ध्यान जानुपर्ने हो । सरसफाइमा नमुना रहेका देशहरूमा प्रत्येक नागरिकले आफ्नो जिम्मेवारी कसरी स्वस्फुर्त निर्वाह गरिरहेका छन्, त्यसको चर्चा बारम्बार भइरहन्छ । तर ती अभ्यास नेपालमा हुनसकेको छैन, न त सरकारले नै गराउने कदम चालेको छ । नागरिक तहलाई निश्चित प्रणालीमा अभ्यस्त बनाउन सुरुमा नियम, दण्ड, जरिवाना तथा प्रोत्साहन आदि उपायको समेत खाँचो पर्छ । त्योभन्दा पहिला सरकारकै काम र योजना व्यवहारमा देखिनुपर्छ । यतिबेला नेपाल भ्रमणवर्ष २०२० लाई सफल पार्ने नारासहितका पोष्टहरूले अधिकांश नेपालीका सामाजिक सञ्जालका भित्ता रंगिएका देखिन्छन् । राष्ट्रिय कार्यक्रम प्रचारका लागि यो जनस्तरको प्रशंसनीय सहभागिता हो । पर्यटकलाई आकर्षित गर्ने नेपालीहरूको यो स्वस्फुर्त सहभागिता अब सभ्य, सफा तथा सुसंस्कृत प्रणाली बसाउने क्रममा पनि देखिनुपर्छ । देशभित्रको अस्तव्यस्त र बेथितिजन्य अवस्थाका कारण एक सचेत नागरिकले गर्नुपर्ने र बोल्नुपर्ने दायित्व पाइलैपिच्छे भेटिन्छ । सरकारको काम प्रभावकारी नभएको गुनासो हामी गरिरहन्छौं । तर हामी आफैंले आफ्नो नागरिक जिम्मेवारी कति निर्वाह गरिरहेका छौं, त्योबारे सोच्दैनौं । कतै हामीहरूकै स्वभाव, चरित्र र निस्क्रियता सरकारमार्फत प्रतिविम्बित भएको त हैन ? ठूला काम त परै छोडौं, कसैले गरिरहेको गलत कदमबारे बोलेर सचेत पार्ने क्रममात्र बस्यो भने पनि थोरै समयमा ठूलो उपलब्धि हासिल हुनसक्छ । किनकि सर्वप्रथम आफ्नो कर्तव्य निर्वाह नगरी कुनै व्यक्ति अरुको गलत कदमप्रति बोल्ने तहमा उक्लिन सक्दैन । अरुलाई सुधार्न मात्र हैन, आफ्नै चरित्रका दृष्टिदोष हटाउन पनि बोल्ने क्रमले निक्कै मद्दत पुर्याउँदो रहेछ, यो मेरो आफ्नै अनुभव पनि हो । देखेजति गलत क्रियाकलापको विरुद्ध म निर्भीक भएर बोल्न थालेको छु, तपाईं कहिले थाल्ने ? हामी सबै नागरिकको यो जुझारु क्रमले सरकारलाई पनि सही मार्गमा डोर्याउँछ कि ?"
चेतना जगाउन कला,"(काठमाडौं)  नक्सालस्थित ललितकला प्रज्ञा प्रतिष्ठानको मूल गेटबाट छिर्नेबित्तिकै राणाकालीन समयमा भीमशमशेरले बनाएका सीता महलको जीर्ण रूप देखिन्छ । भूकम्पपछि जीर्ण बन्दै गइरहेको महलले संरक्षणको लागि गुहारिरहेको भान हुन्छ । चित्रकलाका कलाकारहरूका लागि मन्दिर समान रहेको उक्त स्थानमा प्रत्येकपटक ओहोरदोहोर गरिरहँदा चित्रकार डी राम पाल्पालीलाई महलको अवस्थाले पीडा र छटपटी गराउँथ्यो । त्यही भावलाई उनले चित्रमा चेतना शीर्षक दिएर पानी रंगमा व्यक्त गरेका छन् । प्लास्टिकले छोपिराखेको महलको जीर्ण छाना, भत्किन लागेका भित्ता, Σयालढोका, झारपात, पुराना गाडी जस्ताको तस्तै देखाइएको उनको चित्रमा महलको अहिलेको अवस्था दुरुस्तै देखिन्छ । महलले संरक्षणका लागि सरकार कुरिरहेको भाव प्रस्तुत गरेको चित्रकार पाल्पालीले बताए । आँखै अगाडि ऐतिहासिक कला र संरचना जीर्ण हुँदै जाँदा केही गर्न नसके पनि कलाबाटै चेतना जगाउन खोज्नु उनको चित्रको उद्देश्य हो । आधुनिक भवनहरू जति बने पनि यस्तै बन्न सक्दैन, उनी भन्छन्, इतिहास साक्षी राख्न भए पनि यसलाई राज्यले जोगाउनुपर्छ । संविधान दिवसका अवसरमा आयोजना गरिएको पाँचदिने सामूहिक चित्रकला प्रदर्शनीमा यस्तै चेनता र परिवर्तन खोजिरहेका एक सय चारजना चित्रकारका ८० वटाभन्दा बढी परम्परागत, समसामयिक चित्रहरू र २५ वटाभन्दा बढी मूर्तिकला प्रदर्शनरत छन् । सुरेशकुमार ध्योलाले एक्रोलिक माध्यममा कुमारी शीर्षकमा कोरिएको चित्रमा कुमारी ढुंगेधारामा बगेको पानीसँगै रमाइरहेकी छन् । एक्रोलिकमा नै तयार टीबी थापामगरको चित्रमा भने एक युवा आक्रोशित मुद्रामा खुट्टाले भित्ता भत्काइरहेको देखिन्छ । चित्रकार थापाका अनुसार अन्धपरम्परा, सामाजिक कुरीति, नीतिनियमको नियन्त्रणबाट युवा पुस्ताहरू आजित छन् । समयसापेक्ष नभएका त्यस्ता परिधिलाई तोडेर उनीहरू परिवर्तन खोजिरहेका छन् । त्यही कुरा चित्रमा व्यक्त छन्, उनी भन्छन् ।चेतना शीर्षकमा नै चित्रकार सुन्दर लामाले भौतिकवादसँगै कसरी मानवीय पक्षहरू विलिन हुँदै छन् र न्यायालय निरीह बनिरहेको छ भनी देखाउन खोजेका छन् । तराजुको अगाडि आँखामा पट्टी बाँधिएकी लक्ष्मीको स्वरूप र मानव कंकालले पैसामा नै सबै अपराध पाखा लाग्दै न्याय ध्वस्त बन्दै गइरहेको संकेत दिन्छ । नीलो रंगको पृष्ठभूमिमा गुलाबी, रातो र खरानी रंगको संयोजनले पनि हराउँदै गइरहेको पक्षलाई खोजी गरिरहेको दर्साउँछ ।चित्रकार विपिनकुमार घिमिरेको लक्ष्य शीर्षकको चित्रमा निर्दलको अन्त्य आजको आवश्यकता, बहुदल आजको खाँचो हो लेख्दै गरिरहेका मानिसले पनि राजनीतिक परिवेशलाई देखाउँदै परिवर्तनको वकालत गरिहेको भाव आउँछ । जनआन्दोलन र त्यसपछि प्राप्त संविधानलाई नै आधार बनाएर चित्रमा प्रस्तुत गरेको घिमिरले उल्लेख गरे । चन्द्र श्रेष्ठको महिला र पुरुषका शारीरिक बनावट देखाएर कोरिएको इक्वालिटी शीर्षकको चित्र पनि उत्तिकै अर्थपूर्ण लाग्छ । जहाँ शरीरका अग्र भागतिर कखग लेखिएका छन् । यसले महिला र पुरुषबीच हुने शिक्षाको विभेदको अन्त्य गरी समान शैक्षिक अवसरको माग गरेको चित्रण गर्छ ।अर्का चित्रकार विनीता खड्काको त्याग शीर्षकको चित्रमा एक युवती रजस्वला भएको अवस्थामा प्याड बोकेर उभिएकी छन् । पृष्ठमूमिमा भगवान् गणेश र उनको हातमा कमलको फूल छ । समाजले अछुतको रूपमा लिने रजस्वलालाई पवित्र मानेर प्राकृतिक प्रक्रिया मात्र मान्नुपर्ने भाव व्यक्त गरिएको चित्रकार खड्काले खुलाइन् । रजस्वला हुँदा मन्दिर जानु हुन्न, छुनु हुन्न भन्ने धार्मिक, सामाजिक परम्पराले गर्दा पाँच दिनसम्म महिलाले यी सबै कुराहरू त्याग्नुपर्छ, उनी भन्छिन्, यसलाई गर्वका साथ सकारात्मक रूपमा लिइनुपर्छ भन्ने सामाजिक परिवर्तन मेरो चित्रले दिन खोजेको छ । प्रदर्शनीमा सामाजिक, प्राकृतिक, सांस्कृतिक, धार्मिक पक्षहरू झल्काउने मूर्त र अमूर्त शैलीका चित्रकलाहरू छन् । रत्न शाक्यको नीलो सहर, सञ्जय बान्तवाको स्ट्रगल, सरोज खड्गीको जर्नी अफ बुद्ध शीर्षकका चित्र सुन्दर छन् । रञ्जु यादव, मिथिला देवी यादव, लक्ष्मण मण्डल, रुबी कर्णका अहिलेको परिवर्तित मैथिली संस्कृति, जनजीवन, महिलाका अवस्था दर्साउने चित्र पनि प्रदर्शनीमा छन् । प्रदर्शनी आगामी मंगलबारसम्म जारी रहने छ ।"
जगदम्बाश्री र मदन दिइयो,"(ललितपुर)  मञ्चमा बीचमा दौरा, सुरुवाल र ढाका टोपीमा चिटिक्क सजिएर बसेका थिए, बैरागी काइँला । काइँलासँगै थिए, सर्टपाइन्टमा योगेश राज । झन्डै पाँच सयको हाराहारीमा आमन्त्रित साहित्यकारहरू । शुक्रबार पाटनस्थित रातो बंगला स्कुलको कमलमणि थिएटरमा आयोजित जगदम्बाश्री र मदन पुरस्कार समर्पण समारोहका पुरस्कृतद्वय बैरागी काइँला र योगेश राजलाई आयोजकले सुरुवातमै फूलको माला र दुबोको माला पहिराएर बेहुलाजस्तै सजाइदिए । मदन पुरस्कार गुठीका अध्यक्ष कुन्द दीक्षितले बेहुलाद्वयलाई नगदसहित पुरस्कार समर्पण गरे । गुठीले गतवर्षका प्रकाशित पुस्तकमध्ये पुरस्कारका लागि प्रतिस्पर्धामा आएकाबाट छानेर कवि काइँलालाई जगदम्बाश्री र योगेश राजको कृति रणहार लाई चारचार लाख रुपैयाँसहितको मदन पुरस्कार दिइएको हो ।बैरागी काइँलाज्यू, यहाँसँग धेरै लामो भेटघाट नभए पनि यहाँको लोकप्रिय कविता मातेको मान्छेको भाषण ले धेरैपटक भेट गराएको छ, आफ्नो लिखित मन्तव्यमा गुठी अध्यक्ष दीक्षितले यसो भनिरहँदा काइँलालाई जगदम्बाश्री भने लिम्बू भाषा तथा मुन्धुम संस्कार र संस्कृतिको अध्ययन, अनुसन्धान अभिलेखीकरण गरी नेपाली वाङ्मयको समृद्धिमा योगदान गरेबापत् दिइएको हो । बैरागी काइँलाको उपनामले चर्चित तीलविक्रम नेम्बाङ तेस्रो आयाम साहित्यिक अभियानका प्रारम्भकर्ता पनि हुन् । मुन्धुमप्रति मेरो चासो आरम्भमा साहित्यकारको हैसियतमा बढ्यो । निकै पछि मात्र मैले मुन्धुमभित्रको लिम्बू जीवन दर्शनलाई हेर्न थालेको हुँ, जगदम्बाश्री ग्रहणपछि कवि काइँलाले मन्तव्य दिँदै भने, मुन्धुमप्रतिको मेरो झुकाव मानवशास्त्रझैं ज्ञानका अनुशासनमा आधारित नभई मुन्धुमभित्रको सुन्दर र प्रभावशाली काव्यात्मकताले वशीभूत भएर तथा लोपोन्मुख मुन्धुमको संरक्षण र सम्वर्द्धनका हेतुले हो । उनले मुन्धुमको संकलन, सम्पादन र नेपाली भाषामा अनुवादका लागि आफूले जीवनका महत्त्वपूर्ण वर्षहरू खर्चिएको बताए ।आख्यान रणहार मार्फत् समाजले इतिहासलाई हेर्ने र बुझ्ने फरक आँखा भेट्टाएको दाबी गर्दै मदन पुरस्कार गुठीका अध्यक्ष दीक्षितले यस्ता कामले पुर्खा र हामीले टेकेको धर्ती, देखेको र महसुस गरेको कला, संस्कृति, वास्तुकला र समग्र मध्यकालीन समाज र भूगोललाई बुझ्न सघाएको तर्क गरेका थिए । रणहार लेखक योगेश राजले रित्ता ठाउँको इतिहास विषयमा मन्तव्य दिँदै थपे, सबै ठाउँले हामीलाई सहेको हुन्छ । हामीमध्ये थोरै मात्र केही ठाउँको इतिहास वा उपन्यास लेख्न अभिशप्त हुन्छौं । पुरस्कार समर्पण समारोहमा जनस्वास्थ्य क्षेत्रमा लामो समयदेखि समर्पित डा रिता थापाले शून्य तहदेखि सहस्राब्दीतिरको यात्रा विषयमा रही प्रवचन दिएकी थिइन् । डा थापाले सन् १९६० को दशकको स्वास्थ्य सूचकहरूलाई आजकोसँग दाँज्दा नेपालको स्वास्थ्य स्थितिमा आश्चर्यचकित परिवर्तन देखिने गरी केही उदाहरण पेस गरेकी थिइन् । यस्तो चामत्कारिक छलाङ मार्न देशको राजनैतिक स्थिरताले वडास्तरसम्म पुग्ने पिरामिड ढाँचाको स्वास्थ्य प्रणालीको विकास मुख्य कारक रहेको जिकिर गरिन् । ६ दशक लामो मदन तथा तीन दशक लामो जगदम्बाश्री नेपाली भाषाको सर्वाधिक प्रतिष्ठित र ठूलो राशिका पुरस्कार हुन् ।"
जितियामा डेंगु सन्देश,"(चितवन)  डेंगु रोगरी गाउँघरमा फैलल सखिया होन,बचके रहो सबहु जनारी सखिया होन ।चितवनमा डेंगु रोगको संक्रमण अझै रोकिएको छैन । पर्वहरू भने धमाधम आइरहेका छन् । त्यसै क्रममा शुक्रबाट जितिया पर्व सुरु भएको छ । यो पर्व थारू र मधेसी समुदायका महिलाले धुमधामका साथ मनाउँछन् । यहाँका थारू समुदाय व्रत बस्ने, पूजा गर्ने, मीठा परिकार खाने र गीत गाएर नाच्ने गर्छन् । यो वर्ष आइतबार जितिया परेको छ । तर गीत र नाँचको रौनक चितवनका थारू बस्तीमा साताअघिबाटै सुरु भयो । शुक्रबार माडी बरुवा बजारमा थारू कल्याणकारी सभा क्षेत्र नम्बर १ ले जितिया कार्यक्रम राख्यो । जसमा माडी नगरपालिका१ गर्दीका किशोरी समूहले गाएको गीतमा डेंगु रोगविरुद्धको सन्देश पनि थियो । माथि सुरुका हरफ उनीहरूले गाएको गीतका अंश हुन् । जितियामा गीत गाउँदै घुमीघुमी थपडी बजाउँदै महिला नाँच्ने गर्छन् । जितियामा यसरी नाँच्ने शैलीलाई झाम्टा भनिन्छ । १५ देखि ३० जना हुन्छन् । आधाले गीत सुरु गर्छन् आधाले फेरि त्यसैलाई दोहर्याउँछन््, गर्दीको किशोरी समूहकी सदस्य रितु चौधरीले भनिन् । स्कुल पढ्दै गरेका किशोरी समूह भएका कारण समाजमा भए गरेका समसामायिक गतिविधिलाई उनीहरूले गीतमा समेटे । अहिले डेंगुले धेरैलाई दुःख दिएको छ । यो रोगका बारेमा सचेत बन्नुपर्छ भन्ने सन्देश गीतबाट दिन खोजेका हौं, अर्की सदस्य गरिमा चौधरीले भनिन् । यी दुईले स्वस्तिका, गंगा, समीक्षालगायतका १५ जना साथीसँग मिलेर झाम्टा का लागि गीत रचना गरेका थिए । जसमा महिला हिंसा र दाइजो प्रथाविरुद्ध पनि सन्देश थिए । दाइजो प्रथा हमराही देशवासे हटाउ सखिया होन,दहेजका सटहा बेटिया पढाउरो सखिया होन । अर्थात् दाइजो प्रथा देशबाट हटाऊ, दाइजो होइन छोरीलाई पढाऊ भन्ने सन्देश गीतबाट उनीहरूले दिए । किशोरीहरूले सन्देशमूलक गीतहरू गाए, महिलाले समाजकै कथाव्यथा भने । धनरुपा महतो माडी धोबाहाबाट झाम्टा टोली लिएर आएकी थिइन् । धोबाहा रिउ खोला आडमा रहेको बस्ती हो । जहाँ जंगली हात्तीदेखि अनेक जनावर र बाढीले दुःख दिने गर्दछ । उनीहरूको गीतमा त्यसैको कथा थियो । तीजमा महिलाहरूले जे जसरी गीत गाउँछन् जितियाको झाम्टामा पनि त्यही स्वरूपमा गीत हुन्छन् । सन्देशमूलक गीतदेखि आफूले भोगेका दुःख पीडा झाम्टा गीतमा व्यक्त हुन्छ, धोवाहाकी जानकी महतोले भनिन् । उनले यसो भनिरहँदा मञ्चमा बघौडा इनरबरुबाको टोलीले झाम्टा नाँच्दै थियो जसमा श्रीमान् कमाउन घरबाहिर गएका महिलाका वेदना थिए । जितियाको अघिल्लो दिन बिहानपख भाले नबास्दासम्म खाने र जितियाको दिनभर व्रत बस्ने चलन रहेको माडी२ ध्रुवकी रामपति गुरौले भनिन् ।"
अनुपले ल्याए संसारै बैमानी,"काठमाडौं (कास) गतवर्ष वारिको डाँडामा म गीतसहित गायकको परिचय बोकेर उदाएका पत्रकार अनुप ओझाले शुक्रबार दोस्रो गीत संसारै बैमानी सार्वजनिक गरेका छन् । पहिलो गीतमा अवसरको खोजीमा देश छोडेर गएका साथीको सम्झना पोखिएको थियो भने अनुपकै रचना रहेको संसारै बैमानी मा उनले दशक लामो द्वन्द्व र संक्रमणबाट गुज्रिएको नेपाली समाज, अवसरको खोजीमा विदेशिने तन्नेरी र यही उपक्रममा बैमानीको पासोमा परेर बदलिन बाध्य भएको तन्नेरीको परिवर्तन समेटिएको छ । इमानको खडेरी परेको यो समयमा अनुपले बैमानीहरूको बोलबाला रहेको सत्यलाई गीतमार्फत् अगाडि ल्याएको बताए । इमानमा चल्नेहरू कसरी दबिएका छन् र उनीहरूको इमानमाथि नै बैमानीले कसरी हिलो छ्यापिरहेका छन् भन्नेबारे अनुपले गीतमार्फत् नै कटाक्ष गरेका छन् ।"
कार्कीका कविता,"काठमाडौं (कास) कवि गीता कार्कीको तेस्रो काव्य कृति आमा किरणहरूको छालमा कविता संग्रहको लोकार्पण गरिएको छ । शुक्रबार कमलादीस्थित नेपाल प्रज्ञा प्रतिष्ठानमा नारी साहित्य प्रज्ञा प्रतिष्ठानले आयोजना गरेको कार्यक्रममा साहित्यकार तुलसी दिवस, उषा शेरचन, अभि सुवेदी, कलाकार किरण मानन्धरलगायतले कविता संग्रहको लोकार्पण गरेका हुन् । कवि कार्कीले आमाको महिमा र अस्तित्वको चर्चा गर्दै आधुनिक समयमा वृद्धा आश्रमतिर आमालाई लैजाने प्रचलनप्रति दुःख व्यक्त गरिन् । मानवीय हीन भावना, घायल मनका कुरा, मौन मानवीय दृश्य चरित्र, आम मान्छेको अमानवीय जीवनका पक्ष नै कवितामा रहेको उनले बताइन् । आमा र कविता उस्तै लाग्छ, उनले भनिन् ।"
जलवायुको पक्षमा विश्वव्यापी प्रदर्शन,"(अस्ट्रेलिया)  जलवायु परिवर्तनप्रति कडा कार्ययोजना ल्याउनुपर्ने माग गर्दै शुक्रबार विश्वव्यापी प्रदर्शन गरिएको छ । अमेरिका, बेलायत, फ्रान्स, जर्मनी, पोल्यान्ड, नेदरल्यान्डस्, डेनमार्क, रूस, अस्ट्रेलिया, जापान, अफगानिस्तान, भारत, बंगलादेशलगायत विश्वका करिब १ सय ५० देशमा गरिएका प्रदर्शनमा लाखौं मानिस सहभागी भएका बीबीसीले जनाएको छ । अमेरिकामा हुन गइरहेको राष्ट्रसंघीय जलवायु परिवर्तन शिखर सम्मेलनको दुई दिनअघि विश्वव्यापी विरोध प्रदर्शन गरिएको हो । अस्ट्रेलियाली सञ्चारमाध्यमका अनुसार देशका सबै राज्यका मुख्य सहरहरूमा प्रदर्शन गरिएको छ । प्रदर्शनकारीले अस्ट्रेलियाली सरकारसँग जलवायु परिवर्तनसम्बन्धी ठोस कार्यक्रम ल्याउनुपर्ने माग गरेका छन् । अस्ट्रेलियाको सिड्नी, मेलबर्न, ब्रिसबनलगायत सहरमा आयोजना गरिएका बृहत् प्रदर्शनमा अधिकांश विद्यार्थीको उल्लेख्य सहभागिता थियो । कतिपय मानिस काम छाडेर प्रदर्शनमा सहभागी भएका जनाइएको छ । प्रदर्शनकारीको मुख्य माग नयाँ कोइलाखानी, तेल तथा ग्यासका योजना ल्याउन रोक्नुपर्ने, सन् २०३० सम्म शतप्रतिशत नवीकरणीय ऊर्जा उत्पादन र निर्यात गर्नुपर्ने लगायत छन् । शुक्रबार बिहानैदेखि देशभर गरिएका विभिन्न प्रदर्शनमा करिब ३ लाख प्रदर्शनकारी सहभागी भएका स्थानीय सञ्चारमाध्यमले जनाएका छन् । प्रदर्शनीमा २ हजार ५ सयभन्दा बढी कम्पनीका कर्मचारीले ऐक्यबद्धता जनाएका थिए । प्रदर्शनमा स्कुले विद्यार्थीसमेत स्वतःस्फुर्त रूपमा उत्रेका थिए । उनीहरूले जलवायु परिवर्तनले पारिरहेको तथा भविष्यमा पार्न सक्ने सन्देशसहितका विभिन्न प्लेकार्ड तथा लुगा लगाएका थिए । पछिल्लो समयमा जलवायु परिवर्तनको असर परिरहेको भन्दै अस्ट्रेलियाको कृषकले समेत जलवायु परिवर्तनप्रति ध्यान दिन सरकारलाई आग्रह गरिरहेका छन् । यसका साथै क्विन्सल्यान्डमा बन्न गइरहेको अदानी खनिज उत्खनन् कम्पनीलाई समेत स्वीकृति नदिन आवाज उठ्दै आएको छ । समाचारहरूमा जनाइएअनुसार अस्ट्रेलियाका १ सय १० स्थानमा जलवायु परिवर्तन रोक्न ठोस कदम चाल्नुपर्ने माग गर्दै प्रदर्शन गरिएको थियो । शुक्रबारको प्रदर्शन अस्ट्रेलियाकै ठूलोमध्येको एक भएको जनाइएको छ ।"
के हुँदै छ ?,"अमेरिकी वैज्ञानिक संस्था नासाका अनुसार अघिल्लो शताब्दीको तुलनामा अहिलेसम्म १६२ फरेनहाइट अर्थात् ०९ डिग्री सेल्सियसका दरले तापक्रम बढिसकेको छ । यसैगरी समुद्रको तापक्रम पछिल्लो आधा दशकमा ०४ फरेनहाइटभन्दा बढीले वृद्धि भइरहेको छ । अर्कोतिर विश्वकै ठूलोमध्येको हिउँ टापु ग्रिनल्यान्डले वार्षिक रूपमा २ सय ८६ बिलियन टन हिउँ गुमाइसकेको छ भने अन्टार्कटिकाले वार्षिक रूपमा १ सय २७ बिलियन टन घट्दै गएको छ । जलवायु परिवर्तनको असरका कारण नै समुद्रको तहसमेत बढिरहेको नासाले जनाएको छ । यसका अनुसार पछिल्लो एक शताब्दीमा समुद्रको तह ८ इन्चले बढिसकेको छ । अहिले विश्वमा भइरहेका डरलाग्दो वातावरण सम्बन्धित घटनासमेत जलवायु परिवर्तकै कारण भएको समेत बताएको छ ।जलवायु परिवर्तनका कारण सबै क्षेत्रमा असर परिरहेको भन्दै विश्वव्यापी रूपमा शुक्रबार प्रदर्शन गरिएको हो । प्रदर्शनमा मुख्य गरेर विद्यार्थीहरूको व्यापक सहभागिता रहेको भए पनि कर्मचारीका साथै सामाजिक कार्यकर्ताहरू र वातावरणीय क्षेत्रमा काम गर्ने विभिन्न संघसंस्थाले समेत सहभागिता जनाएको सञ्चारमाध्यमले जनाएका छन् । मुख्य गरेर अस्ट्रेलियामा पछिल्लो समयमा बढ्दै गएको सुक्खा, आगलागी, बाढीपहिरोलगायतका वातावरणीय प्रकोपको रोकथामका लागि समेत सरकारले गम्भीर भएर कार्ययोजना ल्याउनुपर्ने माग हुँदै आएको छ । अस्ट्रेलियाली सरकारले विश्वव्यापी उत्सर्जनलाई सन् २०३० सम्ममा २६ देखि २८ प्रतिशतले कम गर्ने घोषणा गरिसकेको छ भने २ अर्ब डलर बराबरको वातावरणीय समाधान कोषसमेत स्थापना गर्ने बताइसकेको छ । तर पनि शुक्रबार जलवायु परिवर्तनसम्बन्धी प्रदर्शनमा सहभागीले भने सरकार अझ गम्भीर भएर यसतर्फ लाग्नुपर्ने माग गरेका छन् ।"
दुई कूटनीतिज्ञ निष्कासित,वासिङ्टन अमेरिकाले न्युयोर्कस्थित संयुक्त राष्ट्रसंघका लागि क्युबाका दुई कूटनीतिज्ञलाई देशनिकाला गरेको छ । अमेरिकी विदेश मन्त्रालयका अनुसार अमेरिकाको राष्ट्रिय हितलाई हानि पुग्ने गतिविधिमा संलग्न रहेकाले उनीहरूलाई निष्काशन गरिएको हो । अमेरिकी विदेश मन्त्रालयका प्रवक्ता मोर्गन ओर्टागुसले क्युबाका कूटनीतिज्ञलाई राष्ट्रसंघ मुख्यालय रहेको म्यानह्याटनभन्दा बाहिरन जान वा हिँडडुल गर्न पनि प्रतिबन्ध लगाइएको जनाए ।क्युबाली कूटनीतिज्ञका आरोपित गतिविधिबारे भने अमेरिकाले प्रस्ट पारेको छैन । क्युबाका विदेशमन्त्री ब्रुनो रोड्रिगुएजले अमेरिकी कदम अनुचित भएको प्रतिक्रिया दिएका छन् ।स्पेनिस भाषामा गरेको ट्वीटमा रोड्रिगुएजले क्युबाका कूटनीतिज्ञमाथि लगाइएका आरोप अश्लील आरोप भएको बताएका छन् । उनले कूटनीतिज्ञलाई देशनिकाला गर्ने कदमले तनाव उत्पन्न गराएको उल्लेख गरे । राष्ट्रसंघीय महासभाका लागि विश्व नेताहहरू न्युयोर्कमा भेला भइरहेका बेला अमेरिकाले क्युबाली कूटनीतिज्ञलाई देश निकाला गरेको हो । अमेरिकाकी कदम कम्युनिस्ट मुलुक क्युबासँगको पछिल्लो कूटनीतिक मुठभेड हो । गत जुलाईमा एक अमेरिकी अध्ययनले क्युबामा काम गरेका अमेरिकी कूटनीतिज्ञहरूको मस्तिष्कमा समस्या देखिएको प्रतिवेदन सार्वजनिक गरेको थियो । उक्त दाबीलाई क्युबाले खारेज गरिदिएको थियो । अमेरिकाले क्युबामाथि ध्वनि आक्रमण (सोनिक अट्याक) को आरोप लगाउँदै आएको छ । त्यस्तो आक्रमणमा परेका अमेरिकी कूटनीतिज्ञमा होस् तथा श्रवणशक्ति गुम्ने समस्या देखिएको अमेरिकाको दाबी छ । जर्नल अफ द अमेरिकन मेडिकल एसोसिएसन मा प्रकाशित अनुसन्धानमा कूटनीतिज्ञको मस्तिष्कमा हृवाइटम्याटर कम रहेको उल्लेख गरिएको थियो । क्युबन न्युरोसाइन्स सेन्टरस्थित प्राज्ञहरूले अमेरिकी अध्ययनको नतिजा अस्पष्ट रहेको दाबी गरेका थिए । बिहीबार प्रकाशित एक क्यानेडियन अध्ययनअनुसार क्युबामा कीराफट्यांग्रा नियन्त्रणका लागि छर्किने कीटनाशकमा हुने न्युरोटक्सिन्सको असरले कूटनीतिज्ञमा त्यस्तो समस्या भएको हुन सक्ने जनाइएको छ । अमेरिकी राष्ट्रपतिमा डोनाल्ड ट्रम्पले कार्यभार सम्हालेयता क्युबामाथि अमेरिकी दबाब बढ्दो छ । क्युबासँगको सम्बन्ध सामान्य बनाउन पूर्वराष्ट्रपति बाराक ओबामाले लिएको नीति ट्रम्पले क्रमशः परिवर्तन गर्दै लगेका छन् । ट्रम्प प्रशासनले क्यारबियन देश क्युबा भ्रमण गराउने अमेरिकी ट्राभल कम्पनीमाथि गत जुनमा नयाँ प्रतिबन्ध लगाएको थियो । अमेरिकी अर्थमन्त्रीले प्रतिबन्धका कारण अमेरिकी डलर क्युबाली सैनिक गुप्तचर र सुरक्षा निकायको हातमा पुग्न रोकिने दाबी गरेका थिए ।
बेलायतमा आतंकवादको खतरा बढ्दो,"(लन्डन)  बेलायतमा चरम दक्षिणपन्थी उग्रवादीको खतरा तीव्र रूपमा बढिरहेको प्रहरीले जनाएको छ । प्रतिआतंकवाद एकाई प्रमुख नेइल बसुले मार्च २०१७ यता प्रहरीले उग्रवादी हमलाका २२ वटा योजना विफल बनाइदिएको दाबी गरेका छन् । बेलायती अखबारहरूका अनुसार उनले तीमध्ये ७ चरम दक्षिणपन्थी उग्रवादीसँग सम्बन्धित रहेको बताए । यद्यपि, उनले अझै पनि सबैभन्दा ठूलो खतरा जिहादीहरूबाटै रहेको जनाए ।मेट्रोपोलिटन प्रहरी सहायक आयुक्त बसुले चरम दक्षिणपन्थी विचारधाराबाट प्रभावित व्यक्ति वा समूहले जिहादी तथा इस्लामिक इस्टेट समूहको आक्रमण शैली नक्कल गरेको आफूहरूले पाएको पनि बताए ।उग्रवादीलाई आफ्नो प्रपोगान्डा फैलाउन युट्युब तथा सामाजिक सञ्जाल सहयोगी भएका अनुसन्धानकर्ताको ठहर छ । प्रहरीले चरम दक्षिणपन्थी उग्रवादी गतिविधि निष्तेज गर्ने प्रतिबद्धता व्यक्त गरेको छ । गत वर्षदेखि एमआई५ ले प्रहरीको प्रतिआतंकवाद एकाईसँग सहकार्य गरी आतंकवादी योजना निष्तेज गरिरहेको जनाइएको छ । प्रहरीले आतंकवादी हिंसा रोक्न एमआई५ सँग मिलेर सन् २०१८ यता गोरा सर्वोच्चता र इस्लामिक अतिवादी विचारधारासम्बन्धी ८० योजनाको अनुसन्धान गरिरहेको पनि जनाएको छ । एमआई५ ले गत वर्षदेखि चरम दक्षिणपन्थी योजनाविरुद्ध आफैंले नेतृत्व गरेको हो । गार्डियन समाचारपत्रका अनुसार, पछिल्ला वर्ष आतंकवादी गतिविधिमा समातिएका एक चौथाइ व्यक्ति दक्षिणपन्थी हिंसासँग सम्बन्धित थिए । सन् २०१६ मा लेबर सांसद जो कोक्स र सन् २०१७ मा उत्तरी लन्डनको मस्जिदमा एक मुस्लिमको त्यही समूहबाट हत्या भएको प्रहरी निष्कर्ष छ । विगत दुई वर्षमा यस्ता मुद्दा ४ प्रतिशतले बढेका प्रहरीले जनाएको छ । सन् २०१६ देखि २०१८ बीचमा कट्टरपन्थी कारबाही पनि ८ प्रतिशतले बढेको पाइएको छ ।"
राष्ट्रसंघीय महासभामा चहलपहल,"(न्युयोर्क)  संयुक्त राष्ट्रसंघको ७४ औं महासभा सेसन न्युयोर्कस्थित मुख्यालयमा सुरु भएको छ । महासभामा मंगलबारदेखि उच्च स्तरीय बैंठकहरू सुरु हुने छन् । महासभाका लागि नेपाली प्रतिनिधिमण्डलको नेतृत्व गर्दै परराष्ट्रमन्त्री प्रदीप ज्ञवाली आइतबार न्युयोर्क आइपुग्दै छन् ।प्रतिनिधिमण्डलमा सहभागी हुने उपप्रधानमन्त्री एवं स्वास्थ्यमन्त्री उपेन्द्र यादव भने बिहीबार न्युयोर्क आइपुग्दै छन् । प्रतिनिधिमण्डलमा वनमन्त्री शक्ति बस्नेतसमेत छन् । मन्त्री ज्ञवालीले महासभालाई असोज १३ गते सम्बोधन गर्ने कार्यक्रम छ ।उपप्रधानमन्त्री यादव भने असोज ६ गते आयोजना हुने युनिभर्सल हेल्थ कभरेज को उच्च स्तरीय बैठकमा सहभागी हुने छन् । न्युयोर्कस्थित राष्ट्रसंघीय स्थायी प्रतिनिधि अमृत राईले कान्तिपुरसँग भने, एकैसाथ अघि बढेर, स्वस्थकर विश्व निर्माण गरौं भन्ने नारा रहेको हेल्थ कभरेज बैठक एक दिन चल्ने छ ।गरिबीमुक्ति, स्तरीय शिक्षा, जलवायुसम्बन्धी कार्य र राज्यहरूको संलग्नताका लागि बहुपक्षीय प्रयत्न नारा रहेको जलवायु परिवर्तनसम्बन्धी उच्च स्तरीय बैठकमा वनमन्त्री बस्नेतले भाग लिँदै छन् । दिगो विकाससम्बन्धी उच्च स्तरीय बैठकलाई भने परराष्ट्र मन्त्री ज्ञवालीले सम्बोधन गर्ने कार्यक्रम छ । असोज ९ गते मन्त्री ज्ञवाली आणविक हतियार निर्मुल पार्नेसम्बन्धी उच्च स्तरीय बैठकमा सहभागी हुँदै छन् ।महासभाका क्रममा अति कम विकसित राष्ट्रका परराष्ट्र मन्त्रीहरूको बैठक एवं असंलग्न राष्ट्रहरूको समूह जी७७ मा मन्त्री ज्ञवाली सहभागी हुने छन् । कार्यक्रम तालिकाअनुसार आगामी शुक्रबार अमेरिकी राष्ट्रपति डोनाल्ड ट्रम्पले महासभाका सहभागी राष्ट्र एवं सरकार प्रमुखका अतिरिक्त प्रतिनिधिमण्डललाई दिइने रिसेप्सनमा मन्त्री ज्ञवाली सहभागी हुने भएका छन् ।परराष्ट्र मन्त्री ज्ञवाली महासभा जारी रहेकै बेला मन्त्रलायले हालै थालनी गरेको ब्रेन गेन सेन्टर सम्बन्धी नेपाली आप्रवासी भेलामा भाग लिन असोज ११ मा सिकागो जाने छन् । स्वास्थ्यमन्त्री यादव आगामी शनिबार जर्जियाको एटलान्टामा आयोजना गरिने नेपाली आप्रवासीको पहिलो स्वास्थ्य सम्मेलनमा सहभागी हुने छन् ।"
६३४ लाई मानपदवी,"(काठमाडौं)  सरकारले संविधान दिवसका दिन विभिन्न क्षेत्रका ६ सय ३४ जनालाई मानपदवी, अलंकार र पदक दिने घोषणा गरेको छ । उपप्रधानमन्त्री ईश्वर पोखरेल संयोजकत्वको विभूषण सिफारिस समितिको प्रस्तावमा मन्त्रिपरिषद्ले मानपदवीको निर्णय गरेको हो । मन्त्रिपरिषद्को सिफारिसमा राष्ट्रपतिले यसपटक ४ सय ५० मानपदवी, १ सय ५६ अलंकार र २८ जनालाई पदक प्रदान गर्ने घोषणा गरेकी छन् ।यसपटक अघिल्लो वर्षभन्दा बढीलाई विभूषण प्रदान गरिँदै छ । यसअघि ३ देखि साढे ४ सय जनासम्मलाई दिने गरिन्थ्यो । मानपदवी, अलंकार र पदक पाउनेमा समाजसेवी, व्यवसायी, कलाकार, साहित्यकार, पत्रकार र निजामती कर्मचारीमा सत्तारूढ पार्टी नेकपानिकट बढी छन् । यस वर्ष पहिलो र दोस्रो वरीयताको मानपदवी नेपाल रत्न र राष्ट्र गौरव कसैलाई दिइएको छैन । तेस्रो वरीयताको राष्ट्रदीप मानपदवी साहित्यकार मदनमणि दीक्षित र हेलिकप्टर दुर्घटनामा मृत्यु भएका तत्कालीन संस्कृति, पर्यटन तथा नागरिक उड्डयनमन्त्री रवीन्द्र अधिकारीलाई मरणोपरान्त प्रदान गर्ने निर्णय गरिएको छ ।चौथो वरीयताको मानपदवी जनसेवाश्री प्रधानमन्त्री केपी शर्मा ओलीकी निजी चिकित्सक डा दिव्यासिंह शाहसहित ७ जनालाई दिइँदै छ । यो मानपदवी पाउनेमा पर्यटन व्यवसायी आङछिरिङ शेर्पा (मरणोपरान्त) र प्रधानन्यायाधीश चोलेन्द्रशमशेर जबरासमेत छन् । मानपदवीमा प्रधानमन्त्री ओलीको उपचारमा संलग्न चिकित्सकलाई बढी महत्त्व दिइएको स्रोतले उल्लेख गरेको छ । ओलीको उपचारमा संलग्न नेसनल युनिभर्सिटी अस्पताल सिंगापुरका डा अनन्थरमण बत्सला, डिपार्टमेन्ट अफ युरोलोजी तथा रेनल ट्रान्सप्लान्ट अस्पताल दिल्लीका अध्यक्ष प्राध्यापक डा अनन्त कुमार, दिल्लीस्थित इन्स्टिच्युट अफ एडल्ट रिसन्स्ट्रक्सन, स्पोर्ट्स इन्जुरी एन्ड जोइन्ट रिप्लेसमेन्ट दिल्लीका अध्यक्ष डा राजीवकुमार शर्मा र एपोलो अस्पतालका प्रमुख डा हर्ष दुवासमेत जनसेवाश्री पदकबाट विभूषण हुने सूचीमा छन् । अस्ट्रेलियाको मेलबर्नका डा डेभिड फ्रान्सिसलाई समेत जनसेवाश्री मानपदवी दिने घोषणा गरिएको छ ।उज्ज्वल कीर्तिमय राष्ट्रदीप (द्वितीय) उच्चस्तरीय प्रशासन सुधार आयोग कार्यान्वयन समितिका अध्यक्ष काशीराज दाहाललाई प्रदान गरिँदै छ । सुकीर्तिमय राष्ट्रदीप (तृतीय श्रेणी) डा भगवान कोइराला, सचिवहरू यामकुमारी खतिवडा, आनन्द ढकाल, मणिराम ओझा, रामप्रसाद थपलिया, लालशंकर घिमिरे र शिशिर ढुंगानादेखि प्रशासनिक प्रशिक्षण प्रतिष्ठानका कार्यकारी निर्देशक पुण्य न्यौपानेसम्म छन् । सातौं वरीयताको सुप्रबल जनसेवाश्री (तृतीय श्रेणी) को मानपदवी पाउनेमा गृह मन्त्रालयका सुरक्षा सल्लाहकार इन्द्रजित राईसम्मको नाम छ । मानपदवी पाउने पत्रकारको सूचीमा अधिकांश नेकपानिकट प्रेस संगठनका पूर्व र वर्तमान पदाधिकारी तथा सक्रिय कार्यकर्ता बढी छन् । सेना, दुवै प्रहरी र राष्ट्रिय अनुसन्धान विभागका राष्ट्रसेवकलाई ठूलो संख्यामा विभूषण प्रदान गर्ने घोषणा गरिएको छ । नयाँ वर्ष वैशाख १ का दिन राष्ट्रपतिले मानपदवी, अलंकार र पदक प्रदान गर्नेछिन् ।"
नेमकिपाको महाधिवेशन सुरु,"भक्तपुर (कास) नेपाल मजदुर किसान पार्टी (नेमकिपा) को सातौं महाधिवेशन शुक्रबार सुरु भएको छ । भक्तपुरको सल्लाघारी चौरमा जारी महाधिवेशनले विधान संशोधनसहित विभिन्न दस्ताबेज पारित गर्दै नयाँ कार्यसमिति निर्वाचित गर्नेछ । २०३१ सालमा पार्टी स्थापना भएदेखि हालसम्म नारायणमान बिजुक्छे अध्यक्ष हुँदै आएका छन् । महाधिवेशन उद्घाटन गर्दै अध्यक्ष बिजुक्छेले देशको अर्थतन्त्र परनिर्भर हुँदै गएको गुनासो गरे । कृषि, उद्योग, पर्यटन, रोजगारी उत्पादन लगायतमा हामी परनिर्भर हुँदै छौं, उनले भने, शिक्षा र स्वास्थ्यसमेत माफियाको हातमा पुग्दै छन् । सरकारले विदेशी पुँजीकै इसारामा विकास निर्माणलाई अलपत्र पारेको उनले आरोप लगाए । ७० लाख युवा विदेश पठाउने नीति ल्याउने, लाखौं विदेशी ज्वाइँ र भान्जाभान्जी परिवारलाई नागरिकता दिन लगाउने नीतिमा हस्ताक्षर गर्ने राष्ट्रपति, प्रधानमन्त्री र मन्त्रीहरू देशद्रोही हुन्, उनले भने ।"
"चारविरुद्ध मुद्दा, घूससहित दुई पक्राउ","काठमाडौं (कास) अख्तियार दुरुपयोग अनुसन्धान आयोगले बिहीबार चार जनाविरुद्ध विशेष अदालतमा भ्रष्टाचार मुद्दा दायर गरेको छ भने दुई जनालाई घूससहित पक्राउ गरेको छ ।घूस लेनदेन गरेकामा वाणिज्य आपूर्ति तथा उपभोक्ता संरक्षण विभागका नायव सुब्बा पुरुषोत्तम पोखरेल र कर सहजकर्ता केदारप्रसाद न्यौपानेविरुद्ध मुद्दा दायर गरेको छ । पोखरलले एउटा फर्मको पुँजी वृद्धि र शाखा विस्तार गर्ने प्रयोजनार्थ सहयोग गरेबापत न्यौपानेसँग घूस लिएको अभियोगपत्रमा उल्लेख छ । यस्तै नक्कली शैक्षिक प्रमाणपत्रधारी विशालबजार कम्पनी लिमिटेडका वरिष्ठ सहायक पशुपति सापकोटा र महानगरीय प्रहरी वृत्त, थानकोटका प्रहरी नायब निरीक्षक विनोदमान राजभण्डारीविरुद्ध मुद्दा दायर भएको छ ।छानबिनबाट सापकोटा र राजभण्डारीले नक्कली शैक्षिक योग्यताको प्रमाणपत्रका आधारमा जागिर खाएको पुष्टि भएकाले उनीहरूविरुद्ध मुद्दा दायर गरिएको अख्तियारले जनाएको छ । अख्तियारले महानगरीय प्रहरी प्रभाग थली, काठमाडौंका प्रहरी नायब निरीक्षक विपिनचन्द्र पन्त र नापी कार्यालय भक्तपुरका सर्भेक्षक सिद्धराज जोशीलाई घूससहित पक्राउ गरी हिरासतमा राखेको छ । पन्तले गाडी दुर्घटना केसमा मिलापत्र गरिदिएबापत ५ हजार र जोशीले जग्गा नापजाँच गरेबापत फिल्ड खर्च भनी ८ हजार रुपैयाँ सेवाग्राहीसँग लिएकाले दुवै जनालाई नियन्त्रणमा लिइएको अख्तियारले जनाएको छ ।"
पूर्वसांसद बैरागीको निधन,"काठमाडौं (कास) नेकपाका नेता पूर्वसांसद हरि बैरागी दाहालको ६२ वर्षको उमेरमा शुक्रबार निधन भएको छ । साताअघि हृदयाघात भएपछि उनको त्रिवि शिक्षण अस्पतालको मनमोहन कार्डियोथोरासिक भास्कुलर सेन्टरमा उपचार भइरहेको थियो । बैरागी ०५१ मा संखुवासभाको क्षेत्र नम्बर २ बाट निर्वाचित भएका थिए । उनको परिवारमा श्रीमती, दुई छोरी र एक छोरा छन् ।"
दसैंमा सस्तो चिनी आयात 'असम्भव',"मन्त्रिपरिषद्को निर्णयपश्चात् उद्योग, वाणिज्य तथा आपूर्ति मन्त्रालयले पत्र पठाउँछ । त्यसपश्चात् खरिदका लागि टेन्डर हुन्छ, खाद्य व्यवस्था तथा व्यापार कम्पनीका महाप्रबन्धक योगेन्द्र गौचनले भने, खाद्य व्यवस्था नयाँ कम्पनी भएकाले खरिदका लागि छुट्टै कानुन बनेको छैन । चिनी खरिद गर्दा सार्वजनिक खरिद ऐन नै लागू हुन्छ । त्यसले खरिद प्रक्रियामा ढिलाइ हुन सक्छ ।महानिर्देशक गौचनका अनुसार खरिद प्रक्रियाअनुसार ४५ दिनको सूचना निकाल्नुपर्छ । दसैं आउन भने दुई साता मात्रै बाँकी छ । समयमै खरिद गर्न चाडपर्वको विशेष परिस्थिति भनेर छुट्टै निर्णय गर्नुपर्ने उनले बताए । त्यसका लागि मन्त्रालयलाई निर्देशन गर्न आग्रह गरेको उनको भनाइ छ । सरकारी निकायले टेन्डर नगरी खरिद गर्न सक्दैन । विशेष परिस्थिति भएकाले मन्त्रालयमा निर्देशन गर्न आग्रह गरिरहेको छु, उनले भने, ४५ दिनलाई छुट्याउन माग गरेको छ । नभए चाडबाडका लागि समयमै चिनी आयातको सम्भावना कम हुन्छ । महानिर्देशक गौचनका अनुसार हाल साल्ट ट्रेडिङले खरिद गर्नका लागि आफ्नै खरिद प्रक्रियाकानुन छ । साल्टले पनि दसैंअघि खरिद गर्न नसक्ने उनले बताए । हाल स्वदेशी उद्योगीहरूले उत्पादन गरेको चिनी फ्याक्ट्री मूल्य ६३ रुपैयाँ (भ्याटबाहेक) छ । भ्याटसहित करिब ७१ रुपैयाँ पर्छ । उक्त चिनी खरिद गरेर पुनः बिक्री गर्दा थप महँगो हुने सरकारी अधिकारीको भनाइ छ । त्यसैले आयात गर्न खोजिएको हो । सस्तोका लागि आयात र ५० प्रतिशत भन्सार छुट दिएको हो, मन्त्रालयका एक अधिकारीले भने, तर, मन्त्रिपरिषद्ले निर्णय गर्न ढिलाइ गर्दा दसैंमा सस्तो चिनी आयातको सम्भावना न्यून छ ।साल्ट ट्रेडिङ कर्पोरेसनका विभागीय प्रबन्धक ब्रजेश झाले पनि चाडपर्वमा छुट दिए पनि आयात सम्भव नभएको बताए । अहिलेसम्म चिठी पाएका छैनौं । दसैं आउन भने करिब दुई साता मात्रै छ, उनले भने, तेस्रो मुलुकबाट आयात गर्न टेन्डर प्रक्रिया, कम्पनीको छनोट सबै पूरा गर्दा २ देखि ३ महिना लाग्छ । यसअघि साल्टले सहुलियत दर १ देखि १० प्रतिशत भन्सार दरमा चिनी खरिद गर्दै आएको थियो । अहिले छुट दिँदा पनि २० प्रतिशत तिर्नुपर्ने झाले बताए । चिनी मुख्यतः दसै, तिहार र छठमा चाहिन्छ । सरकारी कम्पनी साल्टसँग करिब ७ हजार टन मात्रै मौज्दात छ । उक्त चिनी दसैंका लागि समेत अपुग हुने झाले बताए । अपुग हुने अवस्था भएपछि सहुलियत दरमा आयातका लागि मन्त्रालयमा जानकारी गराएका थियौं, झाले भने, निर्णय हुन ढिलाइ भयो ।सरकारी कम्पनीसँग मौज्दात न्यून भए पनि उद्योगीहरूसँग भने पर्याप्त रहेको चिनी उद्योग संघले जनाएको छ । संघका महासचिव राजेश केडियाका अनुसार चिनी उद्योगीसँग करिब ६० हजार टन चिनी छ । उक्त परिमाणले चाडपर्व र उखुको सिजनभन्दा अगाडिसम्म अभाव हुँदैन, उनले भने । उनले साल्टसँग चिनी मौज्दात नभए उद्योगीहरू बिक्री गर्न तयार रहेको बताए । तर, बफर स्टकका लागि सरकारले छुट दिनु ठीकै भएको उनको भनाइ छ । सरकारले चिनी आयातमा छुट दिएपछि साल्टले पनि उपभोक्तालाई छुटमा बिक्री गर्नुपर्ने केडियाले बताए । चिनी उद्योगलाई संरक्षण गर्ने नाममा गत असार मसान्तसम्म लगाइएको बन्देज साउन १ गतेदेखि स्वतः हटेको छ । परिमाणात्मक बन्देज साउनबाट स्वतः हटे पनि पुनः बन्देज हुने त्रासमा व्यवसायीहरूले आयात गरेका छैनन् । भन्सार विभाग स्रोतका अनुसार दुई महिनाको अवधिमा न्यून परिमाणमा मात्रै आयात भएको छ । प्रस्ताव ३० हजार, स्वीकृत २० हजार मन्त्रालय स्रोतका अनुसार साल्टले १५ र खाद्य व्यवस्था कम्पनीले १५ हजार टन गरी जम्मा ३० हजार टन आयात गर्दा छुट दिन प्रस्ताव गरेका थिए । तर, विभिन्न दबाबमा २० हजार टन मात्रै छुट दिएको मन्त्रालयका ती अधिकारीले बताए । व्यापारीहरूले अर्थ मन्त्रालय, उद्योग, वाणिज्य तथा आपूर्ति मन्त्रालय र कृषि मन्त्रालयमा मौज्दातका विषयमा जानकारी गराएका थिए । त्यसको आधारमा अर्थले २० हजार टनमा मात्रै सहमति जनायो । अर्थको निर्णयअनुसार मन्त्रिपरिषद्ले पनि स्वीकृत दिएको छ, ती अधिकारीले भने । सरकारसँग पर्याप्त मौज्दात नहुँदा व्यवसायीले मिलेमतोमा होल्ड गर्ने सम्भावना उच्च रहेको ती अधिकारीले बताए । सरकारसँग पर्याप्त हुँदा अन्यले खेल्न पाउँदैनन् । सरकारले नै ढिलो निर्णय गर्यो, उनले भने, निर्णय गरे पनि प्रस्तावअनुसार कम परिमाणका लागि स्वीकृत दियो ।"
एनआरएनए अध्यक्षमा पन्तको उम्मेदवारी,"काठमाडौं (कास) गैरआवासीय नेपाली संघ (एनआरएनए) को असोज २८ देखि ३० सम्म काठमाडौंमा हुने महाधिवेशनमा कुमार पन्तले अध्यक्ष पदका लागि उम्मेदवारी घोषणा गरेका छन् । उनी अहिले एनआरएनएको उपाध्यक्ष हुन् । काठमाडौंमा शुक्रबार पत्रकार सम्मेलन आयोजना गर्दै पन्तले अध्यक्ष पदका लागि उम्मेदवारी दिने घोषणा गरेका हुन् । अध्यक्ष पदका लागि उम्मेदवारी घोषणा गर्दै पन्तले आफ्नो कार्यकाल पाँचवटा मन्त्रले सञ्चालन हुने प्रतिबद्धता जनाए । उनले लगानीमा योगदान, सम्मानपूर्ण वैदेशिक रोजगार, नागरिकता र मतदानको अधिकार, दिगो संगठन र व्यापक सहभागिताका मुद्दामा आफ्नो कार्यकाल केन्द्रित गर्ने घोषणा गरेका हुन् । उनले विदेशमा सिकेको ज्ञान, सीप र प्रविधि नेपाल भित्र्याउन र एनआरएनए फाउन्डेसन विस्तार गरी सोहीमार्फत एनआरएनएको सहभागिता बढाउने प्रतिबद्धता जनाए । पन्तले एनआरएनएले घोषणा गरेको १० अर्बको सामूहिक लगानी कोषलाई मूर्त रूप दिने घोषणा गरेका छन् । यो कोषले पूर्वाधार निर्माणलगायत क्षेत्रमा लगानी गर्ने उद्देश्य राखेको छ । उनले सुरक्षित रोजगारीका लागि विद्यमान समस्या र समाधानका उपायबारे श्वेतपत्र जारी गरी सरकारसँगको समन्वयमा कार्यान्वयन गर्ने प्रतिबद्धता जनाए । वैदेशिक रोजगारीमा जानुअघि नै सीपयुक्त बनाई अन्तर्राष्ट्रिय श्रम बजारमा नेपाली जनशक्तिको सेवा सुविधा र मर्यादा अभिवृद्धिका प्रभावकारी कार्यक्रम सरकारसँगको समन्वयमा कार्यान्वयन गर्नेछु, उनले भने । उनले अध्यक्ष पदमा जिते संविधानअनुसार गैरआवासीय नेपाली नागरिकता पाउने अधिकार शीघ्र कार्यान्वयनका लागि पहल गर्ने प्रतिबद्धता जनाएका छन् । यस्तै एनआरएनमा आबद्ध हुन न्यूनतम शुल्क वा निःशुल्क सदस्यता पञ्जीकरणका लागि पनि पहल गर्ने उनको प्रतिबद्धता छ । संघमा महिलाको उपस्थिति, सहभागिता र नेतृत्वलाई व्यापक र सशक्त बनाउन विशेष अभियान सञ्चालन गरिनेछ, उनले भने, गैरआवासीय नेपालीको समान भूमिकालाई स्थापित गर्न नेतृत्व चयनका क्रममा अनलाइन भोटिङ प्रणालीबारे सम्भाव्यताको खोजी गरिनेछ । पन्तले संघको चालु परियोजनाको निरन्तरता, समापन र हस्तान्तरणलाई उच्च प्राथमिकतामा राख्ने घोषणा गरेका छन् । उनले भूतपूर्व ब्रिटिस गोर्खाहरूका मागका पक्षमा उभिने प्रतिबद्धता जनाउँदै गैरआवासीय नेपालीका समस्या, चासो र सरोकारलाई सम्बोधन गर्न राजनीतिक नेतृत्वसँग नियमित सम्पर्क र प्रभावकारी समन्वयका निम्ति स्थायी संयन्त्र स्थापनाका लागि प्रयास गर्ने प्रतिबद्धता जनाए । पन्त सन् २००४ यता एनआरएनमा कुनै न कुनै भूमिकामा सक्रिय छन् । २००४ मा एनआरएन जर्मनी हिस्सेनका संयोजक भएका हुन् । सन् २००९११ को कार्यकालमा अन्तर्राष्ट्रिय समन्वय परिषद् (आईसीसी) का सदस्य थिए । उक्त अवधिमा उनी युरोप क्षेत्रको संयोजक थिए । सन् २०१३१५ को कार्यकालमा उनी एनआरएनको महासचिव बनेका थिए । सन् २०१५ यता दुई कार्यकाल उनी एनआरएनएको उपाध्यक्ष पदमा छन् ।"
सस्तियो ग्यास,"काठमाडौं (कास) नेपाल आयल निगमले खाना पकाउने एलपी ग्यासको मूल्य प्रतिसिलिन्डर २५ रुपैयाँ घटाएको छ । भारतीय आयल निगम (आईओसी) ले पठाएको नयाँ मूल्यसूचीअनुसार समायोजन गर्दा यहाँ पनि मूल्य घटेको निगमका प्रवक्ता वीरेन्द्र गोइतले बताए । बिहीबार बसेको सञ्चालक समितिको बैठकले प्रतिसिलिन्डर २५ रुपैयाँ घटाउने निर्णय गरेको छ, प्रवक्ता गोइतले भने, नयाँ मूल्य शुक्रबार राति १२ बजेदेखि लागू हुनेछ । हाल खाना पकाउने ग्यासको मूल्य प्रतिसिलिन्डर १३ सय ७५ रुपैयाँ पर्छ । नयाँ मूल्यअनुसार प्रतिसिलिन्डर १३ सय ५० रुपैयाँ तोकिएको छ । निगमले हवाई इन्धन अन्तर्राष्ट्रिय उडानतर्फको बिक्री मूल्यमा पनि सामान्य घटाएको छ । गोइतका अनुसार भ्रमण वर्षलाई टेवा पुर्याउने हवाई इन्धन (अन्तर्राष्ट्रिय) तर्फ प्रतिकिलोलिटर ५० अमेरिकी डलर घटाएको हो । प्रतिकिलोलिटर १ हजार ५० अमेरिकी डलरबाट १ हजार अमेरिकी डलर कायम गरेका छौं, उनले भने । यस्तै पेट्रोल, डिजेल, मटितेल र हवाई इन्धन राष्ट्रियतर्फ भने मूल्य समायोजन गरेको छैन ।"
साँघुरा पुल विस्थापन गर्न टेन्डर,"कानुनमा डिजाइन एन्ड बिल्डको सम्बन्धमा स्पष्ट उल्लेख नभएको भन्दै सडक विभागअन्तर्गत पुल महाशाखाले मन्त्रिपरिषद्मा निर्णय गरिदिन माग गर्दै पत्र पठाएको थियो । यो खण्डमा १८ वटा पुल छन् । जसमध्ये ३ वटा पुलको निर्माण सकिइसकेको छ । एउटा निर्माणको क्रममा छ । सडक खण्डको मौरी, खानी र दासढुंगाको पुल निर्माण सकेर सञ्चालनमा आइसकेका छन् । जलवीरे खण्डमा निर्माणकै क्रममा छ । अन्य तीनवटा पुलको निर्माण सकिएर सञ्चालनमा आइसकेका छन्, नारायणगढमुग्लिन सडक आयोजनाका इन्जिनियर शिव खनालले भने, जलवीरे पुलमा वर्षात् लागेपछि काम हुन सकेको छैन तर निर्माणको काम यही आर्थिक वर्षभित्र सकिनेछ । यो खण्ड भएर दैनिक करिब १० हजार सवारी साधन ओहोरदोहोर गर्छन् । भौगोलिक विकटताले गर्दा पुलको सर्भे गर्न समस्या हुँदा चाइनिज विज्ञ टोली आएर पुल निर्माण गर्ने ठाउँको स्थलगत अवलोकन गरेको थियो । विज्ञ टोलीले पुल निर्माण गर्ने ठाउँ हेरेर त्यहीअनुसार डकुमेन्ट तयार पारेको थियो । यो सडक काठमाडौं जोड्ने लाइफ लाइनका रूपमा परिचित छ ।"
सञ्चालनमा आएन तरकारी बजार,"(मोरङ)  कटहरी गाउँपालिका१ जमटोकी टोलस्थित फलफूल तथा तरकारी थोक बजार अझै सञ्चालनमा आएको छैन । गत चैतमा प्रधानमन्त्री केपी शर्मा ओलीले थोक बजार प्रदेश १ सरकारलाई हस्तान्तरण गरेका थिए । कृषि तथा पशुपन्छी विकास मन्त्रालयअन्तर्गतको तत्कालीन व्यावसायिक कृषि तथा व्यापार आयोजनाले जनप्रिय माध्यमिक विद्यालय कटहरीको ४ बिघा २ कट्ठा २ धुर र १८ कट्ठा ऐलानी जग्गालाई ५० वर्षका लागि भाडामा लिई करिब १६ करोड रुपैयाँमा बजार निर्माण गरेको हो ।यसको आम्दानी बजार समिति, विराटनगर महानगरपालिका, कटहरी गाउँपालिका र विद्यालयले बाँडफाँट गर्ने सम्झौता उल्लेख छ । बजारबाट बर्षेनि ४४ हजार ९ सय ६६ दशमलव ३ टन तरकारी र ८ हजार ७ सय ३ दशमलव ३ टन फलफूल बिक्री हुने अनुमान प्रदेश १ सरकारले गरेको छ । पूर्वाधारबिनै निर्माण भएका आयोजनाको अवस्थाबारे सरोकारवालाले चिन्ता जनाएका छन् । भारत र पहाडबाट टनका टन तरकारी लिएर आउने गाडीलाई बजार वरिपरिको पुल र सडकले थेग्दैन, स्थानीय कृषक पवन सहनीले भने, पहिला मजबुत पूर्वाधार बनाउनुपर्थ्यो, त्यसपछि खोलाको किनारभन्दा माथि जग राखेर बजार बनाएको भए हुन्थ्यो ।एक वर्षभित्र काम सक्ने गरी विश्व बैंकको ऋण तथा अनुदानमा २०७३ को माघदेखि यो आयोजनामा काम सुरु भएको थियो । ७० प्रतिशत निर्माण सकेपछि बाढीले क्षति पुर्याउँदा पुनर्निर्माणमा थप समय लागेको थियो । प्रदेश १ सरकारले बजार सञ्चालन कार्यविधि बनाएर यो बजार सञ्चालनमा ल्याउने भन्दै आए पनि तरकारीका थोक व्यवसायी यहाँ आउन मानेका छैनन् । विराटनगर महानगरपालिका कार्यालयले सहरको मध्य भागमा रहेको सबैभन्दा पुरानो तरकारी मन्डी गुद्री हाटलाई यो नवनिर्मित भवनमा सार्ने बताएको छ । ७ टन तरकारी बोकेर आउने १४१८ चक्के गाडीलाई पुलले धान्न सक्दैन, गुद्रीका थोक तरकारी बिक्रेता पशुपति भगतले भने । उनी गुद्री बजार व्यवस्थापन समितिका सल्लाहकार पनि हुन् ।बाढीमा सिंघिया खोला किनारको पानी सोझै उक्त तरकारी बजारमा प्रवेश गर्ने हुनाले जोखिम मोलेर व्यापार गर्न नसकिने उनले बताए । समितिका अनुसार गुद्रीमा भारत र नेपालको विभिन्न थलोबाट दैनिक १५० टन तरकारी आउँछ । यहाँ तरकारीको २० वटा थोक मन्डी छन् । नियमित लाग्ने गुद्री हाटसमेत आइतबारदेखि शनिबारसम्म लाग्ने साप्ताहिक हाटबजारहरूमा झन्डै ३५० ख्द्रुा तरकारी व्यवसायी आउँछन् ।प्रदेश १ भूमि व्यवस्था, कृषि तथा सहकारी मन्त्रालयका प्रवक्ता राजेन्द्र उप्रेतीले तरकारी बजार सञ्चालनको विधि पारित भइसकेको र सञ्चालनका लागि छुट्टै समितिसमेत गठन भएकाले एकडेढ महिनामा सञ्चालनमा आउने दाबी गरे । कटहरी फलफूल तथा तरकारी थोक बजार समितिका कार्यकारी निर्देशकसमेत रहेका पशुपति पोखरेलले वरिपरिको बाटो र कमजोर पुल बाधाका रूपमा रहेको स्विकारे । उनी उक्त मन्त्रालयकै योजना तथा अनुगमन महाशाखाका प्रमुख पनि हुन् । अहिलेलाई तरकारी बोकेर आउने ठूला गाडी ओहोरदोहोर गर्ने खालको पुल र बाटो छैन, सरकारले बनाउनैपर्छ, पोखरेलले भने, यो सब नभई अघि बढ्न व्यावहारिक कठिनाइ छ ।संघीय एवं प्रदेश सरकारले गुद्री हाटका तरकारी व्यवसायीलाई सार्न खोजे पनि नसकेपछि महानगरपालिका कार्यालयलाई सहयोगका लागि गुहारेको स्रोतले जनाएको छ । महानगरपालिका कार्यालयका प्रवक्ता राजेन्द्र प्रधानले सबैभन्दा प्रत्यक्ष सरोकारवाला थोक तरकारी व्यवसायी एवं कृषकसँग परामर्श गरेर अघि बढ्ने निर्णय भएको बताए ।"
जडीबुटीले पाएन बजार,"लोठसल्लाको बजार घट्दो अघिल्लो वर्षसम्म हेटौंडामा बिक्री हुँदै आएको लोठसल्ला यो वर्ष बिक्री हुन्छ कि हुँदैन । किसानहरू चिन्तामा छन् । पहिलो वर्ष सहज रूपमा बिक्री भएको लोठसल्लालाई दोस्रो वर्ष सुधार गर्न कम्पनीले सुझाव दिएको थियो । सोहीअनुसार कृषकले सुकाउने विधि नै परिवर्तन गरेर कम्पनीको मागअनुसारको लोठसल्ला पठाए । लोठसल्लामा पाइने ट्याक्सोल नामक पदार्थ विभिन्न औषधि बनाउन प्रयोग हुने गरेको जानकारहरूको भनाइ छ । घाममा सुकाएको अवस्थामा त्यो पदार्थ कम हुने र गुणस्तरीय नहुने भएकाले ओझेल पारेर सुकाउनुपर्ने हुन्छ, इलामको सन्दकपुर गाउँपालिकास्थित माईपोखरीका राजबहादुर राईले भने, अहिले बुझ्दा हाम्रो क्षेत्रमा भएको लोठसल्ला नै कम गुणस्तरको पाइएको छ । उनका अनुसार ट्याक्सेस वाकोटा जातलाई एक नम्बर मानिन्छ । जुन नेपालमै पाइँदैन । ट्याक्सेस मेरियालाई गुणस्तरको हिसाबले दोस्रो नम्बरमा राखिएको छ । यो प्रजाति पश्चिम नेपालमा छ भने इलामसहित पूर्वी पहाडी क्षेत्रमा रहेको वालिचेन प्रजातिलाई उति नरुचाइएको हो । इलाम जिल्लामा मात्र व्यावसायिक ढंगले लोठसल्ला रोप्ने कृषक ५ सय जति छन् । बर्सेनि उत्पादन र कृषक थपिँदै गएका छन् । तर, बजार अनिश्चितता हुँदा भने मेहनत र लगानी खेर जाने चिन्तामा कृषक रहेको सन्दकपुर गाउँपालिकाका छत्रबहादुर राई बताउँछन् ।"
मदिराको कच्चा पदार्थमा नयाँ मापदण्ड,"(विराटनगर)  चालु वर्षको बजेटले डिस्टिलरीले अन्नबाट उत्पादन गर्ने एक्स्ट्रा न्याचुरल स्प्रिट (एनईए) मा नयाँ मापदण्ड बनाएपछि मुलुकभरिका स्प्रिट उत्पादन गर्ने उद्योग तीन महिनादेखि प्रभावित भएका छन् । बजेटले स्प्रिट उत्पादन गर्ने चामल, जौ, मकै, गहुँलगायतका सबै अन्नलाई एउटै मापदण्डमा राख्दै सय केजी अन्नबाट न्यूनतम ४२ लिटर स्प्रिट उत्पादन गर्नुपर्ने बाध्यात्मक मापदण्ड बनाएपछि मोरङको रंगेलीमा सञ्चालित चण्डिका डिस्टिलरी र सुनसरीमा सञ्चालित प्रिमियर अर्गानिक्स प्रालिले तीन महिनादेखि उत्पादन बन्द गरेका छन् । यसअघि सय केजी अन्नबाट न्यूनतम ३२ लिटर स्प्रिट उत्पादन गर्नुपर्ने मापदण्ड थियो । चण्डिकाको दैनिक २० हजार लिटर र प्रिमियरको दैनिक ४० हजार लिटर स्प्रिट उत्पादन गर्ने क्षमता छ । स्प्रिट उत्पादन गर्ने उद्योग मुलुकभरि सातवटा छन् । सरकारको नयाँ मापदण्डका कारण स्थानीय उद्योगले उत्पादन बन्द गरेपछि भारतबाट स्प्रिटको आयात सुरु भएको छ । त्यसैगरी सरकारले स्प्रिट उत्पादन गर्ने अर्को कच्चा पदार्थ मलासिसको निकासी पनि खुला गरेपछि मदिरा उद्योग थप संकटमा परेका छन् । उद्योगले सय किलो अन्नबाट मुस्किलले ३५ लिटर स्प्रिट उत्पादन गर्छ । तर, सरकारको नयाँ मापदण्डका कारण आन्तरिक राजस्व कार्यालयलाई ४२ लिटरको अन्तःशुल्क तिर्नुपर्छ । उत्पादन नै नभएको सात लिटर स्प्रिटको अन्तःशुल्क, मूल्य अभिवृद्धि कर र आयकर तिरेर उद्योग सञ्चालन गर्न सक्ने स्थिति नभएपछि उद्योग बन्द गर्नुको विकल्प नभएको प्रिमियर अर्गानिक्स उद्योगका सञ्चालकले बताए । उद्योगले एक लिटर स्प्रिटमा ६५ रुपैयाँ अन्तःशुल्क, मूल्य अभिवृद्धि कर तिरेर पछि लाग्ने आय कर पनि तिर्नुपर्छ । स्प्रिट उत्पादन गर्ने चामल, जौ, मकै, गहुँलगायतका सबै अन्नलाई बजेटले एउटै मापदण्डमा राख्नु आफैंमा अव्यावहारिक छ । चण्डिका डिस्ट्रिलरीका प्रबन्धक टीपी आचार्यले भने, सय केजी मकैबाट मुस्किलले बढीमा ३२ लिटर, जौबाट ३५ लिटर र चामलबाट ३७ लिटर स्प्रिट उत्पादन हुन्छ । एक लिटर स्प्रिट (एनईए) को कारखाना मूल्य ९० रुपैयाँ पर्छ । त्यसमा ६५ रुपैयाँ अन्तःशुल्क जोड्दा १५५ रुपैयाँ पुग्छ । त्यसमा पनि १३ प्रतिशत भ्याट जोड्दा १७५ रुपैयाँ १५ पैसा हुन आउँछ । आचार्यले भने, तर, डिस्ट्रिलरीले आफूले उत्पादन र बिक्री नै नगरेको स्प्रिटको अन्तःशुल्क, मूअकर र त्यसबाट पछि लाग्ने आयकरसमेत तिर्नुपर्ने स्थिति आएपछि उत्पादन बन्द गरिएको हो । सरकारले आर्थिक वर्ष ०७५७६ सम्म स्प्रिटको मापदण्ड एक क्विन्टल खाद्यान्नमा ३० दशमलव ७५ प्रतिशत उत्पादन हुनुपर्ने तोकेको थियो । उक्त मापदण्डमा स्प्रिट उत्पादन गर्दा उद्योग टिकेका थिए ।"
लगानीका सहकारी पसल बन्द,धनकुटामा ३६ मध्ये दुइटा पसल मात्र सञ्चालनमा छन् । अनुगमन र व्यवस्थापनको कमजोरीका कारण यस्ता पसलका लागि निकासा गरिएको रकम दुरुपयोग भएको स्रोतको भनाइ छ । पहिलो चरणमा प्रतिपसल एक लाख उपलब्ध गराइएको थियो । साविकका प्रत्येक नगरपालिका तथा गाविसमा एक एक पसल रहने गरी व्यवस्था गरिए पनि पछिल्लो अवस्थामा अधिकांश बन्द भइसकेका छन् ।धनकुटा७ हुलाकटोलमा रहेको त्रिवेणी उपभोक्ता सहकारी पसल भने जिल्लाकै नमुनाका रूपमा सञ्चालनमा आएको छ । यसैगरी महालक्ष्मी नगरपालिकाको जितपुर बजार र पाख्रिबासमा सञ्चालित दुई सहकारी पसल मध्यमस्तरबाट सञ्चालनमा छन् । त्यस्ता पसलको अनुगमनसमेत नगरिँदा लथालिंग बनेको स्थानीय दीपक श्रेष्ठले बताए ।
८५ प्रतिशत निजी आवास पुनर्निर्माण,"(काठमाडौं)  कम्प गएको साढे चार वर्षमा निजी आवास पुनर्निर्माण करिब ८५ प्रतिशत सकिएको छ । निर्माणमा १ खर्ब ५५ अर्ब ६५ करोड ४६ लाख रुपैयाँ खर्च भएको छ । राष्ट्रिय पुनर्निर्माण प्राधिकरणको लक्ष्य अबको एक वर्षभित्र निजी आवासको निर्माण सक्ने छ । निजी आवास निर्माण सन्तोषजनक छ, प्राधिकरणका सहप्रवक्ता मनोहर घिमिरेले भने, जसमा ५७ प्रतिशतले सम्पन्न गरेका छन् भने २७ प्रतिशतले बनाउँदै छन् । उनका अनुसार निजी आवासमा दोस्रो किस्ता लिने ७८ प्रतिशत र तेस्रो किस्ता लिने ६४ प्रतिशत छन् । समग्र पुनर्निर्माणमा अहिलेसम्म पौने ३ खर्ब खर्च भइसकेको छ । प्राधिकरणका अनुसार निजी आवासतर्फ ७ लाख ७६ हजार २ सय ९१ सँग अनुदान सम्झौता भएको छ । जसअन्तर्गत ६ लाख ५६ हजार ७ सय ५५ घर बन्दै छन् । ४ लाख ४४ हजार ५ सय ९९ हजार घर निर्माण सम्पन्न भइसकेका छन् । १ लाख १९ हजार ५ सय ४१ घर बन्न बाँकी छन् ।केहीले भने पहिलो किस्ता बुझेर पनि घर बनाएका छैनन् । प्राथमिकतामा रहेको निजी आवास क्षेत्र हो, प्रगति पनि यसैमा छ, उनले भने, यो वर्षभित्र सक्ने लक्ष्य छ । सहरी क्षेत्रमा भन्दा ग्रामीण भेगमा निजी आवास पुनर्निर्माण राम्रो रहेको प्राधिकरण स्रोतले जनाएको छ । प्राधिकरणका प्रमुख कार्यकारी अधिकृत सुशील ज्ञवालीका अनुसार पछिल्लो चरणमा पुनर्निर्माणमा प्रगति राम्रो देखिएको छ । भूकम्प गएको तीन वर्षको अवधिमा पुनर्निर्माणमा गति लिन सकिएन, उनले भने, अहिले रफ्तारमा काम अघि बढेको छ । उनका अनुसार सबैभन्दा बढी प्रगति निजी आवास निर्माणमा देखिएको छ । पछिल्लो समयको प्रगति सन्तोषजनक छ ।तीन तहको निर्वाचन गर्नुपर्यो, देश संघीयतामा जाँदा कर्मचारी समायोजनबाट गुज्रनुपर्यो, यो बेलामा प्रगति राम्रो भएन, उनले भने, अहिले सन्तोषजनक छ । अति प्रभावित १४ र कम प्रभावित १८ जिल्ला छन् । सबै जिल्लामा निर्माणको काम भइरहेको छ । निर्माणमा राम्रो प्रगति ग्रामीण भेगमा देखिएको छ । काठमाडौं, भक्तपुर र ललितपुरमा निजी आवास निर्माण बाह्य जिल्लाको तुलनामा कम छ ।सहरी क्षेत्रमा निजी आवास निर्माणको काम जटिल नै छ, कार्यकारी अधिकृत ज्ञवालीले भने, सहरमा समस्या धेरै हुन्छन्, जहाँजहाँ समस्या देखिएका छन्, तिनलाई सम्बोधन गर्दै गएपछि यसले गति लिँदै गएको छ । उनका अनुसार काठमाडौं उपत्यकामा एक तिहाइ बराबरको काम सम्पन्न भइसकेको छ । सबैभन्दा ठूलो काम नै निजी आवास निर्माण हो, उनले भने, राम्रो प्रगति पनि निजी आवासमै देखिएको छ । कहीँकतै जग्गाको कारणले समस्या भए पनि समाधान गर्दै पुनर्निर्माणमा सम्झौता गर्दै अघि बढेको उनले बताए । हाम्रो जस्तै विपत्पछि पुनर्निर्माण गरेका छिमेकी मुलुक भारत, पाकिस्तानले सुरुदेखिकै समयमा प्रगति गरेको देखिन्छ, उनले भने, हाम्रोमा केही समस्या भयो, राजनैतिक संक्रमणबाट पनि मुलुक गुज्रनु पर्यो, अहिले काममा प्रगति देखिएको छ ।"
काठमाडौंको उपहार गुँदपाक,"न्युरोडमा १५ वर्षदेखि श्री गणेश फुड्स स्टोर सञ्चालन गर्दै आएकी अनिताले यो घटनाले मानिसहरूमा नकारात्मक असर पारेको बताइन् । उक्त घटनाले गुँदपाकको व्यापार ५० प्रतिशतले घटेको उनको भनाइ छ । हाम्रो मात्र नभई सबैको व्यापार घटेको छ, उनी भन्छिन्, गुँदपाकमा मिसावटको घटना बाहिरिए पछि मानिसको सोच नै फरक भयो । इन्द्र जात्राबाट नै सुरु हुनपर्ने तर दसैं आउन दुई साता रहँदा पनि व्यापार बढ्न नसकेको उनले सुनाइन् । न्युरोडमै ५० वर्षदेखि सञ्चालित कर्नर ताजा गुँदपाक भण्डारका मञ्जितलाल मास्केले अरू बेलाभन्दा दसैंमा गुँदपाक पसलमा विशेष चहलपहल हुने बताए । अन्य समयमा सामान्य व्यापार भए पनि गुँदपाकको व्यापार हुन दसैं नै आउनुपर्छ, उनले भने, काठमाडौं बाहिर रहेका मानिसका लागि यहाँको गुँदपाक विशेष हुन्छ ।"
४१ विमानस्थल घाटामा,"प्राधिकरणले एक वर्षअघि परामर्शदातामार्फत गराएको सम्पत्ति मूल्यांकन प्रतिवेदनअनुसार देशभरका सबै विमानस्थल, पूर्वाधार, भवन र धावनमार्गलगायतमा सरकारको लगानी कम्तीमा १ खर्ब ३७ अर्ब ६४ करोड पुगेको छ । यी सबै विमानस्थलको तालुक निकाय प्राधिकरणको मासिक आम्दानी ६० करोड हाराहारी छ । प्राधिकरणका सूचना अधिकारी त्रिलोचन पौड्यालका अनुसार चालु वर्ष प्राधिकरणले ४६ अर्ब ९६ करोड रुपैयाँ बराबरको बजेट ल्याएको छ । जसमा ८ अर्ब ३३ करोड रुपैयाँ बराबरको एरोनटिकल र ननएरोनटिकल आय प्रक्षेपित गरेको छ । गत वर्ष प्राधिकरणले ७ अर्ब १५ करोड आम्दानी गरेको थियो । प्राधिकरणको कुल बजेट ४६ अर्बमा २९ अर्ब प्राधिकरणको स्रोत रहेको छ भने बाँकी १७ अर्ब नेपाल सरकारले उपलब्ध गराउने सेयर, ऋण र अनुदानको हिस्सा छ ।"
दसैंमा 'मिठाई बाई मेरिएट' योजना,काठमाडौं (कास) हालै सञ्चालनमा आएको काठमाडौं मेरिएट होटेलले दसैंको अवसरमा मिठाई बाई मेरिएट योजना सार्वजनिक गरेको छ । होटलले यो योजना दैनिक जीवनको भीडभाडबाट पन्छिन खोज्ने व्यक्तिहरूका लागि उत्तम गन्तव्य हुन सक्ने जनाएको छ । होटलले जोडीहरूलाई ठमेल किचनको कमप्लिमेन्टरी बुफे ब्रेकफास्टसहित दुई रातका लागि सानदार डिलक्स कोठामा समय व्यतित गर्ने अवसरसमेत दिएको छ ।
बुधबारदेखि टेक्स्टाइल एक्स्पो,"काठमाडौं (कास) नेपाल धागो उत्पादक संघले दोस्रोपटक स्वदेशी लगाऔं, स्वदेशी बनौं नाराका साथ नेपाल यार्न एन्ड टेक्स्टाइल एक्स्पो सञ्चालन गरेको छ । असोज २ गतेबाट सुरु भएको एक्स्पो ६ गतेसम्म भृकुटीमण्डपमा चल्नेछ । एक्स्पोको उद्घाटन अर्थमन्त्री युवराज खतिवडाले गरेका थिए । नेपालमा उत्पादित धागोबाट तयार गरिएका सामग्रीलाई एउटै छानामुनि समेटेर त्यसको प्रचारप्रसार एवं बिक्री वितरण गर्ने उद्देश्यका साथ मेला सुरु भएको हो ।"
'ढाका रन वे ब्राइडल' हुँदै,काठमाडौं (कास) बेडिङ म्यानेजमेन्ट तथा मोडलिङसम्बन्धी काम गर्दै आएको ढाका इभेन्ज कम्पनीले ढाका कपडाको प्रवर्द्धन र यसको मौलिकतालाई विश्वस्तरमा चिनाउने उद्देश्यका साथ ढाका रन वे ब्राइडल सो को आयोजना गर्ने भएको छ । बुधबार जारी प्रेस विज्ञप्तिअनुसार काठमाडौंको कुपन्डोलस्थित म्याक्सिम ब्यांक्वेटमा यही असोज ११ गते हुने उक्त फेसन सोमा नेपालका चर्चित डिजाइनरहरूले पहिरन तथा डिजाइन देखाउनेछन् ।
बालकुमारी साकोसको साधारणसभा,"काठमाडौं (कास) बालकुमारी साकोसको १९ औं वार्षिक साधारणसभा बिहीबार सम्पन्न भयो । राष्ट्रिय सहकारी विभागका रजिस्ट्रार टोकराज पाण्डेको प्रमुख आतिथ्यमा सम्पन्न सभामा मध्यपुर थिमि नगरपालिकाका नगर प्रमुख मदनसुन्दर श्रेष्ठ, नेफस्कुन अध्यक्ष डीबी बस्नेतलगायतको उपस्थिति थियो । संस्थाका अध्यक्ष तुइलाल श्रेष्ठको सभापतित्वमा सम्पन्न सभामा जिल्ला सहकारी संघका अध्यक्ष महेश श्रेष्ठ, भक्तपुर जिल्ला बचत तथा ऋण सहकारी संघका उपाध्यक्ष हरि बल्ल र बाबा साकोसका प्रतिनिधि ज्ञानराम श्रेष्ठलगायतले मन्तव्य व्यक्त गरेका थिए ।"
स्ट्यान्डर्ड चार्टर्डलाई 'ए' श्रेणी,काठमाडौं (कास) स्ट्यान्डर्ड चार्टर्ड बैंकलाई नेपालको पहिलो सम्मान श्रेणी निर्धारण गर्ने एजेन्सी (आईसीआरए नेपाल) र भारतीय आईसीआरए लिमिटेडको सहायक निकायद्वारा जारी श्रेणीमा तीनवटा ए श्रेणी प्रदान गरिएको छ । श्रेणी मूल्यांकनको आधार वित्तीय दायित्वको समयमै सेवासँग सम्बन्धित सुरक्षाको उच्च डिग्री हुनुलाई लिइन्छ । यस प्रकारका जारीकर्ताहरूले अत्यन्त कम क्रेडिट जोखिम बहन गर्छन् ।
महिनामा १० दिन काठमाडौं,"मुख्यमन्त्रीका स्वकीय सचिव रेग्मीले संघीय सरकारसँगको छलफल र विदेशी दातासँगको छलफलका कारण काठमाडौं गइरहनुपरेको बताए । मुख्यमन्त्रीका लागि काठमाडौंमा प्रदेश सम्पर्क कार्यालय खोलिएको छ । अधिवक्ता महेन्द्र पाण्डेले मुख्यमन्त्रीको बोलाइ र काम गर्ने शैली फरक पर्दै गएको बताए । शालीन, अध्ययनशील र बौद्धिक व्यक्तित्व भएकाले धेरैले ठूलो आशा गरेका थिए, उनले भने, अहिले उहाँप्रति निराशा बढ्दो छ । मुख्यमन्त्रीले मञ्च खोज्ने र भाषण गर्दै हिँड्नेभन्दा पनि नीति निर्माण र योजना कार्यान्वयनबाट जनतालाई जवाफ दिनुपर्ने उनले बताए ।"
कोरियाको सिकाइ नेपालमा गोल,"आजको खेलबंगलादेशविरुद्ध श्रीलंका१५ः०० बजे, हल्चोक मैदान"
फर्साटिकरलाई लिस्नु कप,"(भैरहवा)  रूपन्देहीको फर्साटिकर फुटबल क्लबले १९ औं संस्करणको लिस्नु नकआउट फुटबलको उपाधि जितेको छ । शुक्रबार तिलोत्तमा नपा१५ कोटिहवास्थित पशुपति उमाविको खेलमैदानमा भएको फाइनलमा फर्साटिकरले फूलबारी गाइज बुटवललाई ३० ले हराएको हो । फर्साटिकरले ३ लाख ३ हजार ३ सय ३३ रुपैयाँ र उपविजेता फूलबारीले १ लाख ५५ हजार ५ सय ५५ रुपैयाँ पुरस्कार प्राप्त गरे ।मध्यान्तरसम्म गोलरहित रहेको खेल मध्यान्तरपछि भने फर्साटिकरले लगातार तीन गोल गर्यो । मध्यान्तरपछि ३३ औं मिनेटमा फर्साटिकरका विदेशी खेलाडी फोफोनाको पासमा विष्णु थापाले गोल गरेका थिए । ३७ र ४० औं मिनेटमा पेनाल्टी क्षेत्रबाट सुरज हमालले लगातार दुई गोल गरे । फर्साटिकरको तर्फबाट तीन गोल हुनुमा फूलबारीका गोलकिपर प्रिसो घाइते हुनु पनि थियो । मध्यान्तरको केही मिनेटमै फर्साटिकरको प्रहार जोगाउने क्रममा गोलकिपर प्रिसोको दायाँ कुममा रहेको घाउमा लाग्दा उपचार गराउनुपरेको थियो । पट्टी बाँधेर खेलेका उनलाई त्यसपछि बल जोगाउन समस्यामा परेका थिए । सेमिफाइनल पराजित देशभक्त फुटबल क्लब नवलपरासी र वालिङ नगरपालिकाले २५२५ हजार पाए । उत्कृष्ट खेलाडी फूलबारी गाइजका आशिष गुरुङ भए । उनले २० हजार पाए । फरवार्डमा फर्साटिकका सुरज हमाल, गोलकिपरमा फर्साटिकरका टेकेन्द्र थापा, डिफेन्समा सोही टिमका जनक कार्की, मिडफिल्डमा फूलबारीका कमल थापा उत्कृष्ट भए । उत्कृष्ट सबैले समान ७ हजार पाए । उदीयमान खेलाडी आयोजक लिस्नु युवा क्लबका विश्वास थापा हुँदै २ हजार र बुट प्राप्त गर्न सफल भए । विजेतालाई राष्ट्रिय खेलकुद परिषदका सदस्यसचिव रमेश सिलवाल, आयोजक लिस्नु युवाका अध्यक्ष तीर्थ मल्ललगायतले पुरस्कृत गरे ।"
सागलाई साढे ३ अर्ब,"काठमाडौं (कास) अर्थ मन्त्रालयले आसन्न १३ औं दक्षिण एसियाली खेलकुद आयोजनाका लागि ३ अर्ब ६४ करोडको बजेट स्वीकृति गरेको छ । निर्धारित तालिकाअनुसार साग डिसेम्बर १ देखि १० सम्म काठमाडौं र पोखरामा आयोजना हुने कार्यक्रम छ ।युवा तथा खेलकुद मन्त्रालयले राष्ट्रिय खेलकुद परिषद्का उपाध्यक्ष पिताम्बर तिम्सिनाको नेतृत्वमा गठन गरेको बजेट उपसमितिको प्रतिवेदनअनुसार अर्थ मन्त्रालयले बजेट निकासा गर्ने भएको हो । तिम्सिनाको प्रतिवेदनमा साग आयोजनाका लागि मात्र ५ अर्ब २५ करोड बजेट आवश्यक रहेको अनुमान गरिएको थियो । स्वीकृत बजेटको करिब एकतिहाइ अर्थ मन्त्रालयले युवा तथा खेलकुदमन्त्री जगतबहादुर विश्वकर्माको नेतृत्वमा रहेको साग तयारी समितिमा निकासा गरिसकेको छ ।करिब एक अर्बको बजेट निकासा भइसकेको छ । यो आयोजनाका लागि मात्र हो, आवश्यकताका आधारमा निकासा भएको हो । यो रकम राष्ट्रिय टिम तयारीमा खर्च गरिनेछ, राष्ट्रिय खेलकुद परिषद्का सदस्यसचिव रमेशकुमार सिलवालले कान्तिपुरसँग भने ।उनका अनुसार यो रकम सागको तयारीका लागि रहेका खेलाडीको वैदेशिक प्रशिक्षण, विदेशको प्रतियोगितामा सहभागितालगायतमा खर्च गरिनेछ । महिला राष्ट्रिय फुटबल टोलीले हालै किर्गिस्तानमा गएर खेलेको नाडेज्दा कपमा पनि सागको तयारी खर्चबाट गरिएको थियो । चार राष्ट्रसम्मिलित प्रतियोगितामा नेपाल दोस्रो भएको थियो ।यो बजेट १३ औं सागको उद्घाटन समारोह र सुरक्षा खर्चबाहेकको बजेट हो । सदस्यसचिवका अनुसार कस्तो खाले उद्घाटन समारोह हुने हो र सुरक्षा योजना निर्क्योल हुन नसकेकाले त्यसको बजेट खाका बनिसकेको छैन । साग पूर्वाधार निर्माणको काम नियमित बजेटअनुरुप नै भएको उनले जनाए ।सागका लागि अहिले प्रतियोगितामा सहभागी २७ खेलका खेलाडीहरू छनोट हुँदै बन्द प्रशिक्षणमा रहेका छन् भने केही खेलका खेलाडी वैदेशिक प्रशिक्षणमा पनि गइसकेका छन् ।"
अपेक्षा लाम्पार्डबाट,फिल म्याकनल्टीबीबीसी
नेपालगन्ज११ विजयी,भैरहवा (कास) ३३ औं झरना रनिङ सिल्ड नकआउट फुटबलका दोस्रो खेलमा नेपालगन्ज११ विजयी भएको छ । तिलोत्तमा नगरपालिका६ कुञ्जलापुर उमा आधारभूत विद्यालयको मैदानमा शुक्रबार नेपालगन्जले न्यु सिर्जना युवा क्लब करौजियालाई ५१ ले हरायो । विक्रमसिंह ठकुरीले ह्याट्रिक गरे भने विनोद केसी र मानबहादुर तामाङले ११ गोल गरे । सिर्जनाबाट जमिर मिया र विशाल बुढाले गोल गरेका थिए । ह्याट्रिककर्ता विक्रम सिंह म्यान अफ द म्याच भए ।
तीन खेलाडी अगाडि,"काठमाडौं (कास) बौद्धमा भइरहेको दोस्रो नमुना बौद्ध मास्टर्स बुद्धिचालमा तीन खेलाडीले संयुक्त अग्रता लिएका छन् । फिडे मास्टर रुपेश जैसवाल, वर्तमान नेपाल च्याम्पियन पुरुषोत्तम चौलागार्इं र डायनामिक चेस एकेडेमीका क्यान्डिडेट मास्टर भूपेन्द्र्र निरौलाले अग्रता लिएका छन् । रुपेश छैटौ राउन्डमा पूर्व नेपाल च्याम्पियन सूरवीर लामासँग बराबरीमा रोकिएका थिए । सबैको समान ५ अंक छ ।"
'जुद्धशमशेर तानाशाह मात्रै थिएनन्',"होइन, समयको बदलावले सबै कुरा बदलिएको छ । यहाँका प्रबुद्ध व्यक्ति वा संस्थासमेत अन्तर्राष्ट्रिय ज्ञान, पढाइ र दक्षता लिएर ग्लोबल्ली सोच्ने तर लोकल्ली काम गर्ने स्थितिमा पुगेका छन् । विषयमा निकै विविधता छाएको छ । माइग्रेसन, रेमिट्यान्सजस्ता विषय शोधमा आउन थालेका छन् । समावेशी र समानुपातिक महत्त्वका सामग्रीहरू अनुसन्धानबाट निस्कन थालेका छन् । ज्ञान, प्राज्ञ र प्रज्ञाको आयाम भने निकै आसलाग्दो देखिएको छ । बरु अलिक बृहत् रूपमा हेर्दा नेपाली सन्दर्भमा भ्रष्टाचार र बेथितिको कुरा भने यथास्थितिवादी स्थितिमा छ कि जस्तो लाग्छ । देवेन्द्र भट्टराई"
"वन, पर्यावरण र साहित्य",७जबसम्म आकाशमा चराहरू उडिरहन्छन् । आकाशले पूर्णता पाउँछ । शून्य आकाश रित्तो लाग्दैन । वनले चरालाई वासस्थान दिएर साहित्यलाई सघाएको छ । मान्छेलाई चरा जहिल्यै मन पर्छ । चराजस्तो स्वतन्त्र उड्ने मान्छेको आदिम आकाङ्क्षा हो । तर मान्छेको आफ्नै सीमा छ । त्यसैले ऊ उड्न असमर्थ छ । त्यो विशिष्ट सीमा भन्न विगतमा मैले छोटो कविता रचेको थिएँ । के कविताले त्यतातिर संकेत गर्न सक्यो ? चराजस्तो स्वतन्त्र हुन मन लाग्छचराजस्तो सुन्दर हुन मन लाग्छतर चराजस्तो निस्फिक्री हुन सकिएन
मुन्धुमका अघिपछि,बैरागी काइँला(यस वर्ष जगदम्बाश्री पुरस्कारबाट विभूषित कवि काइँलाको विद्वत् प्रवचनबाट सम्पादित अंश)
पटनामा बीपी,"तर, अहिले भने नेपाली राजनीति र अझै नेपाली कांग्रेसको पटनासँगको सम्बन्ध पातलिएको छ । बिहारका राजनीतिज्ञहरू पछिल्लो समय काठमाडौंले सीधै दिल्लीसँग हिमचिम बढाएका कारण पटनासँगको पुरानो र आत्मीय सम्बन्ध ओझेलमा परेको बताउँछन् । त्यस्तो धारणा राख्नेमध्येका हुन् बिहारका वरिष्ठ राजनीतिज्ञ शिवानन्द तिवारी । उनी नेपाल र भारत सम्बन्धमा पछिल्ला वर्षहरूमा देखिएको उतारचढाव आउनुका पछाडि काठमाडौंले पटना एवं बिहारसँगको आफ्नो ऐतिहासिक सम्बन्धलाई बिर्सेर दिल्लीको मात्र मुख ताक्नुलाई नै प्रमुख कारण ठान्छन् । बीपीको आन्मवृत्तान्तबाट नै थाहा हुन्छ बिहार र पटनासँगको उहाँको सम्बन्ध । उहाँको जेपी र लोहियासँगको आत्मीयता । अहिले नेपालले सबै भुलेको छ । सबै दिल्लीतिर मात्र हेर्छन् । अनि किन नआओस् सम्बन्धमा उतारचढाव ? लालुका पार्टी राष्ट्रिय जनता दलका वरिष्ठ उपाध्यक्षसमेत रहेका तिवारीले भने । तिवारीका अनुसार पटना र काठमाडौंबीचको सम्बन्ध आत्मप्य हो, त्यसमा कुनै कृत्रिमता छैन र छलकपट थिएन र त्यो सम्बन्ध बीपीकै कारण बनेको थियो । नेपाली कांग्रेसको पछिल्लो पुस्ताले त्यसलाई बिर्सेको तिवारीको गुनासो छ । नेपाली राजनीति र कांग्रेस पार्टीले बिर्से पनि पटना सहरको केन्द्रमै ठडिएको बीपीको सालिक र जेपी संग्रहालयले भने नेपाली राजनीतिका शिखरपुरुषको पटनासँगको सम्बन्धलाई सधैं ताजा बनाइरहेका छन् ।"
'पृथ्वीन्द्रोदय मा भएको अन्याय,"मुख्य कुरा कुलपति बैरागी काइँलाले मैले भन्नेबित्तिकै यो पुस्तक छाप्न तपाईं आफैंले छुट्टै बजेट ल्याएको हुँदा २५ प्रतिशतले हिसाब गरी सम्पूर्ण रोयल्टी एकमुष्ठ दिनू भन्ने तोक लगाइदिएका थिए, सदस्य सचिव रेग्मीले कार्यार्थ भनेर प्रशासनमा पठाएका थिए । यो महाकाव्य प्रज्ञामा होइन, बाहिर लगेर छापिएको रहेछ । यति भएरै पनि मैंले पृथ्वीन्द्रोदय को हिसाबकिताब र रोयल्टी अझै पूरा पाएकै छैन । यसभन्दा अघिका दुई पुस्तकको पनि रोयल्टी गोलमाल भएकै छ । आज कुलपति भन्छन् यस पुस्तकमा प्रज्ञाको बजेट परेको छैन । उपकुलपति भन्छन् हाम्रो प्रज्ञाकै योजनामा बजेटमा तयार भएको हो भनेर । प्रज्ञा प्रतिष्ठानजस्तो गरिमामय संस्थामा रहेका प्राज्ञहरूले सत्यान्वेषी साधक अनुसन्धातालाई खोजीखोजी सम्मान सत्कार गर्नुपर्नेमा यो कस्तो विग्रह हो ? यस्तो उल्टो गति किन ? विद्वान् प्राज्ञहरूको हविगत यस्तो भएपछि देशका कर्णधार सुध्रन्छन् कसरी ?"
तिम्रो हस्तलिपि खोज्ने क्रममा,सुकन्या वाइबा
ठूलालाई चुनौती,"क्रोएसियाको डायनमो जाग्रेब, चेक रिपब्लिकको स्लाभिया प्राग, सर्वियाको रेड स्टार बेल्ग्रेड, नेदरल्यान्ड््सको आयाक्स, बेल्जियन ब्रुग, ग्रिसको ओलम्पियकोस गरी ६ क्लब प्लेअफबाट च्याम्पियन्स लिगको समूहमा पुगेका हुन् । युरोपका ठूला मानिएका लिग स्पेन, इंग्ल्यान्ड, जर्मनी र इटालीका ४४ क्लबले सीधै समूहमा प्रवेश पाए । फ्रान्सका ३, रुसका २ तथा पोर्चुगल, युक्रेन, बेल्जियम, टर्की र अस्ट्रियाका ११ टिमले पनि प्लेअफबाट गुज्रिनुपरेन । सबै खेलमा सफलता हात पार्दै उपाधि जित्नेले यो सिजन ८ करोड २२ लाख युरोसम्म पुरस्कार पाउनेछ । मार्केट पुल र दस वर्षयताको मूल्यांकनको आधारमा पाउने रकम बेग्लै छ । त्यसैले च्याम्पियन्स लिगलाई धनाढ्यहरूको प्रतियोगिता पनि भनिन्छ । यसपालि समूह चरणमा १६ देशका ३२ टिम छन् । नौ महिनासम्म चल्ने प्रतियोगितालाई पहिलो साताकै नतिजाले रोमाञ्चक बनाइदिएको छ ।"
कथावाचक प्रशिक्षक,"खेल सकिन केही मिनेट मात्र बाँकी छँदा कुवेत ४० ले मात्र अगाडि रहन सक्यो । आठ गोल अब सम्भव भएन । यसको अर्थ थियो, कुवेत अगाडिको चरणमा पुग्न नसक्ने भयो । यस्तै तनावबीच दुवै टिमका खेलाडी एकआपसमा झगडा गर्न थाले र दशरथ रंगशालाको मैदान युद्धभूमिमा परिणत भयो । अन्तर्राष्ट्रिय फुटबलमा यस्तो झगडा दशरथ रंगशालामा पहिलोपल्ट भएको थियो । यस्ता कथाहरू सँगालेका रुदी अब रहेनन् । तर पक्कै जीवन्त रहनेछन्, उनले सुनाएका यस्तै कथाहरूमा ।  :"
महाभारत !,यमन श्रेष्ठ
भिक्षु भोजन,लुम्बिनीस्थित थाई विहारमा भोजन गर्दै धुतांगधारी थाई भिक्षु । धुतांगधारी भिक्षुहरु हाते झोलामा खाने सबै कुराका बन्दोबस्ती गरेर हिँड्छन् । थेरबादी परम्परा मान्ने भिक्षुले मध्याह्न १२ अघि भोजन गर्ने हुँदा उनी साढे ११ बजे भोजन गर्न लागेका हुन् । उनीहरु साँझ झोल पदार्थ खाएर बस्छन् । वन क्षेत्रमा बास बस्ने ध्यान गर्ने भिक्षुलाई थाइल्यान्डमा धुतांगधारी भिक्षु भनिन्छ ।
