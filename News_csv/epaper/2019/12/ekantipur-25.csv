शीर्षक,विवरण
बाहिरियो समाजवादी,"राजपालाई रातो कार्पेट सरकारले राष्ट्रिय जनता पार्टी राजपालाई सरकारमा सहभागी गराउने संकेत गरेको छ । कान्तिपुरसँगको कुराकानीमा सञ्चारमन्त्री एवम् सरकारका प्रवक्ता गोकुल बाँस्कोटाले त्यसको संकेत गरे । राजपाका लागि सरकारमा आउने मूल ढोका खुला छ, स्वागत गर्न रातो कार्पेट हाजिर छ, उनले भने, त्यसका लागि छलफल पनि गरिरहेका छौं । उनले राष्ट्रिय सभा सदस्य चुनावका लागि भएको सहमतिले सहमतिका अरू सम्भावनाको पनि संकेत गरेको बताए । हामी राजपालाई स्वागत गर्न सधैं तयार छौं, अरू निर्णयमा उसैको सार्वभौमिक अधिकार हुनेछ, बाँस्कोटाले भने ।छिट्टै बैठक बस्छौं : राजपाराजपाले सरकारमा सहभागी हुने या समाजवादी पार्टीसँग मिलेर जाने भन्ने विषयमा अहिले नै टुंगो लागिनसकेको प्रतिक्रिया दिएको छ । अध्यक्ष मण्डलका सदस्यहरू राजकिशोर यादव र अनिल झाले पछिल्लो राजनीतिक घटनाक्रमबारे छिट्टै पार्टीको बैठक बसेर निर्णय गर्ने प्रतिक्रिया दिए । राष्ट्रिय सभा सदस्यमा साझेदारी गर्ने सहमति भएसँगै सरकारमा पनि सहभागी हुने विषयमा छलफल भएको हो ? भन्ने कान्तिपुरको प्रश्नमा दुवैको जवाफ छ, त्यो सहमति राष्ट्रिय सभाका लागि मात्रै थियो, बाँकी विषयमा छलफल भएको छैन । यादवले समाजवादीले आन्तरिक कारणले नै सरकार छाडेको बताउँदै आफूहरूले सुरु गरेको पार्टी एकीकरणको बहससँग यो निर्णयको कुनै सम्बन्ध नरहेको स्पष्ट पारे । सरकारले आफूहरूलाई पहिलेदेखि नै बोलाएको र उपयुक्त नलागेरै सत्तामा नगएको उल्लेख गर्दै उनले भने, त्यो विषयमा सोचिसकेका छैनौं ।"
कर्मचारीले नमानेपछि यादवको ठाडो प्रस्ताव,यादवले मन्त्रालयकै नियमित प्रक्रियाबाट संविधान संशोधनसम्बन्धी विषय अघि बढाउने प्रयास गरे । उनले कानुन मन्त्रालयका सचिव र सहसचिवहरुलाई यससम्बन्धी प्रस्ताव तयार गर्न निर्देशन दिए । तर कानुन सचिव राजीव गौतमले यो राजनीतिक खालको विषय भएकाले आफूहरुले प्रस्ताव तयार गर्न नमिल्ने भन्दै अस्वीकार गरे । नियमित प्रक्रियाबाट मन्त्रिपरिषद्मा जाने प्रस्तावमा सचिवले हस्ताक्षर गरेका हुन्छन् । त्यसैले यादवले सचिवमार्फत नै यो प्रस्ताव अघि बढाउने कोसिस गरेका थिए । तर सचिव गौतम र कर्मचारीहरुले आफूहरुको तहबाट नमिल्ने जवाफ दिएपछि मन्त्री यादव आफंैले प्रस्ताव बनाएका थिए । उनले मन्त्रालयमा रहेका आफ्नो सचिवालयका व्यक्तिहरु प्रयोग गरी प्रस्तावको मस्यौदा तयार गरे । मस्यौदामा मन्त्रालयको छाप र आफ्नो हस्ताक्षरसहित खामबन्दी गरेर सोमबारको मन्त्रिपरिषद् बैठकमा गए । मन्त्रिपरिषद् बैठकमा अरू एजेन्डामा छलफल भएपछि अन्तिममा मन्त्री यादवले आफ्नो प्रस्ताव छ भन्दै अघि बढाउन खोजे । त्यसपछि प्रधानमन्त्री ओलीले यो विषय आवश्यक नरहेको भन्दै मन्त्री यादवलाई रोके ।
के गर्ला राजपा ?,"ती मागमा नेकपा सहमत हुन सक्ने देखिँदैन । त्यसको संकेत उपप्रधानमन्त्रीसमेत रहेको नेकपा सचिवालय सदस्य ईश्वर पोखरेलले मंगलबार यादव बाहिरिएपछि दिएको संविधान संशोधनलाई फेस सेभिङ र पोलिटिकल स्टन्टको विषय बनाउनु हुँदैन भन्ने अभिव्यक्तिभित्रै भेटिन्छ । समाजवादी पार्टीका अध्यक्ष यादवले संविधान संशोधनका लागि सुझाव दिन विज्ञ समिति गठन गर्न मन्त्रिपरिषद्मा राखेको प्रस्ताव प्रधानमन्त्री ओलीले स्विकारेनन् भने राजपाले भनेजसरी संविधान संशोधनको विधेयक अघि बढाउन ओली कसरी तयार होलान् ? सांसद चौधरीलाई माफी हुनुपर्ने माग राजपाले छाड्ला ? कि राजपालाई सरकारमा भित्र्याउनका लागि नै अदालतबाट सजाय भोगिरहेका चौधरीलाई माफी दिने प्रक्रिया बढाउन प्रधानमन्त्री ओली तयार होलान् ? यिनै विषयले राजपाको सत्तारोहण निर्धारण गर्छन् । नेकपा नेतृत्वको सरकारबाट समाजवादी बाहिरिँदा दुई तिहाइको समर्थन भएको सरकार भन्ने ट्याग हट्नेबाहेक तात्त्विक रूपमा केही फरक पर्दैन । सरकार सञ्चालनका लागि नेकपाको आफ्नै बहुमत छ । दुई तिहाइ समर्थनको आवश्यकता संविधान संशोधनका लागि मात्र चाहिन्छ, जुन कुरा नेकपाको प्राथमिकता होइन । तर नेकपाका शीर्ष नेताहरू राजपालाई केन्द्रीय सरकारमा प्रवेश गराउनै चाहन्छन् । सरकारका प्रवक्ता गोकुल बाँस्कोटाले राजपाका लागि रेड कार्पेट नै बिछ्याएको भनिसकेका छन् । ओली निकट नेताहरूको राजपाका नेताहरूसँगको उठबस बढिरहेको छ । यसका लागि नेकपाले आफ्नो दलले पाएका मन्त्रालयहरू खाली पनि गर्नुपर्दैन । यादवले छाडेकै मन्त्रालय खाली छन् । नेकपा नेताहरूका अनुसार राजपालाई सरकारमा भित्र्याउन खोज्नुका पछाडि तराई केन्द्रित दुई दल समाजवादी र राजपाको सम्भावित गठबन्धन भत्काउनु पनि हो । एकतामा जाने भन्दै समाजवादी र राजपाबीच झन्डै ६ महिनादेखि वार्ता भइरहेको छ । तराईमधेसमा वैकल्पिक शक्ति निर्माण गर्ने भन्दै चलेको उनीहरूको वार्ता भावी नेतृत्व र समाजवादी पार्टी सरकारबाट बाहिरिने कि नबाहिरिने भन्ने विषयमा पुगेर अड्किएको थियो । समाजवादीले राजपाको भन्दा माथिल्लो ओहदाको पद मागेको थियो, राजपाले समाजवादीले एकताका लागि सरकार छाड्नुपर्ने सर्त राखेको थियो । अहिले समाजवादीले सरकार छाडिसकेको अवस्था हेर्ने हो भने राजपाका लागि एकता वार्ता अघि बढाउन अनुकूल परिस्थिति पनि बनेको छ । यो अवस्थामा वार्ता छाडेर नेकपासँग गठबन्धन बनाएर सरकारमा जोडिन राजपालाई कुनै अप्ठेरो हुन्छ कि हुन्न ? प्रश्न यो पनि छ । समाजवादीसँगको सम्बन्धमा चिसोपन बढ्नेबित्तिकै नेकपासँग मिलेर सत्ताको न्यानो ताप्न जाँदा राजपा नेताहरूमाथि अवसरवादी आरोप कायमै रहन्छ । नेकपा र समाजवादीको सम्बन्धमा आएको दरारका कारण प्रदेश २ मा रहेको समाजवादी र राजपाको गठबन्धन भत्केर नयाँ सरकार बन्ने सम्भावनाचाहिँ कत्तिको छ ? राजपा र समाजवादी दुवैका नेताहरूले प्रदेश २ को गठबन्धन जारी रहने प्रतिक्रिया दिइरहेका छन् । नेकपाले पनि प्रदेश २ को सरकारको विषयमा तत्काल कुनै मनस्थिति नबनाएको एक शीर्ष नेताले बताएका छन् । केन्द्रमा राजपालाई ल्याउने प्रयास भए पनि प्रदेश २ मा तत्काल प्रवेश नगर्ने मनस्थिति नेकपाका नेताहरूको देखिन्छ । प्रदेश २ को सरकारले आफैंमा राम्रो काम गरेको छैन, यसको काम छैन भन्ने जनताले आफैं महसुुस गरेमात्र हामी त्यहाँ प्रवेश गर्छौं, नेकपाका एक वरिष्ठ नेताले भने, त्यहाँ सरकार बदल्न त सकिन्छ तर त्यसले हामीलाई फाइदा हुँदैन । त्यहाँको सरकार अलोकप्रिय भएपछि हुने हाम्रो प्रवेशले मात्र हामीलाई राजनीतिक फाइदा हुन्छ ।नेकपा र राजपाको आगामी कोर्स लाई केही दिनपछि हुने सभामुखउपसभामुख निर्वाचनले पनि निर्धारण गर्न सक्छ । नेकपाले सभामुख लिने भएपछि फरक दलको उपसभामुखमा उसले कसलाई अघि सार्छ भन्ने टुंगो लागेको छैन । सहकार्य गर्न खोजेको हो भने नेकपाले उक्त पद आफूहरूलाई दिनुपर्ने राजपाका नेताहरूको माग छ । नेकपाले उपसभामुख पद दियो भने राजपा केन्द्र सरकारमा संविधान संशोधनको उधारो सम्झौता सहित सरकारमा प्रवेश गरे अनौठो हुनेछैन ।"
पक्राउ चिनियाँमाथि कारबाही गर्न अन्योल,"गेङले दुवै देशबीच अपराधविरुद्ध सूचना आदानप्रदान भइरहेको पनि उल्लेख गरेका छन् । चिनियाँ राष्ट्रपति सी चिनफिङको असोज २५ र २६ गते नेपालको राजकीय भ्रमणका क्रममा २० बुँदे समझदारीको तेस्रो बुँदामा दुई देशबीच अपराध अनुसन्धान र नियन्त्रणका लागि सहकार्य गर्ने भन्ने उल्लेख छ । चीनसँग नेपालको सुपुर्दगीसम्बन्धी सन्धि भएको छैन । जसका कारण पक्राउ परेका चिनियाँलाई सुपुर्दगीको अभ्यास अध्यागमन कानुन उल्लंघनको कसुर लगाएर हस्तान्तरण गर्ने सरकारको तयारी रहेको स्रोतको भनाइ छ । तर इन्टरपोलको सूचनाका आधारमा चिनियाँलाई पक्राउ गरेको प्रहरीको दाबी छ ।काठमाडौं प्रहरी प्रमुख एसएसपी उत्तम सुवेदीले इन्टरपोल र अन्य माध्यमबाट आएका सूचनाका आधारमा चिनियाँलाई पक्राउ गरिएको बताए । उनीहरूको अपराध संलग्नतामाथि अनुसन्धान भइरहेको उनले बताए । नेपालमा अपराध गरेको नदेखिए सम्बन्धित देशमै उनीहरूलाई फिर्ता पठाइने उनले स्पष्ट पारे ।अनलाइन व्यापारमा संलग्नकाठमाडौंको मनमैंजु, बाँसबारी र बूढानीलकण्ठस्थित १० वटा घरबाट पक्राउ परेका १ सय २२ चिनियाँ नागरिकमा १ सय १४ पुरुष र ८ जना महिला छन् । पक्राउ परेकामध्ये ३५ जना राहदानीवाहक छन्, २० वटा राहदानी भएका मानिस फरार छन्, एसएसपी सुवेदीले भने, राहदानी नभएकाको विवरण अध्यागमन विभागबाट मागेका छौं । पक्राउ परेका चिनियाँहरू दुई महिनाअघि नेपाल आएको खुलेको छ । बरामद राहदानीअनुसार अधिकांश पहिलो पटक नेपाल आएको देखिन्छ । उनले भने, पर्यटक भिसामा आएका उनीहरू गैरकानुनी अनलाइन व्यापारमा पनि संलग्न भएको देखिन्छ । यस विषयमा अनुसन्धान जारी छ । एउटा देशमा अपराध गरेर देशनिकाला भएपछि राहदानी हराएको भन्दै प्रतिलिपि लिने कारण को कति पटक नेपाल आएको भन्ने खुलेको छैन । अध्यागमन विभागका महानिर्देशक ईश्वरराज पौडेलले पर्यटक भिसा दुरुपयोग गर्नेलाई देशनिकाला गरिने बताए । सोमबार पक्राउ परेका चिनियाँलाई प्रमाण खुलिसकेपछि अध्यागमन कानुनअनुसार चीन फिर्ता पठाइने उनले बताए । यस विषयमा प्रहरीले नेपालस्थित चिनियाँ दूतावाससँग पनि परामर्श थालेको छ । केही साताअघि चीन सरकारले नेपालमा चीनविरोधी गतिविधिमा गिरोह नै सक्रिय रहेको भन्दै कूटनीतिक माध्यममार्फत सरकारको ध्यानाकर्षण गराएको थियो । अमेरिकामा मस्ट वान्टेड सूचीमा रहेका अमेरिकी नागरिक नाथन बेडफोर्ड माकोब्स्कीलाई गएको असोज २ गते अमेरिकी सरकारले विमान चार्टड गरेर फिर्ता लगेको थियो । असोज १ गते नाथनलाई लिन अमेरिकाबाटै जहाज आएको थियो ।आफ्ना देशका नागरिक पक्राउ परेपछि नेपालस्थित चिनियाँ दूतावासले प्रहरीसँग कानुनी उपचारबारे परामर्श थालेको छ । सीमापार अपराध, साइबर अपराध, गैरकानुनी अनलाइन कारोबारलगायत कसुरमा यसअघि कम्बोडिया, फिलिपिन्स, मलेसिया, श्रीलंकालगायत मुलुकमा पनि चिनियाँ गिरोह पक्राउ परेका थिए । उनीहरूलाई त्यहाँबाट चीन सरकारको जिम्मा लगाइएको थियो ।"
भत्काइए ६० छाउगोठ,"केही घरमा महिनावारी बार्नलाई सुरक्षित बसेको र व्यवस्थित कोठा पनि भेटिए । तर ती कोठा घरसँगै जोडिएका भने छैनन्, उनले भने, त्यसरी बसेकाहरूलाई पनि समयमै व्यवस्थित हुन आग्रह गरेका छौं ।पार्वतीलाई छाउगोठमा बसाउन बाध्य पारेको भन्दै जेठाजु छत्र रावतलाई पक्राउ गरेको विषयमा भने प्रहरीले कुरा नबुझेको बुढाले बताए । पार्वती सामाजिक परम्पराले नै छाउगोठमा बसेकी हुन् । जेठाजुलाई पक्राउ गरेर कानुन सही प्रयोग भयो भन्ने लाग्दैन, उनले भने, जेठाजुले जबर्जस्ती बसाएका होइनन् । छाउ बार्न गोठमा गएकै कारण ज्यान जाने र त्यही घरका सदस्य जेल जानुपर्ने अवस्था आएपछि महिलाहरूकै सक्रियतामा छाउगोठ भत्काउन थालेको सिद्धेश्वरकी महिला अगुवा राजमती कुँवरले बताइन् ।यहाँका महिलाहरू सामाजिक परम्पराले छाउगोठमा छन्, तर अब चेत खुल्दैछ, उनले भनिन्, सुरक्षित बस्ने तरिका बुझाइरहेका छौं । साँफेबगर नगरपालिकाका प्रमुख कुलबहादुर कुँवरले घोषणाका लागि मात्रै छाउगोठमुक्त नभनिने बताए । छाउगोठमुक्त वडा घोषणाका लागि ११ चरण पार गर्ने नीति बनाउन थालेका छौं, उनले भने, प्रहरी, पत्रकार, प्रशासनको उपस्थितिमा अन्तिम चरणको अनुगमन गर्छौं । छाउगोठ भत्काएर त्रिपाल टाँगेर बस्ने गरेको पनि यसअघि भेटिएकाले मेरो घरमा छाउपडी गोठ छैन भन्ने परिचयपत्र दिने उनले बताए । गोठमा नबस्नुहोस् भन्दै आग्रह गर्ने हो । त्यति भन्दा पनि छाउगोठमा बस्न छोडेनन् भने कानुन कार्यान्वयनतर्फ जोड दिन्छौं, उनले भने, राति पनि छाउगोठमा बसेनबसेको अनुगमन गर्छौं । गोठमा बसेको भेटिए कानुनअनुसार कारबाही गर्छौं ।अछाममा १० वर्षयता १४ जना किशोरी तथा महिलाको छाउगोठमै मृत्यु भएको छ । १० वटा स्थानीय तहका ९१ वडामा छाउप्रथा कायमै रहँदा पनि स्थानीय तहमा ठोस योजना छैनन् । छाउप्रथा हटाउन ठोस अभियान भएन, चौरपाटी गाउँपालिकाका उपाध्यक्ष माया कुँवरले भनिन्, महिलाको क्षेत्रमा २० लाख बजेट छ, तर खर्च दिवस, सभा समारोह, तालिम, गोष्ठीमा भइरहेको छ । कमलबजार नगरपालिका प्रमुख ओमप्रकाश विष्टका अनुसार नगरका १० वटै वडामा छाउगोठ छन् । धेरै महिला तथा किशोरी छाउगोठमा बस्ने गरेका छन् । ढकारी गाउँपालिकाका उपाध्यक्ष लक्ष्मी साउदका अनुसार चालु वर्ष महिलाको क्षेत्रमा १२ लाख बजेट विनियोजन गरिएको छ । तर महिला तथा बालबालिका शाखाका कर्मचारी नहुँदा कार्यक्रमको योजना बन्न सकेको छैन । ओडारमा बस्नेदेखि त्रिपालमा बस्नेहरू पनि छन् । तर, महिलाहरू नै सुरक्षित बस्न नचाहेको भेटियो, उनले भनिन् । तुर्माखाँद गाउँपालिकाका अध्यक्ष पुष्पराज शर्माले चालु आवमा मर्यादित महिनावारी व्यवस्थापन कार्यक्रमलाई अघि सारेको बताए । छाउ बार्ने प्रथा कुनैमा कम, कुनैमा बढी भन्ने छैन । अछामको अवस्था एकैनासको छ । चार नगर र ६ गाउँपालिका गरी जिल्लाका १० वटा स्थानीय तहका ९१ वडा छन् । यिनमा हालसम्म ३३ वटा वडा छाउपडीगोठमुक्त घोषणा भइसकेको तथ्यांक विभिन्न निकायसँग छ । विगतमा भन्दा अहिले परिवर्तन संस्थागत हुँदै गइरहेको छाउपडी प्रथा उन्मूलन अभियन्ता पशुपति कुँवरले बताइन् ।"
न्यायपरिषद्मा निराला सिफारिस,काठमाडौं (कास) सरकारले वरिष्ठ अधिवक्ता एवं पूर्वमहान्यायाधिवक्ता लक्ष्मीबहादुर निरालालाई न्यायपरिषद् सदस्यमा नियुक्त गर्न सिफारिस गरेको छ । संघीय संसद्को सुनुवाइ समितिले उनीमाथि सुनुवाइ प्रक्रिया अघि बढाएको छ । सुनुवाइबाट अनुमोदन भएपछि निराला राष्ट्रपतिबाट नियुक्त हुनेछन् । महान्यायाधिवक्ता कार्यालयको अभिलेखअनुसार ०६२ पुस ११ देखि ०६३ वैशाख १५ सम्म निराला महान्यायाधिवक्ता थिए । त्यतिबेला शाही सरकार उत्कर्षमा थियो । ०६१ फागुन ६ गते महान्यायाधिवक्तामा नियुक्त पवन ओझाले सर्वोच्च अदालतमा अस्थायी न्यायाधीशमा नियुक्त भएपछि राजीनामा दिएका थिए । त्यसपछि निराला शाही सरकारका दोस्रो महान्यायाधिवक्ता भएका थिए । जनआन्दोलनको सफलतासँगै उनले राजीनामा दिएका हुन् । सरकारको सिफारिसमा नियुक्त पदम वैदिकले राजीनामा दिएपछि न्यायपरिषद्मा एक सदस्य पद रिक्त छ । त्यही ठाउँमा सरकारले निरालालाई सिफारिस गरेको हो । सर्वोच्च अदालतमा न्यायाधीश नियुक्त हुने बाटो सहज बनाउन राजीनामा दिएका वैदिक भने विवादपछि अप्ठ्यारामा छन् । प्रधानन्यायाधीश चोलेन्द्रशमशेर जबराले बुटबलमा नेपाल बार एसोसिएसनद्वारा आयोजित कार्यक्रममा वैदिकको साटो अन्य व्यक्तिमा छलफल गर्ने सार्वजनिक अभिव्यक्ति दिएका थिए ।
प्रहरीलाई टहरामा सारेर राष्ट्रपति भवन विस्तार,"काठमाडौं (कास) सरकारले महाराजगन्जस्थित राष्ट्रिय प्रहरी प्रशिक्षण प्रतिष्ठान (एकेडेमी) लाई अस्थायी टहरा (प्रिफ्याब) मा सारेर राष्ट्रपति भवन विस्तार थालेको छ । काभ्रेको पनौतीमा संरचना निर्माण सुरु नहुँदै राष्ट्रपति निवास, कार्यालय र त्यहाँ सैनिक ब्यारेक विस्तारको काम अघि बढाइएको हो । स्थायी संरचनाबिनै एकेडेमी विस्थापन गरिए विशेष किसिमका एक दर्जन क्षेत्रको तालिम तथा अध्ययनअनुसन्धान र पठनपाठन ठप्प हुनेछन् ।एकेडेमीले मंसिर पहिलो साता पनौतीमा अस्थायी संरचना निर्माणका लागि करिब १६ करोडको टेन्डर स्वीकृत गरिसकेको छ । गृह मन्त्रालयका अनुसार आगामी वैशाखभित्र एकेडेमी महाराजगन्जबाट पनौतीमा सारिसक्ने योजना छ । पनौतीमा अस्थायी संरचना बनाएर छिट्टै एकेडेमी स्थानान्तरण गरिसक्छौं, गृहसचिव प्रेमकुमार राईले भने । महाराजगन्जबाट एकेडेमी सार्नकै लागि प्रतिष्ठान परिसरमा प्रहरीका निर्माणाधीन भौतिक संरचनामा काम रोकिएको छ । स्थायी संरचनाबिनै एकेडेमी सारिए कार्यकारी निर्देशक (एआईजी) को कार्यालय, अधिकृत ब्यारेककार्यालय, केन्द्रीय अनुसन्धान ब्युरो, विधिविज्ञान प्रयोगशाला, कुकुर तालिम केन्द्र, प्रहरी ब्यान्ड गुल्म, केन्द्रीय खेलकुद शाखा, अपराध अनुसन्धान महाविद्यालय, केन्द्रीय होजियारी, संगीत विद्यालय, पर्वतारोहण प्रशिक्षण केन्द्र, मोर्टर ट्रान्सपोर्ट केन्द्र, त्रिभुवन विश्वविद्यालयअन्तर्गतका अध्ययनअध्यापन जस्ता विषय प्रभावित हुने प्रहरीका एक अधिकृतले बताए । पनौतीमा स्थायी संरचना भने भारत सरकारले बनाइदिने भनिएको छ । प्रतिष्ठानको कार्यकारी निर्देशकबाट अवकाश पाएका पूर्वएआईजी देवेन्द्र सुवेदीले प्रहरीको जीवित इतिहास मेटाएर एकेडेमीको सम्पत्ति कसैका लागि भौतिक विलासको वस्तु बनाइएको टिप्पणी गरे । महाराजगन्ज तालिम केन्द्र प्रहरीको संस्थागत विकासको आधारशिला एवं जीवित संग्रहालय हो, उनले भने, मत्स्य न्यायमा आधारित यस्तो राजनीतिक उपभोगवादी निर्णय हुनु दुर्भाग्य हो । उनले प्रहरीको भावना र संगठनमा शृंखलाबद्ध प्रहार भइरहेको पनि बताए ।"
नेपालमा बढे बाघ,"(काठमाडौं)  पछिल्लो अध्ययनले लाओसमा पाटे बाघ लोप भएको देखाएको छ । कम्बोडिया र म्यानमारमा यसअघि नै बाघ लोप भएको थियो । यससँगै बाघ पाइने देशको संख्या १३ बाट घटेर १० मा सीमित भएको छ । बाघ पाइने देशको संख्या औपचारिक रूपमा हेरफेर भने गरिएको छैन । कम्बोडिया र म्यानमारले प्राकृतिक बासस्थानमा बाघ फर्काउन संरक्षणका कार्यक्रम जारी राखेको जनाएका छन् । नेपालसहित चीन, बंगलादेश, थाइल्यान्ड, भियतनाम, भारत, भुटान, इन्डोनेसिया, मलेसिया र रुस बाघ पाइने देश हुन् । सन् २०१० मा बाघ पाइने देशका कार्यकारी प्रमुखहरूको रुसको सेन्ट पिटर्सबर्गमा भएको सम्मेलनले सन् २०२२ सम्म सबै देशमा संख्या दोब्बर गर्ने महत्त्वाकांक्षी निर्णय गरेको थियो । त्यसअनुसार सबै मुलुकले संरक्षण कार्यक्रम अघि बढाएका छन् । विश्व बाघ पुनरुत्थान कार्यक्रम (ग्लोबल टाइगर रिकोभरी प्रोग्राम) ले सन् २०१० मा बाघको आधिकारिक संख्या औसत ३ हजार ६ सय ४३ (कम्तीमा ३ हजार २ सय ३० र बढीमा ४ हजार ९५) मानेको छ । १३ देशले सन् २०२२ सम्म त्यही संख्यालाई दोब्बर बनाउने संकल्प गरेका हुन् । नेपालसहित केही देश भने संख्या दोब्बर पार्ने लक्ष्य नजिक पुगिसकेका छन् । लाओसमा ५ वर्ष गरिएको क्यामेरा सर्वेक्षणका क्रममा बाघको अवशेष फेला नपरेको अनुसन्धानकर्ताहरूले बताएका छन् । अवैध चोरी सिकारीकै कारण बाघ लोप भएको हुन सक्ने उनीहरूले बताएका छन् । अनुसन्धानको पहिलो वर्षमा भने लाओसका संरक्षण क्षेत्रका केही स्थानमा बाघका तस्बिर स्वचालित क्यामराले कैद गरेका थिए । त्यसपछि क्यामराले बाघका तस्बिर कैद गर्न नसकेको अनुसन्धानकर्ताहरूले प्रतिवेदनमा उल्लेख गरेका छन् । वन्यजन्तु अनुसन्धानमा सक्रिय जीव विज्ञ एक्चोसान रासफोनले भनेका छन्, अवैध चोरी सिकारका कारण लाओसमा बाघको संख्या शून्य हुन पुगेको छ । पासोहरू बनाउन जति सजिलो छ, बाघको संख्या बढाउन त्योभन्दा कैयौं गुणा गाह्रो छ । सन् २०१६ सम्म भने त्यहाँको सरकारले आफूसँग २ वटा वयस्क बाघ भएको बताउने गरेको थियो । सन् २०१० मा काठमाडौंमा भएको बाघ पाइने १३ देशको सम्मेलनमा लाओसले १७ बाघ रहेको बताएको थियो । प्रतिबद्धताअनुुसार सन् २०२२ सम्म लाओसले बाघको संख्या ३५ पुर्याउनुपथ्र्यो । करिब १० वर्षमा बाघ गुमाएको म्यानमारले सन् २०२२ सम्म ८६ र कम्बोडियाले ५० हाराहारी बाघ पुर्याउनुपथ्र्यो । अनुसन्धानकर्ताहरूले लाओसबाट बाघ गुमेकामा दु:खमनाउ गर्दै भनेका छन्, यो एउटा त्रासदी हो । जीव विज्ञ रासफोनले प्रजातिहरूको संरक्षण गर्न सीमित संसाधनहरूमार्फत सकेजति पहल गरे पनि बाघका अंगहरूको अन्तर्राष्ट्रियस्तरमा हुने गैरकानुनी व्यापारका कारण लाओस बाघविहीन बन्न पुगेको उल्लेख गरेका छन् ।नेपाल, भारत, भुटान र रुसमा भने बाघको संख्या बढिरहेको छ । यी देशमा सन् २०२२ सम्म बाघको संख्या दोब्बर हुने निश्चित जस्तै छ । सन् २०१७ को गणनाअनुसार नेपालमा वयस्क बाघको संख्या २ सय ३६ पुगेको छ भने सन् २०१८ को गणनाअनुसार भारतमा बाघको संख्या २ हजार ९ सय ६७ पुगेको छ । भियतनाम र चीनमा भने बाघको संख्या घट्दो क्रममा छ । चीनमा करिब ७ र भियतनाममा ५ बाघ भएको अनुमान छ । संकल्पअनुसार भियतनाम र चीनले सन् २०२२ सम्म बाघको संख्या ५० हाराहारी बनाउनुपर्ने थियो । बाघको क्षेत्र संकुचित विश्वभर नै बासस्थान विनाश तथा खण्डीकरण हुनु र आहार घट्नुलाई यो जीव संरक्षणका प्रमुख चुनौती मानिएको छ । आईयूसीएनको नयाँ तथ्यांकले पनि सन् २०१० को तुलनामा बाघ पाइने क्षेत्र घटेको देखाएको छ । एकातिर वन जंगल नासिँदै छ भने अर्कोतर्फ चोरी सिकार र बढ्दो अवैध व्यापारले कतिपय क्षेत्रबाट बाघ लोप भएका छन् ।बाघ सानो क्षेत्रमा खुम्चिएर बस्नुपर्ने अवस्था आउनु संरक्षणका दृष्टिले निकै घातक हुने विज्ञहरूको भनाइ छ । उनीहरूका अनुसार बाघ आफ्नो क्षेत्र निर्धारण गरेर बस्ने जीव हो र यसले आफ्नो क्षेत्रमा अर्को बाघको उपस्थिति स्विकार्दैन ।"
पप्पुले रोक्यो काम,"रौतहट (कास) गौर नगरपालिका४ स्थित टिकुलिया घाटमा निर्माणाधीन पुलको काम पटकपटक रोकिँदा स्थानीय बासिन्दा समस्यामा परेका छन् । गत वर्ष भदौ ९ गते यही अधुरो पुलको पिलरमा ठोक्किएर डुंगा दुर्घटना हुँदा पाँच जनाले ज्यान गुमाएका थिए । गत वैशाख र जेठमा कछुवा गतिमा काम गरेर फेरि अलपत्र बनाइएको सडक डिभिजन कार्यालय चन्द्रनिगाहपुरका इन्जिनियर मदनमोहन सिंहले बताए । कामै नगरेको अवस्थामा भुक्तानीका लागि कम्पनीले बिल पेस गरेको छ, उनले भने । तत्कालीन सडक डिभिजन कार्यालय हेटौंडाबाट २० करोड ७२ लाखको लागतमा गौरऔरैया जोड्ने लालबकैया नदीमा २ सय २५ मिटर लम्बाइ र ७२ मिटर चौडाइ भएको पक्की पुल बनाउन बोलपत्र आह्वान भएको थियो । लागत इस्टिमेटभन्दा २८ प्रतिशत कम १४ करोड ९३ लाखमा टेन्डर सकारेर तीन वर्षभित्र निर्माण सक्ने गरी पप्पु कन्स्ट्रक्सनका तत्कालीन सञ्चालक हरिनारायण रौनियारले ०७१ असार २९ मा सम्झौता गरेका थिए । तत्कालीन प्रधानमन्त्री सुशील कोइरालाले ०७१ कात्तिक २९ गते पुलको शिलान्यास गरेका थिए । निर्माणको काम चाँडै सक्न सडक कार्यालय र स्थानीयले दबाब दिइरहे पनि ठेकेदार कम्पनीले बेवास्ता गरिरहेको हो । सडक कार्यालयका अनुसार पछिल्लो दुई महिनामा पुलको बिम हाल्ने काम मात्र गरिएको छ । समयमा पुल नबन्दा बन्जरहा, औरैया, मठिया, जोकहा, वैरिया, अकोलवा, रामपुरलगायत गाउँका बासिन्दा सदरमुकाम गौर आउन जोखिमपूर्ण डुंगा यात्रा गर्न बाध्य छन् ।"
दण्ड सजाय घटाउन सरकार तयार,"(काठमाडौं)  प्रस्तावित मिडिया काउन्सिल विधेयकमा भएको चर्को दण्ड सजायको प्रावधान हटाएर त्यसलाई अदालती प्रक्रियामा लैजान सरकार तयार रहेको सञ्चार तथा सूचना प्रविधिमन्त्री गोकुल बाँस्कोटाले बताएका छन् । संघीय संसद्मा पेस भएको नेपाल मिडिया काउन्सिलसम्बन्धी कानुनलाई संशोधन र एकीकरण गर्न बनेको विधेयक सम्बन्धमा राष्ट्रिय सभाको विधायन व्यवस्थापन समितिमा मंगलबार भएको छलफलमा उनले सरोकारवालाको सुझावअनुरूप विधेयक सच्याउन सरकार तयार रहेको जानकारी गराए । सजाय व्यवस्थाको हकमा मूलभूत रूपमा यो अदालती प्रक्रियामै जानुपर्छ तर प्रारम्भिक न्यायको चरणमा काउन्सिलमा केही कुरा हुनुपर्छ, मन्त्री बाँस्कोटाले भने, न्याय प्रणालीमा मुद्दा गयो भने फैसला हुन कति वर्ष लाग्छ लाग्छ, थाहा हुँदैन । सामान्य प्रक्रियाका लागि काउन्सिललाई अधिकार हुनुपर्छ । विधेयकमा आचारसंहिता विपरीत प्रकाशित तथा प्रसारित सामग्रीबाट कसैको मर्यादा र प्रतिष्ठामा आँच पुगे काउन्सिलले आमसञ्चार माध्यम, प्रकाशक, सम्पादक र संवाददातालाई २५ हजारदेखि १० लाख रुपैयाँसम्म जरिवाना गर्न सक्ने व्यवस्था छ । बाँस्कोटाले अदालतमा मुद्दा घुमेको घुम्यै हुँदा पीडितको प्राण पखेरु गइसकेको हुन सक्ने भन्दै काउन्सिललाई दण्ड सजायको सामान्य अधिकार हुनुपर्नेमा जोड दिए । मुद्दा पर्यो भने यति समयमा फैसला गरिसक्ने भनेर लेख्न मिल्ने भए त्यसलाई विधेयकमा थप्नुपर्ने उनले बताए । विधेयकले काउन्सिललाई दिएको दण्ड सजायको उक्त प्रावधान हटाउन पत्रकार महासंघलगायत सञ्चार संस्था, प्रतिपक्षी दल तथा सांसदहरूले समेत दबाब दिँदै आएका छन् । उक्त विधेयकमाथि संशोधन राखेका सांसदले समेत दण्ड सजायको प्रावधान हटाउन, काउन्सिललाई स्वायत्त बनाउन र पदाधिकारी नियुक्ति लोकतान्त्रिक प्रक्रियाबाट गर्न प्रस्ताव गरेका छन् । सबभन्दा महत्त्वपूर्ण काउन्सिललाई कसरी जोगाउने र स्वायत्त बनाउने भन्ने नै हो, कांग्रेस सांसद राधेश्याम अधिकारीले भने, यसमा सत्तापक्ष र विपक्ष नभएर सबै साझा रूपमा अघि बढ्नुपर्छ । संविधानको भावनाविपरीतका प्रावधान हटाउनुपर्छ । विधेयकमा काउन्सिलका अध्यक्ष तथा सदस्यको नियुक्ति गर्न सूचना मन्त्रालयका सचिवको संयोजकत्वमा सिफारित समिति गठन गर्ने प्रावधान छ । त्यसप्रति पत्रकार महासंघले आपत्ति जनाउँदै काउन्सिलको अध्यक्ष र सदस्य नियुक्तिका लागि सिफारिस गर्न राष्ट्रिय सभाका अध्यक्षको संयोजकत्वमा सञ्चार तथा सूचना प्रविधिमन्त्री, प्रतिनिधिसभाका सञ्चारसम्बन्धी समितिका सभापति, राष्ट्रिय समावेशी आयोगका अध्यक्ष र त्रिभुवन विश्वविद्यालय पत्रकारिता विभागका प्रमुख रहेको सिफारिस समिति रहनुपर्ने भनेको छ । विधायन व्यवस्थापन समितिले उक्त विधेयकको अन्तरवस्तु र समस्याबारे अध्ययन गर्न गठन गरेको उपसमितिले विधेयकमा परेका संशोधनलाई समावेश गर्न सुझाव दिएको छ । उक्त विधेयकमा राष्ट्रिय सभाका २३ सांसदले ८ वटा समूहमा १ सय ३ वटा संशोधन प्रस्ताव दर्ता गराएका छन् । छलफलका क्रममा सांसदहरूले व्यावसायिक पत्रकारितालाई गुणस्तरीय बनाउन योग्यता तोकी परीक्षा प्रणाली कायम गर्नुपर्ने, पत्रकारितालाई स्वतन्त्र बनाउनुपर्ने, नागरिकको गोपनीयता कायम राख्नुपर्ने, काउन्सिल निष्पक्ष र सक्रिय हुनुपर्नेमा जोड दिएका थिए । वैशाख २७ गते संसद् सचिवालयमा दर्ता भएको उक्त विधेयक सञ्चारसम्बद्ध निकाय र दलहरूको विरोधका कारण तत्काल संसद्मा पेस हुन सकेको थिएन । पछि पत्रकार महासंघसँग सहमतिपछि भदौ १२ गते संसद्मा पेस भयो । हाल उक्त विधेयक विधायन व्यवस्थापन समितिमा दफावार छलफलका क्रममा छ ।"
सुरु भएन मुख्यमन्त्री जनता स्वास्थ्य,"मकवानपुर (कास) चालू आर्थिक वर्षको आधा समय बित्न लाग्दासमेत प्रदेश ३ सरकारले घोषणा गरेको मुख्यमन्त्री जनता स्वास्थ्य परीक्षण कार्यक्रम सुरु हुन सकेको छैन । प्रदेशको मन्त्रिपरिषद् बैठकले आवश्यक कार्यविधि स्वीकृत गरे पनि परीक्षण कार्य सुरु हुने छाँट देखिन्न । कार्यविधिमा ढिलाइ हुँदा गत आवमा ड्रिम प्रोजेक्टकै रूपमा लिइएको कार्यक्रम अगाडि बढ्न सकेको थिएन । प्रदेश सरकारले गत आवको नीति तथा योजनामा समावेश गरी तत्काल लागू गर्ने बताएको कार्यक्रम दक्ष जनशक्ति नहुँदा चैतबाट मात्रै सञ्चालन भएको थियो । सुरुमा मकवानपुर, सिन्धुली, भक्तपुर, धादिङ र सिन्धुपाल्चोकमा मात्रै यो कार्यक्रम सञ्चालन भएको थियो । सरकारले यस वर्ष प्रदेशका १३ वटै जिल्लामा विस्तार गर्न लागेको छ । सबै जिल्ला समेट्नुपर्ने भएकाले कार्यक्रम सञ्चालनसम्बन्धी कार्यविधिलाई संशोधन गर्न आवश्यक छ, प्रदेशका सामाजिक विकास मन्त्रालयका वरिष्ठ जनस्वास्थ्य प्रशासक सतिश विष्टले भने । दक्ष जनशक्ति नियुक्ति, आवश्यक औजार व्यवस्थापन र विपन्न बिरामीलाई सिफारिस गर्न वडाध्यक्षलाई तालिम दिने तयारी भइरहेको उनले बताए । यो सबै काम गर्नमात्रै अझै दुई महिना लाग्ने देखिन्छ । विपन्न तथा पिछडिएका वर्गको पहिचान गरी वडाध्यक्षले सिफारिस गरेपछि नि:शुल्क उपचार गरिनेछ, उनले भने, प्रदेश सरकार आफैले कर्मचारी नियुक्ति गर्न नसक्ने भएकाले कार्यक्रम सफल बनाउन दक्ष जनशक्ति अभाव नै ठूलो चुनौती देखिएको छ । क्यान्सर, दीर्घ श्वासप्रश्वास, मुटुरोग र मधुमेहजस्ता रोगका पीडित साढे सात हजारले गतवर्ष सेवा लिएका थिए । मन्त्रालयले सो कार्यक्रमका लागि ३ करोड २० लाख विनियोजन गरेकोमा २ करोड ५१ लाख मात्रै खर्च भएको थियो । यस वर्ष ११ करोड विनियोजन भएको छ । २५ हजार विपन्न वर्गलाई नि:शुल्क र बाँकी ७५ हजारलाई २५ प्रतिशत छुटमा उपचार गरिने विष्टले जानकारी दिए ।"
राजधानीबारे सहमति भइसक्यो,"मकवानपुर (कास) मुख्यमन्त्री डोरमणि पौडेलले प्रदेश ३ को राजधानी र नामकरण विषयमा सहमति भइसकेको मंगलबार बताएका छन् । मुख्यमन्त्री तथा मन्त्रिपरिषद्को कार्यालयमा गण्डकी प्रदेशका सभामुख नेतृत्वको टोलीलाई स्वागत गर्दै उनले दुवै विषयमा सहमति भइसकेको दाबी गरको हुन् । हाम्रो सहमति भइसकेको छ, अब प्रदेशसभा बैठक बसेर अनुमोदन गर्न बाँकी छ, उनले भने, परिपक्व निर्णयका लागि हामीले यो विषयमा केही ढिलाइ गरेका हौं । अब बस्ने प्रदेशसभाको पहिलो एजेन्डा नै राजधानीको नामकरण र स्थान टुंगो लगाउने हो । बहुमत भएकै आधारमा हचुवाको भरमा राजधानी टुंगो लगाउन नहुने भन्दै उनले सबैको सहमतिमा टुंगो लगाउँदा दिगो हुने बताए । राजधानी जहाँ भए पनि उपत्यकाबाहिर नै हुने उनको भनाइ थियो । धेरै सांसद उपत्यकाभित्रै भएका कारण सहजताका लागि राजधानीको विषयमा विवाद निकाल्न खोजिएको उनले बताए । प्रदेश ३ ले राजधानीको विषयमा समिति बनाएर अध्ययन गरिसकेको छ भने राजधानी टुंगो लगाउने कार्यविधि पनि संसद्बाट पारित गराइसकेको छ । बजेट अधिवेशनमा नै राजधानीको टुंगो लगाउन दबाब रहे पनि सरकारले हिँउदे अधिवेशनबाट टुंगो लगाउने तयारी गरिरहेको हो । गण्डकी प्रदेशका सभामुख नेत्रनाथ अधिकारीसहितको टोलीलाई मुख्यमन्त्री पौडेलले प्रदेश ३ सरकारले गरिरहेको कामका बारेमा जानकारी गराएका थिए ।"
विस्तार पर्खंदै चितवनको पर्यटन,"(चितवन)  देशको तेस्रो पर्यटकीय गन्तव्यका रूपमा चर्चामा आउने गर्छ चितवन । दुर्लभ वन्यजन्तु बाघ, गैंडाको मुख्य बासस्थल चितवन राष्ट्रिय निकुञ्ज घुम्न बर्सेनि देशविदेशबाट हजारौं पर्यटक आउने गर्दछन् । तर पर्यटन व्यवसायीहरू यहाँ घुम्न आउने पर्यटक संख्या कम भएको गुनासो पोख्छन् । क्षेत्रीय होटल संघ (हान) चितवन सौराहाका निवर्तमान अध्यक्ष सुमन घिमिरेका अनुसार यहाँका होटलले थेग्न सक्नेभन्दा आधा मात्रै पर्यटक चितवन आउने गरेका छन् । संख्या मात्रै उकालो लाग्न नसकेको हैन यहाँको पर्यटकीय गतिविधि पनि निकुञ्जको समथर क्षेत्रमा मात्रै केन्द्रित छ । सम्भावना भए पनि पहाडतर्फ फैलन सकेको छैन । निकुञ्जको पनि सौराहा क्षेत्रमा मात्रै धेरै पर्यटक पुग्ने गरेका छन् । चितवन राष्ट्रिय निकुञ्जले नै गरेको अध्ययनमा निकुञ्ज घुम्न आउनेमध्ये झन्डै ९० प्रतिशत पर्यटक सौराहा पुग्ने गरेका छन् । त्यसैले संख्यासँगै पर्यटकीय क्षेत्र विस्तारको आवश्यकता देखिएको छ ।निकुञ्जभन्दा पहिल्यै पर्यटन चितवनको मुख्य पर्यटकीय अकार्षण नै निकुञ्ज हो । तर निकुञ्ज स्थापनाभन्दा पहिल्यै यहाँ पर्यटकीय गतिविधि सुरु भएको थियो । त्यसो त राणाकालमै बेलायतदेखि शिकार खेल्न चितवन आउने चलन थियो । पर्यटनको सुरुवात पनि बेलायती नागरिक जिम इडवर्डबाट भएको छ । ०२२ मा उनले पश्चिम चितवनको मेघौलीनजिकको जंगलमा टाइगर टप्स जंगल लज खोले । त्यसपछि ०३० मा मात्रै चितवन राष्ट्रिय निकुञ्ज स्थापना भएको हो । चितवन राष्ट्रिय निकुञ्जबाट प्राप्त विवरणमा ०३१ पछि पर्यटक संख्याको विवरण राख्न सुरु भएको देखिन्छ । वर्ष ०३१३२ मा ८३६ पर्यटकले चितवन निकुञ्ज घुमेका थिए । वर्ष ०७५७६ मा निकुञ्ज घुम्ने पर्यटकको संख्या १ लाख ८५ हजार नाघ्यो । निकुञ्ज स्थापना भएपछि यो संख्या अहिलेसम्मकै सर्वाधिक हो । तर पर्यटन व्यवसायीहरू सन्तुष्ट छैनन् । गिरिधारी चौधरी चितवनका पुराना पर्यटन व्यवसायी हुन् । सौराहाको पहिलो पर्यटकीय होटल हो इलाफेन्ट क्याम्प । जुन ०३३ मा खुलेको हो । चौधरीले सुरुमा यही होटलमा काम गरे । दुई वर्षपछि आठ कोठाको आफ्नै लज खोले । सौराहाका होटल व्यवसायीहरूले ०४५ मा होटल तथा सामुदायिक विकास समिति नामक संस्था खोले । गिरिधारी त्यसको संस्थापक हुन् । त्यो बेला सौराहाका १० वटा होटलहरू सदस्य रहेको उनले जनाए । निकुञ्जको विवरणमा ०४५ मा ४४ हजार पर्यटक आएका थिए । हानका निवर्तमान अध्यक्ष घिमिरेका अनुसार अहिले सौराहा क्षेत्रमा मात्रै ११५ होटल छन् । ०४५ को तुलनामा होटलको संख्या १० गुणा बढ्यो । तर पर्यटकको संख्या पाँच गुणाको हाराहारीमा पनि पुगेको छैन । निकुञ्ज कार्यालय कसराबाट प्राप्त विवरण अनुसार वर्ष ०५४५५ मै पर्यटकको संख्या एक लाख नाघेको हो । तर दुई लाख नाघ्ने अवस्था अझै आएको छैन । त्यसमाथि सौराहालाई मात्रै चाप परेको छ । गिरिधारी चौधरी भन्छन्, वन्यजन्तु हेर्न पर्यटक आउने ठाउँमा भीडभाड नभएको राम्रो ।उनको अनुभवमा गुणस्तरीय पर्यटकको पनि अभाव छ । पहिलाको कुरा गर्नुहुन्छ भने सबै राम्रो थियो । हाम्रो लजमा बस्ने पर्यटकहरू कोठा बन्द नगरी सामानहरू त्यसै छाडेर घुम्न निस्कन्थे । त्यो बेला पर्यटकहरू पनि हाम्रो संस्कार, संस्कृति, प्रकृतिप्रति जिज्ञासु हुन्थे । सोधखोज गर्दथे । नेपाली पनि हाँसेर पर्यटकको स्वागत गर्दथे, गिरिधारीले भने । फैलन किन गाह्रो ? सौराहा केन्द्रित पर्यटनलाई अन्यत्र फैलाउने बारेमा बेला बेलामा चर्चा नहुने हैन । तर सोचेअनुसारको सफल्ता भएको छैन । निकुञ्जबाहिर चितवनको पहाडी क्षेत्र सम्भावना बोकेको ठाउँ हो । चिसो मौसम भएको यो ठाउँ पैदल यात्रा र चरा अवलोकनका लागि उपयुक्त छ । झर्ना र सूर्योदय तथा सूर्यास्त हेर्न मिल्ने ठाउँ छन् । चितवनको पहाडी क्षेत्रमा पर्यटन विस्तार गर्न ०५९ मा ग्रामीण गरिबी निवारणका लागि पर्यटन भन्ने कार्यक्रम तत्कालीन चितवन जिल्ला विकास समितिले सुरुवात गरेको थियो । त्यो बेला पहाडी क्षेत्रमा होमस्टेहरू बने । चेपाङ पहाडी पदमार्ग का नाममा नयाँ पर्यटकीय गन्तव्य तय भयो । जसले तत्कालीन काउले, दाहखानी, शक्तिखोर, सिद्धि र कोराक गाविसका पर्यटकीय स्थललाई समेटेको थियो । परियोजनामा १५करोड रुपैयाँ खर्च भयो । तर दशक बिते पनि सोचेअनुरूप पर्यटन फस्टाउन सकेको छैन ।हाम्रो गाउँमा ०६२ मै होमस्टे खुले तर अहिले धेरै बन्द भएका छन् । फाट्टफुट्ट स्वदेशीविदेशी पर्यटक नआउने हैनन् । आएकाहरू होमस्टेमा भन्दा होटलमा नै बस्न रुचाउने गर्दछन् । होटल खुल्न सकेनन्, काउले हात्तीबाङमा रहेको होमस्टे सञ्चालक जगदीश पुरीले भने । हात्तीबाङ सिराइचुली, उपरदाङगढी, शक्तिखोर जस्ता क्षेत्रमा सूर्योदय, सूर्यास्त, चरा अवलोकन, पुराना गढी र किल्ला तथा झर्नाहरू हेर्न पाइन्छ । सम्भावना भए पनि पर्यटक खासै जाने गरेका छैनन् ।पहाडमा पर्यटकीय रुचिका क्षेत्र छन् । तर ठाउँ मात्रै भएर भएन, बाटो राम्रो हुनुपर्यो । गएपछि बस्ने राम्रा होटलहरू हुनुपर्यो । पहाडी क्षेत्रमा यस्तो सुविधा छैन । बाटो बल्ल बन्दै छ । बाटो बने पनि राम्रा होटलहरू बनाउन त्यहाँका बासिन्दाले सक्दैनन् । बाहिरका व्यक्तिलाई लगानी गर्ने वातावरण स्थानीय सरकारले मिलाउनुपर्दछ, चितवनका पुराना पर्यटन व्यवसायी गिरिधारी चौधरीले भने । बाटोका बारण निकुञ्जको अन्य क्षेत्रमा पनि पर्यटन पुग्न नसकेको अर्का पर्यटन व्यवसायी गणेश पौडेलको अनुभव छ । बाटोघाटो प्रचार सबैले गर्दा सौराहा सजिलो भयो । भरतपुरदेखि पश्चिम पटिहानी, जगतपुर र पुरानो पर्यटकीय स्थल मेघौलीमा समेत पर्यटकीय गतिविधि बढ्न सकेन, क्षेत्रीय होटल संघ सौराहाको पटिहानी मेघौली सेक्टरका संयोजक रहेका पौडेलले भने । पछिल्लो समय यी क्षेत्रमा पनि होटल खुलेका छन् । तर होटललाई पुग्ने गरेर पाहुना आएका छैनन् । चितवनका होटलहरूले एक दिनमा ६५ सय पाहुनालाई सुताउन राख्न सक्ने क्षमता बनाएका छन् । तर सरदर होटलका कोठाहरू ३० देखि ४० प्रतिशतसम्म मात्रै भरिने गरेका छन् । ७० प्रतिशतसम्म कोठाहरू भरिए बल्ल राम्रो हुन्छ । भरतपुरका पर्यटनविज्ञ विश्व सुवेदीका अनुसार चितवनमा पहाडी क्षेत्र, संरक्षित क्षेत्र, धार्मिक क्षेत्र र आदिवासी क्षेत्र गरेर पर्यटनका धेरै आयाम छन् ।"
बाटोमै सकिन्छ राहत रकम,"(हेटौंडा)  मकवानपुरको दुर्गम गाउँका एक अग्निपीडितको राहत रकम सदरमुकाम आउजाउ गर्दा नै सकिएको छ । जिल्ला प्रशासनबाट लिएको राहत रकम उनले घरसम्म पुर्याउन सकेनन् । मकवानपुरको कैलाश गाउँपालिका४ धुसाराङका सोमनानसिंह चेपाङको घर गत मंसिर १७ मा जलेर नष्ट भयो । त्यसयता छिमेकीको छाप्रोको पेटीमा सातजनाको परिवार आश्रय लिएर बसेका छन् । घर जलेकालाई सरकारले राहत रकम दिनेबारे स्थानीय जनप्रतिनिधिले जानकारी गराएपछि स्थानीय प्रहरी चौकी र गाउँपालिकाको सिफारिस लिएर उनी हेटांैडा आए । गाउँपालिका कार्यालय, प्रहरी चौकी र हेटौंडा आउँदा बसभाडा र खानपिन गरी सोमनानको पाँच हजार रुपैयाँ सकिइसकेको थियो । उक्त रकम उनले छिमेकीसँग सापटी मागेर ल्याएका थिए ।प्रशासन कार्यालयले शुक्रबार राहत रकम नगद नदिएर चेक दिएको भए उनीसँग हेटौंडामा बस्ने र खाने पैसा हुने थिएन । प्रमुख जिल्ला अधिकारी नारायणप्रसाद भट्टले सोमनानको आर्थिक अवस्था बुझेर राहत रकम नगदै १० हजार रुपैयाँ दिएको बताए । कार्यालयले विगतमा राहत रकम चेकमै दिँदै आएको थियो । चेपाङको आर्थिक अवस्था बुझ्दा अत्यन्त दयनीय देखेर राहत रकम नगदै दिइएको हो, प्रजिअ भट्टले भने, नगद नदिएको उनीहरू शनिबार पनि हेटांैडा नै बस्नुपथ्र्यो । बैंकमा खाता खोल्नुपथ्र्यो, त्यसो गर्दा राहत रकम लिन आउँदा उल्टै ऋण लाग्थ्यो अग्निपीडितलाई ।घर पुग्दा सोमनानले राहत रकम २ सय ६० रुपैयाँ मात्रै पुर्याए । गाउँपालिकाबाट नै राहत रकम दिने व्यवस्था नभएकाले अग्नि, बाढी, चट्याङलगायत दैविक प्रकोपपीडित थप पीडामा पर्ने गरेका छन्, कैलाश गाउँपालिका अध्यक्ष टंकबहादुर मोक्तानले भने, जिल्ला प्रशासनले गाउँपालिकामा उक्त राहत रकम उपलब्ध गराउने व्यवस्था गरेमा सहजै राहत रकम पाउने थिए ।राक्सिराङ गाउँपालिका७ का अग्निपीडित नरबहादुर चेपाङले पनि राहत रकमको तीन सय रुपैयाँमात्र घर पुर्याएका थिए । उनीहरूले फजुल खर्च गरेर होइन, आउजाउ र सामान्य खानपिन गर्दै रकम सकेका हुन् । शब्दमा मात्र राहत छ, राक्सिराङ गाउँपालिकाका अध्यक्ष राजकुमार मल्लले भने, व्यवहारमा आहत खेपेका छन् । जिल्ला प्रशासन कार्यालयमा गठित जिल्ला विपद् व्यवस्थापन समितिले दैवी प्रकोप पीडितलाई राहत रकम दिने गरेको छ । समितिको अध्यक्षमा प्रमुख जिल्ला अधिकारी रहने व्यवस्था छ । गाउँपालिकामा पनि विपद् व्यवस्थापन समिति गठन गरिएको छ । सम्बन्धित गाउँपालिकाको समितिमार्फत राहत रकम उपलब्ध गराउन सके पीडितहरूले थोरै भए पनि राहत पाउने थिए, प्रजिअ भट्टले भने, यसका लागि प्रक्रिया सुरु गर्दै छु । जिल्ला विपद् व्यवस्थापन समिति मकवानपुरले चालू आवको ५ महिनामा अग्निपीडित १२ जनालाई १ लाख २० हजार र बाढीबाट घर भत्केका ४२ जनालाई ४ लाख २० हजार रुपैयाँ राहत रकम उपलब्ध गराएको छ । घर जलेको र बाढीले भत्काएको प्रतिघरधुरी १० हजार रुपैयाँ राहत रकम दिने व्यवस्था छ । यसैगरी, बाढीले बगाएका ८ मृतकका परिवारलाई ८ लाख र चट्याङ परेर मृत्यु भएका २ जना मृतकका परिवारलाई २ लाख रुपैयाँ राहत रकम वितरण गरिसकेको जिल्ला प्रशासन कार्यालयले जनाएको छ । चालू आवको साउनदेखि मंसिरसम्म जिल्ला प्रशासन कार्यालयले ६४ जना दैवी प्रकोप पीडितलाई १५ लाख ४० हजार रुपैयाँ वितरण गरिसकेको छ ।"
व्रतबन्धमा प्रतिबन्ध !,"(काठमाडौं)  पशुपति क्षेत्रका केही भण्डारीका सन्तानहरू व्रतबन्धबाट वञ्चित छन् । पशुपतिको चारकिल्लाबाहिर जन्मेका र विवाहपछि पशुपति मन्दिर नघुमेकालगायत कारण देखाउँदै व्रतबन्ध रोकिएको हो । पशुपति क्षेत्र विकास कोषले अनुमति नदिएकाले तिथि तोकिएर पनि केही भण्डारीका सन्तानको व्रतबन्ध हुन नसकेको हो । पशुपतिका भण्डारी केदारमान भण्डारी गर्भवती पत्नी ज्ञानुलाई ओम अस्पताल दौडाउनुपरेको सम्झिरहन्छन् । ८ महिनाको गर्भवती उनलाई अचानक समस्या देखिएकाले पशुपति क्षेत्रभित्रै पर्ने भएकाले ओम अस्पताल लगेका थिए । अस्पतालले तुरुन्तै शल्यक्रिया गर्नुपर्छ भनिदियो । अप्रेसन गर्नुपर्छ, एक लाख रुपैयाँ जम्मा गर्नुस् भन्न थाल्यो अस्पतालले । कहाँ अप्रेसन गर्नु ? केदारले भने, त्यहाँबाट ट्याक्सी लिएर प्रसूतिगृह गयौं । त्यहाँ लैजान निषेध थियो, जेसुकै होस् भनेर लग्यौं । प्रसूतिगृह लगेपछि अप्रेसन गर्नुपरेन । सामान्य जाँच गरेर पठाइदियो । एक महिनापछिको डेट दियो । दिएको डेटमा प्रसूतिगृह गएँ । नर्मल डेलिभरी भयो । खर्चै भएन, उल्टै एक हजार रुपैयाँ भत्ता पो पाइयो, भण्डारीले भने, झन्डै लाख रुपैयाँ खर्च भइसेको थियो ।पशुपतिनाथ मन्दिरको भण्डारी हुन पशुपति क्षेत्रको चारकिल्लाभित्रै जन्मेको हुनुपर्ने व्यवस्था छ । चारकिल्लाभित्र प्रसूति सेवा ओम अस्पतालमा मात्रै छ । ओम अस्पताल सामान्य आर्थिक अवस्था हुनेको पहँुचमा छैन । पहुँचमा नभएकाले उपचार गर्न प्रसूतिगृह लगायत सुलभ प्रसूति सेवा दिने अस्पतालमा जानबाट वञ्जित हुनुपर्ने अवस्था छ । धन्न छोरी जन्मिइन्, भण्डारी भन्छन्, छोरा जन्मेको भए भण्डारी हुनबाट वञ्चित हुनुपर्ने अवस्था आउने थियो । कोषले अनुमति नदिएकाले व्रतबन्धको तिथि तोकिएर पनि रोकिएर समस्या व्यहोर्नेमध्येका विजय राजभण्डारी पनि हुन् । उनले छोरा सिर्जनको व्रतबन्ध गर्न गत वैशाख २४ मा साइत जुराएका थिए । निम्ता गर्न कार्डसमेत छपाइसकेका थिए । व्रतबन्ध गर्नुभन्दा ३५ दिन अगाडि कोषलाई जानकारी दिनुपर्ने कानुनी व्यवस्था छ । यही व्यवस्थाअनुसार जानकारी पनि दिएका थिए । तर, कोषले अनुमति दिएन । व्रतबन्ध रद्द गर्नुपर्यो, भण्डारीले भने, कोषले कहिल्यै नभएको विवाद निकालेर व्रतबन्ध रोकिदियो । कोषले भण्डारीको व्रतबन्ध रोकिनुको कारणचाहिँ बुबाआमाको बिहेमा सामान्य प्रक्रिया नमिलेको देखाएको छ । नाबालक भण्डारी हुन बुबाआमाको विवाहदेखि नै प्रक्रिया पुर्याउनुपर्छ । पहिलो प्रक्रिया आफ्नो स्वजातिमा विवाह गर्नुपर्छ । विवाहमा पशुपतिमा बजाउने पञ्चैबाजा बजाउनुपर्छ । पञ्चैबाजा नभए अन्य बाजा बजाउँदा पनि हुन्छ । यसरी ल्याइएका दुलहीलाई पशुपतिनाथ दर्शन गराउनुपर्छ । मन्दिर प्रांगण परिक्रममा गराएपछि नेवारी पुरोहितले नेवारी विधिअनुसारै घर भित्र्याउनुपर्छ । त्यसरी भित्र्याएका दुलहादुलहीलाई घरको थकाली महिलाले सगुन दिन्छन् । सफलताको कामना गर्छन् । घर परिवारसँग नाता जोडियो भन्दै सुपारी दिने चलन छ । विजय दम्पतीले अरू सबै प्रक्रिया सुरु गरे । तर मन्दिर परिक्रमा गरेन । ०७५ मा गोरखा धुवाकोटबाट बेहुली ल्याउँदा रात पर्यो । त्यही भएर मन्दिर घुम्न पाएनन् दुलाहादुलही । बाटोमा दुर्घटना भएछ । त्यही कारण जन्ती तीन घण्टा एकै ठाउँमा रोकियो, सिर्जनकी आमा इन्द्रमायाले भनिन्, घर आइपुग्दा मध्यराति भएको थियो । त्यही भएर मन्दिर परिक्रमा गरिएन । अहिले यही कारण देखाएर व्रतबन्ध रोकिएको छ । पशुपतिका भण्डारीले आसापास सुविधा सम्पन्न प्रसूति सेवा उपलब्ध गराउन माग गरेको वर्षांै भएको छ । तर कोषले भण्डारीको गुनासो सुनुवाइ गरेकै छैन । पशुपति क्षेत्रभित्रै जन्मनुपर्ने परम्परा जोगाउनुपर्छ । तर त्यसका लागि यहाँ सुविधाजनक प्रसूति सेवा त हुनुपर्यो नि, भण्डारीले भने, परम्परा धान्ने भन्दैमा ज्यानै खतरामा राख्नु त भएन नि । पहिला सुविधाजनक अस्पताल नहँुदा घरमै बच्चा जन्माउँथे । आमा र बच्चाको ज्यानसमेत गएका घटना थुप्रै छन् त्यतिबेला । अहिले पनि त्यही अवस्थामा बाँच भन्नु त भएन नि ।कोषले जुन परम्पराअनुसार भण्डारी चाहिने हो, त्यो परम्परा जोगाउनु कोषको दायित्व भएको जनाएको छ । नियमावलीमै यही व्यवस्था छ, कोषका संस्कृति महाशाख प्रमुख प्रेमहरि ढुंगानाले भने, मूल भण्डारीले योयो बालक भण्डारी परम्पराविपरीत छ भनेपछि कोषले अनुमति नदिएको हो । सांस्कृतिक कुरा धेरै छन् । उनले थोरै क्षमताको भए पनि प्रसूति केन्द्रको आवश्यकता रहेको बताए । बरु चारै सिटको होस्, भण्डारीका लागि मात्रै यहाँ प्रसूति केन्द्र चाहिन्छ, ढुंगानाले भने, अप्रेसन गर्नेसम्मको सुविधा भएको प्रसूति केन्द्र यहाँ चाहिन्छ भन्ने कोषको धारणा छ ।व्रतबन्ध रोकिएका सिर्जनजस्ता तीन किशोर छन् पशुपति क्षेत्रमा । माधव राजभण्डरीले छोराको व्रतबन्ध गर्ने योजना बनाएको ९ वर्ष भयो । ०६७ मै योजना बनाएका थिए छोरा साजनको व्रतबन्ध गर्न । ०६७ पुसमा व्रतबन्ध गरिपाऊँ भनेर निवेदनै दिए । त्यसको दुई वर्षपछि ०६९ पुस ९ मा फेरि अर्काे निवेदन दिए । त्यसयता चार पटक निवेदन दिइसकेका छन् । उनको निवेदनको पनि सुनुवाइ भएको छैन । उनलाई चाहिँ के कारण रोकिएको हो जानकारी पनि दिएका छैनन् । हुन्छ भन्छन्, उनले सुनाए, तर दिँदा पनि दिँदैनन् । उनका छोरा ओम आशिष व्रतबन्धका लागि निवदेन दिँदा १२ वर्ष हुन ३ महिना बाँकीका थिए । ०६७ माघ २१ को साइत निकाले व्रतबन्ध गर्न लागेका थिए । ११ देखि १३ वर्षको बीचमा व्रतबन्ध गर्नुपर्ने परम्परा छ भण्डारीको । यो समय गुज्रिएको छ साजनको । उनी १६ वर्ष भइसकेका छन् । अब त बाहिर लगेर आफू खुसी गरिदिऊ कि जस्तो लाग्न थालेको छ, राजभण्डारी भन्छन्, मुख्य भण्डारीलाई पनि भन्न धेरैपटक गइसके । तिम्रो हँुदै हँुदैन भन्छन् ।उपनयन संस्कार पशुपतिका भण्डारीमा मुख्य हो । यो संस्कार भएपछि मात्र भण्डारी संस्कारित मानिन्छन् । व्रतबन्ध गरेपछि पशुपति मन्दिरभित्र गएर काम गर्न सक्षम हुन्छन् । गर्भ रहेको समयदेखि १२ वर्षभित्रमा व्रतबन्ध गर्ने चलन छ, पशुपतिका भण्डारी केदारमान भण्डारी भन्छन्, कोषको कारण यो परम्परामा धक्का पुगेको छ ।बालक जन्मनासाथ आफ्नो कबलको मुख्य भण्डारीको उपस्थितिमा जन्म दर्ता गराउनुपर्छ । जन्मदर्ता गरेको मितिले उमेर भएपछि व्रतबन्ध गराउने बालकको बारेमा कवलका मुख्य भण्डारीलाई जानकारी गराउनुपर्छ । मसनभोक कबल, द:थु, कोफ्ले र मतिमडिल गरी भण्डारीका चार कबल छन् । ती प्रत्येक कबलका एक जना मुख्य भण्डारी हुन्छन् । मुख्य भण्डारीलाई जानकारी गराएपछि उनले मुख्य पुजारीलाई जानकारी गराउँछन् । भट्टले भण्डारका नाइकेलाई बोलाएर परम्पराअनुसार आवश्यक कदम चाल्न निर्देशन दिन्छन् । त्यसपछि नाइकेले विधि पूर्वक राजदरबार सचिवालयमा पत्र पठाउने चलन थियो । त्यही पठाएको पत्रको जवाफमा मुल भट्टले परम्पराअनुसार गर्नु भनेर सुपारी दिन्थे । राजा हटेपछि यो चलन हट्यो । अहिले कोषको अनुमति लिनुपर्ने कानुनी व्यवस्था छ । ०६८ मा बनेको पशुपति मन्दिर तथा पूजा व्यवस्थापन नियमावलीले कोषको स्वीकृति लिएर व्रतबन्ध गर्नुपर्ने व्यवस्था गरेको छ । स्वीकृति पाएपछि शुभसाइतको चार दिनअघिबाटै व्रतबन्ध प्रक्रिया सुरु हुन्छ । पशुपति क्षेत्रमा बस्ने नेवारका ९ जातमध्ये एक हो भण्डारी । पशुपतिनाथको मन्दिरको भण्डार यिनै भण्डारीको जिम्मामा हुन्छ । भण्डारको काम गर्ने भएकैले उनीहरूलाई भण्डारी भनिएको हो । भण्डारीको काम पशुपति मन्दिरको रखवारी गर्ने, पुजारीलाई सहयोग गर्ने, आवश्यक चन्दन घोटी तयार गर्ने, मीनपचासभर जंगलबाट दाउरा खोजेर ल्याउने, पशुपति मन्दिरको भित्री ढोका खोल्ने, बन्द गर्ने, चन्दन, प्रसाद तथा जल दिने, गरहनाको सुरक्षा गर्ने, गर्भगृहमा सफाइ गर्ने, मूल पुजारीले अह्राएको काम गर्नेलगायतका काम कर्तव्य हुन्छन् । मन्दिरमा ४ पुजारी र ३ भण्डारी हुन्छन् । भण्डारीका चार कबलबाट छानिन्छन् । केदारमानका अनुसार ४ कबलमध्ये मनिभोमा २१ जना, द:थुमा २६ जना, कोफ्लेमा १९ र मतिमडिल कवलमा ३६ जना गरी १ सय २ जना भण्डारी छन् । प्रत्येक महिना फेरिन्छन् । एक जना भण्डारीको पाल ९ वर्ष, १० वर्ष, ८ र १४ वर्षमा पालो आउँछ । कवलमा धेरै सदस्य हुनेको पालो आउन धेरै वर्ष लाग्छ ।"
उद्धार गरिएका उकुसमुकुस,"(काठमाडौं)  काठमाडौं महानगरपालिकाले विभिन्न समयमा सडकबाट उद्धार गरी बालाजुको स्क्रिनिङ सेन्टरमा राखिएकाहरू उकुसमुकुसमा छन् । महानगरले दिनभरि काम गरी साँझ मदिरा सेवन गरी सडकमै सुत्ने, दिनभरि माग्ने, बेसहारालगायतलाई उद्धार गरी सेन्टरमा राख्ने गरेको हो । त्यहाँ धूम्रपान र मध्यपानका केही अम्मलीहरू छट्पाइरहेका छन् भने केही आफूहरूलाई बिनाकारण सेन्टरमा राखेकोमा उकुसमुकुसमा छन् । बालाजु बाइसधाराको स्विमिङ पुलभित्रको घरमा पुग्ने जोकोहीलाई त्यहाँ रहेका महिला र पुरुषले इसारा गर्दै सोध्छन्, चुरोट वा खैनी छ ? त्यहाँ सडकबाट उद्धार गरिएका महिला र पुरुष गरी एक सय २० जना छन् । रिपोर्टिङ गर्न आइतबार दिउँसो पुग्दा गेटमै एक ज्येष्ठ नागरिक आइपुगे । भित्रै पुगेपछि त कोही बच्चा च्यापेर आउपुगे । कोही लौरो टेक्दै नजिकै आए । उनीहरूको आश चुरोट छ कि भन्ने थियो । उनीहरूले आश गरेजस्तो मसँग न चुरोटै थियो न त खैनी । उनीहरूमध्ये केहीको गुनासो थियो, घर पठाएन, केहीले मदिरा सेवन गर्न नपाएको पनि थियो । तीमध्येका सुस्मिता अधिकारी पनि हुन् । सडकमा सुतेको दिन थोरै खैनी थियो । त्यो पनि समाएकै दिन सकिहाल्यो, १५ महिने किशोरको आमा सुस्मिताले भनिन्, ओछ्यानमा सुते पनि खैनी खान नपाएपछि बौलाजस्तै भएकी छु । बिहान अरूको घरमा लुगा धुने र राति सडकमा छोरालाई काखी च्यापेर सुत्ने उनलाई बौद्धबाट उद्धार गरिएको हो । चिसोमा सुत्नेलाई बाक्लो डस्ना र सिरकमा सुताए पनि सन्तुष्ट छैनन् । काम गर्न नपाउँदा, मद्यपान र धूम्रपान गर्न नपाएपछि उनीहरू बिरक्तिएका हुन् । सयभन्दा बढीको समूह भए पनि एक अर्कोसँग खासै बोल्दैनन् । एक्लाएक्लै हुन्छन् । उद्धार टोलीले काम गरेर फर्कंदै गरेको मजदुरलाई समेत ल्याएको आक्रोश पनि उनीहरूले पोख्ने गरेका छन् । कालिमाटीको सडकमा सुतिरहेका विक्रम आलेलाई महानगरको टोलीले चार दिनअघि उद्धार गर्यो । उनलाई पनि स्क्रिनिङ सेन्टरमा राखिएको छ । आइतबार दिउँसो उनी घाम तापिरहेका थिए । जसरी घामको तापले उनको शरीर तातेको थियो तर, मन भने चिसै थियो । नहोस् पनि कसरी ? काम गरेर फर्कदै गर्दा मलाई बाटैबाट उठायो । काम गरेर खाने मान्छेलाई यसरी जेलमा हाले जसरी राखेको छ । जान्छुभन्दा जान दिँदैनन् । कहिले सेक्युरिटी गार्ड त कहिले डकर्मीको काम गरेर गुजारा चलाइरहेको उनी सुनाउँछन् । परिवार सबै भारतमै रहे पनि आफू ६ वर्षअघि काठमाडौं आएको उनले बताए । सडकमा हिँडिरहेकालाई उठाइयो, उनले भने, कोही नभएको मान्छे चिनेर मात्र उठाउइनुपर्छ । कपिलवस्तु घर भएका थमनबहादर खत्रीलाई पनि सडकमा सुतेपछि नयाँ बसपार्कबाट उद्धार गरिएको छ । कपिलवस्तुबाट काठमाडौं आएकै दिन उनी सेन्टरमा पुगे । भारतमा कुकको काम गरेको हुँदा नयाँ बसपार्कमा पनि काम खोज्न आएको थिएँ, उनले भने, बिहान सात बजे ओर्लनासाथ कामको खोजीमा नयाँ बसपार्कमा बसिरहेको बेला मलाई गाडीमा राखेर यहाँ ल्याए । आफन्त सम्पर्कविहीन भएपछि उनी चार दिनदेखि सेन्टरमा छन् । परिवारलाई यसबारे अझै पनि थाहा नदिएको उनी बताउँछन् । सर्लाही घर भएका सुवास कार्की पनि सातायता सेन्टरमा छन् । दक्षिणकालीस्थित रिसोर्टमा सेक्युरिटी गार्डको काम गर्ने बताउने उनी सेन्टरमा कसरी आइपुगेबारे थाहा छैन । एक दिन रक्सी खाएर सडकमै सुतेको थिएँ, उनले भने, त्यसपछि यहाँ ल्याइयो, अहिले बिरामी छु, सन्चो भएपछि जाने हो । त्रिशूली स्थायी घर भएका उत्तम अधिकारीले दिनभरि काम गरेर सडक छेउमा थकाइ मेटाइरहेको बेला प्रहरीसहितको टोलीले सेन्टरमा ल्याएको बताए । सडकमा बस्न पाउँदैन भनेर यहाँ ल्याइयो, उनले भने, भारी बोकेर दैनिक दुई हजार कमाउने मान्छेलाई घाममा सेकाएर राखेको छ । सडकबाट उद्धार गरेर सेन्टरमा जति बसेका छन् सबैले सडकमा हुँदा काम गर्दा कमाउने पैसा सम्झिरहेका छन् । काठमाडौं महानगरले स्थापना दिवसको अवसरमा मंसिर २९ बाट रातमा सडकपेटीमा सुत्नेलाई उद्धार गर्न थालेको हो । त्यसै अभियानअन्तर्गत उद्धार गरेकाहरू सडकमा सुतेका कारण आफूलाई उद्धार गरेर ल्याएको बताउँदैनन् । उनीहरू कोही सडकमा हिँडेका कारण, कोही फुटपाथमा केही बेर बसेका कारण आफूलाई सेन्टरमा ल्याएको दाबी गर्छन् । मानव सेवा आश्रमका प्रदेश ३ का इन्चार्ज सुमन बर्तौलाका अनुसार सेन्टरमा भएका धेरैजना पहिलाकै ठाउँमा जान खोजिरहेको बताए । सेन्टरमा भएकाहरू विभिन्न बाहना देखाउँदै निस्कन खोज्छन्, उनले भने, कतिपयले त हामी सडकमा बस्दैनौं, कोठा खोजेर बस्छौँ पनि भन्छन् । परिवारिक पुनर्मिलन गरेर पठाइएकाहरू पुन: सडकमा आउने गरेको उनले बताए । सडकबाट उद्धार गरेर ल्याइएका धेरैमा रक्सीको लत लागेको पाइएको उनले जनाए । त्यस्ता समस्याबाट छुटकारा दिलाउन औषधि दिइरहेका छांै, उनले भने ।"
चार बंगलादेशी पक्राउ,भक्तपुर (कास) महानगरीय प्रहरी वृत्त थिमिले नक्कली नोटसहित ४ जना बंगलादेशीलाई पक्राउ गरेको छ । मध्यपुर थिमि१ लोकन्थलीमा सामान किनेर २ हजार रुपैयाँ नक्कली नोट दिई फरार बंगलादेश फरिदपुर घर भई लोकन्थली बस्ने २६ वर्षीय सुमन खानसहित चारजना पक्राउ परेका हुन् । लोकन्थलीस्थित लक्ष्मी सिलाइ केन्द्र कार्यरत खानको कोठा खानतलासी गर्दा १ हजार रुपैयाँ दरका १६ थान गरी १८ थान नेपाली नोट बरामद भएको भक्तपुर प्रहरी प्रवक्ता कुमारविक्रम थापाले बताए । नक्कली नोट दिई फरार रहेका मुख्य अभियुक्त खानलाई पेप्सीकोला टाउन प्लानिङबाट नियन्त्रणमा लिएको उनले बताए ।
टुँडिखेलको आवाज सुनिनुपर्छ,"काठमाडौं (कास) टुँडिखेललगायत स्थानलाई खुला राख्न जनताले उठाएको आवाजलाई सुन्न विज्ञले आग्रह गरेका छन् । मार्टिन चौतारीमा मंगलबार आयोजित अकुपाई टुँडिखेल : एक वैचारिक मन्थन कार्यक्रममा त्रिभुवन विश्वविद्यालयका पूर्वकुलपति केदारभक्त माथेमाले टुँडिखेलमा जनताले पावर देखाएपछि सरकाले त्यसलाई सुन्नुपर्ने बताए । खुला ठाउँका बारे सबै जाग्नुपर्छ, उनले भने, यो आवाज सरकारले सुन्नुपर्छ । माथेमाले काठमाडौं योजनाबद्ध रूपमा विकास नभई झारपात उम्रेजसरी सहरीकरण भएको प्रतिक्रिया दिए । काठमाडौं विल्डअप भएको होइन । यो झारपात जसरी आएको छ । घर सोलो, डोलो र गोलो भएर बनेको छ । कुनै योजनाले बनाइएको छैन, उनले भने । वास्तुकलाविद् सुर्दशनराज तिवारीले टुँडिखेल समयसमयमा शक्तिकेन्द्र हुँुदै आएको उल्लेख गर्दै अब यो जनताको शक्तिकेन्द्र हुनुपर्ने धारणा राखे । यो किरातकालदेखि नै्र शक्तिकेन्द्र थियो, तिवारीले भने, पछि शाही शासनकालमा आएर यो ठाउँ सैनिक शक्तिकेन्द्र भयो । अहिले राज्यको शक्तिकेन्द्र छ । यसलाई राज्यको शक्तिकेन्द्रबाट जनताको शक्तिकेन्द्र बनाउनुपर्छ ।"
उखु किसान: बोलिदिने कोही छैन,"स्वदेशी उद्योगलाई प्रवर्द्धन गर्न भन्दै गत वर्ष सरकारले चिनी आयातमा परिमाणात्मक बन्देज लगायो । दसैंतिहार जस्ता चाडबाडका बेला चिनी आयात रोकिएपछि उपभोक्ताहरू प्रतिकेजी २० रुपैयाँसम्म बढी तिर्न बाध्य भए । स्वदेशी उद्योगीलाई लाभ पुर्याउने नाममा एकातिर सरकारले राजस्व गुमायो, अर्कातिर उपभोक्ता मारमा परे । तर तिनै उद्योगीहरूले भने आफ्ना किसानलाई गत वर्षको समेत गरी एक अर्ब रुपैयाँभन्दा बढी रकम भुक्तानी गरेका छैनन् । सरकारसित जायजनाजायज पहुँच राखेर अन्तर्राष्ट्रिय व्यापार सिद्धान्त प्रतिकुल नियम लगाउन प्रेरित गरी लाभ कमाएका व्यापारीहरूले गरिखाने किसानको रकम भने तिर्न नचाहनु विडम्बनापूर्ण छ ।छ वर्षदेखि उखुको भुक्तानी नपाएपछि रौतहटका उखु किसान त सोमबार काठमाडौंस्थित अन्नपूर्ण सुगर मिलको सम्पर्क कार्यालय घेराउ गर्नै आइपुगे । उद्योगीबाट किसानहरू कतिसम्म प्रताडित छन् भने नमुना हो यो । उक्त उद्योगबाट सर्लाही र रौतहटका करिब १२ हजार किसानले भुक्तानी पाएका छैनन्, उनीहरूले २०७० सालदेखिको करिब ५० करोड रुपैयाँ लिन बाँकी छ । यस्तो रकम एकैजनाको १० देखि ५० लाख रुपैयाँसम्म छ । किसानले बाली लगाउँदादेखि स्याहार गर्दासम्म ठूलो रकम लगानी गरेका हुन्छन् । त्यसकै लागि कतिले चर्को ब्याजमा ऋण लिएका हुन्छन् । समयमै भुक्तानी नपाएपछि त्यस्ता केही किसान त जग्गा नै लिलाम हुने अवस्थामा पुगेका छन् । खेती गरेरै जीवनयापन गर्नुपर्ने किसानहरूको यसभन्दा ठूलो व्यथा के होला !नियमअनुसार उखु तौल गरेको १५ दिनपछि किसानलाई भुक्तानी दिनुपर्छ । तर सरकारी निकायदेखि सबै तहका राजनीतिक नेतृत्वहरू किसानका पक्षमा प्रतिबद्ध नभएपछि उद्योगीहरू सजिलै गैरजिम्मेवार बन्ने गरेका छन् । उखुको रकम भुक्तानी गर्नुको साटो उनीहरूले ठेक्कापट्टामा पो लगानी गरेको आरोप किसानहरूको छ । स्वाभाविक रूपमा पाउनुपर्ने रकम लिनै किसानहरूले संघर्ष गर्नुपर्ने स्थिति आउनु आफैंमा लाजमर्दो विषय हो । कतिसम्म भने यसकै लागि किसान अनशनसमेत बसेका छन् । यसअघि प्रमुख जिल्ला अधिकारी, प्रहरी र स्थानीय निकायसहितको रोहवरमा उखुको बक्यौता तत्काल भुक्तानी गराउने सहमति भएको थियो । बक्यौता रकम असार मसान्त र नयाँ रकम कात्तिकसम्ममा भुक्तानी गरिसक्नुपर्ने सहमति भए पनि उद्योगीले त्यसको पालना गरेनन् । मुलुकको जुनसुकै क्षेत्रमा झांगिएको बिचौलिया राजका कारण उखु किसानहरू पनि प्रताडित छन् । सहमति गराएजस्तो गर्ने कति नेताहरू किसानलाई रकम दिलाउनेभन्दा पनि बिचौलिया बनेर केहीको भुक्तानी दिने र उद्योगीलाई उन्मुक्ति दिइरहने खेलमा लागेको देखिन्छ । उखु किसानकै हकहितका लागि स्थापित नेपाल उखु उत्पादक महासंघले पनि आफूहरूको हित नहेरेको गुनासो पीडितको छ । बिचौलियाका कारण पहुँचविहीन किसानहरू बढी पीडित हुने गरेका छन् । नेताको पहुँच भएकाले भुक्तानी भेटे पनि निमुखाहरू वर्षौंसम्म खाली हात हुने गरेका छन् । अझ उनीहरूलाई त भुक्तानीको ताकेता गर्दा उद्योगीले उल्टो थर्काउने गरेको गुनासोसमेत सुनिन्छ ।अन्नपूर्णबाहेक श्रीराम सुगर मिलले मात्र किसानलाई ४२ करोड रुपैयाँ भुक्तानी गर्न बाँकी छ । यस्तो रकम इन्दिरा सुगर मिलको १० करोड, लम्बिनीको करिब ४ करोड र महालक्ष्मी सुगर मिलको १२ करोड रुपैयाँ छ । उखु उद्योगीबाट मात्र होइन, किसानहरू सरकारबाट पाउनुपर्ने अनुदानबाट पनि वञ्चित छन् । सरकारी अनुदान र उखु उद्योगको गरी किसानलाई करिब साढे २ अर्ब रुपैयाँ भुक्तानी हुन बाँकी छ । सरकारबाट गत वर्षकै १ अर्ब ३१ करोड रुपैयाँ बाँकी छ, त्यसअघिको दुई करोड रुपैयाँ पनि । सरकारले किसानहरूलाई आफूले दिनुपर्ने अनुदान अविलम्ब उपलब्ध गराउनुपर्छ । किसानलाई भुक्तानी दिन अटेर गर्ने उद्योगीहरूलाई पनि तुरुन्त रकम दिलाउन बाध्य बनाउनुपर्छ । किसानको रकम तिर्न नसक्ने घोषणा गरेको श्रीराम मिल जस्ता उद्योगबाट पनि कसरी असुल गराउन सकिन्छ, उपाय खोजिनुपर्छ । साथै, सरकारी अनुदान भुक्तानी प्रक्रियालाई पनि सहज बनाइनुपर्छ । र, पोहोरकै समर्थन मूल्यमा कारोबारको तयारी भइरहेको छ, जुन बढ्दो बजार मूल्यअनुसार न्यायोचित हुँदैन । त्यसैले नयाँ समर्थन मूल्य तोकिनुपर्छ । जसरी हुन्छ, कृषिप्रधान मुलुकमा किसानहरू नै सधैँ ठगिने स्थिति अन्त्य हुनुपर्छ ।"
विकासमा विभाजित नहोऔँ,"नेपाल र विकास तथा सहयोग सम्बन्धी अमेरिकी नियोग मिलेनियम च्यालेन्ज कर्पोरेसन (एमसीसी) बीच साझेदारी सहयोग अवधारणा अनुसार नेपालको १३० मिलेनियम अमेरिकी डलर र अमेरिकाको ५०० मिलेनियम अमेरिकी डलरको रकमबाट नेपालको सडक, यातायात र ऊर्जा पूर्वाधार स्रोत विकासका लागि २०७४ भदौ २९ मा भएको आपसी समझदारी अहिले चर्किएको छ । सत्तारुढ नेकपाका सांसदहरू पक्ष र विपक्षमा उत्रिएका छन् । प्रतिपक्षी नेपाली कांग्रेसले उक्त समझदारीको पक्षमा उभिने उल्लेख गरेको छ । पूर्वाधार विकास सम्बन्धी उक्त सम्झौता नेपाल सरकारको निर्णय अनुसार भइसकेकोले पुनः अनुमोदनका लागि संसदमा लैजाँदा यसपछिका विकास सम्बन्धी सन्धिसम्झौता संसदमा लैजाने नजिर स्थापित भएमा विकास कार्य प्रभावित हुनसक्ने सम्भावना बढेको छ । उक्त सम्झौताले नेपालको पूर्वाधार विकासमा महत्त्वपूर्ण योगदान गर्न सक्ने, सहभागितामा आधारित विशुद्ध विकास परियोजना भएकोले पक्षविपक्षमा नलागी एकजुट भएर स्वागत गर्नुपर्छ । महेन्द्रसिंह बम, टीकापुर१, कैलाली"
महिलाहरूको भूमिका महत्त्वपूर्ण,"मंगलबार प्रकाशित सरिता तिवारीको हामी पपेट, हामी डमी मा राजनीतिक नेतृत्व तहमा महिलाको न्यून उपस्थिति र महिला केवल पपेट र डमीजस्तै पुरुषहरूको चालमा चल्नुपरेको पीडा छचल्किएको पाइयो । राजनीतिक नेतृत्व गर्ने कुरादेखि घर व्यवहारसम्म महिलाहरू पपेट र डमी हुनुपरेको पीडा लेखमा छ । महिलाहरूले अधिकार खोसेर लिनुपर्ने बेला एक्काइसौँ शताब्दीमा पनि किन पछाडि पारिएका हुन् त भन्ने प्रश्न उठ्छ । हुन त राजनीतिक वृत्तमा महिलाहरूलाई समान स्थान दिनुपर्छ भनेको पाइन्छ । तर, व्यवहारमा त्यसको कार्यान्वयन भने पाइन्न । कतिपय महिला उच्च ओहदामा नपुगेका पनि होइनन् । राष्ट्रपति, प्रधानन्यायाधीश, सभामुख, उपसभामुख जस्ता पदसम्म पुगेका भए पनि पुरुषहरूको तुलनामा यो एकछेेउ पनि होइन भन्ने हो । पुरुषप्रधान समाज र पृष्ठभूमिले पनि महिला पछाडि परेका छन् । यसरी महिलालाई पछाडि पारिँदा आक्रोशित हुनु स्वाभाविकै पनि हो । पुरुष र महिला बाराबर हुन् । यी दुबै बिनाको संसार र जगतको परिकल्पना गर्न सकिँदैन । महिलाहरू सक्षम, इमानदार, क्षमतावान हुन्छन् । यद्यपि पुरुषहरू सबैतिर हावी भएर उनीहरूलाई छायामा पारिदिँदा पपेट र डमीको अनुभूति गर्नु दुःखको कुरा हो । यस अर्थमा महिलाहरूलाई भूमिका दिएर असन्तुष्टिका छालहरू सतहमा उठ्न दिनु हुँदैन । रेशमकुमार सुनुवार, बौद्ध, काठमाडौँसरिता तिवारीको हामी पपेट, हामी डमी ! पढ्दा साँच्चिकै महिलाहरूमा डमी प्रवृत्ति रहेकै हो त ? प्रश्न छ, तर उत्तर सजिलो छ । किनभने क्षमतावान महिलाहरू डमी बनाउने ठाउँमा स्पेस नै लिँदैनन्, डमी बन्नुभन्दा बरु एनजीओ र आईएनजीओतिर जागिर खान्छन् । त्यहाँ व्यक्तित्वको कदर र क्षमताको मूल्यांकन हुन्छ । विद्यादेवी भण्डारीलाई मदन भण्डारी जीवित छउन्जेल सिर्फ भण्डारीकी पत्नीको रूपमा ट्रेड युनियन महासंघमा नेतृको रूपमा भित्र्याइयो । अकस्मात् मदनको दुर्घटनामा मृत्यु भएपछि एकैचोटी सांसदको टिकट दिइयो, जितिन् पनि । उनको नेतृत्वको ग्राफ यति उकालो लाग्यो कि हामी सबैलाई थाहै छ । के राष्ट्रपतिजस्तो जिम्मेवार तथा गरिमामय पदमा यति छिट्टै उनी पुग्न सक्ने व्यक्तित्व हुन् त ? जटिल प्रश्नको सजिलो उत्तर योभन्दा अरू के होला ? केदारनाथ त्रिपाठी, बूढानीलकण्ठ, काठमाडौँ"
जानीजानी जोखिम मोल्ने बानी,"सोमबार प्रकाशित मुख्य दुई जोखिमका खबर पढेंँ । पहिलो, सडक दुर्घटना र दोस्रो, बाक्लो बस्तीमा रहेको पेट्रोल पम्प । वास्तवमै हामी नेपालीमा नचेतेसम्म सचेत हुने बानी छैन । जानीजानी जोखिम मोलेर डाँडाकाँडा जथाभावी डोजर लगाएर अव्यवस्थित सडक निर्माण गर्छौं । त्यसमाथि पुराना सवारी साधनमा झुन्डिएर, कोचिएर यात्रा गर्छौं । लामो दूरीका यातायातमा एकैजना ड्राइभरले सवारी चलाउने गरेका छन् । नियमित मर्मतसम्भारबिना सवारी चलाउने गरेका छन् । विभिन्न छानबिन समितिले दिएका सुझाव लागू गर्दा सडक दुर्घटनामा कमी आउने थियो । यस्तै व्यस्त बसोबास, व्यापार व्यवसाय, अस्पताल, विद्यालयसँग जोडेर पेट्रोल पम्पहरू राख्नु पनि दोस्रो जोखिम मोल्नु हो । यसले विपत्ति निम्त्याए करोडौंको भौतिक क्षति हुनुका साथै ठूलो मानवीय क्षतिसमेत हुनेछ । तापनि जोखिम मोलेर बस्छौंँ । हामी त्यसको विरोध वा व्यवस्थापनतिर ध्यान दिँदैनौँ । जब विपत्ति आइलाग्छ, अनिमात्र हाम्रो होश खुल्छ । नागरिक र सरकार पक्षले यी दुई जोखिम न्युनीकरण गर्न हातेमालो गर्ने पो हो कि ? रञ्जना खड्का, धनगढी"
मानवीय क्षति कम गर्नर्,"सोमबार सुकेधारामा भएको सडक दुर्घटनाले दिनहुँ सडक पार गर्नुपर्ने पैदलयात्रीहरू पुनः त्रसित भएका छन् । राजधानीको सडकमा मात्र १ महिनामा ११ जनाको सवारी दुर्घटनाका कारण निधन भएको छ भने देशभरमा २८० जना । धेरै मानवीय क्षति पहाडी राजमार्गको भीरबाट खसेर भएको छ । सबै राजमार्गमा बलिया स्टील सेफ्टी बार बनाउनसके मात्र पनि मानवीय क्षति धेरै कम गर्न सकिन्छ । तर सरकारको यसतर्फ ध्यान जानसकेको छैन ।यसको न्युनीकरणको उपाय के त ? सरकार र विज्ञहरूले यसबारे के सोचेका छन् ? के पहल गरेका छन् ? प्रधानमन्त्री रातभरि सुत्न सकेनन् रे भन्ने समाचारले सडक दुर्घटना कम हुँदैन । त्यसका लागि ठोस पहल हुनुपर्छ । तर सरकारले खासै पहल र प्रयास गरेको अनुभूत नेपालीहरूले गर्न पाएका छैनन् । जसले गर्दा सडकबाट नेपालकै एक ठाउँबाट अर्को ठाउँ जानुपर्यो कि हरेक नेपाली झस्किन्छन् । सडककै दुरवस्था, चालकहरूको लापबाही, सवारी साधनको यान्त्रिक गडबडी र त्यो चेकजाँच नगर्ने ट्राफिक प्रहरीहरूको लापरबाहीले गर्दा नै सडक दुर्घटना बढिरहेको छ । गोपाल देवकोटा, जोरपाटी, काठमाडौं"
राज्यको सम्पत्तिमा ब्रह्मलुट,"हिजो राजाको नाममा भएको सम्पत्ति गणतन्त्र आएपछि नेपाल ट्रस्टको नाममा ल्याइएको छ । राजाको नामको जग्गा नेपाल सरकारको नाममा किन ल्याइयो ? नेता तथा मन्त्रीहरूले रजाइँ गर्न हो ? आफ्नो हातमा शक्ति छ भन्दैमा शक्तिको दुरुपयोग गर्न कसैलाई छुट छैन । नेता र मन्त्रीले गरेको निर्णय गलत भए पनि सबैले मान्नैपर्ने हो भने ठिकै छ । यदि होइन भने सरकारको नाममा रहेको जग्गा दुरुपयोग भयो भनेर चौतर्फी आवाज उठ्दा पनि सरकार सुध्रन किन तयार किन छैन ? मिडियाले पटकपटक झकझकाउँदा पनि नेपाल सरकारको ध्यानाकर्षण हुन नसक्नु अचम्म लाग्छ । यस्तो नचाहिँदो निर्णयको विरुद्ध बोल्नुपर्ने प्रमुख प्रतिपक्ष कहाँ छ ? देशलाई संकट पर्दा पनि नबोल्ने नेता तथा दलहरूको के काम ? उपप्रधानमन्त्री तथा रक्षामन्त्री नेपाल ट्रस्टका अध्यक्ष छन् । नेपाल ट्रस्टका नाममा रहेको जग्गा संरक्षण गर्ने जिम्मा उनको दायित्व हो । तर उनी नै त्यसको दुरुपयोग गर्दै हिँडेका छन् । गोकर्ण रिसोर्टको जग्गा ५ वर्ष समय बाँकी हुँदाहुँदै मन्त्रीपरिषदको निर्णयले २५ वर्षका लागि लिजमा दिने, त्यो पनि अति कम मूल्यमा भनेर सम्झौता गरिएको छ । यो जतिको लाजमर्दो के होला ? नेता भएपछि लाजशरम भन्ने चिज हुँदैन रहेछ । जति भने पनि नसुन्ने कस्ता नेता ।नेताको नजिक भयो या नेतालाई राजीखुसी पार्न सकियो भने राष्ट्रिय सम्पत्ति दुरुपयोग गर्न पाइने रहेछ । राष्ट्रिय सम्पत्तिको पाइलैपिच्छे दुरुपयोग भएको छ । सरकारले गर्ने निर्णय नीतिसम्मत तथा विधिसम्मत हुनुपर्छ । प्रधानमन्त्री, उपप्रधानमन्त्री र मन्त्रीहरूले पनि गैरकानुनी काम गरे भने कारबाही हुनुपर्छ । प्रधानमन्त्री भ्रष्टचारीलाई कहीं कतैबाट पनि उन्मुक्ति दिनु हुँदैन भनिरहेका छन् । तर उनकै मन्त्रीपरिषदमा सामेल मन्त्रीहरू नै भ्रष्टाचारमा मुछिएका छन् । यसरी शून्य भ्रष्टाचार होला त ? अख्तियार पनि साना माछा जालमा पार्छ, ठूला माछाचाहिँ कहिल्यै समात्न सक्दैन । पुरुषोत्तम घिमिरे, जोरपाटी काठमाडौँ"
मुसर्रफलाई मृत्युदण्ड,"वाजपेयीसँग काठमाडौं ॅह्यान्डसेक माथि उल्लिखित घटनाक्रमको तीन वर्षअघि काठमाडौंमै आयोजित सार्कको एघारौं शिखर सम्मेलनले वास्तवमा नेपाली सत्तालाई मुसर्रफप्रति बिस्तारै आकर्षित गर्न थालेको हो । यसै पनि काठमाडौंमा उदार तानाशाह रोज्ने एउटा जनमत कुनै न कुनै रूपमा सधैं उपस्थित हुन्छ भन्ने गरिन्छ । त्यसमाथि अमेरिकाको समर्थनका कारण आत्मविश्वासले भरिएका मुसर्रफले मञ्चबाटै आग्रह गरेर भारतका प्रधानमन्त्री अटल बिहारी वाजपेयीसँग अचानक हात मिलाएको घटनाले कारगिल युद्धपश्चात् तनावग्रस्त रहेको भारतपाकिस्तान सम्बन्ध नयाँ वार्ताको चरणमा प्रवेश गर्यो । यस ह्यान्डसेक ले अन्तर्राष्ट्रिय सञ्चार माध्यममा उत्तिकै महत्त्व पायो । कारगिल युद्धकै कारण तीन पटक स्थगित भएर जनवरी २००२ मा आयोजित सार्कको एघारौं शिखर सम्मेलनले दुई नेताबीच मित्रताको हात मिलाउने दुर्लभ अवसर जुटाएको थियो । आज पनि भारत र पाकिस्तानबीच विद्यमान अप्ठ्यारो सम्बन्धलाई नियाल्दा त्यसै गरी हिम्मत देखाउने नेतृत्वले मात्र यी मुलुकबीच कूटनीतिक आइसब्रेक गराउन सक्ने देखिन्छ । माओवादी र सरकारबीच चलिरहेको सशस्त्र द्वन्द्वलाई नियन्त्रण गर्ने नाममा संसद विघटन गरी लगाइएको देशव्यापी संकटकालले नागरिक अधिकार साँघुरिएको चिसो मौसममा सार्क सम्मेलनको सफल आयोजना नेपालका लागि सानै भए पनि सकारात्मक घटना बन्न पुग्यो । सञ्चार माध्यममा आउने खबरहरू द्वन्द्वमा ज्यान गुमाउने नागरिकको दैनिक गन्ती र राजनीतिक अनिश्चितताले रंगिएका बेला सार्क सम्मेलनमा पाकिस्तानका राष्ट्रपति परवेज मुसर्रफ र भारतका प्रधानमन्त्री अटल बिहारी वाजपेयीबीचको ह्यान्डसेक को अन्तर्राष्ट्रिय खबरले दक्षिण एसियाली स्पेस मा काठमाडौंको महत्ता साबित गरिदिएको थियो । सार्कको यो सफलता दिगो हुन नसक्नुको अलग्गै विवेचना गर्नुपर्छ । अन्त्यमा, मुसर्रफको लामो स्वनिर्वासन र अहिले उनलाई सुनाइएको मृत्युदण्डको फैसला पाकिस्तानमा लोकतन्त्र र तानाशाहीबीचको दौड हो । सैनिक शासकका रूपमा मुसर्रफको बाहिरी छवि धेरै खराब नदेखिए पनि देशभित्रको लोकप्रियता खस्केकै कारण उनले पदबाट राजीनामा दिनुपर्यो । लोकतन्त्रमा विश्वास राख्नेहरू हारेर पनि उठ्न र जित्न सक्छन्Ù तानाशाहहरू केवल एक पटक जित्छन् र सदाका लागि हार्छन् । नेपालको कानुनले मृत्युदण्डलाई स्विकार्दैन । लोकतान्त्रिक पाकिस्तानको हित चाहने नागरिकले भन्न सक्नुपर्छ मुसर्रफलाई नमारÙ पाकिस्तानमा लोकतन्त्रले जित्यो भने उनलाई त्योभन्दा ठूलो सजाय अर्को हुँदैन ।"
'एमसीसी इन्डोप्यासिफिकको अङ्ग होइन',"गोकर्ण रिसोर्टको भाडा अवधि बढाउने विषयमा तपार्इंको कुरा के हो ?यसमा मैले डिटेल अध्ययन त गरेको छैन, तर मलाई लाग्छ, सरकारले कानुन ख्याल गरेरै यो निर्णय गरेको हो । सरकार यो विषयमा सचेत छ ।"
दुर्घटनामा २५ को मृत्यु,जाकर्ता इन्डोनेसियामा भएको सडक दुर्घटनामा २५ जनाको मृत्यु भएको छ । दुर्घटनामा १४ घाइते छन् । दक्षिणी प्रान्त सुमात्रामा गुडिरहेको यात्रुबाहक बस सोमबार राति सडकबाट करिब १ सय ५० मिटर तल खसेको हो ।
मोदी दृष्टि अब 'एनपीआर' मा,"(नयाँदिल्ली)  नागरिकता संशोधन ऐन र राष्ट्रिय नागरिक पञ्जीकरण (एनआरसी) लाई लिएर विवाद र विरोध कायमै रहेका बेला नरेन्द्र मोदी नेतृत्वको सरकारले राष्ट्रिय जनसंख्या पञ्जीकरण (एनपीआर) सर्वेक्षण गर्ने भएको छ । मंगलबार बसेको भारतीय मन्त्रिपरिषद्को बैठकले त्यससम्बन्धी निर्णय लिएको हो । एनपीआर भारतमा बसोबास गर्नेहरूको सूची हो । यसमा कुनै एक स्थानमा विगत ६ महिनादेखि बस्दै आएका वा आगामी ६ महिनासम्म त्यही बस्ने सम्भावना भएका व्यक्तिहरूको अभिलेख राखिने बताइएको छ । यसअघि सन् २०१० पनि एनपीआरका लागि तथ्यांक संकलन गरिएको थियो । त्यसपछि सन् २०१५ मा घरधुरी सर्वेक्षणमार्फत त्यसलाई अद्यावधिक गरिएको थियो । एनपीआरअन्तर्गत कुनै एउटा ठाउँमा ६ महिनादेखि बस्दै आएका विदेशी नागरिक अनिवार्य रूपमा सूचीकृत हुनुपर्नेछ । यसको मुख्य उद्देश्य भनेको भारतमा बस्दै आएका नागरिकको अभिलेख राख्नु हो । केन्द्रीय मन्त्री प्रकाश जावेदकरले नयाँदिल्लीमा मंगलबार आयोजित पत्रकार सम्मेलनमार्फत त्यसको जानकारी गराएका हुन् । कार्यक्रम सन् २०१० मा भारतीय राष्ट्रिय कंग्रेस नेतृत्वको सरकारले सञ्चालनमा ल्याएको जस्तै हुने बताइएको छ । सर्वेक्षण आगामी अप्रिलदेखि सेप्टेम्बरबीचमा सम्पन्न गर्ने लक्ष्य राखिएको छ । यो कार्यक्रम करिब ६ महिनाभित्र सम्पन्न गर्ने लक्ष्य राखिएको छ । एनपीआरअन्तर्गत गाउँ, जिल्ला, राज्य राष्ट्रियस्तरको तथ्यांक राखिने बताइएको छ । भारतमा विभिन्न सर्वेक्षणहरूबाट एनपीआरलाई अद्यावधिक गर्ने काम हुँदै आएको छ । यसअघि सन् २०१५ मा सम्पन्न घरधुरी सर्वेक्षणबाट पनि एनपीआर अद्यावधिक गरिएको थियो । भारतमा सन् २०२१ मा राष्ट्रिय जनगणना पनि हुँदै छ । त्यसलाई सहयोग पुग्ने गरी एनपीआर सर्वेक्षण गर्न लागिएको हो । एनपीआर र जनगणनाका लागि १३० अर्ब भारु विनियोजन गरिएको छ । जसमध्ये एनपीआरका लागि ३९ अर्ब ४१ करोड भारुभन्दा बढी खर्च गरिनेछ । मोदी सरकारले यसपटक नागरिकता संशोधन कानुन र एनआरसीआरको जस्तै विरोध नहोस् भनेर एनपीआरको सन्दर्भमा विशेष सावधानी अपनाएको देखिन्छ । सरकारले एनपीआरका लागि कुनै पनि कागजात नचाहिने पहिले नै प्रस्ट पारेको छ । सरकारले एनपीआरका लागि कुनै पनि दस्तावेज र बायोमेट्रिक प्रमाण नचाहिने बताएको छ । एनपीआरका लागि एक विशेष प्रकारको एपको प्रयोग गरिने भएको छ । पत्रकार सम्मेलनमा मन्त्री जावेदकरले सर्वेक्षणका क्रममा नागरिकले दिने विवरणलाई नै आधार बनाइने जनाएका छन् । असममा जन्ममिति र अन्य सरकारी कागजातहरू बुझाउन नसकेका कारण लाखौं नागरिक एनआरसीको सूचीमा छुटेकाले त्यसको चर्को विरोध हुँदै आएको छ । असममा मात्र करिब २० लाख मानिस त्यो सूचीमा परेनन् । त्यसमध्ये करिब सवा लाख नेपाली भाषी भारतीयहरूसमेत छन् । जसले गर्दा एनआरसीलाई लिएर ठूलो विवाद हुँदै आएको छ । अन्य कतिपय राज्यले त एनआरसीलाई लागू नगर्ने घोषणा नै गरिसकेका छन् । विगत केही सातायता भारतभर फैलिएको नागरिकता संशोधन कानुनप्रति देखिएको असन्तुष्टिका पछाडि पनि एनआरसीप्रतिको अविश्वास नै हो ।"
मादल बोकेर मुम्बई पसें,"दार्जिलिङमै सांगीतिक समूहहरूसित आबद्ध हुनुहुन्थ्यो, नेपाल आउने त्यतिबेलाको योजना कसरी बन्यो ? उता पनि राम्रै थियो । लुइस व्यांक्ससित काम गर्थें । होटलहरूमा पनि गाउँथे । तर, मनलाई सोचे जस्तो सन्तोष मिलेन । यता रेडियो नेपाल खुलिसकेको थियो । सोल्टी र अन्नपूर्णजस्ता ठूला होटल बनिसकेका थिए । सांगीतिक क्षेत्रमा राम्रो काम पाइन्छ भनेरै यता आएँ । पत्नी र दुई छोरीहरू च्यापेर सन् १९६१ मा नेपाल आइपुग्दाको क्षण अहिले पनि सम्झिन्छु । हामी मात्रै आएका थिएनौं, पिटर जे कार्थक, अनुराधा गुरुङ (कोइराला) लगायतको ठूलो समूह थियो । त्यतिबेलाको नेपाली सांगीतिक माहोल कस्तो थियो ? नातिकाजी र शिवशंकर दाइहरूको बोलवाला थियो त्यतिबेला । नारायणगोपाल, तारादेवी, गोपाल योञ्जन र प्रेमध्वज प्रधानजस्ता हस्तीहरूको चकचकी चलिरहेको समय थियो त्यो । उहाँहरूको साथ सहयोग राम्रै पाएँ । गोपाल योञ्जनसित त दार्जिलिङदेखिकै दोस्ती थियो । काठमाडौं आएपछिका सुरुवाती दिनहरू कसरी सम्झिनुहुन्छ ? निकै कठिन भयो नि । उता त नुनतेल सबै घरमै जोहो हुन्थ्यो । यहाँ आफैंले किन्नुपर्ने । फेरि मसित परिवार पनि थियो । तर, काम पाइहालें । तिनताक सबैजनाले रेडियो नेपाल रेडियो नेपाल भन्थे । म पनि त्यहीँ गएँ । त्यहाँ राम्रा संगीतकर्मीहरू थिए, गायकहरू थिए । एकजना तबलावादक हुनुहुन्थ्यो, इन्द्रलाल भन्ने । उहाँले मलाई चिन्नुभएको रहेछ । उहाँले नै डाइरेक्टरकोमा लिएर जानुभयो । त्यतिबेला लक्ष्मण लोहनी हुनुहुन्थ्यो डाइरेक्टर । उहाँसँग कुरा गरेपछि तबला र गिटार बजाउने काम पाएँ । फेरि मेरो तकदिर पनि राम्रो, त्यतिबेला नारायणगोपाल, गोपाल योञ्जन र नगेन्द्र थापासँग संगत हुनपुग्यो । नगेन्द्रले गीत लेख्ने, गोपालले संगीत गर्ने अनि नारायणगोपालले गाउने । रेकर्डिङ दिनरात हुन्थ्यो । तबला बजाउने जिम्मा मेरै काँधमा आइलाग्यो । अल्झेछ क्यारे पछ्यौरी लगायतका चर्चित गीतमा मैले नै तबला बजाएको हुँ । साँझको जमघट पनि त खुब हुन्थ्यो होला नि ? नहुने कुरै भएन । न्युरोडमा तिनताक हाम्रो चर्चित जक्सन थियो डाँफे होटल । सबैजना बेलुका यहाँ भेला हुन्थ्यौं र रमाइलो गर्थ्यौर् ं। मलाई फाइदै थियो । किनभने उता (दार्जिलिङ) बाट आएका मान्छेको साँझ भेटिने थलो पनि त्यही थियो । डाँफेमै एकसाँझ लक्ष्मण तिवारी भन्ने मान्छे भेटियो । खर्साङको रहेछ । उसको एकजना साथीले बानेश्वरमा अंग्रेजी स्कुल खोल्दै रहेछ र त्यहाँ नर्थ प्वाइन्ट पढेका दार्जिलिङका मान्छेहरूको खोजी भइरहेको रहेछ । त्यतिबेला नर्थ प्वाइन्ट र दार्जिलिङका शिक्षकको नेपालमा लहरजस्तै थियो । वसन्त श्रेष्ठको स्कुल रहेछ त्यो । मैले पढाउने पनि काम पाएँ । दिउँसो पढाउँथ्यौ, अपराह्न तीन बजेतिर हिँडेर रेडियो नेपाल जान्थें र दिनहुँ तीन चारवटा गीतमा बाजा बजाउँथें । राजा महेन्द्रले स्थापना गरेको तत्कालीन नेपाल राजकीय प्रज्ञा प्रतिष्ठानमा पनि काम गर्नुभयो नि, हैन ?एकेडेमीको जागिरबारे निकै रोचक अनुभव छ । त्यतिबेला बालकृष्ण सम कुलपति हुनुहुन्थ्यो, उहाँको सेक्रेटरीचाहिँ रामशरण दर्नाल । दर्नालजीसित दार्जिलिङदेखि नै चिनजान थियो । एक दिन उहाँले बोलाउनुभयो । लगेर समजीसँग भेट्टाइदिनुभयो । समले त त्यत्ति नै बेला नियुक्तिपत्र पो थमाइदिनुभयो । मासिक २ सय २५ तनखा लेखिएको त्यो पत्र अहिले पनि मसँग छ । त्यहाँ पनि मैले बाजा बजाउनुपर्थ्यो । एकेडेमीमा काम गर्दा केही साथीहरू थपिए । मदन परियार, श्याम राईलगायत । त्यतिबेला रत्नपार्कमा पार्क होटल खुलेको थियो सोल्टीकै ब्रान्च । सोल्टीमा लुइस ब्यांक्सले प्रस्तुति दिन्थ्यो । पार्कमा पनि त्यस्तै ब्यान्ड राख्ने भन्ने हल्ला सुन्यौं । हामी गएर इन्डियाबाट किन मगाउने, हामी नेपालकै मान्छे, घरकै खाएर आउँछौं भनेपछि साँझको पनि काम पाएँ मैले । हाम्रो हिलियन्स ब्यान्डले काम थाल्यो, पिटर जे कार्थक, उहाँका भाइ मार्क कार्थक पनि सँगै हुनुहुन्थ्यो । मुम्बईसम्मको बाटोचाहिँ कसरी बन्यो ? भारतबाट नेपाल भ्रमणमा आउने संगीतकर्मीहरू एकेडेमीमा घुम्न आउँथे । एक दिन मेरो अघिल्तिर चर्चित भारतीय संगीतकर्मी मनोहरि सिंह उभिन आइपुग्नुभयो । सेक्सोफोन र बाँसुरीको उहाँ निकै ठूला मान्छे, पारिवारिक भ्रमणमा आउनुभएको रहेछ । उहाँसित कोलकाताको दमदममा गीत रेकर्डिङ क्रममा चिनजान भएको थियो । मलाई देखेर उहाँ छक्क पर्नुभयो । मैले पनि आँट गरेर सोधें, हामी पनि बम्बईमा चान्स पाइन्छ कि ? उहाँले उता आउने र खाने खर्चचाहिँ आफैं म्यानेज गर्नु, कामका लागि म कोसिस गर्छु भन्नुभयो । बूढीसँग सल्लाह गर्दा कोसिस गरौं न त भन्ने भयो । अनि फेरि दुई छोरी च्यापेर सन् १९७१ डिसेम्बर २५ मा हामी मुम्बई पुग्यौं । आरडी बर्मनसँग कसरी सम्पर्क भयो त ? मनोहरि सिंहले नै चिनाइदिनुभयो । मैले मादल लिएर गएको थिएँ । आरडी बर्मनले निकै मन पराउनुभयो । खासमा मलाई हैन, मादललाई मन पराउनुभएको थियो । मैले मादल बजाएको सुनेपछि जुनसुकै गीतमा मादल चाहिन्छ भन्नुभयो । अनि म उहाँको समूहसित जोडिएँ । उहाँ पछिसम्म मादल त मेरो सिग्नेचर हो भन्नुहुन्थ्यो । उहाँले मादल मन पराउनुको खास कारणचाहिँ के रहेछ ? उहाँ पहाडी मान्छे । पूर्वोत्तर भारतीय राज्य त्रिपुराका राजकुमार । राजधानी अगरतलाबाट मुम्बई आउनुभएको । उहाँ पहाडी खाना, लुगा र गीत मन पराउनुहुन्थ्यो । त्यही भएर पनि नेपाली गानाप्रति उहाँको प्रेम बसेको हुनुपर्छ । त्यो मादल दार्जिलिङबाटै ल्याउनुभएको थियो कि ? हैन, क्षेत्रपाटीमा किनेको । मादल बनाउने पसल छेवैमा हाम्रो डेरा थियो । त्यहीँ किनेको १९ रुपैयाँमा । त्यो पसल अहिले पनि छ । पछि आरडी बर्मनले सबै सुरको मादल चाहियो भन्नुभयो । मसँग त्यही एउटा मात्रै थियो । उहाँले नै प्लेन टिकट काटेर मादल किन्न नेपाल पठाउनुभयो । मैले सबै प्रकारका मादल किनें । त्यति बेलाचाहिँ भाउ बढेर सय रुपैयाँ पुगिसकेको रहेछ । आशा भोसले र आरडीबीचको सम्बन्धको भित्री कुरा पनि तपाईंलाई धेरै थाहा होला नि ? पतिपत्नी भए पनि उहाँहरू कहिल्यै सँगै बस्नुभएको मलाई याद छैन । दुवैजना आआफ्नै घरमा बस्नुहुन्थ्यो । आशा भोसलेजीको आफ्नै घर थियो । आरडी बर्मन प्रायः हामीसँगै बस्नुहुन्थ्यो । हामी सँगै खान्थ्यौं र पिउँथ्यौं । आशा भोसलेसितको नर्बिसिने क्षण ? फिल्म बाँसुरी का लागि नेपाली गीत झझल्को गाउने बेलाको क्षण बिर्सिन्न । माइतीघर पछि त्यो उहाँको दोस्रो नेपाली गीत थियो, मेरोचाहिँ पहिलो । प्रोडुसरले पैसा दिन जाँदा उहाँले मैले यो गीत मेरो लागि हैन कान्छाका लागि गाएको हुँ भन्दै फिर्ता गरिदिनुभएछ । उहाँ मलाई कान्छा सम्बोधन गर्नुहुन्छ । मुम्बईनेपाल आवतजावत कत्तिको हुन्छ ? भइरहन्छ । आइरहन्छु । छोरीज्वाइँ यहीँ छन् । अहिले फेरि गीत रेकर्डिङको ट्रेन्ड चेन्ज भएको छ । पहिले कोलकाता र मुम्बई धाउनुपर्थ्यो । अहिले मचाहिँ यता धाउँछु । त्यतिबेला र अहिलेको नेपाली संगीतमा के फरक पाउनुहुन्छ ? लोक संगीत त त्यस्तै छ । राम्रै छ । मोडर्नमा चाहिँ आफ्नो मौलिकता केही पनि देख्दिनँ । सबै अरूकै पाउँछु । मौलिकताका लागि के गर्नुपर्ला ?लोकमा जानुपर्छ । नेपाली बाजाहरू सिक्नुपर्छ । पहाड, कन्दरा, तराई र हिमाललाई बुझ्नुपर्छ । तब न संगीतमा मौलिकपन आउँछ । जन्मिनेबित्तिकै विल्डिङ र हवाईजहाज मात्रै देखेर हुँदैन । माटोलाई बुझ्नुपर्छ ।"
यौन उत्पीडन भोगें,"फिल्म क्षेत्र बाहिरबाट हेर्दा जति चमकधमक र ग्ल्यामर देखिन्छ, यस भित्रको कथा अलि बेग्लै छ । प्रायः महिला कलाकारहरू यौनहिंसा र उत्पीडनको सिकार बनेको खबर आइरहन्छ । कास्टिङ काउचदेखि नै सुरु हुने यस्ता दुर्व्यवहार स्थापित कलाकारसम्मले भोगिरहेको देखिन्छ । हालैको एक कुराकानीमा पनि देव डी मार्फत बलिउडमा अभिनेत्रीका रूपमा डेब्यु गरेकी कल्की कोचलिनले पनि सुनाएकी छन् ।पिंकभिल्लासँगको कुराकानीमा कल्कीले भनेकी छन्, जब देव डी रिलिज भयो । तब कसैले फिल्म मेकरलाई रुसी वेश्या कता मिलिन् भनेर सोधेको सुनें । त्यसपछि मैले म रुसी हैन भनेर प्रतिक्रिया दिएँ । ३५ वर्षीया फ्रेन्च नागरिक कल्कीले कुराकानीमा आफूमाथि एक निर्माताले समेत यौनको प्रस्ताव राखेको दाबी गरेकी छन् । उनले निर्माताको नाम उल्लेख नगरी भनिन्, उसले प्रत्यक्ष रूपमा त प्रस्ताव गरेको थिएन । तर उसको आशय यही थियो । उ मसँग डेट जान चाहन्थ्यो । मैले सिधै हुँदैन, कहिल्यै पनि भनिदिएपछि उसले मलाई लिएर बनाउने भनेको फिल्मको समेत अत्तोपत्तो भएन । उनले त्यसपछि आफुलाई उक्त निर्माताले कालोसूचीमा राखेको समेत जिकिर गरिन् ।अभिनयका लागि कल्की पारंगत मानिन्छिन् । उनी अभिनित फिल्महरूले चर्चा पनि पाईरहेकै हुन् । ए जवानी है दीवानी को सफलतापछि पनि कल्कीले ८९ महिनासम्म फिल्ममा काम पाईनन् । हुनत उक्त फिल्मको मुख्य जोडीमा रणवीर कपुर र दीपिका पादुकोण थिए भने कल्की सहायक भुमिकामा अभिनित थिइन् । आफुले काम नपाउनुमा यौन हिंसाको शिकार हुन नचाहनुलाई नै मुख्य कारण ठान्छिन् उनी । कल्कीले यौन उत्पीडनका लागि बलिउड मात्रै नभई हलिउड पनि मुक्त नभएको आरोप लगाएकी छन् । उनले आफू पनि उत्पीडनको सामना गर्नुपरेको खुलासा गर्दै भनिन्, मेरो यौन उत्पीडन भएको थियो । यसको बारेमा मेरो थेरापिस्ट र पार्टनरलाई पनि भनेको थिएँ । त्यसो त यो कुरा उनले केहीअघि राहुल बोसले चलाएको कन्फ्रेन्समा पनि बताएकी थिइन् ।फिल्म निर्देशक अनुराग कश्यपसँग केही वर्ष वैवाहिक जीवन बिताएर सन् २०१५ मा सम्बन्धविच्छेद गरेकी कल्की यतिबेला गाई हर्सबर्गसँगको प्रेममा छिन् । एजेन्सी"
सुस्ताका सुस्केरा,"(काठमाडौं)  केही महिनाअघि नेपाली सुस्तालाई भारतले अतिक्रमण गरेको भन्दै नवलपरासीबाट सुस्ताबासीहरू राजधानीमा धर्ना बस्न आएका थिए । ६ दर्जनको हारहारीमा आएका उनीहरू नेपालभारत सीमा विवाद समस्या समाधान नभएसम्म नफर्कने अडान लिएर बसेका थिए । तर सरकारले उनीहरूलाई थमथम्यायो । झन्डै डेढ दशक अघिदेखिको सुस्ता बचाउ अभियान जस्ताको तस्तै छ । आफ्नै भूमिमा बाहृय अतिक्रमण हेरेर वर्षौंदेखि भारतको हेपाहा प्रवृत्ति खेपिरहेका सुस्ताबासीलाई मंगलबार जमलस्थित राष्ट्रिय नाचघरमा फेरि देखाइयो, नाटक जंगे पिलर का पात्रहरूका रूपमा ।किशोर अनुरागको लेखन तथा निर्देशनमा संस्थानको प्रस्तुति रहेको नाटकले सुस्तामा भइरहेको भारतीय सीमा अतिक्रमणविरुद्ध लडिरहेका नागरिकको यथार्थ पस्कन खोजेको छ । आफ्नै भूमिमा आएर परेड खेलिरहेका भारतीय सुरक्षाकर्मीहरूको ज्यादती र त्यसलाई प्रतिवाद गर्दै उत्रेका नेपालीहरूको अवस्थितिलाई नाटकले हुबहु उतारेको छ । नाटकमा गौतमे पात्र छन्, जसको हातमा लालपुर्जा छ तर भूमि भारतले मिचिसकेको छ । आफ्नो जमीनको हक गुमाएसँगै उसको होस हराएको छ । म भोकै छु । माटो खाऊ भने पारिकाले निलिहाले । जग्गा अरूको भयो, लालपुर्जा मेरो हातमा छ, ऊ विरक्तिएको छ । उसको हालत देखेर नाटक हेरिरहेका दर्शक भावुक हुन्छन् । काठमाडौंबाट सुस्ता घुम्न आएको विद्यार्थीलाई रमिता हेर्ने आएको भनी गाली गर्छ उसले । अनि ऊ फेरि बर्बराउँछ, मेरो बाप्पुले जोतेको जमिन, मेरी माईले रोपेको खेत, बिबीले जम्मा गरेको माटो सबै खाए छिमेकीले ।बाप्पु र माईको भूमिका गरेका पात्रहरूले अन्तिम समयसम्म सुस्तालाई माया गरिरहन्छ । आफ्नै घर बस्नलाई उनीहरूलाई डर छ । जमिम, जो सीमा अतिक्रमणविरुद्धमा उत्रिएका छन्, भारतीय सेनाले डाँकाको संज्ञा दिएर मार्न खोज्दै हिँडेका हुन्छन् । गुरुङ सुस्ता बचाउका लागि अगुवाइ गरिरहेका वास्तविक अभियन्ताको रूपमा छन् । नाटकमा बाप्पुकी छोरी फातिमालाई र छात्रा विद्यार्थीलाई भारतीय सेनाले गरेको दुर्व्यवहारका दृश्यहरूबाट सुस्ताका छोरीचेलीले भारतीय सेनाबाट भोगिरहेको यौन हिंसा प्रस्ट हुन्छ । भारतीय सेनाले सुस्ताका भूमि हमारा है भन्दै बन्दुकको नाल तेर्साउँदा पनि बाप्पु सुस्ता हाम्रो हो, यो नेपालको माटो हो भन्दै स्वर उचो गर्छ । जमिम भन्छ, शरीरमा एक थोपा रगत रहुन्जेल म यो मिटीका लागि लड्ने कसम खान्छु । सुस्ताबासीहरूले मुलुक र माटोप्रति प्रकट गरेको असीम प्रेमलाई नाटककले जीवन्त रूपमा प्रस्तुत गरेको छ । झूटो आश्वासन दिने नेता, अपराधको नाममा सीमाका बासिन्दामाथि भारतीय सेनाले गर्ने गुमनाम हत्या र आतंक, मधेसी मूलका नाममा नागरिकमाथि हुने अभद्र व्यवहार, जंगे पिलरलाई रातारात नेपाली भूमितिर सार्ने भारतीय हर्कतजस्ता गतिविधिले नाटकको वजन बढाउन सघाएको देखिन्छ ।"
फूलजस्तो जीवन,"काठमाडौं (कास) शिक्षाविद् डा राजकुमार राईको पुस्तक फूलजस्तो जीवन सार्वजनिक भएको छ । शिक्षामा नयाँ पुस्ताको सहभागिता, चासो, उपयोगिता, जिउने कलालाई लिएर पुस्तक तयार पारिएको हो । जीवन, सुखी र खुसी, जीवनकला, परिवार, वैवाहिक जीवन, अभिभावकत्व, बच्चाहरूलाई के गर्ने के नगर्नेजस्ता विषय पनि पुस्तकमा छन् ।त्यसैगरी, व्यावहारिक ज्ञान, भाग्य र कर्म, साथी, कुलत, सफलता र असफलता, उत्प्रेरणा, ज्ञान, बुद्धि र विवेक, आध्यात्मिक र भौतिकचेत, डिप्रेसन, बसाइँसराइबारे पनि उनले पुस्तकमा लेखेका छन् । नेपाल, संयुक्त अरब इमिरेट्स, संयुक्तराज्य अमेरिकाका विभिन्न विश्वविद्यालयमा अध्यापन गर्दै आएका राईले आफ्नो अनुभव र बाल मनोविज्ञानलाई लिएर पुस्तक तयार गरेको जनाएका छन् । काठमाडौंमा आयोजित समारोहमा प्रा राजन पोखरेललगायतले पुस्तक कृति सार्वजनिक गरेका हुन् ।"
पीडित केन्द्रित पुस्तिका,"काठमाडौं (कास) लैंगिक तथा घरेलु हिंसा र बेचबिखनजस्ता समस्या परेका पीडितसित अन्तरवार्ता लिने तरिकाबारे पुस्तिका आएको छ । आफन्त नेपाल ललितपुरद्वारा राजधानीमा आयोजित कार्यक्रममा पीडित केन्द्रित वैज्ञानिक अन्तरवार्ता नामक स्रोत पुस्तिका सार्वजनिक गरियो । पुस्तिकाको महिला, बालबालिका तथा ज्येष्ठ नागरिक मन्त्री पार्वत गुरुङ, बेपत्ता पारिएका व्यक्तिका छानबिन आयोगका सचिव कृष्णजीवी घिमिरे, राष्ट्रिय महिला आयोगका सचिव दीपेन्द्र काफ्ले, पाटन उच्च अदालतका न्यायाधीश टेकनारायण कुँवर, सशस्त्र प्रहरी बलका डीआईजी मन्दिप श्रेष्ठ, बार एसोसिएनका अध्यक्ष चण्डेश्वर श्रेष्ठ, शक्ति समूहकी संस्थापक सदस्य चरीमाया तामाङ लगायतले लोर्कापण गरेका हुन् । पुस्तिकामा पीडित केन्द्रित अन्तरवार्ता लिनेबारे नेपालमा सम्भावना, समस्या, यसलाई कसरी पीडित मैत्री बनाउने भन्नेबारे उल्लेख छ ।"
राष्ट्रिय सभा चुनावलाई अधिकृत तोकिए,"काठमाडौं (कास) राष्ट्रिय सभा सदस्य निर्वाचनका लागि निर्वाचन आयोगले अधिकृतहरू तोकेको छ । आयोग प्रवक्ता गिरिजा शर्माका अनुसार प्रदेश १ मा मोरङका जिल्ला न्यायाधीश मेदिनीप्रसाद पौडेल, प्रदेश २ मा धनुषा जिल्ला अदालतका राजकुमार खतिवडा, प्रदेश ३ मा ललितपुर जिल्ला अदालतका महेन्द्रबहादुर कार्की, गण्डकीमा कास्की जिल्ला अदालतका काजीबहादुर राई निर्वाचन अधिकृत तोकिएका छन् । प्रदेश ५ मा दाङका जिल्ला न्यायाधीश रितेन्द्र थापा, कर्णालीमा सुर्खेत जिल्ला अदालतका राजेन्द्रकुमार आचार्य र सुदूरपश्चिममा डोटी जिल्ला अदालतका विदुर काफ्ले अधिकृत खटाइएका छन् ।"
छुट्न मानेनन् चन्द समूहका नेता,"(दाङ)  नेत्रविक्रम चन्द समूहका २१ नेताकार्यकर्ता अदालतको आदेशपछि पनि थुनामुक्त हुन मानेनन् । जिल्ला अदालतका न्यायाधीश रितेन्द्र थापाले सोमबार जनही १५ हजार रुपैयाँ धरौटीमा छाड्न आदेश दिएका थिए । तर, प्रहरीले फेरि पक्राउ गर्ने डरले उनीहरू कारागार जान तयार भए । अदालतले तोकेको धरौटी नबुझाएपछि उनीहरूलाई प्रहरीले जिल्ला कारागार घोराही चलान गरेको छ । अदालतबाहिर ठूलो संख्यामा प्रहरी परिचालन भएकाले फेरि पक्राउ पर्न सक्ने अवस्था देखेपछि उनीहरू कारागार जान तयार भएको बुझिएको छ । धरौटी रकम बुझाएको दिन छुट्न सक्छन्, जिल्ला प्रहरी प्रमुख एसपी जनक भट्टराईले भने । प्रहरीले उनीहरूलाई गत असोज ३० मा बैठकस्थल घेरा हालेर राजपुर गाउँपालिका४ मगराइनाबाट पक्राउ गरेको थियो । उनीहरूविरुद्ध प्रहरीले संगठित अपराध र राज्यविरुद्धको अपराधमा मुद्दा दर्ता गरेको थियो । उनीहरूको साथबाट मेड इन यूएसए लेखिएका दुई पेस्तोल, चार कटुवा पेस्तोल, थ्री नट थ्री राइफलको पाँचवटा गोली, एउटा सुतली बम र ३ लाख ८४ हजार ५ सय ३० रुपैयाँ बरामद भएको प्रहरीले जनाएको थियो । कारागार चलान गरिएकामा चन्द नेतृत्वको समूहका केन्द्रीय सदस्य तथा मध्यपश्चिम कमान्ड इन्चार्ज कपिलवस्तुको शिवराज८ का ५९ वर्षीय चन्द्रबहादुर चन्द, केन्द्रीय सदस्य तथा राप्ती ब्युरो इन्चार्ज माडी५, भाबाङका ५४ वर्षीय केशबहादुर बाँठा र केन्द्रीय सदस्य तथा युवा संगठनका केन्द्रीय अध्यक्ष तुलसीपुर५, बसपार्क दाङका ३१ वर्षीय बबिन केसी भनिने दीपराज शेर्पाली छन् । मध्यपश्चिम कमान्ड इन्चार्ज चन्द नेकपा महासचिव नेत्रविक्रम चन्दका सहोदर जेठा दाजु हुन् । उनी विगतको माओवादी विद्रोहमा पनि सहभागी उच्च तहका नेता हुन् ।यसैगरी राप्ती ब्युरो सदस्य तथा बेपत्ता योद्धा परिवार समाजका अध्यक्ष तुलसीपुर१९, बिजौरीका ६५ वर्षीय रामबहादुर थापा, दाङ जिल्ला इन्चार्ज राप्ती५, सिसहनियाका ४६ वर्षीय यमलाल कटुवाल र दाङ जिल्ला सेक्रेटरी तुलसीपुर८ का ३९ वर्षीय प्रदीपबहादुर वली छन् । यस्तै सल्यान जिल्ला इन्चार्ज कुमाख६, बडगाउँका ५२ वर्षीय रमेश आचार्य भनिने डिल्लीराज शर्मा, पश्चिम रुकुम जिल्ला सेक्रेटरी आठबिसकोट८, पहाडका २८ वर्षीय जित क्षत्री भनिने चन्द्रबहादुर बुढा र रोल्पाको रुन्टीगढी, दाङको बंगलाचुली, प्यूठानको सरुमारानी र सल्यानको कपुरकोट इन्चार्जसमेत रहेका सुनछहारी१, घुसबाङ रोल्पाका ३३ वर्षीय पुस्तमान घर्ती र रोल्पा२, लिबाङका ५८ वर्षीय दलबहादुर खत्री छन् । राप्ती ब्युरो कार्यालय सचिव घोराही१६ का सविन पोखरेल भनिने बालकृष्ण शर्मा, रोल्पाको थबाङ क्षेत्र सेक्रेटरी थबाङ१ का ३५ वर्षीय अमित घर्ती, सोही ठाउँका थबाङ क्षेत्र इन्चार्ज ४३ वर्षीय हितप्रसाद रोका र अखिल नेपाल किसान संघका दाङ अध्यक्ष लमही३, टिकुलीगढका ४३ वर्षीय एकराज चौधरी पनि धरौटी रकम नबुझाएपछि कारागार गएका हुन् । यस्तै दलित मुक्ति मोर्चाका दाङ अध्यक्ष राप्ती१, भालुबाङका ३३ वर्षीय सुरज परियार, युवा संगठनका केन्द्रीय सदस्य घोराही१७, पनौराका ३९ वर्षीय तिलक पुन, दाङको राजपुर गाउँपालिका इन्चार्ज आठबिसकोट२, पश्चिम रुकुमका ३७ वर्षीय धनबहादुर बोहरा तथा पार्टी सदस्यहरू बाणगंगा८, कपिलवस्तुका ३१ वर्षीय विष्णुबहादुर रावत, तुलसीपुर१५, हरिपौरा दाङका ३४ वर्षीय कुलबहादुर वली र शान्तिनगर२, सिमसुन्दरपुर दाङका ४९ वर्षीय इन्द्रबहादुर वली छन् । नेताहरू त्यस क्षेत्रमा गएको सूचना पाएपछि जिल्ला प्रहरी घोराही, इलाका प्रहरी कार्यालय गढवा र वडा प्रहरी कार्यालय लमहीको टोली परिचालन भएको थियो । बैठक बसेर दुइटा घरमा सुतिरहेको अवस्थामा प्रहरीले घर घेरा हालेर पक्राउ गरेको थियो ।"
अब आम्दानीको ५० मात्र ऋण पाइने,"(काठमाडौं)  आवधिक, घर तथा हायर पर्चेज कर्जामा आफ्नो आम्दानीको ५० प्रतिशतभन्दा बढी ऋणीले लिन नपाइने भएको छ । राष्ट्र बैंकले ऋण भुक्तानी आम्दानी अनुपात अधिकतम ५० प्रतिशत कायम गरेपछि यस्तो अवस्था आएको हो । उक्त व्यवस्था कार्यान्वयनका लागि मंगलबार राष्ट्र बैंकले बैंक तथा वित्तीय संस्थालाई निर्देशन दिइसकेको छ ।कुनै व्यक्तिको मासिक आम्दानी १ लाख रुपैयाँ छ भने उसले मासिक किस्ता ५० हजार रुपैयाँ हुने बराबरको रकम मात्र ऋण लिन पाउनेछ । त्यसभन्दा बढी प्रवाह गरेमा ऋणलाई सूक्ष्म निगरानीमा राख्न राष्ट्र बैंकले निर्देशन दिएको छ । चालु आर्थिक वर्षको मौद्रिक नीतिमार्फत गरेको व्यवस्था राष्ट्र बैंकले कार्यान्वयनमा ल्याएको हो । व्यक्तिगत प्रकृतिका कर्जा, घर कर्जा तथा हायर पर्चेज कर्जालगायतका किस्ता भुक्तानीमा आधारित गैरव्यावसायिक कर्जा प्रवाह गर्दा ऋण भुक्तानी आम्दानी अनुपातको अधिकतम सीमा कायम गरिनेछ, मौद्रिक नीतिमा भनिएको थियो । यस्तो कर्जा प्रवाह गर्दा ऋणीको आयस्रोत खुल्ने प्रमाणित कागजात संलग्न हुनुपर्नेछ । आम्दानीको स्रोतमा कर चुक्तादाखिला गरेको वा अद्यावधिक कर चुक्ता प्रमाणपत्रका आधारमा मात्र ऋणीको वार्षिक आय गणना गर्नुपर्नेछ, राष्ट्र बैंकको निर्देशनमा भनिएको छ, बैंक तथा वित्तीय संस्थाले अधिकतम सीमाभन्दा बढी हुने गरी कर्जा प्रवाह गरेमा सो कर्जालाई सूक्ष्म निगरानीअनुसार वर्गीकरण गर्नुपर्नेछ । यस्तै प्राथमिकता प्राप्त क्षेत्रमा प्रवाह हुने कर्जामा वाणिज्य बैंकहरूले राहत पाएका छन् । राष्ट्र बैंकको पछिल्लो निर्देशनअनुसार वाणिज्य बैंकले प्राथमिकता प्राप्त क्षेत्रमा कुल कर्जाको न्यूनतम २५ प्रतिशत कर्जा प्रवाह गर्नुपर्नेछ । यसअघि कृषिमा न्यूनतम १० प्रतिशत तथा ऊर्जा र पर्यटनमा १५ प्रतिशत कर्जा प्रवाह गर्नुपर्ने व्यवस्था थियो । राष्ट्र बैंकले यस वर्ष उक्त व्यवस्थालाई यथावत् राखिने बताएको थियो । तर, मौद्रिक नीति जारी गरेको पाँच महिनामै उक्त व्यवस्था परिमार्जन गरेको छ । वाणिज्य बैंकले कृषिमा १० प्रतिशत र कृषिबाहेक तोकिएको प्राथमिकता प्राप्त क्षेत्रमा १५ प्रतिशत कर्जा प्रवाह गर्नुपर्नेछ, निर्देशनमा भनिएको छ । यो व्यवस्था दुई वर्षअघिकै हो । सो व्यवस्थामा परिमार्जन गरी बैंकहरूका लागि कृषिमा १० र ऊर्जा तथा पर्यटनमा मात्र १५ गरी न्यूनतम २५ प्रतिशत लगानी गर्नुपर्ने व्यवस्था थियो । अहिले उक्त व्यवस्था परिमार्जन गरी पुरानै व्यवस्था कार्यान्वयनमा ल्याइएको हो । उत्पादनमूलक क्षेत्रमा वाणिज्य बैंकहरूको लगानी विस्तार गर्ने उद्देश्यले केही खुकुलो व्यवस्था गरिएको राष्ट्र बैंकले बताएको छ । मर्जर तथा एक्विजिसनमा जाने बैंक तथा वित्तीय संस्थाले तोकिएको कर्जा ०७८ असार मसान्तसम्म पुर्याए हुने छुट पाएका छन् । हाल विकास बैंक र वित्त कम्पनीले प्राथमिकता प्राप्त क्षेत्रमा आफ्नो कुल कर्जाको न्यूनतम क्रमशः १५ र १० प्रतिशत कर्जा प्रवाह गर्नुपर्ने व्यवस्था छ ।प्राथमिकता प्राप्त क्षेत्रमा तोकिएको कर्जा प्रवाह नगर्ने बैंक तथा वित्तीय संस्थाले उच्च ब्याजदरका दरले हर्जाना लगाइने विषय राष्ट्र बैंकले अहिले पनि दोहोर्याएको छ । यद्यपि हालसम्म तोकिएको शीर्षक तथा क्षेत्रमा कर्जा प्रवाह नगर्ने बैंक तथा वित्तीय संस्थालाई राष्ट्र बैंकले कारबाही गरेको छैन । बैंक तथा वित्तीय संस्थाले वित्तीय जानकारी इकाईमा पेस गर्नुपर्ने जानकारी तथा शंकास्पद कारोबारको प्रक्रियालाई प्रभावकारी बनाउन लागिएको छ । यसका लागि संस्थाको कोर बैंकिङ सिस्टम र अन्य विद्युतीय माध्यममा ग्राहकको विवरण समयमै अद्यावधिक गरी राष्ट्र बैंकलाई जानकारी दिनुपर्नेछ । वाणिज्य बैंकहरूले ०७६ माघ १ देखि अनिवार्य विद्युतीय माध्यम गोएएमएल बाट मात्र प्रतिविदेन पेस गर्नुपर्नेछ, राष्ट्र बैंकले भनेको छ, ०७७ साउन १ देखि सबै वित्तीय संस्थाले अनिवार्य रूपमा गोएएमएलमार्फत मात्र प्रतिवेदन पेस गर्नुपर्नेछ । यस्तै हरेक बैंक तथा वित्तीय संस्थालाई सम्पत्ति शुद्धीकरण निवारणसम्बन्धी व्यवस्थाको संस्थागत तथा क्षेत्रगत जोखिम मूल्यांकनसम्बन्धी प्रतिवेदन ०७६ पुसभित्र पेस गर्न राष्ट्र बैंकले निर्देशन दिएको छ ।"
मन्त्रिपरिषद्ले छुट्टै अध्ययन समिति बनाउने,"(काठमाडौं)  नेपाल विद्युत् प्राधिकरण र उद्योगबीच देखिएको डेडिकेटेड महसुलसम्बन्धी विवाद मन्त्रिपरिषद् लगिने भएको छ । महसुलसम्बन्धी विवादमा उद्योगीहरूबाट गुनासो आएपछि प्रधानमन्त्री केपी शर्मा ओलीले यसमा चासो देखाएका थिए ।प्रधानमन्त्रीले अघिल्लो साता अर्थमन्त्री युवराज खतिवडा, ऊर्जामन्त्री वर्षमान पुन र उद्योगमन्त्री लेखराज भट्टसहित सचिवहरूसँग छलफल गरेका थिए । प्रधानमन्त्रीसँगको छलफलपछि ऊर्जा मन्त्रालयले डेडिकेटेड महसुलका विषयमा अध्ययनका लागि मन्त्रिपरिषद्मा प्रस्ताव लैजाने तयारी गरेको ऊर्जामन्त्री वर्षमान पुनले जानकारी दिए ।हामीले चाँडै डेडिकेटेड महसुलका विषयमा अध्ययनका लागि समिति गठन गर्ने प्रस्ताव मन्त्रिपरिषद्मा लैजाँदै छौं, उनले भने, सरोकारवाला सबै सरकारी निकाय रहने गरी अध्ययन समिति बनाउँछौं । उक्त समितिले डेडिकेटेड महसुल लागू भएको समय र लोडसेडिङ अन्त्य भएपछिको महसुलका विषयमा अध्ययन गरी निष्कर्ष पेस गर्ने मन्त्री पुनले बताए । अध्ययन समितिको निष्कर्षका आधारमा डेडिकेटेड महसुलबारे निर्णय हुनेछ ।डेडिकेटेड फिडरबाट विद्युत् लिएर साधारण महसुल तिरिरहेको विषयमा प्राधिकरण र उद्योगहरूबीच गत वर्षदेखि महसुल विवाद छ । प्राधिकरणले पुरानो महसुल बक्यौता भन्दै उद्योगीलाई पत्र काटेपछि केही उद्योगले अदालतमा मुद्दासमेत दायर गरेका छन् । उद्योगीहरूले प्राधिकरणले विद्युत् महसुल निर्धारण आयोगबाट स्वीकृत नहुँदै प्राधिकरणले डेडिकेटेड महसुल लगाएको र लोडसेडिङ अन्त्य भएपछि पनि लोडसेडिङको बेलामा लगाइएको शुल्क नहटाएको तर्क गर्दै आएका छन् ।आयोगबाट स्वीकृत हुनुअघि लगाइएको महसुल र लोडसेडिङ अन्त्य भएपछि ०७५ जेठयताको डेडिकेटेडबापत लाग्ने अतिरिक्त शुल्क छुट दिने तयारी भएको प्रधानमन्त्री कार्यालय निकट स्रोतले जानकारी दिएको छ । उद्योगीहरूले प्रधानमन्त्रीसमक्ष पूरा शुल्क तिर्नुपरे उद्योग बन्द गर्नुपर्ने अवस्था आउने भन्दै गुनासो गरेपछि प्रधानमन्त्री ओलीकै निर्देशनमा मध्यमार्गी बाटो अवलम्बन गर्न लागिएको हो ।प्राधिकरणले डेडिकेटेडबापतको महसुल नतिरे लाइन काट्ने भन्दै पत्र पठाउन थालेपछि उद्योगीहरू प्रधानमन्त्रीकहाँ पुगेका हुन् । उद्योगहरूको लाइन तत्काल नकाट्ने र अध्ययन समितिले दिएको निष्कर्षका आधारमा अघि बढ्ने तयारी छ, मन्त्री पुनले भने । यसमा अदालतले यसअघि गरेको फैसलालाई पनि आधार मानिएको छ । प्राधिकरणविरुद्ध शिवम् सिमेन्टले दायर गरेको मुद्दामा सर्वोच्च अदालतले ०७२ साउनदेखि मंसिरसम्मको थप महसुल बुझाउन नपर्ने फैसला गरिदिएको थियो । यही फैसलालाई आधार मानी अन्य उद्योगीले पनि आयोगबाट स्वीकृत हुनुअघिको डेडिकेटेड विद्युत् महसुल नतिर्ने अडान राखेका छन् । १२ असार ०७२ मा बसेको प्राधिकरण सञ्चालक समिति बैठकले डेडिकेटेड फिडरमार्फत विद्युत् आपूर्ति दिने र त्यस्तो फिडरबाट विद्युत् आपूर्ति लिने ग्राहकलाई प्रिमियमसहितको महसुल लगाउने निर्णय गरेको थियो । कानुनले विद्युत्को महसुल निर्धारण गर्ने क्षेत्राधिकार तत्कालीन विद्युत् महसुल निर्धारण आयोगलाई दिए पनि प्राधिकरण आफैंले महसुल तोकी त्यसलाई लागू गरेको थियो । प्राधिकरणले लागू गरेको महसुललाई आयोगले २९ पुस ०७२ मा मात्रै अनुमोदन गरिदिएको थियो । लोडसेडिङका बेला प्राधिकरणले विभिन्न उद्योगलाई निरन्तर विद्युत् प्रवाह हुने गरी डेडिकेटेड विद्युत् वितरण गरेको थियो । उक्त सुविधा लिएका उद्योगहरूका विषयमा अध्ययनका लागि प्राधिकरण सञ्चालक समिति सदस्य भक्तबहादुर पुनको संयोजकत्वमा गठित समितिले उद्योगहरूले तिर्नुपर्ने डेडिकेटेडबापतको विद्युत् महसुल १० अर्बभन्दा बढी रहेको निष्कर्ष निकालेको थियो ।अध्ययन प्रतिवेदनका आधारमा ०७५ चैत २९ मा बसेको प्राधिकरण सञ्चालक समिति बैठकले डेडिकेटेड फिडरबाट विद्युत् लिइरहेका उद्योगबाट महसुल उठाउने निर्णय गरेको थियो । अध्ययन प्रतिवेदनमा डेडिकेटेड र ट्रंक लाइनबाट विद्युत् आपूर्ति गरेका ५८ उद्योगलाई सामान्यसरहको विद्युत् महसुल लगाएको भन्दै ती उद्योगलाई डेडिकेटेड र ट्रंकसरहको महसुल लगाउन सिफारिस गरिएको छ । डेडिकेटेड र ट्रंक महसुलका आधारमा बिलिङ गरिएका ग्राहकबाट पनि सोही रकम उठाउन बाँकी रहेको प्रतिवेदनमा औंल्याइएको छ । प्राधिकरणले डेडिकेटेड र ट्रंक फिडरबाट विद्युत् लिने ग्राहकलाई साधारण ग्राहकभन्दा करिब ७० प्रतिशत बढी महसुल लिँदै आएको थियो । अहिले २३१ वटा उद्योगले डेडिकेटेड प्रसारण लाइन र ६७ उद्योगले ट्रंक लाइनमार्फत विद्युत् आपूर्ति गरिरहेका छन् । पुन संयोजकत्वको समितिले तयार पारेको प्रतिवेदनअनुसार डेडिकेटेड र ट्रंक लाइनबाट विद्युत् लिने २९८ मध्ये १८५ ग्राहकले प्राधिकरणले तोकेकै महँगो शुल्क तिरिरहेका छन् । ५० वटा ग्राहक भने सरकारी अस्पताल, सामुदायिक खानेपानी र सिँचाइ वर्गका भएकाले प्रिमियम शुल्क लिनु नपर्ने प्रतिवेदनमा जनाइएको छ ।प्राधिकरणको विद्युत् महसुल संकलन विनियमावली ०७३ अनुसार दैनिक ६ घण्टा लोडसेडिङ भएको अवस्थामा २० घण्टाभन्दा बढी विद्युत् आपूर्ति लिनेलाई डेडिकेटेड भनी परिभाषित गरिएको छ । केही उद्योगले आफू यो परिभाषाभित्र नपर्ने भन्दै डेडिकेटेडबापतको बक्यौता भनिएको महसुल नतिर्ने अडान लिँदै आएका थिए ।"
आन्दोलनलगत्तै मासु र अण्डाको मूल्य बढ्यो,"व्यवसायीले अण्डा फुटाए, चल्ला मारे तर सरकार मौन बस्यो । अहिले मूल्य बढाउँदा पनि चुप लाग्नु भनेकै मिलेमतो हो, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, नियामक निकाय व्यवसायीसँगै मिले । जसले गर्दा अनुगमन र सिन्डिकेटधारी व्यवसायीलाई कारबाही हुन सकेन । मासु तथा अण्डा उत्पादनको हकमा पशु सेवा विभागले नियमन गर्छ । मूल्यमा वाणिज्य आपूर्ति तथा उपभोक्ता हित संरक्षण विभागले नियमन गर्नुपर्छ । तर, यी दुवै विभागले बेवास्ता गर्दै आएको उपभोक्ताकर्मीहरूको आरोप छ । मूल्यवृद्धिको हकमा आपूर्ति विभागले अनुगमन गर्नुपर्ने पशु सेवा विभागका महानिर्देशक वंशी शर्माले बताए । कार्टेलिङ गर्ने व्यवसायीलाई कारबाही हुने उनको भनाइ छ । चल्ला मारेको सन्दर्भमा ह्याचरी व्यवसायीलाई पत्र पठाउँदै छौं, उनले भने, सबै पक्ष मिलेर सहज बनाउँछौं । आपूर्ति विभागका प्रवक्ता नोख बस्यालले भने मासुको मूल्य वृद्धिका विषयमा आफूहरू अनविज्ञ रहेको बताए । यसबारे महानिर्देशकले कार्ययोजना बनाइरहेको उनको भनाइ छ ।"
जोगबनीबाट आयातनिर्यात ठप्प,"(मोरङ)  जोगबनीको मिरगन्जस्थित प्रमाण नदीको पुल मर्मत सुरु भएपछि यहाँबाट आयातनिर्यात ठप्प भएको छ । भारत सरकारले शुक्रबारदेखि जीर्ण पुल मर्मत थालेको छ । मालवाहक सवारी आउजाउमा रोक लगाइएको छ । यसबाट सुनसरीमोरङ औद्योगिक करिडोरका लागि भारतलगायत तेस्रो मुलुकबाट आउने कच्चा पदार्थ र दैनिक उपभोग्य सामग्री बोकेका दुई हजारभन्दा बढी मालवाहक सवारी अलपत्र परेको मोरङ व्यापार संघका अध्यक्ष प्रकाश मुन्दडाले जानकारी दिए । करिडोरका उद्योगमा उत्पादित मालवस्तु पनि भारतलगायत तेस्रो मुलुक निर्यात गर्न नसकिएको उनले बताए । मोरङ व्यापार संघ र उद्योग संगठन मोरङले मंगलबार पत्रकार सम्मेलन गरी पुल मर्मतका कारण भारतमा अलपत्र मालवाहक गाडी भीमनगर नाकाबाट रिरुट गरी नेपालतर्फ पठाउन माग गरेको छ । भारतीय पक्षले पहिलो चरणमा डिसेम्बरभरि पुल मर्मत गरेपछि एक साताका लागि सञ्चालनमा ल्याउने र जनवरी ७ देखि पुनः मर्मत सुरु गर्ने जनाएको छ । पुल मर्मत गर्न एक महिना लाग्ने प्राविधिकको भनाइ छ । मालवाहक गाडी भारतमा अलपत्र पर्दा सुनसरीमोरङ औद्योगिक कोरिडोरका उद्योगी व्यवसायी दैनिक १ करोड रुपैयाँ डिटेन्सन र ड्यामरेज चार्ज तिर्न बाध्य रहेको मुन्दडाले बताए । मालवाहक गाडी नआउँदा यहाँका उद्योगको उत्पादकत्व घट्ने र उत्पादन हुने वस्तुको लागत बढ्ने अवस्था छ, उनले भने, दैनिक उपभोग्य सामग्रीको व्यापार गर्ने व्यवसायीको समेत व्यापार चौपट हुने अवस्था छ । मर्मत गर्न मिरगन्ज पुल बन्द गरिएपछि विराटनगर नाकाबाट हुने आयातनिर्यात सोमबारदेखि पूर्ण रूपमा ठप्प भएको विराटनगर भन्सार कार्यालयका प्रवक्ता मनिराम पौडेलले जानकारी दिए । मर्मतका लागि पुल बन्द हुनुअघि एकीकृत जाँच चौकीमा रोकिएका ट्रक तथा कन्टेनरको भन्सार क्लियरेन्स भइसक्यो, उनले भने, सोमबारदेखि मालवाहक गाडी आउने क्रम रोकिएकोले भन्सार असुली पनि शून्य भएको छ । विराटनगर नाकाबाट दैनिक आउने मालवाहक ट्रक तथा कन्टेनर पुलपारि नै रोकिएको पौडेलको भनाइ छ । पाँच दिनदेखि पुल मर्मतका लागि बन्द गरिएकाले दुई हजारभन्दा बढी ट्रक तथा कन्टेनर भारतमा रोकिएका छन्, उनले भने । यसअघि विराटनगर नाकाबाट दैनिक १५ करोड राजस्व संकलन हुँदै आएको पौडेलले बताए । उद्योगी व्यवसायीका समस्या तत्काल समाधानका लागि भीमनगर नाकाबाट रोकिएका मालवाहक गाडी रिरुटको व्यवस्था गर्नुपर्ने उद्योग संगठन मोरङका अध्यक्ष भीम घिमिरेले माग गरे । रिरुट तत्कालीन समस्या समाधानको उपाय भए पनि दीर्घकालीन समाधानका लागि निर्माणाधीन पक्की पुल छिट्टै पूरा गर्नुपर्छ, उनले भने । बुधनगरस्थित एकीकृत भन्सार जाँच चौकी सञ्चालनमा आए पनि उद्योगी व्यवसायीलाई राहत हुने मुन्दडाको भनाइ छ । चार स्थानमा पुल मर्मत भइरहेको छ । सोमबारसम्म पुलको एकातर्फको मर्मत सकिने भए पनि त्यसपछि सात दिन यातायातका साधन आवतजावत गर्न नमिल्ने पुल मर्मतका लागि खटिएका इन्जिनियर हीरालाल शर्माको भनाइ छ । पुल मर्मत दुई चरणमा भइरहेकाले हाल पुलको एक लेनको मर्मत मात्रै भइरहेको छ । एकातर्फको मर्मत सकिएपछि अर्को लेनको काम जनवरी ७ देखि सुरु हुने उनले बताए । अर्को लेनको मर्मत सुरु भएपछि पनि करिब १० दिन पुल अवरुद्ध हुने उनको भनाइ छ ।पुल मर्मतका लागि अझै २० दिन लाग्ने भएपछि विराटनगरमा उद्योगी, व्यवसायीले जोगबनी नाकाबाट आउने मालवाहक ट्रक तथा लरीहरू सुनसरीको भीमनगर नाकाबाट रिरुट गर्न माग गरेका छन् ।"
प्रसारण लाइनमा स्थानीयको अवरोध,"नवलपरासी (कास) पूर्वी नवलपरासीमा निर्माणाधीन २२० केभीए क्षमताको विद्युत् प्रसारण लाइनको काममा देवचुलीका स्थानीयले अवरोध गरेका छन् । वैकल्पिक बाटो हुँदाहुँदै बाक्लो बस्तीबाट सर्भे गरिएपछि स्थानिय विरोधमा उत्रिएका हुन् । उनीहरूले प्रसारणलाइन सीताबास र मुडाबास बस्तीबाट लैजान खोजिएको भन्दै दुई महिनादेखि काम रोकेका हुन् । देवचुली नगरपालिका८ मा मगर समुदायको बाक्लो बस्ती छ । त्यहीँभित्रबाटै लाइन लैजाने गरी ०६८ मा सर्भे भएको थियो । सर्भेका बेला घर बनाइदिने र जग्गाको क्षतिपूर्ति पनि पाइने, रोजगारी दिइने भनेर सर्भेयरले भुक्काएको खड्कजित अस्लामी मगरले बताए । सर्भेको आठ वर्षपछि विद्युत्का खम्बा गाड्न आएपछि जानकारी पाएको स्थानीयको भनाइ छ । देउसतखोलादेखि पश्चिमतर्फका चार वटा टावर गाउँलेले बनाउन दिएका छैनन् । बैंकमा जग्गा धितो राख्न गएको थिएँ । मालपोत कार्यालयमा पुग्दा जग्गा अधिग्रहणका लागि रोक्का भइसकेको रहेछ, हामीलाई थाहै भएन, मुडाबासका पदमबहादुर अस्लामीले भने, कुरा बुझ्दै जाँदा विद्युत् प्रसारणलाइन निमार्णका लागि रोकिएको रहेछ । दुवै गाउँका १८ घरपरिवारको १२ बिघा जग्गा रोकिएको छ । घरमुनि पारेर लाइन तान्दा करेन्टको जोखिम हुने र सधैं त्रासमा बस्नपर्ने स्थानीय बताउँछन् । प्रसारण लाइन बस्तप्बीाट नलैजान माग गर्दै स्थानीयले दुई वर्षअघि प्रधानमन्त्री, ऊर्जा मन्त्रालय र विद्युत् प्राधिकरणको केन्द्रीय कार्यालयमा निवेदन दिएका थिए । त्यति बेला पुनः सर्भे पठाउने र स्थान परिवर्तन गरिदिने आश्वासन दिइए पनि पुरानै स्थानबाट लाइन तान्न खोजिएको स्थानीय अशोक बस्ताकोटीले बताए । टावरको स्थान परिवर्तन गर्ने सम्भावना नरहेको आयोजना प्रमुख ईश्वरीप्रसाद जयसवालले बताए । तार तानिने क्षेत्रको दायाँबायाँ १५१५ मिटर क्षेत्रभित्र विद्युत् प्रवाहको उच्च जोखिम हुने भएकाले त्यहाँ बस्ती हुन नहुने उनको भनाइ छ ।"
९२ करोडले प्रदेशलाई तनाव,"(जनकपुर)  कमिसन नदिँदा रोकिएको करिब ९२ करोड रुपैयाँ भुक्तानी गर्न प्रदेशसभाले निर्देशन दिए पनि कानुनी अड्चन चिर्न प्रदेश सरकारले संघलाई गुहारेको छ । गत आवको योजनाको रकम चालु आवको बजेटबाट भुक्तानी गर्न मिल्नेनमिल्ने मामिलामा कानुनी राय बुझ्न मुख्यमन्त्रीको कार्यालयले संघ सरकारलाई पत्र लेखेको छ । दुई महिनाभन्दा बढी समय लिएर प्रदेशसभाको उच्चस्तरीय संसदीय छानबिन समितिले गत वर्ष भुक्तानी गर्न बाँकी रहेको योजनाको अनुगमन गरेको थियो । विकास निर्माणमा लापरबाही भएको निष्कर्ष निकाल्दै संसदीय समितिले तयार पारेको प्रतिवेदन पास गर्दै प्रदेशसभाको बैठकले ९२ करोड रुपैयाँ भुक्तानी गर्न प्रदेश सरकारलाई निर्देशन दिएको थियो । कात्तिकमै दिएको निर्देशनअनुसार प्रदेश सरकारले पुरानो वर्षको बक्यौता भुक्तानी नगरेको झोंकमा प्रदेशसभाको बैठक पनि डाकिएको छैन । आव ०७५७६ मा प्रदेश २ मा उपभोक्ता समितिमार्फत गरिएको विकास निर्माणका करिब २ हजार भुक्तानीका फाइल कमिसन नदिएकै कारण तीन विकासे मन्त्रालयका कर्मचारीले अड्काइदिएका थिए । भदौ २२ मा बसेको प्रदेशसभा बैठकमा सत्तापक्ष र विपक्षी दलका सांसदले योजनाको भुक्तानीमा ३० प्रतिशतसम्म कमिसन मागिएको र नदिएकै कारण भुक्तानी नगरिएको आरोप लगाएपछि छानबिनका लागि उच्चस्तरीय संसदीय छानबिन समिति गठन गरिएको थियो । प्रदेशसभा बैठकले भुक्तानीका लागि निर्देशन दिए पनि कानुनी अड्चन देखिएपछि प्रदेश सरकारले संघीय सरकारको कानुन मन्त्रालय र प्रधानमन्त्री कार्यालय मातहत रहेको खर्च अनुगमन कार्यालयलाई पत्र लेखेर भुक्तानी गर्न मिल्ने वा नमिल्ने राय मागेको छ । केही दिनअघि प्रदेश सरकारले भुक्तानी गर्न मिल्ने वा नमिल्ने र यस्तो परिस्थितिमा के गर्दा उपयुक्त होला भनेर मागेको रायसुझावबारे संघ सरकारले जवाफ दिएको छैन । प्रदेश सरकारका प्रमुख सचिव राधाकृष्ण सुवेदी मुख्यमन्त्री कार्यालयका प्रवक्तालाई सोध्न भन्दै यो प्रकरणबाट तर्किए । प्रमुख सचिवले सबै विषयमा बोल्न मिल्दैन, उनले भने । अख्तियार दुरुपयोग अनुसन्धान आयोगले पनि भुक्तानीबारे चासो देखाएपछि फस्ने डरले सरकारले संघीय सरकारलाई पत्र लेखेर यो मामिलालाई सामसुम पार्ने प्रयास गरिएको हो । गत वर्षको ९२ करोड रुपैयाँ भुक्तानीको विषयमा मुख्यमन्त्री लालबाबु राउत र आर्थिक मामिला तथा योजनामन्त्री विजय यादवबीचसमेत मतभेद छ । मुख्यमन्त्री राउत जसरी भए पनि भुक्तानी गर्ने मनसायमा छन् । मन्त्री यादवले भने गलत थिति बस्ने भन्दै भुक्तानी नगर्ने मनस्थितिमा छन् । प्रदेशसभाले ९२ करोड रुपैयाँ भुक्तानी गर्न निर्देशन दिएपछि मुख्यमन्त्री कार्यालयले आर्थिक मामिला मन्त्रालयलाई संसद्को प्रतिवेदनसहित भुक्तानीका लागि पत्र लेख्यो, आर्थिक मामिला मन्त्रालय स्रोतले भन्यो, गत वर्षको योजनाको भुक्तानी चालु बजेटबाट गर्नै मिल्दैन । हचुवाको भरमा भुक्तानी गर्नुभन्दा कुनै उपाय छ कि बुझ्न संघीय सरकारलाई पत्र लेखिएको छ । पुरानो योजनाको भुक्तानीबारे अन्योल नै रहेको आर्थिक मामिला तथा योजना मन्त्रालयका प्रवक्ता अर्जुन न्यौपानेले बताए । प्रदेशसभा समितिले योजनाको छानबिन गरी तयार पारेको प्रतिवेदन अख्तियारले नियन्त्रणमा लिएको छ । योजनामा थुप्रै त्रुटि रहेको र भुक्तानीका लागि गरिएको सिफारिसबारे बुझ्न अख्तियारले छानबिन गरिरहेको छ । भूमि व्यवस्था, कृषि तथा सहकारी मन्त्रालयतर्फ कृषि ज्ञान केन्द्र सप्तरीले छ वटा र कृषि ज्ञान केन्द्र धनुषाले तीन वटा योजनाको भुक्तानी गरेको छैन । यस्तै समाजिक विकास मन्त्रालयतर्फ मन्त्रालयले ९२ लाखका दुई योजनाको भुक्तानी गरेको छैन । प्रदेश वन निर्देशनालयले १७ करोड ६६ लाख बराबरका दुई सय योजनाको भुक्तानी दिएको छैन । मुख्यमन्त्री तथा मन्त्रिपरिषद्को कार्यालयतर्फ पूर्वाधार विकास कार्यालय सिरहाले पाँच वटा, पूर्वाधार विकास कार्यालय रौतहटले १६ वटा, पूर्वाधार कार्यालय पर्साले एउटा र पूर्वाधार कार्यालय धनुषाले १५२ वटा योजनासहित १० करोड ३७ लाख रुपैयाँको भुक्तानी दिएको छैन । भौतिक पूर्वाधार तथा विकास मन्त्रालयतर्फ पूर्वाधार विकास कार्यालय सिरहाले १५, पूर्वाधार कार्यालय धनुषाले १५३, पूर्वाधार कार्यालय रौतहटले २२, पूर्वाधार कार्यालय पर्साले १५ र यातायात पूर्वाधार निर्देशनालयले तीन वटा योजनासहित ३८ करोड ८१ लाख रुपैयाँ बराबर योजनाको भुक्तानी रोकेका छन् । आव ०७५७६ मा संसदीय विकास कार्यक्रमअन्तर्गत प्रदेश सांसदलाई १ करोड ५० लाख रुपैयाँ विनियोजन गरिएको थियो । योजना सम्पन्न गरेर भुक्तानीका लागि असारको पहिलो साता नै पेस गरिएको फाइल कमिसन कै कारण अल्झाएको प्रदेश २ का सांसदको आरोप छ ।"
वनऊर्जा सहमति,"काठमाडौं (कास) वन मन्त्रालयले विद्युत् आयोजनाको वातावरणीय प्रभाव मूल्यांकनसम्बन्धी प्रक्रिया छिटो गर्ने प्रतिबद्धता जनाएको छ । वन र ऊर्जा मन्त्रालयबीच मंगलबार भएको समन्वय बैठकमा यस्तो समझदारी जुटेको हो । मन्त्रालयले विद्युत् आयोजनाहरूको प्रारम्भिक वातावरणीय प्रभाव अध्ययन मूल्यांकन (आईईई) र वातावरणीय प्रभाव अध्ययन मूल्यांकन (ईआईए) छिटोछरितो गर्ने, रुख कटानमा हुने ढिलाइले आयोजनाको काम प्रभावित हुने अवस्था अन्त्य गर्ने प्रतिबद्धता जनाएको हो । ऊर्जा मन्त्रालयमा आयोजित बैठकमा वनमन्त्री शक्तिबहादुर बस्नेतले आफ्नो मन्त्रालयले कानुनलाई व्यावहारिक र विकासमैत्री बनाउने प्रयास गरेको बताए । बैठकमा ऊर्जामन्त्री वर्षमान पुनले नीगिगतबाहेक अन्य समस्या कर्मचारी तहबाटै समाधानको पहल गर्न निर्देशन दिए । वन मन्त्रालयबाट विगतमा भन्दा राम्रो समन्वय भइरहेको उनको टिप्पणी थियो । विगतमा विकास आयोजनाले वन क्षेत्र प्रयोग गर्दा वन क्षेत्रको सट्टामा जमिन उपलब्ध गराउनुपर्ने व्यवस्था झन्झटिलो भएकाले जमिनको साटो रकम दिने गरी कार्यविधि ल्याइएको वन मन्त्रालयले जानकारी दिएको छ ।"
सिद्धार्थको छुट योजना,"काठमाडौं (कास) सिद्घार्थ बैंकले १७औं वार्षिकोत्सवको अवसर पारेर छुट योजना ल्याएको छ । दराजमा कार्डमार्फत सामान खरिद गर्दा १५ प्रतिशत छुट, एक पटकभन्दा बढी अनलाइन कारोबार गर्दा ५ सय रुपैयाँसम्मको क्यासब्याक, एक महिनाभित्र तीन पटक गरी पीओएस मेसिनबाट १५ हजार रुपैयाँको कारोबारमा १ हजार रुपैयाँसम्मको क्यासब्याक र बैंकमार्फत पहिलो पटक ५ सय रुपैयाँको मोबाइल टपअप गर्दा २० प्रतिशतसम्म क्यासब्याकको योजना बैंकले ल्याएको हो ।"
समाजसेवी संस्थालाई जस्मिनको सहयोग,"काठमाडौं (कास) समाजसेवाका लागि काम गरिरहेका संघसंस्थालाई जस्मिन पेन्ट्सले सहयोग गर्ने भएको छ । पेन्ट्सले गौतमबुद्ध अन्तर्राष्ट्रिय क्रिकेट रंगशाला निर्माणका लागि धुर्मुससुन्तली फाउन्डेसनलाई १० लाख, स्पाइनल हस्पिटल चितवनलाई ५ लाख, आदर्श गृह चितवनको भवन निर्माणका लागि ३ लाख ११ हजार, महावीर पुनद्वारा सञ्चालित राष्ट्रिय अनुसन्धान केन्द्रलाई २ लाख ५५ हजार ५ सय र मानव सेवा आश्रम काठमाडौंलाई १ लाख ५५ हजार ५ सय रुपैयाँ सहयोग गर्ने भएको छ ।"
सेल पेसस्तो डिल सम्झौता,काठमाडौं (कास) सेल पे र सस्तो डिलले सेलएब्रेसन को योजनाका लागि सम्झौता गरेका छन् । क्रिसमस र अंग्रेजी नयाँ वर्षका लागि ल्याएको योजना पुस ८ देखि १७ सम्म सञ्चालन हुनेछ । योजनाअन्तर्गत ग्राहकले सस्तो डिलमा पहिलो पटक सामान खरिद गर्दा ४० प्रतिशत छुट सेल पेमा लोयल्टी प्वाइन्टका रूपमा पाउनेछन् ।
सानेपामा एनआईसी,काठमाडौं (कास) एनआईसी एसिया बैंकले ललितपुर सानेपामा मंगलबारदेखि नयाँ शाखा सञ्चालनमा ल्याएको छ । ग्रामीण तथा सहरी क्षेत्रमा बैंकिङ पहुँच पुर्याउन शाखा सञ्चालनमा ल्याइएको बैंकले जानकारी दिएको छ । ललितपुर महानगरपालिकाका मेयर चिरीबाबु महर्जनले शाखा कार्यालयको उद्घाटन गरेका थिए ।
भ्रमण वर्षको लोगो दुईखाले,"(काठमाडौं)  नेपाल भ्रमण वर्ष २०२० को औपचारिक थालनी हुन एक साता मात्रै बाँकी रहे पनि भ्रमण वर्षको आधिकारिक लोगो को प्रचारप्रसारमा अझै अन्योल देखिएको छ ।मंगलबार प्रकाशित राष्ट्रिय अखबार गोरखापत्र मै नेपाल पर्यटन बोर्डले आफ्नो वेबपोर्टलमा राखेकोभन्दा अलग र गलत लोगो राखेर पर्यटन समाचार छापेको छ भने अरू कतिपय होर्डिङबोर्ड र प्रचार सामग्रीमा पनि यही नक्कली लोगो प्रयोग गरिएको छ । लाइफटाइम एक्सपेरियन्सेज स्लोगनसहित तयार भएको लोगोमा कतै दायाँतर्फ माछापुच्छ्रे र बायाँ सगरमाथाको आकृति राखिएको छ भने कतै सगरमाथा अगाडि र पछाडि माछापुच्छ्रे जोडिएको छ । हुनुपर्ने दायाँ माछापुच्छ्रे (पश्चिम) र बायाँ सगरमाथा (पूर्व) हो, ग्राफिक डिजाइनर सुन्दर बस्नेत भन्छन्, तर, पर्यटन बोर्डले यसबारे स्पष्ट सूचना, जानकारी नदिएर हुन सक्छ, सबैले आफूखुसी लोगो प्रयोग गरिरहेका छन् । भ्रमण वर्षको आधिकारिक लोगो कलाकार उद्धव रिमालले बनाएका हुन् । पर्यटन बोर्डले गरेको खुला आह्वानमा परेका १ सय ४० भन्दा बढी लोगो मध्ये छानिएको उत्कृष्टका लागि उनी पुरस्कृत भइसकेका छन् । मैले सुरुमा यही आकृति मिल्दो माछापुच्छ्रे र अमादब्लम शिखर राखेर लोगो बनाएको थिएँ, रिमालले कान्तिपुरसँग भने, तर पछि पर्यटन बोर्डको आग्रहमा अमादब्लमको ठाउँमा सगरमाथा राखिएको हो । पछिल्लो पटक उनले बनाएको लोगो बोर्डले भ्रमण वर्षको आधिकारिक भनेर उपयोग थालेको थियो । भ्रमण वर्षको आधिकारिक लोगोभन्दा भिन्न प्रयोग भइरहेको बारे प्रतिक्रिया दिँदै बोर्डका प्रमुख कार्यकारी अधिकृत दीपकराज जोशीले भ्रमण वर्षको लोगो गुगलबाट डाउनलोड गरिएको अवस्थामा गलत आइरहेको बताए । यसबारे बोर्डले आवश्यक सूचना तथा जानकारी सार्वजनिक रूपमा दिएर स्पष्ट पार्नेछ, उनले भने । स्रोतका अनुसार बोर्डले यसबारे सम्बद्ध ट्राभल एजेन्सीहरूलाई आन्तरिक सर्कुलर गरेर प्रस्ट पारिसकेको छ । भ्रमण वर्षको मुखमा आधिकारिक लोगो को विवाद र अन्योल बढ्न सक्ने भएकाले पूर्वमा सगरमाथा र पश्चिममा माछापुच्छ्रे शिखर रहेको इमेज प्रयोग गर्न गराउन बोर्डले सम्बद्ध निकायमा परिपत्र गरेको हो । पर्यटन बोर्ड सीईओविहीनसरकारले २० लाख पर्यटक भित्र्याउने लक्ष्यसहित भम्रण वर्ष २०२० सुरु गर्न एक साता बाँकी हुँदा पर्यटन बोर्ड प्रमुख कार्यकारी अधिकृत (सीईओ) विहीन हुन पुगेको छ । बोर्डका सीईओ दीपकराज जोशीको चारवर्षे कार्यकाल मंगलबार सकिएको छ । संस्कृति, पर्यटन तथा नागरिक उड्डयन मन्त्रालयका एक अधिकारीका अनुसार पर्यटन बोर्डको सञ्चालक समितिले जोशीको पदावधि तीन महिना थप गरेको थियो तर उनले प्रस्ताव अस्वीकार गरेका छन् । सीईओका लागि सरकारले गठन गरेको छनोट उपसिमितिमा जोशीसहित १७ जनाको आवेदन परेको छ । सञ्चालक समितिले सीईओ छनोट गर्न बोर्ड सदस्य विप्लप पौडेलको संयोजकत्वमा मंसिर १८ गते तीन सदस्यीय उपसमिति गठन गरेको थियो । उपसमितिले सीईओका लागि आवेदन दिन आह्वान गरेको म्याद मंगलबार सकिएको छ । उपसमितिका अनुसार बोर्डका निवर्तमान सीईओ जोशीसहित बोर्डकै कर्मचारीहरू काशीराज भण्डारी, सन्तोषविक्रम थापा, कुन्दन मिश्र, नवीन पोखरेल, सूर्य थपलिया, हिक्मतसिंह ऐर, उदय भट्टराई र लेखनाथ भुसाल, रोहिनी खनालले आवेदन दिएका छन् । सरकारले गठन गरेको भ्रमण वर्ष सचिवालयका सदस्य सचिव बच्चुनारायण श्रेष्ठले पनि आवेदन दर्ता गराएका छन् । निजी क्षेत्रबाट विजय नेपाल, धनञ्जय रेग्मी, विष्णुप्रसाद गौतम, प्रसन्न अधिकारी, दीपक बस्ताकोटी र प्रमेश श्रेष्ठले पनि आवदेन दिएका छन् । ८१ जना कर्मचारी रहेको बोर्डको नेतृत्व अब त्यहाँ कार्यरतमध्ये वरिष्ठ निर्देशक नन्दिनी लाहे थापाले गर्नेछिन् । छनोट उपसमितिका एक सदस्यका अनुसार १७ आवेदकको मूल्यांकन गर्दै १५ दिनभित्र ९ जनाको सर्टलिस्ट तयार गरिनेछ । तीमध्येबाट तीन जनालाई बोर्डको सञ्चालक समितिमा सिफारिस गरिनेछ । अबको एक महिनाभित्र बोर्डले नयाँ सीईओ पाउनेछ, ती पदाधिकारीले कान्तिपुरसँग भने ।"
मेजर थापा सैनिक हिरासतमा,"काठमाडौं (कास) नेपाली सेनाले संयुक्त राष्ट्रसंघको शान्ति मिसनमा पठाइदिने प्रलोभन दिई रकम असुली गर्दै आएका सेनानी (मेजर) सुवास थापालाई पक्राउ गरेको छ । नेपाली सेनाको तालिम निर्देशनालय, भद्रकालीमा कार्यरत थापालाई हिरासतमा लिई अनुसन्धान सुरु गरिएको जानकारी जंगी अड्डा स्रोतले दिएको छ ।स्रोतका अनुसार सिपाहीदेखि जमदारसम्मका १२ जनाले थापाविरुद्ध आफूहरूसित शान्ति सेनामा पठाइदिन रकम असुलेको उजुरी जंगी अड्डामा दिएपछि अनुसन्धान सुरु भएको हो । थप अनुसन्धान गर्नुपर्ने भएकाले उनलाई मंगलबार हिरासतमा लिइएको जानकारीसमेत स्रोतले दिएको छ ।थापाले शान्ति सेनामा पठाइदिने प्रलोभन लाखौं रुपैयाँ उठाइसकेको समेत स्रोतले उल्लेख गरेको छ । उनले आफू प्रधानसेनापति पूर्णचन्द्र थापाको नजिकको मान्छे भएको दाबी गर्दै शान्ति सेनामा पर्न इच्छुक सैनिकहरूसित रकम असुलेको जानकारीसमेत स्रोतले जनाएको छ । थापालाई रकम बुझाएका सैनिकहरूले शान्ति सेनामा जाने सूचीमा आफ्नो नाम नपरेपछि उजुरी दिएका हुन् । शान्ति सेना जाने सूचीमा नपरेपछि रकम फिर्ता माग्नेहरूलाई मेजर थापाले उल्टै धम्क्याएको समेत स्रोतले उल्लेख गरेको छ । सेनाले कोर्ट अफ इन्क्वायरी गठन गरी थापाविरुद्ध छानबिन गरी रकम लिएको पुष्टि भए बर्खास्तगी र जेल सजायसम्मको कारबाही गर्न सकिने जंगी अड्डा स्रोतले बताएको छ ।"
पुरीले लिए बिदा,काठमाडौं (कास) प्रधानमन्त्री केपी शर्मा ओलीसँग नेपालका लागि भारतीय राजदूत मञ्जिभसिंह पुरीले बिदा लिएका छन् । उनी तीनवर्षे कार्यकाल पूरा गरी नेपालबाट बिदा हुन लागेका हुन् । सन् २०१७ मा नेपाल आएका पुरी आफ्नो कूटनीतिक करिअरबाटै अवकाश लिँदै छन् । उनले मंगलबार बालुवाटार गएर ओलीसँग बिदा लिएका हुन् ।
यूएमओएनलाई दिल्लीमा उपाधि,"(नयाँदिल्ली)  भारतको राजधानीमा आयोजित प्रथम अन्तर्राष्ट्रिय मदन भण्डारी क्रिकेट च्याम्पियनसिपको उपाधि युनाइटेड मधेसी नेपालग्लाइटेडर (यूएमओएन) ले जितेको छ । दिल्लीको चाणक्यपुरीस्थित विनयमार्ग स्पोर्ट्स कम्प्लेक्समा आयोजित प्रतियोगिता फाइनलमा युएमओएनले साउथ एसियन युनिभर्सिटी (साउ) को टिमलाई ६९ रनले हरायो । टस हारेर ब्याटिङ गरेको यूएमओएनले २० ओभरमा १ सय ५१ रन बनायो । जितनिम्ति १ सय ५२ रनको लक्ष्य पाएको साउले २० ओभर खेल्दै ८३ रनमात्र बनाउन सक्यो । प्रभावशाली भूमिका खेलेका यूएमओएनका राजन पटेल म्यान अफ द फाइनलसँगै उत्कृष्ट खेलाडी बन्न सफल भए । यूएमओएनका युवराज मोरले ६ छक्का प्रहार गरे । नेपाली क्रिकेट क्लबले फेयर प्ले ट्रफी हात पार्यो । नेपाली क्रिकेट क्लब, राइजिङ स्टार क्रिकेट क्लब, यूएमओएन, अखिल क्रान्तिकारी क्रिकेट क्लब, राष्ट्रिय विद्यार्थी संघ क्रिकेट क्लब, साउ, शारदा युनिभर्सिटी क्लब र रमाइलो क्रिकेट क्लब गरी ८ क्लब सहभागी थिए । मदन भण्डारी फाउन्डेसनअन्तर्गत मदन भण्डारी स्पोर्ट्स एकेडेमी भारतद्वारा आयोजित प्रतियोगिताको उद्घाटन भारतका लागि नेपाली राजदूत नीलाम्बर आचार्यले गरेका थिए ।"
दर्शकलाई लिगमा प्याकेज,"काठमाडौं (कास) सहिद स्मारक ए डिभिजन लिगमा दर्शकलाई आकर्षित गर्नका लागि एन्फाले पुरस्कार प्याकेज घोषणा गरेको छ । लिगको दुई चरण सकिँदासम्म दशरथ रंगशालामा दर्शक उपस्थिति न्युन भएपछि एन्फाले मंगलबार पुरस्कार प्याकेज सार्वजनिक गर्यो । त्यसअनुसार हरेक चरणको खेल सकिएपछि पाइने पुरस्कार र लिग सकिएपछि पाइने पुरस्कार छ । प्रतियोगिता सकिएपछि पाइने पुरस्कारमा राष्ट्रिय फुटबल टोलीसँग विदेश भ्रमण गर्ने मौका छ । साधारण प्यारापिटको २ सय रुपैयाँको टिकट किन्ने र भीआईपी प्यारापिटको ५ सय रुपैयाँको टिकट किन्ने गोलप्रथाबाट छानिएका ११ दर्शकलाई त्यो अवसर प्रदान गरिने एन्फाका उपाध्यक्ष वीरबहादुर खड्काले बताए । हरेक चरण सकिएपछि दिइने पुरस्कारमा २ सय टिकटवाला २० र ५ सय टिकटवाला ५ दर्शकलाई आकर्षक पुरस्कार प्रदान गरिने उनले बताए । साथै दुवैतर्फ टिकट काट्ने गोलाप्रथाबाट छानिएका दर्शकलाई विश्वकप छनोटअन्तर्गत अस्ट्रेलिया र नेपाल, चाइनिज ताइपेई र नेपालबीच हुने खेलको भीआईपी र साधारण प्यारापिटको टिकट पनि उपलब्ध गराइने छ । यसबाट अढाइ सय दर्शक लाभान्वित हुनेछन् ।"
दिनिशालाई स्वर्ण,काठमाडौं (कास) कराते खेलाडी दिनिशा लामाले पहिलो अन्तर्राष्ट्रिय सहभागितामै स्वर्ण पदक जितेकी छन् । दिनिशाले बंगलादेशमा सम्पन्न अन्तर्राष्ट्रिय गोजुरियो च्याम्पियनसिपमा स्वर्ण जितेकी हुन् । शनिबार ढाकामा भएको ४५ केजी तौलमा दिनिशाले फाइनलमा भारतीय खेलाडीलाई ४१ हराएर पदक जितिन् । १२ वर्षीया उनी त्रिज्योति उच्चमाविको ७ कक्षामा अध्ययनरत छिन् । उनीसँगै ५ खेलाडीले काता र कुमितेका गरी ६ स्वर्ण र एक रजत पदक जितेका हुन् । चार टिम सहभागी प्रतियोगितामा नेपाल तेस्रो भएको थियो ।
फेरिएका सन्तोष,"(काठमाडौं)  सन्तोष साहुखल साँच्चै मारुती गाडी हुन् भने उनले नेपाली घरेलु फुटबलमा गरेको काम कुनै बीएमडब्लू वा मर्सिडिज को भन्दा कम छैन । नेपाली फुटबल नजिकबाट बुझ्ने अवसर नपाएका लागि यो भनाइको अर्थ बुझ्न गाह्रो हुन्छ । पूरा कथा यस्तो छ । सन् २००८ को साफ च्याम्पियनसिप फुटबल खेल्ने अवसर थियो । नेपालका जर्मन प्रशिक्षक थोमस फ्लाथले पत्रकारबीच राष्ट्रिय टिमको घोषणा गरे । त्यो टिममा त्यति बेला लयबाट गुज्रिइरहेका सन्तोष भने थिएनन् । प्रश्न स्वाभाविक थियो, सन्तोष किन टिममा परेनन् त ? यही प्रश्नमा प्रशिक्षक फ्लाथले भनेका थिए, सन्तोष मारुती गाडी हुन् । मलाई बीएमडब्लू वा मर्सिडिज गाडी चाहिन्छ । कुनै सिनेमाको उत्तिकै चर्चित संवादभन्दा कम छैन यो । सन्तोष पनि के कम थिए र ? उनले पनि भनिहाले, मलाई पनि यी प्रशिक्षकको टिमबाट खेल्नु छैन । अहिले १० वर्षपछि ती प्रशिक्षक फ्लाथलाई पनि आफ्नो भनाइमा दुःख हुँदो हो । सन्तोषले त माने त्यस्तो नभनेको भए कस्तो हुन्थ्यो । जारी सहिद स्मारक ए डिभिजन लिगमा बुधबारदेखि तेस्रो चरणको खेल हुँदै छ । त्यसको दोस्रो खेलमा भिड्दैछन्, च्यासल युवा र एनआरटी । च्यालसका यिनै सन्तोषले यो खेलमा गोल गर्न सके, त्यो हुनेछ, उनको लिगको एक सय व्यक्तिगत गोल । घरेलु फुटबलमा यो कोही पनि खेलाडीका लागि ऐतिहासिक उपलब्धि हो । त्यसको अर्थ सन्तोषले लिगमा ९९ गोल गरिसकेका छन् । च्यासलले यसपालि खेलेका दुई खेलमा उनले ३ गोल गरेका छन् । सन्तोषले ०६० देखि लिग खेल्न सुरु गरेका थिए । अघिल्लो संस्करणसम्म उनले गरेको गोलसंख्या ९६ थियो । उनी मंगलबार पत्रकारमाझ देखिए । आफ्नो खेलजीवनको धेरैभन्दा धेरै पक्षबारे उनले बोले । त्यसो त सन्तोष आफैं पत्रकारसँग बोल्न नपाए हुन्थ्यो भन्ने खालका हुन् । उनी सकेसम्म बोल्न चाहँदैनन् पनि । तर जति बेला उनले बोल्ने सुरु गरे । धेरैको अनुभव रह्यो, यी सन्तोष त फेरिएछन् । अब त सन्तोष पनि बोल्न जान्ने भए । सन्तोष बोल्न जान्ने मात्र भएका छैनन्, गम्भीर र परिपक्व पनि भइसकेका रहेछन् । जति बेला उनले पहिलोपल्ट फुटबल खेल्न सुरु गरेका थिए, सिधैं स्कुलबाट ड्रेसमै दशरथ रंगशाला आउँथे । ड्रेस फुकालेर जर्सी लगाउँथे र मैदानमा उत्रन्थे । खुबै जिद्दी खालका थिए, आफूले भने जस्तो हुनुपर्थ्यो । अनि आफूले भने जस्तो भएन भने अनेक खाले उदण्ड मच्चाउँथे । उनले अधिकांश सयम थ्रीस्टार क्लबबाट खेले । सुरुआत नै त्यहींबाट भएको हो । त्यति बेलाका थ्रीस्टार अध्यक्ष ललितकृष्ण श्रेष्ठको काम नै हुन्थ्यो, सन्तोषलाई खुसी पार्न जे पनि गर्ने । विश्वास नहुन सक्छ, सन्तोषलाई फकाउन भनेर उनी चकलेट समेत बोक्थे । अब त ललितकृष्ण पनि रहेनन् । तर सन्तोषलाई त पक्कै ती दिनको सम्झना छ । उनले पनि माने, त्यतिबेला आफ्नो व्यवहार कुनै एउटा राम्रो फुटबल खेलाडीको जस्तो थिएन । टिममा सुरुदेखि खेल्न पाएन भनेर उनले मैदान नै छाडेर गएका घटना पनि छन् । चित्त बुझेन भने उनी जानाजान खराब खेल्थे । ती सबै गलत थिए, अहिले सन्तोष भन्छन् । आखिर उनले पनि त्यही सिके, जुन उनी अगाडिका पुस्ताका खेलाडीले गरेका थिए । जस्तो, अभ्यासमा ढिलो आउने । सकेसम्म अभ्यास छल्ने । आफ्नो बानीबेहोराअनुसार मनलाग्दी गर्ने । मैले त्यही काम गरें, जुन मैले आफूभन्दा अगाडिका पुस्ताबाट सिकें । अब म आफूभन्दा पछाडिका खेलाडीलाई भन्न चाहन्छु, त्यो ठीक थिएन । आफ्नो खेलजीवनलाई लिएर खेलाडी गम्भीर हुनैपर्छ, उनले भने । अहिले उनी च्यासलबाट खेलिरहेका छन् । आफूले जति सिकेका छन्, ती सबै नयाँ पुस्तालाई दिन चाहन्छन् । त्यसमध्ये पहिलो काम त अभ्यासका लागि गम्भीर हुने र ठीक समयमा आउने नै भयो । अर्को, आफ्नो खानपिनमा पनि ध्यान दिने । त्यतिमात्र होइन, आफ्नो खेलमा सुधारका लागि नियमित प्रयत्नशील रहेन । सन्तोष भन्छन्, अरूको भन्दा आफूले राम्रो गर्ने हो भने अहिले बढी मिहिनेत गर्नैपर्छ । यो मिहिनेतले फल पनि दिन्छ ।सन्तोष त अब कतिसम्म मान्छन् भने पहिलेको तुलनामा अब आफू बढी नै फिट छन् । यसको कारण हो, अनुशासित जीवन । त्यसमा खानपिनदेखि कतिबेला कहाँ किन जानेसम्मका तथ्य पनि पर्छन् । ती पुराना दिन सम्झँदै उनले भने, मैले ती जर्मन प्रशिक्षकलाई मलाई नखेलेर केही पर्दैन भनेर उत्तर दिनु हुन्न थियो । यसले मलाई मात्र घाटा भयो, अरू कसैलाई होइन । फुटबलमा खेलाडीले यस्तो गर्नुहुन्छ र यस्तो गर्नुहुन्न भनेर बुझ्नुपर्छ ।कसरी सुध्रे त यी सन्तोष ? केही वर्ष भयो, उनी जापानतिर लागेको । त्यहाँ काम पनि गर्छन्, फुटबल पनि खेल्छन् । अनि समय मिलाएर नेपालमा लिग खेल्न आउँछन् । उनी फुटबलप्रति कति गम्भीर छन् भने उनको प्रदर्शन यहाँका कोही पनि राष्ट्रिय खेलाडीको प्रदर्शनभन्दा कम छैन । धेरैलाई लाग्न सक्छ, यी सन्तोष अहिले त यति खेल्न सक्छन्, बरू हाम्रै युवा खेलाडी त्यसको छेउछाउ पनि किन खेल्न सक्दैनन् ? उनको प्रदर्शन नेपालको राष्ट्रिय टिममा बोलाउन लायक छ । त्यस कार्यक्रममा सन्तोषसँगै उनका दाजु बालगोपाल साहुखल पनि थिए । उनी च्यासलका प्रशिक्षक हुन् । यी दाजुभाइ सँगसँगै हुर्के र बढे । सँगै फुटबल पनि खेले । आफ्ना भाइबारे बालगोपाल भन्छन्, मैले जानेसम्म उनी नेपाली फुटबलका सबैभन्दा राम्रो नम्बर ९ खेलाडीमध्ये एक हुन् । सायद प्रशिक्षकले उनको खेल्न शैली बुझ्न सकेन । सन्तोष वास्तवमै निकै राम्रा फरवार्ड हुन् । सन्तोष साँच्चै राम्रा फरवार्ड थिएनन् त कसरी लिगमा सय गोल गर्ने संघारमा पुग्थे ?"
शिवरामको उत्कृष्ट खेल,"(काठमाडौं)  शिवराम श्रेष्ठ उत्कृष्ट लय समात्दै सात अन्डर ६५ स्कोर गर्दै सूर्य नेपाल सेन्ट्रल ओपन गल्फको दोस्रो दिन मंगलबार ६ स्ट्रोकको अग्रता लिँदै शीर्षस्थानमा उक्लिएका छन् ।सूर्य नेपाल गल्फ टुर २०१९२० को पहिलो प्रतियोगितामा शिवरामले ३६ होल समाप्तिमा कुल ६ अन्डर १३८ स्कोर बनाए । उनले नम्बर १ वरीयताका भुवन नगरकोटी र यही प्रतियोगिताबाट प्रो कार्ड लिएका शुक्रबहादुर राईमाथि ६ स्ट्रोकको अग्रता लिएका हुन् । भुवन र शुक्र समान इभन पार १४४ को स्थितिमा छन् । दोस्रो दिन भुवनले दुई ओभर ७४ स्कोर गरे भने शुक्रले इभन पार ७२ को कार्ड बनाए ।सर्वाधिक सफल नेपाली प्रो शिवरामले सुरुका ९ होलमा ३ अन्डर ३३ स्कोर गरेका थिए भने पछिल्ला ९ होलको स्कोर ४ अन्डर ३२ मा राखेका थिए । त्यसक्रममा उनले पार ७२ को गोकर्ण गल्फ क्लबमा नौपल्ट बर्डी गरे भने दुईपल्ट बोगी बेहोरे । उनले पहिलो दिन १ ओभर ७३ को प्रदर्शन गरेका थिए ।रामे मगर (१ अन्डर ७१), रवि खड्का (१ ओभर ७३), सन्जय लामा (३ ओभर ७५) र दीपक थापामगर (३ ओभर ७५) समान १ ओभर १४५ सहित संयुक्त चौथोमा छन् । टंकबहादुर कार्की (३ ओभर ७५) र रमेश अधिकारी (२ अन्डर ७०) कुल २ ओभर १४६ सहित संयुक्त सातौं स्थानमा छन् । दोस्रो दिन २ ओभर ७४ खेलेको भुवन कुमार रोका (३ ओभर १४७) शीर्ष दसमा अटाएका छन् ।१३ औं दक्षिण एसियाली खेलकुदमा दुई स्वर्ण जितेका एमेच्योर सुभाष तामाङ (१ अन्डर ७१), धनबहादुर थापा (१ ओभर ७३) र कुमार कामी (५ ओभर ७७) समग्रमा ३ ओभर १४८ सहित ११ औंमा छन् । चार दिने प्रतियोगितामा ३६ होलको खेलपछि ९ ओभर १५३ सम्म रहेका २३ प्रो कट बनाएर फाइनल चरणलाई छनोट भएका छन् । उनीहरूले सात लाख रुपैयाँ पुरस्कारका लागि बाँकी ३६ होलमा प्रतिस्पर्धा गर्नेछन् । उनीहरूसँगै तीन एमेच्योरले पनि आफ्नो कौशल देखाउने छन् ।"
पुरस्कार रकम चाँडो दिन माग,"काठमाडौं (कास) नेपाल राष्ट्रिय तथा अन्तर्राष्ट्रिय खेलाडी संघले १३ औं दक्षिण एसियाली खेलकुद (साग) मा पदक जितेका खेलाडीलाई जतिसक्दो चाँडो घोषित पुरस्कार प्रदान गर्न राष्ट्रिय खेलकुद परिषद् (राखेप) सँग माग गरेको छ । मंसिर १५ देखि २४ सम्म काठमाडौं, पोखरा र जनकपुरमा सम्पन्न दक्षिण एसियाली खेलकुद मेलामा नेपालले ५१ स्वर्ण, ६० रजत र ९५ कांस्य पदक जितेको थियो । सागमा नेपालले अहिलेसम्म जितेको सबैभन्दा बढी स्वर्ण र कुल पदकसंख्या हो । त्यसलगत्तै प्रधानमन्त्री केपी शर्मा ओलीले पदक विजेता खेलाडीको सम्मानमा बालुवाटार बोलाएर विशेष पुरस्कार घोषणा गरेका थिए । त्यसमा स्वर्ण विजेतालाई ९, रजतलाई ६ र कांस्य विजेतालाई ३ लाख दिने घोषणा गरिएको थियो । यसअघि सागमा स्वर्ण जित्नेलाई ५, रजतलाई ३ र कांस्यलाई १ लाख दिँदै आइएको थियो । ओलीले एक वा भन्दा बढी स्वर्ण विजेतालाई ११ लाखका दरले पुरस्कृत गरिने जनाएका थिए । टिमतर्फ स्वर्ण जित्ने प्रत्येक खेलाडीलाई ५ लाखका दरले पुरस्कृत गरिने सोही कार्यक्रममा जनाइएको थियो । तर टिममा रजत र कांस्य पदक जित्नेलाई कति दिने भनेर प्रधानमन्त्रीले सो कार्यक्रममा खुलाइएका थिएनन् । त्यसको घोषणा सरकारी निकायबाट अहिलेसम्म भएको छैन । व्यक्तिगत स्पर्धाका स्वर्ण, रजत र कांस्य विजेता खेलाडीका लागि पुरस्कार घोषणा भए पनि टिम खेलका रजत र कांस्य जित्नेलाई पुरस्कारमा प्रस्ट सम्बोधन नभएकोमा हाम्रो ध्यानाकर्षण भएको छ, खेलाडी संघका अध्यक्ष दीपक श्रेष्ठद्वारा जारी विज्ञप्तिमा भनिएको छ, ऐतिहासिक रूपमा साग आयोजना गर्नुका साथै खेलाडी र खेलकुदलाई अघि बढाउन महत्त्वपूर्ण काम गर्दै आएको सरकार तथा राष्ट्रिय खेलकुद परिषदलाई हामी टिम खेलका रजत र कांस्य जित्नेको पुरस्कार पनि तत्काल घोषणा गरेर खेलाडीको मनोबल घट्न नदिन अनुरोध गर्न चाहन्छौं ।नेपाली खेलकुदमा विगतमा सरकारबाट घोषणा गरिएको पुरस्कार पाउन खेलाडीले लामो समयसम्म प्रतीक्षा गर्नुपरेका घटना अवगत गराउँदै संघले यसपालि साग सकिएको एक सातामै खेलाडीलाई पुरस्कार दिने घोषणा भएझै तत्काल घोषित रकम उपलब्ध गराउन अनुरोध गरेको छ ।"
रुकुममा चेस सुरु,"रुकुम पश्चिम (कास) तेस्रो समृद्ध रुकुम फिडे रेटिङ बुद्धिचाल प्रतियोगिता सुरु भएको छ । समृद्ध समाज नेपाल र बुद्धिचाल संघ रुकुम पूर्व तथा पश्चिमको संयुक्त आयोजनामा उक्त प्रतियोगिता मुसिकोट नगरपालिका१ खलंगामा मंगलबार सुरु भएको हो । स्वीस लिगअनुसार ९ चरणसम्म हुने प्रतियोगितामा नेपाल र भारतका गरी ६६ खेलाडीको सहभागिता छ । शीर्ष वरीयताका भारतका हरिश शर्मासहित नेपालका मदनकृष्ण कायस्थ, सूरवीर लामा, कृष्ण थापा, सुमित पन्त, मिलन लामा र बलराम नापित विजयी भएका छन् । पुस १२ सम्म चल्ने प्रतियोगिता विजेताले ५० हजार, उपविजेताले ३० हजार र तेस्रो हुनेले २० हजार रुपैयाँ पाउनेछन् । उत्कृष्ट १० मा पर्नेले नगद पुरस्कार पाउनेछन् ।आयोजक समृद्ध समाज नेपालका अध्यक्ष सुबोधराज शेर्पालीले रुकुममा चेसको विकासका साथै पर्यटकीय महत्त्व उजागर गर्ने उद्देश्यले प्रतियोगिता गरिएको बताए ।"
