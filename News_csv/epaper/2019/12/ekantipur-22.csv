शीर्षक,विवरण
आफ्नै पूर्वप्रमुखविरुद्ध मुद्दा चलाउन सिफारिस,"उनीहरूले पञ्चायती सरकारले जफत गरेकाले २०४६ सालमा प्रजातन्त्र आएपछि फिर्ता भएको दाबी गरेका छन् । पूर्वसचिव शारदाप्रसाद त्रिताल नेतृत्वमा गठित छानबिन समितिले गत वर्ष तयार पारेको प्रतिवेदनमा ललिता निवासको सरकारी जग्गा झुक्याएर व्यक्तिको नाममा दर्ता गरिएको निष्कर्ष छ । सरकारी जग्गा व्यक्तिको नाममा दर्ता हुनु भ्रष्टाचारजन्य कसुर मानिन्छ । त्रिताल प्रतिवेदनअनुसार ललिता निवासको जग्गा तीन चरणमा व्यक्तिका नाममा दर्ता गरिएको थियो । २०४७ सालमा प्रजातन्त्र पुनःस्थापनापछि कृष्णप्रसाद भट्टराई नेतृत्वको सरकारले पञ्चायतकालमा जफत भएको व्यक्तिको सम्पत्ति छानबिन गरेर फिर्ता गर्ने नीतिगत निर्णय गरेको थियो । अधिग्रहणबाट सरकारीकरण भएको जग्गा छानबिन नै नगरी २०४९ सालमा राणा परिवारको नाममा फिर्ता भएको थियो । राणा परिवारको नामको आधाजति जग्गा २०५६५७ सालतिर मोहीका रूपमा खडा गरिएका व्यक्तिहरूमार्फत शोभाकान्त ढकाल, रामकुमार सुवेदी र उनका परिवारको नाममा गयो । प्रतिवेदनमा यी दुवैलाई भूमाफिया भनी किटान गरिएको छ । २०६२६३ सालमा पनि हालसाविकको नाममा केही जग्गा सुवर्णशमशेरका छोरा कनकशमशेरको परिवारको नाममा गयो ।दोस्रो चरणमा, २०६७ सालमा प्रधानमन्त्री निवास विस्तारका नाममा त्यहाँ मोही र व्यक्तिको जग्गा परेको भनी शोधभर्नाको नाममा सरकारी जग्गा व्यक्तिको नाममा दर्ता भयो । यही क्रममा अधिकांश उच्चपदस्थ र शक्तिशाली व्यक्तिहरू मुछिएका हुन् । तेस्रो चरणमा २०६९ सालमा पशुपति टिकिन्छा गुठी नामको करिब ३ रोपनी जग्गा गुठीमार्फत मोहीको नाममा हस्तान्तरण भएको त्रिताल प्रतिवेदनमा उल्लेख छ । २०६७ सालमा प्रधानमन्त्री निवास विस्तारका नाममा शोधभर्ना दिँदा सरकारी जग्गा व्यक्तिको नाममा दर्ता गर्न भूमिका खेलेको आरोपमा अख्तियारले आफ्ना पूर्वप्रमुख रहिसकेका दीप बस्न्यात, क्षेत्राधिकारबिना नै प्रस्ताव लगेको आरोपमा भूमिसुधार सचिव छविराज पन्तलगायत माथि मुद्दा दायरको तयारी गरेको हो । अनियमितता प्रकरणमा मुछिएका तत्कालीन उपसचिव विनोदकुमार गौतम हाल जिल्ला अदालतका न्यायाधीश छन् । मालपोत विभागका महानिर्देशक भइसकेका टीकाराम घिमिरेविरुद्ध पनि मुद्दा जाने निश्चित भइसकेको अख्तियार स्रोतले बतायो । गैरकानुनी रूपमा जग्गा हस्तान्तरण गरेको आरोपमा अख्तियारले डिल्लीबजार मालपोतमा बसेर काम गरेका मालपोतका टीकाराम घिमिरे, हरिहर तिमिल्सिना, हुपेन्द्रमणि केसी, नापीका मोहम्मद हुसेनलगायत माथि मुद्दा दायरको तयारी गरेको छ । गुठी संस्थान र गृह मन्त्रालयअन्तर्गतको समरजंग कम्पनीका केही कर्मचारीमाथि पनि मुद्दा चलाउन राय तयार भएको छ । अदालतका फैसलासमेत विवादित ललिता निवासको जग्गा अनियमितताका मुद्दामा विभिन्न तहका अदालतबाट भएका फैसला पनि शंकाको घेरामा परेका छन् । शंकास्पद रूपमा तयार गरेका व्यक्तिलाई २०५७ सालमा उच्च अदालत, पाटनबाट मोही ठहर गरिएको थियो । उनीहरूलाई मोही बनाउन तत्कालीन एमालेका केही व्यक्तिहरूले संरक्षण गरेको भेटिए पनि उनीहरूको कागजी संलग्नता पुष्टि हुन नसकेको अख्तियार स्रोतले बतायो । ललिता निवासकै जग्गा सरकारीकरण हुनुपर्ने मागदाबीसहित दायर मुद्दामा जिल्ला अदालत, काठमाडौंका न्यायाधीश रमेशराज पोखरेलले गरेको फैसला पनि अख्तियारको टोलीले अध्ययन गरेको थियो । तर क्षेत्राधिकार नभएको भन्दै फैसलाबारे अख्तियारले कुनै टीकाटिप्पणी गरेको छैन । बालुवाटारस्थित जग्गा व्यक्तिको नाममा दर्ता गर्ने काममा जोडिएका शोभाकान्त ढकालले आफूसँग जोडिएका अन्य मुद्दा पनि प्रभावित बनाएको अडियो रेकर्ड सर्वोच्च अदालतमै पेस भएको छ । करिब आधा दर्जन मुद्दा र त्यसलाई प्रभावित बनाएको विषयमा न्यायपरिषद्ले छानबिन अघि बढाउन सकेको छैन । ललिता निवास प्रकरणमा २०४९ सालमा घूसका रूपमा जग्गाकै लेनदेन भएको अख्तियारको अनुसन्धानबाट खुलेको छ । राणा परिवारको नाममा जग्गा दर्ता भइसकेपछि गृह मन्त्रालयका सहसचिव भइसकेका गेहनाथ भण्डारी, अर्का पूर्वसहसचिव सुधीरकुमार शाहले परिवारको नाममा जग्गा लिएको खुलेको छ । शाह त निर्वाचन आयुक्त भइसकेका व्यक्ति हुन् । अख्तियारले उनीहरू र जग्गाधनी बनेका परिवारका सदस्यहरूसँग बयान लिइसकेको छ । जग्गा किन्ने सबैसँग बयान लिने क्रममा अख्तियारले सर्वोच्च अदालतका न्यायाधीश कुमार रेग्मीसँग पनि प्रतिक्रिया लिएको छ । रेग्मीले न्यायाधीश हुनुभन्दा पहिले नै भाटभटेनीका सञ्चालक मीनबहादुर गुरुङसँग जग्गा किनेका थिए । अख्तियारले भाटभटेनीका सञ्चालक गुरुङ, नेकपाका महासचिव विष्णु पौडेलका छोरा नवीनलगायतसँग पनि सोधपुछ गरिसकेको छ । मोही र उनका परिवारले पनि बयान दिई आफूहरूले पैसा पाएकाले जग्गा दिएको स्वीकारेको स्रोतले बतायो । प्रहरीको केन्द्रीय अनुसन्धान ब्युरोले मन्त्रिपरिषद्को कार्यादेश (म्यान्डेट) अनुसार अनुसन्धान सकेको छ । प्रहरी मुख्यालयमार्फत गृह मन्त्रालयमा बुझाउन तयार पारिएको प्रतिवेदनमा ठगी र किर्ते पुष्टि नहुने निष्कर्ष छ । सरकारी कर्मचारीहरूको संलग्नतामै सबै काम भएको देखिएकाले किर्ते नै भएको भन्न मिलेन, ठगी पनि पुष्टि हुन गाह्रो छ, अनुसन्धानमा संलग्न सीआईबी स्रोतले भन्यो । सीआईबी प्रमुख, डीआईजी नीरजबहादुर शाहीले अनुसन्धान करिब टुंगिएको र केही कागजातको परीक्षण प्रतिवेदन आउन बाँकी रहेको बताए । उनले भने, गृहबाट निर्देशन आउनासाथ प्रतिवेदन बुझाउने हो । सोधपुछका क्रममा सीआईबीमा झिकाइएका करिब ३० जनामध्ये केही मोहीले अख्तियारमा झैं पैसा पाएपछि जग्गा दिएको स्वीकारेका थिए । राणा परिवारबाट मोहीका नाममा गएको जग्गा एकाएक शोभाकान्त ढकाल र रामकुमार सुवेदीको नाममा पास भएको थियो ।"
नेपालसँग पनि सोधपुछ,"सडक दुर्घटनामा दिवंगत भइसकेकाले पूर्वमुख्यसचिव घिमिरे जोडिएको विषय यत्तिकै टुंगिएको छ । हाल चीनमा राजदूत रहेका पूर्वमुख्यसचिव लीलामणि पौड्यालसँग पनि सीआईबीले सोधपुछ गरेको छ । अख्तियारका एक उपसचिवले पूर्वप्रधानमन्त्री नेपालसँग कुराकानी भएको पुष्टि गरे । हामी जहाँ पुग्नुपर्ने हो, त्यहाँ गएर प्रक्रिया पूरा गरिसकेका छौं, उनले सांकेतिक रूपमा भने । अर्का कर्मचारीको भनाइमा नेपालको लिखित प्रतिक्रिया मात्रै लिएको हो । अख्तियार प्रवक्ता प्रदीप कोइरालाले यसबारे औपचारिक धारणा राख्न चाहेनन् । मुद्दाको फाइल लिएर विशेष अदालततिर नहिँड्दासम्म प्रवक्तालाई यस्ता कुरा थाहै हँॅुदैन क्या, उनले कान्तिपुरसित भने, कोसँग बयान भयो, मलाई थाहा छैन, अनुसन्धान चलिरहेको विषयमा सोध्न पनि अप्ठेरो छ । पूर्वप्रधानमन्त्री नेपालले प्रधानमन्त्री निवास र त्यसको परिसर विस्तारका लागि आफूले अग्रसरता लिएको भए पनि सरकारी जग्गा व्यक्तिको नाममा दर्ता गर्न निर्देशन नदिएको बताएको स्रोतको भनाइ छ । सरकारी जग्गा हिनामिना र नक्कली मोहीबारे आफूले पछि मात्रै थाहा पाएको उनले बताए । कान्तिपुरसँगको प्रतिक्रियामा पनि पूर्वप्रधानमन्त्री नेपालले आफूलाई परिसर विस्तारको विषयमा मात्रै सरोकार भएको प्रतिक्रिया दिए । ललिता निवासको कुरा हो भने मलाई भवन बनाउने र परिसर विस्तार गर्नेबाहेक अरूमा सरोकार थिएन, उनले कान्तिपुरसित भने, सरकारी जग्गा मास्ने, नक्कली मोही खडा गर्ने विषयमा मेरो कहिल्यै सहमति हुन सक्दैन । उनले गल्ती गर्ने मान्छे नै जवाफदेही हुनुपर्ने बताए । ललिता निवासको जग्गा प्रकरणमा दुई पूर्वसचिवहरूले पूर्वप्रधानमन्त्री नेपालको नाम जोडेपछि अख्तियारले उनीसँग पनि कुराकानी गरेको हो । अख्तियारका पूर्वप्रमुख बस्न्यातले कान्तिपुरलाई दिएको लिखित प्रतिक्रियामा पनि तत्कालीन प्रधानमन्त्रीको विषय उल्लेख गरेका छन् । प्रारम्भिक कारबाहीमा तत्कालीन प्रधानमन्त्रीज्यूबाट भूमिसुधार तथा व्यवस्था मन्त्रालय, भौतिक योजना तथा निर्माण मन्त्रालयका मन्त्रीहरू, सचिवहरू, मुख्यसचिव, दुवै मन्त्रालयका विभागीय प्रमुखदेखि डिभिजन कार्यालयका प्रमुखहरू, प्राविधिकहरू राखी छलफल भएको हो, बस्न्यातले लिखित प्रतिक्रियामा भनेका छन्, यो काम तत्काल अघि बढाउन प्रधानमन्त्रीज्यू (माधवकुमार नेपाल) बाट मुख्यसचिव (माधव घिमिरे) लगायत सबैलाई निर्देशन भएको हो । निर्देशनका क्रममा भूमिसुधार तथा व्यवस्था मन्त्रालय वा भौतिक योजना तथा निर्माण मन्त्रालय जसले प्रस्ताव पठाए पनि हुने र भौतिक योजना तथा निर्माण मन्त्रालयबाट प्रस्ताव गर्दा भूमिसुधार तथा व्यवस्था मन्त्रालयअन्तर्गतका निकायहरूबाट आवश्यक कागजात प्राप्त गरी भौतिक योजना तथा निर्माण मन्त्रालयले प्रस्ताव पठाउने भन्ने मौखिक निर्देशन भएको हो ।पूर्वसचिव पन्तले त आफू मात्रै जवाफदेही हुन नसक्ने प्रतिक्रिया दिएका छन् । विभिन्न तहमा छलफल भएको र लामो प्रशासनिक प्रक्रिया पूरा गरेर निर्णय भएको उनको दाबी थियो । यस्तो लामो र जटिल प्रक्रियामा प्रस्ताव तयार गर्ने सचिवको मात्रै नियतमा खोट देख्नु विडम्बना हो, उनले कान्तिपुरमा पठाएको प्रतिक्रियामा भनेका छन्, यस प्रकारको संवेदनशील विषयमा प्रस्ताव तयार पर्दा सचिवभन्दा माथिका निकाय र पदाधिकारीको निर्देशनबिना अप्ठेरो मात्रै होइन, असम्भव नै हुन्छ । संक्षेपमा भन्नुपर्दा, प्रस्ताव तयार पार्ने सन्दर्भमा सचिवको भूमिका अत्यन्त न्यून र नगन्य नै हुन्छ ।"
"सरकार एकातिर, पार्टी अर्कैतिर","एमसीसी विवाद नसुल्झिएपछि नेकपाले थप छलफल गर्न आइतबार पनि स्थायी कमिटी बैठक बोलाएको छ । दाहालले सोधे ः चील बन्ने कि कुखुरा ?स्थायी कमिटी बैठकमा अध्यक्ष दाहालले एकीकरणपछि पार्टी निकै अगाडि गएको भए तापनि अहिले नै हौसिएर भुइँ छाड्ने बेला नभएको बताएका थिए । हामी भुइँमात्रै खोस्रिने कुखुरा हुनबाट अलिकति अघि बढेका छौं, तर धरातल नै छाड्ने गरी चील बनिसकेका छैनौं, दाहालले बैठकमा भने, चील बन्ने कि कुखुरै भइरहने, त्यो हामीमै भर पर्छ । उनले कतिपय नेतृत्वको संरक्षण रहेको गुटका कारण पार्टी संस्थागत चरित्रको नभएको बताउँदै त्यसलाई छिट्टै अन्त्य गर्नुपर्ने धारणा पनि राखेका छन् । अध्यक्ष दाहालले अहिले सैद्धान्तिक रूपमा थुप्रै कुराहरू आए पनि पार्टी महाधिवेशनअघि सैद्धान्तिक बहसको ढोका खोल्न नसकिने बताए । उनले तत्काल पार्टीको सचिवालय विस्तार गर्न नसकिने जानकारी पनि स्थायी कमिटी बैठकलाई दिए । बैठकमा स्थायी कमिटी सदस्यहरू अष्टलक्ष्मी शाक्य र पम्फा भुसालले पार्टी सचिवालय १५ सदस्यीय हुनुपर्ने र त्यसमा कम्तीमा दुईजना महिला सदस्य राख्नुपर्ने माग गरेका थिए । ॅप्रचण्डपथ डेट एक्सपायरअध्यक्ष दाहालले हालको राजनीतिक परिस्थितिमा प्रचण्डपथ ब्युँत्याउन नसकिने जवाफ दिएका छन् । जनयुद्धका बेला पार्टी पंक्तिलाई नेतृत्वमा केन्द्रित गर्नुपर्छ भनेर प्रचण्डपथ लागू गरिएको थियो, दाहालले भने, अहिले हामी त्यो चरण त्यागेर धेरै माथि गएका छौं, प्रचण्डपथ ब्युँत्याउन सम्भव छैन । उनले भविष्यले कहिल्यै इतिहासको समीक्षा गर्न खोज्यो भने त्यो विषयमा अध्ययन हुन सक्ने बताए । बैठकमा स्थायी कमिटी सदस्य मातृका यादवले प्रचण्डपथ नहुँदा पार्टी अनुशासनहीन भएको भन्दै त्यसलाई ब्युँत्याउनुपर्ने धारणा राखेका थिए ।"
राष्ट्रपतिको छुट्टै छलफल,"राष्ट्रपतिको निम्तोमा बिहान ९ बजे शीतल निवास पुगेका नेताहरू १२ बजेतिरमात्रै बैठकमा सहभागी हुन धुम्बाराही पार्टी कार्यालय पुगेका थिए । स्थायी कमिटी सदस्य देवेन्द्र पौडेलले आफूहरू राष्ट्रपतिले निम्त्याएर गएको भए तापनि त्यहाँ स्थायी कमिटी बैठकबारे कुनै छलफल नभएको बताए । राष्ट्रपतिज्यूले नीति तथा कार्यक्रम, बजेट र संविधानमा व्यवस्था भएको मौलिक हक कार्यान्वयन भएनभएकोबारे जिज्ञासा राख्नुभएको थियो, पौडेलले भने, राष्ट्रपतिले बोलाएको ठाउँमा आउँदिनँ भन्न मिलेन गइयो, तर अरू राजनीतिक एजेन्डामा कुरा भएन । बैठकमा नेताहरू एकैसाथ गएपछि अध्यक्ष दाहालले उनीहरूसँग प्रस्टीकरण सोधेका छन् । केही साथीहरू सँगै बैठकमा आउनुभयो, कहाँ गएर आउनुभयो ? मैले सुन्दै छु यहाँहरू शीतल निवासबाट सिधै आउँदै हुनुहुन्छ, दाहालले भने, विधि र प्रक्रियाको कुरा उठाउने आफैंले विधि नमान्ने यो त भएन नि । उनले मन्त्रिपरिषद् पुनर्गठनका बेला दुई जना अध्यक्षमात्रै छलफलमा जाँदा पनि प्रश्न उठेको भन्दै राष्ट्रपतिकहाँ जाने समय उपयुक्त नभएको बताए । परराष्ट्रमन्त्री ज्ञवालीले पूर्वनिर्धारित कार्यक्रमअनुसार नै राष्ट्रपतिकहाँ गएको र खाना खाएर आउँदा ढिलाइ भएको भन्दै माफी मागेका थिए ।"
थबाङ किन अझै विद्रोही ?,"(रोल्पा)  पुराना कम्युनिस्ट कार्यकर्ता थबाङ गाउँपालिका१ का गोरे दाइ भनिने ७० वर्षीय पूर्णबहादुर रोकामगर बिरामी परेर थलिएपछि उपचारका लागि काठमाडौंसम्म पुगे । फर्किएपछि गत उपनिर्वाचनमा थबाङका गतिविधि नियाले । अहिलेको तौरतरिकाले विकास हुँदैन, उनले भने । अहिले गाउँपालिकाको केन्द्र रहेको ठूलोगाउँमा उनको घर छ । तत्कालीन वडाध्यक्ष फर्कबहादुर बुढामगरको गत वर्ष निधन भएपछि उक्त पदका लागि मंसिर १४ मा उपनिर्वाचन भयो । स्थानीय निर्वाचनमा नेत्रविक्रम चन्द समूह निकटले जितेका थिए । उपनिर्वाचनमा सत्तापक्षीय नेकपाका उम्मेदवार निर्वाचित भएका छन् । तत्कालीन माओवादी थबाङलाई येनान भन्थे । पूर्णबहादुर त्यसबेलाका सक्रिय योद्धा थिए । ०३२ साउन १ मा कम्युनिस्ट पार्टीको सदस्यता पाएका थिए । त्यसयता ०६६ सालसम्म राजनीतिमा सक्रिय उनी अहिले तटस्थ रहेको दाबी गर्छन् । पार्टी फुट्न थालेपछि त्यसको मारमा हामी पर्यौं, तत्कालीन माओवादी केन्द्रीय सल्लाहकार भइसकेका उनले भने, हामीलाई आश्वासन दिएको जस्तो साम्यवाद आएन । आउला जस्तो पनि छैन । फ्रान्सको पेरिस कम्युनको सिको गरेर तत्कालीन भूमिगत माओवादीले थबाङमा कम्युन गठन गरेका थिए । मुलुकमा पहिलोपटक घोषणा गरिएको अजम्बरी जनकम्युन का उनी सदस्य थिए । कम्युनमा सहभागी गराउँदा साम्यवाद आउने आस थियो, उनले भने, हाम्रो जे जति सम्पत्ति थियो, त्यो मिसाएर सामूहिक बसाइँमा गएका थियौं । उनीलगायत २२ परिवारले एकैपटक निजी सम्पत्तिलाई सामूहिक बनाएर कम्युनमा सामेल भएका थिए । श्रीमान्को रोजाइ स्वीकार गर्दै कम्युन सदस्य बनेकी पूर्णकी श्रीमती ६० वर्षीया इर्खमालाले भनिन्, कम्युनिस्ट बन्दा दुःख पाइयो । ती दिन सम्झिन मन लाग्दैन । त्यसबेला उनी राति घरमा बस्थिन् । दिउँसो जंगलमा लुक्ने गरेकी थिइन् । आफूहरूले यसरी नै तत्कालीन माओवादी अध्यक्ष पुष्पकमल दाहाललगायतलाई जोगाएको उनले बताइन् । प्रहरीले बन्दुकको नालले हान्दा देब्रे हात भाँच्चियो, उनले भनिन्, तैपनि, नेतालाई जोगायौं । यी दम्पतीले कहिले घर त कहिले जंगल चहारे । दुई छोरी र एक छोरा हुर्काए । अहिले छोराछोरी राजनीतिमा सक्रिय छैनन् । तत्कालीन माओवादीमा क्रियाशील भएर थबाङमा मारिएकी पहिलो महिला लडाकु लली रोका पूर्णकी बहिनी थिइन् । भूमिगतकालमा राजनीतिमा सक्रिय पूर्णका भाइ प्रदीप रोका पनि अहिले निष्क्रिय छन् ।औषधि गर्न काठमाडौं पुगेका बेला होस् या तत्कालीन द्वन्द्वबारे अध्ययन गर्न थबाङ आउने अध्येताले पूर्णबहादुरसामु थुप्रै प्रश्न तेर्स्याउँछन् । थबाङमा जन्मिएको र कम्युनिस्ट कार्यकर्ता बनेकामा गर्व लाग्ने गरेको उनी सुनाउँछन् । हामी मगर जाति सोझा हौं, उनले भने, मोहनविक्रम सिंह, मोहन वैद्य, डा बाबुराम भट्टराई र पुष्पकमल दाहालहरूले हामीलाई जे जस्तो बन्न सिकाए, हामी त्यस्तै भयौं । उनका अनुसार यहाँ पार्टी नेतृत्वको रक्षा गर्ने क्रममा ३३ जनाले ज्यान गुमाएका थिए । त्यत्तिकै संख्यामा घाइते र अपांग छन् । थबाङ घर भएका पूर्व सांसदद्वय बरमन बुढा र सन्तोष बुढाका कारण गाउँ कम्युनिस्ट बन्यो । बरमन ०४८ मा र सन्तोष ०६५ मा रोल्पाबाट प्रतिनिधिसभाका लागि सांसद निर्वाचित भएका थिए । पूर्णका अनुसार थबाङमा ०१५ सालमै कम्युनिस्ट सेल कमिटी गठन गरिएको थियो । त्यसयता कम्युनिस्टहरू एकापसमा विभाजित हुँदै आएका छन् । पहिले पुष्पकमल दाहाल नेतृत्वमा रहेका स्थानीय नेताकार्यकर्ता बीचमा मोहन वैद्य र पछिल्लो पटक नेत्रविक्रम चन्द समूहको नेतृत्वमा संगठित छन् । नयाँ संविधान बनेपछि स्थानीय कार्यकर्ताले निर्वाचन बहिष्कार गर्दै आएका छन् । राजनीतिक आबद्धताका कारण उतारचढाव बेहोरेको थबाङमा वैचारिकराजनीतिक सहजतापछि विकास सम्भव छ, पूर्णबहादुरले सुनाए । थबाङले अब राज्यबाट दुःख पाउनु हुँदैन भन्ने पूर्णबहादुरलगायत यहाँका पुराना कार्यकर्ताको भनाइ छ । पूर्वसांसद बरमन बुढाका अनुसार थबाङ विकास खोज्ने क्रममा विद्रोही बनेको हो । विकास योजनालाई मुख्य एजेन्डा मानेर ०४८ मा तत्कालीन जनमोर्चाबाट सांसद निर्वाचित भएपछि बरमन पहिलोपटक सिंहदरबार छिरेका थिए । उनको दल माओवादीले ०५२ फागुन १ मा सशस्त्र द्वन्द्वको घोषणा गरेपछि उनी भूमिगत हुन पुगे । त्यसपछि शान्ति प्रक्रिया नहुँदासम्म थबाङ विकासका मुद्दा गौण भए, उनले भने । त्यस अवधिमा ठूलोगाउँका २१ घरमा एकैपटक आगो लगाइयो, सुरक्षा फौजले धरपकड गरे । तत्कालीन राज्यले चलाएको यस्तो गतिविधिबाट थबाङ झन् विद्रोही बनेको उनले बताए । थबाङलाई कम्युनिस्टले किन उद्गम भूमि बनाए भन्ने विषयमा ०६८ मा पूर्णबहादुरले एउटा पुस्तक लेखे । माओवादीले विद्रोह थाल्नुअघिदेखिका गतिविधि दैनिकी बनाएर उनले क्रान्तिकारी इतिहास बोकेको थबाङ पुस्तक लेखेका छन् । पुस्तकमा उनले पञ्चायतकालदेखिको आन्तरिक शक्ति र व्यक्तिहरूको टकरावबाट समाजले पीडा भोग्नु परेको विषय उल्लेख गरेका छन् । पञ्चायत अवधिको तुलनामा थबाङमा पर्याप्त भौतिक विकास भएको छ । सडक पुगेको छ भने खानेपानी, शिक्षा, स्वास्थ्य र अन्य क्षेत्रसँगको पहुँच स्थापित भएको छ । थबाङ गाउँपालिकाका अध्यक्ष वीरबहादुर घर्तीमगरका अनुसार ठूलो राजनीतिक अन्योलपछि थबाङमा कृषि उत्पादन, गुणस्तरीय शिक्षा र भरपर्दो स्वास्थ्य सेवा पुर्याउने मुख्य योजना छन् । अहिले पनि चन्द नेतृत्वको गतिविधिको मुख्य केन्द्र थबाङमा छ । त्यसैले यो अझै विद्रोही अवस्थामै छ । विकासको नतिजाबाट थबाङको वैचारिक एकता जुटाउन सकिन्छ, अध्यक्ष घर्तीमगरले भने, स्थानीय तह त्यसमा केन्द्रित छ ।"
राष्ट्रिय मुद्दा छाडेर घर झगडा,"(काठमाडौं)  संघीय संसद्को हिउँदे अधिवेशन शुक्रबारदेखि प्रारम्भ भएको छ । संसद्को प्रमुख प्रतिपक्षी कांग्रेस भने सरकारलाई खबरदारी गर्ने योजना र रणनीतिभन्दा आफैंभित्रको झगडामा फस्दै गएको छ । प्रतिपक्षको भूमिका सदन र सडकमा कमजोर भएको चौतर्फी आवाज उठ्दासमेत उसले आफूलाई सच्याएको छैन ।संसदीय दलका नेतासमेत रहेका सभापति शेरबहादुर देउवाले यतिबेला पार्टी र प्रतिपक्षको भूमिकालाई दरिलोसाथ उठाउनेतिर भन्दा आगामी महाधिवेशनमा आफ्नो पकड कायम राख्ने अंकगणिततिर ध्यान केन्द्रित गर्न थालेका छन् । पार्टी संस्थापनइतर समूहको ध्यान पनि महाधिवेशनतिरै खिचिएको छ । पछिल्लो पटक मंसिर २६ मा सुरु भएको कांग्रेस केन्द्रीय कार्यसमिति बैठक एजेन्डामा प्रवेश नै नभई स्थगित भइरहेको छ । बैठकमा छलफलका लागि कुनै राष्ट्रिय मुद्दा र पार्टीको नीतिनिर्माणका एजेन्डा तय गरिएको छैन । पार्टी महाधिवेशनको कार्यतालिका र भ्रातृसंस्थाहरूको गठनपुनर्गठनकै मुद्दामा नेताहरू वादविवाद गरिरहेका छन् ।सभापति देउवा नेतृत्वको कार्यसमितिको म्याद सकिन लाग्दा पनि महाधिवेशनको कार्यतालिका नल्याएको भन्दै वरिष्ठ नेता रामचन्द्र पौडेल पक्ष बैठक बहिष्कारको तहमा उत्रिएको छ । कार्यसमितिको पहिलो बैठकमा देउवाले विभाग, नेविसंघ र तरुण दल गठनलगायत एजेन्डा प्रस्तुत गरेका थिए । राष्ट्रिय मुद्दामा भारतको अतिक्रमणमा परेको कालापानी र लिम्पियाधुराबारे छलफल गर्ने कार्यसूची छ । बैठक सञ्चालन गर्नका लागि देउवाले महाधिवेशनको कार्यतालिका ल्याउन सहमति जनाएका छन् । उनी ०७७ फागुन पहिलो साता महाधिवेशन गर्ने गरी कार्यतालिका ल्याउन तयार देखिएका छन् । तर, भ्रातृसंस्थाहरूको गठन र भागबन्डामा जुँगाको लडाइँ जारी छ । विभाग, तरुण दल र नेविसंघमा कसले कति भागबन्डा लिने ? नेविसंघमा कति महामन्त्री राख्ने ? कसले कति हिस्सा लिने ? कसको हैसियत के हुने ? जस्ता विषयमा विवाद भइरहेको छ ।सभापति देउवाले महाधिवेशन चाँडो गराउने कुरालाई प्राथमिकतामा राखेका छैनन् । बरु एक वर्षपछि हुने महाधिवेशनलाई कसरी आफ्नो अनुकूल बनाउने भन्नेमा केन्द्रित छन् । त्यसका लागि संस्थापन इतरपक्षका नेताहरूलाई आफूतिर तानेर महत्त्वपूर्ण जिम्मेवारी दिने तथा विभाग र भ्रातृसंस्थाहरूमा पकड राखिराख्ने रणनीति लिएका छन् । चारपटक प्रधानमन्त्री र पार्टी सभापति भइसकेका देउवाको सार्वजनिक पृष्ठभूमि सकारात्मक छैन । तर, पार्टीपंक्तिमा राम्रो पकड छ । त्यसलाई कमजोर हुन नदिई नेतृत्वमा दोहोरिने उनको रणनीति छ । केन्द्रीय सदस्य चन्द्र भण्डारी पार्टीभित्रको विवाद राष्ट्रिय मुद्दाहरूलाई ओझेलमा पार्ने योजनाबद्ध रणनीतिअन्तर्गत भएको आशंका गर्छन् । नेपाली भूमि कालापानी र लिम्पियाधुरा भारतले आफ्नो राजनीतिक नक्सामा पारेपछि मुलुकमा राष्ट्रियताको मुद्दा व्यापक उठेको छ । त्यसलाई प्रमुख प्रतिपक्षले क्यास गरेर अघि बढ्नुको साटो आन्तरिक झगडामा अल्झिरहनुका पछाडि कतैबाट षड्यन्त्र भइरहेको तर्क भण्डारीको छ । वाइडबडी जहाज खरिद प्रकरण, बालुवाटार जग्गा प्रकरण, एनसेल कर ठगी, ३३ किलो सुन प्रकरण, बूढीगण्डकी आयोजनालगायत राष्ट्रिय मुद्दा अहिले कता गए ? उनी भन्छन्, निरंकुश बाटोमा सरकार चल्न खोज्दा त्यसलाई रोक्ने दम प्रतिपक्षसँग छैन । राष्ट्रिय मुद्दामा खर्चिनुपर्ने समय आन्तरिक द्वन्द्वमै नेताहरूले बिताएका छन् ।राष्ट्रिय सभाका रिक्त स्थानका लागि आगामी माघ ९ गते निर्वाचन हुँदै छ । पहिलो चरणमा रिक्त हुने एक तिहाइ स्थानमा कांग्रेसका मात्रै सात सांसदको पद सकिँदै छ । दलीय गठबन्धन मिलाएर केही स्थान जोगाउन सक्ने अवस्था रहे पनि कांग्रेसले त्यसलाई सदुपयोग गर्ने प्रयास गरेको छैन । विपक्षमा रहेको राष्ट्रिय जनता पार्टी (राजपा) ले समेत सत्तारूढ नेकपासँगै गठबन्धन गरिसकेको छ । कांग्रेसले सरकारसँग असन्तुष्ट रहँदै आएका विपक्षीलगायत साना दललाई समेत विश्वासमा लिन सकेको छैन ।कांग्रेसको अहिलेको झगडा हेर्दा लाजमर्दो अवस्था छ, अन्तर्राष्ट्रियस्तरमा कम्युनिस्ट दर्शन र विचार लोप हुँदै जाँदा नेपालमा बढोत्तरी भएको छ, कम्युनिस्टहरूको घेराबन्दी चलिरहेका बेला सम्पूर्ण लोकतन्त्रवादी शक्तिहरूलाई एक बनाउने दिशामा नेताहरूको शक्ति खर्च हुनुपर्ने हो, संस्थापन पक्षीय केन्द्रीय सदस्य श्याम घिमिरे भन्छन्, मिसन एकातिर छ, झगडा अर्कैतिर । कसलाई के भनुँ, म पनि त्यही केन्द्रीय कार्यसमितिको सदस्य हुँ तर गर्न केही सकेको छैन ।पौडेलनिकट केन्द्रीय सदस्य हृदयराम थानीको विचारमा पार्टीभित्र एक वर्ष अघिदेखि नै महाधिवेशनको लेखाजोखाले काम हुन थालेकाले यस्तो परिणाम देखिएको बताउँछन् । नेताहरूले महाधिवेशनलाई केन्द्रमा राखेर अघि बढ्न खोज्दा पटकपटक विवाद हुने गरेको उनको दाबी छ । अहिलेको मुख्य झगडा नेविसंघ र तरुण दलमा कसले कति पदाधिकारी र सदस्य लिने भन्नेमा छ । उनका अनुसार यी दुवै संस्था पार्टीका क्रियाशील र प्रभावशाली मानिन्छन् । संघमा आबद्ध युवामध्ये धेरै जना महाधिवेशन प्रतिनिधि बन्छन् । आफैं नभए पनि परिवारलाई प्रभावित पार्छन् । सडकमा माहोल खडा गर्छन् । यी दुइटा भ्रातृसंस्था कसैको अनुकूल हुनासाथै ठूलो प्रभाव पर्न सक्छ, उनले भने, पार्टी नेतृत्वमा आइसकेको व्यक्ति खुला हुन नसक्नुका पछि पनि महाधिवेशनकै रणनीतिले काम गरेको हो ।विधानविपरीतका कदमगत पुसमा सम्पन्न महासमिति बैठकबाट कांग्रेसले पार्टीको नयाँ विधान ल्याएको थियो । विधानअनुसार पार्टीमा केन्द्रीय विभागको संख्या २८ वटा छन् तर देउवाले त्यसलाई बढाएर ४१ वटा संख्या पुर्याउने प्रस्ताव केन्द्रीय कार्यसमिति बैठकमा राखेका छन् । संख्या बढाउने प्रस्तावप्रति तत्कालीन विधान संशोधन मस्यौदा समितिका संयोजकसमेत रहेका पूर्णबहादुर खड्कासमेत असन्तुष्ट छन् ।समयमा विभाग गठन नगर्ने र अहिले संख्या बढाउने सभापतिको प्रस्ताव आफैंमा विधानविपरीत छ । नेविसंघ गठन गर्ने प्रस्ताव पनि विधानसम्मत छैन । केही समयअघिको केन्द्रीय कार्यसमितिले पारित गरेको संघको विधानमा ३२ वर्ष उमेर हदको व्यवस्था छ । देउवाले भने झन्डै ५० वर्षका राजीव ढुंगानालाई संघको नेतृत्व दिने प्रस्ताव गरिसकेका छन् । त्यसको विरोधमा संघका पूर्वमहामन्त्री कुन्दन काफ्ले समूहले केन्द्रीय कार्यालयमा अनशनसमेत थालेको छ । देउवाले त्यसअघि संसदीय समिति र केन्द्रीय कार्यसम्पादन समितिसमेत विधानविपरीत गठन गरेका थिए । पौडेल पक्षले विरोध गरेपछि ती दुवै समिति विघटन भए । विघटन भएको डेढ वर्षपछि पनि गठन हुन सकेका छैनन् । विधानविपरीतका काम पार्टी नेतृत्वले अघि बढाउँदा समस्या आएको हो, केन्द्रीय सदस्य भण्डारी भन्छन्, केन्द्रीय कार्यसमितिको बैठक बहिष्कार गर्ने र नगर्नेको मुद्दा होइन । पार्टीलाई कता लैजान खोजिएको छ भन्ने विषय मुख्य हो । पूर्वमहामन्त्री सिटौला भ्रातृसंस्थाहरूको गठन, पुनर्गठन गर्ने र विधानविपरीतका काम गर्नेमा देउवा र पौडेल उत्तिकै जिम्मेवार रहेको बताउँछन् । उनका अनुसार आफूलाई अनुकूल हुँदा दुवैले विधानविपरीत कदम उठाएका छन् । अहिलेको विवाद अर्थहीन हो, जगत् हँसाइ हो, उनले भने, चौतर्फी कम्युनिस्टको घेराबन्दी छ । लड्नुपर्ने त्यता हो । नेताहरूको कार्यशैली भने आँगन एकातिर, नाच अर्कोतिर जस्तो छ ।"
जनता र तीनवटै सरकारको सेयरमा विद्युत् उत्पादन,"(काठमाडौं)  संघ, कर्णाली प्रदेश र स्थानीय सरकार तथा प्रदेशवासीको सेयरमा भेरीबबई डाइभर्सन बहुउद्देश्यीय आयोजनाअन्तर्गत ४६८ मेगावाटको विद्युत् परियोजना निर्माण हुने भएको छ । ऊर्जा, जलस्रोत तथा सिँचाइ मन्त्रालयले तीन तहको सरकारको ५१ र जनताको ४९ प्रतिशत सेयर रहने कम्पनी खोलेर विद्युत् परियोजना निर्माण गर्ने निर्णय गरेको हो । मन्त्रालयका अनुसार कम्पनीमा केन्द्र सरकारको २६, कर्णाली प्रदेश सरकारको २० र स्थानीय सरकारहरूको ५ प्रतिशत सेयर रहने छ । कम्पनीमा कर्णाली प्रदेशका जनतालाई १०, प्रभावित क्षेत्रका बासिन्दालाई १० र मुलुकभरका सर्वसाधारणलाई २९ प्रतिशत सेयर दिइनेछ, भेरीबबई डाइभर्सन बहुउद्देश्यीय आयोजनाका प्रमुख सञ्जीव बरालले भने । मन्त्रालयले राष्ट्रिय गौरवको आयोजना मातहत विद्युत् परियोजना निर्माणका लागि कम्पनी खोल्न प्रबन्धपत्र नियमावली तयार गरिरहेको छ । प्रबन्धपत्र तयार भएपछि कम्पनी रजिस्ट्रार कार्यालयमा भेरीबबई डाइभर्सन विद्युत् कम्पनी दर्ता गरिने ऊर्जा मन्त्रालयका सहसचिव प्रवीणराज अर्यालले बताए । छिट्टै प्रबन्धपत्र नियमावली बनाई कम्पनी दर्ता गरेर आयोजनाको काम अघि बढाइनेछ, उनले भने । कम्पनीमा केन्द्र सरकारका तर्फबाट २६ प्रतिशत सेयर सिँचाइ विभाग, विद्युत् उत्पादन कम्पनी, विद्युत् प्राधिकरण र हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनीको हुनेछ । मन्त्रालय मातहतका निकायलाई कतिकति प्रतिशत सेयर दिने भन्ने निर्णय हुन बाँकी छ । मुलुक संघीयतामा गएपछि पहिलोपटक तीनै तहका सरकार तथा प्रदेशवासीको सेयर रहने गरी परियोजना निर्माण गर्न लागिएको हो । जनताको जलविद्युत् कार्यक्रम अन्तर्गत सर्वसाधारणको ४९ प्रतिशत सेयर राखेर बनाउन लागिएको यो दोस्रो परियोजना हो । यसअघि मन्त्रालयले सर्वसाधारणको ४९ प्रतिशत राखी माथिल्लो त्रिशूली ३ बी आयोजना अघि बढाएको छ । विद्युत् परियोजना निर्माणको लागत करिब सवा १३ अर्ब रुपैयाँ पर्ने अनुमान छ । मन्त्रालयको पहलमा कुल लागतको ३० प्रतिशत (करिब ४ अर्ब रुपैयाँ) को इक्विटी (स्वलगानी) राखी कम्पनी दर्ता गरिने छ । लगानीकर्ताले आआफ्नो भागमा परेको सेयरअनुसारको रकम इक्विटीमा राख्ने छन् । कम्पनीले बाँकी वित्तीय स्रोत बैंकहरूबाट ऋण लिई जुटाएर परियोजना निर्माण कार्य अघि बढाउने जानकारी मन्त्रालयका अधिकारीले दिएका छन् । प्रमुख बरालले भेरीबबई डाइभर्सन बहुउद्देश्यीय आयोजनाको कुल लागत ३३ अर्ब १९ करोड रुपैयाँको करिब ४० प्रतिशत (१३ अर्ब २७ करोड) भार विद्युत् परियोजनाले बेहोर्नेबारे छलफल भइरहेको जानकारी दिए । निर्णय भएपछिमात्र विद्युत् परियोजनाको यकिन लागत तय हुनेछ । आयोजना प्रमुख बरालले प्रतिवर्ष लगानीको प्रतिफल १७ प्रतिशतबाट नघट्ने गरी परियोजनाको लागत तय गरिने जानकारी दिए । बाह्रैमास ४६८ मेगावाट विद्युत् उत्पादन हुने भएकाले कम्पनीमार्फत निर्माण गरिने यो आकर्षक परियोजना हो । भेरीबबई डाइभर्सन बहुउद्देश्यीय आयोजनाले विद्युत् गृह र बाँध निर्माणको काम अघि बढाइसकेको छ । चिनियाँ कम्पनी ग्वाङडोङ युआनतिआनरमण जेभीले ६ अर्ब १६ करोडमा ठेक्का सम्झौता गरी गत मंसिर १६ देखि विद्युत् गृह र बाँध निर्माणको काम गरिरहेको छ । आयोजनाले विद्युत् परियोजनाको हाइड्रोमेकानिकल र इलेक्ट्रोमेकानिकलतर्फको काम अघि बढाउन ठेक्का आह्वान गरिसकेको छ । आयोजना निर्माण आर्थिक वर्ष २०७९८० को अन्त्यसम्ममा सम्पन्न भई विद्युत् उत्पादन सुरु भइसक्ने जानकारी बरालले दिए । भेरीबबई बहुउद्देश्यीय डाइभर्सन आयोजनाको १२२ किमि लामो सुरुङ निर्माण २०७६ वैशाख ३ मै ब्रेक थ्रु भइसकेको छ । टनेल बोरिङ मेसिन (टीबीएम) प्रविधिबाट सुरुङ निर्माण गरिएको हो । सुरुङ निर्माण निर्धारित समयभन्दा एक वर्षअगाडि नै सम्पन्न भएको हो । आयोजनाका लागि सुरुङ निर्माण भइसकेकाले विद्युत् गृह र बाँध निर्माण कार्य छिटो हुने मन्त्रालयले जनाएको छ । सुरुङबाट भेरी नदीको ४० घनमिटर प्रतिसेकेन्ड पानी बबईमा खसाल्ने क्रममा विद्युत् गृहबाट ४६८ मेगावाट विद्युत् उत्पादन गरिने छ । उत्पादित बिजुली विद्युत् प्राधिकरणद्वारा निर्माणाधीन १३२ केभी क्षमताको सुर्खेतकोहलपुर प्रसारण लाइनमार्फत केन्द्रीय विद्युत् प्रणालीमा जोडिने छ । त्यहाँको पानीबाट बाँके र बर्दियाको ५१ हजार हेक्टर जमिनमा बाह्रै महिना सिँचाइ सुविधा पुर्याउने योजना मन्त्रालयको छ ।"
"आमन्त्रण सकियो, प्रतिबद्धता आउँदै","(काठमाडौं)  सरकारले चैतमा हुने सगरमाथा संवाद कार्यक्रमका आमन्त्रण पठाउने काम पूरा गरेको छ । सरकारले छिमेकी, दक्षिण एसियाली, बिमस्टेक, ठूला तथा जलवायु परिवर्तनले असर पारेका पर्वतीय र साना सामुद्रिक टापुका मुलुकहरूलाई निम्तो पठाएको हो । परराष्ट्र मन्त्रालयका सहसचिव तथा सगरमाथा संवाद सचिवालयका संयोजक कुमारराज खरेलले संयुक्त राष्ट्रसंघ, आर्थिक सहयोगी नियोगहरू र गैरसरकारी र प्राज्ञिक क्षेत्रमा समेत निम्तो गरिएको जानकारी दिए । केही मुलुकका राष्ट्र प्रमुख र सरकार प्रमुखलाई आमन्त्रण गरेका छौं, उनले भने । राष्ट्रिय, क्षेत्रीय र अन्तर्राष्ट्रियस्तरका साझा चासोका मुद्दामा हरेक दुई वर्षमा नेपालमा संवाद सञ्चालन गर्न सरकारले सगरमाथा संवादको अवधारणा ल्याएको हो । पहिलो संस्करण चैत २० देखि २२ गतेसम्म हुनेछ । यस संस्करणको एजेन्डा जलवायु परिवर्तन, पर्वतीय वातावरण र मानव जातिको भविष्य छ । संवादमा करिब २ सय ५० जना सहभागी हुने अनुमान गरिएको छ, जसमा करिब १ सय ५० विदेशी पाहुना रहने छन् । सचिवालय संयोजक खरेलका अनुसार विदेशी पहुनाहरूलाई तीन स्तरबाट निमन्त्रणा पठाएको छ । राष्ट्रपति विद्यादेवी भण्डारी र प्रधानमन्त्री केपी शर्मा ओलीका तर्फबाट सम्बन्धित राष्ट्र प्रमुख र सरकार प्रमुखहरूलाई छुट्टाछुट्टै निम्तो पठाइएको छ । सगरमाथा संवादका संयोजक पराराष्ट्रमन्त्री प्रदीपकुमार ज्ञवालीको नेतृत्वमा पनि अन्य विदेशी पाहुनालाई निम्तो गरिएको छ । उनले ग्रिन इकोनोमी मा काम गरिरहेका व्यवसायी र यस विषयमा चासो राख्ने सेलेब्रिटीलाई पनि आमन्त्रण गरिएको जानकारी दिए । नेपालले समेत सामना गर्नु परिरहेका वातावरणीय, सामाजिक, आर्थिक, सांस्कृतिक, प्राविधिक, जनजीवनलगायतका क्षेत्रका विश्वव्यापी मामला एवं समस्याबारे सरोकार राख्ने मुलुक, अन्तर्राष्ट्रिय संस्था, नागरिक समाज, अनुसन्धाता तथा विज्ञ, प्राज्ञिक संस्थालगायतका सरोकारवालासँग छलफल गर्न सगरमाथा संवाद कार्यक्रम गर्ने निर्णय मन्त्रिपरिषद्ले गत वैशाख २ मा गरेको हो । सगरमाथा संवादको सचिवालय नारायणहिटी दरबारको पश्चिम ढोकास्थित राहदानी विभाग परिसरभित्र मंसिर ५ मा स्थापना गरी परराष्ट्र मन्त्रालयका नीति तथा अनुसन्धान महाशाखाका प्रमुख खरेललाई जिम्मेवारी दिइएको छ । परराष्ट्रमन्त्रीकै अध्यक्षतामा २० सदस्यीय सगरमाथा संवाद आयोजक समिति गठन गरिएको छ । पहिलो संस्करणका लागि राष्ट्रिय योजना आयोगका सदस्य कृष्णप्रसाद ओलीको संयोजकत्वमा जलवायु परिवर्तन, पर्वतीय पर्यावरणलगायत क्षेत्रका विषय विज्ञ सम्मिलित १३ सदस्यीय सगरमाथा विशेषज्ञ कार्यदल बनाइएको छ । कार्यक्रमको आयोजना परराष्ट्र मन्त्रालयसहित परराष्ट्र मामिला अध्ययन प्रतिष्ठान र नीति अनुसन्धान प्रतिष्ठानले संयुक्त रूपमा गर्न लागेका हुन् । पर्वतीय मुलुक र सामुद्रिक टापका मुलुक जलवायु परिवर्तनको प्रत्यक्ष चपेटामा पर्दै आइरहेकाले सगरमाथा संवाद महत्त्वपूर्ण हुने सचिवालय संयोजक खरेलले बताए । उच्च अवस्थितिका कारण हिन्दुकुश हिमालयजस्ता उच्च पर्वतमालामा जलवायु परिवर्तनको असर पृथ्वीका अन्य क्षेत्रमा भन्दा चाँडो र तीव्र रूपमा परिरहेको छ । यस विषयमा हुने संवादले उच्च नेतृत्व, मुलुकहरू तथा समग्र विश्व समुदायबीच जलवायु परिवर्तनको संकटबारे समान धारणा बनाउन र यस संकटसँग जुध्न प्रेरित गर्नेछ उनले भने । सगरमाथा संवाद कार्यक्रमको उद्घाटन काठमाडौंमा भए पनि छलफल सत्रहरू जलवायु परिवर्तनसम्बन्धी दृश्य झल्काउने स्थानमा गर्ने तयारी छ । यस विषयमा हामीले पूर्ण रूपमा काम गरिसकेका छैनौं । तर केही छलफल सत्र हिमालको काखमा रहेका रिसोर्ट वा होटल पनि हुन सक्छन्, खरेलले भने ।"
ठूला कारागार संघ मातहत,"(काठमाडौं)  निर्माणाधीन र सञ्चालनमा रहेका ठूला कारागार संघ सरकार मातहत राखिने भएको छ । त्यसका लागि संघीय गृह मन्त्रालयअन्तर्गतको कारागार व्यवस्थापन विभागबाट कारागार सञ्चालन र व्यवस्थापन हुने गरी कानुन बनाइँदै छ । क्षमता, भौतिक पूर्वाधार र भौगोलिक अवस्थालाई दृष्टिगत गरी यस्तो व्यवस्था गर्न लागिएको कारागार व्यवस्थापन विभागका निर्देशक वेदनिधि अधिकारीले जानकारी दिए । आतंकवाद, मानव तस्करी, देशविरुद्ध जासुसी, अन्तर्देशीय सीमा अपराधलगायत अपराधमा कैद भुक्तान गरिरहेका विदेशी नागरिकलाई ती कारागारमा राखिनेछ । संविधानमै कारागारको सञ्चालन तथा व्यवस्थापन संघ र प्रदेश सरकारको साझा अधिकार सूचीमा राखिएको छ, अधिकारीले भने, क्षमता, भौतिक पूर्वाधार र भौगोलिक अवस्था हेरेर साविकका केन्द्रीय, क्षेत्रीय तथा आवश्यकताअनुसार अन्य कारागार संघ सरकारअन्तर्गत रहने गरी ऐन र नियमावली बनाउन लागिएको हो । सञ्चालनमा रहेका सबै कारागार मन्त्रिपरिषद्बाट हस्तान्तरणबारे निर्णय नभएसम्म संघीय सरकारअन्तर्गत रहनेछन् । संसद्बाट ऐन पारित भएपछि नियमावली बन्ने र त्यसका आधारमा आवश्यकताअनुसार प्रदेश सरकारअन्तर्गत रहने कारागारको टुंगो लाग्ने गृह मन्त्रालयका एक अधिकारीले जानकारी दिए । कारागार विभागले सुनसरीको झुम्का, मोरङ, पर्सा, भीमफेदी (मकवानपुर), केन्द्रीय कारागार (सुन्धारा), सदरखोर डिल्लीबजार, नुवाकोट (खुला कारागार), बाँकेको गनापुरलगायत प्रमुख कारागारलाई संघ मातहत राख्ने तयारी गरेको छ । गृहमन्त्री रामबहादुर थापाका तर्फबाट संघीय संसद् सचिवालयमा पेस भएको कारागारसम्बन्धी कानुनलाई संशोधन र एकीकरण गर्न बनेको विधेयकको दफा ६ मा क्षमता, भौतिक पूर्वाधार र भौगोलिक अवस्थासमेतका आधारमा तोकिएका कारागारको सञ्चालन र व्यवस्थापन नेपाल सरकार (संघीय सरकार)ले गर्ने उल्लेख छ । तोकिएका कारागार भन्ने विषयलाई नियमावलीमा समेटेर कारागारबन्दीगृहहरूको वर्गीकरण गरिने निर्देशक अधिकारीले बताए । कम्तीमा १ हजार वा त्यसमाथिको संख्यामा कैदी अट्न सक्ने कारागारलाई संघीय सरकार मातहत राख्ने गरी नियमावली निर्माणको गृहकार्य भइरहेको छ ।संघ सरकार मातहत रहने कारागारको भित्री सुरक्षा व्यवस्थापन प्रहरी वा सशस्त्र प्रहरीका डीएसपी तहका अधिकृतको नेतृत्वमा गर्नेबारे पनि छलफल भइरहेको छ । अहिले कारागारमा आवश्यकताअनुसार नेपाल र सशस्त्र प्रहरीले सुरक्षा दिइरहेका छन् ।"
निगमको बोइङ लिलाम,"काठमाडौं (कास) नेपाल वायुसेवा निगमले लिलाम गर्न राखेको अन्तिम बोइङ ७५७ गण्डकी को लिलामी प्रक्रिया सकिएको छ ।नाइन एनअल्फा चार्ली ब्राभो कल साइनको उक्त बोइङ लिलामीका लागि निगमले तेस्रोपटक आह्वान गरेको प्रक्रियामा तीनवटा अमेरिकी कम्पनी एभीओन, सीएसडीसी र एमके इच्छुक थिए । ३० वर्ष पुरानो बोइङको आधार मूल्य निगमले ४८ करोड रुपैयाँ राखेको थियो । खरिदकर्ता कम्पनीका प्रतिनिधिबीच बढाबढका आधारमा गरिएको लिलाम प्रक्रियामा कबोल गरेको रकम गोप्य राखिएको छ । विमान लिलाम गर्न बनाइएको उपसमितिले कार्यकारी अध्यक्ष मदन खरेललाई प्रतिवेदन बुझाउनेछ ।"
विमानस्थल प्रहरी प्रमुख हेडक्वार्टर तानिए,"काठमाडौं (कास) त्रिभुवन अन्तर्राष्ट्रिय विमानस्थलका प्रहरी प्रमुख (डीआईजी) सूर्य उपाध्यायलाई प्रहरी प्रधान कार्यालय तानिएको छ । विमानस्थलमा सरुवा भएको चार महिनामै उनलाई फिर्ता बोलाइएको हो । प्रहरी महानिरीक्षक सर्वेन्द्र खनालले उपाध्यायलाई शनिबार साँझ आकस्मिक रूपमा फिर्ता गर्ने निर्णय गरेका हुन् ।०७६ जेठ ३२ मा विमानस्थलमा सरुवा भए पनि तालिममा भएका कारण उपाध्याय साउन ९ मा मात्रै हाजिर भएका थिए । विमानस्थल प्रहरी प्रमुखलाई हेडक्वार्टर फिर्ता बोलाइएको हो, स्रोतले भन्यो, केही बुझ्नुपर्ने भएर यो निर्णय लिइएको हो । महानगरीय प्रहरी कार्यालयमा आफूभन्दा कनिष्ठ डीआईजी विश्वराज पोखरेललाई लगिएपछि उनी असन्तुष्ट उनी ६ दिनको घर बिदामा छन् । गृहमन्त्रीस्तरीय निर्णयका आधारमा बुधबार महानगरीय प्रहरी प्रमुख शैलेश थापा क्षत्रीलाई प्रधान कार्यालय र प्रहरी प्रवक्तासमेत रहेका पोखरेललाई महानगरीय प्रहरी प्रमुखमा सरुवा गरिएको थियो । विमानस्थल प्रहरी महानगरीय प्रहरी कार्यालयमातहत छ । विमानस्थलको कामकारबाहीबारे महानगरीय प्रहरी प्रमुखलाई डीआईजीबाट ब्रिफिङ हुने गर्छ ।"
भैंसी जोगाउन सुत्केरी भत्ता,"काभ्रे (कास) महिला सुत्केरी हुँदा सरकारले भत्ता र यातायात खर्च दिएको त सुनेकै हो । तर, पनौती नगरपालिकाले भैंसी सुत्केरी हुँदा प्रोत्साहनस्वरूप किसानलाई भत्ता दिन थालेको छ । एक आर्थिक वर्ष परीक्षणको रूपमा गरिएको कार्यक्रमले राम्रो प्रतिफल दिएपछि नगरपालिकाले यो वर्ष पनि निरन्तरता दिएको छ । भैंसी पाल्नेको संख्या कमी हुँदै गएको भन्दै नगरपालिकाले यसपालि तीन सय पशुपालक किसानलाई पाडी वितरण गर्ने तयारी पनि गरेको छ । दुग्ध उत्पादनमा काभ्रे जिल्ला प्रख्यात छ । पनौतीमा पशुपालन गर्ने धेरै थिए तर पछिल्लो समय भैंसी पाल्नेको संख्या स्वाट्टै घटेछ, नगरप्रमुख भीम न्यौपानेले भने, दुग्ध उत्पादन बढाउन, भैंसी किन्न बाहिरिने करोडौं पैसा बचाउन र पशुपालक किसानलाई प्रोत्साहन गर्न सुत्केरी भत्ता दिने गरेका हौं । १६ लाख बजेट विनियोजन गरेको नगरपालिकाले पहिलोपटक ब्याउने १ सय ३० भैंसीका लागि ५ हजारका दरले ६ लाख ५० हजार र अन्य बेतका ४ सय ३७ भैंसीका लागि २ हजारका दरले ८ लाख ७० हजार गरी १५ लाख २० हजार सुत्केरी भत्ता वितरण गरेको थियो । बाहिरबाट भैंसी किन्ने क्रम रोकियो, पनौतीमा वर्षमा २ सय ९० वटा भैंसी किनिने गरेकोमा त्यो संख्या २ सयमा झर्यो, पशुपन्छी विकास शाखा प्रमुख रहेका पशु चिकित्सक मणिप्रसाद सापकोटाले भने, १६ लाख लगानी गर्दा १ करोड रकम बचत भयो । उनका अनुसार एउटा भैंसीका लागि १ लाख देखि १ लाख ५० हजारसम्म पर्छ ।पशुपालक किसान र व्यापारीका अनुसार पनौती नगरपालिकामा ४ हजार ७ सय ४७ भैंसी पालिन्छ । गाईको अनुपातमा यो संख्या निकै कम हो । यहाँ १३ हजार २ सय गाई पालिने सापकोटाले जानकारी दिए । पनौतीमा दैनिक ६५ हजार लिटर दूध उत्पादन हुन्छ । नगरपालिकासँग सम्झौता भएका र बिमा गरेका भैंसीका लागि सुत्केरी भत्ता दिइन्छ । सुत्केरी भत्ता पाउने भैंसीका पाडापाडीको जन्मदर्ता पनि गरिन्छ । पाडी हुर्काउने सम्झौता गरे नगरपालिकाले २० हजार पोषण भत्ता पनि दिने प्रमुख न्यौपानेले जानकारी दिए । पाडापाडी नहुर्काउने, दूध आउन्जेल पाल्ने र त्यसपछि मासुका लागि बिक्री गर्ने प्रचलन बढी देखियो, उनले भने, पाडी हुर्काउने प्रतिबद्धता गर्नेलाई प्रोत्साहनका लागि २० हजार दिने निर्णय गरेका हौं । नगरको सानो योजनाले प्रतिफल दिएकोमा प्रमुख न्यौपाने सन्तुष्ट छन् । भैंसीको सुत्केरी भत्ता बाँड्दै हिँड्दा धेरैले खिसीट्युरी पनि गरे, भकारे मेयर पनि भने, उनले भने, जनताको जीवनस्तर उकास्ने हो भने उत्पादनमा आधारित अनुदान नभएसम्म हुन्न । भैंसीपालन र दुग्ध उत्पादन बढाउनकै लागि नगरपालिकाले यस वर्ष १ करोड लगानी गरेर ३ सय परिवारका लागि पाडी वितरण गर्दै छ । पशु चिकित्सक सापकोटाका अनुसार, दरखास्त दिने ८ सय २२ मध्ये वडा समितिले सिफारिस गरेका ३ सय किसानलाई ३२ हजार २ सय मूल्य पर्ने डेढ वर्ष उमेर भएका पाडी दिइनेछ । पशु बिमा गराएका, आर्थिक रूपमा विपन्न, एकल महिला, वैदेशिक रोजगारीबाट फर्केकालाई प्राथमिकतामा राखेर वितरण गर्छौ, सापकोटाले भने, यसले किसानको आयआर्जनमा प्रत्यक्ष सहयोग पुग्ने विश्वास लिएका छौं । छनोट हुने किसानले ५ हजार नगरपालिकामा बुझाएपछि गोलाप्रथाबाट छानिएको पाडी घर लान पाउँछन् ।"
गाँजा रुँग्न भारतबाट !,"(हेटौंडाचितवन)  मकवानपुरको पश्चिमी विकट क्षेत्र र चितवनको उत्तरी दुर्गम भूभाग गाँजा खेतीको उर्वर भूमि हो । मकवानपुरको राक्सिराङ र कैलाश गाउँपालिकामा लामो समयदेखि गाँजा खेती गरिँदै आएको छ । चितवनको राप्ती नगरपालिका १२ र १३ वडामा यो खेती मौलाएको छ । मकवानपुरलाई गाँजामुक्त जिल्ला बनाउने अभियान तत्कालीन प्रमुख जिल्ला अधिकारी एकनारायण अर्यालले सुरुवात गरेका थिए । उनले प्रहरीलाई गाउँगाउँ पठाएर गाँजा फँडानी गर्ने र गाँजा खेती नगर्न प्रभावित क्षेत्रमा पुगेर चेतनामूलक कार्यक्रम पनि सञ्चालन गरेका थिए । स्थानीय तहका जनप्रतिनिधि नभएको अवस्थामा प्रजिअ अर्यालले गाँजा प्रभावित क्षेत्रमा एकीकृत घुम्ती शिविर पनि चलाए । ०७० सालमा उनले थालेको गाँजामुक्त अभियानले अहिलेसम्म पनि निरन्तरता पाएको छ । तर, जिल्ला गाँजामुक्त भने हुन सकेको छैन । मकवानपुरका गाउँगाउँमा गएर प्रहरीले गाँजाको ब्याड नै नष्ट गर्न त थालेको छ, तर खेती गर्ने प्रचलन हटेको छैन । विगतको भन्दा गाँजा खेती कम त भएकै हो, कैलाश गाउँपालिकाका अध्यक्ष टंकबहादुर मोक्तानले भने, तर मासिएको छैन । कुना, कन्दरामा खेती गरिरहेका छन् । ती गाउँपालिकाका केही वडाध्यक्ष र सदस्यको संरक्षणमा गाँजा खेती भइरहेको प्रहरीको शंका छ । ब्याड राखेदेखि अहिलेसम्म प्रहरी सक्रिय छ, प्रहरी उपरीक्षक मुकेशकुमार सिंहले भने, राक्सिराङ र कैलाश गाउँपालिकाको दुर्गम गाउँमा गाँजा फाँड्ने काम भइरहे पनि निमिट्यान्न हुन सकेको छैन । गाँजा फाड्नकै लागि चारपटक प्रहरी टोली गाउँमा पठाएको उनले बताए । उक्त टोलीले चार सय एक बिघा जमिनमा लगाइएको गाँजा नष्ट गरेको उनको भनाइ छ । उक्त कार्यका लागि करिब एक हजार प्रहरी खटिएका थिए । खेती स्याहार्न भारतबाट चितवनको राप्ती नगरपालिका १२ र १३ मा पर्ने विकट पहाडी क्षेत्रमा गाँजा खेतीविरुद्ध सक्रिय बनेको दाबी प्रहरी प्रशासनको छ । तर, गाँजा खेती भएका क्षेत्रमा त्यसको खासै प्रभाव देखिएको छैन । बाङ्शिलिङ गाउँ राप्ती नगरपालिका१२ मा पर्छ । भण्डाराबाट जिप चढेर २ घन्टामा कोराक ड्याम भन्ने ठाउँ पुगिन्छ । त्यहाँबाट लगभग पौने घन्टा पैदल हिँडेपछि अल्पसंख्यक आदिवासी समुदाय चेपाङको बसोबास भएको बाङ्शिलिङ पुगिन्छ । भदौको दोस्रो साता उक्त गाउँतिर उक्लिएको प्रहरी टोली दुई दिन घुमेर फर्कियो । भदौ १६ पछि भने बाङ्शिलिङमा धमाधम गाँजा रोप्ने काम भयो । त्यसपछि पटकपटक गाँजा नष्ट गर्न भन्दै प्रहरी उक्त क्षेत्रमा पुगेको थियो । मंसिर ७ गते चितवनका तत्कालीन प्रमुख जिल्ला अधिकारी जितेन्द्र बस्नेत र प्रहरी प्रमुख एसपी दानबहादुर मल्लले नै गाँजा खेतीविरोधी अभियानको अवलोकन गरे । त्यसबेला मात्रै पहाडी क्षेत्रमा लगाइएको करिब १२ बिघा खेतको गाँजा नष्ट गरेको जिल्ला प्रहरीका प्रवक्ता डीएसपी एकनारायण कोइरालाले जानकारी दिए । यतिबेला भने बाङ्शिलिङ गाउँमा भदौमा रोपेको गाँजा हलक्क बढेको छ । हुर्कन नसकेका बोटलाई सिँचाइ गर्न र रेखदेख गर्न गाँजा सुसारे गाउँ आएका छन् । हुर्केका बोटका सुकेका पात र हाँगा काँटछाँट गर्न उनीहरूलाई भ्याइनभ्याइ छ । स्थानीय चेपाङ व्यक्तिभन्दा फरक शारीरिक बनोट, पोसाक र लबजका दुई व्यक्ति बाङ्शिलिङमा निरन्तर खटिएका छन् । स्थानीयका अनुसार गाँजा हुर्केपछि कुन बोट राम्रो हो कुन नराम्रो हो भन्ने छनोट गर्न भारतीयहरू नै आउने गर्छन् । रूपरङ हेर्दा उनीहरू भारतीयजस्ता नै देखिन्छन् । परिचय माग्दा भने खुल्न चाहँदैनन् । प्रजिअ जितेन्द्र बस्नेत सरुवा भएर पर्सा पुगेका छन् । गाँजा फाँडेको क्षेत्र पुगेका बस्नेतले सरुवा भएर जाने बेला आयोजित बिदाइ कार्यक्रममा भनेका थिए, स्थानीय तहका प्रतिनिधिले लौ न सहयोग गर्नुपर्यो, अचाक्ली नै भयो भनेपछि प्रहरी गएर फाँड्न थालेको हो । तर, प्रहरीले फाँडेर मात्रै यो समस्या पार लाग्ने अवस्था छैन । प्रहरी मात्रैको भर पर्नु साधनस्रोत खेर फाल्नुजस्तै हो । बस्नेतले बाहिरका मान्छे आएर गाँजा खेती गर्ने गरेको सुनाएका थिए । गाँजा खेतीका विषयमा स्थानीय पनि खुलेर कुरा गर्न चाहँदैनन् । केहीले भने बाहिरका मान्छेले जग्गा भाडामा लिएरै खेती गर्ने गरेको बताए । बाङ्शिलिङजस्तो तुलनात्मक रूपमा सहज ठाउँमा निर्धक्क गाँजाखेती भइरहँदा डाँडाकाँडामा यो खेती झनै फैलिएको छ । प्रदेश ३ का १३ वटा जिल्लामध्ये सबैभन्दा बढी गाँजा प्रभावित जिल्ला मकवानपुर, चितवन, धादिङ र सिन्धुली हो । प्रदेश ३ प्रहरी कार्यालयका प्रमुख प्रहरी नायब महानिरीक्षक शेरबहादुर बस्नेतले अवैध गाँजा खेती निर्मूल गर्न प्रहरी कार्यालय उच्च प्राथमिकतासाथ खटेको बताए ।"
जहाँ उम्मेदवार भोट भाग्न जाँदैनन्,"(रामेछाप)  चौंरीगोठ लिएर गइमडाँडाको जंगलमा बसेका बेला लाहाछेवरकी कामीशर्की शेर्पा सिकिस्त बिरामी भइन् । सोलु र रामेछापको सिमानामा पर्ने जंगलको टुप्पोमा हेलिकप्टर मगाएर उनलाई अस्पताल पुर्याइयो । हेलिकप्टरमा १ लाख २० हजार खर्च नगरेको भए बाँच्ने सम्भावना थिएन, स्थानीय आङभाई शेर्पाले भने, अहिले हेलीको भाडा बढेको छ । ठ्याक्कै १ लाख ६० हजार लिन्छ । लाहाछेवरमा बिरामी परेकाको उपचार भगवान् भरोसा छ । पैसा र पहुँच हुनेले हेलिकप्टर मगाउँछन् । अरूले झारफुकको भरमा बिरामीको उपचार गर्छन् । सरकारी स्वास्थ्य सेवा लिनका लागि लाहाछेवरवासीको पहुँच छैन । गुम्देल आउन ७ घन्टा हिँड्नुपर्छ । छिमेकको सोलुको जुनबेँसी जान पूरै दिन माया मार्नुपर्छ । नुम्बुर हिमालछेउ पर्ने लाहाछेवरमा ३२ परिवारको बसोबास छ । गाउँमा कोही बिरामी पर्दा सोलुतिरबाट आएका तामाङले झारफुक गर्छन् । दुई वर्षअघि एकैपटक चारवटा हेलिकप्टर मगाएर बिरामीलाई काठमाडौं पुर्याएको शेर्पाले बताए । लाहाछेवरमा अधिकांश शेर्पाको बस्ती छ । थामी र कार्की थोरै छन् । गाउँभन्दा करिब ५ घन्टाको पैदल दूरीमा रहेको क्यामामा गाउँपालिकाले गाउँघर क्लिनिक राखेको छ । त्यहाँ पुग्न पनि कठिन हुने शेर्पा बताउँछन् । क्यामा पुगेपछि अरु २ घन्टा हिँडेपछि गाडी भेटिन्छ, त्यतैबाट काठमाडौं पो जान्छौं, उनले भने । उमाकुण्ड गाउँपालिका१ को गुम्देलमा पर्ने उक्त बस्तीभन्दा उत्तरमा बसोबास छैन । धेरैले गाउँपालिकाका प्रतिनिधिसमेत चिन्दैनन् । चुनावका उम्मेदवार पनि भोट माग्न हम्मेसी यहाँ पुग्दैनन् । गत निर्वाचनमा संघीय र प्रदेशका दुवै उम्मेदवार लाहाछेवरका मतदाताकहाँ देखा परेनन् । ७ घन्टा पैदल हिँडेर गुम्देलमा पुगेका उनीहरूले नेताहरूको अनुहारसम्म नदेखी भोट हाले । लाहाछेवरका बासिन्दा रामेछापको भन्दा बढी सोलुमा निर्भर छन् । यहाँको प्रमुख उत्पादन पहिले चौंरीको चीज र छुर्पी थियो । अहिले चौंरीगोठ घटेका छन् । १८ वर्ष चौंरीपालन गरेका आङभाई शोर्पाले अहिले उक्त काम चटक्कै छोडे । अब यहाँ पाँचछ गोठमात्र बाँकी छन् । स्थानीय कल्जङ शेर्पाका अनुसार पहिले जडिबुटी संकलनमा स्थानीय रमाउँथे । गौरीशंकर संरक्षण क्षेत्र बनेपछि त्यस कार्यमा रोक लाग्यो । उक्त सुदूर गाउँका बासिन्दा आफ्नो जग्गाको उत्पादनले बढीमा तीन महिनाभन्दा बढी खान पाउँदैनन् । गाउँका कोही सरकारी जागिरे छैनन् । गाउँका केही सोलुमा व्यापार गर्छन्, केही बिदेसिएका छन् । बल्ल यो वर्ष हिउँदमा ट्र्याक्टरसम्म चल्ने सडक जोडिएको छ । गाउँनजिकै तीनवटा जलविद्युत् आयोजना निर्माण सुरु भएको छ ।"
तपाईंलाई माझी नगरीमा स्वागत छ,"(सिन्धुपाल्चोक)  झ्याडीखोला छेउ एक ल।हरमा चिटिक्क परेका सामूहिक घर देखिन्छन् । फिक्का रातो र सेतो रङले पोतिएको एकैखालका आवास हेर्दा कुनै भव्य नगरीजस्तो प्रतीत हुन्छ । चौतारा साँगाचोकगढी नगरपालिका१४ झ्याडीटोलको घना जंगलबीच छ, यो बस्ती । श्वेता फाउन्डेसनको समन्वयमा माझी परिवारका लागि ठड्याइएको ५३ घरधुरीमा पुग्ने जोकोहीले पनि फूलमालासहित माझी भाषामै न्यानो स्वागत पाइहाल्छन् ताहरूलाई नगर स्वागत आछु (तपाईंहरूलाई माझी नगरीमा स्वागत छ ।)माझी बस्ती ०७२ को भूकम्पले ध्वस्त बनायो । एक वृद्धासहित दर्जनौं घाइते भए । तीन वर्ष थोत्रो टहरामा रातदिन बिताएका माझी परिवार चार वर्षपछि एकीकृत बस्ती पाउँदा निकै हर्षित छन् । चौतारा साँगाचोकगढी१४ की मैया माझीलाई बस्ती देख्दा सपनाजस्तै लाग्छ । पुरानो घरजस्तो परम्परागत बुइँगल र सबै मिलेको नभए पनि भूकम्पप्रतिरोधी घर पाउँदा उनी दंग छिन् । २८ रोपनी क्षेत्रफलमा बसाइएको बस्तीमा तीन आनामा एउटा घर बनेको छ । घरपिच्छे तीन कोठा र एक शौचालय छ । परम्परागत माटोढुंगाजत्तिकै न्यानो त कहाँ हुन्थ्यो र तर, हेर्दा निकै आकर्षक देखिन्छ, माझीले भनिन् । अभिनेत्री श्वेता खड्काले दिवंगत पति श्रीकृष्ण श्रेष्ठको सम्झनामा श्वेता श्री फाउन्डेसनबाट नमुना बस्ती बनाउने घोषणा गरेकी थिइन् । ०७४ जेठ १५ बाट स्थानीय माझीहरूकै समितिबाट थालिएको बस्ती निर्माण आवास अनुदान, सडक अवरोधलगायत समस्याले लामो समय अलमलियो । अभिनेत्री खड्काबाट ४० लाख र उक्त फाउन्डेसनको २३ लाख रकम भने उपभोक्ता समितिले फिर्ता गर्ने सर्तमा चालु पुँजीको रूपमा परिचालन गरिएको फाउन्डेसनका प्राविधिक निराजन सापकोटाले बताए । अहिले यहाँ बालबगैंचा, सामुदायिक भवन, वाटर फाउन्टेन, स्वास्थ्य चौकीलगायचका संरचना बनाइँदै छ । दायाँबायाँ पर्खाल र सडक निर्माणको काम भइरहेको छ । बनिसकेको बस्ती बीचबाट धमाधम कच्ची सडक छिचोलिँदै छ, झ्याडी टोल सुधार समितिका अध्यक्ष दिनेश माझीले भने । उनका अनुसार केही दसैंको फूलपातीका दिन नयाँ घर सरेका छन्, कोही घरको भित्री संरचना सक्ने पर्खाइमा छन् । दुई घरबाहेक अन्यको भित्री संरचना तयार भइसकेको अध्यक्ष माझीले बताए । यहाँको उपभोक्ता समितिले प्रत्येक घर बनाउने जिम्मा लिएको थियो । जसमा केही गाउँलेले काम गरिरहेका छन् । माटो ढुंगाको घर मन पराए पनि अहिलेको घर सुरक्षित हुने माझी परिवारको बुझाइ छ ।किस्ता कसरी तिर्नु ?झ्याडी टोलकी चन्द्रमाया माझीलाई महिनामै सात हजार रुपैयाँ किस्ता बुझाउने कुराले पिरोल्ने गर्छ । भूकम्पपीडितका सरकारले दिएको तीन लाखमा उनले चार लाख ऋण लिएर एकीकृत बस्तीको घर टुंग्याइन् । बस्तीमा बनेको घरको लालपुर्जा चौताराको लक्ष्मी बैंकमा राखेर ऋण निकालियो, महिनापिच्छै सात हजार तिर्न गाह्रो छ, उनले भनिन् । श्वेता फाउन्डेसनले अगुवाइमा झ्याडीटोल सुधार समितिले ऋणको व्यवस्था मिलाएपछि आवास बनाएको उनले सुनाइन् । ५३ घरमा अधिकाशंले चौतारास्थित लक्ष्मी बैंकबाट चार लाख ऋण निकालेर आवास बनाएका हुन् । कतिले त मासिक १० हजारसम्म किस्ता तिर्छन् । माछा मार्ने, बालुवा झिक्नेजस्ता काम गरेर महिनामा सात१० हजार जुटाउन उनीहरूलाई मुस्किल पर्छ । फाउन्डेसनका अभियन्ता यज्ञराज कार्कीले माझी परिवारलाई आयआर्जनको योजना बनाएर सक्षम बनाइने दाबी गरे । त्यतिखेर सर्तअनुसार काम भएको हो, उहाँहरूलाई आयका कार्यक्रम बनाउने योजनमा छौं, उनले भने ।"
"सुत्नेलाई उद्धार, माग्नेलाई छुट","(काठमाडौं)  बर्दियाका सन्तोष र उमेश चौधरी आँखा देख्न सक्दैनन् । मासिक तीन हजार भाडा तिरेर कीर्तिपुरमा बस्ने उनीहरू रत्नपार्कमा गीत गाएर बस्छन् । संघसस्थाको सहयोगमा उनीहरूले धुप बनाउन पनि सिके । जब धुप बिक्री हुँदैन, सडकमा गीत गाउँछन् र रकम जम्मा गर्छन् । सर्लाही घर बताउने २५ वर्षीया लक्ष्मी साहको ॅएरिया पनि रत्नपार्क नै हो । कंलकीमा उनको डेरा छ । ॅलुगा धुने काम गरेर कोठाको भाडा तिर्छु, उनले भनिन्, ॅमलाई माता लागेको छ, जिउ काम्छ, त्यसैले चामल लिएर बसेको छु ।  भारत घर भएका नन्दु बिहार श्रीमती र छोरासँग टेकुमा कोठा लिएर बसेका छन् । ॅछोरा अरूको घरमा भाडा माँझ्छ, उनले भने, ॅत्यतिले कोठा भाडा पनि तिर्न पुग्दैन, मलाई मासिक दुई हजार रुपैयाँको औषधि चाहिन्छ । उपचार खर्च जुटाउन माग्न बसेको हुँ । एक वर्षअघि परिवारसहित काठमाडौं आएका उनी दिउँसो सडक तथा मठमन्दिरअगाडि बसेर माग्ने काम गर्छन् । काठमाडौं महानगरपालिकाले मंसिर २९ गते सडकआश्रित व्यक्तिहरूको उद्धार गर्ने कार्यक्रम घोषणा गर्यो । घोषणापश्चात् राति सडकपेटीमा सुत्नेलाई उद्धार गर्न थालियो । तर, दिउँसो माग्ने र राति डेरा फर्किनेलाई भने महानगरले केही गरेको छैन । बेसहारा, अभिभावकविहीन, सहयोगापेक्षी घोषणा मुल व्यवस्थापन समितिका सदस्य सचिव तथा सहरी सुशासन विभागका प्रमुख हरिबहादुर कुँवर चिसोका कारण कसैले कष्टकर रात बिताउनु नपरोस् भनेर उद्धार गरेको बताउँछन् । गतवर्ष पनि चिसो मौसममा ज्यान गुमाएको खबर सुन्नुपरेको थियो, उनले भने, यस वर्ष त्यस्तो घटना सुन्न नपरोस् भनेर सडकमा सुत्नेलाई प्राथमिकता दिइएको हो । पहिलो चरणमा राति सडकमा सुत्न बाध्य भएकालाई उद्धार गरिए पनि दोस्रो चरणमा पेसा नै बनाएर माग्न बसेकालाई उद्धार गरिने उनले बताए ।सडकमा धेरैखाले माग्नेहरू भेटिन्छन् । दृष्टिविहीनहरू गीत गाउँदै माग्छन् । केही उपचारका लागि सहयोग गर्न भन्दै माइकिङ गरेर बस्छन् । केही महिला काखमा बच्चा च्यापेर सहयोगको याचना गरिरहेका देखिन्छन् । मगन्ते बालबालिका पनि उत्तिकै छन् ।विभिन्न अपांगता भएका व्यक्ति पनि सडकछेउ हात थापिरहेको देख्न सकिन्छ । यीमध्ये केही बाध्यताले माग्ने छन् भने कतिपयले माग्ने कामलाई पेसा नै बनाएका छन् । यी सबैलाई उद्धार गर्ने, सामाजिक मनोपरामर्श दिने, बेसहारालाई आश्रममा राख्ने र उपचार गराई पारिवारिक पुनर्मिलन गराउने नीतिअनुसार काम गरिरहेको महानगरपालिकाले जनाएको छ ।"
हरेकको अभिलेख राख्न निर्देशन,"(काठमाडौं)  काठमाडौं महानगरपालिकाका मेयर विद्यासुन्दर शाक्यले उद्धार गरिएका हरेक व्यक्तिको उद्धारपूर्वको अवस्थालाई तस्बिर र भिडियोसहित कागजातमा व्यवस्थित अभिलेख बनाउन निर्देशन दिएका छन् । राष्ट्रिय सभागृहमा शुक्रबार महाअभियान घोषणा मूल व्यवस्थापन समितिको बैठकमा उनले व्यक्तिको बस्न र बाँच्न पाउने नैसर्गिक अधिकारअनुरूप आफूहरू जुटेको बताए । व्यक्तिको पुनर्स्थापना गराउने सन्दर्भमा विभिन्न खालका कानुनी, सामाजिक र अधिकारसम्बन्धी सवाल आउन सक्छन्, उनले भने, यी सबै सुन्ने, मनन गर्ने र अवलम्बन गर्दै अभियानलाई निरन्तरता दिनुपर्छ । बैठकमा काठमाडौंका प्रमुख जिल्ला अधिकारी जनकराज दाहालले सडकबाट मानिसलाई उठाउँदा आइपर्ने सम्भावित प्रक्रियागत तथा व्यवहारिक जटिलतालाई सहज बनाउन कार्यबिधि बनाएर अघि बढ्न सुझाव दिए । उनले महिला, बालबालिका तथा ज्येष्ठ नागरिक मन्त्रालयको अगुवाइमा कार्यबिधि तयार पार्न सकिए अझ सहज हुने भनाइ राखे । सहरी योजना आयोगका सदस्य गुजेश्वरी श्रेष्ठले सडकमा रात बिताउने अधिकांश मानिसले मादक पदार्थ सेवन गरेको पाइएको बताइन् । कोठा भाडामा लिएर बस्न सक्ने हैसियत भएकाहरू पनि सडकमा रात काटिरहेको उनको भनाइ थियो । वडा नं १६ का अध्यक्ष मुकुन्द रिजालले स्क्रिनिङ सेन्टरमा स्थानीयले चासो देखाइरहेको बताए । बालाजु सहयोगापेक्षी मानिस थुपार्ने ठाउँ त बन्ने होइन भनेर स्थानीयले सोधिरहेका छन्, उनले भने । समितिले तीन महिनाभित्र सेन्टरको काम सकिने योजना बनाएको छ । उद्धार गरिएकामध्ये केही कोठामा श्रीमती र छोराछोरी छाडेर सडकमा आएको समेत भेटिएको महानगरीय प्रहरी आयुक्तको कार्यालय रानीपोखरीका वरिष्ठ प्रहरी उपरीक्षक श्याम ज्ञवालीले बताए ।महानगरको राति सडक किनारामै सुत्ने दुई सय १५ जनाको उद्धार गरेको छ । मंसिर २९ गतेदेखि पुस २ गतेसम्म ३१ महिला, एक सय ८० जना पुरुष, चारजना बालबालिकाको उद्धार गरिएको हो । उनीहरूलाई बालाजुस्थित स्क्रिनिङ सेन्टरमा राखिएको छ । त्यसमध्ये एक सय ४५ जनालाई मनोसामाजिक परामर्श दिएर घर पठाइएको मानव सेवा आश्रमका ३ नं प्रदेश इन्चार्ज सुमन बर्तौलाले बताए । महानगरपालिकाले सहयोग गर्नुपर्ने पहिचान भएका १५ जनालाई मानव सेवा आश्रम लगेको छ । नौ जनाको अस्पतालमा उपचार भइरहेको बर्तौलाले बताए ।"
वैदेशिक ऋण कुर्दा पुनर्निर्माण अनिश्चित,"(भक्तपुर)  वैदेशिक सहायता वा ऋण सहयोगबाट बन्ने भनिएका सम्पदाहरूको पुनर्निर्माणमा अन्योल देखापरेको छ । ०७२ वैशाखको भूकम्पबाट क्षतिग्रस्त भई चालू आर्थिक वर्षमा पुनर्निर्माण सुरु गर्ने गरी राष्ट्रिय पुनर्निर्माण प्राधिकरणबाट स्वीकृति भएर आएका भक्तपुरका २९ सम्पदाको पुनर्निर्माण अनिश्चित भएको हो । भारतीय एक्जिम बैंकको ऋण सहयोगमा स्मारक संरक्षण तथा दरबार हेरचाह कार्यालय (पुरातत्त्व विभाग) भक्तपुरबाट पुनर्निर्माण गर्ने गरी स्वीकृत भएको बजेट निकासाको अझै टुंगो लागेको छैन । भक्तपुर दरबार परिसरको यक्षेश्वर महादेव मन्दिर जीर्णोद्धारका लागि ३० लाख रुपैयाँ, वंशगोपालस्थित कृष्ण मन्दिरसहित सत्तल पुनर्निर्माण र चाँगुनारायण नगरपालिका ग्वालदह मठ परिसरको सत्तल संरक्षणका लागि ५०५० लाख रुपैयाँ विनियोजन भएको छ । तर, एक्जिम बैंकको ऋण सहयोगको बजेट निकासा भएको छैन ।त्यसैगरी, राष्ट्रिय कला संग्रहालयमार्फत पुनर्निर्माण गर्ने योजनाअनुरूप २७ वटा सम्पदा स्वीकृत भएको पुरातत्त्व विभाग भक्तपुरले जनाएको छ । भूकम्पका कारण क्षतिग्रस्त भई छनोटमा परेका २७ सम्पदामध्ये २६ वटा सम्पदा चालू आवमा एक्जिम बैंकको ऋण सहयोगमा पुनर्निर्माण गरिने कार्यक्रममा उल्लेख छ । राष्ट्रिय कला संग्रहालय भक्तपुरको जिम्मेवारीमा रहेको सूर्यविनायक७ को बन्देश्वरी देवी मन्दिर संरक्षणका लागि ८५ लाख, मध्यपुर थिमि४ लायकु दरबार र प्रवेशद्वार संरक्षण, सूर्यविनायक१० स्थित नन्दीकेशर महादेव मन्दिर संरक्षणका लागि ११ करोड, सेतीदेवी थान संरक्षण गर्न ४० लाख, सूर्यविनायक४ को कृष्ण मन्दिर संरक्षण गर्न ६० लाख, सुवर्णेश्वर महादेव मन्दिर र परिसरको सत्तल पुनर्निर्माण ५० लाख रुपैयाँ विनियोजन भएको छ । सूर्यविनायक४ तर्खगालस्थित राधाकृष्ण मन्दिर पुनर्निर्माण, मध्यपुर थिमि५ करुणामय मन्दिर संरक्षण, भक्तपुर नगरपालिका भेलुखेलस्थित भैरव पाटी संरक्षण, सोही स्थानको लिंगो राख्ने पाटी संरक्षण, सूर्यविनायक७ स्थित रातोपाटी संरक्षण, मध्यपुर थिमि८ बोडेस्थित नारायण मन्दिर संरक्षण, मध्यपुर थिमि४ स्थित तहुयेल गणेश मन्दिर संरक्षण, सूर्यविनायक४ स्थित माकले पाटी संरक्षण, सूर्यविनायक१० को मुसी गणेश मन्दिर संरक्षण, सूर्यविनायक१ सुयाल गाउँको चरखण्डेश्वर पाटी पुनर्निर्माण, सूर्यविनायक गणेश मन्दिर परिसरको उत्तरतर्फको सत्तल पुनर्निर्माण, हनुमानघाट परिसरको दक्षिण लङको दशक्रिया र बिरामी कुरुवा सत्तल पुनर्निर्माणका लागि ५०५० लाख रुपैयाँमा विनियोजन भएको छ । त्यस्तै, सूर्यविनायक७ कै भीमसेन पाटी संरक्षण गर्न २० लाख रुपैयाँ, मध्यपुर थिमि६ स्थित सिद्वि गणेश सत्तल संरक्षण गर्न ३० लाख, सिद्विकाली द्यो छें भण्डार पाटी संरक्षणका लागि २५ लाख, भक्तपुर गोल्मढीस्थित भैरवनाथ मन्दिर संरक्षण गर्न ४० लाख, भक्तपुर तौमढीस्थित जंगम मठ संरक्षण गर्न ५ करोड २२ लाख रुपैयाँ विजियोजन भएको छ । तर, सम्पदा संरक्षणका लागि विनियोजन भएको रकम भारतीय एक्जिम बैंकको ऋण सहयोग प्राप्त हुन ढिलाइ हुँदा डिजाइन इस्टमेट नै अनिश्चित भएको पुरातत्त्व विभागका पुरातत्त्व अधिकृत मोहन सिं लामाले बताए । उक्त ऋण सहयोगमा सहरी विकास तथा भवन निर्माण विभागअन्तर्गत केन्द्रीय आयोजना कार्यान्वयन इकाईमार्फत गर्नेबारे सम्बन्धित निकायबीच पटकपटक छलफल भए पनि कुन निकायले कसरी गर्ने विषयमा टुंगो नलाग्दा सम्पदाको पुनर्निर्माण थप अन्योलग्रस्त छ । टेराकोटा द्यो छें, विश्वकर्मा द्यो छें पुनर्निर्माणका लागि २०२० लाख रुपैयाँ विनियोजन भए पनि निजी स्वामित्वको सम्पदा भएकाले पुनर्निर्माण हुन सकेको छैन । विभागका अनुसार भूकम्पका कारण जिल्लाको २ सय १३ सम्पदा प्रभावित भएको छ । जसमध्ये १ सय ९ वटाको पुनर्निर्माण भइसकेको, ८ वटा पुनर्निर्माणको चरणमा रहेको र ४४ वटा सम्पदा संरक्षण तथा पुनर्निर्माण प्रक्रियामा रहेका छन् ।"
फुटपाथ पैदलयात्रु कि व्यापारीलाई ?,"लेभल नमिलेको कालोपत्रसडकमा पिच गर्दैमा कालोपत्रे भएको ठानिँदो रहेछ । त्यसको लेभल ठिक छ कि छैन ? हेरिएको छैन । गुणस्तर हेरिँदैन । बालाजु सोह्रखुट्टे सडकमा पिच भएको छ, तर कतै अग्लो, कतै होचो छ । के यसरी नै बनाउने हो ? सवारी चलाउँदा त सबै एउटै लेभलको होला भनेर त्यहीअनुसार स्पिड मिलाएर चलाइएको हुन्छ । तर, कतै खाल्डा, कतै अग्लो छ । यस विषयमा पनि सडक विभागको ध्यान पुग्नु जरुरी छ । रंगमती शाही"
"परालको मूर्ति, परालकै गेट","(ललितपुर)  पुटु लः (गुन्यूचोली), हाकुपटासी, झकिझकाउ गरगहना । सिद्धिपुर तफाखेल टोलकी ६० वर्षीया कुमारी महर्जन दुलहीझैं सिँगारिएका छन् । सिद्धिपुर दुर्घाट टोलकी ५० वर्षीया न्हुछेँमाया महर्जन पनि उसैगरी देखा परिन् । सिद्धिपुरको नारायणी सामुदायिक संस्थाबाट खटिएका उनीहरू स्फूर्तिका साथ भेला भए । जसको एउटै कारण थियो ज्यापू सम्मेलन । सम्मेलनका लागि उनीहरूजस्तै सिद्धिपुरको कला, संस्कृति प्रवर्द्धन गर्न ३२ वटा समूह खटिएको थियो । जसको नेतृत्व नारायणी सामुदायिक संस्थाका अध्यक्ष सिद्धिकुमारी महर्जनले गरेकी थिइन् । उनका अनुसार सम्मेलनका सहभागीलाई लसकुश (स्वागत) गर्न मात्रै पाँच सयजना खटिएका थिए । १४ वटा त बाजा खलक नै थिए । सम्मेलनमा लेले, चापागाउँ, ठेचो, सुनाकोठी, हरिसिद्धि, ठैव, बाडेगाउँ, लुभू, खोकना, बुङमती, धापाखेल, पाटनका गरेर ५० भन्दा बढी बाजा खलक आआफ्नो बाजा लिएर आएका थिए । उनीहरूले सिद्धिपुर नगर परिक्रमा गरे । विभिन्न नेवार बस्तीबाट आएका बाजा खलकलाई सिद्धिपुरमा धिमे बाजा बजाएर स्वागत गरियो । इगु मुगु टोलमा भने बाँसुरी धुन गुन्जायमान थियो । ज्यापू महागुथि नेपाः जिल्लाका सचिव राममान महर्जनले सम्मेलनले संस्कृति प्रवर्द्धनको सन्देश दिन खोजेको बताए । मुलुक विकास गर्न सबै एकजुट हुनुपर्ने सन्देश पनि हो, उनले भने, जातीय विभेदविरुद्धको भेला पनि हो यो । देवननी टोलस्थित ताहा सत (पाटी) मा ७३ वर्षीय चिरीमाया महर्जनसहितका वृद्धाहरू परालबाट विभिन्न मूर्ति, चकटी, टि प्याड तयार गरिरहेका थिए । परालबाट मल्लकालीन राजा योगनरेन्द्र, गणेश, तारा, बुद्ध, हात्तीको आकृति बनाइएको थियो । सुकुन्दा, थ्याका (रक्सी राख्ने भाँडो), मुरा, आँखीझ्याललगायत सामग्री बिक्रीमा राखिएको थियो । सिद्धिपुर सुकुलका लागि प्रख्यात मानिन्छ । ठाउँठाउँमा बनाइएको प्रवेशद्वारमा सुकुलकै गेट बनाइएको थियो । अहिले परालमा नकुहिने औषधि प्रयोग गरेर आधुनिक ढंगका सामान बनाउने थालेका छौं, ज्यापू महागुठी नेपाः सिद्धिपुर शाखाका सल्लाहकार कृष्णकुमार महर्जनले भने, सिद्धिपुरमा परालबाट बनेका सामान जापान, चीन, अस्ट्रेलिया, फ्रान्सलगायतका देशमा निर्यात हुन्छ । टोलटोलमा शिरमा शिरबन्दी, गलामा सिक्री, असर्फीको माला, हातमा बाला, कानमा मुन्द्री, औंठी र दुपट्टाको सारी लगाएका बालबालिका स्वागतमा जुटेका थिए । नेपा लिपि गुठीले उपस्थित व्यक्तिको नाम रञ्जना लिपिमै लेखेर निःशुल्क वितरण गरेको थियो । लिपि गुठीयार राजा बज्राचार्यले रञ्जना लिपिको महत्व दर्शाउन खोजिएको बताए । सम्मेलन गत वर्ष खोकनमा सम्पन्न भएको थियो ।"
विदेशी पर्यटकको सामान फिर्ता,"काठमाडौं (कास) पर्यटक प्रहरीले जर्मन नागरिकको हराएको नगद र सामान फेला पारेर शनिबार फिर्ता गरेको छ । जर्मन नागरिक मुहल पियुस् मोरिटिजलाई नगद र पासपोर्टसहितको झोला फिर्ता गरेको हो । शनिबार बिहान ठमेलबाट नयाँ बसपार्क जाने क्रममा उनको सामान ट्याक्सीमा छुटेको थियो । आफ्नो सामान हराएको भन्दै उनले पर्यटक प्रहरीसमक्ष निवेदन दिएका थिए । पर्यटक प्रहरीले बा १ ज ८४७६ नम्बरको ट्याक्सीमा उनको एक लाख रुपैयाँ, मोबाइल र पासपोर्टलगायतका सामान भेटेको हो । ट्याक्सी चालक रामेछापका हरि श्रेष्ठ नियन्त्रणमा छन् ।"
इँटा उद्योगीद्वारा ध्यानाकर्षणपत्र,काठमाडौं (कास) चन्द्रागिरिको इँटाभट्टाबाट पीडित स्थानीय आन्दोलित भइरहेको अवस्थामा इँटा उद्योगी र मजदुरले नगरपालिकामा ध्यानाकर्षणपत्र बुझाएका छन् । नगरपालिकाभित्रको सतुंगल र बलम्बु क्षेत्रमा सञ्चालित इँटा उद्योगी र मजदुरले शुक्रबार चन्द्रागिरि नगरपालिकामा पत्र बुझाएका हुन् ।हाल चन्द्रागिरि र कीर्तिपुरका बासिन्दा समेत इँट्टाभट्टा हटाउनुपर्नेर् मागसहित आन्दोलनमा उत्रिएपछि आफूहरूको रोजीरोटी खोसिन लागेको भन्दै भट्टाका मजदुर र स्थानीय नगरपालिका पुगेका हुन् । सरकारले तोकेको मापदण्डभित्र रहेर अत्याधुनिक प्रविधिमा उद्योग सञ्चालन भएको उनीहरूको भनाइ छ । स्वार्थमा लागेका केही व्यक्तिले हजारौं मजदुरको बिचल्ली पार्न खोजेको इँटाभट्टा व्यवसायीको आरोप छ । सतुंगल र बलम्बुमा रहेका १२ उद्योगमा ६ हजारभन्दा बदी मजदुर छन् ।
दिशा नदेखाउने शिक्षा नीति,"राष्ट्रिय शिक्षा नीति २०७६ ले सार्वजनिक शिक्षा सुधारको राष्ट्रिय आवश्यकता र आम आकांक्षालाई सम्बोधन गर्न सकेको देखिँदैन । मन्त्रिपरिषद्बाट गत कात्तिक १७ गते स्वीकृत भएर पनि एक महिनाभन्दा बढी गोप्य नै राखिएको यस नीतिमाथि केही गम्भीर प्रश्न उठेका छन् । पहिलो, यसले संविधानबमोजिम माध्यमिक अर्थात् कक्षा १२ सम्म निःशुल्क शिक्षा प्रस्ट रूपमा उल्लेख गरेको छैन । दोस्रो, संविधानले स्थानीय तहको एकल अधिकार मानेको माध्यमिक शिक्षा व्यवस्थापनलाई यसले खोसेको छ । तेस्रो, निजी विद्यालयका सवालमा यसले दुई दर्जन विज्ञ तथा सरोकारवाला सम्मिलित उच्चस्तरीय आयोगको सुझावलाई लत्याएको छ । समग्रमा, यो नीतिले विद्यालय शिक्षालाई संविधानले मानेजस्तो राज्यको दायित्व र नागरिकको अधिकारका रूपमा स्पष्ट स्वीकार गर्न सकेको पाइँदैन । संविधानले शिक्षालाई मौलिक हक मान्दै आधारभूत तहसम्म अनिवार्य र निःशुल्क तथा माध्यमिक तहसम्म निःशुल्क पाउने व्यवस्था गरेको छ । नीतिले भने आधारभूत विद्यालय उमेर समूहका सबै बालबालिकालाई विद्यालय ल्याई अनिवार्य तथा निःशुल्क शिक्षा सुनिश्चित गरे पनि माध्यमिक शिक्षाको हकमा बोली फरक गरेको छ । नीतिमा माध्यमिक शिक्षा प्राप्त गर्न चाहने सबैका लागि निःशुल्क माध्यमिक शिक्षामा पहुँच सुनिश्चित गर्न उपयुक्त कार्यक्रमहरू सञ्चालन गरिने मात्रै भनिएको छ । अब त्यस्ता कार्यक्रम कहिले बन्लान्, तिनको बनोट, सञ्चालन र प्रभावकारिता कस्तो होला, माध्यमिक शिक्षा निःशुल्क हुने नहुने त्यसमै निर्भर देखिन्छ ।संविधानले माध्यमिक शिक्षासम्मलाई स्थानीय सरकारको एकल अधिकार मानेको छ । शिक्षा नीतिले भने स्थानीय सरकारलाई प्रारम्भिक बाल विकास र आधारभूत तहको अनुमति, सञ्चालन, नियमन र व्यवस्थापनको जिम्मेवारी दिएर माध्यमिक तह व्यवस्थापनको अधिकार खोसेको छ । माध्यमिक तहसम्मको व्यवस्थापन जिम्मेवारी स्थानीय, प्रदेश र संघमा बाँडफाँट गरिएको छ । माध्यमिक तहका शिक्षक व्यवस्थापन जिम्मेवारी संघमातहत राखिएको छ । जबकि, संविधानको प्रावधानका हिसाबले मात्र होइन, सञ्चालन सन्निकटताको सिद्धान्तले पनि माध्यमिक तहको व्यवस्थापनको जिम्मा स्थानीय तहमै राख्दा सम्बन्धित समुदाय बढी जवाफदेही हुन्छ । संविधानले दिइसकेको अधिकारलाई नीतिमार्फत खोस्नु र संविधानमा भएको व्यवस्था पूर्ण रूपमा लागू गर्न नखोज्नु सर्वथा अनुचित छ । संविधानभन्दा माथि हुने गरी सरकारले कुनै नीति तथा कानुन बनाउन पाउँदैन । संविधानमा ती प्रावधान लोकप्रियताका लागि मात्र नभएर, तत्बमोजिमको समाज र राष्ट्र निर्माणका लागि राखिएका हुन् भने नीतिले तिनलाई समेट्नैपर्छ र त्यहीअनुसार ऐननियम बनाइनुपर्छ । यसै पनि, सापेक्ष मौलिक अधिकारका विषयहरू संविधानमा लेख्नेबित्तिकै स्वतः लागू हुँदैनन् । तिनलाई कानुन बनाएर व्यवस्थित गर्दै जानुपर्ने हुन्छ जसका लागि प्रस्ट नीति चाहिन्छ । राष्ट्रको आर्थिक, प्राविधिक र जनशक्तिलगायत क्षमताका आधारमा कुन व्यवस्था, केके कति अवधिमा, कसरी लागू गर्दै जान सकिन्छ, प्रस्ट्याइनुपर्छ । हामी कस्तो समाज र राष्ट्र चाहन्छौं भन्ने विषय हामी कस्तो शिक्षा नीति अवलम्बन गर्छौं भन्नेमा भर पर्छ । सार्वजनिक विद्यालयलार्ई बलियो बनाउने र शिक्षामा भइरहेको निजी लगानीलाई कुन रूपमा लिने भन्नेबारे मुलुकमा पर्याप्त बहस भएकै छैन । आज हरेक पाँचमध्ये एक बालबालिका निजी लगानीका विद्यालयमा पढ्छन् । सामुदायिक र निजी दुईथरी विद्यालयले समाजमा दुइटा वर्ग उत्पादन गरिरहेकोमा द्विविधा छैन । जब शिक्षा नै वर्गीय खाडल बढाउने साधन बन्छ, तब यसको दुष्चक्र धेरै व्यापक र गहिरो बनेर जान्छ । तसर्थ राज्यले यसबारे ठोस नीति लिन ढिला भइसकेको थियोछ । उच्चस्तरीय शिक्षा आयोगले शिक्षामा निजी लगानीलाई निरुत्साहित गर्न सुझाव दिँदै दस वर्षभित्र निजी लगानीका विद्यालयलाई गैरनाफामूलक बनाउन भनेको थियो ।सरकारसामु आयोगको सिफारिसबारे थप विमर्श गरी उचित नीति बनाउने अवसर थियो । तर एकातिर, गत माघमै प्रतिवदेन बुझेका प्रधानमन्त्री केपी शर्मा ओलीले त्यसलाई अझै सार्वजनिक गरेका छैनन् भने अर्कोतिर, त्यही आयोगको सिफारिस बमोजिम शिक्षा मन्त्रालयले बुझाएको मस्यौदामा पनि मन्त्रिपरिषद्ले हेरफेर गरेको छ । शिक्षा मन्त्रालयले मन्त्रिपरिषद्मा पठाएको मस्यौदामा निजी विद्यालयलाई गैरानाफामूलक बनाउने र सबै खाले विद्यालयलाई एउटै ढाँचामा ल्याउने भनिएको थियो । नीति जारी हुँदा भने त्यसलाई हटाइयो र शिक्षामा निजी क्षेत्रको लगानीको सुरक्षा, संरक्षण र संवर्द्धन गर्दै यसलाई सेवामूलक बनाउने मात्र भनियो । ठूलो राजनीतिक आन्दोलन र लामो संक्रमणकालको व्यवस्थापनपछि मुलुकको समुन्नतिका लागि एउटा प्रमुख सर्त शिक्षामा आमूल सुधार हो । तर मुलुकको शिक्षा क्षेत्रमा वास्तविक सुधारका लागि प्राप्त अवसर सदुपयोग गर्नबाट सरकार चुकेको देखिन्छ । समाजवादी मात्र होइन पुँजीवादी भनिएकै विकसित मुलुकमा पनि समतामूलक समाज निर्माणको एउटा ठूलो अस्त्रका रूपमा शिक्षालाई लिइएको पाइन्छ । कम्तीमा निजी विद्यालयको सेवा र नाफामा एक प्रकारको प्रस्ट सन्तुलन खोज्न सक्नुपर्नेमा नीति असफलप्रायः देखिएको छ । त्यसैले राष्ट्रको विकास तथा रूपान्तरणको आधार पहिल्याउनुपर्ने यो नीति तदर्थवादी चिन्तनभन्दा माथि उठ्न सकेको देखिँदैन ।"
सभामुख नहुँदा उपसभामुख,"सभामुख नहुँदा संसदको अध्यक्षता कसले गर्ने भन्नेबारे राजनीतिक बहस चुलिएको छ । उत्तर सजिलो छ सभामुख नहुँदा संसदको अध्यक्षता उपसभामुखले गर्ने । राष्ट्रपतिको अनुपस्थितिमा उनले गर्दै आएको कार्यसम्पादन कसले गर्ने ? उपराष्ट्रपतिले । प्रधानमन्त्रीको अनुपस्थितिमा ? उपप्रधानमन्त्रीले । अनि सभामुखको पद रिक्त हुँदा त्यसको कार्यभार स्वतः उपसभामुखले सम्हाल्नुपर्ने हो । मलाई लाग्छ, अहिले बहस उब्जिनुको खास कारण हो संसदको प्रतिनिधिसभा नियमावलीमा गरिएको सभामुखले प्रत्येक बैठकको प्रारम्भ तथा स्थगन घोषणा गर्ने व्यवस्था । किनकि त्यो व्यवस्था सभामुख पद रिक्त हुँदाका विषयमा मौन छ । सभामुख पनि अन्य व्यक्ति जस्तै मानिस भएकाले त्यो पद सधैं ओगटिइरहन्छ भनी कल्पना गरिनु तथ्यसंगत देखिँदैन । संविधानमा उपसभामुखले प्रतिनिधिसभा सञ्चालन गर्न सक्ने व्यवस्थालाई समेटेको हुँदा संविधान र प्रतिनिधिसभा नियमावली नै विवादित देखिन्छ । सभामुखको अनुपस्थितिमा प्रतिनिधिसभाको ज्येष्ठ सदस्यले संसदको कारबाही सुचारु गर्नुपर्ने भयो भने उपसभामुख पद किन सिर्जना गरियो ? राष्ट्रिय सभाको नियमावली संशोधन गरेर उपाध्यक्षलाई अधिकार दिँदा प्रतिनिधिसभा त्यो विषयमा किन मौन रह्यो ? राजनीतिक दलहरूले बेलैमा बुद्धि नपुर्याउँदा हरेक कुरामा यस्तै विवाद उब्जिँदै आइरहेको छ । अहिले प्रतिनिधिसभामा जुन कार्य भइरहेको छ त्यसलाई अन्यथा मान्नै मिल्दैन किनकि जुनसुकै संघसंस्थामा पनि त्यसको प्रमुख व्यक्तिको अनुपस्थितिमा वा पद रिक्त हुँदा त्यसको जिम्मेवारी स्वतः दोस्रो वरीयतामा रहेको व्यक्तिको भागमा पर्न आउँछ । त्यसैले अहिले उपसभामुखले जे गरिरहेकी छन्, त्यो सही छ । बरु यस्तो विवादित बनाउने प्रतिनिधिसभा नियमावली संशोधन गर्नतिर राजनीतिक दलहरूले अग्रसरता देखाए उचित हुन्छ । सभामुखको पद रिक्त हुँदा उपसभामुख नै त्यसका सर्वेसर्वा हुन् भन्नेमा विवाद गर्नुको तुक देखिँदैन । सुजन देवकोटा, पालुङटार४, गोरखा"
मोदी लीलाको असर,"किन चर्किंदैछ भारतमा आन्दोलन ? शीर्षक समाचारले भारतको वर्तमान अवस्थाको राम्रो चित्रण गरेको छ । नागरिकता संशोधन कानुन र यसैसँग जोडिन पुग्ने राष्ट्रिय नागरिक पञ्जीकरणले निम्त्याएको विवादका कारण सल्किएको आन्दोलनले भयावह रूप लिइरहेको छ । दर्जनौं नागरिकले ज्यान गुमाएका छन् । धनजनको क्षति, अनगिन्ती व्यक्तिहरूको गिरफ्तारीले त्यहाँको माहोल आतंकित बनेको छ । देख्दैमा विभेदकारी लाग्ने अहिलेको कानुनमा धार्मिक आस्थाका कारण मुसलमान समुदायलाई विभेद गरिएको स्पष्ट छ । भारतीय प्रधानमन्त्री मोदी हिन्दुत्वमाथि गर्व गर्ने व्यक्तित्व हुन् । व्यवहारमा उनले समकक्षी पाहुनाहरूलाई उपहारस्वरूप गीता दिने गरेको पनि देखिन्छ । तर हिन्दु दर्शनले सिकाएको समताका मूल्यमान्यतालाई बेवास्ता गरेर यस्तो विभेदकारी कानुन ल्याउँदा अहिले भारतमा जे अवस्था देखिएको छ, यसले विश्वबन्धुत्व र विश्वशान्तिको परिकल्पना गर्ने हिन्दु धर्मप्रति नै नकारात्मक चोट पुग्न सक्छ । महेशप्रसाद ढुंगाना, नयाँ बानेश्वर, काठमाडौं"
वातावरण संरक्षण तथा मानव अधिकार रक्षा,"दिगो विकास, हरित अर्थतन्त्र, जलवायु परिवर्तन, प्राकृतिक सम्पदाको संरक्षण, जैविक विविधता, वातावरण संरक्षण अहिले निकै चर्चा र चासोका विषय भएका छन् । यी स्वास्थ्यसँग मात्र सरोकारका विषय नभएर मानव अधिकारको विश्वव्यापी मान्यतासँग सम्बन्धित हुन पुगेका छन् । समाजमा वातावरणप्रतिको चेतना बढिरहेको छ । नीतिनिर्माताहरूले वातावरण संरक्षणका विषयमा नीतिगत व्यवस्थामा कडाइ गर्दै आएका छन् । यसै सन्दर्भमा हालै चन्द्रागिरि नगरपालिकावासीले आफ्ना घरनजिकका इँटाभट्टा हटाइदिन गरेको अनुरोध सरकार, समाज तथा विश्वव्यापी वातावरण र मानव अधिकारको मान्यताअनुकूल छ । एकातर्फ सरकारले मानव बस्ती नजिक इँटाभट्टा सञ्चालन गर्न नपाउने कानुन पारित गराएको छ भने अर्कातर्फ स्थानीय सरकारका केही व्यक्तिले त्यस्ता इँटाभट्टालाई निरन्तरता दिन अप्रत्यक्ष रूपमा सहयोग गरिरहेको स्थानीय बासिन्दाको गुनासो छ । बाक्लो मानवबस्ती, स्कुल, कलेज, व्यापारिक कम्प्लेक्स आदि भएका ठाउँमा सञ्चालित इँटाभट्टा तत्काल बन्द हुनैपर्छ । यसका लागि सरोकारवालाहरूको माग स्वाभाविक र विवेकसम्मत् छ । यसतर्फ सरकार तथा कानुन पालना गर्नेगराउने निकायहरूको ध्यान जानु जरुरी छ । एकदुई साहूमहाजनका उद्योग संरक्षणका नाममा आमजनको स्वास्थ्यलाई दाउमा राख्न हुन्न । काशीनाथ भट्टराई, ललितपुर, नेपाल"
पर्यटन वर्ष र राजमार्गमा ठगी,"केही दिनअघि म सार्वजनिक बसमा कामविशेषले काठमाडौंबाट बुटवल जाँदै थिएँ । खाजा खान धार्केमा गाडी रोकियो । खाजाको मूल्य सुनेपछि नखाई हिँड्न बाध्य भएँ । त्यसको दुई दिनपछि बुटवलबाट काठमाडौं फर्किंदा चुम्लिङटारमा खाजा खान गाडी रोकियो । त्यहाँको खाजाको मूल्य पनि उस्तै । ४५ रुपैयाँ तोकिएको बिस्कुटको दाम रहेछ ७० रुपैयाँ । राजमार्गमा यो लुट कहिलेसम्म ? स्थानीय निकाय, प्रदेश सरकार अनि संघीय सरकार के हेरेर बसिरहेका छन् ? राजमार्गका होटल तथा खाजाघरमा सम्बन्धित निकायको अविलम्ब ध्यान नजाने हो भने आउँदो पर्यटन वर्षको धज्जी उड्ने निश्चित छ । धिरोज मरासिनी, नैकाप, काठमाडौं"
देवकोटाको दोषी चस्मा,"बीपीमहेन्द्रको दोषी चस्मा लेखमा यादव देवकोटाले बठ्याइँपूर्वक बीपी कोइरालाई होच्याएका छन् । आफ्नो कुण्ठालाई प्रामाणिकता दिन उनले दोषी चस्मा कथालाई ढाल बनाएका छन् । लेखकीय तर्कहरू कतिसम्म हावादारी देखिन्छन् भने, पुष्पलालसँग कार्यगत एकता गर्ने पहिलो पाइलाका रूपमा वाराणसीको हरिश्चन्द्र कलेजमा संयुक्त प्रजातन्त्र दिवस आयोजना गरेको आरोपमा कम्युनिस्ट पार्टीले पुष्पलाललाई गद्दार घोषित गरी पार्टी फुटाएको प्रसंग उनलाई अप्रासंगिक लाग्छ र भन्छन् बीपीपछि कांग्रेस र कम्युनिस्ट मिले र प्रजातन्त्र ल्याए । यो सत्य हो पुष्पलाल र मनमोहन बाहेकका तपसिलका अदृश्य कम्युनिस्टप्रति बीपीको कहिल्यै भरोसा रहेन । अचम्म लाग्ने अर्को लेखकीय तर्क छ राजाले कु गर्दै छन् भन्ने जानकारी हुँदाहुँदै बीपीले केही गर्न सकेनन्, निरुपाय तमासे बनेर बसे, प्रतिरोधको आँट गरेनन् । हो, सतहमा त्यस्तो देखिन्छ । लेखकको तर्क हुन सक्छ राजाको कदमविरुद्ध जानुपर्थ्यो । स्वाभाविक जस्तो लाग्ने यो तर्कले ठाउँ पाएको भए, उति बेलाको नेपालको स्थिति अनि भारतीय सेनापति मंसिरमै काठमाडौं आएर राजासँग परामर्श गरी सिकारको निहुँमा चितवन गएको पृष्ठभूमिमा बीपी राजाविरुद्ध सडकमा ओर्लिएका भए सेनापति मिथैया र स्वयं राजालाई सह्य हुन्थ्यो होला ? त्यति बेला युद्ध चर्किंदा मुलुकको सार्वभौमिकता कहाँ पुग्थ्यो होला ? तत्कालीन विषम स्थितिमा नेपाली कांग्रेसले प्रतिरोध गरेको भए आज हामी स्वाभिमानी नेपाली भन्न सक्ने अवस्थामा हुने थियौं त ? हैदरावाद जस्ता स्वतन्त्र भूगोललाई आफूमा गाभ्न सकेर मनोबल उच्च बनाएको छिमेकीको मनस्थितिको विवेचनापट्टि नलागी देवकोटाले किन बीपीको विरोधमा सुगारटाइ गरे, बुझिनसक्नु छ । महाभारतमा सीता अपहरणको कारक तत्त्व सुनको मृग जस्तै बन्न बीपी तयार नभएकामा लेखकको चित्त दुखेजस्तो देखिन्छ । चस्मा त उनकै पो दोषी देखियो ! उक्त लेख आग्रहप्रेरित नभएको भए सुनमा सुगन्ध हुने थियो ।भट्टराई बन्धु, छत्रदेव३, अर्घाखाँची"
"संघीयताको भुइँ, जनमत र राजनीति","गत मंसिर अन्तिम साता पोखरामा आयोजित नेपाल साहित्य महोत्सवमा संघीयता पनि छलफलको एउटा विषय परेको थियो । टीभी टक शोका सञ्चालक टीकाराम यात्रीले सञ्चालन गरेको सो छलफलमा अधिवक्ता भीमार्जुन आचार्य र म वक्ता थियौं । भीमार्जुनजी प्रारम्भदेखि नै संघीयताको विपक्षमा खरो दृष्टिकोण राख्दै आएका व्यक्ति हुन् । मैले माओवादीले विद्रोहका क्रममा वकालत गरेको जातीय स्वशासन र चिनियाँ मोडेलको स्वायत्त क्षेत्रको विकल्पमा लोकतन्त्रको मान्यतामा आधारित संघीय प्रणालीको पक्षमा अभिमत राख्दै आएको हुँ । तसर्थ हामी दुई संघीयताको सवालमा विपरीत ध्रुवका रूपमा परिचित छौं । सो छलफलमा पनि हाम्रो प्रस्तुति स्वाभाविक रूपमा दुई विपरीत कोणमा केन्द्रित थियो । भीमार्जुनजी भन्दै थिए संघीयता नेपालका लागि अनावश्यक बोझ हो, अरू विलम्ब नगरी यसलाई खारेज गरिदिए हुन्छ । मेरो भनाइ थियो यो नेपालको विविधता र असमान विकासले निम्त्याएको द्वन्द्व निवारणको राजनीतिक प्रणालीगत विकल्प हो । कमीकमजोरीलाई सच्याउँदै यसको अभ्यास र विकास गर्दै अघि बढ्नुपर्छ । कार्यान्वयन गर्ने जिम्मेवारीमा रहेका नेता र प्रशासकहरू यसको मान्यता र स्वस्थ अभ्यासप्रति इमानदार नहुने र तोडमोड गर्ने हो भने खारेज गरिदिए पनि हुन्छ । तर शून्यबाट प्रारम्भ गर्नुपरेको हाम्रोजस्तो अवस्थामा संघीयताको आधारस्तम्भ मानिने प्रदेशहरूले राम्रोसँग खुट्टा टेकिसक्न पनि पाएका छैनन् । तसर्थ यसबारे अहिल्यै निचोड निकाल्ने बेला भइसकेको छैन । संघीयताको सकस शीर्षक त्यो सत्रमा प्रतिकूल मौसमका बाबजुद मानिसको उपस्थिति मनग्गे थियो । आयोजकले संघीयतालाई सकस को पगरी किन भिराए, आफ्नै कथन होला । यस्तो ब्यानरले संघीयता सहज नभएको अर्थ प्रवाह गर्छ । भावभंगी हेर्दा, श्रोताहरू संघीयताबारे अलि गम्भीर बहस र संवादका लागि उत्साहित देखिन्नथे । यादव थरका मधेसका एक सहभागी र एकाध अरूबाहेक श्रोतादीर्घामा संघीयताप्रति खासै अनुराग देखिन्नथ्यो ।पोखरा मात्र होइन, नेपालका प्रायः पहाडी बेल्ट र खसआर्य जनसमूह संघीयताको पक्षमा हिजोदेखि नै थिएन, आज पनि छैन । पोखरामा मलाई लाग्यो हामी संघीयताको विभाजित भूगोलमा छौं । अर्थात्, पहाडको भूगोलले अझै संघीयतालाई अंगीकार गर्न सकिराखेको छैन । चुनावमा भोट हाले पनि आम मानिसले अझै प्रदेशसँग आत्मीयता गाँस्न सकिराखेका छैनन् । मैले यसै स्तम्भमा दुई महिनापहिले लेखेको थिएँ नागरिकले प्रदेशको उपस्थिति बोध गर्न सकेका छैनन् अर्थात् प्रदेशले उनीहरूको हितमा काम गर्दै छ भनेर कुनै सन्देश प्रवाह गर्न सकेका छैनन् । अहिले संघीयताको दुहाई दिएर जुन टीकाटिप्पणी हुँदै छ, त्यो स्थानीय सरकारका कारण आएको हो । स्थानीय तहमा बढ्दो करको बोझ, निर्वाचित प्रतिनिधिको सुविधामोह, नागरिकका दैनिकीको यथास्थिति वा अरू दुरूहतालाई संघीयतासँग जोडेर हेर्ने गरेको पाइन्छ । तर, यसमा प्रदेशलाई दोष दिन मिल्दैन । प्रदेश त अझै आफ्नै अस्तित्व र औचित्यका लागि प्रयत्न गर्दै छन् ।दुई दिन साहित्य महोत्सवमा सहभागी भएर म पर्वत र बागलुङतर्फ लागें, निश्चित उद्देश्यबेगर । प्रदेशसभाको चुनावपछि मैले काठमाडौंबाहिर जान पाइरहेको थिइनँ । चुनावपछि राजनीतिक अभ्यासले कस्तो गति लिइरहेछ, मानिसहरू के भन्छन्, प्रदेश र स्थानीय सरकार के गर्दै छन् जस्ता विषयमा सरसर्ती अवलोकन गर्ने चाहना थियो । पोखरा त महानगर नै भयो, त्यसमाथि गण्डकी प्रदेशको राजधानी, त्यहाँ सानामसिना कुरा देख्न अलि कठिन हुन्छ । पर्वत र बागलुङको बसाइमा विभिन्न पेसाव्यवसायका मानिस र सर्वसाधारणसँग सन्दर्भअनुसार वार्तालापको अवसर मिल्यो । मेरो प्रयत्न थियो, उनीहरू प्रदेश सरकारबारे के भन्छन्, जान्ने । म कुनै परियोजना बोकेर फिल्ड वर्कका लागि गएको थिइनँ । कुरा जहाँबाट जसरी सुरु गरे पनि हुन्थ्यो । तर ती संवादमा कतै पनि मानिसले प्रदेशको उपस्थिति महसुस गरेको पाइएन, न गुनासो नै । प्रदेशले आफ्नो अर्थपूर्ण उपस्थिति स्थापित गर्न सकेको छैन । संघीयता अभ्यासका सन्दर्भमा मेरा लागि यो गम्भीर कुरा थियो ।प्रदेश जिल्लाजिल्लामा विभिन्न कार्यालयका माध्यमबाट आफ्नो उपस्थिति जनाउन व्यस्त रहेको मैले पाएँ । प्रदेश सरकारहरू केही कार्यालयका साइनबोर्डमा देखिन्छन्, सडकमा गुड्ने सवारी साधनका नम्बरप्लेटमा भेटिन्छन् । सवारी साधनका नम्बरप्लेटमा यो दृश्य काठमाडौंमा अझ बढी देख्न पाइन्छ । यो भन्न कन्जुस्याइँ गर्नुपर्दैन, उनीहरू जनताको सरोकारका विषयसम्म पुगेका छैनन् । साइनबोर्ड पनि निकै लम्बा र भद्दा छन् । उदाहरणका लागि, एउटा कार्यालयको साइनबोर्ड थियो प्रदेश सरकार, भूमि व्यवस्था कृषि तथा सहकारी मन्त्रालय, पशुपक्षी तथा मत्स्य विकास निर्देशनालय, भेटेनरी अस्पताल तथा पशुसेवा विज्ञ केन्द्र, बागलुङ सम्पर्क इकाइ, कुश्मा पर्वत, गण्डकी प्रदेश, नेपाल । यस्तै, सोही मन्त्रालय अन्तर्गत कृषि विकास निर्देशनालय कृषि ज्ञान केन्द्र छ, जसले पर्वत र बागलुङ जिल्लालाई कार्यक्षेत्र बनाएको छ । पर्वत र बागलुङमा मैले प्रदेशका जेजति कार्यालय देखें, त्यसले के संकेत गर्दै छ भने प्रदेशको कामभन्दा पनि कर्मचारीतन्त्र विस्तार हुँदै छ । किन चाहियो जिल्लैपिछे निर्देशनालय ? किन चाहियो हरेक जिल्लामा शाखाप्रशाखा ? कार्यान्वयनका धेरै कुरा स्थानीय सरकारलाई छोड्न सकिन्छ, प्रदेश आफैं पछि लाग्नुपर्दैन ।संघीयताका सन्दर्भमा हाम्रो संविधानले जिल्लास्थित सरकारी कार्यालयको औचित्य देखेको छैन । हिजो काठमाडौंबाट गरिने अधिकांश सरकारी काम प्रदेशमा होओस्, जिल्लाबाट सम्पन्न गरिने काम स्थानीय सरकारबाट होओस् भन्ने मान्यता र बुझाइमा राज्यको संघीय आधारमा पुनः संरचना गरिएको हो । संविधानले जिल्ला तहमा सरकारप्रशासनको व्यवस्था गरेको छैन । शान्तिसुरक्षालाई पनि प्रदेश सरकारको कार्यक्षेत्रमा राखिएको छ । सोअनुसार प्रमुख जिल्ला अधिकारी पनि प्रदेशअन्तर्गत हुनुपर्ने हो । तर संघीय सरकार त्यसलाई छोड्न चाहँदैन, मानौं उसकै सुरक्षा खतरामा पर्छ । स्थानीय सरकारले गर्ने कामको समन्वयका लागि जिल्ला समन्वय समिति छ । हो, संघीय सरकारको अधिकारक्षेत्र र प्रयोजनका लागि केही मन्त्रालयका जिल्ला कार्यालय रहनु स्वाभाविक हो, तर हिजो जसरी सिंहदरबारस्थित मन्त्रालय वा अन्य कुनै कार्यालयका प्रत्येक जिल्लामा शाखाप्रशाखा थिए, त्यसैलाई पछ्याउँदै प्रदेशले पनि जिल्लाजिल्लामा शाखा खोल्नुको औचित्य छैन ।केही प्रदेशले मुख्यमन्त्रीका नाममा केही कार्यक्रम अघि सारेका छन् । प्रदेश २ ले बेटी बचाऊ, बेटी पढाऊ अभियान चलाएको छ । कर्णाली प्रदेशले छोरीका नाममा बैंक खाताको अभियान चलाएको छ । यस्तै, गण्डकी प्रदेशमा मुख्यमन्त्री नमुना कृषि तथा वातावरणमैत्री गाउँ भनेर पोखराबाट पर्वततिर लाग्दा लुम्लेमा अन्नपूर्ण गाउँपालिकामा बोर्ड टाँगेको देख्न पाइन्छ । यो कार्यक्रम अरू कति गाउँठाउँमा विस्तारित छ, मैले जानकारी लिन सकिनँ । तर लुम्लेको त्यो गाउँ प्रदेश गठनभन्दा पहिलेदेखि नै सफा र सुन्दर थियो, रसिलो थियो, हरियालीयुक्त बालीनाली देखिन्थे । मुख्यमन्त्रीको नाम जोडिएको बोर्डले त्यहाँ के महत्त्व (भ्यालु) थप्यो, छुट्याउन सकिन्न । जुन ठाउँ पहिल्यै नमुना थियो, त्यहाँ मुख्यमन्त्रीको नाम जोडिएको बोर्ड किन भनेर प्रश्न स्वाभाविक रूपमा उठ्छ ।संघीय अभ्यासका लागि हामीले अझै अनुकूल भुइँ बनाउन सकेका छैनौं, जनमत पनि बदल्न सकेका छैनौं, न राजनीतिलाई नै त्यसअनुकूल बनाएका छौं । प्रदेश एउटा टाकुराको अभ्यासजस्तो देखिएको छ । संघीयता नचाहनेका लागि यो राम्रो उदाहरण होला, तर यस्तो चालाले संविधानले निर्दिष्ट गरेको प्रणाली पनि बस्न सक्दैन । हो, संघीयता कुनै जनमत सर्वेक्षण वा संग्रह गरेर ल्याइएको होइन । राजनीतिका सबै मुद्दामा जनमत संग्रह गर्नु आवश्यक छैन । कहिलेकाहीँ बहुमत अविवेकी पनि हुन्छ । बेलायतको ब्रेक्जिट मत यस्तै एउटा दृष्टान्त हो । नेपालमा संघीयता मधेसी समुदाय र जनजातिहरूको बढ्दो अलगाव र विद्रोहलाई सम्बोधन गर्न लिइएको राजनीतिक निर्णय हो । २०६२६३ को आन्दोलनपछि संघीयता र समानुपातिक प्रतिनिधित्व नै जनजाति र मधेसलाई सम्हाल्ने मुख्य राजनीतिक उपाय सावित भएको थियो । संघीयताको पक्षमा कति मानिस छन् भन्नेभन्दा पनि राजनीतिक सुझबुझ, विवेक र मुलुकको जातीयक्षेत्रीय बनोटका कारण हामीले संघीय प्रणाली अपनाउनुपरेको हो । अहिले मधेसको राजनीति धेरै सम्हालिएको छ, राष्ट्रिय राजनीतिमा समाहित भएको छ । जनजाति मत प्रमुख राजनीतिक दलहरूसँगै समाहित भएको छ । यसको अर्थ अब संघीयताको औचित्य सकियो भन्ने होइन । अन्यथा खोला तर्यो, लौरो बिर्स्यो उखान चरितार्थ हुन्छ । विद्रोह र अलगाव ब्युँतिन सक्छ ।राजनीतिले संगतिपूर्ण संवैधानिक एवं प्रणालीगत बाटो लिन नसक्दा धेरै देशले अनावश्यक रूपमा समय र स्रोत बर्बाद गरेका अनेक दृष्टान्त छन् । नेपाल स्वयं एउटा उदाहरण हो । विगत सात दशकमा धेरै पटक लोकतन्त्रका लागि आन्दोलन गरिरहनु हाम्रो नियति भएको छ । अझै पनि हामी प्रणालीबारे ढुक्क हुन सक्ने अवस्था बनिसकेको छैन । संघीयता, गणतन्त्र र धर्मनिरपेक्षतालाई यति संवेदनशील विषयका रूपमा बेलाबखत यसरी उछाल्ने गरिन्छ, ताकि कतै त्यसकै आडमा यो प्रणाली बिथोल्न सकियोस्, अग्रगामी परिवर्तनको बाटा छेकियोस् र हामी मात्रै जान्दछौं, गर्न सक्छौं भन्ने मान्यता पालेको वर्गविशेषको प्रभुत्व कहिल्यै नमासियोस् ।पोखरा जानुअघि मात्रै मैले हाउ टु लुज अ कन्ट्री शीर्षक पुस्तक पढिसकेको थिएँ । साहित्य र राजनीतिमा सँगसँगै कलम चलाउने तुर्की लेखक एसी तेमेलकुरनको यसै वर्ष प्रकाशित त्यो पुस्तकको थिम छ एकल लयमा शासन गर्नेले देशकै विनाश गर्छन् । उनले अमेरिकी राष्ट्रपति डोनाल्ड ट्रम्प, बेलायतको ब्रेक्जिट जनमत र आफ्नै देशका राष्ट्रपति रजेप तैयप एर्दोगानको उदाहरण दिएकी छन् । यसैमा थप्न मिल्छ रुसी राष्ट्रपति भ्लादिमिर पुटिन र भारतीय प्रधानमन्त्री नरेन्द्र मोदी पनि । यी सबै एकल भाष्य राजनीतिका दृष्टान्त हुन्, एकल लयका ग्रन्थकार हुन् र आआफ्नै पुस्तक मात्र पढ्छन् । राजनीतिमा मात्र होइन, राष्ट्र, समाज सबैतिर यस्तो सोच बडो डरलाग्दो हुन्छ । यसले एकतन्त्रीय शासनको हुँकार गर्छ । नेपालमा खगेन्द्र संग्रौलाका विचार र लेखन पनि यस्तै छन् ।संघीयताको बहसमा उत्रिँदा हामीले राज्यको एकल भाष्य तथा चरित्रको अन्त्य र विविध लयको संयोजन खोजेका थियौं । संघीयताका पुस्तक र पाठ फरकफरक हुन्छन् । देशभित्रै पनि फरक हुन सक्छन् । प्रदेशहरूले एकल लय अलाप्नुपर्दैन । संविधानको दायराभित्र आआफ्नै भाष्य र लय अपनाउन सक्छन् । अहिले म देख्दै छु सर्वत्र ओलीप्रचण्ड पुस्तक छ, पाठ पनि उही छ, उस्तै छ । प्रदेश २ पनि भिन्न हुन सकेन, जसको सम्भावना थियो । समाजवादीका उपेन्द्र यादव होऊन् वा राजपाका राजेन्द्र महतो, पाठ एकै छ, सिंहदरबारउन्मुख छ । संघीयता अभ्यासमा अहिले देखिएको सकस यसैको परिणाम हो । एकल लय र संघीयता परस्पर विरोधी र विपरीत अवधारणा हुन् । जनवादी केन्द्रीयतामा आधारित पार्टी संगठन पनि संघीयतासँग मेल खाँदैन । चाहे पार्टी हाइकमान्ड होओस् वा सिंहदरबारको कर्मचारीतन्त्र, केन्द्रीयतावादी एकल लय तोड्न प्रदेश नेतृत्वले जोखिम मोल्न सक्नुपर्छ, तब मात्र संघीयता अभ्यासको अर्थ रहन्छ, प्रदेशले मौलिक लय अँगाल्न सक्छ ।"
समृद्धि कति नजिक ?,साङमो योन्जनतामाङ
कृषि क्षेत्र उन्नतिका पाँच आधार,"आधुनिक भनिने पश्चिमी शैलीको विकासको समनार्थी समृद्धि सपनाको लड्डुमा लोभिएसँगै हाम्रो जस्तो किसानीमा आधारित जीवन पद्धति धराशायी हुँदै गएको छ । यस्तो अवस्थामा शारीरिक श्रम गरेर खानेलाई हेप्ने सामन्ती प्रवृत्तिसँगै निर्वाहका लागि गरिँदै आएको विपन्न समुदायका, मूलतः महिलाले धानेको पारिवारिक कृषि कर्म उपेक्षित र अपहेलित हुनु अनौठो हैन । कृषि कर्म गरेर न देश न किसान उँभो लाग्छ भन्ने बुझाइ अहिलेको राजनीतिक नेतृत्व र तिनका भक्तजनको छ । केही महिना नातिनातिना स्याहार्न विदेश जाने आमचलनकै लहरमा भरखरै अमेरिका पुगेर फर्केका मेरा एक आफन्तले त्यहाँको विकास अर्थ्याउँदै भने, अब हामीले अरू कुरा सोचेर हुँदैन, हामी पनि गोरा मानिस जस्तै सम्पन्न र सुखी हुन लाग्नुपर्छ । यसो गर्न के गर्नुपर्छ र कसरी गर्ने, तिमीहरूजस्ता पढेलेखेकाले सोच्ने कुरा हो । तर, अब कुनै पनि बहानामा हाम्रो विकाससँग सम्झौता गर्ने कुरा गर्न हुँदैन । गरे त त्यस्तो विकास हुने रैछ नि ! यो कुरा थाहा नपाउनेले मात्र सरकारको विकासको विरोध गर्ने गरेका रैछन् । मैले बल्ल बुझें । अर्को प्रसंगमा, मेरा एक जनजाति मित्र ठमेलको एउटा भोजनालयमा गोरा पाहुनासँग भनिरहेका थिए, हेर्नुस्, हाम्रा विकास योजनाकार र राजनीतिक नेतृत्व समृद्धिका लागि पश्चिमी विकास भित्र्याउन कस्सिएर लागेका छन् । म त गाउँको मान्छे, मैले धेरै देखेजानेको छैन, सुनेको मात्र हो, हामी चाँडै तपाईंहरू जस्तै विकसित हुन गइरहेका छौं । ती विदेशी मित्रले फिस्स हाँसेर भने, यो त उल्टो भएन र मित्र ? हामी पश्चिमाहरू यो विकासको विनाशलीला अब झेल्न सकिँदैन भनेर बाटो फेर्न तपाईंहरूबाट सिक्ने कोसिस गरिरहेका छौंÙ तपाईंहरू भने यही बाटो समाएर कहाँ पुग्ने विचार छ र ? ती मित्रले गोराको भनाइको मर्म कति मेसो पाए, म भन्न सक्दिनँ, तर यो मेरा लागि भने मथिंगल हल्लाउने गहिरो प्रश्न थियो त्यो । यी दुई फरक प्रसंगले धेरै पढेलेखेका नेपालीको समृद्धि सोचको एउटा गाढा चित्र दिन्छ । नेपाली समाजको समृद्धि यात्राको वास्तविक र व्यावहारिक चित्र भने अलि बेग्लै छ । बहुसंख्यक नेपाली अहिले पनि खेतीपातीबाट गुजारा चलाउँछन् । यही गुजारा चलाउनसम्म मुस्किल भएर लाखौ युवा मुग्लान पस्नुपरेको तीतो यथार्थ हो । खेतीपातीलाई उन्नत बनाउँदै रोजगारी र आमदानीको क्षेत्र बढाउने अर्को भरपर्दो उपाय तत्काल देखिँदैन । यो वास्तविकता आत्मसात् नगरी भविष्यमा कहीँ पुगिँदैन । समाजले उन्नति गर्दै जाँदा समग्र सामाजिक चेतना र प्रविधि विकाससँगै किसानी गर्ने तरिकामा केही फेरबदल आउँछ र सामाजिक व्यवहारमा यसको प्रभाव पर्छ । यसबाहेक अन्य चमत्कार भएर हाम्रो समृद्धि हुन्छ भन्नु कोरा कल्पना मात्र हो । सुन्दा अप्रिय लागे पनि, अहिलेकै समृद्धि सोचसाथ अगाडि बढिरहे दलाल पुँजी वरिपरि नेपाली परिचय गुमाउँदै विश्व मानव हुने सपना बोकेर विश्वव्यापीकरणको भुमरीमा बरालिने नियति मात्र दोहोरिने हो । केहीले लुटपाटको खेती गर्ने र केहीको काकतालीले वर्गीय उत्थान हुनेबाहेक अहिलेको समृद्धि सपनायात्राले आम मानिसको जिन्दगी उन्नत बनाउन सघाउँदैन । यस अर्थमा अहिले नेपाली समाजको उन्नतिको आधार खेतीपाती वरिपरि नै खोज्नुको बलियो विकल्प छैन । तर कृषि क्षेत्र उन्नत बनाउन खेतीयोग्य जमिन, किसानीको पहिचान, खेती प्रणाली, कृषि शिक्षा, अनुसन्धान र प्रसार एवं यसको राजनीतिकप्रशासनिक नेतृत्व कसरी व्यवस्थित बनाउँदै जाने भन्ने विषय प्राथमिक महत्त्वका हुन् । यिनका वरिपरि जेलिएका समस्या र सवालहरू सम्बोधन नभई नेपालको कृषिले उन्नतिको बाटो समाउनै सक्दैन । समग्रतामा आजका सन्दर्भमा यी आयामको तथ्यपरक आकलन नै भएको छैन । समस्याको डरलाग्दो चित्र मात्र देखाउने या बिनाकुनै यथार्थपरक विश्लेषण समृद्धि मार्गचित्र बनाउने बौद्धिक विलासिताको संस्कृति नफेरी यसको वास्तविक बहस सुरु हुँदैन । नेपाल र नेपालीको उन्नतिका लागि अहिलेको सन्दर्भमा यी विषयको यथार्थपरक विश्लेषणका आधारमा भविष्यमुखी दृष्टिकोण, मार्गचित्र, योजना र यसको कार्यान्वयन यो क्षेत्रको उन्नतिको पहिलो सर्त हो । विडम्बना, यसको कुनै खाका नै देखिँदैन । माटो र पर्यावरणमाथि खेती गर्ने समुदायको पहुँच नेपालमा कृषि उत्पादनको सबैभन्दा पेचिलो सवाल हो । छ दशकदेखि राजनीतिको केन्द्रमा रहेको यो सवाल सल्टाउने सार्थक पहल अझै भएको छैन र हुने छाँट पनि देखिएको छैन । उल्टै यसैमा व्यापार गर्ने बिचौलियाको त कुरै नगरौं, यसको दोहन र दुरुपयोग गर्न पढेलेखेका मान्छे र राजनीतिक नेतृत्व नै सक्रिय छन् । अहिले यस वरिपरिका बहस पनि हात्ती छामेजस्ता छन्, जसले जे छाम्यो, त्यही सही देख्ने गरेका छन् । जमिनलाई पूर्ण रूपमा निजी सम्पत्ति बनाउने या यसको सरकारीकरण गर्ने दुई अतिवादी सोच दूरदृिष्टविहीन छन् । यी कुनै पनि बाटोबाट यो सवाल सम्बोधनको कुनै दीर्घकालीन निकास निस्किँदैन । तर राजा नांगै छ भन्ने आँट गर्न नसक्ने लाचारहरूको जमातबाट अर्को विकल्पको बहस उठ्ला भन्ने आस गर्न पनि सकिँदैन । अर्को कुरा, किसानीलाई हेर्ने दृष्टि र गर्ने व्यवहार नफेरी कृषि कर्ममा भावी पुस्ता लाग्दैन । कृषि कर्मबाट कति आर्थिक लाभ हुन्छ भन्ने मात्र कुराले उनीहरूलाई सम्मनित, सुरक्षित र आकर्षित गर्न सक्दैन । यी युवा कृषिमा नफर्के हाम्रो खेती कागजमा मात्र सीमित हुन्छ । अहिले भएको पनि त्यही हो । सँगै, अहिलेकै अवस्थामा बाह्य सहयोगबिना किसानको खेतीपातीको लागत र श्रमको मूल्य उत्पादित उपजको बजार मूल्यबाट मात्र आउन सक्दैन । यस्तो अवस्थामा किसानीलाई सामाजिक उद्यमीका रूपमा स्थापित गर्ने कुराले मात्र समग्रतामा नेपाली समाजको उन्नतिको आधार तयार गर्न सघाउँछ । साथै, यसले तत्काल दुरुपयोग भइरहेको राज्य स्रोतको उपयोग बढाई कृषि क्षेत्रको उन्नत बनाउने वातावरणसमेत तयार पार्छ । यो भविष्यका लागि कस्तो कृषि प्रणाली अपनाउने भन्ने विषयसँग समेत जोडिएको छ । किसानका आफ्नै अनुभव र परीक्षणबाट मात्र आधुनिक भनिने अहिलेको कृषिले निम्त्याएको संकट बुझ्न सकिने हुन्छ । किसानका अनुभवबाट सिक्ने परिपाटी र संयन्त्र नहुँदा, निर्णयमा पुग्न कोरा किताब मात्र पढेका कृषि विज्ञको अल्पबुद्धिमा गरिएका एकाध परीक्षणको भर पर्नुपर्ने भएकाले, कृषि उन्नत बनाउने काममा देखिएका व्यापक समस्या चुलिँदै जाँदासमेत यसको आभास नहुने स्थिति सिर्जना भएको छ । किसानका अनुभव र अनुभूतिबाट सिक्ने अभ्यासले किसानको सम्मान मात्र बढाउँदैन, कृषि ढाँचा उन्नत बनाउन र प्रकृति र समाजका अन्तरनिर्भरताका मूल्यमान्यता पुनःस्थापित गर्नसमेत सघाउँछ । त्यसैगरी, कृषि उन्नत बनाउन शिक्षा, अनुसन्धान र प्रसारको ठूलो भूमिका हुन्छ । तर हाम्रोमा यी तीनतिर फर्केका ब्रह्माका टाउका जस्ता छन् । यिनका बीचमा सहकार्यको त कुरै नगरौं, कुनै संवादसम्म छैन । यि क्षेत्र उन्नत बनाउने मात्र हैन, यिनको जैविक अन्तरसम्बन्ध स्थापित गर्ने कुराले मात्र हाम्रो कृषि उन्नत बनाउने यात्रा तय हुन्छ । आधारभूत रूपमा शिक्षाले ज्ञान, सीप र कृषि हेर्ने सामाजिक मनोविज्ञान निर्माण गर्छ । हाम्रो सिकाइ अनि आफ्नै अनुभवको बलमा यसलाई प्रश्न गर्न नसकेकै कारण हामी अहिले भुइँफुट्टा हुन पुगेका हौं । यसलाई स्वीकार गर्न नसक्ने कारणसमेत यही शिक्षाले नै निर्धारण गर्छ । कृषि उत्पादनशील र वृद्धिका लागि आवश्यक प्राकृतिक पोषण चक्रको पुनर्जीवन र घरपालुवा जात र प्रजातिको बीज वृद्धि गर्न निरन्तर अनुसन्धान, खोज र परीक्षण आवश्यक छ । यसका लागि आवश्यक प्रविधिको स्थानीय विशेषतामा आधारित अनुकूलन पहिलो सर्त हो । अन्यथा घरपालुवा सघन खेतीपाती उत्पादनशील बनाइरहन सकिँदैन । कम्तीमा यी काम गर्न कृषिको राजनीतिक र प्रशासनिक नेतृत्व सक्षम, जिम्मेवार र प्रतिबद्ध हुनुपर्छ । यस्तो नेतृत्वसँग दीर्घकालीन दृष्टिकोण र मार्गचित्रसमेत प्रस्ट हुनुपर्छ । खासगरी, कृषिको प्राथमिकता खाद्यमुखी बनाउने र बेच्नका लागि मात्र औद्योगिक खेतीपाती गर्ने मानसिकता फेरेर खाद्यका लागि कृषि र तुलनात्मक लाभको कृषि उत्पादन गर्ने सामाजिक उद्यमको ढाँचा बनाउन आवश्यक छ । एकीकृत, मिश्रित, सघन र दिगो खेती प्रणालीको ढाँचा र प्रक्रियाको रणनीति लिँदै भूमि, पानीलगायतका उत्पादनका महत्त्वपूर्ण आधारहरूको दिगो र प्रभावकारी उपयोग बढाउन सक्षम कृषि ज्ञान निर्माण गर्न अपरिहार्य छ भन्ने कुरा आत्मसात् गर्न नसक्ने राजनीतिकप्रशासनिक नेतृत्वले नेपालको कृषि उन्नत बनाउने त परै जाओस्, जोगाउन पनि सक्दैन । अन्त्यमा, समग्रमा प्रकृति र मानव समाजको अन्तरनिर्भरताको सम्बन्धलाई बलियो बनाउनु नै यसतर्फको यात्राको मुख्य सूचक हो । स्वस्थ खाना, स्वस्थ माटो र वातावरणबिना गरिने खेतीपातीबाट नेपाली समाजको उन्नत हुने सोच साकार हुँदैन । किनकि अहिलेको जस्तो अस्वस्थ र असभ्य खाद्य तथा कृषि प्रणाली हुनुको मूल कारण हो खाद्य र कृषिमा दलाली गरेर पैसा मात्र कमाउने मानसिकता हाबी हुनेको इसारामा समग्र ज्ञान, विज्ञान र शिक्षा पलायन । यो मानसिकता फेर्न आम नागरिक जागरुक हुनुको विकल्प पनि छैन । यस्तो जागरुकता ल्याउन कृषि उत्पादन र बजारको साँघुरो घेराबाहिर जनचासो र चेतनासँगै दिगो कृषि र खाद्य प्रणालीको अभ्यास गर्ने सचेतन प्रयासबाट मात्र सम्भव छ ।"
उत्तरप्रदेशका प्रदर्शन हिंसात्मक,"(नयाँदिल्ली)  नागरिकता ऐनको विरोधमा शनिबार नेपालको सीमावर्ती भारतीय राज्य उत्तरप्रदेश (यूपी) का विभिन्न ठाउँमा हिसात्मक प्रदर्शन भएका छन् । तीन साताअघि पूर्वोत्तर भारतबाट सुरु भएको नागरिकता ऐनविरुद्धको विरोध प्रदर्शन गत बिहीबारदेखि यूपीमा हुन थालेको छ । अधिकांश प्रदर्शन हिंसात्मक भएका छ्न । शुक्रबारको प्रदर्शनमा मात्र १५ जनाको मृत्यु भएको बताइएको छ भने करिब ६ सयभन्दा बढी गिरफ्तार भएका छन् । विपक्षीहरूले प्रहरी गोलीबाट प्रदर्शनकारीको ज्यान गएको बताए पनि प्रहरीले भने प्रदर्शनकारीबीच नै गोली हानाहान हुँदा उनीहरूको मृत्यु भएको दाबी गरेको छ । यूपीमा मारिएका १५ जनासँगै हालसम्म विभिन्न स्थानमा भएका प्रदर्शनका क्रममा २० जनाको ज्यान गइसकेको छ भने करोडौंको सार्वजनिक सम्पत्ति क्षति भएको छ । शनिबार पनि यूपीका विभिन्न ठाउँमा प्रदर्शनले निरन्तरता पाएको छ । रामपुरमा भएको प्रदर्शन हिसांत्मक रूप लिँदा प्रहरीसहित थुप्रै प्रदर्शनकारी घाइते भएका भारतीय सञ्चारमाध्यमले जनाएका छन् । यसबाहेक दिल्ली, नागपुर, पटना, मुम्बईमा प्रदर्शन भएका छन् । दिल्लीमा भएको प्रदर्शन भने शान्तिपूर्ण रह्यो । दिल्लीको जामिया मिलिया इस्लामिया विश्वविद्यालयको बाहिर र इन्डिया गेटलगायत स्थानमा शनिबार भएका प्रदर्शनहरू शान्तिपूर्ण भएका छन् । अघिल्लो आइतबार जामियामा भएको प्रदर्शनमा प्रहरीले हस्तक्षेप गरेपछि हिंसात्मक बन्न पुगेको थियो । र, पछि प्रहरीले विश्वविद्यालय परिसरभित्र प्रवेश गरेर विद्यार्थीमाथि लाठी चार्ज र धरपकड गरेको थियो । उक्त घटनापछि नागरिकता संशोधन ऐनविरुद्धको आन्दोलनले देशव्यापी हुन पुगेको हो । शुक्रबार साँझ राजधानी नयाँदिल्लीको दरियागन्ज क्षेत्रमा भएको प्रदर्शनमा प्रहरीले हस्तक्षेप गर्दा परिस्थिति तनावपूर्ण बन्न पुगेको थियो । प्रहरीसँगको झडपमा ४५ जनाभन्दा बढी घाइते भएका थिए भने १३ भन्दा बढी प्रहरी घाइते भएका थिए । शुक्रवार अबेरसम्म भएको उक्त प्रदर्शनका क्रममा प्रहरीले थुप्रै नाबालकहरूलाई समेत पक्राउ गरेको थियो । उनीहरूलाई अदालतको आदेशपछि आइतबार सबेरै रिहा गरिएको छ । करिब तीन साताअघि लोकसभा र राज्यसभाबाट अनुमोदित नागरिकता संशोधनसम्बन्धी नयाँ कानुनमा गरिएको पाकिस्तान, बंगलादेश र अफगानिस्तानमा प्रताडना खेपेर ३१ डिसेम्बर २०१४ अघि भारतमा शरण लिएका हिन्दु, शिख, बौद्ध, क्रिस्चियन, जैन, पारसीलाई नागरिकता दिने प्रावधानका विरुद्ध आन्दोलन सुरु भएको हो । खासगरी नगारिकतासम्बन्धी पछिल्लो प्रावधानमा मुसलमानहरूलाई नसेमेटेर नरेन्द्र मोदी सरकारले पूर्वाग्रह साँधेको भन्दै मुस्लिम समुदाय बढी आक्रोशित बन्न पुगेको हो ।"
जोन्सनको ब्रेक्जिट योजना पारित,"लन्डन (कास) बेलायती संसद्ले आउँदो जनवरी ३१ भित्र ब्रिटेनले युरोपेली संघ (ईयू) छाड्नुपर्ने प्रधानमन्त्री बोरिस जोन्सनको योजना अनुमोदन गरेको छ । ब्रिटिस संसद्को तल्लो सदन हाउस अफ कमन्समा शुक्रबार भएको मतदानमा ३ सय ५८ सांसदले ईयूबाट बाहिरिने सहमतिसम्बन्धी विधेयकको पक्षमा मतदान गरे भने २ सय ३४ जना विपक्षमा उभिए ।उक्त विधेयकमा ब्रिटेन ईयूबाट बाहिरिने संक्रमण अवधि लम्ब्याउन नपाउने प्रावधान पनि छ । प्रधानमन्त्री बोरिस जोन्सनले अब ब्रिटेन ईयूबाट बाहिरिने दिशामा एक कदम नजिक पुगेको बताएका छन् । मुख्य विपक्षी दल लेबरका अधिकांश सांसदले विधेयकको विपक्षमा मतदान गरेका थिए तर सोही दलका ६ जना सांसदले भने विधेयकको पक्षमा मतदान गरेको बीबीसीले जनाएको छ । ब्रिटेनमा गत डिसेम्बर १२ मा भएको चुनावमा सत्तारुढ कन्जरभेटिभले स्पष्ट बहुमत ल्याएपछि यो विधेयक सजिलै पारित हुने ठानिएको छ ।क्रिसमस बिदालगत्तै संसद् बैठक सुरु भएपछि आउँदो ७, ८ र ९ जनवरीमा उक्त विधेयकमाथि छलफल हुने गरी मिति तोकिएको छ । बेलायती संसद्ले ब्रेक्जिट विधेयक पारित गरेपछि ३१ जनवरी २०२० सम्म बेलायत ईयूबाट अलग हुने पक्का छ । सन् २०२० को डिसेम्बर ३१ भित्र ईयूसँग संक्रमणकालीन व्यवस्था लागू भएसम्म सीमा, अध्यागमन आदिमा कुनै परिवर्तन आउने छैन । अबको महत्त्वपूर्ण काम ईयूसँग एक वर्षभित्र व्यापारिक सन्धि गर्नु हो, जुन त्यति सहज नभएको विश्लेषकहरूको भनाइ छ । बेलायत जनवरी ३१ तारिखभित्र ईयूबाट अलग्गिने तयारीमा छ । बेलायत सन् १९७३ मा २८ युरापेली देशहरूको संघ युरोपियन युनियनमा आवद्ध भएको थियो । ईयूसँग पारपाचुके गर्ने बेलायत पहिलो देश हुनेछ । सन् २०१६ जुनमा भएको जनमतसंग्रहमा बेलायती जनताले ईयूबाट अलग्गिने पक्षमा मत दिएपछि सुरु भएको ब्रेक्जिट मुद्दा अझै टुंगिएको छैन ।"
चोत्लुङमा लिम्बू मौलिकता,"(तेह्रथुम)  प्रकृतिपूजक मानिने लिम्बू जातिले ढुंगा र माटोको विशेष पूजाआजा गर्छन् । ढुंगालाई विशेष देवताको रूपमा पूजा गर्ने लिम्बू जातिको धेरै पुरानो संस्कार हो । लिम्बू समुदायको धर्मग्रन्थको रूपमा लिइने मुन्धुममा ढुंगालाई विशेष महत्त्व दिएको छ । जन्मँदा वा मृत्यु हुँदा लिम्बू जातिले ढुंगालाई प्रयोग गर्छन् । लालीगुराँस नगरपालिका वसन्तपुरमा रहेको चोत्लुङ पार्कमा शनिबारदेखि शुरु किरात समुदायको उँधौली मेलामा लिम्बु समुदायको जन्म, मृत्यु, विवाह, उँभौली, उँभौलीजस्ता मौलिक र जातीय पहिचानसँग सम्बन्धित सामाग्री राखिएका छन् । मेला आयोजना स्थलमा लिम्बू जातिको जन्मदेखि मृत्यु संस्कारसम्ममा प्रयोग हुने ढुंगाहरू देशविदेशबाट संकलन गरेर राखिएको छ । मेलामा यी पर्व र संस्कारमा आधारित आवश्यक सामानसमेत राखिएको छ । पार्कलाई लिम्बूहरूको चोत्लुङ (सिद्धिस्थल) को रूपमा विकास गरिएको मेला आयोजक लालीगुराँस नगरपालिकाका मेयर अर्जुन माबोहाङले बताए । मुन्धुमका अनुसार चोत्लुङ भनेको लिम्बूहरूले चिताएको कार्य पूरा गर्ने, शिर उठाउने पवित्र ठाउँ अर्थात् पुर्ख्यौली थलो हो । पार्कमा पाहुना स्वागत तथा मेजमानी घर, कुलदेवी युवाले तान बुनेर बसेको ठाउँ, युमाले तान लगाउँदा धागो टाँगिएको ठाडो ढुंगो, युमाले आफ्ना सामान बिसाएको ठाउँ, लगन गरिने संस्कारमा बेहुलाबेहुलीको आयु तौलिने ठाउँ, नुनतेल चोखिनेशुद्धि हुने ठाउँ, देवीदेवतालाई थानथपना दिने ठाउँ, दाँत नउम्रिएका बच्चाहरूको सिद्धिस्थल जगाउने ठाउँलगायत स्थापना गरिएको छ । जन्मदेखि मृत्युसम्म लिम्बू जातिको संस्कार पृथक् छ । यो संस्कारलाई जीवित राख्न सकियो भने मात्र पनि लिम्बू संस्कार हेर्न, बुझ्न, अध्ययन र अनुसन्धान गर्न आउने देशीविदेशीहरूको संख्या बढ्ने नगर प्रमुख माबोहाङले बताए । पार्कका विभिन्न स्थानमा राखिएका ढुंगामा यस्तै संस्कार झल्किने आकृति कुँदिएका छन् । गत वर्ष १४ लाख रुपैयाँको लागतमा पार्क निर्माण गरिएको नगर प्रमुख माबोहाङले बताए । पार्क परिसरमा सहरी विकास मन्त्रालयअन्तर्गतको नयाँ सहर आयोजना कार्यालय वसन्तपुरले यस वर्ष २८ लाख रुपैयाँ खर्चेर युमा संग्रहालय बनाएको छ ।संग्रहालयको शनिबार मेलाको नेपाल प्रज्ञा प्रतिष्ठानका पूर्वकुलपति तिलविक्रम नेम्बाङ (बैरागी काइँला) ले उद्घाटन गरेका हुन् । संग्रहालयमा लिम्बू समुदायले प्रयोग गरेका ऐतिहासिक, धार्मिक, सांस्कृतिकलगायत महत्त्वका सामग्री राखिएका छन् । पार्क र मेलाले यस क्षेत्रमा लिम्बू जातिको जातीय संस्कारमा आधारित सांस्कृतिक पर्यटनको विकास हुने कार्यक्रमलाई सम्बोधन गर्दै बैरागी काइँलाले बताए । नेपालमै पहिलो पटक निर्माण भएको लिम्बू जातिको जातीय संस्कारमा आधारित पार्क १ नम्बर प्रदेशको प्रमुख पर्यटकीय गन्तव्य बन्न सक्ने उनको भनाइ छ । पार्कमा निर्माण गर्न लागिएको संग्रहालयमा लिम्बू जातिले पूर्वमा राज्य गर्दा प्रयोग गरेका हात हतियार तथा पुरातात्त्विक समानहरू, पूर्वका माँझ किरात, वल्लो किरात र पल्लो किराँत क्षेत्रको राज्य सञ्चालनताका सीमा जोगाउन प्रयोग गरिएका ढुंगा तथा घरेलु हातहतियारसमेत राखिएका छन् ।"
लोकबाजालाई बेवास्ता,"(काठमाडौं)  लोकबाजा हाम्रो आफ्नै मौलिक संगीत साधन हो, जसले हामीलाई नेपाली भनेर चिनाउँछ, केही दिनअघि त्रिपुरेश्वरस्थित लोकबाजा संग्रहालय अवलोकन गर्न आएका विद्यार्थीलाई मुर्चुङ्गाको धुन सुनाउँदै लोकबाजा अभियन्ता रामप्रसाद कँडेलले भने । संग्रहालयमा आउने सबैलाई आफूले संकलन गरेको बाजा र तिनको महत्त्व बुझाउँदैमा कँडेलले झन्डै दुई दशक बिताइसकेका छन् । २०५४ सालमा नेपाली लोकबाजा संग्रहालयका नाममा खोलेका कँडेल अझै यसमा सक्रिय छन् । भद्रकालीबाट सुरु गरिएको लोकबाजा संग्रहालय यतिबेला त्रिपुरेश्वरस्थित गुठी संस्थानको जग्गा भाडामा लिएर सारिएको हो । स्थापनाको वर्षौं बित्दा पनि संग्रहालयलाई राज्यले व्यक्तिगत सम्पत्तिको जस्तो व्यवहार गरेकोमा संग्रहालय सञ्चालक समितिका अध्यक्ष कँडेल दुःख व्यक्त गर्छन् । सम्बन्धित राज्य पक्षले संग्रहालयको सुरक्षाको जिम्मा नलिनु र यसलाई केवल कँडेलको निजी सम्पत्ति होजस्तो गरिनु विडम्बना हो, कँडेलले कान्तिपुरसँग भने । लोकबाजाले सिंगो मुलुकभित्रको मौलिक संस्कृति, इतिहास र जातीय अस्तित्व, कला, सभ्यता बोक्ने भएकाले कँडेलले भूकम्पपछि जीर्ण बनेको गुठी संस्थानको भवनमा ६ सय ५५ थरीका लोकबाजाहरू सुरक्षित छन् । व्यक्तिगत प्रयासमा थालिएको संग्रहालय अहिलेसम्म पनि निजी तबरबाट नै सञ्चालित छ । सरकारी तवरबाट संचालनमा ल्याउन सके लोकबाजाको संरक्षण र सम्बर्द्धन अझ प्रभावकारी हुन सक्ने तर्क गर्दै कँडेलले अझै पनि देशका विभिन्न ठाउँमा गएर लोपोन्मुख बाजा संकलन गर्ने, मर्मत गर्ने र काम नलागेका बाजाहरू संग्रहालयमा ल्याएर राख्ने काम भने जारी राखेका छन् । मैले मेरो गुरुको सम्मानका लागि यो कामको थालनी गरेको हुँ, कँडेल भन्छन्, यो मेरो निजी नभई राज्यको ऐतिहासिक, सांस्कृतिक र जातीय महत्त्वको सम्पत्ति हो । संग्रहालयभित्र विभिन्न जाति र परिवेशअनुसारका निकै पुराना बाजा संग्रह गरेर राखिएका छन् । सानो आरबाजो, धर्म डण्डी, पोङ्गा, गुज्राटी मुहाली, डोङ्छे, खिन्नाफुन्टे, ठूलो खैचडी, मृदङ्गा, घोर बाँसुरी, राई ढोल, माटे घण्ट, पोथी पोङ्गा, डुगडुगी, पुङ, तुम्दा, ट्याम्की, रानी मादल, भोक्कर लगायत बाजा संग्रहालयमा छन् । संग्रहालयमा कँडेलले हालै मात्र वरिष्ठ मादलवादक प्रेमदेव गिरीको नाममा नयाँ मादल प्रेमदेव नामकरण गरी राखेका छन् ।"
संकटमा संग्रहालय,"२०७२ सालको भूकम्पसँगै संग्रहालय रहेको भवन, मन्दिर र सतलहरू जीर्ण बनेपछि गुठी संस्थानले यसको पुनर्निर्माणको जिम्मा काठमाडौं विश्वविद्यालय (केयू) लाई दिएको छ । पुनर्निर्माणका लागि संस्थानले गत असारदेखि नै संग्रहालयलाई हटाई अन्य ठाउँमा सार्न आदेश दिएपछि कँडेल चिन्तित भएका हुन् । लामो समय र मिहिनेतमा संकलित बाजाहरूलाई अब कहाँ र कुन स्तरमा राख्ने भन्ने टुंगो नलाग्दा उनको चिन्ता बढेको हो । गत असार ३० गते राष्ट्रिय पुनर्निर्माण प्राधिकरण, गुठी संस्थान, संस्कृति मन्त्रालय, पुरातात्त्विक विभाग, केयू र संग्रहालयका पदाधिकारीको बैठकको निर्णयअनुसार संग्रहालयको स्थान्तरणको प्रक्रिया चलिरहेको कँडेल बताउँछन् । ठेगान नभएसम्म यहीं रहने गृह मन्त्रालयको आदेशबमोजिम संग्रहालय यही छ, कँडेलले भने । संग्रहालयले २०६४ सालदेखि गुठी संस्थानलाई नियमित भाडा बुझाउँदै निजी प्रयासमा चलाउँदै आएको संस्थानका प्रवक्ता सरोज थपलिया बताउँछन् । उनका अनुसार २०७१ सालमा संग्रहालयले पाँच वर्षको समयावधि राखेर संस्थानसँग सम्झौता गरेको थियो । जग्गा गुठीको भएकोले यतिबेला संग्रहालयलाई कहाँ सार्ने भन्ने पिरलो हो । हामीले मूर्त र अमूर्त सम्पदाको संरक्षणका लागि केयूलाई नै जिम्मा दिइसकेका छौं, प्रवक्ता थपलिया भन्छन्, संग्रहालयमा भएका बाजाहरू कहाँ र कसरी राख्ने भन्ने गुठी संस्थानले हेर्ने होइन । जीर्ण भएको भवनले आवतजावत गर्ने मानिसलाई समेत क्षति पुग्ने डर भएकोले छिटोभन्दा छिटो संग्रहालयमा सार्नुपर्ने बाध्यता रहेको उनले बताए । गुठीको जग्गा भाडामा लिएर व्यापार गर्न लागेको हल्ला चले पनि त्यसमा सत्यता नभएको केयू संगीत विभागका प्रमुख लोचन रिजाल भन्छन् । उनका अनुसार, पुरातात्त्विक विभागको नक्साअनुरूप करिब २९ करोड रुपैयाँको लगानीमा केयूले त्रिपुरेश्वर महादेव परिसरको मल्लकालीन सम्पदा र ऐतिहासिक सभ्यतालाई जोगाउन पहल गरेको हो । संगीत विद्यालयको रूपमा परम्परागत धर्म, बाजा, संगीतलाई जोगाउने, संरक्षण गर्ने, अनुसन्धान गर्ने हामीले उद्देश्य राखेका छौं, उनी भन्छन् । केयू, थाइल्यान्ड सरकार र त्यहाँको जनताले गरेको सहयोगले हाल मन्दिर तथा सतलहरू साविककै अवस्थामा पुनर्निर्माण कार्य भइरहेको रिजालले जानकारी दिए । भन्छन्, पुनर्निर्माणका लागि भए पनि लोकबाजा संग्रहालय कतै सार्नैपर्छ । यसलाई पछि सोही स्थानमा राख्ने या नराख्ने भन्ने निर्णय गुठी संस्थानको हो । राज्यको अमूल्य सम्पत्ति लोकबाजालाई राज्यको सम्बन्धित निकायले नै संरक्षण गर्नुपर्ने राष्ट्रिय पुनर्निर्माण प्राधिकरणका पुरातत्त्व विभाग अधिकृत भीष्म बाँस्कोटा बताउँछन् । उनले संग्रहालयलाई छाउनी वा अन्यत्र कतै सार्ने कुरा चलिरहे पनि निर्णय नभइसकेको बताए ।"
नारायणगोपाल र अरनिको पुरस्कार ४ स्रष्टालाई,"काठमाडौं (कास) नेपाली संगीत तथा कलाका माध्यमबाट मुलुकलाई अमूल्य योगदान दिने युवाहरूलाई प्रोत्साहन दिन प्रत्येक वर्ष राष्ट्रिय युवा सेवा कोषले दिँदै आएको पुरस्कारबाट यस वर्ष संगीत तथा कलाका चार स्रष्टाहरू युवा गायक तथा संगीतकार आशिष अविरल, गायिका मीना निरौला, मूर्तिकार विजय महर्जन र चित्रकार सविता डंगोल पुरस्कृत भएका छन् । नेपाली संगीतलाई माथि उठाउन योगदान पुर्याएकाले आशिष र निरौलालाई यो वर्षको नारायणगोपाल युवा संगीत पुरस्कार र कलाबाट मुलुकलाई योगदान दिने कलाकारद्वय महर्जन र डंगोललाई अरनिको युवा कला पुरस्कार बाट पुरस्कृत गरिएको हो । पुरस्कृतले स्वर्ण पदकसहित २५ हजार रुपैयाँ पनि पाए । पुरस्कार पाएपछि स्रष्टाहरूले कामको मूल्यांकन गरेकोमा आभार व्यक्त गर्दै पुरस्कारबाट अझै अगाडि बढ्न प्रेरणा मिलेको बताए । कार्यक्रममा अविरलले आफ्नो संगीत संयोजन रहेको तिमीले दिने माया, नाइँ मलाई थाहा छैन, सालको पात गीतहरूका हरफहरू गुनगुनाएका थिए । त्यस्तै, गायिका निरौलाले ठमेल बजार र काले दाइ गाएर माहोललाई संगीतमय बनाएकी थिइन् ।नारायणगोपाल संगीत पुरस्कार छनोट समितिका संयोजक तथा संगीतकार दीपक जंगमले युवाको प्रतिभालाई पहिचान गर्दै कदर गर्ने कार्यलाई निरन्तरता दिइरहने बताए । प्रतिभा पहिचान नहुँदा पलायन हुने युवाहरूलाई सम्झँदै उनले भने, प्रत्येक युवाको कामसँगै उसको मूल्यांकन र कदर हुनुपर्छ । अनि मात्र थप सिर्जनाका लागि उत्प्रेरणा प्राप्त गर्न सक्छ ।कोषले २०४८ सालबाट प्रदान गर्दै आएको नारायणगोपाल युवा संगीत पुरस्कार यस भन्दाअघि ४६ जना युवा गायक एवं संगीतकारलाई प्रदान गरिसकेको छ । त्यस्तै २०५७ देखि ४२ जना युवा कलाकारहरू अरनिको युवा कला पुरस्कार बाट पुरस्कृत भइसकेका छन् । गत वर्ष गायक अजर जंगम, चित्रकारहरू समुन्द्रमान श्रेष्ठ, सुन्दर लामा पुरस्कृत भएका थिए ।"
प्रज्ञाका पाण्डुलिपि सर्वसाधारणलाई खुला,"काठमाडौं (कास) नेपाल प्रज्ञाप्रतिष्ठानले वाङ्मयसँग सम्बद्ध विभिन्न अध्ययन, अनुसन्धानका पाण्डुलिपि आमपाठकका पहुँचमा पुर्याउने ध्येयले सबैका लागि खुला गरिएको हो । प्रतिष्ठानले योजना महाशाखामा नयाँ प्रमुख र कर्मचारीको व्यवस्थापन गरेपछि यसअघि प्रतिष्ठानको कोठामा सीमित पाण्डुलिपिलाई सबैको पहुँचमा ल्याएको प्राज्ञ सदस्य तथा प्रतिष्ठानका प्रेस संयोजक शशी लुमुम्बूले बताए । लुमुम्बूका अनुसार प्रतिष्ठानका ११ वटा विभागबाट बर्सेनि भाषा, साहित्य, दर्शनशास्त्र, सामाजिक शास्त्र, अनुवादलगायतका विधामा सयौं अध्ययन, अनुसन्धान कार्य सम्पन्न भएपनि त्यसमध्ये विज्ञको मूल्यांकन, महत्त्व र प्राथमिकताका आधारमा अध्ययन, अनुसन्धान प्रतिवेदन तथा पाण्डुलिपि ग्रन्थका रूपमा प्रकाशित हुन्थे । त्यस्ता पाण्डुलिपि प्रतिष्ठानकै प्राज्ञिक सम्पत्तिका रूपमा प्रतिष्ठानको योजना तथा कार्यक्रम महाशाखाको कोठामा मात्र सीमित थिए । सरोकारवाला पाठकवर्गका लागि यस्ता प्रतिवेदन तथा पाण्डुलिपि अध्ययन, अनुसन्धानका लागि प्रतिष्ठानको प्रज्ञा पुस्तकालयलाई विद्युतीय पुस्तकालय ईलाइब्रेरीका रूपमा विकसित गरी उपलब्ध गराइनेछ । प्रतिष्ठानका सदस्यसचिव प्राज्ञ जगतप्रसाद उपाध्यायले प्रतिष्ठानले गराएका महत्त्वपूर्ण अध्ययन, अनुसन्धानका सबै प्रतिवेदन तथा पाण्डुलिपि व्यवस्थित गरी संरक्षण गरिएको बताए । उनले भने, अब खोज, अन्वेषणमा रुचि राख्ने पाठकहरूले प्रज्ञा पुस्तकालयमा ती सामग्रीको अध्ययन गर्न पाउनुहुनेछ ।"
फिल्म प्राविधिक सम्मानित,"काठमाडौं (कास) साहित्यकार प्रेमा शाहको स्मृतिमा स्थापित संस्थाले शुक्रबार दुई फिल्म प्राविधिकलाई सम्मान गरिएको छ । राष्ट्रिय नाचघरमा आयोजित प्रेमा शाह स्मृति सभामा उद्धवराज भट्टराई (जुँगेदाइ) र चन्द्रिका ठाकुरलाई ५१ हजार रुपैयाँसहित सम्मान गरिएको हो । भट्टराई तीन दशकदेखि फिल्म क्षेत्रमा कला निर्देशकका रूपमा कार्यरत छन् भने ठाकुर पनि झन्डै तीन दशकदेखि नै फिल्ममा प्रकाश व्यवस्थापकको रूपमा कार्यरत छन् । दुवैलाई चलचित्र विकास बोर्डका सदस्य दयाराम दाहाल, वरिष्ठ संगीतकार शम्भुजित बाँस्कोटा, प्रथम नायिका भुवन चन्दलगायतको हातबाट सम्मान प्रदान गरिएको हो । प्रेमा अभिनेत्री जल शाहकी आमा पनि हुन् । जलले आमाको स्मृतिमा वार्षिक रूपमा प्राविधिकहरूलाई सम्मान गरिने बताएकी छन् ।"
गण्डकी बेसिनमा सवा ३ अर्बको परियोजना प्रस्ताव,"(काठमाडौं)  अन्तर्राष्ट्रिय प्रकृति संरक्षण संघ (आईयूसीएन) नेपालले गण्डकी नदी बेसिनमा जलवायुजन्य जोखिम व्यहोरिरहेका समुदाय र त्यस क्षेत्रको पारिस्थितिकीय प्रणाली (ईकोसिस्टम) को संरक्षणमा काम गर्न हरित जलवायु कोष (जीसीएफ) मा २९ मिलियन अमेरिकी डलर (करिब ३ अर्ब ३० करोड रुपैयाँ) को परियोजना प्रस्ताव पेस गरेको छ । जलवायु परिवर्तनसम्बन्धी राष्ट्रसंघीय महासन्धि (यूएनएफसीसीसी) अन्तर्गतको जीसीएफको सञ्चालक समिति बैठकले उक्त प्रस्ताव स्वीकृत गरेपछि कार्यक्रम सञ्चालनार्थ रकम प्राप्त हुनेछ । त्यो प्रस्ताव स्वीकृत भए नेपालमा समुदायस्तरमा जाने जीसीएफको दोस्रो परियोजना हुनेछ । दक्षिण कोरियाको सोङ्दोमा मुख्यालय रहेको जीसीएफ सन् २०१० मा स्थापना भएको हो । यो निकाय जलवायु परिवर्तनसम्बन्धी राष्ट्रसंघीय संरचना महासन्धि (यूएनएफसीसीसी) अन्तर्गत छ । यसले नेपालजस्ता विकासशील मुलुकमा जलवायु परिवर्तनले निम्त्याएका असर न्यून गर्न र अनुकूलनका आयोजना तथा कार्यक्रम सञ्चालन गर्न आर्थिक स्रोत उपलब्ध गराउँछ ।आईयूसीएनले गत महिना जीसीएफको मुख्यालयमा उक्त प्रस्तावको पूर्ण प्रतिवेदन पेस गरेको हो । परियोजनाको अवधारणा नोट भने आईयूसीएनले ०७४ फागुनमै बुझाएको थियो । प्रस्तावमा गण्डकी बेसिनअन्तर्गत लमजुङ, चितवन, गोरखा, धादिङ, मनाङ, मुस्ताङ, नवलपरासी, मकवानपुर, तनहुँ, कास्की, पर्वत, बागलुङ, म्याग्दी, रसुवा, स्याङ्जा र गुल्मीलगायत जिल्लामा कार्यक्रम सञ्चालन गरिने उल्लेख छ । कार्यक्रमले ११ लाख ७२ हजार ५ सय ५८ घरपरिवार लाभान्वित हुनेछन् । यसअघि चुरे क्षेत्रको विनाश रोक्ने र मारमा परेका स्थानीयको जीवनस्तर उकास्नेलगायत समयानुकूलन कार्यक्रम सञ्चालनका लागि जीसीएफले गत मंसिरमा साढे ४ अर्ब रुपैयाँ (३९३ मिलियन अमेरिकी डलर) को प्रस्ताव स्वीकृत गरेको थियो । उक्त कार्यक्रम राष्ट्रसंघीय खाद्य तथा कृषि संगठन (एफएओ) र वन तथा वातावरण मन्त्रालयले संयुक्त रूपमा सञ्चालन गर्नेछन् । आईयूसीएनले पेस गरेको प्रस्ताव स्वीकृत भएपछि गण्डकी बेसिनको समयानुकूलनसम्बन्धी कार्यक्रम राष्ट्रिय प्रकृति संरक्षण कोषसँग मिलेर कार्यान्वयन गर्ने वन तथा वातावरण मन्त्रालयका प्रवक्ता सिन्धुप्रसाद ढुंगानाले बताए । जीसीएफको सञ्चालक समितिमा विकसित १२ र विकासशील १२ देशका गरी २४ प्रतिनिधि हुन्छन् । जीसीएफले रकम दाबी गर्न प्रस्ताव आह्वान गर्छ । प्रस्ताव उचित लागेमा सञ्चालक समितिको बैठकमार्फत् रकम दिने गर्छ । उसले अनुदान, ऋण, स्वपुँजी र ग्यारेन्टी शीर्षकमा जलवायु परिवर्तनसम्बन्धी परियोजनामा लगानी गर्दै आएको छ । जीसीएफमा बढी हरितगृह ग्यास उत्सर्जन गर्ने विकसित देशहरूले जम्मा गरेको करिब १ खर्ब १७ अर्ब ४२ करोड रुपैयाँ (१०३ बिलियन डलर) रकम जम्मा भएको छ । यसमा ४७ भन्दा बढी देशले सहयोग रकम जम्मा गरेका छन् ।जीसीएफले छुट्याएको सूक्ष्म, सानो, मध्यम र ठूलो शीर्षकमा रकम लगानी गर्छ । सूक्ष्मले एक करोड, सानोले ५ करोड, मध्यमले २५ करोड र ठूलो परियोजनाले २५ करोड अमेरिकी डलरभन्दा बढी बजेट पाउँछन् । विश्वमा जलवायु परिवर्तनको असर बढ्दै गएपछि न्यूनीकरण र अनुकूलन कार्यक्रमका लागि विभिन्न देशमा जीसीएफको रकमबाट विभिन्न कार्यक्रमआयोजना सञ्चालन भइरहेका छन् । जीसीएफले विकासशील मुलुक, अतिकम विकसित मुलुक (एलडीसी), साना टापु राष्ट्र तथा अफ्रिकी मुलुकलाई मुख्य प्राथमिकतामा राखेको छ । जीसीएफको पहुँच स्थापना गरी राष्ट्रिय स्वामित्वको निर्क्यौल गर्न तथा आयोजनाका सम्पूर्ण प्रक्रियागत चरणलाई राष्ट्रिय निकायका रूपमा नेपालमा अर्थ मन्त्रालयले सहजीकरण र निगरानी गर्छ ।"
कालो उनिउँमा औषधीय गुण,"काठमाडौं (कास) नेपालमा पाइने कालो उनिउँमा अल्जाइमर रोगविरुद्धको औषधीय गुण भएको अनुसन्धानबाट पत्ता लागेको छ । त्रिभुवन विश्वविद्यालय वनस्पतिशास्त्र केन्द्रीय विभागका पीएचडी स्कलर श्यामशरण श्रेष्ठको मोलिक्युल्स नामक अन्तर्राष्ट्रिय वैज्ञानिक जर्नलमा प्रकाशित अनुसन्धानमा कालो उनिउँमा पेन्क्रियाटिक क्यान्सर र पाठेघरको क्यान्सरको औषधिका लागि उपयुक्त हुने प्रोसाइनिडिन नामक कम्पाउन्ड भेटिएको उल्लेख छ ।उनिउँमा भएका एन्टिअक्सिडेन्टहरू मेटाबोलिक रोगहरूका लागि पनि उपयुक्त हुने निष्कर्ष छ । अनुसन्धानका लागि नमुना दक्षिणकालीबाट संकलन गरेका थियौं, श्रेष्ठले भने । उनी नेतृत्वको अनुसन्धानमा डिपार्टमेन्ट अफ फर्मास्युटिकल तथा फर्माकोलोजिकल साइन्सेस, इटालीको पाडोभा विश्वविद्यालयले सघाएका हुन् । त्रिविका प्राध्यापकहरू संगीता राजभण्डारी, दीपकराज पन्त र पाडोभा विश्वविद्यालयका प्राध्यापक स्टेफानो डालआक्वाको सुपरिवेक्षणमा गरेको अनुसन्धान हालसम्मकै विस्तृत रहेको श्रेष्ठले दाबी गरे । नेपालमा २ सय ९३ प्रजातिका उनिउँ पाइन्छन् । कालो उनिउँको वैज्ञानिक नाम टेक्टेरिया कोडुनाटा हो । उनिउँ ५ सयदेखि २५ सय मिटरसम्मको उचाइको घना वन क्षेत्रमा पाइन्छन् । कालो उनिउँ परम्परागत औषधिका रूपमा प्रयोग हुँदै आए पनि यसअघि विस्तृत अनुसन्धान भएको थिएन ।"
विदेशमा रहेकाबाट एक अर्ब उठाइँदै,"पहिलो चरणमा आह्वान गरिएकोमध्ये बिक्री नभएको बचतपत्र दोस्रो र तेस्रो चरणमा पुनः निष्कासन गरिनेछ, भट्टले भने, हाम्रो उद्देश्य धेरैभन्दा धेरैले बचतपत्रमा लगानी गरी राष्ट्रको बचत प्रणालीमा सहभागी होउन् भन्ने हो । राष्ट्र बैंकले लगानीकर्ताले देशभित्र र बाहिर दुवै स्थानबाट बचतपत्र खरिद गर्न सक्ने व्यवस्था गरेको छ । नेपालका लागि केही बैंक र रेमिट्यान्स कम्पनी गरी १० संस्था चुनिएको छ । मुलुकबाहिर पनि बैंक, रेमिट्यान्स कम्पनीका एजेन्ट र सम्पर्क कार्यालयलाई जिम्मा दिइएको छ । यो वर्ष सरकारले १ खर्ब ९५ अर्ब रुपैयाँ आन्तरिक ऋण उठाउने लक्ष्य लिएको छ । वैदेशिक बचतपत्रबाट १ अर्ब रुपैयाँ संकलन भए अरू उपकरणबाट ९५ अर्ब मात्र उठाइने राष्ट्र बैंकको योजना छ । विदेशमा रहेका नेपालीबाट बचत संकलन हुन सके उनीहरूको बचतले लगानी अवसर पाउनुका साथै विदेशबाट पैसा नेपाल भित्र्याउन सकिन्छ । बचतपत्रमा लगानी गर्न लगानीकर्ताले राहदानी, कार्यरत मुलुकको भिसा (भारतबाहेक अन्य मुलुकमा कार्यरत कामदारका लागि मात्र), कार्यरत कम्पनीको आधिकारिक परिचयपत्र (म्याद ननाघेको) को प्रतिलिपि, २ प्रति पासपोर्ट साइजको फोटो, विदेशी मुद्रा नेपालमा भित्रिएको प्रमाणस्वरूप विदेशी मुद्रा सटही रसिद वा नेपालमा विदेशी मुद्रामा खाता रहेको भए सो खाताबाट विदेशी मुद्रा सटही गरेको भौचर आवश्यक पर्छ । परिवारका सदस्यका नाममा खरिद गर्ने भए सदस्यको नागरिकताको प्रतिलिपि र नाता प्रमाणित कागजात चाहिने राष्ट्र बैंकले जानकारी दिएको छ । नाबालकको नाममा संरक्षक भई खरिद गर्ने भए जन्मदर्ता प्रमाणपत्र चाहिने व्यवस्था छ ।"
एआईआईबीबाट नेपालका लागि पहिलो ऋण स्वीकृत,"(काठमाडौं)  एसियाली पूर्वाधार लगानी बैंक (एआईआईबी) ले नेपालका लागि पहिलो ऋण स्वीकृत गरेको छ । बैंकको बोर्ड बैठकले शुक्रबार नेपाललाई दिने ११ करोड २३ लाख अमेरिकी डलर (करिब १३ अर्ब रुपैयाँ) ऋण स्वीकृत गरेको हो ।एआईआईबीबाट प्राप्त हुने पहिलो ऋण कर्णाली र सुदूरपश्चिममा विद्युतीकरणका लागि खर्चिइनेछ । यो रकम नेपालको पश्चिमी क्षेत्रमा विद्युत्को गुणस्तर सुधार र पहुँच विस्तारका लागि खर्च हुनेछ, एआईआईबीले आफ्नो वेबसाइटमा सार्वजनिक गरेको विवरणमा भनिएको छ । आर्थिक सर्वेक्षणअनुसार प्रदेशगत विद्युत् पहुँचमा सुदूरपश्चिम र कर्णाली प्रदेश सबैभन्दा पछाडि छ । कर्णालीको जनसंख्यामध्ये २७०३ प्रतिशतमा मात्रै विद्युत् पहुँच पुगेको छ । सुदूरपश्चिममा भने ५८९० प्रतिशत जनसंख्यामा विद्युत् पहुँच पुगेको तथ्यांकले देखाउँछ । नेपालका ७८ प्रतिशत जनतामा राष्ट्रिय ग्रिडबाट विद्युत् पहुँच पुगे पनि कर्णाली र सुदूरपश्चिम कम विद्युतीकरण भएको क्षेत्र मानिन्छन् । यहाँका धेरै जनता विद्युत्को पहुँच बाहिर छन् । यो रकम यी क्षेत्रमा वितरण प्रणाली सुदृढीकरण र विद्युत् सेवा विस्तारका लागि खर्च हुने एआईआईबीले बताएको छ । एआईआईबीले नेपाललाई दिएको यो पहिलो ऋण भए पनि अनुदान भने नेपालले यसअघि पनि पाएको छ । एआईआईबीले सन् २०१८ मा नेपाललाई १० लाख अमेरिकी डलर बराबरको अनुदान रकम प्रदान गरेको बैंकले प्रकाशित गरेको विवरणमा जनाइएको छ । उक्त रकम पश्चिम नेपालमा विद्युतीकरण कार्यक्रमको सम्भाव्यता अध्ययन, प्राविधिक तयारी र वातावरणीय तथा सामाजिक व्यवस्थापनका लागि खर्चिइएको थियो । एआईआईबीले प्रदान गर्ने ऋण रकमले कर्णाली र सुदूरपश्चिम प्रदेशका १३ जिल्लामा विद्युतीकरण, २१ वटा सबस्टेसन र २ हजार किलोमिटर वितरण लाइन निर्माण गरिनेछ । चीनको नेतृत्वमा सन् २०१६ देखि सञ्चालित एआईआईबीमा एक सयभन्दा बढी देश सदस्य छन् । बेइजिङमा मुख्यालय रहेको बैंकको उद्देश्य एसिया र यसबाहेकका देशमा पूर्वाधार र उत्पादनमूलक क्षेत्रमा लगानी गर्नु हो ।बैंकमा चीन सरकारको ३० प्रतिशत सेयर छ । यसमा नेपालको ८ अर्ब रुपैयाँ लगानी छ । यो बैंकको पुँजीको ० दशमलव ०८ प्रतिशत हो । चीनले अघि सारेको बेल्ट एन्ड रोड इनिसिएटिभ अवधारणाका परियोजनामा यो बैंकको पुँजी बढी परिचालन गर्ने उद्देश्य लिएको छ । चीनका राष्ट्रपति सी चिनफिङले सन् २०१३ मा बैंक स्थापनाको घोषणा गरेका थिए । अन्तर्राष्ट्रिय ठूला वित्तीय संस्थाहरूमाझ प्रतिस्पर्धी बैंकका रूपमा उदाएको एआईआईबीबाट नेपाल सरकारले पहिलो पटक ऋण लिन लागेको हो ।निजी क्षेत्रतर्फ नेपालका लागि २१६ मेगावाटको माथिल्लो त्रिशूली१ जलविद्युत् आयोजनाका लागि एआईआईबी बैंकसँग ऋण लिने र दिने सम्झौता भइसकेको छ । अन्तर्राष्ट्रिय वित्त निगम (आईएफसी) को अगुवाइमा ४५ करोड ३० लाख डलर लगानी गर्ने गरी माथिल्लो त्रिशूली१ जलविद्युत् आयोजनामा लगानी गर्ने सम्झौता भइसकेको छ । यो रकममध्ये एआईआईबीले मात्रै ३ करोड ९६ लाख अमेरिकी डलरले लगानी गर्नेछ । सरकारले लिने र बजेटरी प्रणालीबाट खर्च हुने गरी आएको यो पहिलो ऋण हो ।"
सुन्तलाको कमाइले छोरालाई डाक्टर,"(पोखरा)  कृषि विकास बैंकबाट ०३३ सालमा ७ हजार रुपैयाँ ऋण लिएर सुन्तला खेती सुरु गरेकी कास्की निर्मलपोखरीकी टेकमाया पौडेल अहिले वार्षिक ५६ लाख रुपैयाँ कमाउँछिन् । सुन्तला बेचेरै उनले एक छोरालाई डाक्टर पढाइन् । दुई छोरीको बिहे गराइन् । पोखरामा घरघडेरी जोडिन् ।स्याङ्जा फेदीखोलाबाट निर्मलपोखरी फेदीपाटनका टीकाराम पौडेलसँग ४ दशकअघि बिहे गरी आउँदा उनी मात्रै आइनन्, सुन्तला खेतीको उपाय पनि ल्याइन् । टीकारामले टेकमायाको माइतीमा सुन्तला खेती गरेको देखेपछि निर्मलपोखरीमा सिको गरे । तत्कालीन सरकारले सहुलियतमा कृषि ऋण दिएको फाइदा उनको परिवारले लियो । टेकमाया र उनका छिमेकी तीर्थराज पौडेलले ७७ हजार रुपैयाँ ऋण लिएर सुन्तलाका तीन सय बेर्ना किने । पाखो बारी बिराए । बगैंचा बनाए । बान्नो (पर्खाल) लगाए । घर बनाए । रोपेको ३ वर्षमा तीन दाना सुन्तला फले । टेकमायाले पशुपति लगेर चढाइन् । पशुपतिमा शतबीज छर्ने मेसोमा पहिलोपल्ट फलेका सुन्तला पनि लगेर चढाए, पहिलो दाना दिने बोट देखाउँदै उनले भनिन्, त्यति बेला पोखराबाट काठमाडौं पुगेको १७ रुपैयाँ भाडा थियो । अर्को वर्ष फलेका सुन्तला बेचेर उनले ७ सय रुपैयाँ कमाइन् । त्यसको अर्को वर्ष १८ सय रुपैयाँ । सुन्तला फल्न थालेको ३ वर्षमा बैंकको ऋण निखनिन् । पोहोर मात्रै उनले ५ लाखका सुन्तला बेचिन् । त्यति बेला सुन्तला बेच्न धेरै दुःख थियो, उनले सम्झिन्, एकाबिहानै राँको बालेर डोकोमा बोकी रुपैयाँका ५ गोडा मुस्ताङचोकमा लगेर खनाम्थेम् । अहिले किन्ने मान्छे घरमै आउँछन्, स्वर्ग छ ।सुन्तला खेतीपछि टीकारामले शिक्षण पनि गरे । १४ वर्षअघि पेन्सन पाक्यो । सुन्तला बेचेको पैसामा थपथाप गरेर पोखराको बिरौटामा घडेरी जोडे । छोरा सुरज पौडेलले एमबीबीएस पढ्ने इच्छा देखाए । टेकमायाले त्यही घडेरी बेचेर पोखराकै गण्डकी मेडिकल कलेजमा एमबीबीएस पढाइन् । अहिले सुरज इन्टर्नसिप गर्दै छन् । ०५४ सालमा वडा सदस्य भएकी टेकमायाले सुन्तला खेती विस्तार गरेर चार सय बोट पुर्याइन् । सुन्तला बेचेकै पैसाले बिरौटामा अर्को घरघडेरी जोडिन् । सुन्तलाले सबै कुरा दियो, एकदम सन्तुष्ट छु, फेदीपाटन सुन्तला उत्पादक कृषि समूहकी अध्यक्षसमेत रहेकी ६४ वर्षीया टेकमायाले भनिन्, सुन्तलाको अनुभव भयो । अब ज्ञान चाहियो । कास्कीमा सुन्तला मासिँदै जाँदा फेदीपाटनमा भने फैलँदै गएको छ । दुई घरमा तीन सय बोटबाट सुरु भएको सुन्तला ११ घरमा दुई हजार बोट पुगेको छ । फेदीपाटनबाट मात्रै वार्षिक ३० लाख रुपैयाँको सुन्तला बाहिरिन्छ । सुन्तलाको मुख्य बजार पोखरा हो । पोखराबाट एक घण्टाको दूरीमा रहेको फेदीपाटनसम्म मोटर पुगेको छ । काठमाडौंबाट समेत ग्राहक पुग्ने गर्छन् । प्रभा पौडेलले ७० रोपनीमा १ हजार सुन्तलाका बोट लगाएकी छन् । तीमध्ये ६ सय बोटबाट उत्पादन भइरहेको छ । यस वर्ष उनले १० लाख रुपैयाँ बराबरका सुन्तला बेचिन् । सुन्तलाकै आम्दानीले घरको सबै खर्च चलेको उनी बताउँछिन् ।"
प्रदेशभर फौजी किराको प्रकोप,"(विराटनगर)  प्रदेश १ को पहाडी क्षेत्रमा देखिएको अमेरिकी फौजी किराले तराईका केही जिल्लामा समेत दुःख दिएको छ । जेठ २२ मा तेह्रथुमको म्याङलुङ नगरपालिका र धनकुटाको पाख्रिबास नगरपालिकामा भेटिएको यो किराका कारण झापा, मोरङ र सुनसरीका किसान दिक्क छन् । तराईका जिल्लामा विस्तार हुँदै गएको मकै खेतीमा यो किराको संक्रमण बढी छ । उम्रिँदै गरेको मकैका बिरुवामा फौजी किराको लार्भाको संक्रमण भएसँगै मोरङका किसान चिन्तित छन् । धानबालीमा देखिएको फौजी किराको संक्रमण खेती उठाएपछि हट्ने अनुमान थियो । तर, पछि मकैबालीमा समेत देखियो । आफूले लगाएको अढाई बिघा जग्गाको मकैमा फौजी किराले दुःख दिएको मोरङ जहदा गाउँपालिका१ का किसान मायानन्द यादवले बताए । कुन विषादी प्रयोग गर्नै भन्ने नजान्दा किराले धेरैजसो मकैको बिरुवा नष्ट गरेको उनको गुनासो छ । बाली संरक्षण प्रयोगशालाले दिएको सुझाव कार्यान्वयन गरेपछि बिस्तारै किराको प्रकोप नियन्त्रणमा आएको उनले बताए । जहदा गाउँपालिकाका अर्का किसान महेन्द्र दास फौजी किराले आफ्नो डेढ बिघा जग्गामा लगाएको धेरैजसो मकैका बिरुवाको गुभो खाएकाले उत्पादन घट्ने चिन्तामा छन् । गत वर्ष उनले एक बिघामा मकै लगाएका थिए । त्यसबाट १ सय ८५ मन मकै उत्पादन गरेका थिए । उत्पादन राम्रो भएपछि हौसिएका दासले यस पटक डेढ बिघा मकै लगाएका थिए । तर, किराले ३० प्रतिशत मकैका बिरुवा नोक्सान गरेको उनले गुनासो गरे । वैशाखयता खोटाङ, धनकुटा, ओखलढुंगा, पाँचथर, भोजपुर, तेह्रथुमलगयत पहाडी जिल्ला र उदयपुर र झापामा लगाइएको मकै खेतीमा समेत फौजी किराको प्रकोप देखिएको छ । किराले ओखलढुंगाको ५ सय, उदयपुरको २२, भोजपुरमा २८९, पाँथरमा १ हजार ३ सय ४५, खोटाङमा २२२, धनकुटामा १८१ र झापामा ३ हेक्टरमा लगाइएको मकैमा नोक्सान पुर्याएको प्रदेश कृषि निर्देशनालय विराटनगरले जानकारी दिएको छ । उपयुक्त खानाको खोजीमा फौजी किरा एक रातमा १ सय किमि टाढासम्म उडेर जाने भएकाले बेलैमा यसलाई नियन्त्रणमा ल्याउनुपर्ने बाली संरक्षण प्रयोगशाला विराटनगरका बाली संरक्षण अधिकृत मुकेश यादवले बताए । अन्यथा बाली नै सखाप हुने डर रहेको उनको भनाइ छ । बालीमा निगरानी गर्न र लार्भा भेटिए तत्काल खबर गर्न किसानलाई उनले आग्रह गरे । कृषि निर्देशनालय र ज्ञान केन्द्रहरूसँग मिलेर किसानलाई फौजी किराबारे जानकारी गराएको उनले बताए । मोरङमा ५ सय, सुनसरी र झापामा ३३ सय हेक्टर क्षेत्रफल मकैमा यो किराको प्रकोप देखिएको छ । झापा, मोरङ, सुनसरी ३ वटै जिल्लाका धेरै मकैबालीमा यो किराका लार्भा र वयष्क पुतली भेटिएका छन्, उनले भने, यसले मकैमा पुर्याएको क्षति पनि धेरै छ । यो किरा यसरी नै फैलँदै जाने हो भने भविष्यमा मकै खेती त्यति सहज हुनेछैन । अन्य बालीमा पनि यसको असर बढ्दै जान सक्छ । त्यसैले बेलैमा सचेत हुन जरुरी छ ।फौजी किराले मकै मन पराउँछ । मकै नपाएको खण्डमा जुनेलो, धान, गहुँ, उखुलगायत बालीमा आक्रमण गर्छ । गत वर्ष प्रदेश १ मा २ लाख ७३ हजार २ सय १८ हेक्टरमा मकै खेती गरिएको थियो । यसबाट ९ लाख १७ हजार ७ सय ५० टन मकै उत्पादन भएको थियो ।"
"सुपारी उत्पादनमा अनुदान, बजारीकरणमा बेवास्ता","(बिर्तामोड)  ०६५ मंसिर २५ मा बुधबारेका उद्यमी नारायणप्रसाद रिजालको घरमा भव्य कार्यक्रमबीच सुपारी प्रशोधन भट्टी उद्घाटन गरिएको थियो । ०४४ सालदेखि सुपारीको व्यावसायिक खेती गर्दै आएका रिजालले ०५८ देखि पूर्वाञ्चल सुपारी प्रशोधन केन्द्र सञ्चालनमा ल्याएका थिए ।रिजालले वार्षिक ५० लाख रुपैयाँसम्मको बगान किन्थे । आफ्नै १० कट्ठा जमिनमा पनि सुपारीको बगान थियो । तर २ वर्षयता उनले सुपारी खेती गरेका छैनन् । प्रशोधन भट्टी बन्द छ । बगान खरिद गर्न जान छाडेका छन् । उनी सामान्य जीवनयापनमा छन् । रिजालले सुपारीको व्यापार रहरले छाडेका होइनन् । रिजाल त प्रतिनिधि पात्र मात्र हुन् । जिल्लाका २५ हजारभन्दा बढी किसान र व्यवसायीको अवस्था अहिले रिजालको भन्दा फरक छैन । तीन वर्षयता सुपारी खरिदबिक्री छैन । भारत निकासी ठप्प छ । व्यवसायीले खरिद गरेका सुपारी गोदाममै थन्किएका छन् । सधैं यतिबेला बगान बेचेर आएको पैसाले धान किनिथ्यो । यो वर्ष अहिलेसम्म एक जना पनि व्यवसायी सोध्न आएका छैनन्, बुद्धशान्ति गाउँपालिकाकी मैयादेवी गजुरेलले भनिन्, भएको २ बिघा जमिनमा सुपारी लगाएका छौं । बिक्री भएन भने कसरी धान किनेर भात खानु ?गत वर्ष दुई बिघाको बगान डेढ लाख रुपैयाँमा बिक्री भएको थियो । लगानीबिना आउने डेढ लाखले घरखर्च धान्थ्यो । तर यस वर्ष सुपारी नबिक्ने हो कि भन्ने चिन्ता बढेको उनले बताइन् । विगतमा सुपारीको फूल लागेकै बेला व्यापारीले बगान किन्थे । फल सपार्न उनीहरूले नै खर्चिन्थे । सुपारी झारेर आफ्नै खर्चमा बगानबाट गाडीमा लोड गरी लैजान्थे । यो वर्ष सुपारी झार्ने बेला हुन लागिसक्यो । बिक्री हुने सुरसार छैन, किसान उमानाथ गौतमले भने । बुधबारे, शनिश्चरे, अर्जुनधारा, शान्तिगर र धाइजनका प्रायः किसानले धान खेत मासेर सुपारी लगाएको उनले बताए । प्रधानमन्त्री कृषि आधुनिकीकरण परियोजनाअन्तर्गत सुपारी जोन लागू भएको जिल्ला हो, झापा । सरकारले ०७४ सालमा जिल्लामा सुपारी जोन घोषणा गरेको थियो । यसअन्तर्गत सरकारले उत्पादन र प्रशोधनमा बजेट विनियोजन गरेको छ । चालू आवमा सुपारी जोनका लागि १ करोड १६ लाख ८५ हजार रुपैयाँ विनियोजन भएको जोन परियोजना कार्यान्वयन झापाका वरिष्ठ कृषि अधिकृत रवीन्द्र सुवेदीले जानकारी दिए । सरकारले जोनअन्तर्गत किसानलाई तालिम, अध्ययन, अनुसन्धान, सुपारी उत्पादनसम्बन्धी तथ्यांक प्रकाशन, प्रविधि प्रदर्शनी, अगुवा किसान तथा कर्मचारीलाई अध्ययन अवलोकन भ्रमण, जोन सञ्चालक समिति सञ्चालन तथा व्यवस्थापन, गोदम घर निर्माण, औजार तथा उपकरणमा अनुदान, प्रशोधन उद्योग सञ्चालन र साना सिँचाइ निर्माण तथा मर्मतसम्भारमा बजेट विनियोजन गरेको छ ।अहिले उत्पादित सुपारी बिक्री भएको छैन । सरकारले जोन कार्यक्रम ल्याएर थप उत्पादन बढाऊँ भनिरहेको छ, गौतमले भने, सुपारीको वास्तविकता र सरकारको नीति देखेर हामी अच्चममा छौं । सुपारी जोन कार्यक्रम जिल्लाको मेचीनगर नगरपालिका १, २, ३ र ४ नम्बर, बुद्धशान्ति गाउँपालिकाको १ देखि ५ नम्बर तथा अर्जुनधारा नगरपालिकाको १ देखि ११ नम्बरसम्मका सबै वडामा गरी ७ सय ८८ हेक्टर क्षेत्रफलमा लागू गरिएको छ । जोन कार्यक्रमबाट २ हजार ७ सय ९० हेक्टर क्षेत्रफलमा लगाइएको सुपारी खेती प्रभावित बन्ने परियोजना कार्यान्वयन इकाईको दाबी छ ।सरकारले सुपारीको उत्पादन बढाउन यसअघि पनि विभिन्न कार्यक्रम सञ्चालन गर्दै आएको थियो । ०६४६५ मा जापान सहयोग नियोग (जाइका) अन्तर्गत जिल्लामा एक गाउँ ः एक उत्पादन कार्यक्रम सञ्चालन गरिएको थियो । त्यसपछि नेपाल उद्योग वाणिज्य महासंघले एक जिल्ला ः एक उत्पादन कार्यक्रम सञ्चालन गरेको थियो । बिचौलियाले बिगारे बजार किसान नारायणप्रसाद रिजालले ०६१ सालतिर उसिनेर सुकाएको सुपारी प्रतिकिलो ३ सय २० रुपैयाँका दरले बेचेका थिए । ४ वर्षअघिसम्म काँचो सुपारी प्रतिकिलो ७५ रुपैयाँमा बिक्री गरेको उनले बताए । तर दुई वर्षयता सुपारी बिक्री घटेको छ । पछिल्लो समय सुपारी बिक्री भएको छैन, व्यवसायी हरिकिसन गुप्ताले भने, मूल्य पनि घटिरहेको छ । घट्दो मूल्यले सुपारी उत्पादनमा लाग्ने खर्चसमेत उठेको छैन । फाला सुपारी उत्पादन गर्दा प्रतिकिलो ३ सय २० रुपैयाँसम्म खर्च लाग्ने गरेको उनले बताए । तर फाला सुपारी अहिले प्रतिकिलो २ सय ७० रुपैयाँमा पनि बिक्री नभएको गुप्ताको भनाइ छ ।एक केजीमा ५० रुपैयाँ घाटा सहेर कसरी व्यापार गर्नु ? उनले भने । मूल्य नपाएका कारण करिब ६० क्विन्टल सुपारी गोदाममा थन्किाएको उनले बताए । नेपाली सुपारीको मुख्य बजार भारत हो । त्यहाँ माग र मूल्य राम्रो छ । पाकिस्तान र बंगलादेशमा पनि नेपाली सुपारीको माग छ । भारत निकासी भएको बेला किसानले सुपारीबाट लाखौं आम्दानी लिएका थिए । ०६०६१ देखि सुपारी खेती विकास संस्थाको सिफारिसमा सुपारी भारत निकासी हुन थालेको थियो । सुरुवातमा संस्थाले हप्तामा ४ ट्रक सुपारी सिफारिस गर्थ्यो । माग बढ्दै गएपछि संस्थाले सिफारिस गर्ने क्रम पनि बढाउँदै लग्यो । संस्थाले करिब ८ हजार टन सुपारी भारत निकासी गर्न सिफारिस दिने गरेको थियो । किसान र व्यापारी दुवैले राम्रो आम्दानी गर्न थालेपछि बिचौलियाको प्रवेश भयो । उनीहरूले सिफारिस गर्ने अधिकार खेती विकास संस्थालाई एकलौटी दिन नमिल्ने भन्दै विवाद थाले । कोटा प्रणाली लागू गर्न माग गर्दै सरकारका विभिन्न निकाय तथा नेउवा महासंघमा प्रभाव जमाए । फलस्वरुप महासंघले नेपाल सुपारी उत्पादक व्यवसायी संघलाई ५ सय र नेपाल सुपारी राष्ट्रिय कृषि महासंघलाई १५ सय केजी सुपारी सिफारिस गर्न पाउने अनुमति दिएको थियो । तर यी दुवै संस्थाले सुपारी सिफारिस गर्न सकेनन् ।सरकारले जोगबनी नाकाबाट मात्र नेपाली सुपारी भारत निकासी गर्न पाउने व्यवस्था गरेको छ । त्यसमा शुल्क लाग्दैन । भन्सार शुल्क नलाग्ने भएपछि बिचौलियाले नेपाली सुपारी भन्दै विदेशबाट ल्याएका सुपारी भारत निकासी गर्न थाले । बिचौलियाले यहाँको उत्पादनभन्दा बढी सुपारी भारत निकासी गर्न थालेपछि नेपाली सुपारीले भारतीय बजार गुमाएको किसान बताउँछन् । सिंगापुरको नाका हुँदै मलेसिया, थाइल्यान्ड, इन्डोनेसिया र म्यानमारको सुपारी नेपाल आयात हुने गरेको किसान र व्यवसायीको दाबी छ । नेपाली सुपारी सदन ट्रेडर्स, जिवेस स्मृति ट्रेडर्स र सुरक्षा इन्टरनेसनल ट्रेडर्सले भारत निर्यात गर्थे । तर पछि बिचौलियाले समस्या पारेको किसान बताउँछन् । यसबारे सरकार जानकार रहे पनि कुनै ठोस कदम नचालेको सुपारी जोन सञ्चालक समिति अध्यक्ष शेखरनाथ अधिकारीको भनाइ छ । संकटमा परेको नेपाली सुपारी खेती र व्यवसाय बचाउन सरकारले तत्काल आवश्यक कदम चाल्नुपर्ने व्यवसायी रघुनाथ गुप्ताको माग छ । सरकारले बजार सुनिश्चित नगरे व्यवसायीको करोडौं लगानी र हजारौं किसान समस्यामा पर्ने उनी बताउँछन् । सरकारले सुपारी उत्पादन बढाउन किसानलाई प्रोत्सहान गरिरहेको छ । तर, उत्पादित सुपारी कहाँ लगेर बेच्ने भन्ने निश्चित छैन, गुप्ताले भने, सरकारको यस्तो अस्पष्ट नीतिले सुपारी खेती र व्यवसायमा लागेकालाई दैनिक लाखौं रुपैयाँ क्षति भइरहेको छ । हौसिएका किसान निराशकम लगानीमा लाखौं रुपैयाँ आम्दानी लिन सकिने भएपछि जिल्लाका किसान धान मासेर सुपारी खेती गर्न हौसिएका थिए । तर बिक्री घटेपछि उनीहरू निराश छन् । सुपारी खेतीलाई थप व्यवस्थित बनाउन जिल्लाका किसान संगठित भएका थिए । ०५१ देखि संगठित हुन थालेका किसानले ०५८ मा नेपाल सुपारी खेती विकास संस्था केन्द्रीय कार्यालय जिल्लामा स्थापना गरेका थिए । संस्थाले सुपारी खेतीको विकास र प्रवर्द्धनका लागि विभिन्न कार्यक्रम गर्ने गरेको छ । झापामा वार्षिक करिब १० हजार टन सुपारी उत्पादन हुने गरेको संस्थाका अध्यक्ष देवीप्रसाद खतिवडाले जानकारी दिए ।जिल्लामा विशेषगरी पूर्वपश्चिम राजमार्गदेखि उत्तरको भूभागमा सुपारी खेती फस्टाएको छ । यहाँका मोहितनगर, हिरहिल्ली, सुमङ्गला, मङ्गला, श्रीमङ्गला, काइकुचीलगायत जातका सुपारीको खेती हुँदै आएको छ ।"
सल्लाह पनि पाउन्नन् किसान,"(बागलुङ)  ढोरपाटन नगरपालिका५ अधिकारीचौरका मोहनलाल शर्मा तरकारी खेतीबारे सल्लाह लिन पटकपटक सदरमुकामस्थित कृषि ज्ञान केन्द्रको सम्पर्क कार्यालय आए । तर कार्यालयमा कर्मचारी नभेटिँदा जहिल्यै रित्तो हात फर्किनुपर्यो । उनी मात्र होइन, अरु किसानको अवस्था पनि उस्तै छ । कुनै पनि किसानले मेरो काम भयो भनेर खुसी भएको देख्नै नपाएको मिर्मिरे कृषि सहकारी संस्थाका सचिव थानेश्वर सुवेदीले बताए । कृषि कार्यालयको हालत देखेर उराठ लाग्छ, उनले भने, हाकिम नभए पनि प्राविधिक बसेर सल्लाह दिन नसक्ने कस्तो कार्यालय हो । यहाँ आउने किसानको उजुरी लिइदिने सहयोगीसमेत नभएको उनले टिप्पणी गरे । तत्कालीन जिल्ला कृषि विकास कार्यालय संघीयता कार्यान्वयनसँगै खारेजीमा परेको छ । पर्वतमा रहेको कृषि ज्ञान केन्द्रलाई बागलुङको ढोरपाटनसम्मको कार्यक्रम हेर्ने जिम्मा छ । साविक कृषि कार्यालयको एउटा कोठामा ज्ञान केन्द्रको सम्पर्क कार्यालय राखिएको छ । तर, जहिल्यै रित्तो हुन्छ । कोठा खुला भए पनि कर्मचारी भेटिँदैनन् । ज्ञान केन्द्र प्रमुख वरिष्ठ कृषि विकास अधिकृत वासुदेव रेग्मी पर्वत कार्यालयमा बस्छन् । यसअघि ८६ कर्मचारी भएको कार्यालयमा अहिले ६ जना मात्र रहेको उनले बताए । कर्मचारी छैनन्, दुई जिल्ला हेर्नुपर्छ, मन्त्रालय पनि धाइरहनुपर्छ, रेग्मीले भने । कार्यक्रम धेरै भए पनि जनशक्ति अभावमा किसानलाई सेवा दिन कठिन भएको उनको भनाइ छ । बागलुङमा आलु र सुन्तला जोन छ । धान, तरकारीलगायत ब्लक र दर्जनभन्दा बढी पकेट क्षेत्र छन् । सुन्तला जोनका कर्मचारी म्याग्दीमा बस्छन् । आलु जोनका लागि मात्र गलकोटमा कार्यालय छ । अन्य सेवाका लागि कुनै सेवा नपाएको किसानले गुनासो गरे । पहिले केन्द्रमा कृषि प्राविधिक, विषयगत अधिकृत र वरिष्ठ कृषि विकास अधिकृतसमेत थिए, तरकारी ब्लक व्यवस्थापन समितिका अध्यक्ष गंगाबहादुर थापाले भने, अहिले स्थानीय तहका प्राविधिकले मात्र हेर्नुपरेपछि किसानमा निराशा थपिएको छ । वर्षे र हिउँदेबालीमा रोगकिरा लाग्दा सामान्य प्राविधिक सेवासमेत नपाएको किसानको गुनासो छ । यो वर्ष हाम्रो धानमा फौजी किरा लागेको थियो, त्यसको समाधान भएन, तित्याङका राजु थापाले भने, उत्पादन पनि घट्यो, गुनासो गर्ने ठाउँसमेत पाइएन ।"
६२ लाख टन मल आयात,"(पर्सा)  सिर्सिया सुक्खा बन्दरगाह भन्सार नाकाबाट बर्सेनि ठूलो परिमाणमा रासायनिक मल भित्रिने गरेको छ । चालु आवमा बुधबारसम्ममा २९ अर्ब ५३ करोड ९२ लाख ४९ हजार रुपैयाँ बराबरको ६१ करोड ८० लाख ७७ हजार ५ सय ७४ किलो (झन्डै ६२ लाख टन) मल आयात भएको भन्सार कार्यालयको तथ्यांक छ ।गत आवमा यही नाकाबाट ६६ अर्ब ९३ करोड ६४ लाख ४३ हजार ६ सय ५० रुपैयाँ बराबरको १ अर्ब ६१ करोड ६५ लाख ६२ हजार ७ सय ६४ किलो मल आयात भएको थियो । यो नाकाबाट कृषि सामग्री कम्पनी र साल्ट ट्रेडिङ कर्पोरेसनले मल आयात गरेका हुन् । सबैभन्दा ठूलो परिमाणमा युरिया, त्यसपछि डीएपी र पोटास मल आयात हुने गरेको भन्सार कार्यालयका सूचना अधिकृत विकास साहले जानकारी दिए । यहाँबाट भित्रिने मल संस्थानहरूले पूर्व तथा पश्चिमका आफ्ना क्षेत्रीय कार्यालयहरूमा लैजाने गरेका छन् । ग्लोबल टेन्डरबाट तेस्रो मुलुकका आपूर्तिकर्ताहरूले ठेक्कामार्फत ती कम्पनीलाई उपलब्ध गराउने मल भारतको कोलकाता, हल्दिया तथा विशाखापट्टनम् बन्दरगाह हुँदै रेलमार्फत वीरगन्जस्थित सुक्खा बन्दरगाहसम्म ल्याउँछन् । भारतकै आईपीएल कम्पनीले भने विभिन्न राज्यमा रहेका आफ्ना मल उद्योगबाट सोझै रेलबाट वीरगन्जसम्म मल ल्याउँछ । सडक मार्गभन्दा रेलबाट मल ढुवानी सस्तो र सुरक्षित हुने भएकाले भारतीय बन्दरगाहरूदेखि वीरगन्जसम्म प्रायः रेलमै ढुवानी गर्ने गरिएको हो । तथ्यांकले मल आयात उच्च देखाए पनि वीरगन्ज तथा आसपासका जिल्लामा पनि बेलाबेलामा रासायनिक मल अभाव हुने गरेको छ । समयमै मल नआउने, मलको मौज्दात सकिनुलगायत कारण मल अभाव हुने गरेको हो ।"
पुल निर्माण अलपत्र,"(गोरखा)  काम लथालिंग छ । निर्माण सामग्री छरपस्ट छन् । तिनमा खिया लागेको छ । निर्माणस्थलमा कामदार नदेखिएको पनि २ वर्ष भयो । गण्डकी गाउँपालिका१ बुट्टार र पृथ्वी राजमार्गअन्तर्गत चितवनको इच्छाकामना गाउँपालिकाको चुमखोला जोड्ने त्रिशूलीमाथिको मोटरेबल पुल निर्माण अलपत्र परेको दृश्य हो यो । निर्माण जिम्मा पाएको पप्पु कन्स्ट्रक्सनको गैरजिम्मेवारीका कारण स्थानीय हैरान छन् । पप्पुका प्रतिनिधिले फोन पनि रिसिभ गर्न छाडे, गण्डकी गाउँपालिका अध्यक्ष होमबहादुर रानाले भने, काम गरेनन् । पुल नहुँदा झोलुंगे पुलबाट मोटरसाइकल गुडाउनुपरेको उनले गुनासो गरे । त्यो ठाउँमा बेलिब्रिज मात्र भइदिए पनि सजिलो हुन्छ, उनले भने, पक्की मोटरेबल पुल नै बन्छ भने अस्थायी संरचनामा किन पैसा फाल्नु भनेर अड्किएका हौं । पुल निर्माणले पूर्णता नपाउँदा ताङ्लीचोक, मकैसिङ बतासे भन्ज्याङवासी दुई घण्टा अतिरिक्त समय खर्चेर बेनीघाट पुलबाट आउजाउ गर्दै आएका छन् । कि गोरखा बजार पुग्नुपर्छ, नत्र बेनीघाटबाहेक अन्त पुल छैन, रानाले भने, ती ठाउँबाट जाँदा मोटरबाटै दुई घण्टाभन्दा बढी समय लाग्छ । गण्डकी तरकारी उत्पादनको पकेट गाउँ हो । पुल नबन्दा सबैभन्दा बढी तरकारी किसान मारमा परेको उनले सुनाए । किसान डोकोमा तरकारी बोकेर बिक्रीका लागि पृथ्वी राजमार्गसम्म पुग्नुपर्ने बाध्यता छ । ०७१ असार २९ मा पप्पुसँग ठेक्का सम्झौता गर्दा ०७४ पुस २९ मा काम सक्ने भनिएको छ । सम्झौताअनुसार म्याद सकिएको दुई वर्ष पुग्न लाग्दा ११ प्रतिशत मात्र काम सकिएको एघार किलो बारपाक भालुस्वाँरा सडक कार्यालयका योजना प्रमुख रवीन्द्रलाल दासले बताए । कार्यालयले अन्तिम पटक आगामी जेठ २२ सम्म म्याद थपका लागि प्रक्रिया पनि थालेको छ । तर, पप्पु कन्स्ट्रक्सनले म्याद थपका लागि चाहिने आवश्यक कागजपत्र उपलब्ध गराउनसमेत आलटाल गर्दै आएको छ । दुई महिनाअघि म्याद थपका लागि विभागमा फाइल पठाएका थियौं, इन्स्योरेन्स अपडेट नभएर फाइल फिर्ता भयो, उनले भने, त्यो कागज पूरा गर्न पप्पुलाई चार पटक पत्र काटिसक्यौं, अझै कागज आएको छैन । पुल निर्माण सकिएको एक वर्षसम्म मर्मतका लागि इन्स्योरेन्स चाहिने कार्यालयले जानकारी दिएको छ । १७ करोड ४६ लाखमा ठेक्का लागेको पुलको १० प्रतिशत ठेकेदार कम्पनीले मोबिलाइजेसन पेस्की पनि लगेको छ । उसले लगेको १ करोड ११ लाख पेस्की फिर्ताका लागि प्रक्रिया सुरु भइसकेको छ । निर्धारित समयमा काम सम्पन्न नगरे मोबिलाइजेसन पेस्की फिर्ता माग्ने कानुनी प्रावधान छ । म्याद सकिएपछि मोबिलाइजेसन पेस्की फिर्ताको प्रक्रिया सुरु गर्दा यसविरुद्घ कन्स्ट्रक्सन पुनरावेदन गयो, पुनरावेदनमा हामीले जित्यौं । अहिले फेरि सर्वोच्च पुगेको छ, उनले भने । हालसम्म दुवैतर्फ पिल्लर उठाउनेबाहेक अन्य संरचनाको काम भएको छैन । निर्माण कम्पनीले निर्माण सामग्री र उपकरण बट्टारसम्म पुर्याउन समस्या परेको बहाना बनाउँदै आएको छ । मकैसिङतर्फ जमिनबाट २४ मिटर तल खन्नुपर्ने थियो, १४ मिटर खनेपछि कडा चट्टान भेटियो, दासले भने, रक फोर्न रोटरी ड्राइभिङ मेसिन चाहिने भयो, त्यो मेसिन लैजाने बाटो नहुँदा काम अघि बढ्न सकेन । हार्ड रक भेटिएकाले घुम्ने मेसिनको आवश्यकता रहेको उनले बताए । ५ सय टनको मेसिन गोरखातर्फ ल्याउन बेलिब्रिज वा कुनै वैकल्पिक उपायको खोजी भइरहेको कार्यालयले जानकारी दिएको छ । साँघुरो बाटोका कारण अन्य सडकको प्रयोगबाट मेसिन लैजान गाह्रो परेको उनले बताए । सम्झौतामा निर्माण सामग्री व्यवस्थापनको जिम्मा निर्माण कम्पनीको हुने भए पनि पप्पु कन्स्ट्रक्सनले मेसिनरी सामग्री लैजान बेलिब्रिज पुल महाशाखाले बनाइदिनुपर्ने अडान राख्दै जिम्मेवारीबाट पन्छिँदै आएको छ ।"
व्यवसायीका सुझाव कार्यान्वयन गरिएन,"(काठमाडौं)  भ्रमण वर्षमा पर्यटन बढाउन संस्कृति, पर्यटन तथा नागरिक उड्डयन मन्त्रालयलाई दिएका सुझाव नौ महिना बित्दा पनि कार्यान्वयन नभएको भन्दै पर्यटन व्यवसायीले असन्तुष्टि जनाएका छन् । १५ बुँदे सुझाव कार्यान्वयन गर्नुको सट्टा मन्त्रालयले त्यसविपरीत निर्णय गरेको उनीहरूको गुनासो छ ।भ्रमण वर्षको औपचारिक थालनी हुन दुई साता मात्रै बाँकी छ, यसबीच पर्यटन क्षेत्रका लागि पूर्वाधार बनाउन सम्भव नहोला । तर नीति बदल्न सकिन्छ, सरकारले हाम्रा सुझावको सुनुवाइ गरेन, ट्रेकिङ एजेन्सिज एसोसिएसन अफ नेपाल (टान) का निवर्तमान अध्यक्ष नवराज दाहालले भने, थुप्रै पटक विभिन्न फोरममा बोल्यौं, लेखेर दियौं । तर, कुनै सुझाव कार्यान्वयनमा आएनन् । भिसा शुल्क घटाउन भनेका थियौं, बढाइयो । निषेधित क्षेत्र हटाउन भनेका थियौं, झन् थपियो ।केही महिनाअघि प्रधानमन्त्री केपी शर्मा ओलीको युरोप भ्रमणलगत्तै नेपालको पर्यटन क्षेत्र सुधारका लागि गठित कार्यदलले दिएको प्रतिवेदन वेबसाइटमा सार्वजनिक गर्नेबाहेक केही नभएको उनले बताए । अहिले राम्रो अवसर थियो तर केही बदलिएन, नेपाल राष्ट्रिय पर्यटन व्यवसायी संगठन केन्द्रीय उपाध्यक्ष कृष्णहरि खत्रीले भने । उनका अनुसार रवीन्द्र अधिकारी पर्यटनमन्त्री भएका बेला सिंहदरबारमा बसेको बैठकमा प्रधानमन्त्री ओलीले नीतिगत सुधार लेखी पठाउन भनेका थिए । भ्रमण वर्ष मूल आयोजक समितिको बैठकमा प्रधानमन्त्रीले नीतिगत विषय ल्याउन भन्नुभएको थियो, भ्रमण वर्ष कार्यान्वयन उपसमिति सदस्यसमेत रहेका खत्रीले भने, हामीले १५ बुँदे सुझाव दियौं तर कार्यान्वयन भएन ।नेपालमा अफसिजनमा पर्यटक आगमन बढाउन भिसा निःशुल्क गर्नुपर्ने, भ्रमण वर्षका बेला ५ हजारभन्दा बढी पर्यटक ल्याउने व्यवसायीलाई प्रोत्साहनस्वरूप आयकरमा निश्चित प्रतिशतसम्म छुट दिनुपर्ने, भ्रमण वर्षभरि पर्वतीय पर्यटनलाई प्रोत्साहन गर्न जुगल, अपी, साइपाल हिमाल आरोहण निःशुल्क गर्नुपर्नेलगायत विषय छन् । हवाई इन्धनको मूल्य अन्तर्राष्ट्रिय बजारको दाँजोमा महँगो भएकाले छिमेकी मुलुकसँग दाँजेर पुनरवलोकन गरिनुपर्ने, हवाईजहाज लिजमा ल्याउँदा लाग्ने कर १० प्रतिशतबाट ३ दशमलव ५ पुर्याउनुपर्ने र सबै ट्रेकिङ तथा र्याफ्टिङ व्यवसाय अनिवार्य भ्याटमा दर्ता हुनुपर्ने व्यवस्थाले सहयोगी गाइड तथा भरियाको तलबमा समेत आयकर लागिरहेकाले छुटको अनुसूची परिमार्जन गरिनुपर्ने सुझाव व्यवसायीले दिएका थिए । कञ्चनजंघा, मनास्लु, तल्लो डोल्पा, नार, फू, हुम्लालगायत निषेधित क्षेत्रलाई अन्य खुला क्षेत्रसरह पदयात्रा अनुमतिपत्र लिनु नपर्ने व्यवस्था गर्न पनि उनीहरूले सुझाएका थिए । निजी क्षेत्रका व्यवसायीले मुस्ताङ तथा माथिल्लो डोल्पामा एक जना पदयात्री पर्यटकलाई पनि अनुमति दिने र बसाइ दिनका आधारमा शुल्क लिने व्यवस्था गर्न माग गरेका थिए । यी क्षेत्रमा प्रतिदिन ५० डलरका दरले न्यूनतम १० दिनको अनुमति लिनुपर्ने बाध्यात्मक व्यवस्था छ ।"
बढेन लगानीकर्ताको आत्मविश्वास,"(काठमाडौं)  यो साता मंगलबारबाहेक सबै दिन नेप्से परिसूचक घट्यो । लगातार बजार घट्न थालेपछि लगानीकर्ता निरुत्साहित छन् । साप्ताहिक बजारमा नेप्से परिसूचकसँगै कारोबार रकम पनि घट्नुले लगानीकर्ताको आत्मविश्वास घटेको पुष्टि हुने जानकारहरू बताउँछन् ।अघिल्लो साता सबै कारोबार दिन नेप्से परिसूचक बढेको थियो । सो अवधिमा लगातार ८ दिन बजार बढ्दा लगानीकर्तामा उत्साह बढ्दो थियो । त्यो प्रवृत्ति धेरै दिन टिकेन । यो साताको सुरुसँगै बजार घट्न थाल्यो । चार दिन बजार घट्दा नेप्से २४२५ अंक तल ओर्लियो । मंगलबार बजार १२६ अंकले बढ्यो । साप्ताहिक कारोबारमा नेप्से २३ अंकले ऋणात्मक देखियो । यो साता २ अर्ब ८ करोड रुपैयाँ बराबरको सेयर कारोबार भयो । यो अघिल्लो साताको तुलनामा कारोबार रकम साढे १८ प्रतिशतले कम हो । पाँच दिनको कारोबारमा वित्त कम्पनी, व्यापार, वाणिज्य बैंक र उत्पादन तथा प्रशोधनबाहेक सबै समूहका लगानीकर्ताको सम्पत्ति घट्यो । ती समूहअन्तर्गतका कम्पनीको सेयर मूल्य घटेपछि समग्र परिसूचक ऋणात्मक रह्यो । परिसूचक घटेपछि सेयरधनीको सम्पत्ति पनि घटेको विश्लेषण गरिएको छ । यो साता सेयर बजारमा २ करोड ३७ लाख कित्ता सेयर सूचीकृत भएका छन् । सो अवधिमा पाँच वित्तीय संस्थाको बोनस र हकप्रद सूचीकृत भएका हुन्, जसमध्ये एनआईसी एसिया बैंकको ८८ लाख ३४ हजार र बैंक अफ काठमान्डुको ४८ लाख ३७ हजार कित्ता बोनस सेयर सूचीकृत भएका छन् । बाँकी बेस्ट फाइनान्स कम्पनी, ओमी माइक्रोफाइनान्स वित्तीय संस्था र सूर्या लाइफ इन्स्योरेन्स कम्पनीको हकप्रद सेयर सूचीकृत भएको नेप्सेले जानकारी दिएको छ ।"
मर्स्याङ्दीमा ५६ हजार भुरा छाडिए,"लमजुङ (कास) मर्स्याङ्दी नदीमा ५६ हजार माछाका भुरा छाडिएको छ । जलविद्युत् आयोजना निर्माणपछि माछाको पारिस्थितिकीय पक्षको सुधार गर्न ७० मेगावाटको मध्यमर्स्याङ्दी जलविद्युत् केन्द्रले भुरा छाडेको हो । मध्यमर्स्याङ्दी निर्माणका क्रममा बाँधमा माछाजन्य जलचर आउजाउ गर्ने ठाउँ नबनाइँदा तल्लो क्षेत्रबाट माथिल्लो क्षेत्रमा माछा आउजाउ गर्न नसकेपछि माथिल्लो क्षेत्रमा ह्याचरीमा भुरा छाडिएको मध्यमर्स्याङ्दी जलविद्युत केन्द्रका प्रमुख शिवकुमार शाहले जानकारी दिए । हाडे, ठेड र गर्दी जातका माछाका भुरा जलाशयमा छाडेका छौं, उनले भने । ४ वर्षअघि पनि यहाँ भुरा छाडिएको थियो ।"
कुहिरोले भैरहवामा उडान ठप्प,भैरहवा (कास) बाक्लो कुहिरोका कारण भिजिबिलिटी नपुगेपछि शनिबार भैरहवास्थित गौतमबुद्ध विमानस्थलका सबै हवाई उडान रद्द भए । विमान अवतरणका लागि १ हजार ५ सय मिटर भिजिबिलिटी आवश्यक पर्नेमा शनिबार ६ सय मिटर मात्र थियो । काठमाडौंभैरहवा उडान सञ्चालन गर्ने गरेका सबै एयरलाइन्स काम्पनीले दिउँसो साढे ४ बजेसम्म मौसममा सुधार आउने आशाले विमानस्थलस्थित काउन्टर खुला राखेको थिए । कुहिरो झन् बाक्लिएपछि उडान रद्द गरिएको हो । केही सातायता भैरहवा क्षेत्रमा बाक्लो कुहिरोका कारणले हवाई उडान प्रभावित हुँदै आएका थिए । शनिबार भैरहवा क्षेत्रको तापक्रम न्यूनतम ९ डिग्री र अधिकतम १४ डिग्री सेल्सियस थियो ।
थ्रीडी आर्ट रेस्टुरेन्ट,"ललितपुर (कास) ललितपुरको कुमारीपाटीमा वान डे थ्रीडी आर्ट रेस्टुरेन्ट सञ्चालनमा आएको छ । नेकपा नेता एवं प्रतिनिधिसभा सदस्य महेश बस्नेत, गायकद्वय रामकृष्ण ढकाल र धीरज राईंले शुक्रबार रेस्टुरेन्टको उद्घाटन गरे । स्वादिष्ट भोजनका साथै उपयुक्त वातावरण पनि खोज्ने ग्राहकलाई लक्ष्य गरी थ्रीडी आर्ट रेस्टुरेन्ट सञ्चालनमा ल्याइएको सञ्चालक सुन्दर विष्टले बताए । सरकारले सन् २०२० लाई भ्रमण वर्ष घोषणा गरेको अवस्थामा रेस्टुरेन्टमा कोरिएका नेपालका पर्यटकीय स्थल र धर्म, संस्कृति र मौलिक परम्परागत चित्रकलाले पर्यटकको मन लोभ्याउने विष्टको दाबी छ ।"
कियाको मिडएसयूभी सेल्टोस,काठमाडौं (कास) भारतीय बजारमा प्रवेश गरेको १० दिनमै सर्वाधिक बिक्री भएको कियाको सेल्टोस नेपाली बजारमा पनि आएको छ । नेपालका लागि किया गाडीको अधिकृत वितरक कन्टिनेन्टल ट्रेडिङ इन्टरप्राइजेज प्रालिले मिडएसयूभी सेल्टोसलाई नेपाल भित्र्याएको हो । भारत६ इन्जिन जडित सेल्टोस कियाको ग्लोबल मोडल हो । यसले विश्वभरका मिड एसयूभी पारखीबाट उत्साहजनक प्रतिक्रिया पाएको कम्पनीले बताएको छ ।
गण्डकीमा महिन्द्राको 'एक्सयूभी३००',"नेपालका लागि महिन्द्रा एन्ड महिन्द्रा लिमिटेडको प्यासेन्जर भेहिकलको आधिकारिक वितरक अग्नि इन्कर्पोरेटेडले महिन्द्राको एक्सयूभी३०० गण्डकी प्रदेशमा बिक्रीवितरण थालेको छ । भारतीय बजारमा सार्वजनिक भएको छोटो समयमै अलग पहिचान बनाउन सफल यो गाडीलाई काठमाडौंपछि गण्डकी प्रदेशमा भित्र्याइएको हो । एक्सयूभी३०० गाडीलाई प्रदेश ४ का उद्योग, पर्यटन र पर्यावरणमन्त्री विकास लम्साल र अग्नि ग्रुपका प्रबन्ध निर्देशक क्याबिनेट श्रेष्ठले सार्वजनिक गरेका थिए ।"
अधिकारीले पत्ता लगाए टिमुरको औषधीय गुण,"(काठमाडौं)  टिमुरमा अनुसन्धान गर्दै आएका एकजना नेपाली वैज्ञानिकले अन्तर्राष्ट्रिय पुरस्कार पाएका छन् । त्रिभुवन विश्वविद्यालय केन्द्रीय रसायनशास्त्र विभागका उपप्राध्यापक डा अच्युत अधिकारीले युनेस्कोअन्तर्गतको एकेडेमी अफ साइन्सेस फर डेभलोपिङ वर्ल्डको ५ हजार डलर राशिसहितको अत्ताहुर रहमान पुरस्कार पाएका हुन् । एकेडेमीले बर्सेनि विकासोन्मुख मुलुकका एकजना वैज्ञानिकलाई दिने गरेको छ । आयुर्वेदमा प्रयोग भएका जडीबुटीहरूबाट औषधिजन्य रसायन निकाल्ने विधिमा अनुसन्धान गर्दै आएका अधिकारीको खोजीका विषय ६ वर्षयता नेपाली टिमुरमा भएको औषधीय गुण छ । टिमुरबाट मधुमेह, उच्च रक्तचाप, कलेजोको रोग, दाँत खिइने तथा दाँतसम्बन्धी र झाडापखालामा प्रयोग हुने टम्बुलिन नामक रसायन बनाउन सकिने उनले पत्ता लगाएका हुन् ।नेपाली टिमुरको औषधीय गुणहरू हुन्छ भनेर आयुर्वेदमा उल्लेख छ, उनले भने, मैले गरेको अनुसन्धान टिमुरमा कुन रसायन हुन्छ जसले रोगहरू निको पार्न मद्दत गर्छ भन्ने हो । अनुसन्धानले टिमुरमा धेरै टम्बुलिन पाइन्छ भन्ने प्रमाणित गरेको उनले बताए । अधिकारीको अनुसन्धानको निष्कर्षलाई आधार मानेर फ्रान्सको एउटा विश्वविद्यालयमा सुँगुरको मुटुको रक्तचापसम्बन्धी अनुसन्धान गरेको थियो । यस्तै पाकिस्तानमा मधुमेह रोगसम्बन्धी पनि अध्ययन भइरहेको अधिकारीले बताए । अहिले उनी टिमुरमा हुने कुन तत्त्वका कारण लेक लाग्नबाट जोगिने भन्नेबारे अनुसन्धान गरिरहेका छन् । टिमुरले लेक लाग्नबाट जोगाउँछ, उनले कान्तिपुरसित भने, अहिले अन्य वैज्ञानिकहरूसँग मिलेर टिमुरमा त्यस्तो कुन रसायन हुन्छ जसका कारण लेक लाग्नबाट जोगिन्छ भन्नेबारे अनुसन्धान गर्दैछु ।अधिकारीले अदुवाबाट तेल निकाल्ने प्रविधिमाथि पनि अनुसन्धान गरिरहेका छन् । ठूलो परिमाणमा अदुवा निर्यातकर्ता मुलुक नेपाल भए पनि नेपाली अदुवाले बजार भाउ नपाइरहेका बेला तेल निकालेर अन्य मुलुकहरूमा निर्यात गर्न सकिने उनले बताए । नेपालमा उत्पादित अदुवा भारतमा मात्रै निकासी हुन्छ । भारतमा अदुवा नबिकेर त्यतिकै कुहिन्छ । अब अदुवाबाट तेल निकाल्न सकिन्छ । सय किलो अदुवाबाट तीन किलो तेल आउँछ, उनले भने, त्यो तीन किलो तेलको मूल्य सय किलो अदुवाको भन्दा धेरै हुन्छ । विभिन्न जिल्लाको अदुवाको तेल र केमिकल प्रोफाइलिङ गरिरहेको उनले बताए । अधिकारीलाई नेपाल विज्ञान तथा प्रविधि प्राज्ञ प्रतिष्ठान (नास्ट) ले यो वर्षको उत्कृष्ट युवा वैज्ञानिक पुरस्कारबाट सम्मान गरेको थियो ।"
काठमाडौं गोल्डेन्स लयमा,"(पोखरा)  पोखरा प्रिमियर लिग (नमस्ते पीपीएल) मा सुरुका २ खेलमा पराजित भएपछि काठमाडौं गोल्डेन्स वारियर्सको दृष्टिकोणलाई लिएर आलोचना हुन थालेको थियो । राष्ट्रिय टोलीका कप्तान ज्ञानेन्द्र मल्लको नेतृत्वमा रहेको काठमाडौंमा नेपाली लिगमा परिचित विदेशी खेलाडीहरू छन् । र, पनि टिमले लगातार हारेको थियो । दुई खेल हारेपछि लगातार दुई खेल जित्ने क्रममा शनिबार काठमाडौंले विराटनगर टाइटन्सलाई ३६ रनले हरायो । यो जितले उसको प्लेअफ सम्भावना कायमै राखेको छ । पोखरा पल्टनसँग ९ विकेट र बुटवल ब्लास्टर्ससँग सुपर ओभरमा पराजय बेहोरेको काठमाडौंले तेस्रो खेलमा धनगढी ब्लुजमाथि सानदार जित निकाल्दा कप्तान ज्ञानेन्द्रले शतकीय इनिङ्स खेलेका थिए । विराटनगरसँग विदेशी खेलाडीद्वय जयकिसन कोल्सावाला ब्याटिङ र सुबोध भाटीले बलिङमा उत्कृष्ट खेले । सुरुमा ब्याटिङ राम्रो भयो । मेरो विचारमा हामीले अझै १०१५ रन बढी हान्न सक्थ्यौं । त्यसपछि फिल्डङमा खेलाडीहरूले आफ्नो शतप्रतिशत योगदान दिए, केही राम्रा क्याचहरू निस्कियो । यसले विपक्षीलाई सुरुमै दबाबमा पारेको हो, ज्ञानेन्द्रले भने, यो विकेटमा रन चेज हुनसक्छ भन्ने थियो । पुनीत मेहराले राम्रो ब्याटिङ पनि गरे । रन अन्तरमा फरक परेकाले जित्न सहज भयो ।काठमाठौंले लिग चरणको अन्तिम खेलमा चितवन राइनोजसँग खेल्नेछ । ज्ञानेन्द्रले त्यस खेल उनको टिमका लागि निकै कठिन हुने बुझेका छन् । किनभने चितवन प्रतियोगिताको एकमात्र अपराजित टिम हो । एकपछि अर्को खेलमा उसको प्रदर्शन सुधारिएको छ । तीनै खेलमा ठूलो अन्तरको जितले चितवनको रनरेट राम्रो छ । यो खेलमा मैले ठूलो अन्तरको जित अपेक्षा गरेको थिएँ । किनभने हामीलाई रनरेट पनि राम्रो चाहिएको थियो । अन्तिम खेल चितवनसँग छ र उनीहरूलाई हराउनुको विकल्प छैन, अर्को खेलबारे ज्ञानेन्द्रले भने, उनीहरू लगातार जितिरहेका छन् र यो यात्रालाई निरन्तरता दिनु कठिन हुन्छ । अर्को कुरा उनीहरूका सबै खेलाडी परीक्षण भइसकेका छैनन् । हामीले त्यसको फाइदा लिनुपर्छ ।पहिलो खेलमा धनगढीसँग पराजित भए पनि दोस्रो खेलमा साबिक विजेता पोखरा पल्टनलाई हराएको विराटनगरको यो दोस्रो हार हो । प्लेअफको सम्भावना जोगाउन उसलाई बाँकी दुवै खेल जित्नुपर्ने दबाब बढेको छ । कप्तान प्रदीप ऐरीले विशेष गरी ब्याटिङतर्फ रणनीति कार्यान्वयन हुन नसक्दा खेलको नतिजा एकरुपको हुन नसकेको स्विकारेका छन् । हाम्रा ब्याट्सम्यानहरूले जिम्मेवारी लिनुपर्ने थियो, हरेक खेलमा त्यो भइरहेको छैन । हामीले यसबारे टिममा पर्याप्त छलफल गरेका छौं, रणनीति बनाएका छौं । त्यसलाई मैदानमा उतार्न सकिएको छैन, उनले थपे, बाँकी २ खेल जितेमा मात्र हामी प्लेअफ खेल्न पाउँछौं । अबका खेलमा ब्याट्सम्यानहरू जिम्मेवार हुनुपर्छ । सबैले गम्भीर ढंगले सोच्नुपर्छ ।सुरुआती ब्याट्सम्यानले अपेक्षाकृत प्रदर्शन गर्न नसक्नु नै विराटनगरको हारमा मुख्य कारक बन्यो । ओपनर मुहम्मद जियाद खान र सुनील धमला ११ रनको स्कोरमा आउट भएका थिए । कप्तान प्रदीप ऐरीले २७ बलमा ४ चौका र १ छक्का सहयोगमा २९ रन बनाउँदा अर्को एन्डबाट लगातार विकेट झरिरहेको थियो । राजु रिजाल १, राजेश पुलामी २ र दिलीप नाथ १ रनको स्कोरमै आउट हुँदा विराटनगर ९१ ओभरमा ४१६ को नाजुक स्थितिमा थियो । सातौं विकेटमा पुनीत मेहरा र नोमन खानले ७९ रनको अर्धशतकीय साझेदारी गरी सय रनको स्कोर पार गरे पनि उनीहरूले खेललाई अन्तिमसम्म लम्ब्याउन सकेनन् । विराटनगरलाई जितनिम्ति अन्तिम २ ओभरमा ४१ रन आवश्यक थियो । तर १९ औं ओभरको पहिलो बलमा नोमन खान २५ रनको व्यक्तिगत स्कोरमा रनआउटको सिकार भए । लगत्तै अर्को बलमा पुनीत एलबीडब्लू धरापमा परे । पुनीतले ३१ बलमा ३ चौका र ३ छक्का प्रहार गरेका थिए । बलिङमा काठमाडौंका सुबोध भाटीले ३ विकेट लिए । वसन्त रेग्मी र अमरसिंह राउटेलाले २२ तथा अमृत भट्टराई र सुसन भारीले ११ विकेट लिए । यसअघि टस जितेर पहिले ब्याटिङ गरेको काठमाडौंले ५ विकेट गुमाई १ सय ५९ रनको योगफल खडा गर्ने क्रममा ओपनर कोल्सावालाले अर्धशतकीय योगदान गरे । खराब लयबाट गुज्रिरहेका काठमाडौंका अर्का ओपनर गौरव तोमर शनिबारको खेलमा पनि खाता नखोली आउट भए । त्यसपछि आएका अमित श्रेष्ठसँग कोल्सावालाले दोस्रो विकेटमा ४३ रनको साझेदारी गरे । अमित १५ बलमा १७ रन बनाएर आउट भए । त्यसपछि कप्तान ज्ञानेन्द्र मल्लसँग कोल्सावालाले तेस्रो विकेटका लागि ६६ रनको साझेदारी गरे । ४३ बलमा ५ चौका र २ छक्का प्रहार गरेका कोल्सावाला ५५ रनको व्यक्तिगत स्कोरमा पुनीत मेहराको बलमा आउट भए । १७ औं ओभरको पाँचौं बलमा कप्तान ज्ञानेन्द्र स्विच हिटको प्रयासमा सर्ट फाइन लेगमा क्याचआउट भए । उनलाई पनि मेहराले आउट गरेका हुन् । अघिल्लो खेलमा धनगढी ब्लुजविरुद्ध शतक प्रहार गरेका उनले ३३ बलमा ३ चौका र २ छक्का सहयोगमा ४५ रन जोडे । सुबोध भाटी ८ बलमा १४ रन बनाएर आउट भए । आदिल खान १३ र पवन सर्राफ ५ रनमा अविजित रहे । विराटनगरका मेहराले २ विकेट लिए । किशोर महतो, जितेन्द्र मुखिया र नोमन खानले ११ विकेट झारे ।आइतबार चितवन राइनोज र विराटनगर टाइटन्स तथा बुटवल ब्लास्टर्स र धनगढी ब्लुजबीच प्रतिस्पर्धा हुनेछ ।"
भेट्रान्समा पोखरा च्याम्पियन,मैदानमा भएको खेलमा पोखराको तर्फबाट राजकुमार तामाङले सातौं र ईश्वर गुरुङले ४९ औं मिनेटमा गोल गरेका थिए । विजेताले एक लाख एक हजार र उपविजेताले ५० हजार रुपैयाँ पुरस्कार पाए । विजेतालाई हेटौंडा उपमहानगरपालिकाका मेयर हरिबहादुर महत तथा आयोजक अध्यक्ष दीपक वज्राचार्यलगायतले पुरस्कृत गरे । म्यान अफ द म्याच पोखराका ईश्वर गुरुङ घोषित भए । उनले सर्वोत्कृष्ट खेलाडी बन्दै १० हजार रुपैयाँसमेत पाए । पोखराका राजकुमार तामाङ फरवार्डमा र लक्ष्मण गुरुङ गोलरक्षकमा उत्कृष्ट भए । बानेश्वरका विश्ववैराग समाल उत्कृष्ट डिफेन्डर र हरिहर झलक उत्कृष्ट मिडफल्डर घोषित भए । उत्कृष्टले जनही ५ हजार प्राप्त गरे । हेटौंडा भेट्रान्सको आयोजनामा भएको एट ए साइड फुटबलमा आठ जिल्लाका १६ टोलीले भाग लिएका थिए । प्रतियोगिता पूर्वराष्ट्रिय खेलाडीको बाक्लो उपस्थिति थियो ।
जगत मन्दिर र लाइसियम विजेता,"काठमाडौं (कास) जगत मन्दिर र लाइसियम मोडेलले माफ अन्तरस्कुल भलिबलको उपाधि शनिबार जितेका छन् । जगत मन्दिर ब्वाइज तथा लाइसियम गर्ल्समा च्याम्पियन बने । फाइनलमा जगतले ग्लोबल पब्लिकलाई २५२०, २५२१ को सोझो सेटमा हरायो । लाइसियमले सम्भावीलाई २० सेटले हराउँदै तेस्रो भयो । गर्ल्सको उपाधि भिडन्तमा लाइसियमले बिज किड्समाथि २५१५, २५२१ को जित दर्ता गर्यो । तेस्रो भएको डिफेन्डिङ च्याम्पियन क्याम्ब्रिजले ग्लोबललाई २० ले रोक्यो । ब्वाइजमा जगत मन्दिरका लाक्पा तामाङ र गर्ल्समा लाइसियमकी नन्दनी कर्ण उत्कृष्ट खेलाडी, ब्वाइजमा क्याम्ब्रिजका रोहितसिंह साउद र गर्ल्समा एडभान्सकी अनुष्का तामाङ उत्कृष्ट डिफेन्डर तथा ब्वाइजमा ग्लोबलका योञ्जनदेव गौतम र गर्ल्समा विज किड्सकी राशी उत्कृष्ट स्पाइकर घोषित भए । त्यस्तै ब्वाइजमा एडभान्सका अभिषेक मगर र गर्ल्समा क्याम्ब्रिजकी त्रिशला रावल उत्कृष्ट सर्भर, ब्वाइजमा जगत मन्दिरका मिङमा शेर्पा र गर्ल्समा लाइसियमकी अनिशा रोय उत्कृष्ट सेटर तथा ब्वाइजमा सम्भावीका निजल राई र गर्ल्समा ग्लोबलकी गीता घिमिरे उत्कृष्ट ब्लकर चुनिए ।"
यूएई टिम विजयी,"भैरहवा (कास) रूपन्देही यू१३ विरुद्धको मैत्रीपूर्ण क्रिकेटमा युनाइटेड अरब इमिरेट्सको डेजर्ट कब्स क्रिकेट क्लब ३३ रनले विजयी भएको छ । रूपन्देही जिल्ला क्रिकेट संघको आयोजनामा शनिबार सिद्धार्थ रंगशालामा भएको खेलमा डेजर्टले टस जितेर ब्याटिङ गर्दै २५ ओभरमा ४ विकेट गुमाउँदै १ सय ९२ रन बनायो । श्री सेठीले सर्वाधिक ९९ रन बनाए । अविजित रहेका उनले ७४ बल खेल्दै १४ चौका प्रहार गरे । फैसुर फैसरले ५५ बलमा ५ चौका मदतमा ६० रन बनाए । रूपन्देहीका रुबिन न्यौपानेले एक विकेट लिए । तीन खेलाडी रनआउट भए । जितका लागि १ सय ९३ रनको लक्ष्य पछ्याएको रूपन्देही११ ले ७ विकेट गुमाउँदै १ सय ५९ रनमात्रै बनाउन सक्यो । आरिफ खानले सर्वाधिक ४३ रन बनाए । सगुन बोगटीले २६ र सुशान्त पाण्डेले १८ रन जोडे । डेजर्टका करण धिमानले २ विकेट लिँदा तोसिथ भौमिक, शैलेश शंकरन र अग सियाजमेरीले ११ विकेट लिए । श्री सेठी म्यान अफ द म्याच भए । डेजर्ट टिमले रूपन्देही यू१३ टिमसँग ६ खेल खेल्ने टिम म्यानेजर बाल सुब्रमह्न्यमले बताए । साताव्यापी कार्यक्रममा टिमले काठमाडौंमा पनि दुई खेल खेल्ने छ ।"
पदक विजेता सम्मानित,काठमाडौं (कास) १३ औं दक्षिण एसियाली खेलकुद (साग) मा पदक विजेता खेलाडीलाई करातेका पूर्व खेलाडी आरके श्रेष्ठ पहारीले नगदसहित सम्मानित गरेका छन् ।ललितपुर सानोगाउँस्थित रोयल स्पोर्ट्स एकेडेमीमा शनिबार तेक्वान्दोकी स्वर्ण विजेता संगीता बस्याल र बास्केटबलका निकेश मगर र विनोद महर्जन सम्मानित भए । दक्षिण कोरियामा बस्दै आएका आरकेले खेलाडीलाई समान २५ हजार प्रदान गरे ।
सुनिरालाई स्वर्ण,"काठमाडौं (कास) सुनिरा थापाले सत्रौं जयकर स्मृति राष्ट्रिय जुनियर टेनिसको यू१२ गर्ल्स सिंगल्समा शनिबार स्वर्ण जितेकी छन् । फाइनलमा सुनिराले इभा अधिकारीलाई ६१, ६३ को सोझो सेटमा हराइन् । यू१० गर्ल्स सिंगल्स फाइनलमा समृद्धि महर्जनले प्राज्णा मानन्धरलाई ७५, ६३ ले हराइन् । ब्वाइजमा बोरिस अधिकारीले निशाद जोशीलाई फाइनलमा ७५, ६२ ले हराएर स्वर्ण जिते । मिक्स डबल्सको उपाधि अकी जुवेन रावत र शुभाङ्गी लक्ष्मी शाहको जोडीले जित्यो । उनीहरूले इशाश्री शाह र चिराग तिमिल्सिनालाई ६४, ७६ ले पन्छाए ।"
किड्स लर्निङ सफल,"काठमाडौं (कास) दोहोरो जित निकाल्दै किड्स लर्निङ स्कुल आठौं एक्सेल्सियर कपअन्तर्गत यू१२ ब्वाइज फुटबलमा शनिबार क्वाटरफाइनल पुगेको छ ।समूह बी मा लर्निङ टिम रातो बंगलालाई ६२ तथा रिब्सलाई ६० ले पराजित गर्दै समूह विजेता बन्यो । उपविजेता हुँदै अघि बढेको रातो बंगलाले रिब्सलाई १० ले हरायो । समूह डी मा ग्रिनफिल्डले आयोजक द एक्सेल्सियरलाई ५० तथा काष्ठमण्डपलाई ३२ ले हराएर विजेता हुँदै क्वाटरफाइनल पुग्यो ।फुटबलकै यू१६ गर्ल्समा एक्सेल्सियर, ग्यालेक्सी पब्लिक, प्याराडाइस र काष्ठमण्डप सेमिफाइनल पुगेका छन् ।"
रोजबड विजयी,"काठमाडौं (कास) आयोजक रोजबड स्कुलले चौथो रोजबड प्लस टु छात्र बास्केटबलमा शनिबार घरेलु कोर्टमा द चाँदबागलाई ७०६९ स्कोरले पराजित गर्यो । रोजबडका जोन सुनुवारले २१ स्कोर जोडे । जेभियर कलेजले एभरेस्ट फ्लोरिडालाई ७४२७, ह्वाइटहाउसले ज्ञान निकेतनलाई ६३५२ तथा समृद्धिले इन्साइट भिजनलाई ६५४४ स्कोरले हराए ।"
भलिबलमा २४ टिम,बिर्तामोड (कास) झापा गाउँपालिकामा अध्यक्ष कप प्रदेश १ पालिकास्तरीय भलिबल प्रतियोगिता हुने भएको छ । पुस १४ देखि १९ सम्म चल्ने प्रतियोगिता विजेताले १ लाख १ हजार तथा उपविजेताले ७१ हजार रुपैयाँ पुरस्कार प्राप्त गर्नेछन् । तेस्रोले २१ हजार र चौथो हुने टिमले ११ हजार पाउने आयोजकले शनिबार पत्रकार सम्मेलनमार्फत जनाएको छ । प्रतियोगिता झापा गाउँपालिकाले आयोजना गर्न लागेको हो । प्रदेश १ का १० जिल्लाका २४ पालिकाका टिमले भाग लिने समितिका अध्यक्ष गजेन्द्र ताम्लीले बताए । सम्पूर्ण खेल झापा६ स्थित जनता माविको कोर्टमा हुनेछ ।
अनुज र प्रतिज्ञा उत्कृष्ट,"मकवानपुर (कास) जिल्लास्तरीय आमन्त्रित सितोरियो कराते प्रतियोगितामा चितवन च्याम्पियन भएको छ । हेटौंडा३ स्थित शनिबार लेवटमा भएको प्रतियोगितामा ६ स्वर्ण, ५ रजत र ८ कांस्य पदक जित्दै चितवन टिम च्याम्पियन भएको हो । दोस्रो भएको मकवानपुरको छतिवन डोजोले ६ स्वर्ण, ४ रजत जितेको थियो । कुल १७ स्वर्णका लागि एक सय २० खेलाडीले प्रतिस्पर्धा गरेका थिए । पुरुषतर्फ लेवट डोजोका अनुज बल (३५ केजी) र महिलातर्फ चितवनकी प्रतिज्ञा श्रेष्ठ (२५ केजी) उत्कृष्ट खेलाडी भए ।"
रंगशालालाई ३ लाख सहयोग,नवलपरासी (कास) चितवनमा निर्माणाधीन गौतमबुद्ध अन्तर्राष्टिय क्रिकेट रंगशालालाई सघाउन रजहरको अमर इङलिस स्कुलले ३ लाख रुपैयाँ सहयोग गरेको छ । स्कुलको रजत महोत्सवमा प्रमुख अतिथि रहेका धुर्मुससुन्तली फाउन्डेशनका अध्यक्ष सीताराम कट्टेललाई प्रिन्सिपल पदम बरालले ३ लाखको चेक हस्तान्तरण गरे ।
नरेन्द्र र कान्छीमायाको शैली,"(काठमाडौं)  नरेन्द्रसिंह रावलले पहिलो सहभागितामै १३ औं काठमाडौं म्याराथनको उपाधि जित्दा कान्छीमाया कोजुले उपाधिमाथि ह्याट्रिक गरेकी छन् ।दशरथ रंगशालामा शनिबार आर्मीका धावक नरेन्द्रले २ घण्टा ३३ मिनेट १० सेकेन्डबाट दूरी पार गर्दै काठमाडौं म्याराथनमा स्वर्ण जिते । बैतडीका यी २३ वर्षे धावकले अनुभव लिनका लागि पहिलोपल्ट म्याराथन दौडेका थिए । उनले जितपछि भने, हाफ म्याराथन पहिला पनि दौडेको थिएँ । म्याराथन दौडन्छु भनेर ट्रेनिङ गरेको चाहिँ ४५ महिनामात्र भयो । अनुभव बटुल्नलाई यो प्रतियोगिता दौडेको हुँ । जितें, एकदमै खुसी लाग्यो ।म्याराथनमा आर्मीकै वर्चस्व हुँदा वेदबहादुर सुनुवारले २ घण्टा ३४ मिनेट २० सेकेन्ड र ज्ञानप्रसाद भट्टराईले २ घण्टा ३४ मिनेट ४५ सेकेन्डमा दौड पूरा गर्दै रजत र कांस्य पदक जिते । महिलातर्फ भेट्रान धाविका कान्छीमायाले लगातार तेस्रोपल्ट उपाधि जितेकी छन् । एपीएफकी उनले २ घण्टा ५७ मिनेट २७ सेकेन्डमा दौड पूरा गरिन् । समग्र काठमाडौं म्याराथनमा उनको यो पाँचौं उपाधि हो । झन्डै एक वर्षको अन्तरालपछि उनी प्रतियोगितामा फर्केकी हुन् । बुवाको निधन भएका कारण कान्छीमायाले आठौं राष्ट्रिय खेलकुद पनि छाडेकी थिइन् । निरन्तर मिहिनेत गरियो भने बढ्दो उमेरमा पनि सफलता पाउन सकिन्छ भन्ने कुरा उनले प्रमाणित गरेकी छन् । भनिन्, लामो विश्रामपछि पनि सफलता पाएको छु । एकदमै खुसी लाग्यो । त्यसमाथि जितमा ह्याट्रिक पनि भयो । थप खुसी मिल्यो, ३७ वर्षीया धाविकाले भनिन्, म आजको टाइमिङप्रति पनि सन्तुष्ट छु ।उनको धेरै पछाडि रहेका सरिता वासी र निर्जला ताम्राकार दोस्रो र तेस्रा भए । आर्मीकी सरिताले ३ घण्टा १९ मिनेट ०७ सेकेन्ड र निर्जलाले ३ घण्टा ४७ मिनेट ४५ सेकेन्डमा दौड सिध्याएका थिए । निर्जला साइक्लिङकी पूर्व राष्ट्रिय च्याम्पियन नै हुन् । दुवै म्याराथन विजेताले ५० हजार, दोस्रोले २० हजार र तेस्रोले १५ हजार पुरस्कार पाए । विभिन्न देशमा हुने सिटी म्याराथनको अवधारणामा आयोजित यस म्याराथन १३ विधामा भएको थियो । ५ हजार जनाले भाग लिने दाबी गरिए धेरै कमको सहभागिता थियो । हाफ म्याराथनमा पुरुषतर्फ आर्मीका राजन रोकायले १ घण्टा १९ मिनेट ०९ सेकेन्डबाट स्वर्ण जिते । १३ औं एसियाडमा ५ हजार मिटर दौडमा कांस्य जितेका हरि रिमालले पनि १ घण्टा ११ मिनेट १३ सेकेन्डबाट दोस्रो स्थान भेटे । १ घण्टा ११ मिनेट ०२ सेकेन्डमा दूरी पार गरेका रामजी बस्नेत तेस्रो भए । हरि र रामजी पनि आर्मीकै हुन् ।महिलातर्फ पूर्णलक्ष्मी न्यौपानेले १ घण्टा २८ मिनेट ०३ सेकेन्डबाट स्वर्ण जितेकी छन् । आर्मीबाट खेल्ने जुम्लाकी यी धाविका मंसिरमा नेपालगन्ज म्याराथनमा पनि विजेता बनेकी थिइन् । आर्मीकी सानुमाया कार्कीले १ घण्टा ३० मिनेट ०१ सेकेन्डबाट दोस्रो र नेपाल पुलिसकी रेखा विष्टले १ घण्टा ३१ मिनेट ४० सेकेन्डबाट तेस्रो स्थान भेटेका थिए । यस विधाका शीर्ष तीन स्थानका विजेताले २०, १३ र ७ हजार रुपैयाा पुरस्कार पाए । खुला ५ किलोमिटर दौडमा एपीएफका अजितकुमार यादव र आर्मीकी सरस्वती भट्टराई विजेता छन् । अजितले १७ मिनेट १९ दशमलब ९१ सेकेन्डबाट दौड जिते । एसियाली जुयिनर च्याम्पियनसिपका पदकधारी अजितले स्वस्थ्य अवस्थाका कारण १३ औं साग भने गुमाएका थिए । उनले अन्तिम समयमा क्याम्पबाट छाडेका थिए । आर्मीका गजेन्द्र राई (१७ मिनेट ३०६३ सेकेन्ड) दोस्रो र शिवबहादुर रायमाझी (१७ मिनेट ५३२२ सेकेन्ड) तेस्रो भए ।सरस्वतीले उपाधि जित्दा २२ मिनेट ०३४१ सेकेन्ड लगाइन् । पुलिसका विर्सना कुमालले २२ मिनेट ०९३० सेकेन्डबाट दोस्रो र काजल विष्टले २३ मिनेट ३११६ सेकेन्डबाट तेस्रो स्थान हासिल गरे ।५ किलोमिटर मास्टरमा धर्म महर्जन विजेता भए । भीम गुरुङ दोस्रो तथा कपिल भट्टराई तेस्रो भए । महिलामा अनु चित्रकार विजेता भइन् । ह्विलचियर (३ किमि) पुरुषमा कृष्णराज चौधरी (१५ मिनेट १९८४ सेकेन्ड) विजेता भए । सन्देश चौधरी दोस्रो र नरबहादुर दाहाल तेस्रो भए । सोही विधामा महिलातर्फ यामी झाँक्रीमगरले २१ मिनेट ०८७६ सेकेन्डबाट उपाधि जितिन् । शर्मिला थोकर दोस्रो र ज्योति अर्याल तेस्रो भए । ५ किमि छात्रातर्फ विजेश्वरी ज्ञानमन्दिर सैनिक माविका विद्यार्थी हाबी भए । स्वेच्छा बलामी, रचना रानामगर र सुनिता श्रेष्ठ पहिलो तीन स्थानमा विजयी भए । छात्रतर्फ गोल्डेन फ्युचरका समिर रसाइलीले स्वर्ण, नेपालय एजुकेसन अमृत बोटेले रजत र एभरेस्ट बोर्डिङका नारायणकुमार कसवाले कांस्य जिते । प्रतियोगितामा पहिलोपल्ट समावेश इभेन्ट फेमिली रन (३ किमि) मा अवस्ती कार्की, भगवान कार्की र अप्सरा महतको टिम विजयी भयो । दोस्रो स्थान प्राप्ति आचार्य र चाँदनी कार्की तथा तेस्रो स्थान लेगिना घिमिरे र सुशीला तिमल्सिनाले हात पारे ।रुटप्रति गुनासोकाठमाडौं म्याराथनको रुट उपत्यकाका तीन जिल्लालाई जोड्ने उद्देश्यले तयार पारिएको थियो । त्यसले गर्दा रुट सहज थिएन । रुटमा खटाइएका स्वयंसेवकको असावधानीका कारण आफूहरू अल्मलिनुपरेको केही खेलाडीले गुनासो पोखेका छन् । अनुभवी म्याराथन धावक भूमिराज राई नै अल्मलिए । गौशालाबाट सिधै रातोपुल हुँदै फर्कनुपर्नेमा चाबहिलतर्फ देखाइँदा झन्डै ४ किमि बढी दौडनुपरेको उनको गुनासो थियो । उनले छैटौं स्थानमा रहेर दौड सकेका थिए । अन्य खेलाडीहरूले पनि रुट र ट्राफिक व्यवस्थापनप्रति असन्तुष्टि जनाएका थिए । त्रिपुरेश्वर चोकबाट सुरु म्याराथन दौड थापाथली, पाटनढोका, चाकुपाट, यूएन पार्कको नयाँ खोलाको पुल, शंखमुल, नयाँ बानेश्वर, तीनकुने, जडीबुटी, गठ्ठाघर, सूर्यविनायक चोकबाट राममन्दिर, टौमढी, साःकोठा, जिप्रका भक्तपुर, औद्योगिक क्षेत्र, पुरानो थिमि, भीमसेन मन्दिरको दाहिनेबाट थिमि बोडे सडक हुँदै परीक्षा नियन्त्रण कार्यालय, पेप्सीकोला, जडीबुटी, तीनकुने, एयरपोर्ट, गौशाला, पशुपति मार्ग हुँदै रातो पुल, हिमाल हस्पिटल, नक्साल प्रहरी प्रधान कार्यालय, भाटभटेनी, बालुवाटार, नेपाल प्रहरी प्रशिक्षण प्रतिष्ठानबाट देब्रे हुँदै लैनचोर, नारायणहिटी दरबारबाट बायाँ दरबारमार्ग, घण्टाघर, भद्रकाली, सहिद गेट, दशरथ रंगशालाको ट्र्याकमा एक फन्को लगाएपछि टुंगिएको थियो ।"
"कद सानो, लक्ष्य ठूलो","पहिलोपल्ट काठमाडौं म्याराथन दौडन आएका दमक झापाका तेजेन्द्र प्रधान दूरी पार गर्न पाएकोमा औधी खुसी देखिए । म्याराथन आयोजक निलेन्द्रराज श्रेष्ठको निम्तामा आएका उनले दौड पूरा गर्नेबित्तिकै वैकुण्ठ मानन्धरको स्याबासी पाए । कीर्तिमानी धावक मानन्धरको स्यावासीले तेजेन्द्रको मनोवल बढेको छ । उनी सानो कदका छन् । उमेर हेर्दा सानै देखिन्छ । त्यसैले यति सानो फुच्चेले पनि म्याराथन पूरा गरेको भन्नेहरू पनि रहे । तर उनको उमेर त २३ भइसकेछ ।२०७२ सालमा धरानदमकको ७२ किलोमिटर दौडमा विजेता बनेपछि उनलाई यतैतर्फ लाग्ने हुटहुटी चल्यो । त्यसपछि उनी लामो दूरीको दौडतर्फ आकर्षित हुन थाले । अन्नपूर्ण हन्ड्रेड, अन्नपूर्ण म्याराथन, सिन्धुपाल्चोक अल्ट्रा रेसलगायत थुप्रै प्रतियोगितामा सहभागिता जनाइसकेका छन् । गत महिना म्याराथन दौडन नेपालगन्ज पनि पुगे । त्यहाँ आठौं स्थान रहे । यसपालि यहाँ सातौं भए । उनले ३ घण्टा ०७ मिनेट ४० सेकेन्डमा दूरी पार गरेका थिए । दूरी पार गरें, एक महिनामा एक स्थान सुधार गरें । एकदमै गर्व लागेको छ, उनले भने, यसमै लाग्ने सोच छ । दौडबाट नाम कमाउने लक्ष्य हो । तर घरको आर्थिक अवस्थाले गाह्रो छ । कुनै जागिर छैन तैपनि दौड छोड्दिनँ । दौड्दा लगाएको जुत्ता देखाउँदै भने, यो जुत्ताले यसपालि धेरै राम्रो भयो । सजिलो भयो दौडनलाई । एकजना डाक्टर साबले किन्दिनुभएको हो, उहाँलाई धन्यवाद । केल्मेको रहेछ १० हजार पर्ने । मैले किन्नुपरेको भए कहाँ सक्थें र ? सामान्य डाइट खान त गाह्रो छ । उनले आफूले लगाएका सबै कपडाहरू पनि विभिन्न व्यक्तिले किनिदिएको सुनाए । खेलाडी बन्न विभागतिर जाने सोच छैन त ? सोचाइ त छ तर बोलाउादैनन् होला । उनलाई उचाइले थोरै धोका दिएको छ । ५ फिट १ इन्चका छन् । त्यही कारणले होला अहिलेसम्म कुनै विभागको नजरमा पर्न सकेका छैनन् उनी ।"
ब्राइट फ्युचर च्याम्पियन,"विराटनगर (कास) प्याब्सन मोरङको आयोजनामा भएको ११ औं प्याब्सन स्पोर्ट्स मिटको उपाधि सुन्दर हरैंचाको ब्राइट फ्युचर सेकेन्डरी स्कुलले जितेको छ । ब्राइटले पाचौंपल्क उपाधि जितेको हो । ब्राइट फ्युचर ६ स्वर्ण २ रजत र १ कांस्यसहित ३८ अंक ल्याउँदै पहिलो भयो । साबिक विजेता सुन्दर हरैंचाको पूर्वाञ्चल एकेडेमीले ३ स्वर्ण, १ रजत र १ कांस्य जित्दै २० अंकसाथ दोस्रो बन्दा सुन्दर हरैंचाकै मदरल्यान्डले ३ स्वर्ण र १ रजतसाथ १८ अंक जोडेर तेस्रो भयो ।बालसदनले २ स्वर्ण र २ रजत, ग्रामथानको जनक मेमोरियलले १ स्वर्ण, ३ रजत र १ कांस्य तथा रतुवामाईको मुनाल आदर्शले २ स्वर्ण र १ रजत पदक जितेका थिए । १५ सय मिटर दौडको छात्रतर्फ सनरे स्कुलका हरि खवासले स्वर्ण, बालप्रतिभाका भीम श्रेष्ठले रजत र सिद्धार्थका किशोर रेडले कांस्य पदक जिते । छात्रामा सिद्धार्थकी प्रमिशा मगरले स्वर्ण, जुपिटरकी इशा उराँवले रजत र शारदाकी रुपम ठाकुरले कांस्य जिते । ४ गुण ४ सय मिटर रिले दौडको छात्रतर्फ ब्राइट फ्युचरले स्वर्ण, इस्टन भ्यूले रजत र बालप्रतिभाले कांस्य तथा छात्रातर्फ पूर्वाञ्चल एकेडेमीले स्वर्ण, जुपिटरले रजत तथा सिद्धार्थ स्कुलले कांस्य जिते । १०० मिटर दौडको छात्रतर्फ इन्द्रपुरका आभाष न्यौपानेले स्वर्ण, जनकका रोहित विश्वासले रजत र जुलारीका सुशील खड्काले कांस्य तथा छात्रातर्फ डीएभीकी खुशी लुनियाले स्वर्ण, जनककी सुप्रिया माझीले रजत र राष्ट्रनिर्माणकी अनु आलेले कांस्य पदक जिते ।"
"जावलाखेल दोस्रोमा, संकटा विजयी","(काठमाडौं)  जावलाखेल युवा क्लबले कतार एयरवेज सहिद स्मारक ए डिभिजन लिग फुटबलमा सरस्वती युवा क्लबमाथि १० को महत्त्वपूर्ण जित हात पारेको छ । यो जितले प्रभु बैंक जावलाखेललाई लिग अंकतालिकाको दोस्रो स्थानमा पुर्याएको छ । जावलाखेल र च्यासल युवाको समान ४ अंक छ । च्यासल गोल भिन्नतामा शीर्षस्थानमा रह्यो ।मछिन्द्र क्लबले २ खेलमा ४ अंक जोडिसकेको छ । तर गत वर्ष रेलिगेसन नराखिएको लिगमा मछिन्द्र पुछारबाट दोस्रो भएको थियो । न्युरोड टिम (एनआरटी) पुछारमा थियो । सोही कारण यस लिगबाट एनआरटीले पाएको अंकबाट २ र मछिन्द्रले पाएको अंकबाट एक अंक काटिने छ । जावलाखेलले लिगको पहिलो खेलमा रुस्लान थ्रीस्टार क्लबमाथि गोलरहित बराबरीको नतिजा निकालेको थियो । एन्फा कम्प्लेक्स सातदोबाटोमा शनिबार जावलाखेललाई जित दिलाउन अफ्रिकन खेलाडी ड्याडी जुनियर वाम्बाको गोल पर्याप्त बन्यो । उनले अर्का अफ्रिकन खेलाडी फोडे फोफानाको पासमा गोल गरेका थिए । जावलाखेलले पहिलो हाफमा दबाब बनाए पनि राम्रो अवसरहरू गुमाउन पुगेको थियो । राम्रो अवसरमा विजय घलान, आरुज सिंहको प्रहारले दिशा लिन सकेको थिएन । जावलाखेलका सुरज ठकुरी म्यान अफ द म्याचमा चुनिए । सरस्वतीले विपक्षी पोस्टमा एउटै गतिलो आक्रमण गर्न सकेन । लगातार दोस्रो हारपछि सरस्वती पुछारमा छ । दशरथ रंगशालामा भएको दिनको अर्को खेलमा संकटा क्लबले एनआरटीलाई १० ले पराजित गर्यो । नवौं मिनेटमा दीपेश आलेमगरले गरेको गोलमा गत वर्षको उपविजेता संकटाले जित हात पारेको थियो । कप्तान अमित तामाङको पासमा उनले पेनाल्टी बक्सभित्रबाट गोल गरेका थिए । एनआरटीका कप्तान प्रकाश बुढाथोकीले लगत्तै बराबरी गोल गर्ने अवसर पाएका थिए । १७ औं मिनेटमा उनको प्रहारलाई अमितले गोललाइनबाट क्लियर गरिदिए । एनआरटीले त्यसपछि लगातार जसो दुई अवसर गुमाउन पुग्यो । स्ट्राइकर राजेश परियारको प्रहार बारमाथिबाट बाहिरि पुग्यो भने त्यसको एक मिनेटपछि दर्शन गुरुङको प्रहारलाई संकटाका गोलरक्षक विनय श्रेष्ठले बचाए । मध्यान्तर हुन तीन मिनेटअघि दीपेशको क्रसमा अजायी मार्टिन्स कायोडेले गरेको हेड प्रहार एनआरटीका गोलरक्षक अजित प्रजापतिले बचाए । मध्यान्तर हुनैलाग्दा एनआरटीका जोर्डन ओवोनाको प्रहारले पनि दिशा लिन सकेन । संकटाले अग्रताले बढाउने अवसर नपाएको होइन । दुई पटक एनआरटीका प्रकाश बुढाथोकी र एरिक विष्टले गोललाइनबाट बचाउन पुगेका थिए । आज हामीलाई जुनै हिसाबमा पनि जित्नु थियो । हाम्रो प्रदर्शनलाई लिएर म खुसी छु, संकटाका प्रशिक्षक विजय महर्जनले भने, एक गोलको अग्रता फुटबलमा पर्याप्त हुँदैन । एनआरटीले दोस्रो हाफमा दबाब दिए पनि हाम्रा गोलरक्षकले राम्रो खेले ।पराजयका बावजुद टोलीले जुन संघर्ष गर्यो त्यसले एनआरटीका प्रशिक्षक राजुकाजी शाक्यलाई प्रभावित बनाएको थियो । पहिलो गोल खर्चिनु हाम्रो दुर्भाग्य थियो । हाम्रा रक्षकहरू रनभुल्लमा पर्दा हामीले एउटा गल्ती गर्न पुग्यौं, उनले भने, खेलाडीले जसरी पुनरागमन गरे, त्यसले हाम्रो मनोबल बढाएको छ । हामीले आज स्कोरमात्र गर्न नसकेको हो । दीपेश म्यान अफ द म्याचमा चुनिए ।"
निसासिएला है १,कार्बन मोनोअक्साइडले के हुन्छ ?
वर्ल्ड टेस्ट च्याम्पियनसिप,"अन्तिममा दुई टिमले अंकका आधारमा पहिलो र दोस्रो स्थान प्राप्त गर्छन् । उनीहरूबीच जुन २०२१ मा मेक्का भनिने ठाउँ लर्डसमा फाइनल खेलिनेछ । जसले त्यो म्याच जित्नेछ, उसले टेस्ट म्याच अर्को दुई वर्षका लागि आफ्नो देशमा राख्नेछ । यो प्रतियोगिता टेस्ट क्रिकेटमा रोमाञ्चकता बढाउन ल्याइएको हो । पहिला टेस्ट म्याचहरूमा स्टेडियम खाली हुन्थ्यो, अहिले भने देशको झन्डासहित समर्थक देखिने गर्छन् ।  एन्जल अधिकारी, कक्षा११सेन्ट जेभियर्स, काठमाडौं"
यःमरी,"मल्लकालदेखि सुरुदानले पुण्य पाउने, तिहारमाझैं देउसीभैलो यःमरी भाका गाउने ।  लालबहादुर भुजेलचाँगुनारायण, भक्तपुर"
जीवन,"हारेर के गर्नु ? प्रयास गरेर,जितिन्छ नेपालको पहिचानमा ।सम्पत्तिले के गर्नु ? के खानु ?के लिनु ? के दिनु ? यो मनमा ।।कोही छन् गरिब त कोही,छन् धनी यो हाम्रो जीवनमा । आरुष पाण्डे, कक्षा३हिमालयन ह्वाइटहाउस वर्ल्ड स्कुल, काठमाडौं"
क्रिसमस,"चुपचाप आउने रेघरघर आउने रेसाना नानी बाबुलाईकेके केके ल्याउने रे । काव्य दाहाल, कक्षा३पिनाकल एकेडेमी, ललितपुर"
जाडो,"शिरमा टोपी खुट्टामा जुत्ता नबिर्सी लाएमा,शरीरबाट भाग्दछ चिसो तात्तातो खाएमा ।शरीर न्यानो हुनेछ नित्य खेलमा रमाए,झन् न्यानो हुन्थ्यो शरीर हाम्रो मौसम घमाए ।। कमल कोइराला"
भाले बोल्यो,"गाउँको माझमा इन्द्रावती थान छ । थानलाई चारैतिर पर्खाल लगाएर घेरिएको छ । सालका ठूलाठूला खम्बामा घण्टा झुन्ड्याइका छन् । अग्लाअग्ला त्रिशूल गाडिएका छन् । मंसिर महिनामा वर्षको एकपटक ठूलै मेला लाग्छ । त्यो दिन त्यहाँ थुप्रै पशुपन्छीको बलि दिइन्छ । सुशान्त पाँच कक्षामा पढ्छन् । उनको घर इन्द्रावती थानदेखि एक किलोमिटिर मात्र पर छ । सुशान्तकी बहिनीको नाम सुकीर्ति हो । उनी दुई कक्षामा पढ्छिन् । पोहोर सुकीर्ति बिरामी भइन् । सुकीर्तिको नाउँमा बाले इन्द्रावतीलाई भाकल गर्नुभयो । देवीथानमा भाले सुशान्तले लगेका थिए । उनी भाले बोकेर देवीथानमा जान मानेका थिएनन् । बाआमाले निकै कर गरेपछि बोकेर मन्दिर गएका थिए । पेरुङ्गोमा हालेको भालेको उनलाई माया लागेको थियो । देवीथानबाहिर कुखुरा, पाठी, हाँस कराइरहेका थिए । पुजारीलाई भाले जिम्मा लगाएर सुशान्त घर फर्केका थिए ।बर्खामा एक दिन सुशान्तलाई पखाला लाग्यो । दिनभरिको पखालाले उनी भोलिपल्ट पनि स्कुल जान सकेनन् । सुशान्तले भने, बा, भालेको भाकल नगर्नु है । स्वास्थ्यचौकी जाऔं, मलाई निको हुन्छ ।सुशान्तले भनेको बाले मान्नुभयो । बाआमाले सुशान्तलाई स्वास्थ्यचौकी लैजानुभयो । स्वास्थ्यकर्मीले जाँचेर औषधि दिए । दुई तीनपटक औषधि खाँदा पनि सुशान्तको पखाला रोकिएन । बाआमाले सुशान्तले थाहै नपाई इन्द्रावतीलाई भाले भाकल गर्नुभयो । औषधि पनि खुवाउनुभयो । पर्सिपल्ट सुशान्तको पखाला रोकियो । यो वर्ष पनि इन्द्रावती थानमा जात्रा लाग्ने दिन आयो । सुशान्तलाई भाले बोकेर देवीथानमा जान मनै थिएन । सुशान्तले बालाई भने, बा, म भाले बोकेर देवीथानमा जान्नँ । मलाई भालेको माया लाग्छ । तपाईं नै लैजानु है ! बाले गाली गर्दै भन्नुभयो, तिम्रो लागि भाकल गरेको भाले कसले बोकेर लान्छ ? तिमीले नै लानुपर्छ । खुरुक्क लैजाऊ । नत्र तिमी फेरि बिरामी पर्छौ ।सुशान्तले आफू नजाने अड्डी लिए । बाले फेरि भन्नुभयो, इन्द्रावतीलाई भाकल गरेपछि तिमीलाई पखाला ठीक भएको हो । इन्द्रावतीदेवी कति शक्तिशाली छिन्, रोग चटक्कै निको पार्छिन् । सुशान्तले भने, जेसुकै होस् । म भाले बोकेर जान्नँ के !सुशान्तले सोचे, एउटाको ज्यान मारेर अर्को मान्छेको रोग कसरी ठीक हुन्छ होला १ देवीदेउतालाई पशुको बलि दिने चलन कसले चलायो होला १ यो चलन बन्द भए म कति खुसी हुन्थेँ । सुशान्तले बाले भनेको मान्दै मानेनन् । आमाले कर गर्दा पनि मानेनन्् । भोलिपल्ट भाले देवीथानमा लैजानु थियो । भाले कसले देवीथानमा लैजाने भनेर टुंगो हुन सकेन । बा फन्कँदै कोठामा सुत्न जानुभयो । बाले राति अचम्मको सपना देख्नुभयो । उहाँ आफैं भाले लिएर देवीथानतिर जाँदै हुनुहुन्थ्यो । लौ १ पेरुङ्गामा हालेको भाले बोल्न थाल्यो, मलाई देवीथानमा नलैजानुस् । घर फर्काउनुस् । मासु खान मन लागे घरमै काटेर मलाई खानुस् । देवीको नाममा मलाई नमार्नुस् । अर्काको नाममा मर्नुपर्ने गरी मैले के पाप गरेको छु र !बालाई आश्चर्य लाग्यो । भाले भन्दै थियो, मेरो भाकल गरेर तपाईंको छोरो निको भएको होइन । औषधिले निको भएको हो । दुईतीन दिनपछि मात्र औषधिले राम्ररी काम गर्छ । अब मलाई उता नलैजानुस् । देउताले जीवजनावरको रगत कहिल्यै पनि खाँदैनन् । रगत खाने देउता हुँदैनन् । यो कुरा बुझ्नुस् । मलाई घर फर्काउनुस् । बा एक्कासि निद्राबाट तर्सेर बिउँझिनुभयो । अनि भन्न थाल्नुभयो, लौ कस्तो अचम्म १ सपनामा भाले मसँग बोल्यो । भालेले मलाई बलि नदिनू, भाकल गरेर पखाला निको भएको होइन । देउताले रगत खाँदैनन् । भन्यो । अब के गर्ने होला ?सुशान्तले भने, बा, भालेले एकदम ठीक भनेछ । देउताले रगत खाँदैनन् । अब देवीलाई भालेको बलि नदिनू है १ त्यो दिन स्कुल जाँदा मैले खोलाको पानी खाएको थिएँ । त्यसैले मलाई पखाला लागेको हो । म अब फोहोर पानी र खानेकुरा खान्नँ । मलाई अब पखाला लाग्दैन ।बाको चित्त बुझ्यो । उहाँले भन्नुभयो, अहिलेलाई भालेपूजा नगरौँ । भालेलाई डोकाभित्रै चारो हाल्दिनू है १ बाहिर छाड्यो भने स्यालले लान सक्छ ।भालेलाई देवीथानमा लानुपरेन । सुशान्त औधि खुसी भए । सुकीर्ति बा, आमा र दाजुका कुरा सुनेर बसेकी थिइन् । उनी पनि खुसी भइन् । उज्यालो हुन लागिसकेको थियो । डोकाले छोपेको भाले खुसीले कराएझैँ बास्यो, कुखुरी काँ ! माधव सयपत्री"
