शीर्षक,विवरण
महाकालीमा मौका छोप्दै भारत,"यसअघि पनि नेपालको अनुमतिबेगर अन्तर्राष्ट्रिय सीमा नदीमा पुल निर्माण गर्न एक्स्काभेटरले बाटो खनेपछि विवाद भएको थियो । भारतले नदीमा पुल राख्नका लागि कैलाश मानसरोवर जाने यात्रु, दुवै देशका स्थानीयको आवतजावतलाई आधार बनाएर औपचारिक प्रक्रियाबाट पुल निर्माण गरेको थियो । तर पुलहरूले उसको सडक निर्माण परियोजनालाई बढी फाइदा पुगेको थियो । योपल्ट भने नेपाललाई थाहै नदिई सुटुक्क काठेपुल बनाएको हो । लिपुलेकसम्म पुग्ने दुई लेनको सडक निर्माण भारतले दशकअघि सुरु गरेको हो । त्यही सडक क्षेत्रमा भारततिर चट्टानी भाग भएकाले आवतजावत गर्न काठेपुल बनाएको कामदारहरूले बताएका छन् । यस क्षेत्रमा भारततिर निकास छैन, एक कामदारले भने, दुवैतिर सडक निर्माण भइरहेकाले वारपार गर्न नेपालको बाटो प्रयोग गर्ने उद्देश्यले पुल बनाइएको हो । त्यहाँबाट नेपाल पसेर त्यसको करिब ६ सय मिटरमाथि भारत जानलाई अर्को पुल राख्ने योजनामा भारतीय रहेको ती कामदारले बताए । यसअघिका वर्षमा भारतीय पक्षले महाकाली नदीमा काठेपुल बनाएर कामदारमार्फत निर्माण सामग्री ढुवानीलगायत काम गर्दै आएको थियो । महाकालीमा काठेपुल बनाएको बारे कुनै जानकारी नआएको प्रमुख जिल्ला अधिकारी यदुनाथ पौडेलले बताए । हाम्रो कुनै निकायबाट औपचारिक रूपमा काठेपुल राखेको जानकारी आएको छैन, उनले भने, भारतले माथिल्लो क्षेत्रमा के गरिरहेको छ भन्नेबारे व्यास गाउँपालिकाका प्रतिनिधिसित फोनबाट बुझ्दा गाउँपालिकालाई पनि कुनै जानकारी नभएको पाएँ ।"
सच्चिएन सूचना प्रविधि विधेयक,व्यावसायिक रूपमा साना मानिने नेपालजस्ता मुलुकमा सामाजिक सञ्जाल कम्पनी दर्ता हुन नआउने र यही बहानामा सरकारले आफ्नो आलोचना भएका बेला सञ्जालै बन्द गरिदिन सक्ने आकलन गर्दै यो प्रावधानको पनि विरोध भएको थियो । सूचना प्रविधिको क्षेत्रलाई नियमनका लागि भनिएको यो विधेयकका धेरै प्रावधान सामाजिक सञ्जाल र यसमा लेखिने विषयमाथि नै केन्द्रित छ । विधेयकको दफा ९२ अनुसार सूचना प्रविधि विभागले यो ऐनबमोजिम कसुर ठहरिने विषयवस्तु सामाजिक सञ्जालमा सम्प्रेषण गरेको वा गर्न लागेको विषयमा विभागले त्यस्तो विषयवस्तु वा सूचना हटाउन तत्काल सम्बन्धित सामाजिक सञ्जाल सञ्चालकलाई निर्देशन दिन सक्नेछ । यो विधेयक अहिले चल्तीमा रहेका कुनै पनि सामाजिक सञ्जालको नीतिसँग मेल खाँदैन ।
भेटिएन चिनियाँको कसुर,"काठमाडौं (कास) साइबर अपराध र सीमापार अपराधको आशंकामा पक्राउ परेका १ सय २२ चिनियाँ नागरिकलाई अध्यागमन विभागले देश निकाला (डिपोर्ट) गर्ने प्रक्रिया अघि बढाएको छ ।भिसा दुरुपयोगबाहेक अन्य अपराधमा संलग्नता नदेखिएपछि उनीहरूलाई आफ्नै मुलुक पठाउन लागिएको विभागका अधिकारीले जानकारी दिए । पक्राउ परेकालाई गृहमन्त्री रामबहादुर थापाको आगामी २१ गतेदेखि हुने चीनको भ्रमणअगावै देश निकाला गर्ने सम्भावना रहेको ती अधिकारीले बताए । गृहमन्त्री थापाको नेतृत्वमा उनका सुरक्षा सल्लाहकार इन्द्रजित राई, गृह मन्त्रालयका प्रवक्ता केदारनाथ शर्मा, नेपाल प्रहरीका डीआईजी सूर्य उपाध्यायलगायत टोली चीन जाँदै छ ।नेपाल र चीन सरकारका अधिकारीहरूले भने पक्राउ परेका चिनियाँहरू आर्थिक अपराध, सीमापार अपराध र गैरकानुनी अनलाइन कारोबारमा संलग्न रहेको दाबी गरेका थिए । दुवै मुलुकका अधिकारीको दाबीविपरीत उनीहरूको अपराध संलग्नता अध्यागमन कानुन उल्लंघनबाहेक अन्यत्रमा नदेखिएको हो । पक्राउ परेकालाई निष्कासन गर्नेबारे नेपालस्थित चिनियाँ दूतावाससँग समन्वय भइरहेको स्रोतले बतायो । बुधबार पनि महाराजगन्जस्थित केन्द्रीय अनुसन्धान ब्युरोमै पुगेर दूतावासका चिनियाँ प्रहरी अधिकारीले जानकारी लिएका थिए । प्रहरी र अध्यागमनका अधिकारीले दूतावाससँग गरिएका अनौपचारिक संवादबारे बोल्न चाहेनन् ।काठमाडौंका मनमैजु, बाँसबारी र बूढानीलकण्ठस्थित १० वटा घरबाट पुस ७ गते एकैपटक १ सय २२ चिनियाँलाई पक्राउ पर्नुका साथै ठूलो परिमाणमा ल्यापटप, मोबाइल, सीमकार्डलगायतका सामान बरामद गरिएको थियो । भोलिपल्ट मंगलबार उनीहरूलाई प्रहरीमाथि अभद्र व्यवहार गरेको कसुरमा जिल्ला प्रशासन कार्यालय काठमाडौंबाट ५ दिनको म्याद थप गरेर हिरासतमा राखिएको थियो । अनुसन्धान नटुंगिएपछि आइतबार दोस्रो पटक १० दिन म्याद थपिएको छ । महानगरीय प्रहरी परिसर काठमाडौंका एसएसपी उत्तम सुवेदीले थपिएको म्यादभित्रै अनुसन्धान टुंग्याएर चिनियाँलाई अध्यागमनको जिम्मा लगाइने बताए । पक्राउ परेका चिनियाँको अध्यागमन कानुन उल्लंघनबाहेक अरू अपराधमा संलग्नता देखिएको छैन, सुवेदीले कान्तिपुरसँग भने, दोस्रो पटक थप गरिएको समयसीमाभन्दा अगावै संकलित तथ्य र प्रमाणसहित निष्कासनका लागि अध्यागमनको जिम्मा लगाउँछौं ।विभागका महानिर्देशक ईश्वरराज पौडेलले पक्राउ परेका चिनियाँहरूलाई निष्कासनका लागि प्रहरीसँग समन्वय भइरहेको बताए । पक्राउ परेका चिनियाँले भिसा दुरुपयोग गरेको कुरा प्रहरीमार्फत् जानकारी पाएका छौं, कतिपयको राहदानी नै फेला परेको छैन । भिसा दुरुपयोग गरेका तथा राहदानी नभएका चिनियाँलाई डिपोर्टबाहेक अर्को विकल्प नभएको उनले बताए । प्रहरीले १ सय २२ जनालाई पक्राउ गरेकामा ८४ जनासँग राहदानी छैन । ६७ वटा राहदानी भेटिएकामा राहदानीवाहक ३८ जना मात्रै छन् । उनीहरू सबैलाई राहदानी कानुन उल्लंघनको कसुरमा डिपोर्ट गरिने महानिर्देशक पौडेलले बताए । भिसा दुरुपयोगलगायत अध्यागमन कानुन उल्लंघन गर्नेलाई अधिकतम ५० हजार रुपैयाँसम्म जरिवाना असुलेर १० वर्षसम्मका लागि निष्कासन गर्न सकिने व्यवस्था छ । विभागका महानिर्देशकलाई १ वर्षसम्म निष्कासन गर्ने अधिकार छ । त्यसमाथिको कारबाही भने गृह मन्त्रालय र मन्त्रिपरिषद्को निर्णयबाट हुने उल्लेख छ ।"
'सूचना प्रविधि विधेयकले मौलिक हकमा प्रहार',"(काठमाडौं)  प्रमुख प्रतिपक्षी कांग्रेसका सांसदहरूले विकास तथा प्रविधि समितिबाट पारित सूचना प्रविधि विधेयकका प्रावधानले नागरिकको विचार तथा अभिव्यक्ति स्तन्त्रतालाई कुण्ठित गर्ने भन्दै आइतबार लिखित असहमति जाहेर गरेका छन् । समितिले तयार गरेको प्रतिवेदन पारित गराउने क्रममा उनीहरूले सामाजिक सञ्जालमा व्यक्त विचारलाई समेत नियन्त्रण गर्न खोजिएकाले आफूहरू संकुचित प्रणालीमा सहमत हुन नसक्ने बताए । सामाजिक सञ्जालमा व्यक्त विचारकै आधारमा कसुरको व्यवस्था गर्नु फौजदारी न्यायको सिद्धान्तविपरीत हुने उनीहरूको भनाइ थियो । संसदीय समितिमा कांग्रेस सांसदहरूले असहमति जनाएपछि विधेयकका विवादित प्रवधानहरू मतदानमार्फत पारित गरिएको थियो । कांग्रेस सांसदहरूले विपक्षमा मतदान गरेका थिए । बैठक सुरु हुनेबित्तिकै कांग्रेस सांसद बहादुरसिंह लामाले नोट अफ डिसेन्ट भन्दै लोकतन्त्र र नागरिकको मौलिक अधिकारविरुद्ध आफूहरू सहमत हुन नसक्ने लिखित असहमति पढेर सुनाएका थिए । उनले विधेयकको दफा ९१ देखि ९४ सम्मको प्रावधान खारेज गर्नुपर्ने प्रस्ताव पेस गरेका थिए । ती दफामा सामाजिक सञ्जालको प्रयोग र नियन्त्रणका प्रावधान छन् । लामाको प्रस्तावमा अभिव्यक्ति स्वतन्त्रतामा बन्देज नहुने गरी सामाजिक सञ्जाल सञ्चालनको व्यवस्था गर्नुपर्ने उल्लेख छ । कांग्रेस सांसदहरूले विधेयकको दफा १५ मा रहेको सूचना प्रविधि अदालतको गठन, दफा ८१ मा उल्लिखित साइबर आतंक एवं बुलिङ र उपकरण प्रयोग गर्नुपूर्व अनुमति लिनुपर्ने प्रावधानमा पनि विमति जनाएका थिए । मौलिक हकसँग सम्बन्धित गोपनीयता र सूचनाको हकबारे दफा ५०, ५२, ६७, ७६ र ७८ मा रहेका प्रावधान फौजदारी संहितामा उल्लेख भएकाले त्यसलाई विधेयकबाट हटाउनुपर्ने माग उनीहरूले राखेका थिए । विधेयकका ती दफामा राखिएका प्रावधानले गोपनीयता र सूचनाको हक कुण्ठित गर्ने उनीहरूको दाबी थियो । कांग्रेस सांसद रामबहादुर विष्टले सरकारविरुद्ध बोल्नेलाई तह लगाउने गरी कानुन बनाउन खोजिएको बताए । उनले भने, यो कस्तो लोकतान्त्रिक परिपाटीको विकास गर्न लागिएको हो ? कांग्रेस सांसद रंगमती शाहीले भनिन्, अधिकार कुण्ठित हुने विधेयकमा हामी सहमत हुन सक्दैनौं । प्रतिपक्षले स्याल हुइयाँ फैलायो ः सञ्चारमन्त्री विधेयकमाथिको छलफलमा क्रममा सञ्चारमन्त्री गोकुलप्रसाद बाँस्कोटाले प्रतिपक्षले नागरिक अधिकार हनन गर्यो भनेर स्याल हुइयाँ फैलाएको दोषारोपण गरेका छन् । जथाभावी गर्नु लोकतन्त्र होइन भन्दै उनले सूचना प्रविधिमा नियन्त्रण र व्यवस्थापन आवश्यक भएरै विधेयक ल्याइएको तर्क गरे । मन्त्री बाँस्कोटा र प्रतिपक्ष कांग्रेसका सांसदहरूबीच घोचपेच चलेको थियो । कांग्रेस सांसद लामाले विधेयकलाई बहुमतले पारित गर्न खोजिएकामा आपत्ति प्रकट गरेका थिए । जवाफमा मन्त्री बाँस्कोटाले दुई तिहाइ हटाएर बहुमत भन्न थालिएछ भन्दै व्यंग्य गरेका थिए । कमसेकम दुईतिहाइ भन्ने हटेछ राम्रै भयो, उनले भने । कांग्रेस सांसदहरूले भित्रभित्र विधेयक पारित गर्न खोजे पनि राजनीतिक खपतका लागि विरोध गरेको दाबी मन्त्री बाँस्कोटाले गरे । उनले अभिव्यक्ति र प्रेस स्वतन्त्रतालाई विधेयकले कुनै असर नगर्ने दाबी गरे । आफ्नो अधिकार प्रयोग गर्दा अरूको अधिकार हनन हुन नहुने भन्दै उनले सामाजिक सञ्जाल व्यक्तिगत सञ्चार माध्यम मात्र भएको बताए । मन्त्रीको मन्तव्य सकिनेबित्तिकै सांसद लामाले राणाकालमा समेत व्यंग्य गर्ने अधिकार जनतामा रहेको प्रसंग जोड्दै स्याल हुइयाँ भनिएकामा आपत्ति प्रकट गरे । जनप्रतिनिधिको हैसियतमा अधिकार कुण्ठित हुने विधेयकको विरोध गर्नु कर्तव्य भएको उनले बताए । कुनै दिन यस्तो कानुन गलत रहेछ भन्ने प्रमाणित हुन्छ, उनले भने । मतदान गर्न सत्तापक्षको दबाब सत्तापक्षका सांसदहरूले विधेयकमाथि लामो छलफल भएको भन्दै यसलाई मतदान गरेर भए पनि पारित गर्न माग गरेका थिए । उनीहरूले लोकतन्त्रमा आफ्नो मत राख्ने अधिकार भए पनि त्यसकै कारण समितिलाई अनिर्णयको बन्दी बनाउन नहुने तर्क उनीहरूले गरे । सांसद टोपबहादुर रायमाझीले प्रतिपक्षले कसैको निर्देशनमा असहमति जनाएको टिप्पणी गरे । लोकतन्त्रमा यस्ता कुरा आउँछन्, उनले भने, आधारहीन विषयलाई प्रश्रय दिन हुँदैन । समाचार र विचार छुट्याउनुपर्ने उनको भनाइ थियो । सांसद गणेश पहाडीले सूचना प्रविधिको क्षेत्रमा विकृति रहेको भन्दै विधेयक पारित गर्नुपर्नेमा जोड दिए । सांसद यज्ञराज सुनुवारले विधेयकका प्रावधानले नागरिकको मुख नथुनिने बताए । सत्तारूढ पार्टीका सांसदहरू केदार सिग्देल, दामोदर भण्डारी, बिनाकुमारी श्रेष्ठ, लीलानाथ श्रेष्ठलगायतले विधेयकका प्रावधान उचित भएको दाबी गरे । सभापति कल्याणी श्रेष्ठले विधेयकको विवादित प्रावधानका पक्षमा हुने सांसदले हात उठाउने प्रस्ताव गरेकी थिइन् । कांग्रेसले राखेको फरक मत बहुमतले अस्वीकार गरेको घोषणा गरिएको थियो । सभापति खड्काले विधेयकले सूचना प्रविधिलाई व्यवस्थित गर्न खोजेको दाबी गरिन् ।"
नेता गजुरेल पक्राउ,"काठमाडौं (कास) सीमा विवाद समाधानका लागि उपप्रधान तथा रक्षामन्त्री ईश्वर पोखरेललाई ज्ञापनपत्र बुझाउन जाने क्रममा नेकपा क्रान्तिकारी माओवादीका नेता सीपी गजुरेल पक्राउ परेका छन् । अनामनगरबाट जुलुससहित सिंहदरबार जान खोजेपछि गजुरेलसहित १५ नेताकार्यकर्तालाई प्रहरीले नियन्त्रणमा लिएको हो । उनीहरूलाई आइतबार दिनभर प्रदर्शनीमार्गस्थित पुलिस क्लबमा राखेर राती ९ बजे रिहा गरिएको थियो । गजुरेलले शान्तिपूर्ण रुपमा उपप्रधान तथा रक्षामन्त्रीलाई भेट्न गएका आफूहरूलाई बलपूर्वक पक्राउ गरिएको बताए । पहिले प्रधानमन्त्रीलाई भेट्न खोजे पनि नपाएपछि टोली पोखरेललाई ज्ञापनपत्र बुझाउन गएको थियो । माथिको आदेश हो भन्दै हनुमानस्थानतिरै रोकियो, उनले भने, त्यही क्रममा प्रहरीले बल प्रयोग गरेर नियन्त्रणमा लियो । प्रहरीको लाठी प्रहारबाट केही नेताकार्यकर्ता घाइते भएको उनले बताए । त्यस क्रममा दुई प्रहरी पनि सामान्य घाइते भएका छन् ।"
चन्द समूहको आशंकामा २० पक्राउ,प्रहरीले आइतबार नै काठमाडौंबाट नेत्रविक्रम चन्द समूहमा संलग्न रहेको आशंकामा २० जनालाई पक्राउ गरेको छ । वाल्मीकि क्याम्पसमा भेला भएका उनीहरूलाई प्रदर्शनीमार्गबाट नियन्त्रणमा लिइएको प्रहरीले जनाएको छ । २७ जना पक्राउ परे पनि प्रारम्भिक सोधपुछपछि ७ जनालाई रिहा गरिएको छ ।
नागरिकतासम्बन्धी संवैधानिक व्यवस्था त्रुटिपूर्ण,"काठमाडौं (कास) राष्ट्रिय मानवअधिकार आयोगका अध्यक्ष अनुपराज शर्माले संविधानमा नागरिकतासम्बन्धी प्रावधानमा पुरुष र महिलाबीच भेदभाव रहेको बताएका छन् । राजधानीमा आइतबार राज्यविहीनताविरुद्ध अन्तर्राष्ट्रिय कानुनहरूको सँगालो विमोचन गर्दै उनले नागरिकतासम्बन्धी विभेद अन्त्य गर्न संविधान संशोधन गर्नुपर्ने बताए । बाबु नेपाली र आमा विदेशी भयो भने तिनका छोराछोरीका लागि नागरिकतामा कुनै समस्या छैन । बाबु विदेशी र आमा स्वदेशी भयो भने नागरिकता प्राप्तिमा समस्या छ । वंशजको आधार पुरुषबाट सुरु हुने संवैधानिक व्यवस्था विभेदपूर्ण छ, उनले भने । शर्माले संविधान संशोधन गरी त्यसलाई सच्याउनुपर्ने बताए ।"
धर्म निरपेक्षताको आलोचना,काठमाडौं (कास) नेपाल र भारतमा धर्म निरपेक्षता र राजनीति विषयमा कीर्तिपुरमा भएको अन्तर्राष्ट्रिय सेमिनारमा धर्म निरपेक्षताको आलोचना भएको छ । नेपाल र एसियाली अनुसन्धान केन्द्र (सिनास) को आयोजनामा भएको कार्यक्रममा भारत हरियाणाको भगत पुल सिंह महिला विश्वविद्यालयकी उपकुलप्रति सुष्मा यादवले नेपालभारतका सन्दर्भमा धर्म निरपेक्षता उचित नभएको भनाइ राखिन् । भारत सरकारले केही समयअघि पास गरेको नागरिकता संशोधन विधेयकबाट मुस्लिम धर्म मान्ने नागरिकलाई कुनै समस्या दाबी गरिन् । उनको प्रस्तुतिपछि बोल्ने वक्ताहरूले धर्म निरपेक्षता युरोपमा प्रोटेस्टेन्ट क्रिश्चियनहरूले क्याथोलिकविरुद्ध लड्न अघि सारेको एजेन्डा भएको बताए । सिनासका कार्यकारी निर्देशक मृगेन्द्रबहादुर कार्कीले धर्म निरपेक्षता एउटा शैक्षिक विषयमात्र नभई यसलाई व्यवहारमा कसरी लागू गर्ने भन्ने रहेको बताए ।
विवाद मिलाउन कस्सिए देउवा,"(काठमाडौं)  कांग्रेस सभापति शेरबहादुर देउवा पार्टीभित्र चर्किंदै गएको विवाद मत्थर बनाउन आफूनिकट नेताहरूसँग छलफलमा जुटेका छन् । वरिष्ठ नेता रामचन्द्र पौडेल र पूर्वमहामन्त्री कृष्णप्रसाद सिटौला पक्षले बहुमतका आधारमा गरिएका निर्णय सच्याउन दबाब दिइरहेका बेला देउवाले आफूनिकट नेताहरूसँग परामर्श थालेका हुन् ।देउवासहित आइतबार संस्थापन पक्षका नेताहरूसँग करिब चार घण्टा छलफल गरे । छलफलमा नेताहरूले पार्टीको विभाग, नेविसंघ र तरुण दलको कार्यसमिति गठन तथा विस्तार गर्दा पौडेल र सिटौला पक्षलाई समेटेर लैजाने सहमति गरेका छन् । राष्ट्रिय सभाको निर्वाचनसम्बन्धी छलफलका लागि पुस १७ गते केन्द्रीय कार्यसमितिको बैठक बोलाउने र त्यसअघि वरिष्ठ नेता पौडेलसहितको उपस्थितिमा पदाधिकारी बैठक बोलाउने पनि तय भएको छ ।विभाग, नेविसंघ र तरुण दलको गठन तथा विस्तारमा सहमतिका लागि संवाद गर्न उपसभापति विमलेन्द्र निधिलाई जिम्मेवारी दिइएको छ । यसअघि प्याकेज सहमति जुटाउनका लागि भएका छलफलमा पनि निधि संलग्न थिए । निधिको पहल टुंगोमा नपुग्दै देउवाले बहुमतको निर्णयबाट महाधिवेशनको कार्यतालिका तोक्ने, केन्द्रीय कार्यसमितिको कार्यकाल एक वर्ष बढाउने, विभागको संख्या थप्ने र तरुण दलको म्याद बढाउनेलगायत निर्णय गरेका थिए । विरोधलाई मत्थर बनाउन देउवाले पार्टीका विभाग, नेविसंघ र तरुण दलको कार्यसमितिमा पौडेल र सिटौला पक्षलाई समेट्ने प्रयास थालेका हुन् । तर, सहमति नभए बहुमतबाटै अघि बढ्ने उनको योजना रहेको बैठकमा सहभागी एक केन्द्रीय सदस्यले बताए । देउवाले बोलाएको बैठकमा उपसभापति विजयकुमार गच्छदारले बहुमतबाट निर्णय लिएर अघि बढ्नु गल्ती भएको बताएका थिए । दुईचार दिन पर्खेको भए के बिग्रन्थ्यो र ? गच्छदारको भनाइ उद्धृत गर्दै स्रोतले भन्यो, यसले पार्टीमा झनै किचलो बढाएको छ ।महामन्त्री पूर्णबहादुर खड्का, केन्द्रीय सदस्यहरू ज्ञानेन्द्रबहादुर कार्की, एनपी सावदलगायतले पनि सहमतिबाटै अघि बढ्न सुझाएका थिए । पार्टीका संरचनाहरूमा संस्थापन इतरपक्षलाई समेटेरै अघि बढ्नुपर्ने उनीहरूको सुझाव थियो । महामन्त्री खड्का र कार्कीले केन्द्रीय कार्यसमितिले निर्णय गरिसकेपछि अब हुने निर्णयमा सबैलाई समेट्नुपर्ने धारणा राखेका थिए । देउवाले आफूले सहमतिका लागि गरेका धेरै प्रयास सफल नभएपछि निर्णय लिन बाध्य भएको सुनाएका थिए । विभाग, नेविसंघ, तरुण दल गठन र विस्तारमा सबैलाई समेट्न प्रयास गर्ने तर सम्भव नभएमा आफैंले सबैलाई समेटेर गठन गर्ने देउवाको तयारी छ । संस्थापन इतरपक्षले भने विभाग, नेविसंघ र तरुण दल विस्तारमा आफ्नो पक्ष सहभागी नहुने बताएको छ । इतिहासमै अहिलेसम्म कुनै पनि सभापतिले नगरेको निर्णय शुक्रबार भएको छ, त्यसलाई नसच्याएसम्म संवादमा समेत बस्ने वातावरण बन्दैन, विभाग, संघ र तरुण दलमा बस्ने कुरा त परको हो, पौडेल पक्षका वार्ता टोली सदस्यसमेत रहेका केन्द्रीय सदस्य हृदयराम थानीले भने, हाम्रो बटमलाइन केन्द्रीय कार्यसमितिमा विधानविपरीत भएका निर्णय सच्याउनुपर्छ भन्ने हो । विभागको संख्या थप्ने विषयसमेत विधानको मर्म र भावनाविपरीत रहेको तर्क संस्थापन इतरपक्षको छ । विभागको संख्या बढाउने, तरुण दलको म्याद थप गर्ने र विधानका दफाहरू निलम्बन गर्ने निर्णय उल्ट्याउन यो पक्षले दबाब दिएको छ ।"
"अधिकार प्रदेशको, निर्णय केन्द्रकै !","(काठमाडौं)  ०७२ असोज ३ मा संविधान जारी गर्ने बेलासम्म विवादको विषय थियो प्रदेशको संख्या, नाम र राजधानी । संविधानसभाबाटै समाधान निकालियो प्रदेशको संख्या ७ बनाउने तर नाम र राजधानीको टुंगो लगाउने अधिकार प्रदेशलाई दिने ।संविधानले सार्वभौम अधिकार प्रयोग गर्ने स्वायत्तता दिए पनि प्रदेश सरकारहरू यो मामिलामा चुकेका छन् । संविधानले दिएको सार्वभौम अधिकारको प्रयोगमा उनीहरूले अकर्मण्यता देखाएपछि प्रदेशमाथि केन्द्रबाटै निर्णय लाद्ने अवस्था सिर्जना भएको छ । त्यसको पछिल्लो संस्करण हो प्रदेश ३ को नामकरण वाग्मती र राजधानी हेटौंडा कायम गर्ने नेकपा सचिवालयको निर्णय ।संसदीय पद्धति र प्रक्रियाअनुसार नाम र राजधानीको निर्णय गर्ने अधिकार प्रदेशसभाको हो । प्रदेशसभाको दुई तिहाइ मतले यसलाई पारित गर्नुपर्छ तर प्रदेश ३ को संसद्मा यससम्बन्धी प्रस्ताव नै अघि नबढेको अवस्थामा नेकपा सचिवालयले नाम र राजधानी यस्तो बनाऊ भनेर निर्णय गरिदिएको छ । अब यही निर्णयअनुसार नेकपाको प्रदेश कमिटीको आदेश तामेली गर्न मात्र प्रदेश ३ को संसद्मा नाम र राजधानीको विषय प्रवेश गर्नेछ ।माथिबाटै सबैथोक गर्ने र माथि नै जाने भन्ने खालको मानसिकताको यो एउटा दृष्टान्त हो, नेपालको संघीय शासन प्रणालीमाथि लामो समयदेखि बहस गर्दै आएका राजनीतिशास्त्री प्राध्यापक कृष्ण खनालले कान्तिपुरसँग भने, यो निर्णय संघीयताको मर्मविपरीत छ ।प्रदेशसभा चुनावपछि प्रदेशसभाहरू गठन भएको दुई वर्ष पुगिसकेको छ । यो अवधिमा गण्डकी, कर्णाली र सुदूरपश्चिम प्रदेशले आफ्नो नाम र राजधानी आफैं टुंगो लगाए पनि प्रदेश १, २, ३ र ५ ले केन्द्रको आदेश कुरेर समय गुजारिरहेका छन् । केन्द्रबाट अधिकार नपाएको गुनासो गर्ने प्रदेशहरू आफैंले निर्णय गर्ने अधिकार पाएको विषयमा भने केन्द्रकै मुख ताकेर बसेका छन् ।यसले प्रदेश र त्यसको नेतृत्व क्षमतामा प्रश्न उठाइरहेको संघीयतासम्बन्धी विषयमा दक्खल राख्ने संविधानविद् विपिन अधिकारीले बताए । प्रदेशसभालाई संविधानले दिएको अधिकार हो, प्रयोग गर्ने क्षमता प्रदेशहरूले राख्नुपर्ने थियो, उनले भने, केन्द्रमा आफ्नो (नेकपा) सरकार भएका कारण केन्द्रको चाहनाप्रति अनावश्यक रूपमा प्रदेश सरकारहरूको समर्पण देखिएको छ । प्रदेशको नेतृत्व लिएर बसेका नेताहरू नै नाम र राजधानीको विषयमा निर्णय लिने जोखिम मोल्न तयार छैनन् । स्थानीय तह र प्रदेशसभाभित्रै सांसदबाट आउन सक्ने विरोध र टिप्पणीलाई झेल्न तयार नभएको स्पष्ट धारणा साताअघि बसेको नेकपा स्थायी कमिटी बैठकमै आएको थियो । प्रदेश ५ का मुख्यमन्त्रीसमेत रहेका नेता शंकर पोखरेलले बैठकमा लिखित प्रस्ताव नै राखेका थिए । प्रदेशको नाम र राजधानीको विषय प्रदेशसभाको विषय भए पनि यो आमरूपमा राजनीतिक विषय हो, यस सन्दर्भमा शीर्ष नेतृत्व तहबाट तलको जनभावना बुझेर उपयुक्त निर्देशन दिनु उचित हुन्छ, उनको प्रस्तावमा थियो । नेकपाभित्र निर्णायक हैसियतमा समेत रहेका प्रदेश ५ का मुख्यमन्त्री पोखरेलले नै प्रदेशको नाम र राजधानी तोक्ने काम केन्द्रबाट हुनुपर्ने प्रस्ताव गरेपछि यो विषय केन्द्रीय नेताहरूको पोल्टामा पुगेको थियो । पोखरेलले राखेको प्रस्तावको एक सातापछि आइतबार सचिवालयले प्रदेश ३ को नाम र राजधानीको विषयमा निर्णय गरेको हो । यो निर्णयलाई पार्टीको विधि र पद्धति ख्याल गर्ने नेताहरूले सहजतासाथ लिएका छैनन् । प्रदेश सांसदहरूले त यसको चर्को विरोध गरेका छन् । आफ्नो अधिकारमाथि सचिवालयको हैकम चलेको उनीहरूको टिप्पणी छ । नाम र राजधानी तोक्ने प्रदेशसभा र त्यहाँका सांसदको अधिकारको कुरा हो, यसलाई ख्याल नगरी पार्टीले सिधै यो गर्नू, यो नगर्नू भन्न मिल्छ कि मिल्दैन ? प्रदेश ३ की सांसदसमेत रहेकी नेकपा स्थायी कमिटी सदस्य एवं प्रदेश इन्चार्ज अष्टलक्ष्मी शाक्यले भनिन्, नाम र राजधानी तोक्न केही ढिला भएको हो तर यो त हाम्रो नेतृत्व खुबी देखाउने ठाउँ पनि हो नि १ हामीले आफैं निर्णय गर्नुपर्ने थियो ।शाक्यका अनुसार अन्य सबै प्रदेशका विवाद सकिएर प्रदेश ३ मा मात्र रोकिएको भए त्यसको सहजीकरणका लागि पार्टीको निर्णय सहयोगी हुन सक्थ्यो । अरू प्रदेशमा पनि कुरा मिलेको छैन, ती सबैलाई राखेर पार्टीले एउटा छलफल गरेको भए हुन्थ्यो, उनले भनिन्, अहिले त एउटा प्रदेशमा मात्र यो गर्ने भनेर निर्णय भएको छ । उनले पार्टीले छिटो निर्णय गर्नका लागि सम्बन्धित संसदीय दललाई निर्देशन दिने, त्यसका आधारमा दलको बैठक बस्ने र छलफलबाट सहमति खोज्नेलगायतका प्रक्रिया अपनाउनुपर्ने बताइन् ।राजनीतिशास्त्री प्राध्यापक खनालले पनि सबै क्षेत्रमा विवाद भएको अवस्थामा सहजीकरणका लागि सुझाव दिन सक्ने खालको काम पार्टीको तहबाट हुन सक्ने बताए । छलफलहरू पर्याप्त भएपछि त्यस्तो अवस्थामा पार्टीले मनसाय प्रकट गरिदिँदा सुल्टो बाटो हुन्थ्यो, उनले भने । प्रदेश ३ मा राजधानीसम्बन्धी अध्ययन गर्न सांसद दीपक निरौलाको संयोजकत्वमा गठित कार्यदलले प्रतिवेदन बुझाएको महिनौं भइसकेको छ । समितिले काभ्रे, भक्तपुर, चितवन, मकवानपुर र नुवाकोटको नाम प्रस्ताव गरेको छ । वर्णानुक्रमअनुसार प्रत्येक नाममा संसद्मा मतदान गराइने र जुन नाममा दुई तिहाइ पुग्छ, त्यसलाई राजधानी तोक्ने कार्यविधि पनि संसद्ले बनाइसकेको छ । तर प्रदेशसभामा प्रक्रिया अघि बढाएर औपचारिक छलफल नचलाउँदै नेकपाको सचिवालयले नाम र राजधानीको टुंगो गरिदिएको छ ।नेकपा सचिवालयबाट प्रदेश ३ को हकमा गरेको जस्तै निर्णय अब अन्य प्रदेशमा पनि हुनेछ । किनकि प्रदेश १ र ५ मा नेकपाकै सरकार छन् । त्यहाँ मुख्यमन्त्रीहरूले प्रदेशसभामा प्रदेशको नाम र राजधानीसम्बन्धी प्रस्ताव अघि बढाउन सकेका छैनन् । उनीहरूले त्यहाँ भएको अनौपचारिक छलफलका आधारमा शीर्ष नेताहरूलाई कुनै टुंगोमा पुगेर निर्णय गरिदिन गुहारेका छन् । प्रदेश १ को नाममा कोसी वा किराँत भन्ने विवाद छ । प्रदेश ५ को नाम लुम्बिनी राख्नेमा करिब सहमति छ तर राजधानी बुटवल वा दाङ भन्नेमा विवाद छ । प्रदेश २ मा नेकपाको एकल बहुमत छैन । मिथिला, मधेस, जनकपुरलगायतका नाममा विवाद छ । यी विवाद मिलाउनका लागि प्रदेशसभामा औपचारिक रूपमा कसैले छलफल अघि बढाएका छैनन् । प्रदेशहरूमा आफूले जोखिम मोल्नै हुँदैन भन्ने खालको प्रवृत्ति देखियो, यसका कारण संघले उनीहरूमाथि हैकम जमाउने आधार तयार भयो, राजनीतिशास्त्री खनालको विश्लेषण छ, प्रदेशले क्षमता देखाउन सकेनन्, संघीय सरकार पनि प्रदेशअनुकूल भएन । नेकपाका सरकार भएका ६ वटा प्रदेशले केन्द्रको मुख ताक्नु स्वाभाविक भए पनि भिन्न गठबन्धनमा बनेको प्रदेश २ सरकारले समेत आफ्नो क्षमता देखाउन नसकेको उनको धारणा छ ।यसअघि पनि विभिन्न निर्णयमा केन्द्र नै हाबी भइरहेको छ । प्रदेश सरकारहरू आफ्नो निर्णयमा अघि बढ्न सकेका छैनन् । गत वर्ष भएको अन्तरप्रदेश परिषद् बैठकमा मुख्यमन्त्रीहरूले केन्द्रीकृत मानसिकताका कारण काम गर्न सकिएन, केन्द्रको हस्तक्षेप ज्यादा भयो भन्ने गुनासो गरेका थिए । त्यही गुनासो सम्बोधन गर्न गृहमन्त्री रामबहादुर थापाको संयोजकत्वमा एउटा कमिटी बनाएर प्रतिवेदन पनि तयार भयो । तर त्यो लागू भएको छैन । बरु केन्द्र हाबी भयो भन्ने मुख्यमन्त्रीहरू नै केन्द्रीय सरकार र पार्टीका शीर्ष नेताहरूलाई आफूले गर्ने निर्णयहरूमा पनि निम्त्याइरहेका छन् । आर्थिक र नीतिगत मुद्दामा स्वतन्त्र दृष्टिकोण राख्न खोजेको जस्तो देखिए पनि सरकारसँग जोडिने विषयचाहिँ पार्टीलाई जिम्मा लगाउने प्रवृत्ति देखियो, संविधानविद् अधिकारीले भने, पोलिटब्युरो कल्चरबाट निर्देशनको अपेक्षा गर्ने र त्यसका आधारमा चल्ने अभ्यास हाम्रो संघीयताको मर्म होइन ।"
प्रदेश ३ को नाम वाग्मती राजधानी हेटौंडा,"बैठक बोलाउने तयारीनेकपा सचिवालयले राजधानी र नामबारे निर्णय गरेपछि प्रदेश सरकारले प्रदेशसभा बैठक बोलाउने तयारी गरेको छ । यस विषयमा मुख्यमन्त्री डोरमणि पौडेलले प्रमुख प्रतिपक्षी दल कांग्रेसको संसदीय दलका नेता इन्द्रबहादुर बानियाँबीच आइतबार छलफल भएको छ ।ॅसंघीयतामाथि प्रहार भयो, मान्दैनौंकाभ्रे सांसद चन्द्र लामाले पार्टी सचिवालयको निर्णयले संसद्को सर्वोच्चतामाथि प्रश्न उठाएको बताए । पार्टी र संसद् फरक कुरा हुन्, उनले भने, काभ्रेलाई प्रदेश राजधानी बनाउने अडानबाट हामी एक इन्च पनि पछि हट्दैनौं । सांसद रत्न ढकालले अधिकार क्षेत्र मिचेर पार्टीले गरेको निर्णय नमान्ने बताए । पार्टीले सुझाव दिएको हुन सक्छ, संविधानले दिएको अधिकार प्रयोग गरी प्रदेशको नाम र केन्द्र टुंगो लगाउँछौं, उनले भने । सांसद गोमा भुर्तेलले पार्टीको निर्देशन आयो भन्दैमा चुपचाप नबस्ने बताइन् । सांसद बसुन्धरा हुमागाईंले राजधानी काभ्रे हुनुपर्ने प्रस्तावको पक्षमा मतदान गर्ने बताए । कांग्रेस जिल्ला सभापति मधुप्रसाद आचार्यले राजधानी र नामका लागि प्रदेशसभाले स्वतन्त्र निर्णय गर्न पाउनुपर्ने बताए ।"
एमसीसी को चेपुवामा नेकपा,"(काठमाडौं)  विकास र सहयोगसम्बन्धी अमेरिकी नियोग मिलेनियम च्यालेन्ज कर्पोरेसन (एमसीसी) बारे मुख्य नेताहरूकै बुझाइ फरक हुँदा नेकपा अप्ठेरोमा परेको छ । एमसीसी इन्डोप्यासिफिक रणनीति (आईपीएस) अन्तर्गत हो या होइन भन्ने विवाद चर्किंदै जाँदा नेकपासँगै उसको नेतृत्वको सरकारलाई समस्या भएको हो । सरकारले सम्झौता छिट्टै संसद्बाट अनुमोदन गराएर कार्यान्वयनमा लैजाने तयारी गरिरहेका बेला गत साताको नेकपा स्थायी कमिटी बैठकमा अध्यक्ष पुष्पकमल दाहालले एमसीसी आईपीएसअन्तर्गत होइन भनेर अमेरिकाले पुष्टि गरेपछि मात्रै अघि बढाउन सकिने बताएका थिए । बैठकले समग्र पक्ष बुझेर उपयुक्त निर्णय गर्ने जिम्मा पार्टीको केन्द्रीय सचिवालयलाई दिएको थियो । सत्तारूढ दल नेकपाभित्र बहस र विवाद चर्किंदै गए पनि पार्टी नेतृत्व यो विवाद सल्टाउन उदासीन देखिएको छ । स्थायी कमिटी बैठक सकिएको साता दिनपछि आइतबार बसेको सचिवालय बैठकमा एमसीसीको एजेन्डा प्रवेश नै गराइएन । बरु सचिवालयको बैठक बस्नुअघि नै गत बिहीबार नै नेकपाले एमसीसी आईपीएसअन्तर्गत नभएको उल्लेख गर्दै अन्तरपार्टी निर्देशन जारी गरेको छ । पार्टी बैठकमा एउटा छलफल हुने, सर्कुलर अर्को जाने गर्दा तल्ला कमिटीहरूमा अलमल हुन्छ, वरिष्ठ नेता झलनाथ खनालले भने, यसबारे हामी छलफल गर्छार्ैं । उनले कुनै पनि सैन्य रणनीतिमा नेपाल सदस्य बन्न नसक्ने स्पष्ट पार्दै एमसीसी आईपीएसअन्तर्गत नभएको पुष्टि भएपछि मात्रै सम्झौतालाई कार्यान्वयन गर्न सकिने बताए । स्रोतका अनुसार ९ सदस्यीय सचिवालयमा दाहालसहित ५ जना एमसीसी आईपीएसअन्तर्गतको कार्यक्रम हो भने सम्झौता अनुमोदन गर्नु हुँदैन भन्ने पक्षमा छन् । त्यसैले सचिवालयमा यसबारे छलफल हुन नसकेको हो । प्रधानमन्त्री केपी शर्मा ओली, सचिवालय सदस्य ईश्वर पोखरेल र महासचिव विष्णु पौडेल मात्र एमसीसी कार्यान्वयनको पक्षमा छन् । यसका लागि थप छलफल आवश्यक नरहेको उनीहरूको तर्क छ । प्रधानमन्त्री ओलीले कान्तिपुरसँगको कुराकानी र त्यसपछिका सार्वजनिक कार्यक्रममा एमसीसी सम्झौता संसद्बाट अनुमोदन हुने बताइसकेका छन् । पार्टीका आन्तरिक छलफलमा पनि उनले एमसीसीको परियोजना कार्यान्वयनमा जोड दिने गरेको उनीनिकट नेताहरूको भनाइ छ । महासचिव विष्णु पौडेलले केही दिनअघि कान्तिपुरसँगको अन्तर्वार्तामा एमसीसी आईपीएसको अंग नभएको दाबी गरेका थिए । अहिलेसम्मका तथ्यले यो आईपीएसको अंग होइन भन्ने नै देखाउँछ, पौडेलले भनेका थिए, तैपनि स्थायी कमिटीले सबै चीजलाई गहिरो ढंगले अध्ययन गर्नू भनेकाले सबै सत्यतथ्य हेरिकन सचिवालयले निर्णय गर्छ । तर अध्यक्ष दाहालले बैठकमा प्रस्ताव गरेजस्तै एमसीसी आईपीएसअन्तर्गत नभएको अमेरिकाबाटै पुष्टि भयो भने मात्रै सम्झौता अनुमोदन गरेर कार्यान्वयनमा जानुपर्ने पक्षमा सचिवालय सदस्यहरू खनाल, माधव नेपाल, वामदेव गौतम, नारायणकाजी श्रेष्ठ र रामबहादुर थापा छन् । उनीहरूले त्यही धारणा स्थायी कमिटी बैठकमा राखेका थिए । अहिले पनि हाम्रो मत यही नै हो, तीमध्ये एक सचिवालय सदस्यले भने, अमेरिकी दूतावासका अधिकारीले मिडियामै एमसीसी आईपीएसअन्तर्गतकै कार्यक्रम हो भनिसकेकाले पार्टीभित्र झन् गहन छलफल हुनुपर्छ । नेपालस्थित अमेरिकी दूतावासका अधिकारी कार्ल रोजर्सले अमेरिकी सबै कार्यक्रम आईपीएसअन्तर्गत नै सञ्चालन हुने र एमसीसी पनि त्यहीअन्तर्गत भएको बताएका थिए । तर सरकारी अधिकारीहरू रोजर्सको यो तर्कलाई अस्वीकार गर्छन् । प्रधानमन्त्री ओलीका परराष्ट्र मामिला सल्लाहकार राजन भट्टराईले नेपालले अमेरिकासँग गरेको सम्झौतामा कतै पनि आईपीएस भन्ने शब्दावली उल्लेख नभएको बताए । हामीले आधार बनाउने भनेको उनीहरूसँग गरेको सम्झौता हो । सम्झौताप्रति नै हामी प्रतिबद्ध हुन्छौं, उनले भने, त्यसको परिभाषा उनीहरूले तपसिलमा कसरी दिँदै जान्छन् भनेर जिम्मेवारी लिन सक्दैनौं किनभने त्यो विषयमा हामीले सही गरेका छैनौं । उनले अमेरिकी पक्षले आधिकारिक सम्झौता परिवर्तन गर्न चाहेको छछैन भन्नेमा सचेत भने हुनुपर्ने बताए । आईपीएसबारे अमेरिकी अधिकारीका सार्वजनिक धारणा एउटै नभएको बताउँदै भट्टराईले भने, अमेरिकी राजदूतले हामीलाई बारम्बार एमसीसी आईपीएसअन्तर्गतको होइन भनिरहेका छन् । सन् २००२ देखि कार्यान्वयनमा आएको एमसीसीबाट सहयोग लिन नेपालले २००८ देखि पहल गर्दै आएको थियो । एमसीसी सहयोग प्राप्त गर्न अमेरिकाले तयार पारेको मापदण्ड सन् २०११ मा पूरा गरेपछि मात्रै नेपाल यसका लागि योग्य भएको थियो । सन् २०१७ सेप्टेम्बरमा नेपालका तर्फबाट तत्कालीन अर्थमन्त्री ज्ञानेन्द्रबहादुर कार्कीले सम्झौतामा हस्ताक्षर गरेका थिए । सन् २०१७ कै अक्टोबरबाट आईपीएस कार्यान्वयनमा आएको हो । त्यसैले आईपीएस र एमसीसी अमेरिकाको फरकफरक कार्यक्रम भएको सरकार पक्षको भनाइ छ । नेकपा स्थायी कमिटी बैठकमै परराष्ट्रमन्त्री प्रदीप ज्ञवालीले नेपाल कुनै पनि सैन्य गठबन्धनमा सहभागी नहुने बताउँदै एमसीसी आईपीएसको अंग नभएको पटकपटक प्रस्ट्याएका थिए । सत्तारूढ पार्टीभित्र हिजो आफैंले आग्रह गरेर निर्णय भएको अमेरिकाको ५० अर्बभन्दा बढी अनुदानबारे अन्यथा ढंगले छलफल हुनु आफैंमा अनुचित हो, ज्ञवालीको भनाइ थियो । उनको भनाइमा नेताहरू आश्वस्त हुन नसकेपछि यसको टुंगो लगाउने जिम्मा सचिवालयलाई दिइएको थियो । स्थायी कमिटी बैठकपछि पनि परराष्ट्रमन्त्री ज्ञवालीले संसदीय समितिमा पुगेर पनि एमसीसीबारे स्पष्टीकरण दिएका थिए । अमेरिकी राजदूत र्यान्डी बेरीले आईपीएस कुनै रणनीति, सन्धि या सम्झौता नभएको बताइसकेका छन् । उनले यसमा सही गर्नुपर्ने कुनै कागजात नभएको र यसमा नेपालले सहमति जनाउनैपर्ने र सामेल हुनैपर्ने भन्ने नरहेको जनाएका छन् । अर्थविद् स्वर्णिम वाग्ले अमेरिकाले आईपीएसलाई एउटा नीतिमात्रै हो भनेर बारम्बार भनिरहेका बेला यसबाट आत्तिनुपर्ने कुनै कारण नभएको बताउँछन् । इन्डोप्यासिफिक रणनीति छाता नीति जस्तो हो, अमेरिकाले एउटा स्कलरसिप दिन पनि यही नीति अवलम्बन गर्छ, उनले भने, तर नीतिअन्तर्गत सहयोग लियौं भने स्वतः सैन्य रणनीतिको गठबन्धनमा जान्छौं भन्ने तर्क नै गलत छ । सरकारका प्रवक्ता गोकुल बाँस्कोटाले एमसीसीका विषयमा भइरहेको बहसप्रति लक्षित गर्दै पार्टीको दार्शनिक नीतिअनुसार सरकारको परराष्ट्र नीति नचल्ने बताएका छन् । पार्टीभित्र भएको छलफलका कारण सरकारको काम रोकिँदैन, उनले कान्तिपुरसित भने, देशले अवलम्बन गरेको परराष्ट्र नीतिअन्तर्गत रहेर राष्ट्रिय हितबमोजिम सरकारको व्यवहार हुन्छ ।"
जन्मिएको भोलिपल्टै पाठेघरको शल्यक्रिया,"(काठमाडौं)  थापाथलीस्थित प्रसूति गृहमा बेस्सरी पेट फुलेकी शिशु जन्मिइन् । शिशुले दूध खाइनन्, बान्ता मात्रै गरिरहिन् । बच्चालाई किन यस्तो भयो भनेर अभिभावक आत्तिए । कसैले शिशुको पेटमा ठूलो ट्युमर रहेको अनुमान गरे । प्रसूति गृहमा उपचार नहुने भएपछि शिशुलाई धापासीस्थित ग्रान्डी अस्पताल पुर्याइयो । एक्सरे र एमआरआई गर्दा पाठेघरको बाटो थुनिएको देखियो । शल्यक्रिया गरेर पाठेघरबाट दुई सय एमएल पानी निकालियो । चिकित्सा विज्ञानमा शिशुको उक्त समस्यालाई भजाइनल अट्रेसिया भनिन्छ । उपचारमा संलग्न बाल शल्यचिकित्सक डा आशिषलाल श्रेष्ठका अनुसार १० हजार जीवित जन्मेका शिशुमध्ये एक जनामा यस्तो जटिल समस्या देखिन्छ । यसलाई बर्थ डिफेक्ट अर्थात् जन्मदोष पनि भनिन्छ । डा श्रेष्ठका अनुसार ग्रान्डी पुर्याइँदा शिशुको पाठेघरभित्र जमेको पानीको थैलोले च्यापिएर मिर्गौला फेल हुने अवस्थामा थियो । नली थुनिएर निकास नभएपछि शिशुको पाठेघर फुलेको रहेछ, उनले भने । एक महिनाअघि जन्मेको भोलिपल्टै शल्यक्रिया गरिएकी शिशुको अवस्था अहिले सामान्य छ । अरू बच्चाजस्तै हाँस्ने, खेल्ने गर्छे, शिशुका बुबाले कान्तिपुरसित भने ।जटिल जन्मदोषकै कारण २० महिनाअघि ललितपुर, इमाडोलकी एक शिशुको जन्मिएको दोस्रो दिन शल्यक्रिया गरिएको थियो । जन्मँदा उनको मलद्वार बन्द थियो । प्रसूति गृहमा जन्मिएकी उनलाई उपचारका लागि ग्रान्डी अस्पताल पुर्याइयो । शिशुको पाठेघर र दिसापिसाब निस्कने बाटो एउटै भएको भेटियो, उपचारमा संलग्न डा श्रेष्ठले भने । चिकित्सा विज्ञानमा यसलाई क्लोएका भनिन्छ । उनका अनुसार यस्तो समस्या २० हजार जीवित जन्मेका मध्ये एक शिशुमा देखिन्छ । ती शिशुको मलद्वार खुलाउन नमिलेपछि शल्यक्रिया गरी आन्द्रा फर्काएर पेटबाटै दिसा निस्कन मिल्ने बनाइएको छ । नवजात शिशु भएकाले मलद्वार खुलाउन जोखिम भयो, डा श्रेष्ठले भने, पछि अर्को शल्यक्रिया गरेर मलद्वारबाटै दिसा निस्कने बनाइदिन मिल्छ । पाठेघरको बाटो पनि छुट्टै बनाउन मिल्छ । डा श्रेष्ठका अनुसार नवजात शिशुको शल्यक्रिया जटिल हुन्छ । भर्खरै जन्मिएको बच्चाको शरीरमा रगत कम हुन्छ । शरीर चिर्दा रगत बगेर ज्यानै जाने सम्भावना हुन्छ, उनले भने, शरीर चिर्दा अन्य अंगमा घाउ लागेर संक्रमण हुने जोखिम पनि उत्तिकै हुन्छ । नवजात शिशुमा रोग प्रतिरोधात्मक क्षमता पनि न्यून हुने भएकाले शल्यक्रिया सफल हुने सम्भावना कम हुने उनले बताए ।"
दुर्घटनामा बर्सेनि दुई हजारको मृत्यु,"हेटौंडा (कास) प्रदेश ३ को १३ जिल्लामा झन्डै ५० वर्षभित्र १५ हजारभन्दा बढीले विपद्का कारण ज्यान गुमाएका छन् । आन्तरिक मामिला तथा कानुन मन्त्रालयले सार्वजनिक गरेको तथ्यांकअनुसार सन् १९७१ देखि २०१८ को अवधिमा ३५ हजारभन्दा बढी व्यक्ति घाइते र ७ लाखभन्दा बढी प्रभावित भएका छन् । सडक सञ्जालको विस्तारले सडक दुर्घटनामा बर्सेनि वृद्धि हुँदै गएको छ । नेपालमा सडक दुर्घटनाका कारण प्रत्येक वर्ष २ हजारभन्दा बढीले ज्यान गुमाउने गरेका छन् । प्रदेश ३ का चितवन, धादिङ, मकवानपुर, सिन्धुपाल्चोक र काठमाडौं बढी सडक दुर्घटना हुने जिल्ला हुन् । यसैगरी प्रदेश ३ उच्च भूकम्पीय जोखिम क्षेत्र पनि हो । ०७२ को भूकम्पबाट अतिप्रभावित १४ मध्ये १२ जिल्ला यसै प्रदेशमा पर्छन् । भूकम्पका कारण प्रदेशमा ८ हजार १ सय ६० जनाले ज्यान गुमाएका थिए । सिन्धुपाल्चोक सबैभन्दा बढी प्रभावित जिल्ला हो, त्यहाँ ३ हजार ५ सय ७० जनाले ज्यान गुमाए । काठमाडौंमा १ हजार २ सय ३६, नुवाकोटमा १ हजार १ सय १२ जना, रसुवामा ६ सय ८१ र धादिङमा ६ सय ८० जनाको भूकम्पका कारण मृत्यु भएको थियो । तथ्यांकअनुसार नेपालमा बाढीबाट भन्दा चट्याङबाट बढी मानिस मरिरहेका छन् । १० वर्षमा प्रदेश ३ मा चट्याङबाट मात्रै २ सय ३१ जनाको मृत्यु भएको छ भने ६ सय २३ जना घाइते भएका थिए । प्रदेश ३ मा मकवानपुर चट्याङबाट बढी प्रभावित जिल्ला हो । पहिरोबाट मात्रै १० वर्षयता यस प्रदेशमा १ सय ७३ जनाले ज्यान गुमाएका छन् भने १ सय ८० जना घाइते भए । ०५० सालमा बाढी र पहिरोको प्रकोपबाट प्रदेश ३ मा ठूलो जनधनको क्षति भएको थियो । त्रिभुवन, पृथ्वी, अरनिको र नारायणगढ मुग्लिन राजमार्गसहित यस प्रदेशको महत्त्वपूर्ण पहाडी राजमार्गमा पहिरोको समस्या छ । बाढीका कारण यस प्रदेशमा ५ वर्षयता २ सय ५ जनाले ज्यान गुमाएका छन् । आगलागीबाट एक दशकमा ज्यान गुमाउनेको संख्या १ सय ७० जना छ । उक्त अवधिमा ४ सय ४६ जना घाइते भएका थिए । प्रदेश ३ भूकम्प, सडक दुर्घटना, बाढी, पहिरो, चट्याङ, भूक्षय, आगलागी, महामारीलगायत प्रकोपको जोखिममा रहेको आन्तरिक मामिला तथा कानुन मन्त्रालयका सचिव विनोदप्रकाश सिंहले बताए । पहाडी भाग पहिरो र भूक्षयको जोखिममा छ भने चुरे क्षेत्र भूक्षय, पहिरो, बाढी, खडेरी, आगलागी र महामारीको जोखिममा छ, उनले भने ।"
गुम्बादरबार पुनर्निर्माणमा ढिलाइ,"(नुवाकोट)  भूकम्प गएको साढे चार वर्ष बितिसक्दा पनि जिल्लामा रहेका पुरातात्त्विक सम्पदाको पुनर्निर्माण थालिएको छैन । भूकम्पले भत्काएको पुरातात्त्विक सम्पदा दरबार तथा गुम्बाको नयाँ पुनर्निर्माण भएको छैन । जिल्लामा रहेका एउटा पनि नयाँ गुम्बा बनेका छैनन् । जिल्लामा १ सय १६ वटा गुम्बा छन् । ०७२ वैशाख १२ को भूकम्पले ८९ वटा गुम्बामा क्षति पुर्याएको थियो । ७९ गुम्बा पूरै भत्किएर पुनर्निर्माण गर्नुपर्ने अवस्थाका छन् । १० वटा गुम्बा मर्मतसम्भार गरेर पुग्ने अवस्थाका छन् । मर्मतसम्भारका लागि १ करोड ४० लाख रुपैयाँ बजेट विनियोजन गरिएको छ । अहिले विदुर नगरपालिका १ का २ र वडा ८ मा १ गरी ३ वटा गुम्बा मर्मत हुँदै छ । गुम्बाहरू छिटो मर्मत तथा पुनर्निर्माण गर्नुपर्ने जिल्ला समन्वय समितिका प्रमुख सन्तमान तामाङले बताए । डेढ महिनाभित्रमा चीनले पुरातात्त्विक सम्पदा साततले दरबार, तलेजु भवानी दरबारलगायत सम्पदा रेक्ट्रोफिटिङ गर्ने भनेर जस्तापाताले छोपेर राखिएको छ । ६ महिना बितिसक्न लाग्दा पनि अझै ती पुरातात्त्विक सम्पदा पुनर्निर्माणको पर्खाइमै छन् । चिनियाँ प्राविधिक टोलीले वैशाख पहिलो सातादेखि जेठसम्म पुनर्निर्माण गर्न भनेर सर्भे गर्यो । सम्पदा वर्षाले ती सम्पदा ढल्न नदिन जस्तापाताले छाइयो, स्थानीय ईश्वर खड्काले भने, खै अझै बनाउने सुरसार छैन । यहाँ आधा दर्जनभन्दा बढी सम्पदा पुनर्निर्माण गर्नुपर्नेछ । चिनियाँ पक्षले नुवाकोट दरबारसहित सबै पुरातात्त्विक सम्पदाहरूको रेक्ट्रोफिटिङ गरी पुनर्निर्माण गर्ने भनेको थियो । अब नयाँ वर्ष सकेपछि बनाउन आउँछन् कि, स्मारक संरक्षण तथा दरबार हेरचाह कार्यालयका प्रमुख अर्जुन फुयालले भने ।चीन सरकारले पुनर्निर्माण गर्ने सम्पदाहरूमा साततले दरबार, लामपाटी, सेतो पाटी, विष्णु मन्दिर, नारायण मन्दिर, गारद घर, रंगमहल, तुलजा भवानी मन्दिर छन् । विष्णु र नारायण मन्दिरलाई एउटै प्याकेजमा राखेर काम गरिनेछ । नजिकै रहेको पुरातात्त्विक महत्त्व बोकेको जिल्लाको ठूलो शक्तिपीठ नुवाकोट भैरवी मन्दिर भने पुनर्निर्माण भइरहेको छ । राजा पृथ्वीनारायण शाहले १८१७ देखि १९ मा ललितपुरबाट कालिगढ झिकाएर दरबार बनाएका थिए । सुरुमा नौतले भए पनि ०९० सालको भूकम्पले ७ तलामा बाँकी रहेको स्थानीय बूढापाकाको भनाइ छ । लिच्छविकालीन तलेजु दरबार भएको दाबी गर्छन् जुन पूर्वी मोहडाको पूरै भाग दुई वर्षअघिको वर्षात्मा झरेको थियो ।"
बिदा नदिनेलाई कारबाहीमा अन्योल,"काठमाडौं (कास) सुत्केरी वा गर्भावस्थामा बिदा नदिनेलाई कस्तो कसुरमा कारबाही गर्ने भन्नेमा अन्योल देखिएको छ । संविधानअनुसार महिलाले सुत्केरी वा गर्भावस्थामा पारिश्रमिक नकाटिने गरी कम्तीमा ९८ दिन कार्यालय बिदा पाउँछन् । मुलुकी अपराध संहितामा गर्भावस्थामा भेदभावपूर्ण व्यवहार गर्नेगराउने व्यक्तिलाई तीन वर्षसम्म कैद, ३० हजार रुपैयाँसम्म जरिवाना वा दुवै सजाय तोकिएको छ तर सुरक्षित मातृत्व तथा प्रजनन स्वास्थ्य अधिकार ऐनमा ६ महिनासम्म कैद, ५० हजार जरिवाना वा दुवै सजाय हुन सक्ने उल्लेख छ । दुईवटा कानुन बाझिँदा कुनका आधारमा कारबाही गर्ने भन्ने अन्योल भएको सरोकारवालाले बताए । यस्तो अवस्थामा सरकारी वकिलले संहिता वा ऐन कुनअन्तर्गत अभियोग दर्ता गर्ने भन्ने स्वविवेक प्रयोग गर्न सक्छन् । तर विवेक प्रयोग न्यायोचित नहुने सम्भावना बढी भएकाले पीडित थप पीडामा पर्ने कानुन व्यवसायी ओमप्रकाश अर्यालले बताए । विशेष ऐन बनाउँदा सामान्यभन्दा कम सजायको व्यवस्था राख्नु हुँदैन, सामान्यले नपुगेर विशेष व्यवस्था ल्याइने हो, उनले भने, अपराध संहिताभन्दा विशेष ऐनमा सजाय कम हुनु त्रुटिपूर्ण छ ।अर्का कानुन व्यवसायी परशुराम घिमिरेले विशेष ऐन ल्याउँदा पुरुष मानसिकता हाबी भएको भन्दै त्रुटि सच्याउनुपर्नेमा जोड दिए । ऐनमा जे भनिए पनि प्रसूति हुनुअघि वा पछि ९८ दिन बिदा लिनदिन पाइन्छ तर कानुन बाझिँदा बहाना बनाएर प्रसूति भइसकेपछि मात्रै बिदा लिन पाउने भ्रमलाई प्रश्रय दिइन्छ, उनले भने, गर्भवतीलाई बिदा नदिएर शिशुको मृत्यु भएको अवस्थामा बिदा नदिनेलाई निलम्बन गर्ने र हदैसम्म क्षतिपूर्ति भराउने पाटो पनि ऐनमा छुटेको छ । उक्त ऐन, ०७५ असोज २ मा जारी भएको थियो ।"
विद्यार्थीले प्रमाणपत्र पाएनन्,"काठमाडौं (कास) संस्कृत विश्वविद्यालयका विद्यार्थीले तीन महिनादेखि शैक्षिक प्रमाणपत्र पाउन सकेका छैनन् । विश्वविद्यालयले प्राविधिक कारण देखाउँदै ट्रान्सक्रिप्ट लगायतका शैक्षिक प्रमाण नदिएको छात्र सीताराम कोइरालाले बताए । दसैंअघि नै फारम भरेर बुझाएको थिएँ । अहिलेसम्म प्रमाणपत्र हात परेको छैन, उनले भने । विश्वविद्यालयले यसअघि तहअनुसार आवेदन दिएको एक साता, १५ दिन र ढिलोमा एक महिनाभित्र प्रमाणपत्र जारी गर्ने गरेको थियो । आवेदन दिएको लामो समयसम्म प्रमाणपत्र नपाउँदा उपल्लो तहमा भर्ना हुन नपाएको र अन्य सेवासुविधाबाट वञ्चित हुनुपरेको विद्यार्थीको गुनासो छ । परीक्षा नियन्त्रण कार्यालयले भने सफ्टवेयरमा समस्या आएका कारण प्रमाणपत्र जारी गर्न नसकिएको जनाएको छ । विद्यार्थीको नतिजा रहेको सफ्टवेयरमा समस्या देखिएपछि अपडेट गर्ने काम भइरहेको छ, कार्यालयका एक कर्मचारीले भने । विश्वविद्यालय मातहतका क्याम्पसमा ३ हजारभन्दा बढी विद्यार्थी छन् । विश्वविद्यालयमा ३ महिनादेखि उपकुलपतिसहितका पद रिक्त छन् ।"
कारागारभित्रै गाँजा र रक्सी बिक्री,"(दोलखा)  कारागारभित्र अवैध गाँजा, रक्सीको व्यापार, गुणस्तरहीन खाना र रकम ठगेको आरोपसहित कैदीबन्दीले आन्तरिक प्रशासनविरुद्ध वहिष्कार आन्दोलन थालेका छन् । दोलखा जिल्ला कारागारका चौकीदार, मूल नाइके र नाइकेहरूबाट शोषणका साथै विकृति बढाएको भन्दै वहिष्कार आन्दोलन थालेका हुन् । कैदीहरूले जेलभित्र छिर्ने मूलढोकामा बसेर आइतबार बिहान नाराबाजी गरे । सुरक्षाकर्मीसमेत पस्न नदिन उनीहरूले दोस्रो मूलढोकाको तालामाथि अर्को ताला थपेका छन् । असुरक्षा बढेपछि चौकीदार र नाइकेहरूलाई सुरक्षाकर्मीको सुरक्षामा राखिएको छ । आधा कैद भुक्तान गरिसकेका कैदीबन्दीलाई कारागार नियमअनुसार चौकीदार, मूल नाइके र नाइकेको उपाधि दिइन्छ । कैदीहरूमध्ये उनीहरूलाई व्यवस्थापन, रेखदेख र किनमेलका लागि बाहिर घुम्न पाउनेसम्म छुट हुन्छ । आन्दोलनरत पक्षले प्रमुख जिल्ला अधिकारीसमक्ष चौकीदार र नाइकेहरूलाई अर्को जेल सरुवा नगरेसम्म आन्दोलन जारी राख्ने बताए । जेलको पहिलो ढोकाबाट छिरेपछि कैदीबन्दी राख्ने ठाउँमा प्रवेश गर्ने दोस्रो ढोका हुन्छ । उनीहरूले आफू रहेको क्षेत्रमा चौकीदार र नाइके तथा अन्य सुरक्षा तथा प्रशासनलाई समेत निषेध गर्न तालामाथि ताला लगाएका छन् । प्रमुख जिल्ला अधिकारी भीमकान्त शर्माका अनुसार आन्तरिक प्रशासनका कैदीबन्दीहरूबाट रासन र सुविधामा ठगिएको भन्दै नाराबाजी भएको बताए । जेलमा होहल्ला हुनुको कारण एक खिली गाँजाको पाँच सयमा बिक्रीवितरण, रक्सी सेवन गरेर कुटपिट र गुणस्तरहीन खाना वितरण र रकम असुली रहेको कैदीबन्दीहरूले बताए । एक कैदी भन्छन्, साउनयता जनावरले खाने जस्तो खाना खानुपरेको छ । गन्हाउने चामल, इस्कुसको झोल, पानीमा पकाएको हड्डी मात्रै भएको मासु खान बाध्य छौं । जेलभित्र गाँजा र रक्सी कसरी आउँछ र त्यसको व्यापार हुन्छ भन्ने प्रश्न पनि कैदीहरूले गरेका छन् । विकृतिका बारेमा बोलेमा चौकीदार र नाइकेहरूले कोठामा लगेर कुट्ने हुँदा असुरिक्षत भएको गुनासो उनीहरूले गरेका छन् । दोलखाका प्रहरी नायब उपरीक्षक रेवतीरमण पोखरेलले गाँजा र रक्सीको प्रयोग जेलभित्र हुने विषय गम्भीर भएकाले छानबिन गरिने बताए । जेलरका अनुसार गमला र ससाना प्रयोगका सामान बनाउन बोतलहरू लान अनुमति दिइएको थियो । त्यस्तै अनुमतिको फाइदा उठाउँदै रक्सीका साथै गाँजा भित्रिएको हुन सक्ने अनुमान छ । गाँजा प्रयोग भएको भन्ने गुनासो सुनिएकाले अनुसन्धान गरिने प्रनाउ पोखरेलले बताए । थाङ्कालगायत अन्य वस्तु बिक्री गरेको पैसासमेत लुटिएको उनीहरूले दुःखेसो पोखे । प्रजिअ शर्माले कारागारभित्रको घटना कारागार व्यवस्थापन विभाग केन्द्रमा लेखिपठाउने र जे निर्देशन आउँछ, त्यसैअनुरूप गर्ने बताए ।"
त्रिवि उपकुलपतिलाई दुर्व्यवहार,"काठमाडौं (कास) त्रिभुवन विश्वविद्यालयका उपकुलपति प्राडा धर्मकान्त बाँस्कोटालाई विद्यार्थीको एक समूहले दुर्व्यवहार गरेको छ । उपकुलपतिलाई भेट गर्ने भन्दै आइतबार दिउँसो कार्यकक्षमा छिरेको समूहले बाँस्कोटालाई हातपात गर्न खोज्दै कुर्सी र टेबल पल्टाएर दुर्व्यवहार गरेका हुन् । समूहले टेबलका कागजात छरपस्ट पार्नुका साथै सिसा फुटाएका छन् ।उपकुलपतिसँग कुरा गर्नु छ भनेर विद्यार्थी आए, उपकुलपति कार्यालयका प्रमुख कमल घिमिरेले भने, हामी कर्मचारीलाई बाहिर जान भनेपछि हामी निस्कियौं । दुई मिनेट नहुँदै झगडाको आवाज आएपछि भित्र हेर्दा उपकुलपतिको टेबल, कुर्सी पल्टाएछन् । सिसाको कप फुटाएछन् । उपकुलपतिले आफूखुसी विभिन्न विभाग र क्याम्पसमा तीनमहिने नियुक्ति गरेको विषयमा ती विद्यार्थीले असन्तुष्टि प्रकट गरेका थिए । त्यस विषयमा उपकुलपति बाँस्कोटा भने म मिटिङमा छु भनेर संवाददातासँग बोल्न चाहेनन् ।"
एटिएम फुटाउँदै गर्दा पक्राउ,"काठमाडौं (कास) चन्द्रागिरि नगरपालिका७ थानकोटस्थित सिटिजन बैंकको एटिएम फुटाएर रकम चोरी गर्न लागेका दुई जनालाई प्रहरीले पक्राउ गरेको छ । पक्राउ पर्नेहरूमा मुगु सोरु गाउँपालिका६ घर भई चन्द्रागिरि५ दाउराडिपो बस्ने २४ वर्षीय चित्रबहादुर शाही र २० वर्षीय नन्दराज धराल छन् । एटिएम राखेको सटरको ताल्चा र मेसिनसमेत फुटाएर क्षति पुर्याइसकेको अवस्थामा शनिबार राति उनीहरूलाई पक्राउ गरेको प्रहरीले जनाएको छ । उनीहरूको साथबाट एटिएम मेसिन फुटाउन प्रयोग गरेको ढुंगा, पिलास, फलामको रेन्च र चक्कु बरामद गरेको छ ।"
लथालिंग अस्पताल,"(काठमाडौं)  जाडो मौसम छ । यो मौसमलाई ज्वरो, रुघाखोकी, दम, निमोनियालगायत मौसमी भाइरस आक्रमणका बिरामी बढ्ने समय मानिन्छ । यस्तैखाले बिरामीको उपचार हुने टेकुस्थित शुक्रराज ट्रपिकल तथा सरुवा रोग अस्पताल भने यतिखेर सुनसान छ । मौसमी भाइरस तथा सरुवारोगको उपचार गर्ने सरकारी एक मात्र केन्द्रीय अस्पताल हो यो । शुक्रबार बिहान ९ बजे अस्पताल पुग्दा टिकट काउन्टर अगाडि फाटफुट बिरामी लाइनमा बसेका थिए । १० बजेपछि ओपीडीमा पनि बिरामीको संख्या न्यून थियो । आकस्मिक कक्षमा भएका १० मध्ये २ बेडमा मात्रै बिरामी थिए । एक सय बेडमध्ये ३४ बेडमा मात्रै बिरामी भर्ना भएका थिए । चिकन गुनिया, इबोला, कालाजारलगायत सरुवा रोग उपचार गर्ने केन्द्रीय अस्पताल कुकुरले टोकेका, झाडापखाला र एचआईभीका बिरामीको उपचारमा सीमित छ । विशेषज्ञ र प्रविधि हुँदाहुँदै पनि अपेक्षित बिरामी यो अस्पताल आउनुको साटो निजी अस्पताल धाइरहेको हुन सक्ने अस्पतालका चिकित्सकको अड्कल छ । यो अस्पतालको सेवाबारे प्रचार नपुग्दा बिरामीको चाप न्यून भएको उनीहरू बताउँछन् ।अस्पताल अस्तव्यस्तप्रयोगशाला भवनको जमिनमुनि गाडी पार्किङ गर्ने ठूलो ठाउँ बनाइएको छ तर त्यहाँ गाडीका लस्कर होइन थोत्रा सामान थुपारिएका छन् । बिग्रेका बेड, काम नलाग्ने हिटर, सोफा, कुर्सी र फलामका डन्डीले त्यो ठाउँ ओगटेको छ । झरी पर्दा अस्पतालको जमिनमुनिको कोठामा पानी भरिन्छ । संक्रमणजन्य लामखुट्टेको स्रोत नै त्यही पानी जमेको कोठा बनिदिन्छ । लामखुट्टेजन्य संक्रमणको उपचार गर्न आएका बिरामी र कुरुवा उल्टै रोगको जोखिममा पर्ने गरेका छन् । त्यहाँ नअटेका यस्ता सामान अस्पतालको कुनामा पनि उस्तै गरी थुपारिएका छन् । ती सामान थन्क्याउन या बेच्न अस्पतालले कुनै पहल गरेको छैन । सरकारी सामान बेच्न लामो कानुनी प्रक्रिया हुने भएकाले ती सामान असरल्ल छोड्न बाध्य भएको अस्पतालका निर्देशक डा बासुदेव पाण्डेले बताए । हरेक सामान छुट्याएर लिलामी गर्नुपर्ने हुन्छ । सामान छुट्याएर बस्ने जनशक्ति नभएपछि ती सामान यतिकै छोडिएको हो, उनले भने । अस्पताल परिसरमा खिया लागेको, झ्यालढोका फुटेको थोत्रो एम्बुलेन्स छ । यसलाई अस्पतालले न हटाउन सक्छ न मर्मत गरेर प्रयोगमा ल्याउन सकेको छ । निर्देशक डा पाण्डेका अनुसार यो एम्बुलेन्स पूर्वरानी ऐश्वर्याराज्यलक्ष्मी शाहको नाममा भएकाले यसलाई थन्काउन मुस्किल परिरहेको छ ।जग्गा नहुँदा बनेन भवन आठ दशक पुरानो यो अस्पतालको भौतिक संरचना पनि उत्तिकै कमजोर भइसकेको छ । वर्षायाम लागेपछि माथिल्लो तलामा पानी चुहिन्छ । भित्ताभरि पानी रसाएका दागहरू अझै छन् । रंगरोगन गरेर ती दाग छोपे पनि पानी पर्नेबित्तिकै ती भित्तामा पानी बगेका दाग बस्छन् । ५ वर्षअघिको भूकम्पले चिकित्सक र कर्मचारी बस्ने क्वाटर भवन क्षतिग्रस्त भयो । चर्किएको भवनमै कर्मचारी बस्छन् । जग्गा अभावका कारण अस्पतालको नयाँ भवन निर्माण गर्न नसकिएको डा पाण्डेले बताए । चोभारस्थित सिमेन्ट कारखाना वा ललितपुरको कमलपोखरीको सरकारी जग्गा दिने कुरो चर्चामै सीमित छ । प्रस्तावित फाइल मन्त्रालयमै थन्किएको छ । माथिल्लो तलासम्म बिरामी पुर्याउन अस्पतालमा लिफ्ट छैन । बिरामीलाई बोकेरै माथिल्लो तला चढाउनुपर्छ । डा पाण्डेले भने, पुरानो भवनमा लिफ्ट राख्दा भवन अझै कमजोर हुन्छ । एसी जडान गर्न पनि भित्ता ठोकठाक गर्दा भवन अझै कमजोर होला भन्ने डर छ । बजेट भए पनि अस्पताललाई भत्काएर पुनर्निर्माण गर्न नसकिएको उनले गुनासो गरे । केन्द्रीय स्तरको अस्पतालसँग एउटा एम्बुलेन्स छ । त्यो पनि अस्पतालबाट बिरामी रिफर गरेर अन्यत्र पुर्याउनका लागि मात्रै प्रयोग हुन्छ । भएको एउटा एम्बुलेन्स पनि सुरक्षित नभएको डा पाण्डे बताउँछन् । यस्तो एम्बुलेन्समा सरुवारोगका बिरामी ल्याउँदा सजिलै अर्को व्यक्तिमा रोग सर्न सक्छ । सरुवा रोग अस्पतालमा बिरामी छुट्टै राख्न मिल्ने खालको एम्बुलेन्सको खाँचो छ, उनले भने ।जनस्वास्थ्यको हिसाबले काठमाडौं जस्तो घना बस्तीको बीचमा सरुवारोग अस्पताल राख्नु सुरक्षित छैन । यसले अस्पताल नजिक बस्तीका मानिसमा रोग सर्ने सम्भावना उच्च हुन्छ । डा पाण्डेले भने, कतिबेला कुन महामारी आउँछ, थाहा हुँदैन । महामारीका बिरामीबाट नजिकका मान्छेमा सजिलै रोग सर्छ, यस्तो अस्पताल बस्तीबाट टाढा राख्नुपर्छ । अस्पतालको नयाँ भवन बनाउन कतै एकान्तको जग्गा दिनु भनेर स्वास्थ्य मन्त्रालयमा अनुरोध गरिरहेको उनले बताए ।शल्यक्रिया हुँदैनकुकुरले टोकेर घाउ भएका, छालारोगका कारण घाउ भएका बिरामीको सामान्य शल्यक्रिया गर्न र चिरेको घाउ सिलाउन आवश्यक हुन्छ । शल्यक्रिया गर्न अस्पतालसँग माइनर वटी रुम छैन । विशेषज्ञ र उपकरण भए पनि अस्पतालले शल्यकक्ष अभाव झेलिरहेको छ ।अलपत्र आइसोलेसन वार्ड इबोला, स्वाइन फ्लु, बर्ड फ्लु, दादुरा, चिकन गुनियालगायत श्वासप्रश्वासबाट सर्ने जटिल रोग अन्य व्यक्तिमा नसरोस् भनेर यस्ता बिरामीलाई आइसोलेसन वार्डमा राखिन्छ । अस्पतालमा भएको आठ श्ययाको आइसोलेसन वार्ड स्थापना भएको एक दशक बितिसक्दा पनि सञ्चालनमा आउन सकेको छैन । विश्व स्वास्थ्य संगठनको मापदण्ड पूरा गर्न नसक्दा वार्ड सञ्चालन गर्न नसकिएको अस्पतालका प्रवक्ता डा अनुप बाँस्तोलाले बताए । आइसोलेसन वार्ड चलाउन नसक्दा कहिलेकाहीँ स्वास्थ्यर्मीलाई नै बिरामीबाट संक्रमण सर्ने गरेको छ । जनशक्ति र भौतिक संरचना व्यवस्थापन गर्दै छौं चाँडै नै यो वार्ड चलाउने तयारीमा छौं, उनले भने ।योजनाविहीन अस्पतालआठ दशकमा अस्पतालमा २२ पटक निर्देशक फेरिए । अस्पतालको रूप फेरिन सकेन । सरुवा रोग उपचारका लागि देशको एक मात्र रिफरल अस्पतालको अवस्था झन्झन् खस्किँदो छ । आगामी दिनमा अस्पतालको भौतिक संरचना र उपचार सेवा कसरी विस्तार हुन्छ ? कुनै योजना छैन, भिजन छैन, उद्देश्य छैन । आठ दशकअघि अस्पताल जस्तो थियो उस्तै छ । नयाँ योजना बनाउनेभन्दा पनि औषधि र उपकरण खरिदका लागि टेन्डर गरेरै अस्पतालले दिन र वर्ष कटाइरहेको छ । अस्पतालसँग सरुवारोग विशेषज्ञ उत्पादन गर्न सक्न शैक्षिक थलो बनाउन सक्ने क्षमता भए पनि हालसम्म यस्ता विशेषज्ञ विदेशबाटै उत्पादन भएर आइरहेका छन् ।"
फुटपाथमा हामी कसरी हिँड्ने ?,"(काठमाडौं)  बबरमहलस्थित सडक सुपरीवेक्षण तथा अनुगमन कार्यालय अपांगता अनुकूल नभएको भन्दै आइतबार कार्यालयबाहिरै कार्यक्रम गरी सरोकारवलालाई दबाब दिएका छन् । पुरानो सडक विभागसँगैको कार्यालयमा पुगेका अपांगता भएकाहरू भुईंतलामा जान सक्ने संरचना नभएपछि बाहिरै कार्यक्रम गरी दबाब दिएका हुन् । उपत्यकामा विस्तारित सडक अपांगता भएकाको अनुकूल हुनुपर्ने भन्दै केही महिनाअघि बौद्धमा निर्माणाधीन फुटपाथ भत्काएर विरोध गर्ने ऋषिराम ढकालसहितको टोली साढे ११ बजे कार्यालय पुगेका थिए । उनी तीन जनाको सहयोगमा बल्लतल्ल गाडीबाट ओर्लिए । मुस्किलले ह्वीलचियरमा बसेर कार्यक्रम स्थल पुगेका थिए । अनुगमन कार्यालय भवन अपांग अनुकूल नभएकाले उनीसहितको टोलीले बाहिरै अन्तर्क्रिया कार्यक्रम गरे । अपांगता भएका व्यक्तिहरूको चासो चावहिलबौद्धजोरपाटी सडक, टेकु क्षेत्र र तीनकुनेमाइतीघर सडक केन्द्रित थियो । यस क्षेत्रमा कतिपय ठाउँमा फुटपाथ नै छैन । भएका ठाउँमा पनि अपांगता भएकाको अनुकूल छैन, ऋषिले कार्यक्रममा भने, चावहिलजोरपाटी क्षेत्र सबभन्दा बढी अपांगता भएका व्यक्ति बसोबास गर्ने क्षेत्र हो । यो क्षेत्रमा नेपाल अपांग संघको कार्यालय, अपांगता केन्द्र र अपांगता भएका व्यक्ति पढ्ने विषेश विद्यालय पनि छ । ह्वीलचियरमा बसेर कपाल काट्न र पसल जाने सडकसमेत नभएको उनले दुखेसो पोखे । सुधार गर्न धेरै पटक गुनासो गरेँ । कसैले सुनेनन् । फेरि हाम्रा लागि केही सुधार हुने हो कि भन्ने आसमा यहाँ आएका छौं, उनले भने, फुटपाथमा अपांगता भएका व्यक्ति मात्र हिँड्दैनन् । हामी सबैको साझा हो । काठमाडौंको सडक अपांगता अनुकूल नभएको भन्दै विरोध गर्नेमा रवि ढकाल पनि थिए । बौद्ध जोरपाटी क्षेत्रमा फुटपाथ छ तर सपांग भएका व्यक्तिसमेत हिँड्न मुस्किल छ, उनले भने, आज हामी यही गुनासो गर्न आउनुपरेको हो । यसअघि पनि यही गुनासो लिएर भौतिक पूर्वाधार तथा यातायात मन्त्रालय पुगेको उनले बताए । त्यहाँबाट सडक अनुगमन कार्यालयमा पठाएकाले हामी यता आएका हौं ढकालले भने, बिन्ती छ, फुटपाथ साढे दुई मिटरको अपांग अनुकूल बनाइदिनुपर्यो । दुर्घटना अत्यधिक बढ्यो । कार्यक्रममा सहभागी हुन पुग्नेमा टेकुकी रजुना सिं पनि थिइन् । हातसमेत नचल्ने भएकाले ह्वीलचियर डोराउन पनि उनी सक्दिनन् । टेकु पुलमा फुटपाथ छ तर सिंढी भएकाले ह्वीलचियर लैजान मिल्दैन, उनले दुखेसो पोख्दै भनिन्, धेरै पटक गुनासो गरे । सच्याएन । व्यस्त सडकबाट ह्वीलचियर लैजाँदा दुई पटक मोटरसाइकलले ठक्कर दिइसकेको उनले बताए । म विद्युतीय ह्वीलचियरबाट आवतजावत गर्छु । तैपनि सहायताबिना घरबाट आउन सकिँदैन, अस्ट्रेलियाबाट स्नातकोत्तर गरेकी उनले भनिन्, विदेशमा अपांगता भएको महसुस नै हुँदैन । ह्वीलचियरको माध्यमबाट जहाँ पनि पुग्न सकिन्छ । नेपालमा त जेलभित्र बसेजस्तो भयो ।विदेशमा गुनासो गर्ने बित्तिकै सुधार भए पनि स्वदेशमा गाली खानुपरेको उनले कार्यक्रममा सुनाइन् । संघीय सडक सुपरीवेक्षण तथा अनुगमन कार्यालय बबरमहलका सुपरिन्टेन्डेन्ट इन्जिनियर राजेन्द्रराज शर्मालगायत कार्यालयका प्राविधिकहरूले अपांगता भएकाको गुनासो सुनेका थिए । जोरपाटीबौद्धबागमती पुल एक किमि सडकमा अपांगता अनुकूल फुटपाथ बनाउन तत्काल विज्ञ टोली खटाएर अध्ययन गर्न लगाउने उनीहरूले कार्यक्रममा सहभागीहरूलाई आश्वासन दिए । अब बन्ने संरचना अपांगता अनुकूल बनाउन आफू मातहतका १६ वटा कार्यालयलाई निर्देशन दिन्छौ, शर्माले भने, पहिला बनिसकेको संरचना पनि सच्याउँछौं । सडक फुटपाथमैत्री नभएको ठाउँको तस्बिर खिचेर मेरो सडक भन्ने एप्समा उजुरी दिन सक्ने उनले बताए । कार्यालयका प्रोजेक्ट म्यानेजर अर्जुन अर्यालले फुटपाथ अपांग अनुकूल बनाउन सडक विभागमा बजेट माग गरिने बताए । छुट्टै प्रोजेक्ट नै सञ्चालन गर्ने योजना छ, उनले भने, अब बन्ने सडकको डिजाइन फाइलन गर्न अपांग भएका व्यक्तिहरूसँग छलफल गरेर मात्र अन्तिम रूप दिइनेछ । तीनकुनेमाइतीघर सडकमा फुटपाथ पनि सुधार गर्ने उनले बताए ।"
लागूऔषध सहित पक्राउ,"काठमाडौं (कास) नरेफाँटबाट लागूऔषधसहित एक जनालाई प्रहरीले पक्राउ गरेको छ । काठमाडौं३२ नरेफाँटबाट सप्तरी सुरुङ्गा नगरपालिका२ का दीपक बस्नेत लागूऔषधसहित पक्राउ परेका हुन् । उनको साथबाट नाइट्राभेट २ सय ६५ ट्याबलेट बरामद गरेको छ । त्यसैगरी, बुढानीलकण्ठ नगरपालिका१० कपनबाट लागूऔषधसहित दुई जना पक्राउ परेका छन् । प्रहरीका अनुसार पक्राउ पर्नेहरूमा दोलखा घर भई सुकेधारा बस्ने उर्गेन शेर्पा र डोटी सिलगढीका विवेक श्रेष्ठ छन् । उनीहरूको साथबाट पोल्यान्ड ६ सय ९९ दशमलव ८ ग्राम बरामद गरेको प्रहरीले जनाएको छ ।"
पत्नी हत्याको आरोपमा पक्राउ,काठमाडौं (कास) पत्नी हत्याको आरोपमा एक जनालाई प्रहरीले पक्राउ गरेको छ । २५ वर्षीया उषा पनेरु नेपालको हत्या आरोपमा बुढानीलकण्ठ नगरपालिका१२ कपनका २९ वर्षीय लक्ष्मण नेपाल पक्राउ परेका हुन् । आइतबार घाँटीमा डोरीले कसेको अवस्थामा उषाको शव भेटिएको प्रहरीले जनाएको छ ।
पत्रकारितालाई हेर्ने सरकारी चस्मा,"सत्तारूढ दलका शीर्ष नेतृत्वले शनिबार राजधानीमा आयोजित एक कार्यक्रममा मुलुकको स्वतन्त्र प्रेसलाई झस्काउने र तर्साउने किसिमका अभिव्यक्तिहरू प्रकट गर्नु दुर्भाग्यपूर्ण छ । नेकपा अध्यक्ष एवम् प्रधानमन्त्री केपी शर्मा ओलीले आफ्ना पार्टीनिकट सञ्चारकर्मीहरूको भेलालाई सम्बोधन गर्दै सरकारी स्वामित्वको गोकर्णको जग्गा एवम् रिसोर्ट यति होल्डिङ्स नामको निजी कम्पनीलाई अनियमित ढंगबाट दिइएकोमा त्यसको प्रतिरक्षा मात्र गरेनन्, त्यसबारे विभिन्न सञ्चार माध्यममा तथ्यपूर्ण समाचार एवम् टिप्पणी आइरहेकामा आक्रोशसमेत प्रकट गरे । त्यही कार्यक्रममा नेकपाका अर्का अध्यक्ष पुष्पकमल दाहालले मुलुकको मिडिया बुर्जुवा वर्गको हातमा रहेको दाबी गर्दै त्यसविरुद्ध परिचालित हुन पार्टीनिकट पत्रकारहरूलाई आह्वान गरे । उनले आम सञ्चारसँगै सामाजिक सञ्जालप्रति पनि असन्तुष्टि जाहेर गरे । सत्तारूढ दलका शीर्षनेताहरूबाट स्वतन्त्र पत्रकारिता र नागरिकको अभिव्यक्ति स्वतन्त्रताप्रति जुन ढंगको आक्रोश र आलोचना प्रकट भएको छ, त्यसले सत्ता सञ्चालकहरूको साँघुरिँदै गएको सोचलाई प्रतिविम्बित गर्छ । साथै उनीहरूले पार्टीप्रति बफादार सञ्चारकर्मीलाई सरकारी परिसरमा शपथ खुवाउँदै आफ्ना पक्षमा परिचालित हुन जसरी आह्वान गरेका छन्, त्यसबाट सत्तारूढ दल मुलुकमा कुन किसिमको पत्रकारितालाई प्रवर्द्धन गर्न चाहन्छ भन्ने पनि प्रस्ट हुन्छ ।तत्कालीन राजपरिवारको स्वामित्वमा रहेका जग्गाजमिन र सम्पत्ति गणतन्त्र आएपछि राष्ट्रियकरण गर्नुको अर्थ त्यो कुनै एउटा व्यापारिक समूह विशेषलाई छानीछानी दिनका निम्ति होइन । यदि त्यसलाई व्यावसायिक प्रयोजनमै लगाउने हो भने पनि त्यसका निम्ति पारदर्शी प्रक्रिया अपनाउनुपर्ने हुन्छ, जसलाई धेरै ठाउँमा मिचिएका तथ्यहरू मिडियामार्फत सार्वजनिक भइरहेका छन् । यसलाई त सरकारले आफ्नो त्रुटि सच्याउने वा अनियमितता छानबिन गर्ने आधार बनाउनुपर्ने हो । त्यसविपरीत व्यावसायिक प्रतिरक्षामा उभिनु राजनीतिक नेतृत्वलाई सुहाउने कुरा होइन । त्यसैगरी अध्यक्ष दाहालले नेपालको स्वतन्त्र प्रेस बुर्जुवाहरूको हातमा पुगेको आधारहीन आरोप लगाउनु आफैंमा हास्यास्पद छ । नेपालमा बुर्जुवा भनेको के हो, को हो र यसबीचमा कुनकुन राजनीतिक नेतृत्वको बुर्जुवाकरण भएको छ, त्यो आफैंमा अध्ययनको रोचक विषय हो, जसको एउटा केस स्टडी दाहाल स्वयं हुन सक्छन् । सत्तारूढ दलका अध्यक्षद्वयले सत्तासंरक्षित पत्रकारिताको जुन परिकल्पना गर्न थालेजस्तो देखिन्छ, नेपालको गतिशील स्वतन्त्र प्रेसबाट त्यो कुनै हालतमा सम्भव छैन । सम्भवतः त्यसैले यसको प्रतिवाद गर्न बालुवाटारबाटै आह्वान गरिएको होला । यो पछिल्लो प्रवृत्ति भने खतरनाक छ । एकातिर व्यावसायिक पत्रकारिताप्रति असहिष्णुता प्रकट गर्ने, अर्कोतिर सरकारी निवासमै आफूअनुकूलका पत्रकारहरूको भेला गरेर उनीहरूलाई पार्टी अध्यक्षबाट शपथ खुवाउने जुन विवादास्पद कार्यको थालनी गरिएको छ, यसका दूरगामी नकारात्मक परिणामहरू देखिनेछन् । प्रथमतः यस्तो प्रवृत्तिबाट पत्रकारहरू आफैं बच्नुपर्ने हो, किनभने यसले अन्ततः पार्टी राजनीति र पत्रकारिताबीचको लक्ष्मणरेखा मेटाउने र पत्रकारपत्रकारबीच विभाजन ल्याउने कार्य गर्नेछ । फराकिलो लोकतान्त्रिक सोच राख्नुपर्ने राजनीतिक नेतृत्वले पनि व्यावसायिक पत्रकारिताप्रति साँघुरो सोच राख्ने होइन, आफ्ना कामकारबाहीको स्वस्थ आलोचना गर्नेलाई प्रोत्साहित गर्नुपर्ने हो । किनभने त्यसो भए मात्र आफ्ना गल्तीकमजोरी देखिने र सच्चिने अवसर मिल्नेछ । त्यसविपरीत सरकारले आम सञ्चार र सामाजिक सञ्जाललाई खुम्च्याउने उद्देश्यले विभिन्न नियमकानुन ल्याउने र अंकुश लगाउने उल्टो बाटो समातिरहेको छ । सार्वजनिक रूपमा विरोध भएका बुँदाहरू यथावत् राखी आइतबार संसदको विकास तथा प्रविधि समितिको बहुमतले सूचना तथा प्रविधि विधेयक पारित गर्नुले यही देखाउँछ । प्रेस एवम् अभिव्यक्ति स्वतन्त्रताको जगमै लोकतान्त्रिक प्रणाली टिकेको हुन्छ भन्ने सामान्य ज्ञान बिर्सिन थालेपछि बेलाबखत यस्ता विचलनहरू देखापर्ने गर्छन् । इतिहासबाट सिक्न खोज्ने नेतृत्वले यसलाई समय छँदै सच्याउँछन्, बाँकी तत्कालको सत्तास्वार्थमै रमाउँछन् । नेकपाका पाका अध्यक्षद्वयले शनिबार जुन चस्मा पहिरेर आम पत्रकारिता जगत्प्रति नकारात्मक टीकाटिप्पणी गरेका छन्, त्यो उनीहरू स्वयं र मुलुकको लोकतान्त्रिक भविष्यका निम्तिसमेत घातक छ ।"
पहिल्याउन नसकेको घोषणापत्र,"श्रीकृष्ण अनिरुद्ध गौतमको व्यथित भारतको कथा सटिक लाग्यो । मानव अधिकारका केही गोठाला बाहेक नेपालमा यसको त्यति बहस विद्वत वर्गमा भएन । कारण स्पष्ट छ, यो प्रधानमन्त्री नरेन्द्र मोदीको घोषणापत्रको एक हिस्सा हो । ती तमाम भारतीय जो मोदीको दोस्रो पटकको निर्वाचनताका धार्मिक एजेन्डा बोकेका नेता हुन् भन्ने थाहा हुँदाहुँदै अत्यधिक मतले जिताएका होइनन् र ? यदि बहुमतको शासन मान्ने हो भने मोदीले आफ्नो घोषणापत्रको हिस्सा किन लागू गर्न नपाउने ? अमेरिकी राष्ट्रपति डोनाल्ड ट्रम्पले मेक्सिकोको सिमानामा पर्खाल लगाउँछु, मलाई भोट दिई जिताएमा भनेका होइनन् र ? अहिले ट्रम्पलाई महाअभियोग लगाउन कसरत गर्नु जनमतको अपमान होइन र ? जसले जे भने पनि मोदीले अरू कुनै देशमा अल्पमतमा परेका र त्यसैको कारण प्रताडित भएका समूहलाई राष्ट्रविहीन हुनबाट बचाउने जुन निर्णय लिए, त्यो उत्तम छ । केदारनाथ त्रिपाठी, बूढानीलकण्ठ, काठमाडौं"
बढ्दो वातावरणीय प्रदूषण,"दोष तपाईको छ, हरेकको छ । स्वीकारौं । गाउँसहरका घरहरूबाट निस्किने ढलको व्यवस्थापनबारे नै हामी सोच्दैनौं । आवाज उठाउँदैनौं । हो, समाधान हामीलाई थाहा नहोला । तर बुझ्ने अनि यी विषयबारे बोल्ने कार्य सुरु गरौं । अध्ययनकर्ता, अनुसन्धानकर्ताहरूलाई गुहारौं । सरकारलाई घचघच्याऔं । कतिपय देशमा भ्रष्टाचार गर्ने प्रधानमन्त्रीदेखि राष्ट्रपति सम्मलाई कडा कारबाही हुन्छ । हामी वातावरणीय पक्षलाई ख्याल गर्ने कडा नियम बनाऔं । कर तथा जरिवानाको नियम ल्याऔं । हाम्रा जैविक विविधतालाई आयको स्रोत बनाउन अनि पर्यटनबाट समृद्धिको सपना पूरा गर्न प्राकृतिक सम्पदा संरक्षणको पाटोलाई बलियो बनाउन आवश्यक छ । जसको पहिलो पाइला जनस्तरमा प्राकृतिक सम्पदाको महत्त्व बुझाउन सक्नु हो ।बढ्दो प्रदूषणले जीवजन्तुहरूको जीवन, प्रजनन, स्वास्थ्य तथा अनुकूलतालाई असर गरिरहेको छ । जसले दुर्लभ अनि सङ्कटापन्न जीवहरू हराउन सक्ने साथै तिनको स्थानमा अत्यधिक वृद्धि विकास गर्न सक्ने अनि वातावरणसँग सजिलै मिल्न सक्ने जीवहरू धेरै बढ्न सक्छन् । बासस्थान घट्नुको समस्या नै यही हो । दूषित वाग्मती नदीमा सायदै माछाका विविधता होलान्, जसको अध्ययनका लागि कोही अनुसन्धानकर्ता अमेरिकादेखि आओस् । नदीलाई भगवान जसरी पुज्ने देशमा नै नदीहरू दूषित हुनु लज्जास्पद हो । सायद हाम्रो संस्कार नै यस्तो भयो । मन्दिर जाँदा नदीलाई पुज्छौं, जल चढाउँछौं, भगवान ठान्छौं । फोहोर अनि ढल मिसाउँदा सायद हाम्रो धार्मिक आस्था नै पो हराउँछ कि ? हामीले कस्तो संस्कृति भावी पुस्तालाई सिकाउँदैछौं ? त्यसको नमुना हाम्रो अहिलेको व्यवहारले देखाउँछ । हामी सुधारिनु नै पर्छ । सौगात बोलखे, पनौती, काभ्रेपलाञ्चोक"
रेल गुड्ला त ?,"२०४७ सालमा तत्कालीन प्रधानमन्त्री कृष्णप्रसाद भट्टराईले देखेको सपना मेलम्ची खानेपानी अहिलेसम्म पूरा भएको छैन । कारण केके होलान् ? अहिले पुनः सरकारले आम नागरिकलाई मिठामिठा सपना बाँडिरहेको छ । हेर्दा लाग्छ, अबको १० वर्षमा साँच्चै राजनीतिक दलका नेताले भनेझैं नयाँ नेपाल बन्नेमा कुनै दुविधा देखिँदैन । तर के साँच्चै काठमाडौंबाट रेल चढेर लुम्बिनी यात्रामा हाम्रो अहिलेको पुस्ता पुग्लान् ? अझ सम्भाव्यता अध्ययनले वीरगन्जका नागरिक आफ्नो कामको सिलसिलामा २ घन्टामा काठमाडौं पुग्नेसम्म देखिएको छ । मात्र ३ खर्ब रुपैयाँको लगानीमा के साँच्चै यी सपना पूरा होलान् ? नेपाली नागरिकका जसले रेल कि जनकपुरमा देखेका थिए कि भृकुटीमण्डपमा । अहिले दुवै ठाउँमा छैनन् । भन्न यतिमात्र खोजिएको हो, लगानी र हामी इमानदार हुने हो भने परिवर्तनका लागि समय त लामो लाग्ने रहेनछ । मात्र ६ वर्षमा पोखरासँगै लुम्बिनी पुगिने रहेछ । फेरि कहाँ हराइरहेको छ, हाम्रो विकासको गति, हाम्रो प्रशासनिक कमजोरी वा हाम्रा नेताहरूको द्रव्यमोह ? यी दुई बाहेक अरू कुनै कारण छैन ? कहीं कतै हामी आम नागरिकले पनि केही आयोजना असफल गराएका छौं कि ? आत्मालोचना गर्दै अब विकासको गतिमा हामीले लाग्नु पर्नेछ । अन्यथा हामी दरिद्र राष्ट्रको अन्तिम सूचीमा हुने निश्चित छ । रामकृष्ण बराल, जोरपाटी२, काठमाडौं"
प्रधानमन्त्रीको मन पोल्ने विकास !,"प्रधानमन्त्री केपी शर्मा ओलीले शनिबार काठमाडौंमा आयोजित प्रेस संगठन नेपालको कार्यक्रममा गोकर्ण रिसोर्ट लिजमा दिइएको जग्गाबारे सफाइ दिँदै आफ्नो पालामा देशमा असाधारण र विपक्षीको मनै पोल्नेगरी काम भएको मिथ्या दाबी गरेका छन् । उनले गोकर्ण रिसोर्टको जग्ग लिजबारे जतिसुकै ढाकछोप गरे पनि पर्दाफास हुने एउटै कुरा हो, किन गोकर्ण रिसोर्टको जग्गा भाडामा दिँदा पत्रपत्रिकामा टेन्डर सूचना निकाली प्रतिस्पर्धा गराइएन ? किन गुपचुप आफ्नो स्वार्थ गाँसिएको व्यापारिक घरानालाई म्याद सकिनु ६ वर्षअघि नै लिजमा दिने निर्णय गरियो ? अनि किन गृहमन्त्री र सचिवहरू रहने बोर्ड पुनर्गठन गरियो ? यसबारे प्रधानमन्त्री ओलीले कुनै सफाइ दिन सकेनन् । जसको उत्तर जनताले अद्यापि खोजिरहेका छन् ।गोकर्णको कुरा एकैछिन थाती राखौं र प्रधानमन्त्रीले आरोप लगाएको अन्य विषयतर्फ विचार गरौं । विरोधीको मनै पोल्नेगरी उनले त्यस्तो विकास के गरे ? खोइ कहाँ छ, त्यो विकास जुन आम जनताले अनुभूत गरेर ओलीको जयजयकार गरिरहेका छन् । विकास र समृद्धिको मापन जनताले अनुभूत गर्ने कुरा हुन्, नकि प्रधानमन्त्रीको भाषण र नक्कली तथ्यांकले प्रमाणित गर्न सक्छ । ओलीको २ वर्षे शासनसत्तामा देशमा कति रोजगारी बढ्यो ? कति उद्योग, कलकारखाना बढ्यो ? २१ वटा गौरवका आयोजनाहरू कुन हालतमा छन् ? त्यो तथ्यांकसहित बताउन सक्नुपर्छ । दुई वर्षमा न तामाकोशी पूरा भयो, नत मेलम्ची नै । न कलंकीनागढुंगाको सडक पूरा भयो, नत बौद्धजोरापाटीको नै । फास्ट ट्रयाकको प्रगति केवल ८ प्रतिशतमा सीमित छ र पनि प्रधानमन्त्री ठूला कुरा गर्छन् । आधारहीन कुरा बोल्छन् । ५०१०० जना बोक्ने सानो पानीजहाज चलाएँ भन्दैमा देशमा आमूल परिवर्तन भयो भन्ने ओली सोच आफैमा दयनीय छ । त्यो पानीजहाज न मुग्लिनसम्म आइपुग्छ, नत भारतबाट ठूलो मात्रामा सामान नै ल्याउन सक्छ । अहिलेको अवस्थामा सरकारले गरेको कामबारे जनतालाई सोध्ने हो भने आफै सत्य उद्घाटित हुनेछ । ओलीले पास मार्क पनि ल्याउन सक्दैनन् । यो नै सत्य हो । वर्ष दिनअघि प्रधानमन्त्री ओलीको ठूलठूलो तस्बिर र नारा छाप्दै युग परिवर्तन भएको भन्दै श्रमिकहरूको सामाजिक सुरक्षा कोषको निकै प्रचार गरियो । तर रोजगारदाताहरू अग्रसर नहुँदा आज त्यो कार्यक्रम पनि टायँटायँ फिस भएको छ । गोपाल देवकोटा, जोरपाटी, काठमाडौंहिजो राजाको नाममा रहेको जग्गा गणतन्त्र आएसँगै नेपाल ट्रस्टको नाममा आएको छ । यो राम्रो हो । तर यसको दुरुपयोग हुनुचाहिँ निन्दनीय हो । नेपाल ट्रस्टका अध्यक्ष राजनीतिक दलका नेताहरू छन् । उनीहरूले गर्ने निर्णय राजनीतिक स्वार्थ नै हुन्छ । आफ्नो स्वार्थ पूरा गर्न सरकारको नाममा रहेको जग्गा मनपरी लिजमा दिन पाइँदैन । कानुन सम्मत तरिकाले भाडामा दिनुपर्छ । गोकर्ण रिसोर्ट यतिलाई भाडामा दिएको जायज थियो भने किन ट्रस्टका अध्यक्ष बोल्दैनन् ? यस विषयमा सरकारको पनि मौन समर्थन किन ? गोकर्ण रिसोर्टमात्र होइन, अन्यत्रको जग्गा पनि यतिलाई कम मूल्यमा भाडामा दिएको समाचार बारम्बार आउँदा पनि सम्बन्धित निकायको ध्यान किन जान सकेन ? प्रतिपक्ष नभएको देशमा सरकारले जे गरे पनि छुट हुन्छ । अहिले त्यस्तै भइरहेछ । जनताको आवाज कसैले सुन्दैनन् । अब कहाँ गएर कसले सरकारको गैरजिम्मेवार कामको विरोध गर्ने ?सरकारको नाममा रहेको जग्गा सरकारकै हुन्छ । तर त्यसो भन्दैमा सरकारले गरेको गलत निर्णय जनताले मान्नैपर्छ भन्नेचाहिंँ छैन । सरकार भ्रष्टाचार रोक्छु भन्छ, तर आफै नीतिगत भ्रष्टाचार गर्छ । यदि लिजमै दिनु थियो भने किन बोलपत्र आह्वान गर्न सकेन ? लिजमा लिन अरु कम्पनीहरू पनि तयार हुन्थे कि ? बिना प्रतिस्पर्धा यतिलाई नै किन दिइयो ? पुरुषोत्तम घिमिरे, जोरपाटी, काठमाडौं"
नीतिगत विचलनको चरमोत्कर्ष,:
वैकल्पिक राजनीतिक चेत,"संघीय समाजवादी फोरम र नयाँ शक्ति पार्टी एकीकरण भएर समाजवादी पार्टीका रूपमा अगाडि आइसकेपछि ती दुवैका नेताहरूले आफ्नो दल वैकल्पिक शक्तिका रूपमा स्थापित हुने दाबी गरेका थिए । तर, अठार महिनासम्मको सत्ता साझेदारीमा बिटुलिएको समाजवादी पार्टीले त्यसलाई पुष्टि गर्न सकेन । सत्तासंसर्गको मौसम अहिले सकिएको छ । भोलिका दिनमा त्यसले आफूलाई कुन रूपमा प्रस्तुत गर्ने हो, त्यो समयले नै बताउला । समाजवादी पार्टी वैकल्पिक राजनीतिक शक्तिका रूपमा कसरी स्थापित होला भन्नेमा धेरैको उत्सुकता थियो । नेपाल कम्युनिस्ट पार्टीको वामपन्थी रुझानभन्दा फरक अनि प्रतिपक्ष नेपाली कांग्रेसको उदारवादी लोकतन्त्रभन्दा भिन्न उन्नत संघीय समाजवाद लाई तेस्रो धारका रूपमा स्थापित गराउने उद्घोष गरिएको थियो, जुन हिजोसम्मको सत्तालिप्साका कारण निमेष मात्र पनि अनुभूति हुन पाएन । यद्यपि हाम्रो राजनीतिक यात्रामा वैकल्पिक राजनीतिक शक्ति एउटा अपरिहार्य आवश्यकता हो, तथापि त्यो आजसम्म आइपुग्दा केवल चाहनामा सीमित भएको बुझ्न गाह्रो छैन । राणाविरुद्धको अभियानमा अग्रिम मोर्चामा रहेको नेपाल प्रजा परिषद् सात सालको परिवर्तनपछि नेपाली कांग्रेस र नेपाल कम्युनिस्ट पार्टीले नेतृत्व गरेका दुई फरक राजनीतिक धारहरूभन्दा वैकल्पिक र आशलाग्दो शक्तिका रूपमा थियो । तर पनि पन्ध्र सालको पहिलो आमनिर्वाचनले प्रजा परिषद्लाई त्यस खाले भूमिकामा पुर्याएन । त्यसपछिको प्रतिबन्धित अवस्थाले त अन्य थुप्रै पार्टीको अस्तित्वलाई पनि विलुप्त पारिदियो । जनमानसले बिर्सेको छैन, पहिलो जनआन्दोलनपछि निर्दलीयताको अन्त्यसँगै खुला लोकतान्त्रिक परिवेशमा निर्वाचन प्रयोजनका लागि नयाँपुराना गरी सयौं राजनीतिक दल देखिए । त्यतिखेरै एक थरी बौद्धिकहरूले दलहरूको भीडभाडमा वैकल्पिक राजनीतिक मोर्चाको खोजी गरे । मूलतः पहाडेहरूको पकड रहेको दलीय राजनीतिक वृत्तमा गजेन्द्रनारायण सिंहले परम्परागत मुद्दाभन्दा पृथक् समस्यालाई उजागर गर्दै विशेषतः मधेशी समुदायकेन्द्रित नेपाल सद्भावना पार्टीको झन्डा उठाए । तराईका रैथानेहरूमाथि ऐतिहासिक कालदेखि हुंँदै आइरहेको उत्पीडनबाट मुक्ति तथा संघीय संरचना सद्भावना पार्टीको आधारभूत माग थियो । नेतृत्वभित्रको कलह, आरोपप्रत्यारोप, सत्तामोहका कारण सद्भावना पार्टी छिन्नभिन्न भयो, यसका अनेक संस्करण देखिए, तर कुनै पनि धार वैकल्पिक तेस्रो शक्ति बन्न सकेन ।मूलधारका राजनीतिक शक्ति नेपाली कांग्रेस र वामपन्थी दलहरूमा राजनीतिक विचलन, गैरलोकतान्त्रिक आचरण अनि भ्रष्टाचारबाट विरक्तिएका केहीले नेपाल लोक दल स्थापना गरेर तीन दशकअगाडि नै वैकल्पिक राजनीतिक शक्ति निर्माणको जमर्को गरेका थिए । डा देवेन्द्रराज पाण्डे तथा टंक कार्की त्यसका प्रणेता थिए । त्यसमा आबद्ध सुकिलामुकिला व्यक्तिहरूका कारण धेरैले धेरै कुरा चिताएका थिए । तर, त्यो पनि वैकल्पिक शक्तिमा दरिन सकेन र त्यत्तिकै सुस्तायो ।स्रोत व्यवस्थापनकै कारण राजनीतिक पार्टी सञ्चालनको निरन्तरतामा अवरोध उत्पन्न भएको बुझेका कुवेर शर्माले अकुत सम्पत्ति लगानी गर्ने निधो गरेर आफ्नै निवासमा हरियाली पार्टीको बोर्ड झुन्ड्याएका थिए । लामो समयसम्म नेपाली कांग्रेसमा लागेका उनी पनि वैकल्पिक राजनीतिक शक्तिको अभाव पूर्ति गर्न सकिएला कि भन्ने हुटहुटीमा थिए । चेतेन्द्रजङ्ग हिमालीदेखि बालकृष्ण नेउपानेसम्मलाई उनले आफ्नो अभियानको टेको ठानेका थिए । अन्ततः घरको न घाटको हुँदै उनी अर्कैको नेतृत्व रहेको पार्टीमा शरणार्थी बन्न बाध्य भए । नेपाली कांग्रेसकै इमानदार तथा क्रियाशील सदस्य नारायणसिंह पुनले मित्रमण्डलीको सल्लाहमा आफैले वैकल्पिक राजनीतिक शक्ति हाँक्ने आँट गर्दै नेपाल समता पार्टी गठन गरे । पार्टी सञ्चालनका लागि निजी सम्पत्ति लगानी गरे । उनको अवसानसंँगै समता पार्टीको अभियान पनि रोकियो । आदिवासी जनजाति तथा उत्पीडित समुदायको मुद्दालाई लिएर पार्टी नेतृत्वसँंग असहमत हुंँदै तत्कालीन नेकपा (माले) त्यागेर गोरेबहादुर खपाङ्गीले राष्ट्रिय जनमुक्ति पार्टी र पासाङ शेर्पा लगायतले समाजवादी लोकतान्त्रिक पार्टी स्थापित गरेर वैकल्पिक राजनीतिक शक्ति निर्माणका लागि चेष्टा गरेका थिए । ती पनि ठाउँमा पुग्न सकेनन् । पछिल्लो समय, डा बाबुराम भट्टराईले तत्कालीन नेपाल कम्युनिस्ट पार्टी (माओवादी) को शीर्षपद त्यागेको घटना जनमानसमा ताजै छ । अनि जनमानसले बिर्सेको छैन, स्थापित परम्परागत कम्युनिस्ट विचारधाराको विकल्पमा नयाँ राजनीतिक बाटो तय गर्नुपर्छ भन्ने उनको उद्घोष ! सायद, आफ्नो राजनीतिक बुझाइ र विश्लेषणमा डा भट्टराई निकै विश्वस्त थिए र वैकल्पिक राजनीतिक धारको रोजाइमा नयाँ शक्ति पार्टीको अगुवाइ गर्न हौसिए । २०७३ जेठ ३० गते दशरथ रङ्गशालामा तामझामयुक्त विशाल भेलासहित नयाँ शक्ति पार्टीको औपचारिक घोषणा गरियो । घोषणासभाको त्यो भव्यता देखेर मानिसहरूमा एउटा आशा सञ्चार भएको थियो । त्यसमाथि डा भट्टराईमा बुद्धि र बर्गतको कमी थिएन । त्यति हुँदा पनि न्वारान भएको तीन वर्ष नपुग्दै त्यो पार्टी फरक अवस्थामा पुग्यो । ठीक त्यसै गरी बीबीसीमा खरो सञ्चारकर्मीको छवि बनाएका रवीन्द्र मिश्रको राजनीतिक पदचापमा पनि आमजनले धेरै सपना देखेका थिए । सञ्चार माध्यममा मिश्रसँग साक्षात्कार गरेका सबैले उनको साझा पार्टी सही अर्थमा नेपाली राजनीतिक वृत्तमा वैकल्पिक शक्तिका रूपमा विकसित हुने आशा गरेका थिए । उज्ज्वल थापाको विवेकशील पार्टीसँंगको एकीकरणपछि त झन् तेस्रो राजनीतिक शक्तिको खोजीमा रहेकाहरू उत्साहित बनेका थिए । तर, एकीकरणपछि छोटो समय पनि एकै थलोमा बस्ने धैर्य तिनमा देखिएन । झिनामसिना कुरामा पनि पाखुरा सुर्किनेहरू कसरी वैकल्पिक राजनीतिक शक्तिको सारथि बन्लान् भन्ने प्रश्न उठाउने अवसर दिए तिनले । नेपालका सन्दर्भमा वैकल्पिक राजनीतिक शक्ति निर्माणको प्रयत्न नौलो होइन, तर अनुभवले भन्छ यसका लागि चाहना र स्वघोषणा मात्र पर्याप्त हुँदो रहेनछ ।मूलधारका दलहरूमा निरन्तर देखिएको वैचारिक विचलन, राष्ट्र र जनताप्रतिको बेइमानी, भ्रष्ट आचरण, अनैतिकता अनि राजनीतिमा हुँंदै गरेको अपराधीकरणका कारण मतदाता अहिले चर्को मोहभङ्गको अवस्थामा छन् । व्यवस्थाबाट होइन, व्यवस्थाका बागडोर सम्हालेकाहरूबाट विरक्तिएका छन् मतदाता । कांग्रेस, कम्युनिस्ट वा समाजवादी विचारधारासंँग खासै लिनुदिनु रहेन । अड्डाअदालत धाउँदा, दैनिक व्यवहार चलाउँदा अनि बजारतिर पस्दा हिजोको भन्दा सुधारिएको, सहज तथा सम्मानित भएको अनुभूति होओस् भन्ने चाहन्थे मतदाता । तर स्थिति झन् गएगुज्रिएको छ, जीवन जटिल बन्दै गएको छ, न्याय र सुरक्षाको प्रत्याभूति रत्तीभर छैन । यस्तोमा जनताले वैकल्पिक राजनीतिक शक्तिबाट ठूलो आशा गरेका छन् । फेरिएको राजनीतिक दलको साइनबोर्ड, झन्डा, घोषणापत्र अनि केही थान भिन्न अनुहार मात्र हेर्न चाहेका होइनन् तिनले । वैकल्पिक राजनीतिक शक्ति भनिन रुचाउनेहरूले जनताको यो मर्म बुझिदिनुपर्ने हो ।अनुभवले सिद्ध गर्छ, वैकल्पिक शक्ति बन्ने मोहमा राजनीतिक मोर्चामा उत्रिएकाहरूमा देखिएको आम प्रवृत्ति हो ती मूलधारका राजनीतिक दलबाट उछिट्टिएकाहरूका लागि आश्रयस्थल बन्नु, सिद्धान्त र कार्यक्रमबाट निर्देशित हुनुभन्दा निश्चित दल वा नेतृत्वप्रति असन्तोष, आक्रोश र आवेश निर्णायक बन्नु अनि सहज रूपमा अमुक दलको नेता बन्ने लोभ प्रबल बन्नु । यो विशेषतामा सुधार आउन सकेको छैन । अन्यथा, भारतमा आम आदमी पार्टी, स्पेनमा दक्षिणपन्थी भक्स पार्टी, अस्ट्रेलिया लगायत युरोपमा तेस्रो शक्तिका रूपमा उदाएका ग्रिन पार्टीहरूले आफ्नो उपस्थिति मजबुत पार्दै लैजाँदा नेपालमा सम्भव नहुने कुरा हुन्न । मूल कुरा, नेपाली राजनीतिक वृत्तमा लामो समयदेखि रहेको जुन जोगी आए पनि कानै चिरेको आहानले भने जस्तो छापलाई हटाउन सक्नुपर्छे । नेपाली समाजको अहिलेको आशा यति मात्र हो ।"
२११ ले ज्यान गुमाए,"वासिङटन अमेरिकामा सन् २०१९ हालसम्मकै सबभन्दा धेरै आमहत्या काण्ड भएका छन् । एसोसिएटेड प्रेस, यूएसए टुडे र नर्थइस्टर्न विश्वविद्यालयले संकलन गरेको तथ्यांकअनुसार यसवर्ष अमेरिकामा भएका ४१ वटा आमहत्या काण्ड भएका र २११ जनाको ज्यान गएको देखिएको छ । हत्या गर्ने मानिससहति ४ वा ४ भन्दा बढी मानिसको कुनै एक घटनामा मृत्यु भएमा त्यसलाई आमहत्या मानिन्छ । अध्ययनअनुसार मे महिनामा भर्जिनिया राज्यको समुद्री किनार र अगस्टमा एल पासोमा भएका घटनालाई सन् २०१९ कै सबैभन्दा घातक हत्याकाण्ड मानिएको छ । ती घटनामा ३४ जना मारिएका थिए ।अनुसन्धानकर्ताहरूका अनुसार सन् २०१९ मा भएका ४१ मध्ये ३३ वटा काण्डमा बन्दुक प्रयोग गरिएको थियो । सबैभन्दा बढी घटना भने क्यालिफोर्निया राज्यमा भएका थिए । उक्त राज्यमा एक वर्षको अवधिमा ८ वटा आमहत्याका घटना भएका हुन् । सन् १९७० देखि यताका तथ्यांकअनुसार यसवर्ष सबैभन्दा बढी हत्याकाण्ड भएका समाचार संस्था एपीले जनाएको छ । सन् २००६ मा दोस्रो धेरै अर्थात ३८ वटा आमहत्याका काण्ड भएका थिए । यद्यपि, सन् २०१७ मा भएका त्यस्ता घटनामा मृत्यु हुने मानिसको संख्या अहिलेसम्मकै धेरै छ । २०१७ मा भएका आमहत्या काण्डमा २२४ जनाले ज्यान गुमाएका थिए । सन् २०१७ मा अमेरिकाको लस भेगसमा भएको आमहत्या काण्डमा ५९ जनाको ज्यान गएको थियो । अमेरिकामा भएका यस्ता आमहत्याका कारण लागुऔषध प्रयोग, पारिवारिक झगडा तथा गुन्डा समूहहरूको संलग्नता मुख्य कारक रहेका अनुसन्धानकर्ताहरूको भनाइ छ । मिनेसोटास्थित मेट्रोपोलिटन स्टेट युनिभर्सिटीका प्राध्यापक तथा अपराधशास्त्री जेम्स डेन्सलीले आत्महत्याका घटना कम भए पनि मारिनेको संख्या बढेका बताए । यस्ता आमहत्याका काण्डले मृत्यु हुनेको संख्या बढाएको छ, उनले भने । आमहत्याका संख्या बढ्नुमा अमेरिकाको आक्रोशपूर्ण र निराशाजनक समय आंशिक रूपमा कारक भएको उनको भनाइ छ । यद्यपि, यस्ता अपराध लहरका रूपमा आउने डेन्सलीले बताए । अमेरिकी संविधानको दोस्रो संशोधनमार्फत बन्दुक राख्न पाउने अधिकार सुनिश्चित भएका कारण पनि यस्ता घटना रोकिएका छैनन् । आमहत्याका घटना वृद्धि भए पनि अमेरिकी विधायकहरूबीच बन्दुकको प्रयोग नियन्त्रण गर्नेबारे खासै छलफल भएको छैन । गत अगस्टमा डेटन, ओहायो र टेक्ससमा भएका आक्रमणपछि राष्ट्रपति डोनाल्ड ट्रम्पले कंग्रेस नेताबीच गम्भीर छलफल हुने र बन्दुक राख्ने व्यक्तिहरूको पृष्ठभूमि परीक्षण गरिने बताएका थिए तर ट्रम्पले उक्त प्रतिबद्धता पूरा गर्नतर्फ भने गम्भीरता देखाएका छैनन् ।"
बेलायतलाई गैरकानुनी आप्रवासीले पिरलो,"(लन्डन)  क्रिसमस बिदाको मौका छोपेर डुंगामार्फत समुद्री बाटोबाट बेलायत प्रवेश गर्न खोज्ने ६० जना गैरकानुनी आप्रवासी गतसाता समातिए । यूके बोर्डर फोर्सले ४ डुंगामा आएका ४९ जना तथा फ्रेन्च अधिकारीले ११ जना गैरकानुनी आप्रवासी गिरफ्तार गरेका हुन् । बेलायतको गृह मन्त्रालयले युरोप हुँदै प्रवेश गरेका गैरकानुनी आप्रवासीलाई फिर्ता पठाउने तयारी गरिरहेको जनाएको छ । अघिल्लो महिना दक्षिण पूर्वी इंग्ल्यान्डको इसेक्सस्थित औद्योगिक क्षेत्र नजिक एउटा लरी (ट्रक) मा ३९ गैरकानुनी भियतनामी आप्रवासी मृत भेटिए । उक्त लरी बेल्जियन बन्दरगाह जीब्रुजबाट बेलायतको परफ्लिट आइपुगेको थियो । कम व्यस्त रहने जीब्रुज पछिल्लो समय मानव तस्करीका लागि बढी प्रयोग हुन थालेको छ । यता, बेलायतको परफ्लिट पनि कम व्यस्त बन्दरगाहमध्येमा पर्छ । मानव तस्करीको आरोपमा प्रहरीले २३ वर्षीय क्रिस्टोफर केनेडीलाई गिरफ्तार गरी मुद्दा चलाइएको छ । लरी चालक मरिस रबिन्सन पनि गैरकानुनी रूपमा दोस्रो देशका नागरिक ओसारपसारमा संलग्न भएकामा दोषी ठहरिइसकेका छन् । आपराधिक समूहले मानव तस्करीका लागि सजिलो र व्यस्त नहुने रुट पहिल्याउने गर्छन् । परिणामतः लरी सहजै बेलायत भित्रियो । नेसनल क्राइम एजेन्सी इसेक्सकै टिलबरी र हल बन्दरगाह पनि मानव तस्करीका लागि सहज भएको बताउँछ । सुन्दर भविष्यको खोजीमा जोखिम लिएरै बेलायत प्रवेश गर्न खोज्दा भएका कारुणिक घटना कैयौं छन् । सन् २०१४ देखि तथ्यांक संकलन थालिएयता लरीमा मृत भेटिनेको संख्या करिब ४ दर्जन छ । यसअघि सन् २००० मा पनि निसास्सिएर डोभरमा ५८ चिनियाँ आप्रवासी मरेका थिए । मुटुको धड्कन र कार्बनडाइअक्साइड डिटेक्ट गर्ने प्रविधि एवं स्क्यानरले लरीका कन्टेनरभित्र लुकेर आएका आप्रवासी समातिने गरे पनि तस्करहरूले फरक उपाए पहिल्याउँदै आएका छन् । बेलायतका ससाना ६२ पूर्वी सामुद्रिक बन्दरगाह तथा आगमनस्थलमा जाँच गर्ने कर्मचारी प्रायः नबस्ने बताइन्छ । बेलायतको राष्ट्रिय अपराध एजेन्सीले सन् २०१८ मा जोखिम लिएर लरीका कन्टेनर वा रेफ्रिजेरेटरयुक्त सवारी साधनभित्र लुकेर आउने गैरकानुनी आप्रवासीको संख्या बढेको जनाएको छ तर गैरकानुनी रूपमा बेलायत प्रवेश गर्ने आप्रवासीको यकिन संख्या भने राष्ट्रिय तथ्यांक कार्यालयसँग पनि छैन । बीबीसीले गरेको एक अध्ययनमा सन् २०१३ देखि अप्रिल ०१६ सम्म गैरकानुनी रूपमा प्रवेश गरेका २७ हजार ८६० जनालाई प्रहरीले गिरफ्तार गरेको थियो । सोही अवधिमा प्रवेशाज्ञाबिना बेलायत छिराउन सहयोग गर्ने २ हजार ४८२ जना समातिएका थिए । बेलायतमा गैरकानुनी बसिरहेका आप्रवासीको संख्या ३ देखि ९ लाखसम्म रहेको अनुमान छ । संयुक्त राष्ट्रसंघका अनुसार सन् २०१४ को प्रारम्भयता मध्यपूर्वबाट युरोप छिर्ने क्रममा ४९१ जनाको मृत्यु भयो वा ती बेपत्ता भए । बेलायती गृह मन्त्रालय, बोर्डर फोर्स, प्रहरी, क्राउन प्रोसिक्युसन सर्भिस र ईयू ल इन्फोर्समेन्टसँग निकट रहेर काम गरिरहेको निकाय नेसनल क्राइम एजेन्सीले मानव तस्करी बहुराष्ट्रिय व्यापार भएको टिप्पणी गरेको छ । नेसनल रिफरल मेकानिजमको एक प्रतिवेदनमा गत वर्ष बेलायतमा मानव तस्करपीडित र आधुनिक दास बनाइएको संख्या ६ हजार ९९३ थियो, जुन सन् २०१७ को तुलनामा ३६ प्रतिशत बढी हो । नोभेम्बर दोस्रो साता बेलायती र रोमानियाली प्रहरीले अन्तर्राष्ट्रिय मानव तस्कर समूहमध्येका १७ जनालाई समात्यो । मेट्रोपोलिटन प्रहरीका अनुसार प्रहरीले छापा मारेर उनीहरूलाई समात्ने क्रममा २० देखि ४० वर्ष उमेरका २९ जनालाई उद्धारसमेत गरेको थियो । बेलायत प्रायः आप्रवासीका लागि रोजाइमा पर्ने गरेको छ । सन् २०१० देखि २०१६ को बीचमा ईयू र ईयूबाहिरका झन्डै ५ लाख मानिस बेलायत बसाइँ सरेको तथ्यांक छ ।"
घरविहीन बढे,"विश्वमै विकसित र मानव अधिकारका क्षेत्रमा अग्रणी देश बेलायतमा पनि घरविहीन छन् भन्दा अपत्यारिलो लाग्न सक्छ । तर, सर्वत्र क्रिसमस रमझम छाइरहँदा सडकमा सुत्न बाध्य हजारौं घरविहीन भने आफ्नै पीडामा छन् । जसका कारण बोरिस जोन्सन नेतृत्वको सरकारको नागरिक तहबाट आलोचनासमेत भएको छ । सरकारले हालै सार्वजनिक गरेको तथ्यांकअनुसार यस वर्षको अप्रिलदेखि जुनसम्म घरविहीन तथा आवासको जोखिममा रहेकाको संख्या इंग्ल्यान्डमा करिब ६८ हजार १ सय ७० छ । स्थानीय काउन्सिलको अध्ययनका आधारमा त्यो संख्या निकालिएको हो । बेलायतमा एक रातमा कम्तीमा ४ हजार ६ सय ७७ मानिस घरबाहिर सुत्न बाध्य छन् । यो संख्या सन् २०१० को तुलनामा दोब्बर हो । गतसाता सार्वजनिक एक तथ्यांकमा इंग्ल्यान्डमा २ लाख ८० हजार घरविहीन वा आवासको जोखिममा छन् । लन्डन बरोको न्युहाममा सबैभन्दा बढी १४ हजार ४ सय ३५ मानिस घरविहीन रहेका तथ्यांकमा उल्लेख छ । बेलायत सरकारले घरविहीनलाई बास उपलब्ध गराउन २६० मिलियन पाउन्ड उपलब्ध गराउने घोषणा गरेको छ । प्रधानमन्त्री जोन्सनले सन् २०२४ सम्म सडकमा सुत्न पर्ने अवस्था कसैलाई नआउने बताउँदै उक्त घोषणा गरेका हुन् । इंग्ल्यान्डका ३ सयभन्दा बढी काउन्सिलमार्फत घरविहीनलाई सहयोगको घोषणा गरिएको हो । २१ औं शताब्दीमा पनि मानिस घरविहीन भएर सडकमा सुत्नु उचित होइन । यसको अन्त्यका लागि सरकारले अहोरात्र काम गरिरहेको छ, प्रधानमन्त्रीलाई उद्धृत गर्दै स्थानीय सञ्चार माध्यमले जनाएका छन् । तर प्रमुख प्रतिपक्षी दल लेबर नेता जोन हेलीले क्रिसमसमा सडकमा सुतिरहेका हजारौंको व्यवस्थापनका लागि सरकारले घोषणा गरेको रकम निकै थोरै भएको दाबी गरेका छन् । बीबीसीका अनुसार टोरी सरकारमा आएपछि घरवारविहीनको संख्या दोब्बर बढेको हेलीको दाबी छ । बेलायतमा घरविहीनको संख्या घटाउन गतवर्ष अप्रिलदेखि होमलेसनेस रिडक्सन एक्ट२०१८ लागू गरिएको थियो । घरविहीनका लागि बेलायतमा काउन्सिल वा स्थानीय निकायले अस्थायी बसोबास र दीर्घकालीन बसोबासको व्यवस्थापन गर्नुपर्ने प्रावधान छ ।"
काठमा बुद्ध र गणेश,"(काठमाडौं)  बुद्ध निदाइरहेका छन् । उनका आँखा खुलेका छैनन् । ओठ पनि मौन । उनलाई ब्युँताउन प्रयासरत छन्, सप्तराज वज्राचार्य । मूर्तिकार बज्राचार्यले काठको मुढामा सालिन बुद्धको आकृति उतार्ने क्रममा छन् । राजधानीको नक्सालस्थित ललितकला प्रज्ञाप्रतिष्ठानको मैदान केही दिनपछि नै काठ मुढा वाचल बुद्धमा परिणत हुनेछ । नबोले पनि मूर्तिकलामा बुद्ध उपदेश दिइरहेको झैं भान हुनेछ । प्रतिष्ठानमा जारी मूर्तिकला कार्यशाला क्रममा आइतबार वज्राचार्यले काठमा बुद्धको स्वरूप निकाल्न घरि मुख त घरि आँखाको आकृति खोपिरहेका थिए । उनको कलाकर्मलाई युवा मूर्तिकार अनिशा केसी, निर्जला श्रेष्ठ, संगीता लामा निकै उत्साहका अवलोकन गर्दै थिए । युवा कलाकर्मी लक्षित गरेर मूर्तिकला विभागले अघिल्ला साताबाट सुरु गरेको १० दिने कार्यशालामा सप्तराज र प्रथमराज वज्राचार्य प्रशिक्षक मूर्तिकारका रूपमा छन् । डेढ दर्जनभन्दा बढी सहभागी तन्नेरी कलाकार काठमा परम्परा झल्किने मूर्तिकला खोप्न व्यस्त छन् । काठको मुढामा कोही बुद्ध, कोही गणेश त कोही चाहिँ मञ्जुश्रीको आकृति निकाल्दै छन् । ललितकला क्याम्पसमा अध्ययनरत सुबोध सुब्बाले गणेशको मुखाकृति निकालिरहँदा उनको छेउमै बसेका लाजिम्पाटस्थित सिर्जना कलेजका कला विद्यार्थी पारस श्रेष्ठ काठमा मञ्जुश्रीको स्वरूपलाई ढाल्दै थिए । दुबै जनालाई आकृतिका केही संरचना सिकाउँदै प्रशिक्षक प्रथमराजले भने, लोपोन्मुख अवस्थामा रहेको काष्ठकलाबारे नयाँपुस्ताले थाहा पाउनैपर्छ । अर्को छेउतिर बसेर गणेशको सुँडसहितको आकृति खोपिरहेका युवा कलाकार रोशन खत्री सहमत भए । उनले पछिल्लो समय कला क्षेत्रमा युवा सहभागिता बढ्दै गइरहेको बताउँदै सैद्धान्तिक र व्यावहारिक दुबै ज्ञानका लागि यस्ता कार्यशाला उपयोगी हुने बताए । काष्ठकलालाई प्राचीन कलाको रूपमा लिइए पनि राज्यले कलाका रुपमा दर्जा नदिएको उनीहरूले गुनासो गरे । लिच्छवि, मल्ल र शाहकालमा बनेका अद्भुत काष्ठकला पुस्तान्तरणका क्रममा हराउँदै गएका छन् । यसलाई जोगाउन राज्यले पनि पहल गर्नुपर्ने सप्तराजले सुनाए । कार्यशालामा सहभागी सबैको एउटै मत छ, ऐतिहासिक कला र सम्पदालाई राष्ट्रिय पहिचानका रूपमा प्रबर्द्धन गर्नुपर्छ र पुराना ज्ञान र अभ्यासको आधारमा नयाँ पुस्तालाई उत्प्रेरित गर्नुपर्छ । यही ध्येयसहित कार्यशाला गरिएको प्रतिष्ठानका प्राज्ञ तथा मूर्तिकला विभाग प्रमुख लालकाजी लामाले बताए । काष्ठकलामा काम गर्नेहरू एकदम कम छन्, उनले भने, झन् नयाँ पुस्तामा त यो विधा प्रबर्द्धन हुनै सकेको छैन । काष्ठकलामा नयाँ पुस्ता जन्माउने विभागको योजना नै रहेको लामाले दाबी गरे । हुन त १० दिनमा सबै सिकाउन सम्भव छैन, उनले भने, यसबाहेकका योजनामा पनि हामी अघि बढिरहेका छौं । कार्यशालाबाट चाहिँ बाटो मात्रै देखाउन खोजेका हौं । उनका अनुसार बाटो देखेपछि कलालाई चिन्ने र निरन्तर रूपमा धैर्यका साथ अगाडि बढाउने ऊर्जा निर्माण हुन्छ । कार्यशालामा सहभागी सबैले धार्मिक विषयलाई नै प्राथमिकता दिएका छन् । कलाकारलाई कला मात्र नभएर मौलिक पक्ष चिनाउने उद्देश्यले परम्परागत विधालाई अघि सारिएको लामाले सुनाए । हाम्रा परम्परागत चित्रमा पनि अधिकांशमा धार्मिक पक्ष नै छन्, उनले भने, सहभागी प्रायः सबैले काठमा देवदेवीहरूको मूर्ति बनाइराखेका छन् ।काठमा महांकालको मूर्ति उतार्न जमर्को गरिरहेका सिर्जना कलेजमा अध्ययनरत तेन्जी शेर्पाले चित्र जस्तै मूर्तिकलामा पनि परम्परागत रूपमा जान निकै कठिन भएको सुनाए । यसमा कला मात्र नभएर नियम र वास्तविक स्वरूपबारे अध्ययन गर्नुपर्छ, उनले भने । उनलाई समर्थन गर्दै रोशनले यस विधामा कलाकारले स्वतन्त्र भाव व्यक्त गर्न नपाउने बताए । प्राज्ञ लामाका अनुसार कार्यशाला मंगलबार सकिने भए पनि मूर्तिकलाहरूको प्रदर्शनी भने जारी रहनेछ ।"
पोखरामा ऊ मरेकी छैन,"पोखरा (कास) एक किशोरीले भिक्षुणी बन्ने चाहना राख्दा उसको जीवनमा केकस्ता कठिनाइ आइपर्छन् र त्यसको परिणाम के हुन्छ ? यसै परिवेशमा लेखिएको बालकृष्ण समको नाटक ऊ मरेकी छैन यतिखेर पोखरामा मञ्चन भइरहेको छ । पोखरेली नाट्य समूह न्यारेटरले विसं २००० मा लेखिएको नाटकलाई मञ्चमा उतारेको हो । विसं २०३५ मा प्रकाशित नाटकको चे शंकरले निर्देशन गरेका हुन् । चरम पितृसत्तात्मक मानसिकतालाई नाटकले उजागर गरेको छ । सौन्दर्यचेत, प्रगतिवादी विचारधारा र पूर्वीय दर्शन मिसिएको नाटक नेपाली समाजमा अझै पनि उत्तिकै सान्दर्भिक छ । नाटकलाई आकर्षक बनाउन धार्मिक संवाद, लोपोन्मुख मारुनी नृत्य, लोक शैलीको भजन तथा लोकगीतले सहयोग गरेको छ । नाटकमा विष्णुराज तिमिल्सिनाको परिपक्व अभिनय छ । रोशन ज्ञवाली र सृष्टि केसीको अभिनयले सशक्त छाप छोड्छ । १ घण्टा १० मिनेट अवधिको नाटकले नाट्यप्रेमीको थप माया पाउनेमा निर्देशक तथा परिकल्पनाकार चे शंकर विश्वस्त देखिन्छन् । ७ वर्षअघि नाट्य क्षेत्रमा प्रवेश गरेका उनले हालसम्म एक दर्जनभन्दा बढी नाटक निर्देशन गरिसके । त्यसका साथै शंकर नाटक लेखन तथा प्रशिक्षणमा पनि क्रियाशिल छन् । यसअघि चे शंकरको निर्देशनमा पोखरामा तिर्खा नाटक मञ्चन भएको थियो । यसका अलावा कोही किन बर्बाद होस्, लुक ब्याक इन एंगर, एनिग्मा, म्याड म्यान्स डायरी, मिस्टर फक्स एन्ड द स्कुल ब्वाइ, सेम टाइम नेक्स्ट इयर, मेमरी यार्ड लगायत नाटक उनले निर्देशन गरिसकेका छन् । इल्युजन, एनिग्मा, मेमरी यार्ड, कथा नालापानीको, रुवा, मिस्टर फक्स एन्ड द स्कुल ब्वाइ उनका मुख्य नाटककृति हुन् । उनी चौकुस फिल्म प्रोडक्सनमार्फत छोटा चलचित्र निर्माणमा समेत व्यस्त छन् । विभिन्न खुला नाटक र सडक नाटकमा उनले काम गरिसकेका छन् । न्यारेटर समूहका कलाकारलाई ४० दिनको तालिमपश्चात उनले कार्यशालामा पनि सहजीकरण गरेका थिए । नाटकमा रोशन ज्ञवाली, सन्दीप पाण्डे, ज्योति हमाल, विष्णुराज तिमिल्सिना, टीकाराम पौडेल, अनुप अधिकारी, सृष्टि केसी, सविता सापकोटा, उज्ज्वलराज ढकाल, विनोद रसाइली, गौरव पौडेल, दिलकुमारी, लक्ष्मी हमालले अभिनय गरेका छन् । सबै कलाकारले आफ्नो भूमिकामा न्याय गर्ने प्रयास गरेका छन् । नाटकको सहनिर्देशन रेवन राईले गरेका हुन् । न्यारेटर समूहको यो पहिलो नाटक हो । दर्शकको सकारात्मक प्रतिक्रियाले समूह उत्साहित बनेको छ । नाटक सोमबारसम्म मञ्चन हुनेछ ।"
"हराएकी युवतीको हत्या, भेटिएन शव","ताप्लेजुङ (कास) गत मंसिर १७ देखि बेपत्ता आठराई त्रिवेणी गाउँपालिका२ फूलबारी चोकपुरकी १९ वर्षीया मन्दिरा अधिकारीको हत्या भएको खुलेको छ । मारेर तमोर नदीमा फालेको अभियुक्तको बयानपछि शव खोजी भइरहेको छ । नदीमा खोजीका लागि गोताखोरको माग गरिएको प्रमुख जिल्ला अधिकारी डोरेन्द्र निरौलाले बताए । गृह मन्त्रालयमा अनुरोध गरिएको जानकारी उनले दिए । पुस १० देखि प्रहरी र स्थानीयले तमोर नदीमा खोजी गरिरहेको भए पनि शव फेला परेको छैन । अधिकारीलाई आठराई त्रिवेणी३ हाङपाङका रमेश अधिकारीले हत्या गरेको बयान प्रहरीलाई दिइसकेका छन् । शव नभेटिएकाले प्रहरीले रमेशलाई व्यक्ति बेपत्ता पारेको अभियोगमा मुद्दा चलाउन जिल्ला अदालतबाट अनुसन्धान म्याद लिएको छ । आइतबार पत्रकार सम्मेलन गर्दै डीएसपी ज्ञानेन्द्र फुयाँलले प्रेम सम्बन्ध भएका रमेश र मन्दिराको विवाहको विषयमा विवाद भएपछि घटना भएको पाइएको बताए । एकै थरका उनीहरूबीच दाजुबहिनीको नाता थियो । गणितका शिक्षक रमेश गुप्तेश्वर माविमा पढाउने क्रममा तीन वर्षसम्म मन्दिराकै घरमा बसेका थिए । गत चैतमा आफ्नै घरपायक हाङपाङको सरस्वती मावि सरुवा भएका थिए । डीएसपी फुयाँलका अनुसार प्रेममा परेका रमेशले मन्दिरासँग विवाह गर्न नसक्ने भन्दै अन्तै विवाहको टुंगो गरेका थिए । मंसिर २५ का लागि विवाहको टुंगो भएपछि उनी सामान खरिदका लागि सदरमुकाम फुङलिङ आएका थिए । फर्कने बेला मन्दिरासँग योजनाअनुसार पुलमा भेटेका थिए । विवाद भएपछि हत्या गरी झोलुंगे पुलबाट नदीमा फ्याँकेको प्रहरीको अनुसन्धानबाट खुलेको छ ।प्रहरीका अनुसार उनीहरूबीच फूलबारी र नाङखोल्याङ जोड्ने तमोरको पुलमा भेट भएको थियो । घटनापछि रमेशले आफू अपहरणमा परेको र असुरक्षा भएको भनी परिवार र प्रहरीमा नाटकीय रूपमा झूटो व्यहोरा जानकारी गराएका थिए । मन्दिरा हराएकै मितिमा मैले विवाह गरें, हामी इवा पुग्यौं जस्ता म्यासेज मन्दिराको मोबाइलबाट उनकी दिदीलाई उनैले गरेका थिए । घटना एक्लैले गरेको बयान रमेशले प्रहरीलाई दिएका छन् । तर मन्दिराका अभिभावकले घटना नियोजित रूपमा भएकाले अरूको पनि संलग्नता हुन सक्ने शंका गरेका छन् ।शव खोजीका लागि तमोर नदी मिसिने सप्तकोसीसम्मै अरू जिल्लाका प्रहरी इकाईसँग समन्वय भइरहेको फुयाँलले बताए । फालेको भनेको ठाउँ गहिरो छ । पानीमा खोज्न गोताखोरको टोली बोलाइएको छ, उनले भने, अनुसन्धान गरिरहेका छौं ।"
भासिएकै पुल हुँदै हुलाकी राजमार्ग,पर्सा (कास) ओडार खोलामा गुणस्तरहीन पुलबाटै हुलाकी राजमार्ग जोड्न थालिएको छ । आठ वर्षअघि स्थानीयले विरोध गर्दागर्दै बाटो नभएको ठाउँमा पुल बनाइएको थियो । उक्त पुल हालको ठोरी गाउँपालिका३ ब्रह्मानगरमा पर्छ । स्थानीयले पुलका लागि पूर्वतर्फ जग्गा उपलब्ध गराए पनि ठेकेदार कम्पनीले पुरानै पुलबाट लैजाने गरी सडक कालोपत्र गरिरहेको छ । वीरगन्जठोरी हुलाकी राजमार्गअन्तर्गत चमरीदेखि ठोरीसम्म ३० किमि सडक कालोपत्र गर्ने ठेक्का कालिकाबानियाँ ज्वाइन्ट भेन्चर कम्पनीले पाएको छ । १ अर्ब १७ करोड रुपैयाँको यो ठेक्काको अवधि आउँदो जेठ २ गते सकिँदै छ ।
६ उद्योगले दिएनन्किसानलाई भुक्तानी,"संघका अध्यक्ष अग्रवाल भने चिनी नबिक्दा उद्योगीहरूले किसानलाई भुक्तानी दिन समस्या भएको दाबी गर्छन् । चिनी बिक्री नहुँदा उद्योगीले ब्याज तिर्न सकेनन् । परिमाणस्वरूप केही उद्योगसमेत बन्द भए । किसानले पनि भुक्तानी पाएनन्, उनले भने । मुलुकभर १३ चिनी उद्योग छन् । तीमध्ये पाँच बन्द अवस्थामा पुगेको अग्रवालको दाबी छ । उखु किसानले भुक्तानी नपाए पनि तालुकदार निकाय कृषि तथा पशुपन्छी विकास मन्त्रालय र उद्योग वाणिज्य तथा आपूर्ति मन्त्रालय मौन छन् । उद्योगीहरू जिम्मेवार नहुँदा समस्या भएको कृषि मन्त्रालयका प्रवक्ता हरिबहादुर केसीले बताए । चिनी बिकेन, घाटामा गयौं भनेर उद्योगीले टालटुले पारा देखाए, उनले भने, ३४ वर्षकै भुक्तानी बाँकी हुनु राम्रो होइन । उद्योगीहरू किसानप्रति जिम्मेवार नबन्दा समस्या भएको हो । भुक्तानी दिलाउने दायित्व उद्योग मन्त्रालयको भए पनि आफूहरूले पनि समन्वय गरिरहेको उनले बताए । उद्योग, वाणिज्य तथा आपूर्ति मन्त्रालयका प्रवक्ता दिनेश भट्टराईले उखु किसानको गुनासो प्राप्त भएको बताए । उद्योगीहरू सम्पर्कमा नआएको जानकारी पाएका छौं, उनले भने, उद्योगीलाई समात्न गृह मन्त्रालयसँग पनि समन्वय भइरहेको छ । त्यसका लागि गृहलाई पत्र पठाउने तयारी छ ।सरकारबाट पनि ठगिए किसानउखु किसान सरकारबाटै पनि ठगिएका छन् । गत वर्षकै करिब १ अर्ब ३३ करोड रकम अनुदान किसानले पाएका छैनन् । गत वर्ष प्रतिक्विन्टल उखुको मूल्य ५ सय ३६ रुपैयाँ तोकिएको थियो, जसमध्ये ४७१ उद्योगी र बाँकी सरकारले अनुदानस्वरूप दिनुपर्ने थियो, अध्यक्ष मैनालीले भने, तर सरकारले पनि दिएन । उखुको अनुदान रकम कार्यान्वयन गर्ने निकाय कृषि मन्त्रालय हो । मन्त्रालयका प्रवक्ता केसीले भने ९२ करोड विनियोजन भई जिल्लामा वितरण भइरहेको दाबी गरे । बाँकी रकम अर्थ मन्त्रालयले दोस्रो किस्तामार्फत उपलब्ध गराउने उनले जानकारी दिए । अनुदानको रकम कोष तथा लेखा नियन्त्रण कार्यालयमार्फत किसानको खातामा जम्मा हुन्छ । वितरणमा ढिलाइ भएकै हो, उनले भने, सरकारबाट पाउने रकममा बेइमानी हुँदैन, ढुक्क भए हुन्छ । उद्योगले उखु किसानले बिक्री गरेको तथ्यांक उपलब्ध नगराउँदा समस्या भएको उनले बताए । तथ्यांकका लागि ताकेता गर्दा पनि उद्योगीले ढिलाइ गरिरहेको उनको भनाइ छ । केहीले तथ्यांक नै दिएका छैनन्, उनले भने, त्यसैले समस्या देखिएको हो ।"
तीन आयोजनालाई ८५ अर्ब लगानी स्वीकृत,"काठमाडौं (कास) लगानी बोर्ड बैठकले तीन विद्युत् आयोजनाका लागि करिब ८५ अर्ब रुपैयाँ बराबरको वैदेशिक लगानी स्वीकृत गरेको छ । आइतबार बसेको बोर्ड बैठकले माथिल्लो त्रिशूली१ विद्युत् आयोजनाका लागि ६५ अर्ब रुपैयाँ स्वीकृत गरेको हो । यसैगरी मर्स्याङ्दीबेंसी जलविद्युत् परियोजनाका लागि ११ अर्ब ७७ करोड ५४ लाख र माथिल्लो त्रिशूली३ बी विद्युत् आयोजनाका लागि ८ अर्ब २२ करोड वैदेशिक लगानी स्वीकृत गर्ने निर्णय भएको बोर्ड कार्यालयले जारी गरेको विज्ञप्तिमा उल्लेख छ ।रसुवास्थित त्रिशूली नदीमा निर्माण हुने २१६ मेगावाटको विद्युत् आयोजनाका लागि यसअघि नै आठ वटा दातृ निकायबीच लगानी सम्झौता भइसकेको छ । गत कात्तिक १५ मा काठमाडौंमा अन्तर्राष्ट्रिय वित्त निगम (आईएफसी) को अगुवाइमा ८ वटा दातृ निकायले आयोजनाको प्रवर्द्धक नेपाल वाटर एन्ड इनर्जी डेभलपमेन्ट कम्पनीसँग लगानी सम्झौता गरेका हुन् । यी निकायले करिब ४५ करोड अमेरिकी डलर लगानी गर्नेछन् । आयोजना ३० प्रतिशत स्वपुँजी र ७० प्रतिशत ऋणमा निर्माण गर्न लागिएको हो । कोरिया साउथ इस्ट पावर कम्पनी लिमिटेडको ५२, डायलिम इन्डस्ट्रियल कम्पनी लिमिटेडको १६, केरयोङ कन्स्ट्रक्सन इन्डस्ट्रियल कम्पनी लिमिटेडको १०, आईएफसीको १२ र स्थानीयको १० प्रतिशत सेयर रहने गरी आयोजनाको प्रवर्द्धक कम्पनी गठन गरिएको हो । सरकारले निर्माण, सञ्चालन र हस्तान्तरण (बुट) मोडलमा आयोजनाको जिम्मा प्रवर्द्धकलाई दिएको हो । रन अफ रिभर प्रकृतिको यो आयोजनाले ३१ मर्च २०२४ सम्म उत्पादन थालिसक्नुपर्ने गरी विद्युत् खरिद बिक्री सम्झौता (पीपीए) भएको छ ।निजी क्षेत्रबाट काभ्रेमा निर्माण हुन लागेको ५० मेगावाटको मर्स्याङ्दीबेंसी विद्युत् आयोजना र प्राधिकरणले नुवाकोटमा निर्माण गर्न लागेको ३७ मेगावाटको माथिल्लो त्रिशूली थ्रीबीमा पनि लगानी स्वीकृत भएको हो ।बैठकले अरुण तेस्रो जलविद्युत् आयोजना परियोजनाको छ्यांकुटीदिदिन प्रवेश मार्गमा रहेको विवाद सम्बन्धमा अध्ययन गर्न गठित छानबिन समितिलाई दुई महिनाभित्र प्रतिवेदन बुझाउने गरी पुनर्गठन गरेको छ ।"
सरकारले नै बेच्छ लेबलबिनाको गेडागुडी,"(काठमाडौं)  सरकारी स्वामित्वको खाद्य व्यवस्था तथा व्यापार कम्पनीले बेच्ने चामल र गेडागुडीमा कैफियत भेटिएको छ । खाद्य, प्रविधि तथा गुण नियन्त्रण विभाग, वाणिज्य आपूर्ति तथा उपभोक्ता संरक्षण विभाग, सांसद र उपभोक्ता अधिकारकर्मीसहितको टोलीले आइतबार कम्पनीको गोदाममा गरेको अनुगमनमा यस्तो भेटिएको हो । प्याकेटमा लेबल नभेटिएपछि लेबल राखेर मात्रै बिक्री गर्न निर्देशन दिइएको छ । प्याकिङ गरिएको केही सिमीमा लेबल छैन । केहीमा लेबल भए पनि स्पष्ट छैन । मेटिएको छ, अनुगमनका क्रममा संसदीय समितिका सदस्य लालप्रसाद साँवा लिम्बूले भने, जनताले मात्र होइन, सरकारी संस्थाले पनि कानुन मान्नुपर्छ । तत्काल लेबल राखेर मात्रै बिक्री गर्नुपर्छ । कानुनको पालना नगर्नेलाई कारबाही गर्नुपर्ने उनले बताए । अनुगमनका क्रममा कर्णालीबाट ल्याइएको दुई किलो सिमीको प्याकमा लेबल थिएन । ३० किलो लेखिएको बोरामा मसीले काटेर २५ किलो लेखिएको थियो । वाणिज्य आपूर्ति तथा उपभोक्ता संरक्षण विभागका महानिर्देशक र खाद्य कम्पनीका महाप्रबन्धक एउटै तोकिएको छ । मुद्दा दर्ता गर्ने र कारबाही गर्ने व्यक्ति एउटै हुँदा के गर्ने भन्नेमा बाझिएको छ, अनुगमन समिति संयोजक नरबहादुर धामीले भने, यो गलत प्रवृत्ति सुधार्न आवश्यक छ । विभागका महानिर्देशक नेत्र सुवेदी हुन् । उद्योग, वाणिज्य तथा आपूर्ति मन्त्रालयले खाद्य व्यवस्था कम्पनीको जिम्मेवारी पनि सुवेदीलाई नै दिएको छ । केहीमा उत्पादन मिति भए पनि म्याद सकिने अवधि छैन । दुई किलोको प्याकमा लेबल नै छैन, धामीले भने, यस्तो गर्न पाइन्न । कानुन सबैलाई बराबर हुन्छ । खुला बजारमा हुने बेथितिलाई निर्देशन दिने निकायमै लापरबाही छुट हुँदैन । थप कारबाहीका लागि सोमबार बैठक बसेर निर्णय गर्ने उनले बताए । खाद्य व्यवस्था कम्पनीका क्षेत्रीय प्रमुख रनबहादुर बुढाथोकीले म्याद सकिने मिति नलेखिएको स्विकारे । प्याकेजिङ मिति लेखेका छौं । तर म्याद मिति लेखेका छैनौं, उनले भने, आन्तरिक प्राविधिकहरूले प्रमाणित गरेअनुसार खानयोग्य भइन्जेल बिक्री गर्छौं । ४८७ टन चामल अखाद्यअनुगमनका क्रममा ४८७ टन चामल अखाद्य फेला परेको छ । कुहिएको चामलको सन्दर्भमा सांसदहरूले गम्भीर आपत्ति जनाएका छन् । दुर्गम तथा कर्णालीका लागि चाहिने चामल सडेको अवस्थामा भेटिएपछि कानुनअनुसार कारबाही हुनुपर्ने उनीहरूले बताए । उक्त चामल आव ०७१७२ कै भएको खाद्य व्यवस्था कम्पनीका क्षेत्रीय प्रमुख रनबहादुर बुढाथोकीले दाबी गरे । चामल पहिलेकै हो हो । बिक्री नहुँदा धुलोको मात्रा मात्रै निस्कयो, उनले भने, त्यसपछि बिक्री गर्न सकेनौं ।"
अरुण तेस्रोको काम सुरु,"संखुवासभा (कास) लगानी बोर्डले तुरुन्तै पीडितको समस्या समाधान गर्ने आश्वासन दिएपछि निर्माणाधीन अरुण तेस्रो आयोजनाको काम सुरु भएको छ । स्थानीय प्रशासन, राजनीतिक दल, गाउँपालिका र पीडितबीच चाँडै विवाद समाधान गर्ने सहमति भएको छ ।सहमतिपछि सडक अवरुद्ध र सुरुङ निर्माणको काम शनिबारबाट सुरु भएको हो । अरुण तेस्रोको काम करिब ३० प्रतिशत भइसक्दा पनि मुआब्जा नपाएपछि स्थानीयले बिहीबारबाट आन्दोलन गरेका थिए । उनीहरूले आयोजनाको दिदिङमा निर्माणाधीन सुरुङमार्गको काम ठप्प पारेका थिए । यसबाट २ हजार कामदार अलपत्र थिए । अरुण तेस्रो निर्माण सुरु भएको तीन वर्ष बिते पनि छ्यांकुटीबाट पावर हाउसस्थल दिदिङसम्मको मुआब्जा विवाद टुंगिएको छैन । यस क्षेत्रका २ सय परिवारले मुआब्जा पाएका छैनन् । पहिले १५ मिटरको मुआब्जा दिएर आयोजनाले अहिले ३० मिटर अधिग्रहण गरेको स्थानीयको भनाइ छ । अरुण तेस्रो निर्माणको जिम्मा पाएको भारतीय सतलज कम्पनीले भने ३० मिटर जग्गा आवश्यक नपर्ने जानकारी दिएको छ । अहिले पनि आयोजनाका लागि १५ मिटर मात्रै सडक प्रयोग भइरहेको सतलजका एक इन्जिनियरले बताए ।"
७ हजार लाभग्राही थप,काठमाडौं (कास) राष्ट्रिय पुनर्निर्माण प्राधिकरणको कार्यकारी समितिले ७ हजार ४ सय ९४ लाभग्राही थप्ने निर्णय गरेको छ । पुस ११ र १३ गते बसेको समिति बैठकले पुनः जाँच तथा छुट सर्वेक्षण ०७५७६ बाट संकलित विवरणबाट विभिन्न जिल्लामा लाभग्राही थप गरिएको पुनर्निर्माण प्राधिकरणले बताएको छ । बैठकले ३ हजार ७६ प्रबलीकरण लाभग्राही थप गरेको छ भने ५२ हजार ९ सय ४२ गुनासोकर्तालाई गैरलाभग्राही कायम गरेको छ । छुट तथा पुनः जाँच सर्वेक्षणअन्तर्गत संकलित १ लाख ८९ हजारमध्ये हालसम्म १ लाख १३ हजार ४३ को निर्णय भइसकेको प्राधिकरणका प्रवक्ता मनोहर घिमिरेले जानकारी दिए ।
एलजीको रोड सो,"काठमाडौं (कास) एलजीले देशभर रोड सो सुरु गरेको छ । रोड सोका अवसरमा एलजीले वासिङ मेसिन, टीभी र एसीमा छुट दिएको कम्पनीले बताएको छ । एलजीको वासिङ मेसिनको डेमो गर्नु रोड सोको उद्देश्य रहेको कम्पनीले बताएको छ । भक्तपुरदेखि सुरु भएको रोड सो बागलुङ, पोखरा, महेन्द्रनगर, नारायणगढ हुँदै काँकडभिट्टा पुगेर सकिनेछ ।"
प्रवर्द्धनात्मक आकृति अनावरण,काठमाडौं (कास) नेपाल भ्रमण वर्ष २०२० को पूर्वसन्ध्यामा नेपाल चेम्बर अफ कमर्सले प्रवर्द्धनात्मक सन्देशसहितको आकृति अनावरण गरेको छ । आइतबार आयोजित पत्रकार सम्मेलनमा पर्यटन तथा नागरिक उड्डयन मन्त्रालयका सचिव केदारबहादुर अधिकारीले उक्त आकृति अनावरण गरे । भ्रमण वर्षको लोगोसहितको प्रवर्द्धनात्मक सामग्री प्रचारप्रसार गर्न पाएकामा चेम्बरका अध्यक्ष राजेशकाजी श्रेष्ठले खुसी व्यक्त गरे ।
सकियो रोड रेसिङ,"काठमाडौं (कास) टीभीएस बाइक तथा स्कुटरको आधिकारिक वितरक जगदम्बा मोटर्सले काठमाडौंको गुर्जुधारामा आयोजना गरेको नेपाल रोड रेसिङ च्याम्पियनसिप २०१९ शनिबार सकिएको छ । राजकुमार कार्की र रोशन रानामगर रोड सोका विजेता भएका छन् । कार्की २ सय सीसी र रानामगर १५० सीसी सेग्मेन्टका विजेता बनेका हुन् । २ सय सीसी सेग्मेन्टमा पविन कार्कीले दोस्रो र भीम होनाले तेस्रो स्थान हासिल गरे । १५० सीसी सेग्मेन्टमा नवीन खड्गीले दोस्रो र प्रताप बस्नेतले तेस्रो स्थान हासिल गरे । पहिलो, दोस्रो र तेस्रो हुने विजेताले क्रमशः ३५ हजार, २० हजार र १५ हजार रुपैयाँ प्राप्त गरेका थिए ।"
कामनाका ६ नयाँ शाखा,"काठमाडौं (कास) कामना सेवा विकास बैंकले छ नयाँ शाखा सञ्चालनमा ल्याएको छ । काठमाडौंको कुलेश्वर, बालाजु एवं बौद्घ र रूपन्देहीका कञ्चन गाउँपालिकाको गरगरे र सियारी गाउँपालिकाको पडसरीमा शाखा सञ्चालनमा ल्याएको हो ।"
जीबीजीबी फेस्ट सम्पन्न,काठमाडौं (कास) गुगल बिजनेस ग्रुपले आयोजना गरेको जीबीजीबी फेस्ट एन्ड बिज स्टार्ट अप२०१९ मेला शनिबार सकिएको छ । मेलामा २१० स्टार्टअपले सहभागिता जनाएका थिए । नेपालमा क्लाउड कम्प्युटिङसम्बन्धी काम गर्ने कम्पनी जेनेस सफ्टवेयर सोलुसनसँगको मुख्य सहकार्यमा मेला आयोजना गरिएको हो । देशभरबाट नवउद्यमी र स्टार्टअप संस्थापकलाई एउटै प्लेटफर्ममा ल्याउन मेला उपयागी बनेको आयोजकले बताएको छ ।
सुबिसुको वार्षिकोत्सव योजना,"काठमाडौं (कास) सुबिसु केबल नेटले १९औं वार्षिकोत्सवका अवसरमा नयाँ योजना ल्याएको छ । यसअन्तर्गत ग्राहकले १५ महिनाको भुक्तानीमा २७५ भन्दा बढी च्यानल र ९५ भन्दा बढी एचडी च्यानल प्राप्त गर्नेछन् । त्यसैगरी १४ महिनाको भुक्तानीमा क्लियर टीभी प्याकेजमा २ सय ४५ भन्दा बढी च्यानल, ६५ भन्दा बढी एचडी च्यानल मात्र २२१ रुपैयाँमा प्राप्त गर्न सकिनेछ । ग्राहकले दामी म्युजिकको प्रिमियर प्याकेज तीन महिनाका लागि सित्तैमा प्राप्त गर्नेछन् । यसमा २० हजारभन्दा बढी नेपाली गीत समावेश छन् ।"
हिमालमा कत्रा झन्डा ?,"काठमाडौं (कास) पर्यटन विभागले नेपालका सबै हिमालमा फहराइने झन्डाको नियमन गर्ने भएको छ । यस पटकको शरदकालीन हिमाल आरोहणमा आमादब्लमको चुचुरो नै ढाकिने गरी कुवेतको झन्डा टाँगिएपछि विभागले पर्वतारोहणसम्बन्धी नियमावली ०५९ संशोधन गर्दै झन्डाको आकार र तौल निर्धारण गर्न लागेको विभागकी निर्देशक मीरा आचार्यले बताइन् । उनका अनुसार विभागले नियमावलीमा अब आरोहीहरूले बोकेर लैजाने झन्डा १ मिटरसम्म लम्बाइ र १ मिटरसम्म चौडाइ हुनुपर्ने बुँदा थपेको छ । विभागले नियमवाली संशोधनका लागि संस्कृति, पर्यटन तथा नागरिक उड्डयन मन्त्रालयमा लेखेर पठाएको छ । मन्त्रिपरिषद्बाट पारित भएलगत्तै लागू हुनेछ, उनले भनिन् । ६ हजार ८ सय मिटर उचाइको आमादब्लम चुचुरोमा कुवेती सैनिक आरोही युसुफ खयाल अल अलभातीले कात्तिक २७ मा टाँगेको झन्डा विभागले फिर्ता नदिने भएको छ ।"
लोकसेवा विधेयक परिमार्जनसहित पारित,"काठमाडौं (कास) प्रतिनिधिसभाको राज्य व्यवस्था तथा सुशासन समितिले लोकसेवा आयोगले आफ्नो प्रशासनिक खर्च कार्यविधि बनाएर कार्यान्वयन गर्न पाउने र प्रावधानसहितको प्रतिवेदन आइतबार पारित गरेको छ । समितिले प्रतिवेदनसहित विधेयकमा उल्लिखित सबै प्रावधान पारित गरेको छ । लोकसेवाको कानुनलाई एकीकरण र संशोधन गर्न बनेको विधेयकमा परिमार्जन गर्नुपर्ने विषय समेटेर समितिले प्रतिवेदन तयार गरेको थियो । आयोगमा कार्यरत कर्मचारी सरुवा गर्दा सहमति लिनुपर्ने, प्रशासनिक खर्च सरकारको अनुमति लिएर गर्नुपर्ने र हालको कार्यालय संख्या घटाउनुपर्नेलगायतका विषयमा सांसदहरूबीच विवाद थियो । विधेयकमा उल्लिखित प्रावधानले आयोगको अधिकार कटौती गरेको र सरकारले संवैधानिक निकायलाई आफ्नो मातहतमा राख्न खोजेको आवाज उठेपछि सांसदहरूको सुझावअनुसार समितिले परिमार्जित प्रतिवेदन तयार गरेको हो । पारित प्रावधानअनुसार विविध शीर्षकअन्तर्गत खर्च सम्बन्धित स्वीकृत कार्यविधि आयोगले नै बनाउनेछ । तर यस्तो कार्यविधि एकपटकका लागि अर्थ मन्त्रालयको सहमतिमा बनाउनुपर्नेछ । आकस्मिक परीक्षा सञ्चालनसम्बन्धी खर्च भने आयोगको निर्णयअनुसार नै हुनेछ । विधेयकमा भने सरकारले उपलब्ध गराएको बजेट प्रचलित कानुनबमोजिम आयोगले खर्च गर्न सक्ने प्रस्ताव गरिएको थियो । आयोगका अध्यक्ष टीकादत्त निरौलासहित र सांसदहरूले प्रचलित कानुन भन्नाले सरकारको नियन्त्रण हुने तर्क गर्दै आएका थिए । आयोगले छुट्याइएको बजेट कार्यविधि बनाएर आफैं खर्च गर्दै आएको छ । प्रतिवेदनमा आयोगको कार्यालय कति संख्यामा चाहिने औचित्यका आधारमा सरकारले निर्धारण गर्ने सहमति भएको छ । सांसद नवराज सिलवालले आयोगको कार्यालय संख्या तोक्नुपर्ने अडान राखेका थिए भने आयोगका अध्यक्ष निरौला र कानुन मन्त्रालयका सहसचिव धनराज ज्ञवालीले विधेयकमा संख्या तोक्न नमिल्ने तर्क गरेका थिए ।"
पुनरागमनमा चेल्सीको सान,"लन्डन चेल्सीले एक गोलले पछाडि रहेको स्थिति उल्टाएर इंग्लिस प्रिमियर लिगमा आइतबार आर्सनललाई उसकै घरमा २१ ले हराएको छ । आर्सनलले इमिरेट्समा पिएरे एमरिक अबामेयाङको गोलले १३ औं मिनेटमा अग्रता लिएकोमा जोर्गिन्होले ८३ औं मिनेटमा बराबरी गोल फर्काए । चेल्सीका लागि टमी अब्राहमले ८७ औं मिनेटमा निर्णायक विजयी गोल गरे । यो जितपछि चेल्सीको ३५ अंक भएको छ । क्लबले चौथो स्थानमा पकड बलियो बनाएको छ । आर्सनल भने २४ अंकमै सीमित रह्यो ।यसअघि शनिबार रातिका खेलमा पूरा परिवर्तित टिम उतारेको लेस्टर सिटीले वेस्ट ह्यामलाई २१ ले हरायो भन बर्नलीलाई २० ले हराएर े म्यानचेस्टर सिटी चौथो स्थान नजिक पुग्न सफल रह्यो । हारसँगै वेस्ट ह्यामका व्यवस्थापक म्यानुयल पेलेग्रेनी बखास्तीमा पनि परेका छन् । म्यानचेस्टरको जितमा एन्थोथी मार्सियल र मार्कस रसफोर्डले एकएक गोल गरे । म्यानचेस्टर टोटेनहमको माथि छ । टोटेनहम भने अर्को खेलमा नर्विचसँग २० को बराबरीमा रोकियो । बक्सिङ डेमा लिभरपुलविरुद्ध खेलेको टिमबाट लेस्टरले ९ खेलाडी परिवर्तन गरेको थियो । त्यही टिमविरुद्धको खेलपछि पेलेग्रेनीको बर्खास्ती घोषणा भएको थियो । त्यो खेल गुमाउने प्रमुख खेलाडीमा जेमी भार्डी पनि रहे । उनी छोरीको जन्मका कारण खेलमा उपस्थित भएनन् । तर टिमलाई जिताउन केलेची इहेनाचो डमराइ ग्रेको गोल पर्याप्त रह्यो । जितपछि पनि लेस्टर शीर्षस्थानको लिभरपुलभन्दा १० अंकको अन्तरले पछाडि छ । पाब्लो फोर्नाल्सले वेस्ट ह्यामका लागि एक गोल फर्काए पनि त्यो नतिजा परिवर्तन गर्न पर्याप्त रहेन । पछिल्ला ९ खेलमध्ये सातमा पराजित वेस्ट ह्याम रेलिगेसन क्षेत्रबाट एक अंकले मात्र अगाडि छ । म्यानचेस्टरले भने चौथो स्थानको चेल्सीसँगको दूरी एक अंकमा छोट्यायो । म्यानचेस्टरले लिगका पछिल्ला १५ खेलमा कुनै गोल नखाएको यो पहिलोपल्ट हो । क्लिन सिट राख्न सक्नुको पनि ठूलो अर्थ छ, यसले खेलमाथि आफ्नो पकड कायम राख्न मदत राख्छ, म्यानचेस्टरका व्यवस्थापक ओले गनर सोल्सायरले भने ।टोटेनहम आफैं पनि क्लिन सिट राख्न संघर्षरत छ । जोसे मोउरिन्हो आएयता क्लबको डिफेन्स अझै कमजोर देखिएको छ । त्यसैले टिमले लिगतालिकाको पुछारमा रहेको नर्विचविरुद्ध खेलमा पनि २२ को बराबरीमा चित्त बुझायो । हामीले निकै सजिलोसँग दुई गोलको उपहार दियौं । हामीले लगातार गोलको अवसर दिइरहेका छौं र यो ठीक होइन । सबैभन्दा चिन्ताको विषय के हो भने हाम्रो डिफेन्सले एकपछि अर्को भुल गरिरहेको छ, टोटेनहम व्यवस्थापक जोसे मोउरिन्होले प्रतिक्रिया दिए ।कार्लो एन्सेलोट्टी आएयता एभरटनको सुधारिएको प्रदर्शन कायम रह्यो । आकर्षक सुरुआत लिँदै क्लबले न्युकासललाई उसकै घरमा २१ ले हरायो । एभरटनका लागि दुवै गोल लयमा देखिएका डोमिनिक क्लेभर्ट लेविनले गरे । यो जितपछि एभरटन लिगतालिकाको मध्यतिर उक्लिन सफल रह्यो । शीर्ष चारको अभियानमा रहेको क्रिस्टल प्यालेसले भने त्यसमा धक्का पुग्ने गरेर साउथह्याम्टनविरुद्ध ११ को बराबरी खेल्यो । वाटफोर्डले भने एस्टन भिल्लालाई ३० ले पन्छायो ।"
डायमन्ड कप भलिबल अर्को साता,"काठमाडौं (कास) न्यु डायमन्ड स्पोर्ट्स क्लबको आयोजनामा तेस्रो न्यु डायमन्ड कप राष्ट्रिय खुला महिला भलिबल प्रतियोगिता पुस २३ देखि हुने भएको छ । नयाँ बसपार्कस्थित ढोरपाटन क्लबको कोर्टमा हुने प्रतियोगितामा कम्तीमा ८ टिमको सहभागिता रहने आइतबार पत्रकार सम्मेलनमा आयोजक क्लबकी अध्यक्ष सुनकेशरी मालीले बताइन् । प्रतियोगितालाई दोस्रो वर्ष पनि होङगान्जी बौद्ध समाजले मुख्य प्रायोजन गर्ने भएको छ । यसपालि होङगान्जीले १० लाख बढाएर १५ लाख रुपैयाँ प्रायोजन गर्नेछ । लिगकम नकआउट आधारमा हुने प्रतियोगिता विजेताले ४ लाख १ सय १ रुपैयाँ, दोस्रोले ३ लाख १ सय १ रुपैयाँ, तेस्रोले १ लाख ५१ हजार तथा चौथोले ५१ हजार १ सय १ रुपैयाँ नगद पुरस्कार पाउने छन् । गत वर्षको तुलनामा नगद पुरस्कारमा वृद्धि गरिएको संयोजक कुमार राईले बताए । सर्वोत्कृष्ट खेलाडीलाई २१ हजार १ सय १ रुपैयाँ प्रदान गरिने छ । व्यक्तिगत विधाको उत्कृष्ट स्पाइकर, ब्लकर, क्विकर, सेटर, सर्भर, डिफेन्डर र प्रशिक्षकले ७ हजार १ सय १ रुपैयाँ पाउनेछन् । पत्रकार सम्मेलनमा राष्ट्रिय खेलकुद परिषद्का सदस्यसचिव रमेशकुमार सिलवालले खेलाडी उत्पादनमा न्यु डायमन्डको उल्लेखनीय योगदान रहेको बताउँदै भलिबलको कभर्डहल बनाउन जग्गा हेरिरहेको बताए । उनले भने, तीन स्थानमा जग्गा हेरिरहेका छौं । अर्को वर्षदेखि कभर्डहल बनाउन सुरु गर्छौं । भलिबलको लोकप्रियता बढ्दो रहेको बताउँदै सदस्यसचिवले नवौं राष्ट्रिय खेलकुद हुने गण्डकी प्रदेशका ११ जिल्लाले नै भलिबल आयोजना गर्न माग गरेको सुनाए । होङगान्जीका उपाध्यक्ष कुमार श्रेष्ठले न्यु डायमन्डको भलिबलप्रतिको लगाव देखेरै प्रतियोगितालाई सहयोग गरेको बताए । संयोजक राईले विगतका संस्करण आयोजनामा कठिनाइ भए पनि होङगान्जीको सहयोगले ढुक्क भएर प्रतियोगिता गर्ने वातारण भइरहेको बताए ।"
सीसीआरसी तेस्रोपल्ट विजेता,काठमाडौं (कास) सीसीआरसी चौथो रोजबड प्लस टु छात्र बास्केटबलमा लगातार तेस्रोपल्ट च्याम्पियन बनेको छ । आइतबार फाइनलमा सीसीआरसीले टाइम्स कलेजलाई ६२५७ स्कोरले पराजित गर्यो । सीसीआरसीका बुद्ध रोक्काले १९ स्कोर जोडे । टाइम्सका पेम्बा शेर्पाले २६ स्कोर गरे पनि जितका लागि पर्याप्त भएन । पहिलो संस्करणमा सीसीआरसी फाइनलमा हारेको थियो । सीसीआरसीले पहिलो क्वाटरमा १९१७ को अग्रता लियो भने दोस्रो ९९ को बराबरीमा सकियो । तेस्रो क्वाटर १७१३ ले सीसीआरसीकै पक्षमा रह्यो । चौथो क्वाटरमा टाइम्स १८१७ ले अगाडि रह्यो । रोजबड स्कुलले आयोजना गरेको प्रतियोगितामा १६ टिमले लिगकम नकआउट आधारमा प्रतिस्पर्धा गरेका थिए ।
ऋषभ च्याम्पियन,"रुकुम पश्चिम (कास) तेस्रो समृद्ध रुकुम फिडे रेटिङ चेस प्रतियोगिताको उपाधि भारतका ऋषभ निसादले जितेका छन् । समृद्ध समाज, जिल्ला बुद्धिचाल संघ रुकुम पूर्व तथा पश्चिमले संयुक्त आयोजना गरेको प्रतियोगिताको यो तेस्रो संस्करण हो । आइतबार फाइनल चरणमा दोस्रो संस्करणका विजेता सुमित पन्तलाई हराउँदै निसादले उपाधि जिते । ७५ अंकसहित विजेता बनेका निसादले ५० हजार रुपैयाँ पुरस्कार पाए । ७ अंकसहित मदनकृष्ण कायस्थ दोस्रो तथा कृष्ण थापा तेस्रो भए । साढे ६ अंक बटुलेका राजन सुवेदी चौथो तथा सुमित पन्त पाँचौं भए । उपविजेताले ३० हजार, तेस्रो हुनेले २० हजार, चौथोले १६ र पाँचौं हुनेले १५ हजार रुपैयाँ पुरस्कार जिते । ६ अंक पाएका नवीन तण्डुकार, बद्रीलाल नेपाली, विधार रुतुम्बरा, मिलन लामा र सुमन राई छैटौंदेखि १० औं स्थानमा रहे । विजेता खेलाडीलाई कर्णाली प्रदेशसभा सदस्य देवी ओलीले पुरस्कार प्रदान गरिन् । प्रतियोगितामा नेपाल र भारतका गरी ६६ खेलाडीले प्रतिस्पर्धा गरेका थिए । चेस खेलको विकास साथै पर्यटकीय महत्त्व बढाउने उद्देश्यले प्रतियोगिता गरिएको आयोजक समृद्ध समाजका अध्यक्ष सुबोधराज सिर्पालीले बताए ।"
हात्ती महोत्सवमा बिच भलिबल,"(चितवन)  सौराहामा भइरहेको हात्ती महोत्सवमा आइतबार डुंगा दौड र बिच भलिबल प्रतियोगिता भएको छ । हात्ती लम्काइ (इलाफेन्ट फास्टवाक) को अन्तिम चरणमा जाने ६ हात्तीको टुंगो लागेको छ । एकताकली, लक्कीकली र वसन्तकली बी आउँदो बिहीबार हुने इलाफेन्ट फास्टवाकको फाइनलमा पुगेका छन् । यसअघि पुस १० को प्रतिस्पर्धाबाट तीन हात्ती अनारकली, वसन्तकली ए र गुलाबकली फाइनल चरणलाई छानिएका थिए । १० हात्ती प्रतिस्पर्धी थिए । १६ वर्षअघि हात्ती दौडकै नाममा क्षेत्रीय होटल संघ चितवन सौराहाले कार्यक्रम सुरु गरेको हो । पशु अधिकार र पशु कल्याणको क्षेत्रमा काम गर्नेहरूको विरोधपछि अन्य गतिविधि पनि समावेश गरेर हात्ती महोत्सव भन्न थालिएको हो । हात्ती दौडाउने कार्यक्रमको पनि नाम बदलेर हात्ती लम्काइ भनिएको हो । सय मिटर दुरीमा हात्तीलाई दौडाइन्छ । आइतबार पहिलो भएको एकताकलीलाई यो दुरी पार गर्न ५७ दशमलब ५६ सेकेन्ड लागेको थियो ।हात्ती महोत्सवको सन्दर्भमा यसपालि डुंगा दौडसमेत आयोजना भयो । ११ वटा डुंगा सौराहाघाटबाट राप्ती नदी हुँदै बाघमारा चौरको आडसम्म पुगे । झन्डै एक किलोमिटर दुरी ११ मिनेट ३८ सेकेन्डमा पार गरेर टीका चौधरी विजेता भए । आठ वर्षदेखि पर्यटक राखेर डुंगा चलाउँदै आएका टीका विजेता हुँदा औधी खुसी देखिए । निम्बर तमाङ दोस्रो र होमबहादुर कुमाल तेस्रो भए । राप्ती र बुढी राप्ती खोलाले घेरिएको सौराहा क्षेत्रमा बालुवामा खेलिने बिच भलिबलको पनि सम्भावना छ । यसै कारण यसपालि हात्ती महोत्सवकै अवसरमा बिच भलिबल समावेश गरिएको हात्ती महोत्सवको खेलकुद समितिका संयोजक अञ्जन पाण्डेले बताए । त्रिभुवन आर्मी, नेपाल पुलिस र एपीएफ क्लबका २२ महिला टिमको सहभागिता रहेको छ । ६ टिमलाई सौराहाका विभिन्न ६ होटलले प्रायोजन गरेका छन् । आइतबार आर्मी ए ले एपीएफ बी लाई हरायो ।"
शर्मिलाको ५ गोल,"धनकुटा (कास) सहिद रिदामाहाङरामालिहाङ आठपहरिया प्रथम महिला गोल्डकप नकआउट फुटबलको आइतबारको खेलबाट बिहीबार आर्मी क्लब सेमिफाइनल पुगेको छ । आर्मीले बराहाक्षेत्र फुटबल क्लबलाई १०० ले हरायो । आर्मीका शर्मिला थापाले ५, विमला चौधरीले २ तथा शर्मिला लामा, रश्मी घिसिङ र पूजा रानामगरले समान एक ्गोल गरे । वुमन अफ द म्याच शर्मिला थापा घोषित भइन् ।"
सुन्दरबजार विजयी,लमजुङ (कास) सदरमुकाम बेंसीसहरमा भइरहेको २८ औं त्रिवेणी कप फुटबल प्रतियोगितामा आइतबार चार खेल भएका छन् । सुन्दरबजार युथ क्लबले मनाङे चौतारा (एमसीटी) बेंसीसहरलाई २१ गोलले हराएको छ । श्रीजंग गण उदीपुरविरुद्ध एक्टिभ गोर्खा ट्रेनिङ सेन्टरले टाइब्रेकरमा सफलता पायो । खेल अवधिभर गोल नभएपछि टाइब्रेकरमा ४२ ले एक्टिभ गोर्खा विजयी भयो । बन्सार एकता युवा क्लबले दिनको तेस्रो खेलमा लमजुङ मर्स्याङ्दी युथ क्बल बेंसीसहरलाई १० ले हरायो । बुद्ध युथ क्लब भोटेओडारले युनाइटेड शेरा बेंसीसहरलाई ८० को फराकिलो गोल अन्तरले हरायो ।
हेटौंडा २ सेमिफाइनलमा,"मकवानपुर (कास) हेटौंडा उपमहानगरपालिका२ दोस्रो बीपी कप राष्ट्रिय फुटबल प्रतियोगिताको सेमिफाइनल पुगेको छ । हेटौंडा १ लाई १० गोलले पराजित गर्दै वडा २ ले अन्तिम चारमा स्थान बनाएको हो । गोल ध्रुव श्रेष्ठले गरे । हुप्रचौरमा हेटौंडा ५, १९, गढी गाउँपालिका, कैलाश गाउँपालिका क्वाटरफाइनलमा पुगेका छन् । हेटौंडा १९ ले ६ नम्बरलाई १०, हेटौंडा ५ ले ८ नम्बरलाई १०, कैलाशले वाग्मती गाउँपालिकालाई १० ले हराए । हेटौंडा १९ का ्सन्जिव गिरी र वडा ५ का सुरेन्द्र योञ्जनले गोल गरे । कैलाशलाई क्वाटरफाइनलमा पुर्याउन विकल गौतमको गोल पर्याप्त भयो । गढी गाउँपालिकाले हेटौंडा४ लाई टाइब्रेकरमा २१ ले हरायो ।"
अवार्डलाई सहयोग,बिर्तामोड (कास) एन्फाका वरिष्ठ उपाध्यक्ष पंकजविक्रम नेम्वाङले झापा स्पोर्टस अवार्डलाई थप तीन वर्षसम्म आर्थिक सहयोग उपलब्ध गराउने भएका छन् । नेम्वाङले भाइ तथा पूर्व फुटबल खेलाडी आशिषविक्रमको स्मृतिमा स्पोर्टस अवार्डका लागि नेपाल खेलकुद पत्रकार मञ्च समन्वय शाखा झापालाई सहयोग गर्दै आएका थिए । अघिल्लो तीनवर्षे सम्झौता पूरा भएकाले थप तीनवर्षे सम्झौताका ला गि आयोजक मञ्च र नेम्वाङबीच नवीकरण पत्र आदानप्रदान भएको हो । अवार्डको चौथोदेखि छैटौं संस्करणसम्म हरेक वर्ष एक लाख रुपैयाँ प्रदान गर्नेछन् ।
१०० खेल र गोलको पर्खाइ,"आजका खेलएनआरटीविरुद्ध मछिन्द्रफ्रेन्ड्सविरुद्ध मनाङएन्फा मैदान, सातदोबाटो"
दक्षिण अफ्रिका विजयी,अस्ट्रेलियालाई टेस्ट शृंखलामेलबर्न नथान लायनले चार विकेट लिएपछि अस्ट्रेलियाले दोस्रो टेस्टमा न्युजिल्यान्डलाई आइतबार २ सय ४७ रनले हराएको छ । यो जितपछि अस्ट्रेलियाले तीन टेस्टको शृंखला पनि जितेको छ । न्युजिल्यान्डका लागि प्रारम्भिक ब्याट्सम्यान टम ब्लुन्डेलले बहादुरीपूर्ण शतक बनाए पनि त्यसले अर्थ राखेन । न्युजिल्यान्डले जितनिम्ति ४ सय ८८ रनको लक्ष्य पाएकोमा सुरुमै ३८ रन बनाउँदासम्म ३ विकेट गुमाएर संकटमा परेको थियो ।जेम्स प्याटिसनले घातक बलिङ गर्दै न्युजिल्यान्डको माथिल्लो क्रम ध्वस्त पारेका थिए । तर ब्लुन्डेलले अस्ट्रेलियालाई जितका लागि कुर्न बाध्य पारे । अन्त्यतिर लायनले जादुयी बलिङ गरे र न्युजिल्यान्डलाई अलआउट गर्न मदत गरे । आफ्नो स्वाभाविक रूप गुमाइसकेको पिचमा ब्लुन्डेलले १ सय २१ रन बनाए । उनको यो दोस्रो शतकमात्र हो । दुई वर्षयता भने उनले शतक बनाएको यो नै पहिलो हो । पूरा टिम अन्त्यमा २ सय ४० रनमा समेटियो ।न्युजिल्यान्ड आफ्नो पहिलो इनिङ्समा २ सय ४० रन बनाएर अलआउट भएको थियो । पाहुना टिमले ठूलो अन्तरको हार बेहोरेको यो लगातार दोस्रो टेस्ट हो । पर्थमा भएको पहिलो टेस्टमा न्युजिल्यान्डले २ सय ९६ रनको हार बेहोरेको थियो । अब तेस्रो टेस्ट सिड्नीमा हुनेछ । त्यो न्युजिल्यान्डका लागि प्रतिष्ठाको खेलमा मात्र सीमित हुनेछ ।
