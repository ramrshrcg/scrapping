शीर्षक,विवरण
नेपाललाई ५१ स्वर्ण,"(काठमाडौं)  दक्षिण एसियाली खेलकुद (साग) खेलाडी, प्रशिक्षक, सहभागी राष्ट्रदेखि आयोजकलाई अवसरका रूपमा आउँछ । नेपालले सबै अवसर सदुपयोग गर्दै दक्षिण एसियाको ओलम्पिक मानिएको सागको १३ औं संस्करणलाई भव्य आयोजना गर्दै पदकका हिसाबमा पनि ठूलो सफलतासहित टुंग्याएको छ । नेपालले यो संस्करणमा पौडी, साइक्लिङ, गल्फ, ट्रायथलन, कुस्ती, एथलेटिक्सलगायत ऐतिहासिक ५१ स्वर्ण हात पार्यो । यसअघि आठौं संस्करणमा नेपालले आयोजक नै रहेका बेला सर्वाधिक ३१ स्वर्ण जितेको थियो । नेपालले कति स्वर्ण जित्ला ? साग सुरु हुनुअघि राष्ट्रिय खेलकुद परिषद्का सदस्य सचिव रमेशकुमार सिलवाललाई सोधिएको यो प्रश्नमा उनको उत्तर थियो, कम्तीमा ५० स्वर्ण । आफूले यसो भनिरहँदा धेरैले विश्वास नगरेको, खेलकुद पत्रकारले नै नपत्याएको गुनासो उनको थियो । मंगलबार समापन समारोहमा बोल्दै उनले सागको आयोजना सफल भएनभएको जिम्मेवारी खेलकुद पत्रकारलाई नै विश्लेषण गर्न छाडिदिएको बताएका थिए । सागको यो संस्करणमा गौरिकाको सफलता धेरै हदसम्म विशेष थियो । उनले ४ स्वर्ण जित्दै दीपक विष्टको सर्वाधिक स्वर्णको कीर्तिमानसँग बराबरी मात्र गरिनन्, सागको इतिहासमै नेपालको सफल खेलाडी बनेकी छन् । गौरिकाका नाममा २ रजत र ३ कांस्य पनि थियो । यसअघिका सागका १२ संस्करणमा नेपालका कुनै खेलाडीले एकै संस्करणमा दुई स्वर्ण जित्न सकेका थिएनन् । करातेका मण्डेकाजी श्रेष्ठ, तेक्वान्दोकी आयशा शाक्य र गल्फका सुभाष तामाङले यसै संस्करणमा २२ जिते भने गौरिकाले चार स्वर्णको इतिहास रचिन् । यसअघिको संस्करणमा नेपालले व्यक्तिगततर्फ पौडीमा स्वर्ण जितेको थिएन । नेपालले यसअघि साइक्लिङमा स्वर्ण जित्न सकेको थिएन । यसपटक ८ मध्ये चार स्वर्ण हात पार्यो । गल्फमा पनि पहिलो पटक स्वर्ण जित्नेक्रममा सुभाषले व्यक्तिगत र टिममा नेपाललाई दुई स्वर्ण दिलाए । कुस्तीमा संगीता धामीले इतिहास कोरिन् । उनले नेपाललाई पहिलो पटक कुस्तीमा स्वर्ण दिलाइन् । एथलेटिक्सतर्फ सन्तोषी श्रेष्ठ सागमा स्वर्ण जित्ने पहिलो महिला बनिन् । उनले १० हजार मिटरमा विजेता थिइन् । गोपीचन्द पार्कीले पनि १० हजार मिटरमा स्वर्ण हात पारे । म्याराथनबाहेक एथलेटिक्समा नेपाललाई पहिलो सफलता सन्तोषी र गोपीचन्दले दिलाएका हुन् । तेस्रो रोजाइमा रहेका किरणसिंह बोगटीले नेपालको म्याराथनमा वर्चस्वलाई कायमै राखे । उनको सफलताले साग इतिहासमा नेपाललाई श्रीलंकासँगै समान ६ स्वर्णमा उभ्याएको छ । बाँकी एक स्वर्ण २०१६ को सागमा भारतले जितेको थियो । मार्शल आटर््समा नेपालको वर्चस्व कायमै राख्यो । जुन अपेक्षाअनुरूप नै थियो । नेपालले तेक्वान्दोमा २९ मध्ये १२ र करातेमा १९ मध्ये १० स्वर्ण जित्यो । उसुमा ५ र जुडोमा २ जितेको नेपालले बक्सिङमा २० वर्षपछि स्वर्णिम युग फर्कायो । नेपालले बक्सिङबाट ३ स्वर्ण जित्यो, जसमा महिलामा पहिलो पटक मीनु गुरुङले सफलता पाएकी थिइन् । यस पटक भारतले केही खेलमा भाग लिएको थिएन । त्यसैले नेपालको पदक तालिकामा ठूलो हेरफेर आएको मान्ने पनि छन् । आर्चरीमा भारत निलम्बनमा रहेको अवस्थामा नेपाललाई पोखरामा स्वर्ण बटुल्ने अवसर थियो । तर नेपालले एउटै जित्न सकेन । बंगलादेशले आर्चरीको १० स्वर्ण क्लिन स्विप गर्यो । यसले बंगलादेशलाई विदेशी भूमिमा सबैभन्दा ठूलो सफलता दिलायो । करातेमा ३ र तेक्वान्दोमा १ सफलतासहित बंगलादेशले कुल १९ स्वर्ण जित्यो । भारत सदाका जस्तै पदक तालिकामा शीर्ष स्थानमा रह्यो । पुरुष फुटबल र क्रिकेटको दुवै विधामा सहभागी नभई २६ मध्येको २१ खेलमा मात्र भारतले प्रतिस्पर्धा गर्यो । त्यही पनि भारत १ सय ७४ स्वर्ण जित्न सफल भयो । ३ वर्षअघि भारतले आफैं पछिल्लो साग आयोजना गर्दा सबैभन्दा बढी १ सय ८८ स्वर्ण जितेको थियो । एथलेटिक्स, पौडी र सुटिङमा भारतको एकलौटी जस्तै रह्यो । भारत अन्तिम समयमात्र तेक्वान्दोमा सहभागी भई नेपाललाई चुनौती दिन सफल रह्यो । नेपाल दोस्रो पटक पदकतालिकामा दोस्रो स्थानमा आयो । एथलेटिक्स र पौडीको सफलताका साथमा श्रीलंकाले ४० स्वर्ण जिते पनि नेपालभन्दा पछाडि नै रह्यो । हाइअल्टिच्युड र चिसो मौसमको मार सबैभन्दा बढी श्रीलंकालाई परेको थियो । करातेमा ६ स्वर्ण जितेको पाकिस्तान कुल ३१ स्वर्णका साथ तेस्रो स्थानमा रह्यो । सबैभन्दा ठूलो सफलता माल्दिभ्सले पाएको थियो । १३ औं सागअघि माल्दिभ्सले कुनै स्वर्ण जित्न सकेको थिएन । बृहत् खेलकुदमा महत्त्वपूर्ण मानिएको एथ्लेटिक्सको १ सय मिटरमा माल्दिभ्सले पुरुषतर्फको पाएको सफलता साग इतिहासमा पहिलो स्वर्ण थियो । फुटबल फाइनलसँगै सागको समापन हुने परम्परा छ । नेपालले फुटबलमा स्वर्ण हात पारी सागको उत्कृष्ट समापन गर्यो । फाइनलमा भुटानलाई २१ ले स्वाभाविक हिसाबमै पराजित गरी नेपालले फुटबलमा चौथो पटक स्वर्ण पदक जित्दै सर्वाधिक स्वर्ण जित्ने पाकिस्तानको कीर्तिमान बराबरी गर्यो । फाइनल पुग्नु भुटान फुटबलको अहिलेसम्मकै सबैभन्दा ठूलो सफलता हो र यस सागमा भुटानले पाएको त्यो ७ मध्येको एक रजत थियो । आयोजनाका धेरै काम अन्तिम समयमा गरिएको थियो । त्यसैले आयोजना पक्षलाई लिएर धेरै आशंका गरिएको थियो । उद्घाटनको अघिल्लो दिनको रिहर्सलसम्म पनि दशरथ रंगशाला अस्तव्यस्त थियो । रंगशालाको ठीक बाहिर कालोपत्र गरिँदै थियो । त्यसको अघिल्लो दिन मात्र १३ औं सागको मुख्य खेलस्थल दशरथ रंगशालाको भीआईपी प्यारापिटको छत हाल्ने काम पूरा भएको थियो । सातदोबोटोमै उत्कृष्ट सुटिङ रेन्ज बनाए पनि हतियार नआउँदा नेपाली खेलाडीले बन्दुक पड्काउनै पाएनन् । आँसु झार्न बाध्य थिए नेपाली खेलाडी । सबैभन्दा ठूलो शंका त सातदोबाटोस्थित हिटिङ सिस्टमको पौडी पोखरीलाई लिएर थियो । सागका अन्य खेलहरू सुरु हुँदा पौडी पोखरीमा पानीसमेत हालिएको थिएन । पौडीमा चार स्वर्ण जितेकी गौरिकाले हिटिङ सिस्टमको यहाँको पौडीपोखरी आफूले देखेमध्येकै उत्कृष्ट रहेको बताइन् । आयोजनाको मिति नजिकिँदै गर्दा उसुका लागि पनि खेल्नयोग्य पूर्वाधार बनिसकेको थिएन । पहिलो पटक काठमाडौं बाहिर पोखरामा सागअन्तर्गतका खेल आयोजना गरिए पनि त्यहाँ पूर्वाधार बनिसकेको थिएन । निर्माणाधीन पोखरा रंगशालामै महिला फुटबललगायतका खेल खेलाइएको थियो । जनकपुरको आयोजनाले कुस्तीको संस्कार जगाएको थियो । विशेषगरी एक महिनाभित्रमा द्रुत गतिमा काम गर्दै नेपालले सागको १३ औं संस्करण आयोजना गरेको हो ।दक्षिण एसिया ओलम्पिक काउन्सिलका सात राष्ट्रले यस सागलाई अहिलेसम्मको उत्कृष्ट भनी मंगलबार हस्ताक्षर गरेका थिए । समापन हुने दिने यस्तो हस्ताक्षर गर्ने काउन्सिलको औपचारिक परम्परा छ । केही व्यवधानबाहेक नेपालले राम्रो साथसँग आयोजना गर्न सफल भएको हो ।"
नेपालको स्वीकृतिबिनै सीमामा सडक,"(काठमाडौंभैरहवा)  नेपालको स्वीकृतिबिनै भारतले रूपन्देहीको रोहिणी गाउँपालिका६ बरोवास्थित सीमा क्षेत्र नजिकै एकतर्फी रूपमा सडक निर्माण थालेको छ । वर्षायाममा नेपाली भूभाग डुबान हुने गरी भारत उत्तर प्रदेश सरकारको लोक निर्माण विभागले मंसिर १७ देखि दसगजाबाट डेढ सय मिटरभित्र इन्डोनेपाल बोर्डर रोड बनाउँदै छ । भारतले भारतीय प्रधानमन्त्री सडक परियोजना अन्तर्गत चार लेनको सडक बनाउन लागेको हो । यसबारे भारतले नेपालका प्रशासनिक निकाय र जनप्रतिनिधिलाई जानकारी गराएको छैन । नवलपरासी र रूपन्देहीको सिमाना माहुखोलादेखि पश्चिमतर्फ दसगजाको करिब चार किलोमिटर लम्बाइको सडक संरचनाको काम धमाधम छ । नदीनालाको प्राकृतिक बहावलाई असर पुग्ने र दसगजाबाट मानवीय एवं प्राकृतिक रूपले असर पुग्ने दुवैतिर ८८ किमि दूरीभित्र भौतिक संरचना बनाउँदा एकअर्का मुलुकको सहमति चाहिने अन्तर्राष्ट्रिय कानुनहरूमा उल्लेख रहेको सीमाविद् बुद्धिनारायण श्रेष्ठले बताए । सडक निर्माणमा भारत सरकारले आफूहरूसँग परामर्श नगरेको रूपन्देहीका प्रमुख जिल्ला अधिकारी महादेव पन्थको भनाइ छ । रोहिणीबाट भारततर्फ उत्तर प्रदेशको महाराजगन्जस्थित सेउतरी १, ८ र ९ वडा, मुजहना१ मजादपुर र झिन्टी क्षेत्रमा सडक निर्माण भइरहेको छ ।सडक बने वर्षायाममा रोहिणी गाउँपालिकाका केही भूभाग डुबानमा पर्ने जोखिम रहेको गृह मन्त्रालयले जनाएको छ । त्यसलाई रोक्ने गरी आवश्यक कूटनीतिक पहल थाल्न गृहले परराष्ट्र मन्त्रालयलाई सोमबार परिपत्र गरेको छ । रूपन्देही जिल्लाको रोहिणी गाउँपालिका ६ बरवास्थित नेपालभारत सीमाबाट १५० देखि २०० मिटर दक्षिणतर्फ भारतको महाराजगन्ज रेहेराअहिरौली तथा भगवानपुर इलाकामा सीमाको समानान्तर हुने गरी ०७६ मंसिर १७ देखि इन्डोनेपाल बोर्डर रोड नामक सडक निर्माण भइरहेको छ, गृहले परराष्ट्रलाई पठाएको पत्रमा भनिएको छ, उक्त निर्माण कार्य रोक्न तहाँ मन्त्रालयबाट सम्बन्धित निकायमा पत्राचार हुन नेपाल सरकार (सचिवस्तर) को ०७६ मंसिर २२ गतेको निर्णयअनुसार अनुरोध छ । सडक निर्माण तत्काल रोक्ने गरी कूटनीतिक पहल थाल्न परराष्ट्रलाई पत्र पठाइएको गृह मन्त्रालयका प्रवक्ता केदारनाथ शर्माले पुष्टि गरे । भारतले नेपाली पक्षको सहमतिबिनै दसगजा क्षेत्र नजिकै इन्डोनेपाल बोर्डर रोड बनाउन थालेको छ, यसप्रति गृहले गम्भीर असहमति जनाएको छ, उनले भने, द्विपक्षीय तथा अन्तर्राष्ट्रिय सन्धिसम्झौताविपरीत संरचना बनाउन पाइँदैन । परराष्ट्र मन्त्रालयका अधिकारीले भने गृहको पत्र आइनसकेको बताए । पत्र पाउनासाथ सोहीअनुसार कूटनीतिक पहल थालिने मन्त्रालय स्रोतको भनाइ छ । कानुनविपरीत सडक निर्माण थालेपछि सीमा सुरक्षार्थ तैनाथ सशस्त्र प्रहरीको २७ नम्बर गणका एसपी वसन्तकुमार बोगटीले जिल्ला प्रशासन कार्यालय रूपन्देहीलाई जानकारी गराएका थिए । भारतीय सडक निर्माण भए वर्षायाममा नेपाली भूभाग डुबानमा पर्ने भन्दै मंसिर २० मा सशस्त्रले रूपन्देही प्रशासनको ध्यानाकर्षण गराएको थियो । त्यसको भोलिपल्टै रूपन्देहीका प्रमुख जिल्ला अधिकारी पन्थले गृहसचिव प्रेमकुमार राईलाई सम्बोधन गरेर पत्र पठाएका थिए । पत्र पाउनासाथ गृहसचिव राईले आइतबार सचिवस्तरीय निर्णय गरेर सडकको काम रोक्ने गरी कूटनीतिक पहल अघि बढाएका हुन् ।भारतले आफ्नो उत्तरी क्षेत्रमा नेपालसँग जोडिएको सीमा नजिकै हुलाकी राजमार्ग विकास गर्दै जान थालेको एसपी बोगटीले बताए । यसबारे भारतीय सीमा सुरक्षा बल (एसएसबी) सँग कुरा गर्दा उनीहरूले पुरानो योजना भन्ने गरेको उनको भनाइ छ । स्थानीय स्तरबाट भारतले सडक बनाउँदै छ भन्ने थाहा पाए पनि आधिकारिक रूपमा कुनै जानकारी नआएको रोहिणी गाउँपालिकाका अध्यक्ष सनोजकुमार यादवले बताए । भारतीय पक्षबाट सीमावर्ती क्षेत्रका बासिन्दाको समेत राय लिइएको पाइएन, उनले भने । भारतले गाउँबस्ती छाडेर खाली ठाउँमा सडक बनाउन कटिङ र फिलिङको काम गरिरहेको छ । सडक पर्ने जग्गा अधिग्रहणका लागि भारतले मुआब्जा दिन थालेको छ । रूपन्देहीको सीमा क्षेत्रबाट मात्रै नभई नवलपरासीको ठुटिबारी इलाकाबाट पनि भारतले सडक निर्माण गर्दै छ । यो भारत सरकारको पुरानै केन्द्रीय योजना हो, एससएसबीका एक अधिकारीले भने, यो सडक निर्माणको पछाडि भारत सरकारको ठूलो उद्देश्य छ । बिनाकारण सडक निर्माण गर्न खोजेको होइन । सडक छेउमा भारत सरकारले तारबार घेरेर सिमाना व्यवस्थित बनाउनुका साथै सर्वसाधारणको आवतजावतका लागि निश्चित क्षेत्रबाट मात्रै अनुमति दिन सक्ने उनले बताए ।"
के छ कानुनमा ?,"नदीनाला तथा खोलाको प्राकृतिक बहाव र दसगजाबाट दुवै देशतर्फ संरचना निर्माण एकअर्काको सहमतिबिना बनाउन नपाइने सीमाविद् बुद्धिनारायण श्रेष्ठको भनाइ छ । इन्टरनेसनल वाउन्ड्री वाटर ट्रिटी एक्ट १९९०, हेलसिन्की रुल्स अन द युजेज अफ द वाटर्स अफ इन्टरनेसनल रिभर्स १९६६ र संयुक्त राष्ट्रसंघको कन्भेन्सन अन द ल अफ द नन नेभिगेसनल युजर्स अफ इन्टरनेसनल वाटर कोर्सेस १९९७ मा नेपाल र भारत दुवै देशले हस्ताक्षर गरेका छन् । हेलसिन्की कानुनको धारा २९ मा नदीको बहावमा फेरबदल गरेर सीमामा कुनै पनि संरचना बनाउन नपाइने उल्लेख छ । राष्ट्रसंघको नदीसम्बन्धी अन्तर्राष्ट्रिय कानुनको धारा ७ अनुसार एक मुलुकले अर्को मुलुकलाई हानिनोक्सानी पुग्ने गरी संरचना बनाउन पाइँदैन । सोही कानुनको धारा १२ मा कुनै मुलुकले सीमावर्ती क्षेत्रमा काम गर्दा अर्को मुलुकलाई असर पर्ने भए समयमै जानकारी गराएर सहमति लिनुपर्ने उल्लेख छ । धारा २७ मा एक मुलुकले अर्को मुलुकलाई प्राकृतिक वा मानवीय क्रियाकलापका कारण हानिनोक्सानी पुर्याउन नहुने उल्लेख छ । अन्तर्राष्ट्रिय सीमा जलसम्बन्धी सन्धि १९०९ अनुसार सिमानाको अर्कोतर्फ पानीको सतह बढ्ने गरी सीमाको एकातर्फ बाँध वा संरचना बनाउन पाइँदैन ।"
प्रधानमन्त्रीको दसौं पटक डायलसिस,"काठमाडौं (कास) प्रधानमन्त्री केपी शर्मा ओलीलाई मनमोहन कार्डियोथारासिक भास्कुलर तथा ट्रान्सप्लान्ट सेन्टरमा मंगलबार राति हेमो डायलसिस गराइएको छ । उनको दसौं पटक डायलसिस गरिएको हो । डायलसिस सकिएपछि उनी राति नै प्रधानमन्त्री निवास फर्कने जानकारी अस्पताल स्रोतले दिएको छ । प्रधानमन्त्री गत बिहीबार मात्र १० दिनको अस्पताल बसाइपछि सेन्टरबाट डिस्चार्ज भएका थिए । डिस्चार्ज गर्नुअघि उनको नवौं पटक डायलसिस गरिएको थियो । प्रधानमन्त्रीको अरू स्वास्थ्य स्थिति ठिकै छ, उहाँलाई ल्याएर डायलसिस गराइएको हो, उपचारमा संलग्न एक चिकित्सकले भने । प्रधानमन्त्रीको एपेन्डिसाइटिसको शल्यक्रियापछिको अस्पताल बसाइमा पाँच पटक डायलसिस गरिएको थियो । यसअघि समेत प्रधानमन्त्रीको ग्रान्डी इन्टरनेसनल हस्पिटलमा २६ दिनमा चार पटक डायलसिस गरिएको थियो । ६७ वर्षीय प्रधानमन्त्री ओलीको सन् २००७ मा मिर्गौला प्रत्यारोपण भएको थियो । उनको दोस्रो पटक मिर्गौला प्रत्यारोपणका लागि तयारी गरिँदै छ ।"
वीरमा बस्दैनन् विशेषज्ञ चिकित्सक,"(काठमाडौं)  स्याङ्जाका रेशमलाल रानाभाट शुक्रबार मुटु जाँच गराउन वीर अस्पताल पुगे । ओपीडीमा जाँचपछि चिकित्सकले सिफारिस गरेअनुसार ल्याबमा परीक्षण पनि गराए । रिपोर्ट लिएर त्यही दिन ओपीडीमा जाँदा चिकित्सक भेटाएनन् । आइतबार बिहान फेरि रिपोर्ट देखाउँदै कार्डियो विभागमा बिरामीको नाम दर्ता गराउने ठाउँमा पुगे । दर्ताका कर्मचारीलाई उनले सोधे, विशेषज्ञ चिकित्सक को हुनुहुन्छ ? ती कर्मचारीले रेजिडेन्ट चिकित्सक मात्रै भएको उनलाई जानकारी गराए । गाउँ फर्कन हतार भएपछि मन नलागे पनि उनले रेजिडेन्टलाई देखाए । उनी ओपीडीमा छिर्नेबित्तिकै आइपुगिन्, त्रिशूलीकी सरिता देवी । उनले पनि विशेषज्ञ चिकित्सक खोजिन्, भेटिनन् । कीर्तिपुरकी विनिता पौडेल छोरा र श्रीमान्सँगै आएकी थिइन् । कार्डियो विभागमा छिर्नेबित्तिकै उनीहरूले विशेषज्ञ चिकित्सक खोजे । दर्ताका कर्मचारीले भोलिमात्रै आउने जानकारी गराएपछि उनीहरू फर्किए । थाइराइडका चिकित्सकले विनितालाई कार्डियोमा देखाउन भनेका थिए । हामीले सोचेजस्तो वीर अस्पताल होइन रहेछ, उनले भनिन्, मुटुको त डाक्टर नै पो नआउने रहेछ । आइतबार डा आरके साहको समूह ओपीडीमा बस्नुपर्ने पालो थियो । स्वास्थ्य जाँच गराउन मेडिसिन विभागमा पुग्ने बिरामीले पनि आइतबार विशेषज्ञ चिकित्सकलाई भेटेनन् । रेजिडेन्टलाई देखाएर बिरामीहरू फर्किए । आइतबार प्राडा रेवतीरमण मल्ल नेतृत्वको युनिट ओपीडीमा बस्नुपर्ने थियो । यो युनिटमा सहप्राध्यापक डा मनोज शाह, डा अनन्तभक्त उप्रेती छन् । यीमध्ये डा अनन्त ओपीडी सुरु भएपछि केहीबेरमा आए, ११ बजे बाहिरिए । त्यसपछि रेजिडेन्टको भरमा ओपीडी चलिरह्यो । विशेषज्ञ चिकित्सकलाई स्वास्थ्य जाँच गराउन आएका बिरामी रेजिडेन्टलाई देखाएर फर्कनुपर्ने बाध्यता छ । विशेषज्ञ चिकित्सक प्रायः ढिला आउँछन्, चाँडै फर्कन्छन् । अस्पतालले ओपीडीमा विशेषज्ञ चिकित्सक रहने व्यवस्था गरिएको छ, तर हरेक विभागको ओपीडीमा जिम्मेवारी तोकिएका विशेषज्ञ चिकित्सक आउँदैनन् । कहिले आउनु नै हुन्न । आए पनि ११ बजे आउनुहुन्छ, १ नबज्दै फर्कनुहुन्छ, मेडिसिन विभागमा रहेका एक कर्मचारीले भने । ओपीडी सेवा लिन बिहान ६ बजेदेखि सर्वसाधारण टोकन लिन आइपुग्छन् । ८ बजे काउन्टर खुलेपछि डाक्टरलाई देखाउन लाइनमा पुग्छन् । ९ बजेदेखि सुरु हुने ओपीडी १० बजे पनि सुरु हुँदैन । रेडियोलोजी विभाग पौने १० बजेसम्म पनि खुलेको थिएन । सीटी स्क्यान र एक्सरे गर्न लाइन लागेर बसेका बिरामी बाहिर कुरिरहेका थिए । कुर्नेमा कोही खाली पेटका थिए, कोही पिसाब रोकेर बसेका । बिहानमात्रै होइन टिफिन समय दुई बजेपछि पनि भिडियो एक्सरे र सीटी स्क्यान गर्ने कोही थिएनन् । हामी साढे २ बजे भिडियो एक्सरे कोठामा छिर्दा सुनसान थियो । बाहिर कुर्नेको लाइन भने लामो देखिन्थ्यो ।फिजियो थेरापी विभाग पनि १० बजेसम्म खुलेकै थिएन । तनहुँका कृष्णप्रसाद पौडेल हातको फिजियो गराउन १० बजे पुगेका थिए । ९ बजे खुल्ने भन्थे । अझैसम्म कोही आएका रहेनछन्, उनले भने । सर्जरी विभागका विशेषज्ञ चिकित्सक पनि ११ बजेसम्म ओपीडीमा आइपुगेका थिएनन् । विशेषज्ञ नआएपछि रेजिडेन्टले ओपीडी धानिरहेका थिए । सर्जरी विभागको ओपीडीमा आइतबार प्राडा इन्द्रकुमार झा नेतृत्वको युनिटको पालो थियो । सिनियर डाक्टर सापहरू आउने बेला हुन लाग्यो, लाइन मिलाइरहेका कर्मचारीले ११ बजे हामीलाई भने । ओपीडीमा बस्नुपर्ने टिममा त्यस दिन डा अनिप जोशी, डा श्रीकृष्ण श्रेष्ठ, डा रामाशंकर प्रसाद यादवको पालो रहेछ । यो युनिटमा अवकाश पाइसकेका युहानचन्द्र सिवाकोटीको नाम अझै बोर्डमा छ । १० बजे पनि ओपीडी सुरु नहुनेमा नाक, कान, घाँटी विभाग पनि थियो । १० बजे हामी पुग्दा बिरामी र तिनलाई सहयोग गर्ने ६८ जना लाइनमा थिए । अबेर भए पनि विभागीय प्रमुखसहितको टोली ओपीडीमा आइपुगे । लिभरको ओपीडी आइतबार २ बजेबाट थियो । डा सुधांशु केसीको युनिट २ नबज्दै ओपीडी छिरिसकेको थियो । डेन्टल, ग्यास्ट्रो विभागका प्रमुखसहितको टोली ९ बजेदेखि ओपीडीमा छिरिसकेको थियो । सर्जरी, युरोलोजी विभागका चिकित्सक भने ढिला आइपुगे । अस्पतालमा नियमित जाँच गराउने बिरामीका अनुसार युरोलोजी विभागका विशेषज्ञ चिकित्सक पनि ओपीडीमा सबै हुँदैनन् । १२ बजेपछि बिरामी जाँच्नै छाडेर औषधि कम्पनीका एमआरलाई समय दिने वीर अस्पतालको अर्को समस्या छ । बिहान साढे ११ बजेदेखि ओपीडीबाहिर एमआरहरू आउन थाल्छन् । १२ बजे त चिकित्सकलाई भेट्ने लाइनमा उनीहरू हुन्छन् । कतिपय विभागले साढे १२ बजेपछि मात्रै एमआर भेट्ने लेखेका हुन्छन् । तर, त्यसअघि नै उनीहरू छिरेको देखियो । ओपीडीमा बिरामी जाँच गरिरहेका रेजिडेन्ट चिकित्सकलाई समेत एमआरले घेरेपछि बाहिरका बिरामी कुरेको कुर्यै हुन्छन् । यसरी कुर्नेमा सर्जरी विभागमा भेटिएकी नुवाकोटकी कमला तामाङ पनि हुन् । पीएसी क्लिनिकमा बिहानदेखि उनी चिकित्सकको पर्खाइमा थिइन् । उनले खाजेको चिकित्सक ढिला आए । उनी शल्यक्रियाको मिति लिन यहाँ आएकी रहिछन् । १ बज्नुअघि नै चिकित्सक खाजा खान गएपछि उनले २ बजेसम्म कुर्नुपरेको थियो । डाक्टर बिहान पनि ढिला आउनु भो । अहिले पनि हामीभन्दा पछि आउने हूल भित्र छिरेपछि पालो पाएनौं, उनले भनिन् । एमआरलाई पालो दिएकै कारण उनीसहित चार जना बिरामीले एक बजेअघि पालो पाएनन् ।बिहानदेखि लाइन आइतबार बिहान ७ बजे हामी अस्पतालको ओपीडी र वार्डमा गयौं । सफाइमा सुधार देखिए पनि सर्वसाधारणले सोचेजस्तो सहजै सेवा पाउने व्यवस्थापन भएको पाएनौं । टिकट काट्न र डाक्टरलाई देखाउन लाइन बस्नुपर्छ । परीक्षणका लागि नमुना लिन फेरि लाइन नबसी हुन्न । ओपीडीको बिरामीको रिपोर्ट त अरूको भन्दा ढिला हुन्छ । हामी पुग्दा टिकट काउन्टरदेखि मुलगेट कटेर पनि सडकसम्म टोकन लिनेको लाइन थियो । कोही सरासर लाइनमा बसे, कोही लाइन मिचेर पस्न खोज्दै थिए । टोकन र टिकट लिने कोठाको सटर खुलेको थिएन । कुनबेला सटर खुल्ला र भित्र पसौंलाझैं गरेर केही मान्छे सटरमै टाँसिएका थिए । पहिलोपटक वीर छिर्नेहरू कसरी टोकन लिने, कहाँ टिकट लिने भनेर अलमलमा थिए । यत्तिकैमा ८ बजे ओपीडी टिकट काट्ने कोठाको सटर घररर खुल्यो । लाइन लागेको भीडले टोकन निकाल्ने उपकरणलाई घेरिहाल्यो । यही भीडमा थिइन्, बाजुराकी प्रमिला परियार । टोकन लिन भन्दै उनी उपकरणतर्फ अघि सरिन् । बटन थिचेर टोकन निकाल्न नजानेपछि कर्मचारीतर्फ पुलुक्क हेरिन् । ती कर्मचारीले सघाउनुको साटो आक्रोश हुँदै भने, छिटो गर्नुस् न पछाडि भीड बढिसक्यो । चलाउन आउँदैन क्या हो ? यहाँ लेखेकै छ त पढ्न आउँदैन ? पहिले कहिल्यै वीर अस्पताल आएको छैन कि क्या हो ? प्रमिलाले निन्याउरो भएर जवाफ दिइन्, हामी त टाढा गाउँबाट आएको । यस्तो कहिले देखेको भए चलाउन जान्नु । रिसैरिसमा कर्मचारीले टोकन निकालेर उनलाई थमाए । उनको पालो नम्बर थियो, १४१ । उनी केही कुरा अस्पतालका कर्मचारीलाई सोध्न चाहन्थिन् । तर, आँट गर्नै सकिनन् । यो नम्बरको पालो आउन कति समय लाग्छ ? टिकट लिएको कति समयमा चिकित्सक आउँछन् ? भनेर सोध्न खोजेको फेरि रिसाउने हो कि भन्ने लाग्यो, उनले हामीसँग भनिन् । उनी सासूको उपचारका लागि बाजुरादेखि आएकी थिइन् । वीर यसै पनि गरिब र दुर्गमबाट आएका बिरामीको अस्पताल भनेर चिनिन्छ । तर, सामान्य प्रक्रियाबारे समेत थाहान नभएर धेरैजसो अलमलिइरहेका हुन्छन् । सोध्दा रिसाउने कर्मचारीको प्रवृत्तिले बिरामीलाई अरू प्रक्रियाका लागि निराश बनाउने गरेको छ ।मन लागेको बेलामा राउन्डवीरमा कर्मचारी र चिकित्सकले बिहान ९ बजे हाजिर गर्नुपर्ने नियम छ । आइतबार साढे ९ बजेसम्म हाजिर गर्ने कर्मचारी त्यति थिएनन् । ९ बजे हाजिर गरेपछि विशेषज्ञ चिकित्सकसहितको स्वास्थ्य टोलीले वार्डमा भर्ना भएका बिरामीको स्वास्थ्य स्थिति बुझ्न राउन्ड लिनुपर्छ । १० बजिसक्दासम्म कुनै वार्डमा स्वास्थ्य टोली छिरेको भेटिएन । राउन्ड लिएर १० बजेदेखि ओपीडीमा बिरामी हेर्न जानुपर्ने नियम भए पनि अधिकांश चिकित्सक ढिला आउने गरेका छन् । हेमोडायलसिसको मेडिकल वार्डमा पाँच दिनदेखि भर्ना भएका तिलकप्रसाद पाठकका परिवार साढे १० बजेसम्म चिकित्सक टोलीको पखाईमा बसेको थियो । बिरामीको जानकारी लिएपछि खाना खाना जाने उनीहरूको योजना थियो । डाक्टरहरू त्यही १११२ बजे आउनुहुन्छ, पाठकले भने, जति ढिलासुस्ती भए पनि सहनैपर्यो । केही भन्यो भने चाँडो चाहिए प्राइभेट अस्पताल जानु भन्छन् । कलेजोमा समस्या भएर मंसिर ९ गते भर्ना भएका जितबहादुर गुरुङ पनि बिहानको ११ बजेसम्म चिकित्सक टोली पर्खिरहेका थिए । टोलीबाट जानकारी लिएर औषधि किन्न जाने योजनामा रहेकी उनले पनि निकैबेर कुर्नुपर्यो । नर्सलाई डाक्टर कहिले आउँछन् भनेर सोध्यो भने आफ्नै टाइममा आइहाल्छन् नि कति सोधेको भनेर हर्काछन्, उनले सुनाइन् ।फार्मेसीमा औषधि छैनमिर्गौलामा समस्या भएर ३२ वर्षीय गिरिराज न्यौपाने बाँकेदेखि उपचार गर्न वीर अस्पताल आए । चिकित्सकले उनलाई दुईथरी औषधि लेखिदिए, एम्टस र सारटेल । एम्टस अस्पतालको फार्मेसीमा पाइए पनि अर्को थिएन । अस्पतालबाहिरको निजी फार्मेसीमा गएर उनले औषधि किने । अस्पताल फार्मेसीमै औषधि पाएको भए उनले ५० प्रतिशत सस्तोमा पाउँथे । सस्तो औषधि पाइए पनि महँगो खालका पाउन गाह्रो छ । थोरै औषधि पाइने यही फार्मेसी पनि २४ घन्टा खुल्दैन ।"
एक साताअघि सचेतपत्र,"वीर अस्पतालका निर्देशक डा केदारप्रसाद सेञ्चुरीले ओपीडीमा विशेषज्ञ चिकित्सक नबस्ने गरेको गुनासो आएपछि एक साताअघि सबैलाई सचेतपत्र समेत दिएको बताए । हामीले अनुगमन गर्दा पनि विशेषज्ञ चिकित्सक बस्ने गरेको पाइएन, उनले भने, को आए, आएनन् सधैं हेर्न सकिँदैन । विशेषज्ञ चिकित्सकलाई लठ्ठी लगाएर किन नबसेको भन्ने कुरा पनि भएन । सरकारको तलबभत्ता खाएपछि विशेष चिकित्सक अनिवार्य ओपीडीमा बस्नुपर्ने उनी बताउँछन् । समयमा आउने र तोकिएको अवधि काम गर्नु उहाँहरूको दायित्व हो, सेञ्चुरीले भने । उनका अनुसार विशेषज्ञ चिकित्सक ९ बजे अस्पताल छिरेर १० बजेभित्र ओपीडीमा छिरिसक्नुपर्ने नियम छ । यस विषयमा अस्पतालको बैठकमा बारम्बार कुरा उठे पनि बिरामीले सास्ती पाई नै रहेका छन् ।"
सभामुखसांसद जुहारी,"काभ्रे (कास) प्रदेश ३ को सामाजिक विकास मन्त्रालयले मंगलबार गरेको लैंगिक हिंसाविरुद्धको १६ दिने अभियान समापन कार्यक्रममा सभाभुख सानुकुमार श्रेष्ठ र प्रदेशसभा सदस्यबीच जुहारी चलेको छ । लामो समय प्रदेशसभा बैठक नबोलाएको भन्दै कडा व्यंग्य प्रहार गरेका उनीहरूले सभाुमखलाई र्याखर्याख्ती पारे । सांसद मीना ज्ञवालीले प्रदेशसभा बैठक नै नबोलाएका कारण यस्तै कार्यक्रममा आफ्ना कुरा राख्नुपर्ने भन्दै व्यंग गरिन् । संसद्मा कुरा राख्न त तपाईंले बैठक नै राख्नुभएन, उनले भनिन्, आफ्ना कुरा यहीँ त राख्ने होला नि । भदौ २५ गते संसद्को चौथो अधिवेशन अन्त्य भएको घोषणा भएदेखि अर्को बैठक आह्वान भएको छैन । सांसद राजकाजी महर्जनले प्रदेश राजधानीबारे अर्को बैठकमा निर्णय हुन्छ कि हुँदैन भनेर सभामुखलाई प्रश्न गरे । सभामुख श्रेष्ठले पनि खुलेरै आफ्ना कुरा राखे । संसद् नबोलाएकाले म पनि यतै मन खोलेर बोल्नुपर्यो, यति सुन्दर र रमणीय स्थान रहेछ धुलिखेल, अझ यहाँ यत्रो राम्रो हल रहेछ, वातावरण पनि उत्तिकै राम्रो, उनले भने, यस्तो राम्रो व्यवस्थापन रहेछ, अवसर जुटाइदिएकोमा सामाजिक विकास मन्त्रालयलाई धन्यवाद । सभामुख श्रेष्ठले बोलेलगत्तै सांसदहरूले अब बोलाउने बैठकमा राजधानी धुलिखेल राख्ने विषय टुंगिन्छ त भन्दै थप प्रश्न गरे । मुख्यमन्त्री डोरमणि पौडेल अर्को बैठकमा राजधानीको विषय टुंग्याउने बताएका थिए तर मिति तोक्न सकिएको छैन । संसदीय दलमा राजधानीको विषयमा सहमति नभएको कारण देखाउँदै आलटाल हुँदै आएको छ । राजधानी सम्भाव्यता अध्ययन समितिले काभ्रे, चितवन, नुवाकोट, भक्तपुर र मकवानपुर उपयुक्त हुने भन्दै सिफारिस गरे पनि प्रक्रियामा लगिएको छैन ।"
सेनाको गाडीले ठक्कर दिँदा मृत्यु,रामेछाप (कास) रामेछापको भंगेरीमा मंगलबार नेपाली सेनाको सवारी र मोटरसाइकल ठोक्किँदा एक जनाको मृत्यु भएको छ । मन्थलीबाट रामेछाप जाँदै गरेको बा३९प ३९४८ नम्बरको मोटरसाइकलमा सवार १४ वर्षीय सुनिल तामाङ घिसिङको गाडीको ठक्करबाट घटनास्थलमै मृत्यु भएको हो । कक्षा ८ मा अध्ययनरत घिसिङले हेलमेट लगाएका थिएनन् । जिल्ला प्रहरी कार्यालय रामेछापका प्रहरी निरीक्षक रविभूषण यादवका अनुसार १४ वर्षकै रामकृष्ण शाही घाइते भएका छन् । उनको जिल्ला अस्पताल रामेछापमा उपचार भइरहेको छ ।
पाकिस्तानी नागरिक पक्राउ,काठमाडौं (कास) प्रहरीले अमेरिकी डलरसहित पाकिस्तानी नागरिकलाई त्रिभुवन अन्तर्राष्ट्रिय विमानस्थलबाट पक्राउ गरेको छ । मालिन्दो एयरको उडानद्वारा मलेसियाको क्वालालम्पुरबाट काठमाडौं आएका हैदरलाई विमानस्थलको उडानतर्फको आगमन भन्सारबाट पक्राउ गरिएको हो । उनको साथबाट ११ हजार ९ सय ९४ अमेरिकी डलर बरामद भएको प्रहरीले जनाएको छ ।
मेघौलीमा गैंडाको दुईतले मूर्ति,"चितवन (कास) पश्चिम चितवनको मेघौलीमा ३० फिट उचाइ र ४० फिट लम्बाइको गैंडाको दुईतले मूर्ति बन्ने भएको छ । प्रदेश ३ का मुख्यमन्त्री डोरमणि पौडेलले मंगलबार पार्कको शिलान्यास गरे । प्रदेश ३ सरकारले हालैमात्र मेघौलीलाई प्रदेशभित्रका १० गन्तव्यभित्र राखेको थियो । मेघौलीमा निर्माण हुने राइनो (गैंडा) पार्कभित्र उक्त मूर्ति रहनेछ । जिल्लाकै पुरानो पर्यटकीय गन्तव्यलाई नयाँ जीवन दिन लागि राइनो पार्कको अवधारणा आएको भरतपुर महानगरपालिकाका पर्यटन विज्ञ विश्वराज सुवेदीले बताए । पार्कको कुल लागत २३ करोड रुपैयाँ रहनेछ भने दुईतले मूर्तिका लागि मात्रै दुई करोड ८९ लाख ४४ हजार रुपैयाँ खर्च हुनेछ । मूर्तिको पहिलो तलामा पर्यटक सूचना केन्द्र, दोस्रो तलामा आखेटोपहार संग्रहालय र बहुजातीय संग्रहालय रहनेछ ।"
वडा भवन बन्ने,"ललितपुर (कास) ललितपुर महानगरपालिकाको ८ नम्बर वडाले आफ्नै भवन निर्माण गर्ने भएको छ । शनिबार मेयर चिरिबाबु महर्जनले बालकुमारीस्थित गोइत दोमारमा भवन निर्माणको शिलान्यास गरे । महर्जनले पाँच वर्षभित्र सबै वडाको आफ्नै भवन हुने दाबी गरे । महानगरभित्रका सबै भवन अपागंता, ज्येष्ठ नागरिकलाई सहज हुनेखालका बन्नेछन्, उनले भने, सबै सार्वजनिक संरचना अपागंतामैत्री बनाउने नीति महानगरको छ । आफ्नै भवन नहुँदा कार्यसम्पदानमा अप्ठेरो परेकाले भवन निर्माणको योजना बनाइएको वडाध्यक्ष हेम महर्जनले बताए । चार आना तीन पैसा सार्वजनिक जग्गामा बन्ने भवनको निर्माण ६ महिनामा पूरा हुने उनले जानकारी दिए ।"
सडकमा माग्न नपाइने,"(काठमाडौं)  काठमाडौंका सडकमा अब भिक्षा माग्न नपाइने भएको छ । काठमाडौं महानगरपालिको मंगलबार सूचना जारी गर्दै यस्तो निर्णय गरेको हो । सार्वजनिक स्थानमा हातखुट्टा भाँचिएका, बेसहारा, मिर्गौलापीडित, दृष्टिविहीनलगायतले पैदलयात्रुसँग पैसा मागेर दुःख दिने गरेका थिए । बाध्यता तथा पेसा बनाई भिक्षा माग्न बस्नेहरूलाई हट्न लगाउने र अटेर गरे कारबाही गर्ने महानगरपालिकाले जनाएको छ । तीनदिने सूचनाको म्याद सकिएपछि पहिलो चरणमा सडकमा रहेका बेवारिसे, मनोरोगी तथा असहायको उद्धार गरी बालाजुस्थित स्क्रिनिङ सेन्टरमा लैजाने र तथ्यांक सकंलन गर्ने महानगरपालिकाका सूचना अधिकारी वसन्त आचार्यले बताए । सेन्टरमा लागि त्यस्ता व्यक्तिहरूको पालनपोषण, औषधोपचार गर्ने र घर पहिचान भएकालाई परिवारमा पुनर्मिलन गराइनेछ, उनले भने, त्यसपश्चात् आर्थिक अवस्था कमजोर भएका तर विभिन्न रोगबाट पीडितको उपचारसहित आधारभूत आवश्यकता पूरा गरिनेछ । सडकमा बेसहारा अवस्थामा बालबालिका भेटिएमा उनीहरूलाई निःशुल्क खानाबस्न तथा शिक्षाको व्यवस्था गर्ने महानगरपालिकाले जनाएको छ । मुलुकी अपराध संहिता २०७४ ले सडक, गल्ली, पार्क, सवारी बिसौनीस्थल, सरकारी कार्यालय वा कार्यालय परिसर र सार्वजनिक सवारीसाधनमा भिक्षा माग्न वा माग्न लगाउन नहुने व्यवस्था गरेको छ । यसरी माग्नेलाई दुई महिनासम्म कैद र दुई हजारसम्म जरिवाना तथा माग्न लगाउनेलाई तीन वर्षसम्म कैद र ३० हजारसम्म जरिवाना हुने कानुनी प्रावधान छ । महानगरपालिकाले २५औं महानगर दिवसको अवसरमा मंसिर २९ गते सहयोगापेक्षी सडक मानवमुक्त महानगर घोषणा गर्ने तयारी गरेको छ ।"
कित्ताकाटमा अदालतको आड,"(भक्तपुर)  भूमि व्यवस्था, सहकारी तथा गरिबी निवारण मन्त्रालयले ०७४ सालमा कित्ताकाट रोक्ने निर्णय गर्यो तर काल्पनिक अंशियारलाई अदालतमा मुद्दा दायर गर्न लगाएर कित्ताकाट (खण्डीकरण) गर्ने प्रक्रिया भने रोकिएको छैन । नियमले कित्ताकाट रोकिए पनि जग्गा कारोबारीले अदालतको सजिलो बाटो अपनाएर जग्गा खण्डीकरण गरिरहेका छन् । अदालतले कुनै पनि संयुक्त रूपमा रहेको जग्गा विवादित भए सम्बन्धितलाई न्याय दिलाउन कित्ताकाटको फैसला गर्ने कानुनलाई उपयोग गर्दै कित्ताकाटको बाटो खुलाउने गरेको छ । कारोबारीले जग्गा संयुक्त रूपमा किन्ने र उक्त जग्गा विभाजन गराइपाऊँ भन्दै मुद्दा हाल्ने गर्छन् । फैसलाअनुसार जग्गा खण्डीकरण भई कित्ताकाट हुने गरेको छ । कित्ताकाट भएपछि बिक्री तथा भोगचलनको बाटो खुल्ने भूमिसुधार तथा मालपोत कार्यालय भक्तपुरले जनाएको छ । भूमिसुधार तथा मालपोत कार्यालय भक्तपुरका अनुसार चालु आर्थिक वर्षको साउनयता भक्तपुरमा जिल्ला अदालत, विशेष अदालत र सर्वोच्च अदालतको फैसलाबमोजिम कित्ताकाटका लागि २ सय ६२ वटा सिफारिस भइसकेको छ । जिल्ला अदालतमा मात्र कित्ताकाटका लागि चालू आवको चार महिनामा २ सय ४७ मुद्दा दर्ता भएका छन् जसमध्ये ९० मुद्दाको फैसला भइसकेको अदालतका स्रेस्तेदार घनेन्द्र अधिकारीले बताए । गत आवमा कित्ताकाटका लागि मात्र ५ सय ४४ मुद्दा दर्ता भएको अदालतको तथ्यांकमा उल्लेख छ । यसमध्ये ३ सय ८८ मुद्दाको फैसला भएको स्रेस्तेदार अधिकारीले बताए । गत पुसमा जग्गा खण्डीकरण रोक्दा सर्वसाधारणलाई मर्का परेको र भूमाफिया मौलाएको भन्दै जग्गाको चक्लाबन्दी गर्ने व्यक्ति, फर्म, संस्था वा कम्पनीले स्थानीय तहको स्वीकृति लिएर कित्ताकाट गर्न पाउने व्यवस्था गरियो । मन्त्रालयको नयाँ निर्देशनमा फिल्डबुकमा जग्गाको किसिम जुनसुकै लेखिए पनि स्थानीय तहबाट खेतीयोग्य जग्गा होइन भन्ने व्यहोरा लेखिआएका जग्गा खण्डीकरण वा कित्ताकाट गर्न सकिने व्यवस्था छ तर मालपोत, नापी कार्यालयका कर्मचारी, स्थानीय तहका जनप्रतिनिधिकै मिलेमतोमा कृषियोग्य जमिनकै कित्ताकाट भइरहेको छ ।जग्गा खण्डीकरण गर्दा प्रत्येक स्थानीय तहले कृषि, वन, नापी, जग्गा प्रशासन र सहरी विकाससम्बन्धी प्राविधिक रहेको समिति गठन गर्नुपर्छ । उक्त समितिको सिफारिसले मात्र जग्गा कित्ताकाट गर्न सकिनेछ तर, समिति र स्थानीय तहका जनप्रतिनिधिको मिलोमतोमा खेतीयोग्य जमिनलाई बसोबास योग्यको सिफारिस दिएर खण्डीकरण गरिन्छ । फिल्डमा कोही जाने होइन, सार्वजनिकपर्ति, राजकुलो र खोला मिचेकै जग्गा सिफारिस भइरहेका छन्, एक जग्गा प्लटिङ व्यवसायीले भने, जनप्रतिनिधि, अदालत, मालपोत र नापीसम्म पुग्दा ठूलो आर्थिक चलखेल हुन्छ । अदालतको फैसला कार्यान्वयन नगरे मानहानिको मुद्दा खेप्नुपर्ने भूमि सुधार तथा मालपोत कार्यालयका कर्मचारी बताउँछन् । मिलापत्रले कित्ताकाट हुँदैन, फैसला नै ल्याएपछि कित्ताकाटको सिफारिस गरिदिनैपर्यो, भूमि सुधार तथा मालपोत कार्यालय प्रमुख देवीबहादुर भण्डारीले भने ।"
जग्गा बेचेर पर्व कहिलेसम्म ?,"काठमाडौं (कास) भूमि व्यवस्था, सहकारी तथा गरिबी निवारण मन्त्रालयले गुठीयार, पुजारी, महन्थलगायत सरोकारवालसँग छलफल सुरु गरेको छ । सरोकारवालाको सुझावअनुसार नै विधेयक ल्याउन छलफल थालिएको मन्त्री पद्मा आर्यालले बताइन् । यो अन्तिम छलफल होइन, अर्यालले भनिन्, यस्ता छलफल अब देशभरि हुनेछ । गुठीयार र पुजारीले गुठीका जग्गा मासिएपछि पर्वपूजा सञ्चालन गर्न समस्या भएको गुनासो सुनाए । नरदेवी गुठीका नाइका मच्चाराजा महर्जनले आर्थिक समस्याले गर्दा गुठीयार घट्दै गएको बताए । हामी १० जना गुठीयार थियौं, उनले भने, अहिले घटेर चार जना भएका छौं । जग्गा बेचेर कहिलेसम्म पर्वपूजा चलाउनु ? नरदेवी गुठीको नाममा पाँच हजार रोपनी जग्गा रहेकामा अहिले ती जग्गा बेचेर गुठीले कोष राखेको छ । गुठीले १२ वर्षे मेला सञ्चालन गर्छ । पहिला राजतन्त्र हुँदा सिधै दरबारबाट रकम पठाइन्थ्यो, अहिले सरकारले एक पैसा दिएन, उनले भने, ऋण लिएर पर्व चलाउनुपर्यो । अर्का गुठीयार प्रकाश रायमाझीको गुनासो पनि उस्तै थियो । मूर्तअमूर्त सम्पदा जोगाउन गठन भएको गुठी संस्थानले नै सम्पदा मासिदियो, रायमाझीले भने, गुठीयारले स्वतःस्फुर्त रूपमा पर्वपूजा जोगाएका हुन् । स्थानीयवासीमा मेरो संस्कृति हो भन्ने लिगेसी भएकाले मात्र संस्कृति जोगिएको हो । अब यसरी कहिलेसम्म धानिन्छ ? मन्त्री अर्यालले संविधानअनुसार कानुन परिमार्जन गर्नुपर्ने र व्यावहारिक रूपमा जग्गा, जात्रा, परम्परा पनि व्यवस्थित गर्नुपर्ने भएकाले विधेयक ल्याउनैपरेको बताइन् । गुठी कति प्रकारको राख्ने, प्रशासनिक संरचना कस्तो हुने, गुठी रकमको कोषको व्यवस्था कसरी गर्ने, संविधानको कार्यन्वयन कसरी गर्ने, गुठी जग्गाको बढ्दो अतिक्रमण कसरी रोक्ने भन्ने बुँदामा देशभर छलफल सुरु गरेको मन्त्री अर्यालले बताइन् । ज्यापु महागुठीका अध्यक्ष राजभाइ महर्जनले महागुठीको अवधारणा तयार गरेको र त्यसलाई देशभर छलफल गरेर मन्त्रालयमा पेस गर्ने बताए । गुठीयारको हक समाप्त हुने गरी विधेयक ल्याएपछि हामी आन्दोलनमा उत्रिएका हौं, उनले भने, यहाँहरूले अहिले शून्यबाट छलफल सुरु गर्नुभएको छ । अब हामीले आन्दोलन गर्नुपर्ने अवस्था नआओस् । केही गुठीयारले सामुदायिक वनजस्तो गुठी पनि समुदायलाई नै दिनुपर्ने माग राखेका छन् । सामुदायिक वन निकै सफल भएको छ । त्यही शैलीमा गुठी पनि सञ्चालन गर्न दिए हुन्छ, गुठीयार रत्नभक्त जोशीले भने, गुठीयारलाई स्वायत्तता दिइयोस्, त्यसको अनुगमनको जिम्मा राज्यले लेओस् ।"
यौन दुर्व्यवहारबारे छानबिन गर,"प्रतिनिधिसभाका तत्कालीन सभामुख कृष्णबहादुर महराद्वारा संसद् सचिवालयमा कार्यरत महिला कर्मचारीमाथि गरेको भनिएको बलात्कार प्रयास प्रकरण सेलाउन नपाउँदै गण्डकी प्रदेशका केही महिला सदस्यले आफूहरूले संसद्भित्रै यौन दुर्व्यवहार भोगिरहनुपरेको घटना सार्वजनिक गरेका छन् । पोखरामा सोमबार आयोजित एक कार्यक्रममा उनीहरूले आफूहरूमाथि पुरुष सांसदहरूले यौनहिंसा तथा दुर्व्यवहार गरेको आरोप लगाएका हुन् । यी सांसदहरूले गरेको खुलासा किन गम्भीर छ भने यो कुनै एक महिलाले भोगेको एउटा निश्चित घटनाको वर्णनमात्र होइन, चारपाँच जनाले संसद्भित्रै भोगिरहेको आम व्यवहार हो । यसको मतलब, यस्ता गतिविधिबाट पीडित हुने महिला सांसदको संख्या अझ ठूलो हुन सक्छ । पछिल्लो घटनाले हाम्रा कार्यस्थलहरू कति लैंगिकमैत्री छन् भन्ने प्रश्न पेचिलो बनाएको मात्र छैन, संसद्जस्तो कानुन निर्माण हुने तथा पढेलेखेका व्यक्तिहरू पुग्ने थलोमा त यौन दुर्व्यवहारका घटना सजिलै हुन्छन् भने अन्य सार्वजनिक कार्यालय र निजी प्रतिष्ठानहरूमा महिलाले भोग्नुपरेको हिंसाको स्तर कति होला भनेर घोत्लिन सबैलाई बाध्य तुल्याएको छ ।गण्डकीका ती प्रदेशसभा सदस्यहरूका अनुसार पुरुष सांसदहरू उनीहरूसित अश्लील नियत दर्शाउँदै हात मिलाउने, हग गर्दा टाँसिइरहन खोज्ने, द्विअर्थी शब्द बोल्ने, जिस्किने, ठोक्किँदै हिँड्नेजस्ता गतिविधि गर्दा रहेछन् । यी सबै घटना इज्जतको डरले सहन बाध्य भएको महिला सांसदहरूको भनाइ छ । प्रदेश सांसदजस्तो पदमा पुगिसकेका, सामान्यतया जो आवाज भएका मानिन्छन् र नागरिकहरूको प्रतिनिधि आवाज पनि हुन्, उनीहरूले नै यस्ता घटनाबारे कोसँग कहाँ गएर भन्ने, मौन बस्नुको अर्को कुनै विकल्प छैन भन्नुले हाम्रो समाजराजनीतिको दुःखलाग्दो चित्र प्रस्तुत गर्छ । र, सर्वसाधारण महिलाहरूले कार्यस्थल र सार्वजनिक क्षेत्रमा भोगिरहेका दुर्व्यवहार कति विकराल होलान् भन्ने झल्को पनि दिन्छ । कति पुरुष सांसदले सहकर्मी महिलालाई नियतवश नै यस्तो व्यवहार गरेका होलान्, कतिले यौनहिंसाबारे थाहै नपाई जानीनजानी यस्तो गतिविधि गरेका होलान् । जे भए पनि यौन दुर्व्यवहार वा यौनहिंसा भोग्नेहरूले अनुभव गर्ने विषय हो । सम्बन्धित महिलालाई असजिलो र अस्वीकार्य हुने व्यवहार कुनै पनि पुरुषले गर्छ भने त्यो आपत्तिको विषय हुन जान्छ । शिष्टाचारका लागि हात मिलाउँदा होस् या अंगालो मार्दा, त्यसले आपसी सम्मान तथा अभिवादनको घेरा तोड्नु हुँदैन । अश्लील शब्द बोल्नु, व्यक्तिगत जीवन, रूपरंग, पोसाक र शारीरिक अंगबारे टिप्पणी गर्नु, यौनआशय झल्काउने इशारा गर्नु, सन्देश पठाउनु वा शारीरिक हाउभाउ दर्शाउनु र सुसेल्नु पनि यस्तै व्यवहार हुन् ।गण्डकीका महिला सांसदहरूमाथि पुरुष सांसदहरूले जेजस्तो व्यवहार गरे भनिएको छ, मुलुकी अपराध संहिता २०७४ अनुसार त्यो सरासर दण्डनीय छ । संहिताअनुसार कसैसँग अश्लील वा अन्य त्यस्तै प्रकारका शब्द मौखिक, लिखित वा साङ्केतिक रूपमा वा विद्युतीय माध्यमबाट प्रयोग गरेमा, अश्लील चित्र वा तस्बिर देखाएमा, यौनका आशयले जिस्क्याएमा वा हैरानी दिएमा वा निजसँग अस्वाभाविक, अवाञ्छित वा अमयार्दित व्यवहार गरेमा यौन दुर्व्यवहार गरेको मानिनेछ । यस्तो कसुर गर्ने व्यक्तिलाई तीन वर्षसम्म कैद र तीस हजार रुपैयाँसम्मको जरिवाना हुन सक्ने कानुनी प्रावधान छ । तसर्थ, यो विषयमा पनि प्रदेशसभाले नै पहल लिएर छानबिन गरी दोषीलाई कारबाही गर्ने वातावरण निर्माण गर्नुपर्छ, यसका लागि महिला सांसदले उजुरी गर्न हिच्किचाउनु हुँदैन । यौनहिंसा तथा दुर्व्यवहार गर्ने पुरुष सांसदविरुद्ध महिला सांसदले नै आवाज उठाउन सक्दैनन् भने बाँकी सम्पूर्ण समाजबाट यस्तो दुर्व्यवहार हटाउन कसरी सम्भव होला ? दोषीमाथि कारबाही भएमा मात्रै उनीहरूले फेरि दुर्व्यवहार गर्ने साहस गर्दैनन् र अरूले पनि यसबाट शिक्षा लिन सक्छन् । साथै, संसद्लगायतका सरकारी कार्यालयहरूले कार्यस्थलमा हुनुपर्ने आचरणबारे संहिता पनि बनाउन जरुरी छ, ताकि पुरुषहरूले महिला सहकर्मीसित कस्तो व्यवहार गर्नेनगर्ने र के भयो भने दुर्व्यवहार हुन्छ भनेर जान्न सकुन् र सच्चिउन् पनि । कार्यस्थलमा हुने यौन दुर्व्यवहार ठूलो समस्या हो, जसले महिलाहरूलाई सम्मानपूर्वक आफ्नो वृत्ति विकास गर्नबाट रोकेको छ, यसलाई हटाउनु सम्बन्धित सबैको दायित्व हो ।"
अर्थव्यवस्था बुझाउने लेख,"विश्व पौडेलको पाक्षिक स्तम्भ अर्थपूर्ण उत्सुकतासाथ पढ्ने गर्छु । यस पटक करको शासन पढेर तृप्त भएको महसुस गरेँं । ऐतिहासिक, सामाजिक र सांस्कृतिक परम्पराका सन्दर्भसहितको नीतिगत विवेचना र मौजुदा स्थितिको विश्लेषण गहन र मननीय छन् । सरल भाषामा समस्याको गहिराइमा पुगेर अर्थव्यवस्थाका अंगप्रत्यंग खोतल्न सक्नु लेखकीय विशिष्टता हो । सामाजिक विज्ञानका अन्वेषकको अपरिमित ज्ञानभण्डार प्रस्तुत लेखमा छताछुल्ल छ । ऐतिहासिक, सांस्कृतिक दृष्टान्तले हाम्रो सामाजिक प्रवृत्तिलाई उजागर गरेको हुन्छ भने सामाजिक विज्ञानका नवीनतम खोज र मान्यताले हाम्रो विकासको बाटो निर्देश गरेको हुन्छ । यसलाई सहज र सुगम बनाउने चेष्टामा डा पौडेल तल्लिन हुनुहुन्छ । उहाँका सुझावहरूउपर सम्बन्धित निकायको ध्यानाकृष्ट हुन सकोस् भन्ने अपेक्षा जोसुकै स्वाभिमानी नागरिकले राख्नुपर्छ । भट्टराई बन्धु, छत्रदेव३ बल्कोट, अर्घाखाँची"
सडक दुर्घटनाका कारण,"केही वर्षदेखिको सडक दुर्घटनाको ग्राफ हेर्ने हो भने यसले भयावह रूप लिएको देखिन्छ । सञ्चार माध्यममा प्रत्येक दिन कुनै न कुनै दुर्घटनाका खबर हुन्छन् । सडक दुर्घटना बढ्नुको पछाडि पैदल यात्रु, सवारी चालक, ट्राफिक प्रहरी र ट्राफिक नियम सबै जिम्मेवार छन् । हामीले सडकमा पैदल यात्रुहरूलाई आकाशे पुल भएको ठाउँमा पनि आकाशे पुलबाट नभई मुख्य सडकबाटै पार गरिरहेको देख्छौं, जसलाई हामी सबै मिली कार्यान्वयनमा ल्याउनुपर्छ । साथै दुर्घटनामा चालकको लापरबाही पनि अत्यधिक देखिन्छ । मालवाहक र यात्रुवाहक सवारीमा हामी कम उमेरका चालकहरू देख्ने गर्छौं, जसलाई पर्याप्त नियमहरू बुझाउन र निश्चित अवधिसम्म तालिम प्रदान गरेर केही वर्षसम्म अन्य साना निजी सवारी चलाएपछि मात्र यात्रुवाहक र मालवाहक सवारी चलाउन दिने हो भने केही हदसम्म दुर्घटनाको जोखिम कम हुन्थ्यो कि ? हरेक सवारी दुर्घटनापछि समितिले दिने प्रतिवेदन खासै कार्यान्वयन भएको देखिँदैन । आयुष कोइराला, लमही८, दाङ"
'एजेन्टको नाम अर्कै हो',"मंसिर २० गते १३ औं पृष्ठमा प्रकाशित ब्राजिलमा बसेर अवैध बाटो अमेरिका पठाउँदै समाचारप्रति मेरो ध्यानाकर्षण भएको छ । समाचारमा भनिए जस्तो पर्वत जिल्ला कुश्मा निवासी म बुद्ध गुरुङसँग अवैध रूपमा अमेरिका छिराउने भन्दै नवराज रेग्मीले ३२ लाख रुपैयाँ नमागेको स्पष्ट गर्न चाहन्छु । म नवराज रेग्मीलाई चिन्दै चिन्दिन । अवैध रूपमा अमेरिका छिर्ने क्रममा म २० लाख रुपैयाँ ठगीमा परेको हो । ब्राजिलमा भेट भएको एजेन्ट समाचारमा उल्लेखित नभएर अर्कै नवराज भएको प्रस्ट पार्न चाहन्छु । बुद्ध गुरुङ, कुश्मा नगरपालिका३, पर्वत"
'जग्गा व्यवस्थापन गरिएको मात्रै हो',"मंसिर २१ गते प्रकाशित खुला क्षेत्र मास्न गुठी नै अग्रसर समाचारप्रति यस संस्थानको ध्यानाकर्षण भएको छ । कामपा७ स्थित कित्ता नं ८८ र ८९ को ९१५२० रोपनी जग्गा कुनै प्रकारको सरकारी, सार्वजनिक प्रकृतिको खुला राख्नुपर्ने जग्गा नभई यस संस्थान अन्तर्गतको नाममा दर्ता, श्रेस्ता, पुर्जा भएको गोरखनाथ चक्रपूजा गुठीको गुठी तैनाथी जग्गा हो । मुद्दामामिलापछि स्थानीय जनप्रतिनिधिहरूको सहयोगमा अतिक्रमण हटाई खाली गरिएको जग्गा फेरि अतिक्रमणमा पर्नसक्ने भएकोले निश्चित समयका लागि व्यवस्थापन गर्न लागिएको हो । जग्गा व्यवस्थापन गरी प्राप्त हुने रकमबाट सम्बन्धित गुठीको दैनिक पर्व, पूजा, जात्रा सञ्चालन गर्नुपर्ने गुठी संस्थानको बाध्यात्मक अवस्था हो । यस्ता गुठी तैनाथी जग्गाको परिचालन गर्नु यस संस्थानको प्रमुख दायित्व भएकोले आयमूलक कार्यमा जग्गा व्यवस्थापन गरिएको हो । यसो गर्न नसके पर्व, पूजा, जात्रा सञ्चालन गर्न कठिन भई धर्म लोपसमेत हुनसक्ने अवस्था हुँदा र पुनः अतिक्रमण हुनसक्ने सम्भावना रहेकाले प्रचलित कानुनी अनुसार नै जग्गा व्यवस्थापन गरिएको हो । गुठी संस्थान कार्यालय, त्रिपुरेश्वर, काठमाडौं"
प्रचण्डको सक्रियता,"गतवर्ष जेठ ३ मा पार्टी एकीकरण भएपछि आलंकारिक अध्यक्षको भूमिकामा रहेका नेकपा अध्यक्ष पुष्पकमल दाहालले मङ्सिर ४ गतेदेखि कार्यकरी अध्यक्षको जिम्मेवारी पाए । त्यसपछि उनले दिएका अभिव्यक्ति सुन्दा लाग्छ, उनी डेढ वर्षसम्म पिंजराको सुगाकै हैसियतमा बसेका रहेछन् । जब उनले पार्टीको कार्यकारी भूमिका आफ्नो हातमा लिए, त्यसपछि सक्रियता निकै बढाएका छन् । २० दिनको बीचमा देश दौडाहामा पनि पुग्न भ्याइरहेका छन् । पार्टीको बैठक धमाधम बोलाएका छन् । अप्रत्यासित निर्णय पनि गराएका छन् । जबकि त्यस्तै प्रकृतिको निर्णय पारित गराउन अर्का अध्यक्ष ओलीलाई २३ वटा बैठक बसाल्नुपर्ने पर्थ्यो । सचिवालयमा तत्कालीन एमालेकाबाट ६ जना र माओवादी केन्द्रबाट ३ जना सदस्य रहेका छन् । प्रधानमन्त्री ओलीको अनुपस्थितिमा पनि ५ जना सदस्य तत्कालीन एमालेकै पक्षका हुन्छन् । तर निर्णय प्रचण्डको पक्षमा किन हुन्छ ? यसले के कुराको सङ्केत गर्छ भने प्रधानमन्त्री ओलीको कार्यशैलीप्रति पूर्व एमालेकै खेमा सन्तुष्ट हुनसकेको छैन र प्रचण्डपथमा उनीहरू हिँडिरहेका छन् । करिब डेढ वर्षमा ओली सहभागी नभएका ३ वटा सचिवालय बैठकले १५ वटा निर्णय गरेको छ । ती सबै प्रचण्डको नेतृत्वमा बसेको बैठकले गरेका निर्णयहरू हुन् । पार्टी विधानमा नभएको उपाध्यक्ष पदको सिर्जना गर्न पार्टीको विधान संशोधन गर्ने निर्णय पनि सोमबारको सचिवालय बैठकले गरेको छ । पार्टीले केही समय पहिले नै पार्टीका प्रभावशाली नेता एवं सचिवालय सदस्य वामदेव गौतमलाई उपाध्यक्ष बनाउन प्रस्ताव गरिसकेको थियो र बीचमा त्यतिकै सेलाएको यो विषलाई दाहालले पुनः व्युँताएर गौतमलाई उपाध्यक्ष बनाउनेतर्फ अग्रसर गराएका छन् । यतिबेला प्रचण्ड आफू बलियो हुने बाटो खोजिरहेका छन् र त्यही अनुसारको निर्णण गराउन अग्रसर पनि छन् । प्रचण्डको करकर र आफ्नो स्वास्थ्यका कारणले ओलीले प्रचण्डलाई कार्यकारी अध्यक्षको जिम्मेवारी दिएका हुन् । यदि प्रचण्डले आफू अनुकूल निर्णय गर्दै गए भने भोलि सबै अवस्थाले साथ दिएमा पुनः ओली कार्यकारी अध्यक्षको भूमिकामा नै फर्कन सक्नेछन् र प्रचण्ड पुनः पुरानै अवस्थामा खुम्चिएर बस्न बाध्य हुनेहुन् कि ? सुजन देवकोटा, पालुङटार४, गोरखा"
पर्वतमा परिवर्तन,"पर्वतमा जलवायु परिवर्तनयतिखेर जलवायु परिवर्तनको असर सबैभन्दा बढी परेको कुनै क्षेत्र पृथ्वीमा छ भने त्यो पर्वतीय क्षेत्र नै हो । आल्प्स्देखि एन्डिजसम्म, हिमालयदेखि रक्की पर्वतसम्मका विश्वभरका पर्वतहरू, त्यहाँको पर्यावरण र त्यसवरपर बस्ने समुदायहरू जलवायु परिवर्तनको चपेटामा छन् । जलवायु परिवर्तनको अन्तरदेशीय निकाय आईपीसीसीले भर्खरै सार्वजनिक गरेको सामुद्रिक र हिउँले पुरिएका क्षेत्रहरूको विशेष प्रतिवेदन अनुसार, विश्वका पर्वतीय क्षेत्रहरूमा तापमान बढ्ने क्रम पृथ्वीको तापमान वृद्घिदरभन्दा ३३ प्रतिशतले उच्च छ । विश्वका पर्वतीय क्षेत्रहरू प्रतिदशक ०३ डिग्री सेल्सियसका दरले तात्दै छन् । पर्वतीय क्षेत्रहरूमा वर्षात र हिउँ पर्ने समय, अवधि र तीव्रतामा पनि फेरबदल भइरहेको छ । बढ्दो तापमानका कारण जमिनलाई हिउँले छोप्ने अवधि छोट्टिएको छ र हिउँको मात्रा घट्दो छ । पछिल्ला केही दशकयता हिमनदी र स्थायीतुषार (पर्माफ्रोस्ट) क्षेत्रको पग्लने क्रममा तीव्रता आएको छ । जलवायु परिवर्तनसँग हिउँ पर्ने समय, जम्ने अवधि र हिउँले ओगटेको क्षेत्रमा आएका यस्ता परिवर्तनहरूले बाढीपहिरो र हिमपहिरोको जोखिम बढाएका छन् । यस क्षेत्रमा बढिरहेको जनसंख्या, पर्यटन र पूर्वाधारको विकासले प्रकोपसँगको मानवीय सामीप्य झनै बढाएको छ । तापक्रम र वर्षात चक्रमा आएको फेरबदलका कारण नदीहरूको बहाव बदलिएको छ, जसले गर्दा पानीको आपूर्ति र कृषि उत्पादनमा प्रत्यक्ष प्रभाव पर्न थालेको छ । हिमालय क्षेत्रमा कृषि उत्पादनमा ह्रास आउन थालेको छ । जलवायु परिवर्तनका कारण जलविद्युत्, पर्यटन र सांस्कृतिक क्षेत्रहरूमा समेत नकारात्मक असर परिरहेको छ भने, पानीको संकटका कारण बसाइँ सर्ने क्रम पनि देखिन थालेको छ । यद्यपि हाल नेपालका पहाडी भूभागमा देखिएको पानीको मूल सुक्ने समस्यामा भने जलवायु परिवर्तनभन्दा पनि स्थानीय भूउपयोगमा आएको फेरबदल र पानीको कमजोर व्यवस्थापन बढी जिम्मेवार छन् । वर्तमानमा मात्रै होइन, भविष्यमा पनि सबै पर्वतीय क्षेत्रहरू, विशेष गरी हिमालयमा जलवायु परिवर्तनको असर र जोखिम झनै बढ्ने अध्ययनहरूले देखाएका छन् । इसिमोडले यसै वर्ष प्रकाशित गरेको एउटा अध्ययन अनुसार, पृथ्वीको तापमान वृद्घि भविष्यमा १५ डिग्री सेल्सियसमै सीमित भए पनि हिमालय क्षेत्रको तापमान १८ डिग्रीले वृद्घि हुनेछ । पृथ्वीको तापमान वृद्घिलाई १५ डिग्री सेल्सियसमा सीमित राख्ने सहमति पेरिस सम्झौता अन्तर्गत गरिएको हो । सबै कुरा पेरिस सम्झौता अनुरूप भए पनि सन् २१०० सम्ममा हिमालय क्षेत्रका ३६ प्रतिशत हिमनदी मासिने उल्लेख उक्त प्रतिवेदनमा छ । यद्यपि अमेरिकाले पेरिस सम्झौताबाट हात झिकेकाले र विश्वमा जलवायु परिवर्तनको कारक हरितगृह ग्यास उत्सर्जनमा खासै कमी नआएकाले पेरिस सम्झौताले निर्दिष्ट गरेको लक्ष्यभन्दा धेरै तापमान बढ्ने अनुमान गर्न सकिन्छ । कार्बन उत्सर्जनको सबैभन्दा खराब परिदृश्यमा हिमालय क्षेत्रको तापमान ४२ देखि ६५ डिग्री सेल्सियससम्म बढ्ने अनुमान गरिएको छ । त्यस्तो अवस्था आए हिमालय क्षेत्रका ६४ प्रतिशत हिमनदी सन् २१०० सम्म नासिने कुरा इसिमोडको प्रतिवेदनमा जनाइएको छ । भविष्यमा हिमाली क्षेत्रमा, विशेष गरी मनसुनको समयमा ठूला वर्षातको परिमाण बढ्नेछ, जसले गर्दा बाढीपहिरो, हिमपहिरो र त्योसँगै आउने अन्य प्रकोप बढ्न सक्नेछन् । वर्तमान र भविष्यमा हुने मौसम परिवर्तनले यहाँका वनस्पति, जीवजन्तुका आनीबानी, फूल फुल्ने समयदेखि वासस्थानमा समेत व्यापक फेरबदल ल्याउनेछन् । हावापानी, जलप्रवाह, पर्यावरण, कृषि र प्रकोपमा एकपछि अर्को फेरबदलले हिमालय लगायतका संसारभरका पर्वतीय क्षेत्रहरूको सुन्दरता, जैविक विविधता, जलचक्र र सांस्कृतिक पक्षमा उतारचढाव आउनेछ, किनभने ती सबै एकअर्कामा निर्भर छन् र जालोझैं जोडिएका छन् । जेलिएको सम्बन्ध २२० वर्षपहिले चिमबोराजो पर्वतको अध्ययनपछि अलेक्जेन्डर फोन हम्बल्टले पर्वत, हावापानी र वानस्पतिक संरचनाको सम्बन्धलाई जटिल जालोजस्तै जेलिएको बताएका थिए । उनका अनुसार, पर्वतमा पाइने सानो झ्याउदेखि किरासम्मको अस्तित्व अलग्गै सम्भव छैन । त्यस जीवन्त प्रणालीभित्रको एउटा अवयवलाई हटाइदिने हो भने त्यसले अर्कोलाई असर गर्छ । हम्बल्टले महसुस गरेजस्तो सम्बद्धता (कनेक्टेडनेस) हिमालय क्षेत्रमा पनि पाइन्छ । हिमालय नहुँदो हो त दक्षिण एसियाको धेरै भूभाग मरुभूमि हुन सक्थ्यो । हिमालले हावामा भएको आर्द्रतालाई चिस्याएर हिउँ र वर्षामा रूपान्तरण गरिदिनाले यहाँको जलचक्र र जीवन चलेको छ । हिमालले नै हिउँदमा पनि तल्ला तटीय क्षेत्रहरूमा पानी आपूर्ति गराएको छ । जलचक्रले विविध वानस्पतिक संरचना र जैविक विविधताको उत्पत्ति सम्भव तुल्याएको छ । तर ती सम्बन्धहरूमा यतिखेर जलवायु परिवर्तन र मानवीय अतिक्रमणका कारण बदलाव आइरहेको छ । जस्तै तापक्रम बढ्दा हिमालमा पाइने वानस्पतिक क्षेत्रहरूको संकुचन हुन्छ । हिउँ पग्लिएपछि जंगल नासिन्छ र पानी आपूर्ति गर्ने प्राकृतिक क्षमता कमजोर बन्दै जान्छ । यस्तो जटिल रूपमा जेलिएको सम्बन्धको नासिने जोखिम पनि बढी नै हुन्छ । त्यसैले यतिखेर जलवायु परिवर्तन र मानवीय अतिक्रमणको चपेटामा परेका संसारभरका पर्वतहरूको चुनौती पर्वतजस्तै अग्लो छ । नेपालमा पनि आफै पहिरो र भूकम्पीयको जोखिम भएको पर्वतीय क्षेत्रमाथि जथाभावी डोजर चलाउनाले र जंगलको फँडानी गर्नाले पहिरो र माटोको क्षयीकरण बढेको छ । नदीमा जथाभावी बालुवा र ढुंगाखानीको सञ्चालनले बाढीको प्रभावलाई झनै विस्तार गरेको छ । तर पर्वतका यस्ता मौलिक संरचनागत जटिलता र यसका बहुआयामिक सम्बन्धहरू बुझ्ने क्रममा भने हामीमा यतिखेर अनौठो एकाकीपन देखा परिरहेको छ । वर्तमानमा हामी पूर्वाधारको कुरा गर्दा वातावरण बिर्सन्छौं । पानीको कुरा गर्दा जंगल भुल्छौं । जंगलको कुरा गर्दा कृषि छोड्छौं । कृषिको कुरा गर्दा माटो बेवास्ता गर्छौं र माटोको कुरा गर्दा कीटपतङ्गलाई अलग राख्छौं । तर वास्तविक संसारमा, अझ हाम्रोजस्तो पर्वतीय क्षेत्रमा हम्बल्टले भनेजस्तै ती सबै अवयव आपसमा कपडा बुनेजस्तै जेलिएर रहेका हुन्छन् । त्यस्तो सम्बन्धलाई नबुझ्नु भनेको थप जोखिम निम्त्याउनु हो । अन्त्यमा, सन् २००३ यता संयुक्त राष्ट्रसंघले डिसेम्बर ११ लाई विश्व पर्वतीय दिवसका रूपमा मनाउँदै आइरहेको छ । यसको मुख्य उद्देश्य दिगो पर्वतीय विकासका लागि जनचेतना जगाउनु हो । पर्वतीय क्षेत्रको दिगो विकासका लागि पर्वत र जीवनको अन्तर्निहित सम्बन्ध बुझ्न आवश्यक छ । हम्बल्टले भनेजस्तै पर्वतसँग हावापानी, जैविक विविधता र मानव जीवन जालोझैं जेलिएको हुन्छ । पर्वतीय क्षेत्रमा बसेका हाम्रो विकासको सोच र कर्ममा त्यो जालोजस्तै जेलिएको सम्बन्ध उजागर हुन जरुरी छ ।"
पितृसत्ताचाहिँ सच्चिनु पर्दैन ?,"लगातार दुई घण्टा पढाएपछि कार्यालयमा उभिएरै तातोपानी पिउँदै थिएँ, चिनीको बट्टा देखेपछि चियापत्ती पनि छ कि ? भनेर सोधेँ । मेरो बोली भुइँमा नखस्दै एक सरले भन्नुभयो, हामीलाई चिया खुवाउनुहुन्छ ? मैले यहाँ तपाईंलाई चिया पकाएर खुवाउन मलाई नियुक्त गरिएको होइन होला भनेर जवाफ दिएँ । त्रिविमा समाजशास्त्र विभागले एमएको परीक्षापत्र कसरी जाँच्ने भन्नेबारे एमए पढाउने समाजशास्त्रका लेक्चररहरूबीच छलफल चलाएको थियो । छलफलबाट निस्कँदै गर्दा एक सरले सिनियर मेडमलाई सोधे, तपाईंको ब्यागमा केही खाने कुरा छैन ? मेडमले दिक्क मान्दै प्रतिप्रश्न गर्नुभयो, तपाईंले राख्न दिनुभएको थियो र ? अनि केही बेरपछि मलाई भन्नुभयो, केटाहरू किन त्यसरी तिम्रो ब्यागमा के खाने कुरा छ भनेर सोध्छन् ?यस्ता घटना उल्लेख गर्दै गए सूची लामै बन्छ । वन मन्त्रालयका महिला कर्मचारीलाई बहिनी र पुरुषलाई सर भन्ने गरिएको समाचार आएको पनि दुई वर्ष पुग्न लाग्यो । सर र बहिनीको सम्बोधन वन मन्त्रालयमा मात्रै सीमित छैन । आमरूपमा सामान्य लाग्ने यस्ता घटनाले कार्यक्षेत्रमा महिलाहरूलाई दिक्क बनाइरहेका हुन्छन् । अनि आफूभन्दा पुरानासँग रातो मुख लगाएर बाझ्ने वा अँध्यारो मुख लगाएर हिँड्ने अवस्था आउँछ । यस्तो मानसिक अवस्थामा आफ्नो पेसाव्यवसायबारे छलफल वा कुरा हुँदैन । यस्तै भयो सागमा पनि । सागमा विजय र त्यसमा महिला खेलाडीको अभूतपूर्व सफलताका कथा कुनै पनि नेपाली मन उज्यालो बनाउनलाई पर्याप्त छन् । तर अब्बल महिला खेलाडीहरूलाई केही सञ्चार माध्यमले चेली सम्बोधन गरेपछि त्यस्तो सम्बोधन नगरौं न भन्ने महिलाहरूको सामान्य अनुरोधमाथि विषवमन गरियो, गरिँदै छ । यसरी विषवमन गर्ने बेला जब सामाजिक नैतिकताका न्यायाधीशको भूमिकाको ठेक्का आफूले लिएको सम्झने पितृसत्ताले तर्कले जित्न सक्दैन, तब महिलामाथि सदाबहार आरोप लगाउने गरिएको छ डलरमा बिकेकाहरू, डलरको खेती गर्नेहरू, काम नभएकाहरू, क्षमता नभएकाहरू वा यस्तै, जसको कुनै आधार दिएर पुष्टि गर्नु उनीहरूका लागि बाध्यकारी छैन । अनि महिलाका विषयमा कलम चलाउनेलाई अरू केही नजानेर लेखेको भन्ने खालका बहस भइरहन्छन् । मैले जागिरे जीवनको सुरुआत राजनीतिक बिट हेर्ने पत्रकारिताबाट गरेँ । एमएको थेसिस विपत्का पीडाहरूलाई पचाउने नेपालीको सामाजिक खुबीमाथि गरेंँ । एमएको थेसिस सक्दै गर्दा लाग्यो महिलाको पाटो नबुझी समाज बुझिँदैन । अनि मैले महिला अधिकारवादीसँग बसेर दुई वर्ष काम गरेँ । एमफिल सकेर एमएका विद्यार्थीलाई पढाइरहेकी म नेपाली आख्यान, इतिहास, वर्तमान राजनीति र पत्रकारितालाई नजिकबाट नियालिरहेकी पनि छु । सहरीकरण, विपत् र समाजशास्त्रका सिद्धान्तमा एक हदसम्मको दखल राख्छु भन्ने ठान्छु । मेरै अगाडि कसैले मेरो जत्तिको पेसागत ढंग नभएकोलाई तपाईं र सर भन्दै मलाई तिमी, बहिनी वा चेली भन्छ, मलाई रिस उठ्छ । यस्तो धेरै महिलालाई हुन्छ र हामी हामीलाई यस्ता सम्बोधन नगरिदेऊ भनी अनुरोध गरिरहन्छौं, कहिले लेखमार्फत, कहिले सामाजिक सञ्जालमा त कहिले प्रत्यक्ष रूपमा ।आफैले वा आफ्नो समूहले भयंकर ज्ञानी भनिदिएका धेरैलाई लाग्छ महिला लेखकहरू वा अधिकारकर्मी वा प्राध्यापक महिलाको विषयबाहेक केही पनि जान्दैनन् वा महिलाको विषयमा महिलाले नै लेख्नुपर्छ वा बोल्नु वा पढाउनुपर्छ । यस्तो धारणाको अन्तर्य हुन्छ महिलाको विषयमा लेख्न वा बोल्न वा पढाउन कुनै क्षमताको आवश्यकता पर्दैन, जसले पनि लेख्न बोल्न र पढाउन सक्छन् अनि महिलाको मुद्दा खास मुद्दै होइन । मानव सभ्यताको यो चरणमा महिला कसैका दासी, सम्पत्ति वा इज्जत मात्रै होइनन्, उनीहरू आफ्नै खुट्टामा उभिएका सार्वभौम व्यक्ति पनि हुन् । आफ्नो पेसा वा व्यवसायमा आफ्ना प्रतिस्पर्धी सहकर्मीहरूकै हैसियतका मान्छे हुन् । कसैले गरेको सम्बोधन, हाउभाउ वा व्यवहारले आफूलाई दिक्क पारेको, रिस उठाएको वा पीडा पुर्याएकोमा यसो नगर भन्ने मात्रै होइन, कानुनी लडाइँ लड्न पनि उनीहरू स्वतन्त्र छन् । तर यो कुरा स्विकार्न आमरूपमा पितृसत्ता तयार छैन । किनभने महिला पनि पुरुष बराबर हुन सक्छन्, उनीहरू दिनभर कार्यालयको काम सकी घर पुगेर घरको काम सकीवरी पितृसत्ताविरुद्ध बाझिरहन सक्छन् भन्ने ऊ कल्पना पनि गर्दैन । तर कसैले कल्पना गर्दैमा वा नगर्दैमा परिवर्तनको यो सिलसिला रोकिँदैन कि अझै गहिरिँदै जानेवाला छ । महिलालाई कार्यक्षेत्रमा आरक्षणसहित भर्ना गर्नुपर्ने बाध्यतामा एकातिर सरकार छ भने, समाजको आवश्यकता महिलालाई घरबाहिर निस्केर काममा अब्बल दरिनुपर्ने पनि छ । यसले गर्दा आगामी दिनमा कार्यक्षेत्रमा बिस्तारै महिला पुरुषको हाराहारीमा वा पुरुषभन्दा माथिल्लो पदमा हुने सत्यलाई कसैले रोक्न सक्ने अवस्था पनि छैन । महिलालाई अप्ठेरोमा पार्दैमा वा दिक्क बनाउँदैमा कसैले केही पाउने पनि त होइन होला, गालीको सट्टा गाली, अपमानको बदला अपमानबाहेक ? अनि के पितृसत्ताले आफूलाई सच्याउनचाहिँ मिल्दैन ? हामीले असहज भयो भन्दा माफ गर्नुस् भन्न सकिँदैन ?"
देखिने र सुनिने नेपाल,:
सहुलियतपूर्ण कर्जा यसरी,चिन्तामणि शिवाकोटीलेखक नेपाल राष्ट्र बैंकका डेपुटी गभर्नर हुन् ।
आफ्नै देश फर्की आएँ,"(काठमाडौं)  त्रिभुवन अन्तर्राष्ट्रिय विमानस्थलको आगमन कक्षबाहिर विदेशबाट फर्किएका परिवारजन र आफन्तको स्वागतका लागि कैयौं मानिस आतुर थिए । कोहीले फूलको बुके लिएका थिए, कोहीले माला त कोहीले खादा । त्यो भीडमा रुकम तक्सेराका ४३ वर्षीय राम बुढाका परिवार, आफन्त र साथीभाइ कोही थिएनन् । विमानबाट ओर्लिनेबित्तिकै उनलाई नेपाल प्रहरीको मानव बेचबिखन नियन्त्रण ब्युरोका अधिकारीले सोधपुछका लागि केहीबेर नियन्त्रणमा लिए । अरू यात्रु लगेज लिन दौडिए । उनी भने सोधपुछ सकिएपछि सानो ब्याग बोकेर लुखुरलुखुर बाहिरिए । घर छाडेको झन्डै २७ महिनापछि अमेरिकाबाट फर्किएका रामको साथमा लगेज थिएन । न थियो, दुई छोरी र श्रीमतीलाई कुनै कोसेली । स्वदेश टेक्दा पनि उनी खुसी हुन सकेका थिएनन् । काठमाडौंमा चिसो बढिसकेको समेत उनलाई हेक्का थिएन । पातलो टिसर्ट र पातलै विन्डचिटरमा उनी विमानस्थल ओर्लिएका थिए । दुःखको लामो यात्रापछि अमेरिकाबाट डिपोर्ट भई फर्किएका उनलाई विमानस्थल ओर्लेपछि कहाँ गएर रात बिताउने भन्नेसम्म टुंगो थिएन । आगमन कक्षबाट बाहिरिएपछि मानव बेचबिखन ब्युरोका एक प्रहरीले उनलाई ५० रुपैयाँ निकालेर दिए । र भने, यही पैसाले बस चढेर कसैकोमा गएर बस्नुस् । हाम्रो सम्पर्कमा आइराख्नुस् है । काठमाडौंको चिसो सिरेटोले हाने पनि उनी आत्तिएका थिएनन् । उनी त यसअघि नामै नसुनेका देशमा, नामै नसुनेका र भाषा नमिल्ने मान्छेसँग हप्तौंसम्म अवैध बस्दा नै आत्तिइसकेका थिए । रामले गोजीबाट पेन्सिलले धमिलो गरी लेखिएको कागजको चिर्कटो निकाले । त्यसमा मनमैजुमा घर भएका जेठान अजित बुढाको मोबाइल नम्बर थियो । विमानस्थल ओर्लिनेबित्तिकै उनले प्रहरीको मोबाइलबाट कैयौं पटक उक्त नम्बरमा फोन गरिसकेका रहेछन् । तर फोन नलागेपछि उनी सोझै घर जाने सुरमा रहेछन् । उनले शंका सुनाए, बा जेठानले घर नै बेचेर अन्तै पो सरिसके कि ? कि मैले घर नै पत्तो पो पाउँदिनँ कि ? विमानस्थल बाहिरको सानो चिया पसलमा बसेर मैले उनले दिएको नम्बरमा बारम्बार फोन गरिरहें । धेरै बेरपछि बल्ल फोन लाग्यो । मैले सोधें, राम बुढा तपार्इंको को पर्नुहुन्छ ? उनले भने, बैनी ज्वाइँ ।उहाँ कहाँ हुनुहुन्छ त ? अमेरिका ।त्यसपछि पो पत्तो पाएँ, राम डिपोर्ट भएर नेपाल ओर्लेका उनका परिवार र आफन्त कसैलाई जानकारी रहेनछ । अध्यागमनको नियन्त्रणमा बस्दा फोन गर्न पाए पो, उनले भने, यदाकदा इन्टरनेटको सुविधा मिल्थ्यो । तर मैले चलाउन जाने पो । अजितलाई उनका ज्वाइँ डिपोर्ट भएर काठमाडौं ओर्लेको र उनी मसँगै भएको कुरामा सुरुमा पत्यार लागेन । मेरो मोबाइलबाट रामले जेठानसँग रैथाने मगर भाषामा कुरा गरे । उनले आफू अकस्मात् आउनुपरेको कुरा संक्षिप्तमा बताए । त्यति बेला रातको करिब नौ बजेको थियो । अजितले आफू ट्याक्सी लिएर लिन आउने बताए । मैले चिसोमा विमानस्थलबाहिर बस्नुभन्दा बानेश्वरतिर कतै बसेर कुर्ने जवाफ दिएँ । बानेश्वरको एउटा होटलमा रामले आफ्नो दुःखको लम्बेतान कथा छोटकरीमा सुनाए । अमेरिका छिर्नुअघि रामले मलेसियामा ८ वर्ष मजदुरी गरे । मलेसियाको एउटा माछा कम्पनीमा काम गर्दागर्दै आत्तिएर स्वदेश फर्के पनि उनको मन रुकुमको गाउँमा अडिएन । खेतीपाती गरेर दुई छोरी कसरी हुर्काउन सकिएला र भन्ने चिन्तामा अल्झिरहेका बेला उनलाई आफन्त पर्ने एक अंकलले सुनाए, अमेरिका जान्छौ भने छिराइदिन्छु । आफूसँगै माइलो दाइ कर्ण पनि अमेरिका छिर्ने योजनामा रहेपछि चार दाजुभाइमध्ये कान्छा राम सुरिए । उनले सुनाए, २०७२ को वैशाखमा अमेरिका जान भन्दै घर छोड्या थें । बस चढेर नेपालगन्ज हुँदै दिल्ली पुगेका उनले एक साता त्यहीँ बिताए । अंकलले भारतीय एजेन्टको जिम्मा लगाइदिए । उनै एजेन्टले चाँजो मिलाइदिए, पर्यटक भिसामा रुसको मस्को हुँदै स्पेन जाने । स्पेनको बोगटा सहरमा तीन दिन बसेपछि उनी र दाइलाई एजेन्टले अवैध रूपमा बोलिभिया छिराइदियो । त्यहाँ अवैध रूपमा अमेरिका छिर्न हिँडेका ४ नेपाली, २ फ्रेन्च र चार भारतीय पनि थिए । त्यहाँबाट लुक्दै उनीहरू कोलम्बिया पुगे । पानामा छिर्न जंगली जनावर र विद्रोही गुरिल्लाको पकड क्षेत्र मानिएको डेरियन ग्याप भनिने जंगल उनले हिँडेरै दुई दिनमा छिचोले । विषालु सर्प र सन् १९६४ देखि सरकारसँग लडाइँ लडिरहेका कोलम्बियाविरोधी हतियारधारी गुरिल्ला समूहका कारण डेरियन ग्यापको जंगल यात्रा जोखिमपूर्ण मानिन्छ । तर क्युबा, सोमालिया, सिरिया, बंगलादेश, नेपाललगायत अफ्रिका र एसियाली देशबाट अमेरिका हिँडेकालाई मानव तस्करका एजेन्टहरूले यही बाटो हिँडाउने गरेको तथ्य संयुक्त राष्ट्रसंघअन्तर्गतको अन्तर्राष्ट्रिय आप्रवासी संगठन (आईओएम) ले पनि उल्लेख गरेको छ । आईओएमले निकालेको माइग्रेसन एन्ड माइग्रेन्ट्स ः अ ग्लोबल ओभरभ्यु शीर्षकमा सन् २०१६ मा प्रकाशित प्रतिवेदनले यो यात्रालाई घोस्ट ट्रेल को नाम दिएको छ । प्रत्येक वर्ष यही जंगल छिचोल्नेहरूमध्ये सयौं जना सशस्त्र समूहबाट मारिन्छन् वा बेपत्ता बनाइन्छन् । यो अवैध यात्रामा कति सास्ती खेपे, त्यसको हिसाबकिताब गर्नु खाटो बसेको घाउलाई कोट्याउनु जस्तो रामलाई लाग्छ । पानामाबाट कोस्टारिकानिकारागुवाहोन्डुरसग्वाटेमाला हुँदै मेक्सिकोको तिख्वाना पुगेका उनले झन्डै दुई महिनाको अवैध यात्रामा अनेक सास्ती भोगे । अवैध रूपमा होन्डुरस छिरेपछि १५ दिन प्रहरीको कस्टडीमा बसेको र होन्डुरसको जंगलमा स्थानीय गुन्डाले धम्क्याउँदै मोबाइल र साथमा भएको सबै पैसा लुटपाट पारेको उनले बताए । लुटिँदा भने औधी डर लागेको थियो, उनी भावुक देखिए, अरू डर त भनिसाध्य छैन ।मेक्सिको पुगेपछि उनलाई अब अमेरिका छिरिने भयो भन्ने लागेको थियो । एक दिन एजेन्टले सिकायो, मध्यरात पर्खालबाट हाम्फाल्ने । उनले सिकाएअनुसार गरे । सुनाए, झन्डै ६ फिट अग्लो पर्खाल चढें र हाम्फालें । केही मिनेटमै उनी अमेरिकी सीमा सुरक्षा बलको नियन्त्रणमा परे । दाइ कर्ण पनि उनीभन्दा एक दिनअघि त्यसैगरी प्रहरी नियन्त्रणमा पुगिसकेका थिए । त्यसपछि सुरु भयो, उनको अध्यागमनको हिरासत बसाइ । उनी र दाइले एउटै वकिल लगाएर शरणार्थी आवेदनको प्रक्रिया सुरु गरे । वकिलले नै स्पोन्सर खोजिदियो । दुई महिना अध्यागमन हिरासतमा बसेपछि दाइ हिरासतमुक्त भए । मुद्दा जारी रह्यो । तर उनको त्यस्तो भएन । वकिलले स्पोन्सरको नक्कली कागजात राखिदिएका कारण मुद्दा हारें, उनले भने । स्पोन्सर खोज्न १५ सय डलर र वकिल शुल्कबापत २५ सय डलर खेर गएको उनको भनाइ छ । नेपाल छाडेपछि २७ महिना लामो यात्रामा उनले करिब ४५ लाख रुपैयाँ सकिएको उनले बताए । त्योभन्दा पनि अमेरिकामै बस्ने सपना अधुरै रह्यो, उनले भने । दाइ भने शरणार्थी आवेदनको कानुनी प्रक्रिया पूरा गरेर अमेरिकामै बस्न पाउने भए । रामले सुस्केरा हाले । र भने, त्यसलाई अमेरिका बस्न लेख्या रछ । भाग्यमानी । तर रामको हकमा शरणार्थीको निवेदन अस्वीकृत भएपछि उनलाई अमेरिकी सरकारले नेपाल डिपोर्ट गरिदिएको हो । रामलाई अब जीवन कहाँबाट कसरी सुरु हुन्छ, केही थाहा छैन । राति १० बज्नै लाग्दा रामका जेठानले फोन गरेर भने, हामी थापाथली आइपुगेम् । यहीँ ल्याइदिनुस् न । बानेश्वर कहाँनेर हो ? हामी झुक्किन्छम् कि ? चिसो सिरेटो चिर्दै रामलाई मोटरसाइकलमा राखेर थापाथली पुग्दा उनका जेठान र अन्य आफन्त कुरिरहेका थिए । मोटरसाइकलबाट झर्नेबित्तिकै रामलाई आफन्तहरूले पालैपालो खादा लगाइदिए । जेठानले भने, कम्तीमा आफू त सद्दे आउनुभो नि । त्यही भएर स्वागत गरेको । बाँचेपछि सबै गर्न सकिन्छ ।आफन्तको स्वागतले रामको अनुहारमा हल्का खुसी देखियो । उनी खुलेर मुस्काउन सकेनन् । सायद रुकुमको तक्सेरा पुगेर आफूले ५ र ३ वर्षका हुँदा छाडेका दुई छोरी र पत्नीको अनुहार नदेखेसम्म उनको अनुहार पूरै उज्यालो हुनेछैन । छुट्टिनुअघि रामले भनेका थिए, अवैध यात्राका क्रममा भेटिएका देशैपिच्छेका अनेक एजेन्टलाई कहाँकहाँबाट ऋण खोजेर पत्नी र आफन्तले दिए होलान् ? ऋणको ब्याज कति पुग्यो होला ? सायद, राम अब यही तिरनतारनको अल्झोमा फस्नेछन् ।"
रोकिएन म्यानमार हुँदै तस्करी,"(नयाँदिल्ली)  उनी एक महिनाअघि पाँच वर्षको छोरा श्रीमान्लाई छाडेर सुर्खेतस्थित घरबाट हिँडिन् । वैदेशिक रोजगारीका लागि कुवेत ताकेकी नेपालगन्ज पुगिन् । त्यहाँबाट रुपेडिया नाका भएर बसमा दिल्ली गइन् । महेन्द्रनगर र सुनौली हुँदै आएका अन्य सातजना भेटिए । उनीहरूलाई दिल्लीमा केही दिन राखेर जहाजबाट सिधै भारतको पूर्वोत्तर राज्य मणिपुरको इम्फाल पुर्याइयो । इम्फाल विमानस्थल ओर्लनासाथ सबै पक्राउ परे । पासपोर्टमा भिसा नलागेको देखेपछि एयरपोर्टका सुरक्षाकर्मीले नियन्त्रणमा लिए, उनले फोनमा संवाददातासँग भनिन्, आफ्ना मान्छे आएपछि मात्र जान दिने भनेका छन् । एजेन्टहरू भने फोन अफ गरेर सम्पर्कविहीन छन् ।नेपालबाट इम्फाल पुर्याउँदासम्म एजेन्टले बस र जहाज भाडा, खानेबस्ने सबै व्यवस्था गरेको थियो । एउटाले बसमा चढाएर पठाउने र गन्तव्यमा पुगेपछि अर्को मान्छे लिन टुप्लुक्क आइपुग्ने गर्थ्यो । इम्फाल विमानस्थलमा एजेन्टले भने जसरी नै उनीहरूले श्रीलंका हिँडेको बताएका थिए । पक्राउ परेपछि उनीहरूलाई एउटा आश्रयस्थलमा राखिएको छ । अन्य सातजना नेपाली महिला पनि इम्फालबाट ११० किमिको दूरीको मुरेह नाकाबाट पक्राउ परेका छन् । ती सात जनालाई इम्फालबाट गाडी चढाएर नाका पार गराउन मुरेह पुर्याइएको थियो । नाका पार गर्नुअघि त्यहाँका सुरक्षाकर्मीले सोधपुछ गर्दा अलमलिएपछि उनीहरू पक्राउ परे । उनीहरूको पासपोर्टमा नाका पार गर्नुअघि नै म्यानमार अध्यागमनको नक्कली छाप लगाएको पाइएको थियो । गिरोहले म्यानमार हुँदै कुवेत पठाउन इम्फाल पुर्याएका अन्य एकजना पुरुष र दुई महिलालाई १४ नोभेम्बरमा इम्फाल प्रहरीले नियन्त्रणमा लिएको थियो । उनीहरूलाई भने नेपाल फर्काइएको छ । यी तीन घटनाले नेपाली महिलालाई मणिपुर हुँदै म्यानमार र त्यहाँबाट खाडी राष्ट्र पुर्याउने मानव तस्करीको रुट अझै चालु रहेको देखाएका छन् । एक वर्षअघि खुलासा भएको त्यो रुट अझै पनि चलिरहेको रहेछ, चेलबेटी बेचबिखनविरुद्धको अभियानमा सक्रिय मणिपुरका अर्जुन जोगीले भने । करिब वर्षदिनअघि अवैध तरिकाले वैदेशिक रोजगारीमा हिँडेका १७९ जना नेपालीलाई इम्फाल प्रहरीले दिल्लीस्थित नेपाली दूतावाससँगको समन्वयमा उद्धार गरेर घर फर्काएको थियो । उनीहरूलाई इराक र कुवेत लैजाने भन्दै म्यानमार सीमामा पुर्याइएको थियो । सुरुमा ११ जना नेपालीलाई प्रहरीले सोधपुछ गरेपछि मानव तस्करीको नयाँ रुटबारे खुलेको थियो । स्थानीय प्रहरी र दूतावासबाट गएको नेपाली टोलीले संयुक्त रूपमा मणिपुरको राजधानी इम्फाल र विमानस्थल छेउछाउका होटलमा छापा मारेपछि इराक र कुवेतलगायत खाडी मुलुक पुर्याइदिने भन्दै लगिएका अरू फेला परेका थिए । उनीहरूलाई दिल्लीमा केही दिन राखेर इम्फाल पुर्याइएको थियो । उक्त घटनामा संलग्न भएको आरोपमा स्थानीय प्रहरीले आठ जनालाई पक्राउ गरेको थियो ।नेपाल सरकारले भारत हुँदै तेस्रो मुलुक जानका लागि नो अब्जेक्सन सर्टिफिकेट (एनओसी) अनिवार्य गरेपछि पछिल्लो समय मानव तस्करहरूले भारतका साना सहरबाट उडाउनेदेखि नक्कली एनओसी बनाउनेलगायत उपाय अपनाउँदै आएका हुन् ।"
"लाखौं तिर्छन्, प्रमाण लिँदैनन्","(काठमाडौं)  अमेरिका लगिदिन्छु भन्ने पूर्ण लामालाई उमेश रिजालले २२ लाख रुपैयाँ बुझाए । लामाले पुर्याउन सकेनन्, मेक्सिकोबाटै फर्काइदिए । बुझाएको रकम फिर्ता नपाएपछि रिजाल ठगी भएको भन्दै वैदेशिक रोजगार विभागसमक्ष पुगे ।तनहुँका ३० वर्षीय राजन सिग्देलले क्यानडा जान ट्रेड लिंक प्रालिलाई २५ लाख रुपैयाँ बुझाए । ट्रेड लिंकले सिग्देललाई क्यानडा पठाउन सकेन । उनी आफूले बुझाएको रकमको दाबी गर्दै विभागमा पुगे । विभागले बलियो प्रमाण नभएको भन्दै अपराध अनुसन्धान महाशाखामा पठाइदियो । सन्देश मण्डलले राकेश साहसहित तीन जनालाई माल्टा पठाइदिने भन्दै १७ लाख रुपैयाँ लिए । पठाउन सकेनन् । उनीहरूले आफूले दिएको रकमसमेत फिर्ता पाएका छैनन् । वैदेशिक रोजगार विभागमा पछिल्लो समय म्यानपावर कम्पनीभन्दा व्यक्तिगत रूपमा ठगिएका उजुरी लिएर दिनहुँजसो पीडित आउन थालेका छन् । त्यसरी उजुरी लिएर आउनेसँग प्रमाण नहुँदा विभागले उनीहरूलाई पैसा फिर्ता गराएर न्याय दिलाउन सकेको छैन । विदेश जान दलाललाई जति पनि रकम तिर्छन् तर कुन प्रयोजनका लागि कति बुझाएको भन्ने प्रमाण राख्दैनन्, विभागका महानिर्देशक भीष्मकुमार भुसालले भने । खाडी तथा मलेसिया जाने कामदारभन्दा युरोप, अमेरिका र क्यानडा जान खोज्नेसित ठूलै रकम ठगी भइरहेको उनले बताए । श्रमस्वीकृति लिएर गएका कामदारका उजुरी आइरहेका छन्, उनले भने, उनीहरू भन्दा युरोपअमेरिकाको सपना देख्नेहरू कैयौं गुणा बढी ठगीमा परिरहेका छन् । पछिल्लो चार महिनामा व्यक्तिगततर्फ विभागमा ११ करोड रुपैयाँ ठगिएको उजुरी परेको छ । तिनमा ९८ वटा मुद्दा दायर भएका छन् । आव ०७५७६ मा २ सय ९ वटा व्यक्तिगत ठगीका मुद्दा अदालतमा दायर गरी २२ करोड ५७ लाख रुपैयाँ बिगो दाबी गरिएको थियो । यसबाहेक प्रमाण अभावमा ठूलाठूला रकम ठगी गर्ने मानव तस्करविरुद्ध विभागले मुद्दा दायर गर्न सकिरहेको छैन । विभागले त्यस्ता उजुरीलाई अपराध अनुसन्धान महाशाखामा पठाउने गरेको छ ।"
जलवायु सम्मेलनको पहिलो साता उपलब्धिविहीन,"म्याड्रिड (कास) स्पेनको राजधानी म्याड्रिडमा आयोजित जलवायु परिवर्तनसम्बन्धी सम्मेलनको पहिलो साताको छलफलले कार्बन व्यापार, जलवायुजन्य जोखिम र हानिनोक्सानी (लस एन्ड ड्यामेज), उत्सर्जन न्यूनीकरण तथा जलवायु वित्त (क्लाइमेट फाइनाइन्स) को लगानीबारे ठोस निर्णय लिन सकेन । यी विषयमा जलवायु परिवर्तनसम्बन्धी राष्ट्रसंघीय संरचना महासन्धि (यूएनएफसीसीसी) का सदस्य मुलुकहरूले छलफल गरी टुंगोमा पुर्याउने प्रयास गरे पनि विकसित मुलुकहरूले अडान कायमै राखेपछि यी विषयमा ठोस निर्णय हुन नसकेको हो । यी सबै विषयमा अब मन्त्रीलगायतका उच्च नेताहरूसमेत सहभागी बैठकमा छलफल हुनेछ । सम्मेलन शुक्रबारसम्म जारी रहनेछ । सोमबारसम्म धेरै देशका मन्त्रीहरू उच्चस्तरीय बैठक (हाई लेभल सेगमेन्ट) मा भाग लिन म्याड्रिड आइसकेका छन् । मंगलबारदेखि उनीहरूले यहाँ सम्बोधन सुरु गर्नेछन् । बैठकमा भाग लिन कतिपय देशबाट राष्ट्रप्रमुख र कार्यकारी प्रमुखसमेत आएका छन् । यो सम्मेलनको एउटा मुख्य विषय पेरिस सम्झौताको धारा ६ मा भएको कार्बन व्यापारका नियमहरू बनाउनु हो । गत वर्ष पोल्यान्डको क्याटाविसमा भएको २४ औं सम्मेलनले पेरिस सम्झौतामा भएका अरू धाराको प्रभावकारी कार्यान्वयनका लागि नियम (रुल बुक) बनाए पनि यो धाराको नियम बनाउन बाँकी नै थियो । धारा ६ सम्बन्धी एक सातासम्म भएको छलफललाई फ्लो गरिरहेका प्राकृतिक स्रोतसम्बन्धी विज्ञ दिलराज खनालका अनुसार कार्बन व्यापारबाट आर्जित योगदानको कति प्रतिशत हिस्सा अनुकूलन कार्यक्रमका लागि छुट्ट्याउने र कार्बन व्यापारको पारदर्शिताका लागि समग्र प्रतिवेदन प्रणाली कस्तो हुने भन्ने विषयमा सहमति गर्नुपर्ने हुन्छ । कार्बन उत्सर्जनको आधारबिन्दु तय गरी त्योभन्दा कम उत्सर्जन गरिएको कुरा कसरी पुष्टि गर्ने र कुनै पनि मुलुकले विश्वव्यापी उत्सर्जन न्यूनीकरणका लागि समग्रमा कति योगदान गर्ने भन्नेमा सहमति हुनुपर्ने थियो, खनालले कान्तिपुरसित भने, एक सातासम्म छलफल गरी जारी गरिएको कार्बन व्यापारसम्बन्धी मस्यौदामा ठोस निर्णय छैन । अब यी विषय उच्च तहमा रहने वार्ताकारहरूबीच थप छलफल भई सहमति हुन सक्ने अपेक्षा गरिएको छ । क्योटो अभिसन्धिको स्वच्छ विकास संयन्त्र (सीडीएम) अन्तर्गत आर्जन गरिएका कार्बन क्रेडिटका एकाइहरूलाई पेरिस सम्झौताको धारा ६ (४) अन्तर्गत ल्याई गणना गर्ने कि नगर्ने भन्ने विवादको टुंगो पनि अहिलेसम्मको छलफलले लगाउन सकेन ।"
भारतीय लोकसभाबाट नागरिकता विधेयक पारित,"(नयाँदिल्ली)  भारतको तल्लो सदन लोकसभाले नागरिकता संशोधन विधेयक (क्याब) पारित गरेपछि भारतीय राजनीतिक वृत्तदेखि नागरिक समाजसम्म एकाएक तातेको छ । सोमबार लोकसभामा करिब सात घन्टाको छलफलपछि भएको मतदानमा विधेयकको पक्षमा ३ सय ११ र विपक्षमा ८० मत खसेको थियो । सत्तापक्षीय दलहरू विधेयकको पक्षमा उभिएका छन् विपक्षीहरूले यसको चर्को विरोध गरेका छन् । पारित विधेयकमा ३१ डिसेम्बर २०१४ अघि पाकिस्तान, बंगलादेश र अफगानिस्तानबाट भारत प्रवेश गरेका हिन्दु, शिख, बौद्ध, क्रिस्चियन, जैन तथा फारसी समुदायका मानिसलाई नागरिकता दिने व्यवस्था गरिको छ । विधेयकमा गरिएको व्यवस्थाअनुसार योग्य ठहरिएकालाई ६ वर्षभित्र नागरिकता दिने प्रावधान छ । जब कि, भारतीय नागरिकता प्राप्त गर्नका लागि सामान्यतः कम्तीमा पनि १२ वर्ष बसोबास गरेको हुनुपर्ने व्यवस्था छ । क्याबको व्यवस्था असम, मेघालय, त्रिपुरा र मिराजका आदिवासी बहुल स्वायत्त क्षेत्र र अरुणाचल, नागाल्यान्ड र मिरोजमका केही विशेष अनुमति लिनुपर्ने क्षेत्रमा पनि लागू हुने छैन । त्यसैगरी, विधेयकले यदि कुनै पनि व्यक्ति यसअघिका प्रावधानहरूका कारण नागरिकताबाट वञ्चित छ भने नयाँ व्यवस्थाअनुसार योग्य ठहरिएमा नागरिकता पाउने बाटो खोलेको छ । भारतीय प्रधानमन्त्री मोदीले विधेयक पारित भएकोमा खुसी व्यक्त गरेका छन् । तर विपक्षी दल भारतीय राष्ट्रिय कंग्रेसलगायत दलले भने यसले भारतीय संविधानको आधारभूत सिद्धान्तको उल्लंघन गरेको दाबी गरेका छ्न । विपक्षी भारतीय राष्ट्रिय कंग्रेसका पूर्वअध्यक्ष राहुल गान्धीले क्याबको व्यवस्था भारतीय संविधानमाथिको गम्भीर प्रहार को संज्ञा दिएका छन् । गान्धीले एक ट्वीट गर्दै जसले क्याबको समर्थन गर्छ, त्यसले भारतको आधारस्तम्भमाथि प्रहार गर्न र ध्वस्त गर्न चाहेको बताएका छन् । तर, ती आरोपको खण्डन गर्दै गृहमन्त्री अमित शाहले विधेयकमाथि पर्याप्त छलफल गरिएको र यसको उद्देश्य अधिकार खोस्नेभन्दा पनि दिने रहेको दाबी गरेका छन् । गान्धीले क्याबको विरोध गरे पनि महाराष्ट्रमा कंग्रेसकै सत्ता साझेदार दल शिवसेना भने सोमबार लोकसभामा भएको मतदानमा क्याबको पक्षमा उभिएको थियो । पूर्वोत्तर भारतका सामाजिक र राजनीतिक समूहदेखि राजनीतिक दलसम्मले क्याबले पूर्वोत्तर भारतको मौलिक सामाजिक पहिचानलाई खतरा पुग्ने भन्दै सुरुदेखि नै विरोध गर्दै आएका छन् । नागरिकता विधेयकले केही निश्चित समूहका आप्रवासीलाई भारतको नागरिकता लिन बाटो खुल्ला गरेको भन्दै पूर्वोत्तरको राज्यमा त्यसको विरोध शुरु भएको छ । त्रिपुरा, असम, मेघालय, अरुणाचल, मिजोरम र नागाल्यान्डमा बन्द आह्वान गरिएको हो । नोसोले विधेयकले बंगलादेशबाट आउने गैरकानुनी आप्रवासीका लागि ढोका खोल्ने र त्यसले पूर्वोत्तर भारतको स्थानीय भाषा र संस्कृति तथा पहिचानमाथि नै प्रहार गर्ने दाबी गरेको छ । यसैबीच, भारतका प्रतिष्ठित लेखक, साहित्यकार, कलाकार, पूर्वन्यायाधीशलगायत ६ सयभन्दा बढीले क्याब विभेदकारी, असंवैधानिक तथा विखण्डनकारी भएको भन्दै विरोध जनाएका छन् । लोकसभाबाट पारित भएपनि क्याब माथिल्लो सदन राज्यसभाबाट भने पारित हुन बाँकी छ । राज्यसभाले पारित गरेपछि मात्र विधेयकले पूर्णरूपमा कानुनको रूप लिनेछ । कुल २ सय ४५ सदस्यीय राज्यसभामा हाल २४० सदस्य छन् । विधयेका पारित हुन कम्तीमा १ सय २१ मत आवश्यक पर्छ । राज्यसभामा ८३ सिट रहेको भाजपालाई विधयेका पारित गराउन थप ३७ सांसदको समर्थन आवश्यक पर्छ ।"
आक्रमणमा ६ मारिए,प्राग (एएफपी) चेक रिपब्लिकको पूर्वी सहर ओस्ट्राभाको एक अस्पतालको प्रतीक्षा कक्षमा बन्दुकधारीले गरेको आक्रमणमा कम्तीमा ६ जनाको मृत्यु भएको छ । ३ घाइते छन् । प्रहरीका अनुसार बन्दुकधारीले ६ जनालाई गोली प्रहार गरेपछि आफ्नो टाउकोमा पनि हानेका थिए । बीबीसीका अनुसार मारिनेमध्ये ४ पुरुष र २ महिला छन् । बन्धुकधारी अस्तालको बिरामी रहेको बताइएको छ ।
बेलायतको चुनावमा नेपाली समुदाय सक्रिय,"(लन्डन)  बेलायतका राजनीतिक दल, नेता तथा कार्यकर्ता बिहीबार हुने आमनिर्वाचनमा आआफ्नो पक्षधरलाई विजयी गराउने अभियानमा जुटिरहेका छन् । ब्रेक्जिटले रुमल्लिएको बेलायतमा यो समयअगावै हुन लागेको दोस्रो चुनाव हो । निर्वाचनमा हाउस अफ कमन्स को ६ सय ५० सिटका लागि प्रतिस्पर्धा हुँदै छ । राजनीतिक दलका नेताहरू प्रचारप्रसारमा निकै व्यस्त भए पनि चुनावी माहोलले बेलायतको नेपाली समुदायलाई पनि तानेको छ । यद्यपि, नेपालीमूलका कोही संसदीय उम्मेदवार भने छैनन् । अब दुई दिन मात्र बाँकी रहेकाले हामी घरदैलो कार्यक्रममै व्यस्त छौं, ५ औं पटक लेबरका तर्फबाट इलिङ साउथहल उम्मेदवार वीरेन्द्र शर्माका समर्थक एभरेस्ट गौतमले भने । विभिन्न ठाउँमा भेला गर्ने, घर घर गएर लिफलेटिङ, सामुदायिक नेताहरूसँग छलफल, सामाजिक सञ्जालमार्फत प्रचारप्रसार आदिमा नेपाली व्यस्त छन् । लेबर पार्टीका उम्मेदवारहरू शर्मा, सीमा मल्होत्रा, रुथ क्याडबरी र रुपा हक उम्मेदवार जिताउने अभियानमा नेपाली समुदाय खुलेर लागेको गौतम बताउँछन् । शर्मा यसअघि बेलायतको सर्वदलीय संसदीय समितिका नेपाल संयोजक पनि रहेका थिए । कन्जरभेटिभको तुलनामा लेबर आप्रवासीप्रति उदार मानिन्छ । स्वास्थ्य, शिक्षा, रोजगारीजस्ता सार्वजनिक सेवा, वातावरणीय सुधार, प्रतिघन्टा ज्याला १० पाउन्ड पुर्याउने योजना, ब्रेक्जिट भए पनि डिलसहित गर्नेलगायत कारणले नेपाली समुदाय लेबरको समर्थनमा जुटेको हो ।सत्तारुढ कन्जरभेटिभ पार्टीका तर्फबाट बार्नेट काउन्सिलका उपमेयर लक्ष्य गुरुङ पनि आफ्नै क्षेत्रका सांसद डा म्याथु अफोर्डको सपोर्टमा जुटेका छन् । लिफलेट बाँड्ने, घरघरमा गएर उम्मेदवारको परिचय र एजेन्डा अवगत गराउने उनको दैनिकी बनेको छ । आफूहरूलाई सहयोग गरेकाले ब्रिटिस गोर्खाहरू कन्जरभेटिभको साथ लागेको उनी बताउँछन् । अर्थतन्त्र, राष्ट्रिय स्वास्थ्य सेवा र सुरक्षा, व्यापार व्यवसाय, २०१६ को जनमत संग्रहको भावनाअनुरूप ब्रेक्जिट टुंग्याउने कन्जरभेटिभको एजेन्डाले मतदाता आकर्षित गर्नेमा विश्वस्त छन् उपमेयर गुरुङ । पूर्व काउन्सिलर एवं सन् २०१७ मा लेबर पार्टीका तर्फबाट संसदीय उम्मेदवार डा बच्चु कैलाश कैनीका अनुसार, नेपालको चुनावमा जस्तो यहाँ भित्तेलेखन, पोस्टर टाँस्ने र हरेक निर्वाचन क्षेत्रमा आमसभा गर्ने प्रचलन हुँदैन । उनी भन्छन्, बेलायतको निर्वाचन एकदम सभ्य र शान्त हुन्छ । त्यसैगरी बेलायतमा सामाजिक सञ्जालमार्फत हरेक दलले निर्वाचन प्रचारप्रसार गर्ने चलन पनि व्यापक छ ।सत्तारुढ कन्जरभेटिभले चुनावमा ब्रेक्जिट मुख्य मुद्दा बनाएको छ । त्यसो त आमनिर्वाचनले ब्रेक्जिट सम्झौताका लागि नयाँ जनादेश दिने र संसद्मा जारी गतिरोध अन्त्य गर्ने विश्वास प्रधानमन्त्री बोरिस जोन्सनको छ ।कन्जरभेटिभले ब्रेक्जिट पार लगाउने, ५० हजार नर्स थप्ने, ५० मिलियन थप जीपी सर्जरी अपोइन्टमेन्ट, २० हजार प्रहरी थप, अपराधीलाई कडा जेल सजाय, अस्ट्रेलिया जस्तो पोइन्टमा आधारित अध्यागमन प्रणाली, जलवायु परिवर्तनको सामना, कर कटौती र अर्थतन्त्र बलियो बनाउनेजस्ता एजेन्डा अगाडि सारेको छ । उता, लेबर पार्टीको मुख्य एजेन्डामा ६५ वर्षभन्दा माथिकाका लागि निःशुल्क सामाजिक सेवाको व्यवस्था, ग्र्याजुएसनसम्म निःशुल्क शिक्षा, पूर्वाधारमा ठूलो लगानी, बिजुली, टेलिफोन, रेल आदि कम्पनीको राष्ट्रियकरण, सुरक्षा व्यवस्था मजबुत पार्न १० हजार थप प्रहरी भर्ना, ८० हजार पाउन्डभन्दा बढी कमाउनेलाई करवृद्धि, काउन्सिलले नयाँ घर निर्माण गर्नेलगायत छन् । ब्रेक्जिट डिलबारे टुंगो लाग्न नसक्दा निवर्तमान प्रधानमन्त्री टेरेजा मेले पदबाट राजीनामा दिनुपर्यो भने बोरिस अर्को निर्वाचन गर्न बाध्य भए । अहिले ब्रेक्जिट समयसीमा जनवरी ३१ सम्मका लागि सारिएको छ । लन्डनमा कार्यरत वरिष्ठ चार्टर्ड अकाउन्टेन्ट एलएन पाण्डे ब्रेक्जिटलाई मुख्य मुद्दा बनाइनुबारे भन्छन्, बेलायतमा आर्थिक संकट संघारमै छ । बेलायतको अर्थतन्त्र प्रोपर्टीमा आधारित छ । किनकि बेलायतको अन्य औद्योगिक स्रोत न्यून छ र ठूलो मात्रामा उपभोग्य वस्तुहरू आयात गरिन्छ । यहाँको सेवासम्बन्धी आपूर्ति पनि वैदेशिक श्रम बजारबाट गरिएको छ । यस अर्थमा पनि ब्रेक्जिटले धेरै महत्त्व राख्छ ।विगत साँढे दुई वर्षदेखि बेलायतको संसद्ले ब्रेक्जिटबारे ठोस निर्णय लिन सकेको थिएन । निर्वाचनले ब्रेक्जिटका कारण सृजित राजनीतिक अन्योल समाधान हुने अपेक्षा गरिएको छ । संसद्मा कुनै पनि दलको बहुमत नभएको र ब्रेक्जिटबारे पनि कुनै पक्षमा बहुमत नभएकाले सबै कुरा समाधान गर्न यो निर्वाचन एकदम जरुरी थियो, कैनी भन्छन् ।"
जोशीलाई पृथ्वी प्रज्ञा,"काठमाडौं (कास) नेपाल प्रज्ञा प्रतिष्ठानले विभिन्न स्रष्टालाई यो वर्षको प्रज्ञा पुरस्कार प्रदान गर्यो । राष्ट्रपति भवनमा सोमबार आयोजित कार्यक्रममा वाङ्मय शताब्दीपुरुष सत्यमोहन जोशी पृथ्वी प्रज्ञापुरस्कारबाट सम्मानित भए । राष्ट्रपति विद्यादेवी भण्डारीले जोशीलाई सम्मानपत्र र चार लाख रुपैयाँ हस्तान्तरण गरिन् । सात दशकदेखि नेपाली संस्कृति, पुरातत्त्व, कला र साहित्यमा योगदान दिएबापत जोशी पुरस्कृत भएका हुन् । यो पुरस्कार हरेक चार वर्षमा दिइँदै आएको छ ।त्यस्तै प्रत्येक दुई वर्षमा प्रदान गरिने प्रज्ञा सामाजिक शास्त्र, संस्कृति तथा दर्शनशास्त्र पुरस्कार प्राडा त्रिरत्न मानन्धरलाई, प्रज्ञा नेपाली भाषा पुरस्कार प्राडा टंकप्रसाद न्यौपानेलाई प्रदान गरियो । हरेक वर्ष प्रदान गरिने प्रज्ञा नेपाली साहित्य पुरस्कारबाट मदन रेग्मी र भागिरथी श्रेष्ठ पुरस्कृत भए भने पहाडी तथा हिमाली क्षेत्रमा बोलिने मातृभाषा साहित्यतर्फ अमर तुम्याहाङ र अमृत योञ्जन तामाङ सम्मानित भए । तराई मधेसमा बोलिने मातृभाषाका साहित्यतर्फ अयोध्यानाथ चौधरी र अशोक थारू सम्मानित भए । पुरस्कारमा जनही एकएक लाख रुपैयाँ रहेको छ ।त्यस्तै राष्ट्रिय कविता महोत्सव२०७६ मा प्रथम हुने धादिङका हेम प्रभासलाई ३५ हजार रुपैयाँ, दोस्रो हुने डोटीका सुभाषचन्द्र भण्डारीलाई २५ हजार रुपैयाँ, तेस्रा हुने लमजुङका प्रज्ज्वल अधिकारी, सोलखुम्बुकी शान्ति शर्मा र काठमाडौंका प्रकाश बस्नेत गफाडीलाई जनही २० हजार रुपैयाँसहित सम्मानपत्र प्रदान गरियो ।"
गीत र खाना सँगसँगै,"काठमाडौं (कास) ल्होछारको पूर्वसन्ध्यामा तामाङ समुदाय मौलिक खाना र गीतसंगीतको प्रवर्द्धनमा जुटेको छ । शुक्रबारदेखि राजधानीको बौद्धस्थित ह्यात होटल परिसरमा दुईदिने तामाङ सेलो गीत संगीत तथा खाना महोत्सव हुँदै छ । तामाङ समुदायको मौलिक गीत परम्परासँगै खाना संस्कृति प्रवर्द्धन गर्न महोत्सव हुन लागेको आयोजक तामाङ कलाकार संघका अध्यक्ष सञ्जीव वाइबाले बताए । नयाँ पुस्तामा मौलिक ज्ञान हस्तान्तरणका लागि पनि यो महोत्सव अर्थपूर्ण बन्नेछ, उनले भने । महोत्सवमा ख्यातिप्राप्त गायकगायिका रोज मोक्तान, चन्द्रकुमार दोङ, जयनन्द लामा, कुन्ती मोक्तान, चन्द्रकुमार मोक्तान, राजु लामा, इन्दिरा गोले, प्रेम लोप्चन, अभिनाश घिसिङ, लालबहादुर वाइबा, माया लामा दोङ, जमुना योञ्जन, मानबहादुर दोङ, इन्दिरा योञ्जन, तुलसा वाइबा, विजय लामा, चन्द्र वाइबालगायतले गीत गाउने संघका वरिष्ठ उपाध्यक्ष विश्व दोङले जनाए । राजधानीमा आयोजित पत्रकार सम्मेलनमा संघका पूर्व अध्यक्ष तथा गायकसंगीतकार चन्द्रकुमार दोङले सेलो संगीतलाई संसारभर प्रवर्द्धन गर्ने गोपाल योञ्जनको सपना साकार हुँदै गरेको बताए । महोत्सवमा सेलोसँगै रसुवा, नुवाकोट र धादिङमा प्रचलित म्हेन्दोमाया, सिन्धुपाल्चोकमा प्रचलित खान्दुके सेलोजस्ता लोकभाका पनि प्रस्तुत हुने संघका सचिव रोशन फ्युबाले बताए ।"
रिजाललाई निलम्बन गर्न पत्र,काठमाडौं (कास) अख्तियार दुरुपयोग अनुसन्धान आयोगले दोलखाका निवर्तमान प्रमुख जिल्ला अधिकारी खगेन्द्रप्रसाद रिजाललाई निलम्बन गर्न गृह मन्त्रालयमा पत्र पठाएको छ । सेवाग्राहीसँग घूस मागेको सूचनाको प्रारम्भिक छानबिनपछि प्रमाण नष्ट हुन नदिन रिजाललाई निलम्बनको पत्र पठाइएको अख्तियारका प्रवक्ता प्रदीपकुमार कोइरालाले बताए । उनले उक्त लेनदेनको घटनाको विस्तृत अनुसन्धान हुने पनि जानकारी दिए । रिजाल यसअघि अख्तियारमै कार्यरत थिए भने सहायक प्रवक्ताको जिम्मेवारीसमेत सम्हालेका थिए ।
सूचना आयोगको नियुक्तिविरुद्ध रिट,"काठमाडौं (कास) सभामुखको नेतृत्वमा गठन हुने समितिले गर्नुपर्ने सिफारिस उपसभामुखको नेतृत्वमा भएको भन्दै सर्वोच्च अदालतमा रिट निवेदन दर्ता भएको छ । अधिवक्ताहरू विष्णु लुइँटेल र सविन पोखरेलले सिफारिस गैरकानुनी भएकाले त्यसलाई बदर गर्नर् मागदाबी गरेका छन् । उनीहरूले सभामुखको अधिकार प्रयोग गरेर उपसभामुखले समितिको बैठक डाक्न र निर्णय गर्न नसक्ने दाबी गरेका छन् । समितिमा सञ्चारमन्त्री र पत्रकार महासंघका सभापति पदेन सदस्य हुन्छन् । समितिले आयोग अध्यक्षमा पूर्वसचिव महेन्द्र गुरुङ, सदस्यमा कमला ओली थापा र दीपक मैनालीको नाम सिफारिस गरेको थियो ।"
न्यायाधीशविरुद्ध आवाज उठे कसैले साथ दिँदैन,"बुटवल (कास) प्रधानन्यायाधीश चोलेन्द्रशमशेर जबराले स्वतन्त्र न्याय भए मात्र मानवअधिकार संरक्षण हुने बताएका छन् । निष्पक्ष न्याय सम्पादनका लागि अदालत मात्र होइन, बारको पनि ठूलो भूमिका हुन्छ, मंगलबार बुटवलमा आयोजित नेपाल बार एसोसिएसनको ४६औं केन्द्रीय कार्यकारिणी परिषद् बैठक तथा मानवअधिकार सम्मेलनमा उनले भने, त्यस्तो भूमिका अझ फराकिलो र स्पष्ट पारिनेछ । न्यायपालिकाको आफ्नै साख, आस्था र विश्वास रहेको बताउँदै उनले न्याय क्षेत्रमा विकृति आउनै दिन नहुने बताए । न्यायपालिकाको सराहना मात्र नगर्नोस्, यसका गल्तीको पनि उजागर गर्नोस् । तर, न्यायपालिकालाई एकोहोरो गाली मात्र नगर्नोस्, उनले भने, बारको साथ भएन भने न्यायपालिका एक इन्च पनि अगाडि बढ्दैन, त्यसैले सहकार्य जरुरी छ । न्यायपरिषद् अध्यक्षसमेत रहेका प्रधानन्यायाधीश जबराले न्यायाधीशमा सक्षम र उपयुक्त व्यक्ति छान्न आफूलाई कुनै आपत्ति नरहेको दाबी गरे । न्यायाधीश नियुक्तिमा न्यायपरिषद् कसैप्रति पूर्वाग्रही नहुने उनले बताए । कानुन, न्याय तथा संसदीय मामिलामन्त्री उपेन्द्र यादवले स्वतन्त्र न्यायपालिकाका लागि न्याय क्षेत्रमा भएका विकृति हटाउन आग्रह गरे । अदालतमा विकृति कायम रहे पहुँचहीन र गरिबले न्याय पाउँदैनन् । यसले समाजमा द्वन्द्व रोप्ने मात्र काम गर्छ, उनले भने, यस्तो अवस्था हुन नदिन बार र अदालतबीच सहकार्य आवश्यक छ ।"
डेपुटी गभर्नर श्रेष्ठमाथिको छानबिन सकियो,"(काठमाडौं)  डेपुटी गभर्नर शिवराज श्रेष्ठउपर छानबिन गर्न गठित समितिले राष्ट्र बैंकको सञ्चालक समितिमा प्रतिवेदन बुझाएको छ । सञ्चालक श्रीराम पौडेलको संयोजकत्वमा गठित समितिले मंगलबार प्रतिवेदन बुझाएको हो । श्रेष्ठमाथि सम्पत्ति शुद्धीकरणसहित आधा दर्जन आरोपमा छानबिन गरी प्रतिवेदन बुझाइएको हो । प्रतिवेदन राष्ट्र बैंक सञ्चालक समितिबाट पारित पनि भइसकेको संयोजक पौडेलले बताए । कार्यादेशअनुसार अनुसन्धान गरी प्रतिवेदन बुझाएका छौं, उनले भने, प्रतिवेदन सञ्चालक समितिले पारित गरिसकेको छ । भोलि अर्थ मन्त्रालय पठाउँछौं । अर्थ मन्त्रालयले मन्त्रिपरिषद्मा प्रतिवेदन पेस गर्नेछ । उक्त आधारमा मन्त्रिपरिषद्ले डेपुटी गभर्नर श्रेष्ठलाई हटाउने वा सफाइ दिनेबारे निर्णय गर्नेछ । छानबिन समिति गठन गरेलगत्तै श्रेष्ठ निलम्बनमा परिसकेका छन् । राष्ट्र बैंकले श्रेष्ठउपर लागेको आरोपहरूबारे अनुसन्धान गर्ने कार्यादेश मात्र दिएकाले सोहीअनुसार अध्ययन गरी प्रतिवेदन तयार गरिएको पौडेलले बताए । यो विषयमा सरकारका अन्य निकायले पनि छानबिन गरिरहेका छन्, उनले थपे, यसकारण अन्तिम निर्णय सरकारले नै गर्ला । समितिले श्रेष्ठमाथि लागेका सबै आरोपउपर छानबिन गरेको बुझिएको छ । केही फर्जी कागज बनाएर राष्ट्र बैंकबाट सुविधा दाबी गरेको, निर्णय प्रक्रियामा ढिलासुस्ती गरेकोलगायत विषयमा आरोपित देखिएको स्रोतले बताएको छ ।एक महिनाभित्र प्रतिवेदन बुझाउने कार्यादेशसहित गत कात्तिक १८ मा राष्ट्र बैंक सञ्चालक समितिले पौडेलको संयोजकत्वमा समिति गठन गरेको थियो । समितिमा सञ्चालकद्वय रामजी रेग्मी र सुबोधकुमार कर्ण सदस्य थिए । सञ्चालक समितिको कात्तिक १८ मा बसेको बैठकले अध्ययन समिति गठन गरे पनि २१ देखि मात्र काम सुरु गरेको थियो । काम सुरु भएकै मितिबाटै गणना गरी मंगलबार प्रतिवेदन बुझाएको हो । अध्ययनका क्रममा श्रेष्ठमाथि थुप्रै उजुरी परेका थिए । ती सबै उजुरी भने समितिले हेरेको छैन । कतिपय उजुरी व्यक्तिगत भएका र समितिलाई व्यक्तिगत उजुरी हेर्ने अधिकार नभएकाले नहेरिएको बताइएको छ । समितिले श्रेष्ठ डेपुटी गभर्नर भएपछि गरेका प्रमुख निर्णयका फाइल राष्ट्र बैंकभित्र र सम्बन्धित बैंक तथा वित्तीय संस्थाबाट पनि झिकाएर अध्ययन गरेको थियो । समितिले श्रेष्ठसँगै केही बैंकहरूका सञ्चालक तथा प्रमुख कार्यकारीसँग पनि बयान लिएको थियो । ०७६ असोज ३० को मन्त्रिपरिषद्को बैठकले श्रेष्ठमाथि छानबिन गर्नुपर्ने निर्णय गरेको थियो । सोही निर्देशनअनुसार राष्ट्र बैंकले अनुसन्धान थालेको हो । राष्ट्र बैंक ऐनको व्यवस्था अनुसार छानबिन समिति गठन भएपछि श्रेष्ठ निलम्बनमा छन् ।"
नेपाल दुई स्थान माथि,"(काठमाडौं)  मानव विकास सूचकांकमा नेपाल अघिल्लो वर्षको तुलनामा दुई स्थानले माथि उक्लिएको छ ।संयुक्त राष्ट्रसंघीय विकास कार्यक्रम (यूएनडीपी) ले मंगलबार सार्वजनिक गरेको प्रतिवेदन अनुसार सन् २०१८ का लागि नेपाल १४७ औं स्थानमा छ । यसले देशलाई मध्यम मानव विकास सूचकांक श्रेणीमा राखिदिएको छ, यूएनडीपीको प्रतिवेदनमा भनिएको छ, यो श्रेणी केन्या समान छ ।१ सय ८९ मुलुकहरूमध्ये नेपाल सन २०१७ मा १४९औं स्थानमा थियो । त्यसभन्दा अघिल्लो वर्ष सन् २०१६ मा १४८ स्थानमा थियो । नेपालले यस पटक मानव विकास सूचकांक ०५७९ रहेको छ । अघिल्लो वर्ष ०५७४ अंक थियो । यूएनडीपीले मुख्यगरी औसत आयु, शैक्षिकस्तर र क्रयशक्तिका आधारमा प्रतिव्यक्ति आय सूचकहरूका आधारमा मानव विकास सूचकांक निकाल्ने गरेको छ । प्रतिवेदनअनुसार नेपालीको औसत आयु ७०५ रहेको जनाएको छ । दुई स्थानले माथि उक्लिए पनि अन्य मुलुकहरूको गतिअनुसार विकास हुन नसक्दा नेपालको सुधार स्थिर छ । प्रतिवेदन अनुसार गत वर्ष दक्षिण एसियाली ८ मुलुकहरूमध्ये छैटौं स्थानमा रहेको नेपाल यस पटक पनि त्यहीँ नै छ ।सन् १९९० देखि २०१८ सम्ममा नेपालमा जन्मदरको औसत आयु १६१, विद्यायल शिक्षाको मध्यम वर्ष २८ वर्षले र विद्यालय शिक्षाको अपेक्षित वर्ष ४७ वर्षले वृद्धि भएको छ, प्रतिवेदनमा भनिएको छ, नेपालको प्रतिव्यक्ति कुल राष्ट्रिय आय सन् १९९० देखि २०१८ बीचमा करिब १३०५ प्रतिशत वृद्धि भएको छ । मंगलबार अर्थमन्त्री युवराज खतिवडा, यूएनडीपी र योजना आयोगका अधिकारीहरूले प्रतिवेदन सार्वजनिक गरेका हुन् । प्रतिवेदनअनुसार दक्षिण एसियाली मुलुकहरूसँग तुलना गर्दा नेपालको उल्लेख्य सुधार देखिँदैन । गत वर्ष दक्षिण एसियाली ८ मुलुकहरूमध्ये नेपाल छैटौं स्थानमा थियो । यस पटक पनि छैटौं स्थानमै छ । विश्वमञ्चमा स्थान र सूचकांकमा मुलुकमाझ केही हेरफेर भए पनि दक्षिण एसियाली मुलुकहरूबीचको स्थान विगतमा झैं जहाँको त्यहीँ छ । दक्षिण एसियामा सबैभन्दा अगाडि श्रीलंका रहेको छ । गत वर्ष ७६ औं स्थानमा रहेको श्रीलंका यस पटक ७१ मा झरेको छ । गत वर्ष १०१ स्थानमा रहेको माल्दिभ्स यस पटक १०४ मा पुगे पनि दक्षिण एसियाली मुलुकहरूमध्ये दोस्रो स्थानमा छ । गत वर्ष १३० औं स्थानमा रहेको भारत यस पटक १२९ स्थानमा छ । भुटान विगतको १३४ स्थानमै स्थिर रहेको छ । गत वर्ष १३६ स्थानमा रहेको बंगलादेश यस पटक १३५ मा छ । पाकिस्तान र अफगानिस्तान दुवै यस पटक झन् पछि धकेलिएका छन् । गत वर्ष पाकिस्तान १५०औं स्थानमा रहेकामा यस पटक १५२औंमा पुगेको छ । अफगानिस्तान पनि १६८ मा रहेकामा यस वर्ष १७० मा पुगेको छ । प्रविधि, शिक्षा र जलवायु नयाँ असमानता विश्वभरका मानिस गरिबी, भोकमरी र रोगबाट मुक्त हुँदै जाँदा असमानता घटे पनि नयाँ प्रकृतिको समस्या देखिन थालेको प्रतिवेदनले औंल्याएको छ । हालसम्मकै बढी मानिसहरू गरिबी, भोकमरी र रोगबाट मुक्त हुँदै गएकाले आधारभूत आवश्यकतासम्बन्धी खाडल पुरिँदो छ, प्रतिवेदनमा भनिएको छ । तर, पनि समृद्धिको आवश्यकता बढ्दो रहेको प्रतिवेदनले जनाएको छ । नयाँ प्रकारका असमानता पनि देखिने क्रममा छन्, प्रतिवेदनमा भनिएको छ, जुन विशेषगरी प्रविधि, शिक्षा र जलवायु संकटसँग सम्बन्धित छन् । विशेषगरी जलवायु परिवर्तन र प्रविधिजन्य रूपान्तरणका हिसाबले असमानताको अवस्थामा परिवर्तन हुन सक्ने अनुमान प्रतिवेदनले गरेको छ । यी दुई तत्त्वले आगामी शताब्दीको मानव विकासको नतिजा प्रभावित पार्न सक्छन्, प्रतिवेदनमा भनिएको छ । यसलाई यूएनडीपी प्रशासक आकिम स्टाइनरले असमानताको नयाँ अनुहार भनेका छन् । यो असमानताको नयाँ अनुहार हो, आकिम स्टाइनरले भने, यो मानव विकास प्रतिवेदनले भनेजस्तै असमानता समाधानबाट टाढा छैन । अब उक्त प्रकृतिको नयाँ असमानताले विकास परिदृश्यसँगै उपलब्धिलाई नयाँ मोडतर्फ डोर्याउने दाबी गरिएको छ । परम्परागत प्रकृतिका लैंगिक विकास सूचकांक र घरेलु हिंसा क्षेत्रमा दक्षिण एसिया र पूरा क्षेत्रबीचको असमानता पनि दर्साएको छ । पूर्वी एसिया र प्रशान्त क्षेत्र लैंगिक विकास सूचकांकको सूचीमा दोस्रो नम्बरमा छन् । जसमा दक्षिण कोरिया पहिलो स्थानमा छ, प्रतिवेदनमा भनिएको छ, विश्वव्यापी रूपमा तुलना गर्ने हो भने लैंगिक असमानता दक्षिण एसियामा सबैभन्दा बढी छ । घरेलु तहमा पनि असमानता रहेको प्रतिवेदनमा उल्लेख छ ।"
तीनकुने र टेकुको पुल भत्काइने,"तर, अहिले डिभिजन सडक कार्यालयले नै पुलमा हिँड्नसमेत नमिल्ने गरी पर्खाल लगाएको छ । कान्तिपुरलाई प्राप्त प्राविधिक परीक्षण प्रतिवेदनमा डिजाइन विपरीत बिम ढलान गरेको, लठ्ठामा पनि समस्या देखिएको, काम रोक्न निर्देशन दिँदासमेत गुणस्तरहीन ढलान गरेकाले पुल सञ्चालनमा आउन नदिएको उल्लेख छ । परामर्शदाताले नै निर्माणमा त्रुटि रहेको बताएपछि सडक कार्यालयले पुलमा पर्खाल उठाएको हो । यसमा पप्पुले भने निर्माण सम्पन्न भएको भन्दै भुक्तानीको दाबी गरिरहेको छ । पुल निर्माणका लागि २२ करोड ६१ लाख रुपैयाँमा ठेक्का सम्झौता भएको थियो । भुक्तानीको विवरण र अन्य सूचना आफूलाई थाहा नभएको र कार्यालयमा पनि नआएको सडक डिभिजन काठमाडौंका इन्जिनियर सुदर्शन कार्कीले बताए । ६२ मिटर लामो पुल निर्माणका लागि २०७४ सालको पुसमा तेस्रो पटक म्याद थप गरिएको थियो । भौतिक पूर्वाधार मन्त्रालय मातहतको दिगो सहरी यातायात आयोजनाबाट निर्माण सुरु भएको पुल पछि डिभिजन सडक कार्यालय काठमाडौंमा क्षेत्राधिकारमा आइपुगेको छ । त्यो आयोजना भने पुल नबन्दै भंग भयो । उक्त सडकको फाइलसमेत नभेटिएको डिभिजन सडक कार्यालयका इन्जिनियर कार्कीले बताए । एउटा आयोजनाले अघि बढाएको काम अहिले हाम्रो जिम्मेवारीमा छ, उनले भने, त्यसको केही पनि कागजात हामीसम्म आइपुगेको छैन । उनले पुलबारे एक पानाभन्दा बढी विवरण नभएको बताए । उक्त विवरणमा पुलको विवाद समाधानका लागि मध्यस्थकर्ताकामा जाने तयारी भएको उल्लेख छ । पुल नबन्दा सडक विस्तार भए पनि टेकु र कालीमाटी क्षेत्रमा जामको समस्या घटेको छैन । यता पप्पु कन्स्ट्रक्सनले कानुन विपरीत ठेक्का तोडिएको आरोप लगाएको छ । आयोजनाले खरिद ऐनको दफा ५९ (७) अनुसार ठेक्का तोडिएको उल्लेख गर्दै मंसिर ४ गते पत्रिकामा सूचना प्रकाशित गर्यो, यो दफामा सार्वजनिक निकायसँग खरिद सम्झौता गर्नेले सम्झौताबमोजिम काम सुरु नगरेमा, काम सुरु गरी बीचैमा छोडेमा वा सम्झौता बमोजिम कामको प्रगति नगरेको अवस्थामा सार्वजनिक निकायले जुनसुकै बेला सम्झौता अन्त्य गर्न सक्ने उल्लेख छ, कन्स्ट्रक्सनले सूचना जारी गर्दै भनेको छ, यसमा हाम्रो गल्ती छैन, आयोजना आफैंले साइट क्लियर नगरेको र डिजाइजन रिभ्युका लागि भन्दै काम रोक्न निर्देशन दिएकाले कानुनी व्यवस्थालाई आधार बनाएर ठेक्का तोड्नु कानुनको गलत उपयोग हो । सरकारी पक्षबाट गल्ती हुँदा पनि निर्माण पक्षलाई दोष देखाउनु गलत रहेको कन्स्ट्रक्सनले सूचनामा उल्लेख गरेको छ ।"
बूढीगण्डकीको मुआब्जा पुनरावलोकन हुने,(काठमाडौं)  बूढीगण्डकी जलविद्युत् आयोजनाको मुआब्जा कम भएको भन्दै स्थानीय र सरोकारवालाले आन्दोलन गरेपछि पुनरावलोकनको सहमति भएको छ । ऊर्जा मन्त्रालयमा मंगलबार भएको सरोकारवालाको छलफलमा मुआब्जा निर्धारणमा पुनरावलोकनको प्रावधान अनुसार अघि बढ्ने सहमति जुटेको हो ।छलफमा बूढीगण्डकीका सरोकारवाला र स्थानीय जनप्रतिनिधिहरू सहभागी थिए । छलफलले आयोजनाको शीघ्र कार्यान्वयनका लागि ऐक्याबद्धता जुटाएको छ भने मुआब्जा वितरणसँगै पुनर्बास र पुनर्स्थापनाको काम पनि अघि बढाउने सहमति भएको छ ।आयोजना प्रभावित क्षेत्रका जग्गावालाहरूलाई लाभकर छुटका लागि ऊर्जा मन्त्रालयले दुई साताभित्र मन्त्रिपरिषद्मा प्रस्ताव लैजाने सहमति पनि भएको छ ।
सिमीसित चामल साटफेर,"(रुकुम पूर्व)  सिस्ने गाउँपालिका१ ठूला सिस्नेका मनराज बुढा प्रशस्त सिमी उत्पादन गर्छन् । यसरी उत्पादन गरिएको अर्गानिक सिमीले मूल्य पाउन सकेको छैन । बिक्री नहुने भएपछि बुढाले चामलसित सिमी साट्ने गरेका छन् । एक पाथी चामल बराबर बुढाले त्यति नै सिमी दिन्छन् । भूमे गाउँपालिका२ की बलकुमारी बुढा मगरले यस वर्ष पनि आफूलाई चाहिनेबाहेकको सिमी बेचिसकिन् । उनले पनि नगदमा बेचेकी होइनन् । चामलसित साटेकी हुन् । यी मात्र होइन, यहाँका अधिकांश स्थानीयले सिमीसित चामल साट्छन् । सिस्ने१ का सबै टोलमा सिमी फल्छ । सबैले बराबर परिमाणमा सिमी दिएर चामल साट्ने गरेका छन् । घरमा चामल लिएर आउने जो कोहीलाई सिमी दिन्छन् । शिक्षक र व्यापारीले चामलसित सिमी साटेर बजार पुर्याउँछन् । चामलसँग साट्दा सिमी कम मूल्य पर्ने गरेको स्थानीय नन्दराम बुढाले बताए । बजारमा चामलको भन्दा दोब्बर मूल्यमा सिमी बिक्री हुन्छ, हामीले भने सरोबरमै सिमी साटिरहेका छौं, बुढाले भने । सडक नजोडिएकाले सजिलै सिमी बजार पुर्याउन सम्भव छैन । भूमे१, २, ३ र अन्य वडामा पनि चामलसित सिमी साट्ने गरिन्छ । यस क्षेत्रमा भने एक भाग सिमीको दुई भाग चामल राख्ने चलन छ । व्यापारीले दुई बोरा चामल दियो भने एक बोरा सिमी बजार लगेर बेच्छन् । बजारमा प्रतिपाथी ६ देखि ८ सय रुपैयाँमा सिमी बेचिन्छ । केही वर्षदेखि चामलले सिमी साट्न थालेको बलकुमारीले बताइन् । हामीसँग सिमी हुन्छ, व्यापारीले चामल ल्याउँछन्, एक पाथी सिमी दिएर दुई पाथी चामल राख्छौं, उनले भनिन् । यी क्षेत्रमा धान उत्पादन हुँदैन । मुख्य खाद्यान्न बाली मकै, गहुँ र आलु हो । भात खानका लागि हुनेहरूले सिमीले साटफेर गर्छन् भने नहुनेहरूले किनेर भात खान्छन् । यो चलन सुरु भएको केही समय भयो, सिस्ने गाउँपालिका१ का वडाध्यक्ष मानबहादुर बुढाले भने, पहिला यत्तिकै खेर जाने सिमी अब चामलसँग साटफेर हुने अवस्था आएको छ । बजार टाढा भएका कारण उत्पादित वस्तु कम मूल्यमै बेच्नुपरेको भनाइ उनको छ । गाउँ नजिक सडक पुग्दै गरेपछि व्यापारीहरू स्थानीय उत्पादन खोज्दै सिस्ने पुग्ने गरेको उनले सुनाए । गाउँसम्म सडक नपुग्दासम्म स्थानीय उत्पादनले मूल्य नपाउने वडाध्यक्ष बुढाले बताए । सिमीका साथै यहाँको आलु पनि बजारसम्म पुग्न मुस्किल छ । सिस्नेका हरेक घरमा प्रशस्त आलु फल्ने गर्छ ।"
तनहुँ जलविद्युत्मा पहुँच मार्ग बनाउन सुरु,"(दमौली)  तनहुँ जलविद्युत् आयोजनाको ऋषिङ गाउँपालिका झापुटारमा निर्माण हुने आयोजना स्थलसम्म पहुँच सडकको निर्माण सुरु भएको छ । सिनो हाइड्रोले ठेक्का लिएको प्याकेजअन्तर्गत सुरुङ, विद्युत्गृह निर्माण र हाइड्रो तथा इलेक्ट्रो मेकानिकल उपकरण आपूर्ति जडानको काम गर्नुपर्ने हुन्छ । पहिलो चरणमा विद्युत्गृह पुग्ने पहुँच मार्गको काम भइरहेको हो । झापुटारस्थित आयोजनाको आवास गृह सडकदेखि सर्ज ट्यांक र पावर हाउससम्म सडकको ट्र्याक खोलिसकेको तनहुँ हाइड्रोका उपप्रबन्धक श्यामजी भण्डारीले बताए । प्याकेज २ को काम भइरहेको छ, उनले भने, ट्र्याक खोल्ने काम सकिएको छ । सडकको दूरी २ किमि ५ सय मिटर छ । बाँधस्थलदेखि पावर हाउससम्म १२ सय मिटर लम्बाइको सुरुङ निर्माण गरिनेछ । करिब ९० मिटर लम्बाइ, २४ मिटर चौडाइ र ४६ मिटर उचाइको पावर हावस निर्माण गरिनेछ । पहुँच मार्गसँगै कार्यालय भवन, श्रमिक आवास क्षेत्रलगायत काम पनि हुन थालेको हो ।१४० मेगावट क्षमताको आयोजनाको पहिलो प्याकेजअन्तर्गतको ठेक्का पाएको सीएमसीसँग ठेक्का रद्द भएर पुनः बोलपत्र आह्वान गरिएको थियो । अहिले बोलपत्र मूल्यांकन गर्ने काम भइरहेको छ । पहिलो प्याकेजका लागि १९ कम्पनीले चासो देखाए पनि चार वटा कम्पनीले बोलपत्र पेस गरेका थिए ।आयोजनाका लागि आवश्यक क्याम्प तथा विद्युत्गृहको पहुँच मार्ग निर्माणका लागि १५० रोपनी क्षेत्रफल जग्गा अधिग्रहण गरिएको आयोजनाका उपप्रबन्धक विदुर अधिकारीले बताए । बाँधस्थलको पहुँच मार्गका लागि ५० रोपनी र जलाशय क्षेत्रका लागि १ हजार २ सय ३० रोपनी जग्गा अधिग्रहण भइसकेको छ । पहिलो प्याकेजअन्तर्गत १४० मिटर अग्लो कंक्रिट बाँध, नदी फर्काउने दुई वटा सुरुङ, अस्थायी बाँधलगायतका संरचना निर्माण गरिने उनले बताए । पहिलो प्याकेजको संरचना निर्माणका लागि दातृ निकायहरू एसियाली विकास बैंक (एडीबी) र युरोपेली लगानी बैंक (ईआईबी) को सहुलितपूर्ण ऋण परिचालन हुनेछ । आयोजनाको तेस्रो प्याकेजअन्तर्गत दमौलीबाट चितवनको भरतपुरसम्म २२० केभीको डबल सर्किट प्रसारण लाइन निर्माणका लागि भारतीय कम्पनी केईसीसँग ठेक्का सम्झौता भइसकेको छ । कम्पनी आयोजना स्थलमा परिचालन भई प्रसारण लाइनको सर्वेक्षण गरिरहेको छ । आयोजनाको कुल लागत अमेरिकी डलर ५० करोड ५० लाख लाग्ने अनुमान छ । मालिङमा विद्युत्गृह र दुलेपहरोमा बाँध निर्माण गरिनेछ । दुलेपहरोको बाँधदेखि १२ सय मिटरको सुरुङमार्फत विद्युत्गृहमा पानी खसालिनेछ । दुलेपहरोबाट भिमाद बजारसम्म आयोजनाको जलाशय २२ किमि लम्बाइमा रहनेछ । दुलेपहरोमा १४० मिटर अग्लो र २१५ मिटर क्रेस्ट लम्बाइको बाँध बन्नेछ । उक्त जलविद्युत् आयोजना सन् २०२४ अगस्तमा सम्पन्न गर्ने लक्ष्य छ ।"
एनआईसी लघुवित्तको सभा सम्पन्न,काठमाडौं (कास) एनआईसी एसिया लघुवित्त वित्तीय संस्थाको दोस्रो साधारणसभा सम्पन्न भएको छ । सभाले सर्वसाधारणका लागि प्राथमिक सेयर निष्कासन गर्ने निर्णय गरेको छ । सभाबाट आव २०७५७६ को वित्तीय विवरण पारित गर्दै सेयर निष्कासनका लागि नियामक निकायसँग अनुमति लिने निर्णय भएको छ ।
भक्तपुरमा कामनाको शाखा,काठमाडौं (कास) कामना सेवा विकास बैंकले भक्तपुरको लोकन्थलीमा मंगलबारबाट शाखा सञ्चालनमा ल्याएको छ । मध्यपुर थिमी नगरपालिका१ का वडाध्यक्ष सुरज खड्का र बैंकका अध्यक्ष सुदीप आचार्यले संयुक्त रूपमा शाखाको उद्घाटन गरेका थिए ।
कुमारीको स्मार्ट मोबाइल बैंकिङ योजना,काठमाडौं (कास) कुमारी बैंकले कागजरहित कारोबारलाई अघि बढाउन दुई नयाँ कुमारी स्मार्ट मोबाइल बैंकिङ योजना ल्याएको छ । पहिलो १०० मा १०० यस योजनाअन्तर्गत बैंकका ग्राहकले कुमारी मोबाइल बैंकिङबाट पहिलो १ सय रुपैयाँको टपअप गर्दा १ सय रुपैयाँको क्यासब्याक प्राप्त गर्न सक्छन् । त्यस्तै स्क्यान एन्ड पे योजनाअन्तर्गत ग्राहकले कुमारी मोबाइल बैंकिङ प्रयोग गरी विभिन्न पसल तथा रेस्टुराँमा क्यूआर कोड स्क्यान गरी भुक्तानी गर्दा १०५ रुपैयाँ वा दैनिक १ सय रुपैयाँसम्म क्यासब्याक प्राप्त गर्न सक्छन् ।
भाइबरमा राशिफल,काठमाडौं (कास) राहुटेन भाइबरले ग्रहफल च्याटबट हाम्रो राशिफल सुरु गरेको छ । हाम्रो पात्रोसँगको साझेदारीमा भाइबरले आफ्नो प्लेटफर्मभित्र ग्रहफल च्याटबट सुरु गरेको हो ।
फुटबलमा लगातार स्वर्ण,"(काठमाडौं)  ठूलो अवसर । उत्तिकै ठूलो खेल । यस्तो बेला अधिकांश समय फुटबल त्यसलाई सुहाउने गरेर राम्रो नहुन सक्छ । १३ औं दक्षिण एसियाली खेलकुद (साग) को पुरुष फुटबल फाइनलको कथा यस्तै रह्यो । नेपाललाई आफ्नै घरेलु दर्शक अगाडि खेल्नुपर्ने दबाब, त्यसमाथि यसपल्टको सागकै अन्तिम प्रतिस्पर्धा । भुटानका लागि त यो कुनै पनि ठूलो प्रतियोगिताको फाइनल खेलेकै यो पहिलोपल्ट हो । अझ दुवै टिमले एक सातादेखि लगातार खेलिरहेका थिए । तर यी सबैको त्यतिबेला खासै अर्थ पनि हुन्न, जति बेला टिमले स्वर्ण जित्छ भने । नेपाली यू२३ राष्ट्रिय टिमले दशरथ रंगशालामा तय गरेको यात्रा यस्तै रह्यो । नेपालले भुटानलाई पराजित गर्दै स्वर्ण पदकमा आफ्नो नाम लेखायो र यसैक्रममा केही गर्विलो कीर्तिमान पनि राख्यो । जस्तो नेपालले साग इतिहासमै सर्वाधिक चारपल्ट स्वर्ण जितेको कीर्तिमान बराबरी गरेको छ । पाकिस्तानको नाममा पनि चारपल्ट पुरुष फुटबलमा स्वर्ण जितेको कीर्तिमान छ । नेपाल सन् १९८४, १९९९ र २०१६ को विजेता पनि हो । यस्तै नेपाल भारत र पाकिस्तानपछि लगातार दुई स्वर्ण जित्ने तेस्रो टिम पनि बनेको छ । नेपालले तीन वर्षअगाडि पुरुष फुटबलमा जितेको स्वर्णको रक्षा पनि गरेको छ । हामी यो स्वर्णको वास्तविक हकदार थियौं । हामीले प्रतियोगितामा कुनै पनि खेल गुमाएनौं । हामीले प्रतियोगितामा सहभागी सबै पाँच टिमको तुलनामा सबैभन्दा राम्रो फुटबल खेल्यौं । त्यसैले हामीले स्वर्ण जित्यौं, मुख्य प्रशिक्षक बालगोपाल महर्जनले भने । नेपाली टिमको स्वर्णको यात्राको मुख्य कारण लामो र राम्रो तयारी रहेको दाबी पनि रह्यो, प्रशिक्षक महर्जनको । उनले भने, हामी पछिल्लो चार महिनादेखि लगातार तयारीमा थियौं । यसक्रममा सबैले उत्तिकै योगदान दिए । म विशेषतः मेरा सहयोगी प्रशिक्षकलाई धन्यवाद दिन चाहन्छु । यस्तै सबै खेलाडीले कठिन मिहिनेत गरेर खेले । नेपालले पाँच खेल खेलेकामा चारमा विजयी रहेर अपराजित रहनु कम्तीको उपलब्धि होइन ।यसपल्टको सागमा नेपालले नै पहिलो स्वर्ण जितेको थियो भने अन्तिम स्वर्ण पनि नेपालकै रह्यो, पुरुष फुटबलबाट । भुटानी प्रशिक्षक पेमाले टिमको फाइनलसम्मको यात्रा अविस्मरणीय रहेको बताए । उनले भने, भुटानी फुटबलका लागि अहिलेको यात्रा सबैभन्दा सम्झनालायक रह्यो र हामी सबै यसमा खुसी छौं । हामीले पनि प्रतियोगितामा सबैको मन जित्ने खेल खेल्यौं । हाम्रो टिमलाई समर्थन र माया गर्ने सबैलाई हाम्रातर्फबाट धन्यवाद छ ।नेपालले १७ औं मिनेटमा अग्रता लिएको थियो । भुटानले नेपालको थ्रोलाई राम्रोसँग क्लियर गर्न नसकेपछि प्राप्त अवसरमा अभिषेक रिजालले नजिकबाट सजिलै गोल गरे । यो अभिषेकको प्रतियोगितामा तेस्रो गोल हो र उनी नेपालका लागि सबैभन्दा प्रभावशाली खेल प्रदर्शन गर्ने खेलाडी रहे । भुटानले गरेको एक गोल भने कप्तान चेन्चो ग्याल्चेनको नाममा रह्यो । उनले ३७ औं मिनेटमा दुई नेपाली डिफेन्डरको बीचमा रहेर गोल गरे र आफू अब्बल दर्जाको खेलाडी रहेको प्रमाण पेस गरे । खेलको निर्णायक गोल भने ५३ औं मिनेटमा सुनील बलले गरे । उनले सुमन अर्यालको लामो पासमा हेड गर्दै बललाई पोस्टको दिशा दिए र त्यसमा भुटानी गोलरक्षक ग्याल्चेन जाम्पोले प्रतिक्रिया दिने अवसर नै पाएनन् । भुटानले खेल अवधिका क्रममा नेपालको तुलनामा राम्रो खेल्ने प्रयास गरेको थियो, तर पहिलोपल्ट ठूलो अवसरमा फाइनल खेलेको दबाब पचाउन सकेन । अन्त्यमा त्यही टिमले स्वर्ण जित्यो, जसले कुनै खेल गुमाएन । भुटान त नेपालपछिको दोस्रो राम्रो टिम मात्र रह्यो ।"
बास्केटबलमा नेपाललाई रजत,जुडोको मिक्स टिम इभेन्टमा नेपालले कांस्य पदक जितेको छ । लगनखेलस्थित आर्मी कभर्डहलमा मंगलबार नेपालले मिक्स टिममा कांस्य जितेको हो । भारतले स्वर्ण जित्दा पाकिस्तानले रजत जितेको छ । नेपालसहित बंगलादेशले कांस्य जितेको छ । स्वर्ण जित्नेक्रममा भारतले ४ खेल नै जितेको थियो ।
नेपालले यसअघि खेलेका ५ फाइनल,"सन् १९८४ नेपालले सन् १९८४ मा आयोजना गरेको पहिलो दक्षिण एसियाली खेलकुदमा चार स्वर्ण जितेको थियो । त्यसमध्ये सबैभन्दा स्वादिलो सफलता रह्यो, अन्तिम दिन फुटबलबाट प्राप्त स्वर्ण । त्यतिबेला चार टिमसम्मिलित थिए र सुरुमा राउन्ड रोबिनका आधारमा खेल भएको थियो । नेपालले माल्दिभ्सविरुद्धको पहिलो खेल सजिलै ४० ले जित्यो । त्यसमा गणेश थापाले दुई गोल गरे भने कप्तान रूपकराज शर्मा र कृष्ण थापाले एकएक गोल गरे । नेपालले आफ्नो दोस्रो खेलमा अझ फराकिलो जित निकाल्यो र भुटानलाई सजिलै ५० ले हरायो । त्यसमा फेरि गणेश थापाले दुई गोल गरे भने किरण राईको नाममा पनि दुई गोल नै रह्यो । कृष्ण थापाले पनि एक गोल गरे । लिग चरणको अन्तिम खेलमा भने नेपाल बंगलादेशको हातबाट ५० ले पराजित रह्यो । लिग चरणको समाप्तिमा शीर्षस्थानमा रहेका दुई टिमले फाइनल यात्रा तय गरे । दशरथ रंगशालामा भएको फाइनलमा नेपाल ४२ ले विजयी रह्यो । नेपालले एक गोल आत्मघातीका रूपमा प्राप्त गरेको थियो । अरू गोल कृष्ण थापा, सुरेश पन्थी र वाईबी घलेको नाममा रहे । सन् १९८७सन् १९८७ को दक्षिण एसियाली खेलकुदको फुटबलमा नेपाल फेरि एकपल्ट फाइनल पुग्यो र त्यसमा नेपालको प्रतिद्वन्द्वी थियो, भारत । प्रतियोगिता कोलकातामा भएको थियो र स्वाभाविक रूपमा त्यस प्रतियोगिताको सबैभन्दा ठूलो आकर्षण फुटबल नै रह्यो । साल्ट लेक स्टेडियममा भएको फाइनल नेपालले खेलेको सबैभन्दा सम्झनालायक खेलको अग्रभागमा पर्छ । नेपाल बंगलादेश र भुटानको समूहमा थियो । दुवै खेल जितेर नेपाल सजिलै फाइनल पुग्यो । पहिलो खेलमा नेपाल कप्तान गणेश थापाको गोल मद्दतमा बंगलादेशलाई १० ले हराउन सफल रह्यो । त्यसपछि उनकै ह्याट्रिकमा नेपालले भुटानमाथि ६२ को फराकिलो जित निकाल्यो । फाइनलको दिन रंगशालामा एक लाख दर्शक उपस्थित थिए । खेलमा चर्को प्रतिस्पर्धा चलेको थियो र प्रतिस्पर्धा सकिन केही सेकेन्ड अगाडिसम्म गोलरहित बराबरी अवस्था थियो । तर खेलको अन्त्यमा भारत एक गोल निकाल्न सफल रह्यो र स्वर्ण पदक हात पार्यो । भारतका लागि विजयी गोल गर्ने खेलाडी थिए, मजिद । उनको त्यो प्रहारसँगै खेल पनि सकियो । सन् १९९३नेपालले अहिलेसम्म जति पनि अन्तर्राष्ट्रिय खेल खेल्यो, त्यसमध्ये बारम्बार दोहोरिएर चर्चा गरिने प्रतियोगिता यही हो, सन् १९९३ को दक्षिण एसियाली खेलकुद । बंगलादेशको ढाकामा भएको त्यस प्रतियोगितामा नेपालले समग्रमै एकमात्र स्वर्ण जितेको थियो र त्यो यही फुटबलबाट प्राप्त भएको थियो । अझ यो स्वर्ण प्रतियोगिताको अन्तिम दिन प्राप्त भएको थियो । नेपाल त्यतिबेला बंगलादेश र माल्दिभ्सको समूहमा परेको थियो । नेपालले आफ्नो पहिलो खेलमा वसन्त गुरुङको निर्णायक गोलले बंगलादेशलाई १० ले हराएको थियो । बंगलादेशलाई आफ्नै भूमिमा भएको प्रतियोगिताको फुटबलमा स्वर्णको हकदार मानिएको थियो । नेपालले दोस्रो खेलमा माल्दिभ्सविरुद्ध गोलरहित बराबरी खेल्यो र फाइनलमा प्रवेश गर्यो । भारतविरुद्धको त्यो प्रसिद्ध खेलको निर्धारित र अतिरिक्त समयको खेल २२ को बराबरीमा छुटेको थियो । टाइब्रेकरमा नेपाल ४३ ले विजयी रह्यो । नेपालले भारतलाई हराएको यो नै पहिलोपल्ट हो । सन् १९९९दक्षिण एसियाली खेलकुदमा फुटबलतर्फ राष्ट्रिय टिमले खेलेको यो नै अन्तिम प्रतियोगिता रह्यो र नेपाल आफ्नो घरेलु मैदानको फाइदा उठाउँदै फाइनल पुग्न सफल रह्यो । लिग चरणको पहिलो खेलमै नेपालले भुटानलाई ७० ले हरायो । यो अन्तर्राष्ट्रिय फुटबलमा नेपालले प्राप्त गरेको अहिलेसम्मकै सबैभन्दा ठूलो जित हो । त्यसमा हरि खड्का र वसन्त थापाले दुईदुई गोल गरे भने दीपक अमात्य, नरेश जोशी र राजन रायमाझीले पनि गोल थपे । नेपालले दोस्रो खेलमा पाकिस्तानलाई ३१ ले हरायो । यसमा एक गोल आत्मघाती थियो भने अन्य दुई गोल हरि र बालगोपाल महर्जनले गरेका थिए । तेस्रो खेलमा भने नेपाल भारतविरुद्ध ४० ले पराजित रह्यो । नेपालले सेमिफाइनलमा माल्दिभ्सलाई २१ ले हरायो र फेरि एकपल्ट नरेश र हरिले गोल गरे । दशरथ रंगशालामा भएको फाइनलमा बंगलादेशले सुरुमै गोल गरेको थियो र अन्त्यसम्म त्यसलाई कायम राख्न सफल भयो । मोहम्मद अल्फाज अहमदले त्यो निर्णायक गोल गरे । यो एक प्रकारले सन् १९८४ मा नेपालविरुद्ध बेहोरेको हारको बदला पनि रह्यो । सन् २०१६ दक्षिण एसियाली खेलकुदमा पुरुष फुटबल यू२३ भएयता सन् २०१६ मा नेपाल फाइनल पुग्न सफल रह्यो र स्वर्ण पदक पनि जित्न सफल भयो । नेपाल प्रतियोगिताको समूह बी मा थियो र त्यसको पहिलो खेलमा नेपालले भुटानलाई ५० ले हराएर सानदार सुरुआत लियो । त्यसमा नवयुग श्रेष्ठले ह्याट्रिक गरे । तर दोस्रो खेलमा भने बंगलादेशको हातबाट २१ ले पराजित रह्यो । सेमिफाइनलमा नेपालले माल्दिभ्समाथि ४३ को जित निकाल्यो । अर्को सेमिफाइनलमा भारतले बंगलादेशलाई हराएको थियो । फाइनलमा भने नेपालले भारतलाई उसकै भूमिमा २१ हरायो । अनन्त तामाङले त्यसमा एक गोल गरेका थिए । भारतले सुरुमा अग्रता लिएयता नेपालका तर्फबाट प्रकाश बुढाथोकी र नवयुगले गोल गरे । यो अर्थमा नेपालको जित उत्कृष्ट पुनरागमन रह्यो । यो प्रतियोगितालाई नवयुगको उत्कृष्ट प्रदर्शनका रूपमा पनि लिइन्छ । नेपालले साग पुरुष फुटबलमा स्वर्ण जितेको यो तेस्रो अवसर हो ।"
तीन वर्षको मिहिनेत,"(काठमाडौं)  ओमबहाल, काठमाडौंका सनिल शाही कक्षा १२ को परीक्षा दिएपछि फुर्सदमा थिए । टेकुको एउटा क्लबमा पुगे, जहाँ उनको ध्यान बक्सिङले तान्यो । फुर्सदको समय उपयोग गर्न बक्सिङ सिक्न सुरु गरे । खेल्दाखेल्दै पञ्चिङ ब्यागमा मुक्का बर्साउने लत नै लाग्यो । बक्सिङका प्रशिक्षक र खेलाडीसँग चिनजान पनि भयो । र, उनी मोडिए रंगशालातिर । बक्सिङ ग्लोभ्स समातेको ४ डिसेम्बरमा ठीक तीन वर्ष भएकै बेला उनले १३ औं दक्षिण एसियाली खेलकुद (साग) मा नेपाललाई स्वर्ण पदक दिलाए ।नेपालले तेस्रोपल्ट आयोजना गरेको सागको अन्तिम दिन मंगलबार पुरुष ६० केजीमुनि रोमाञ्चक प्रतिस्पर्धामा भारतका वरिन्दर सिंहलाई ३२ अंकले पराजित गर्दै स्वर्ण चुमेपछि सनिलले भने, फुर्सदको समय खेर नफालौं भनेर बक्सिङ खेल्न थालेको थिएँ । मान्छे चिन्दै गएपछि बक्सिङमै लागें । सुरुका खेलहरू हारें । खेल्दाखेल्दै यहाँसम्म आइपुगें । उनले आठौं राष्ट्रिय खेलकुदमा कांस्य हात पारेका थिए । स्वर्ण जितेका एपीएफका प्रकाश लिम्बू विदेश गएपछि त्यो स्पर्धामा भएको छनोटमा सफलता हासिल गर्दै सनिल सागमा प्रतिस्पर्धा गर्ने अवस्थामा आइपुगेका थिए ।उनले राष्ट्रिय टिममा छनोट भएलगत्तै झन्डै दुई महिना बैंककमा ट्रेनिङ गर्ने अवसर पाए । त्यही थाइल्यान्ड ओपन च्याम्पियनसिप खेले, जुन उनको पहिलो अन्तर्राष्ट्रिय प्रतियोगिता थियो । पहिलो चरणमै चिनियाँ खेलाडीसँग पराजित भएका उनको दोस्रो अन्तर्राष्ट्रिय प्रतियोगिता हो १३ औं साग । सातदोबाटोस्थित कराते एकेडेमीको हलमा भएको प्रतिस्पर्धामा क्वाटरफाइनलमा भुटानका खेलाडीलाई पराजित गरेका उनले सेमिफाइनलमा जीवन्थ निकांकलाई हराएर वरिन्दर सिंहविरुद्ध स्वर्णका लागि खेल्ने पक्का गरेका थिए ।भारतीय बक्सर भन्नेबित्तिकै अनुभवी हो भन्ने थाहा थियो, २१ वर्षे सनिलले भने, उनको (वरिन्दर) को खेल हेर्न पाएको थिइनँ तर साथीले उनको खेलको भिडियो बनाएका रहेछन् । त्यही भिडियो हेरेर फाइनललाई प्रशिक्षकसँग सल्लाह गरेर योजना बनायौं । हाम्रो योजनाअनुसारै खेल मिल्दै गयो । उनको खेल बुझ्दाबुझ्दै पहिलो राउन्डमा ढिला भयो तैपनि अन्त्यतिर प्रहार गर्न थाले । त्यो राउन्ड हारें । अनि दोस्रो चरणबाट आक्रामक खेलें । सफलता मिल्यो । एसियाली बक्सिङमै भारतलाई बलियै मानिन्छ । फाइनलमा भारतीय प्रतिद्वन्द्वी सामना गर्नुपर्दाको अवस्थाबारे सनिलले भने, फाइनल गाह्रै भयो तर दर्शक नेपाल नेपाल भनेर चिच्याइरहेका थिए । कोचले पनि जसरी पनि जित्नैपर्छ भन्नुभयो । घरेलु वातावरण, परिवार र साथीभाइले साथ दिइरहेका थिए । उनीहरूलाई निराश पार्नुभएन । त्यसैले जसरी पनि जित्नुपर्छ भनी आफैंलाई पुस गरे । नतिजा राम्रो आयो । उनले घरेलु रिङमा प्रतिस्पर्धा गर्दा शारीरिक अवस्था आफ्नै ठाउँमा भए पनि भावनात्मक अवसर भएको अनुभव सुनाए ।नेपाली बक्सिङ टिमका मुख्य प्रशक्षिक प्रकाश थापामगरले सनिलको खेलबारे भने, सुरुबाट अन्त्यसम्मै राम्रो टेक्निक, ट्याक्टिस र स्पिड देखाए । नयाँ खेलाडी भए पनि निकै राम्रो खेल प्रदर्शन गरे । नेपाली टिमको प्रशिक्षकमा उज्वेकिस्तानका अलिसेर राखिमोभ पनि ७ सातायता संलग्न छन् । अलिसेरको उपस्थितिले अनुभवको कमी भएको महसुस हुन दिएन । उनको रणनीतिअनुसार खेल्दा आफैंलाई अनुभवी खेलाडीजस्तो लाग्यो, सनिलले भने ।सनिलले नेपाललाई १३ औं सागमा बक्सिङबाट तेस्रो स्वर्ण दिलाएका हुन् । अघिल्लो दिन मीनु गुरुङ ५४ केजीमुनि भारतकी शिक्षालाई हराएर महिला बक्सिङमा स्वर्ण जित्ने पहिलो नेपाली भएकी थिइन् । पुरुषतर्फ ६४ केजीमुनि भारतकै मनीष कौशिकलाई पन्छाउँदै भूपेन्द्र थापा सागको स्वर्ण जितेका थिए । नेपालले सागमा सन् १९९९ मा काठमाडौंमा भएको आठौं संस्करणमा स्वर्ण जितेयता पहिलोपल्ट स्वर्ण हात पारेको हो । र, सागको एउटै संस्करणमा दुईभन्दा बढी स्वर्ण जितेको यसैपालि हो । स्वर्ण जित्ने लक्ष्य थियो, सनिलले भने, प्रतियोगिता नजिकिँदै गएपछि कन्फिडेन्ट बढ्यो । हिजो हामीले २ स्वर्ण जित्यौं । आज (मंगलबार) बिहानै पत्रिका हेरें, साथीहरूको ठुल्ठुला फोटो छापिएको रहेछ । मेरो पनि त्यस्तै फोटो आउनुपर्छ भन्ने लाग्यो । दुवै स्पर्धाको फाइनलमा भारतीय खेलाडीलाई पराजित गरेको थियो । उनीहरूले भारतलाई हरायो भने म किन सक्दिनँ भन्ने भयो । प्रयास गरे र सके पनि । उनी अब ओलम्पिक २०२० को छनोट खेल्न चाहन्छन् ।यो सागमा नेपालले बक्सिङबाट ३ स्वर्ण, ६ रजत र ६ कांस्यसहित १५ मदक जित्यो । १६ स्पर्धामध्ये ७५ केजीमुनि दीपक श्रेष्ठ यसपालि पदकविहीन हुने एक्लो बक्सर भए । फेरि एकपल्ट भारतकै वर्चस्व रह्यो । उसले १२ स्वर्ण, ३ रजत र १ कांस्य जित्यो । एक स्वर्ण श्रीलंकाले हात पार्यो । १३ संस्करणमै समावेश बक्सिङबाट नेपालले कुल ९ स्वर्ण जितेको छ ।"
"सकियो १३ औं साग, पाकिस्तानलाई झन्डा","(काठमाडौं)  पाकिस्तानलाई आयोजना अधिकार सुम्पँदै १३ औं दक्षिण एसियाली खेलकुद (साग) काठमाडौंमा सम्पन्न भएको छ । मंसिर १५ देखि काठमाडौं, पोखरा र जनकपुरमा भएको दक्षिण एसियाली खेलमेला पुरुष फुटबलको फाइनलसँगै सकिएको हो । मंगलबार साँझ दशरथ रंगशालामा उपप्रधान तथा रक्षामन्त्री ईश्वर पोखरेलले साग सम्पन्न भएको घोषणा गरेका हुन् । ३ सय १६ स्वर्ण पदकका लागि भएको स्पर्धामा नेपाल अंकतालिकामा दोस्रो स्थानमा रह्यो । समग्र व्यवस्थापनमा प्रश्न गर्ने ठाउँ प्रशस्तै रहे पनि १३ औं साग उपलब्धिको हिसाबमा सफल भएको छ । समापनलाई सम्बोधन गर्ने क्रममा सागको कार्यकारिणी समितिका संयोजक समेत रहेका राष्ट्रिय खेलकुद परिषद सदस्यसचिव रमेशकुमार सिलवालले आफ्नो पूर्वघोषणाअनुसार पदक जितेकोमा खेलाडी, प्रशिक्षक र व्यवस्थापकलाई धन्यवाद पनि दिए । मैले प्रतियोगिता सुरु हुनुअघि नै नेपालले कम्तीमा ५० स्वर्ण पदक जित्नेछ भनेको थिएँ । मैले वस्तुस्थिति बुझेरै त्यसो भनेको थिएँ र अहिले नेपाली खेलाडीको प्रदर्शनबाट सारा देशले खुसी मनाइरहेको छ । सम्पूर्ण विजेता खेलाडी, प्रशिक्षक, व्यवस्थापकलाई सलाम, उनले थपे, यो त सुरुआत मात्र हो । अब हामीले यही सफलता कायम राख्न र थप उपलब्धिका लागि १४ औं साग, ओलम्पिक, एसियाली खेलकुदको तयारी अहिलेदेखि नै गर्नुपर्नेछ । आफ्नो नियुक्तिको छोटो समयमै सबैभन्दा ठूलो प्रतियोगिता सम्पन्न भएपछि सदस्यसचिव सिलवालले सन्तोषको श्वास फेरेका छन् । हामीले २०१६ मा आयोजनाको जिम्मा लिँदा देश भूकम्पले थिलथिलिएको थियो । तर वीर गोर्खालीले हिम्मत हारेन, सबैको साथ र सहयोगले यो सम्भव भयो, उनले थपे, चार महिनाअघि मेरो नियुक्ति भएकै दिन दुईपल्ट मिति सरिसकेको १३ औं साग निर्धारित समयमा गर्ने प्रतिबद्धता पूरा गरेको छु, छोटो समयमा धेरै काम सम्पन्न गरी आयोजना समयमै सम्पन्न गर्न सकेका हौं ।युवा तथा खेलकुदमन्त्री जगतबहादुर विश्वकर्माले पनि थुप्रै चुनौती पार गरेर सबैको साथ र सहयोगमा १३ औं सागको आयोजना सम्पन्न गर्न सकिएको सन्तुष्टि व्यक्त गरेका थिए । नेपाल ओलम्पिक कमिटीका अध्यक्ष तथा दक्षिण एसियाली ओलम्पिक काउन्सिलका अध्यक्ष जीवनराम श्रेष्ठले ओलम्पिक मान्यताअनुसार पिस, फ्रेन्डसिप र युनिटी को दायरामा रहेर आयोजित प्रतियोगिताले दक्षिण एसियाली देशबीचको साझा भाषाको काम गरेको बताए । प्रधानमन्त्री केपी शर्मा ओली स्वस्थ्यका कारण उपस्थित हुन नसकेपछि सरकारको प्रतिनिधित्व गरेका उपप्रधानमन्त्री पोखरेलले सागको सफल आयोजनापछि नेपालले आफ्ना छिमेकीमाझ खेलकुदको माहोल र संस्कार पेश गर्न सफल भएको बताए । नेपालबाटै सुरु भएको ३५ वर्षपछि नेपालमै भएको यो ऐतिहासिक आयोजना सम्पन्न गर्न अहम् भूमिका निर्वाह गर्ने सबै देशका खेलाडी, व्यवस्थापक र अफिसियल लगायत स्थानीय स्तरबाट सहयोग गर्नेहरू सबैलाई सरकारको धन्यवाद, लिखित मन्तव्य वाचन गरेका पोखरेलले थपे, नेपाली खेलकुदको नतिजा अहिलेसम्मकै ऐतिहासिक बन्यो । यसका लागि सबै नेपाली खेलाडी धन्यवादका पात्र छन् । पदक नजित्ने खेलाडीका लागि पनि भविष्यमा राम्रो गर्न प्रेरणा मिलेको छ ।समापनमा नेपाली सेना, सशस्त्र प्रहरी र नेपाल प्रहरीको संयुक्त ब्यान्ड प्रस्तुति, नाइिंगेल स्कुलका बिद्यार्थीको कृष्णराधा नृत्य प्रस्तुति, साग तथा भ्रमणवर्षलाई लक्षित गरी ड्रोनमार्फत नेपालको झन्डा, नक्सा, पशुपतिनाथ, बुद्ध लगायतको आकृति प्रस्तुत गरिएको थियो । नेपालमै नयाँ प्रयोगको रुपमा रहेको यो प्रस्तुतिका लागि १ सय ५० भन्दा बढी ड्रोन प्रयोग गरिएको थियो । खेलाडी मार्चपासका क्रममा ४ स्वर्णधारी पौडीकी गौरिका सिंहले मार्चपासमा झन्डा बोकेकी थिइन् ।१४ औं साग आयोजनाका लागि पाकिस्तानलाई झन्डा हस्तान्तरण गरिएको छ । सोमबार बसेको दक्षिण एसिया ओलम्पिक काउन्सिलको बैठकले पाकिस्तानलाई आयोजना अधिकार हस्तान्तरण गरेको थियो । साग आयोजना भुटान र माल्दिभ्सबाहेक अन्य सबै देशले पालैपालो आयोजना गर्ने विधानअनुसार पाकिस्तानले जिम्मा पाएको हो । समापन समारोहमा एनओसी अध्यक्ष श्रेष्ठ, खेलकुदमन्त्री विश्वकर्मा, सदस्यसविच सिलवाललगायतले पाकिस्तान ओलम्पिक कमिटीका अध्यक्ष सइद अल हसनलाई सागको झन्डा हस्तान्तरण गरेका हुन् ।दक्षिण एसियाली ओलम्पिक काउन्सिलको बैठक ५ महिनाभित्र पाकिस्तानमा बस्नेछ । त्यो बैठकले सन् २०२१ मा हुने सागको मिति र आयोजना हुने सहरको घोषणा गर्नेछ । साग आयोजनाको जिम्मेवारी पाएपछि पाकिस्तानी ओलम्पिक अध्यक्ष हसनले १४ औं साग भव्य बनाउन पाकिस्तानले हरसम्भव प्रयास गर्ने दाबी गरेका तछन् । आयोजनाको जिम्मा पाएको हामी निकै खुसी छौं । हाम्रो सबै स्रोतसाधन परिचालन गरेर सफल आयोजना प्रयास गर्नेछौं । पाकिस्तानी जनता तपाईहरू सबैको स्वागतका लागि आतुर छन्, उनले भने ।"
'सागले भ्रमण वर्षलाई सहयोग',"स्वास्थ्यका कारण समापन समारोहमा उपस्थित हुन नसकेका प्रधानमन्त्री केपी शर्मा ओलीले भिडियो सन्देशमार्फत सागको सफल आयोजनाले आसन्न भ्रमण वर्षलाई सहयोग पुगेको दाबी गरेका छन् । नेपालले सन् २०२० लाई भ्रमण वर्ष मनाउँदै छ । भूकम्पबाट ध्वस्त खेल संरचना निर्माण गरी आयोजना सफल बनाउन सकिएकोमा प्रधानमन्त्री ओलीले संग्लग्न सबैलाई बधाई ज्ञापन गरेका छन् । अहिलेसम्मकै सबैभन्दा बढी खेल समावेश गरिनु र नेपालले धेरै पदक ल्याउन सकेकोमा उनले खुसी व्यक्त गरेका छन् । दक्षिण एसियाली देश र जनताबीच एकता र मित्रता अभिवृद्धि गर्ने जिम्मेवारी साग आयोजनाले अन्त्यन्तै सफलतापूर्वक पूरा गरेको छ, प्रधानमन्त्रीको सम्बोधनमा भनिएको छ, काठमाडौं, पोखरा र जनकपुरधामबाट एकैसाथ खेलकुद प्रतियोगिता सञ्चालन हुनु र सफलतापूर्वक सागको समापनसम्म आइपुग्नु ज्यादै खुसीको कुरा हो । यसका लागि सहभागी देशका सरकार, खेलाडी र प्रशिक्षकहरू सबैलाई धन्यवाद भन्न चाहन्छु ।प्रधानमन्त्री ओलीले बुधबार बालुवाटारमा खेलाडीलाई सम्मान गर्ने कार्यक्रम छ । त्यस कार्यक्रममा पदक विजेता खेलाडीका लागि विशेष प्याकेज पनि घोषणा हुनेछ ।"
खेल पत्रकारमाथि प्रहरीको बुट,काठमाडौं (कास) १३ औं दक्षिण एसियाली खेलकुद (साग) को समापनका दिन समाचार संकलनका क्रममा खेलपत्रकार सुमन चापागाईलाई प्रहरीले कुटपिट गरी घाइते बनाएका छन् ।राष्ट्रिय खेलकुद परिषद् (राखेप) को मुख्य प्रवेशद्वार नजिकै तस्बिर लिने क्रममा पत्रकार चापागाईलाई प्रहरीका डीएसपी सन्तोषसिंह राठौरलगायतको समूहले अपशब्द प्रयोग गर्दै जथाभावी बुटसमेत प्रहार गरेका थिए । घाइते भएका उनको परिषद्को इमर्जेन्सी सेन्टर हुँदै ब्लुक्रस अस्पतालमा उपचार गरिएको थियो । उनको छाती र टाउकोमा चोट लागेको छ । नागरिक दैनिकमा कार्यरत उनी नेपाल खेलकुद पत्रकार मञ्चका सदस्य हुन् ।अन्तर्राष्ट्रिय मानवअधिकार दिवसको दिन दशरथ रंगशालाभित्र सांसद११ र कर्मचारी११ को मैत्रीपूर्ण फुटबल खेल भइरहँदा बाहिर टिकट किनेर साग फुटबलको फाइनल हेर्न आएका दर्शक पुलिसले पिटिरहेको तस्बिर खिच्ने क्रममा चापागाईमाथि प्रहरीले समातेर कुटपिट गरेको हो । देशको राष्ट्रिय गौरवको कार्यक्रमका रूपमा दक्षिण एसियाको सबैभन्दा ठूलो खेलमेलाको समाचार संकलन गर्न गएका पत्रकारमाथि प्रहरीले गरेको अपमानजनक व्यवहारप्रति नेपाल खेलकुद पत्रकार मञ्चले विज्ञप्तिमामार्फत घोर भर्त्सना गर्दै क्षोभ प्रकट गरेको छ । साथै कुटपिटमा संलग्न डीएसपी राठौरलगायतलाई तत्काल कारबाही गर्न माग गरिएको छ । त्यसकै विरोधस्वरुप समाचार संकलनमा गएका खेलकुद पत्रकार र फोटो पत्रकारले दिन त्रिपुरेश्वरस्थित राखेप परिसरमा प्लेकार्ड र ब्यानर राखेर धर्ना दिएका थिए । पत्रकारले रंगशालाको भीभीआईपी प्यारापिटमा पनि प्रहरी ज्यादतीविरुद्धको ब्यानर प्रदर्शन गरेका थिए । १३ औं सागको सुरक्षा समितिमा प्रहरी महानिरीक्षक शैलेन्द्र खनाल स्वयं संयोजक छन् ।त्यस्तै नेपाल पत्रकार महासंघले संवैधानिक दायित्व निर्वाह गरिरहेका पत्रकारमाथि जिम्मेवार प्रहरी अधिकारीको नेतृत्वमा रहेको प्रहरी टोलीले गरेको ज्यादती प्रेस तथा अभिव्यक्ति स्वतन्त्रतामाथिको प्रहार हो भनेको छ । महासचिव रमेश विष्टद्वारा हस्ताक्षरित विज्ञप्तिमार्फत महासंघले प्रहरीबाट भएको ज्यादतीको कडा शब्दमा भर्त्सना गर्दै घटनामा संलग्न प्रहरीमाथि कानुनी कारबाही गर्न र प्रेसको संवैधानिक अधिकारको सम्मान गरी पत्रकारलाई निर्वाध र भयरहित काम गर्ने वातावरण बनाउन सम्बन्धित निकायसँग माग गरेको छ ।
