शीर्षक,विवरण
अवैध बाटो अमेरिका,"क्युबा, सोमालिया, सिरिया, पाकिस्तान, बंगलादेश, नेपाललगायत अफ्रिका र एसियाका देशबाट लुकिछिपी अमेरिका छिर्न हिँडेकालाई मानव तस्करका एजेन्टहरूले यही बाटो हिँडाउने गरेका छन् । संयुक्त राष्ट्रसंघअन्तर्गतको अन्तर्राष्ट्रिय आप्रवासी संगठन (आईओएम) ले सन् २०१६ मा निकालेको माइग्रेसन एन्ड माइग्रेन्ट्स ः अ ग्लोबल ओभरभ्यु शीर्षक प्रतिवेदनले यो डरलाग्दो जंगली यात्रालाई घोस्ट ट्रेल नाम दिएको छ । प्रतिवेदनमा लेखिएको छ, यो जंगल छिचोल्न चाहनेहरू प्रत्येक वर्ष सयौं जना सशस्त्र समूहबाट मारिन्छन् वा बेपत्ता बनाइन्छन् । पानामा छिरेपछि मोहम्मद केही दिन शरणार्थी शिविरमा बसे । त्यहाँबाट बस चढेर कोस्टारिका पुगे । आप्रवासीले सजिलै देश छोडुन् भनेर सरकारले दिने कन्ट्री आउट पेपर बनाएर उनी कोस्टारिकाबाट एजेन्टकै सहयोगमा एक साता जंगलको बाटो हिँडेर निकारागुवाहोन्डुरस हुँदै ग्वाटेमाला पुगे । देशपिच्छेका स्थानीय एजेन्ट, अनेकन् नियम र कष्टकर यात्रा पार गर्दै ग्वाटेमाला पुगेपछि उनी आफूजस्तै ४० जनासँग २५ दिन एउटा घरमा बन्धक जस्तै बने । स्थिति अनुकूल भएपछि एजेन्टकै सहयोगमा उनी मेक्सिको छिरे । उनले सुनाए, ट्युबले बनेको खतरनाक डुंगामा क्षमताभन्दा धेरै मान्छेसँग अटेसमटेस गरेर ढलपल ढलपल गर्दै मेक्सिको छिरेका थियौं । अमेरिका छिर्न हिँडेका सयौं मान्छेको हूलमा उनी केही दिन मेक्सिकोअमेरिका सिमानामा रहेको तिज्वाना सहरमा बसे । एक दिन एजेन्टले सिकाएअनुसार सरासर मूल बाटो हुँदै अमेरिकी भूमि टेके । कागजातबिना सीमा पार गर्न लागेको भन्दै उनलाई अमेरिकी सीमा सुरक्षा अधिकारीले तत्काल पक्राउ गरे । खासमा उनले खोजेकै यही थियो किनकि यसरी पक्राउ परेपछि अध्यागमनको नियन्त्रणमा पुगिन्थ्यो अनि बल्ल सुरु हुन्थ्यो, आप्रवासी बन्ने कानुनी प्रक्रिया । अनेकन् कागजी प्रक्रिया पूरा गर्दै उनी १६ महिनासम्म अमेरिकी अध्यागमनको थुनामा बसे । शरणार्थीको मान्यता पाइने आसमा उनी लामो कानुनी चक्करमा प्रवेश गरे । एउटा वकिलले उनीसँग तीन हजार डलर अर्थात् तीन लाखभन्दा धेरै नेपाली रुपैयाँ असुल्यो । उसबाट भनेजस्तो काम नभएपछि उनले अर्को वकिल गुहारे । त्यसले त एउटा सानो कामकै ७ सय ५० डलर असुल्यो । अध्यागमनको थुनामा बसेर कानुनी लडाइँ लड्दालड्दै उनले करिब १० लाख रुपैयाँ गुमाए । तर निष्कर्ष उनले सोचेअनुसार भएन । अन्ततः उनी देश निकाला (डिपोर्ट) मा परे । कतारबाट हिँडेको १९ महिनापछि काठमाडौं उत्रिँदा उनीसँग विभिन्न चरणमा एजेन्टलाई बुझाएको ३० लाख रुपैयाँ र कानुनी प्रक्रियामा खर्च भएको अर्को १० लाख रुपैयाँको ऋणको भारी, हतास मन र अँध्यारो भविष्य मात्रै थियो । डिपोर्टपछि उनी त्रिभुवन अन्तर्राष्ट्रिय विमानस्थलमा त उत्रिए, तर कहाँ जाने, कसलाई भेट्ने, कोसँग गुहार माग्ने ? उनीसँग कुनै विकल्प थिएन । उनको हालत देखेर विमानस्थलकै प्रहरीले उनलाई सय रुपैयाँ दिए । त्यही पैसाले उनी तीनकुनेतिर सोझिए । वर्षौं पुरानो सम्झनाको भरमा राति झन्डै १० बजेतिर उनी एक जना साथीको भाइको कोठा ढकढक्याउन पुगे । कतार पुगेको दाइ अचानक कोठामा आइपुगेको देखेर ती भाइ छक्कै परे । मोहम्मदले भने ओत त लाग्न पाइयो भनेर सन्तोष माने । भाइकै मोबाइलबाट उनले रौतहतमा बुबालाई फोन गरेर आफू नेपाल फर्केको बताए । मोहम्मदले सुनाए, त्यतिबेलासम्म पनि मेरो घरमा म डिपोर्ट भएर फर्किंदै छु भन्ने थाहा थिएन । उनलाई हारेको अनुहार लिएर घर फर्किन पनि मन लागेन । सुनाए, त्यतिबेला म डिप्रेसनमै गएजस्तो भएको थिएँ । मन थीर थिएन । दिमागमा ऋण मात्रै घुमिराख्थ्यो । कतै पनि मन नअडिएपछि मोहम्मद कामको खोजीमा मुम्बई गए । एउटा होटलमा सात महिना काम गरे अनि बल्ल रौतहट फर्किए । अमेरिकाबाट डिपोर्ट भएको झन्डै एक वर्ष पुग्न लागिसक्यो । तर पनि अवैध यात्राको घाउ उनको मनमा चस्किराख्छ किनकि त्यतिबेला एजेन्टलाई बुझाउन लिएको ऋण अझै तिरिसकिएको छैन । घरजग्गा बन्धकी राखेर लिएको ऋणको ब्याजको मिटर प्रत्येक क्षण घुमिराखेको छ । ऋण तिर्नकै लागि पनि मोहम्मदलाई काम गरेर पैसा कमाउनैपर्नेछ । उनले सुनाए, फेरि कतार गएर काम गर्नुपर्यो भनेर प्रोसेस चालेको छु । भिसा झर्नेबित्तिकै म्यानपावरले फोन गर्छु भनेको छ ।नेपालबाट ल्याटिन अमेरिकी र अफ्रिकी देश हुँदै मेक्सिकोबाट अवैध रूपमा अमेरिका छिराइदिने गिरोहको अन्तर्राष्ट्रिय सञ्जालसँग नेपाली एजेन्टहरूको सम्पर्क बढ्दै जाँदा दुर्गम गाउँमा नेपालीको सर्वस्व गुम्ने मात्र हैन, मुलुकको बदनाम हुने जोखिम पनि बढ्दै गएको छ । सर्वस्व स्वाहा संगठित मानव तस्कर गिरोहका साथ लागेर अवैध रूपमा अमेरिका छिरेर बितेका दुई आर्थिक वर्ष (०७५७६ र ०७६७७) मा ९२ नेपाली डिपोर्ट भएका छन् । सबै जना महिनौंसम्म अध्यागमनको नियन्त्रणमा बसेर शरणार्थीको आवेदन अस्वीकार भएपछि डिपोर्ट भएका हुन् । तीमध्ये ८४ जनाले प्रहरीलाई दिएको प्रारम्भिक बयानलाई आधार मान्दा उनीहरूले २१ करोड ४७ लाख रुपैयाँ गुमाएको देखिन्छ । सात जनाले चाहिँ आफूले गुमाएको रकमबारे प्रहरीलाई बताएका छैनन् । प्रहरीका अनुसार एजेन्ट नै आफन्त परेको घटनामा पीडित कानुनी प्रक्रियाबाहिरबाटै रकम उठाउने प्रयत्नमा लाग्ने गर्छन् र प्रहरीलाई फसेको रकमबारे बताउँदैनन् । नेपाल प्रहरीको मानव बेचबिखन नियन्त्रण ब्युरोका अनुसार अमेरिकाबाट डिपोर्ट हुनेहरूले फसाएको रकमका अलावा अमेरिका छिर्नै नपाई बीचबाटै फर्किनेहरूले गुमाएको रकमको हिसाब निकाल्ने हो भने अर्बौं रुपैयाँ नेपाली र अन्तर्राष्ट्रिय एजेन्टका हातमा गएको देखिन्छ । जस्तो कि, मंसिरमा मात्रै अवैध रूपमा अमेरिका छिर्ने भन्दै हिँडेका चार जनालाई अफ्रिकी देश मलावीबाट, पाँच जनालाई इन्डोनेसियाबाट र छ जनालाई इथियोपियाबाट उद्धार गरिएको थियो । ब्युरोले लिएको प्रारम्भिक बयानअनुसार यी १५ जनाले महिनौं लामो अवैध यात्रामा दुई करोडभन्दा धेरै रकम फसाएका छन् । मानव तस्करीको अनुसन्धानमा संलग्न प्रहरीहरूका अनुसार यो हवाई टिकटसहित नेपाल, भारत, बंगलादेश, पाकिस्तानदेखि मेक्सिकोलगायत विभिन्न देशका एजेन्टलाई बुझाएको रकम हो । ब्युरोका डीएसपी नरहरि रेग्मीका अनुसार डिपोर्ट भएका अधिकांशले एजेन्टलाई बुझाउने रकम अनौपचारिक स्रोत भनिने स्थानीय साहूमहाजनबाट चर्को ब्याजदरमा लिएका हुन्छन् । उनले भने, मानव तस्करीबाट भइरहेको आर्थिक क्षतिको हिसाब तत्काल डुबेको रकमका आधारमा मात्रै गर्न सकिँदैन । ब्युरोका एक अधिकारीका अनुसार डिपोर्ट भएकाहरूले आप्रवासी मान्यता पाउन अमेरिकामा वकिल र कानुनी परामर्शका नाममा ठूलो रकम खर्चेका हुन्छन् । उनले हिसाब सुनाए, डिपोर्ट भएकाहरूले कम्तीमा पनि कानुनी प्रक्रियाका नाममा जनही १० लाख खर्चेका हुन्छन् ।अमेरिकाको टुफट्स युनिभर्सिटीमा अध्ययनरत नेपाली सुविन मुल्मीले केहीअघि ट्रेसिङ दि फाइनान्सियल जर्नी अफ नेपाली माइग्रेन्ट्स शीर्षकमा गरेको अध्ययनमा सन् २०११ देखि २०१४ सम्म अवैध बाटोबाट नेपालदेखि अमेरिका पुग्ने पाँच नेपालीले कुल ७४ हजार डलर खर्च गरेको निष्कर्ष निकालेका छन् । उनका अनुसार यीमध्ये चार जनाले थप १८ हजार डलर भने आप्रवासीको मुद्दा लड्ने क्रममा अदालतमा धरौटी राखेको देखिन्छ । औसत सटही दरले हिसाब गर्दा पनि अमेरिका यात्रामा पाँच जनाले मात्रै करिब १० करोड रुपैयाँ गुमाएको देखिन्छ । मुल्मीको अध्ययनअनुसार अमेरिका छिरिसकेपछि पनि उनीहरूले कानुनी लडाइँका नाममा थप लाखौं रुपैयाँ सिध्याउँछन् । आप्रवासीको आवेदन अस्वीकार भएर डिपोर्ट हुनेले त लाखौं गुमाएका छन् नै, अदालतमा धरौटी राखेर छुट्नेहरूले पनि लाखौं रुपैयाँ धरौटी बुझाइरहेका छन् । अमेरिका सपनाका नाममा सर्वस्व गुमाउनेहरूको सूची लामो भए पनि अवैध रूपमा अमेरिका छिर्न देश छाड्नेहरूको लस्कर जारी छ । मानव बेचबिखन नियन्त्रण ब्युरोका अनुसार यस्ता लस्कर अफ्रिका र ल्याटिन अमेरिकाका विभिन्न देशदेखि भारतका विभिन्न सहरसम्म छन् । मानव तस्करीको अमेरिका कनेक्सनमाथि लामो समयदेखि अध्ययन गर्दै आएका डीएसपी रेग्मी अहिले पनि दुई सयभन्दा धेरै नेपाली अवैध रूपमा अमेरिका छिर्ने आशामा विभिन्न देशमा लुकिछिपी बसेको बताउँछन् । अमेरिकाबाट डिपोर्ट भएर हालै फर्केका रुकुम तकसेराका राम बुढाले दिल्लीस्पेन हुँदै बोलिभियाबाट पानामाकोस्टारिकानिकारागुवाहोन्डुरसग्वाटेमाला भएर मेक्सिको पुग्दा कैयन् नेपाली भेटेको बताएका थिए । अमेरिका छिर्नेमा बेरोजगार र आर्थिक रूपमा कमजोर हैसियतका नेपाली मात्रै छैनन् । माओवादीको विद्रोहको बाछिटामा परेका रुकुम र दाङका युवा यस्तो यात्रामा अगाडि देखिन्छन् । पछिल्ला दुई वर्षमा डिपोर्ट भएकामध्ये २५ जना त रुकुमकै छन् भने १५ जना दाङका छन् । अवैध रूपमा अमेरिका छिरेर डिपोर्ट भएकामा सबैभन्दा धेरै अर्थात् ३२ जना कृषि पेसामा आश्रित देखिन्छन् । २० जना विद्यार्थी छन् भने शिक्षण पेसामा रहेका तीन जना छन् । अन्य विभिन्न पेसामा रहेका १२ जना पनि डिपोर्ट भएका छन् । वैदेशिक रोजगारीबाट फर्केपछि अमेरिका छिरेर डिपोर्ट भएकाको संख्या पाँच छ ।दुई आर्थिक वर्षमा डिपोर्ट भएकामध्ये सबैभन्दा धेरै २० देखि २५ वर्ष उमेर समूहका २६ जना पुरुष छन् । २० वर्षमुनिका एक जना, २६ देखि ३० वर्ष उमेर समूहका २२ जना, ३१ देखि ३५ वर्ष उमेर समूहका २० जना र ३५ वर्षमाथिका २३ जना छन् । यस्तै, तीमध्ये १० कक्षाभन्दा कम पढेका १८ जना र एसएलसी मात्रै पास गरेका ३१ जना छन् । प्लस टु पास गरेका २२ जना, स्नातक सकेका ११ जना र स्नातकोत्तर गरेका तीन जना छन् । फर्किएकामध्ये सात जनाले शैक्षिक योग्यता उल्लेख गरेको देखिँदैन । टुफट्स युनिभर्सिटीमा अध्ययनरत सुविन मुल्मी एटलान्टिक समुद्र तरेर गैरकानुनी रूपमा अमेरिका छिर्न हिँडेकाहरूको आर्थिक पक्ष अनुसन्धान गर्न सन् २०१८ को मेमा मध्यअमेरिकी देश कोस्टारिकासमेत पुगेका थिए । उनले अमेरिका छिर्न हिँडेका नेपालीसँग विभिन्न शरणार्थी क्याम्पमै बसेर अन्तर्वार्ता गरेका थिए । त्यसयता अवैध रूपमा अमेरिका छिर्नेहरूबारे निरन्तर अनुसन्धान गरिरहेका मुल्मीका अनुसार २००७ पछि अमेरिकामा कागजात नभएका आप्रवासीको संख्या दुई सय प्रतिशतले बढेको छ । उनको भनाइले सशस्त्र हिंसात्मक द्वन्द्व सकिएपछिका वर्षमा नेपालबाट अवैध रूपमा अमेरिका छिर्नेहरूको संख्या बढेको देखाउँछ । डोनाल्ड ट्रम्प राष्ट्रपति निर्वाचित भएपछि अमेरिकी सरकारले अवैध रूपमा मेक्सिको हुँदै छिर्नेहरूमाथि निरन्तर कडाइ गरिरहेको मुल्मीले बताए । उनका अनुसार अमेरिकी सरकारले मेक्सिको भएर अमेरिका छिर्नेहरूलाई आप्रवासीको मान्यता दिन केही महिना पहिले मात्रै नयाँ सर्त थपेको छ । यसअनुसार अमेरिका छिर्नुपूर्व कुनै देशमा आप्रवासीको मान्यताका निम्ति आवेदन दिएर नपाएकाहरूले मात्रै अमेरिकामा आप्रवासीको आवेदन दिन सक्नेछन् । मुल्मीका अनुसार सकेसम्म मेक्सिको हुँदै अमेरिका छिर्नै नदिने, छिरेकाहरूलाई पनि कानुनी प्रक्रियामा कडाइ गर्ने र थुनछेक आदेशपछिको धरौटी रकम पनि बढाउने गरिएको छ । उनले भने, अवैध रूपमा अमेरिका छिर्नेहरूको जोखिम र खर्च बढ्दै गएको छ ।"
चितवनले सबै शुल्क समायोजन गर्ने,"(चितवन)  चितवन मेडिकल कलेज (सीएसमसी) ले शुल्क समायोजनको प्रतिबद्धतासहित विद्यार्थीलाई परीक्षामा सामेल हुन अपिल गरेको छ । पछिल्ला चार शैक्षिक सत्रको शुल्क फिर्ता वा समायोजनको माग राख्दै विद्यार्थीले परीक्षा नलेख्ने अडान राख्दै आएका थिए । सीएमसी प्रशासनले शनिबार विज्ञप्ति निकालेर सरकारसँग दुई बुँदे सहमति गरे पनि आफ्नो कलेजले अन्य शैक्षिक कार्यक्रमको शुल्कसमेत समायोजन गर्न लागेको जनाएको छ । सीएमसी प्रशासनले ६ बुँदे प्रतिबद्धतासहित विद्यार्थी तथा अभिभावकलाई समायोजित शुल्कको जानकारी लिन कलेजको कैलाशनगरस्थित लेखा शाखामा एक साताभित्र सम्पर्क गर्न अनुरोध गरेको छ । मंसिर १० मा सरकार र मेडिकल सञ्चालकबीच दुई बुँदे सहमति भएको थियो । जसमा एमबीबीएस र बीडीएसका पछिल्ला दुई शैक्षिक सत्रमा लिएको अतिरिक्त शुल्क मंसिर ११ बाटै समायोजन गर्ने भनिएको थियो । शैक्षिक सत्र ०७२७३ र ०७३७४ सम्बन्धमा चिकित्सा शिक्षा आयोगले निर्णय गरेबमोजिम हुने भन्ने छ । यो सहमतिलाई आन्दोलनरत विद्यार्थीले भने अस्वीकार गरेका छन् । उनीहरू चार शैक्षिक सत्रको शुल्क फिर्ता वा समायोजन हुनुपर्ने अडानमा छन् । पहिलो वर्षका विद्यार्थीले वार्षिक परीक्षा नदिएपछि दोस्रो वर्षका विद्यार्थीले पनि परीक्षा नदिने घोषणा गरेका छन् । एमबीबीएस र बीडीएसको मात्रै नभएर अन्य शैक्षिक कार्यक्रमको बढी लिएको शुल्क पनि फिर्ता वा समायोजन हुनुपर्ने विद्यार्थीको माग छ । चितवन मेडिकल कलेजले अन्य स्नातक कार्यक्रम नर्सिङ, पब्लिक हेल्थ, बी फार्मेसी, बीएमएलटी, बीएमआईटीमा पनि तोकेको भन्दा बढी लिएको शुल्क समायोजन वा फिर्ता गर्ने प्रक्रिया अगाडि बढाएको जानकारी दिएको छ । शैक्षिक वर्ष ०७२७३ र ०७३७४ का हकमा विश्वविद्यालय तथा सम्बन्धित निकायको समन्वयमा अध्ययन, छलफल र छानबिन गरी चिकित्सा शिक्षा आयोगले गर्ने सिफारिस कार्यान्वयन गर्ने सीएमसीको प्रतिबद्धता छ । शिक्षा, विज्ञान तथा प्रविधि मन्त्रालयको छात्रवृत्तिमा अध्ययनरत विद्यार्थीको शुल्क विश्वविद्यालय तथा सम्बन्धित निकायले तोकी पठाएअनुसार कार्यान्वयन गर्ने कलेजको भनाइ छ ।विश्वविद्यालयले तोकेअनुसार नियमित वार्षिक परीक्षा शुल्क लिने र परीक्षा सञ्चालनका लागि लाग्ने अन्य अतिरिक्त शुल्क सम्बन्धित निकायले तोकेबमोजिम गर्ने सीएमसी प्रशासनको भनाइ छ । सरकारसँग गरेको दुई बुँदे सहमतिभन्दा पनि अगाडि बढेर चितवन मेडिकल कलेजले अन्य शैक्षिक कार्यक्रममा समेत शुल्क समायोजन गर्ने प्रतिबद्धता कार्यान्वयन गर्ने चरणमा लैजाँदै छ, कलेजले निकालेको विज्ञप्तिका उल्लेख छ । कलेजले आन्दोलनका कार्यक्रम फिर्ता गरेर शैक्षिक, प्रशासनिक एवम् प्राज्ञिक क्रियाकलाप सुरु गराउन र विश्वविद्यालयका परीक्षामा सहभागी हुन र विश्वासको वातावरण तयार गरी शुल्क समायोजन प्रक्रियालाई सहयोग गर्न अनुरोध गरेको छ । कलेजमा गएको भदौदेखि नै आन्दोलन हुँदै आएको छ । आन्दोलन चर्कंदै गएपछि गत असोज ४ मा चितवन जिल्ला प्रशासनमा विद्यार्थी, अभिभावक र कलेज सञ्चालकबीच वार्ता भएको थियो । जसमा कात्तिक १८ भित्र अतिरिक्त शुल्क फिर्ता वा समायोजन गर्ने सहमति थियो । तर यो कार्यान्वयन भएको थिएन ।"
'गाडीले कुल्चेर मर्ने पनि सहिद ?',"(ललितपुर)  यस अभागीकी आमा मरी, बाबु अर्थात् मेरो जीवनको कुनै ठेगान छैन, जुनसुकै बेला जेसुकै पनि हुन सक्छ । यो तिम्री पनि छोरी हो । सकेदेखि यसको लालनपालन एवं शिक्षादीक्षाको व्यवस्था गरिदिनू, नसके कुनै अनाथालयमा राखिदिनू।भारतको कोलकातामा संघर्षपूर्ण जीवन बिताइरहेका बेला संवत् १९९६ मा युवा धर्मभक्त माथेमाकी श्रीमती उत्तरादेवीको निधन भयो । त्यसबेला धर्मभक्तसँग ३ वर्षीया छोरी रेणुदेवी मात्रै साथमा थिइन् । राणाकालीन शासनको विरोध र स्वतन्त्रताको बिगुल फुक्नमा अग्रणी रहेमध्येका धर्मभक्त नेपाल प्रजा परिषद् पार्टीमा सक्रिय थिए । उनी कोलकाताबाट विशेष काममा काठमाडौं फर्कंदै थिए । त्यहीबेला उनले आफ्ना भाइ ध्रुवभक्तलाई नाबालिका छोरी रेणुको हेरदेख गर्न बिन्ती गर्दै भनेको माथिको पंक्ति यतिखेर इतिहासको अभिलेख झैं बनेको छ । धर्मभक्तलाई फाँसीको सजाय दिइँदै गर्दा उनकी एकमात्र छोरी रेणुदेवी चार वर्षकी थिइन् । मैले आफ्ना बाबुबारे नेपालका प्रथम सहिदमध्ये एक भनेर किताबमा पढ्न पाएँ, ठूलाबडाले भनेको किंवदन्तीजस्तै लाग्ने कुराबाट बाबुबारे थाहा पाएँ, काका ध्रुवभक्त र काकी वृन्दादेवीले छोरीसरह हुर्काएबढाएकी उनै छोरी रेणुदेवी शनिबार सानेपा, ललितपुरको एउटा जमघटमा सुनाउँदै थिइन्, बुबा धर्मभक्तसहित त्यो बेला राणाशाहीविरुद्ध लडेकाहरूबारे आज मेरा नातिनातिनाले पुस्तकहरूमा उसैगरी पढिरहेका छन् तर ती अमर सहिदले केका लागि, किन लडेका थिए भनेर अझै बुझ्नबुझाउन सकिएको छैन । तत्कालीन राणाशाहीले धर्मभक्तलाई ३२ वर्षकै उमेरमा १९९७ माघ १३ गते फाँसी सजाय दिएको थियो । ८३ वर्षीया रेणुदेवी केही वर्षयता छोराका साथमा अमेरिकाको पेन्सिलभेनियामा बस्दै आएकी छन् । दसैंतिहारका अवसर पारेर काठमाडौं आएकी उनी शनिबार अर्को एक अवसर पनि कुरेर बसेकी थिइन् । आफ्ना काकाबुबा ध्रुवभक्त माथेमाका बारेमा लेखिएको इतिहाससम्बन्धी पुस्तक विमोचनमा आफ्ना पितापुर्खाको योगदान सम्झन पनि चाहन्थिन् । बुबाहरूको राजनीतिक कर्मकै कारण माथेमा खलक देशनिकालामा पर्यो । दार्जिलिङ, कालिम्पोङ लगेर काकाबुबाहरूले थुप्रै हन्डर खाँदै हामीलाई पढाउनुभयो, बढाउनुभयो, रेणुदेवी भन्छिन्, पछि राजा त्रिभुवनले देश फर्कने अनुमति दिएपछि मात्रै हामी यताका भयौं । भारतको इलाहावादबाट गृहविज्ञानमा स्नातक गरेपछि काठमाडौं फिरेकी रेणुदेवीले महेन्द्र आदर्श विद्याश्रममा झन्डै ३० वर्ष लगातार पढाइन् । त्यसपछि बुबा धर्मभक्तका नाममा नख्खु, ललितपुरमा विद्यालय खोलेर अनाथविपन्नका लागि समेत सहयोग पुग्ने गरी कक्षा चलाइन् । मेरो बुबाको पुस्ताले राणाशाहीविरुद्ध जीउज्यान दियो, रेणुदेवी भन्छिन्, पछि पञ्चायत भनियो, प्रजातन्त्र, गणतन्त्र हुँदै अहिले लोकतन्त्र भनिएको छ । लोकतन्त्रका नाममा दलहरू हरहमेसा झगडामा व्यस्त देखिन्छन् । सधैं पद, कुर्सी र शक्तिकै लडाइँ देखिन्छ । एकातर्फ सहिदहरूले सुधारिएको शासनपद्धतिको चाहना राख्दै आफ्नो जीउज्यान त्याग्ने र अर्कातर्फ सहिदको सपना भन्दै मञ्चबाट अनेक मीठा कुरा सुनाइरहने विरोधाभास ज्युँका त्युँ छ । सहिदपुत्री रेणुदेवीले पछिल्ला वर्षमा भने सहिदको सही अर्थ बुझ्न सकेकी छैनन् । लोकतन्त्र आएको कुरामा केही हदसम्म सहिदको सपना पूरा भयो होला । तर, साधारण जनताले गरेको गाँसबासकपासको अपेक्षा पूरा हुन सकेका छैनन्, उनले भनिन्, म ५० वर्ष नपुग्दै काठमाडौंमा मेलम्चीको पानी ल्याउने भनेर सरकारका योजना र कार्यक्रम आएका हुन् । आज म ८३ पुगें, तर काठमाडौंमा मेलम्ची सपनामै सीमित छ ।रेणुदेवीका बुझाइमा नेपाली जनताको विशेषता भनेकै सहन सक्ने शक्ति हुनु हो । जेजस्तै कठिनाइ पनि सहन सक्ने अर्थमा नेपालीलाई वीर पनि भनिएको होला, उनी भन्छिन्, राज्य पद्धतिमा माथि बस्नेलाई सुख होला तर आम जनतालाई दुःखै छ । कहिले सहिदका सपना, कहिले नेताका सपना भनेरै टार्ने गरिएको छ । अझ सहिद चिन्नेचिनाउने कुरा गर्दा कसलाई सहिद भन्ने ? किन भन्ने ? भन्ने तहमा आफू पुगेको उनी सुनाउँछिन् । गाडीले कुल्चेर मरे पनि सहिद, झ्यालमा घाम तापेर बसिरहेका बेला गोली लागेर मरे पनि सहिद । सहिद ज्ञातअज्ञात कति हो कति, रेणुदेवीलाई लाग्ने गर्छ, तानाशाही शासनशैलीविरुद्ध देश र जनताका नाममा हाँसीहाँसी फाँसीमा चढ्न तयार धर्मभक्तहरूको इतिहासको आज के अर्थ रह्यो त ? धर्मभक्त, शुक्रराजहरू सहिद कि को सहिद ? चार सहिदको इतिहाससमेत भुलेर सहिदगेट भत्काउनेसम्मको राजनीतिक प्रयास भएको सुनेर उनी अचम्ममा परेकी रहिछन् । १४ वर्षअघि प्रकाशित प्राध्यापक भवेश्वर पगेनीले लेखेको सन्दर्भ सहिद धर्मभक्त, चर्चा भाइ ध्रुवभक्त पुस्तकको अंग्रेजी अनुवाद द लाइफ एन्ड टाइम अफ ध्रुवभक्त माथेमा केशवभक्त माथेमाले निकालेका हुन् । पुस्तकको विमोचन शताब्दी पुरुष सत्यमोहन जोशीले गरेका थिए । पुस्तकबारे राजनीतिज्ञ दमननाथ ढुंगाना, अनुवादक केशवभक्त माथेमा र मूल लेखक पगेनीले टिप्पणी गरेका थिए । बुबा ध्रुवभक्तको स्मृतिमा छोराहरू केशवभक्त, केदारभक्त र माधवभक्तले पुस्तक विमोचन समारोह आयोजना गरेका हुन् । ध्रवभक्तको ०६६ साउन १ गत निधन भएको थियो ।"
सोझै वैदेशिक सहायता नलिन परिपत्र,"काठमाडौं (कास) सरकारले वैदेशिक सहायता वा ऋण सोझै नलिन प्रदेश र स्थानीय तहलाई निर्देशन दिएको छ । अर्थ मन्त्रालयले अन्तर्राष्ट्रिय सन्धिसम्झौताको अधिकार संघको कार्यक्षेत्रमा पर्ने भन्दै नेपाल सरकारको स्वीकृति नलिई सोझै विकास साझेदारहरूसँग सहायता स्वीकार नगर्न एवं सहायताका लागि सम्झौता नगर्न प्रदेश र स्थानीय तहलाई परिपत्र गरेको छ । मन्त्रिपरिषद् बैठकको निर्णयबमोजिम अर्थले परिपत्र गरेको हो ।प्रदेश र स्थानीय तहबाट दातृ निकायसमुदाय वा लगानीकर्तासँग नेपाल सरकारसँग समन्वय नगरी सहायता वा ऋण स्विकार गर्ने सम्भावनालाई ध्यान दिनुपर्ने आवश्यकता महसुस गरेर मन्त्रिपरिषद बैठकले परिपत्रको निर्णय गरेको हो । केही प्रदेश र स्थानीय तहले विदेशी दातृ निकायसँग सहयोग माग गर्न थालेको तथा दातृ निकायले समेत सोझै प्रदेश र स्थानीय तहमा चासो राख्न थालेपछि सरकारले त्यस्तो परिपत्र गर्ने निर्णय लिएको जानकारी प्रधानमन्त्री कार्यालयका अधिकारीले दिएका छन् । अर्थ मन्त्रालयले परिपत्रमार्फत संविधानको धारा ५९ (६) मा वैदेशिक सहायता र ऋण लिने अधिकार नेपाल सरकारको हुने स्मरण गराएको छ । अर्थ मन्त्रालयका प्रवक्ता सहसचिव उत्तरकुमार खत्रीले वैदेशिक सहायता परिचालनलाई प्रभावकारी बनाउन र एकरूपता कायम गर्ने उद्देश्यले प्रदेश तथा स्थानीय तहका लागि अन्तर्राष्ट्रिय विकास सहायता परिचालन मापदण्ड तयार गरिएको बताए । अर्थले तयार पारेको कार्यविधि मन्त्रिपरिषद्मा पठाइएको छ । त्यहाँबाट स्वीकृत भएर आएपछि त्यसअनुसार वैदेशिक सहायतासम्बन्धी काम अगाडि बढ्नेछ, उनले भने, प्रदेश र स्थानीय तहले सोझै विदेशी दातृ निकायसँग सहयोग लिन वा योजनाका लागि सम्झौता गर्न पाउँदैनन् ।"
'सरकारका काममा कमजोरी',"मोरङ (कास) नेकपा नेता माधवकुमार नेपालले सरकारले आफ्ना काममा सुधार गर्नुपर्ने बताएका छन् । विराटनगरमा शनिबार पत्रकारसँग कुरा गर्दै उनले सरकारको काम गराइमा निकै कमीकमजोरी रहेकाले जनताका गुनासा र आलोचना धेरै भएको बताए । जनताले काम गरेर देखाई सुध्रिने मौका दिएको छ तर जनभावनाअनुसार सरकारले काम अघि बढाउन सकेको छैन, उनले भने, त्यसैले कमीकमजोरी खोजेर सरकारले सुधार गरी अघि बढ्नुपर्ने आवश्यकता छ । जनताले आफ्ना असन्तुष्टि उपनिर्वाचनको मत परिणामले प्रकट गरिसकेकाले सरकार सचेत भएर अघि बढ्नुपर्ने उनको भनाइ थियो । नेकपाले जितेका ठाउँ उपनिर्वाचनमा गुम्नुले खतराको घण्टी बजाएको छ, उनले भने, जनताले मतमार्फत सचेत गराइसकेकाले समस्या केलाएर समाधान हुने गरी काम अघि बढाउनुपर्छ ।सीमा विवादबारे छलफल गर्न दूत पठाउने विषयमा सरकारले कुनै निर्णय र पत्राचार नगरेको उनले बताए । लिपुलेकलगायतका सीमा विवाद भएका ठाउँबारे नेपालसँग थुप्रै तथ्य र प्रमाणहरू रहेकाले त्यसकै आधारमा भारत सरकारसँग वार्ता गर्नु आवश्यक रहेको उनले बताए ।"
दशगजामा भारतीय चौकी,"(परासीनेपालगन्ज)  सीमा जोडिएको पश्चिम नवलरासीको सीमावर्ती दशगजा क्षेत्रमा भारतीय पक्षले अस्थायी चेक पोस्ट स्थापना गरेको छ । दशगजा क्षेत्र नेपालभारत दुवै पक्षले प्रयोग गर्न नपाइने भए पनि यहाँ भारतीय सीमा सुरक्षा बल (एसएसबी) ले नियमविपरीत स्थापना गरेको हो । भारतको उत्तर प्रदेश र विहारसँग जिल्लाको सीमा जोडिएको छ । पाल्हीनन्दन गाउँपालिका५ को चिमनटोलादेखि सुस्तासम्म दशगजा छ । प्रमुख जिल्ला अधिकारी शम्भुप्रसाद मरासिनीले केही स्थानमा एसएसबीले दशगजा क्षेत्रमा सुरक्षा पोस्ट निर्माण गरेको बताए । त्यसबारे सम्बन्धित निकायलाई कूटनीतिक रूपमा जानकारी गराउने बताए । अधिकांश स्थानमा दुवै पक्षबाट पालना गर्नुपर्ने नियम पूरा भएको छ, उनले भने, एकदुई स्थानमा दशगजा छुने गरेर अस्थायी पोस्ट भएको भेटिएपछि तत्काल हटाउन भनिएको छ । सीमा क्षेत्रमा सशस्त्र प्रहरीका तीनवटा बोर्डर आउट पोस्ट (बीओपी) छन् । भारततर्फ भने एसएसबीका १० भन्दा बढी पोस्ट छन् । सीमा क्षेत्रमा बीओपी कम भएपछि अहिले पाल्हीनन्दन गाउँपालिकाको गेर्मीमा अर्को पोस्ट स्थापनाको तयारी गरिएको सशस्त्र प्रहरी बल पश्चिम नवलपरासीका उपरीक्षक भरत खनियाले बताए । त्यसपछि भुजहवामा राख्ने गरी जिल्लास्थित सुरक्षा समितिबाट प्रस्ताव गरी पठाइएको छ । जिल्लास्थित सुरक्षा अधिकारीको संयुक्त अनुगमन टोलीले दशगजा क्षेत्रमा निर्माण गरिएका केही सीमास्तम्भ (पिलर) हरूको रङरोगन मेटिएको अवस्थामा पाएको छ । केही स्तम्भका नम्बर मेटिएको छ । सीमा क्षेत्रमा १३ वटा प्रमुख र तीवटा सहायक गरी १६ वटा सीमास्तम्भ छन् । सनहीदेखि कुडियासम्म ती स्तम्भ छन् । सीमास्तम्भको मर्मत सम्भार दुवै देशले गर्नुपर्ने प्रावधान छ । सुस्ताको २४ किमि क्षेत्रमा सीमास्तम्भ छैन । सीमास्तम्भ नभएका ठाउँमा खोला, रूख वा अन्य जैविक सीमाको भर पर्नुपरेको छ । त्यसले गर्दा जोतभोगका विषयमा सीमावर्ती क्षेत्रका बासिन्दाबीच पटकपटक विवाद हुने गरेको छ । सीमा छुट्याउनै हम्मेबाँकेको नरैनापुर गाउँपालिकाको हुलासपुर्वा गाउँपारि भारतीय बजार छ । त्यहीँ नेपालभारत सीमा छुट्याउने दशगजा छ । दशगजामै बस्ती छ । वारिपारि दुवैतर्फका बासिन्दाले बसोबास गर्नै नमिल्ने जग्गामा घरटहरा हालेका छन् । बस्ती बाक्लिँदै गएपछि अहिले उक्त क्षेत्रमा दुई देशबीचको सीमा छुट्याउन हम्मे पर्छ । नेपाली भूमिमा आएका भारतीयहरू घाम अस्ताएपछि घाँसदाउरा, वस्तुभाउसँगै फर्कन्छन् । यहाँको बस्तीले गर्दा दुई मुलुकका सीमा प्रष्ट छुट्टिंदैनन् । नरैनापुरकी सबानो शेख चार वर्षअघि भारतीय बुहारी भएर भित्रिइन् । अहिले डेढ वर्षकी छोरी हुर्काइरहेकी छन् । उनलाई कहिल्यै नेपाल छाडेर आएजस्तो लाग्दैन । आँगन पार गर्नासाथ नेपाल टेकिन्छ । पाँच मिनेटको दूरीमा रहेको माइती पुगेर न्यास्रो मेटाउँछिन् । दिनमा एकपटक माइती पुग्छु, उनले भनिन्, परदेशमा बिहे भए पनि नेपालमै छु जस्तो लाग्छ । स्थानीय नौसाद अलि शेख भारतमा काम गर्छन् । फुर्सदमा सीमावारि नेपालगन्ज आउँछन् । हामी दैनिक नेपाल आवतजावत गर्छौं, उनले भने, साथीभाइ, इष्टमित्र सबै यतै छन् । अधिकांश दशगजामा बसोबास गरिरहेकाहरू कुन मुलुकका हुन्, पत्ता लगाउन मुस्किल पर्छ । स्थानीय ५५ वर्षीय इलियास शेख पुस्तौंदेखि दशगजामा बस्छन् । सीमास्तम्भले मात्र भूमि छुट्याउँछ । भारतमा भन्दा नेपालमा उनका नातेदार बढी छन् । नेपालतर्फ बढी आवतजावत हुन्छ, उनले भने । यहाँ भारतीय र नेपाली रुपैयाँ चल्छ । स्थानीयले दुवै मुलुकको मुद्रा साँचेर राख्ने गरेको बताए । नेपालगन्जमा नभए बहराइचमा उपचार गर्न जान्छौं, उनले भने, सामान्य बिरामी हुँदा नेपालगन्जमै सजिलो हुन्छ । आफ्ना दुई छोरीको बिहे बाँकेको जमुनी र सोनवर्षामा भएको उनले बताए । अन्तर्राष्ट्रिय कानुनअनुसार दशगजामा बस्ती बसाउन पाइँदैन । यहाँ भने सीमा क्षेत्रमा दुईतर्फी बस्ती छ । सीमा संवेदनशीलताबारे जानकारी नभएकाले घर बनाएको उनीहरूले बताए । वर्षौंदेखि यहीं बसेका छौं । कसैले हट्न भनेका छैनन्, ककरदरीकी सहजादी शेखले भनिन् । जिल्लाका सीमावर्ती बासिन्दाले दशगजामा पशुचौपाया चराउनेदेखि माटो झिक्न खनेर खाल्डो बनाएका छन् । सँगै जन्मिएर हुर्कियौं, बाँकेको हुलासपुर्वाका २९ वर्षीय रामानन्द यादवले भने, देश फरक भए पनि एउटै परिवार जसरी बसेका छौं । उनी भारतीय गाडी चढ्छन् । निर्वाध चलाउन पाइने भएकाले भारतीय गाडी प्रयोग गर्दै आएका हुन् । बिहे पनि भारतमा गरेका छन् । उनका बाबुको ससुराली पनि सीमापारि हो । सबै काम उतै हुन्छ, यादवले भने, सामान पनि सस्तो, जान पनि सजिलो । नरैनापुर गाउँपालिकास्थित घोडादौडिहामा सीमामा टहरा बनाइएको छ । उनीहरू मिलेर बसेका छन् ।"
अनुसन्धानमा बैंकको असहयोग,"काठमाडौं (कास) बैंकवित्तीय संस्थाहरूले अनलाइन र ह्याकिङबाट संकलित रकमको शंकास्पद कारोबारमाथि छानबिनका लागि प्रहरीलाई विवरण दिन अटेर गरेका छन् ।अन्तर्राष्ट्रिय ह्याकर र अनलाइन ठगीमा संलग्न गिरोहका नेपालस्थित एजेन्ट पक्राउ परेपछि प्रहरीको महानगरीय अपराध महाशाखाले नेपाल राष्ट्र बैंकमार्फत १७ वटा वाणिज्य र विकास बैंकलाई पत्र लेखेर शंकास्पद कारोबारको विवरण मागेको थियो । महाशाखा प्रमुख एसएसपी सहकुल थापाले ह्याकर र ठगी गर्ने गिरोहको खाता रहेका धेरैजसो बैंकले कारोबारको विवरण नदिएको बताए । बैंकहरूले विवरण उपलब्ध नगराउँदा अनुसन्धानमा असर पुगेको उनको भनाइ छ । थापाका अनुसार पछिल्ला २ वर्षमा अनलाइन ठगी र बैंक ह्याकिङबाट संकलित करिब १७ करोड रुपैयाँ १७ वटा बैंकवित्तीय संस्थाबाट बाहिरिएको देखिन्छ । काठमाडौंबाट मंसिर २३ गते पक्राउ परेका अन्तर्राष्ट्रिय ह्याकरका नाइके नाइजेरियाली नागरिक पिटर हर्मन र बेलायतका स्मिथ मोरिसका नेपाल एजेन्ट रमेश खड्काले अपराधबाट संकलित रकम १७ वटा बैंकमा राखिएको बयान दिएका थिए । खड्काको बयानपछि महाशाखाले केही बैंकको कारोबारमा सूक्ष्म निगरानी गरेको थियो । त्यस क्रममा प्रहरीले खड्काका नाममा रहेको बैंक अफ काठमाडौंको खाताबाट ३ करोड र लुम्बिनी विकास बैंकबाट २ करोड रुपैयाँ केही समयको अन्तरालमै झिकिएको भेटेको थियो ।खड्काले बैंकमा भएको रकम २५ प्रतिशतसम्म कमिसन लिएर बाँकी रकम हुन्डीमार्फत विदेश पठाउने गरेको बयान दिएका थिए । त्यसपछि प्रहरीले शंकास्पद खातामाथि अनुसन्धान गर्न बैंकहरूलाई पत्र पठाएको थियो । तर बैंकर संघका नवनिर्वाचित अध्यक्षसमेत रहेका सानिमा बैंकका सीईओ (प्रमुख कार्यकारी अधिकृत) भुवन दाहालले अर्बौं रुपैयाँ कारोबार गर्ने संस्थामा सानातिना ठगी र चोरी हुनु सामान्य भएको बताए । सानो अनुपातको रकम ठगी र चोरीमा संस्था नै बदनाम हुन सक्ने भएर बैंकहरूले विवरण दिन अटेर गरेको हुन सक्ने उनले बताए । अनुसन्धानका क्रममा प्रहरीले मागेको विवरण नदिनु बैंकहरूको कमजोरी हो, उनले भने । दाहालका अनुसार १ वर्षमा सबभन्दा कम नाफा आर्जन गर्ने बैंकले १ अर्ब २० करोड कमाएका छन् र सबभन्दा कम पुँजी कोष हुनेको पनि ११ अर्ब छ । यति धेरै रकम कारोबार गर्ने संस्थामा सानातिना चोरी, ठगीजस्ता घटना हुन्छन् तर अपराधमा छानबिन गर्न सघाउनु हामी सबैको दायित्व हो । प्रहरीले अनुसन्धानका लागि मागेको विवरण बैंकहरूले नदिएको भए त्यो सम्बन्धित बैंकहरूकै कमजोरी भएको उनको भनाइ छ । बैंकमा चोरी, ठगी र ह्याकिङलगायत अपरेसनल रिस्क व्यवस्थापन गर्नकै लागि हरेक बैंकले कुल नाफाको १५ प्रतिशत रकम छुट्याइने गरेको उल्लेख गर्दै उनले बताए । यस्ता अपराधकै कारण निक्षेपकर्ता आत्तिनुपर्दैन, उनले भने ।"
प्याड नहुँदा पढाइ छुट्छ,"भरतपुर (कास) १४ वर्षकी सविता सुनार चितवनको दिवानगर माडीस्थित राष्ट्रिय आधारभूत प्राथमिक विद्यालयमा पाँच कक्षामा पढ्छिन् । अघिल्लो महिना उनी कक्षाकोठामै छँदा महिनावारी भइन् । उनको पोसाकमा रगत देखेपछि शिक्षिकाले खुसुक्क बोलाइन् र घर जान भनिन् । करिब २० मिनेटको बाटो हिँडेर जान गाह्रो मानेपछि उनै शिक्षिकाले घरसम्म पुर्याइदिइन् । विद्यालयमा सेनिटरी प्याडको व्यवस्था नहुँदा महिनावारीका बेला उनीजस्ता किशोरी समस्यामा पर्ने गरेका छन् । सामुदायिक विद्यालयका प्राथमिक तहका छात्रालाई निःशुल्क सेनिटरी प्याड वितरण गर्ने कार्यक्रम प्राथमिकता छैन । सविता दुई महिनाअघि पहिलोपटक महिनावारी भएकी हुन् । त्यसबेला स्कुल बिदा थियो । उनी खाना खाएर घर नजिकै साथीको घरमा खेलिरहेकी थिइन् । अचानक आफ्नो खुट्टामा रगत बगेको देखिन् । कतै घाउचोट नदेखेपछि दौडिँदै आमालाई भन्न पुगिन् । आमाले उनलाई पर सरेको भन्दै अलग्गै रहन भनिन् । र, कोठाबाट पुरानो कपडा च्यातेर राख्न सिकाइन् । साँझ परेपछि फुपूको घर जाने भन्दै बुवा र भाइले नदेख्ने गरी लुकेर बस्न अह्राइन् । झमक्क साँझ परेपछि आमासँग फुपूको घरतर्फ लागिन् । चार दिन फुपूकहाँ बस्दा उनी विद्यालयमा गयल हुनुपर्यो ।सवितासँगै पढ्ने सहारा कुमाल पनि यसै महिना पहिलोपटक महिनावारी भइन् । सविताले नै उनलाई कपडाको प्याड प्रयोग गर्न सिकाइन् । उनीहरूले महिनावारी भएको कुरा साथीलाई भनेका छैनन् । सबै साथी हामीभन्दा साना छन्, सहाराले भनिन्, केटाहरूले थाहा पाए भने त झन् जिस्क्याउँछन् । उक्त विद्यालयमा अधिकांश सीमान्तकृत, दलित र जनजाति समुदायका बालबालिका अध्ययन गर्छन् । उनीहरूले घरमा भाइबहिनीको हेरचाहका साथै र आमाबुवालाई काममा सघाउनुपर्छ । यसको असर पढाइमा पर्छ, धेरैजसो फेल हुन्छन् । यही कारण उमेर बढी भए पनि प्राथमिक तहमा पढ्ने विद्यार्थीको संख्या निकै छ । विद्यालयमा पाँच कक्षामा पढ्ने चार छात्रा महिनावारी भइसकेको शिक्षिका टीकाकुमारी खत्रीले बताइन् । विद्यालयमा सेनिटरी प्याडको अवधारणा पनि छैन, हामीले पनि त्यसबारे कुरा उठाएका छैनौं, उनले भनिन्, बीचमै छुट्टी लिएर जाने र तीनचार दिन गयल हुने गरेका छन् । प्याड अभावमा कतिपयको पढाइ छुटिरहेको छ । सेनिटरी प्याडको व्यवस्था गर्नुपर्ने आवश्यकताबारे प्रधानाध्यापक नै अनभिज्ञ देखिए । हाम्रा विद्यार्थी पनि महिनावारी भएका छन् भन्ने जानकारी शिक्षिकाबाट आएको छैन, प्रधानाध्यापक प्रेमकुमार काफ्लेले भने, के आधारमा माग्नु ?माडी नगरपालिकाले अर्को प्राथमिक विद्यालयमा भने निःशुल्क सेनिटरी प्याडको व्यवस्था गर्ने भएको छ । राष्ट्रिय आधारभूत प्राथमिक विद्यालय अयोध्यापुरीकी शिक्षिकाले आफ्ना विद्यार्थीका लागि प्याडको व्यवस्था गर्नुपर्ने माग राखेपछि पहल गरिएको माडी नगरप्रमुख ठाकुरप्रसाद ढकालले बताए ।"
डाँडापारिका 'दुःख' घट्दै,"(महाभारत, काभ्रे)  डाँडापारि क्षेत्रको महाभारत८ घर्तीछापका रत्नबहादुर रानालाई नुन लिन तीनचार दिन लगाएर बनेपा र दाप्चा पुगेको हिजोअस्ति जस्तो लाग्छ । दाउरासहित खानेकुरासमेत बोकेर एकरात बीचमै बास बसेका ती दिन उनी अझै सम्झन्छन् । अहिले दिन फेरिए । उनको घरआँगनबाटै बस चल्छ । चार घन्टामा बनेपा पुगेर काम सकीवरी फर्कन भ्याउँछन् । दुःखका दिन सपनाजस्तै लाग्छ । अहिले निकै सजिलो भयो, एकैदिनमा बनेपाकाठमाडौं पुगिने भइयो, विगत सम्झँदै रत्नबहादुर भन्छन्, बनेपापछिको ठूलो बजार दाप्चा थियो । तीनचार दिन लगाएर जान्थ्यौं । विकट मानिने डाँडापारिका बासिन्दा घर्तीछापबाट महादेवटार र पल्लो महादेवटारको पैदल बाटो हिँड्दै दाप्चा र बनेपा पुगेर नुन, तेल र लत्ताकपडाको जोहो गर्थे । डेढ वर्षअघि डाँडालाई सडकले जोडेपछि उनीहरूको दिनचर्या सहज भएको हो । महाभारतका सबै वडामा सडक सञ्जाल जोडिएपछि बनेपाबाट दैनिक बस ओहोरदोहोर गर्छन् । मंगलटार च्युरीबास हुँदै वाल्टिङ डाँडाखर्कबाट चारकिल्ला हुँदै फोक्सिङटार, चौकीडाँडासिसाखानीसिपाली र बूढाखानी हुँदै फोक्सिङारघर्तीछापगोकुले र मंगलटारजुगेपानीबाट सिन्धुलीको रामपुर हुँदै बनखुघर्तीछाप गोकुले रुटमा दैनिक यातायात सञ्चालन भइरहेको छ । फोक्सिङटारका वीरमान लामा धुलेसडक नै भए पनि बस चल्न थालेपछि जीवनयापन सहज भएको बताउँछन् । निकै सुविस्ता भएको छ, पहिला माइकलले गाउँमा स्कुल बनाउँदा दाप्चादेखि तीनचार दिन लगाएर सामान बोकेर ल्याएका थियौं, उनले भने, अहिले बाटोले हाम्रो जुनी फेरिदियो । हुनसम्म सजिलो भएको छ । गाउँपालिका अध्यक्ष कान्छालाल जिम्बा सबै वडामा सडक पुगेपछि अब स्तरोन्नतिलाई प्राथमिकता दिने बताउँछन् । अब जुनसुकै मौसममा पनि अवरुद्ध नहुने सडक बनाउने हाम्रो अभियान हो, उनले भने, मंगलटारचारकिल्लाखोलाघारीबनखुघर्तीछापगोकुले हुँदै मकवानपुरको भोर्लेनी जोड्ने सडक कालोपत्रे गर्ने गरी डीपीआर भइरहेको छ । विकट भएकै कारण गत आर्थिक वर्षमा प्रदेश ३ सरकारबाट विशेष अनुदान पाँच करोड पाएको महाभारतले गाउँपालिकाका आन्तरिक सडक स्तरोन्नतिका लागि बजेट छुट्याएको छ । सबै वडा सडक सञ्जालमा जोडिए पनि २ नम्बर वडाबाट सिधै गाउँपालिका केन्द्र आउने सडक नै सय मिटर चट्टानका कारण दुईतर्फी हुन पाएको छैन । सडक विस्तार भए पनि गाडी हिउँदमा मात्रै चल्छन् । भीमखोरी, बूढाखानी, सिपाली र ताराखसे लेक हुँदै जाने बाटो पहिरो र बाढीले अवरुद्ध हुने गरेका छन् । ट्र्याक मात्र खोलेर यातायात सञ्चालन गरिएका ती सडकमा यात्रा गर्न अरू मौसममा पनि जोखिमपूर्ण छ । जिल्लाको अर्को विकट मानिने खानीखोला गाउँपालिकामा पनि हालैबाट सिधा बस सञ्चालन भएको छ । ०५४ सालदेखि निर्माण सुरु भएको खोपासीकामीडाँडाबाट स्याउरेथली हुँदै डाँडागाउँबाट जोड्ने तालढुंगा सडक पटकपटकको बजेटबाट स्तरोन्नति भएको छ । एसियाली विकास बैंकको ऋण सहयोगमा ०५४ सालबाट सञ्चालित ग्रामीण पूर्वाधार विकास कार्यक्रमले ०६४ सम्ममा २२ किमि सडक बनाएपछि तत्कालीन जिल्ला विकास समितिलाई हस्तान्तरण गरिएको भए पनि कोत्रेभीरको पहरा फुटाउन कठिन भएकाले सडक दुईतर्फी हुन सकेको थिएन । जिल्ला हुँदै नियमित बस सेवा सञ्चालन हुने अवस्था नभएपछि यहाँका स्थानीय ललितपुर, काठमाडौं, भक्तपुर जिल्ला फन्को लगाएर मात्रै धुलिखेल पुग्न सक्थे । खानी खोलाको तालढुंगाबाट ललितपुरको ग्रामीण बस्ती वाग्मती र महांकाल गाउँपालिकाबाट कान्ति लोकपथ हुँदै चापागाउँ निस्केर भक्तपुर हुँदै काभ्रे आउनुपर्ने बाध्यता थियो । खानीखोलाको वडा नं ६ साल्धाराको केन्द्रसम्म मात्रै नपुगे पनि बाँकी ६ वटा वडामा सडक सञ्जाल पुगिसकेको छ । ७ नं वडा मिल्चको केन्द्रमा मोटरबाटो पुगे पनि महांकाल गाउँपालिका हुँदै खानीखोला गाउँपालिकाको केन्द्र पुग्नुपर्ने अवस्था छ । अध्यक्ष कृष्णबहादुर खुलाल गाउँपालिका छिट्टै सबै वडा सडक सञ्जालमा जोडिने बताउँछन् । वडा र गाउँपालिकाका केन्द्र जोड्ने सडक केही समयमा नै सम्पन्न हुन्छन्, उनले भने, जिल्ला सदरमुकाम जोड्ने खोपासीतालढुंगा सडक स्तरोन्नति गरी १२ महिना नै चल्ने बनाउँछौं । उनका अनुसार सडक स्तरोन्नतिका लागि प्रदेश सरकारबाट चार करोड विनियोजन भएको छ । अप्ठ्यारो रहेको कोप्रेभीरमा आवश्यक संरचना निर्माण गरेर सबै मौससमा गाडी चल्ने बनाउँछौं, उनले भने । सडकको दुरवस्थाका कारण भक्तपुर, काठमाडौं, ललितपुर हुँदै तीन जिल्लाको फन्को लगाएर १२ घन्टामा गाउँपालिकाको केन्द्र तालढुंगा पुग्ने गरेको भए पनि बर्सातमा त्यो पनि सम्भव छैन । कान्ति लोकपथअन्तर्गत भट्टेडाँडा क्षेत्रमा पहिरो खसेसँगै पटकपटक यातायात अवरुद्ध हुने गरेको छ । ललितपुरको ठूलादुर्लुङ खोलामा आउने बाढीका कारण यातायात चल्दैनन् । नियमित ओहोरदोहोर गर्नेहरू काठमाडौंकुलेखानी हुँदै हेटौंडा पुगेर भोर्लेनीबाट पनि तालढुंगा आउने गरेका छन् ।बाटो पुगेपछि विद्यालय पुनर्निर्माणमहाभारत गाउँपालिकाका सबै वडामा मोटरबाटो पुगेपछि विद्यालय पुनर्निर्माणले गति लिएको छ । यातायातको पहुँचले पुनर्निर्माणलाई तीव्रता दिन मद्दत मिलेको हो । जिल्ला आयोजना कार्यान्वयन इकाई (शिक्षा) का इन्जिनियर शोभित श्रेष्ठका अनुसार महाभारतका ४९ मध्ये पुनर्निर्माण भइरहेका ३६ विद्यालयका ४८ भवनमध्ये ३२ वटा सम्पन्न भइसकेका छन । पाँचवटा तयार हुने अवस्थामा छन् । भूकम्प गएको सुरुको वर्षदेखि नै महाभारतमा विद्यालय पुनर्निर्माण सुरु गरेका हौं, त्यो बेला ८ घन्टासम्म सामान बोकाएर निर्माण गर्यौं, इन्जिनियर श्रेष्ठले भने, अहिले सबै वडामा मोटरबाटो पुगेपछि सहज भएको छ । ४४ विद्यालय भवन व्यवस्थापन समितिमार्फत र ग्रामोन्नति मावि एसियाली विकास बैंकको ऋण अनुदानमा नेपाल सरकारमार्फत निर्माण भइरहेका छन् । गोकुलेस्थित भैरव मावि भारतीय दूतावासको सहयोगमा निर्माण सम्झौता भई कम्पनी छनोटको चरणमा छ । तीबाहेक कम क्षति भएका विद्यालयमा मर्मत गरी शिक्षण सिकाइ क्रियाकलाप सुरु भएको इकाइले जनाएको छ । इकाइमार्फत महाभारतमा विद्यालय पुनर्निर्माणका लागि १७ करोड ६४ लाख रुपैयाँ विनियोजन भएकामा १२ करोड ३७ लाख खर्च भइसकेको छ । गाउँपालिका अध्यक्ष कान्छालाल जिम्बाले बाटो नभएका कारण केही विद्यालय बनाउन नसकिएको स्विकार्दै ती समस्या विस्तारै समाधान भएको तर्क गरे । सबै वडामा मोटरबाटो नपुग्दा विद्यालय पुनर्निर्माण हुन सकेका थिएनन्, भए पनि ढिला भए, उनले भने, अब ढुवानी गर्न सहज भएको छ ।गाउँमै नागरिकतानागरिकता लिनकै लागि कम्तीमा तीन दिन खर्च गर्नुपर्ने डाँडापारिवासी गाउँमै सेवा सुरु भएपछि लाभान्वित भएका छन् । बनखुचौरमा ०७५ जेठ ९ बाट इलाका प्रशासन कार्यालय स्थापना भएपछि स्थानीयले सहज महसुस गरेका हुन् । बूढाखानीका खिल ठाडामगरले मगरले गाउँमा नै सेवा पाएपछि सहज भएको बताए । इलाका प्रशासन कार्यालय प्रमुख राममणि काफ्ले दैनिक १०१५ जना सेवाग्राही नागरिकताका लागि आउने गरेको बताउँछन् । उक्त कार्यालयबाट नागरिकता जारी, राहदानी सिफारिस, प्रमाणित र नाबालिक प्रमाणपत्र जारी हुन्छ । प्रमुख काफ्लेले नागरिकता जारी भए पनि फोटोसहितको मतदाता परिचयपत्र बनाउने सेवा भने अझै सुरु नभएको बताए । काफ्लेका अनुसार महाभारतका आठमध्ये सातवटा वडामा सचिव छैनन् । गाउँपालिकामा कार्यरत अधिकृत रेवती निरौलाले नै आवश्यक कागजपत्र तयार गरिदिने गरेका छन् । इलाका प्रशासन कार्यालयमा पनि स्थायी कर्मचारी एकजना मात्रै कार्यरत छन् । तीनजना करारमा छन् । ०६९ मंसिर ९ को मन्त्रिपरिषद् बैठकले डाँडापारिको घर्तीछापमा साबिक घर्तीछाप, बनखुचौर, फोक्सिङटार, गोकुले, बूढाखानी, साल्मेचाकल, साल्धारा, फलामेटार, डाँडागाउँ र मिल्चे कार्यक्षेत्र तोकेर इलाका प्रशासन कार्यालय स्थापनाको निर्णय गरेको थियो । दरबन्दी कायम भएर बजेट छुटिए पनि कर्मचारी नगएका कारण सञ्चालनमा आउन सकेको थिएन । अपायक भएको भन्दै ०७५ वैशाख २४ मा मन्त्रिपरिषद्ले महाभारतका लागि बनखुमा इलाका प्रशासन कार्यालय राख्ने निर्णय गरेको थियो । खानीखोला र महाभारत गाउँपालिकामा सञ्चारको सुविधा पनि विस्तार भएको छ । दुवै गाउँपालिकाका विभिन्न स्थानमा मोबाइल टावर राखेपछि डाँडापारिमा मोबाइल फोन सेवा सुरु भएको छ ।"
बिहेको भोलिपल्टै पत्नीको हत्या,"धादिङ (कास) धादिङका एक युवकले विवाहको भोलिपल्टै पत्नीको हत्या गरेका छन् । गत मंसिर ९ गते धादिङ सिद्धलेक गाउँपालिका३ का २३ वर्षीय अर्जुन थापा मगरले २० वर्षीया अनिशा तामाङलाई दुलहीका रूपमा भित्र्याएका थिए । मकवानपुरकी अनिशालाई बिहे गरेको भोलिपल्टै हत्या गरी शौचालयको सेप्टिक ट्यांकीमा लुकाएको खुलेको हो । शव लुकाउन अर्जुनका काका छवि थापा मगर र आफन्त इन्द्रबहादुर थापाले सघाएको प्रहरीको भनाइ छ ।मंसिर १० गते दिउँसोसम्म अनिशालाई देखेका छिमेकीले ११ गते बिहान घरमा नदेखेपछि अर्जुनलाई सोधखोज गरेका थिए । उनले माइतीघर गएकी भनेर टारेका थिए । केही दिनपछि कुहिएको दुर्गन्ध आउन थालेपछि फेरि छिमेकीले सोधे, के हो यस्तो बेस्सरी गन्हाएको ? अर्जुन र उनका केही आफन्तले गोरु मरेको जवाफ दिए । वरिपरि कसैको गाईगोरु नमरेको र अनिशा धेरै दिनदेखि हराइरहेकाले उनको हत्या नै भएको छिमेकीले शंका गरे । गाउँलेले थाहा पाएपछि घटनाबारे प्रहरीलाई सूचना दिएको सिद्धलेक३ का अध्यक्ष देवहादुर पुलामीले बताए । प्रहरीका अनुसार अर्जुनले बिहे गरेर ल्याएको भोलिपल्ट राति घाँटी थिचेर हत्या गरेका हुन् । प्रहरीले अर्जुनसहित उनका काका छवि र आफन्त इन्द्रलाई पक्राउ गरेको छ । प्रारम्भिक अनुसन्धानबाट हत्या गरेको खुलेकाले तीनैजनालाई कर्तव्य जानमुद्दा चलाइने जिल्ला प्रहरी कार्यालयका सूचना अधिकारी एवं डीएसपी रुपक खड्काले बताए । सेप्टिक ट्यांकीको ढकनी खोली ब्ल्यांकेटमा पोको पारेर हालिएको अवस्थामा शव भेटिएको थियो । शव परीक्षणका लागि जिल्ला अस्पतालमा राखिएको छ । उक्त घटनाबारे माइती पक्षलाई पनि जानकारी गराइएकेको प्रहरीले जनाएको छ ।"
प्रदेशसभा तीन महिनादेखि सुनसान,"(मकवानपुर)  सांसद र मन्त्रीको चहलपहल हुने प्रदेशसभा अहिले सुनसान छ । तीन महिनादेखि प्रदेश ३ को प्रदेशसभा बैठक स्थगित हुँदा सत्तापक्ष र प्रतिपक्षका सांसदबीच हुने बहस पूर्ण रूपले ठप्प छ भने हिउँदे अधिवेशन कहिले बस्ने भन्ने टुंगो लागेको छैन । सरकारले बिजनेस दिन नसकेपछि प्रदेशसभाको बैठक भदौ २५ गते बजेट अधिवेशनपछि सकिएको हो । तत्काल प्रदेशसभाको बैठक बोलाउने विषयमा छलफल भएको छैन, प्रदेश ३ का आन्तरिक मामिला तथा कानुनमन्त्री शालिकराम जम्मकट्टेलले भने, प्रदेशसभालाई चाहिने आवश्यक बिजनेसको तयारीमा मन्त्रालयले आन्तरिक तयारी गरिरहेको छ । वर्षे अधिवेशन स्थगितसँगै हिउँदे अधिवेशन सञ्चालनका लागि प्रदेश सरकारले प्रदेश प्रमुख समक्ष आग्रह गर्नुपर्ने हुन्छ । तर, स्थायी राजधानी र नामकरणको विषयमा सत्तापक्ष नेकपाभित्र सहमति नभएसम्म प्रदेशसभाको बैठक राख्ने पक्षमा सरकार देखिन्न । प्रदेशसभामा विभिन्न समयमा सम्बोधन गर्ने क्रममा प्रदेशको राजधानी र नामकरणको विषयमा छिट्टै टुंग्याइने आश्वासन मुख्यमन्त्री तथा मन्त्रीहरूबाट भए पनि त्यसको कार्यान्वयन नभएपछि सत्तापक्ष र प्रतिपक्ष दुवै अहिले रुष्ट छन् । अहिले प्रदेशसभामा सरकारका तर्फबाट कुनै पनि विधेयक दर्ता नभएको र अन्य छलफलका विषयलाई समेत प्रदेशसभामा नल्याएको सभामुख सानुकुमार श्रेष्ठले बताए । प्रदेशसभा स्थगित भए पनि अहिले विभिन्न संसदीय समितिको बैठक बेलाबेलामा बस्ने गरेको छ । समितिले सरकारको कामकारबाहीका विषयमा समीक्षा गर्दै निर्देशन दिने काम गरिरहेको सभामुख श्रेष्ठ बताउँछन् । सदन नचले पनि समितिका बैठकले सरकारको निगरानी र निर्देशनको काम भइरहेको छ, उनले भने, अबको हिउँदे अधिवेशनले राजधानीको नामकरण र स्थानबारे टुंगो लगाउँछ । यसका लागि कार्यविधि पास गरिसकेका छौं । प्रदेश ३ मा नेकपाको स्पष्ट बहुमत भए पनि राजधानीको विषय पेचिलो बनिरहेको छ । मुख्यमन्त्री डोरमणि पौडेलले यसबीच राजधानीको विषय टुंगो नलगाई प्रदेशसभा बैठक आह्वान नहुने बताइसकेका छन् । बजेट अधिवेशन सुरु हुनुअघि सरकारले राजधानी टुंगो लगाउने कार्यविधि पारित गराएको थियो । तर, त्यो कार्यविधि अघि बढ्न सकेको छैन । राजधानीको विषयमा सभामुख आफैंले अग्रसरता देखाएर कार्यविधि ल्याएको भए पनि सरकारलाई दबाब दिएर सभामुख श्रेष्ठले यो विषय अगाडि बढाउन भने सकेका छैनन् । राजधानी सम्भाव्यता अध्ययन समितिले काभ्रे, चितवन, भक्तपुर, नुवाकोट र मकवानपुरमध्ये एउटा राजधानीका लागि उपयुक्त हुने प्रतिवदेन पेस गरेको लामो समयपछि सरकारले कार्यविधि सदनबाट पारित गराएको थियो । प्रदेशसभामा हालसम्म चारवटा अधिवेशन सकिएको छ । त्यसबीच एक सय २७ वटा बैठक बसेका छन् । प्रदेशसभाले हालसम्म ४५ वटा विधेयक पास गरिसकेको र ४४ वटा प्रमाणीकरण भइसकेको प्रदेशसभा सचिव रामशरण घिमिरेले जानकारी दिए । प्रदेशसभा नियमावली पनि संशोधन भइसकेको छ । प्रदेशसभामा पाँचवटा विषयगत समिति छन् ।"
चिकित्सक संघमा दुई प्यानल,"काठमाडौं (कास) मुलुकभरका डाक्टरको छाता संगठन नेपाल चिकित्सक संघको केन्द्रीय कार्यकारिणीको तीनवर्षे कार्यकालका लागि शनिबारदेखि चुनावी प्रक्रिया सुरु भएको छ । सत्तारूढ नेकपा र प्रमुख प्रतिपक्षी कांग्रेसनिकट चिकित्सकहरू छुट्टाछुट्टै प्यानल बनाएर चुनावी मैदानमा उत्रिएका छन् । लोकतान्त्रिक समूहबाट अध्यक्षमा लोचन कार्की र प्रगतिशील पेसागत समूहबाट पुष्पमणि खरालले शनिबार प्यानलसहित अध्यक्षमा उम्मेदवारी दिएका छन् । उम्मेदवारी दर्तासँगै दुवै समूहले मधेसकेन्द्रित दलनिकट र स्वतन्त्र चिकित्सकको मत आफ्नोतर्फ तान्न पहल थालेका छन् । प्रमुख चुनाव अधिकृत बाबुराम मरासिनीका अनुसार महासचिव पदका लागि बद्री रिजाल, अजयकुमार मिश्र, दीपेन्द्र पाण्डे र मधुर बस्नेतले उम्मेदवारी दिएका छन् । संघको केन्द्रीय कार्यकारिणी समितिको ०७६७९ कार्यकालका लागि ३१ जना चिकित्सकले उम्मेदवारी दर्ता गराएका छन् । चिकित्सक संघ ००७ सालको राजनीतिक परिवर्तनपछि स्थापित पहिलो पेसागत संगठन हो । संघमा हाल ९ हजार ८ सय ९० मतदाता छन् । उम्मेदवारहरूलाई चुनाव प्रचार गर्न एक महिनाजति समय दिइएको छ ।"
कात्तिक नाचलाई एक करोड,"ललितपुर (कास) ललितपुर महानगरपालिकाले कात्तिक नाच संरक्षण र प्रवर्द्धनका लागि एक करोड रुपैयाँ दिने घोषणा गरेको छ । शनिबार भएको कात्तिक नाच समापन पूजामा ललितपुर महानगरका मेयर चिरीबाबु महर्जनले नाच सञ्चालनको खर्च जुटाउन अक्षय कोष स्थापनाका लागि एक करोड दिने घोषणा गरेका हुन् । नाच प्रवर्द्धन गर्न १० करोड रुपैयाँको अक्षयकोष स्थापना गर्ने कात्तिक नाच संरक्षण समितिको योजना छ । सांसद कृष्णलाल महर्जनले संस्कृति मन्त्रीलाई भेटेर यस विषयमा जानकारी गराइसकेको बताए । कोषका लागि संस्कृति मन्त्री योगेश भट्टराई र ललितपुर महानगरपालिका१६ का वडाध्यक्ष निर्मलरत्न शाक्यले १०१० लाख रुपैयाँ दिने घोषणा गरिसकेका छन् । १२ दिनमा सीमित नाचलाई अब एक महिनासम्म सञ्चालन गर्न अक्षयकोष स्थापना गर्न लागिएको समितिका अध्यक्ष किरण चित्रकारले बताए । जात्रा चलाउन हरेक वर्ष सबैतिर गुहार्नुपर्ने अवस्था छ । कोष खडा गरेर त्यसबाट आउने ब्याजले सहजै जात्रा सञ्चालन गर्न लागेका हौं, उनले भने । उनका अनुसार १२ दिन जात्रा सञ्चालन गर्न हरेक वर्ष ११ लाख रुपैयाँ खर्च हुन्छ । नाचका लागि मात्रै ७ लाख लाग्छ । नेपाल भ्रमण वर्ष २०२० मा कात्तिक नाच एक महिना सञ्चालन गर्ने योजना रहेको चित्रकारले बताए । नाचका लागि कलाकारले चार महिना अभ्यास गर्छन् । ६० कलाकारका लागि मात्रै दैनिक चिया खर्चमा ६ हजार खर्च हुने समितिका कोषाध्यक्ष उत्तमरत्न शाक्यले बताए । मल्लकालीन राजा सिद्धिनरसिंहले नेपाल सम्वत् ७६१ मा नाच सुरु गरेको मानिन्छ । विसं २००६ सम्म जात्रा एक महिना चलेको अभिलेख छ । २००७ मा भएको आन्दोलनले महिना दिन पूरा चलेन । २००८ देखि ०३७ सम्म वराह र नरसिंह अवतार नाच दुईदुई दिनमात्र चल्यो । कात्तिक नाच प्रबन्ध समिति गठन भएपछि ०३८ देखि ०६९ सम्म प्रत्येक वर्ष आठ दिन सञ्चालन भयो । ०७० मा दुई दिन वस्त्रहरण र बौद्ध लीलासहित १० दिन र ०७१ देखि ०७६ सम्म १२ दिन सञ्चालन गरिएको थियो ।"
चाँगुनारायणमा फेरि चोरी,"(भक्तपुर)  भूकम्पले चाँगुनारायण मन्दिरमा क्षति पुर्याएपछि सुरक्षाका लागि सशस्त्र प्रहरीको अस्थायी क्याम्प मन्दिर परिसरमै राखिएको छ । सत्तल पुनर्निर्माणका लागि खटिएका कर्मचारी मन्दिरनजिकै बस्छन् । करिब तीन सय मिटरको दूरीमा महानगरीय प्रहरी प्रभाग चाँगुनारायणको कार्यालय छ । गत मंसिर २ गते राति यही मन्दिरबाट अष्टबाहु नारायण (विष्णु) को मूर्ति चोरिएको थियो । बिहीबार रातिमात्रै पूजामा प्रयोग हुने ढलौटका पूजासामग्री हराए । एक महिना नपुग्दै दुईपटक चोरी हुँदा स्थानीयले मन्दिरको सुरक्षाप्रति नै शंका व्यक्त गरेका छन् । मन्दिरका मूल पुजारी चक्रधरानन्द राजोपाध्यायका अनुसार मूल पुजारीको सत्तलबाटै शंख र नाग आकृतिका ढलौटका भाँडाकुँडा चोरी भएको हो । सत्तलको ढोका फोडेर शंख, अर्घ्य राख्ने कलात्मक तीन सेट भाँडा (प्रति सेटमा ८ वटा हुन्छन्), दियो, पानीभाँडालगायत सामग्री चोरी भएको छ, विकास समिति अध्यक्षसमेत रहेका राजोपाध्यायले भने । यसअघि सत्तल पुनर्निर्माण गर्ने क्रममा ख्वापाबाट झिकेर राखेको अष्टबाहु नारायणको मूर्ति चोरी भएको थियो । सुरक्षा घेराबाटै मल्लकालीन अष्टबाहु नारायणको मूर्ति चोरी हुनु, मूल पुजारी घरबाट पूजा सामग्री चोरी हुनु दुर्भाग्य भएको स्थानीय बासिन्दा बताउँछन् । पुरातत्त्व, गुठी संस्थान, नगरपालिका, सुरक्षा निकाय, स्थानीय बासिन्दाको लापरबाहीले मन्दिर थप असुरक्षित बन्दै गएको छ, चाँगुनारायण नगरपालिका४ का कपुर थापाले भने, पुनर्निर्माणको नाममा प्राचीन सम्पदा ठेकेदारलाई सुम्पिँदा सुरक्षामै शंका गर्न थालेका छौं ।युनेस्कोले मन्दिर सुरक्षाका लागि राखेको चारवटा सीसी क्यामेरासमेत बिग्रिएको छिन्नमस्ता मन्दिरका पुजारी कैलाशमान कर्माचार्यले बताए । मर्मत गर्न सम्बन्धित निकायलाई निवेदन दिए पनि कसैले वास्ता गरेको छैन, उनले भने । स्मारक संरक्षण तथा दरबार हेरचाह कार्यालय (पुरातत्त्व विभाग) भक्तपुरलाई यसबारे केही जानकारी नभएको पुरातत्त्व अधिकृत मोहनसिं लामा बताउँछन् । युनेस्कोले सीसी क्यामेरा जडान गरेको भन्ने सुनेको मात्र हो, हामीलाई हस्तान्तरण गरेको थिएन, उनले भने, क्यामेरा कसको निगरानीमा थियोथिएन पनि थाहा छैन ।चाँगुनारायण परिसरबाट मूर्ति चोरी भएको यो नौलो घटना भने होइन । राजोपाध्यायका अनुसार ०३३ सालमा किलेश्वर महादेवको ७ सय ९२ तोला चाँदीको मूर्ति चोरी भएको थियो । उक्त मूर्ति फेला नपरेपछि झन्डै १० वर्षपछि तामाको मूर्ति बनाएर प्रतिस्थापन गरियो । मन्दिर परिसरबाटै ०३१ मा ढलौटको कृष्णको मूर्ति हरायो । करिब दुई दशकपछि नयाँ मूर्ति बनाएर त्यहाँ प्रतिस्थापन गरेको राजोपाध्यायले बताए । त्यस्तै, चाँगुनारायण मन्दिर मूलद्वारको बायाँतर्फको तामामा सुनको मोलम्बा (जलप) लगाएको नारायणको मूर्ति पनि सुरक्षित रहन सकेन । पञ्चायतकालमा चाँगुनारायण परिसरको विष्णु विश्वरुपाको बायाँतर्फको सूर्यको ढुंगाको मूर्ति पनि हराएको थियो । लुटेराले मन्दिर सुरक्षाका लागि बसेका प्रहरीलाई खुकुरी देखाएर सूर्यको मूर्ति लुटेका थिए, मूल पुजारी राजोपाध्यायले भने ।चाँगुनारायण पूर्वतर्फको पारिजातको रुखमुनि रहेको टेराकोटा (माटो) को शिव मूर्तिलगायत अन्य मूर्ति हराउँदै गएका छन् । कुनकुन समयमा ती मूर्ति हराए, कसैले अभिलेख राखेको छैन । महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधान भने हराएका मूर्तिको खोजी भइरहेको बताउँछन् । मन्दिरलगायत पुरातात्त्विक महत्त्वका स्थलमा अमूल्य वस्तुको सुरक्षाका लागि प्रविधिमैत्री सूक्ष्म निगरानी राख्नैपर्छ, उनले भने । सुस्त पुनर्निर्माणप्राचीन चाँगुनारायण मन्दिर भूकम्पपछि जीर्णोद्धार भएको डेढ वर्ष भइसके पनि चौघेराका सत्तलको पुनर्निर्माणको काम कछुवाको गतिमा भइरहेको छ । चाँगुनारायण नगरपालिका४ का वडाध्यक्ष बुद्विलाल महर्जन ठेकेदार कम्पनीले पुनर्निर्माण गर्ने नाममा जथाभावी सत्तल भत्काउने, कलात्मक काठ, पुरातात्त्विक सामग्री लथालिङ बनाउने काम गरेको आरोप लगाए । अझै कतिपय पुरातात्त्विक सामग्री खुला आकाशमा छरिएको किलेश्वर महादेव मन्दिरका पुजारी रामप्रकाश भट्ट बताउँछन् । विश्वप्रसिद्व प्राचीन मन्दिर पुनर्निर्माण हुँदा नक्सा, डिजाइनसहित प्राविधिक बस्नैपर्थ्यो, उनले भने, ठेकेदारको भरमा पुरातत्त्व कानमा तेल हालेर बसेको छ । विभागले भने मन्दिर र सत्तलको महत्त्वपूर्ण पुरातात्त्विक निर्माण सामग्री संरक्षणका लागि जस्तापाताको टहरा बनाएर भण्डारण गरेको जनाएको छ । विभागका पुरातत्त्व अधिकृत मोहनसिं लामाका अनुसार चौघेरा सत्तल पुनर्निर्माणका लागि ०७५ माघ २ मा लुम्बिनीसानु सुवालपवन जेभीसँग सम्झौता भएको थियो । हाल मन्दिर परिसरको दक्षिण पश्चिमतर्फको चौघेरा सत्तल पुनर्निर्माण भइरहेको छ । उत्तरपश्चिम र पश्चिमतर्फको पाटीमध्ये मूल पुजारीको सामान राख्ने सत्तलबाहेक क्षतिग्रस्त संरचना भत्काउने काम भएको उनले बताए । सत्तल निर्माणका लागि पुरातत्त्व विभागले सुरुमा २४ करोड रुपैयाँ लागत अनुमान निकालेको थियो । बोलपत्र प्रक्रियामा जाँदा निर्माण कम्पनीसँग करसहित १६ करोड ७६ लाख रुपैयाँमा ठेक्का सम्झौता भएको हो । ०७८ असार १५ भित्र चाँगुनारायण मन्दिर परिसरको चौघेरा सत्तल निर्माण गरिसक्ने लक्ष्यसहित निर्माण कम्पनीसँग सम्झौता भएको छ ।"
डोजर लगाएर खुलामञ्च सफाइ,"(काठमाडौं)  टुँडिखेललाई खुला बनाउन माग गर्दै अकुपाई टुँडिखेल अभियान चलाइरहेका अभियन्ताले शनिबार डोजर लगाएर खुलामञ्च सफाइ गरेका छन् । काठमाडौं महानगरपालिकाले खुलामञ्च खाली गराउन सक्रियता नदेखाएको भन्दै उनीहरूले डोजर लगाएर सम्याएका हुन् । उनीहरूले उक्त क्षेत्रमा सरसफाइसमेत गरेका छन् । काठमाडौं महानगरपालिका वडा नम्बर २८ का अध्यक्ष भाइराम खड्गीको अगुवाइमा खुलामञ्च सफाइ गरिएको हो । खुलामञ्चलाई पुरानै ढाँचामा ल्याउने प्रयासस्वरूप डोजर चलाइएको उनले बताए । फोहोर र माटो थुपारिएर अस्तव्यस्त बनेको खुलामञ्च डोजर लगाइएपछि सफा देखिएको छ । यसक्रममा शिक्षक, विद्यार्थी, प्रहरी, कर्मचारीलगायत सहभागी थिए । यो सांकेतिक विरोध हो, अभियानका संयोजक विजय श्रेष्ठले भने, टुँडिखेल खुला ठाउँ मात्र होइन, सामाजिक क्रियाकलाप हुने स्थल पनि हो । यसको सांस्कृतिक, वातावरणीय महत्व छ ।यही मौकामा काठमाडौं विश्वविद्यालय स्कुल अफ आर्टका विद्यार्थीका लागि प्रयोगात्मक कक्षा सञ्चालन गरिएको थियो । मैले त्यहाँ पढाउने हुनाले सामाजिक, सांस्कृतिक विषयको कसरी रिर्पोटिङ गर्ने भनेर सिकाउन ल्याएको हुँ, शिक्षिका विनिता दाहालले भनिन् । टुँडिखेललाई खुला गर्ने उद्देश्यले गत कात्तिक २३ गते विश्व स्वतन्त्रता दिवसका दिनदेखि अभियान सञ्चालन भइरहेको छ । पहिलो दिन मानव साङ्गालेले टुँडिखेल घेेरिएको थियो । त्यसयता टुँडिखेलमा खरीको बोट रोप्ने, साहित्यि जमघट, सम्पदामाथि पुस्तक चर्चार्, मैत्रीपूर्ण खेलजस्ता कार्यक्रम भइरहेका छन् । अभियान तीन महिना चल्ने अभियन्ताले जनाएका छन् । रानीपोखरीदेखि दशरथ रंगशालासम्म फैलिएको टुँडिखेल विभिन्न खण्डमा विभाजन भइसकेको छ । खुलामञ्चमा अहिले बसपार्क राखिएको छ । खुलामञ्चकै केही भाग दरबार हाइस्कुलका ठेकेदार बस्न प्रयोग भएको छ । अर्को छेउमा भने निजी गाडी पार्क गर्न प्रयोग भइरहेको छ । टुँडिखेलको दक्षिणतिरको भागमा नेपाली सेनाले कतै भवन र कतै खेलकुदका लागि प्यारापिट बनाएको छ ।"
जग खन्दा ढुंगेधारा,"(काठमाडौं)  भवन बनाउन ठिक्क पारेको ठाउँ उत्खनन् गर्दा प्राचीन ढुंगेधारा पत्ता लागेको छ । केही वर्षअघिसम्म सर्वसाधारणले पानी प्रयोग गर्दै आएको हात्तीसारस्थित ढुंगेधारा रहेको ठाउँमा भवन बनाउन थालिएपछि सम्पदा संरक्षण अभियन्ताले विरोध गरेका थिए । कित्ता नम्बर २६६३ र २६६४ मा रहेको सो जग्गा बुद्धलक्ष्मी गुरुङको नाममा छ । दुई महिनाअघि यहाँ भवन बनाउने उद्देश्यले डोजर चलाएपछि अभियन्ताले पुरातत्त्व विभाग गुहारेका थिए । विभागका अवकाशप्राप्त विज्ञ उद्धव आचार्यको नेतृत्वमा पुरातत्त्व अधिकृत विष्णु पाठक, भक्तलक्ष्मी महर्जन र प्रकाश खड्काको समूहले उत्खनन् गरेको थियो ।ढुंगेधारामाथि भवन बनाउन लागेपछि काठमाडौं ठहिटीका सुविन मानन्धर, पाटनका सुदर्शन महर्जन, इन्दु ज्यापुनी, यंगाका नुरज बज्राचार्य, नक्सालका कर्मवीर बस्नेत, डल्लुका सुरेश डंगोल र नघलका यादव कायस्थको समूहले काम रोकेर उत्खनन् गर्न पुरातत्त्व विभागमा निवेदन दिएका थिए । स्थानीय सचिनकुमार तण्डुकारको नेतृत्वमा सम्पदा संरक्षण समिति बनाएर संघर्ष नै थालिएको थियो । उत्खनन् गर्दा ढुंगेधारको संरचना भेटिए पनि टुटी फेला परेको छैन । ढुंगेधारा मास्ने उद्देश्यले नै टुटी गायब पारेर पुरिएको हो, कायस्थले भने, टुटी भएको ठाउँमा कंक्रिट राखेर बलियो गरी छोपिएको रहेछ । डोजर नलगाउन घरधनी गुरुङसँग आग्रह गरे पनि रातारात डोजर लगाएर जग्गा सम्याइसकेको उनले बताए । उत्खनन् क्रममा भेटिएको माटोको पाइपबाट पानी बगिरहेको छ । धारा वरिपरि इँटाको गारो लगाइएको छ । धारा उत्खनन्पछि डोजरले नै माटो हालेर छोपिएको छ । अब यसको अभिलेख राख्ने काम हुन्छ । कुन कालखण्डको हो भनेर बुझिरहेका छौं, विभागका प्रवक्ता रामबहादुर कुँवरले भने, अध्ययन सकिएपछि अब के गर्ने भनेर छलफल गर्छौं । यही ठाउँमा ०५४ सालतिरै भवन बनाउने प्रयास भएको थियो । नक्सा पास गर्न सिफारिस लिन जाँदा तत्कालीन वडाध्यक्ष किरण श्रेष्ठले रोकिदिएका थिए । त्यसपछि केही समय महानगरमा मुद्दा नै पर्यो । अहिले के भएको छ भन्ने जानकारी महानगरसँग छैन । हामीले फाइल खोज्दा फाइलै भेटिँदैन, श्रेष्ठ भन्छन्, यहाँ ढुंगेधारा भएको जानकारी पाएपछि मैले रोकिदएको हुँ । नक्साका लागि निवेदन आएपछि त्यसबेलाका नगर सदस्य पुरुषोत्तम खकुरेललाई फिल्ड हेर्न पठाएँ । धारा त पुरिइसकेको रहेछ । उनका अनुसार त्यतिबेला जग्गा अमृतमान शाक्यको नाममा थियो । ०७२ सालमा गुरुङले शाक्यसँग यो जग्गा किनेकी थिइन् । २४ रोपनीमा फैलिएको जग्गा व्यक्तिको नाममा रहेको लामो समय भइसकेकाले के गर्ने भनेर यसै भन्न सक्ने अवस्था नरहेको विभागका प्रवक्ता कुँवरको भनाइ छ ।नक्सालका सचिनकुमार तण्डुकार २५ वर्षअघिसम्म ढुंगेधाराको जमेको पानीमा पौडी खेलेको सम्झन्छन् । सानो हुँदा ढुंगेधारबाट बाहिर पानी जाने निकासमा थुनिदिन्थ्यौं । थुनिएपछि पोखरी बन्थ्यो । त्यहाँ हामी पौडी खेल्थ्यौं, ४० वर्षीय तण्डुकारले भने ।काठमाडौं महानगरपालिकाले ०५८ सालमा निकालेको वडा प्रोफाइलमा यो ठाउँमा ढुंगेधारा देखाइएको छ । त्यसबेला केशव स्थापित मेयर थिए । २०२१ सालको नापीमा ढुंगेधारालाई पनि व्यक्तिकै नाममा दर्ता गरिएछ, तत्कालीन वडाध्यक्ष श्रेष्ठ भन्छन् । जग्गाधनी बुद्धलक्ष्मीका पारिवारिक सदस्य रामकाजी कोने नियमअनुसार काम अघि बढाएको दाबी गर्छन् । मैले किनेको हुँ, उनले भने, कानुनी प्रक्रियाअनुसार नै काठमाडौं महानगरपालिकाले नक्सा पास गरिदिएको छ । यसका लागि सिफारिस दिने वडाध्यक्ष भरतलाल श्रेष्ठसँग कुरा गर्न खोज्दा सम्पर्कमा आउन चाहेनन् ।"
आज महानगर दिवस,"काठमाडौं (कास) काठमाडौं महानगरपालिकाले आइतबार २५औं महानगर दिवस मनाउँदै छ । ज्यापू समुदायका परम्परागत ६३ गुठी, खड्गी समुदायका ६० गुठी, गुँलाबाजाका २३ समूहका बाजा गुरुलाई सम्मान, थप दुई जीवित कुमारीलाई मासिक भत्ता, १० जना पत्रकारलाई महानगर सुशासन पत्रकारिता पुरस्कार, दीर्घकालीन सेवा दिइरहेका कर्मचारी, व्यक्तिगत र संस्थागत रूपमा नियमित कर तिर्ने उत्कृष्ट करदातालाई सम्मान गर्ने कार्यक्रम छ । त्यस्तै ३२ वडाबाट तालिम पाएका स्थानीय साना उद्यमीबाट तयार पारिएका वस्तु तथा सामग्रीको प्रदर्शनी र मौलिक खाद्यवस्तुको प्रदर्शनी रहने महानगरले जनाएको छ । ०५२ मंसिर २९ गते तत्कालीन काठमाडौं नगरपालिकालाई महानगरपालिका घोषणा गरिएको थियो ।"
संस्कृतमा पदाधिकारी नियुक्ति माग,"काठमाडौं (कास) नेपाल संस्कृत विश्वविद्यालयका प्राध्यापकले विश्वविद्यालयमा क्षमतावान् पदाधिकारी नियुक्त गर्न माग गरेका छन् । गत भदौदेखि विश्वविद्यालय पदाधिकारीविहीन छ । नेसंवि प्राध्यापक संघले बिहीबार विज्ञप्ति जारी गर्दै पदाधिकारी तत्काल नियुक्त गर्न माग गरेको हो । उपकुलपति, शिक्षाध्यक्ष, कुलसचिव, सेवा आयोगका अध्यक्ष, सदस्यलगायत पदाधिकारीको नियुक्ति योग्यता र नेतृत्व गर्न सक्ने गुणका आधारमा हुनुपर्ने विज्ञप्तिमा उल्लेख छ ।"
साइकल र्यालीमा मेयर,"काठमाडौं (कास) साइकल लेनको प्रचार गर्न काठमाडौं महानगरपालिकाले शनिबार साइकल र्याली गरेको छ । महानगरपालिकाको सहरी योजना आयोग र नेपाल साइकल सोसाइटीले आयोजना गरेको र्यालीमा मेयर विद्यासुन्दर शाक्य पनि सहभागी थिए । महानगरले तीनकुनेदेखि माइतीघरसम्म साइकल लेन बनाउन डिजाइन सार्वजनिक गरिसकेको छ । २५औं महानगर दिवसको अघिल्लो दिन र्यालीको सुरुवात गर्दै मेयर शाक्यले भने, अहिले नै कुदाउँदा विभिन्न अप्ठ्यारो सामना गर्नुपर्छ । तर लेन बनिसकेपछि सहज हुन्छ । काठमाडौंलाई साइकल सिटी बनाउने योजना उनको चुनावी घोषणापत्रमा पनि उल्लेख थियो । ठूला सडक महानगरको क्षेत्राधिकारभित्र नपर्ने भएकाले सम्बन्धित निकायसँग समन्वय गरिरहेको उनले बताए । साइकलमार्गसँगै पैदलयात्रीलाई सहजतापूर्वक हिँड्ने बाटो बनाउने, सडक सुरक्षा र पार्किङ व्यवस्थापन गर्ने योजना भएको उनको भनाइ छ । लेन व्यवस्थापन गर्ने, इन्जिनियरिङसम्बन्धी जानकारी पुस्तिका तयार पार्ने र एउटा साइकल लेनलाई अर्को स्थानीय तहसम्म समन्वय गर्ने योजना बनाइरहेको आयोगका उपाध्यक्ष सरोज बस्नेतले बताए ।"
बौद्धमा पनि दमकल,"काठमाडौं (कास) काठमाडौं महानगरपालिकाले बौद्धस्थित रामहिटीमा निर्माण गरेको अग्नि नियन्त्रण तथा विपद् व्यवस्थापन तालिम केन्द्र सञ्चालनमा आएको छ । मेयर विद्यासुन्दर शाक्यले दमकल भवनको शनिबार उद्घाटन गरे । अग्नि नियन्त्रण शाखा हनुमानढोकाका प्रमुख लीलाराज गाछाका अनुसार केन्द्रमा एउटा दमकल, एउटा भर्याङ, एउटा रेस्क्यु जिप र दुईवटा फायर बाइक राखिएका छन् । यी उपकरण सञ्चालन गर्न १५ जना चौबीसै घन्टा तैनाथ गरिएको छ । ६० मिटर अग्लो भर्याङ र ६ हजार लिटर पानी अटाउने क्षमता भएको तीनवटा दमकल खरिद प्रक्रियामा रहेको मेयर शाक्यले बताए । प्रदेशसभा सदस्य छिरिङ दोर्जे लामाले बौद्ध क्षेत्रमा वारुणयन्त्र कार्यालय स्थापनापछि विपतको क्षति कम गर्न सकिने बताए । यहाँको भवन ८ करोड ६१ लाख १६ हजार ९ सय ९३ रुपैयाँ लागतमा निर्माण भएको हो । साढे तीन रोपनी जमिनमा निर्माण भएको भवनमा १ लाख ५० हजार लिटर क्षमताको पानी ट्यांकी, अग्नि नियन्त्रक बस्ने ठाउँ, तीनवटा दमकल राख्ने ठाउँ र दुईवटा सुविधासम्पन्न कार्यक्रम स्थल रहेका छन् ।"
४१ जनाद्वारा रक्तदान,काठमाडौं (कास) राजधानीको टुँडालदेवी मन्दिर परिसरमा शनिबार ४१ जनाले रक्तदान गरेका छन् । विशाल मिलन केन्द्रले आयोजना गरेको रक्तदान कार्यक्रममा नेपाल स्वयंसेवी रक्तदाता समाजका केन्द्रीय अध्यक्ष प्रेमसागर कर्माचार्य र प्रदेश सांसद सीता दाहालले ज्येष्ठ नागरिक दिव्यमणि दीक्षितलाई सम्मान गरेका थिए ।
खप्तडका नाममा दोहन,"२० लाख विदेशी पर्यटक भित्र्याउने लक्ष्य लिएको नेपाल भ्रमण वर्ष, २०२० दुई सातापछि सुरु हुँदै छ । आन्तरिक पर्यटनसमेत प्रवर्द्धन गर्न सरकारले देशभित्र पर्यटकीय गन्तव्यहरू तोकेको छ । तर, स्थापित तथा प्रवर्द्धन गरिनुपर्ने गन्तव्यहरूको सरकारी सूचीमा भएको खप्तड क्षेत्रको विकासका लागि विनियोजित ठूलो रकम कुनै काम नगरी दुरुपयोग भएको जुन यथार्थ सार्वजनिक भएको छ, त्यसले मुलुकको पर्यटन विकासको विद्रुप तस्बिर प्रस्तुत गरेको छ । सुदूरपश्चिमकै प्रमुख पर्यटकीय गन्तव्यमा कागज मिलाएर वा रकम फरफारक गरेर वर्षौंदेखि बेहिसाब भइरहेको मनपरी खर्च डरलाग्दो देखिन्छ ।खप्तड क्षेत्रमा पर्यटकका लागि बाटोघाटो र बसोबासस्थल लगायतका पूर्वाधार र अन्य सुविधा विस्तार गर्न पछिल्लो १२ वर्षमा करिब आधा अर्ब रुपैयाँ खर्च भइसकेको छ । तर, पर्यटकलाई घुम्न न सजिलो बाटो छ, न त गन्तव्य देखाउने कुनै संकेत चिह्न । स्थानीय गोठालोहरू नै हराउने ठूलठूला पाटनमा पर्यटकहरू भगवान् भरोसा मा हिँड्नुपर्ने स्थिति छ । कदाचित् हराइहाले बाटो भेट्नै मुस्किल पर्छ । केही को त, बाटो भुलेर ज्यानै गएको छ । प्रतिवर्ष सरदर ५ हजार पर्यटक खप्तड पुग्छन् । १२ वर्षयता झन्डै १५ सय विदेशी र ५७ हजारभन्दा बढी स्वदेशी पर्यटकले खप्तड घुमिसकेका छन् । तर भूस्वर्ग भनेर चिनिने खप्तड पुग्नेहरूले त्यहाँको विकासका लागि केही नै नगरिएको अनुभव पाइलापाइलामा गर्छन् । बाटोघाटो मात्र होइन, त्यहाँ अझै पनि पर्यटकका लागि खान, बस्न सहज पूर्वाधारसमेत छैन । भएका केही सरकारी गेस्टहाउस अव्यवस्थित छन् । चिसोमा सकसपूर्ण तरिकाले रात कटाउन विवश छन् पर्यटक । एकै पटक ३०३५ जनाको टोली गइदियो भने या एकै ठाउँमा कोचिएर सुत्नुपर्ने अवस्था छ । सरकारले व्यवस्थित पहल गर्न नखोजेको होइन । उक्त क्षेत्रको प्रवर्द्धनका लागि खप्तड क्षेत्र पर्यटन विकास समिति स्थापना भएकै १२ वर्ष भइसक्यो । संस्कृति, पर्यटन तथा नागरिक उड्डयन मन्त्रालय, राष्ट्रिय निकुञ्ज तथा वन्यजन्तु विभाग मात्र होइन, तत्कालीन जिल्ला विकास समिति बझाङ, अछाम, डोटी र बाजुरा तथा डोटीको पूर्वचौकी गाउँपालिकाले पनि पूर्वाधारका लागि ठूलो रकम खर्चिएका छन् । भएको खर्च र कागजअनुसार उक्त क्षेत्रमा ३० भन्दा बढी भवन हुनुपर्ने हो । विभिन्न ठाउँमा गरी धर्मशाला, प्रतीक्षालय, अतिथिगृह आदिका नाममा २२ वटा सानाठूला भवन र आठ ट्रस्ट, जहाँ एक पटकमा ३ हजारसम्मलाई खानेबस्ने व्यवस्था गर्न सकिनुपर्ने हो । तर यथार्थ अर्कै छ जस्तापाता प्रयोग गरेर बनाइएका नाम मात्रका भवन धेरैको छानो हावाले उडाइसकेको छ, कतिपय भवन भत्किएका छन् । छाडा छाडिएका बस्तुभाउ र घोडाखच्चडको मलमूत्रले भवन ढाकिएका छन् । दुईतीनवटा मात्रै दुःखसुख प्रयोग गर्न सकिने छन् । कारण, यी भवन प्रयोग गर्न होइन, केबल पैसा सक्ने उद्देश्यले निर्मित थिए ।रोमाञ्चक यात्रानुभूति बटुल्न र प्रकृतिको मनोरम दृश्यावलोकन गर्न खप्तड पुग्नेहरूले जब बाटो भुलेर जीवनमै नपाएको दुःख भोग्छन् अनि बास बस्ने स्थल भेट्दैनन्, तब त्यस क्षेत्रप्रति उनीहरूको धारणा कस्तो बन्ला ? एकपटक बाटो भुलेर हराएपछि कतिले त बीचमै यात्रा टुंग्याउने गरेका छन् । यस्तो अवस्थाबाट गुज्रिएकाहरूले अरूलाई के सुनाउलान् र यसरी उक्त क्षेत्र र मुलुकको पर्यटन विकास कसरी होला ? खप्तडको प्रवर्द्धन र विकासका लागि छुट्याएको रकमजति हर्ताकर्ताको पोल्टामा जानु र पर्यटकहरू भने बाटो भुलेर उज्यालो पछ्याउँदै हिँड्नुपर्ने अवस्था रहनुले उक्त क्षेत्रको ख्यातिमै नकारात्मक असर पुर्याइरहेको छ । खप्तड क्षेत्र पर्यटन विकास समिति उक्त क्षेत्रको प्रवर्द्धन गर्न होइन, व्यवस्थित तरिकाले अनियमितता गर्न बनाइएको जस्तै भएको छ । अहिलेसम्म बनेका यसका अध्यक्ष र कार्यकारी निर्देशक जिम्मेवार भइदिएको भए बेथिति यो हदसम्म झाँगिँदैनथ्यो । अहिलेसम्म जेजति रकम खप्तडको विकासका नाममा खर्च भएको छ, त्यसको सदुपयोग मात्रै हुन सकेको भए, आज यो क्षेत्र अर्कै भइसक्थ्यो । सुविधाजनक भएपछि पर्यटकहरूको संख्यामा पनि गुणात्मक विकास हुन सक्थ्यो । यसले सुदूरपश्चिमको पर्यटन क्षेत्र मात्र होइन, आय बढेर समग्र विकासमै टेवा पुग्न सक्थ्यो । त्यसैले अब सम्बन्धित निकायहरूको ध्यान विगतका अनियमिततामा छानबिन गर्नगराउन र अब हुने लगानीमा सावधानी अपनाउनमा केन्द्रित हुनुपर्छ । र, पर्यटकका लागि पूर्वाधारहरू अविलम्ब बनाइनुपर्छ ।"
रोहिंग्या शरणार्थीका पक्षमा,"आन्तरिक द्वन्द्व तथा अन्य कति कारणले आफ्नो भूमि म्यानमारबाट भाग्दैभाग्दै नेपालमा आएर अस्थायी बसोबास गरिरहेका रोहिंग्या शरणार्थीहरूलाई बसेको ठाउँ तत्काल खाली गर्न अल्टिमेटम दिइएको खबरले दुःखी बनायो । हामीलाई कुनै पनि देशको गाडी, घडी वा अन्य कुनै उत्पादन मन नपराउने अधिकार छ, तर मान्छेलाई घृणा गर्ने अधिकार छैन । मानव भएर मानवमाथि दया गर्न नसक्नु ठूलो कमजोरी हो । आपत्मा परेका शरणार्थीहरूले आफूलाई चाहिने सामानहरूको एउटा पोको मात्रै लिएर आउँछन्, देशलाई केही दिँदैनन् भनी कहिल्यै नसोचौं । इतिहास साक्षी छ, विज्ञानका पिता कहलाइने अल्बर्ट आइन्स्टाइन पनि शरणार्थी (आप्रवासी) नै बनेर अमेरिका छिरेका थिए । फ्रान्सलाई पछिल्लो विश्वकप जिताउनमा मुख्य भूमिका खेलेका पाउल पोग्बालगायत अधिकांश अफ्रिकी मूलका खेलाडीहरूको जरो खोज्दै जाँदा आपत्मा परी भाग्दैभाग्दै सानो पानीजहाजमार्फत यता छिर्न मिल्छ कि उता छिर्न मिल्छ भन्ने अन्योलमा रुमलिँदै, धेरै देशको अस्वीकृतिपछि बल्लबल्ल फ्रान्स छिर्न पाएका शरणार्थीहरूसम्म पुग्छ । रोहिंग्या शरणार्थीहरूलाई पनि हामीले उनीहरूको देश फिर्ती वा अन्य उचित व्यवस्था नहुन्जेल पाहुनासरह सहर्ष स्वीकार गर्नुपर्छ, सुरक्षित आवास र कामको व्यवस्था गर्नुपर्छ । मानवता कुनै पनि देशको कानुन, धार्मिक व्यवस्था वा राष्ट्रवादभन्दा धेरै माथिको विषय हो । जगदीश पोखरेल, गोंगबु, काठमाडौं"
बहुपहिचानका आधारमा प्रदेश नामकरण,"प्रदेशका नाम र राजधानीमा अहिलेसम्म विवाद आइरहनु र कतिपय चाहिँ नाम तथा राजधानी तोक्नै नसक्नु अचम्मलाग्दो छ । नाम र राजधानीबारे प्रदेशसभा सांसदहरूबीच एकमत नदेखिनु विडम्बना नै हो । प्रदेश सरकारहरू गठन भएको दुई वर्ष पुग्न लागिसक्यो । यो बेलासम्म सबैले नाम र राजधानी टुङ्गो लगाइवरी विकास गतिविधिलाई तीव्रता दिइसक्नुपर्ने थियो । तर, अझै नाम र राजधानीमै अल्झिरहेका छन् । मानौं तिनको काम त्यही मात्र हो । अर्को कुरा, प्रदेशलाई कुनै एउटा जाति वा समुदायको नाम दिने गाइँगुइँ पनि सुन्नमा आइरहेको छ । त्यस्तै भए भविष्यमा एकल पहिचानका लागि फेरि द्वन्द्व निम्तिने पक्का छ । जस्तै म प्रदेश १ को मतदाता हुँ, जसका लागि किरात कोसी, सगरमाथा किरात कोसी जस्ता नामबारे छलफल चल्ने गरेको छ । तर, योभन्दा कुनै नदी, हिमाल अथवा कुनै पर्यटकीय क्षेत्र वा कुनै प्राकृतिक पहिचानका आधारमा नाम राख्नेबारे छलफल गर्दा राम्रो हुने थियो । किरात राख्दा भोलि लिम्बुवान, खम्बुवान, खस सबैले हाम्रो पनि नाम हुनुपर्छ भन्दै आन्दोलन चर्काए त्यसको जिम्मा कसले लिने ? यो राज्य कुनै एउटा समुदायको मात्र हो ? यसले भोलि जातीय लडाइँका लागि मार्गप्रशस्त गर्ने देखिन्छ । बहुजाती, बहुभाषा, बहुधर्म, बहुसंस्कृति भएको प्रदेशलाई समुदाय विशेषको नाम दिनु भनेको समस्याको बीजारोपण गर्नु हो । त्यसैले यसमा उच्च तहका नेताहरूले हस्तक्षेप गर्न जरुरी छ । यस्तै, राजधानी पनि सबै जिल्लालाई केन्द्रमा पर्ने किसिमले तोक्नु राम्रो हुन्छ । गोविन्द विक, बूढानीलकण्ठ१२, कपन, काठमाडौं"
काठमाडौं नयाँ सहरको तस्बिर,"काठमाडौं उपत्यकाभित्र मूलतः यातायात, खानेपानी र खुलाचौर जस्ता समस्यालाई केही हदसम्म समाधान गर्न र विश्वस्तरीय सुविधासम्पन्न हुने गरी उपत्यकाका चारै कुनामा चार नयाँ बसाउने प्रस्ताव उत्साहबर्द्धक छ । काठमाडौं जिल्लाका कागेश्वरी र शंकरापुर नगरपालिकाका केही वडा तथा भक्तपुरका चाँगुनारायण, भक्तपुर र मध्यपुर ठिमी नगरपालिकाका केही वडाका समेत गरी १ लाख रोपनीभन्दा बढी जग्गामा ल्यान्ड पुलिङ सिस्टमबाट निर्माण हुने काठमाडौं नयाँ सहर गुरुयोजनाको विस्तृत अध्ययन तयार भइसकेको छ । फिनल्यान्डको हेलिन एन्ड को आर्किटेन्टस् र जेके एसोसियटलाई संयुक्त रूपमा प्राप्त भएको अध्ययनले मुलुककै एउटा नमुना सहरको डीपीआर तयार भएको अवस्था छ । प्रस्तावित नयाँ सहर भूकम्प प्रतिरोधी र अत्याधुनिक सुविधासम्पन्न भवनहरूले सजिएको नेपालकै एउटा नमुना क्षेत्र बन्न सक्ने देखिएको छ । यो सहरमा आधुनिक बस्तीलाई चाहिने स्कुल, कलेज, अस्पताल, रंगशाला, खेलमैदान, बालउद्यान, पौडी पोखरी, हरियाली पार्क, आवश्यक चौडा सडक, पैदल मार्गका लागि सडक पेटी, साइकल मार्ग, अपांगमैत्री मार्ग आदि रहने योजना छ । प्रत्येक घरमा वृक्षरोपण गर्ने अनिवार्य योजना पनि यो अभियानमा नौलो हुन सक्छ ।हाम्रा सहरमा रहेका बिजुली र टेलिफोनका खम्बाहरूमा तारको अव्यवस्थालाई ध्यानमा राखी यो काठमाडौं नयाँ सहरमा प्रयोग हुने विद्युतीय टेलिफोन र अन्य नेटवर्किङका तारलाई जमिनमुनिबाट लैजानका लागि सर्भिस कोरिडर बनाउने प्रयास आफैंमा विशिष्ट छ । प्रस्तावित नयाँ सहरको बीचबाट बहने मनहरा खोलाका विभिन्न भागमा जलाशय निर्माण गरी पर्यटकलाई आकर्षित गर्नुका साथै खोलाका दुवै तर्फ तटबन्ध बनाइने भएको छ । काठमाडौं उपत्यकाको भूतलीयभौगर्भिक जलस्तर २० वर्षयता तलतल झरिरहको छ । बस्ती विस्तार हुँदा जमिनजत्ति सिमेन्टेड भएर र टाइल छापेर टालिँदै गई आकाशबाट परेको पानी सोझै खोलामा जाने तथा जमिनले सोस्न नपाउने समस्या एकातर्फ छ भने व्यक्तिगत प्रयोग, होटल, मिल फ्याक्ट्री, अस्पताल, स्कुल कलेज, अपार्टमेन्ट आदिले दैनिक अनगिन्ती लिटर जमिनमुनिको पानी दोहन गरिरहेको हुँदा यो समस्या बढेर गएको हो । नयाँ सहरमा आकाशेपानीले जमिनमा भिज्ने व्यवस्था गरिएको छ भने सहरका विभिन्न भागमा कृतिम ८ वटा तलाउ निर्माण गरिनेछन् । सहरमा बाहिरी चक्रपथ तथा भविष्यमा निर्माण हुने मेट्रो रेलको संगम स्थलमा सिटी सेन्टर बन्दै छ । समयको बचत तथा ट्राफिक व्यवस्था चुस्तदुरुस्त राख्न चाँगुनारायण पूर्वतर्फ निर्माण हुने टनेलले थप मद्दत पुर्याउने आशा राखिएको छ । ट्राफिक जामको समस्या हटाउन वानवे ट्राफिक र वैकल्पिक मार्गसमेतको व्यवस्था गरिएको छ । फ्लाइओभर र अन्डरपास यातायातको समेत व्यवस्था गरिने हुँदा मौजुदा सहरमा जस्तो ट्राफिक जामको समस्या नयाँ सहरवबासीले भोग्नुपर्ने छैन ।अहिले भएका काठमाडौं उपत्यकाभित्रका सहरजस्तो साँखु, कीर्तिपुर, ललितपुर, भक्तपुर, काठमाडौंका विभिन्न भागहरू समेत यस्ता आधुनिक सुविधासम्पन्न नभएकाले १ लाख रोपनीभन्दा बढी क्षेत्रफलको यो सहर निर्माण योजनालाई नेपाल सरकारले राष्ट्रिय गौरवको योजनामा राखेको अर्थ नै यो योजना र सपना चाँडै साकार होस् भन्ने हो । काठमाडौं उपत्यका विकास प्राधिकरणको महत्त्वाकांक्षी र दीर्घकालीन रणनीतिको सहरी विकासको परिकल्पनामा हामी सबैको साथसहयोग अनिवार्य देखिएको छ । झनकदत्त (जेडी) खनाल, बबरमहल, काठमाडौं"
सूचनाको हक : भ्रष्टाचारको जालो च्यात्ने अस्त्र,"अख्तियारले भ्रष्टाचारविरुद्ध दसवर्षे रणनीतिक योजना भ्रष्टाचारविरुद्धको अन्तर्राष्ट्रिय दिवस पारेर डिसेम्बर ९ मा सार्वजनिक गर्यो । सरकारले भ्रष्टाचारविरुद्ध शून्य सहनशीलताको नीति अंगीकार पनि गरेको छ । यति हुँदाहुँदै खप्तडमा गडबड शीर्षक समाचारले भ्रष्टाचार कति भयावह अवस्थामा पुगिरहेको छ भन्ने उजागर गरेको छ । खप्तड क्षेत्रमा बाह्र वर्षमा राज्य कोषबाट विनियोजित ५२ करोड ७० लाख ९१ हजार बराबरको बजेट दुरुपयोग भएको रहेछ । त्यस्तो नभएको भए करिब ६० हजार पर्यटक लाभान्वित हुने थिए, अहिलेसम्म । तर बाह्र वर्ष अगाडिको खप्तड र अहिलेको खप्तडमा खोइ परिवर्तन ? संस्कृति, पर्यटन तथा नागरिक उड्डयन मन्त्रालयबाट २६ करोड ४ लाख २२ हजार, राष्ट्रिय निकुञ्ज तथा वन्यजन्तु विभागबाट १८ करोड ४ लाख ५९ हजार, नेपाल पर्यटन बोर्डबाट ३ करोड ५२ लाख ५७ हजार र पर्यटन बोर्डबाटै निकुञ्जमार्फत गरेको ५ करोड खर्चको राज्यद्वारा प्रभावकारी अनुगमन खोइ ? सरकारबाट बजेट आउने भएपछि उपभोक्ता समितिका नाममा कसरी किर्ते गरी राज्यकोषको रकममा पदलोलुप स्वार्थी व्यक्तिहरूले मोजमस्ती गर्छन् र सिंगो समाजलाई सूचनाको हक नदिई गुमराहमा राखेर होटलमा पैसाको भागबन्डा गर्दा रहेछन् भनी बुझ्न गतिलो उदाहरण भएको छ यो समाचार । यो समस्या खप्तडको मात्र होइन, उपभोक्ता समितिमार्फत काम गर्नुपर्ने र गराउनुपर्ने सबै क्षेत्रको नियति हो । समितिका जिम्मेवार पदाधिकारी र ठेकेदारहरूको मिलेमतोबिना सम्भव हुन्न यस्तो काम । एउटै योजनाको कागजात मिलाई फरकफरक सरकारी निकायमा कामको झूटा प्रगति विवरण पेस गरेर दोहोरोतेहरो भुक्तानी लिई भ्रष्टाचार गर्ने अखडाहरूमा यसरी नै किर्ते काम भइरहेको छ भनी सहजै बुझ्न सकिन्छ । खप्तड क्षेत्रको पदमार्गमा ४६ लाख खर्च देखाइएका संकेत चिह्न, सूचना बोर्ड र सूचना केन्द्रहरू खोइ ? बाबा आश्रम जाने बाटोमा चार, घोडा दाउना पाटनमा एक, खापर दहमा तीन र सहस्रालिंगमा एक, अछामबाट खप्तड छिर्ने बाटोमा ३० भन्दा बढी भवन डोटी भएर आउने बाटोमा दुइटा पक्की भवन र तीनटा ट्रस्ट कागजमा मात्र देखिने अवस्था कसरी आयो ? यसको नियमन कसले, कहिले गर्ने ?यस्तो अनियमितता गरेका भनिएका खप्तड क्षेत्र पर्यटन विकास समितिमा अध्यक्ष र कार्यकारी निर्देशक भएका यमबहादुर बम (डोटी), प्रेमबहादुर सिंह (बझाङ), गणेशबहादुर सिंह (बझाङ), पदमबहादुर भण्डारी (बझाङ), मोहनबहादुर बम (डोटी) र यमराज कुँवर (अछाम) लगायतलाई अख्तियारले छानबिनको दायरामा कहिले ल्याउला ? सूचनाको हक फैलिँदो भ्रष्टाचारको जालो तोड्ने अस्त्र हो, तर राज्य नै सूचनाको हकलाई संकुचित गर्ने प्रयत्नमा लागेको देखिन्छ, जुन ठीक होइन । नोदनाथ त्रिताल, चौबिसे३, धनकुटाखप्तडमा भ्रष्टाचारबारे समाचार पढेपछि पर्यटन विकासमा दत्तचित्त रहेका सबैको मन कुण्ठित भएको हुनुपर्छ । भूस्वर्गका नामबाट पनि चिनिने यस क्षेत्रको विकास बजेट कुम्ल्याउनेहरूको जति भर्त्सना गरे पनि कम हुन्छ । संलग्न सबैको यस्तो कुकर्म घोर निन्दनीय छ । प्रत्येक वर्ष यस्तै कुकृत्यले निरन्तरता पाएका कारण खप्तड क्षेत्र दयनीय बनेको हो । अकर्मण्यता, भ्रष्टाचार र लापरबाहीको पराकाष्ठा हो यो । पर्यटन मन्त्रालय कागजी घोडामा मक्ख पर्ने अनि प्रदेश सरकार मोजमस्तीमै रमाउने भएपछि दुर्गम ठाउँमा भष्मासुरहरूको बिगबिगी नभएर के हुन्छ ! भुवनेश्वर शर्मा, चन्द्रागिरि२, काठमाडौं"
संसदमा लैंगिक भूमिका,"निचोडनेपालको संसदीय अभ्यासलाई हेर्दा महिला सहभागिता संख्यात्मक रूपमा वृद्धि हुँदै आएको छ । संसदीय गतिविधिमा उनीहरूको सहभागिता र हस्तक्षेपकारी भूमिकाको अनुपात संसदमा रहेको सहभागिताभन्दा राम्रो रहँदै आएको छ । दलको अनुमतिमा बोल्न पाउनेबाहेक स्वनिर्णयले उपयोग गर्न पाउने समयको सदुपयोगमा महिला अनुपात उपस्थितिभन्दा उच्च रहेको तथ्य वर्तमान संसदका तीनवटा अधिवेशनको आँकडा मात्र हेर्दा पनि देखिन्छ । तर नीति र कानुन निर्माणलाई सामाजिक न्यायको दृष्टिकोणबाट समान र सन्तुलित बनाउने सन्दर्भमा तीन पक्ष महत्त्वपूर्ण देखिए । एक महिलाहरूको राजनीतिक दलभित्रको उपस्थिति, पदीय हैसियत र तार्किक हस्तक्षेप । दुई साझा विषयमा दलगत दायराभन्दा फराकिलो महिला एकता, ऐक्यबद्धता र समन्वय । र, तीन राजनीतिक दलभित्र मूलतः नेतृत्वको सोचदृष्टिकोण, अभिव्यक्ति र व्यवहारमा आएको रूपान्तरण । यी तीन पक्षको सन्तुलनबाट मात्र नीति, कानुन र समाजलाई अग्रगमनको यात्रामा बढाउन सकिन्छ । यसका लागि समाज रूपान्तरणको प्रमुख संस्था राजनीतिक दलहरू रोलमोडल बन्न सक्नुपर्छ । त्यसो भएमा राज्य संयन्त्रका अरू अंग र समाजका अन्य निकाय पनि त्यही गोरेटोबाट अगाडि बढ्न प्रेरित हुन सक्छन् । अनि, सुशासन र समृद्धिको अनुभूतिसँगै नागरिकहरू खुसी र सुखी हुन सक्छन् । राज्यको चौथो अंग मानिएको सञ्चार जगत् लगायत नागरिक समाजका अंग र निकायहरूले पनि समाजमा सदीयौंदेखि किनारामा पारिएका समुदायमाथि प्रश्न उठाएर हतोत्साही गर्नुभन्दा शक्तिमा बसेको समुदायको नबदलिएको सोच, बोली र व्यवहार बदल्न सहयोग पुग्ने गरी प्रस्तुत हुन आवश्यक छ । त्यसो गर्न सके नै लोकतन्त्रको संस्थागत विकास र दिगोपनमा सकारात्मक योगदान पुग्नेछ ।"
मञ्चीय संस्कारको दिगमिग,"थु प्रै पटक वाग्मती उपत्यका आसपासमा हिउँ पारेको गतसालको चिसो याम फागुन महिनासम्म पनि ताजै थियो । त्यसमध्ये फागुनको एक साँझ वाग्मती उपत्यकामा क्रियाशील सात वटा नाट्य समूहको आयोजनामा अन्तर्राट्रिय नाटक महोत्सव भएको थियो । काठमाडौं, पोखरा, जनकपुरदेखि झापासम्मका आजका युवा नाट्यकर्मीहरू र तिनको जुझारु मेहनतलाई देख्दा रातमा जाल खेल्न रमाउने जलाहारीको सम्झना नआई छाड्दैन । पञ्चायत व्यवस्था, राजसंस्था र हिन्दू मिथकका पक्षमा जनमत बढाउनु थियो, त्यसैले पञ्चायतकालमा प्रज्ञा प्रतिष्ठान र नाचघरले बनाइरहन्थे नाटकहरू कहिले मालती मंगले, कहिले उर्वशी । आजको राज्यलाई त नाटकलाई राजनीतिक उद्देश्यका निम्ति उपयोग गर्ने स्तरसम्मको पनि चासो देखिँदैन । कोही चर्चाको साहित्यकार भेटिँदा नाट्यकर्मीहरू भनिरहेका सुनिन्छन्, ल न एउटा नाटक लेख्नुपर्यो । विदेशी नाटकको नेपाली रूपान्तरण गरेर नाटक गर्नु आफूहरूको रहर नभएको विषयलाई कुनै स्पष्टीकरण जसरी थपिरहेका हुन्छन् तर आज साहित्यकारहरूले नाटक लेख्न आवश्यक जाँगर चलाइरहेको अवस्था पटक्कै छैन, जतिले लेखेका छन्, त्यो ज्यादै अपर्याप्त रहेको छर्लङ्गै देखिन्छ ।इतिहासतिर फर्किने हो भने नेपालका धेरैजसो जातिको आफ्नै नाट्य परम्परा थियो । त्यो नृत्य र संगीतमय थियो अर्थात् संगीतमय नृत्यमार्फत् संवाद गर्नु नेपालको रैथाने नाट्य परम्पराको आधारभूत मौलिकता र विशेषता हो । मधेस र भित्री मधेसका मधेसी तथा जनजाति समाजका प्रचुर नृत्यमा आधारित नाट्य परम्परा मात्र होइन, पूर्वको मुन्धुममा आधारित संस्कारगत अनुष्ठानजन्य नृत्यहरूदेखि वाग्मती उपत्यकाको कात्तिक नाच, भेरी नदीपारिको ढालतरबार नृत्य हुँदै कर्णालीपारिको देउडा गायनको सामूहिक नृत्यसम्मलाई नियाल्दा रैथाने नाट्य मौलिकताको बान्की भेट्टाउन मुस्किल पर्दैन । राणाहरूको ब्रिटिस शासनको दलाली र सांस्कृतिक रागात्मकतासँगै नेपालमा भित्रियो बेलायती संवाद प्रधान नाटक शैली । त्यसपछि त नेपालका सेक्सपियर जन्मिन थालिहाले । नेपालका रैथाने नाट्य मौलिकता त्यसपछि नृत्य वा नाचमा सीमित हुँदै खुम्चिन थाले भने युरोपेली शैलीका नाट्यहरू चाहिँ नाटकका रूपमा सम्मानित भई नेपालको कला क्षेत्रमा अगाडि आए । रेडियो नेपालको स्थापनापछि खस नेपाली भाषाबाहेकका मौलिक संगीतहरूको ध्वस्तीकरणलाई बुझेर रैथाने संगीत खोज्ने जमर्को सुरु गर्न झुमा लिम्बूहरूलाई सत्तरी वर्ष लाग्यो । उनीहरूले रैथाने संगीतहरूका सग्लो रूप वा तिनका हाडखोर कति भेट्टाउलान् किटान गर्न सकिने अवस्था छैन । पूर्वको हाक्पारे र गायिका डिक्रा वादीलाई कामाडौं ल्याएर पश्चिमको देउडा संगीतको रैथानीयता प्रस्तुत गरेर झकझकाउने रैथाने संगीत अभियन्ताहरूले जस्तै नेपालका रैथाने नाट्य शैलीहरू खोजेर मौलिक नेपाली नाटक शैली पुनर्जीवित गर्ने अभियान कहिले सुरु होला भन्ने प्रश्नको उत्तर अझै समयको गर्भमै छ तर त्यस्तो रैथाने नाट्य अभियान सुरु गर्ने पात्रहरू पनि आजका सक्रिय नाट्यकर्मीहरूको निरन्तरता भए नै त्यसभित्रबाट जन्मिएलान् ।यस्तै गहिरो आशाबीच आजका युवा नाट्यकर्मीहरूसँग भेट हुँदा भूमिगत विद्रोहीसँग भेटे जस्तै सुखद अनुभूति हुन्छ । विद्रोहीहरू क्रान्तिकारी बन्लान् नबन्लान् यत्तिकै अहिले किटिहाल्न सकिने अवस्था भने छैन । चिन्तनको यही सेरोफेरोको फेर समातेर अन्तर्राष्ट्रिय नाटक महोत्सवको समारोहको निम्तो मान्न तोकिएको अपराह्नको समयमा पुगिएको थियो अनामनगरको मण्डला थियटर । सिंहदरबारको पूर्वी ढोकाको ठीक विपरीत गल्छेंडामा ठूलो चहलपहल थिएन । नेपालका नाट्यकर्मीहरू नै सकसपूर्ण विद्रोही अवस्थामा छन् भने तामझामपूर्ण भव्यता नदेखिनु स्वाभाविकै लाग्थ्यो । उपभोक्तावादी बजारले उपयोग गरी पैसा फलाउने औजार बनाउन रुचि नदेखाएको नाटक विधाको महोत्सव विद्रोही खालकै हुनु ठीक भन्ने आग्रह पनि मनमा जन्मिएकै थियो । मण्डला थियटरसँगैको खाली जमिनमा निर्मित उद्घाटनको मञ्चअगाडि करिब तीन सय मानिस खचाखच भइसकेका थिए । सत्यमोहन जोशी, प्रचण्ड मल्ल, शकुन्तला शर्मा आदि नेपालका नाट्य क्षेत्रका इतिहासदेखि वर्तमानका प्रखर युवासम्म उपस्थित भइसकेका थिए । आयोजकहरू ओहोरदोहोर गरेको गर्यै तर कार्यक्रम सुरु हुँदैन । निमन्त्रणा गरिएको समय कटेर डेड घण्टा बितिसक्यो, चिसो पनि बढ्न सुरु भयो, नाटक विधामै इतिहास बुनेका उनान्सय वर्षसम्मका पाका व्यक्तित्वहरू कुरिरहेका छन् तर कार्यक्रम सुरु हुँदैन । आखिर किन कार्यक्रम तोकिएको समयमै सुरु भएको थिएन ? किनभने आयोजक युवा नाट्यकर्मीहरूलाई पनि परम्परागत नेपाली राजनीति र समाजमा राइँदाइँ गर्दै आएको मञ्चीय संस्कारले गुटुमुटु पारेर बाँधेको थियो । प्रधानमन्त्री प्रमुख अतिथि, शिक्षामन्त्री विशेष अतिथि अनि अन्य अतिथिहरूको विलम्बले सिंगै समारोह ढिला भएको थियो । निम्तो गरिएको ठीक समयमा उपस्थितहरूले अनावश्यक पट्यार बेहोरेपछि सुरु भएको कार्यक्रममा आयोजकले उनान्सय वर्षसम्म पुगेका नाट्यकर्मीहरूका निम्ति जसरी साधारण औपचारिक व्यवहार थोपरेका थिए, त्यसरी नै सत्ताधारी अतिथिहरूका निम्ति विशिष्ट खातिरदारी पस्केका थिए । नेपाली समाजमा मञ्चीय संस्कारको अनावश्यक तिक्तताबाट धेरैले प्रताडना महसुस गरेको अवस्थामा यस्तो प्रवृत्तिको संवाहक नाट्यकर्मीहरू भएकाले यो सन्दर्भ उल्लेख गरिएको होइन । असाधारण कल्पनाशीलताद्वारा सयौं वर्षअघिका कथालाई समेत वर्तमानका गलत सन्दर्भविरुद्ध उभ्याउन सिर्जनशीलता बुन्ने नाट्यकर्मीहरूसमेत यसरी परम्परागत मञ्चीय संस्कारको धरापमा कुँजिन पुग्ने अवस्था नेपाली समाजमा रोगका रूपमा जीवित छ भने अन्य क्षेत्रमा कस्तो अवस्था होला भनी अनुमान लगाउन सजिलो होस् भन्न उक्त सन्दर्भ उल्लेख गर्नु जरुरी भएको हो ।मानवीय जीवनका व्यक्तिगत हुन् या सामाजिक राजनीतिक क्षेत्रका संस्कारहरू तत्कालीन समयका आवश्यकता, ज्ञानको सीमा र समस्या व्यवस्थापनको खाँचोबीच जन्मिएका हुन्छन्, आजको समयमा ती रूढिवादी ऊर्जाहीन भइसकेका हुन सक्छन् वा कम्तीमा परिमार्जन त अनिवार्य भइसकेका हुन्छन् नै तर ती जस्ताको तस्तै जारी राख्ने परम्परागत प्रवृत्तिले राजनीतिक तथा सामाजिक क्षेत्रका कार्यक्रमहरू आजको आवश्यकता र नयाँ पुस्ताको प्रगतिका निम्ति बाधक साबित भइरहेका छन् । त्यस्ता मञ्चीय गलत संस्कारहरूले नयाँ पुस्तामा अनावश्यक तिक्तता सिर्जना गरी आवश्यक विषयतिर ध्यान खिच्ने विषयमा समेत वितृष्णा उत्पादन भइरहेको देखिन्छ । राजनीतिक वा सामाजिक विविध क्षेत्रका कार्यक्रमहरूका मञ्चहरूमा गरिने संस्कारहरू किन त्यसरी गरिएको र त्यसले स्वयं त्यस कार्यक्रम वा सहभागीलाई कति फाइदा हुन्छ भन्ने कोणबाट भन्दा हिजैदेखि यस्तै गर्दै आएको गर्नैपर्यो भन्ने रूढिवादी कर्मकाण्डी स्तरमा गिर्न पुगेको बढी पाइन्छ । मञ्चीय संस्कारहरूमा सबैभन्दा बढी उपयोगितावाद र सामन्तवादी उँचनीचको हदैसम्मको विकृति राजनीतिक पार्टीका मञ्चहरूमा प्रकट भइरहेका छन् । राजनीति र पार्टीहरूले समाजको आधारभूत भविष्य यात्रालाई दिशा र गति दिने हुनाले उनीहरूका मञ्चीय संस्कार अवैज्ञानिक हुनु सिंगै समाजका निम्ति दुःखद विडम्बना हो । मञ्चीय संस्कारमा दिगमिग लाग्ने केही सन्दर्भहरूबारे चर्चा गरौं ।एक, आफ्नै पार्टीको तल्लो समितिको बैठक वा आयोजनाको कार्यक्रममा माथिल्लो समितिको नेता अतिथि बनेर पुग्छ । हैन, आफ्नै घरमा कोही कसरी पाहुना हुन्छ र ? सिंगै पार्टी नेतृत्व गर्ने केन्द्रीय नेता प्रदेश समितिको बैठकमा गएर अतिथि मात्र हुनु भनेको सांगठनिक हैसियतसमेतको परिभाषा गज्याङमज्याङ हुनु होइन र ?दुई, एउटा कार्यक्रममा एक जना प्रमुख अतिथि, अर्को विशेष अतिथि, अर्को अतिथि र बाँकी सहभागी घोषणा गरिन्छ अर्थात् वर्णव्यवस्थाको तहगत संरचनाजस्तो एउटै कार्यक्रमका सहभागीको चार तह । छातीमा टाँस्ने ब्याच फरक, बस्ने कुर्ची फरक, स्वागत गर्दा माला वा खादा फरक इत्यादि । एउटै कार्यक्रममा यति धेरै उँचनीचको स्थानमानले राजनीति वा समाजलाई समानता र समतातिर दिशानिर्देश कदापि गर्दैन ।तीन, कार्यक्रममा पार्टीभित्रका गुटगत भाग पुर्याउन उद्घोषक, सभापति, स्वागत भाषण, वक्ताहरू र अन्तिममा धन्यवाद ज्ञापनका निम्ति दर्जनौं पात्रहरू खडा गरेर न त कार्यक्रम चुस्त हुन्छ, न त सहभागीहरू लाभान्वित हुन्छन् । जसलाई चित्त बुझाउन यस्तो भागबन्डा गरिन्छ, तिनले समाजमा गर्दै जाने भागबन्डा कस्ता हुँदै जालान् ?चार, नेताहरू वा अतिथिलाई मञ्चमा आसनग्रहण किन गराउनुपर्ने हो ? यसबारे न प्रश्न, न उत्तर कतै छ । आसनग्रहण त्यस सामन्तवादी युगको संस्कार थियो, जहाँ जन्म, जात वा पदका आधारमा आसन निश्चित हुन्थ्यो । आज त राजनीतिक वा सामाजिक समारोहमा व्यक्ति आफ्नो दायित्व पूरा गर्न उपस्थित हुने हो । दायित्व पूरा गर्न कार्यकर्ता वा नेता सबै उपस्थित हुने हो, तब आसन ग्रहणको अतिरिक्त मर्यादा किन ? जो दायित्व पूरा गर्न उपस्थित हुन्छ, उसले त आफ्नो उपस्थिति सभालाई जानकारी गराउनु पो पर्ने हो ।पाँच, जसको मञ्चमा कुनै काम छैन, उनीहरूलाई मञ्चभरि किन बसाउनुपर्ने हो ? कतिपय कार्यक्रम यस्ता हुन्छन् कि कार्यक्रम सकिने बेलासम्म मञ्चमा आसनग्रहणका निम्ति उद्घोषकले बोलाइरहेको हुन्छ । यस्तोसम्म हुन पुग्छ कि सहभागीभन्दा बढी संख्या मञ्चमा विराजमान हुँदा पनि मञ्चमा आसनग्रहणको अत्याचार अन्त्य भइजाँदैन । योभन्दा निष्कृष्ट मञ्चीय संस्कारको दृश्य देख्न गाह्रो छ ।छ, एउटै कार्यक्रमका अतिथिलाई फरक फरक माला, फरक फरक खादा किन ? हुँदा हुँदा त एउटै दुर्घटनामा मारिएकाहरूको श्रद्धाञ्जली कार्यक्रममा मृतकको पदीय हैसियतअनुसार फोटाहरू पनि सानाठूला राख्ने संस्कार सुरु भइसक्यो । हेलिकप्टर दुर्घटनामा मृत्यु भएकाहरूको श्रद्धाञ्जली कार्यक्रममा मन्त्री रविन्द्र अधिकारीको तस्बिर ठूलो र अरू मृतकको सानो तस्बिर राखिनुले गम्भीर टिठलाग्दो स्थानमानलाई व्यक्त गरेको थियो ।सात, आफू र आफ्नो पार्टीलाई भौतिकवादी बताउनेहरू नै सहिद वा मृतकलाई श्रद्धाञ्जली दिइरहेका छन् । फोटामा अबिर, माला र खादा खापिरहेका छन् तर मृतकले पाउँदै नपाउने श्रद्धाञ्जली हामी किन दिइरहेछौं ? मूर्ति पूजाको धार्मिकीलाई फोटो पूजामा किन पुनर्जीवित गर्दै छौं जस्ता आधारभूत प्रश्न गायब छन् ।समग्रमा के प्रस्ट हुन्छ भने राजनीतिक वा सामाजिक कार्यक्रमहरूका मञ्चीय संस्कारहरूले आजको समय र पुस्ताको आवश्यकतालाई सम्बोधन नगरिरहेको मात्र होइन, बरु तिनले घातक भूमिका खेल्न थालिसकेका छन् । यस्ता हेर्दा र भोग्नै पर्दा दिगमिग लाग्ने सयौं मञ्चीय संस्कार आज पनि व्यवहारमा जारी छन् । तसर्थ, नयाँ पुस्ता र नयाँ युगको नयाँ राजनीतिले सामाजिक जीवनका संस्कारलाई जस्तै मञ्चीय संस्कारलाई पनि वैज्ञानिक र समतामूलक बनाउन चिन्तन र व्यवहार सुरु गर्नैपर्छ ।"
निजगढको विकल्प भट्टेडाँडा,"प्रस्तावित निजगढ अन्तर्राष्ट्रिय विमानस्थल (निअवि) निर्माणका लागि रूख कटान गर्ने योजना यथास्थितिमा राख्न सर्वोच्च अदालतले गरेको अन्तरिम आदेशसँगै कतिपयले यो विराट् यातायात पूर्वाधारको निर्माणमा ग्रहण लागेको अनुभूति गरेका छन् । यसैले यो विमानस्थल बन्ने या नबन्नेमा फेरि एक पटक आम जनताका मनमस्तिष्कमा शंकाका बादलहरू मडारिएका छन् । यसरी २५ वर्षअघिदेखि थालिएको र अहिलेसम्म शिलान्यासै हुन नसकेको परियोजनालाई सर्वोच्च न्यायालयले समेत प्रश्नको घेरामा राख्न सक्ने परिस्थिति सिर्जना भएबाट केही महत्त्वपूर्ण सवाल पुनः सतहमा आएका छन् ।तीमध्ये पहिलो हो के निअविले यात्रुहरूलाई अहिले त्रिभुवन अन्तर्राष्ट्रिय विमानस्थल (त्रिअवि) ले दिएकै तहमा सेवा दिन सक्छ ? अर्थात्, के यो दोस्रो विमानस्थल पहिलोको पूर्ण विकल्प हुन सक्छ ? निजगढलाई चयन गर्नुका पछि दुई कारण मुख्य छन् भनी प्रस्तावक निकायहरूले बहसपैरवी गर्दै आएका छन् । ती कारणमा छन् साबिकको त्रिअविले यात्रुचाप थेग्न नसक्ने र काठमाडौंतराई द्रुतमार्गको निर्माणपछि राजधानी र तराई दुवैलाई यसले सहज सेवा दिने तर स्मरणीय छ, काठमाडौंको केन्द्रबाट प्रस्तावित निअविको निर्माणस्थलको दूरी करिब ९० किमि छ । द्रुतमार्गको डिजाइनमा सवारी साधनको अधिकतम गति पहाडी भूभागमा ६५ किमि प्रतिघण्टा र समथरमा १२० किमि प्रतिघण्टा हुने अनुमान भएकाले काठमाडौंको केन्द्र भागबाट निअविसम्मको यात्रा समय डेढदेखि दुई घण्टासम्मको हुनेछ । अहिले काठमाडौं उपत्यकाकै विभिन्न स्थानबाट द्रुतमार्गको आरम्भविन्दु खोकनासम्म जान द्रुत गतिमा सवारी साधन चल्ने सडक निर्माणको योजना नभएकाले साबिककै सडक प्रयोग गर्नुपर्ने हुन्छ । यसो हुँदा भारदेउ, सिपाडोल, लप्सीफेदी वा बुढानीलकण्ठजस्ता उपत्यकाभित्रकै स्थानबाट निअवि पुग्न तीन चार घण्टा लाग्ने हुन्छ । यसको अर्थ, दूरदराजका उपत्यकावासीले समेत बिहानको उडान समात्न निजगढमै बास बस्ने गरी जानुपर्ने हुन्छ । यो कुरालाई मध्यनजर गरी पछिल्लो समय निर्माण गरिएका अन्य मुलुकका विमानस्थललाई सकेसम्म सहरबाट नजिकै राखिएको पाइन्छ । सामान्यतः सहरको जुनसुकै कुनाबाट पनि औसत एक घण्टामा विमानस्थल पुग्न सकिने हिसाबले पूर्वाधार निर्माण गरिएको पाइएको छ । विमानस्थल जान निजी सवारी साधन, ठूला सवारी साधन र मेट्रो रेलको समेत सहज पहुँच हुने सोच राखिएको हुन्छ । महानगरको केन्द्रबाट १४ किमि पर रहेको भारतको इन्दिरा गान्धी (नयाँदिल्ली), ४७ किमि परको थाइल्यान्डको सुवर्णभूमि (बैंकक) र ५८ किमि परको हालसालै निर्माण सम्पन्न भएको चीनको बेइजिङड्याकसिङ (बेइजिङ) विमानस्थलहरूलाई उदाहरणका रूपमा लिन सकिन्छ । यसरी परिकल्पना गरिएको हाम्रो दोस्रो विमानस्थल पहुँचका हिसाबमा त्रिअविको सिधा र सपाट विकल्प नहुने स्पष्ट देखिन्छ । निअविको निर्माण भए पनि आश्वासन धेरै बाँडेको बनेपासिन्धुली राजमार्ग ठूला सवारी साधनका लागि विकल्प नभएको जस्तो कालान्तरमा त्रिअविको भरपर्दो विकल्पका रूपमा राजधानीबाट तुलनात्मक रूपमा नजिकै अर्को विमानस्थल निर्माण गर्नुपर्ने हुन्छ । बैंककमा डोनमुआङको विकल्पका रूपमा निर्माण गरिएको सुवर्णभूमि र चीनको राजधानीमा हालसालै सञ्चालनमा आएको नयाँ विमानस्थल यसका ज्वलन्त उदाहरण हुन् । जापानमा पनि बृहत्तर टोकियोभित्रै हानेदा र नारिता विमानस्थल छन् । नेपाल विकास अनुसन्धान प्रतिष्ठानद्वारा प्रारम्भिक अध्ययन गरिएको एउटा वैकल्पिक प्रस्तावमा ललितपुरको भट्टेडाँडामा महाभारत पहाड सम्याएर विमानस्थल निर्माण गर्न सकिनेतर्फ औंल्याइएको छ । काठमाडौं उपत्यकावरिपरि रहेका लगभग ३,००० मिटर अग्ला महाभारत पहाडका कारण त्रिअविको गणना विश्वका कठिन अन्तर्राष्ट्रिय विमानस्थलहरूका रूपमा हुन्छ । यसकारण हाल राडारको टावर रहेको भट्टेडाँडाको ६ किलोमिटर पहाड सम्याउँदा अन्तर्राष्ट्रिय विमानस्थलका लागि पर्याप्त समथर जमिन उपलब्ध हुने प्रस्तावमा उल्लेख छ । यो क्षेत्रको पश्चिम र दक्षिणमा वाग्मती नदी र भट्टेडाँडाको प्रशासनिक इकाइ वाग्मती गाउँपालिका भएका कारण प्रतिष्ठानले यस विमानस्थलको नामकरण वाग्मती अन्तर्राष्ट्रिय विमानस्थल (वाअवि) उपयुक्त हुने समेत ठानेको छ । नेपाल नागरिक उड्डयन प्राधिकरणको वार्षिक प्रतिवेदनअनुसार सन् २०१८ मा नेपालमा ३३,९३३ वटा अन्तर्राष्ट्रिय उडान भएका थिए । यो हिसाबले औसत एक घण्टामा दुई जहाजले उडान भरेका थिए । वाअविको क्षमता एक घण्टामा छ वटा उडान भर्ने हुनेछ । यसको अर्थ हाल त्रिअविले प्रतिदिन सालाखाला १०,००० यात्रुलाई सुविधा दिएको छ तर पछिल्लो समय जहाज घण्टौं होल्डमा राखिने वा उडान समय फेरबदल हुने समस्याले त्रिअवि आक्रान्त छ । वाअविको क्षमता त्रिअविको भन्दा साढे दुई गुणाले बढी हुने भएकाले यसले प्रतिदिन २५,००० यात्रुलाई सुविधा दिन सक्नेछ । यो विमानस्थल काठमाडौंको रत्नपार्कबाट २५ किमि र पूर्वपश्चिम राजमार्गबाट ५०६० किमि दूरीमा हुनेछ । हवाई, सडक र रेलजस्ता यातायात पूर्वाधारको रेखांकन गर्दा विचार गर्नुपर्ने पक्ष हो यसले भविष्यमा सिर्जना गर्ने करिडोर सहर सञ्जाल । पूर्वपश्चिम राजमार्ग रेखांकन हुनुअघि नामोनिसान नभएका बिर्तामोड, इटहरी, हेटौंडा, बुटवल, कोहलपुर र अत्तरिया अहिले प्रमुख व्यापारिक र बसोबास केन्द्र बनेका छन् । विराटनगरधरान, पथलैयावीरगन्ज, बुटवलभैरहवा र नेपालगन्जकोहलपुर खण्डमा दुवैतिर एकअर्कासँग जोडिएका सहर विकास भएका छन् तर सबैभन्दा अघि बनेको त्रिभुवन राजपथको नौबिसेबाट टिस्टुङ, पालुङ हुँदै हेटौंडासम्म पुग्दा पनि यस्ता करिडोर सहर बन्न सकेका छैनन् । तर नौबिसे छोएर काठमाडौं जाने पृथ्वीराजमार्ग र बनेपाधुलिखेलपाँचखाल हुँदै जाने अरनिको राजमार्गमा ८० किलोमिटर लामो सहर सिर्जना भएको छ । यो करिडोरमा चन्द्रागिरि, कीर्तिपुर, काठमाडौं, ललितपुर, मध्यपुर ठिमी, भक्तपुर, सूर्यविनायक, बनेपा, धुलिखेल र पाँचखाल गरी दस वटा नगरक्षेत्र स्थापित भएका छन् । त्रिभुवन राजपथको रेखांकन हुँदा या भविष्यमा बन्ने अन्तर्राष्ट्रिय विमानस्थलको परिकल्पना हुँदा सहर करिडोर सिर्जना हुने गरी समथर भूभागबाट राजमार्ग निर्माण भएको भए नौबिसेपाँचखालजस्तै काठमाडौंतराई करिडोर सहर सिर्जना हुने थियो । त्यसो भएको भए राजनीतिक हिसाबमा टाउको दुखाइरहने तराई र काठमाडौंबीचको मनोमालिन्य र भावनात्मक खाडलसमेत नहुने वा कम हुने थियो । वाअवि रहेको स्थानको दक्षिणमा वाग्मतीको किनारमा रहेको सानो उपत्यका माल्टाको उचाइ ९०० मिटर मात्र छ । यसको अर्थ काठमाडौं उपत्यकाकै अंश ललितपुरको टीकाभैरव (१,५०० मिटर) र माल्टाका बीचमा तगारोका रूपमा लगभग १० किलोमिटर लामो भट्टेडाँडो (२,३०० मिटर) छ । वाग्मती नदीका किनारामा रहेको समथर भूभागमा सडक सञ्जाल र स्मार्ट सहरहरूको विकास गर्दा काठमाडौंवाअविमाल्टाकर्मैया एक सहर करिडोरका रूपमा समेत विकास हुन सक्ने सम्भावनालाई प्रतिष्ठानले ठम्याएको छ किनभने माल्टाभन्दा तल्लो भूभागमा वाग्मती नदीका दुवै किनारमा सहर बसाउन योग्य समथर जमिन प्रचुर मात्रामा छ । अहिले अन्तर्राष्ट्रिय बजारमा ढुंगा, गिट्टी र बालुवाको मूल्य प्रतिटन १,००० रुपैयाँ छ । भट्टेडाँडाको ६ किमि पहाडलाई २,००० मिटरको उचाइमा सम्याए त्यो उत्खनन गरिएको निर्माण सामग्रीको मूल्य ६ खर्ब बराबरको हुने देखिन्छ । सम्याउने काम गर्न लगभग १ खर्ब लागत लाग्नेछ र विमानस्थल निर्माण गर्न २ खर्बको । यसरी प्रतिष्ठानको प्रारम्भिक अनुमानअनुसार यो वाअविको निर्माण कार्यले ३ खर्बको राजस्व प्राप्त हुनेछ । यो परियोजना निर्माण गर्दा अहिलेको बेरोजगारी र विदेश पलायनको समस्या केही हदसम्म समाधान हुने पनि देखिन्छ । स्मरण रहोस्, नयाँदिल्लीको इन्दिरा गान्धी विमानस्थलको दैनिक आय लगभग ३ करोड नेपाली रुपैयाँ बराबर छ । यसैको हाराहारी हिसाब गर्दा र पाँच वर्षको निर्माण अवधि राख्दा विगत २० वर्षमा हामीले निअविको निर्माण नगरेर लगभग ३ खर्बको राष्ट्रिय आम्दानी गुमाएका छौं । बहसको दोस्रो महत्त्वपूर्ण विषय निर्माण कार्यान्वयन गर्ने सरकारी निकायको रवैयासम्बद्ध छ । यो लेख तयार पार्दासम्म २ खर्ब लागतको विराट् पूर्वाधार निर्माण गर्ने सरकारी निकायको नामसम्म किटान नहुनु र संस्कृति, पर्यटन तथ नागरिक उड्डयन मन्त्रालयको वेबसाइटमा निअविसम्बन्धी कुनै सूचना नहुनुले हामी यसबारे कति गम्भीर छौं भन्ने तथ्य उजागर गर्छ । हाम्रा लागि सम्भवतः २ खर्ब लागतको परियोजनाको अहिलेसम्मकै विराट् कार्य हो तर यस्ता परियोजना निर्माण गर्ने ताल्लुक निकायको नाम संस्कृति र पर्यटन जोडिनु अर्को दुर्भाग्य हो । यस्तै, नागरिक उड्डयन प्राधिकरणले आफ्नो वेबसाइटमा परियोजनाहरूको सूचीमा सेकेन्ड इन्टरनेसनल शीर्षकमा एउटा श्वेतपत्र राखेर आफूसँग बृहत्तर परियोजना निर्माणको अनुभव नभएको दृष्टान्त पेस गरेको छ । यसरी पूर्वतयारीको यो दुरवस्थालाई पनि यो ग्रहण लागेको अवसरमा सम्माननीय अदालतले केही स्वस्तिशान्ति अवश्य नै गर्नेछ भन्ने आशा गर्न सकिन्छ । विकासनिर्माणका लागि रूख काट्ने होइन कि कहाँको रूख किन काट्ने भन्ने विषय महत्त्वपूर्ण हो । निअविको वातावरण प्रभाव मूल्यांकन (ईआईए) प्रतिवेदन स्वीकृत भइसकेको हुनाले रूखबिरुवा हटाएर त्यसको क्षतिपूर्ति गर्ने निराकरणका उपाय अवश्य उल्लेख भएका होलान् तर विमानस्थल कार्यान्वयन गर्ने निकायले सार्वजनिक महत्त्वका यस्ता विषयको उल्लेख भएको ईआईए प्रतिवेदन सर्वसाधारणको पहुँचमा नराखेको हुनाले अनेक तर्कवितर्क हुनु अस्वाभाविक होइन । त्रिअविमा समेत चरा ठोक्किएका घटना देखेसुनेका सर्वसाधारणले पर्सा राष्ट्रिय निकुञ्जसँगै जोडिएको वनमा निर्माण हुने विमानस्थलको चरा आतंक वा जंगली जनावरको आक्रमणबाट कसरी सुरक्षित हुने भन्नेबारे ध्यान केन्द्रित गर्नु बेठीक होइन । तर अदालतको आदेशसँग जोडिएको सिरानको विषयवस्तु झन् गहन छ । नेपालमा हाल ५० प्रतिशतजति जमिनमा या त वनजंगल छ या संरक्षण गरिएको क्षेत्र । यसका कारण अहिले बाँदर, चितुवा र मृगजस्ता जंगली जनावरको संख्या ह्वात्तै बढेको छ । बाँदर आतंकले किसानहरू बसाइँ सर्न बाध्य भएका छन् वा बाँदर आतंक मत्थर पार्न सक्ने प्रतिबद्धता भएका उम्मेदवारलाई मत हाल्ने चलन आइसकेको छ । बसाइँसराइ र सहरीकरणका कारण अर्कातिर दूध दिने गाईभैँसी मासिएका छन् । आरक्षित क्षेत्रको विकास, सामुदायिक वनको फैलावट र गाउँघरबाट सहरमा भएको बसाइँसराइका कारण यो अवस्था आएको हो । संरक्षणको बहसपैरवी गर्ने स्वार्थकेन्द्रहरूको तर्क हास्यास्पद रहेको भनाइ चीन र कोरियाको जस्तो आफ्नै जीवनकालमा द्रुत आर्थिक विकास भएको देख्न चाहने विकासवादीहरूले राख्दै आएका छन् । बरु हिँडेरै जाने वा गाईभैँसीको सट्टा बाँदर वा मृगको दूध उत्पादन गर्ने प्रविधिको विकास गर्ने तर जंगलको रूख काट्न नदिने जस्ता बेतुकका तर्क संरक्षणवादीले राखेका हुन्छन् भनी उनीहरूको कटु आलोचनासमेत गर्ने गरिएको छ । ५० वर्षयता अन्य मुलुकका तुलनामा नेपालमा दाता राष्ट्र र विकास साझेदारी संस्थाहरू विकासनिर्माणका मूलधारका भन्दा किनाराका यस्ता मुद्दालाई अघि सारेर सरकारी निकाय, विकासकर्मी र अनुसन्धानकर्ताको कित्तामा आफ्नो हालीमुहाली गर्न सफल भएका छन् । अदालतमा हुने बहसमा पनि विकासवादीभन्दा संरक्षणवादी नै हावी भयो भने सम्भवतः खण्डग्रास ग्रहण बढेर खग्रास हुने र त्यो दीर्घायुको हुन सक्ने जोखिम छ । यसकारण यी विषयमा सम्पूर्ण सरोकारवाला र नागरिक समाजको समेत ध्यानाकर्षण हुन जरुरी छ । लेखकत्रय नेपाल विकास अनुसन्धान प्रतिष्ठानमा आबद्ध छन् ।"
महत्त्वपूर्ण परीक्षण गरेको किमको दाबी,"सोल उत्तर कोरियाले आफ्नो भूउपग्रह प्रक्षेपण स्थलमा अति महत्त्वपूर्ण परीक्षण गरेको बताएको छ । उत्तर कोरियाली समाचार संस्था केसीएनएले उत्तर कोरिया सरकारका प्रवक्तालाई उद्धृत गर्दै देशको रणनीतिक अवस्थितिलाई थप मजबुद बनाउन पछिल्लो परिणाम प्रयोगमा आउने जनाएको छ । सोहाए भूउपग्रह लन्चिङ ग्राउन्डमा शुक्रबार गरिएको पछिल्लो परीक्षणबारे विस्तृत विवरण भने दिइएको छैन । यो एक सातामा उत्तर कोरियाले गरेको दोस्रो परीक्षण हो । विश्लेषकहरूका अनुसार उत्तर कोरियाको पछिल्ला परीक्षणहरू जमिनमा आधारित भूउपग्रह प्रक्षेपणलाई बल पुर्याउने इन्जिन वा अन्तरमहादेशीय बलिस्टिक क्षेप्यास्त्र परीक्षण हुन सक्ने जनाएका छन् ।उत्तर कोरियाले अमेरिकासँग वार्ता बन्द गरेको अनुमान गरिएका बेला पछिल्लो परीक्षण गरेको हो । हामीलाई हाल अमेरिकासँग लम्बेतान वार्ता गर्न आवश्यक छैन र परमाणु निःशस्त्रीकरणको मुद्दा सहमतिको टेबलबाट बाहिरिइसकेको छ, संयुक्त राष्ट्रसंघका लागि उत्तर कोरियाली दूत किम सङले गतसाताको परीक्षणपछि विज्ञप्तिमा उल्लेख गरेका थिए । उत्तर कोरियाका लागि अमेरिकी विशेष प्रतिनिधि स्टेफन बिगनले आइतबार दक्षिण कोरियाको भ्रमण गर्दै छन् ।"
"राजनीति, कला र खेल","ॅनेपाल नेक्सस र ॅतमसमहोत्सवकै अवसरमा पत्रकार सुधीर शर्माको पुस्तक नेपाल नेक्सस को लोकार्पणसमेत गरिएको छ । लेखक शर्मा र नेता गगन थापाले पुस्तकको लोकार्पण गरेका हुन् । उनीहरुसँगै विश्लेषक यादव देवकोटाले नेपाल नेक्सस ः राजनीतिमा भूराजनीति सेसनमा बहस चलाए । त्यस अवसरमा नेपालमा बढ्दै गएको राजनीतिक हस्तक्षेप एवं सीमा समस्या, राजनीतिक नेतृत्वमा देखिएको अदूरदर्शीपन, त्यसले निम्त्याएका समस्या, सीमा समस्या समाधानमा नदेखिएको पहल आदि विषयमा छलफल गरे । भूराजनीतिमाथि भइरहेको राजनीतिबारे उनीहरूले व्याख्या विश्लेषण गरे ।महोत्सवमै नारायण ढकालको पुस्तक तमस समेत लोकार्पण गरियो । उक्त अवसरमा साहियत्यकार खगेन्द्र संग्रौला र गनेस पौडेलसँग गफिए, भूपेन्द्र खड्का । यो सेसनमा ढकालको यही पुस्तकमाथि वक्ताहरूले चर्चा गरेका थिए । कार्यक्रममा संग्रौलाले पुस्तकसँगै नारायण ढकालको व्यक्तित्वमाथि आफ्ना धारणा राखेका थिए ।लोक गीतदेखि खेलसम्मशनिबारको पहिलो सेसन थियो, लोकगीत कि लोकप्रियता ? यो सेसनमा पत्रकार नारायण अमृतसँग गायक एवं प्राज्ञ हरिदेवी कोइराला, युवा पुस्ताका गायक प्रकाश सपुत र लोक संगीत अभियन्ता झुमा लिम्बूले छलफल गरे । यसमा विशेषगरी त्यो बेलाको लोकगीतको अवस्था अर्थात् लोकगीतको आफ्नोपन र वर्तमानमा यसमा आएका परिवर्तनबारे उनीहरूले छलफल गरे । अहिलेका कतिपय विकृति विसंगतिप्रति पनि उनीहरूले चर्चा गरे । सुरुवातमा सुन्न बनाइएको लोकगीत अहिले हेर्न बनाइएको जस्ता आरोप लागेको विषयमा पनि कार्यक्रममा बहस भयो । लोकगीतलाई जोगाउँदै सकारात्मक रूपमा यसलाई अघि बढाउनुपर्नेमा उनीहरूले जोड दिए । यही समयमा बालबालिकाको हातमा मोबाइल कि पुस्तक ? शीर्षकमा गफिए, करुणा कुँवर, बिना थिङ तामाङ, वसन्त गौतम र भवसागर घिमिरे । उनीहरूले पछिल्लो समय बढ्दै गएको प्रविधिका कारण बालबालिकाका मानसिकतामा पारेको प्रभावबारे आआफ्ना धारणा राखे । महोत्सवको दोस्रो सेसनअन्तर्गत दुई कार्यक्रम सञ्चालन भए, सपनाको सम्मान र नारायण ढकालको पुस्तक तमस माथि अन्तरक्रिया । सपनाको सम्मान सेसनमा बाजुराका चिकित्सक डारुपचन्द्र विश्वकर्मा, दलित समुदायका अभियन्ता विमला गायक र सुभाष नेपालीसँग शिवहरि ज्ञवाली गफिए । यो सेसनमा उनीहरूले पिँधमा रहेको समुदायबाट यो स्थानसम्म आइपुग्न आफूले गरेका संघर्षका गाथा सुनाए ।कार्यक्रममा अध्ययनको भोक शीर्षकमा अन्तरक्रिया भयो । यसमा सांसद शान्ता चौधरी र अभिनेत्री करिश्मा मानन्धरसँग सविना कार्कीले संवाद चलाइन् । यसमा उनीहरूले नेपालमा बढ्दै गएको पठन संस्कृति र शिक्षा एवं पठन अभिरुचिबारे छलफल गरेका थिए । साथै पठन अभिरुचिबारे समाजमा सचेतना जगाउनुपर्नेमा उनीहरूको जोड थियो । यही सेसनको अलि मियाँ कक्षमा कारागारमा किताबी संसार शीर्षकमा संवाद चल्यो । यसमा संवाद गरे, महेशविक्रम शाह, धर्मराज विश्वकर्मा र कुमारी लामाले । उनीहरूले नेपालमा कारागारको अवस्था र त्यहाँका दुरवस्थाबारे चर्चा गरे । कारागारमा कतिपय अवस्थामा निर्दोष मानिस पनि परेको र उनीहरूका लागि लडिदिने कोही नभएको गुनासो गरे ।महोत्सवको अर्को सेसन थियो, बतासमा बारुदको गन्ध ः नक्सलवाददेखि लेखनसम्म । यसमा सहभागी भए, बंगाली लेखक मनोरञ्जन व्यापारी र दिनेश काफ्ले । रोचक किसिमको यो सेसनमा मनोरञ्जन व्यापारीले आफूले जीवनमा घटाएका वा घटाउनुपरेका अनौठा घटनाबारे रोचक प्रसंग सुनाए । साथै आफ्नो अध्ययन एवं बाल्यकालका कठिन तर रोचक प्रसंगबारे पनि व्यापारीले आफ्ना अभिव्यक्ति दिए ।यही समयमा राजनीतिको अपराधीकरण, अपराधको राजनीतीकरण शीर्षक सेसन रह्यो । यसमा गफिए, नेपाल प्रहरीका पूर्व एआईजी देवेन्द्र सुवेदी, पत्रकार हरिबहादुर थापा र जनकराज सापकोटा । उनीहरूले नेपालमा बढ्दै गएको आपराधिक गतिविधि र तिनका नियन्त्रणका उपाय मात्र सुझाएनन्, राजनीतिक वृत्तमा पनि हाबी भएको अपराधीकरणले कसरी समस्या निम्तिँदै गएका छन् भन्नेबारे छलफल गरे । नेपालमा कसरी अपराधीकरण हाबी भइरहेको छ भन्नेमा वक्ताहरूले अन्तर्राष्ट्रिय उदाहरणसमेत प्रस्तुत गरे । निर्वाचनताका जितका लागि उम्मेदवारहरूले कसरी गुन्डाहरूको सहारा लिन्छन् भनेरसमेत यो सेसनमा छलफल भयो । भ्रष्टाचारलगायत अभियोगमा बन्ने गरेका छानबिन आयोग पनि जनताको आँखामा छारो हाल्न मात्र गर्ने गरिएको वक्ताहरूको भनाइ थियो । महोत्सवको अर्को सेसन थियो, जाग लम्क, चम्क हे खेलकुदका बदलिँदा आदर्श । यसमा अल्ट्राधावक मीरा राई, बडिबिल्डर ननिता वज्राचार्यसँग छलफलमा जुटिन्, शिवानीसिंह थारू । उनले नेपालको खेलकुदको अवस्था, यसका समस्या मात्र केलाएनन्, यसमा जम्न, अघि बढ्न र जित्न कति कठिन छ भन्नेबारे पनि चर्चा परिचर्चा गरे । यस क्रममा आफूहरूले भोग्नुपरेका समस्याबारे पनि उनीहरूले आआफ्ना धारणा राखे । यसै समयमा अर्को सेसन पनि चल्यो, राइटिङ होम एन्ड होमल्यान्ड शीर्षकमा । यसमा गफिए, जमिल जन कोचाई र इतिशा गिरी । यसमा उनीहरूले आफ्नो जम्नस्थान र देशका बारेमा गरिने सिर्जना एवं साहित्यबारे चर्चापरिचर्चा गरे ।"
कलाकार क्षेत्री रहेनन्,"काठमाडौं (कास) कलाकार दीपक क्षेत्रीको डिल्लीबजारस्थित आफ्नै निवासमा निधन भएको छ । शुक्रबार राति फिल्मको काम सकेर घर पुगेका क्षेत्री शनिबार दिउँसो मृत अवस्थामा फेला परेका थिए । मृतक क्षेत्रीको शवलाई पोस्टमार्टमका लागि महाराजगन्जस्थित त्रिवि शिक्षण अस्पताल राखिएको छ । क्षेत्रीकी पत्नी विपना बस्नेत छोरी रिस्तासहित मलेसियामा भएको कारण उनको अन्त्येष्टि आइतबार मात्रै हुने परिवार स्रोतले जनाएको छ ।फिल्म विश्वास मार्फत २०४३ सालदेखि अभिनय यात्रामा होमिएका कलाकार क्षेत्रीले त्यसपछि दिदी, पृथ्वी, सिमाना, शंकर, अंशबन्डा, झोला, बुलबुल, बादशाह जुट हुँदै पछिल्लोपटक छ माया छपक्कै मा देखिएका थिए । घाँटीको श्वासनलीमा मासु पलाउने समस्याका कारण लामो समय थलिएका उनको तीन वर्षअघि शल्यक्रिया गरिएको थियो । शल्यक्रियापछि पुनः अभिनयमा फर्किएका ५८ वर्षीय क्षेत्री भारतको दार्जिलिङमा जन्मेका हुन् । क्षेत्रीको निधनमा फिल्मकर्मीहरूले शोक व्यक्त गरेका छन् ।"
संगीतसँगै मौलिक खाना,"(काठमाडौं)  चिसो मौसम, कहिले घाम कहिले पानी । बौद्धस्थित होटल ह्यातको मैदानमा भने तामाङ संगीत र मौलिक खानपानको तातो लोभलाग्दो थियो । शुक्रबारदेखि जारी दुईदिने तामाङ सेलो तथा खाना महोत्सवमा पूर्वी तामाङ समुदायमा प्रचलित सेलोदेखि धादिङ, नुवाकोट क्षेत्रमा प्रचलित लोकभाका म्हेन्दोमाया र सिन्धुपाल्चोकमा प्रचलित खान्दुके भाकासम्मले सांगीतिक इन्द्रेणी निर्माण गर्यो । एकाएक मौसममा आएको बदलावलाई समेत ख्याल नगरी तन्नेरीहरूले डम्फु र टुङ्नाको तालमा कम्मर मर्काए, बुजु (चामलको तोर्मा) खाए, तोङ्बा चाखे । तामाङ समुदायको लोकसंगीत परम्परा र मौलिक खानपान प्रवर्द्धन गर्ने ध्येयले तामाङ कलाकार संघले गरेको महोत्सवको दोस्रो दिन गायक रोज मोक्तानदेखि चन्द्रकुमार दोङ र गायिका इन्दिरा गोलेसम्मले स्टेज तताए । लोकलयमा आधारित तामाङ सेलोलाई आधुनिक बान्कीमा पस्किने कार्यमा अब्बल योगदान दिएका गायकसंगीतकार चन्द्रकुमार दोङ र गायिका इन्दिरा गोले मैदानमा भेला भएका हजारौंका माहोल देखेर फुर्किए । तामाङ कला क्षेत्रलाई संस्थागत गर्नसमेत योगदान दिएका चन्द्रकुमार दर्शकदीर्घाबाटै गाएर स्टेज उक्लिँदा दर्शकश्रोता निकै उत्साहित देखिएका थिए । दर्शकको मनोविज्ञान बुझेर चन्द्रकुमार र इन्दिराले सेलो दोहोरी घन्काए आपा त गाङदान, मावली स्याङ्तानके विना राम्रो होई मैच्याङ खेलाउँकी जुहारीत्यसअघि नै लोकगायक जयनन्द लामाले स्टेज तताइसकेका थिए । कलकत्ते काइँयो का यी पुराना गायकलाई पनि दर्शकले राम्रै साथ दिए । सुचना तथा सञ्चार प्रविधिमन्त्री गोकुल बाँस्कोटाले डम्फु बजाएर उद्घाटन गरेको महोत्सवको पहिलो दिन प्रेम लोप्चान, बुद्ध लामा, मिलन लामालगायतले गीत गाएका थिए भने म्हेन्दोमाया कलाकार संघले नृत्य पस्केको थियो । दोस्रो दिन ताम्बा (संस्कृतिविद्) हरूले सेरग्याम गीत गाउँदै सांगीतिक महोल सुरु गरेका थिए । यसपछि रमला पाख्रिन, जोङबा कान्छा, लक्ष्मी स्याङ्तान र विना घलेले म्हेन्दोमाया लोक भाका सुनाए भने जमुना योञ्जन, सुरेश लामा, सन्तोष लामा, अविनाश घिसिङ, सुवास मोक्तान, अशोक लामा, मिङ्स लामा, प्रकाश तामाङ, उषा पाख्रिन, निमा पाख्रिन, ओम वाइबालगायतले स्टेज तताए । अनिता गोले र अभि लामाको समूहले नृत्य गर्यो । खाना र मौलिक भेषभूषाको समेत स्टलहरू राखिएको महोत्सवको आकर्षण तामाङ कुदाप (चुल्हो) को मेनुमा थियो । कुदापले मौलिक तामाङ परिकार, बुजु (तोर्मो), तेमे (तरुल), आलुम (पानीरोटी), गेङ (रोटी), फापरको फुलौरा, आइराक (रक्सी), नाकाला स्या (कुखुराको मासु) लगायत परिकार प्रस्तुत गरेको थियो । नयाँ पुस्तामा मौलिक सांस्कृतिक ज्ञान र सीप हस्तान्तरणको उद्देश्यले महोत्सव गरिएको संघका अध्यक्ष एवं गायक सञ्जीव वाइबाले बताए । महोत्सवले तामाङ समुदायभित्र प्रचलित थुप्रै सांगीतिक धारलाई समेत बाहिर ल्याएको महोत्सव संयोजक विश्व दोङले बताए । संघका सचिव रोशन फ्युबाका अनुसार पछिल्लो समय धादिङ, नुवाकोट र रसुवा भेकमा प्रचलित म्हेन्दोमाया लोकभाकामा एल्बम निकाल्ने थुप्रै कलाकार आइरहेका छन् । नयाँ र पुराना कलाकारको पुनर्मिलनजस्तो पनि बन्यो यो महोत्सव, उनले भने ।"
उच्च पहाडमा बाक्लो हिमपात,"यातायात अवरुद्ध, पाँच फिटसम्म हिउँसंखुवासभा नुनढाकीको गुफापोखरी सडक खण्डमा यातायात अवरुद्ध भएको छ । वर्षासँगै भएको हिमपात हुँदा उत्तरी र दक्षिणी क्षेत्रका चार गाउँपालिका बढी प्रभावित भएको स्थानीयले बताएका छन ।जलजला, नुनढाकी, मकालु, पावाखोला, हटिया, किमाथांका र चेपुवालगायतका क्षेत्रमा भारी हिमपात भएको हो । हिमपातले जाडो बढाएको छ । नुनढाकीको गुफापोखरीमा दुई फिट हिउँ जमेको प्रहरीले जनाएको छ । उत्तरी हिमाली गाविसमा २ फिटदेखि ५ फिटसम्म हिउँ जमेको डीएसपी मिमबहादुर लामाले बताए । एक्कासि भारी हिमपात भएपछि पर्यटकीय क्षेत्र गुफापोखरीका बासिन्दा घर बाहिर निस्कन नसकेको स्थानीय हिमा खनालले बताइन् । चारैतिर हिउँले ढाकेको छ, उनले भनिन्, सडकमा हिँउ जमेपछि गाडी चल्न सकेको छैन ।"
कर्णाली तीरमै पुग्यो हिउँ,"(मुगु)  सोरु गाउँपालिका४ फोतु गाउँका बिर्ख शाही दंग छन् । मंसिरमै नदीको तिरसम्म हिउँ परेको दशकयता उनले देखेका थिएनन् । यो साल त अचम्मै भयो, यति छिट्टै हिउँ पर्यो, त्यो पनि कर्णालीको तिरसम्मै पुग्यो, उनले भने । शुक्रबार राति भएको हिमपातले कर्णाली नदी छोएको छ । डाँडाकाँडामा परे पनि नदीको खोंचमै हिउँ पुग्दा शाहीजस्तै अरू पनि अचम्मित छन् । कहिल्यै हिउँ नपर्ने औल बस्ती लिब्रु, रावलबाडा र हुम्लाको तुम्च गाउँसम्म हिमपात भएको छ । मंसिरमा परेको बाक्लो हिउँ पग्लिन धेरै दिन लाग्ने थार्प गाउँका मयलाल बोहराले बताए । मंसिरमै हिउँ परेपछि पुसमाघमा के अवस्था होला ? उनले भने, यो साल चिसोले सताउने भयो ।हिमपात भएपछि कोही खुसी र कोही चिन्तित छन् । खेतीपाती गर्ने उत्साहित देखिन्छन् । अन्नबाली सप्रिने, फलफूल उत्पादन बढ्ने, जडीबुटी उम्रिने र पानीका मुहान बढ्ने हुनाले राम्रै भएको बोहराले बताए । हिउँ परेपछि सुबिकाल लाग्ने उनको भनाइ छ । अब त खेतबारीमा जेठासी बाली (जौं, गहुँ) राम्रो हुने भयो, उनले भने, बाली छरेपछि हिउँ परेकाले राम्रै होला ।जागिरको सिलसिलामा कार्यालयमा आउजाउ गर्ने, परियोजनाको काम हेर्न फिल्डमा गइरहने र सामान ओसारपसार गर्नेहरू भने चिन्तित छन् । बाक्लो हिउँ र अत्यधिक चिसोले लेकाली बस्तीका विद्यार्थीलाई पनि गाह्रो पारेको छ । हिमपातका कारण जिल्लाको सडक र हवाई यातायात सेवा अवरुद्ध भएको छ । मुगु र जुम्लाको सीमाक्षेत्र घुच्चीमा करिब तीन फिट हिउँ परेर नाग्मागमगढी सडकमा आवागमन अवरुद्ध छ ।पुसमाघमा पनि हिमपातले प्रायः अवरुद्ध हुने यो सडक मंसिरमै अवरुद्ध हुँदा व्यापारी चिन्तित छन् । सुर्खेत र नेपालगन्जबाट सामान ल्याउन मुस्किल हुने गरेको गमगढी बजारका व्यापारी ज्ञानप्रसाद भट्टले बताए । अहिल्यै सडक अवरुद्ध भइसक्यो । चिन्ता भयो, उनले भने, पुसमाघमा त झन् के हुने होला ।रारा विमानस्थलमा शुक्रबारदेखि हवाई सेवा बन्द भएको छ । धावनमार्गमा एक फिट हिउँ जमेको विमानस्थल कार्यालयले जनाएको छ । कार्यालय प्रमुख मोहन गिरीले हवाई सेवा अवरुद्ध भएपछि सुर्खेत, नेपालगन्ज जान र त्यहाँबाट जिल्लामा आउन समस्या भएको बताए । टिकट काटेका थुप्रै यात्रु अहिले रारा र सुर्खेत तथा नेपालगन्ज एयरपोर्टमा अलपत्र छन् ।टल्कियो रारा जिल्लाको पर्यटकीय गन्तव्य रारा शनिबार बिहानैदेखि चाँदीझैं टल्किएको छ । शुक्रबार मध्याह्नदेखि हिउँले ढाकेको रारा शनिबार आकाश खुलेपछि चम्किलो देखिएको हो । घुम्न आएका पर्यटकहरू फोटो खिच्दै हिउँको डल्लोले हिर्काउँदै निकै रमाएका छन् ।पर्यटक मात्र नभई राराका होटल व्यवसायी, निकुञ्जका कर्मचारी, सुरक्षाकर्मी पनि राराको सौन्दर्यसँग रमाइरहेका हुटुस्थित डाँफे गेस्टहाउसका म्यानेजर बलिराज शाहीले बताए । चरा पनि हिउँमा उडेर आनन्द लिइरहका छन्, उनले भने । बीचमा निलो ताल र वारिपारि हिउँले ढाकेको सेताम्य दृश्यले रारामा रहेकाहरूको मन लोभिएको छ । त्यसमाथि पर्यटकले तालमा ढुंगा चढेर भरपूर आनन्द लिइरहेका रारा राष्ट्रिय निकुञ्जका खरिदार महेन्द्र खड्काले बताए । उनका अनुसार रारामा दुई फिट हिउँ परेको छ । हिउँले रूखहरू निहुरिएका छन् भने जमिन कपासजस्तै सेताम्य देखिन्छ । नेपाल भ्रमण वर्ष२०२० नजिकिँदै गर्दा राराको यस्तो सौन्दर्यले भ्रमण वर्षको सफलतामा टेवा पुर्याउने अभियानका कर्णाली प्रदेश सदस्य देवीकृष्ण रोकायाले बताए ।"
३० किलोमिटर ग्राभेलयोग्य,"मकावनपुरमा धेरै क्षेत्रसडक निर्माणको क्रममा सबैभन्दा बढी क्षेत्र मकवानपुरमा परेको छ । आयोजनाका अनुसार चार लेन सडकको ५३ किमि क्षेत्र मकवानपुरमा पर्छ । त्यस्तै काठमाडौं ४ किमि, ललितपुर ७ दशमलव ९, बारा ७ दशमलव ६ किमि रहेको छ । आर्थिक वर्ष ०८१०८२ सम्म निर्माण अवधि रहेको यो सडक सञ्चालनमा आएपछि १ घण्टामा काठमाडौंबाट बारा पुगिनेछ । अहिले निजगढबाट काठमाडौं आउन छोटो मार्ग प्रयोग गर्दा पाँच घण्टा लाग्छ । कामको प्रगति आयोजानाका अनुसार अहिलेसम्म सडक निर्माणको काम ८० प्रतिशत सकिएको छ । असार मसान्तसम्म सब ग्रेड लेबल (पिच गर्ने पूर्वतयारी) सम्मको सडक बनाइनेछ । पुल र सुरुङ निर्माणको काम सुरु हुनै बाँकी छ । सेनाका अनुसार हालसम्म १ करोड ३५ लाख ५७ हजार घनमिटर कटिङको काम भएको छ । त्यस्तै १५ लाख घनमिटर फिलिङ गर्ने काम सकिएको छ । क्रस पाइप, कल्भर्ट, रिटेनिङ वाल, आरी लगाउने काम भइरहेको छ । सिस्नेरी इलाकामा १२० मिटर अग्लो पहाड काटेर सडक निर्माण गरिएको छ । १२० मिटर अग्लो पहाडलाई काटेर ७० मिटरसम्म झारेका छौं, सिस्नेरी क्याम्पका मेजर राजेशकुमार देवले भने, अप्ठ्यारो ठाउँमा ब्लास्ट गर्ने काम भएको छ । सडक मार्गको अधिकार क्षेत्रअन्तर्गत समथरमा १ सय मिटर र पहाडी भेगमा ५० मिटर रहेको छ । १ रुख बराबर २५ बिरुवा सेनाले १ रुख बराबर २५ वटा बिरुवा रोप्न सुरु गरेको छ । जसका लागि सेनाले क्याम्पभित्र छुट्टै नर्सरी स्थापना गरेको छ । अहिले २ वटा क्याम्पमा नर्सरी राखिएको छ । निजगढमा १ लाख १० हजार ७ सय बिरुवा उत्पादन गरिएको छ । जहाँ टिक, खयर, इपिलइपिल, सिमल, सिसौ, अमला, निम, बेल रहेको छ । त्यस्तै राजदमार क्याम्पमा ७० हजार ४ सय २० बिरुवा तयार पारिएको छ । वृक्षरोपण कार्यदलका प्रमुख कर्णेल सुशीलकुमार कार्कीका अनुसार बाराको कोल्हवी नगरपालिका८ स्थित सहजनाथ साझेदारी वन क्षेत्रमा गत असोजमा ५ हजार बिरुवा रोपिएको छ । ५ दशमलव ६१ हेक्टर क्षेत्रफलमा टिक, सिमल, शिरीष र जामुन प्रजातिका बिरुवा रोपिएको हो ।"
स्याटेलाइट राख्नेबारे कूटनीतिक दबाब,"नेपालको स्याटेलाइटमा भारत र चीनको चासो स्वाभाविक भएको जानकारहरू बताउँछन् । नरेन्द्र मोदी प्रधानमन्त्री भएलगत्तै सार्क स्याटेलाइट अन्तरिक्षमा पठाएर छिमेकी देशका लागि मित्रताको चिनो भएको घोषणा गरेका थिए । यो स्याटेलाइटमा सार्क सदस्य राष्ट्रहरूका लागि ट्रान्सपोन्डरहरू छुट्याइएको छ । केयू ब्यान्डमा १२ वटा ट्रान्सपोन्डर रहेको उक्त स्याटेलाइटको एउटा ट्रान्सपोन्डर नेपालका लागि छुट्याइएको छ । पाकिस्तानबाहेक सार्क राष्ट्रका अन्य सदस्यहरूले पनि ट्रान्सपोन्डर पाएका छन् । उक्त स्याटेलाइटबाट प्राप्त हुने ब्यान्डविथ रिसिभका लागि भारतीय प्राविधिकले मन्त्रालयमा ग्राउन्ड स्टेसन तयार पारिदिए पनि यसको उपयोग हुन सकेको छैन । भारतीय पक्षले यसको उपयोगको लागि निरन्तर स्मरण गराउँदै आएका छन् ।अरूले उपलब्ध गराएको स्याटेलाइट प्रयोग गर्दा सुरक्षा र सूचना संवेदनशीलता भन्दै सरकारले भने त्यसको प्रयोगको लागि अनिच्छा देखाउँदै आएको छ । केही महिनाअघि सञ्चालित जनतासँग प्रधानमन्त्री कार्यक्रममा बोल्दै प्रधानमन्त्री केपी शर्मा ओलीले अन्य देशको स्याटेलाइट प्रयोग गर्दा सुरक्षा चुनौती हुने भन्दै आगामी ४ वर्षभित्र आफ्नै स्याटेलाइट राख्ने बताएका थिए ।नेपालले चीनसँग भने स्याटेलाइट तस्बिरको लागि प्राविधिक सहयोग लिइरहेको छ । २०७५ मा चीनले विकास निर्माणको बेलामा आवश्यक पर्ने स्याटेलाइट इमेल लिनका लागि सघाउने घोषणा गरेको थियो । सोही घोषणाअनुसार नापी विभागले चीनसँग यस्तो प्राविधिक सहयोग लिइरहेको छ । नेपाली सरकारी निकायको अनुरोधमा चीनले यस्तो इमेल खिचेर नेपाललाई सहयोग गर्दै आएको छ । फागुन तेस्रो साता फ्रान्सेली कम्पनी थ्यालस एलेनियासँग समझदारीमा तीन महिनाभित्र स्याटेलाइट राख्नको लागि सम्झौता गर्ने बुँदा राखिएको थियो । तर, फ्रान्सेली कम्पनीसँग समझदारी भएको एक वर्ष हुन लाग्दा पनि सम्झौता भइसकेको छैन । यो बीचमा फ्रान्सेली कम्पनीका प्रतिनिधिहरू पटकपटक नेपाल आएर छलफल गरिरहेका छन् ।सरकारले फ्रान्सेली कम्पनीसँग सहुलितपूर्ण ऋण र प्राविधिक विषयमा छलफल भइरहेको बताए पनि विभिन्न राष्ट्रले स्याटेलाइट निर्माणमा देखाएको चासोका कारण सबैसँग एक पटक छलफल गरेर मात्रै प्रक्रिया अघि बढाउने सरकारको सोच रहेको एक अधिकारी बताउँछन् ।"
शाखाबिनै बिमा सुविधा,"(काठमाडौं)  बैंकले जस्तै बिमा कम्पनीले पनि शाखारहित बिमा कार्यक्रम सञ्चालन गर्न पाउने भएका छन् । ग्रामीण भेगमा लघु बिमा प्रोत्साहन गर्ने उद्देश्यले बिमा समितिले कम्पनीलाई यस्तो सुविधा दिएको हो । यसका लागि समितिले शाखारहित घुम्ती बिमा सेवासम्बन्धी मार्गदर्शन २०७६ जारी गरेको छ । सोही मार्गदर्शनअनुसार कम्पनीले तोकिएको मापदण्ड र सीमाभित्र रहेर बिमा घुम्ती सेवामार्फत बिमा गर्न पाउने भएका हुन् । मार्गदर्शनमा घुम्ती बिमा भन्नाले बिमित रहेको स्थान वा बिमितको घरदैलोमा नै बिमक पुगेर गरिने बिमा भनेर परिभाषित गरिएको छ । घुम्ती बिमा कार्यक्रम सञ्चालन गर्न कम्पनीले समितिबाट पूर्वसिफारिस लिनुपर्नेछ । यसअघि समितिले शाखा विस्तार गर्न तोकिएको क्षेत्रमा भने अनिवार्य रूपमा नै शाखारहित घुम्ती बिमा कार्यक्रम सञ्चालन गर्नुपर्नेछ । नयाँ व्यवस्थाअनुसार सावधिक जीवन बिमा, म्यादी बिमा, लघु बिमा, कृषि बिमा, दुर्घटना बिमा र ५० लाख रुपैयाँसम्मको घर बिमा गर्न पाउनेछन् ।घुम्ती कार्यक्रम बिमा कम्पनीले गाउँपालिकामा मात्र सञ्चालन गर्न पाउने भए तापनि जीवन बिमा कम्पनीले भने महानगरपालिका वा उपमहानगरपालिकाभित्र रहेका सीमावर्ती क्षेत्रमा भने घुम्ती बिमा सेवा उपलब्ध गराउन पाउनेछन् । शाखारहित बिमामार्फत पाँच लाखभन्दा बढी बिमांक भएका कुनै पनि (जीवननिर्जीवन) कार्यक्रम सञ्चालन गर्न पाइने छैन । यस्तै एकल बिमा शुल्क भएको जीवन बिमा, वैदेशिक रोजगारी म्यादी जीवन बिमा घुम्ती सेवामार्फत गर्न पाइने छैन । निर्जीवन बिमा कम्पनीले सामुद्रिक बिमा, हवाई बिमा, इन्जिनियरिङ बिमा र मोटर बिमा नपाउने व्यवस्था मार्गदर्शनमा उल्लेख छ । घुम्ती बिमा सेवा बिमा कम्पनीहरूले संयुक्त रूपमा पनि गर्न पाउने छुट मार्गदर्शनमा छ । बिमकले घुम्ती बिमा कार्यक्रम सञ्चालन गर्दा सम्बन्धित बिमक संघ वा जीवन बिमा संघ वा दुवैसँग समन्वय गरी गर्न सक्नेछ, मार्गदर्शनमा भनिएको छ, एक वा एक वा बिमकहरू एकआपसमा समन्वय गरी घुम्ती बिमा सेवा सञ्चालन गर्न सक्नेछन् । ग्रामीण क्षेत्रमा कृषि तथा पशुपन्छी बिमाको दायरा विस्तार गर्ने उद्देश्यले बिमा समितिले निर्जीवन बिमा कम्पनीलाई जिल्ला तोकेर शाखा विस्तार गर्न निर्देशन दिएको थियो । अब भने कम्पनीले शाखा नखोली घुम्ती सेवामार्फत बिमा व्यवसाय गर्न पाउनेछन् । बिमा समितिले बैंकमार्फत हुने बिमालाई पनि आफ्नो नियमनको दायरामा ल्याउने प्रयास गरेको छ । बिमकले सहकार्यमा बिमा व्यवसाय सञ्चालन गर्दा अपनाउनुपर्ने नीतिगत मार्गदर्शन, २०७६ मार्फत समितिले यस्तो प्रयास गरेको हो । निक्षेप संकलनको प्रतिस्पर्धामा बैंक तथा वित्तीय संस्थाले ठूला र महत्त्वाकांक्षी योजना सार्वजनिक गर्न थालेपछि सम्भावित जोखिम न्यूनीकरणका लागि बिमा समितिले कडाइ गरेको हो । नयाँ व्यवस्थाअनुसार अब बैंकहरूले मनपरी रूपमा बिमा योजना सार्वजनिक गर्न पाउने छैनन् । तोकिएको बिमा योजना सञ्चालन गर्दा पनि निश्चित मापदण्ड पूरा गर्नुपर्नेछ । नयाँ व्यवस्थाअनुसार घातक रोगको बिमांकको अधिकतम १० लाख, दुर्घटना बिमाको अधिकतम १० लाख र औषधोपचार बिमाको अधिकतम १ लाख रुपैयाँ हुनुपर्ने व्यवस्था छ । यस्तै, घातक रोगको बिमांकको हद १० लाख र औषधोपचार बिमा पूरक करारको हद १ लाख रुपैयाँ तोकिएको छ । त्यसो त बैंकले १० लाखभन्दा बढीको पनि बिमा गर्न पाउँछन् । त्यसका लागि बिमित सदस्यको स्वास्थ्य जाँच गरी प्रत्येक घातक रोगको चिकित्सकको स्वास्थ्य परीक्षण प्रतिवेदन संलग्न राखी बिमकले जोखिमांकन (अन्डरराइटिङ) गरेको हुनुपर्ने गरिएको छ । यसको अर्थ बैंकले १० लाखभन्दा बढीको बिमा गर्न कडाइ गरिएको भन्ने हो ।बिमकले विभिन्न संस्थासँगको सहकार्यमा बिमा व्यवसाय सञ्चालन गर्दा लाग्ने बिमा प्रिमियम शुल्क सम्बन्धित संस्थाले नै तिर्ने भएमा यसको बिमा प्रिमियम शुल्क संस्था स्वयंले ब्यहोर्ने भन्ने सूचना दिनुपर्ने मार्गदर्शनमा उल्लेख छ ।मार्गदर्शनमा संस्थाले आफ्ना निक्षेपकर्ता, सदस्य जा ऋणीको औषधोपचार बिमा तथा घातक रोग राइडरको सुविधा प्रदान गर्दा ग्राहकको पहिचान (केवाईसी) र स्वास्थ्यसम्बन्धी फारम भर्नुपर्नेछ ।"
लघुवित्त र बिमाको सेयरमा आकर्षण,"(काठमाडौं)  पछिल्लो दुई सातायता बजारमा लघुवित्त र बिमा समूहका कम्पनीको सेयरमा लगानीकर्ताको आकर्षण बढेको छ । केही महिनाअघिदेखि बजारमा बिमा र लघुवित्त कम्पनीका सेयर कारोबार घटेको थियो । पछिल्ला सातामा फेरि ती कम्पनीको सेयर कारोबार बढ्न थालेको हो । पछिल्लो एक सातामा निरन्तरजसो सेयर बजार बढिरहेको छ । यो अवधिमा सूचीकृत सबै समूहका कम्पनीको सेयर कारोबार बढेको छैन । केही राम्रा सीमित कम्पनीको सेयर कारोबार मात्र बढेको छ । यसलाई बजारका जानकारहरूले सट्टेबाजी बजार बढेको रुपमा विश्लेषण गरेका छन् । सूचीकृत सबै कम्पनीको सेयर नबढेकाले सीमित समूह र कम्पनीका सेयर मात्र बढेकाले सट्टेबाजी भन्ने सकिने उनीहरूको भनाइ छ । यो साताको कुल कारोबारमा करिब साढे १७ प्रतिशत कारोबार हिस्सा लघुवित्त समूहको छ । गत साताभन्दा यो एक प्रतिशत विन्दुले बढी हो । सो अवधिमा बिमा समूहको कारोबार हिस्सा करिब १८ प्रतिशत छ । गत साता कुल कारोबारमा बिमा समूहको हिस्सा १७ प्रतिशत मात्र थियो । बजारमा बिमा र लघुवित्त समूहको कारोबार हिस्सा बढेसँगै बैंकिङको घटेको छ । यो साता २ अर्ब ५६ करोड रुपैयाँ बराबरको सेयर कारोबार भएको छ । जसमध्ये बैंकिङ समूहको मात्र ८० करोड ५६ लाख रुपैयाँ बराबरको सेयर किनबेच भएको छ । यो कुल साप्ताहिक कारोबारको करिब ३१ प्रतिशत मात्र हो । साप्ताहिक कारोबारमा कुल कारोबारमा बैंकिङ समूहको हिस्सा हालसम्मकै कम हो । गत साता यस्तो हिस्सा ३८ प्रतिशत थियो ।सामान्य अवस्थामा बैंकिङ समूहले कुल सेयर कारोबारको करिब ५० प्रतिशतभन्दा धेरै हिस्सा ओगट्दै आएको छ । तर, पछिल्ला ५६ महिनायता यस्तो हिस्सामा निकै उतारचढाव देखिँदै आएको छ । कहिले यस्तो हिस्सा बढेर ६४ प्रतिशतसम्म पुगेको छ भने कहिले ४२ प्रतिशतसम्म पनि झरेको छ । हाल बजारमा २७ वाणिज्य बैंकका सेयर सूचीकृत छन् । ग्लोबल आईएमई र जनता बैंकको मर्जरपछि सूचीकृत बैंक संख्या २६ मा झर्नेछ । सरकारको पूर्ण स्वामित्वको राष्ट्रिय वाणिज्य बैंकको सेयर सूचीकृत छैन । बैंक तथा वित्तीय संस्थाले पहिलो त्रैमासको अपरिष्कृत प्रतिवेदन सार्वजनिक गरिसकेका छन् । धेरैको लाभांश पनि घोषणा भइसहेको छ । यही कारण पनि बैंकिङ समूहको सेयरमा लगानीकर्ताको आकर्षक कम रहेको जानकारहरू बताउँछन् । यो साता करिब ३६ हजार ४ सय कारोबारबाट १ सय ९० कम्पनीका ८२ लाख ४६ हजार कित्ता सेयर किनबेच भए । सो अवधिमा कुल बजार पुँजीकरण करिब ५२ अर्ब रुपैयाँले विस्तार भएको छ । यो साता नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रह्यो । विगतमा जस्तै यो साता पनि ऋणपत्रतर्फ संस्थागत तथा सरकारी ऋणपत्रको कारोबार भएन ।"
१० दिनसम्म ब्रोइलरका चल्ला उत्पादन नहुने,"(चितवन)  मासुका लागि पालिने ब्रोइलर कुखुराका चल्ला १० दिनसम्म उत्पादन नहुने भएको छ । चल्ला उत्पादन गर्ने उद्योगीहरूको संस्था नेपाल ह्याचरी उद्योग संघ केन्द्रीय समितिको आयोजनामा भरतपुरमा भएको भेलाले यो निर्णय गरेको हो ।भरतपुरमा शनिबार आयोजना गरिएको पत्रकार सम्मेलनमा संघका अध्यक्ष टीकाराम पोखरेलले मागभन्दा उत्पादन बढी भएको र मूल्य पनि नआएका कारण यस्तो निर्णय गरेको बताए । मंसिर २९ गतेदेखि १० दिनसम्म कुनै पनि ह्याचरीले ब्रोइलर र कलर ब्रोइलर कुखुराका चल्ला उत्पादन नगर्ने निर्णय भएको छ, पोखरेलले भने । भेलामा देशभरबाट जम्मा भएका १५० जना उद्योगीहरूले एकमतले यो निर्णय गरेको उनले बताए । नेपालमा हाल प्रतिहप्ता ब्रोइलरका ४५ लाख र कलर ब्रोइलरका एक लाख ७० हजार चल्ला उत्पादन भइरहेको संघको तथ्यांक छ ।चल्ला उत्पादन नगर्ने भनेका कारण ह्याचरी मेसिनमा सेट गरिसकेका अण्डाहरू पनि शुक्रबारदेखि नै झिकेर नष्ट गरेको उनले दाबी गरे । १० दिनसम्म ६० लाख चल्ला उत्पादन हुने गर्दछ । यी चल्ला बजारमा जाने हो भने ३५ देखि ४० दिनपछि मासुका लागि कुखुरा तयार हुन्छन् । जसबाट १ करोड २० लाख केजी मासु उत्पादन हुने अध्यक्ष पोखरेलको भनाइ छ ।नेपालमा प्रतिहप्ता ३० देखि ३२ लाख गोटा चल्ला उत्पादन भए माग र आपूर्ति मिल्छ । उत्पादन ४५ लाखभन्दा धेरै छ । त्यसैले चल्लाको मूल्य सस्तो भयो । बजारमा धेरै चल्ला गएका कारण किसानले उत्पादन गरेको कुखुराको मूल्य पनि आएन, पोखरेलले भने । ह्याचरीले अहिले प्रतिगोटा ३० रुपैयाँमा चल्ला बेचेको छ । उत्पादन लागत नै ५० देखि ५५ रुपैयाँसम्म पर्ने उनले बताए ।त्यसैगरी तयारी कुखुराको मूल्य किसानले प्रतिकेजी १२० रुपैयाँदेखि १३० रुपैयाँसम्म पाएका छन् । उत्पादन लागत प्रतिकेजी १९० रुपैयाँसम्म पर्ने नेपाल कुखुरापालक किसान संघ केन्द्रीय समितिका अध्यक्ष झनकप्रसाद पौडेलले बताए । त्यसैले व्यवसायीले उचित मूल्य पाएका छैनन् । उपभोक्ताले मासुमा मनग्गे खर्च गरेका छन् ।ह्याचरीले १० दिन चल्ला उत्पादन रोक्दा लगभग दुई महिनापछि मासुको माग र कुखुराको संख्या मिल्न आउने आशाले यो निर्णय गरेको ह्याचरी उद्योग संघका अध्यक्ष पोखरेलले बताए । नौ महिनादेखि ह्याचरी उद्योगले घाटामा चल्ला बेचेका छन् । किसानलाई पनि फाइदा भएन । १० दिन रोक्दा बजारमा माग र आपूर्तिको सन्तुलन मिल्ने आशामा यो निर्णय गरेको हो, पोखरेलले भने ।तत्कालका लागि यो उपाय ल्याए पनि समस्याको दीर्घकालीन समाधानका लागि नेपालमा मासु खपतको अवस्था हेरेर चल्ला उत्पादनको अनुमति दिनुपर्ने व्यवस्था हुनुपर्ने उनले बताए । विदेशका धेरै देशहरूमा मासु खपतको अवस्था हेरेर चल्ला उत्पादनको प्रबन्ध मिलाउने गरेको छ, उनले भने । कुखुरापालन क्षेत्रमा मौलाएको बिचौलिया प्रवृत्ति र दानाको मूल्य बढेका कारण किसान र ह्याचरी उद्योगीहरू मारमा परेको उनको भनाइ छ । बिचौलियाको हालीमुहाली रोक्न सहकारीमार्फत बिक्री गर्ने योजना बनाउँदै छौं । कुखुरापालन क्षेत्रमा दानाको हिस्सा ८० प्रतिशत हुन्छ । अधिकांश दानाको कच्चा पदार्थ भारतबाट आउँछ । पहिला भन्सार नलाग्ने कच्चा पदार्थमा अहिले कर लाग्छ, अध्यक्ष पोखरेलले भने । यसको असर व्यवसायमा परेको छ । झन्डै सवा खर्ब रुपैयाँ लगानी भएको कुखुरापालन क्षेत्रलाई जोगाउन बेलैमा सरकारले सोच्नुपर्ने उनको आग्रह छ ।"
अपांगता भएकालाई जागिर मुस्किल,"(काठमाडौं)  कास्कीको रूपा गाउँपालिका५ का ३३ वर्षीय धनबहादुर श्रेष्ठलाई शिक्षक सेवा आयोगको परीक्षा उत्तीर्ण गरेर नियुक्ति पाउन ६ महिना लाग्यो । माध्यमिक तहमा नेपाली विषयमा उत्तीर्ण उनले ढिला नियुक्ति पाउनुको लामै कथा छ । जेठ १३ मा अन्तर्वार्ता उत्तीर्ण गरेपछि उनलाई शिक्षा विकास तथा समन्वय इकाई कार्यालय कास्कीले कात्तिक १७ मा रूपा गाउँपालिकास्थित विश्वशान्ति माध्यमिक विद्यालयमा खटायो । घरबाट पैदल दूरी २ घण्टा लाग्ने विद्यालयमा खटाए पनि उनी खुसी भए । पत्नी सिर्जनासँग शिक्षा कार्यालयको पत्र बोकेर उनी रूपा गाउँपालिका कार्यालय पुगे । तर पालिकाले उनलाई हाजिर नगराउने भन्दै फर्काइदियो । कारण थियो धनबहादुरको श्रवणशक्ति नहुनु । जबकि उनले शिक्षक सेवा आयोगमा फरक क्षमता भएको कोटाबाटै नाम निकालेका थिए । वैशाख २० गते भएको लिखित परीक्षाको रिजल्टमा भने उनी खुला कोटामा पनि पास भएका थिए । आयोगको परीक्षा पास गर्नुअघि धनबहादुर गोरखाको बहिरा आवासीय माविमा पढाउँथे । आयोगमा नाम निस्किएपछि नियुक्तिका लागि जिल्ला छान्नुपर्ने भयो । पढाउँदै गरेको गोरखाकै आवासीय माविलाई रोजे । काम गर्दै गरेको ठाउँमा सहज हुने हिसाबले । तर नियुक्ति लिन ढिला भएपछि त्यहाँ पाएनन् । गोरखाको शिक्षा विकास तथा समन्वय इकाई प्रमुखले जौबारीस्थित परम्परा माविका पठाउने आश्वासन दिए । त्यहाँ पनि मिलेन । गोरखामा उनलाई नियुक्ति दिन असम्भव हुने देखाउँदै इकाई प्रमुखले कास्कीका लागि प्रयास गर्न आग्रह गरे । धनबहादुर पत्नी सुजनालाई साथ लिएर काठमाडौंस्थित शिक्षा मन्त्रालय र शिक्षा विभाग आइपुगे । असोज १२ मा जिल्लाभित्र नियुक्ति दिलाउन शिक्षा विभागले कास्कीको शिक्षा विकास तथा समन्वय इकाईलाई पत्र लेखिदियो । यसका लागि मन्त्रालय र विभागमा चार पटकसम्म धाउनुपरेको थियो । कास्कीका इकाई प्रमुख नारायणप्रसाद सुवेदीले शिक्षा विभागको पत्र त बुझे । दसैंपछि मात्रै काम हुने भनेर घर फर्काए । धनबहादुर र सिर्जना कोजाग्रत पूर्णिमाको पर्सिपल्ट इकाई प्रमुख सुवेदी भेट्न पुगे । उनले विद्यालयमा दरबन्दी खोज्न, बैठक बसेर टुंगो लगाउन समय लाग्ने भएकाले एक साता कुर्न लगाए । एक सातापछि पुग्दा काम भएकै थिएन । तिहार लागिसकेको थियो । सुवेदीले तिहार पछिमात्रै काम हुने भनेर फर्काए । फेरि कात्तिक १७ गते शिक्षा विकास तथा समन्वय इकाई कार्यालय पुगे । इकाई प्रमुख सुवेदीले रूपा गाउँपालिकाको विश्वशान्ति माविमा खटाए । त्यहाँ विज्ञान विषयको दरबन्दी खाली थियो । त्यहाँ एक साता हाजिर गराएर अन्यत्रै सरुवा गरिदिने सुवेदीले आश्वासन दिएका थिए । तर गाउँपालिकाले पत्र बुझ्नै मानेन । गाउँपालिका अध्यक्ष नवराज ओझाले दरबन्दी नभएकाले पत्र नबुझेको दाबी गरे । समन्वय कार्यालय पुगेर धनबहादुर र सुजनाले सुवेदीलाई सुनाए । सुवेदीले फेरि आश्वासन दिए, दिन दिनै धाउनु, मान्छेको मन हो पग्लिन्छ, पत्र बुझ्लान् । कान्तिपुरसित सुजनाले सुनाइन्, दुई घण्टा हिँडेर हप्तौं धायौं, गाउँपालिकाको मन पग्लेन, उनले थपिन्, गाउँपालिकाले के कारणले पत्र बुझ्न मिल्दैन भनेर आधिकारिक चिठी दिनुभन्दा पनि मानेन । धनबहादुर र सुजना फेरि शिक्षा कार्यालय पुगे । एक महिनापछि गत बुधबार १८ गते शिक्षा अधिकारीले अन्नपूर्ण गाउँपालिका, चन्द्रकोट लुम्लेको संगम माविका लागि पत्र लेखिदिए । गत २३ गते सामाजिक विषयको दरबन्दीमा अन्नपूर्ण गाउँपालिकाले नियुक्ति दियो । त्यहाँको नियुक्ति लिएका उनलाई शिक्षा समन्वय इकाईले बहिरा विद्यार्थी पढाउने सिर्जना माविमा काज खटाएको छ । त्यहाँ पढाउन पुग्नलाई रूपाकोट घरबाट गाडीमा तीन घण्टा लाग्छ । यस कारण पोखराको सिर्जनाचोकमा कोठा लिएर बस्ने तयारीमा छन् उनी । सँगै नाम निकालेकाले पढाउँदै छन्, तलब बुझ्दै छन्, मेरो बल्लतल्ल टुगों लाग्यो, धनबहादुरले भने, यो पनि निकै कष्ट गरेर पाइयो । इकाईले नियुक्ति दिए पनि विद्यालयमा हाजिर गराउन विषय मिल्ने दरबन्दी कास्कीमा नपाइएकाले ढिला भएको इकाई प्रमुख सुवेदीले बताए । धनबहादुर एक पात्र हुन्, जसले अपांगता भएकै कारण सरकारी सेवामा नियुक्ति पाउन कष्ट व्यहोर्नुपर्यो । अपांगता भएका व्यक्तिहरूका लागि मैत्रीपूर्ण व्यवस्था नहुँदा धनबहादुरजस्ता धेरैका लागि सरकारी जागिर फलामको च्युरासरह भइरहेको राष्ट्रिय अपांग महासंघकी उपाध्यक्ष रमा ढकालले बताइन् । अपांगता भएकाले पढाउनै सक्दैनन् भन्ने सोचाइ बोकेर नियुक्ति नदिने जनप्रतिनिधि, बुद्धिजीवी, नागरिक समाजलाई सरकारले खोइ त कारबाही गरेको ? उनले भनिन् । निजामती सेवा ऐन, ०४९ ले त अपांगता भएकालाई ५ प्रतिशत आरक्षणको व्यवस्था नै गरेको छ । तर के कति अपांगता भएका व्यक्तिले सरकारी सेवा र निजी क्षेत्रमा काम गरिरहेका छन् भन्नेबारे आधिकारिक तथ्यांक नभएको राष्ट्रिय अपांग महासंघका महासचिव राजु बस्नेतले बताए । उनले भने, त्यो तथ्यांक न हामीसँग छ, न सरकारसँग छ । सरकारी सेवामा आरक्षण व्यवस्था भए पनि सरकारी संयन्त्र नै अपांगताका लागि अनुकूल नहुँदा समस्या खेप्नुपरिरहेको उनले बताए । महिला, बालबालिका तथा ज्येष्ठ नागरिक मन्त्रालयका अपांगता अधिकार प्रवर्द्धन शाखाका उपसचिव पशुपति महतले पनि मन्त्रालयसँग आधिकारिक तथ्यांक नरहेको बताए ।"
विभिन्न ठाउँमा पदकधारीको सम्मान,"(काठमाडौं)  १३ औं दक्षिण एसियाली खेलकुद (साग) मा सर्वाधिक सफलता हात पारेको तेक्वान्दो टोली शनिबार सम्मानित भएको छ । नेपाल तेक्वान्दो संघले नेपाली तेक्वान्दो खेलाडी, प्रशिक्षक र व्यवस्थापकलाई नगदसहित सम्मानित गरेको हो । मंगलबार सम्पन्न सागमा तेक्वान्दोले २९ मध्ये १२ स्वर्ण, ६ रजत र ११ कांस्य पदक जितेको थियो । तेक्वान्दो संघका उपाध्यक्ष भरत महर्जनले आफ्नो व्यापारिक संस्था सुमेरु ग्रुपबाट १० लाख ३० हजार रुपैयाँ तथा अन्य सुविधा प्रदान गरेका हुन् । १३ औं सागमा तेक्वान्दोबाट स्वर्ण जित्नेमा पुम्सेतर्फ सिना मादेन लिम्बु, कमल श्रेष्ठ, पार्वती गुरुङ, आयशा शाक्य, युगल ३० वर्षमाथि सन्जिवकुमार ओझा र आयशा शाक्य, टिम महिला २३ वर्षमाथि नीता गुरुङ, प्रशंसा क्षेत्री, सुशीला राई, टिम महिला १८२३ वर्षमा सन्जिला तिमल्सिना, निशा दर्नाल, स्वस्तिका तामाङ तथा ग्यारोगीमा काजल श्रेष्ठ, संगीता बस्याल, वीरबहादुर महरा, भूपेन श्रेष्ठ र सक्षम कार्कीले स्वर्ण जितेका थिए । कार्यक्रममा स्वर्ण जित्ने एकलतर्फलाई ५० हजार, जोडीलाई २५ हजार र टिमलाई २० हजार रुपैयाँ प्रदान गरिएको थियो । रजत जित्नेलाई २५ हजार तथा कांस्यतर्फ व्यक्तिगत विजेतालाई १५ हजार, जोडीलाई २० हजार र टिमलाई २० हजार प्रदा गरियो । तेक्वान्दो टिमका व्यवस्थापकलाई १५ हजार, मुख्य प्रशिक्षकलाई २० हजार र प्रशिक्षकलाई १५ हजारबाट सम्मानित गरियो । महजर्नले सोही कार्यक्रममा तेक्वान्दोतर्फ दुई स्वर्ण पदक विजेता आयशालाई सुमेरुको ब्रान्ड एम्बासडर बनाउने घोषणा गरे । साथै पदक विजेता खेलाडीलाई सुमेरु अस्पतालबाट ५० प्रतिशत र अन्य तेक्वान्दो खेलाडीलाई २० प्रतिशत छुट उपलब्ध गराउने भएको छ । उनले १३ औं सागमा नेपालबाट सर्वाधिक पदक जितेको खेलाडीलाई सम्मान गर्नु आफूहरूको दायित्व भएको जनाए । तेक्वान्दो संघका अध्यक्ष प्रकाश शम्सेर राणा, नेपाल ओलम्पिक कमिटीका अध्यक्ष जीवनराम श्रेष्ठ र सहमहासचिव तथा राष्ट्रिय खेलकुद परिषद्का उपाध्यक्ष पिताम्बर तिम्सिना, तेक्वान्दोका उपाध्यक्ष भरत महर्जनले खेलाडीलाई सम्मानित गरे ।ललितपुरका कराते खेलाडी सम्मानितदक्षिण एसियाली खेलकुद (साग) मा करातेतर्फ नेपालबाट पदक जित्ने ललितपुरका खेलाडी र जिताउने प्रशिक्षक शनिबार सम्मानित भएका छन् । सागमा रेफ्रीको भूमिकामा रहेका ललितपुरका प्रतिनिधिलाई पनि सम्मान गरिएको छ । सागमा करातेतर्फ ललितपुरका खेलाडीमा विप्लवलाल श्रेष्ठले स्वर्ण, दिवस श्रेष्ठले रजत, मुकुन्द्र महर्जन र विनोद शाक्यले कांस्य पदक जितेका थिए । स्वर्ण जित्नेलाई २५ हजार, रजत जित्नेलाई १५ हजार र कांस्य पदक जित्नेलाई जनही १० हजार प्रदान गरिएको थियो । १३ औं सागमा कातातर्फ नेपालका प्रशिक्षक रहेका गोपाल महर्जन र गंगाराम महर्जन तथा कुमितेतर्फका दीपक श्रेष्ठलाई समान १५ हजार प्रदान गरिएको थियो । १३ औं सागमा रेफ्रीको भूमिकामा रहेका महेश रन्जित र राजेन्द्र कपालीलाई जनही १० हजार प्रदान गरिएको थियो । सबै ललितपुरका बासिन्दा हुन् । पूर्व उपप्रधानमन्त्री एवं नेपाली कांग्रेसका पूर्व महामन्त्री प्रकाशमान सिंह, ललितपुर जिल्ला कराते महासंघका अध्यक्ष एवं नेपाल कराते महासंघका कोषाध्यक्ष सानुलाल श्रेष्ठ, महासचिव हरिशरण केसी, सहमहासचिव ओमकृष्ण प्रसार्इं र महासंघका पूर्व उपाध्यक्ष एवं राष्ट्रिय खेलकुद परिषदका पूर्व कोषाध्यक्ष मीनकृष्ण महर्जनलगायतले पदक विजेता खेलाडी, प्रशिक्षक र रेफ्रीलाई पुरस्कृत गरे । परिषद्का पूर्व कोषाध्यक्ष महर्जनले प्रधानमन्त्रीले घोषणा गरेको प्याकेजले खुसी ल्याए पनि खेलाडीलाई त्यतिले नपुग्ने जनाए । उनले साग झारो टार्ने र बजेट कुम्ल्याउने हिसाबले सम्पन्न गरेको आरोप लगाउँदै भने, अरिंगालको जमातले साग आयोजना गरेको थियो । प्राविधिक हिसाबले महत्वपूर्ण व्यक्तिलाई पनि पार्टीगत नजरले हेरेर जिम्मेवारी दिइएन । यो राम्रो होइन । स्वर्णधारी बुद्धिबहादुरको सम्मानगोंगबुस्थित युरो किड्सले १३ औं दक्षिण एसियाली खेलकुद (साग) को साइक्लिङका स्वर्ण विजेता बुद्धिबहादुर तामाङलाई शनिबार सम्मान गरेको छ । किड्सले वार्षिक खेलकुद दिवसका अवसरमा बुद्धिलाई नगद १० हजारसहित सम्मान गरेको हो । बुद्धिले पुरुष क्रसकन्ट्रीको २० किलोमिटर दूरीमा स्वर्ण जितेका थिए । साइक्लिङमा नेपालले ४ स्वर्ण जितेको थियो । बुद्धिले १२ औं सागमा पनि सहभागिता जनाएका थिए । त्यतिबेला रोड रेसमा उनी समग्रमा चौथो भएका थिए ।युरोका अध्यक्ष प्रमोद पाण्डेलगायतले बुद्धिलाई प्रशंसापत्र र नगद प्रदान गरे । मन्देकाजीलाई मध्यपुरबाट साढे ५ लाखभक्तपुर (कास) १३ औं दक्षिण एसियाली खेलकुद (साग) का दोहोरो स्वर्ण विजेता मन्देकाजी श्रेष्ठलाई मध्यपुर थिमि नगरपालिकाले शनिबार नागरिक अभिनन्दनसहित नगर परिक्रमा गराएर सम्मान गरेको छ । करातेको कातातर्फ एकल र टिम कातामा स्वर्ण जितेका मन्देकाजीलाई मध्यपुर थिमि नगरपालिकाले ५ लाख ५५ हजार ५ सय ५५ रुपैयाँसहित सम्मान गरेको हो । नगरप्रमुख मदनसुन्दर श्रेठ, उपप्रमुख अञ्जनादेवी मधिकर्मी, प्रमुख प्रशासकीय अधिकृत विश्वराज मरासिनी, वडाध्यक्षलगायत जनप्रतिनिधि, स्थानीय बासिन्दाले परम्परागत बाजागाजासहित बोडे, नगदेश हुँदै बालकुमारी पुर्याएर सम्मान गरेको छ ।नगरप्रमुख श्रेष्ठले खेलाडीको हौसला बढाउन र खेल क्षेत्रबाट विश्वसामु नेपालको शीर उच्च राख्न सफल खेलाडीलाई हौसला प्रदान गर्न सके खेलाडीले प्रगति गर्ने बताए । मन्देकाजीले प्राप्त गरेका विभिन्न पदकलाई सुरक्षित राख्नका लागि नगरपालिकाले दराजसमेत प्रदान गर्ने नगरप्रमुखले घोषणा गरे । विगत जस्तो छैन, अब खेल क्षेत्रमा लागेर जीवन निर्वाह गर्न सकिन्छ, उनले भने । स्वर्ण विजेता मन्देकाजीले खेल क्षेत्रमा विभिन्न किसिमका दुःखकष्ट गर्नुपरेता पनि त्यसको प्रतिफल ढिलै भए पनि प्राप्त भएकोमा खुसी लागेको बताए ।"
दुहबी र धरान फाइनलमा,(धनकुटा)  हिलेमा जारी प्रथम धनकुटा गोल्डकप फुटबलमा दुहबी फुटबल क्लब सुनसरी र रोयल धरान फुटबल फ्रेन्डस क्लब फाइनलमा पुगेका छन् । शनिबार सेमिफाइनलमा दुहबी फुटबल क्लबले रोयल स्पोर्टिङ क्लब झापालाई २१ ले पराजित गरेको हो । विजेताका लागि ४२ औ मिनेटमा भिखन चौधरीले पहिलो गोल गरे । लगत्तै झापाका सन्जिव बुढाथोकीले ४३ औं मिनेटमा गोल गर्दै खेल बराबरीमा ल्याए । पुनः सुनसरीको सिसम चौधरीले ५९ औं मिनेटमा गोल थपेर आफ्नो टिमलाई विजयी बनाए । रोयल धरानले युनाइटेड युथ क्लब इलामलाई २० ले पराजित गर्दै फाइनल यात्रा तय गरेको हो । खेलको २० औं मिनेटमा अभिषेक तामाङले पहिलो गोल गरे । ५७ औं मिनेटमा विनोद राईले गोल थपे । फाइनल सोमबार हुनेछ । विजेताले १ लाख र उपविजेताले ५० हजार रुपैयाँ पुरस्कार पाउने छन् ।
कौस्तुभलाई फेका कप,"काठमाडौं (कास) कौस्तुभ एकेडेमीले चौधौं फेका कप अन्तरस्कुल छात्र फुटबलको उपाधि जितेको छ । पेप्सीकोला टाउन प्लानिङको मैदानमा शनिबार भएको फाइनलमा कौस्तुभले करियरलाई ५० ले पराजित गर्दै गत वर्ष भोगेको हारको बदला लियो । कौस्तुभका विवश मगरले २, राम खड्गी, कृश बुढाथोकी र रविन बमले ११ गोल गरे । कौस्तुभले ३० हजार र करियरले २० हजार पुरस्कार हात पारे । तेस्रो भएको गेट्वे एकेडेमीले १० हजार र चौथो कस्मिकले ५ हजार रुपैयाँ पुरस्कार पाए । कौस्तुभका लक्ष्मण गुरुङ उत्कृष्ट खेलाडी, कौस्तुभकै विवश मगर सर्वाधिक गोलकर्ता (५ गोल), करियरका लक्ष्मण शाही उदीयमान खेलाडी, करियरकै साहिल बस्नेत उत्कृष्ट मिडफिल्डर, कौस्तुभका दीपेश थापा उत्कृष्ट गोलरक्षक, करियरका सुजन भट्टराई उत्कृष्ट डिफेन्डर र कौस्तुभका रविन पौडेल उत्कृष्ट प्रशिक्षक घोषित भए ।"
टेटेमा आरुणी च्याम्पियन,"काठमाडौं (कास) तेस्रो एन प्याब्सन खेलकुद सप्ताहअन्तर्गत टेबलटेनिसमा आरुणी स्कुल टिम च्याम्पियन बनेको छ । आरुणी १९ अंकसाथ समग्रमा टिम च्याम्पियन बन्यो । ११ अंकसहित ग्रिनफिल्ड नेसनल स्कुल दोस्रो तथा ९ अंकसहित कान्तिपुर इङ्लिस एकेडेमी तेस्रो भए । विभिन्न २८ विद्यालयका ३ सय प्रतिस्पर्धीले भाग लिएका थिए । खेलकुद सप्ताह पुस १ मा टुँडिखेलमा हुने शनिबार पत्रकार सम्मेलनमा आयोजकका अध्यक्ष विष्णु पराजुलीले जानकारी गराए । टेबलटेनिसबाहेक खेल सप्ताहमा ब्याडमिन्टन, छात्र क्रिकेट, छात्रा फुटसल र सिनियर छात्र बास्केटबलमा प्रतिस्पर्धा हुनेछ । प्रोग्रेसिभमा हुने ब्याडमिन्टनमा २ सय खेलाडी, टुँडिखेलमा हुने क्रिकेटमा ५० टिम, सिनामंगलस्थित ब्रिजवाटर स्कुलमा हुने फुटसलमा ६४ टिम तथा धुम्बाराहीस्थित युनिभर्सलमा हुने बास्केटबलमा ५० टिमले भाग लिने काठमाडौं एन प्याब्सनका प्रचार विभाग प्रमुख गेन्द्र लामाले बताए ।"
शीतलपाटी विजयी,संखुवासभा (कास) चौथो पाङ्मा कप फुटबल प्रतियोगिताको उपाधि शीतलपाटी फुटबल क्लबले जितेको छ । आयोजक लोहोरुङ र शीतलपाटी फुटबल क्लबबीचको खेल बराबरीमा टुंगिएको थियो । टाइब्रेकरमा ५४ गोल गर्दै शीतलपाटीले उपाधि जितेको हो । विजेताले १ लाख १५ हजार र उपविजेता लोहरूङले ५५ हजार रुपैयाँ पुरस्कार पाए । नयाँबजार युथ र मकालु फ्रेन्डस क्लब तेस्रो भए । खाँदबारी४ पाङमामा रहेको भगिवन्त रंगशालामा किराँत पर्व उधौलीका अवसरमा आयोजित प्रतियोगितामा १३ टिम सहभागी थिए ।
पहिलो खेलको सकस,"दुई महिनापछि विशाल नेपाली राष्ट्रिय टोलीका मिडफिल्डर दुई महिनापछि मैदानमा फर्किएका छन् । असोजको अन्तिममा अस्ट्रेलियासँग क्यानबेरामा भएको विश्वकप छनोट खेलमा उनलाई खुट्टामा चोट लागेको थियो । उनी अस्ट्रेलियाबाट नेपाली टोलीसँगै जोर्डन फर्किए पनि जोर्डनसँगको विश्वकप छनोट खेल्न पाएका थिएनन् । चोटकै कारण उनले अघिल्लो ाहिना भुटानमा भएको कुवेतसँगको विश्वकप छनोट खेल पनि गुमाएका थिए ।अस्ट्रेलियापछि उनी शनिबार पहिलो पटक मैदानमा उत्रिएका हुन् । मछिन्द्रलाई पहिलो खेलमा विजय दिलाउँदा उनी म्यान अफ द म्याचमा चुनिए । उनले पूरै ९० मिनेट खेलेका थिए । टिमले जित हात पारेको छ, त्यो महत्त्वपूर्ण हो । विभिन्न क्लबका खेलाडी आएर मछिन्द्रको टिम बनेको छ, अझै सेट भइसकेको छैन, विशालले भने, दुई महिनापछि फिट भएर आएर खेले । मैले आफूलाई फिट नै पाएँ ।"
जापान जाने टोली एन्फाले छनोट गर्ने,"काठमाडौं (कास) जापानमा हुने यू१२ टोली अन्तर्राष्ट्रिय कोपा टोरे प्रतियोगितामा यसपालि अखिल नेपाल फुटबल संघ (एन्फा) ले छनोट गरेको टोली जाने भएको छ । चार वर्षदेखि नेपाली टोली सहभागी हुँदै आएको छ ।यस विषयमा एन्फाले शनिबार पूर्व राष्ट्रिय खेलाडी वसन्त गौचनको नेतृत्वमा जापानमा स्थापना गरिएको नेपाल युथ सकर प्रोजेक्ट (एनपीओ) सँग सम्झौता गरेको छ । जापानको टोकियोमा हुने प्रतियोगितामा नेपाली टोलीले सहभागिता जनाउँदै आएको थियो । जापानमा फुटबल प्रशिक्षकको रूपमा कार्य गर्दै आएका गौचनको नेतृत्वमा पोखरामा छनोट प्रतियोगिता गरी सन् २०१६ देखि प्रतियोगितामा नेपालले खेल्दै आएको थियो । अब एन्फाले यो सबै जिम्मेवारी लिने भएको हो । अब एन्फाले यसको देशव्यापी छनोट प्रतियोगिता गर्छ । सबै प्रदेशबाट छानिएर आएका खेलाडीलाई केन्द्रमा छनोट गरेर नेपाल यू१२ टोली जापानमा खेल्न पठाइने छ, एन्फाका अध्यक्ष कर्माछिरिङ शेर्पाले भने, १२ वर्षका खेलाडीले नेपालको प्रतिनिधित्व गर्दै जाने भएकाले यसलाई ऐतिहासिक रूपमा लिनुपर्छ । यस अवसरका लागि हामी वसन्त गौचनलाई धन्यवाद दिन्छौं । छनोटमा खेल्ने खेलाडीको सबै खर्च एन्फाले बेहोर्ने छ ।एन्फा अध्यक्ष शेर्पा र एनपीओका अध्यक्ष गौचनले सम्झौतापत्रमा हस्ताक्षर गरे । सम्झौता दुई वर्षको छ । सम्झौताअनुसार एनपीओ र जापानको प्रतियोगिताको आयोजक फन रुट्सले नेपाली टोलीको आतेजाते खर्च र जापान बसाइको प्रबन्ध गर्नेछ । गौचन फन रुट्सका अध्यक्ष पनि हुन् । नेपालमा तयारी र लाग्ने खर्च एन्फाले बेहोर्ने छ । युवा खेलाडीका लागि यो ठूलो मौका रहेको जनाउँदै गौचनले नेपाल र जापानको फुटबल जोड्ने आफ्नो प्रयास रहेको बताए । मार्चको अन्तिम साता अन्तर्राष्ट्रिय यू१२ कोपा टोरे आयोजना हुनेछ । नेपाली टोली एक साताअघि नै जानेछ र केही मैत्रीपूर्ण खेल खेल्नेछ । त्यसैक्रममा च्यारिटी डिनर गरी सहयोग संकलन गरिनेछ । प्रतियोगितामा नेपालले आफ्नो समूहको टिमसँग खेल्नुपर्नेछ । नेपाली टोलीको जापान जाँदाको कुल खर्च १५ लाख रुपैयाँ रहने जनाइएको छ ।अन्तर्राष्ट्रिय यू१२ कोपा टोरे विश्वको ठूलो महत्त्वाकांक्षी युवा प्रतियोगिता हो । यसमा फ्रान्सको पीएसजी, मार्से, स्पेनको एट्लेटिको म्याड्रिड, जर्मनीको बोरुसिया डर्टमन्ड, ब्राजिलको पालमेरोज, जे लिगको उरावा रेड्स, कासिमा अन्तरान्स, योकोहामा मारिनोज, ग्राम्पससहित अस्ट्रेलिया, दक्षिण कोरिया र चीनको क्लबका टोली सहभागी हुँदै आएका छन् ।"
लिभरपुल विजयी,"लिभरपुल मोहम्मद सलाहको दुई गोलमा शीर्षस्थानको लिभरपुलले इंग्लिस प्रिमियर लिगमा शनिबार रेलिगेसनबाट जोगिन संघर्षरत वाट्फोर्टलाई २० ले पराजित गरेको छ । वाटफोर्डको व्यवस्थापकको रूपमा निजेल पिएरसनको यो पहिलो खेल थियो ।पहिलो हाफमा साडियो मानेले अगाडि बढाइदिएको बलमा सलाहले कर्नरको कुना च्याप्दै गोल गरेका थिए । खेलको अन्तिममा उनले एनफिल्डमा फ्ििलकिङमा गोल गरी लिभरपुलको विजय निश्चित गरे । वाटफोर्डले दुवै हाफमा गोलको मौका गुमाएको थियो । लिभरपुलका मानेले हेडमा गरेको गोललाई भीएआरले अस्वीवकृत गरेको थियो । लिभरपुल यस सिजनमा अपराजित छ । वाटफोर्ड पुछारमा छ भने टोली रेलिगेसन क्षेत्रमा अझै ६ अंकले पछाडि छ । लिभरपुलको १७ खेलमा ४९ अंक छ, जुन दोस्रो स्थानको लेस्टर सिटीभन्दा ११ अंक बढी हो ।"
कृत्रिम घाँसेमैदान निर्माण सुरु,"(गोरखा)  गोरखा नगरपालिका९ दलभञ्ज्याङमा फुटबल प्रशिक्षण केन्द्रका लागि कृत्रिम घाँसेमैदान निर्माण सुरु भएको छ । ४६ मिटर लम्बाइ र २३ मिटर चौडाइको मैदान बन्न लागेको हो । स्थानीय द ओसन क्लबले करिब ३१ लाख रुपैयाँको लागतमा मैदान बनाउन लागेको हो । क्लबका अध्यक्ष अमित खत्रीले चीनबाट घाँस ल्याएर बिछ्यााइने बताए । अहिले संचालनमा रहेको खेलमैदान स्तरोन्नति गरी सुविधासम्पन्न बनाउन लागीएको क्लबले जनाएको छ । बाह्रै महिना फुटबल प्रशिक्षण कार्यक्रम सञ्चालन गर्न मैदान आवश्यक देखिएको उनले बताए । सानो पानी परे अहिलेको खेल मैदान हिलाम्मे बन्छ, उनले भने, वर्षमा ६ महिना पनि फुटबलको प्रशिक्षण दिन पाएका छैनौं । मैदानमा हाल ४० बालबालिका र युवाले फुटबल प्रशिक्षण लिँदै आएका छन् । अबको ४ महिनाभित्रै घाँसेमैदान निर्माण कार्य सम्पन्न गर्ने लक्ष्य छ, उनले भने, घाँस फिफाको मापदण्डअनुसारको राख्छौं । मैदानमा २३ लाख रुपैयाँ घाँस बिछ्याउन मात्र लाग्नेछ । घासँबाहेकका संरचनाका लागि सकेसम्म स्थानीय स्तरमा पाइने निर्माण सामग्रीलाई प्राथमिकता दिन्छौं, उनले भने, ८ लाख रुपैयाँ नगद संकलन गर्नुपर्नेछ । विभिन्न संघसंस्थालाई भनिसकेका छौं । बाकी रकम जुटाइसक्यौँ । मैदानका लागि प्रदेश सासंद कोषको ८ लाख र गोरखा नगरपालिकाले ७ लाख छुट्याएका छन् । वडा कार्यालयले १ लाख र पालुङटार नगरपालिकाले १ लाख सहयोग गर्ने आश्वासन दिएका छन् । मैदान व्यवस्थित बनाउन नवीन पाण्डेको संयोजकत्वमा ५ सदस्यीय समिति बनाइएको छ । गोरखा नगरपालिकाका मेयर राजनराज पन्त र प्रदेश सांसद हरिशरण आचार्यले संयुक्त रूपमा खेल मैदानको शिलान्यास गरेका छन् । दलभञ्ज्याङको करिब ९० रोपनी सार्वजनिक जग्गामध्ये सात रोपनी क्षेत्रफलमा मैदान निर्माण गर्न लागिएको हो । क्लबका अध्यक्ष खत्रीले स्विमिङ पुल, जिम हललगायतका संरचना पनि क्रमशः बन्दै जाने बताए ।"
पोखरा र काठमाडौं भिड्दै,"प्रदीप ऐरी (विराटगनर टाइटन्स)मैले यसअघि एपीएफ टिमको कप्तानी गरिसकेको छु । तर फ्रेन्चाइज लिगको पहिलो अनुभव हो । उत्साही पनि छु । यो मेरा लागि नयाँ चुनौती पनि हो । आफूलाई प्रमाणित गर्न र राष्ट्रिय टिममा पुनरागमनको प्रयासका लागि पनि यो मेरा लागि अवसर हो । अघिल्लो संस्करणमा हाम्रो प्रदर्शन राम्रो थिएन । अहिले टिममा सन्तुलन मिलेको जस्तो लाग्छ । विदेशी तीनै खेलाडीहरू अलराउन्डर छन् । यसले हामीलाई थप सहयोग हुनेछ । त्यसैले अहिले हामी जित्नका लागि आएका हौं । हरेक दिनमा हामी राम्रो प्रदर्शनका लागि प्रयासरत हुनेछौं । एक्रैपल्ट जित्न सकिने होइन, हरेक खेलमा हामी आफ्नो शतप्रतिशत दिनेछौं । टिमले राम्रो गर्नका लागि मैले पनि राम्रो प्रदर्शन गर्नु जरुरी छ । यसपल्ट शारीरिक र मानसिक रूपमा राम्रो प्रदर्शनको सोचसहित आएको छु ।"
मेरो गाउँ,"सुन्दर गाउँको रूप देख्दाचौडा हुन्छ मेरो छाती,खोंचबाट नदी बग्छझरना झर्छ गाउँको माथि । कृतिका खनाल, कक्षा७भाग्योदय मावि, स्याङ्जा"
बादल हाम्रो साथी,"भेटूँभेटूँ लाग्छ यसलाई तर हुन्छ धेरै माथि, पृथ्वीमा पानी पार्नेबादल हो असल साथी । सिल्मोन महर्जन, कक्षा८कान्जिरोवा नेसनल मावि, काठमाडौं"
नभन मलाई खाते,"जाडो हुँदा काम्दै हिँड्छुगर्मी हुँदा गुम्सिन्छु,सपना त म पनि देख्छुविपनामा खुम्चिन्छु ।पिनले कोपेर हेर तछियाछिया भए हात,नभन मलाई खातेसक्छौ भने देऊ साथ । गौरी न्यौपाने, लमजुङ"
हीराको हार,"गोदावरीको जंगलमा अग्लो सिमलको रूख थियो । रूखको टुप्पामा कौवाका जोडीले बचेरा हुर्काउँदै थिए । उनीहरूको गुँडको मुन्तिर, सिमलको अग्लो रूखको किनारमा बाह्रमासे खोला बग्थ्यो । स्थानीय मानिस र उनीहरूका बच्चाहरू शनिबारको दिन नुवाईधुवाई गर्न खोलामा आउँदा त्यहाँ निकै होहल्ला पनि हुन्थ्यो ।त्यस दिन आइतबार थियो । खोला सुनसान नै थियो । बुबा कालु कौवाले बचेराहरूलाई गड्यौला र कीराफट्यांग्राको बन्दोबस्त गर्न खोलातिर उड्यो । निकै बेर खोज्दा पनि उसले गड्यौला र कीराफट्यांग्रा भेट्टाएन ।ओहो अब त कीराफट्यांग्रा भेट्न पनि मुस्किल पो हुन थाल्यो, चिन्तित हुँदै कालु कौवाले भन्यो । मानिसले खोला किनारामा नुवाईधुवाई गर्दा साबुन र सरफ अत्यधिक प्रयोग गर्थे । यसो हुँदा त्यहाँका कीराफट्यांग्रा घट्दै गएका थिए ।खानेकुरा खोज्दै गर्दा कालु कौवाले खोला किनारामा रहेको ढुंगाबाट आँखै खाने चमक आएको देख्यो । नजिक पुगेर हेर्दा त्यो चम्किलो वस्तु मालाजस्तै थियो । खासमा त्यो हीराको हार थियो । नुहाउन आएकी महिलाले ढुंगामा राखेको हीराको हार बिर्सेर छोडेकी थिइन् । कालु कौवाले खानेकुरा नभेटेपछि त्यहीँ हार चुच्चोमा लियो र गुँडतिर उड्यो ।कालु कौवा उडेर गुँडमा पुग्यो । बचेराहरूले कालु कौवाले खानेकुरा ल्यायो भनेर मुख आँ आँ गर्न थाले । उनीहरूले खानेकुरा ठान्दै हारलाई ठुँग्न थाले । हार साह्रो न साह्रो थियो । बचेराहरू ठोँड दुखेर रुन थाले ।बाबुहरू यो खानेकुरा हैन, आमा काली कौवाले भनी । बूढी, तिमी यो हार लगाई हेर त । महिलाहरू बजार जाँदा टिलिक्क टल्कने यस्तै हार लगाएर हिँडेका हुन्छन्, कालु कौवाले भन्यो ।काली कौवाले हीराको हार लगाई । अब बचेराहरू रुँघ्ने पालो कालु कौवाको थियो । काली कौवा हीराको हार लगाएर हावा खाँदै कौवाहरूको समूहमा पुगी । ओथारो बस्दा ऊ बाहिर नगएको पनि धेरै दिन भएको थियो ।काली कौवालाई देखेर छिमेकी कौवाहरू काँ काँ काँ को हौ तिमी ? पो भन्न थाले । उनीहरूलाई काली कौवाको घाँटीमा भएको हारको चमक सिधैं आँखामा परेको थियो ।म सिम्ला रूखे काली हुँ, काली कौवाले भनी ।ओहो काली पो तिमीलाई हामीले कस्तो नचिनेको, फुर्सी कौवाले अचम्म मान्दै भनी ।अनि तिम्रो घाँटीमा रहेको त्यो चम्कने चिज के हो ? सबै कौवाले काली कौवालाई एकैसाथ सोधे ।यो हीराको हार हो । मेरा बूढाले खोलामा भेट्टाएका । हीराको हार निकै नै महँगो हुन्छ र मानिस यसलाई लगाउँदा सानदार देखिन्छन् । उनीहरू हीराको हार पाउँदा निकै खुसी हुन्छन् अनि यसलाई शोभा दिने वस्तुका रूपमा लगाउँछन्, काली कौवाले फुर्किँदै थपि, साँच्चै हीराको हार मलाई कस्तो देखिएको छ ?हामीले त तिमीलाई चिनेनौं भनेपछि तिमी आफैं विचार गर काली, सबै कौवाले एकैसाथ भने । आफ्नो भएको राम्रो रूपमा हीरा लगाउँदा छिमेकीहरूले नचिन्दा आपत् परेको कुरा सम्झँदै काली कौवा त्यहाँबाट उडेर तुरुन्त गुँडमा गई ।गुँडमा पुगेर काली कौवाले छिमेकी कौवासँग भएका सबै घटना कालु कौवालाई बताई । उसले भनी, यो त कस्तो अनावश्यक चिज रहेछ । हार लगाएपछि सान बढ्ला भनेको त मेरा छिमेकीहरूले समेत मलाई चिनेनन् । बूढा म त यस्तो हार लगाउँदिनँ । यति भनिसकेपछि काली कौवाले हीराको हार घाँटीबाट निकाली र कालु कौवालाई दिई ।आफूले भेटाएको हार बिनाकामको भएपछि कालु कौवाले हीराको हारलाई गुँडको छेउमा रहेको हाँगामा भुन्डाइदियो ।केही दिनपछिको कुरा हो । बिहानीपख उनीहरूको गुँड मुन्तिर निकै हल्लीखल्ली भयो । तल पाँचजना मानिस रूखको माथि हेर्दै कुरा गर्दै थिए । उनीहरू भन्दै थिए, हेर त माथि हीराको हार टलक्क टल्केको । त्यसलाई भेट्टाउन पाए त । केहीबेरमा उनीहरू नजिकैको घरबाट आरा र बन्चरो लिएर आए र फेरि पहिलेजस्तै माथिमाथि हेर्दै केके कुरा गर्न थाले ।एकजना मोटे मान्छेले आरा लिएर मोटो र अग्लो सिमलको रूख काट्न थाल्यो । उसले बल गरीगरी रूख रेट्न थाल्यो । रूखमा आरा चलाउँदा रूख हल्लिन थाल्यो । मानिसको यस्तो चाला देखेर काली कौवा आत्तिई र भुइँतिर हेर्दै भनी, लौन बाबा केही गर्नुपर्यो । कालु कौवाले छिटोछिटो ठोँडले हीराको हार टिप्यो र भुइँमा खसालिदियो । मानिस रूख काट्न छाडेर हीराको हारका लागि तँछाडमछाड गर्न थाले ।मैले पहिले देखेको हो, हार मेरो हो, पाँच जनामध्येको सबैभन्दा मरन्च्याँसे मानिसले भन्यो ।हैन मैले हो, अर्को लम्बुले भन्यो ।हैन मैले सबैभन्दा होचो मानिस पनि उस्तै गरी चिच्याउन थाल्यो ।यत्तिकैमा अर्कोले भन्यो, यो हामी सबैको हो, अब यसलाई टुक्राटुक्रा पारी भाग लगाउनुपर्छ ।अन्तिममा आरा लिएर रूख काट्न तम्सने मोटे मान्छेले भन्यो, धन्न कौवाले हीराको हार खसालिदियो । कौवाले नखसालिदिएको भए हामीलाई यत्रो मोटो र अग्लो सिमलको रूख काट्न दिनभर लाग्थ्यो होला ।उता गुँडमा रहेको कालु कौवाले भन्यो, धन्न उनीहरूले हाम्रो रूख काटेनन् । नत्र हाम्रा बचेराहरू बाँच्ने पनि थिएनन् होला । कालु कौवाले यति भन्दै आफ्ना बचेराहरूलाई अँगालोमा बाँध्यो । काली कौवा गहभरि आँसु पार्दै सुँकसुँक गर्न थाली ।"
