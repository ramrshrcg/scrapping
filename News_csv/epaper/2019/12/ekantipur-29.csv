शीर्षक,विवरण
मालिक खोज्दै किसान काठमाडौंमा,"संयोग के भने, उनीहरूमध्ये अधिकतरको जीवनमा राजधानीको यो यात्रा पहिलो नै हुन गएको छ । हामीले धेरै पटक सीडीओलाई भन्यौं, एसपीकामा गएर हात जोड्यौं, सर्लाहीका अर्का उखु किसान ४३ वर्षीय मायाशंकर यादवले भने, केही सीप नलागेपछि उसैको घर घेर्न भनेर गाउँबाट हिँड्यौं । यादवले अग्रवालबाट २५ लाख लिन बाँकी छ । कतिपय किसानको त ६० लाखसम्म पनि उठाउनुपर्ने छ । सबै गरेर २५ हजार किसानको ५० करोडजति पैसा उठाउन बाँकी छ, उखु किसान संघर्ष समितिका सचिव ३६ वर्षीय हरिश्याम रायले भने, अब पैसा नलिई हामी फर्किन्नौं ।सर्लाही र रौतहटका किसान खल्तीमा दुईतीन हजार बोकेर गत साता काठमाडौं जाने बसमा चढेका थिए सर्लाहीबाट । उनीहरू कोही सडकपेटीमा सुतिरहेका छन्, कोही लजमा त कोही आफन्त र गाउँलेको झुपडपट्टीमा । दिनभरि माइतीघरमा रुँगेर बस्ने अनि साँझ परेपछि तितरबितर भई रात बिताउने उनीहरूको न खानको ठेगान छ न बासको । महतोलाई शनिबार मैले सोधें, कस्तो लाग्यो त राजधानी ? जाडो लाग्यो हजुर ! पातलो न पातलो धोतीकुर्ता अनि एउटा पातलै मजेत्रोमा पारिलो घाममा पनि चिसोले कक्रिएका उनले भने, काठमाडौं साह्रै जाडो लाग्यो । यो जाडोमा उनको पेटमा भने आगो बल्न थालेको छ । हामी सबैको ल्याएको पैसा सकियो, अब खाने उपाय केही छैन, उनी भन्छन्, जाडोले भन्दा भोकैले पहिला मार्लाजस्तो छ । उनीहरूले काठमाडौं आएर चार दिन धुइँपत्ताल खोजेपछि राकेश अग्रवालको घर पत्ता लगाए । उसको घर त्रिपुरेश्वरमा रहेछ, यादवले सुनाए, त्यहाँ हामी पुग्दा अग्रवालचाहिँ भागिसकेका थिए । उनले अग्रवाललाई हजार पटक फोन गरे होलान् तर एक पटक पनि उठेन । मान्छे नेपालमै छ, फोन जान्छ, प्रहरीलाई हामीले धेरै पटक हात जोड्यौं, संघर्ष समितिका सचिव रायले भने, तर हाम्रो सुनुवाइ भएन । अग्रवालको घरको पाँचौं तलामा निजी कार्यालय छ, जहाँ पुगेर किसानहरू धर्ना बसे । त्यसपछि भने प्रहरी आयो तर उसलाई पक्रन होइन, हामीलाई धपाउन, उनले भने, प्रहरीले हाम्रो दुःख हेर्ला भनेको त उसैलाई पो जोगाउन खोज्छ बा ! प्रहरीले बाहिर निक्लन भने पनि उखु किसानले एक भएर अग्रवालको दैलाअघिल्तिर धर्ना कसिरहे । हामीलाई पक्रेर लैजानुस्, गोली हान्नु छ हान्नुस् तर हामी यसको कामकाज ठप्प पारेरै छाड्छौं, उनीहरूले प्रहरीलाई भने र अन्तमा अग्रवालको कार्यालयमा ताल्चा लगाइदिए । त्यसयता दुई दिनदेखि उनीहरू माइतीघरमा धर्ना बसिरहेका छन् । उनीहरू सबको खेतमा काट्ने बेला भएको उखु छ । फर्केर त्यो काट्ने कि पहिलेको उखुको बक्यौता लिएर जाने भन्ने प्रश्नले दिनभरिजसो उनीहरूलाई पिरोलिरहन्छ । शनिबार दिउँसो उनीहरू धर्नामा बसिरहेका बेला प्रहरीको चिल्लो नीलो जिप अघिल्तिर आएर रोक्कियो । अहो एसएसपी साहेब ! यादव र महतोहरूले आफन्त भेटेझैं गाडीभित्रका एक अधिकारीलाई जदौ गरे, हेर्नॅहोस् न, हाम्ले त अहिलेसम्म पैसा पाएका छैनौं । उनी रहेछन् काठमाडौं प्रहरी प्रमुख एसएसपी उत्तम सुवेदी । उनले गाउँबाट को को आएका छन् भनी केहीबेर भलाकुसारी गरे र गाडीमा हुइँकिहाले । तीन वर्षअघि सर्लाहीमा उनी एसपी हुँदा किसानहरू अग्रवालविरुद्ध उजुरी गर्न गएका रहेछन् । सुवेदी र सर्लाहीका तत्कालीन सीडीओ प्रदीपराज कँडेलले अग्रवालको गोदाममा भएको चिनी बेच्न लगाएर किसानलाई केही पैसा दिलाएका रहेछन् । यो समस्या वर्षौंदेखिको हो, त्यतिखेर मैले केही पहल गरेर पैसा तिराउन लगाएको थिएँ । फेरि किसानलाई दिइएनछ, सुवेदीले साँझ कान्तिपुरसँग भने, उतिखेर जिल्लामा हुँदा आफूले सम्हालेको मामिला हुनाले आज भेट्न गएको हुँ । उनका अनुसार उधारोमा उखु लिने र पछिसम्म किसानलाई पैसा नतिर्ने व्यापारीहरूको पुरानै बानी हो । अन्य मिलमा यो समस्या भए पनि अग्रवालको स्वामित्वमा रहेको अन्नपूर्ण सुगर मिलमा भने पैसा नतिर्ने प्रवृत्ति चर्को छ । अलि टाढाबाठालाई तिर्ने र सोझासाझालाई नतिर्ने गर्छन् व्यापारी, उनले भने, त्यसमाथि व्यापारी र किसानको देखभेट कहिल्यै हुँदैन । बीचमा दलालहरू भन्छन्, तिनैले हो धेरै गडबडी गर्ने त । सर्लाहीको हजारौं बिघा जमिनमा लगाइएका उखु उधारोमा किनेर चिनी बनाई बेच्ने र त्यसबाट आएको पैसा अन्यत्र व्यापारमा लगानी गर्ने अग्रवालको बानीले किसानहरू मर्कामा परेको सुवेदीको बुझाइ छ । यो सल्ट्याउनै नसकिने केस होइन, उनले भने, स्थानीय सरकार, राजनीतिज्ञ र समाजका अगुवाले पहल गरे किसानले पैसा पाउँछन् । वर्षौंसम्म किसानलाई पैसा नदिइएको र त्यो उठाउन बेहाल अवस्थामा उनीहरूमध्ये केही काठमाडौं आइपुगेको घटनालाई चासोका साथ हेरिरहेको राष्ट्रिय मानवअधिकार आयोगले जनाएको छ । उनीहरू काठमाडौं आएको खबर पाएलगत्तै आयोगले जनकपुरस्थित प्रदेश कार्यालयलाई सर्लाहीमै गएर स्थलगत अनुगमन गर्न निर्देशन दिइसकेको छ, आयोगका सचिव वेदप्रसाद भट्टराईले भने, यता काठमाडौंमा उनीहरू भोकभोकै पर्नु र बासै नपाउने अवस्था आउनु राम्रो होइन । हामी सरकारलाई उनीहरूको समस्या तत्काल समाधान गर्न आग्रह गर्छौं ।"
प्रधानमन्त्रीले भनेगोकर्णको म्याद थप कानुनसम्मत,"मिडिया बुर्जुवाको हातमा छ ः दाहालअर्का अध्यक्ष दाहालले मुलुकको मिडिया बुर्जुवा वर्गको हातमा रहेको दाबी गर्दै त्यसप्रति सिंगो पार्टी पंक्ति सजग हुनुपर्ने बताए । ठूला मिडिया परिवर्तनलाई आत्मसात् नगर्ने बुर्जुवाको हातमा छ । त्यसप्रति सजग हुँदै जनताका पक्षधर सञ्चार माध्यम परिवर्तनलाई उल्ट्याउने षड्यन्त्रविरुद्ध एक ढिक्का हुनुपर्छ, त्यसमा प्रेस संगठनको भूमिका नेतृत्वदायी हुन सक्छ, उनले भने । अध्यक्ष दाहालले मुलुकमा परिवर्तनलाई उल्ट्याउन भइरहेका प्रयासलाई सफल हुन नदिन पनि आह्वान गरे । उनले राजनीतिक परिवर्तन र उपलब्धिलाई जोगाई राष्ट्रिय एकता र समृद्धिका लागि जनमत तयार गर्ने काम गर्नसमेत पार्टी निकट सञ्चारकर्मीलाई आग्रह गरे । इतिहास र वर्तमानमा क्रान्तिका लागि जनमत निर्माण गर्ने काम सचेत व्यक्तिबाटै भएको छ । नेतृत्वले सही समयमा सही निर्णय गर्दा ठुल्ठूला परिवर्तन भएका छन्, उनले भने ।अध्यक्ष दाहालले अहिलेको अन्तर्राष्ट्रिय र राष्ट्रिय परिवेशमा जनमत निर्माण मुख्य विषय भएको र त्यसमा इन्टरनेट र डिजिटलाइजेसनले मुख्य रूपमा काम गरिरहेको उल्लेख गर्दै नयाँ प्रविधि र माध्यम प्रयोग गरी पार्टीको पक्षमा काम गर्न प्रेस संगठनलाई आग्रह गरे । उनले सरकारले इमानदारीका साथ काम गरिरहेकाले विरोधीहरूले गरेको प्रचारले कुनै अर्थ नराख्ने दाबी गर्दै त्यस्ता प्रचारको प्रतिवाद गर्नसमेत पार्टीनिकट पत्रकारहरूलाई आग्रह गरे । पाँच वर्षका लागि सरकार दिन्छौं भनेका थियौं, त्यो हामीले दिएका छौं । कुनै आशंका नपालौं, नराखौं, उनको भनाइ थियो । उनले पार्टीका विचार, राजनीतिक दृष्टि र कार्यक्रमलाई जनतामा पुर्याउने काममा महत्त्वपूर्ण भूमिका निर्वाह गर्नसमेत प्रेस संगठनलाई आग्रह गरे ।"
काठमाडौंमा ०६ डिग्री,काठमाडौं (कास) काठमाडौंमा शनिबार न्यूनतम तापक्रम ०६ डिग्री सेल्सियस (यस वर्षमा अहिलेसम्म कम) रेकर्ड भएको छ । अधिकतम तापक्रम १५७ डिग्री रेकर्ड भएको छ । जल तथा मौसम पूर्वानुमान महाशाखाका वरिष्ठ मौसमविद् वरुण पौडेलले तापक्रम अझै घट्न सक्ने जनाए । पुस दोस्रो सातादेखि अन्तिम सातासम्म देशका विभिन्न भागमा प्रायः तापक्रममा गिरावट आउने गरेको छ । गत वर्षको पुस १६ मा काठमाडौंको तापक्रम सबैभन्दा कम ०५ डिग्री रेकर्ड भएको थियो । राजधानीमा अबका केही दिन शून्यको हाराहारीसम्म तापक्रम झर्न सक्ने महाशाखाले अनुमान गरेको छ । महाशाखाले तराईमा हुस्सु र कुहिरो पनि केही दिन जारी रहने प्रक्षेपण गरेको छ ।
माछा मर्दा रारा दुर्गन्धित,"मुगु (कास) असला माछा धमाधम मर्न थालेपछि राराताल दुर्गन्धित भएको छ । हिउँ खोलामा हुने माछाको उक्त प्रजाति रारातालमा मरेको यो पहिलो घटना हो । माछा मरेर तालको किनारदेखि बीच भागमा उत्रिन थालेपछि चराहरूले टिपेर खान थालेका छन् । विषादीका कारण माछा मरेको अनुमान छ । मरेका माछा खान रारा मध्यवर्ती बस्तीका बासिन्दा डराएका छन् । मरेका माछाले वरपरको वातावरण प्रदूषित भएको मुर्मा गाउँका बिर्खबहादुर रोकायाले बताए । एक सातादेखि तालमा माछा मरेर तैरिन थालेका छन्, उनले भने । हिमपातले वनजंगलको विषादियुक्त जडीबुटी बगेर तालमा आउँदा माछा मरेको हुन सक्ने रारा राष्ट्रिय निकुञ्ज अधिकृत लालबहादुर भण्डारीले बताए ।"
देउवाविरुद्ध गोलबन्दी,"(काठमाडौं)  कांग्रेस सभापति शेरबहादुर देउवा बहुमतबाट अघि बढ्न थालेपछि उनीविरुद्ध संस्थापनइतर पक्ष गोलबद्ध बनेका छन् । देउवाले शुक्रबारको केन्द्रीय कार्यसमिति बैठकबाट बहुमतका आधारमा महाधिवेशनको कार्यतालिका तोक्ने र केन्द्रीय कार्यसमितिको कार्यकाल थप्नेलगायतका महत्त्वपूर्ण विषयमा निर्णय लिएका थिए । देउवाको निर्णयपछि बैठक बहिष्कार र बहुमतबाट अघि बढ्ने दुवै प्रवृत्तिको विरोध गर्दै आएका पूर्वमहामन्त्री कृष्णप्रसाद सिटौला वरिष्ठ नेता रामचन्द्र पौडेलसँग नजिकिएका छन् । उनी केही दिनअघिसम्म देउवा र पौडेललाई मिलाउने भूमिकामा देखिएका थिए । देउवा पक्षमै रहेका केही नेताहरू पनि सभापतिको एकलौटी निर्णयबाट असन्तुष्ट बनेका छन् । महामन्त्री शशांक कोइरालाको महाराजगन्जस्थित निवासमा शनिबार बसेको संस्थापनइतर नेताहरूको बैठकले देउवाको पछिल्लो कदमविरुद्ध एकताबद्ध भएर अघि बढ्ने निर्णय गरेको छ । गृहजिल्ला झापाको कार्यक्रममा रहेका सिटौलाले पनि देउवाविरुद्धको गोलबन्दीमा साथ दिने जनाएका छन् । उनलाई साथ दिँदै आएका केन्द्रीय सदस्यहरू गगन थापा र प्रदीप पौडेल बैठकमा सहभागी थिए ।महाराजगन्ज बैठकपछि वरिष्ठ नेता पौडेलले परम्परा, विधि र विधानविपरीत गरिएका निर्णयहरू सच्याउनुपर्ने बताए । सभापतिजीले विधानका धाराहरू उल्ट्याउने काम गर्नुभएको छ, अधिवेशनलाई अपारदर्शी र शंकास्पद बनाउने काम भएको छ, उनले कान्तिपुरसँग भने, एकातिर अधिवेशनको तिथि घोषणा गर्ने, अर्कोतर्फ नभएका विभागहरू खडा गरेर भर्ती गर्ने योजना बनाउने, यसले सभापतिको नियतमाथि प्रश्न उठेको छ । बैठकले सभापतिको एकलौटी र विधानविपरीत कदमबारे जिल्ला सभापति, क्षेत्रीय सभापति, भ्रातृ तथा शुभेच्छुक संघसंस्थाका पदाधिकारी तथा सदस्यहरू र बुद्धिजीवीसँग बृहत् छलफल गर्ने निष्कर्षसमेत निकालेको छ । त्यसका लागि सभापतिको भेला बोलाउने निर्णय बैठकले गरेको छ । सरकारले चुनाव घोषणा गर्दा विपक्षी दलसँग परामर्श गर्छ, संसद्मा नियम निलम्बन गर्दा विपक्षी दलको सहमति लिनुपर्ने परम्परा छ तर पार्टीमा महाधिवेशनको कार्यतालिका, केन्द्रीय कार्यसमितिको म्याद थप र नियम निलम्बनजस्ता निर्णय बहुमतबाट गरेर पार्टीको परम्परा, विधि र प्रक्रियाको खिल्ली उडाइएको छ, पौडेलले थपे, यो निर्णय हामीलाई मान्य छैन । यसलाई लिएर संवादमा जान्छौं । संस्थापन पक्षले भने पौडेल पक्षसँगको छलफलमा सहमति भएका विषयलाई मात्रै बैठकले निर्णय गरेको दाबी गर्दै आएको छ । सहमहामन्त्री प्रकाशशरण महतका अनुसार महाधिवेशनको कार्यतालिका तोक्ने, तरुण दलको म्याद ६ महिना थप्ने, केन्द्रीय कार्यसमितिको कार्यकाल एक वर्ष बढाउने र केन्द्रीय विभागको संख्या थप्ने विषयमा पौडेल पक्षसँग सहमति भएको थियो । सहमति नभएको विषय नेविसंघको भागबन्डा हो, त्यसको निर्णय भएको छैन, उनले भने, अन्य सबै विषयमा उहाँहरूले सहमति जनाउनुभएको हो ।केन्द्रीय सदस्य मीनेन्द्र रिजालले पार्टीको विधानलाई भत्काउने गरी आएका सभापतिका प्रस्तावमा आफूहरूको सहमति नभएको बताए । उनले शुक्रबारको पार्टी निर्णयलाई सभापति देउवाको उम्मेदवारी घोषणासँग तुलना गरे । यो पार्टीको निर्णय होइन, सभापतिको उम्मेदवारीको घोषणा हो, उनले भने ।देउवाले विधानमा रहेको २८ वटा विभागलाई बढाएर ४७ पुर्याएका छन् । पछिल्लो विधानले पनि महाधिवेशन सम्पन्न भएको ६ महिनाभित्र विभाग गठन गरिसक्नुपर्ने व्यवस्था गरेको छ । चार वर्षको कार्यकाल सकिने बेला विभाग गठन गर्नु नै विधानविपरीत हुने तर्क संस्थापनइतर पक्षको छ । कार्यतालिका र केन्द्रीय कार्यसमितिको म्याद थप्ने निर्णय पार्टी परम्पराविपरीत रहेको ठहर उसले गरेको छ । देउवाले ०७७ फागुन ७१० मा केन्द्रीय महाधिवेशन गर्ने कार्यतालिका सार्वजनिक गरेका छन् । आगामी फागुन १९ बाट चार वर्षको केन्द्रीय कार्यसमितिको म्याद सकिँदै छ । थप एक वर्ष म्याद बढाउँदा पनि महाधिवेशको कार्यतालिका फागुनमा तोकिएको छ । यसले तोकिएको समयमै महाधिवेशन नहुने, भइहाले पनि निष्पक्ष र स्वतन्त्र नहुने आशंका उब्जिएको रिजालले बताए । उनका अनुसार बहुमतको निर्णयले संसद् र सडकमा सत्तारूढ दलको सामना गर्ने नैतिक बलसमेत समाप्त पारेको छ । हामी संसद्मा सत्तापक्षलाई संविधानको मर्म र भावनाविपरीत जान नदिनका लागि लड्दै आएका छौं तर पार्टीभित्र एक वर्षअघि महासमिति बैठकबाट पारित विधानलाई एकपक्षीय रूपमा भत्काउने काम नेतृत्वबाट सुरु गरिएपछि कुन नैतिक बलले सत्तापक्षको सामना गर्ने ? उनले भने ।सहमहामन्त्री महतले तोकिएको समयमै महाधिवेशन गराउनका लागि विधानका नियम निलम्बन गरिएको तर्क गरे । विधानमा उल्लेखित प्रक्रिया पुर्याएर अघि बढ्दा ०७७ फागुनमा पनि महाधिवेशन नहुने अवस्था थियो, त्यस्ता नियमलाई निलम्बन गरेर महाधिवेशनको प्रक्रिया छिटो छरितो बनाउन खोजिएको हो, उनको दाबी छ, क्रियाशील सदस्यता वडाले वितरण गर्ने हो । विवाद भएमा केन्द्रले बनाएको संयन्त्रले छानबिन गरी निर्णय गर्छ । महाधिवेशन निर्वाचन समितिले गर्ने हो । अब पौडेल दाइले भनेजस्तो कहाँनेर कब्जा हुन्छ ? कसरी एकलौटी हुन्छ ? यो त बैठक बहिष्कार गर्दै आएका कारण बाहिर देखाउनका लागि मात्रै बोल्नुभएको मात्रै होला । अरू केही होइन ।देउवाले के गर्लान् ? पार्टीको निर्णयअनुसार देउवाले केन्द्रीय विभाग गठनको तयारीमा अघि बढ्ने जनाउ दिएका छन् । सहमहामन्त्री महतका अनुसार गठनअघि संस्थापनइतर पक्षसँग नाम दिन आग्रह गरिनेछ । नाम दिनुभएन भने सबैलाई समेटेर विभाग घोषणा हुनेछ, उनले भने । तर त्यसरी घोषणा भएको विभागमा नबस्ने तयारी संस्थापनइतर पक्षको छ । तत्कालीन सभापति सुशील कोइरालाले यसरी विभाग गठन गर्दा देउवापक्षीय सदस्यहरूले सामूहिक राजीनामा दिएका थिए । अहिले त्यही अवस्था बनेको छ । विभाग बढाउने र गठन गर्ने कार्य विधानविपरीत छ, यसमा बस्ने कुरै आउँदैन, रिजालले भने, विधानले २८ लाई ३०३२ सम्म बनाउन सकिन्छ भन्ने मर्म बोकेको होला तर ४७ पुर्याउने त भनेको पक्कै होइन । महाधिवेशनलाई प्रभावमै पार्नका लागि यतिका विभागको संख्या बढाइएको हो ।सहमति नभए पनि नेविसंघको तदर्थ समिति र तरुण दलको कार्यसमिति विस्तार गर्ने देउवाको तयारी छ । संस्थापनइतर पक्ष पार्टीको निर्णय नसच्चाइएसम्म देउवाको कदमलाई साथ नदिने पक्षमा छ । केन्द्रीय सदस्य हृदयराम थानीका अनुसार निर्णय सच्याउनुपर्छ भन्नुको अर्थ विधानविपरीत शुक्रबार गरिएका निर्णय फिर्ता लिनुपर्छ भन्ने हो । यो निर्णय फिर्ता नलिई हामी आफ्नो मुद्दा लिएर कार्यकर्तामाझ जान्छौं, उनले भने, निर्णय नसच्याएसम्म सभापतिले गर्ने निर्णयमा हाम्रो सहभागिता हुने छैन ।"
सरकार अलोकतान्त्रिक बाटोमा,"जनकपुर (कास) कांग्रेस सभापति शेरबहादुर देउवाले सरकारले लोकतान्त्रिक बाटो बिराएको टिप्पणी गरेका छन् । उनले सरकारले शाही शासनकाल जस्तै संस्थाहरूलाई नियन्त्रणमा लिन खोजेको आरोप लगाए । धनुषा कांग्रेसका पुराना नेता बलराम नायकको श्रद्धाञ्जली सभामा सहभागी हुन शनिबार सबैला आएका कांग्रेस सभापति देउवाले ओली सरकारले बहुमतको दम्भमा लोकतान्त्रिक मूल्य मान्यतालाई पाखा लगाएको आरोप लगाए । सरकारी निकाय र संस्थालाई पार्टीकरण गर्न लागिएको छ, उनले भने । देउवाले कांग्रेसभित्र एकताको विकल्प नरहेको बताए । हामी एक भएपछि कुनै पनि शक्तिले हल्लाउन सक्दैन, उनले भने । श्रद्धाञ्जली सभामा पार्टीका वरिष्ठ नेता रामचन्द्र पौडेललाई पनि आमन्त्रण गरिएको थियो । मौसम खराबीले जहाज नउड्दा पौडेल धनुषा आउन सकेनन् । कांग्रेस सभापति देउवा र उपसभापति विमलेन्द्र निधि भने हेलिकप्टरमा आएका थिए । श्रद्धाञ्जली सभामा पार्टीका उपसभापति निधिले ओली सरकारमाथि सत्तालाई कम्युनिस्टकरण गर्न खोजेको आरोप लगाए । संघीयता, प्रेस स्वतन्त्रता र मानवअधिकारका मुद्दामा ओली सरकार संकीर्ण बन्दै छ, उनले भने, प्रेसलाई सरकारले नियन्त्रण गर्न खोजिरहेको छ ।कांग्रेसका नेता नायकको गत मंसिर ३० गते ८७ वर्षको उमेरमा निधन भएको थियो । २०१५ सालमा महोत्तरी कांग्रेसको सचिव रहेका नायक २०१८ र २०४३ गरी दुई पटक प्रजातन्त्र पुनःस्थापनाको आन्दोलनमा जेल परेका थिए ।"
कार्यकाल थप्न सशस्त्रका तीन डीआईजीको दौडधुप,"काठमाडौं (कास) केही दिनभित्रै नियमित अवकाश पाउन लागेका सशस्त्र प्रहरीका तीन नायब महानिरीक्षक (डीआईजी) कार्यकाल बढाउन दौडधुपमा लागेका छन् । पाँचवर्षे पदावधिका कारण पुस १६ बाट अवकाश पाउन लागेका डीआईजीत्रय सुरजकुमार श्रेष्ठ, अरविन्द धिताल र बाबुराम पाण्डे सशस्त्र प्रहरी नियमावली संशोधन गरेर एक वर्ष कार्यकाल थप्न सक्रिय भएका हुन् ।०७२ पुस १७ गते उनीहरू एसएसपीबाट डीआईजीमा बढुवा भएका थिए । श्रेष्ठ हाल सशस्त्र प्रहरी प्रवक्ताका रूपमा कार्यरत छन् । धिताल सशस्त्र प्रहरी प्रधान कार्यालय प्रशासन निर्देशनालय र पाण्डे मुक्तिनाथ वाहिनी पोखराका वाहिनीपति छन् । पाण्डे मंसिर २३ मा तीन साता लामो बिदा स्वीकृत गराएर काठमाडौंमा छन् । उच्च स्रोतले दिएको जानकारीअनुसार नियमावलीको दफा ६५ मा भएको व्यवस्था संशोधन गरेर डीआईजीको पदावधि ६ वर्ष बनाउन चलखेल भइरहेको छ । यस विषयमा गृहसचिव प्रेमकुमार राई र गृहप्रवक्ता केदारनाथ शर्मासँग कुरा गर्न खोज्दा सम्पर्क हुन सकेन । नियमावली संशोधन मन्त्रिपरिषद्ले गर्छ । सशस्त्र प्रहरी प्रधान कार्यालयबाट गृह हुँदै प्रक्रियागत रूपमा संशोधन गर्न सम्भव नभएपछि गृहबाटै ठाडो प्रस्ताव तयार गर्न सचिव राईलाई माथि बाट दबाब आएको स्रोत बताउँछ । राईले आफू त्यस्तो प्रस्ताव तयार नपार्ने भन्दै पन्छिएका छन् । उच्च स्रोतका अनुसार सार्वजनिक बिदा भए पनि शनिबार गृहका केही अधिकारीहरू मन्त्रालय गएका थिए । डीआईजीहरूको कार्यकाल एक वर्ष थप्ने प्रयोजनअन्तर्गत नै नियमावली संशोधन प्रस्तावको टिप्पणी उठाउन उहाँहरूलाई शनिबार पनि कार्यालय बोलाइएको हो, स्रोतले भन्यो, तर अवकाशमा जान लागेकाको कार्यकाल थप्ने वा नथप्ने भन्नेमा मन्त्रालय र त्यसभन्दा माथि पनि मतभेद छ । केही दिनअघि मात्रै अवकाशमा जान लागेका डीआईजीहरू गृहसचिव राईलाई भेट्न गृह मन्त्रालय पुगेका थिए । तर राईले डीआईजीहरूलाई अवकाश हुन लागेका अधिकृतहरूको म्याद थप गर्दा संगठनलाई दीर्घकालीन असर पुग्ने भन्दै आफूले नियमावली संशोधन प्रस्ताव अघि नबढाउने प्रस्ट पारेका थिए । संगठन विधिले चल्ने हो, व्यक्तिकेन्द्रित भएर होइन, आफूलाई भेट्न आएका डीआईजीलाई गृहसचिव राईले भनेका थिए, अवकाशकै मुखमा म्याद थप्ने निर्णय गर्दा स्वाभाविक प्रक्रियाबाट बढुवा हुन लागेकाको करिअरमा असर पुग्छ ।"
इन्टरनेटमा फस्दै बालबालिका,"(काठमाडौं)  बालबालिका इन्टरनेटको असुरक्षित प्रयोगमा फस्दै गएको एक अध्ययनले देखाएको छ । बालबालिकाको अधिकार र बाल यौनहिंसाको क्षेत्रमा काम गर्दै आएको अन्तर्राष्ट्रिय संस्था इक्याप्ट लक्जेम्बर्गले इन्टरनेट सेफ्टी एन्ड रिस्क अफ न्यु टेक्नोलोजिज टु चिल्ड्रेन इन नेपाल शीर्षकमा गरेको अध्ययनले यस्तो देखाएको हो ।हिमालका चार, पहाडका छ र तराईका पाँच जिल्लाका बालबालिका, विद्यालयका शिक्षक र अभिभावक गरी १२ हजार ९ सय ४४ जनामाझ गरिएको सर्वेक्षणको निष्कर्षले बालबालिका इन्टरनेट सुरक्षा र सामाजिक सञ्जालको सचेत प्रयोगबारे जानकार नरहेको देखाएको छ । शुक्रबार सार्वजनिक गरिएको सर्वेक्षणमा सरकारी र निजी स्कुलमा अध्ययनरत १८ वर्षमुनिका ५ हजार ११ बालबालिका र ३ हजार १ सय ५५ शिक्षक, ४ हजार ७ सय ७८ अभिभावक समेटिएका छन् । नेपाल दूरसञ्चार प्राधिकरणको ०७३ को तथ्यांकमा नेपालको जनसंख्याको ५२७ प्रतिशतमा इन्टरनेटको पहुँच रहेको उल्लेख छ ।इक्याप्टको सर्वेक्षणले ७१८० प्रतिशत बालबालिकासँग मोबाइल फोन र इन्टरनेटको पहुँच रहेको देखाएको छ । इन्टरनेटको प्रयोग छात्राभन्दा छात्रले बढी गर्ने गरेका छन् । ७१८ प्रतिशत छात्र र २८२ प्रतिशत छात्राहरूले औसतमा दैनिक ६ घण्टा इन्टनरेट प्रयोग गर्ने गरेको सर्वेक्षणले देखाएको छ । सर्वेक्षणले २१५० प्रतिशत बालबालिकाले दैनिक एक घण्टाभन्दा कम, २१ प्रतिशतले दैनिक एक घण्टाभन्दा धेरै र १५ प्रतिशतले दैनिक एकदेखि तीन घण्टासम्म मोबाइलमार्फत इन्टरनेट चलाउने गरेको भेटियो । सर्वेक्षणमा ५४५ प्रतिशत बालिका र ४५५ प्रतिशत बालकले विद्यालयमा इन्टरनेट चलाउने गरेको बताएका छन् । त्यस्तै राति १० बजेपछि इन्टरनेट चलाउनेमा भने छात्राभन्दा छात्र अगाडि देखिन्छन् । सर्वेक्षणमा संलग्नमध्ये ४९८ प्रतिशत छात्रा र ५०२ प्रतिशत छात्रले राति १० बजेपछि पनि इन्टरनेट चलाउने गरेको बताएका छन् ।सर्वेक्षणका अनुसार विद्यार्थीले इन्टरनेटमा युट्युब धेरै हेर्ने गरेको बताएका छन् । अनलाइन गेम र सामाजिक सञ्जालमार्फत च्याट उनीहरूको दोस्रो र तेस्रो प्राथमिकता देखिएको छ । सर्वेक्षणले छात्राले भन्दा छात्रहरूले इन्टरनेट प्रयोग गर्दा एकान्त रोज्ने गरेको देखाएको छ । सहभागीमध्ये ५२२ प्रतिशत छात्र र ४७८ प्रतिशत छात्राले एक्लै भएको बेला मात्रै इन्टरनेट चलाउने गरेको बताएका छन् ।विद्यार्थीले विद्यालयमै इन्टरनेट चलाए पनि शिक्षकले त्यसको पर्याप्त निगरानी नगर्ने गरेको अध्ययनले देखाएको छ । सर्वेक्षणमा सहभागी ४५९ प्रतिशत शिक्षकले मात्रै आफूले पढाएका बेला विद्यार्थीले इन्टरनेट चलाएका छन् कि छैनन् भनेर जाँच्ने गरेको बताएका छन् भने बाँकीले त्यस्तो जाँंच नगर्ने गरेको जवाफ दिएका छन् । इन्टरनेटको माध्यमबाट अरूको सामाजिक प्रतिष्ठामा हानि पुग्ने, अपमान हुने वा साइबर अपराध हुनेबारे धेरैजसो बालबालिका जानकार देखिँदैनन् । सर्वेक्षणमा सहभागी ४९७ प्रतिशत छात्रले इन्टरनेटको माध्यमबाट साइबर अपराध हुने थाहा भएको बताएका छन् भने ४८७ प्रतिशतले थाहा नभएको बताएका छन् । ५०३ प्रतिशत छात्राले यसबारे थाहा भएको बताएका छन्, ५१३ प्रतिशतले थाहा नभएको जवाफ दिएका छन् ।सर्वेक्षणमा सहभागीमध्ये आधाभन्दा धेरै अर्थात् ६०९ प्रतिशत छात्रछात्राले आफ्नो फेसबुक अकाउन्ट रहेको बताएका छन् । उनीहरूमध्ये २०५ प्रतिशतले एकभन्दा धेरै फेसबुक अकाउन्ट फरक नाम र फरक तस्बिर राखेर चलाएका छन् । सर्वेक्षणमा सहभागी ६३ प्रतिशतले नक्कली नाम र नक्कली फोटो राखेर फेसबुक चलाउनले गरेको बताएका छन् । सर्वेक्षणले बालबालिका सामाजिक सञ्जालको पहुँचमा रहे पनि त्यसको विवेकपूर्ण र सुरक्षित प्रयोगबारे उतिसाह्रो जानकार छैनन् भन्ने तथ्य बाहिर ल्याएको छ ।फेसबुकपछि बालबालिकामाझ इन्स्टाग्राम र युट्युब लोकप्रिय देखिन्छ । सर्वेक्षणमा सहभागीमध्ये ३४७ प्रतिशत बालबालिकाले आफैंले फेसबुक अकाउन्ट खोलेको बताएका छन् । त्यस्तै दुई तिहाइले अभिभावक र अन्य आफन्तको सहयोगमा फेसबुक अकाउन्ट खोलेको बताएका छन् । सर्वेक्षणले बालबालिकाले सामाजिक सञ्जालको सुरक्षित प्रयोग नगरेको तथ्यसमेत प्रकाश पारेको छ । फेसबुकको दुरुपयोग हुन नदिन यसको पासवर्ड गोप्य राख्नुपर्नेमा सर्वेक्षणका सहभागी ५२ प्रशितशत बालबालिकाले पासवर्ड आफ्ना अभिभावक, दाइ, दिदी वा भाइ, बहिनी, नातेदार र साथीभाइमाझ बाँडेको बताएका छन् । अनौठो त यो छ कि ९३ प्रतिशत बालबालिकाले फेसबुकको पासवर्ड आफ्नो साथीसँग साटेको देखिन्छ ।फेसबुकको प्रयोग बालबालिका निम्ति सामाजिकीकरणमा सहयोगीभन्दा त्यसले जोखिम बढाइरहेकोतर्फ पनि सर्वेक्षणले संकेत गरेको छ । सर्वेक्षणमा सहभागीमध्ये १५७ प्रतिशत बालबालिकाले आफूले फेसबुकलगायत सामाजिक सञ्जालको माध्यमबाट यौनजन्य गतिविधि समेटिएको फोटो र सन्देश पाएको बताएका छन् । जबकि इन्टरनेटको माध्यमबाट देखिने अश्लील गतिविधि, यौनजन्य फोटो, भिडियो र लेखलाई झन्डै ४९ प्रतिशतले अनदेखा गर्ने गरेको बताएका छन् । त्यस्तै सर्वेक्षणमा सहभागीमध्ये ५६६ प्रतिशत बालबालिकाले इन्टरनेटको माध्यमबाट हुने यौन शोषण र यौनजन्य कार्यविरुद्धको कानुनबारे थाहा नभएको बताएका छन् । सर्वेक्षणले अभिभावकहरू आफ्ना बालबालिकाले इन्टरनेटमा के हेरिरहेका छन् भन्नेबारे धेरै जानकार नदेखिएको समेत देखाएको छ । १८२ प्रतिशत अभिभावकले मात्रै आफूले आफ्ना बालबालिकाले इन्टरनेटमा के हेर्छन् भन्नेबारे सधैं जाँच्ने गरेको बताएका छन् । जबकि १८ प्रतिशत ८ प्रतिशत अभिभवाकले भने त्यस्तो जाँच कहिल्यै नगर्ने बताएका छन् ।सर्वेक्षणमा सहभागी अनुसन्धानकर्मी अधिवक्ता प्रवीन सुवेदीले नेपालका बालबालिका इन्टरनेटको पहुँचमा पुगे पनि त्यसको सुरक्षित प्रयोग नभइरहेको बताए । उनले सामाजिक सञ्जालको सुरक्षित प्रयोगबारे अभिभावक, शिक्षक र बालबालिका तीनै पक्ष अपुरो बुझाइमा रहेको बताए । कान्तिपुरसँगको कुराकानीमा उनले भने, इन्टरनेटको पहुँचबाट हाम्रा बालबालिकाले फाइदा मात्रै लिइरहेका छैनन्, उनीहरू उत्तिकै जोखिममा पनि छन् ।"
७१ जनालाई पैसा लिएर लाइसेन्स,काठमाडौं (कास) रूपन्देहीस्थित यातायात व्यवस्था कार्यालयले मोटो रकम असुलेर गाडी चलाउने ट्रायल परीक्षामा फेल र अनुपस्थित भएका ७१ जनालाई लाइसेन्स दिएको खुलेको छ । तत्कालीन कार्यालय प्रमुख आनन्दकेशरी पोखरेलले अनियमितता गरी लाइसेन्स वितरण गरेको उजुरी छानबिनक्रममा ट्रायलमा फेल र अनुपस्थितलाई पास गराएको पाइएको अख्तियारले जनाएको छ । अनियमितता गरी लाइसेन्स वितरण गरेको अभियोगमा उपसचिव पोखरेल र तत्कालीन पश्चिम क्षेत्रीय ट्राफिकका प्रहरी निरीक्षक रवीन्द्र श्रेष्ठविरुद्ध आयोगले विशेष अदालतमा मुद्दा दायर गरेको छ । आयोगका अनुसार दुवैले परीक्षाको नतिजा फेरबदल गरी प्रतिव्यक्ति १० देखि २५ हजार रुपैयाँका दरले पैसा लिएर ७१ जनालाई लाइसेन्स दिएका थिए ।
चन्द समूहकी नेत्री भुजेल पक्राउ,काठमाडौं (कास) नेत्रविक्रम चन्द समूहकी नेत्री तथा मेचीकोसी इन्चार्ज उमा भुजेल सुनसरीबाट पक्राउ परेकी छन् । चन्द समूहकी केन्द्रीय सदस्यसमेत रहेकी भुजेलसँगै मेचीकोसी कार्यालयका सचिव सुमनसिंह पौडेललाई प्रहरीले शनिबार बिहान सुनसरीको बराह क्षेत्र नगरपालिकाको भरौलबाट पक्राउ गरेको हो । उनीहरूलाई जिल्ला प्रहरी कार्यालय सुनसरीमा राखिएको छ ।
प्रदेशमा छैनन् उपसचिव,"(काठमाडौं)  सातवटै प्रदेशका मन्त्रालय तथा मातहतका निकायहरूमा प्रशासनतर्फका उपसचिवको अभाव छ । कुनै प्रदेशमा एक जना पनि उपसिचव छैनन्, कुनैमा ३४ जना मात्रै छन् । प्रदेशमा मन्त्रालयका महाशाखा, निर्देशनालय तथा कार्यालय प्रमुखको जिम्मेवारी उपसचिवले सम्हाल्ने गरी संगठन संरचना छ । प्रदेश मन्त्रिपरिषद् वा मन्त्रालयबाट भएका निर्णय कार्यान्वयनको प्रमुख अभिभारा उपसचिवस्तरकै कर्मचारीको जिम्मेवारीमा रहन्छ । उपसचिव नहुँदा कामलाई गति दिन समस्या भएको प्रदेशहरूले गुनासो गर्दै आएका छन् ।सुदूरपश्चिम प्रदेशमा प्रशासनतर्फ २६ उपसचिवको दरबन्दी छ, तर सबै पद रिक्त छन् । कर्णाली प्रदेशको हालत पनि त्यस्तै छ । २३ दरबन्दीमा एक जना पनि छैनन् । सुदूरपश्चिम मुख्यमन्त्री कार्यालयका प्रशासन सचिव अर्जुन पोखरेलले कर्मचारी प्रशासनमा की पोस्ट मानिने उपसचिवको अभावले काममा ढिलाइ भइरहेको बताए । सातवटै प्रदेशमा प्रशासन समूहका १ सय ९२ जना उपसचिवको दरबन्दी छ । गत वर्ष भएको कर्मचारी समायोजनमा १०१२ जना उपसचिवले मात्रै प्रदेश रोजेका थिए । ती पनि आफैंले माग गरेका प्रदेशमा गए । तीमध्ये केहीले अवकाश पाइसकेका छन् । नयाँ पदपूर्ति भएको छैन । करिब ८ सय उपसचिवमा ९९ प्रतिशतको समायोजन संघमा भएको छ । दरबन्दी संघमा कायम भएपछि समायोजनपूर्व प्रदेशमा खटिएकाहरू पनि फर्किसकेका छन् ।समायोजनपछि प्रदेशमा रिक्त दरबन्दीमा पदपूर्तिको अधिकार प्रदेशलाई नै छ, तर उपसचिवमा बढुवाबाट पदपूर्ति गर्नुपर्छ । संघीय निजामती सेवा ऐन बनिनसकेकाले प्रदेशमा पनि प्रदेश निजामती ऐन बनेको छैन । प्रदेश लोकसेवाले पनि काम थालिसकेको छैन । ऐन बन्न र प्रदेश लोकसेवा फुल फंक्सन मा कहिले आउने भन्ने टुंगो छैन । प्रदेशहरूले काममा बाधा भयो भन्दै संघीय मामिला तथा सामान्य प्रशासन मन्त्रालयसँग उपसचिव मागिरहेका छन् । तर संघमै करिब २ सयभन्दा बढी उपसचिव पद रिक्त छन् । प्रदेश १ मा ३२ उपसचिवको दरबन्दी भए पनि तीन जना मात्रै समायोजन भएर गएका छन् । त्यहाँका प्रमुख सचिव सुरेश अधिकारीले उपसचिवको अभावमा कठिनाइ भइरहेको बताए । प्रदेश ५ को मुख्यमन्त्री कार्यालयका प्रशासन सचिव टेकनारायण पाण्डेले तत्कालै कम्तीमा १० जना उपसचिव पठाइदिन संघीय ममिला मन्त्रालयलाई आग्रह गरिएको बताए । संघीय मामिला तथा सामान्य प्रशासनमन्त्री हृदयेश त्रिपाठीले प्रदेशमा कर्मचारीको अभावबारे गुनासो आइरहेको बताए । तत्कालका लागि संघबाटै केही उपसचिवलाई काजमा खटाउन गृहकार्य भइरहेको उनले कान्तिपुरलाई बताए । संघका मन्त्रालय, विभागमा रहेका उपसचिवमध्येबाट १२ जना घट्दा वैकल्पिक उपाय निकाल्न सकिन्छ तर प्रदेशमा एक जना पनि उपसचिव नहुँदा काममै समस्या भएको देखिन्छ, उनले भने । प्रदेशमा उपसचिवको अभावले दैनिक कामकाजमै समस्या हुन थालेपछि मन्त्रालयको प्रशासन महाशाखा प्रदेशमा पठाउन सकिने उपसचिवको खोजीमा छ । संघकै उपसचिवलाई केही समयका लागि प्रदेशमा पठाउने तयारी मन्त्रालयको देखिन्छ । महाशाखा प्रमख सहसचिव बाबुराम अधिकारीले प्रत्येक प्रदेशमा कम्तीमा ५५ जना प्रशासनको उपसचिवलाई पठाउने गरी नाम संकलन भइरहेको बताए । संघको केही दरबन्दी केही दिन खाली राखेर भए पनि सबै मन्त्रालयबाट २३ जना उपसचिव तान्ने प्रयास गरिरहेका छौं, उनले भने, दरबन्दी संघमै रहने भएकाले उहाँहरूलाई काजमा पठाइनेछ ।"
थोत्रो टहरामा बित्छ चिसो रात,"(सिन्धुपाल्चोक)  चार वर्षको घामपानी थेगेको अस्थायी टहरो जीर्ण बन्दै छ । जस्तापातामा प्वालैप्वाल परेका छन् । छानाले चिसो सिरेटो नछेकेजस्तै बुद्धिबहादुर र सेतीमाया विश्वकर्माको आङको कपडाले पुसको ठिही छेक्न सकिरहेको छैन । चौतारा साँगाचोकगढी नगरपालिका५ डाँडापारि कदमबासका यो दम्पतीको यो अवस्था देख्दा जोकोहीको मन पग्लिन्छ । भूकम्पले घर नभत्किएको भए सायद उनीहरूको दैनिकी सामान्य चलिरहेको हुन्थ्यो । जब, विपत्तिले घर ध्वस्त बनायो, नयाँ घर ठड्याउनै सकेनन् । अहिले मासिक चार सय भाडा तिरेर अरूले बनाइदिएको अस्थायी टहरोमा उनीहरूको बास छ । अशक्त पति स्याहारिरहेकी ६९ वर्षे निःसन्तान सेतीमायाले सुनाइन्, बूढा थला परे, आफू केही गर्न सक्दिनँ ।त्यसो त सेतीमायाको स्वास्थ्य पनि राम्रो छैन । आन्द्रामा समस्या देखिएपछि उनले उपचारका लागि चौतारामा रहेको दुई आना जग्गा बेच्नुपर्यो । १० वर्षअघि एक्कासि बेहोस भएर ढलेँ, मेरो आन्द्रा गाँठो परेछ, उनले विलौना गन्,ि उपचारमा अरू बाटो नभएपछि जग्गा पनि धितो राखेर लाख रुपैयाँ निकाल्यौं । ऋण तिर्न नसकेपछि जग्गा नै लिलाम भयो । उनको पेटमा चिकित्सकले प्लास्टिकको आन्द्रा प्रत्यारोपण गरिदिएका छन् । त्यसयता सेतीमाया सार्वजनिक शौचालय र अरूको लुगा धोएर जीविका चलाइरहेकी छिन् । यो दम्पतीको जस्तै दुःख सहनेमा इन्द्रावती गाउँपालिका१० बडहरेका वृद्ध दाजुभाइ तुलसीदास र बलराम श्रेष्ठ पनि पर्छन् । उनीहरूको एउटै धोको छ आफ्नै जमिनमा सुविधाजनक घर बनाउने । छाकको जोहो गर्नमै दिन जान्छ, अरूको टहराबाट कहिले लघारिनुपर्ने हो थाहा छैन, ८६ वर्षे तुलसीदास स्वाँस्वाँ गर्दै भाग्यलाई दोष दिन्छन्, के गर्नु यस्तै लेखेको रहेछ । बुबाआमा र आफैलाई विभिन्न समस्या पर्दा लिएको ऋण थुप्रियो । भूकम्पले पुर्ख्यौली घर ढलाएपछि नराम्रा दिन सुरु भएको उनले बताए । घर वरिपरिको जग्गा बेच्दै ऋण तिर्दा कंगाल भइयो । धेरैको वचन सहन नसकेपछि सबै बेचेर ऋण तिरिदियौं, ८२ वर्षे बलरामले भने, तर आफू बस्नुपर्ने जग्गाको बारेमा सोचेनौं, अहिले दिक्क लाग्छ । केही जग्गा नभएकाले आवास अनुदान नपाएको उनको भनाइ छ । भूकम्पपछि थोत्रो टहरामा आश्रय लिइरहेकाको सूचीमा ६५ वर्ष टेकिसकेकी मेलम्ची नगरपालिका पांग्रेटोल ज्यामिरेगाउँकी ६५ वर्षीया नन्दकुमारी खड्का पनि पर्छिन् । टहराको चिसोले धेरैपटक बिरामी परिसकेकी उनको दैनिकी अशक्त छोरा स्याहार्दैमा बित्छ । वृद्ध आमाको सहारामा बाँचिरहेका केशर केही बोल्न सक्दैनन् । कति साँझ भोकै गुजारियो, अपांग छोराले पाउने भत्ता उसैको उपचारमा ठिक्क हुन्छ, नन्दकुमारी भन्छिन्, लोग्ने बितेपछि दुःखमात्र सहनुपरेको छ । एक वर्ष भत्केकै घरमा बसिरहेका उनीहरूले बल्ल दुई वर्षपछि टहराको बास पाए । कष्टकर जीवन झेल्दै अरूकै टहरामा आश्रय लिएर आमाछोरा बसेको चार वर्ष बितिसकेको छ । भूकम्पमा आफ्नै घरमा थिचिएर अशक्त बनेकी हेलम्बु गाउँपालिका मराम्ची गाउँकी ६० वर्षीया माया तामाङ चिसो बढेसँगै अत्तालिन्छिन् । भूकम्पमा ढुंगामाटोले थिचिँदा उनको दुवै खुट्टा चल्दैन । ज्वरो र दमले च्याप्दै छ, बुढेसकालमा रोगलाई औषधिले पनि नछुने रहेछ, उनले पीडा सुनाइन् । इचोक र किउलको नजिक रहेको हिमाली गाउँमा वृद्धवृद्धा र बालबालिकामा बढी समस्या देखिएको छ । इन्द्रावती गाउँपालिका४ का गुमानध्वज तामाङ भूकम्पमा आफ्नै घरले थिचिएर कम्मरमुनिको भाग नचल्ने भएपछि निराश छन् । वैशाखीको सहारामा हिँड्नुपर्छ, चिसोले बिरामीजस्तै बनाएपछि दिक्क भएको छु, उनले भने । भूकम्पले घर भत्केपछि अस्तव्यस्त बनेकाहरूको उदाहरण यतिमै सीमित छैन । जिल्ला आयोजना कार्यान्वयन एकाइ (अनुदान तथा पूर्वाधार) का अनुसार जिल्लाभर जोखिम वर्गका लाभग्राही सूचीमा रहेका अशक्त भूकम्पपीडितको संख्या एक हजार दुई सय ८१ छ । जसमा मेलम्ची र चौतारा साँगाचोकगढी नगरपालिकामा मात्रै चार सय सातजना छन् । मेलम्चीमा मात्रै दुई सय ५९ उच्च जोखिम वर्गका भूकम्पपीडित छन्, मेलम्ची नगरपालिकाका मेयर डम्बर अर्यालले भने, नगरको बजेटले सबै व्यवस्थापन हुन नसक्ने भएकाले सामाजिक संस्थालाई गुहारिरहेका छौं । भूकम्पमा आफन्तसहित सर्वस्व गुमाउनको लागि इन्द्रावती सरकारले गाउँकेन्द्रित स्वास्थ्य शिविर तथा वृद्धवृद्धा र अशक्तबारे विवरण संकलन गरिरहेको छ । स्वास्थ्यकर्मी घरघरै पठाइरहेका छौं, इन्द्रावती गाउँपालिकाका अध्यक्ष वंशलाल तामाङले भने । इकाइको तथ्यांकअनुसार एक हजार दुई सय ४१ ले पहिलो किस्ता, एक हजार ९१ ले दोस्रो र आठ सय ४१ अशक्त पीडितले तेस्रो किस्ता पाइसकेका छन् । तर, जग्गा, अनुदान प्रक्रियादेखि नीतिगत समस्या आइलागेको प्राविधिकको भनाइ छ । थप अशक्त भूकम्पपीडितबारे स्थानीय तहसँग तथ्यांक मागिरहेका छौं, पूरा आइसकेको छैन, एकाइका प्रमुख लक्ष्मण शेखले भने । तत्कालीन जिल्ला दैवी प्रकोप उद्धार समितिको अध्ययनले भूकम्पले जिल्लामा ६६ हजार घर (९५ प्रतिशत) भत्काएको देखाएको छ । त्यसपछि वर्षैपिच्छे पीडितको संख्या थपिदै गएको लाभग्राहीको सूचीले देखाउँछ । भूकम्पमा परी सिन्धुपाल्चोकमा तीन हजार पाँच सय ७० जनाले ज्यान गुमाएका थिए । एकाइको पहिलेको तथ्यांकलाई आधार मान्दा अहिलेसम्म करिब २० हजार घर थपिएका छन् । पुनर्निर्माणको हतारोमा केहीले सिमेन्ट र इँटाको घर बनाए पनि अधिकाशंले ढुंगामाटो रोजेका छन् । करिब १० प्रतिशत ढलान (आरसीसी), ५० प्रतिशत ढुंगामाटो र ४० प्रतिशतले इँटा, ब्लकको घर बनाएका छन् ।जिल्लामा ८४ प्रतिशत पीडितले आवास निर्माण सकेका छन् । ८८ हजार आठ सय ७७ लाभग्राहीमा ७४ हजार ६ सय १८ परिवारले आवास ठड्याइसकेको जिल्ला आयोजना कार्यान्वयन एकाइ (भवन) ले जनाएको छ । गैरसरकारी संस्थाको सहयोगमा झन्डै पाँच हजार घर बनाइएका छन्, एकाइका प्रमुख सन्तोष निरौलाले भने प्राधिकरणको लाभग्राही सूचीअनुसार अब ६ हजार ५ सय ११ भूकम्पपीडितले आवास बनाउन बाँकी छ ।"
जोखिमयुक्त बस्ती सार्न समस्या,"(भरतपुर)  भूकम्पका कारण असुरक्षित चितवनका आठ बस्तीका स्थानीय अझै जोखिममा छन् । स्थानान्तरण प्रक्रिया सुरु नहुँदा उनीहरू जोखिमयुक्त बस्तीमा बस्न बाध्य भएका हुन् । ०७४ सालमा चितवनमा स्थापना भएको राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाइका प्राविधिक अनुदान व्यवस्थापन तथा स्थानीय पूर्वाधार भरतपुरका प्राविधिक टोलीले जिल्लाका १९ बस्तीमा अध्ययन गरेको थियो । टोलीले आठवटा बस्ती जोखिममा रहेको तथ्यांक निकालेको गरेको थियो । राप्ती नगरपालिका, कालिका नगरपालिका र इच्छाकामना गाउँपालिकाका आठ बस्तीमा एक सय एक घरधुरी थिए ।जोखिममा रहेका बस्तीका ६२ घरधुरी स्थानान्तरण गरिसकिएको कार्यालय प्रमुख राजेन्द्र कार्कीले जानकारी दिए । स्थानान्तरण गर्न बाँकी रहेका मध्ये धेरै घरधुरी इच्छाकामना गाउँपालिकामा छन् । इच्छाकामनाका ३७ घरधुरीलाई सुरक्षित स्थानमा स्थानान्तरण गर्न बाँकी छ । पीडितहरू भत्किएको घर छाडेर नजिकैको सामुदायिक वन क्षेत्रमा बसोबास गर्दै आएका छन् । वन क्षेत्र अतिक्रमण गरी बस्न नपाइने भन्दै प्राधिकरणले सुरक्षित स्थानमा बसाइँसराइका लागि बारम्बार आह्वान गरे पनि उनीहरू रकम बुझ्न नआएको कार्यालय प्रमुख कार्कीले बताए । त्यो स्थानमा भूकम्प प्रभावितसहित एक सय तीन घरधुरीले वनको जग्गा अतिक्रमण गरी बसेका छन्, उनले भने, हामीले ३७ घरधुरीलाई मात्र स्थानान्तरणको लागि रकम दिन सक्छौं तर उनीहरू एकैसाथ जान्छौ नत्र जाँदैनौ भनिरहेका छन् । सामुदायिक वन अतिक्रमण गरी बसेकालाई वनले समेत हटाउन सकेको छैन । एकातर्फ जोखिमयुक्त बस्ती स्थानान्तरणमा ढिलाइ भएको छ भने अर्कोतर्फ आंशिक क्षति भएकाको हकमा प्रबलीकरणको काम अपेक्षित हुन सकेको छैन । प्रबलीकरणका लागि स्थानियले चासो नै नदेखाएको जिल्ला आयोजना कार्यान्वयन इकाई भवनका इन्जिनियर सुवास न्यौपानेले बताए । जिल्लामा एक हजार ४६ घरधुरी प्रबलीकरणका लागि सिफारिस भएका छन् । तीमध्ये ६ सय ५४ जनाको रकम निकासा भइसकेको छ । हालसम्म जिल्लाको पुनर्निर्माणको ६९ प्रतिशत काम सम्पन्न भएको छ । ७ हजार ४ सय ६० लाभग्राहीमध्ये ४ हजार ७ सय २२ जनाले तेस्रो किस्ता लगिसकेका छन् । ४ हजार ५ सय ९५ घर पुनर्निर्माण भइसकेका छन् । ६१ जना लाभग्राहीको नाम सूचीबाट हटाउन स्थानीय तहले सिफारिस गरेका छन् ।"
खानी सञ्चालनमा अन्योल,"(भक्तपुर)  भक्तपुरमा सञ्चालित बालुवा, माटो, ढुंगा, पाँगोमाटो लगायत २६ खानीको फाइल ०७१ फागुन १५ मा अख्तियार दुरुपयोग अनुसन्धान आयोगले कब्जामा लियो । छानबिनका लागि फाइल अख्तियार पुगेपछि जिल्ला विकास समितिले जिल्लाका सम्पूर्ण खानी सञ्चालनमा रोक लगायो । खानी बन्द भएको पाँच वर्ष पुग्न लागे पनि अवैध उत्खनन् भने जारी छ । चाँगुनारायण नगरपालिकाको चौथो र पाँचौ नगरसभाले खानीलाई व्यवस्थित बनाउने निर्णय गरे पनि हालसम्म कार्यान्वयन नहुँदा व्यवसायी अन्योलमा छन् । नगरपालिकाले खानी तथा भूगर्भ विभागमा आईईई (वातावरणीय प्रभाव मूल्यांकन) का लागि फाइल पठाएको र निर्णय पर्खिंदा ढिलाइ भएको बताउँदै आएको छ । छानबिनका लागि अख्तियारले लगेको फाइलसमेत फिर्ता भइसकेको छ । आवश्यक कारबाहीका लागि नगरले नै निर्णय गर्नु भन्दै फाइल फिर्ता आए पनि नगरपालिकाले भने स्थानीय सरकार सञ्चालन ऐन २०७४ अनुसार खानी सञ्चालन प्रक्रिया थालिएको जनाउँदै आएको छ । नगर कार्यपालिका बैठकले खानी तथा नदीजन्य पदार्थको संकलन, उत्खनन्, ओसारपसार र बिक्री वितरणसम्बन्धी कार्यविधि २०७५ पास गरी गत वर्ष नै अध्ययनका लागि व्यवसायीसँग कागजातसमेत मागेको थियो । नगरपालिकाको दोहोरो निर्णयकै कारण चोरी निकासी मौलाएको व्यवसायीको आरोप छ । नगरपालिकाले इँटाभट्टालाई प्रोत्साहन गर्ने र बालुवा खानी व्यवसायीलाई हतोत्साही पार्ने काम गरेको छ, व्यवसायी रमेश बुढाथोकीले भने । खानी व्यवस्थापनको जिम्मा पाएको स्थानीय तहले विभिन्न बहानामा आयस्रोत गुमाइरहेको उनी बताउँछन् । खानी व्यवस्थापन गर्नुको साटो इँटाभट्टासँग राजस्व लिएको बहानामा खानीको क्षेत्राधिकारबाट माटो निकासी गरेको अर्का खानी व्यवसायी विदुर आलेमगरको गुनासो छ । संघीयता लागू भइसकेको अवस्थामा जनप्रतिनिधिले खानी सञ्चालन तथा व्यवस्थापनका ठोस निर्णय गर्न नसक्दा भूमिदोहन बढेको छ, उनले भने, व्यवसायीले व्यवसाय गर्न पाएनन्, स्थानीय तहको करोडौं आयस्रोत गुम्यो । चाँगुनारायण नगरभित्रका अधिकांश ढिस्को भूमिदोहनका कारण फुस्रो हुँदै गएका छन् । स्थानीय तहले गरेको काम, कारबाहीको अनुगमन, नियमन गर्ने जिम्मा पाएको जिल्ला समन्वय समिति मौन छ । नगरपालिकाले हालसम्म सार्वजनिक जग्गा संरक्षण, वातावरण र पर्यावरण संरक्षणका लागि कुनै निर्णय गरेको छैन । नगरपालिकाले भने इँटाभट्टालाई माटो उत्खननको नभई ओसारपसार गर्न मात्र अनुमति दिएको जनाएको छ । इँटा उद्योगलाई माटो ओसारपसार गर्ने अनुमतिमात्र दिएको हो, उत्खनन गर्ने अधिकार छैन, चाँगुनारायण नगरपालिका खानी सिफारिस समिति संयोजक एवं वडा नम्बर ८ का अध्यक्ष परासर सापकोटाले भने, बालुवा, माटो उत्खनन भएको छ भने त्यो वैधानिक होइन । खानी सञ्चालन गर्न आईईईका लागि फाइलहरू खानी तथा भूगर्भ विभागमा पठाएको र प्रतिवेदनका लागि पटकपटक पत्राचार गरेको उनको भनाइ छ । प्रतिवेदन प्राप्त हुनासाथ बालुवा खानी सञ्चालन गर्ने निर्णय भएको नगरपालिकाले जनाएको छ । शुक्रबारमात्रै अवैध रूपमा उत्खनन गरिएको बालुवा खोलामै फ्याँकिएको छ । मध्यपुर थिमि नगरपालिका र महानगरीय प्रहरी वृत्त थिमिको सहकार्यमा मनोहरा खोलाबाट निकालिएको बालुवा एक्जाभेटरको प्रयोग गरी खोलामै फालिएको हो । पछिल्लो समय मनोहरा खोला दोहन गरी बालुवा चोरी निकासी भइरहेको छ । बिहीबार पनि प्रहरी वृत थिमिले खोलाबाट बालुवा निकाल्ने ६ जनालाई नियन्त्रणमा लिएको प्रहरी निरीक्षक दीपक केसीले बताए । प्रहरीले करिब ७ मिनी ट्रक बालुवा खोलामा हालेको प्रहरीले जनाएको छ । हामीले देखेसम्म कुनै पनि प्राकृतिक स्रोतको दोहन हुन दिन्नौं, भक्तपुर प्रहरी प्रमुख प्रहरी उपरीक्षक सबिन प्रधानले भने, पुर्जी नभएको गाडीले बालुवा, माटो ओसारपसार गरेको पाइए कारबाही गर्ने गरेका छौं ।"
सुनसान बन्यो रामेछाप विमानस्थल,"रामेछाप (कास) दुई महिनाअघिसम्म यात्रुले खचाखच रामेछाप विमानस्थल यतिबेला सुनसान बनेको छ । सम्पूर्ण उडान र अवतरण ठप्प छन् । सगरमाथाको आधारशिविर जाने र फर्कने मुख्य सिजन सकिएपछि विमानस्थल सुनसान भएको हो । राति सात वटासम्म जहाज पार्किङ गरेर यात्रु ओसार्ने वायुसेवा कम्पनीले आफ्ना कर्मचारीसमेत फिर्ता लगेका छन् । तारा, सीता र समिट एयरले विमानस्थलबाट लुक्लाका लागि सेक्टेम्बर र अक्टोबरमा यात्रु ओसारेका थिए । त्यसबेला उक्त विमास्थलबाट ८७ वटासम्म उडान र अवतरण भएको रामेछाप नागरिक उड्डयन प्राधिकरणले जनाएको छ । कच्ची हुँदा सातामा एउटा उडान गर्दै आएको तारा एयरले विमानस्थल कालोपत्रे भएपछि काठमाडौंको उडान सञ्चालन गरेको छैन । अन्य विमान कम्पनी पनि मौका छोप्नमात्र रामेछाप आउने गरेको आरोप स्थानीयको छ ।विमानस्थलमा टर्मिनललगायतका पूर्वाधार छन् । नेपाल आयल निगमले हवाई इन्धनको डिपो राखेको छ । मन्थली नगरपालिकाका प्रमुख रमेशकुमार बस्नेतले रामेछापबाट सातामा एक दिन भए पनि विमानस्थल सञ्चालन गर्नुपर्ने बताए । वर्षमा दुई महिना चलाएर अघिपछि बन्द गर्दा जिल्लावासी र राज्यलाई त्यसले फाइदा गरेको ठान्नु हुँदैन, उनले भने, स्थायी रूपमा विमानस्थल सञ्चालन हुन सक्दा त्यस क्षेत्रमा होटल र अन्य व्यवसायमा लगानी गर्न सकिने वातावरण बन्छ ।"
इँटाभट्टालाई बस्तीबाट हटाऊ,"कचौराजस्तो काठमाडौं प्रदूषणले उकुसमुकुस छ । सहरभित्र स्वच्छ हावा भेट्नै मुस्किल छ । गाडीहरूको धूवाँदेखि कारखाना र अस्पतालका फोहोरसम्मले वातावरणलाई विषाक्त बनाइरहेका छन् । यसमा बल पुर्याइरहेका छन्, बस्ती बीचबीचमा पुत्पुताइरहने इँटाभट्टाहरूले । यिनले फ्याल्ने कालो धूवाँ र धूलोले वायु प्रदूषित भएको छ । कारखाना सञ्चालन र इँटा ओसार्ने ट्रकको आवाजले रातदिन ध्वनि प्रदूषणसमेत उत्तिकै छ । यी भट्टाले सम्पूर्ण सहरवासीको स्वास्थ्यमा गम्भीर असर पुर्याइरहेका छन् । काठमाडौं उपत्यकामा करिब सयवटा इँटाभट्टा छन् । डेढदुई दशक अघिसम्म तीमध्ये धेरैजसो मूलबस्तीबाट अलि टाढै थिए । सहरले पखेटा फैल्याउँदै जाँदा ती भट्टाहरू बस्तीबीचमा पर्दै गए । केहीअघि सामान्य प्रशासन मन्त्रालयले स्थानान्तरण योजना बनाए पनि न इँटाभट्टा अन्यत्र जान मानेका छन्, न त स्थानीय निकायले यसका लागि कडिकडाउ गरेको छ । स्थानीय सरकार आफैंले नियम बनाएर भट्टा हटाउन सक्छन् । तर, जनप्रतिनिधिले स्थानान्तरणको साटो संरक्षण गरेको आरोप स्थानीयवासीको छ । मापदण्ड अनुसार इँटाभट्टा खोलाकिनार, पक्की पुलबाट ५ सय मिटर टाढा, शिक्षण संस्था, स्वास्थ्य संस्था, धार्मिकसांस्कृतिकपुरातात्त्विक महत्त्वको स्थान, सुरक्षा निकाय, घनाबस्ती, वननिकुञ्जआरक्षणबाट २२ किलोमिटर टाढा सञ्चालन गर्नुपर्छ । यस्ता उद्योग छरछिमेकलाई बाधा नपुर्याई सञ्चालन गरिनुपर्छ, भइरहेको कामकारबाही मूल सडकबाट नदेखिने हुनुपर्छ । तर अधिकांश भट्टाले यो मापदण्ड पालना गरेका छैनन् । यिनले इँटा पकाउन कोइला, टायर, प्लास्टिक बाल्ने भएकाले उपत्यकाको वातावरणमा प्रदूषण थपिँदो छ । इँटाभट्टाको नजिकै बस्नेहरू सबभन्दा बढी प्रताडित छन् । उनीहरूले बस्तीबाट यस्ता कारखाना हटाउन माग गरे पनि सम्बन्धित निकाय उदासीन छन् । चन्द्रागिरि नगरपालिकाको सतुङ्गलस्थित धौलागिरि आवासका बासिन्दाले नजिकैको इँटाभट्टा बन्द गराइदिन जिल्ला प्रशासन र नगरपालिकामा निवेदन दिए पनि सुनुवाइ भएको छैन । इँटाभट्टाले फालेको कालो धूवाँका कारण स्थानीयवासीले कपडा धोएर सुकाउँदा धूलैधूलो हुन्छ । रातभरि चल्ने गाडीले ध्वनि प्रदूषण पनि उत्तिकै । कीर्तिपुर४, झुलपोखरी वरपर चारवटा इँटाभट्टा चल्दा स्थानीयवासी ढोका खोल्न सक्दैनन्, धूलो र धूवाँले सास फेर्नै गाह्रो हुने भएकाले । भट्टाका कामदारको अव्यवस्थित बसोबासले पनि स्थानीय वातावरणमा समस्या थपिएको छ । सञ्चालन अनुमति मापदण्ड अनुसार यस्ता भट्टाले शौचालयदेखि कामदार संख्या बमोजिम अन्य बन्दोबस्त गर्नैपर्छ । त्यस्तै, चन्द्रागिरिस्थित काठमाडौं शिक्षा क्याम्पसका विद्यार्थी ५० फिट दूरीकै इँटाभट्टाबाट निस्कने धूवाँधूलोमा उकुसमुकुस भएर पढिरहेका छन्, झ्यालढोका खुला राखेर पढाउनै सकिने वातावरण नभएकाले । चार सय विद्यार्थीले हस्ताक्षर गरेर भट्टा बन्द गरिदिन चन्द्रागिरि नगरपालिका र जिल्ला प्रशासन काठमाडौंमा निवेदन दिए पनि सुनुवाइ भएको छैन । ललितपुरको महालक्ष्मी नगरपालिकाका इँटाभट्टा बस्तीबीचमा छन् । स्थानीयले भट्टा स्थानान्तरण गराउन धेरै प्रयास गरे पनि सकेका छैनन् । भक्तपुरको चाँगुनारायण८, सुडालस्थित घनाबस्तीको बीचमा ९ वटा इँटा उद्योग छन् । च्याम्हासिंहबाट सुडाल जाने सडकखण्डमा मात्रै १५ उद्योग छन् । केही वर्षअघिसम्म हरियाली देखिने फाँट धुलाम्मे, फुस्रो र उजाड देखिन थालेको छ । तैपनि अनुगमन गर्ने निकाय मौन छन् । स्थानीय तहहरूले अनुगमन, निरीक्षण नै नगरी सञ्चालनमा मौन स्वीकृति दिइरहेका छन् । सर्वोच्च अदालतले बालबालिका पढ्ने स्कुल, घनाबस्ती र विदेशी पर्यटकका लागि बनाइएका रिसोर्टवरपरको इँटा उद्योगहरू बन्द गराउन चार वर्षअघि आदेश जारी गरेको थियो । यी क्षेत्रबाहेक अन्यत्रका इँटाभट्टाहरूलाई प्रदूषण नियन्त्रण उपकरण जडान गर्न लगाउन सर्वोच्चले भनेको थियो । तर, जब सरकार स्वच्छ वातावरणको आवश्यकता र नागरिकको स्वास्थ्यप्रति संवेदनशील बन्दैन, तब कोही किन अदालतको आदेश टेरोस् ! परिणामतः घनाबस्ती, शैक्षिक संस्था र रिसोर्टको वरिपरि नै इँटाभट्टाहरू निर्बाध चलिरहेकै छन् । इँटा उद्योगी आफ्नो लगानी परेको कारण देखाउँदै भट्टा हटाउन चाहँदैनन् । उनीहरूलाई कुनै सहुलियतको व्यवस्था गरेर भए पनि सरकारले मानवबस्ती बीचका भट्टा हटाउनुपर्छ । एकाध वर्षमै बस्ती विस्तार हुने सम्भावना भएका स्थानका कारखानालाई पनि आजैबाट स्थानान्तरणका लागि आग्रह गरिनुपर्छ । मूल रूपमा स्थानीय सरकारले आफ्ना नागरिकको गुनासो आएपछि यस्ता भट्टा हटाउन हिच्किचाउनु हुँदैन । पूर्वाधार विकासका लागि इँटाभट्टा जति आवश्यक छ, मानव स्वास्थ्य र स्वच्छ वातारणका लागि त्यत्तिकै जरुरी छ यसको उचित सञ्चालन पनि । यस्ता कारखानाले तिर्ने करभन्दा तिनले मानव स्वास्थ्यमा पुर्याउने असरको मूल्य बढी भएको तथ्य स्थानीय सरकारहरूले मनन गर्नुपर्छ, उचित स्थानमा मापदण्ड पुर्याएर मात्रै यस्ता उद्योग सञ्चालन गर्न दिइनुपर्छ ।"
रनभुल्लमा मधेशी दलहरू,"चन्द्रकिशोरको लेख मधेशी राजनीतिको श्यमश्वेत मा मधेशी दलहरूको मुसा प्रवृत्तिको विश्लेषण समयसापेक्ष लाग्यो । वास्तवमै ढुलमुले पाराले मधेशवादी दलहरूको साख गिर्दै गएको छ । मधेशवादी दलहरू मधेश आन्दोलनको जगमा गतिलो एजेन्डासहित आएका थिए र यिनमा मधेशी जनताले ठूलो आशा पनि राखेका थिए । तर, आपसी खिचातानीमा फुट्नेजुट्ने र पालैपालो सत्ताको स्वाद लिन हानथाप गर्नाले यिनको ओज घट्दै जान थाल्यो । अहिले अवस्था यस्तो आएको छ, यी दलको आलोचना मधेशी जनताबीच नै हुन्छ । नेतृत्वले सही दिशा दिन नसकेको हरेक दलको हविगत यस्तै हुने हो, छिन्नभिन्न र रनभुल्ल । सत्ताको स्वाद चाख्न पाए सब थोक बिर्सन मधेशवादी दलहरू एजेन्डा र विषयबाट विचलित र दिग्भ्रमित भएर कुहिरोको काग बनिरहेका छन् । रेशमकुमार सुनुवार, बौद्ध, काठमाडौं"
बिचौलियाको बोलवाला,"बुटवलस्थित रूपन्देही जिल्ला मालपोत कार्यालय बिचौलियाले भरिएको रहेछ । यस पालि काम परेर त्यहाँ गएका बेला प्रत्येक कोठामा तिनको रजाइँ देख्दा अचम्मै लाग्यो । सानो काम पनि आफै गर्छु भन्दा सर्वसाधारणलाई कर्मचारीहरूले दिनभर झुलाउने रहेछन् । त्यही काम बिचौलियालाई पाँचसात सय रुपैयाँ दिए तुरुन्तै हुने रहेछ । यो भएन, त्यो भएन भनेर कर्मचारीहरूले बिचौलियाकहाँ जान बाध्य पार्ने रहेछन् । कति कर्मचारीले त सीधै बिचौलियालाई लिएर आउनुस् सम्म भनेको सुनियो । यसरी सेवाग्राहीलाई धुत्ने दुष्कर्म तुरुन्त बन्द गरियोस् । बिचौलियाको बोलवाला टुलुटुलु हेर्ने मात्रै काम हो मालपोत प्रमुखको ? यतातिर प्रदेश र स्थानीय सरकारको ध्यान जाओस् । अनि मिडिया पनि चनाखो भइदेओस् । धिरोज मरासिनी, नैकाप, काठमाडौं"
उपरदाङगढीको इतिहास,"चितवनको उपरदाङगढी हालै दोस्रो पटक पुग्दा मेरा आँखा ढोकामा रहेको नेपाली र अंग्रेजीमा लेखिएको शिलालेखमा परे । चेम्बर्स अफ कमर्स, चितवनले पुरातत्त्व विभागको हवाला दिँदै लेखेको शिलालेखमा केही तथ्य गलत रहेछन्, जसलाई यथाशीघ्र सच्याउनुपर्छ । १ यो गढी सन् १८०० (विसं १८५७) मा बनेको भनेर शिलालेखमा लेखिएको छ । त्यो बिलकुल गलत हो । यो गढी तनहुँका सेन राजाकै पालाको, विसं १७९० भन्दा अगाडिको गढी हो ।२ यो गढी पृथ्वीनारायण शाहका नाति, बहादुर शाहका छोरा शत्रुभञ्जन शाहले बनाएको पनि होइन । बहादुर शाहले २८ वर्षको उमेरमा बिहे गरेका हुन् र उनका छोरा गढी निर्माणको मितिमा सानै थिए । यो गढी तनहुँका राजा हरिकुमार दत्त सेनको पालामा वा एक पुस्ता तलमाथि बनेको हो ।३ विसं १८३४ मा नेपाली सेनाले उक्त गढी कब्जा गरी सकेको थियो । त्यस बखतको इतिहासमै यो गढीको उल्लेख पाइन्छ ।४ यो गढीको निर्माणकला हरिहरपुर गढी जस्तै छ । त्यसैले यो सेन राज्यकालमै बनेको हो ।५ नेपालअंग्रेज युद्ध सन् १८१४ (विसं १८७१ ) मा सुरु भएको हो । प्रेम सिंह बस्न्यात, बाँसबारी, काठमाडौं"
भूमिकाविहीन उपसभामुख,"सभामुखमा कसको पल्ला भारी होला भन्ने कुराले राजनीतिक माहोल तताएको छ । यही विषयलाई लिएर नेकपामा मनमुटाव हुने सम्भावना पनि देखिएको छ । सभामुख र उपसभामुख फरक लिङ्ग, फरक पार्टी वा जातको हुनुपर्ने संवैधानिक प्रावधानका कारण यो पदमा प्रतिपक्षी कांग्रेसले पनि आशा राख्नु स्वाभाविकै हो । नेकपामा आन्तरिक कुरा नमिल्दा संसद बैठकसमेत सूचना टाँस गर्दै सरिरहेको र देश नै बन्धक बनिरहेको छ ।अर्को कुरा, संविधान निर्माणका क्रममा सभामुख नभए के हुन्छ भन्ने खालको परिकल्पना नै नगरिएको हो कि भन्ने देखिएको छ । कुनै पनि संस्थामा प्रमुख र उपप्रमुखको व्यवस्था गरिनुको एक मात्र अर्थ हो प्रमुख नरहेका बेला उसका लगभग सबै काम उपप्रमुखले गर्ने भनी प्रस्ट पार्नु । विशेष कारणवश सभामुख अनुपस्थित हुनुपरे वा सभामुखको पद रिक्त भए अर्को निर्वाचनबाट सभामुख छनोट नहुन्जेल उसले गर्दै आएका सबैजसो काम उपसभामुखले सम्पन्न गर्नेछन् भन्ने स्पष्ट व्यवस्था हुनुपर्ने हो । सर्वसाधारणको सोचाइमा पनि यदि प्रमुख नभए उपप्रमुखले प्रमुख नआउँदासम्म उनका सबै काम सम्हाल्नुपर्ने होइन र भन्ने प्रश्न उब्जिएको छ । यस्तो व्यवस्था हुन सकेको भए अहिलेको जस्तो संवैधानिक संकट आउने नै थिएन । हुन पनि, उपसभामुखलाई जिम्मेवारविहीन नै बनाउने हो र उनको मर्यादाको समेत ख्याल नराख्ने हो भने यो पद किन सिर्जना गर्नुपरेको थियो ? सभामुख नहुँदा बैठक सञ्चालन गर्न नमिल्ने, सभामुखका कार्यहरू सम्पन्न गर्न व्यवधान खडा हुने, बरु संसदको ज्येष्ठ सदस्यले बैठक सञ्चालन गर्न पाउने तर उपसभामुखले नपाउने यो कस्तो नियम हो ? बिचरा निरीह संघीय संसदका सांसद र उपसभामुखले यस्तो व्यवस्था भएको पहिलो पटक थाहा पाएका होलान् । गणतन्त्रमा किन नचाहिँदा पद सिर्जना गरी राज्यको ढुकुटी स्वाहा पार्ने मात्र प्रपञ्च गरिएको हो ? उपसभामुखको भूमिकाविहीन कुर्सीले गिज्याइरहेको अहिलेको अवस्थामा र भविष्यमा अन्य क्षेत्रमा समेत आउन सक्ने यस्ता परिस्थितिलाई समेत आकलन गरी बेलैमा संविधानमा सुधार गर्नु आवश्यक छ । त्यतिका वर्ष लगाएर विज्ञ व्यक्तित्वद्वारा लेखिएको संविधानमा पनि किन यस्तो खेलाँची गरियो ? नरनाथ पाण्डे, कावासोती८, नवलपुरनेकपामा सभामुख पदको तानातान देख्दा एमाले र माओवादीबीच एकीकरण भएकै हो त भन्ने संशय उत्पन्न भएको छ । एकीकरण देश, काल र परिस्थितिको माग बमोजिम भएको दाबी गरिए पनि वास्तवमा दुई पार्टीका माझ एकाकार र एकता नभएर फुट, दुराग्रह र अन्तरज्वलन डरलाग्दो रूपमा विकास भई भित्रभित्र धाँजा फाट्दै एमाले पक्ष र माओवादी धारका दुई गुट हावी रहेछन् । नेकपाका अध्यक्षद्वय केपी शर्मा ओली र पुष्पकमल दाहालले सभामुख पदमा कसैलाई आसीन गराउन नसक्नु ठूलो कमजोरी हो । यसले निकैपछिसम्म राम्रो सन्देश दिनेछैन । सभामुखमा एउटै पार्टीभित्रका दुई दाबेदारमध्ये तत्काल एउटाको नाम निश्चय गरी सार्वजनिक गर्नुपर्नेमा अध्यक्षद्वयले पृथक्पृथक् तर्क अघि सार्दै भाँजो हाल्नु युक्तिसंगत छैन । अध्यक्षद्वयले काखी च्यापेका फरकफरक पृष्ठभूमिका दाबेदारहरूको नामनामेसीमा सर्वसम्मत निर्णय हुन नसक्नु उदेकलाग्दो छ । सभामुखमा सुवास नेम्वाङकै भूमिका उदाहरणीय थियो भने अग्नि सापकोटालाई किन बलिको बोको बनाउन खोजेको हो ? पूर्वमाओवादीको भाग भनेर कृष्णबहादुर महराको स्थानमा अग्नि सापकोटालाई विराजमान गराउने भनी पूर्वमाओवादीले साउनेती र चैतेती भाग खोजेको हो भने त्यो एकीकरण जगहँसाइको एउटा पाटो मात्रै रहेको बुझ्नुपर्ने हुन्छ । श्यामसुन्दर कुइँकेल, हाँडीगाउँ, काठमाडौं"
नवीन भाष्य निर्माणार्थ,"प्रथम जोताहा ः दलितसामन्तवादी समाजको मुख्य उत्पादनको क्षेत्र कृषि हो भन्ने प्रस्टै छ । तर हिन्दु समाजमा तागाधारीभित्र रहेकाले त हलो जोत्नै हुँदैनथ्यो, खेतीमा काम तल्लो स्तरको श्रम मानिन्थ्यो । त्यसैले कतै हलिया बँधुवा बने, कतै बँधुवा हरुवा बनेर हलो जोत्ने काम दलितकै रहिआएको हो । तराईका मुसहरको त माटो काट्ने जात भनेर समेत परिचय बनेको छ । यस प्रकार सिंगो हिन्दु समाजलाई भरणपोषण गर्न सबैभन्दा बढी पसिना बगाएको प्रथम जोताहा नेपाली हिन्दु शासित समाजको दलित नै हो भन्ने यथार्थ स्वतः प्रस्ट छ । यसबाहेक सिकर्मी, डकर्मी, बेतबाँस, रोगको उपचारलगायत सर्वत्र क्षेत्रमा नेपाली हिन्दु समाजको निर्माण, सञ्चालन र अग्रगतिका निम्ति दलित समुदायले चालक समुदायका रूपमा पुर्याउँदै आएको योगदान दिनको घामभन्दा पनि उज्यालो छर्ने गरी छर्लङ्ग छ ।यस प्रकार विगतदेखि समाजको निर्माण र अग्रगतिका निम्ति कुनै योगदान छ भनी गणना नगरिएको दलित समुदायको वास्तविक योगदान यति निर्णायक पाइन्छ भने अरू उत्पीडित समुदायको योगदान पनि महत्त्वपूर्ण नभएको हुँदै होइन, हुनै सक्दैन । तसर्थ, उनीहरूको ऐतिहासिक योगदानलाई अगाडि ल्याएर नयाँ भाष्यको निर्माण अबको उत्पीडितहरूको राजनीतिक अभियानको एउटा मुख्य कार्यभार बन्नु जरुरी छ ।"
'अल्पमतलाई ढोका बन्द गरे लोकतन्त्र चल्दैन',"दुर्भाग्यवश, मोदी सरकारले जिन्नाको टु नेसन्स थ्यौरी लाई स्वीकार गरेको छ । आफूहरुलाई कुनै न कुनै बहाना बनाएर बारम्बार तल देखाउने प्रयास गर्दै आएको मोदी सरकारले यतिबेला हद नाघेको ठानेर मुस्लिमहरु आन्दोलित भएका हुन् । युवाहरु विरोधमा उत्रिनुको मुख्य कारणचाहिँ बेरोजगारी हो । जुनै भूगोलका भए पनि अल्पसंख्यकप्रति सानो चित्त गर्यो भने देशलाई फाइदा हुँदैन । लोकतन्त्रमा बहुमतको राय चल्नुपर्छ । हामीलाई सिध्याइँदैन भन्नेमा अल्पमत ढुक्क हुनुपर्छ । हिन्दु धर्मको सुन्दरता र सबलता भनेको यसको कुनै एउटा केन्द्र नहुनु हो । यसमा कुनै एउटा पोप छैन, कुनै एउटा बाइबल र चर्च छैन । कुनै एउटा कावा छैन, कुनै कुरान शरिफ छैन ।  वैकल्पिक राजनीतिले चुनावमा सफल नभए पनि नयाँ मुद्दा स्थापित गर्न, राजनीतिमा नयाँ ऊर्जा ल्याउन, नयाँ पात्रहरुलाई राजनीतिमा स्थापित गराउन सक्छ । अहिले सत्तामा भएकाहरुले भारतको गणतन्त्रको जगमै प्रहार गरिरहेका छन् । हामी त्यही भएर लोकतन्त्र बचाउन लागिपरेका छौं । बंगलादेशका जनताले लोकतन्त्रका लागि ज्यान दिए । नेपाली जनताले लोकतन्त्र हासिल गर्न अभूतपूर्व जनआन्दोलन गरे । अब भारतले पनि लोकतन्त्रको सवालमा भने आफ्ना छिमेकहरुबाट सिक्ने बेला भएको छ । भारतमा मिडिया अहिले लोकतन्त्रका लागि चुनौती बनेको छ । मिडिया समाधान होइन कि समस्या बनेको छ ।"
मोहनी लाग्ला है,"(काठमाडौं)  चर्चित भारतीय गायिका आशा भोसलेलाई सुन्न संगीत पारखीहरू तीन दिनदेखि प्रतीक्षारत थिए । शनिबार राजधानीस्थित होटल सोल्टीमा नेपाली युवा गायकगायिकाहरूले झन्डै डेढ दर्जन गीत सुनाइसक्दा पनि सबैजना भोसलेकै पर्खाइमा थिए । जब उनी मुस्कुराउँदै स्टेज उक्लिइन्, हलमा सबैले ताली बजाए । नेपालीहरूको माया र सम्मानप्रति उनले आभार व्यक्त गर्दै सुरुमै भनिन्, म नेपाललाई माया गर्छु, भाषा मात्रै आउँदैन ।विभिन्न भाषाका १० हजारभन्दा बढी गीत गाएबापत् गिनिज बुक वर्ल्ड रेकर्ड कायम गरिसकेकी यी गायिका सांगीतिक कार्यक्रम म्युजिकल जर्नी अफ रञ्जित गजमेर लाई साथ दिन बुधबार नेपाल आएकी थिइन् । सयभन्दा बढी चर्चित नेपाली गीतमा स्वर दिएकी ८६ वर्षीया भोसलेले गाउनुअघि नेपालमा मिलेको आतिथ्यको बखान गरिन् । म त एउटी गायिका न हुँ, उनले भनिन्, कुनै भगवान् होइन तर त्यही दर्जामा मलाई एयरपोर्टदेखि नै माया र सम्मान मिल्यो । म धन्य भएँ । स्वागत भन्ने एउटै शब्द नेपाल र भारतमा प्रयोग हुने थाहा पाएपछि दुवै मुलुकहरूबीचको अरू समानता पनि भेटिएको बताउँदै उनले भनिन्, यहाँ पशुपतिनाथ छ, उता ज्योर्तिलिङ्ग छ । आफ्ना लागि सबै समान भएको बताउँदै उनले मानवप्रेमले मात्र मानिस ठूलो हुने बताइन् । रञ्जित गजमेरको संगीतमा धेरैजसो नेपाली गीत गाएकी उनले पुराना दिन पनि सम्झिइन् । हाम्रो सांगीतिक सहयात्राले पाँच दशक पूरा गरे पनि सम्बन्ध उस्तै सदावहार छ, उनले भनिन्, हामी उनलाई प्रेमपूर्वक कान्छा भन्थ्यौं । गजमेर त पछि मात्रै थाहा पाएँ । म त अहिले पनि कान्छा नै भन्छु । गजमेरकै सम्मानका लागि नेपाल आएको बताउँदै उनले बाँसुरी फिल्मको झझल्को लिएर आयो सावन बाट सांगीतिक प्रस्तुति थालिन् । कुनै समय यही गीतबाट नेपाली संगीतका लागि गजमेर र भोसलेको सहकार्य अघि बढेको थियो । यसपछि उनले मायालु फिल्मको किन बढ्दै छ ढुकढुकी मुटुको सुनाइन् । जब उनले डेनी डेनजोङ्गपासँग गाएको गीत आगे आगे तोपैको गोला सुनाउन थालिन्, हलको माहोल भिन्नै भयो । हल्ला गर्न र नाच्न नमिल्ने हलको नियमै थियो, दर्शकले तालीबाट साथ दिए । यसपछि गायक रामकृष्ण ढकालसँग उनले चिनो फिल्मको गीत मोहनी लाग्ला है सुनाइन् । अन्त्यमा गुरुप्रति समर्पित भन्दै लता मंगेशकरकी यी बहिनीले हिन्दी गीत दम मारो दम मा जोसिलो प्रस्तुति दिइन् । साधना कला केन्द्रले गरेको कार्यक्रममा उनीअघि पाका गायक दीप श्रेष्ठसँगै मिलनसिंह खाती, रामकृष्ण ढकाल, बुद्ध लामा, प्राश्ना शाक्य, भारती घिमिरे, इन्द्रजित मिजार, टीका प्रसाईं, प्रविशा अधिकारी, सुरज थापा, मनोज राज, बानिका प्रधान, स्मिता दाहाल, शिला विष्ट सम्झना वली, राज सागर, गायत्री त्रिपाठी, सरस्वती खत्री, अजर जंगम, कमल किरण, विवेक श्रेष्ठलगायतले गजमेरकै संगीतमा प्रस्तुति दिएका थिए । मनोजराज र जिना रसाइलीले कुसुम गजमेरको शब्द तथा उदितनारायण र दीपानारायण झाको स्वर कुसेमे रुमाल फिल्मको सुन भन न गाए । त्यस्तै कुसुमकै शब्द तथा भोसले र नारायण गोपालको स्वर रहेको गीत पहाडको माथिमाथि शिला विष्ट र सञ्जय तुमरुकले सुनाए । तुलसी घिमिरेको शब्द रहेको फिल्म लाहुरे को गीत वीरताको चिनो तुमरुकले गुनगुनाउँदा गजमेरले नारायण गोपाललाई सम्झे । उनले भने, नारायण गोपालले यो गीत निकै भावनामा डुबेर गाउनुभएको थियो ।कोसेली फिल्ममा रहेको गीत तिमी मेरो म तिम्रो मा भोसले र इन्द्रजित मिजारको स्वर रहेको थियो । कार्यक्रममा मिजारले गायिका सृष्टि हिङ्माङसँग उक्त गीत गाएर सुनाए । सोही फिल्मको अर्को गीत यो बाटो कहाँ जाने हो लाई इन्द्रजित र भारती घिमिरेले प्रस्तुत गरे । प्रस्तुति सँगसँगै गजमेरले नेपालीहरूको माया र सद्भावप्रति कृतज्ञभाव व्यक्त गरे । उनले भने, तपाईंको आशीर्वाद र पशुपतिनाथको कृपाले मेरा सबै गीत राम्रा भए । नेपाली संगीत उत्थानका लागि पुर्याएको योगदानको कदर गर्दै साधना कला केन्द्रले भोसले र गजमेरलाई सम्मान पनि गर्यो । दुवैलाई उपराष्ट्रपति नन्दबहादुर पुनले सम्मानपत्र अर्पण गरेका हुन् ।"
काठमाडौंमा दस देशका स्रष्टा,"काठमाडौं (कास) विश्वमा साहित्यले प्रकृति, मानव समाज, संस्कृतिलगायतका विषयवस्तु त उठाउँदै आएकै छ । पूर्वीय र पश्चिमी मुलुकको लेखनमा चाहिँ केकस्ता समानता र भिन्नता छन् ? साहित्यमा मुद्दाहरू कसरी उठिरहेका छन्, महिला लेखनको अवस्था कस्तो छ ? यस्तै गहन विषयमा छलफलका साथ राजधानीमा तीनदिने अन्तर्राष्ट्रिय साहित्य महोत्सव जारी छ । शुक्रबारदेखि सुरु महोत्सवमा भारत, बंगलादेश, श्रीलंका, कम्बोडिया, कोरिया, हङकङ, जर्मन, अस्ट्रेलिया र अमेरिकाका गरी २२ विदेशी साहित्यकारसँगै नेपाली स्रष्टाहरू सहभागी छन् । उनीहरूले एसियालगायत विश्व साहित्यका प्रवृत्ति, परम्परा र त्यसले समाजमाथि पारेको प्रभावमाथि समेत बहस गरेका छन् । पहिलो दिन ढेड दर्जनभन्दा बढी स्वदेशी तथा विदेशी स्रष्टाहरूले लोककथा, कविता, गद्यलगायत विधामा अंग्रेजी भाषामा अनुवाद गरिएका रचना वाचन र त्यसमाथि केहीले टिप्पणी गरे । नेपालका तर्फबाट कवि तथा समालोचक अभि सुवेदीले भारतीय कवि रवीन्द्रनाथ टैगोरदेखि नेपालका महाकवि लक्ष्मीप्रसाद देवकोटा, युवकवि सिद्धिचरण श्रेष्ठका साहित्यिक लेखनको सन्दर्भ जोड्दै एसियाली साहित्यमा निकै परिवर्तन आएको उल्लेख गरे । भने, महाभारतजस्ता कथामा साहित्यिक गतिशीलता र मानव गतिविधि समेटिएका छन् । त्यस्तै कोरियाका अनुवादक तथा प्रकाशक ब्रदर एन्थोनीले आधुनिक भाषाको अनुवाद, समकालीन लेखनमा भाषाको संरचना, व्याकरणजस्ता पक्षमाथि प्रकाश पारे । भारतीय लेखिका तथा कवि तृना चक्रवर्ती, नेपाली कवि स्नेह सायमी, एलबी क्षेत्री, कृष्ण प्रसार्इं, जय छाङछा, आरएम डंगोललगायतकाले रचना वाचनसँगै त्यसमाथि विचार प्रस्तुत गरे । भारतीय उपन्यासकार तथा लेखक हरिसुअन विष्ट, दक्षिण कोरियाका कवि ली सुम्येङ, हङकङकी कथाकार डोरोथी सेले गद्य लेखन र कथाबारे आआफ्ना भनाइ राख्दै कथा वाचन पनि गरे । भारतीय लेखक विनिता अग्रवाल, नेपाली साहित्यकार गोविन्दराज भट्टराईलगायतकाले साहित्यले समाजलाई पार्ने प्रभावबारे विवेचना गरे । साहित्यमा युवालाई आकर्षित गर्न क्याम्पसस्तरीय कविता प्रतियोगिता गरेको आयोजक नेसलन कलेजका प्रिन्सिपल माधव न्यौपानेले बताए ।"
नेपालभाषाको सरप्राइज,"काठमाडौं (कास) नेपालभाषाको नयाँ गीति एल्बम सरप्राइज सार्वजनिक गरिएको छ । नेपालभाषा संगीत क्षेत्रमा मेलोडी क्विन उपनामले परिचित गायिका दीपा महर्जनको एल्बममा ६ वटा गीत समावेश छन् । कलाकार मदनकृष्ण श्रेष्ठ र वरिष्ठ संगीतकार वीरप्रसाद भन्सारीले राजधानीमा आयोजित एक कार्यक्रममा एल्बमको संयुक्त रूपमा विमोचन गरेका हुन् । एल्बममा समावेश गरिएका ६ मध्ये ४ वटा गीतमा महर्जनको एकल स्वर छ भने २ वटामा उदितनारायण झा र यमन श्रेष्ठले साथ दिएका छन् । एल्बममा छंगु जिगु माया रतन, ए जि यःम्ह, प्रेमलीला दुने, मतिनाया जालं क्यंकाः, जिन्दगी धैगु हे छु हे खः, खः कर्म थ्व हे जिगु बोलका गीतको रचना भने सुरेन्द्र तुलाधरले गरेका हुन् । कार्यक्रममा सुखावती मल्टी प्रोडक्सनले निर्माण गरेको नेपालभाषाको चलचित्र छंगु जिगु माया रतन शुभमुहूर्तसमेत गरिएको छ । नेपालभाषाको चलचित्र राजमतीकी नायिका हिसिला महर्जनले एक दृश्यको क्लाप र मणिराज लवटले निर्देशनसँगै चलचित्रको शुभमुहूर्त गरिएको हो । चलचित्रमा लजना महर्जन, सरोज श्रेष्ठका साथै यमन श्रेष्ठ, रवि डंगोल, लुनिभा तुलाधार, रोजिना सुवाललगायतको भूमिका रहेको लेखक तथा निर्देशक सुरेन्द्र तुलाधरले बताए । छायांकन दिव्य सुवेदी, द्वन्द्व निर्देशक श्री श्रेष्ठ, संगीत नील शाक्य रहेको चलचित्रका निर्माता विश्वरत्न तुलाधर, कविता श्रेष्ठ, रजना जोशी, गोविन्द महर्जन, गोपाल काजी कायस्थ, उत्तम प्रधान, बुद्ध शाही र डा बलराम श्रेष्ठ छन् ।"
क्लिन ब्यान्डिटसँग नितेश,"काठमाडौं (कास) गायक नितेशजंग कुँवरले विश्वप्रसिद्ध समूह क्लिन ब्यान्डिटसँगको सहकार्यमा आफ्नो नयाँ गीत खुलेर डल्लै सार्वजनिक गरेका छन् । टुबोर्ग नेपालको युट्युब च्यानलमार्फत गीत सार्वजनिक गरिएको हो । कुँवरले सुरु गरेको गीतको ट्र्र्याकमा विश्वभर परिचित समूह क्लिन ब्यान्डिटले सहकार्य गरेको छ । दुईदिने भ्रमणमा क्लिन ब्यान्डिटका ग्रेस, ज्याक र ल्युकलाई नितेशले सुन्दर सहर काठमाडौंको व्यस्त वसन्तपुरदेखि कीर्तिपुरका विभिन्न ठाउँहरूको अवलोकनसमेत गराए । केही मौलिक नेपाली खानाको स्वाद र नेपाली सांगीतिक बजारमा रमाएका उनीहरूले स्टुडियोमा उक्त ट्र्र्याक सँगैसँगै बनाएका हुन् । काठमाडौंको छोटो भ्रमणले उनीहरूलाई नेपाली संस्कृति र संगीतको आभास दिलाएको नितेशले सुनाए । गोर्खा ब्रुअरीका मार्केटिङ डाइरेक्टर वैभव शर्माले टुबोर्गको संगीतसँग निकै बलियो सम्बन्ध रहेको दाबी गर्दै कलाकारहरूलाई प्लाटफर्म प्रदान सधैं कोसिस गर्दै आइरहेको बताए । हाम्रो आफ्नै नेपाली कलाकारको बहुचर्चित अन्तर्राष्ट्रिय समूहसँग सहकार्य रहेकोले यो सांगीतिक सहकार्य उल्लेखीनय छ, उनले भने, नेपाली संगीतलाई अन्तर्राष्ट्रिय बजारमा चिनाउन यो हाम्रो एउटा प्रयास हो । यस वर्षको टुबोर्ग ओपन अभियानको धेरै नयाँ रिलिजहरूमध्ये खुलेर डल्लै एक हो जसले संगीत प्रेमीहरूलाई नयाँ र विविध अनुभव साझा गर्ने लक्ष्य राख्दछ । नितेश विश्वव्यापी टुबोर्ग ओपन अभियानको हिस्सा रहेका छन्, जसले संगीतमार्फत मानिसलाई ओपन टु मोर हुनका लागि प्रोत्साहन गर्दछ ।"
द ग्रेट वाल चाङको फरक फिल्म,"(काठमाडौं)  प्रायः सामाजिकराजनीतिक विषयवस्तुमा फिल्म बनाउने चिनियाँ निर्देशक चाङ यिमोले तीन वर्षअघि भिन्न फिल्म बनाए, द ग्रेट वाल । अमेरिका र चीनको सहनिर्माण रहेको यो मोन्स्टर फिल्ममा चाङको फरक काम देखिन्छ । चाङको यही नयाँ स्वाद हेर्न शनिबार कुमारी हलमा नेपाली दर्शक झुम्मिएका थिए । सन् १९१६ मै अंग्रेजी भाषामा वर्ल्ड रिलिज भएर ३ सय ३४ मिलियन अमेरिकी डलर बक्सअफिस कलेक्सन गरेको यो फिल्म नेपालमा भने चिनियाँ फिल्म फेस्टिभलको मौका पारेर पहिलो पटक देखाइएको हो । चिनियाँ फिल्म नेपालमा रिलिज नभए पनि चाङ यिमोको फ्यानहरू थुप्रै छन् । द रोड होम, जुदाउ, टु लिभ, फ्लावर अफ वार, रेड सरगम, रेज द रेड लेनटर्न, हाउस अफ फ्लाइङ डागर, कमिङ होम जस्ता थुप्रै अवार्डेड फिल्म बनाएका चाङले पहिलोपटक मोन्स्टर फिल्म बनाएका हुन् । फिल्ममा प्रायः चिनियाँ सांस्कृतिक क्रान्तिको प्रभाव उतार्ने यिनको यो फिल्म विषयवस्तुको हिसाबले भने खासै गम्भीर लाग्दैन, जसरी उनले कमिङ होम मा श्रमशिविरबाट भागेको एक कैदीको कथा, द रोड होम मा बुर्जुवा आरोप लागेको शिक्षक र एक ग्रामीण केटीबीचको प्रेमकथा, टु लिभ मा युद्धको संक्रमणकालको आप्ठ्यारा, अन्डर द हाउथ्रोन ट्री मा सांस्कृतिक क्रान्तिको बेलाको पुनर्शिक्षाको सन्दर्भ र फ्लावर अफ वार मा दोस्रो विश्वयुद्धको हृदय हल्लाउने कथा पस्केका थिए । काठमाडौंस्थित चिनियाँ राजदूतावास र वर्ल्ड कल्चर नेटले गरेको दुईदिने फेस्टिभलको अन्तिम दिन देखाइएको द ग्रेट वाल ले पुरानो चीनको कथा बोक्छ । खासमा यो लोककथामा आधारित छ । सेटिङ सोङ राजवंशको पालाको । हरेक साठी वर्षमा आक्रमण गर्न आउने ताउ तेई नामक राक्षसी समूहविरुद्धको साहसिक कथा यसमा छ । युरोपबाट बारुदको खोजीमा आएका दुई लडाकु जब ग्रेट वाल पुग्छन्, ताउ तेईको हमलाविरुद्ध लडिरहेका चिनियाँ सैनिकहरूको कब्जामा पर्छन् । दुई युरोपियनसित ताउ तेईको शरीरको अंगसमेत भेटिएपछि कथाले फरक मोड लिन्छ । सैनिकहरूले ताउ तेईविरुद्ध लड्न युरोपियनहरूको पनि प्रयोग गर्छन् । अंग्रेजी भाषामा रिलिज यो पहिलो चिनियाँ फिल्म हल्काफुल्का र बढी मनोरञ्जनात्मक लागे पनि निर्देशक चाङले सबटेक्स्टमा धेरै कुराहरू भनेका छन् । ताउ तेईविरुद्धको लडाइँमा भाडाका युरोपियन लडाकुको प्रयोग र लडाइँ सकेपछि उनीहरूको बिदाइले घरेलु समस्यामा बाहिरियाको सहयोग लिनुपरे पनि युज एन्ड थ्रो को रणनीति अपनाउनुपर्छ भन्ने बलियो सन्देश दिन्छ । त्यस्तै, ग्रेट वालको गुप्त मार्गबाट बारुद चोरेर भागेका युरोपियनको असफलताले चिनियाँ भूमिमा विदेशीको केही चल्दैन भन्ने संकेत गर्छ । राजालाई अति हास्यास्पद रूपमा फिल्ममा प्रस्तुत गरिएको छ । संकट पर्दा लड्ने हैन कि गद्दी नै माया मारेर भाग्ने या लुक्ने । त्यस्तै कमान्डर लिन र विलियमबीचको सोचाइको पृथकतामार्फत पश्चिमा र पूर्वीय सामाजिक विश्वास पद्धतिबीचको भिन्नतालाई इंगित गर्न खोजिएको छ । विलियम भन्छन्, सधैं आफूप्रति विश्वस्त हुनु । तर चिनियाँ कमान्डर लिन भन्छिन्, सधैं एकअर्काप्रति विश्वस्त हुनु । व्यक्तिवाद भर्सेज सामूहिक विश्वास पद्धतिबीचको यस्तो बहस फिल्ममा रोचक छ । संस्कृति, पर्यटन तथा नागरिक उड्डयन मन्त्री योगेश भट्टराई र चिनियाँ राजदूत हाउ याङ्छीले उद्घाटन गरेको फेस्टिभलको पहिलो दिन शुक्रबार भने चीनको ७० औं वार्षिकोत्सवको अवसरमा बेइजिङमा आयोजित भव्य सैन्य परेडबारे निर्माण गरिएको डकुमेन्ट्री फिल्म देखाइएको थियो । महोत्सवले पर्यटन प्रवर्द्धनमा सघाउने मन्त्री भट्टराईले दाबी गरे । महोत्सव पोखरा र लुम्बिनीमा पनि हुँदै छ । पोखरामा आउँदो जनवरी ५ र लुम्बिनीमा जनवरी ८ मा हुने वर्ल्ड कल्चर नेटका अध्यक्ष दीपक सरकारले जनाए । लुम्बिनीमा चिनियाँ पदयात्री श्वेन चाङको नेपाल यात्रासमेत समेटिएको फिल्म नेपाली भाषामै देखाइनेछ, उनले भने ।"
'म्यान्मारमा मानवअधिकार हनन',"न्युयोर्क संयुक्त राष्ट्रसंघीय महासभाले म्यान्मारका रोहिंग्या समुदायका मुसलमानसहित अल्पसंख्यकहरूमाथि मानवअधिकार हनन भएको ठहर गर्दै खेद प्रस्ताव पारित गरेको छ ।महासभाद्वारा पारित प्रस्तावमा म्यान्मार सरकारले देशका अल्पसंख्यकमाथि घृणा फैलाउने गतिविधिलाई प्रोत्साहन गरेको जनाउँदै त्यस्ता कार्य बन्द गर्नसमेत आग्रह गरेको छ । बौद्धमार्गीहरूको बाहुल्य रहेको म्यान्मारमा सन् २०१७ मा सेनाले गरेको कारबाहीका कारण हजारौं रोहिंग्याको ज्यान गएको थियो । सेनाको कारबाहीपछि म्यान्मारका ७ लाखभन्दा बढी रोहिंग्या समुदायका मुसलमानहरू भागेर बंगलादेश पुगेका थिए । म्यान्मार सरकारले पनि अतिवादी जोखिमविरुद्ध सेनाले कारबाही गरेको बताउँदै आएको छ ।एक स्वतन्त्र अन्तर्राष्ट्रिय कार्यदलले अध्ययनपश्चात् पेस गरेको निष्कर्ष उल्लेख गर्दै राष्ट्रसंघीय महासभाले शुक्रबार खेद प्रस्ताव पारित गरेको हो । कार्यदलको प्रतिवेदनमा म्यान्मारका सुरक्षाफौजले गरेका दुर्व्यवहार तथा मानवअधिकार हननका घटनालाई अन्तर्राष्ट्रिय कानुनका आधारमा जघन्य अपराध भनिएको छ ।प्रस्तावमा म्यान्मारलाई देशका सबै अल्पसंख्यक समुदायको संरक्षण र मानवअधिकार हनन्का पीडितलाई न्याय हुने सुनिश्चित गर्नसमेत आग्रह गरेको छ । राष्ट्रसंघका १९३ सदस्य राष्ट्रमध्ये १३४ ले प्रस्तावको पक्षमा मतदान गरेका थिए । बीबीसीका अनुसार २८ देशहरूले मतदामा भाग लिएनन् भने ९ विपक्षमा उभिए । राष्ट्रसंघ महासभाका प्रस्ताव कानुनी रूपमा बाध्यकारी नहुने भए पनि त्यसले विश्वको धारणाको प्रतिनिधित्व गर्ने ठानिन्छ । प्रस्ताव पारित भएसँगै म्यान्मार सरकारमाथि अन्तर्राष्ट्रिय दबाब थपिएको छ । राष्ट्रसंघका लागि म्यान्मारका राजदूत हाउ दो सुआनले राष्ट्रसंघबाट पारित प्रस्ताव मानवअधिकारसम्बन्धी मान्यताको दोहोरो मापदण्ड तथा आफूअनुकूलको र विभेदकारी प्रयोगको अभूतपूर्व उदाहरण भएको बताएका छन् । उनका अनुसार राष्ट्रसंघीय प्रस्ताव म्यान्मारमाथि अनावश्यक राजनीतिक दबाब दिन रचिएको दाबी गरे । राष्ट्रसंघीय प्रस्तावले रखिने राज्यको जटिल समस्या समाधान नहुने सुआनको भनाइ छ । म्यान्मारकी नेतृ तथा पूर्व नोबेल पुरस्कार विजेता आङ सान सुचीले डिसेम्बर महिनाको सुरुमा संयुक्त राष्ट्रसंघीय अन्तर्राष्ट्रिय अदालत (आईसीजे) मा मुलुकविरुद्ध लागेको नरसंहार आरोपको खण्डन गरेकी थिइन् । म्यान्मारविरुद्धको मुद्दा अधुरो र गलत भएको बताउँदै उनले भनेकी थिइन्, राखिनेमा धेरै रोहिंग्या बसोबास गर्थे । तर, उनीहरूमाथि अत्याचार भएको छैन । सुचीले लाखौं मानिसलाई राखिने राज्य छाड्न देशभित्रको आन्तरिक सशस्त्र द्वन्द्वले बाध्य पारेको दाबी गर्दै आएकी छन् । प्रत्यक्षदर्शीले आफ्नो बयानमा उल्लेख गरेका आमहत्या, सामूहिक बलात्कार र नाबालिगलाई आगजनी गरिएका विषयमा भने उनले केही उल्लेख गरेकी थिइनन् । पश्चिम अफ्रिकी देश द गाम्बियाले म्यान्मारविरुद्धको मुद्दा आईसीजेमा पुर्याएको हो । उसले मुद्दाको सुनुवाइ नसकिएसम्म रोहिंग्या मुस्लिम समुदायको संरक्षण गर्न विशेष कदम चाल्नुपर्ने माग गर्दै आएको छ । सन् २०१७ को सुरुमा बौद्ध बाहुल्य म्यान्मारमा कम्तीमा १० लाख रोहिंग्याहरू रहेको थिए । तीमध्ये अधिकांश राखिने राज्यमा बस्दै आएका थिए । म्यान्मारले मुस्लिम रोहिंग्याहरू गैरकानुनी आप्रवासी भएको भन्दै नागरिकताबाट वञ्चित गर्दै आएको छ । लामो समयदेखि राज्यको विभेदकारी नीति सहँदै आएका रोहिंग्या सन् २०१७ मा सेनाको कारबाहीको मारमा परेका थिए । सेप्टेम्बर अन्त्यसम्ममा म्यान्मारबाट विस्थापित ९ लाख रोहिंग्याले बंगलादेशका अस्थायी शिविरमा आश्रय लिएका थिए ।"
विस्फोटमा ७६ को मृत्यु,"मोगादिसु सोमालियाको राजधानी मोगादिसुमा शनिबार गरिएको कारब बम विस्फोटमा कम्तीमा ७६ जनाको मृत्यु भएको छ । बिहानको व्यस्त समयमा राजधानीको व्यस्त सडकमा रहेको सुरक्षा चेकपोस्टमा बम विस्फोट गराइएको बीबीसीले उल्लेख गरेको छ । मदिना अस्पतालका निर्देशक डाक्टर मोहम्मद युसुफले भने, हामीले अहिलेसम्म ७६ शव संकलन गरिसकेका छौं । उनले मृतकको संख्या बढ्न सक्ने जनाए । सोमालियाका एक सांसद मोहम्मद अब्दिरिजाकले मृत्यु हुनेको संख्या ९० भन्दा बढी भएको बताएका छन् । यद्यपि, त्यसको पुष्टि भइसकेको छैन । उनका अनुसार मृत्यु हुनेहरूमध्ये अधिकांश विश्वविद्यालयका विद्यार्थी छन् । सोमालियामा यसअघि यस्ता आक्रमण अलशबाब समूहले गर्ने गरेको भए पनि शनिबारको विस्फोटको जिम्मा भने कुनै समूहले लिएको छैन । अलकायदासँग सम्बन्धित अलशबाब इस्लामिक विद्रोही समूहले सोमालियामा १० वर्षदेखि विद्रोह गर्दै आएको छ । उक्त समूहलाई सन् २०११ मा राजधानी मोगादिसुबाट लखेटिएको भए पनि देशका अन्य स्थानमा भने यसको नियन्त्रण कायमै छ । प्रत्यक्षदर्शीहरूले बम विस्फोटसँगै घटनास्थलमा रक्तपात देखेको बताएका छन् । मैले दर्जनौं शवहरू छरिएका देखें, विस्फोटको समय नजिकै रहेका सकारिए अब्दुकादिरले भने । सोमालियाका पूर्वगृहमन्त्रीले आक्रमणलाई दानवीय कार्यको संज्ञा दिँदै घटनामा जीवन गुमाएकाहरूको मृत आत्मालाई चिरशान्तिको कामना गरेका छन् ।"
सांसदद्वारा तोडफोड,"पोड्गोरिका संसद्मा तोडफोड तथा हिंसात्मक क्रियाकलाप गरेको आरोपमा मोन्टेनेग्रोका विपक्षी दलका सांसदहरू पक्राउ परेका छन् । अधिकारीका अनुसार धार्मिक स्वतन्त्रतासम्बन्धी विवादास्पद कानुन पारित भएपछि विपक्षदी दलका सांसदले संसद्भित्र विरोध तथा प्रदर्शन गरेका थिए । विधेयकमा विपक्षीहरूले संशोधन प्रस्ताव दर्तासमेत अस्वीकृत भएपछि उनीहरूले संसद्को बैठक कक्षमै माइक तोडफोड गर्ने, अरू पार्टीका नेताहरूलाई भौतिक आक्रमण गर्नेलगायतका हिंसात्मक गतिविधि गरेका थिए । त्यसलगत्तै २२ मध्ये १७ सांसदलाई पक्राउ गरिएको हो । नयाँ कानुनमा समावेश गरिएको चर्चसम्बन्धी विषयलाई लिएर मोन्टेनेग्रोका सरकार पक्ष र विपक्षका बीचमा विवाद रहेको छ । कानुन पारित भएपछि संसद्मा बिहीबार रातिदेखि विवाद चर्केका थियो । विपक्षी दल डेमोक्र्याटिक फ्रन्टका सांसदले विवादास्पद कानुन पारित नगर्न दबाब दिएका थिए । नियन्त्रणमा लिइएका विपक्षी नेताहरू मिलान क्नेजेभिक, अन्द्रिजा मान्डिकलगायत केहीलाई भने रिहा गरिएको छ ।"
त्रिविमा धमाधम तीनमहिने नियुक्ति,"(काठमाडौं)  त्रिभुवन विश्वविद्यालयका उपकुलपति धर्मकान्त बाँस्कोटाले त्रिवि ऐनविपरीत विभिन्न विभाग र क्याम्पसमा तीनमहिने नियुक्ति गर्न थालेका छन् ।उपकुलपति नियुक्त भएको दुई महिनाभित्रै उनले ६ भन्दा बढी पदमा नियुक्ति गरिसकेका छन् । बाँस्कोटाले पदाधिकारीदेखि विभिन्न नियुक्तिमा भागबन्डालाई निरन्तरता दिएका छन् । भागबन्डाकै आधारमा शुक्रबार प्राध्यापक डा पेशल दाहाललाई रजिस्ट्रार नियुक्त गरिएको छ । उपकुलपति बाँस्कोटाको सिफारिसमा कुलपति एवं प्रधानमन्त्री केपी शर्मा ओलीले दाहाललाई नियुक्त गरेका हुन् । दाहालले शुक्रबारै पदबहाली गरेका छन् । त्रिवि ऐनमा उपकुलपतिले रजिस्ट्रारका लागि सम्भावितहरूको नाम कुलपतिसमक्ष सिफारिस गर्ने र तीमध्ये एक जनालाई नियुक्ति दिने प्रावधान छ । बाँस्कोटाले दाहाल, व्यवस्थापन संकायका डिन डिल्लीराज शर्मा र उच्चशिक्षा परियोजनाका पूर्वसंयोजक शंकर भण्डारीको नाम सिफारिस गरेका थिए ।बाँस्कोटाले पोखरास्थित वन विज्ञान क्याम्पसको प्रमुखमा रामप्रसाद शर्मा र मानविकी संकायको सहायक डिनमा ताराप्रसाद भुसाललाई नियुक्त गरेका छन् । यी दुवै जनालाई तीनमहिने नियुक्ति दिइएको हो । उक्त नियुक्तिमा डिन कार्यालय र प्राध्यापकले असन्तुष्टि जनाउँदै आएका छन् । दुई विभाग र क्याम्पसमा पनि त्रिवि कार्यकारी परिषद्को निर्णयबिनै यस्तै नियुक्ति दिइसकिएको उपकुलपति कार्यालयनिकट स्रोतले जनाएको छ । ललितकला विभागमा संगीता प्रधानलाई नियुक्ति दिइएको छ । वन विज्ञान अध्ययन संस्थानको पोखरा क्याम्पसमा डेढ वर्षदेखि रिक्त पूर्णकालीन क्याम्पस प्रमुखको नियुक्तिलाई अड्काएर पुनः ३ महिने नियुक्ति गरिएकामा प्राध्यापक संघसंगठनले विरोध जनाएका छन् । प्रमुखविहीन रहेका केही आंगिक क्याम्पसमा पनि आफू निकटलाई ३ महिने नियुक्ति दिने गृहकार्य भइरहेको छ, उक्त स्रोतले भन्यो, भागबन्डा अन्त्य हुने कुनै संकेत देखिएको छैन ।पूर्वउपकुलपति तीर्थराज खनियाँले पनि अधिकांश नियुक्ति भागबन्डाकै आधारमा गरेका थिए । कार्यकालको अन्तिम समयमा खनियाँले धेरै व्यक्तिलाई तीन महिनाका लागि नियुक्त गरेका थिए । कात्तिक १७ मा उपकुलपति बनेलगत्तै बाँस्कोटाले नियुक्तिमा भागबन्डा अन्त्य गर्ने र गैरकानुनी नियुक्ति नगर्ने प्रतिबद्धता जनाएका थिए । उनी आफ्नो प्रतिबद्धतामा केही दिन पनि टिक्न नसकेको एक पदाधिकारीले बताए । बाँस्कोटा आफैं सत्तारूढ नेकपाभित्रको पूर्वएमाले खेमाबाट उपकुलपति बनेका हुन् । रजिस्ट्रार दाहाल पनि पूर्वएमाले निकट हुन् । यसअघि दुई पटकसम्म त्रिवि सेवा आयोगमा दाहाल तत्कालीन एमाले कोटामा सदस्य नियुक्त भएका थिए । बाँस्कोटा नियुक्त हुनुअघि उनी उपकुलपति बन्ने चर्चा पनि थियो तर छनोट कमिटीले उनको नाम सिफारिस गरेन । प्रधानमन्त्री ओली र राष्ट्रपति विद्यादेवी भण्डारीको सिफारिसमा त्रिविभित्र पदाधिकारीदेखि तल्लो तहसम्म नियुक्ति बाँड्न थालिएको एक पदाधिकारीले दाबी गरे । बाँस्कोटा राष्ट्रपति भण्डारीका निजी चिकित्सकसमेत हुन् । त्रिविका तत्कालीन रजिस्ट्रार डिल्लीराम उप्रेती र रेक्टर सुधा त्रिपाठीको कार्यकाल गत पुस ८ गते सकिएको थियो । उप्रेतीले रजिस्ट्रारमा दोहोरिने इच्छा राखेका थिए ।"
डोजर मालिक जनप्रतिनिधि,"(वीरेन्द्रनगर, सुर्खेत)  जाजरकोटको छेडागाड नगरपालिका११ का वडाध्यक्ष चक्र सिंहका भाइ डिल्लीको डोजर छ । वडामा सडकका काममा उनकै डोजर प्रयोग हुन्छ । बाहिरका डोजरवालाले त वडामा छिरौंला भनेर नसोचे हुन्छ, एक स्थानीय भन्छन् । चक्र जस्तै जाजरकोटसहित कर्णालीका थुप्रै स्थानीय तहका जनप्रतिनिधि प्रत्यक्ष वा अप्रत्यक्ष रूपमा डोजर सञ्चालनमा संलग्न छन् । डोजरमा लगानी गरेका छन् । सडकका योजना आफैंले छनोट गर्न पाएपछि डोजरमा लगानी बढेको हो । आफ्नो वा आफन्तको डोजर नभए बाहिरबाट कमिसन खाने गरी ल्याउँछन् । जाजरकोटकै भेरी नगरप्रमुख चन्द्रप्रसाद घर्तीका भाइको पनि डोजर छ । नगरका काम ठेक्काबाट होस् वा उपभोक्ता समितिबाट, उनकै डोजर बढी प्रयोग हुने गरेको स्थानीय बताउँछन् । नगरपालिकाका प्रमुख प्रशासकीय अधिकृत दलबहादुर घर्ती पनि डोजर मालिक हुन् । ७ नम्बरका वडाध्यक्ष चन्द्रबहादुर शाहीले पनि छोराद्वारा काम गराउँदै आएका छन् । नलगाड३ का वडाध्यक्ष प्रचण्ड वली र ८ का वडाध्यक्ष गोविन्द शाही पनि डोजर मालिक हुन् । एउटा डोजर त नगरपालिकाको आफ्नै पनि छ, अरूका डोजर पनि छन्, भेरी नगरउपप्रमुख भावना भण्डारीले भनिन्, जसले सस्तोमा गर्छ, उसैलाई काम जिम्मा दिन्छौं ।मुगुको सोरु१ का वडाध्यक्ष महेन्द्र शाही, २ का वडासदस्य कर्णजंग शाही र ७ का वडाध्यक्ष राजेन्द्र बुमीसँग पनि डोजर छन् । स्थानीय डम्मर शाही जनप्रतिनिधि नै डोजर मालिक भएर विकासको नाममा हालीमुहाली गरेको बताउँछन् । जनप्रतिनिधिले गर्दा गाउँका युवा बेरोजगार छन्, उनले भने, ससाना योजनामा पनि डोजर लगाइहाल्छन् । डोजरका कारण काम गरिखाने स्थानीयको रोजीरोटीसमेत खोसिएको उनले बताए । उनका अनुसार खत्याड२ र ४ का वडाध्यक्षको पनि डोजरमा लगानी छ । जुम्लाको तातापानी गाउँपालिका उपाध्यक्ष गंगादेवी उपाध्यायका श्रीमान् दीपकको नाममा डोजर छ । त्यहाँ सडक निर्माणमा अरूले छिर्न पाउँदैनन् । प्रायः जनप्रतिनिधिका घरका सदस्य र विश्वासिला आफन्तका नाममा डोजर छन् । जाजरकोट, जुनीचाँदेका स्थानीय विर्षबहादुर शाही कतिपय ठाउँमा स्थानीय तहका प्रमुख र उपप्रमुखको समन्वयमा डोजर भित्र्याइएको बताउँछन् । उनले भने, जनप्रतिनिधिले आफू नदेखिएरै यो धन्दा चलाइरहेका छन् । जाजरकोटमा डोजर मालिक जनप्रतिनिधिको सूची लामो छ । कुशे६ का वडाध्यक्ष अम्मर शाहीले भाइको डोजरमा लगानी गरेका छन् । कुशे२ का वडाध्यक्ष जनक शाही र ३ का वडाध्यक्ष टेकबहादुर हमाल पनि डोजर मालिक हुन् । गाउँपालिका अध्यक्ष कृष्णबहादुर केसीले भने डोजर भाडामा ल्याएर आफू निकटलाई चलाउन दिएको स्थानीयको आरोप छ । बारेकोट गाउँपालिकामा त तीनजना वडाध्यक्षले संयुक्त रूपमा डोजरमा लगानी गरेका छन् । वडा ६ का तिले महतारा, ७ का वसन्त शाही र ९ का शशिराम गौतमले संयुक्त रूपमा डोजरमा लगानी गरेको डोजरले वडामा काम गरिरहेको एक स्थानीयले बताए । कर्णालीका ७९ स्थानीय तहमा ७ सय १८ वडा छन् । ती वडाका वडाध्यक्षदेखि स्थानीय तह नेतृत्व गर्ने अधिकांश जनप्रतिनिधिको डोजरमा प्रत्यक्ष वा अप्रत्यक्ष लगानी रहेको जनप्रतिनिधि नै बताउँछन् । जाजरकोटका जिल्ला समन्वय समिति प्रमुख मानबहादुर रावल जिल्लाका सात स्थानीय तहमा करिब ४० वटा डोजर रहेको बताउँछन् । काम गर्ने नाउँमा जनप्रतिनिधि डोजरमुखी भए, उनले भने, यसलाई रोक्न सरकारको सक्रियता आवश्यक छ ।"
अन्योलमा ५० करोडको कृषि युवा कार्यक्रम,"गण्डकी प्रदेशमा बाग्लुङ, पर्वत, गोरखा, नवलपरासी सुस्तापूर्व, प्रदेश ५ मा गुल्मी, अर्घाखाँची, रोल्पा, प्यूठान, कपिलवस्तु र रुकुम पूर्व, कर्णाली प्रदेशमा सल्यान, रुकुम पश्चिम र सुदूरपश्चिम प्रदेशमा कञ्चनपुर, कैलालीमा कार्यक्रम सञ्चालन हुनेछ । अनुदानका लागि १८ देखि ४५ वर्षसम्मका व्यक्तिले व्यावसासियक प्रस्ताव पेस गर्न सक्छन् । खेतीतर्फ ताजा तरकारी (खुला) मा तराईमा ३ बिघा, पहाडमा २० रोपनी र उच्च पहाडहिमालमा ५ रोपनी हुनुपर्छ । सुरक्षित खेतीअन्तर्गत तराईमा ५ कट्ठा, पहाडमा २ रोपनी, उच्च पहाडहिमालमा ०५ रोपनी खेती र फलफूल खेती गर्न न्यूनतम ६० रोपनी आवश्यक पर्छ । पशुपन्छीतर्फ दूध (गाई, भैंसी १० वटा वा ५० लिटर दूध प्रतिदिन), मासु उत्पादनमा कुखुराबाहेक राँगा २०, माउ बंगुर २० र माउ बाख्रा २५ वटा हुनुपर्ने, माछा (कार्प प्रजाति ः १५ बिघा, रेन्बो ट्राउट कम्तीमा १० वटा रेसवे) हुनुपर्नेछ । कार्यान्वयनअन्तर्गत कृषि, मत्स्य र पशुपालन क्षेत्रअन्तर्गत उत्पादन, प्रशोधन, मूल्य अभिवृद्धि, बजारीकरण, विविधीकरण लगायत कार्यक्रमका लागि अनुदान दिइनेछ । अनुदान नगद वा वस्तुगत सहयोगमा दिइनेछ । यसका लागि आफ्नै स्वामित्वमा जग्गा भएको (जग्गाको क्षेत्रफल र भोगाधिकार खुल्ने प्रमाण) वा एकाघरको जग्गा भए कार्यक्रम सञ्चालन गर्न जग्गाधनीको मन्जुरीनामा, भाडामा लिएको भए सम्झौता (न्यूनतम ५ वर्ष) को प्रतिलिपिसहित जग्गाको स्वामित्व वा भोगाधिकारको प्रमाणपत्र (कानुनी आधार खुलेको) हुनुपर्छ । कुल लागतको कम्तीमा ५० प्रतिशत बेहोर्ने क्षमता रहेको पुष्टि गर्ने प्रमाण (कागजात) पेस गर्नुपर्छ । विगत तीन वर्षमा सरकारका कुनै पनि निकायबाट सम्झौता गरी न्यूनतम ३ लाख वा सोभन्दा बढी उस्तै प्रकृतिको कार्यक्रममा अनुदान प्राप्त नगरेको स्वघोषणा पत्र पनि पेस गर्नुपर्छ । सञ्चालन प्रक्रियाअन्तर्गत प्रदान गरिने अनुदान रकम बढीमा २० लाख रुपैयाँसम्म हुनेछ । अनुदान भुक्तानीसम्बन्धी सम्पूर्ण प्रक्रिया कृषि व्यवसाय प्रवर्द्धन अनुदान कार्यविधि ०७६ अनुरूप हुने उल्लेख छ । तर, कार्यविधि स्वीकृत हुन सकेको छैन ।"
इन्टरनेट सेवा अवरुद्ध भए क्षतिपूर्ति,"(काठमाडौं)  वार्षिक ५ प्रतिशतभन्दा बढी समय इन्टरनेट सेवा अवरुद्ध भए सेवाप्रदायकले ग्राहकलाई सोहीबराबरको क्षतिपूर्ति उपलब्ध गराउनुपर्ने प्रावधानसहितको नयाँ कानुन बन्ने भएको छ । नेपाल दूरसञ्चार प्राधिकरणले तयार पारेको इन्टरनेट सेवा सञ्चालनसम्बन्धी विनियमावलीमा यस्तो प्रावधान राखिएको छ । प्राधिकरणले दुई वर्षअघिदेखि तयार पारिरहेको विनियमावलीको मस्यौदा हाल परामर्शका लागि सार्वजनिक गरिएको छ ।सेवा प्रदायकले प्रदान गर्ने सेवाको स्तर प्राधिकरणबाट समयसमयमा तोकिएबमोजिम हुनुपर्नेछ, विनियमावलीको मस्यौदामा भनिएको छ, दैनिक चौबिसै घण्टा सेवा उपलब्ध गराउनुपर्नेछ । वर्षको सेवा अवधिको पाँच प्रतिशतभन्दा बढी समय सेवा अवरुद्ध हुनुहुँदैन । ग्राहकका कारणबाहेक कुनै कारणबाट बढी समय सेवा अवरुद्ध भए सम्बन्धित ग्राहकलाई परेको असुविधाबापत सेवा प्रदायकले मनासिव महसुल मिनाहा गर्ने व्यवस्था उल्लेख गरी सम्झौतामा प्रावधान राख्नुपर्ने पनि मस्यौदामा उल्लेख छ । यस्तो प्रावधानका कारण ग्राहकको सेवा अवरुद्ध भए सेवा प्रदायकले चाँडो मर्मतसम्भारका लागि तत्परता देखाउने विश्वास छ । विनियमावलीको मस्यौदामा ग्राहकले गरेको गुनासोमध्ये ९० प्रतिशतलाई २४ घण्टाभित्रै समाधान गर्नुपर्ने व्यवस्था छ । ९९ प्रतिशत गुनासो तीन दिनभित्र समाधान भइसक्नुपर्ने प्रावधान पनि मस्यौदामा छ । यस्तै ग्राहकबाट आएको गुनासोसम्बन्धी अभिलेख प्राधिकरणलाई समयसमयमा बुझाउनुपर्ने प्रावधान पनि विनियमावलीमा प्रस्ताव गरिएको छ । इन्टरनेट सेवा प्रदायकका ग्राहकले समयमा मर्मतसम्भार सुविधा नपाएको गुनासो आइरहेका बेला नियामक निकायले यस्तो प्रावधानसहितको विनियमावली तयार पार्न लागेको हो । यो विनियमावलीले प्राधिकरणले यसअघि ०६९ देखि लागू गरेको इन्टरनेट तथा इमेल सेवा सञ्चालनम्बन्धी विशेष निर्देशिकालाई विस्थापित गर्नेछ ।प्राधिकरणले विभिन्न विनियमावली, निर्देशिका र कार्यविधि बनाएर इन्टरनेट सेवा प्रदायकलाई नियमन गर्दै आएको छ । यो विनियमावली लागू भएसँगै यसले सेवा प्रदायकको नियमन साथै सेवा गुणस्तर र उपभोक्ताको अधिकारको विषय पनि समेट्नेछ । इन्टरनेट सेवा सञ्चालनका लागि अनुमतिपत्र लिने कम्पनीको चुक्ता पुँजी ३ करोड हुनुपर्ने प्रावधान विनियमावलीमा प्रस्ताव गरिएको छ । ग्रामीण क्षेत्रमा सञ्चालन हुने सेवा प्रदायकले भने ३० लाख चुक्ता पुँजी राख्नुपर्नेछ । यो विनियमावली लागू भए अहिले सञ्चालनमा रहेका अधिकांश सेवा प्रदायकहरूले आफ्नो चुक्ता पुँजी बढाउनुपर्ने हुन्छ ।सेवा प्रदायकले ग्राहकसँग गर्ने सम्झौताका बुँदाहरू प्राधिकरणबाट स्वीकृत गराउनुपर्ने प्रावधान पनि विनियमावलीमा राखिएको छ । यस्तै सेवा प्रदायकले ग्राहकसँग लिने कुनै शुल्क बढाउनुपर्ने भए त्यसको जानकारी तीन महिनाअघि नै सार्वजनिक गर्नुपर्ने प्रावधान पनि छ । सेवा प्रदायकले आफ्ना ग्राहकलाई दिने बिलका विषयमा पनि विनियमावलीमा कडा प्रावधान प्रस्ताव गरिएको छ । सेवा प्रदायकले ग्राहकलाई एकमुष्ट बिल नदिई कुनकुन सेवाबापत कति दस्तुर लाग्ने हो भन्ने विवरण खुलाउनुपर्ने प्रस्ताव गरिएको छ । फौजदारी अभियोग लागेको, लेखापरीक्षण गर्दा वा ग्राहकसँग बक्यौता उठाउने प्रयोजनबाहेक अन्य अवस्थामा ग्राहकको पहिचान खुलाउन नपाइने प्रावधान पनि विनियमावलीमा छ ।"
यसै वर्ष घरजग्गा मूल्य सूचकांक,"सोहीअनुसार राष्ट्र बैंक अनुसन्धान विभागले काम थालेको हो । मुलुकभरका विभिन्न स्थानबाट घरजग्गाको मूल्य संकलन गरेर सूचकांक तयार पारिनेछ । सूचकांक निर्माणका लागि काठमाडौं, ललितपुर, भक्तपुर, चितवन, कास्की, झापा, मोरङ, बाँके, मकवानपुर, पर्सा, सुर्खेत, सल्यान, दाङ, कैलाली, कञ्चनपुर, बुटवल, पूर्वी नवलपरासी, सर्लाही, धनुषा र सुनसरी गरी २० जिल्ला छनोटमा परेका छन् । ती जिल्लाअन्तर्गतका विभिन्न महानगरपालिका, उपमहानगरपालिका, नगरपालिका र वडा कार्यालय गरी २४ हजार ९ सय ८३ वटा छनोट संख्या चयन गरिएको छ । घरजग्गाको मूल्य कता गइरहेको छ, अर्थतन्त्रको वृद्धिमा यसले प्रतिनिधित्व गर्छ कि गर्दैनलगायत जानकारी घरजग्गा मूल्य सूचकांकले दिन्छ, अर्थविद् केशव आचार्यले भने । सूचकांक लगानीकर्ता, नीति निर्माता, अनुसन्धानकर्ता, विद्यार्थी सबैका लागि उपयोगी हुने उनको दाबी छ । घरजग्गासँगै सम्पत्ति सूचकांक पनि तयार गर्न उनले सुझाए । अब सुनचाँदीलगायतको बहुमूल्य वस्तुको पनि मूल्य सूचकांक तयार पारिनुपर्छ, उनले थपे । बैंक तथा वित्तीय संस्थाले ऋण प्रवाह गर्दा धितोका रूपमा लिइने स्थिर सम्पत्ति वा घरजग्गाको मूल्यांकन विधिमा एकरूपता छैन । सोही कारण राष्ट्र बैंकले धितोमा रहेको स्थिर सम्पत्ति मूल्यांकन विधि तथा प्रक्रियामा एकरूपता ल्याउन चाहेको छ, जसलाई राष्ट्र बैंकले मौद्रिक नीतिमा पनि उठाउँदै आएको छ । यसका लागि पनि घरजग्गा सूचकांक उपयोगी हुने विज्ञहरू बताउँछन् । सरकारले पनि घरजग्गा कारोबारलाई व्यवस्थित बनाउन चाहेको छ । यसका लागि मान्यताप्राप्त कम्पनीमार्फत मात्र घरजग्गा कारोबार गर्ने व्यवस्था सरकारले गरेको छ ।"
साढे ८ हजार रुख काटिने,"(बिर्तामोड)  काँकडभिट्टाइनरुवा रेलवे आयोजना निर्माणका लागि ८ हजार ५ सय रुख काट्नुपर्ने भएको छ । प्रस्तावित रेलवे लाइन निर्माणका लागि झापा र मोरङका पाँच सामुदायिक वनका रुख काट्नुपर्ने भएको हो । काँकडभिट्टाइनरुवा रेलवे लाइनले १९६० हेक्टर वन क्षेत्र प्रभावित हुने आयोजनाको वातवरणीय प्रभाव मूल्यांकन (ईआईए) अध्ययन प्रतिवेदनमा उल्लेख छ । मोरङतर्फ महिला जागृति, सीताछदारे र ग्रामीण सुन्दर सामुदायिक वनका रुख काट्नु पर्नेछ । हातेमालो सामुदायिक वनको ६१२ र सुन्दर निचाझोडा सामुदायिक वनको ६१ हेक्टर क्षेत्रका रुख काट्नुपर्ने रेलवे लाइन निर्माण आयोजनाका तर्फबाट ईआईए अध्ययनमा खटिएका वातावरणविद् रिकेश चित्रकारले जानकारी दिए । ग्रामीण सुन्दर सामुदायिक वनको ३१०, महिला जागृतिको ३०४ र सीताछदारेको १२३ हेक्टर क्षेत्रका रुख काट्नुपर्ने उनले बताए । यी वनबाट साना र वयष्क गरी ८ हजार ४ सय ३० वटा रुख काट्नुपर्ने उनको भनाइ छ ।प्रतिघण्टा २ सय किमि गतिमा चल्ने विद्युतीय रेल निर्माण गर्न लागेकाले वन क्षेत्र छलेर रेलवे लाइन निर्माण गर्न असम्भव देखियो, चित्रकारले भने । काटिने रुखको क्षतिपूर्ति कानुनअनुसार उपलब्ध गराउने उनले बताए । एउटा रुख बराबर २५ वटा बिरुवा रोप्ने गरी क्षतिपूर्ति दिने व्यवस्था गरेका छौं, उनले भने । रोपिएका बिरुवाहरूको ५ वर्षसम्मको सुरक्षा लागतसहितको सबै प्रभावित र काटिएका रुखको शोधभर्ना गर्ने रेलवे आयोजनाको प्रतिबद्धता छ । साढे ८ हजार रुख काट्दा २ लाख १० हजार ७ सय ५० नयाँ बिरुवा रोपिने चित्रकारले बताए । स्थानीय सामुदायिक वन र उपभोक्ता समूहसँगको समन्वयमा दुई वटा नर्सरी स्थापना गर्ने रेल विभागले जनाएको छ ।"
"अलैंची उत्पादन बढ्यो, भाउ घट्यो","(लमजुङ)  मर्स्याङ्दी गाउँपालिका५ सञ्जापुकी दिलमाया गुरुङले गत वर्ष २ क्विन्टल ५८ किलो अलैंची फलाइन् । प्रतिकिलो ७ सय ३० रुपैयाँका दरले १ लाख ८८ हजार कमाइन् । यस वर्ष उनको बगानमा ४ क्विन्टल बढी अलैंची फल्यो । प्रतिकिलो ६ सयमा बिक्री गरिन् । तर २ लाख ४२ हजार रुपैयाँ मात्र कमाइन् । अलैंची उत्पादन बढे पनि मूल्य घटेको छ, उनले भनिन् । बेसीसहर नगरपालिका १० खाँचेका बैंसबहादुर तामाङले गत वर्ष २ क्विन्टल अलैंची फलाए । ७५० का दरले डेढ लाख आम्दानी भयो । यस वर्ष ३ क्विन्टल ४५ किलो अलैंची फले पनि त्यसबाट उनलाई २ लाख १४ हजार रुपैयाँ मात्र कमाइ भयो । केही वर्षयता नयाँ बोट लगाउनेको अलैंची उत्पादन बढेको खाँचेका किसान सोमबहादुर तामाङले जानकारी दिए । पुराना बोट नफालेकाको भने उत्पादन घटेको छ । उनका अनुसार सञ्जापुमा मात्रै यस वर्ष ५७ क्विन्टल अलैंची उत्पादन भएको छ । किसानले ४ वर्षअघि प्रतिकिलो २ हजार २ सय रुपैयाँमा समेत अलैंची बिक्री गरेको उनले बताए । प्रधानमन्त्री कृषि आधुनिकीकरण परियोजना (अलैंची) जोन कार्यक्रम सञ्चालन भएको जिल्लामा अलैंची खेतीको क्षेत्रफल, उत्पादन क्षेत्रफल र उत्पादन बढ्दै गएको अलैंची व्यवसायी महासंघ र जोन सञ्चालक समितिले जनाएको छ । भाउ घटे पनि अलैंची बढी उत्पादन हुँदा आम्दानी बढेको अलैंची जोन सञ्चालक समितिका अध्यक्ष एवं अलैंची व्यवसायी महासंघ गण्डकी प्रदेश अध्यक्ष अजय तामाङले बताए । १ हजार ५० हेक्टर क्षेत्रफलमा अलैंची खेती गरिएको उनको भनाइ छ । त्यसमा २ सय टन (२ हजार क्विन्टल) अलैंची उत्पादन भएको छ । यस वर्ष प्रतिकिलो ५ सयदेखि ६ सय ४० रुपैयाँसम्म अलैंची बिक्री भएको उनले जानकारी दिए । धेरैजसो अलैंची प्रतिकिलो ६ सय रुपैयाँभन्दा बढीमा बिक्री भएको छ । औसत प्रतिकिलो ६ सय रुपैयाँका दरले बिक्री हुँदा १२ करोड रुपैयाँ आम्दानी भएको उनले बताए । गत वर्ष प्रतिकिलो ७ सयदेखि ७ सय ५० रुपैयाँसम्म बिक्री भएको थियो । ९ सय ५० हेक्टरमा अलैंची खेती गरिएकोमा गत वर्ष ७ सय ५० क्विन्टल उत्पादन भएको थियो । आव ०७४७५ मा ७ सय २१ क्विन्टल अलैंची उत्पादन भएको अलैंची व्यवसायी महासंघले जानकारी दिएको छ ।अघिल्ला वर्षहरूमा अलैंची उत्पादन न्यून देखिएको र राम्रोसँग तथ्यांक लिन नसकिएको अलैंची जोन कार्यालय र जोन सञ्चालक समितिले जनाएको छ । गण्डकी प्रदेशमा बढी अलैंची फल्ने जिल्ला लमजुङ हो । करिब दुईदेखि तीन दशकसम्मका बिरुवासमेत रहेकाले अलैंचीका बोटमा पछिल्लो समय रोगकिरा लागेको अलैंची जोन प्रमुख ईश्वरीप्रसाद नेउपानेले बताए । लमजुङमा रामशाई, गोलशाई, जिर्मले, साउने, भर्लांगेलगायत अलैंचीको खेती गरिँदै आएको छ । पछिल्लो समय ४ वटा गाउँपालिका र ४ वटै नगरपालिकामा अलैंची खेती गरिएको उनले जानकारी दिए ।"
मौसम सुन्तलाको,"(पोखरा)  सुन्तला यतिबेला सबैभन्दा बढी बिक्री हुने फल हो । गाउँसहर जताजतै सुन्तला बेचबिखन भइरहेको छ । गण्डकी प्रदेशका ११ मध्ये ९ जिल्लामा सुन्तला खेती हुन्छ । ती जिल्लामा पनि सबैभन्दा बढी उत्पादन स्याङ्जामा हुने कृषि विकास निर्देशनालय गण्डकीले जानकारी दिएको छ । यस वर्ष केही जिल्लामा सुन्तला उत्पादन बढेको छ भने केहीमा घटेको छ । समग्रमा सुन्तला खेतीबाट किसान पनि खुसी छन् । ग्रामीण सडकको पहुँचसँगै सुन्तलाले बजार पाएको छ । किसान पनि व्यावसायिक सुन्तला खेतीतर्फ आकर्षित छन् । स्याङ्जाको गल्याङ नगरपालिका७ सिरौंसाका रामप्रसाद भण्डारी र उनका भाइ भूपराजले व्यावसायिक सुन्तला खेती गर्दै आएका छन् । बाबुले साढे तीन दशकअघि थालेको सुन्तला खेतीलाई उनीहरूले निरन्तरता दिएका हुन् । उनीहरूले ९० रोपनीमा १५ सय सुन्तलाका बोट लगाएका छन् । त्यसमध्ये ८ सय ४५ बोटले उत्पादन दिइरहेका छन् । सुन्तलाबाट वार्षिक २५ लाख रुपैयाँ आम्दानी गर्ने गरेको रामप्रसादले बताए । रोजगारीका लागि विदेश गएका उनले भने जस्तो नभएकाले चार वर्षपछि फर्किएर सुन्तला खेती गरेका हुन् । यी दाजुभाइ उदाहरण मात्र हुन् । गण्डकी प्रदेशका विभिन्न जिल्लामा व्यावसायिक सुन्तला खेतीबाट मनग्गे आम्दानी लिने किसानको संख्या ठूलै छ । कृषि विकास निर्देशनालय गण्डकीको ०७५०७६ को तथ्यांकअनुसार प्रदेशभर ९ हजार १ सय ५२ हेक्टरमा सुन्तला खेती हुन्छ । त्यसमध्ये फल्ने सुन्तलाले ढाकेको क्षेत्रफल ५ हजार ८ सय १३ हेक्टर छ । त्यहाँ ५४ हजार ५ सय ७२ मेट्रिक टन सुन्तला उत्पादन हुने वरिष्ठ कृषि अर्थविज्ञ भानुभक्त भट्टराईले बताए । प्रदेशमा १८ हजार ३ सय ४ किसान सुन्तला खेतीमा आबद्ध छन् । उत्पादित सुन्तलामध्ये ३० प्रतिशत किसान आफैंले राख्छन् । प्रत्येक वर्ष २ अर्ब ६७ कारेड ४० लाख २८ हजार बराबरको सुन्तला बिक्री हुने उनको भनाइ छ । बर्सेनि १५ प्रतिशत उत्पादन बढ्दै गएको छ । स्याङ्जामा १ हजार ८ सय ७४ हेक्टर क्षेत्रफलमा सुन्तला लगाइएको निर्देशनालयका निमित्त निर्देशक नीलकण्ठ पोखरेलले बताए । तनहुँमा १ हजार ६ सय ७०, पर्वतमा ७ सय ३०, कास्कीमा १ हजार ३५०, पूर्वी नवलपरासीमा ७७, लमजुङमा ५२९, म्याग्दीमा ४५८, बागलुङमा ४७२ र गोरखामा ९९८ हेक्टरमा सुन्तला खेती हुन्छ । पोखराका व्यापारी केही दिनदेखि बागलुङको सिगानास्थित सुन्तला बगान धाउन थालेका छन् । गत वर्षदेखि बागलुङ नगरपालिका८ को सिगाना, काठेखोला गापा५, ६ र ७ सहितका क्षेत्र सुन्तला जोनमा समावेश गरिएको छ । यो वर्ष यहाँका झन्डै १ सय घरले व्यावसायिक उत्पादन थालेका छन् । बजार सहजै पाइने भएपछि किसान हौसिएको बागलुङ८ का अध्यक्ष राजन जीसीले बताए । वडा तहमै वर्षको १० हजार बिरुवा थप्दै लैजाने योजनामा काम भएको छ, उनले भने । गत वर्ष सिगानामा ७० लाख रुपैयाँको सुन्तला फलेकामा यस वर्ष १ करोडभन्दा बढीको बिक्री हुने उनको अनुमान छ । स्थायी शिक्षकको जागिर छाडेर दशकअघि सुन्तला अभियानमा लागेका टोपबहादुर खड्काले वार्षिक ४ लाख रुपैयाँसम्म कमाउँछन् । बागलुङ नगरपालिकाले पनि सुन्तला उत्पादनका लागि सिगानालाई आफ्नो मुख्य क्षेत्रका रूपमा सूचीकृत गरेर हरेक वर्ष अनुदानसमेत दिन थालेको छ । बागलुङमा गत वर्षसम्म पाँच सय हेक्टरमा सुन्तला फलेकामा यो वर्ष उत्पादन बढेको छ । काठेखोलाको बिहुँ, बागलुङ नगरपालिकाको सिगाना, तित्याङ र भकुन्डे, जैमिनी नगरपालिकाको दमेक र सर्कुवालगायत स्थानमा सुन्तला खेती विस्तार हुँदै छ । बागलुङमा तीन हजार टन सुन्तला फल्ने तत्कालीन जिल्ला कृषि विकास कार्यालयको तथ्यांक छ । चालु वर्ष करिब २० देखि ३० प्रतिशत उत्पादन बढ्ने बाली संरक्षण अधिकृत सुजित पौडेलले बताए । यसबाट किसानले झन्डै २० करोड रुपैयाँ कमाउने उनको भनाइ छ । ग्रामीण बस्तीसम्म सडक पहुँच पुगेपछि सुन्तलाको बजारीकरणमा पनि सजिलो भएको छ । यसले परम्परागत जीवनशैलीमा परिवर्तन आउन थालेको छ । समुदायले ऋण खोजेर खनेको कच्ची सडक अहिले उपयोगी भएको छ । सबैका घरमा धेरथोर सुन्तला छन् । सडक पुगेपछि सुन्तलासँगै अन्य कृषि उपज पनि बजार पुर्याउन सजिलो भएको छ, बेनी नगरपालिका३ भकिम्ली मरेकका वीरबहादुर थापाले भने । सुन्तला स्थानीय बजारबाहेक पोखरा, नारायणगढ, बुटवल र काठमाडौं पुग्न थालेको छ । प्रधानमन्त्री कृषि आधुनिकीकरण परियोजनाअन्तर्गत सुन्तला जोन कार्यालयको अभिलेखअनुसार जिल्लामा ३ हजार ७ सय ७७ हेक्टर क्षेत्रफलमा सुन्तला खेती हुन्छ । गत वर्ष ४ हजार ५ सय ४८ बोटमा ३ हजार ६ सय टन सुन्तला जिल्ला बाहिर गएको थियो । म्याग्दीखोला, रघुगंगा र कालीगण्डकी नदीको दुवै किनारका बस्तीमा सुन्तला खेतीको अनुकूल वातावरण छ, सुन्तला जोन कार्यालयकी नायब प्राविधिक सहायक रूपा विकले भनिन्, यस वर्ष उत्पादनको तथ्यांक संकलन भइरहेको छ ।ं अन्नपूर्ण गाउँपालिका उपाध्यक्षसमेत रहेकी किसान केशमाया पुनले पूरै गाउँलाई सुन्तलाको बगैंचा बनाउने लक्ष्य रहेको बताइन् । पर्वतमा स्थानीय तहसँगको साझेदारीमा कृषि ज्ञान केन्द्रले विभिन्न वडामा सुन्तलाको क्षेत्र विस्तार गरेको छ । कुस्मा नगरपालिकाबाहेकका सबै पालिकामा यस वर्ष मात्रै दुई सय हेक्टर क्षेत्रफल विस्तार गरिएको केन्द्र प्रमुख वासुदेव रेग्मीले जानकारी दिए । तिनमा यस वर्ष मात्रै ५४ हजार बिरुवा रोपिएको हो । त्यसअघि आठ सय हेक्टर क्षेत्रफलमा सुन्तलाको व्यावसायिक खेती हुँदै आएको थियो । बाँसखर्क, शालिजा, नाङ्लीबाङ, देउपुर, तिलाहार, बाजुङ, शंकरपोखरी, भंगरा, थापाठाना, कुर्घा, लिमिठाना र पाङराङमा सुन्तला खेती हुन्छ । साथै भोक्सिङ, होस्राङ्दी, भोर्ले, हुवास, टकलाक, बहाकीठाँटी, बाच्छामा पनि यसको खेती हुने गरेको छ । केही वर्षयता सुन्तला खेतीमा सुधार, रोगकिराको नियन्त्रण, क्षेत्रफल विस्तार, आधुनिक उपकरण र अनुदानका कार्यक्रम थपिँदै गएपछि क्षेत्र विस्तार गर्न किसान जागरुक भएका छन् । पहिला सबै घरले धान र कोदो मात्रै लगाउँथ्यौं, फलेबास३ का गणेशबहादुर थापाले भने, २ वर्षदेखि ४० जना मिलेर व्यावसयिक सुन्तला खेतीमा लागेका छौं । गोरखामा यस वर्ष सुन्तला उत्पादन घट्ने भएको छ । गत वर्षको तुलनामा झन्डै १० प्रतिशत सुन्तला कम फल्ने प्रधानमन्त्री कृषि आधुनिकीकरण परियोजनाअन्तर्गतको सुन्तला जात फलफूल जोनका प्रमुख अजय अधिकारीको भनाइ छ । फूल फुल्ने बेला खडेरी पर्दा उत्पादनमा असर परेको हो । जिल्लाका ८६५ हेक्टर क्षेत्रफलमा सुन्तला खेती हुने गरेको छ । गत वर्ष ७ हजार ६ सय टन सुन्तला उत्पादन भएको थियो । त्यसबाट किसानले करिब ३८ करोड रुपैयाँ भित्र्याएका थिए । ताङ्लीचोक र भट्टबेंसीमा उत्पादन राम्रै देखिए पनि अन्यत्र सुन्तला कम फलेको अधिकारीले बताए । जिल्लाका करिब १ हजार २ सय किसान व्यावसायिक सुन्तला खेतीमा छन् । (दीपक परियार, पोखरा, बिना थापा, कास्की, प्रकाश बराल, बागलुङ, घनश्याम खड्का, म्याग्दी, अगन्धर तिवारी, पर्वत र हरिराम उप्रेती, गोरखा)"
रोगले समस्या,"उचित रेखदेख नहुँदा कास्कीमा सुन्तला बगैंचा मासिँदै गएका छन् । १ हजार ३ सय ५० हेक्टर क्षेत्रफलमा सुन्तला बगैंचा भए पनि आधाभन्दा बढी क्षेत्रफलमा उत्पादन हुँदैन । कास्कीमा ८१० हेक्टर क्षेत्रफलमा सुन्तला उत्पादन भइरहेको छ । गाउँबाट बसाइँ सरेर सहर झर्ने क्रम बढ्दो छ । बसाइँ सराइ बढ्दा गाउँका सुन्तला बगैंचा अलपत्र छन् । मानिसको बसोबास नभएको ठाउँमा रोगकिराको प्रकोप चाँडै फैलने पोखरा महानगरका कृषि महाशाखा प्रमुख मनोहर कडरिया बताउँछन् । बगैंचाको उचित स्याहार नहुँदा कास्कीमा सिट्रस ग्रिनिङ ब्याक्टेरिया बोटमा फैलिन थालेका छन् । ब्याक्टेरियाले बोटलाई बिस्तारै पहेंलो बनाउँछ । फलसमेत आधा हरियो र आधा पहेंलो हुन्छ । बोट बिस्तारै टुप्पोबाट मर्दै जान्छ । कास्कीका कालिका, माझठाना, रूपाकोट, हंसपुर, थुम्की, सल्यान, भरतपोखरीलगायत ठाउँमा प्रशस्त सुन्तला फल्थ्यो । सिट्रस ग्रिनिङ रोगका कारण ती क्षेत्रमा सुन्तला सखाप भइसकेका छन् । पानीको सुविधा भएको र उत्तरपट्टि फर्केर चिस्यान कायम भएका बगैंचामा मात्र सुन्तला जोगिएको कडरिया बताउँछन् ।"
पाँच करोडको ऋणपत्र किनबेच,"काठमाडौं (कास) गत साता अनलाइन प्रणालीबाट ४ करोड ८१ लाख ५० हजार बराबरको ऋणपत्र कारोबार भएको छ । बुधबार नेप्सेमा एनएमबी सुलभ इन्भेस्टमेन्ट फन्ड१ विक्रेता र एनएमबी ५० खरिदकर्ता रहने गरी १० प्रतिशत सानिमा डिबेन्चर ०५८ को ५० हजार कित्ता ऋणपत्र किनबेच भएको हो । ऋणपत्र प्रतिकित्ता ९६३ का दरले किनबेच भएको छ । यसअघि असार १ मा दुई वटा कारोबारमा १० प्रतिशत सानिमा डिबेन्चर ०५८ को ४२ कित्ता किनबेच भएको थियो । यस्तै गत साता सेयर बजारमा २ अर्ब ८१ करोड रुपैयाँ बराबरको सेयर कारोबार भएको छ । अघिल्लो साताको तुलनामा कारोबार रकम करिब ३५ प्रतिशतले बढी हो, जसमध्ये १ अर्ब १४ करोड रुपैयाँ बराबरको सेयर किनबेच वाणिज्य बैंकहरूको मात्र (बैंकिङ समूह) छ । यो कुल साप्ताहिक सेयर कारोबारको करिब साढे ४० प्रतिशत हो । अघिल्ला साताहरूमा कुल सेयर कारोबारमा बैंकिङ समूहको हिस्सा घटेर ३८ प्रतिशतसम्म पुगेको थियो । गत साता केही बढेर ४० प्रतिशतभन्दा केही माथि पुगेको छ । यसको अर्थ बैंकिङ समूहअन्तर्गतका कम्पनीमा लगानीकर्ताको आकर्षण बढ्यो भन्ने हो । यसअघि बिमा र लघुवित्त समूहअन्तर्गतका कम्पनीका सेयरमा लगानी बढेपछि बैंकिङ समूहको बजार कारोबार हिस्सा घटेको थियो । सामान्य अवस्थामा बैंकिङ समूहले कुल साप्ताहिक सेयर कारोबारको करिब ५० प्रतिशतभन्दा धेरै हिस्सा ओगट्दै आएको छ । तर, पछिल्ला ५६ महिनायता यस्तो हिस्सामा निकै उतारचढाव देखिँदै आएको छ । कहिले यस्तो हिस्सा बढेर ६४ प्रतिशतसम्म पुगेको छ भने कहिले ३८ प्रतिशतसम्म पनि झरेको छ । हाल बजारमा २६ वाणिज्य बैंकको सेयर सूचीकृत छन् । ग्लोबल आईएमई र जनता बैंकको मर्जरपछि सूचीकृत बैंक संख्या २६ मा झरेको हो । सरकारको पूर्ण स्वामित्वको राष्ट्रिय वाणिज्य बैंकको सेयर दोस्रो बजारमा सूचीकृत छैन ।बैंकिङ समूहको हिस्सा बढेसँगै लघुवित्त र बिमा समूहको कारोबार हिस्सा घटेको छ । यो साता बिमा समूहको कारोबार हिस्सा करिब १२ प्रतिशत र लघुवित्तको साढे ६ प्रतिशत छ । दुवै हिस्सा अघिल्लो साताको तुलनामा कम हो । गत साता उत्पादन तथा प्रशोधन समूहको कारोबार हिस्सा करिब १३ प्रतिशत छ । गत साता यो समूहअन्तर्गतका ३६ करोड ४३ लाख रुपैयाँबराबरको ६ लाख ६४ हजार कित्ता सेयर किनबेच भएका थिए । गत साता नेप्से परिसूचक करिब १५ प्रतिशतले बढेको छ । पाँच दिनको कारोबारमा तीन दिन बजार बढ्यो भने २ दिन घट्यो । घट्नेभन्दा बढ्ने सूचक धेरै भएपछि साप्ताहिक कारोबारमा नेप्से १८ अंकले बढेको हो । गत साता नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रह्यो । सो अवधिमा करिब ५ करोड रुपैयाँ बराबरको संस्थागत ऋणपत्रको किनबेच भए । सरकारी ऋणपत्रको भने कारोबार भएन ।"
नक्कली भूकम्पपीडितबाट १० करोड फिर्ता,"(काठमाडौं)  झूटा विवरण पेस गरेर रकम बुझ्ने नक्कली भूकम्पपीडितले रकम फिर्ता गर्न थालेका छन् । अहिलेसम्म १० करोड ३ लाख ५० हजार फिर्ता भइसकेको राष्ट्रिय पुनर्निर्माण प्राधिकरणअन्तर्गतको केन्द्रीय आयोजना कार्यान्वयन इकाइले जानकारी दिएको छ । १ हजार ८ सय ५५ जनाले रकम फिर्ता गरेको इकाइको तथ्यांक छ । रकम फिर्ता गर्ने क्रम जारी छ, आयोजनाका इन्जिनियर सम्रक कर्माचार्यले भने, फिर्ता गर्नेको संख्या अझै बढ्छ । रकम फिर्ता गर्नेमा दोहोरो सुविधा लिने बढी छन् । दोहोरो सुविधा लिने १ हजार ५ सय ८२ जनाले रकम फिर्ता गरेका हुन् । दोहोरो सुविधा भन्नाले सरकार र गैरसरकारी संस्था दुवैबाट सुविधा लिने पर्छन्, उनले भने । सबैभन्दा बढी रकम सिन्धुपाल्चोकबाट फिर्ता भएको छ । यहाँका ४४६ जनाबाट २ करोड ४८ लाख रकम फिर्ता भएको हो । यसमा कसैले दोहोरो सुविधा र केहीले रकम लगेर घर बनाउन नचाहेर फिर्ता गरेको रकम पर्छ, कर्माचार्यले भने, केहीको भने बैंकमा जम्मा भएको रकम नबुझ्दा फिर्ता भएको छ । दोहोरो सुविधा लिएर फिर्ता भएको रकम ८ करोड ४७ लाख, रकम लगेर घर नबनाई फिर्ता भएको रकम १ करोड २२ लाख ५० हजार र बैंकमा जम्मा भएर पनि नलगेको रकम ३४ लाख रहेको प्राधिकरणले जानकारी दिएको छ । पहिलो किस्ता ५० हजार फिर्ता गर्ने १ हजार ७ सय ७२, दोस्रो किस्ता १ लाख ५० हजार फिर्ता गर्ने ६९ र तेस्रो किस्ता १ लाख रुपैयाँ फिर्ता गर्नेको संख्या १४ छ । झूटो विवरण पेस गरेर रकम बुझ्नेलाई प्राधिकरणले फिर्ता गर्न सूचना जारी गरेको थियो । रकम लगेर पनि घर नबनाएकाबारे बुझ्ने र पैसा लगेर फिर्ता नगर्नेलाई कारबाही अघि बढाइने प्राधिकरणका प्रमुख कार्यकारी अधिकृत सुशील ज्ञवालीले बताए ।निजी आवास निर्माणमा ८६ प्रतिशत प्रगति छ, अब यसलाई बन्द गर्न दुई वटा रणनीति बनाएर अघि बढेका छौं, उनले भने, अनुदान सम्झौता गरेर पनि पैसा नलिएकाले लिनुपर्यो । पैसा लगेर पनि घर नबनाउनेले रकम फिर्ता गर्नुपर्यो । ३१ जिल्लामा लाभग्राहीको संख्या ८ लाख १६ हजार ५ सय ६० छ । अनुदान सम्झौता गर्नेको संख्या ७ लाख ८० हजार १ सय ६५ छ । अहिलेसम्म पहिलो किस्ता लिने ७ लाख ६९ हजार ९ सय २६, दोस्रो किस्ता लिने ६ लाख २१ हजार ४ सय ४३ र तेस्रो किस्ता लिनेको संख्या ५ लाख २५ हजार २ सय १५ छ । पुनर्निर्माण भइरहेका घर १ लाख ८९ हजार ४१ र सम्पन्न भइसकेका घर ४ लाख ८२ हजार ३ सय २३ रहेको प्राधिकरणले जानकारी दिएको छ । प्रबलीकरणको सूचीमा रहेका लाभग्राही ६९ हजार ६ सय १४ छन्, जसमा अनुदान सम्झौता गर्ने ३८ हजार १ सय १ छ । त्यसमा पहिलो किस्ता बुझ्नेको संख्या ३७ हजार ६ सय ६८ छ ।"
बुटवलमा महिन्द्राको 'एक्सयूभी३००',"काठमाडौं (कास) महिन्द्रा गाडीको आधिकारिक वितरक अग्नि इन्कर्पोरेटेडले महिन्द्राको स्पोर्ट्स युटिलिटी भेहिकल एक्सयूभी३०० को बिक्री बुटवलमा सुरु गरेको छ । महिन्द्राका प्रमुख चैतन्य कगाल्कर र अग्नि ग्रुपका कार्यकारी निर्देशक अर्जुनप्रसाद शर्माले महिन्द्रा एक्सयूभी३०० गाडी सार्वजनिक गरे । बुटवलमा पनि यसको बिक्री सुरु गर्दा उत्साहित बनाएको कगाल्करले बताए । यसमा सनरुफ, एलईडी डेटाइम रनिङलाइट, पुस स्टार्टस्टप बटन, डबल जोन क्लाइमेट कन्ट्रोललगायत विशेषता छन् ।"
सेलेस्टियललाई उपाधि,"काठमाडौं (कास) सामसुङ नेपालले सञ्चालन गरेको ब्ल्याक पिंक डान्स फेस्टिभल २०१९ को उपाधि सेलेस्टियल टिमले जितेको छ । २ यस प्रतियोगी सहभागी भएकामा उत्कृष्ट १० मा पर्दै टिमले उपाधि आफ्नो पोल्टामा पारेको हो । काठमाडौं, गौह्रीधारामा शनिबार सम्पन्न कोरियन म्युजिक डान्समा सहभागिता जनाएका समूहले विभिन्न केपप (कोरियाली पपगीत) मा नृत्य प्रस्तुत गरेका थिए । दक्षिण कोरियामा सुरु भएको संगीत विधा केपपले नेपालमा समेत बजार लिएकाले फेस्टिभल आयोजना गरिएको आयोजकले जानकारी दिएको छ ।"
नारायणगढमुग्लिन पुस २२ सम्म दिउँसो बन्द,चितवन (कास) पहिरो नियन्त्रणको काम गर्न नारायणगढमुग्लिन सडक आउँदो पुस २२ गतेसम्म दिउँसो ११ बजेदेखि ३ बजेसम्म बन्द हुने भएको छ । यसअघि मंसिर २७ गतेबाट १५ दिनका लागि भनेर यो सडक बन्द हुँदै आएको थियो । तर काम नसकिएपछि बन्दको समय लम्बिएको हो । अप्ठ्यारो ठाउँमा काम बाँकी नै रहेको नारायणगढमुग्लिन सडक आयोजनाका सूचना अधिकारी इन्जिनियर शिव खनालले बताए । नारायणगढमुग्लिन सडकको आठ स्थानमा पहिरो नियन्त्रणको काम हुँदै छ । सडक फराकिलो बनाउन पहाड काटिएको ठाउँमा पहिरो जाने समस्या देखिएको हो । सबैभन्दा जोखिमयुक्त चार किलोमा माथि अड्केका माटो र ढुंगा झार्ने काम भइरहेको छ ।
अनन्तको गोल निर्णायक,"आजका खेलएनआरटीविरुद्ध मछिन्द्र ः १२ बजेफ्रेन्ड्सविरुद्ध मनाङ ः ३ बजेएन्फा कम्प्लेक्स, सातदोबाटो"
चितवन राइनोज च्याम्पियन,"(पोखरा)  चितवन राइनोजले दोस्रो संस्करणको नमस्ते पोखरा प्रिमियर लिग क्रिकेटको उपाधि जितेको छ । गत वर्षको उपविजेता चितवनले यसपल्ट विराटनगर टाइटन्सलाई शनिबार ३२ रनले हराएर उपाधि जितेको हो । लिग चरणमा अपराजित रहँदै फाइनलमा पुगेको चितवनलाई उपाधि जित्न कुनै दबाब झेल्नुपरेन । समग्र प्रतियोगितामा सानदार ब्याटिङ गरेको चितवनले फाइनलमा पनि २ सय २ रनको विशाल योगफल खडा गरेपछि जवाफमा विराटनगर सुरुदेखि नै दबाबमा परेको थियो । त्यसमाथि प्रतियोगिताभर प्रभावशाली देखिएका राष्ट्रिय टिमका मुख्य बलर करण केसी, विदेशी खेलाडी सन्नी पटेल र रोहन मुस्तफाको धारिलो बलिङमा खेल्न मुस्किल भइरहेकै थियो । उपाधिसँगै २७ लाख रुपैयाँ पुरस्कार हात पारेको चितवनका कप्तान पारस खड्काले सबै खेलाडीले आआफ्नो जिम्मेवारी पूरा गरेकाले प्रतियोगिताभर सकारात्मक नतिजामात्र हासिल गर्न सकेको प्रतिक्रिया दिए । सायद हामीले प्रतियोगिताभर निकै राम्रो ब्याटिङ गर्यौं । फाइनलमा पनि अनिल साह र रोहन मुस्तफाले राम्रो सुरुआत दिए । सबैले आफ्नो जिम्मेवारीमा राम्रो खेले । हामीले मैदानभित्र र बाहिर जस्तो सम्बन्ध विकसित गरेका छौं, त्यसले सफलताका लागि सहज बनायो, पारसले भने । करिब दुई साता चलेको प्रतियोगिताका ६ खेलमा चितवनका शीर्षक्रमका ब्याट्सम्यानहरूले लोभलाग्दो प्रदर्शन गरे । फलस्वरुप टिम कुनै पनि खेलमा दबाबमा देखिएन । मार्जिनको जित निकाल्दा दबाब अवश्य कम हुन्छ । हामीले ब्याट, बल र फिल्डबाट चुस्त र उत्कृष्ट क्रिकेट खेल्यौं । टिमका मालिकलगायत व्यवस्थापकीय टोलीबाट पनि जस्तो सहयोग भयो यसले सफलताका लागि सहयोग मिल्यो, कप्तान पारसले भने, यसलाई हामी भविष्यका प्रतियोगिताहरूमा पनि निरन्तर पार्न चाहन्छौं ।ठूलो लक्ष्य पछ्याएको विराटनगर एक समय खेलमा हाबी भइसकेको थियो । तर युवा खेलाडीको बाहुल्य रहेको टिममा धैर्यता र लामो साझेदारी टिक्न सकेन । कप्तान प्रदीपले बारम्बार युवा खेलाडीलाई समय समयमा जोस भर्नुपर्ने अवस्था रहेको बताएका थिए । लिग चरणको अन्तिम र इलिमिनेटर चरणमा उनीहरूको जोस यस खेलमा पनि थियो । तर अनुभवी चितवनसामु उनीहरूले प्रमाणित गर्न सकेनन् । टस जितेर फिल्डङ रोजेका विराटनगरका कप्तान प्रदीप ऐरीले बलरको प्रदर्शनबाट सन्तुष्ट हुने ठाउँ नदेखिएको बताए । हामीलाई थाहा थियो कि विपक्षी टोलीमा विष्फोटक र उत्कृष्ट ब्याट्सम्यानहरू छन् । उनीहरूलाई रोक्न हामीले जस्तो योजना बनाएका थियौं, त्यो सफल हुन सकेन, उनले भने ।पहिले ब्याटिङ गरेको चितवनका कप्तान पारस र रोहनले ओपनिङ गरे । पारसले तेस्रो ओभरमा जितेन्द्र मुखियाको बलमा ४ चौका र १ छक्काको सहयोगमा २२ रन प्रहार गर्दा नै चितवन ठूलो स्कोरतर्फ लक्षित देखियो । ३२ ओभरमा किशोर महतोको बलमा आउट हुनुअघि पारसले ११ बलमा ४ चौका र १ छक्काको सहयोगमा २५ रन बनाए । तेस्रो नम्बरमा आएका बाबर हायत अर्को ओभरमा ५ रनमै आउट भए । तर तेस्रो विकेटमा रोहनले अनिलकुमार साहसँग ९५ रनको साझेदारी गरे । १६ औं ओभरमा दुवै ब्याट्सम्यान पुनीत मेहराको बलमा आउट भए । अनिलले ३४ बलमा ३ चौका र ३ छक्का तथा रोहनले ४३ बलमा ३ चौका र १ छक्कासहित समान ५०५० रन जोडेका थिए । आरिफ शेखले ११ बलमा १९ रन जोडेर आउट भए । छैटौं विकेटमा सन्नी पटेल र करण केसीले ११ बलमा ३२ रनको साझेदारी गरेपछि चितवनले २ सय रनको स्कोर पार गरेको हो । समान ८८ बल खेलेका सन्नी र करणले क्रमशः १६ र २६ रन प्रहार गरे । करण केसीले विराटनगरका किशोर महतोको अन्तिम ओभरमा २ चौका र २ छक्कासहित २४ रन जोडेका थिए । विराटनगरका मोहम्मद जाइद आलम र पुनीत मेहराले २२ विकेट लिए । किशोरले १ विकेट झारे । पोखरा रंगशालाको विकेटमा २ सय ३ रनको विशाल लक्ष्य पछ्याएको विराटनगरले निर्धारित ओभरमा ७ विकेट गुमाई १ सय ७० रनमात्र बनाउन सक्यो । ओपनर मोहम्मद जाइद खानले अर्धशतकीय इनिङ्स खेले । तर अर्का ओपनर सुनील धमलाले ४ रनमात्र बनाउन सके । उनलाई सन्नी पटेलले बोल्ड गरे । तेस्रो ओभरमा लोकेश बम पनि करण केसीको बलमा लङअन क्षेत्रमा बाबर हायतबाट क्याचआउट भएपछि विराटनगर सुरुमै समस्यामा परेको थियो । तेस्रो विकेटमा जाइदले नोमन खानसँग मिलेर ५३ रनको साझेदारी गर्दै इनिङ्स उकास्ने प्रयास गरे । ओभर थ्रोमा रन लिने प्रयास गर्दा रनआउट भएका नोमनले १८ रन जोडे । त्यसपछि आएका कप्तान प्रदीप ऐरीसँग जाइदले चौथो विकेटमा ४१ रनको साझेदारी गरे । १४१ ओभरमा जाइद ५७ रनको स्कोरमा आउट भए । उनले ४८ बलमा ५ चौका र ३ छक्का प्रहार गरे । पाँचौं विकेटका लागि पुनीत र कप्तान प्रदीपले ४७ रनको साझेदारी गरेका थिए । १७५ ओभरमा पुनीत ३२ रनको स्कोरमा आउट भएपछि विराटनगरको हार निश्चित बन्यो । त्यसपछि लगातार विकेट झरिरह्यो । १९ औं ओभरमा करण केसीले दिलीप नाथलाई खाता नखोली आउट गराए । कप्तान प्रदीपलाई पनि ३६ रनको स्कोरमा आउट गराए । प्रदीपले २५ बलमा ३ चौका र १ छक्का प्रहार गरे । बलिङमा करण केसीले ३, सन्नी पटेलले २ र रोहन मुस्तफाले १ विकेट झारे । मुस्तफा म्यान अफ द फाइनल चुनिए ।"
ज्ञानेन्द्र उत्कृष्ट ब्याट्सम्यान,"लिग चरणबाटै बाहिरिएको काठमाडौं गोल्डेन्स वारियर्सका कप्तान ज्ञानेन्द्र मल्ल प्रतियोगिताकै उत्कृष्ट ब्याट्सम्यान चुनिए । ज्ञानेन्द्र दुई साताअघि सम्पन्न १३ औं दक्षिण एसियाली खेलकुदका पनि उत्कृष्ट ब्याट्सम्यान हुन् । काठमाडौंले लिग चरणमा दुई खेलमात्र जितेको थियो । नेट रनरेटमा पछि पर्दै प्लेअफमा पुग्नबाट वञ्चित भएको काठमाडौंका लागि ज्ञानेन्द्रले शतक प्रहार गरे । जुन पीपीएलमा पहिलो शतक थियो । लिग चरणको तेस्रो खेलमा धनगढी ब्लुजविरुद्ध उनले ३७ बलमै शतक प्रहार गरेका थिए । नेपाली फ्र्रेन्चाइज क्रिकेटमा यो कीर्तिमान पनि हो । शतकसहित उनले २ सय १ रन प्रहार गरेका हुन् । उनले चौथो खेलमा विराटनगरविरुद्ध ४५ तथा पाँचौं खेलमा चितवनविरुद्ध ४० रन जोडेका थिए । चितवनका मुख्य बलर करण केसी लगातार दोस्रो संस्करणमा उत्कृष्ट बलर चुनिए । उनले फाइनलमा ३ सहित प्रतियोगिताभर ६ खेलमा १४ विकेट लिए । बुटवल ब्लास्टर्सविरुद्धको खेलमा उनले ११ रन खर्चेर ४ विकेट लिएका थिए । लिग चरणमा विराटनगरविरुद्ध ३, धनगढीविरुद्ध २ तथा पोखरा पल्टन र काठमाडौंविरुद्ध ११ विकेट लिएका थिए । चितवनकै रोहन मुस्तफा म्यान अफ द सिरिज घोषित भए । ब्याटिङतर्फ ३ अर्धशतकसहित २ सय ६ रन जोडेका उनले बलिङमा पनि ९ विकेट लिए । उनले चितवनको उपाधि सफलतामा मुख्य योगदान गरेका हुन् । उत्कृष्ट तीनै जनाले टीभीएस मोटरसाइकल पुरस्कार पाए । विराटनगरका लोकेश बम प्रतियोगिताका मोस्ट भ्यालुएबल खेलाडी चुनिए । धनगढीका अनिल खरेलले इमर्जिङ खेलाडीको पुरस्कार पाए । लोकेशले १ लाख तथा अनिलले ५० हजार रुपैयाँ पुरस्कार पाए ।"
जिम्न्यास्टिक नेतृत्वमा प्रधान,"काठमाडौं (कास) नेपाल जिम्न्यास्टिक संघको शनिबार सम्पन्न चुनावी साधारणसभाले ध्रुवबहादुर प्रधानलाई निर्विरोध अध्यक्षमा चयन गरेको छ । २०७५ साल माघ ९ गते अस्तित्वमा रहेका दुई जिम्न्यास्टिक संघ एकीकरण भएपछि चुनाव भएको हो । त्यतिबेला प्रधानकै अध्यक्षतामा जिम्न्यास्टिक संघ एकीकरण गरी पुनर्गठन गरिएको थियो । एकीकरणअघि नेपाल ओलम्पिक कमिटीका पूर्व अध्यक्ष प्रधान नेतृत्वको संघलाई अन्तर्राष्ट्रिय तथा राखेपका पूर्व सदस्यसचिव किशोरबहादुर सिंह नेतृत्वको संघलाई राष्ट्रिय मान्यता थियो ।प्रधानको अध्यक्षतामा २९ सदस्यीय केन्द्रीय कार्यसमिति निर्विरोध चयन भएको छ । एकीकरणपछि सहअध्यक्ष रहेका किशोरबहादुर सिंह सोही पदमा चुनिए । सात उपाध्यक्षमा दीपककृष्ण प्रजापति, राजेश खड्का, बाबुराम थापा, गीता क्षेत्री, अरुणकुमार राठी, सुशीलप्रकाश प्रधान र मोहनराज भट्ट छन् । मुकुन्दराज शर्मा पुनः महासचिव चुनिए भने प्रमिला सिंह श्रेष्ठ र वचन देउजा सचिव, सुनीलमान सिं कोषाध्यक्ष तथा कुस्मिला आचार्य सहकोषाध्यक्षमा चुनिए । सदस्यमा रामप्रसाद बस्याल, पर्मेश्वर जोशी, हरि पाण्डे, सूर्यबहादुर अधिकारी, प्रवीण उप्रेती, योगेन्द्र गुरुङ, शंकरप्रसाद पौडेल, सानु कुमार, पूर्णमान वज्राचार्य, खगेन्द्रप्रसाद अधिकारी, विष्णुनारायण ग्वाछा, सन्देश मानन्धर, राजेशमान श्रेष्ठ, अनिलचन्द्र वज्राचार्य र शैलेन्द्र श्रेष्ठ चयन भए ।"
त्रिवेणी कप सुरु,"(लमजुङ)  बेंसीसहरमा त्रिवेणी कपको २८ औं संस्करण शनिबार सुरु भएको छ । सहजी (त्रिवेणी) रंगाशालामा उद्घाटनको मैत्रीपूर्ण खेलमा श्रीजंग गणले आयोजक त्रिवेणी युवा क्लबलाई २१ ले हरायो । औपचारिक खेल आइतबार सुरु हुनेछ । विजेताले ३ लाख र उपविजेताले १ लाख ५० हजार रुपैयाँ पुरस्कार पाउने छन् । सेमिफाइनल टिमलाई समान ५० हजार प्रदान गरिने आयोजक क्लबका अध्यक्ष सिजन श्रेष्ठले बताए । सर्वोत्कृष्ट र सर्वाधिक गोलकर्ताले १५१५ हजार पाउने छन् । प्रतियोगितामा घरेलु टिमसहित काठमाडौं, तनहुँ, गोरखालगायत जिल्लाका क्लब सहभागी छन् । त्रिवेणी युवाले २०४९ सालमा क्लब गठन गरी खेतका गराबाट एउटा खसी र ३ हजार रुपैयाँ पुरस्कार राखेर त्रिवेणी कप सुरु गरेको थियो । यस वर्ष १५ सय दर्शक अट्ने अस्थायी प्यारापिट निर्माण गरिएको छ ।"
कैलाश र वाग्मती विजयी,"मकवानपुर (कास) दोस्रो संस्करणको बीपी कप फुटबलमा शनिबार कैलाश, वाग्मती, हेटौंडा ३, ४ र ५ विजयी भए । हुप्रचौरमा भएको खेलमा कैलाशले मनहरीलाई ३१, हेटौंडा३ ले राक्सिराङलाई १०, हेटौंडा५ ले १० लाई १०, हेटौंडा४ ले १३ लाई ४०, वाग्मतीले हेटौंडा१२ लाई ३२ गोलले पराजित गरे ।"
कराते पदकधारी सम्मानित,"काठमाडौं (कास) शंखडोल शाखा डोजो र भगवती युवा क्लबले १३ औं सागअन्तर्गत करातेका पदक विजेता सबै खेलाडीलाई शनिबार सम्मान गरेको छ । करातेमा नेपालले १० स्वर्ण, ४ रजत र ५ कांस्य जितेको थियो । त्यस्तै मध्यपुरको शुभश्री बचत तथा ऋण सहकारीले दोहोरो स्वर्ण विजेता मन्देकाजी श्रेष्ठलाई सम्मानित गरेको छ । उनलाई संस्थाले १५ हजार प्रदान गर्यो ।"
सीसीआरसीविरुद्ध टाइम्स,काठमाडौं (कास) सीसीआरसी र टाइम्स चौथो रोजबड प्लस टु छात्र बास्केटबलमा शनिबार फाइनल पुगेका छन् । सीसीआरसीले ह्वाइटहाउसलाई ६५४७ स्कोरले पराजित गर्यो । विजेताका अनमोल खत्रीले २३ स्कोर गरे । पेम्बा लामाको २९ स्कोरमा टाइम्सले ज्ञान निकेतनलाई ६८५० ले हरायो । फाइनल आइतबार हुनेछ ।
तीन खेलाडी सम्मानित,"काठमाडौं (कास) नेपाली राष्ट्रिय पुरुष फुटबल टोलीका गोलरक्षक तथा १३ औं सागको स्वर्णधारी विकेश कुथु, अनु अधिकारी र विप्लवलाल श्रेष्ठ शनिबार सम्मानित भएका छन् । हाइड एन्ड सेक किन्डरगार्डेनले उनीहरूलाई सम्मानित गरेको हो । करातेका प्रशिक्षक दीपक श्रेष्ठ, कुशल श्रेष्ठ र तारा गुरुङ पनि सम्मानित भए ।"
मकवानपुरको सम्मान,"काठमाडौं (कास) मकवानपुरे समाज काठमाडौंले शनिबार १३ औं सागमा पदक जितेका मकवानपुरका खेलाडीलाई नगदसहित सम्मान गरेको छ । सागको विभिन्न खेलमा मकवानपुर निवासी खेलाडीले ४ स्वर्ण, ४ रजत र ५ कांस्य जितेका थिए । करातेमा महसुस मोक्तान, फुटबलमा सुनील बल तथा तेक्वान्दोमा सन्जिवकुमार ओझा र निशा दर्नालले स्वर्ण जितेका थिए । शिलु डंगोलले उसु, माया स्याङतान र निकेश मगर बास्केटबल तथा ह्यान्डबलमा देवकुमारी बाँस्कोटाले रजत हात पारेका थिए । कांस्य विजेता करातेकी रीता कार्की, उसुकी हरिप्रसाद गोले, खोखोका राजन बल तथा बक्सिङका पूरन राई र विकास लामा सम्मानित भए ।"
सैनिकलाई ब्रिजवाटर कप,काठमाडौं (कास) सैनिक आवासीय स्कुलले प्रथम ब्रिजवाटर कप अन्तरकलेज छात्र फुटबलको उपाधि जितेको छ । मध्यपुर युथको मैदानमा सैनिकले साइपाल एकेडेमीलाई ३० गोलले हरायो । सैनिकले १ लाख र साइपालले ५० हजार रुपैयाँ पाए । सैनिकका विश्रान्त बस्नेत म्यान अफ द म्याच भए । उत्कृष्ट खेलाडीमा साइपालका सन्जिव लामा र स्ट्राइकरमा ब्रिजवाटरका प्यारजंग राई चुनिए ।
जाडोका कुरा,"र, यो पनि"
उषाको १२ वर्षमै बिहे १,"थाहा छ, रुपन्देहीको मर्चवार क्षेत्रका केही साथीहरू अभिनयमा निकै रुचि राख्छन् । आफैंले नाटक लेख्छन् । अभिनय गर्छन् । स्कुल बिदाको दिन नाटक देखाउन खटिन्छन् ।किशोरी अधिकार मञ्च भन्ने संस्था गठन गरी त्यसमा आवद्ध भएर दुई वर्षदेखि उनीहरूले नाटक लेख्ने, अभिनय र प्रदर्शन गर्ने अभियान थालेका हुन् । नाटकबाट बालबालिकाका समस्या अभिभावक र सरोकारवालालाई सुनाउन उनीहरूलाई सजिलो भएको छ । बालविवाह, बहुविवाह, बोक्सी प्रथा, तलाक (सम्बन्धविच्छेद), दाइजोलगायत विषयमा उनीहरू नाटक बनाएका छन् । छोराछोरीबीचमा भेदभाव नगर्न, स्कुलमा विद्यार्थी नकुट्न, बालश्रममा नलगाउन नाटकमार्फत सन्देश दिएका छन् ।नेपालको कानुनमा २० वर्षभन्दा कम उमेरमा विवाह गर्न पाइँदैन । तर मधेसका गाउँमा अझै पनि बालविवाह हुन्छ । बाबुआमाले छोरी १० वर्ष पुगेदेखि बिहेको कुरा गर्नुहुन्छ । १४१५ वर्षभित्र अधिकांश बालिकाको विवाह नै हुन्छ । बालविवाहका कारण धेरै छोरीे स्कुल जान पाएका छैनन् । उनीहरूको लेख्ने, पढ्ने, खेल्ने र सिक्ने समय खोसिएको छ । भविष्य बर्बाद भएको छ । यही विषयमा उनीहरूले बनाएको नाटकले अहिले वाहवाही पाएको छ, जुन स्थानीय भोजपुरी भाषामा छ । बालविवाहविरोधी यो नाटकलाई उनीहरूले मर्चवार क्षेत्रका चोकचोकमा देखाइरहेका छन् । बुटवल, भैरहवा, दाङ, कपिलवस्तु, नवलपरासी र काठमाडौंमा समेत देखाइएको मञ्चकी अध्यक्ष पुष्पा हरिजनले बताइन् । नाटककी मुख्य पात्र मर्चवार क्षेत्रकी उषा राय हुन् । उनी १२ वर्षकी छन् । कक्षा ५ मा पढ्दै छिन् । बाबुआमाले पढाइ छुटाएर विवाह गरिदिनुभयो । धुमधामले विवाह भयो । जब उनी घर गइन्, तब यातना सुरु भयो । राम्रोसित काम गर्न नसक्ने भन्दै पति, सासुससुरा सबैले कुट्न थाले । उनी घाइते भइन् । एक दिन पतिले घरबाटै निकालिदिए । घर छोडेर माइतीघर फर्किइन् । गाउँलेले बल्ल बालबिहेका कारण समस्या भएको थाहा पाए । उषा आफ्ना साथीसहित बालविवाहविरुद्धको अभियानमा लागिन् । बाबुआमाले पनि उनीहरूको साथ दिए । ४५ मिनेटको नाटक यथार्थपरक छ । कथा निकै कारुणिक छ भने अभिनय सशक्त र जीवन्त छ । बुटवलमा बालविवाहविरुद्धको प्रदेशस्तरीय रणनीतिक योजना कार्यक्रम थियो । त्यहाँ पनि यो नाटक प्रदर्शन गरियो । उपस्थित सबैका आँखा टिलपिलाए । नाटकको अन्तिममा किशोरकिशोरी उठे र गोलो घेरा बनाएर चिच्याए, कम उमरमें सादी, जीवनका बरबादी । हलमा उपस्थित सबैले उनीहरूसँगै नारा लगाए । त्यसपछि सहभागीलाई प्रतिबद्धता गराए, बालविवाह अन्त्य गरौं ।सामाजिक विकास मन्त्री सुदर्शन बरालले बालविवाहले बालबालिकामाथि अत्याचार गरेकाले यसलाई जरैदेखि फाल्नुपर्ने बताए । गैरसरकारी संस्था महासंघकी केन्द्रीय उपाध्यक्ष सुमित्रा शर्माले बालविवाह प्रभावित क्षेत्रका गाउँगाउँमा नाटक लैजान सुझाव दिइन् । मञ्चकी सचिव दीक्षा पाण्डेले सिद्धार्थ सामुदायिक समाज र केयर नेपालले नाटक लेखन र अभिनय गर्न गराउन सघाएको बताइन् ।"
मेरो देश,"हजार हजार हजार वर्ष नेपालकै हुन पाऊँ ।यही छ मेरो अन्तिम इच्छा नेपाली हुन पाऊँ । सहदेव न्यौपाने, कक्षा९नेपाल वेद विद्याश्रम संस्कृत मावि, काठमाडौं"
अठोट,"संघर्षले भएका छन्मान्छे ठूलाठूलाबाल्न सक्छु मैले पनि भोलि सबका चुल्हा । पूजा खड्का, कक्षा९अरनिको माध्यमिक विद्यालय, भक्तपुर"
घाम लाग,"आमाबाबु छैनन् हाम्राअनाथ बालक हौं हामी,आऊ न घाम हामीनिरचाँडै रमाइलो मानी । गंगाराम यादव, कक्षा८श्री सरस्वती मावि, सुनसरी"
कुहिरो लाग्न थाल्यो,"चिसोबाट जोगिनलाई भाइले आगो बाल्यो, जाडोयाममा जताततै कुहिरो लाग्न थाल्यो । सिद्धार्थ वाग्ले, कक्षा७शिशु निकेतन स्कुल, पोखरा"
असल शिक्षक,"सधैं हाँसीखुसी स्कुलबाट आउने प्रवीण त्यो दिन निन्याउरो भएर घरको गेटबाट छिरे । ममीले वरबाटै देखेर कुद्दै जानुभयो । सोध्नुभो, के भयो बाबु ? सन्चो भएन कि, किन निन्याउरो छौ त १ अनि झोला हातमा लिएर निधार छाम्नुभयो ।ज्वरो आएजस्तो पनि छैन । ठिकै छ त, के भयो फेरि ? उहाँले दोहोर्याएर सोध्नुभयो । तर प्रवीण फिटिक्कै बोलेनन् । आएर सधै खाजा सोध्ने, अनि खाएर तुरुन्तै होमवर्क गर्न बस्ने । उनले आज खाजा के छ भनेर पनि सोधेनन् । ममीले खाजा रुममै लिएर आउनुभो । मलाई खान मन छैन ममी, उनले त्यति मात्र बोले । र, अर्कोतिर फर्किए । आज कोहीसँग झगडा गरेर आयौ कि ? कहिले भगडा नगर्ने मान्छे हौ त १ अनि फेरि ? ममीले उनलाई घचघच्याउँदै सोध्नुभयो । तर उनी फिटिक्कै बोलेनन् । ममीको करले खाजा खाएपछि प्रवीण घुप्लुक्कै निदाए । राति बाबा कामबाट आएपछि ममीले प्रवीणको कुरा सुनाउनुभयो । बाबा पनि छक्क पर्नुभयो । यस्तो मान्छे त होइन, के भएछ त ? अहिले सुतेछ, बिहान कुरा गरौंला, बाबाले भन्नुभयो । बिहान पनि स्कुल जाने र होमवर्क गर्ने तरखर नगरेपछि बाबाले काखमा लिँदै सोध्नुभयो, के भयो बाबु, आज स्कुल जानु पर्दर्नै ? हिजो होमवर्क पनि नगरी सुतेछौ ।म स्कुल नजाने, यति भनेर उनी फुत्किए, अनि पर गएर बसे । अनुहार पनि मलिन थियो ।किन बाबु ? तिमी त स्कुल जान खुसी नै हुन्थ्यौ त, कहिले जान्न भन्दैनथ्यौ, के भयो ल भन, बाबाले फकाउँदै सोध्नुभयो ।मलाई हिजो सुरज टिचरले साथीहरूको अगाडि घुँडा टेकाएर कुखुरा बनाउनुभयो । सबै साथी हाँसे । त्यही भएर मलाई अब त्यो स्कुल जानै मन छैन । प्रवीणको कुरा सुनेर बाबा ममी दुवैजना छक्क पर्नुभयो । तिमीले के गर्यौ र त्यस्तो सजाय दिनुभयो उहाँले ?मैले एउटा प्रश्नको जवाफ गलत भनेछु अनि१ उनी पिलपिल रुन थाले ।हे शिव १ एउटा प्रश्नको उत्तर गलत भन्दा सिकाउनु सम्झाउनु पो पर्छ । कलिला बालबालिकालाई मानसिक असर पर्ने गरी किन यस्तो सजाय दिन्छन् हँ टिचरहरू१ ममी अलि आक्रोशित देखिनुभयो । बाबु, अनि अरूलाई पनि पिट्नुहुन्छ सुरज टिचरले ? बाबाले सोध्नुभयो । पिट्नुहुन्छ, पिटेको कुरा कसैलाई भनेमा अरू पिट्छु भन्नुहुन्छ अनि हामी कसैलाई भन्दैनौं, प्रवीणले डराउँदै भन्न थाले, औंलाको बीचमा पेन राखेर पनि घुमाउनुहुन्छ । छडीले हातखुट्टामा पिट्नुहुन्छ । तर सुरज टिचरलाई नभन्नुस् है १ मलाई पिट्नुहुन्छ फेरि ।यस्तो कुरा त लुकाउनुहुन्न नि बाबु, प्रिन्सिपल सरसँग पो कुरा गर्नुपर्छ । ल तिमी पनि हिँड, म आज प्रिन्सिपल सरसँग कुरा गर्छु ।नाइँ, म त जान्नँ, सबै साथीले कुखुरा भनेर जिस्काउँछन् प्रवीणले मान्दै मानेनन् । ममीले म पनि जान्छु कसैले केही भन्दैनौं, हिँड भनेपछि बल्ल उनी माने । स्कुलको अफिस रुममा सबै भेला भए । प्रवीणका कक्षाका सबैलाई बोलाइयो । सबैले सरले विभिन्न प्रकारले कुट्ने गरेको र डरले कसैलाई सुनाउन नसकेको बताए । सुरज सर केही बोल्न सक्नुभएन ।बालबालिकालाई विभिन्न प्रकारले यातना दिनु अपराध हो, यो तपाईंलाई थाहा छैन ? छैन भने बालअधिकार के हो राम्रोसँग अध्ययन गरेर आउनुहोस्, प्रवीणकी ममीले सुरज सरतिर हेरेर भन्नुभयो । बालबालिकालाई मनोवैज्ञानिक असर पर्ने खालको क्रियाकलापबाट तपार्इंले पढाइरहनुभएको रहेछ । यी देशका कर्णघार । देशका भविष्यले तपाईंबाट के सिकेर के बन्छन् होला ? तपाईंको यो स्कुललाई जरुरत छैन, जान सक्नुहुन्छ, प्रिन्सिपल सरले कडा निर्देशन दिनुभयो । त्यस्तो होइन सर, जेजति भयो नि, त्यसको जिम्मेवार तपाईं पनि हो । आफ्ना शिक्षकले कसरी पढाइरहेका छन् ? कतिकति समयमा कस्तो प्रकारका तालिम उनीहरूलाई चाहिन्छ, त्यो हेर्ने जिम्मा तपाईंको हो । हेड सर भनेको घरको मूल मान्छे हो । तपाईंले पनि घरको मुलीले गर्ने कर्तव्य निर्वाह गर्न सक्नुभएन । तपाई पनि यो सजायको भागिदार हुनुहुन्छ, प्रवीणका बुवाले आफ्ना कुरा राख्दा प्रिन्सिपल सरले केही बोल्न सक्नुभएन । कसैलाई सजाय दिनुपूर्व उसलाई सुध्रिने एक मौका दिनुपर्छ । हामी पनि तपाईंहरूलाई एक मौका दिन्छौं, प्रवीणका बुबाले सबै कुरा प्रस्ट पार्नुभयो । १५ दिनमै सुरज सर विद्यार्थीको प्रिय हुनुभएको छ रे । प्रिन्सिपल सरले पनि समयसमयमा शिक्षकलाई तालिम दिने भन्नुभएको छ रे । विद्यार्थी र शिक्षकबीच साथीजस्तै बन्न सँगै खेल्ने, गीत गाउने, नाच्ने आदि प्रोग्राम सातामा एकपटक राख्ने रे । यस्ता कुराहरू सुनाउँदै प्रवीण मख्ख छ अचेल ।"
