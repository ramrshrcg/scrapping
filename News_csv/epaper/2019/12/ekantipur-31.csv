शीर्षक,विवरण
चिनी उद्योगी समातेर भुक्तानी दिलाउनू,"सम्पर्कविहीन चिनी उद्योगी पक्राउ गरिदिनेबारे उद्योग मन्त्रालयको चिठी प्राप्त भएको गृह प्रवक्ता केदारनाथ शर्माले जनाए । मंगलबारदेखि कारबाही प्रक्रियामै जान्छौं, उने भने, उद्योगीको खोजी तीव्र पार्छौं । गत वर्ष कात्तिकमा पनि अग्रवाल समातिएका थिए । उखु किसानको ४७ करोड २६ लाख ९९ हजार रुपैयाँ भुक्तानी नगरेको आरोपमा गत वर्ष गृह मन्त्रालयले उनलाई पक्राउ गर्न अग्रसरता देखाएको थियो । गृहले प्रहरी प्रधान कार्यालयमा पत्राचार गरेपछि प्रहरी परिसर काठमाडौंले उनलाई पक्रिएको थियो ।त्यतिबेला तत्काल भुक्तानी गर्ने सर्तमा रिहाइ भएका अग्रवालले किसानलाई १४ करोड रुपैयाँ भुक्तानी गरेको महासंघका अध्यक्ष कपिलमुनि मैनालीले बताए । १४ करोड भुक्तानी गरेपछि पुनः आलटाल भयो, उनले भने । उखु किसान पुनः आन्दोलित भएर मिलमा ताल्चा लगाएका थिए । त्यसपछि प्रमुख जिल्ला अधिकारीको रोहबरमा उखुको भुक्तानी गराउने प्रतिबद्धता आएपछि ताल्चा खुलेको थियो । तर किसानले अझै भुक्तानी पाएनन्, मैनालीले भने ।लुकेर र भागेर समस्या समाधान नहुने चिनी उद्योग संघका अध्यक्ष शशिकान्त अग्रवालले बताए । उद्योगीलाई भुक्तानी छिटो गराउन आग्रह गर्नेबाहेक संघले केही गर्न नसक्ने उनको भनाइ छ । उखु किसानले ५ वर्षदेखिको उखुको भुक्तानी पाएका छैनन् ।६ उद्योगबाट करिब १ अर्ब ३३ करोड रुपैयाँ भुक्तानी हुन बाँकी रहेको उखु उत्पादक महासंघचिनी उद्योग संघले जानकारी दिएका छन् । श्रीरामबाट ४२ करोड, लुम्बिनीबाट १० करोड, महालक्ष्मीबाट २० करोड र वाग्मती सुगर मिलबाट ११ करोड भुक्तानी बाँकी छ । सरकारबाट पनि किसानले गत वर्षकै अनुदान रकम १ अर्ब ३३ करोड पाएका छैनन् । कृषि मन्त्रालयले ९२ करोड विनियोजन भएको बताए पनि कञ्चनपुर र सुनसरीमा करिब २२ करोड रुपैयाँ मात्रै वितरण भएको छ ।"
पदीय प्रभावको शारीरिक सम्बन्ध यौन शोषण,"सर्वोच्च अदालतले पदीय हैसियत र प्रभावमा हुने शारीरिक सम्बन्ध लाई पेसागत मर्यादाविरुद्ध भन्दै नेपाली सेनाका एक क्याप्टेन र सैनिकलाई दोषी ठहर गरेको छ । चेन अफ कमान्डमा रहने कर्मचारीबीचको सम्बन्धलाई सहमतिका आधारमा हो भनेर मात्रै उन्मुक्ति दिन नमिल्ने भन्दै सर्वोच्चले चण्डीदल गणका क्याप्टेन भूपेन्द्र खड्का र उनकै मातहत कुचीकार पदमा कार्यरत सैनिकलाई सैनिक विशेष अदालतबाट तोकिएको सजाय सदर गरेको हो । आफूमातहत कार्यरत युवतीसँग बारम्बार शारीरिक सम्पर्क राखेको, विवाहितसमेत रहेकी ती युवती त्यही क्रममा गर्भवती भएको र उनलाई गर्भपतनका लागि भारत लैजान सघाएको आरोपमा खड्का पक्राउ परेका थिए । उनलाई समरी सैनिक जनरल अदालतले ०६९ पुस ५ मा २० दिन कैद सजाय तोक्ने र भविष्यमा सरकारी सेवामा अयोग्य नठहरिने गरी सेवाबाट बर्खास्त गर्ने फैसला गरेको थियो । सैनिक अदालतले ती पीडित कुचीकारलाई पनि जागिरबाट बर्खास्त गर्ने निर्णय गरेको थियो । सैनिक विशेष अदालतले सोही फैसलालाई सदर गरेपछि खड्काले आफूमाथि अन्याय भएको दाबीसहित सर्वोच्चमा मुद्दा दायर गरेका थिए । आपसी सहमतिमा शारीरिक सम्बन्ध भएको भनिए पनि एउटै संस्थामा कार्यरत यी दुवैबीच तहगत रूपमा निकै फराकिलो अवस्था रहेको र पदीय प्रभावले सहमति भनिए पनि त्यस्तो हुन नसक्ने निष्कर्ष सर्वोच्चले निकालेको छ । आफूलाई सजाय गरेर अन्याय भयो भन्ने दाबी गर्ने खड्काले पैसाको मोलमोलाइ नमिलेपछि ती युवतीले आफूविरुद्ध उजुरी गरेको दाबी गरेका थिए । खड्काकै भनाइमा, भनेजति रकम दिन इन्कार गरेपछि ती कुचीकारको उजुरीमा प्रहरीले उनलाई पक्राउ गरेको हो ।नागढुंगामा प्रहरीले खड्कालाई युवतीसहित महेन्द्रनगर जान लागेको अवस्थामा पक्राउ गरेको थियो । जाँचबुझका क्रममा उनीहरू गर्भपतनका लागि भारततिर जान लागेको खुलेको थियो । त्यसपछि प्रहरीले उनीहरूलाई जंगी अड्डामा बुझायो । खड्काविरुद्ध कोर्ट मार्सल सुरु गरेको सेनाको समरी सैनिक जनरल अदालत र विशेष अदालतले सजाय तोकेपछि त्यसप्रति असन्तुष्टि जनाउँदै उनी सर्वोच्च पुगेका थिए । सर्वोच्चले कुचीकार पदमा कार्यरत सैनिकले अधिकृत तहमा कार्यरत हाकिमलाई स्वतन्त्र सहमति दिने अवस्था थियो कि थिएन भन्ने कुरामा अत्यन्त गम्भीर हुनुपर्ने टिप्पणी गरेको छ । पीडित र प्रतिवादी एकापसमा सहमतिमा शारीरिक सम्बन्ध स्थापित गर्न समान हैसियतमा हुनुपर्ने मान्यता रहेको भन्दै सर्वोच्चले पदीय असमानतामा त्यो स्थापित गर्न कठिन हुने मान्यता अघि सारेको हो । ०७६ वैशाख १५ को फैसलाको सोमबार सार्वजनिक पूर्णपाठमा भनिएको छ, दुवै जनाको सामाजिक, आर्थिक पृष्ठभूमिसमेत फरक रहेको अवस्थामा आफूभन्दा कैयौं श्रेणी माथिल्लो तहमा कार्यरत अधिकृतलाई शारीरिक सम्पर्कका लागि स्वतन्त्रपूर्वक सहमति दिन सक्ने अवस्था थियो भन्नेमा इजलास सहमत हुन सकेन ।यो फैसलाले पदीय प्रभावमा रहने व्यक्तिले केवल दुवै पक्षको सहमति थियो भनेका आधारमा उन्मुक्ति पाउन नसक्ने न्यायिक मत स्थापित गरेको हो । साथै, कठोर सैनिक अनुशासनमा बस्नुपर्ने व्यक्तिहरू कार्यालय समय बाहिर, आपसी सहमति भनेका भरमा हुने यौन क्रियाकलापलाई पदीय मर्यादाको दायराबाट बाहिर थियो भन्न नसकिने मान्यतासमेत स्थापित गरेको छ । कुचीकार पदमा कार्यरत व्यक्तिले अधिकृत तहमा कार्यरत हाकिमलाई स्वतन्त्र सहमति दिने अवस्था थियो कि थिएन भन्ने कुरालाई विवेचना गर्नुपर्ने भन्दै सर्वोच्चले दुवै जनाको सामाजिक, आर्थिक पृष्ठभूमिसमेत फरक रहेको अवस्थामा सहमति केवल सतही हुने भनेको छ । फैसलाकै शब्दमा, आफूभन्दा कैयौं श्रेणी माथिल्लो तहमा कार्यरत अधिकृतलाई शारीरिक सम्पर्कका लागि स्वतन्त्रपूर्वक सहमति दिन सक्ने अवस्था थियो भन्नेमा इजलास सहमत हुन सकेन । मुद्दाको फैसलाका क्रममा सर्वोच्चले पेसागत आचरण, शिष्टाचार र चेन अफ कमान्डको परिभाषा हेर्नुपर्ने भन्दै दुई सैनिकबीच भएको यौनजन्य क्रियाकलाप सैनिक आचार र अनुशासनकै विषयमा पर्ने भनी व्याख्या गरेको छ । न्यायाधीशहरू सपना प्रधान मल्ल र पुरुषोत्तम भण्डारीको संयुक्त इजलासले चेक अफ कमान्डमा रहने जोखिमपूर्ण समूहको सुरक्षाका विषयमा यो विषय झनै संवेदनशील हुने भनी राय दियो । माथिल्लो पदमा रहनेले आफ्नो हैसियत दुरुपयोग गरेमा तल्लो तहका व्यक्तिलाई कुनै पनि प्रकारको प्रभाव वा दबाबमा राखी अनुचित फाइदा लिन सक्ने जोखिम देखिन्छ फैसलामा भनिएको छ, यौन हिंसाको दृष्टिकोणले महिलालाई जोखिमपूर्ण समूहमा राख्नुपर्ने हुन्छ । आफू मातहतको वा आफूले प्रभावमा पारी फाइदा वा अनुचित लाभ उठाउने मनसायले गर्ने प्रभावलाई अनुचित प्रभाव सम्झनुपर्छ । त्यो स्वतन्त्र सहमति होइन । गर्भवतीसमेत बनाई भारतमा लगेर गर्भपतन गराउन खोजेपछि पीडितले उजुरीसमेत दिएको भन्दै सर्वोच्चले त्यसलाई स्वतन्त्र सहमति भन्न नसकिने निष्कर्ष निकालेको हो । फैसलामा भनिएको छ अनुचित प्रभावमा लिएको सहमति प्रपञ्चको अर्को रूप हो । यस्तोमा स्वतन्त्रपूर्वक दिइएको सहमति मान्न सकिँदैन । यस्तो सम्बन्ध यौन शोषणकै एउटा स्वरूप हो । देश र जनताको सुरक्षा गर्नुपर्ने दायित्वमा रहेको व्यक्तिले संस्थाभित्रको अधीनस्थ तहमा कार्यरत महिला सैनिकलाई अनुचित प्रभावमा पारेर बारम्बार शारीरिक सम्बन्ध राखेको, गर्भधारणपछि गर्भपतन गराउन खोजेको भन्दै सर्वोच्चले यी क्रियाकलापका कारण क्याप्टेन खड्काले सैनिक अनुशासनविपरीत काम गरेको भनी ठहर्याएको हो ।"
भाइसँग डीएनए मिलोस् !,"सल्यान रोड, तुलसीपुर दाङकी सुदा रिजाल एक्लै हुनासाथ कल्पना गर्छिन् ०६१ जेठ २ नहुँदो त जीवन कति खुसी हुने थियो । बुबाको संरक्षण, भाइको माया । तर, जीवन सोचेजस्तो कहाँ हुन्छ र ? झन्डै डेढ दशकअघिको त्यो दिन, जसले उनलाई माइतीविहीन बनायो । उनी बिर्सन त खोज्छिन्, तर नसम्झेर कहाँ धर ! आमाको रिक्ततामा उनलाई बाले दुःखसुख हुर्काइरहेका थिए । त्यस दिन उनी घरमै थिइन् । बा चारवर्षे भाइलाई लिएर घरबाट निस्किए । कतै काम परेर गएको ठानेर उनी आफ्नै धुनमा बसिन् । भाइ बोकेर गएका बा त्यसपछि घर फर्किएनन् । कैयौं दिन बिते तर बा र भाइको पत्तो लागेन । १२ वर्षकी सुदा त्यसपछिका दिन आफन्तको छहारीमा हुर्कंदै गइन् ।केही दिनपछि ठूलोबुबाले पत्रिकामा बा र भाइ हराएको सूचना निकाले । तर, कसैले पनि भेटिएको खबर दिएनन् । सुदाको मन भाइलाई सम्झेर पिरोलिइरह्यो । १७ वर्षमा उनको विवाह भयो । विवाहको केही वर्षपछि श्रीमान्सँगै भारतको सिमला पुगिन् । श्रीमान् स्याउ बगानमा काम गर्थे । उनी सडकमा भेटिने बेसहारा ससाना बाबुहरू देख्दा आफ्नै भाइ पो हो कि भनेर झस्किन्थिन् । कोहीकोहीसँग त नाम र ठेगान नै सोध्थिन् । आठ वर्षअघि उनीहरू तुलसीपुर फर्किए । बेलाबेला उनलाई बा र भाइको खोजीमा निस्कौं जस्तो लाग्थ्यो । तर, खोज्न त्यति सजिलो थिएन । कहीं नाम नखुलेको लास छ भन्ने सुन्नासाथ त्यहीं पुग्थें, सुदा भन्छिन्, कतै बेवारिसे भेटियो भने भाइ नै हो कि भन्ने लाग्थ्यो । रोगी बा त पक्कै यतिका वर्ष बाँचेनन् होला भन्ठानेर केही वर्षयता उनी भाइकै मात्र खोजीमा केन्द्रित हुन थालिन् । त्यसका लागि उनी कहाँसम्म पुगिनन् ?करिब दुई वर्षअघि एक आफन्तले साँझमा घरमै आएर बुबा र भाइ भेटिएको कुरा सुनाए । उनीहरू नेपालगन्जको एउटा घरमा बसेको अपूरो सूचना दिए । खबर सुनेको रात सुदा झिमिक्क निदाउन सकिनन् । बिहान सबेरै उठेर तुलसीपुरबाट नेपालगन्ज हान्निइन् । चर्को घामको पर्वाह नगरी घर खोजिन् । भेटेजति मान्छेलाई सोधिन् । तर, प्रयास व्यर्थै भयो । आफन्तले दिएको सूचना मिलेन । उनी निराश भएर फर्किइन् । त्यसको केही महिनापछि कसैले उनलाई सुनायो, दाङको घोराहीमा एउटा केटा छ रे । सानै उमेरमा बुबासँग घरबाट निस्केको रे । उनी घोराही नै पुगिन् । तर, त्यो केटाको विवरणसँग भाइको विवरण मेल खाएन । रोजगारीका निम्ति दुबई पुगेका श्रीमान्ले उतैबाट सुनाए, काठमाडौंको होटलमा एउटा केटा छ रे, सानैमा बुबासँगै घरबाट निस्केको, कतै तिम्रो भाइ नै पो हो कि ? दसैंको चटारोले छोपेको थियो । उनी सबथोक छाडेर अष्टमीका दिन काठमाडौं पुगिन् । श्रीमान्ले भनेको होटलमा गइन् । सोधखोज गर्दा श्रीमान्ले भनेको मान्छे त्यहाँ थिएन । सुदा नपुग्दै उसलाई अभिभावकले जिम्मा लिइसकेका थिए । फेरि निराश बनेर घर फर्किइन् । तीन महिनाअघिको एउटा खबरले भने उनको जीवनमा भिन्न किसिमको खुसी सञ्चार गरायो । घरमै बसिरहेका बेला छिमेकी दिदीले सुनाइन्, न्युज २४ टेलिभिजनको सिधा कुरा जनतासँगमा एउटा बच्चाको फोटो देखाएको थियो, मलाई त तिम्रो भाइजस्तो लाग्यो । उनले युट्युबमा कार्यक्रम हेरिन् । त्यसमा भारतको राजधानी दिल्लीछेउ आश्रममा बस्ने, अभिभावकको परिचय नखुलेको एक नेपाली किशोरका बारेमा जानकारी दिइएको थियो । कार्यक्रममा किशोरका बाल्यकालीन केही तस्बिर पनि देखाइएको थियो । उनको भाइको नाम दशरथ थियो । कार्यक्रममा देखाइएको किशोरको नाम अनिल । तैपनि उनलाई किनकिन त्यो किशोर आफ्नै भाइजस्तो लाग्यो । उनले मन बुझाइन्, भाइले नाम फेर्यो होला ।अनेक यत्न गरेर उनले टेलिभिजनका सम्बन्धित व्यक्तिको नम्बर खोजिन् । कार्यक्रम उत्पादकले मानव बेचबिखनविरुद्ध काम गर्दै आएको दिल्लीस्थित संस्था केआई नेपालका प्रतिनिधि नवीन जोशीको नम्बर दिए । ती किशोरको सूचना उनैले टेलिभिजनलाई दिएका रहेछन् । आश्रमको अभिलेखअनुसार सन् २००७ अक्टोबर ८ मा दिल्लीको त्रिलोकपुरीमा एउटा मन्दिरअगाडि रुँदै गरेको अवस्थामा अनिल भेटिएका रहेछन् । नेपालीमात्र बोल्न जान्ने उनले आश्रमकै आश्रयमा बसेर ११ कक्षासम्म पढेका रहेछन् । सुदाले तुरुन्तै जोशीलाई सम्पर्क गरिन् र ठूलीआमालाई लिएर दिल्ली पुगिन् । जब जोशीले अलीपुरस्थित आश्रम पुर्याए, उनले आफूलाई थाम्न सकिनन् । वर्षौंदेखि हराएको आफ्नै भाइ भेटेजस्तो भयो । आँसु खसिहाल्यो, उनले सुनाइन् । ठूलीआमाले अनिलका खुट्टा हेरेर लख काटिन्, यो त सुदाकै भाइ हो । सुदालाई पनि अनिल र आफ्नो हाँस्ने शैली मिलेजस्तो लाग्यो । उनले हिन्दीमै अनिललाई अनेक प्रश्न राखिन् । कहाँबाट आएको ? कसरी दिल्ली पुगेको ? यस्तैयस्तै । तर, उनी त्यतिबेला खिस्स भइन्, जब अनिलले विगतको कुनै सम्झना नभएको बताए । सुदाको मनले भनिरहेकै थियो यो तेरै भाइ हो । सुदाका सबै कुरा सुनेपछि अनिलले पनि आफ्नै दिदी भेटेजस्तो लागेको बताए । त्यसपछि घरमा ससाना छोराछोरी छाडेर उनी कैयौंपल्ट अनिललाई भेट्न दिल्ली धाइन् । प्रत्येकपल्ट कम्तीमा २०२५ हजार रुपैयाँ खर्च हुन्थ्यो । परदेशिएका श्रीमान्लाई उनी भन्थिन्, पीर नमान । म भाइ भेटेर छिट्टै फर्किन्छु । नयाँदिल्लीको आनन्दबिहार बस अड्डाबाट रुपैडिहा जाने बस कुरिरहेकी सुदाले कुराकानीका क्रममा अनिल आफ्नै भाइ दशरथ भएको दोहोर्याइरहिन् । उनले मोबाइलमा भएको भाइका पुराना फोटा देखाइन् । अनि आश्रममा भेटेको भाइका फोटा देखाइन् । र, अनुहारमा उत्साहको भाव समेट्दै भनिन्, उस्तै त छ नि, हैन ? उनलाई मनैदेखि भाइ भेटिएको लागे पनि त्यसको कानुनी आधार जुटाउन सजिलो छैन । सुदाका अनुसार बासँग घरबाट निस्कदा भाइ चार वर्षको थियो । आश्रमको अभिलेख हेर्दा घरबाट निस्केको तीन वर्षपछि भाइ त्यहाँ पुगेको देखिन्छ । दुई साताअघि २८ वर्षीया सुदा केही कागजात बोकेर दिल्ली उत्रिइन् । पछिल्लो भेटमा पनि पुराना कुरा केही सम्झिन सक्छ कि भनेर अनेक प्रयत्न गरिन् । बारम्बार सोध्दासमेत आफू कहाँबाट आएको, केही थाहा नभएको बतायो, उनले भनिन् । अनिलले घरपरिवारका बारेमा बताउन नसकेकाले सुदा नै उनकी दिदी हुन् भन्नेबारे भरपर्दो आधार देखिएन । जसले गर्दा आश्रमले सुदाको जिम्मा लगाउन मानेन । यो निर्णय सुनेपछि उनी भरंग भइन् । छुट्टिने बेलामा उनका आँखा त रसाए नै, अनिलका आँखा पनि ओभाना भएनन् । त्यसो त टीभी कार्यक्रममा अनिलबारेको खबर सार्वजनिक भएपछि काभ्रेको एक परिवारले पनि आफ्नै परिवारको सदस्य हुन सक्ने भन्दै दिल्ली पुगेर अनिललाई भेटेको रहेछ । रौतहटको त्यस्तै अर्को परिवारले उसैगरी अनिललाई आफ्नो दाबी गरेको रहेछ । ती परिवारले अनिल हराएको छोरा हुन सक्ने दाबीसहित आश्रममा निवेदन दिएका छन् । अनिलमाथि फरकफरक परिवारको दाबीपछि अलीपुर जिल्लास्थित बालकल्याण समितिले डीएनए परीक्षणबाट मात्र दाबी प्रमाणित गर्न सकिने निर्णय गरेको छ । दिल्लीस्थित नेपाली दूतावासले पनि त्यसका लागि आवश्यक प्रक्रिया पूरा गर्न केआई प्रतिनिधि जोशीलाई स्वीकृति दिएको छ । डीएनए परीक्षणको मिति भने अहिलेसम्म तय भएको छैन । कान्तिपुरसँगको कुराकानीमा जोशीले सम्भवतः एक महिनाभित्र डीएनए परीक्षण गरिने सुनाए । तीनै परिवारसँग डीएनए मिलेन भने अनिल अझै एक वर्ष समितिको निगरानीमा आश्रममै रहनेछन् । भाइ भेटिएको आशाको त्यान्द्रोमा झुन्डिएकी सुदालाई यतिबेला एउटै चिन्ता छ, डीएनए मिल्छ कि मिल्दैन । मिल्यो भने त भाइसँगै खुसीको बहार मिल्नेछ । मिलेन भने झुन्डिरहेको आशाको त्यान्द्रो पनि च्वाट्टै चुँडिनेछ । डीएनए नमिले पनि अनिल भावनात्मक रूपमा भाइ नै भइसक्यो, रिपोर्टमा जे आए पनि म उसलाई भाइजस्तै माया गर्नेछु, आँखा चिम्लेर गला अवरुद्ध पार्दै उनले भनिन्, सर, कृपया प्रार्थना गरिदिनुस्, भाइसँग मेरो डीएनए मिलोस् ।"
जो वर्षौंपछि फर्किए,"भारत गएका कतिपय कामदारचाहिँ बेपत्ता भएको वर्षौंपछि घर फर्केका छन् । कञ्चनपुरको शुक्लाफाँटा नगरपालिका९, सिसैयाका गणेश ऐर बेपत्ता भएको २४ वर्ष भइसकेको थियो । सानैदेखि भारतमै रोजगारी गर्ने उनी घर आउजाउ गरिरहन्थे । तर २४ वर्षअघि घरबाट गएदेखि न चिठीपत्र पठाए न त फर्के । घर परिवारले उनी जीवित हुन सक्ने आससमेत मारिसकेको थियो । तर अचानक पञ्जावबाट फर्केका एक गाउँलेले गणेशजस्तै व्यक्ति देखेको भनेपछि परिवारमा आशा पलायो । अमृतसरमा गणेशकै गाउँलेले देखेपछि उनी त्यहाँ भएको खबर घरपरिवारले पाएको हो । त्यसपछि जेठो छोरा शेरबहादुर गणेशलाई देख्ने गाउँलेसँगै पञ्जाब पुगे । सोधीखोजी गरेपछि उनलाई भेटे र घर फर्काए । घर ल्याउँदा उनलाई बाटोबाटै बाजागाजासहित काँधमा चढाएर स्वागत गरिएको थियो । घरको आँगनमा पुग्दा सुरुमात श्रीमान्श्रीमतीले समेत एकअर्कालाई चिन्न सकेनन् । दाह्री, जुंगा र लामा रौं पालेर चिन्नै सकिनँ, २४ वर्षपछि श्रीमान् देख्दाको अवस्था सुनाउँदै गणेशकी जेठी श्रीमती ईश्वरीले भनिन्, जब नजिक पुगें, पूरै शरीर हेरेपछि मात्र चिन्न सकें । त्यसपछि दुवैजना अंगालो हालेर रुन थाले । वर्षौंपछि मिलनले हर्षका आँसु बगे । एकातिर बिछोडिएका श्रीमान्श्रीमतीको मिलन त अर्कोतिर युवा अवस्थामा बिदेसिएका श्रीमान् वृद्ध भएर चिन्नै नसकेको पीडाले दुवैलाई रुवायो । २०५१ मा कामको खोजीमा भारत गएका गणेश त्यहीबेलादेखि सम्पर्कविहीन थिए । घरबाट गएकै दिनदेखि बेपत्ता उनी २०७५ जेठ २१ मा फर्किएका हुन् । उनको बारेमा केहि खबर नपाइएपछि दुईतिन पटक किरिया गर्ने तयारीसमेत गरिएको ईश्वरी बताउँछिन् । उहाँ घर आएको साँझ विवाहको दिनजस्तै डीजे बजाएर नाचगान गर्यौं, गणेशकी कान्छी श्रीमती नन्दादेवीले भनिन्, गाउँलेहरू सबै बेलाएर खानपिन पनि भयो । गणेश घरबाट जाँदा नन्दादेवीबाट जन्मिएका छोरा हरि अढाई वर्षका थिए । अहिले उनी वैदेशिक रोजगारीका लागि मलेसियामा छन् । गणेश २०२२ वर्षकै उमेरदेखि काम खोज्दै भारततिर जान थालेका हुन् । सुरुदेखि नै पञ्जाव क्षेत्रका अमृतसर, लुधियानालगायतका सहरमा उनी मजदुरी गर्थे । भारत पसेदेखि २४ महिना काम गरेर घर फर्किने र केही दिन घरमा बसेर फेरि काममा फर्किने क्रम चलिरहेको थियो । २०५१ मंसिरको महिना थियो । उनले घरबाट जाँदा आफ्नै मालिकको लागि एकदुई जोर कपडा, एक थान चाइनिज क्यामेरा र क्यामेराको रिल किनेर लगेका थिए । गणेशका अनुसार त्यतिबेला पञ्जाबमा आन्तरिक विद्रोह चलिरहेको थियो । त्यसैले सुरक्षा व्यवस्था निकै कडा पारिएको थियो । अमृतसरमा पुग्दा उनको झोला सुरक्षाकर्मीले खोलेर हेर्न थाले । जब त्यहाँ क्यामेरा, रिल र नयाँ लुगा देखे, सोधपुछ गर्न थालिहाले । त्यसपछि उनीसँग ती सामानको बिल मागियो । उनले बिल दिन नसक्दा विदेशी सामान बोक्ने भन्दै गणेशलाई थानामा लगेर राखियो । उनका मालिकले पनि उक्त घटनामा सहयोग गरेनन् । एकदुई दिन थानामै राखेर अमृतसरको केन्द्रीय कारागारमा पुर्याइएको गणेशको भनाइ छ । १५ वर्षसम्म बेपत्ता रहेका सन्तोष रोस्यारालाई चाहिँ फेसबुकले घर फर्किने बाटो देखायो । वेदकोट नगरपालिका१, हात्तीथलाका उनी १३ वर्षकै उमेरमा गाउँलेसँग भागेर रोजगारीका लागि भारत गएका थिए । कहिले होटल त कहिले गाडीमा काम गर्दै उनी १५ वर्षसम्म घरपरिवारको सम्पर्कबाहिर रहे । परिवारका सदस्यले पनि कति गर्दा पनि उनको अत्तोपत्तो नपाएपछि आशा मारिसकेका थिए । एक दिन सन्तोषले यूएईमा बस्ने आफ्ना दाइ हेमराजलाई फेसबुकमा भेट्टाए । अनि आफ्नो फोटो र खबर पठाए । त्यो तस्बिर उता घरमा पनि पुग्यो । सन्तोषकी आमा पार्वती वर्षौंदेखि हराएको छोराको फोटो देखेर रुन थालिन् । त्यसपछि घरपरिवारले पनि सन्तोषसँग कुरा गर्न थाले । कुराकानी हुँदै गएपछि अन्ततः सन्तोष घर फर्किन राजी भए । उनका जेठा दाइ दीर्घराज दिल्ली गएर उनलाई दुई महिनाअघि मात्रै घर ल्याएका हुन् । मैले घर फर्किने आस नै मारिसकेको थिएँ, सन्तोषले भने, सानैमा गएकाले कहिले कता, कहिले कता भएर घर आउने बाटो नै बिर्सिसकेको थिएँ । अब कामकै लागि भारत नजाने उनले सुनाए । १५ वर्ष घरपरिवारसँग टाढा रहँदा धेरै दुःख पाएकाले अब गाउँमा कुनै व्यवसाय गर्ने उनको योजना छ । सन्तोषजस्तै हात्तीथलाका करवीरनाथ योगी र करन मल्ल पनि लामो समयपछि घर फर्किएका छन् । तर फर्कनेभन्दा बाहिरै बेपत्ता हुनेको संख्या बढी छ ।"
खसिया आखर का एक्ला साधक,"अभियानकै क्रममा ०६४ चैतमा आचार्यले सरकारबाट अनपेक्षित साथ पाए । घर गुल्मी भएका तिलक पौडेल स्थानीय विकास अधिकारीका रूपमा तत्कालीन जिल्ला विकास समिति जुम्लामा गएका थिए । उनलाई भेट्न पुगेका आचार्यको नजर कार्यकक्षमा लेखिएको एउटा भनाइ मा पर्यो । खस भाषामा लेखिएको थियो सक्या सपान्नु (सपार्नु), नसक्या नबिगान्नु (नबिगार्नु) । आचार्यले खस भाषाप्रेमी स्थानीय विकास अधिकारी जिल्लामा आएको अवसरलाई सदुपयोग गर्ने विचार गरे । र, आफ्नो लामो समयदेखिको साधना र प्रकाशनको इच्छा सुनाए । पौडेलले तुरुन्तै आचार्य प्रधानसम्पादक रहेको खसिया आखर सम्पादन मण्डल गठन गरे । समितिमा प्रकाशचन्द्र खत्री, हरिबाबु चौलागाईं, गणेशप्रसाद चौलागाईं र हरिशरण आचार्य सदस्य राखिए । जिविसले २ लाख रुपैयाँ विनियोजन गर्यो । तर पहिलो गाँसमै ढुंगा लाग्यो । जिविसले दिएको बजेट आचार्य र तत्कालीन कर्मचारी मिलन केन्द्रका अध्यक्ष रहेका जिल्ला सरकारी वकिलको संयुक्त खातामा राखिएको थियो । ती वकिलले अनेक बहाना झिक्दै बजेट निकासा गर्न मानेनन् । सुरुमै झिकिएको १० हजारबाट भने सन्दर्भ सामग्री ल्याउन भ्याए । केही महिनापछि पौडेलको सरुवा भयो । त्यसपछि त बजेट नै फ्रिज भयो, उनले भने । ०६७ मा कृष्णचन्द्र घिमिरेले स्थानीय विकास अधिकारीका रूपमा जुम्ला पुगेपछि चासो राखे । उनले खसिया आखर सम्पादनका लागि २ लाख रुपैयाँ विनियोजन गरे । तर, सरकारले मध्यावधि बजेटको समीक्षा गर्ने क्रममा १ लाख मात्र खातामा आइपुग्यो । त्यसपछिको आर्थिक वर्षमा १ लाख विनियोजन भएकामा ७२ हजार मात्र प्राप्त भयो । सरकारी सहयोग फेरि बन्द भयो । आचार्यले काम भने रोकेनन् । ६ वर्षपछि आर्थिक वर्ष ०७४७५ मा जिविसले फेरि १ लाख रुपैयाँ दियो । त्यसबाट एक जना टाइपिस्ट राखेर संकलित शब्द कम्प्युटरमा सारे । त्यसपछि तलब दिने बजेट भएन, काम पनि त्यत्तिकै थन्कियो, आचार्यले भने, अहिले पनि खसिया आखरको शब्दकोश निकाल्ने आँट मरेको छैन ।संघीयतापछि आचार्य निकै उत्साही भएका थिए । उनलाई लागेको थियो जुम्लाका स्थानीय तह र कर्णाली प्रदेश सरकारले आफ्नो अभियानमा आँखा चिम्लेर सहयोग गर्नेछन् । तर, पटकपटक सहयोगको याचना गर्दा पनि स्थानीय र प्रदेश सरकार मौन बस्दा उनी निराश भएका छन् । चालु आर्थिक वर्षमा चन्दननाथ नगरपालिकाले २ लाख रुपैयाँ दिएको छ । शब्दकोश प्रकाशन गर्न भने कम्तीमा १५ लाख लाग्ने अनुमान गरिएको छ । सर (आचार्य) शब्द संकलनमा निरन्तर लागिरहनुभएको छ, हामी पनि खर्च जुटाउन जुटिरहेका छौं, सम्पादन मण्डलका सदस्य खत्री भन्छन्, तर भरपर्दो स्रोत फेला परेको छैन ।अर्कोतिर आचार्यलाई काठमाडौंका केही प्रकाशनगृहले खसिया आखर प्रकाशन गरिदिने र पारिश्रमिक पनि दिने प्रलोभन दिइरहेका छन् । मेरो सोच यहींका स्थानीय सरकार र टाढै भए प्रदेश सरकारले प्रकाशन गरिदिऊन् भन्ने हो, उनी भन्छन्, यसले यहाँका सरकार आफ्नो भाषाप्रति चिन्तित छन् भन्ने देखाउँछ, खस भाषाप्रति अपनत्व पनि बढाउँछ ।चन्दननाथ नगरपालिकाकी प्रमुख कान्तिका सेजुवाल आचार्यको एकल अभियानलाई जुम्लाका स्थानीय तह र कर्णाली प्रदेश सरकारको पनि साथ रहनुपर्ने बताउँछिन् । कर्णाली प्रदेशका सामाजिक विकासमन्त्री दल रावलले सम्पादन समितिले आर्थिक सहयोगका लागि प्रस्ताव पेस गरेको र व्यवस्थापन गर्नेबारे सोचिरहेको जानकारी दिए ।खस भाषा उद्गमथलो कर्णालीमै लोपोन्मुख अवस्थामा छ । करिब १७ लाख जनसंख्या रहेको प्रदेशमा यो भाषा बोल्ने १८ जना मात्र रहेको भाषा आयोगको प्रतिवेदनमा उल्लेख छ ।कर्णाली प्रदेशमा बोलिने ५५ भाषामध्ये खस भाषा ३३ औं स्थानमा पर्छ । मध्यपश्चिमाञ्चल विश्वविद्यालयमा नेपाली भाषा साहित्यका उपप्राध्यापक राजेन्द्रप्रसाद धिताल कर्णालीको पुँजीका रूपमा रहेको खस भाषा कर्णालीबाटै लोप हुन लाग्नु दुःखद रहेको बताउँछन् । खस भाषा जोगाउन केही पहल भने भएका छन् । जुम्लामा खस भाषा लेखनका लागि वर्णविन्यास लेखन निर्देशिका तयार गरिएको छ । खसिया आखर सम्पादन मण्डलका प्रधानसम्पादक आचार्यले खस जुम्ली भाषा लेखनशैली को मस्यौदा पनि बताए । जुम्लाको तातोपानी गाउँपालिकाले खस भाषामा आधारित स्थानीय पाठ्यक्रम तयार पारेको छ । पाठ्यक्रम पहिलो चरणमा प्राथमिक तहमा मात्रै लागू गरिने गाउँपालिका अध्यक्ष नवराज न्यौपानेले बताए । उनका अनुसार गाउँपालिकाभित्रका २५ विद्यालयमा पाठ्यक्रम लागू हुनेछ । आचार्य भने यी प्रयासलाई थप ऊर्जाका रूपमा लिँदै खस भाषा संरक्षणको सबैभन्दा बलियो आधार खसिया आखर प्रकाशन नै रहेको बताउँछन् । सहयोग जुट्नेबित्तिकै पहिलो संस्करणका रूपमा प्रकाशन गरिहाल्ने उनको योजना छ । भोलि शब्दकोशमा कुनै त्रुटि भेटिएलान्, यसलाई दोस्रो, तेस्रो संस्करणमा सच्याउँदै लग्न सकिन्छ, शब्द पनि थप्दै जान सकिन्छ, उनले भने, आधा उमेर यही काममा लगाइएछ, अब काम फत्ते गरेर मात्र मर्ने धोको छ ।"
प्रतिजासुसी संयन्त्र बनाउन विधेयक,"संदिग्ध र निगरानीमा रहेका व्यक्ति तथा संस्थाका वैयक्तिक विवरणमा गुप्तचर विभागको प्रत्यक्ष निगरानी हुन सक्ने प्रावधानसहितको विशेष सेवासम्बन्धी कानुनलाई संशोधन गर्न बनेको विधेयक सोमबार राष्ट्रिय सभामा पेस भएको छ ।कांग्रेस सदस्यहरूको विरोधका बीच प्रधानमन्त्री केपी शर्मा ओलीका तर्फबाट अर्थमन्त्री युवराज खतिवडाले विधेयक पेस गरेका थिए । कांग्रेसका तर्फबाट राष्ट्रिय सभा सदस्य प्रकाश पन्तले नागरिकका मौलिक हक कुण्ठित पार्ने भएकाले विधेयक फिर्ता लिनुपर्ने बताएका थिए । तर उनले पेस गरेको विरोधको सूचना अस्वीकृत भयो । त्यसपछि अर्थमन्त्री खतिवडाले सदनमा विधेयक पेस गरेका थिए । अब राष्ट्रिय सभाको विधायन समितिमा यो विधेयकमाथि दफावार छलफल हुनेछ ।सभामा विधेयक पेस गर्दै अर्थमन्त्री खतिवडाले नागरिकका हक अधिकार संविधानमै सुनिश्चित भइसकेकाले शंका नगर्न आग्रह गरे । नेपालविरुद्ध हुनसक्ने जासुसी वा छिमेकी देशविरुद्ध नेपालमा बसेर हुन सक्ने गतिविधिको प्रतिजासुसी गर्न कानुन आवश्यक भएको उनको तर्क थियो ।नागरिकको गोपनीयता, सूचना, मौलिकलगायत हकलाई संविधानले नै सुनिश्चित गरिसकेको अवस्थामा त्यससम्बन्धी ऐनलाई संशोधन र एकीकरण गर्न आवश्यक छ, खतिवडाले भने, स्वतन्त्रता, भौगोलिक अखण्डता, राष्ट्रिय स्वाधीनता, राष्ट्रिय हित गर्नु राज्यको दायित्व हुन्छ, नेपालमा बसेर छिमेकीविरुद्ध वितण्डा अपनाउन सक्ने, कुनै किसिमको जासुसी गर्न सक्ने वा हाम्रो परराष्ट्र सम्बन्धलाई बिगार्ने किसिमका जासुसी हुन्छ भने त्यसलाई प्रतिजासुसी पनि त गर्नुपर्ला नि । पञ्चायतकालमा यस्तै काम गर्न बनाइएको राष्ट्रिय अनुसन्धान विभागअन्तर्गतको प्रतिजासुसी इकाई २०४६ को परिवर्तनपछि बनेको अन्तरिम सरकारले विघटन गरेको थियो । परिवर्तित सन्दर्भमा त्यसअनुसार कानुन नहुँदा समाज नै विशृंखलतातिर गएको भन्दै सरकारले त्यसलाई व्यवस्थित गर्न खोजेको मन्त्री खतिवडाको भनाइ छ । सभामा पेस भएको विधेयकको दफा १० प्रति प्रतिपक्षी कांग्रेसको मुख्य आपत्ति छ । उक्त दफाको सूचना संकलनसम्बन्धी विशेष व्यवस्था मा संदिग्ध वा निगरानीमा रहेका व्यक्तिका मोबाइल, टेलिफोनलगायत सार्वजनिक सञ्चारमाध्यम वा अन्य कुनै माध्यमबाट भएका कुराकानी वा श्रव्यदृश्य विवरण गुप्तचरले लिन पाउने व्यवस्था छ । यस ऐनबमोजिम सूचना संकलन तथा प्रतिगुप्तचरी क्रियाकलापका सिलसिलामा विभागले संदिग्ध वा निगरानीमा रहेका व्यक्ति, संघसंस्थाबाट सार्वजनिक सञ्चारमाध्यम वा अन्य माध्यमबाट भएका कुराकानी, श्रव्यदृश्य वा विद्युतीय संकेत वा विवरणलाई निगरानी, अनुगमन र इन्टरसेप्सन गर्न तथा अभिलेख गर्न सक्नेछ, उक्त दफामा भनिएको छ । सञ्चार सञ्जाललाई अनुगमन वा निगरानी गरी आवश्यकताअनुसार विषयवस्तु प्राप्त गर्ने कार्य लाई इन्टरसेप्सन भनी व्याख्या गरिएको छ । तीन दशकअघिको प्रतिजासुसी इकाई२०४६ अघिसम्म राष्ट्रिय अनुसन्धान विभाग (राअवि) भित्रै बाह्य मामिला हेर्ने गरी राष्ट्रिय जनसम्पर्क प्रधान कार्यालय ख लाई प्रतिजासुसी इकाईका रूपमा खडा गरिएको थियो । कृष्णप्रसाद भट्टराई नेतृत्वको अन्तरिम सरकारले २०४७ वैशाख ६ गते उक्त इकाई खारेज गरेको थियो । त्यसको २९ वर्षपछि फेरि त्यस्तै प्रकृतिको प्रतिजासुसी निकाय बनाउन लागिएको हो । सभामा पेस भएको विधेयक २०४६ सालमा खारेज विषयकै संशोधित रूप भएको प्रधानमन्त्री कार्यालयका एक अधिकारीले बताए । राष्ट्रिय सुरक्षा, परराष्ट्र मामिला, प्रतिजासुसीलगायत क्षेत्रमा इन्टरसेप्सनसम्बन्धी प्रावधानलाई प्रयोग गरिने ती अधिकारीको भनाइ छ । राअविलाई २०७४ फागुन १६ को मन्त्रिपरिषद् बैठकले गृह मन्त्रालयबाट प्रधानमन्त्री कार्यालयअन्तर्गत ल्याएपछि प्रधानमन्त्री ओलीले बाह्य गुप्तचर निकाय गठनमा चासो दिएका थिए । पञ्चायतको उत्तरार्द्धमा डीआईजीस्तरका अधिकारी प्रभातशमशेर राणाको नेतृत्वमा राष्ट्रिय जनसम्पर्क प्रधान कार्यालय ख सक्रिय थियो । पूर्वगृहसचिव गोविन्द कुसुमका अनुसार २०६६६७ तिरै बाह्य प्रतिजासुसी संयन्त्र गठनसम्बन्धी आन्तरिक खाका बने पनि त्यो अघि बढेको थिएन ।"
ऐन बनेको डेढ वर्षपछि बोर्ड,"मकवानपुर (कास) प्रदेश सरकारले ऐन बनाएको करिब डेढ वर्षपछि बल्ल प्रदेश दुग्ध विकास बोर्डको कार्यालय स्थापना भएको छ । तर, ऐनले कार्यकारी अधिकार दिएको बोर्ड उपाध्यक्ष भने अझै नियुक्ति गरिएको छैन ।प्रदेश कृषि विकास निर्देशनालयको सभाहललाई नै बोर्डको कार्यालयको रूपमा मुख्यमन्त्री डोरमणि पौडेलले हालै उद्घाटन गरे । प्रदेशको भूमि व्यवस्था, कृषि तथा सहकारी मन्त्री अध्यक्ष रहने बोर्डमा कार्यकारी अधिकारसहित नियुक्ति हुनुपर्ने उपाध्यक्ष पद रिक्त छ । बोर्डको उपाध्यक्ष मन्त्रालयले नै नियुक्त गर्ने प्रावधान ऐनमा छ । मन्त्रालयबाट गठन भएको छनोट समितिले सिफारिस गरेका तीनजना मध्येबाट एक जनालाई बोर्डको उपाध्यक्ष नियुक्त गरिनेछ । प्रदेश दुग्ध विकास ऐन प्रदेशसभाबाट ०७५ भदौ १८ मा पारित भएको थियो भने ०७५ असोज ४ मा प्रदेश प्रमुखबाट प्रमाणीकरण भएको थियो । १४ सदस्यीय बोर्डको कार्यकाल चार वर्ष रहने कानुनमा व्यवस्था गरिएको छ । कार्यालय स्थापनासँगै अब बोर्डले डेरी प्रोफाइलको काम सुरु गर्ने बोर्डका निर्देशक डा नारायण श्रेष्ठले जनाए । बोर्डले दुग्ध व्यवसाय प्रवर्द्धन, कृषकलाई प्राविधिक तथा अन्य सेवा उपलब्ध गराउने, उन्नत पशु नश्ल सुधार केन्द्र, दाना कारखाना, दुग्धजन्य ठूला पशुविकास फार्म, धुलो दूध कारखाना स्थापना र प्रवर्द्धनमा सहयोग गर्ने उनको भनाइ छ । प्रदेश ३ लाई दूधमा आत्मनिर्भर बनाउन बोर्डमार्फत नै काम गरिने भूमि व्यवस्था कृषि तथा सहकारी मन्त्रालयका सचिव डा योगेन्द्रकुमार कार्कीले बताए । अहिले पनि काभ्रे र चितवन दूधमा आत्मनिर्भर छन् । चालु आर्थिक वर्षमा थप केही जिल्ला आत्मनिर्भर हुने प्रक्रियामा छन्, उनले भने, दुग्ध क्षेत्रको विकासका लागि बोर्डले नीति तर्जुमासम्मको काम गर्नेछ । चालु आर्थिक वर्षमा बोर्डका लागि प्रदेश सरकारले दुई करोड रुपैयाँ बजेट विनियोजन गरेको छ ।"
इनारमा शव भेटियो,"चितवन (कास) नेपाल जेसिसको राष्ट्रिय महाधिवेशनमा भाग लिन रत्ननगर आएदेखि हराइरहेका कृष्णकुमार मानन्धरको शव इनारभित्र फेला परेको छ । उनी पुस ११ देखि हराइरहेका थिए । पुस ९ देखि १२ सम्म सौराहामा जेसिसको राष्ट्रिय सम्मेलन भएको थियो । मानन्धर काभ्रे जेसिसको कार्यकारिणी उपाध्यक्ष थिए । रत्ननगर९ को मोहनमा रहेको इनारभित्र उनको शव फेला परेको हो ।स्थानीयले इनारभित्र शब देखेपछि आइतबार साँझ खबर गरेका थिए । हराइरहेका मानन्धरको हुलियासँग मिलेपछि हामीले परिवारलाई खबर गर्यौं । र परिवारहरू आएपछि सोमबार बिहान इनार बाहिर शव निकालेपछि मानन्धर नै रहेको पुष्टि भएको हो, चितवन जिल्ला प्रहरीका डीएसपी एकनारायण कोइरालाले भने । बस्ती पातलो रहेको खेतको आडमा इनार रहेको छ । इनारमा ढक्कन थियो । तर मान्छे छिर्न सक्ने गरेर खुला नै रहेको देखिएको उनले बताए । घटनाबारे प्रहरीले अनुसन्धान सुरु गरेको छ । हामी सबै विवरणहरू संकलन गर्दै छौं । शवको पोस्टमार्टम रिपोर्टले पनि केही कुरा खुलाउला, डीएसपी कोइरालाले भने । परिवारजनको आग्रहमा शव पोस्टमार्टका लागि काठमाडौं पठाएको उनले बताए ।"
हिल स्टेसन बन्ने,"हेटौंडा (कास) प्रदेश३ को उद्योग, वन तथा पर्यटन मन्त्रालयले प्रदेशका विभिन्न जिल्लामा १० वटा हिल स्टेसन निर्माणका लागि काम अघि बढाएको छ ।नुवाकोटको ककनी, मकवानपुरको चित्लाङ र दोलखाको मुडेमा हिल स्टेसन निर्माणको काम सुरु भइसकेको मन्त्रालयले जनाएको छ । सिन्धुलीको सिन्धुलीगढीमा स्थान नै परिवर्तन गर्नुपरेकोले ठेक्का सूचना रद्द गरिएको छ । अन्य, ३ हिल स्टेसन आगामी आर्थिक वर्षबाट सुरु हुनेछन् भने बाँकी बहुवर्षीय योजनाअनुसार क्रमशः सुरु हुने मन्त्रालयका उपसचिव नवराज पुडासैनीले बताए । प्रदेश सरकारले घोषणा गरेको भ्रमण दशक २०२० देखि २०३० अन्तर्गत यसलाई ड्रिम प्रोजेक्टका रूपमा लिएको छ । प्रदेशले चालु आर्थिक वर्षभित्र तीनवटा हिल स्टेसनको काम सम्पन्न गर्ने योजनाका साथ काम अघि बढाएको छ । हिल स्टेसन निर्माण गर्न चालु आवमा २० करोड रुपैयाँ विनियोजित गरेको छ । हिल स्टेसन निर्माण गर्न मन्त्रालयले आव २०७५७६ मा ५ करोड रुपैयाँ विनियोजन गरेको थियो । तर काम सुरु हुन सकेन । निर्माण हुने हिल स्टेसनहरू बहुउद्देश्यीय खालका हुने उपसचिव पुडासैनीले बताए ।"
एउटै कोठामा चार कक्षा,"गुणस्तर र व्यावहारिक शिक्षाको टड्कारो आवश्यकता महसुस भइरहेको समयमा हेटौंडा उपमहानगरपालिकाभित्रैको एक विद्यालयमा चारवटा कक्षाका विद्यार्थी एउटै कोठामा बसेर पढ्न बाध्य छन् । हेटौंडा१९ शेरशेरस्थित भैरुङदेवी प्राथमिक विद्यालयमा एउटै कोठामा बालविकास केन्द्रदेखि ३ कक्षासम्मका विद्यार्थी पढ्ने गरेका हुन् । ०६४ मा स्थापना भएको विद्यालयमा ३ कक्षासम्म मात्र पढाइ हुन्छ । एकजना राहत दरबन्दीको शिक्षक रहेको विद्यालयमा कक्षाकोठाको अभावमा सबै विद्यार्थीलाई एउटै कक्षामा राखेर पठनपाठन भइरहेको हो । राहत शिक्षक नर्मदा सुवेदीले स्थापनाकालदेखि नै विद्यालयको प्रधानाध्यापकको जिम्मेवारी सम्हालिरहेकी छन् । विद्यालयमा ईसीडी र कार्यालय सहयोगीसहित तीनजना मात्र कर्मचारी छन् । विद्यालयको स्थापनादेखि छ वर्षसम्म म एक्लैले पढाएँ । ईसीडी शिक्षक र विद्यालय सहयोगी उपलब्ध भएपछि भने केही सहज भयो । तर, कक्षा कोठा अभावमा स्थापनाकालदेखि नै एउटै कोठामा कक्षा सञ्चालन गरिरहेका छौं । प्रधानाध्यापक सुवेदीले विद्यालय सहयोगीले पनि आपत्कालीन अवस्थामा विद्यालयमा पढाउने गरेको बताइन् । सुवेदीका अनुसार कक्षाकोठासँगै विद्यालयमा आवश्यक डेस्क, बेन्च तथा बोर्डहरूको समेत अभाव रहेको छ । शिक्षक, भौतिक संरचना लगायतको अभावमा सबै विद्यार्थीलाई एउटै कोठामा राखेर पढाउन बाध्य छौँ, यो विषयमा हामीले स्थानीय निकायदेखि शिक्षासँग सरोकार राख्ने सबैलाई जानकारी गराइसकेका छौं । तर, सुनुवाइ हुन सकेको छैन, प्रधानाध्यापक सुवेदीले भनिन्, पास फेल जे भए पनि एउटै कोठामा बस्नुपर्ने बाध्यता विद्यार्थीलाई छ, हामीलाई पनि कक्षा व्यवस्थापनमा समस्या छ । उनले एउटा कोठामा चारवटा कक्षा सञ्चालन भएपछि विद्यार्थीको सिकाइ क्रियाकलाप कमजोर हुने गरेको बताइन् । विद्यार्थीले के पढ्ने हामीले कसरी पढाउने ? उनले भनिन्, एकदमै समस्या छ, अब यो समस्या खै कसले पो समाधान गर्ने हुन ?पुनर्निर्माण प्राधिकरण जिल्ला आयोजना कार्यान्वयन इकाई (शिक्षा) ले विद्यालयमा तीनकोठे भवन निर्माणका लागि आवश्यक बजेट उपलब्ध गराएको भए पनि अझै कक्षाकोठा फिनिसिङ भइसकेको छैन । पहिलो सानो कोठामा कक्षा सञ्चालन गरिरहेका थियौं । अहिले निर्माणाधीन भवनमा भुइँ ढलान गरेर कक्षा सञ्चालन गरिरहेका छौं । बाँकी दुईवटा कोठाको भुइँ ढलानसमेत गर्न सकिएको छैन, प्राधानाध्यापक सुवेदीले भनिन्, नयाँ भवन बन्न अझै केही समय लाग्ने देखिन्छ । भवन बनेर मात्र भएन । आवश्यक डेस्क, बेन्च, बोर्डलगायत सामग्री पनि चाहियो । त्यो पनि अझै उपलब्ध हुने छाँट छैन ।८५ रुपैयाँ पाथीमा गिट्टीबालुवा खरिद गरी स्थानीयले बोकेर तीनकोठे भवन निर्माणको काम अन्तिम चरणमा पुर्याएका छन् । उक्त स्थानमा विद्यालय निर्माणका लागि आवश्यक सामग्री लैजान धेरै कठिनाइ छ । भवनको काम सम्पन्न हुँदा नयाँ शैक्षिकसत्र लाग्ने देखिन्छ, उनले थपिन्, विद्यार्थीलाई चिसो भुइँमा राखेर पढाउने कुरा पनि भएन । बाध्य भएर एउटै कोठामा राखेर पढाइरहेका छौं । भर्खरै क, ख सिक्दै गरेका बालबालिका र २३ कक्षामा पुगिसकेकालाई एउटै कोठामा राख्दा सिकाइमा समेत समस्या हुँदै आएको सुवेदीले बताइन । विद्यालयमा ५० जना विद्यार्थी रहेका छन् । प्रधानाध्यापक सुवेदी र ईसीडी शिक्षिका निरमाया थिङ र विद्यालय सहयोगी पल्मो रुम्बा विद्यालय व्यवस्था समिति अध्यक्षकै घरमा बसेर विद्यालय आउजाउ गर्छन् । सुवेदी हेटौंडा५, भैरबरोड घर भए पनि आउजाउ गर्न नभ्याउने भएका कारण त्यहीँ बस्न बाध्य भएको बताइन् । हेटौंडाबाट उक्त विद्यालय पुग्न पाँच घण्टा समय लाग्छ । विद्यालयका विद्यार्थीहरू तीन कक्षा सकिएपछि थप कक्षा पढ्दैनन् । उक्त स्थानबाट नजिकैको कालिका मावि पुग्न दुई घण्टाभन्दा बढी समय लाग्ने भएका कारण विद्यार्थी थप कक्षा नपढ्ने गरेको सुवेदीले बताइन् । एसईई गरेको विद्यार्थी गाउँभरिमा दुई जना मात्रै छन्, उनले भनिन् ।"
मकवानपुरमा १५५ ड्रपआउट,"गत शैक्षिक सत्रमा मकवानपुर जिल्लाका कूल विद्यार्थी संख्याको १५ प्रतिशत (१२ हजार २ सय २० छात्रछात्रा) ले बिचैमा पढाइ छाडेका (ड्रपआउट भएका) छन् । शिक्षा विकास तथा समन्वय एकाई मकवानपुरका अनुसार शैक्षिक सत्र ०७५ मा कक्षा १ देखि १० सम्मकै कूल १५ प्रतिशतले बीचमै विद्यालय छाडेका हुन् । एकाईका अधिकृत कृष्णप्रसाद पौडेलले जिल्लाका ५ सय ४ वटा सामुदायिक विद्यालय र थोरै निजी विद्यालयका विद्यार्थीले पढाइ छाडेको जनाए । बिचमै पढाइ छाड्नेहरूमा धेरै सामुदायिक विद्यालयका विद्यार्थीहरू रहेका छन्, उनले भने, निजी विद्यालयमा ड्रपआउट हुने विद्यार्थी भने न्यून छन् ।गत शैक्षिक सत्रमा कक्षा १ मा १ हजार ९ सय ३६ , कक्षा २ मा १ हजार ४ सय ४०, कक्षा ३ मा १ हजार २ सय ५७, कक्षा ४ मा १ हजार ३ सय २०, कक्षा ५ मा १ हजार १ सय ३३ जनाले पढाइ छाडेका छन् । यसैगरी, कक्षा ६ मा १ हजार ३ सय ११, कक्षा ७ मा १ हजार २ सय ६३, कक्षा ८ मा १ हजार २ सय ४०, कक्षा ९ मा १ हजार १ सय ५५ र कक्षा १० मा १ सय ६५ जनाले गतवर्षमा शैक्षिक सत्रको बीचमै पढाइ छाडेको पौडेलले बताए । मकवानपुरमा ड्रपआउट हुने विद्यार्थीमध्ये ५ हजार ६ सय ३६ छात्र छन् भने ६ हजार ५ सय २४ जना छात्रा छन् । जसमध्ये हेटौंडा उपमहानगरपालिकामा ०७५ मा कक्षा १ देखि १० कक्षासम्म २ हजार ८ सय ६७ जना विद्यार्थी ड्रपआउट भएका छन् । ड्रपआउट हुनेमा १ हजार २ सय ६५ जना छात्रा र १ हजार ६ सय २ जना छात्र छन् । यसैगरी, थाहा नगरपालिकामा ५ सय ५१ जना छात्रा र ६ सय ३४ जना छात्र, बाग्मती गाउँपालिकामा ७ सय ४२ जना छात्रा र ७ सय ९६ जना छात्रले बीचमा नै पढाइ छाडेका छन् । शिक्षा विकास तथा समन्वय एकाईका अनुसार बकैया गाउँपालिकामा ९ सय २१ छात्रा र १ हजार ६५ छात्र, भीमफेदी गाउँपालिकामा २ सय ११ छात्रा र २ सय ४३ जना छात्र, इन्द्रसरोवर गाउँपालिकामा छात्रा १ सय ७२ र १ सय ५७ जना छात्र, कैलाश गाउँपालिकामा छात्रा ५ सय ३ जना र ५ सय ३१ जना छात्र, मकवानपुरगढी गाउँपालिकामा छात्रा २ सय ९२ जना र छात्र ३ सय ६२ जना, मनहरी गाउँपालिकामा छात्रा ५ सय ८१ जना र छात्र ६ सय ८७ जना, राक्सिराङ गाउँपालिकामा छात्रा ४ सय २१ जना र छात्र ५ सय १० जना विद्यार्थी ड्रपआउट भएका छन् । मकवानपुर जिल्लाको दस स्थानीय तहबाट सबैभन्दा कम कक्षा १० मा गतवर्ष ९८ जना छात्रा ६७ जना छात्र गरी १ सय ६५ जना ड्रपआउट भएका थिए । सबैभन्दा बढी कक्षा १० मा बाग्मती गाउँपालिमा ८५ जना र हेटौंडा उपमहानगरमा ५० जना, मकवानपुर गढीमा ६, मनहरीमा ७, राक्सिराङमा ३ जना र थाहा नगरमा ११ जना ड्रपआउट भएका थिए । कैलाश, बकैया, र इन्द्रसरोवरमा गापामा भने १० कक्षामा ड्रप आउट शून्य रहेको छ । सबैभन्दा बढी जिल्लामा कक्षा १ मा ड्रपआउट भएको छ । कक्षा १ मा १ हजार ९ सय ३६ विद्यार्थी २०७५ सालमा ड्रपआउट भएका छन् । कूल ड्रपआउट भएका संख्यामध्ये कक्षा १० मा १३५ प्रतिशत र कक्षा १ मा १५८४ प्रतिशत ड्रपआउट भएका छन् । करिब ८१ लाख विद्यार्थी मकवानपुर जिल्लामा कक्षा १ देखि १० कक्षासम्म अध्ययनरत छन् । तीमध्ये गत शैक्षिक सत्रमा १५८४ प्रतिशत ड्रपआउट भएका छन् । ड्रपआउट हुने विद्यार्थीको संख्या वार्षिक १२ हजार हुनु यो राम्रो संकेत होइन, शिक्षा विकास तथा समन्वय एकाईका प्रमुख लीलानाथ गौतमले भने । आर्थिक रूपले अत्यन्त कमजोर, विद्यालय टाढा, खाद्य असुरक्षा र अभिभावकमा चेतनाको कमीका कारण ड्रपआउट हुने गरेको शिक्षा विकास समवन्वय एकाई मकवानपुरका अधिकारीहरूको ठम्याइ छ ।"
पुस्तौंदेखि भूमिविहीन,"गाउँ चिटिक्क छ । केही घर पुरानो शैलीका ढुंगाले र जस्ताले छाएका छन् । भूकम्पपछि गाउँका केही घर क्रंकिटबाट बनिरहेका छन् । गाउँमा सडक पुगेको छ । स्थानीय मोटरसाइकल र बसबाट आउजाउ गर्छन् । गाउँपालिकासम्म जाने सडक किनारमा सहरका जस्ता ठूला र अग्ला घर पनि बनेका छन् । गाउँमा पाटा परेका बारी र बेसीमा खेत छ । उक्त गाउँ तारकेश्वर गाउँपालिका ५ स्थित गोर्स्याङ हो । गाउँपालिकाको उक्त वडामा ९० प्रतिशत जनजातिको बसोबास छ । तर धेरै गाउँले पुर्खौंदेखि लालपुर्जा छैन । वृद्ध जसमान तामाङ सात पुस्तादेखि बिर्तावालको जग्गा कमाएर बस्दै आएका छन् । उनले आफूसँग लालपुर्जा नभएको बताए । पुर्जा पाइने आसमा गाउँ आएका बिर्तावाललाई एक महिना पाले । जग्गा पाइन्छ भन्ने आसमा उनले खान र बाससमेत दिएर राखे । तर उनले भूमिको स्वामित्व ग्रहण गर्न सकेनन् । बिर्तावाललाई १ महिना पालें, उनले भने, बोको काटेर पनि खुवाएँ । जग्गा आफ्नो नाममा गर्छन् भन्ने ठानेको थिएँ । तर भएन । उनले कमोत गरेको जग्गा वीरजंग शाहको नाममा छ । थोरैले मात्र गाउँका प्रधानपञ्च र बिर्तावाललाई कोसेली दिएर खुसी पार्न सकेको उनी सम्झन्छन् । केहीले नापी आएको बेला आफ्नो नाममा पार्दै लालपुर्जा समेत प्राप्त गरे । तर आफूले बिर्तावाल मालिकबाट जग्गा पाउन नसकेको जसमानले बताए । अर्का भूमिपीडित वृद्ध दलबहादुर तामाङ पुर्खौंदेखि जग्गा कमाउँदै आएको बताउँछन् । पुर्खौंदेखि जग्गा खनजोत गर्दै आएको छु, उनले भने, तर आफूले कमाईरहेको जग्गाको लालपुर्जा छैन । उनको जग्गा पूर्णजंग शाहको नाममा रहेको छ । केही रकम दलाललाई दिएर पुर्जा पाएका कवि तामाङले काठमाडौंको माछापोखरीमा जग्गा पाए । तर उक्त पुर्जा बेचबिखन गर्न नमिल्ने गर्न नमिल्ने पो रहेको उनले बताए । उनीहरूजस्तै ४ सय घरधुरी लालपुर्जाविहीन छन् । गाउँ पूरै बिर्तावालाका नाममा छ । उनीहरू मात्र होइन, यही वडाबाट निर्वाचित वडाध्यक्ष चूडामणि गजुरेल पनि लालपुर्जाविहिन छन् । उनी त्रिशूलीपारि जिलिङबाट पहिल्यै बसाइँ सरेर यता आएका हुन् । मेरो पनि लालपुर्जा छैन, उनले भने, बिर्तावालकै जग्गा कमाएर खाइरहेको छु । उनीहरूले हालै गाउँमै आएका भूमि व्यवस्था, सहकारी र गरिबी निवारण मन्त्रालयका उपसचिवद्वय कृष्ण खनाल र गोपाल गिरी तथा भूमिअधिकार अभियन्ता जगत देउजामाँझ आफ्नो पीडा पोखेका छन् ।"
दुर्गममा धमाधम विद्युतीकरण,"मकवानपुर (कास) दसवर्षे लामो सशस्त्र युद्ध र देशको अस्थिर राजनीतिकको कारण विकासमा पछाडि परेको मकवानपुरको बागमती गाउापालिकामा अहिले धमाधम विद्युतीकरणको भइरहेको छ । स्थानीयहरू धमाधम विद्युतीकरण भएको देखेर खुसी छन् । जनप्रतिनिधिहरू अहिले आआफ्नो वडामा विद्युतीकरण गर्नमा व्यस्त देखिन्छन् । यसअघि विद्युत् चुहावट गर्दै मनलाग्दी रूपमा बिजुली उपभोग गरिरहेका उपभोक्तालाई समेत व्यवस्थित रूपमा गाउँमै मिटर जडान गर्ने व्यवस्था स्थानीय सरकारले मिलाएपछि विद्युत् सेवा सहज उपलब्ध हुन थालेको छ । विद्युत् मिटरका लागि यसअघि हेटौंडा बजारसम्म धाउनुपर्ने र झन्झटिलो प्रक्रिया पूरा गर्नुपर्ने भएकाले अधिकांश उपभोक्ताले मिटरबिना नै विद्युत् उपभोग गर्दै आइरहेकामा गाउँबाटै मिटर उपलब्ध गराइएको बागमतीका अध्यक्ष सर्केश घलानले जनाए । गाउँपालिकाले गाउँगाउँमा विद्युत् सेवाको विस्तार गर्नुका साथै व्यवस्थित रुपमा प्रयोग गर्न आवश्यक व्यवस्थासमेत मिलाएका छौं, उनले भने, हामीले केही महिनाअघि मात्रै झन्डै दुई हजारभन्दा बढी विद्युत् ग्राहकहरूलाई मिटरका लागि गाउँमै फारम भराउने र गाउँमै ल्याएर जोड्ने व्यवस्था मिलायौं । मकवानपुरको तत्कालीन फापरबारी, राइगाउँ र बेतिनी गाविस समायोजन भएर बनेको बागमती गाउँपालिकामा ३० हजार ५ सय जनसंख्या रहेको छ । तत्कालीन शसस्त्र द्वन्द्वबाट सबैभन्दा प्रभावित क्षेत्रको रुपमा पूर्वी मकवानपुर रहेको थियो । उक्त गाउँपालिकाको करिब ८० प्रतिशत घरधुरी लालपुर्जा विहीनताको अवस्थामा समेत रहेका छन् । प्राधिकरणको प्रशाखा स्थापना भएसँगै सबै प्रशासनिक र आर्थिक कामहरू त्यहीबाट हुने प्राधिकरणले जनायो । प्रशाखा स्थापनापछि सानातिना कामका लागि हेटौंडा वितरण केन्द्र धाइरहनुपर्ने समस्या टरेको नेपाल विद्युत् प्राधिकरण हेटौंडा वितरण केन्द्रका लेखा अधिकृत शिवबहादुर राईले बताए ।"
सीसी क्यामेराको फुटेज हेर्दै कारबाही,"मैतीदेवीका अमित देउजा मंगलबार पौने तीन बजे हस्याङफस्याङ गर्दै महानगरीय ट्राफिक प्रहरी महाशाखाको खोजतलास शाखामा पुगे । महिला साथीसहित पुगेका उनको हातमा प्रदेश ३०२०१२ प ५९१२ मोटरसाइकलको लाइसेन्स थियो । शाखाको ढोकाबाट चियाउँदै उनले भने, मैले ट्राफिक नियम उल्लंघन गरेकोले मोटरसाइकलको कागजपत्र लिएर आउनू भनेर बिहान फोन आएको थियो । मैले त त्यस्तो केही गरेको छैन ।त्यतिबेला खोजतलास शाखामा ट्याक्सीमा सामान छुटेर खोजी गरिदिन दिएको उजुरीको छानबिन गर्न ट्राफिक प्रहरीले बोलाएका चालक र उजुरी गर्ने बीच चर्काचर्की चलिरहेको थियो । ट्राफिक प्रहरी नायब निरीक्षक शंकर पाण्डे विवाद छाडेर देउजाको गुनासो सुन्नतिर लागे । देउजाको ब्लुबुक उनले लिए । त्यसमा उल्लेख भएको मोटरसाइकल नम्बर कम्प्युटरमा खोज्नतिर लागे । उनले लेन मिचेको विवरण थियो । पाण्डेले अर्को फोल्डरबाट उनले उल्लंघन गरेको फुटेज देखाए । देउजा मंसिर २६ को बिहान हतारमा थिए । उनको पर्खाइमा बसेका साथीलाई भेट्न मोटरसाइकलमा माइतीघर हुँदै रत्नपार्कतिर हुइँएिका थिए । बबरमहलबाट माइतीघर सडक खण्डमा अरु दिनजस्तै त्यो दिन पनि जाम थियो । उनी जाम छल्न सेन्ट जेभियर्स कलेज अगाडि माइतीघरको डिभाइडर र अर्को लेन मिचेर आफ्नो लेनमा छिरेका रहेछन् । त्यतिबेला त्यहाँ न ट्राफिक प्रहरी थिए न त अर्को ठाउँ पुग्दा पनि ट्राफिक प्रहरीले सचेत गराएका थिए । तर, नियम मिचेको १४ दिनपछि उनलाई ट्राफिक प्रहरीले फोन गरी बोलाएका थिए । विदेशमा मात्रै यस्तो हुन्छ भन्ने सुनेको थिएँ । ट्राफिक नियम मिच्दा सीसीटीभी हेरेर कारबाही होला भन्ने सोचेको पनि थिइनँ, उनले भने । मोटरसाइकलको भिडियो देखेपछि उनीसँगै आएकी महिला साथीले भने देउजालाई जिस्क्याइरहिन् । देउजा भने मुसुमुसु हाँसी मात्र रहे । ट्याक्सीमा सामान हराएर उजुरी गर्ने र चालकको विवाद पनि सुनसान नै भयो । सबैको ध्यान ट्राफिक प्रहरीले प्रविधिमार्फत कसरी कारबाहीको दायरामा ल्याइरहेको छ ? भन्दै चासो दिएर हेरे । देउजाभन्दा अघि नै महाराजगन्जमा लेन मिचेर अरूभन्दा अघि पुगेका नारायण श्रेष्ठलाई भिडियो देखाएर जरिवानाको चिट थमाइसकेको थियो । फोन गरेर तपार्इं आउनुपर्यो भन्यो । आत्तिएर पुगे । बैंक गएर फर्कंदा लेन मिचेको भिडियो देखाए, नारायणथान बस्ने उनले भने, आफूले गरेको गल्तीको भिडियो नै देखाएपछि होइन भन्नै सकिनँ । चिट थमायो लिएर फर्कें । एक घण्टाको कक्षा र पाँच सय जरिवाना भने फुर्सदमा गएर तिर्ने उनले बताए । ट्राफिक प्रहरीले आफूले गरेको गल्तीको भिडियो देखाउँदा सपनाजस्तै लागेको उनले बताए । ट्राफिक प्रहरीले सडकको लेन मिच्ने मात्रै होइन, सार्वजनिक बसमा झुन्ड्याउने चालकलाई पनि सीसीटीभीको फुटेजमार्फत कारबाहीको दायरामा ल्याउन थालेको छ । जडिबुटीबाट पेप्सीकोलातर्फ जाँदा हेल्फर झुन्ड्याएको दृश्यका आधारमा बा २ ख ८४९१ बसको विवरण संकलन गरिरहेको छ । सीसी क्यामेरामा कैद भएको भिडियोका आधारमा ट्याक्सीमा छुटेको सामानको खोजी हुने गरेको छ, महानगरीय ट्राफिक प्रहरी महाशाखाका प्रमुख भीम ढकालले भने, ट्याक्सी चढेर कुन बेला कहाँ गएको हो ? भन्ने सीसी क्यामेराबाट थाहा पाइहाल्छ । सामान हराउँदा उजुरी गर्न ट्याक्सी वा अन्य सवारीको नम्बर नै हुनुपर्छ भन्ने छैन । महानगरीय प्रहरी (मेट्रो) रानीपोखरीमा काठमाडौं, भक्तपुर र ललितपुरको सडक र गल्लीको सीसी क्यामेराको रेकर्ड हुन्छ । ट्राफिक नियम उल्लंघन गरेको भिडियो फुटेजका आधारमा धमाधम चालकलाई कारबाही गरिरहेको ढकालले बताए । १६ हजार ३ सय ६३ चालकले नियम उल्लंघन गरेको फुटेज भए पनि १३ हजार ९ सय ८१ जना चालकलाई कारबाही गरिसकेको उनले जनाए । साउनदेखि मंसिरसम्म ५ हजार ५० चालकलाई भिडियो फुटेज हरेर कारबाही गरिएको उनले सुनाए । ट्राफिकले महानगरीय प्रहरीबाट आउने फुटेज र सीसी क्यामेरा हेरेर तत्काल सडकमै पनि कारबाही गर्ने गरेको छ । फुटेज हेरेर धेरैपछि भन्दा पनि फिल्डमै कारबाहीमा पर्ने चालकको संख्या बढी छन् । ट्राफिक प्रहरीले फुटेज हेरेर साउनमा १ सय ४३, भदौमा १ सय ३३, असोजमा ६३, कात्तिकमा १ सय ८ र मंसिरमा १ सय ३३ जना चालकलाई जरिजना तिराएको छ । जनशक्ति अभावले सबै सडकमा ट्राफिक प्रहरी व्यवस्थापन गर्न नसक्ने भएपछि प्रविधिको प्रयोग उपयोगी भएको ढकालले बताए । ट्राफिक प्रहरी नभएपछि एक तर्फी सडकमा लैजाने, लेन मिच्ने, छत र ढोकामा यात्रु चढाउने, मोटरसाइकलमा दुई जनाभन्दा बढी चढाउने गर्छन् । ट्राफिक छैन नियम उल्लंघन गर्दा नि केही हुँदैन भन्नेलाई प्रविधिको सहायताले कारबाही गरिरहेका छौं, उनले भने । डिल्लीबजार पीपलबोटबाट कारागारतर्फ जाने चोकबाट सिधै भित्र जाने सानो एकतर्फी सडकमा कारबाहीमा पर्ने चालकहरू यसका उदाहरण हुन् । यो चोकमा ट्राफिक प्रहरी नभएको मौका छापेर अर्जुन ओझा मंसिर २६ गते बिहान ११ बजेर २७ मिनेटमा एकतर्फी सडक हुँदै ज्ञानेश्वर गएका थिए । ट्राफिक प्रहरीले भिडियो फुटेज हेरेर जरिवाना तिराएको छ ।कसरी गरिन्छ कारबाही ? उपत्यकाको सडकको भिडियो रेकर्ड महानगरीय प्रहरी रानीपोखरीमा हुन्छ । ट्राफिक नियम उल्लंघन गर्ने गाडी नम्बरसहितको विवरण र भिडियो फुटेज ट्राफिक प्रहरी महाशाखालाई उपलब्ध गराएपछि छानविन अघि बढाइन्छ । नियम उल्लंघन गरी कारबाही गर्नुपर्ने सवारीसाधनको विवरण यातायात व्यवस्था कार्यालयबाट मागिन्छ । त्यसकै आधारमा सवारीधनीलाई ट्राफिक प्रहरीको खोजतलास शाखाबाट फोन गरेर बोलाइन्छ । चालकलाई नियम उल्लंघन गरेको सीसीटीभी फुटेज देखाई गल्तीअनुसार पुर्जी (चिट) थमाउने गरिन्छ । चिटमा तोकिएको जरिवाना तिरेर ट्राफिक प्रहरीले राखेको लाइसेन्स वा अन्य कागजपत्र लिनुपर्ने हुन्छ ।"
परिषद् गठनको माग,"काठमाडौं (कास) मुलुकभरको बढ्दो सवारी दुर्घटना न्यूनीकरण गर्न ६ वटा मन्त्रालयका प्रतिनिधि रहने गरी छुट्टै परिषद् गठनको आवश्यकता विज्ञहरूले औंल्याएका छन् । सांसद, यातायात व्यवस्था विभाग, ट्राफिक प्रहरी, यातायात मजदुरका प्रतिनिधिले राजधानीमा सोमबार भएको छलफलमा यस्तो खाँचो देखाएका हुन् । संसद्को विकास तथा प्रविधि समितिले गठन गरेको सवारी दुर्घटना न्यूनीकरण अध्ययन उपसमितिका संयोजक गणेश पहाडीले यातायात मन्त्रालय र ट्राफिक महाशाखाले मात्र दुर्घटना कम गर्न नसकिने बताए । कानुन, अर्थ, गृह, शिक्षा र स्वास्थ्य मन्त्रालयकै कमजोरीले दुर्घटना भएको उनले बताए । सबै मन्त्रालयसँग समन्वय गरेर अगाडि बढ्न सक्ने एउटा छुट्टै निकाय बनाएर जान आवश्यक छ, उनले भने । उपसमितिका अर्का सदस्य यज्ञराज सुनुवारले सडक सुरक्षासम्बन्धी छुट्टै ऐन आवश्यक रहेको बताए । दुर्घटना न्यूनीकरण गर्ने विभिन्न उपायमध्ये विद्यार्थीलाई सडक सुरक्षासम्बन्धी शिक्षा दिनु सबभन्दा उत्तम उपाय भएको साझा यातायातका अध्यक्ष कनकमणि दीक्षितले बताए । यसबारे शिक्षा मन्त्रालयले चासो दिनुपर्ने उनको भनाइ थियो । सडक विभागलाई कमजोर बनाइएकाले पनि दुर्घटना न्यूनीकरण गर्न नसकेको उनले बताए । अधिकांश दुर्घटनामा बस कच्याककुचुक हुने गरेको छ । यसको कारण बसको बडी कमजोर तरिकाले बनाइएकाले हो, उनले भने, सरकारले यसबारे पनि ध्यान दिन जरुरी छ । ट्राफिक निर्देशनालयका प्रहरी उपरीक्षक रवीन्द्र केसीले पनि सबै सरोकारवाला निकायले भूमिका निर्वाह गरेमा मात्र प्रभावकारी नतिजा आउने बताए । सवारी चालक अनुमतिपत्र वितरणमा कडाइ गर्नुपर्छ । सडक फराकिलो बनाएर मात्र विकास मानिंदैन, उनले भने, त्यसमा हुनुपर्ने सबै मापदण्ड हुनुपर्यो । ट्रेड युनियनका केन्द्रीय उपाध्यक्ष अजयकुमार राई र जिफन्टका प्रदेश नम्बर ३ का सचिव अर्जुन अर्यालले लाइसेन्समा कडाइ गर्न मजदुर सहमत भएको बताए । लाइसेन्स दिन सीटीभीटीको ट्रेनिङ अनिवार्य लिनुपर्ने नियम बनाउन पनि सुझाव दिएका थियौं, उनले भने, तर सरकारले पालना गर्दैन । चालकलाई मात्र दोष दिएर उम्कन नमिल्ने उनले बताए ।"
ल्यान्डफिल साइटबाट १० ठाउँ अति प्रभावित,"काठमाडौंउपत्यकाको फोहोर व्यवस्था गरिएको ल्यान्डफिड साइटबाट प्रभावित क्षेत्रलाई तीन भागमा विभाजन गरिएको छ । यसअघि दिँदै आएको क्षतिपूर्तिलाई निरन्तर गर्न अति प्रभावित, प्रभावित र कम प्रभावित गरी विभाजन गरिएको हो । फोहोर फ्याँकिएको साइटको गन्ध, सतह तथा भूमिगत पानी, लिचेड निष्काशन र व्यवस्थापन, माटोमा फोहोरमैला व्यवस्थापन गर्दा परेको प्रभावसँग पशुपक्षी तथा मानव बसोबासमा परेको प्रभावजस्ता विषयलाई अध्ययन गरी १० ठाउँलाई अति प्रभावित, १० ठाउँलाई प्रभावित र चार ठाउँलाई कम प्रभावितमा सिफारिस गरिएको अध्ययन समितिका सदस्यसचिव एवं नास्टका वरिष्ठ वैज्ञानिक अधिकृत डा भोजराज पन्तले बताए । समितिले सोमबार प्रतिवेदन सार्वजनिक गरेको हो । स्थलगत रूपमा गरिएको नमुना संकलनलाई प्रयोगशालामा गरिएको परीक्षण तथा स्थानीय अवस्था र स्थानीयको धारणाका आधारमा अति प्रभावित, प्रभावित र कम प्रभावित गरी क्षेत्र निर्धारण गरिएको उनले बताए । अध्ययन टोलीले ल्यान्डफिड साइटबाट निष्काशन भएको ग्याासको अवस्था, साइटबाट उत्पन्न हुने धुलनशील धुलोको कणको अवस्था र यिनीहरूले वातावरण तथा स्थानीय जनजीवनमा पारेको असरजस्ता विषय समेटिएका थिए । ल्यान्डफिडको तीन ठाउँबाट माटो, सिसडोलको दुई ठाउँबाट ग्याँस, ककनी १ र २ का एकएक वटा ठाउँबाट घुलनशील धुलोका कणका नमुना संकलन गरिएको थियो । त्यस्तै २४ ठाउँबाट गन्ध मापन गरिएको थियो । मापनका आधारमा नुवाकोट जिल्लाको ककनी गाउँपालिकाको पाँच ठाउँ, धादिङको धुनिबेसी नगरपालिका चार ठाउँ, काठमाडौंको तारकेश्वर नगरपालिकाका एक ठाउँ गरी १० स्थानलाई अति प्रभावित क्षेत्रमा राखिएको छ । ककनीस्थित तल्लो सिउँडिनी (तलेटार, ल्यान्डफिड साइटको माथिल्लो भाग), सोतिबालुवा, मंगटा टोल १ र २, पाँचमुरी टोल गरी पाँचवटा स्थान अति प्रभावित क्षेत्रमा परेका छन् । धुनिबेंसी नगरपालिकाअन्तर्गत सिंम्खडा गाउँ, तिलखोरिया, कोल्पु खोला १ र २ गरी चार ठाउँ र तारकेश्वर नगरपालिकाअन्तर्गत खिलबुटा छन् । ककनीका आठवटा र धुनिबेंसीका २ ठाउँ गरी १० ठाउँ प्रभावित क्षेत्र परेका छन् । जसमा ककनी गाउँपालिकाअन्तर्गतका भण्डारथुम्का, ढोका भञ्ज्याङ, चाउथी ए र बी, कागती गाउँ, शिवालय माध्यमिक विद्यालय, तल्लो सिउँडिनी १ र २ तथा धुनिबेंसी नगरपालिकाअन्तर्गत पाठक गाउँ, डिगाउँ छन् । ककनी गाउँपालिकाको दुई र धुनोबेंसीको दुई गरी चार ठाउँ प्रभावितमा परेका छन् । त्यसमा ककनीको कागती गाउँ हेल्थ पोस्ट र सिउँडिनी ट््यांकी डाँडा गरी दुई ठाउँ र धुनिबेंसीको स्वना गाउँ र कटुञ्जे गाउँ गरी २ वटा ठाउँ गरी ४ ठाउँ कम प्रभावित ठाउँमा परेका छन् । आफ्नो भौगोलिक क्षेत्रभित्र मात्र नभई काठमाडौं जिल्लाकै फोहोर कसरी व्यवस्थापन गर्ने भन्ने विषयमा छलफल गरिरहेको काठमाडौं महानगरका प्रमुख विद्यासुन्दर शाक्यले बताए । पहिले फोहोर व्यवस्थापनमा निजी क्षेत्रलाई सहभागी गराउन लगानी बोर्डमार्फत काम भने पनि रोकिएको छ । काठमाडौं महानगरपालिकाले आफ्नो क्षेत्रको फोहोर व्यवस्थापनमा मात्र ध्यान दिनुपर्ने धुनिबेंसी नगरका प्रमुख बालकृष्ण आचार्यले बताए । यसअघि महानगरले स्थानीय बासिन्दासँग भएको सहमति आधारमा अति प्रभावित, प्रभावित र प्रभावित परिवार वर्गीकरण गरेर बाली तथा घरभाडाबापत् क्षतिपूर्ति दिँदै आएको थियो । अब फेरि नियमित गर्न अध्ययन गरिएको हो, वातावरण शाखाका प्रमुख हरि श्रेष्ठले बताए ।"
कुकुर धपाउन समितिको निर्देशन,"बालाजु औद्योगिक क्षेत्रभित्र रहेको काठमाडौं दुग्ध वितरण आयोजनाको कारखाना क्षेत्रबाट तुरुन्त कुकुरहरू हटाउन प्रतिनिधिसभाको उद्योग तथा वाणिज्य र श्रम तथा उपभोक्ता हित समितिले निर्देशन दिएको छ ।समितिले कृषि तथा पशुसम्बन्धी विविध विषयमा सोमबार जानकारी लिन बोलाएको बैठकमा उपस्थित मन्त्री, सचिव, महानिर्देशक र दुग्ध विकास संस्थानका अधिकारीहरूलाई उक्त निर्देशन दिएको हो । बैठकमा कृषि तथा पशुपक्षी विकासमन्त्री घनश्याम भुसाल, कृषि सचिव प्रकाश माथेमा, उद्योग वाणिज्य सचिव वैकुण्ठ अर्याल, पशु सेवा विभागका महानिर्देशक वंशी शर्मा, संस्थानका निमित्त प्रमुख राजेन्द्रप्रसाद अधिकारीलगायत सहभागी थिए । दुग्ध वितरण कारखाना परिसरमा कुकुरहरू र फोहोरमैला फेला पारेपछि समितिको बैठकले कुकुरहरू हटाउन निर्देशन दिएको हो । तपार्इं (मन्त्रीकर्मचारी) ले अहिलेसम्म कुनै प्रतिबद्धता पनि गर्न सक्नुभएन, दूध कारखानाजस्तो ठाउँमा कुकुर नियन्त्रण गर्न पनि नसक्नु लाचारीपन हो, समिति सभापति विमलकुमार श्रीवास्तवले भने, दुग्ध विकास संस्थानको जवाफ चित्तबुझ्दो भएन । तुरुन्त कुकुरहरू धपाउने र सरसफाइ राख्ने काम गर्नुस् । समितिले दुग्ध वितरण आयोजनाका पुराना संरचनालाई मर्मतसम्भार गर्न पनि निर्देशन दिएको छ । सांसदहरूले वर्षौंदेखि बालाजुस्थित दुग्ध वितरण आयोजनामा छाडा कुकुरको समस्या रहे पनि धपाउन किन पहल गरिएन भनेर प्रश्न गरेका थिए । डीडीसीका निमित्त प्रमुख अधिकारीले दुई जना कर्मचारी राखेर धपाउँदा पनि बालाजु औद्योगिक क्षेत्रबाट कुकुर धपाउन नसकेको बताए । गाडी भित्रबाहिर गर्दा गेटबाट पसिहाल्छन्, अधिकारीले भने, सशस्त्र र अरू निकायमा भन्दा पनि धपाउन सकिएको छैन । विभागका महानिर्देशक शर्माले आफूहरूलाई लिखित जानकारी नआएको भन्दै संस्थानलाई कुकुर नियन्त्रण समस्याका बारे लेखेर पठाउन भने । कुकुरलाई ट्र्याप (पासो) र बार बन्देज गरेर रोक्न सकिन्छ, उनले संस्थानलाई भने, समस्या लेखेर पठाउनुस् । हामी यो यो गर्नुस् भनेपछि त्यहाँ कुकुर जाँदैनन् । संस्थानका निमित्त प्रमुख अधिकारीले मुख्य गरेर आयोजनाभित्र दूधका ट्यांकर आयोजना हातामा पस्ने बेला र राति ट्रक निस्कने बेला गेटबाट कुकुरहरू छिर्ने गरेको कान्तिपुरलाई बताए । कुकुरलाई मार्न, पिट्न, खुट्टा भाँच्न भएन, उठाएर लगेपछि छाडेर आउने ठाउँ छैन, उनले भने, दुई जना गार्ड त कुकुर धपाउनै राखेका छौं । तैपनि दिनमा ३०३५ वटा भित्र छिरिहाल्छन् । गेट खोल्दा ढुकेर बसेका कुकुर गाडीमुनिबाट छिरेर भित्र बस्ने गरेको उनले सुनाए । आयोजनामा दैनिक करिब ४० ट्रक र २०३० वटा ट्यांकर आउजाउ गर्छन् । यो दुग्ध वितरण आयोजनाको मात्र नभएर बालाजु औद्योगिक क्षेत्रकै समस्या हो, उनले भने, म भोलि (मंगलबार) नै पशु सेवा विभागमा पत्राचार गरिहाल्छु । दुग्ध वितरण आयोजनाको अनुगमनमा गएकी सांसद दुर्गाकुमारी विकले कारखानाभित्रको सरसफाइ राम्रै भए पनि संरचना पुराना र सरसफाइको कमी पाइएको बताइन् । त्यत्रो कर्मचारी भएको ठाउँको ट्वाइलेट बाथरुममा एउटा साबुन पनि भेटिएन, हात नधोई कसरी काम गर्छन् ? उनले भनिन् । समितिको टोलीले तिहारअघि आयोजनाको निरीक्षण गर्दा नै कुकुरदेखि सरसफाइका समस्या तत्काल हल गर्न सम्बन्धित अधिकारीलाई भनेको थियो । पशु चिकित्सक डा शरदसिंह यादवले कुकुरको मलमूत्रबाट विशेषगरी टेप वर्म (फिते कीरा) सर्न सक्ने बताए । त्यसबाट सतर्क हुनुपर्ने सुझाव छ ।"
असारसम्ममा मेलम्ची ल्याउनू,"काठमाडौं (कास) प्रतिनिधिसभाको विकास तथा प्रविधि समितिले आगामी असार मसान्तभित्रै मेलम्ची आयोजनाको पानी काठमाडौं उपत्यकामा ल्याइसक्न सरकारलाई निर्देशन दिएको छ । समितिको सोमबार बसेको बैठकले पछिल्लो ठेक्का सम्झौताअनुसार तोकिएको अवधिमै आयोजना सम्पन्न गर्न खानेपानी तथा सरसफाइ मन्त्रालयलाई निर्देशन दिएको हो । समितिले आयोजनामा भुक्तानी नपाएका कारण आन्दोलित सामान सप्लायर (नेपाली आपूर्तिकर्ता) को समस्या समाधानका लागि गठित समितिको प्रतिवेदन पेस गर्नसमेत भनेको छ । यसअघिको इटालियन ठेकेदार कम्पनी सीएमसीले भुक्तानी दिन बाँकी रहेका आपूर्तिकर्ताका विषयमा निर्णय गर्न मन्त्रालयका सहसचिवको अध्यक्षतामा गठित समितिले मन्त्रालयलाई प्रतिवेदन बुझाइसकेको छ । समितिले आयोजना निर्माणस्थलका बासिन्दाका लागि सडक, खानेपानी, बिजुलीलगायत पूर्वाधारको विकास गर्नसमेत सम्बन्धित मन्त्रालयलाई निर्देशन दिएको छ । सभापति कल्याणीकुमारी खड्काले आयोजना चाँडो सम्पन्न गर्न मेलम्ची खानेपानी विकास समितिलाई आवश्यक सहयोगका लागि समिति तयार रहेको बताइन् । विकास समितिका कार्यकारी निर्देशक तिरेशकुमार खत्रीले इटालीको निर्माण कम्पनीले काम गर्दा किनेका कतिपय निर्माण सामग्री बिग्रिएको र कतिपय अहिले पनि प्रयोग गर्न मिल्ने अवस्थामा रहेको जानकारी गराए । उनका अनुसार सीएमसीका पालामा ढुवानी गरिएको गिट्टीबालुवा अहिले पनि प्रयोग गर्न मिल्ने अवस्थामा छ । ती सामग्री अहिले काम गरिरहेको चिनियाँ कम्पनीलाई दिन सके त्यसबाट आपूर्तिकर्तालाई झन्डै डेढ करोड रुपैयाँसम्म भुक्तानी गर्न सकिन्छ, उनले भने ।"
सडक निर्माण छिटो सक्नू : मन्त्री,"भक्तपुर (कास) भौतिक पूर्वाधार तथा यातायात मन्त्री बसन्तकुमार नेम्वाङले पर्यटकीय गन्तव्य नगरकोटको मुख्य सडक विस्तारको काम छिटो सक्न निर्देशन दिएका छन् । निर्माणाधीन कमलविनायक भत्केकोपाटीनगरकोट सडकखण्डको सोमबार अगुगमन गर्दै उनले समयमै निर्माण सक्न ठेकेदार कम्पनी शैलुङ कन्स्ट्रक्शनलाई निर्देशन दिएका हुन । स्थानीयबासीको अवरोध नभई पूर्णरूपमा सहयोग हुादाहुादै व्यवसायीले काम रोक्नु विडम्बना हो, उनले भने, चार महिनाभित्र सडक निर्माण पूर्णरूपमा सम्पन्न हुनुपर्छ ।"
महासंघका संस्थापक अध्यक्षबारे किचलो,ललितपुर (कास) नेपाल पत्रकार महासंघको संस्थापक अध्यक्षबारे किचलो देखिएको छ । महासंघको संस्थापक अध्यक्षमा सत्यनारायणबहादुर श्रेष्ठको नाम उल्लेख नगरी पूर्वप्रधानमन्त्री कृष्णप्रसाद भट्टराईको नाम आएपछि नेवाः पत्रकार राष्ट्रिय दबूले आपत्ति जनाएको छ । श्रेष्ठको १०४ औं जन्मजयन्ती कार्यक्रममा दबूले संस्थापन अध्यक्षमा श्रेष्ठलाई घोषणा गर्न माग गरेको छ । जनजाति पत्रकार महासंघ (फोनिज) ले पनि श्रेष्ठको नाममा नभई भट्टराईको नाममा राष्ट्रिय आमसञ्चार प्रशिक्षण प्रतिष्ठान गठन गर्न लागेको भन्दै आपत्तिसमेत जनाएको छ ।
लगानी घट्नु र लाभांश बढ्नुका संकेत,"नेपाल भित्रिने विदेशी लगानीको तुलनामा मुलुकबाट बाहिरिने त्यसको लाभांश रकम जुन हिसाबले बढ्दै छ, त्यसले तीनवटा पक्षतर्फ संकेत गर्छ । पहिलो, नेपालमा अहिलेसम्म जति विदेशी लगानी आएको छ, तिनले पाइरहेको प्रतिफल उच्च छ, जुन सकारात्मक विषय हो । दोस्रो, पर्याप्त मात्रामा नयाँ विदेशी लगानी भने भित्रिएको छैन, जुन चिन्ताको विषय हो । तेस्रो, नेपालमा कहाँको र कस्ता प्रकारका विदेशी लगानीले कसरी नाफा कमाइ लाभांशबापतको रकम लगिरहेका छन्, त्यो अध्ययनको विषय हो । त्यसैले नेपालमै कमाउन सक्ने अवसर देखाएर र त्यसका लागि अनुकूल वातावरण सिर्जना गरेर पर्याप्त वैदेशिक लगानी भित्र्याउनु अहिलेको प्रमुख चुनौती हो । नेपालमा विदेशबाट आएको पुँजी र त्यसले कमाएको सञ्चित नाफासमेत गरी विदेशी लगानीको आकार करिब २ खर्ब रुपैयाँ छ । त्यसको लाभांशबापत प्रतिवर्ष औसत साढे १० अर्ब रुपैयाँ बाहिरिँदै गएको छ । लगानी भने औसत साढे ८ अर्ब मात्रै भएको देखिन्छ । गत आर्थिक वर्ष १३ अर्ब रुपैयाँबराबरको विदेशी लगानी नेपाल भित्रिएकोमा त्यसको लाभांशबापत २८ अर्ब रुपैयाँ बाहिरिएको छ । आर्थिक वर्ष २०६६६७ देखि २०७५७६ सम्मको १० वर्षमा ८५ अर्ब १५ करोड रुपैयाँ विदेशी लगानी भित्रिएकामा लाभांश शीर्षकमा १ खर्ब ४ अर्ब १३ करोड रुपैयाँ बाहिरिएको देखिन्छ ।खासगरी सञ्चार, वित्तीयलगायत क्षेत्रमा रहेको विदेशी लगानीका उद्योगले राम्रो उत्पादन हासिल गरेकाले लाभांश धेरै लगेको देखिन्छ । तैपनि मूल सवाल त्यस्तो लगानीले कति र कसरी कमाइ गरिरहेका छन् भन्ने हो । उक्त लगानीबाट धेरै उत्पादन, रोजगारी सिर्जना र नेपालको आवश्यकताका क्षेत्रमा सहयोगी भूमिका निर्वाह गरिरहेका छन् भने राज्यलाई असर पर्दैन । उत्पादन धेरै छैन तर बाहिरिएको लाभांश बढी छ भने मुलुकलाई फाइदा हुँदैन । तसर्थ, विदेशी लगानी भित्रिने र लाभांश बाहिरिने प्रवृत्तिबारे अध्ययन गर्न आवश्यक छ । अनेक प्रयास भए पनि मुलुकमा विदेशी लगानी अपेक्षित रूपमा बढ्न सकेको छैन । एक दशकमा नेपाल आएको विदेशी लगानी त्यही अवधिको प्रतिबद्धताभन्दा निकै थोरै छ । आर्थिक वर्ष २०७४७५ मा ५५ अर्ब ७६ करोड रुपैयाँ लगानी प्रतिबद्धता भएकोमा त्यसको एक तिहाइ पनि भित्रिएन, १७ अर्ब ५१ करोड रुपैयाँ मात्र आएको छ । त्यस्तै, २०७५७६ मा २५ अर्ब ४८ करोड लगानी प्रतिबद्धता रहेकामा करिब आधा मात्र भित्रिएको छ । सरकारले बेलाबेलामा गर्ने लगानी सम्मेलनमा खर्बौं रुपैयाँको वैदेशिक लगानी प्रतिबद्धता आउँछ, तर व्यवहारमा त्यसको नगण्य पनि भित्रिँदैन । मुलुकमा लगानीमैत्री वातावरण नहुनु यसको प्रमुख कारण हो । पछिल्लो डुइङ बिजनेस प्रतिवेदनले नेपालमा व्यवसाय गर्ने वातावरणमा केही सुधार आएको देखाए पनि व्यावहारिक रूपमै सुधार निजी क्षेत्रले अनुभूत गर्न सकिरहेका छैनन् । वास्तविक सुधार हुन धेरै बाँकी छ । सर्वप्रथम त, नेपालमा लगानी स्वीकृतिका आधा दर्जनभन्दा बढी निकाय छन्, जसकारण उद्योग व्यवसाय सुरु गर्नै झमेला छ । जतिसुकै एकद्वार नीति भने पनि व्यवहारमा अनेकौं ढोका चहार्नै पर्ने अवस्था छ । फेरि अनुदानमा आएको पूर्वाधार निर्माणको रकममा पनि विभिन्न माथापच्ची चल्ने गर्नाले स्वाभाविक रूपमा नेपालको राष्ट्रिय वातावरण विदेशी लगानीमैत्री नभएको सन्देश दिन खोजिरहेको देखिन्छ । विदेशी लगानीकर्तालाई प्रोत्साहन दिन आवश्यक छुट, सुविधा, सहुलियत, एकल बिन्दु सेवा केन्द्रजस्ता व्यवस्था प्रभावकारी गरिएका छैनन् । नेपाली कर्मचारीतन्त्रको कार्यआचरण पनि लगानीकर्तालाई सघाउ पुर्याउने किसिमको छैन । के गरी सजिलो बनाइदिऊँ भन्दा पनि, कहाँ खोचे थाप्न सकिन्छ भन्ने शैलीबाट निर्देशित छ । राष्ट्रिय नीति तथा स्वार्थविपरीत नहुने कामका लागि प्रोत्साहन गर्ने उचित वातावरण अभाव छ ।मुलुकको विकासका लागि ठूलो आर्थिक वृद्धिको खाँचो छ । त्यसका लागि पर्याप्त लगानी चाहिन्छ, जुन सरकारी पुँजीले पुग्दैन । वैदेशिक लगानी बढाउनु हाम्रा लागि अपरिहार्य छ । यहाँनेर बुझ्नुपर्छ, विदेशीहरूका लागि लगानी गर्ने मुलुक नेपाल मात्र होइन । यस्ता लगानीकर्ताहरू जुन देशमा नाफा कमाउने अवसर र लगानीको वातावरण राम्रो भेट्छन्, त्यतै जान्छन् । त्यही भएर विश्वका कैयौं मुलुकले वैदेशिक लगानीका लागि उचित वातावरण निर्माण गरेका छन् । तसर्थ तीव्र प्रतिस्पर्धात्मक विश्व बजारमा नेपालले विभिन्न मुलुकका लगानीकर्तालाई प्रोत्साहन गर्न वैदेशिक लगानीका अवरोधहरू चिर्न सक्नुपर्छ, त्यसका लागि नीतिनियमदेखि कार्यआचरणसम्ममा ठोस सुधार गर्न खाँचो छ ।"
कार्यकारी कुर्सी र सामन्ती मानस,"सामन्ती संरचना, सम्बन्ध र संस्कृतिसामन्तवादले, त्यससँग जोडिएका हिन्दु धर्मको वर्णजात व्यवस्था र पितृसत्ताले मानिसको त के कुरा, देवीदेवतालाई समेत समान मान्दैनन् । तिनले मानिसमा मात्रै होइन, देवीदेवतामा समेत पदमा श्रेणी, आसनमा भिन्नता, बसाइमा दूरी, मर्यादामा सोपानक्रम, हैसियतमा श्रेष्ठताको रोलक्रम निर्माण गरेका हुन्छन् । इन्डियन फ्युडलिजम का लेखक इतिहासकार रामशरण शर्माका अनुसार सीमित प्रभुत्वशाली भूस्वामी वर्ग र पराधीन विशाल कृषक वर्गबीचको बन्धनको शृंखला र असमानताको रोलक्रमको नाम हो सामन्तवाद । भूमि र त्यसको उपजको वितरणमा घोर असमानतालाई व्यवस्थापन गर्ने सामन्ती संरचनाको शीर्ष स्थानमा राजा हुन्छ, जो राज्यसत्ताको प्रतीक हुन्छ । त्यसको पीँधमा खनीखोस्री खाने वर्ग हुन्छ, जसले भूमिको काम गरी आफूभन्दा माथिका चारपाँच तहका भूपतिलाई पाल्नेपोस्ने गर्छ । राजामहाराजाहरूले बक्सिस दिने जागिर (जमिन) र त्यससँग जोडिएको उपसामन्तीकरणको प्रक्रियाले समाज र राज्यमा नियमित रूपमा श्रेणीविन्यासलाई जन्म दिइरहेको हुन्छ । त्यसको सबैभन्दा माथि राजा भएजस्तै सबैभन्दा तल राजालाई कर तिर्ने प्रजा, बीचमा युरोप र एसियामा भिन्नाभिन्नै श्रेणी वा तह हुन्छन् । यसरी भूमिदानद्वारा उपसामन्तीकरण, विभिन्न खाले सामन्तको श्रेणीकरण, उनीहरूप्रति किसानहरूको बन्धन र पराधीनता नै राजनीतिक रूपमा सामन्तवादी राजतन्त्रका रूपमा अभिव्यक्त हुन्छ । यसको सांस्कृतिक अभिव्यक्ति भने धर्म, कला, साहित्य, संस्कृति, जातप्रथा र पितृसत्तामार्फत हुन्छ, जसले सामन्तवादी मानसिकता बनाउँछ ।हामीले सयौं वर्ष पुरानो सामन्तवादी राजतन्त्र त फ्याँक्यौं, तर हामी परिवारदेखि पार्टीसम्म, स्कुलदेखि समाज र राज्यसम्ममा एकसेएक राजाकै रूपमा क्रियाशील छौं । किनभने समाजमा पुँजीवादीकरणका कारण जातभन्दा भिन्न जीविकोपार्जनको क्रममा सामन्तवाद खुकुलिँदै गए पनि हाम्रा पुराना संरचना, सम्बन्ध र संस्कृतिमा साह्रै कमजोर भएको छैन । सामन्तवादले विकास गरेका परिवारदेखि राज्यसम्ममा जुन खालको पद, आसन, बसाइ, मर्यादा, हैसियतको श्रेणीक्रम छ, वर्णजात र लिंगको श्रेष्ठतानीचता छ, त्यसमा आधुनिकतावादी, लोकतन्त्रवादी र पुँजीवादीसाम्यवादीहरू पनि लट्ठिएकै छन् । उदाहरणका लागि, सामन्ती विचार र संस्कृतिका पोषकहरूले सामाजिक भेदभाव दर्साउन भाषा र सम्बोधनलाई कसरी प्रयोग गर्ने गर्छन्, हेर्नलायक छ । भारतीय समाजमा कुनै बेला स्त्री र शूद्रहरूको भाषा प्राकृत थियो भने उच्च वर्णजात र ठूला पदप्रतिष्ठाधारी पुरुषको भाषाचाहिँ संस्कृत । पहिले राजा र देवताहरूलाई मध्यम पुरुषमा त्वम् ले सम्बोधन गरिन्थ्यो भने मध्यकालीन संस्कृतमा भवान् । नेपालमा शासकहरूको भाषाले राष्ट्रभाषा, सरकारी र प्रशासनिक माध्यम र शिक्षाको भाषाको उच्च दर्जा पाउनु र यसमा पनि उच्च वर्गवर्णजातमा खाइस्योस्, लाइस्योस् प्रयोग हुनु तथा प्रधानमन्त्री ओलीद्वारा पत्रकारितामा तिमी को सट्टा तपाईं को सम्बोधनको माग हुनु भाषा र सम्बोधनमा रहेका रोलक्रमकै दृष्टान्त हुन् । त्यसैले राष्ट्रका पतिले आफूलाई आफ्नै पूर्वपार्टीका नेता र वर्तमान सरकारका मन्त्रीहरूकी हजुरआमा सरह ठान्नु तथा पार्टीजस्तो स्वैच्छिक राजनीतिक संस्थाका निर्वाचित अध्यक्ष र प्रधानमन्त्रीलाई बा (ओली बा) भनी सम्बोधन गर्नुमा कुनै आश्चर्य देखिँदैन । पार्टी, सरकार, राष्ट्रराज्यलाई प्याट्रोनाइज गर्ने सम्बोधन र सम्बन्ध अरू जे भए पनि लोकतान्त्रिकचाहिँ हुन सक्दैन ।मूर्ति र मन्दिरमा समाजविन्यास रामशरण शर्माका अनुसार, सामाजिक असमानता र भूसम्पत्तिको असमान वितरणमाथि आश्रित श्रेणीविन्यासको समर्थन धार्मिक कला र वास्तुशिल्पको माध्यमबाट हुन्छ । सबै मानिस शारीरिक आकारमा खासै भिन्न नभए पनि राजामहाराजादेखि देवीदेवता र तिनका परिचरको प्रतिमामा किन व्यापक भिन्नता छ, समाजशास्त्रीय विश्लेषण जरुरी छ । भारतमा गुप्तकालअघिका मूर्तिकलामा विभिन्न देवीदेवता र मानिसको आकारमा विशेष अन्तर थिएन, तर गुप्तकाल र त्यसपछि भने ठूलो अन्तर आयो । परिवारको पुरुष मूली वा मुखिया नै सर्वोपरि हुने र अरूले उसको आज्ञापालन गर्नुपर्ने अधीनस्थ भूमिका हुने पितृसत्तात्मक पारिवारिक, आर्थिक र राजनीतिक संरचना अनुसार मुख्य देवताको आकार ठूलो र उसका परिवारजनको आकार ससानो बनाउने चलन तीव्र भयो । शिव, विष्णु र दुर्गाका अलगअलग परिवार बनाउने, ती परिवारका देवीदेवता र परिचरका पाँचछ प्रकारका आकार कुँद्ने क्रमले पिरामिडजस्तो सामन्ती समाजविन्यासलाई नै बोध गराउँछ । ठूला आकारका देव प्रतिमा कम हुने, साना आकारका प्रतिमा बेसी हुने मूर्तिकलाले सामन्ती समाजमा स्थापित सत्ताशक्तिको संरचना र सम्बन्धलाई उजागर गर्छ । कीर्तिपुरको बाघभैरवको मन्दिरजस्ता हजारौं मठमन्दिरमा देखिने वास्तुकलामा पनि कुनै विशाल संरचना, त्यसका चारै कुनामा ससाना मन्दिर, सेरोफेरोमा अझ साना मन्दिरले सामाजिक असमानता र श्रेणीविन्यासलाई नै अभिव्यक्त गरिरहेका छन् । आफूलाई महान् आधुनिक र विशिष्ट प्रजातन्त्रवादी भन्न रुचाउने राजा महेन्द्रले बनाउन लगाएको काठमाडौंको शहीद गेटमा प्रजातन्त्रका लागि आहुति दिने चार योद्धाभन्दा माथि राजा त्रिभुवनको सालिक राखेर वास्तुकलामा शाही श्रेष्ठता थोपरिएको छ, जो स्वयम्ले ती योद्धाहरूलाई दिइएको सजायको फैसलामा सही ठोकेका थिए । यसको अर्थ धर्म, साहित्य, कलाले बनाएको सामन्ती मानस हाम्रा नसानसामा रगतजस्तै बगिरहेको छ, जसले कुर्सी वा पद, आसन, बसाइ, भाषा, लवाइखवाइ, मर्यादा, हैसियतको श्रेणीक्रमलाई पूज्य ठान्छ, वर्णजात र लिंगको श्रेष्ठतानीचतालाई लागू गरिरहन्छ । र, पुँजीवादीकरण एवं जीविकोपार्जनका कारण र्याडिकल भएको जनमानसलाई लोभ्याउन र रिझाऊन न्याय, समता र स्वतन्त्रताको गीतमा आइटम डान्स जारी राख्छ ।ट्वीटर :"
सूचना प्रविधि विधेयक सच्याऊ,"सूचना प्रविधि विधेयक बहुमतले पारित हुँदै गर्दा आम सञ्चारकर्मी र नागरिकहरूमा आफ्नो मौलिक हकमा प्रहार गर्नलागेको ठहरसहितको चिन्ता प्रकट भइरहे छ । सामाजिक सञ्जालमा लेखेकै भरमा १५ लाख रुपैयाँ जरिवाना र ५ वर्ष कैद हुनसक्ने कठोर सजायको व्यवस्थासहितको विधेयकले भविष्यमा आम नागरिकको मुख थुन्नेछ । निश्चय पनि सामाजिक सञ्जाल र मिडियाबाट कसैको मान, मर्यादा र प्रतिष्ठामा आँच पुग्ने अनि गालीबेइज्जती, घृणाजन्य कुरा र राष्ट्रघात हुने कुरा प्रकाशित हुनु र प्रसारण हुनुहुँदैन । तर जुन विधेयक पारित भयो, त्यो विधेयकको दफाहरू टेकेर प्रेस तथा अभिव्यक्ति स्वतन्त्रतालाई कुण्ठित पार्ने सम्भावानाको कारण यो विधेयकप्रति आम सञ्चारकर्मीहरू र नागरिकहरूमा चासो जाग्नु स्वाभाविक हो । यो विधेयक सरकार विरोधी आवाजलाई दबाउन र नियन्त्रण गर्न ल्याइएको शंका गरिँदैछ । रेशमकुमार सुनुवार, बौद्ध, काठमाडौं"
अयोग्य प्रधानाध्यापक !,"शैक्षिक सुधारका लागि तलबाट सुधार्दै ल्याउनुपर्छ । त्यसका लागि पहिले प्रधानाध्यापक नियुक्ति नै सच्याउनु पर्छ । तर त्यस कुरामा पटक्कै विचार पुर्याइएको पाइँदैन । कक्षा १११२ सम्म चलेको विद्यालयको प्रधानाध्यापक वा प्राचार्य बन्नमात्र होइन, कक्षा लिनसमेत स्नातकोत्तर गरेको हुनुपर्ने भन्ने मागसाथ २०५७ सालको रिट नं ३६२६ अन्तर्गत सर्वोच्च अदालतमा दर्ता भएको मुद्दामा सर्वोच्चले तत्कालीन उच्च माध्यमिक शिक्षा परिषदको नाममा परमादेश जारी गरी २०६० माघ १३ गते नै निवेदकका पक्षमा फैसला गरेको थियो । यस सम्बन्धमा पछिल्लो समय झन् स्नातकोत्तर भइकन पनि साविक मावि अध्यापन अनुमतिपत्रले समेत नभई कक्षा १११२ मा अध्यापन गर्न अर्को छुट्टै अध्यापन अनुमति लिनुपर्ने व्यवस्था भएको पनि धेरै भैसक्यो । केही महिनाअघि शिक्षक सेवा आयोगले खुलाएको अध्यापन अनुमतिपत्रको विज्ञापनमा पनि मावि तहका लागि शैक्षिक योग्यता स्नातकोत्तर नै तोकिएको हो । यति हुँदाहुँदै पनि कतिपय विद्यालयमा भने मावि स्थायी, स्नातकोत्तर उत्तीर्ण र कक्षा १११२ मा अध्यापन गर्न छुट्टै अध्यापन अनुमति पत्रसमेत भएका अन्य योग्य शिक्षकहरू हुँदाहुँदै प्रधानाध्यापकचाहिंँ उक्त कक्षाहरूमा अध्यापन गर्ने क्षमता र अध्यापन अनुमतिपत्र लिने हैसियत नै नभएका २०४८ सालमा स्वतः स्थायी भएकाहरू छन् । यिनलाई नहटाएसम्म विद्यालय सुध्रँदैन । सुबिन श्रेष्ठ, ख्वप इन्जिनियरिङ कलेज, भक्तपुर"
इँटाभट्टाले बढायो प्रदूषण,"इँटाभट्टाले काठमाडौं, ललितपुर, भक्तपुरमा सरकारी मापदण्ड अनुसार काम गर्नसकेको छैन । स्कुल, बस्ती, जङ्गल, राजमार्गबाट नजिक छन् । त्यसको जिम्मेवारी उद्योगलाई इजाजत दिने सरकारको नै हो । नियमनकारी निकायले आवश्यक नियमन नगर्दा उद्योगले दिनप्रतिदिन मापदण्ड मिच्ने गरेको छ । सरकारले प्रदूषण फैलाउने उद्योगलाई कुनै निश्चित स्थान तोकेर सञ्चालन गर्न दिनुपर्छ । इँटाभट्टा भएको सहरमा धुलो, धुवाँले नढाके के हुनु त ? रामेश्वर बासी, चानपा९, भक्तपुर"
एकपक्षीय विश्लेषण,"हरि रोकाको धार्मिक अतिवादविरुद्ध भारतीय जागरण पढेर केही लेख्न मन लाग्यो । लेख एकदमै सतही, एकतर्फी र पूर्वाग्रही लाग्यो । सन् २०१४ र २०१९ मा भारतको आम जनताबाट भारी मतले तिरस्कृत र पराजित भारतीय कांग्रेस पार्टी र उसको गठबन्धनले हाल गरिरहेको विरोधको नाममा विरोध गर्ने परिपाटीलाई लेखकले सही सावित गर्न खोजेको देखिन्छ । लोकतन्त्रमा संसद र न्यायालय सर्वोच्च संस्था हो । सिटिजन एमेन्डमेन्ट एक्ट त्यहाँको लोकसभा र राज्यसभाबाट दुई तिहाइ मतले पारित भएको हो । ऐनको विरोधमा परेको रिटहरू न्यायालयद्वारा खारेज भएको हो । अतः संसद र कानुनी प्रक्रियाबाट भोगेको पराजय सहन गर्न नसकेर विरोधीहरूले राजनीतिक तुल दिन हिंसात्मक सडक आन्दोलनको सहारा लिएको बुझ्न सकिन्छ । कैयौं दशकसम्म शासनसत्तामा रहेको भारतीय कांग्रेसले गरेको कैयौं राजनीतिक, ऐतिहासिक र सांस्कृतिक कमीकमजोरीलाई अहिले भाजपा सरकारले संवैधानिक र कानुनी प्रक्रिया अवलम्बन गरी सच्याउन खोज्दा इतिहासकै सबभन्दा कमजोर प्रतिपक्षी पार्टीहरूको जीउमा खुर्सानी दलेजस्तै छटपटी भएको छ । पाकिस्तान, अफगानिस्तान र बंगलादेशमा अल्पसंख्यक हिन्दु, सिख, बौद्ध, क्रिश्चियनहरूमाथि भएको चरम शोषण, अत्याचारबारे एक वाक्यसम्म लेख्न नसकेका लेखकले तिनीहरूलाई कानुन बनाएर नागरिकता दिन खोज्ने सरकारको प्रयासलाई गलत भन्नु कदापि तर्कसंगत हुन सक्दैन । सुमोद चौधरी, वीरगन्ज"
मायाको नाममा मन खिस्रिक्क,"पछिल्ला दुई महिनामा मलाई पाँच वटा निजी स्कुलका शिक्षकशिक्षिकाले बालपोषणबारे अभिभावकलाई कसरी बुझाउने भनेर छलफल गरिदिन आग्रह गर्नुभयो । शिक्षकशिक्षिकाले बालबालिकालाई स्कुलमै खाजा दिने कुरा सुनाउँदा म छक्क पनि परें र दुःखी पनि भएँ । एउटा स्कुलकी शिक्षिकाले भन्नुभयो, मेरो स्कुलमा ६ वर्षको एउटा बच्चा छ । उसले चपाउनै जान्दैन । उसलाई दालभात सबै मिसाएर पिसेर दिनुपर्छ । बच्चाका आमाबाबुले उसलाई ख्वाउन गाह्रो हुने भनेर सबै कुरा मिक्सरमा पिसेर खान दिने गर्दा रहेछन् । बच्चाको दाँतको पनि राम्रो विकास भएको छैन । यो सुनेर मेरो मन खिस्रिक्क भयो । बिचरा बच्चाले आमाबाबुको विषालु प्रेम को फल भोगिरहनुपरेको छ । मैले भनें, बच्चाका मातापितालाई भनिदिनुस्, यसरी बच्चालाई सबै कुरा पिसेर दिइयो भने उसको दाँत बिग्रन्छ । उसको पाचनशक्ति पनि कमजोर हुन्छ । दाँतले चपाउँदा अनुहारका मांसपेशीहरू पनि बलिया हुन्छन् । चपाएर खान नजाने बच्चालाई शारीरिकमानसिक असर पर्छ ।अर्की शिक्षिकाले पनि भन्नुभयो, मेरो पनि ४ वर्षको बच्चालाई सबै कुरा लेदो नै बनाएर दिनुपर्छ । भिडियोमा बालगीत र नृत्य नदेखाई खानै खाँदैन उसले । खुवाउन साह्रै गाह्रो छ । यस्ता कुरा सुनेपछि मलाई लाग्यो, अभिभावकले मायाको नाममा बालबालिकालाई अस्वस्थ बनाउँदै छन् । अहिले त बच्चा ६ महिना नहुँदै मोबाइल हेर्न थाल्छ । यसले बच्चालाई समस्या पर्छ भन्ने स्पष्ट नै छ । सहरमा मात्र होइन, गाउँघरमा पनि मोबाइल चलाउने बालबालिकाको जमात बढ्दो छ । स्मार्ट मोबाइल अहिले स्टाटस को प्रतीक भएको छ । यो स्टाटस ले भविष्यमा पार्ने समस्याबारे, मोबाइल र फेसबुक लतबारे बल्ल केही छलफल सुरु भएको छ । तर प्रायः मातापिता के सोच्छन् भने, मेरो बच्चाले ४ वर्ष पुग्दासम्म मोबाइल चलाउन जानेन भने लाजमर्दो हुन्छ । यस्तो गलत विचारले बच्चाको मस्तिष्कमा विष भरिन्छ भन्ने कुरा बालरोग र मनोरोग विशेषज्ञहरूले भनिदिनुपर्छ । बच्चाले आमाबाबुले बोलेको, हाउभाउ गरेकोबाट धेरै कुरा सिक्छ । उसलाई मोबाइल मात्र दिँदा त्यो सिकाइबाट वञ्चित हुन्छ । कतिपय स्कुलमा गएर अभिभावकहरूसँग छलफल गर्दा मैले बच्चाले चिउरा र मकै चपाउन नसक्ने हुनाले दूधमा कर्न फ्लेक्स र मुसेली हालेर खान दिने गरेको कुरा पनि सुनें । यसबाट मैले बुझें, कर्न फ्लेक्स दिँदा बच्चालाई बढी पौष्टिक तत्त्व भएको खाना दिइएको भन्ने आमाबाबुले ठान्दा रहेछन् । कर्न फ्लेक्स मकैबाटै बन्छ भन्ने उनीहरूलाई ज्ञान रहेनछ । मकैमा बाहिरबाट रेसादार पदार्थ मिसाउनै पर्दैन, लौह तत्त्व पनि केही मात्रामा मकैमा हुन्छ । मकै, भटमास खाँदा र मोही पिउँदा पर्याप्त लौह तत्त्व पाइन्छ भन्ने जानकारी पनि नभएर मकै अपहेलित, तर कर्न फ्लेक्स राम्रो मानिन थालेको होला ! एक वर्षअघि सुदूर पश्चिम पुगेका बेला त्यहाँकी एक महिला स्वयंसेविकाले भनेको कुरा मलाई याद आउँछ । तिनले भनेकी थिइन्, हामीलाई बालबालिकालाई पौष्टिक खाना पम्पकिनको खीर बनाउन सिकाउने मानिसहरू काठमाडौंबाट आए । हामी पनि खुसी नै भयौं, नयाँ कुरा सिकिन्छ भनेर । तालिम दिनेहरूले हामीलाई पौष्टिकताले भरिपूर्ण पम्पकिन देखाउँदा पो थाहा भयो, यो त हाम्रै बारीमा फल्ने फर्सी पो रहेछ !त्यसै गरी अर्की महिलाले भनेकी थिइन्, बच्चालाई हामीले भातखाजा दिँदा खानै मान्दैनन् । तर एक जनाले बाहिरबाट ल्याएको राइस फ्लेक्स दिँदा मजासँग खान्छन् । यो सुनेर हाँसो उठे पनि मैले नहाँसिकनै भनेकी थिएँ, राइस फ्लेक्स र च्युरामा उस्तै पौष्टिक तत्त्व हुन्छ । तपाईंले राइस फ्लेक्स नपाए च्युरा नै ख्वाए पनि हुन्छ । उनी दंग परिन् । मलाई चाहिँ दुवै एउटै हुन् नभनेकामा नमज्जा लाग्यो । मोलासेस पौष्टिक खाना हो र यसमा पर्याप्त मात्रामा क्याल्सियम र लौह तत्त्व पाइन्छ भन्ने कुरा मैले अमेरिका जाँदा थाहा पाएँ । लौ त्यो वस्तु किनेर नेपालमा पनि लैजानुपर्यो भनेर एक परिचितलाई भनेँ । मोलासेस उनकै घरमा रहेछ । खाँदा थाहा भयो, यो त नेपालमा सजिलै पाइने चाकु पो रहेछ । यसमा भएको पौष्टिकताका कारण नै माघे संक्रान्तिमा खाने चलन चलाएका रहेछन्, पुर्खाहरूले । सहरबजारका हाम्रा अभिभावकलाई चाकु बालबालिकालाई दिने गर्नू भन्दा त्यस्तो जाबो चाकुले पनि बालबालिकालाई के फाइदा गर्ला र पो भन्ने हुन् कि ? बालबालिकालाई सहजै बनाउन र खुवाउन आमाबाबुले अलिकता ध्यान दिए पुग्छ । पैसा खर्च गरीगरी पत्रु खाना किनेर खवाउँदा एक दिनका लागि त सजिलो होला, तर बच्चालाई मधुमेह, उच्च रक्तचाप, मोटोपन भयो भने जीवनभर परिवारलाई नै दुःख हुन्छ । पत्रु खाना खुवाएर बच्चालाई एक छिन खुसी पार्नुभन्दा रैथाने खाना नै खुवाउनुपर्छ ।"
एमसीसी र चन्द्रशमशेरको पेनाल्टी,"अमेरिका पनि चिप्लियो यस विषयमा काठमाडौंस्थित अमेरिकी मिसनले यहाँ पर्याप्त गृहकार्य नगरेको प्रस्ट देखिन्छ, जसले अमेरिकाको अपरिपक्वता झल्काएको छ । अझ महत्त्वपूर्ण विषय त, अमेरिकाजस्तो लोकतन्त्र, संविधानवाद र विधिको शासन (जो एमसीसीको आधारभूत मान्यता पनि हो) भन्ने देशले होस्ट कन्ट्री माथि विधिको शासन र संविधानवादविपरीत विषयमा कूटनीतिक दबाब बनाउन हुन्नथ्यो । अमेरिकी कूटनीतिक दबाब चन्द्रशमशेरको पेनाल्टीजस्तो भएको छ । चन्द्रशमशेर महाराजले एक पटक काठमाडौंमा फुटबल प्रतिस्पर्धा गराएछन् । एउटा टोलीले केन्द्रबाट विपक्षको डिबक्सतिर बल दौडाएपछि दर्शकदीर्घामा बसेका चन्द्रको मुखबाट पेनाल्टी शब्द निस्किएछ । खेल रोकियो । कलकत्ताबाट ल्याइएका बंगाली रेफ्रीले पेनाल्टी होइन भनेछन् । त्यहाँ उपस्थित खेल अधिकारीले महाराजले भनिसकेपछि पेनाल्टी दिनैपर्छ भनेछन् । र पेनाल्टी हान्न दिइएछ । एमसीसी सम्झौताको सर्तमा कतै संसदबाट अनुमोदनबारे उल्लेख नभए पनि नेपालले गर्नैपर्ने भन्ने अमेरिकी दबाब चन्द्रशमशेरको पेनाल्टीजस्तै प्रतीत हुन्छ । अमेरिकाले भनिहाल्यो, अनुमोदन गर्नैपर्छ ! अमेरिकाले कूटनीतिक दबाब दिएर संसदबाट अनुमोदन गराउन सफल भए पनि केही जित्दैन । किनभने विवाद र विभाजनबीच पारित भए सार्वजनिक कूटनीतिमा अमेरिकाप्रतिको दृष्टिकोण परिवर्तन हुन्छ । अमेरिका नेपालभित्र जनस्तरमा थप आलोचनाको पात्र बन्छ । अन्त्यमा, एक गल्ती सच्याउन अर्को गल्ती गर्नु मूर्खता हो । पहिला, यो विधेयकलाई संसदको कार्यसूचीबाट हटाउनुपर्छ । त्यसका लागि अर्थ मन्त्रालयले विधेयक फिर्ता लिए पनि भयो वा संसद सचिवालयले अनुमोदन आवश्यक छैन भनेर दरपीठ गरे पनि भयो । यो पारित भए न्यायिक पुनरवलोकनमार्फत उल्टिन्छ नै । त्यसबाट परियोजना कार्यान्वयनमा अझै ढिलाइ हुन्छ । दोस्रो, यसैको प्रावधान अनुसार केही परिष्करण गरेर कार्यकारिणीको कार्यादेशमार्फत कार्यान्वयन गर्नतर्फ पहल गर्नुपर्छ, जो सो सम्झौताको आवश्यक सर्त हो । यो सम्झौता आफैमा संशोधन तथा परिमार्जन गर्न सकिने व्यवस्था पनि छ । नेपालको विकासमा पूर्वाधार चाहिन्छ भन्नेमा कसैको मतान्तर छैन । परिमार्जित सम्झौता यथाशीघ्र कार्यान्वयन गर्नुपर्छ । यसैमा नेपाल सरकारलाई गल्ती सच्याउने र अमेरिकालाई पनि छवि सुधार्ने अवसर हुनेछ । देशभित्र समर्थन वा विरोध गर्ने मात्र होइन, कुरीकुरी गर्ने जनमत पनि छ भन्ने ख्याल रहोस् ।"
खोटो जासुसी विधेयक,"आमजनताको सुरक्षार्थ सरकारले केही सम्भावित अपराधीका फोन निगरानी गर्नु जति जायज हो, सरकारले चाहेका बेला जोकोहीको फोनवार्ता रेकर्ड गर्ने अधिकार खोज्नु त्यति नै नाजायज हो । यस्तो कामलाई अंकुश लगाउन धेरै देशमा कार्यपालिका (जासुसी निकाय) ले न्यायपालिका (अदालत) को अनुमति लिनुपर्ने व्यवस्था छ । तर हाम्रो संसद्मा विचाराधीन नेपाल विशेष सेवा गठन र सञ्चालन सम्बन्धी कानुनलाई संशोधन र एकीकरण गर्न बनेको विधेयक मा यस्तो कुनै प्रावधान छैन । लोकतान्त्रिक अंकुश नभएको कानुनले निरंकुशता जन्माउँछ । उल्लिखित विधेयकको दफा १० ले भन्छ राष्ट्रिय अनुसन्धान विभागले सूचना सङ्कलन तथा प्रतिगुप्तचरी क्रियाकलापका सिलसिलामा सन्दिग्ध वा निगरानीमा रहेका व्यक्ति, संघसंस्थाबाट सार्वजनिक सञ्चार माध्यम वा अन्य माध्यमबाट भएका कुराकानी, श्रव्य, दृश्य वा विद्युतीय संकेत वा विवरणलाई निगरानी, अनुगमन र इन्टरसेप्सन गर्न तथा अभिलेख गर्न सक्नेछ । यसको सरल अर्थ हो, सरकारले शंकास्पद ठानेका व्यक्ति लगायतका मेसेज, इमेल र फोन गोप्य रूपमा पढ्न र सुन्न पाउनुपर्छ ।घातक आतंकवादी वा साम्प्रदायिक हमलाजस्ता गम्भीर अपराध सम्बन्धी सूचना समयमै इन्टरसेप्ट गर्न सकियो भने ठूलो संकट टार्न सकिन्छ । लागूऔषध कारोबार, संगठित अपराध, अकुत अवैधानिक सम्पत्ति र बाल यौनदुराचार जस्ता गम्भीर मुद्दामा सन्दिग्ध व्यक्तिको निरन्तर निगरानी जरुरी हुन्छ । तर हामीकहाँ प्रस्तावित विधेयकको उद्देश्य नै खोटो छ । यसका मूलतः पाँच खोट देखिन्छन् ।पहिलो, व्यक्तिगत स्वतन्त्रताका मामिलामा अदालतलाई बाइपास गरिनु । इन्टरसेप्सन वैधानिक भएका लोकतान्त्रिक मुलुकमा जोकोहीको व्यक्तिगत जीवनमाथि सरकारले मनपरी चियो नगरोस् भनी नियन्त्रण र सन्तुलनका उपाय अपनाइएका छन् । धेरै ठाउँमा प्रहरी वा जासुसी निकायले अरूका फोनवार्ता सुन्नुपहिले न्यायाधीशको अनुमति लिनुपर्छ । जस्तै अमेरिकामा फोन ट्यापिङ गर्नुअघि त्यसले गम्भीर खालका अपराध सुल्झाउन सहयोग गर्छ भन्ने विश्वस्त आधारहरू न्यायाधीशसमक्ष पेस गर्नुपर्छ । लोकतान्त्रिक सन्तुलन अझै बलियो बनाउन कतिपय देशले फोन ट्यापिङ अनुमति प्रक्रियामा तेस्रो पक्ष पनि राखेका छन् । जस्तै अस्ट्रेलियामा सार्वजनिक हित रक्षक (पब्लिक इन्ट्रेस्ट मनिटर) भनिने स्वतन्त्र वकिलले फोन ट्यापिङपूर्व जासुसी संयन्त्रले अदालतमा दिएको निवेदन जनहितविपरीत छ कि छैन भनी जाँच्छन् ।दोस्रो, सेवाप्रदायकले विभागलाई सूचना दिँदा सूचनाको गोपनीयता रक्षा गर्ने व्यवस्था प्रस्ट नहुनु । विधेयकमा गोप्य विवरण दिन इन्टरनेट वा टेलिफोन सेवाप्रदायक बाध्य हुने प्रस्ताव छ । तर यस्ता अतिगोप्य सूचना व्यवस्थापन गर्न सेवाप्रदायकलाई नै तालिम चाहिन्छ । अन्य मुलुकमा यसका लागि सम्बन्धित कम्पनीमा सुरक्षा जाँच (भेटिङ) पास गरेका व्यक्तिको छुट्टै सेल बनाइन्छ । हामीकहाँ प्रधानमन्त्रीको ट्वीटर पासवर्ड त जतन गर्न सकिएको छैन, त्यही मातहतको निकायको रोहबरमा निजी कम्पनीले गोपनीयता कसरी जोगाउलान् ! तेस्रो, व्यक्तिलक्षित र समूहलक्षित इन्टरसेप्सन बीचको भेद प्रस्ट नपारिनु । उदाहरणका लागि, निगरानीमा रहेका व्यक्ति वा संघसंस्था दुवैको सूचना सङ्कलन गर्ने प्रस्ताव छ । राज्यदमनविरुद्ध हङकङमा जस्तै आन्दोलन भयो भने, सबै आन्दोलनकारी निगरानीको घेरामा पर्छन् । कानुनतः विभागले संलग्न सबैको फोन र मेसेजको मास इन्टरसेप्सन गर्न पाउने भयो । यस्तो अस्पष्ट र मनपरी अधिकार सरकारलाई दिइँदा उसले आफूविरुद्धका तर्कसंगत आन्दोलनलाई पनि दबाउन यिनै कानुनको प्रयोग गर्न सक्छ । अर्को कुरा, निगरानीमा भएका संघसंस्थाको आधिकारिक सम्पर्क नम्बरबाट आउनेजाने कलइमेल रेकर्ड गर्ने अधिकार हो या त्यहाँ काम गर्ने सबै कर्मचारीको भन्ने प्रस्ट छैन । यस्ता तरल शब्दावलीले नागरिक स्वतन्त्रतालाई जोखिममा पारेका छन् ।चौथो, अन्य मुलुकविरुद्ध नेपालमा हुने गतिविधि को परिभाषा स्पष्ट नहुनु । भोलि पूर्वाग्रही भई भारतले कुनै मदरसा वा चीनले कुनै गुम्बालाई शंकास्पद भन्यो र फोन ट्यापिङको अनुरोध गर्यो भने के गर्ने ? अर्को उदाहरण, चीन टुक्र्याउन खोज्ने र एकचीनभित्रै व्यक्तिगत स्वतन्त्रता माग्नेबीच फरक छ । तर सबै खाले शरणापेक्षीलाई चीनविरोधी भनेर फोन ट्यापिङ गर्न थालियो भने हाम्रो लोकतान्त्रिक लाज कता हराउँछ ? अन्य मुलुकको भौगोलिक अखण्डतामै आँच पुर्याउनेलाई निगरानीमा राखिनु जायज होला, तर त्यहाँका शासक वर्गको आलोचना गर्न पाउने जोकोहीको अधिकारलाई भने हामीले सुनिश्चित गर्नैपर्छ ।पाँचौं, फोन ट्यापिङको अधिकार अनन्तकालका लागि भन्ने हुँदैन । निश्चित व्यक्ति वा समूह निश्चित समयसम्म आपराधिक चुनौती बन्छन् । अरू मुलुकमा यस्तो अधिकार निर्धारित समयको मात्रै हुन्छ । निगरानीको समय थप्नुपरे अदालतमा नवीकरण गराउनुपर्छ । तर प्रस्तावित विधेयकमा त्यो सीमा पनि तोकिएको छैन ।भविष्यमा बन्ने कार्यविधिले यी सबै कुराको सम्बोधन गरिहाल्छ नि भन्ने तर्क आउला । दफा १०५ र १०६ मा यस ऐनलाई कार्यान्वयन गर्न सरकारले आवश्यक नियम र विभागले निर्देशिका तथा कार्यविधि बनाउने भनिएको छ । तर दफा १०७ ले यी कुनै पनि दस्तावेज सार्वजनिक नगरिने भनेको छ । ऐनमै प्रत्याभूत नगरिएका सार्वजनिक चासोका विषय गोप्य कार्यविधिले सुनिश्चित गर्ला भनी विश्वास गर्न मुस्किलै छ । सोचेजसरी फोन ट्यापिङ गर्न सरकारलाई पनि सजिलो छैन । भाइबर र ह्वाट्सएप जस्ता फोन एप्लिकेसनहरूले इन्डटुइन्ड इन्क्रिप्सन प्रयोग गर्न थालेका छन् । फेसबुक र एप्पलले पनि अब पूर्ण इन्क्रिप्सनमा जाने घोषणा गरिसकेका छन् । यस्तो प्रविधिमार्फत पठाइएकोगरिएको मेसेज, फोटो, भिडियो र कल सामान्य अक्षर, आवाज र तस्बिर हैन, कोडका रूपमा एकबाट अर्कोमा जान्छ । पठाइएका विषयवस्तु प्रेषक वा प्रापकले मात्रै हेर्न सक्छन्, बीचबाट कसैले थुते पनि पढ्न सक्दैनन् । गम्भीर अपराधीहरूले यस्ता इन्क्रिप्टेड प्रविधि प्रयोग गर्न थालेका छन् । विकसित मुलुकका जासुसी निकायको चिन्ता अब इन्क्रिप्टेड विषयवस्तुलाई कसरी डिक्रिप्ट गर्ने (खोल्ने) भन्ने छ । अस्ट्रेलिया र अमेरिकाका सरकारले खुलेरै फेसबुक र एप्पलको यस्तो भावी प्रविधिको विरोध गरेका छन् । इन्क्रिप्सन सही हो वा होइन भन्नेबारे अर्को बहस हुनसक्ला, तर हाम्रो सूचना सङ्कलनको ढर्रा मिति गुज्रेको औषधिजस्तो रहेको चाहिँ निर्विवाद छ । अहिलेको विधेयकका दुई सम्भावित असर छन् । पहिलो, अनियन्त्रित अधिकार दिँदा जासुसी निकाय र अन्ततोगत्वा प्रधानमन्त्रीको कार्यालय दाम्लो चुँडाएको राँगोजस्तो हुन्छ । अर्को, गोपनीयता सम्बन्धी नागरिकको आधारभूत अधिकार हनन हुन्छ । अहिले प्रधानमन्त्रीको कार्यालयलाई बलियो बनाइयो भनी सरकार प्रफुल्लित त रहला, तर भोलि नेकपा सत्ताबाहिर भएका बेला सत्ताधीनहरूले ऊविरुद्धै यो ऐन प्रयोग गर्न सक्छन् । स्वतन्त्र नागरिकत्व र लोकतान्त्रिक राज्य व्यवस्थाका लागि शक्तिको यस्तो केन्द्रीकरण हितकर हुँदै होइन ।अब उपाय के त ? विधेयक संशोधन गरौं । कुन खाले विशिष्ट अपराधको अनुसन्धान गर्न मात्रै इन्टरसेप्सनको अनुमति पाइने र त्यसका लागि निवेदन न्यायपालिकाको कुन इकाइमा दिने भन्ने विधि विधेयकमै प्रस्ट पारौं । अन्य सरल विवरणचाहिँ कार्यविधिमा लेख्न सकिन्छ । अहिलेको आवश्यकता भनेको राष्ट्रिय अनुसन्धान विभागलाई फोन सुन्न पाउने अधिकार दिनु होइन, गम्भीर अपराधका सन्दिग्धको फोन सुन्न पाऊँ भनी अदालतमा निवेदन दर्ता गराउने व्यवस्था दिनु मात्रै हो । शक्ति केन्द्रीकरणले त शासकलाई निरंकुश बनाउँछ । हेक्का राख्नु जरुरी छ, सबै निरंकुशता बाढी भएर आउँदैनन् । कुनैकुनैले थोपाथोपा मिलेर प्रलय निम्त्याउँछन् ।ट्वीटर :"
चर्चामा ट्रम्पदेखि मोदी,(एजेन्सीहरूको सहयोगमा)
सिँगारियो कविशिरोमणि घर,"गेटमै छ टिकट काउन्टर । गेटबाट छिर्नसाथ ढुंगाका छपनी बिछ्याएर चिरीच्याट्ट पारिएको बाटो । बाटोको कान्लामा टाँसिएका छन्, कविताका हरफ । खरले छाएको पुरानो घर मर्मत गरेर चिटिक्क पारिएको छ । पिँढीमा ढिकी, जाँतो, स्याँखुलगायत परम्परागत घरायसी वस्तु । आँगनमा पनि ढुंगा छापिएको छ । डिलमा तुलसीको मोठ । नजिकै ढुंगाले बनेको र जस्ताले छाइएको नयाँ घर छ, जसलाई कविशिरोमणि लेखनाथ संग्रहालय बनाइएको छ । चारैतिरको कम्पाउन्ड तारजालीले घेरिएको छ । शान्त वातावरण । अलि माथि पुगेपछि देखिन्छन् हिमाल । फेदीतिर भने तालतलैया सजिलै देख्न पाइन्छ । पूरै ग्रामीण परिवेश । पहिलोपटक पुग्नेले भन्छन् आहा कस्तो गज्जबको ठाउँ । गेटनजिकै साहित्यिक कार्यक्रमका लागि ट्रस्ट बनिसकेको छ । पिकनिकस्थल पनि भएकाले यतिबेला पिकनिक खानेको भीड उस्तै छ । पोखरा महानगरपालिका२७ अर्चलेस्थित कविशिरोमणि लेखनाथ पौडेल जन्मस्थलको पछिल्लो दृश्य हो यो । अचेल साहित्यिक पर्यटकीयस्थलका रूपमा कविघरको छवि बदलिएको छ । केही समययता विभिन्न साहित्यिक गतिविधि पनि यहाँ हुन थालेका छन् । कुनै बेला ओझेल परेको अर्चले अहिले पर्यटकीय गन्तव्य बनेको छ, लेखनाथ साहित्य प्रतिष्ठानका अध्यक्ष पद्मराज ढकालले भने, अझै केही पूर्वाधार थपिन बाँकी छन्, त्यसपछि सिर्जना ग्रामका रुपमा यसको विकास हुनेछ । जन्मस्थल विकास समितिले कविशिरोमणिको बाल्यकाल, रहनसहन, रीतिरिवाज, संस्कृतिलगायत उतिबेला प्रयोगमा आएको सामग्री संकलन र संरक्षण गरेर संग्रहालय बनाइरहेको छ । पौडेलको जन्मदेखि मृत्युसम्मको अवस्थालाई डकुमेन्ट्री फिल्म बनाएर पनि पाहुनालाई देखाउने योजना छ । लेखनाथ जन्मेको घर, प्रकाशित, अप्रकाशित कृति, सय वर्षअघिका विभिन्न सामान संग्रह गरेर अध्ययन, अनुसन्धान केन्द्रका रूपमा विकास गर्ने उद्देश्यसहित संग्रहालय बनाएका छौं, समिति अध्यक्ष विश्वप्रकाश लामिछानेले भने । गेटबाट पस्नसाथ लेखनाथका कविता सुन्न सकिनेगरी आधुनिक पुस्तकालय पनि बनाउने योजना रहेको उनले बताए । उनका अनुसार संग्रहालयका लागि निर्मित पक्की भवनको तल्लो कोठामा कविशिरोमणिका दुर्लभ तस्बिर राख्ने र उनको जीवनीमा आधारित आधा घण्टाको वृत्तचित्र देखाइनेछ । माथिल्लो तलामा भने उनताकाका विभिन्न घरायसीलगायत प्रयोजनमा प्रयोग हुने सामग्री राखिनेछन् । लेखनाथ जन्मेकै घरलाई संग्रहालयका रूपमा विकास गर्ने लक्ष्य थियो । तर जीर्ण भइसकेकाले अर्को बनाउनुपर्यो, लामिछानेले भने, पुरानो घरलाई संरक्षण गरी बाहिरबाट मात्रै हेर्न मिल्ने बनाइएको छ । भूकम्पले चर्केपछि संग्रहालयका लागि अर्को घर बनाइएको हो । आफैं तपस्वी बनी रूखलाई पात्र बनाएका थिए कविशिरोमणिले । सोही कृतिको नामबाट जन्मघरदेखि २ किलोमिटर तल तरुण तपस्वी पार्क बनाइएको छ । पार्कमा पोखरी, चौतारी र ट्रस्ट बनाइएको छ । कविले पहिलोचोटि आफ्नै काका पितृप्रसादले लेखेको कविता भट्ट्याएपछि कविता लेख्न प्रेरणा पाएको दोपहरे पाखालाई कविकुञ्ज पार्क बनाउने र त्यसमा गाई चर्दै गरेको, पितृप्रसादले अगाडिपट्टि कविता लेखेको र कविले भट्ट्याएको बिम्बात्मक शिला पनि बनाइने योजना समितिको छ । पृथ्वीराजमार्गको अर्घौंचोकबाट जन्मस्थलसम्मको सडकमा कविका कविताका हरफहरू लेखिएका ७ स्तम्भमा कविता पढ्दै अर्चले जान सकिन्छ । समितिका सहसचिव रामप्रसाद तिमिल्सिनाले कवि, कलाकारलाई यहाँ आएर आफ्नो सिर्जना गर्ने वातावरण बनाउने उद्देश्यले पूर्वाधार बनाइएको बताए । अर्चलेबाट फेवा, बेगनास, दिपाङ, न्युरेनी, खास्टेलगायत ताल देख्न सकिन्छ । साथै माछापुच्छ्रे, अन्नपूर्ण र धौलागिरि हिमालको अवलोकन गर्न सकिन्छ । पछिल्लो समय कविशिरोमणिको घर हेर्न आउनेको संख्या बढेको स्थानीय कृष्णमणि लामिछानेले बताए । कविशिरोमणिको घरको विकाससँगै अर्चलेमा अहिले होटल र रिसोर्ट सञ्चालनमा आइसकेका छन् । जग्गा खोज्दै बजारबाट आउनेको पनि लर्को लागेको लामिछानेले बताए । लेखनाथ साहित्य प्रतिष्ठानकी सल्लाहकार प्राज्ञ हरिदेवी कोइरालाले अब एउटा कविकुञ्ज र साहित्यिक तीर्थस्थलको रूपमा विकास गरेर अघि जानुपर्ने बताइन् । पछिल्लो समय अर्चलेको विकास राम्रैसँग भएको छ । एउटा साहित्यिक पर्यटकीय गन्तव्य बनिसकेको छ, उनले भनिन् । २०५४ मा कविशिरोमणिकै लेखनाथ नगरपालिका नामकरण भयो । त्यसअघि बजारमै सामान्य हिसाबले लेखनाथको जन्मजयन्ती मनाइन्थ्यो । २०५५ मा लेखनाथ साहित्य प्रतिष्ठान गठन भयो । प्रतिष्ठानको पहलमा व्यवस्थित हिसाबले जन्मजयन्ती मनाउन थालियो । कवि, कलाकार, साहित्यकारलगायतलाई लक्षित गरी चारकोठे भवन बनाउन थालिएको छ । यसका लागि पोखरा महानगरले ५० लाख रुपैयाँ छुट्टाएको छ । अब बन्ने भवनको नाम सिर्जनाग्राम रहनेछ । लेखनाथकको जन्मघर हेर्न २० रुपैयाँको टिकट व्यवस्था गरिएको छ । विद्यार्थीलाई भने १० रुपैयाँ लिइन्छ । मंगलबार लेखनाथको १३६ औं जन्मजयन्तीका अवसरमा अर्चलेमा विविध साहित्यिक कार्यक्रम हुँदै छ । यस वर्षको लेखनाथ साहित्य पुरस्कार प्रज्ञा प्रतिष्ठानका पूर्वकुलपति बैरागी काइँलालाई दिने निर्णय भइसकेको छ ।"
हुलाक टिकटमा संगीतज्ञ,"काठमाडौं (कास) हुलाक सेवा विभागले नेपाली संगीतका क्षेत्रमा अतुलनीय योगदान पुर्याउने संगीतज्ञ अम्बर गुरुङ र नरराज ढकालका नाममा हुलाक टिकट सार्वजनिक गरेको छ । विभागका महानिर्देशक देवीप्रसाद ज्ञवालीले आइतबार आयोजित एक समारोहमा गुरुङ र ढकालको मुखाकृति अंकित १० रुपैयाँ मूल्यको हुलाक टिकटमा प्रथम टाँचा लगाएका थिए । नेपाली आधुनिक संगीतका अभियन्ता एवं नेपालको राष्ट्रिय गानका संगीतकार गुरुङका २ सयभन्दा बढी गीतसंगीत प्रचलित छन् । त्यस्तै, शास्त्रीय संगीत विधामा संगीतज्ञ ढकालको नाम अग्रणी छ । विभागले व्यक्तित्व मालाका टिकटसँगै वनस्पति जगत्का केतुके, लोक्ता, अल्लो र जिब्रो छेड्ने जात्रा, बौद्ध तेमाल जात्रा, शंखेकीरा, भगवान् बुद्धको समेत हुलाक टिकट प्रकाशनमा ल्याएको छ ।"
दी एक्सको तिमी नै भन,"काठमाडौं (कास) लोकप्रिय ब्यान्ड दी एक्स ब्यान्ड को गीत तिमी नै भन टुबोर्ग ओपन सेसन्स् सिजन २ मार्फत सार्वजनिक भएको छ । ब्यान्डले आफ्नो एल्बम भडास बाट तिमी नै भन टुबोर्ग ओपन सेसन्स् २ को मञ्चमा प्रस्तुत गरेका हुन् । ब्यान्डमा भोकल्स र बेसगितारमा शिव मुखिया, ड्रम्समा सुरेन्द्र श्रेष्ठ तथा गितारमा सजल राजभण्डारी रहेका छन् । अल्टरनेटिभ फन्क रक ब्यान्ड दी एक्स विगत २५ वर्षदेखि नेपाली संगीत क्षेत्रमा सक्रिय छ । टुबोर्ग ओपन सेसन्स्को सिजन २ मा विभिन्न प्रतिष्ठित कलाकारले आफ्नो लोकप्रिय गीत भिन्न शैलीमा प्रस्तुत गरेका छन् । पहिलो सिजनमा च्यानल आरबिट्ररी मार्फत युट्युबमा अपलोड गरिएको ५१ वटा बेजोड प्रस्तुतिहरूले १० मिलियनभन्दा बढी भ्युज संकलन गर्न सफल भएको थियो ।च्यानल आरबिट्ररीद्वारा २०१८ मा सुरु गरिएको टुबोर्ग ओपन सेसन्स् एक युट्युब शृंखला हो ।"
भट्टराईको आत्मसंस्मरण,"काठमाडौं (कास) लेखक गोविन्दराज भट्टराईले आफ्नो जीवन र संघर्षका प्रारम्भिक दिनहरूलाई सम्झेर लेखेको सम्झनाको सागरमा केही दिन आत्मसंस्मरण प्रकाशित भएको छ । निजात्मक अनुभूति दिने शैलीमा लेखिएका डेढ दर्जन संस्मरणमा हाङ्देवा (ताप्लेजुङ), च्याङ्थापु (पाँचथर) देखिको संघर्षमय क्षण र झापाको घैलाडुब्बामा आएर माध्यमिक तहको पढाइमा भेटिएका केपी ओलीसहितका साथीसंगीको चर्चा भट्टराईले गरेका छन् ।घैलाडुब्बाको आदर्श विद्या मन्दिरमा माध्यमिक तहको विद्यार्थी छँदा २०२५ सालतिर चर्किएको राजनीतिक खैलाबैलाबारे भट्टराईले लेखेका छन् ती दिनमा प्रतिबन्धित दलहरू झापामा र सिमानापारि सक्रिय थिए । एकपल्ट राधाकृष्ण मैनाली, सीपी मैनाली, उमाराम प्रसाईं आएर हड्ताल गर्ने विषयमा हामीलाई सम्झाएका थिए । खड्ग ओली मेरा एक वर्ष जुनियर हुन्, उनी कक्षा ९ मै पक्राउ परिसकेका थिए ।भट्टराईले अहिले प्रकाशित संस्मरण कृतिमा आफ्नो जीवनको युवाकालसम्मको महत्त्वपूर्ण घटना र संघर्षका क्षणलाई उतारेको बताए । रत्न पुस्तक भण्डारले प्रकाशित गरेको यो संस्मरणअघि भट्टराईका एक्लै एक्लै एक्लै र विश्वविद्यालयमा अग्निपूजा पनि रत्नबाटै प्रकाशित छन् । यसबाहेक, उनका सँगै बसौं यो रात, गोधूलीमा दश पाइला र मिर्मिरेमा दश पाइला जस्ता निबन्ध संग्रह प्रकाशित छन् । उनका मुगलान, मणिपुरको चिठी, सुकरातका पाइला, सुकरातको डायरी लगायतका आख्यान पनि चर्चित छन् ।"
इतिहासका विद्रोह,"काठमाडौं (कास) लेखक तथा पत्रकार राजकुमार दिक्पालद्वारा लिखित आदिवासी विद्रोहको इतिहास पुस्तक सार्वजनिक गरिएको छ । नेपाल प्रज्ञा प्रतिष्ठानका पूर्वकुलपति बैरागी काइँला, लेखकी आमा चन्द्रमाया लिम्बूलगायतले राजधानीमा पुस्तक सार्वजनिक गरेका हुन् ।पुस्तकमा लिम्बू विद्रोह (१८४८), तामाङ विद्रोह (१८५०), माझकिरात विद्रोह (१८६४), भोटे विद्रोह (१९०७), मगर विद्रोह (१९३३), गुरुङ विद्रोह (१९३३) र आठपहरिया राई विद्रोह (१९३३) प्रमाणसहित चर्चा गरिएको छ । इतिहासविद् दिनेशराज पन्तले पुस्तकभित्र समयको कालखण्डमा राज्यसत्ताविरुद्ध उठेका विद्रोह र त्यसबाट घटेका घटनालाई यथार्थ ढंगले विश्लेषण हुन सकेको बताए । तर कुनै पनि कालखण्डमा घटेको घटना अर्थात् लखन थापा नै पहिलो सहिद हो भनेर दाबी गर्नुचाहिँ अन्याय हुनेछ, उनले भने, यथार्थलाई स्वार्थअनुकूल गर्नु इतिहास बंग्याउनु मात्र हो । लेखक दिक्पालले प्रमाण पुर्याएर इतिहास पुस्तक बाहिर ल्याएका छन् ।बैरागी काइँलाले जित्नेको मात्र इतिहास लेखिने परम्परा भए पनि अब हार्नेहरूको पनि इतिहास लेखिन थालेको बताए । नेपालको सन्दर्भमा आदिवासी जनजातिले आफ्नो इतिहास आफैंले लेख्ने क्रम बढेको छ, आवेगमा इतिहास लेखन हुन नसक्ने उल्लेख गर्दै उनले भने, इतिहास खोज, अध्ययन, अनुसन्धान कार्य आवेगमा हुन सक्दैन, निरन्तर गर्दै जाँदा मात्र विश्वासयोग्य बन्न सक्छ ।"
सागरनाथको व्यवस्थापन प्रदेशलाई दिइँदै,"केन्द्र सरकारले सागरनाथ वन विकास परियोजना को व्यवस्थापन जिम्मा प्रदेश २ लाई दिने तयारी अघि बढाएको छ । संघको वन तथा वातावरण मन्त्रालयले लामो समयदेखिको विवाद अन्त्य गर्न १३ हजार ५ सय १२ हेक्टरमा फैलिएको परियोजनाको व्यवस्थापन जिम्मा प्रदेश सरकारलाई दिन लागेको हो ।अहिलेको परिस्थितिमा सागरनाथ वन क्षेत्रको व्यवस्थापन केन्द्र (संघ) बाट सहज नहुने देखिएपछि प्रदेशलाई दिन लागिएको जानकारी मन्त्रालयका प्रवक्ता सहसचिव सिन्धुप्रसाद ढुंगानाले दिए । प्रदेशलाई बाहिर राखेर उक्त वन क्षेत्रको व्यवस्थापन सम्भव देखिन्न, उनले कान्तिपुरसँग भने, त्यसैले सहज बाटो अपनाउन खोजिएको हो । संविधानमा केन्द्रीय परियोजना संघअन्तर्गत राखेर व्यवस्थापन गर्ने उल्लेख भए पनि सागरनाथ विकास र भौतिक पूर्वाधारसम्बन्धी परियोजना नभई प्राकृतिक स्रोतसाधनभित्र पर्ने भएकाले संघले प्रदेशलाई जिम्मा दिन खोजेको हो ।प्रदेश २ ले रौतहट, सर्लाही र महोत्तरीमा फैलिएको सागरनाथ वन क्षेत्रमै मन्त्रिपरिषद् बैठक राखेर कुनै हालतमा पनि संघलाई व्यवस्थापन गर्न नदिने चेतावनी दिएको थियो । त्यसअघि गत वर्षको फागुनमा प्रदेश सरकारले उक्त परियोजना संघबाट खोसी आफूअन्तर्गत राखेर व्यवस्थापन गर्ने निर्णय गरेको थियो । प्रदेश २ का वनमन्त्री रामनरेश राय संविधानको अनुसूची ६ (१९) अनुसार प्रदेशको राष्ट्रिय वन प्रदेशअन्तर्गत रहने व्यवस्था भएकाले उक्त परियोजनाको आफूहरूले संरक्षण र व्यवस्थापन गर्न खोजेको बताए ।तर, संघको वन मन्त्रालयले उक्त निर्णय मन्त्रिरिषद्बाटै खारेज गरेपछि संघप्रदेशबीच विवाद उत्कर्षमा पुगेको थियो । संघको वन मन्त्रालयले परियोजनालाई नेपाल वन निगम लिमिटेड मा गाभ्ने निर्णय गरेको थियो । प्रदेश २ को वन तथा वातावरण मन्त्रालयले उक्त निर्णय खारेज गर्न माग गर्दै सर्वोच्च अदालतमा रिट दायर गरेको छ । रिट निवेदनमाथि सुनुवाइ गर्दै प्रधानन्यायाधीश चोलेन्द्रशमशेर जबरा, न्यायाधीशहरू दीपककुमार कार्की, मीरा खड्का, हरिकृष्ण कार्की र विश्वम्भरप्रसाद श्रेष्ठको संवैधानिक इजलासले सागरनाथलाई समेत निगममा मिसाउने भनी जेठ २३ मा संघले गरेको निर्णय कार्यान्वयन नगर्न मंसिर अन्तिम साता अन्तरिम आदेश दिएको छ । केन्द्रको वन मन्त्रालयले भने संविधानको अनुसूची ५ को (५) र (१४) मा केन्द्रीयस्तरका ठूला परियोजना संघको अधिकार सूचीभित्र रहने व्यवस्था भएअनुसार झापाको केरखामा रहेको रतुवामाई र सागरनाथ वन परियोजना आफूअन्तर्गत राखेको दाबी गर्दै आएको छ ।के छ सागरनाथमा ? सागरनाथ परियोजनाले वन पैदावरबाट वार्षिक १४ करोड रुपैयाँभन्दा बढी आम्दानी गर्दै आएको छ । काठ र दाउरा आम्दानीका मुख्य स्रोत हुन् । यो परियोजना ०३५ सालमा स्थापना भएको हो । त्यही आम्दानीका कारण प्रदेश सरकार परियोजनाप्रति आकर्षित भएको आरोप संघले लगाउने गरेको थियो । परियोजनाभित्र मसला, टिक, सिसौ र साल प्रजातिका रूख छन् । यो बिरुवा रोपेर बनाइएको मुलुककै ठूलो वन हो । एसियाली विकास बैंक (एडीबी) को आर्थिक तथा प्राविधिक सहयोगमा प्लान्टेसन फरेस्टको नमुना कार्यक्रमका रूपमा यो परियोजना सुरु भएको हो । परियोजनाभित्र एक सय, ५० र २५ हेक्टरका धेरैवटा प्लट छन् । हरेक ५ देखि ६ वर्षमा मसलाका सिंगै रूख कटान गरी पोल निकालिन्छ । काटिएकै रूखको फेदबाट अर्को बिरुवा उम्रिन्छ र गोडमेलपछि पुनः जंगल बन्छ । टिक प्रजातिका रूख भने हरेक २० देखि २५ वर्षमा काटिन्छ । सालका रूख पनि काट्ने बेला भएका छन् । सालका रूख काटेर बिक्री गर्दा करोडौं आम्दानी हुने देखिन्छ ।परियोजनामा ७० स्थायी, १ सय ४० ज्यालादारी र १२ जना करारका कर्मचारी छन् । परियोजना प्रमुख वन मन्त्रालयकै सहसचिव हुने व्यवस्था छ ।"
आयोगले भन्यो राष्ट्रसंघीय नियमविपरीत भयो,"काठमाडौं (कास) राष्ट्रिय मानवअधिकार आयोगले उखु किसानले भुक्तानी नपाउनु राष्ट्रसंघीय नियमविपरीत भएको बताएको छ । मौलिक हकमा पनि वस्तु तथा सम्पत्तिसम्बन्धी अधिकार रहेकाले किसानलाई संरक्षण गर्नॅ सरकारको दायित्व रहेको आयोगको निष्कर्ष छ । सरकारबाट राष्ट्रसंघको नियमविपरीत काम भएको छ । मौलिक हकमा वस्तु तथा सम्पत्तिको हक उल्लेख छ, आयोगका सचिव वेद भट्टराईले भने, किसानले बिक्री गरेको वस्तुको मूल्य पाउनुपर्छ ।किसानलाई भुक्तानी दिन सरकार र उद्योगी जिम्मेवार नदेखिएको उनले बताए । यस विषयमा हामी अनुसन्धान गर्छौं । त्यसका आधारमा उजुरी गर्छौं, उनले भने । आयोगले भुक्तानी हुन नसक्नुको कारण खुलाउन आइतबार कृषि तथा पशुपन्छी विकास मन्त्रालय र उद्योग, वाणिज्य तथा आपूर्ति मन्त्रालयलाई पत्राचार गरिसकेको छ । सर्लाहीका चिनी उद्योगमा पनि अनुगमन टोली खटाइएको आयोगले जनाएको छ । उद्योगीबाट भुक्तानी नपाएका कारण र सरकारबाटै पनि अनुदान नपाएको सन्दर्भमा पत्र पठाएका छौं, उनले भने, किसानको बाँच्न पाउने हक छ । त्यसका लागि मन्त्रालयहरूबाट के पहल भएका छन्, त्यसको जवाफ मागेका छौं ।"
पूर्ण निको हुन अझै ६ साता,"काठमाडौं (कास) प्रधानमन्त्री केपी शर्मा ओलीलाई पेटको शल्यक्रियाको असरबाट पूर्णरूपमा ठीक हुन अझै चारदेखि ६ सातासम्म लाग्न सक्ने उपचारमा संलग्न चिकित्सकले जनाएका छन् । बाहिरबाट हेर्दा घाउ निको भएको देखिए पनि त्यो ठाउँ बलियो हुन अझै चारदेखि ६ सातासम्म लाग्न सक्छ, उपचारमा संलग्न एक चिकित्सकले कान्तिपुरसँग भने । प्रधानमन्त्रीको पेटमा शल्यक्रियापछि लगाइएका टाँका अघिल्लो साता नै हटाइसकिएको छ । अब उनमा शल्यक्रियापछि देखिएका संक्रमण केही पनि छैन, अर्का एक चिकित्सकले भने । शल्यक्रियापछि संक्रमणको असर पेट र रगतमा देखिएको जानकारी उपचारमा संलग्न चिकित्सकले दिएका थिए । हाल प्रधानमन्त्री सक्रिय रूपमै काममा फर्किए पनि केही बचाउका उपाय अपनाउनु राम्रो हुने विशेषज्ञहरूले औंल्याएका छन् । शल्यक्रियाको असरबाट सामान्य रूपमा मुक्त भए पनि प्रधानमन्त्री ओली मौसमी रुघाखोकीबाट जोगिनुपर्ने विशेषज्ञहरू बताउँछन् । मौसमी रुघाखोकीबाट प्रधानमन्त्री जोगिनुपर्छ, एक चिकित्सकले भने, रुघाखोकीले पेटमा बल पर्ने भएकाले नकारात्मक असर गर्न सक्छ । व्यायाम गर्न, धेरै बेरसम्म उभिन र सामान उचाल्न नहुने चिकित्सकको भनाइ छ । मंसिर ९ मा प्रधानमन्त्रीलाई एक्कासि पेटमा एपेन्डिसाइटिसको दुखाइ सुरु भएको थियो । उक्त संक्रमण सुरु भएको २४ घण्टामै पेटभरि फैलिएको थियो । अंग प्रत्यारोपण गरेको व्यक्तिमा एपेन्डिक्सको लक्षण ढिलो आउँछ र कीटाणु अत्यन्त तीव्र गतिले फैलिन्छ । उनको शरीरमा प्रतिरक्षा प्रणाली कमजोर भएकाले सामान्य व्यक्तिको दाँजोमा छिटो पेटमा संक्रमण फैलिएको उपचारमा संलग्न चिकित्सकले बताएका थिए । मंसिर १० मा मनमोहन कार्डियोथोरासिक भास्कुलर तथा ट्रान्सप्लान्ट सेन्टरका विशेषज्ञ चिकित्सकीय टोलीले प्रधानमन्त्रीको परीक्षण गर्दा एपेन्डिसाइटिस सहित पेरिटोनाइटिस (पेटको संक्रमण) समेत देखिएको थियो । प्रधानमन्त्रीलाई शिक्षण अस्पतालका ग्यास्ट्रोइन्टेस्टाइनल तथा कलेजो प्रत्यारोपण शल्यचिकित्सक डा रमेशसिंह भण्डारीको नेतृत्वमा आकस्मिक रूपमा पेट चिरेर संक्रमण हटाउनुका साथै एपेन्डिक्टोमी (एपेन्डिसाइटिस हटाउने शल्यक्रिया) गरिएको थियो । प्रधानमन्त्री ओली १० दिनको अस्पताल बसाइपछि मंसिर १९ मा घरमै आराम गर्ने सुझावसहित डिस्चार्ज भएका थिए ।६७ वर्षीय प्रधानमन्त्री ओलीको १२ वर्षअघि भारतमा मिर्गौला प्रत्यारोपण भएको थियो । हाल डायलसिस गराइरहेका उनको दोस्रो पटक मिर्गौला प्रत्यारोपण गर्ने तयारी भइरहेको छ ।"
एमसीसीबारे सत्तारूढ सांसदले मागे जवाफ,"काठमाडौं (कास) राष्ट्रिय सभामा सत्तारूढ नेकपाका सांसदले विकास र सहयोगसम्बन्धी अमेरिकी परियोजना मिलेनियम च्यालेन्ज कर्पोरेसन (एमसीसी) सम्बन्धमा आएको द्विविधाबारे सरकारले सदनलाई जानकारी दिनुपर्ने माग गरेका छन् । सांसद बलरामप्रसाद बाँस्कोटाले एमसीसी इन्डोप्यासिफिक रणनीति (आईपीएस) अन्तर्गत हो कि होइन भन्नेबारे सरकारको धारणा सार्वजनिक हुनुपर्ने बताए । अमेरिकी दूतावासका अधिकारीले एमसीसी आईपीएस रणनीतिसँग सम्बन्धित रहेको भनिसकेपछि अब त्यो सम्झौतालाई अगाडि बढाउने कि नबढाउने, सरकार स्पष्ट हुनु जरुरी छ, उनले भने । नेकपाकै सांसद रामनारायण बिडारीले एमसीसीबारे फरकफरक कुरा आइरहेकाले सरकारले तत्कालै सदनलाई स्पष्ट पार्नुपर्ने बताए । अमेरिकी मन्त्रीको एउटा कुरा र हाम्रो मन्त्रीको अर्कै कुरा आइरहेको छ, उनले भने, सत्य के हो ? सदनप्रति जिम्मेवार मन्त्रीले जवाफ दिनुपर्यो । सांसद विमला राई पौडेलले भने एमसीसीको बचाउ गरिन् । अहिले ठूलो अनुदानको रकम अलपत्र पर्ने अवस्थामा छ । अगाडि बढ्नुपर्छ, उनले भनिन् बाहिर के कुरा आउँछ त्यसको पछि होइन । सम्झौताका बुँदा हाम्रोअनुकूल छन् कि छैनन् त्यो हेरौं ।छिट्टै निर्णय : परराष्ट्रमन्त्रीपरराष्ट्रमन्त्री प्रदीपकुमार ज्ञवालीले भने एमसीसीसम्बन्धी सम्झौता संसद्बाट अनुमोदन भएरै छाड्ने दोहोर्याएका छन् । मन्त्रालयको सन् २०१७०१८ को वार्षिक प्रतिवेदन सार्वजनिक गर्दै सोमबार उनले भने, सरकारले संसद्मा प्रस्ताव लगेको छ, संसद्बाट एमसीसी पास हुन्छ र गर्नुपर्छ । पार्टीले पनि यसबारेमा निर्णय गर्छ । एमसीसीले नेपालको अर्थतन्त्र र पूर्वाधार विकासमा महत्त्वपूर्ण भूमिका खेल्ने उल्लेख गर्दै उनले केही नबुझेर र केही बुझेर पनि विरोध गर्नेहरूले यसबारे गलत धारणा फैलाएको बताए । सरकारले ऊर्जा व्यापारलाई प्राथमिकतामा राखेर सम्झौता गरेको छ र सम्झौतामा आवश्यक अन्य काम पनि भइसकेका छन्, उनले भने ।ज्ञवालीले द्विपक्षीय सचिवस्तरीय संयन्त्रको बैठक बस्न भारतलाई फेरि पत्र लेख्न लागेको बताएका छन् । सीमा अतिक्रमणबारे पठाइएको पत्रको जवाफ आइसके पनि बैठकको मिति टुंगो लागिनसकेको उनको भनाइ छ ।"
चिनियाँलाई लिन चार्टर विमान आउँदै,"साइबर अपराध र सीमापार अपराधको आशंकामा काठमाडौंबाट पक्राउ परेका १ सय २२ जना चिनियाँलाई लिन केही दिनभित्रै चीनबाटै चार्टर विमान आउने भएको छ ।साताअघि काठमाडौंका मनमैंजु, बाँसबारी र बूढानीलकण्ठस्थित १० वटा घरबाट पक्राउ परेका उनीहरूलाई फिर्ता लैजान बेइजिङबाटै चिनियाँ सुरक्षा फौजसहितको विशेष विमान आउन लागेको हो । पक्राउ परेका चिनियाँसँग लिखित बयानसँगै बरामद मोबाइल, ल्यापटप र राहदानी परीक्षणका लागि प्रहरीको विधिविज्ञान प्रयोगशाला (फरेन्सिक ल्याब) मा पठाइएको छ । चिनियाँबाट बरामद सामान परीक्षणका लागि आइतबार र सोमबार प्रयोगशालामा पठाइएको हो । त्यसको रिपोर्ट आउनेबित्तिकै उनीहरूलाई डिपोर्ट गर्ने प्रक्रिया थालिने काठमाडौं प्रहरी प्रवक्ता डीएसपी होबिन्द्र बोगटीले बताए । उनका अनुसार मोबाइल र ल्यापटपमा चिनियाँ भाषामा मात्रै लेखिएका डकुमेन्ट बरामद गरिएको छ । उच्च स्रोतले दिएको जानकारीअनुसार नेपालस्थित चिनियाँ दूतावासका अधिकारीले यस विषयमा सुरक्षा अधिकारीसँग छलफल गरिसकेका छन् । चिनियाँ पक्राउ परेकै दिन पनि चिनियाँ दूतावासका प्रहरी अधिकारी केन्द्रीय अनुसन्धान ब्युरो (सीआईबी) मा पुगेर पक्राउ व्यक्तिको जानकारी लिएका थिए । चीनबाट केही दिनभित्रै सुरक्षा फौजसहितको चार्टर विमान आउने जानकारी पाएका छौं, गृह मन्त्रालय स्रोतले भन्यो, प्रारम्भिक अनुसन्धानबाट खुलेका तथ्य र प्रमाणसहित उनीहरूलाई अध्यागमन विभागको जिम्मा लगाएर डिपोर्ट गर्ने तयारी अघि बढेको छ । प्रहरीको केन्द्रीय अनुसन्धान ब्युरो, काठमाडौं प्रहरी र महानगरीय अपराध महाशाखालाई पक्राउ परेका चिनियाँको डिपोर्ट (देश निकाला) प्रक्रियाका लागि तयारी थाल्न निर्देशन आइसकेको एक अधिकारीले बताए । पुस ७ गते पक्राउ परेका सबै चिनियाँविरुद्ध प्रहरीमाथि अभद्र व्यवहार गरेको कसुरमा जिल्ला प्रशासन कार्यालय काठमाडौंबाट म्याद थप गरेर अनुसन्धान भइरहेको छ । पछिल्लो अनुसन्धानअनुसार चिनियाँको अध्यागमन कानुन उल्लंघनबाहेक कुनै पनि अपराध भेटिएको छैन । प्रहरीले १ सय २२ जनालाई पक्राउ गरेकोमा ८४ जनाको राहदानी भेटिएको छैन भने ६७ वटा राहदानी बरामद गरिए पनि ३८ जना मात्रै राहदानीवाहक छन् । राहदानीवाहक सबै कानुनअनुसार नै पर्यटक भिसा लिएका चिनियाँ हुन् । उनीहरूलाई कुन कसुरमा डिपोर्ट गर्ने भन्नेमा प्रहरी अन्योलमा छ । चिनियाँलाई पक्राउ गर्न बेइजिङबाटै त्यहाँको प्रहरीको विशेष टोली काठमाडौं आएको थियो । उनीहरूकै सूचनाका आधारमा प्रहरीले शंकास्पद चिनियाँलाई पक्राउ गरेको थियो । यसअघि पुस २ गते कम्बोडियाबाट पनि ३ सय ४२ चिनियाँ सीमापार अपराध आरोपमै निष्कासनमा परेका थिए । चिनियाँ आपराधिक गिरोहले नेपालसहित मलेसिया, श्रीलंका, फिलिपिन्स, लाओसलगायत मुलुकमा बसेर आफ्नो देशमा अपराध गरेको आरोप छ । नेपालमा पक्राउ परेका व्यक्ति पनि सीमापार र साइबर अपराधमा संलग्न रहेको चीनको विदेश मन्त्रालयले पुस ८ गते जारी गरेको विज्ञप्तिमा उल्लेख गरेको छ ।काठमाडौंबाट पक्राउ परेका चिनियाँलाई सुरुमा ५ दिनको म्याद थप गरिएकोमा आइतबार दोस्रो पटक प्रशासनले १० दिन हिरासतमा राखेर अनुसन्धान गर्न प्रहरीलाई अनुमति दिएको थियो । अध्यागमन विभागका महानिर्देशक ईश्वरराज पौडेलले पक्राउ परेका चिनियाँ केही दिनभित्रै निष्कासन गरिसक्ने बताए । दोस्रो पटक थपिएको म्यादभित्रै पक्राउ परेका चिनियाँलाई निष्कासन गरिनेछ, पौडेलले कान्तिपुरसँग भने, अध्यागमन कानुन उल्लंघन गर्ने विदेशीलाई निष्कासन गर्दा नेपाल सरकारले नै खर्च व्यहोरेर पठाउने अभ्यास अहिलेसम्म नभएकाले चिनियाँलाई पठाउन उतैबाट जहाज आउँछ ।"
छात्रालाई मासिक १६ सेनेटरी प्याड,"काठमाडौं (कास) सरकारले सामुदायिक विद्यालयका छात्राहरूलाई सेनेटरी प्याड वितरण गर्न थालेको छ । मन्त्रिपरिषद्ले प्रत्येक छात्रालाई मासिक १६ थान प्याड उपलब्ध गराउने कार्यविधि स्वीकृत गरेपछि वितरण थालिएको हो । शिक्षा, विज्ञान तथा प्रविधिमन्त्री गिरिराजमणि पोखरेलले सोमबार ललितपुरको महालक्ष्मी नगरपालिकास्थित सिद्धिपुर माविका छात्राहरूलाई प्याड हस्तान्तरण गर्दै वितरण शुभारम्भ गरे । सरकारको निर्णयअनुसार ६ देखि १२ कक्षासम्मका छात्राले हरेक महिनावारी चक्रमा १६ थानका दरले प्याड सित्तै पाउने शिक्षा तथा मानव स्रोत विकास केन्द्रका महानिर्देशक बाबुराम पौडेलले बताए । महिनावारीमा पनि छात्राहरूको पठनपाठन सहज बनाउन ७ सय ५३ वटै स्थानीय तहमा प्याड खरिदका लागि बजेट पठाइएको छ । चालु वर्ष १४ लाख ३७ हजार छात्राका लागि प्याड किनेर बाँड्न १ अर्ब २७ करोड रुपैयाँ बजेट छुट्याइएको छ । प्याड बाँड्न कार्यविधि सहित स्थानीय तहहरूमा रकम पठाइएको छ, पौडेलले भने । प्याडको स्वास्थ्य तथा जनसंख्या मन्त्रालयले गुणस्तर मापदण्ड तोकेको छ । ९५ प्रतिशतभन्दा बढी सुतीको कपडा भएको, सेता रङ वा मलमलको प्याड लम्बाइ कम्तीमा दुई हात र चौडाइ आधा हात हुनुपर्ने कार्यविधिमा उल्लेख छ । सरकारले आर्थिक वर्ष ०७६७७ को नीति तथा कार्यक्रममा सामुदायिक विद्यालयका छात्रालाई प्याड उपलब्ध गराइने भनेको थियो ।"
सम्बन्ध नयाँ उचाइमा,काठमाडौं (कास) नेपालका लागि चिनियाँ राजदूत होउ यान्छीले चीननेपालको सम्बन्ध सन् २०१९ बाट नयाँ उचाइमा पुगेको बताएकी छन् । ट्रान्स हिमालयन डेभलपमेन्ट सेन्टरद्वारा सोमबार आयोजित ट्रान्स हिमालयन कनेक्टिभिटी कोअपरेसन फर सेयर प्रस्पेरिटी विषयक अन्तर्क्रियामा बोल्दै उनले हालै नेपालचीन दुवै देशका राष्ट्रपतिको एकअर्काका मुलुकमा भएको भ्रमणपछि आपसी सम्बन्ध नयाँ उचाइमा पुगेको उल्लेख गरिन् ।
सिद्धबाबा ३ लाख धरौटीमा छुटे,सुनसरी (कास) महिला अनुयायीलाई बलात्कार गरेको आरोप लागेका सिद्धबाबा भनिने कृष्णदास गिरीलाई सुनसरी जिल्ला अदालतले तीन लाख रुपैयाँ धरौटीमा छाड्न आदेश दिएको छ । गिरीको बयान लिएर वादी र प्रतिवादीतर्फका कानुन व्यवसायीको आइतबारदेखि सुरु भएको थुनछेक बहस सोमबार सकिएको थियो । न्यायाधीश राधाकृष्ण उप्रेतीको इजलासले गिरीलाई धरौटीमा छाड्न आदेश दिएको हो । आदेशपछि धरौटी बुझाएर गिरी छुटेका छन् ।
डा सिंह एआईजीमा सिफारिस,"काठमाडौं (कास) गृह मन्त्रालयले नेपाल प्रहरी अस्पतालकी प्रहरी नायब महानिरीक्षक (डीआईजी) डा आशा सिंहलाई प्रहरी अतिरिक्त महानिरीक्षक (एआईजी) मा बढुवा गर्न सिफारिस गरेको छ । गृहसचिव प्रेमकुमार राई अध्यक्ष तथा महानिरीक्षक सर्वेन्द्र खनाल र प्रधानमन्त्री तथा मन्त्रिपरिषद्को कार्यालयका सचिव सदस्य रहेको बढुवा समितिको सोमबार बसेको बैठकले सिंहलाई प्रहरी संगठनको स्वास्थ्य उपसमूहतर्फको प्राविधिक एआईजीमा बढुवा गर्न सिफारिस गरेको हो । उनी स्त्रीरोग विशेषज्ञ हुन् । अब बस्ने मन्त्रिपरिषद् बैठकले बढुवा गरेपछि उनले अस्पतालको नेतृत्व सम्हाल्नेछिन् । गत पुस ३ मा एआईजी एवं अस्पतालकी प्रमुख डा दुर्गा थापाले अनिवार्य अवकाश पाएपछि पद रिक्त थियो । एआईजीका लागि डीआईजीत्रय डा सिंह, डा मीनराज पाठक र डा सुमनराज श्रेष्ठ प्रतिस्पर्धामा थिए । उनीहरू ०७५ पुस १ मा एकैदिन डीआईजीमा बढुवा भएका हुन् ।"
लाभकर नतिरी फ्रिक्वेन्सी लिन एनसेलको दबाब,"अन्तर्राष्ट्रिय मध्यस्थकर्ताले नेपाल सरकारका नाममा तत्काल कर असुल नगर्नू भन्ने अन्तरिम आदेश दिएका कारण उसले कर नबुझाएको अनुमान छ तर सरकारसमक्ष उक्त अन्तरिम आदेश भने आइसकेको छैन । एनसेलले कर नतिरी फ्रिक्वेन्सी लिने गृहकार्य भने जारी राखेको छ । एनसेलले हाल १८०० मेगाहर्ज ब्यान्डमा ११ मेगाहर्ज फ्रिक्वेन्सी प्रयोग गरिरहेको छ । प्राधिकरणले एक सेवा प्रदायकले यो ब्यान्डमा २० मेगाहर्ज मात्रै फ्रिक्वेन्सी प्रयोग गर्न पाउने सीमा तोकिदिएको छ । सोही सीमाका कारण एनसेलले अब यो ब्यान्डमा बढीमा ९ मेगाहर्ज फ्रिक्वेन्सी मात्रै लिन पाउँछ । एनसेलले देशका विभिन्न सहरमा फोरजी सेवा विस्तार गरिरहेका कारण उसलाई यो ब्यान्डमा फ्रिक्वेन्सी आवश्यक छ । १८०० मेगाहर्ज ब्यान्ड सहरी क्षेत्रमा फोरजी विस्तारका लागि राम्रो मानिन्छ ।प्राधिकरणले ०७५ पुस ४ मा फ्रिक्वेन्सी लिलामीका लागि सार्वजनिक सूचना प्रकाशन गरेको थियो । सूचनामा फ्रिक्वेन्सी लिलामीमा भाग लिन चाहने कम्पनीका लागि तीन वटा सर्त तोकिएको थियो । लिलामी प्रक्रियामा भाग लिन चाहनेसँग आधारभूत टेलिफोन सेवा वा मोबाइल सेवाको लाइसेन्स हुनुपर्ने, कुनै पनि खालको बक्यौता हुन नहुने र प्राधिकरणबाट कालोसूचीमा नपरेको हुनुपर्ने सर्त थिए । प्राधिकरणले गत वर्ष पुस ४ मा ९००, १८०० र २१०० मेगाहर्ज ब्यान्डमा बाँकी रहेको फ्रिक्वेन्सी लिलामीका लागि सूचना जारी गरेको थियो । आफूले पनि फ्रिक्वेन्सी लिलामीमा सहभागी हुन पाउनुपर्ने सर्त राख्दै सीजी टेलिकम्युनिकेसन सर्वोच्च गएपछि लामो समय लिलामी प्रक्रिया स्थगन थियो । उक्त प्रक्रियालाई पुनः सुरु गर्न प्राधिकरणको सञ्चालक समिति बैठकले मंसिर १५ मा निर्णय गरेको थियो । प्राधिकरणले तोकेको सर्तका कारण एनसेल र नेपाल टेलिकमले मात्रै लिलामी प्रक्रियामा भाग लिएका थिए । ९०० र २१०० मेगाहर्ज ब्यान्डका लागि एनसेलले मात्रै आवेदन दिएका कारण लिलामी प्रक्रिया हुन सकेन । दुई टेलिकम कम्पनीबीच मात्रै प्रतिस्पर्धा गराएपछि अख्तियार दुरुपयोग अनुसन्धान आयोगले विवरण माग गरी छानबिन सुरु गरेको जनाएको छ ।"
ट्रंक लाइनले उद्योगीलाई समस्या,"मागबिनै विद्युत् प्राधिकरणले उच्च दरको विद्युत् लाइन (ट्रंक लाइन) जडान गरेपछि यहाँका १६ ठूला उद्योग चर्को महसुलको मारमा परेका छन् । ट्रंक लाइनअन्तर्गत प्राधिकरणले असुल्न खोजेको महसुलका कारण उद्योग सञ्चालन गर्न समस्या हुन थालेको उद्योगीको गुनासो छ । उद्योगमा जडित ट्रंक हटाएर पुरानै ३३ केभीएको साधारण लाइन जडान गरिदिन उद्योगीहरूको माग छ । उच्च दरको लाइनबाट परिरहेको समस्याबारे पटकपटक सरकारी निकायलाई जानकारी गराए पनि कसैले चासो नदेखाएको उनीहरूको गुनासो छ । समस्या समाधानका लागि पहल नगरे उद्योग बन्द गरेर आन्दोलनमा उत्रिने उनीहरूले चेतावनी दिएका छन् । हामीसँग सल्लाहै नगरी प्राधिकरणले एकतर्फी रूपमा उच्च दरको ट्रंक विद्युत् लाइन जडान गरिदिएको हो, पञ्चकन्या समूहका महाप्रबन्धक देवेन्द्र साहूले भने, प्राधिकरणले अहिले हाम्रा उद्योगलाई ट्रंक विद्युत् लाइनअन्तर्गत समावेश गरी महँगो महसुल असुल्न थालेको छ । ०७४ चैतमा जडित उक्त लाइनको बिल प्राधिकरणले गत कात्तिकमा दिएको उनले बताए । प्राधिकरणले १९ महिनाको महसुल बक्यौता देखाएर करोडौं असुल्ने तयारी गरेको उनको दाबी छ । साधारण लाइनको महसुलभन्दा ट्रंक विद्युत्को महसुल दर ६६६७ प्रतिशत महँगो पर्ने गरेको उद्योगीले बताए । उक्त दरको विद्युत् महसुल तिरेर कुनै पनि उद्योग सञ्चालन गर्न नसकिने व्यवसायीको भनाइ छ । चर्को विद्युत् महसुल तिरेका यहाँका उद्योगले सस्तो दरको महसुल तिरेका मुलुकका अन्य समान प्रकृतिका उद्योगसँग प्रतिस्पर्धा गर्न नसक्ने बताएका छन् । विद्युत् प्राधिकरणले आफ्नो आन्तरिक विद्युत् लोडको व्यवस्थापन मिलाउने क्रममा उद्योगलाई मार पर्ने गरी समस्या उब्जाएको उनीहरूको आरोप छ । भैरहवाबुटवल उद्योग करिडोरअन्तर्गत सडकदेखि पूर्वतर्फका पञ्चकन्या प्लास्टिक इन्डस्ट्रिज, पञ्चकन्या स्टिल प्रालि, सोना प्याकेजिङ, एसआर स्टिल प्रालि, नव नेपाल प्लास्टिक इन्डस्ट्रिज, शुभलक्ष्मी पोलिमर्स, नेसनल ट्रेड रबर इन्डस्ट्रिज, सोना पोलिमर्स इन्डस्ट्रिज, यशोदा फुड प्रालि, प्रिया प्याकेजिङ इन्डस्ट्रिज, एजी हेल्थ इन्डस्ट्रिज, एभरेस्ट रोलिङ इन्डस्ट्रिज प्रालि, लुम्बिनी फ्लोर मिल, फेरो स्टिल प्रालि र लुम्बिनी पीएसी इन्डस्ट्रिज प्रालि ट्रंक विद्युत् लाइन जडानबाट समस्यामा परेका हुन् । पहिला मेरो उद्योगमा मासिक १५१६ लाख रुपैयाँ विद्युत् महसुल आउँथ्यो । ट्रंक विद्युत् लाइनअन्तर्गत कात्तिकको बिलमा २६ लाख रुपैयाँ महसुल आएको छ, एभरेस्ट रोलिङ इन्डस्ट्रिज प्रालिका सञ्चालक अरुण गोयन्काले भने, अब मैलै समान खालका अन्य उद्योगसँग कसरी प्रतिस्पर्धा गर्न सक्छु ! कि सामान्य लाइन जडान हुनुपर्यो, नत्र उत्पादन बन्द गर्नुपर्छ । माग सुनुवाइ नभए उद्योग बन्द गरेर तालाचाबी विद्युत् प्राधिकरणलाई बुझाउने योजना रहेको उनले बताए ।प्राधिकरणको भैरहवा वितरण केन्द्रले आन्तरिक लोड व्यवस्थापन तथा फेज सिक्वेन्स मिलाउने क्रममा सबै उद्योगलाई १० देखि १५ दिनसम्म बन्द गर्न लगाएको थियो । त्यसपछि ०७४ को चैतमा ट्रंक विद्युत् लाइन जडान गरेको थियो । त्यसको बिल गत कात्तिकमा पठाएको हो । ट्रंक विद्युत् लाइन जडान गर्ने बेलामा विद्युत् महसुल दरबारे कुनै जानकारी नगराइएको र चौबीसै घण्टा विद्युत् प्रसारण हुनुका साथै कम भोल्टेज, ट्रिपिङ (बारम्बार विद्युत् आपूर्ति बन्द हुने) लगायतका समस्या समाधान हुने आश्वासन प्राधिकरणले दिएको व्यवसायीले बताए । उद्योगीले माग नगरेको विद्युत् लाइन प्राधिकरणले जबर्जस्ती जडान गरेर महँगो विद्युत् दर असुल्न खोजेको सिद्धार्थ उद्योग वाणिज्य संघका अध्यक्ष कुलप्रसाद न्यौपानेको आरोप छ । सरकारले उद्योगीलाई सहयोगको वातावरण बनाउनुको साटो आफ्नो खर्च धान्न जसरी पनि कर संकलन गर्ने ध्येयले निचोर्ने प्रवृत्ति देखायो, उनले भने । विद्युत् प्राधिकरण भैरहवा शाखाले भने ती उद्योगका विद्युत् ट्रंक लाइनमा परिणत भएपछि सबै उद्योगलाई प्राधिकरणले पत्राचार गरी जानकारी गराएको र ट्रंक लाइन विनियमावली एवं प्राधिकरणको बोर्ड बैठकले निर्णय गरेअनुरूप विद्युत् महसुल लगाइएको जनाएको छ । ट्रंक लाइन जोडिएपछि बिहान र बेलुका गरी दैनिक आठ घण्टा उद्योग बन्द गरी विद्युत् प्रयोग नगर्न सबै उद्योगलाई पत्राचार गरेको र सबैले सहमति जनाएकामा पछि हेर्दा उद्योग बन्द नगरी चौबीसै घण्टा विद्युत् प्रयोग गरिएको पाइएपछि त्यही आधारमा ट्रंक बिलिङ गरिएको प्राधिकरण भैरहवा शाखाका प्रमुख जितेन्द्र झाले बताए ।"
भ्रमण वर्षको उद्घोष रंगशालाबाट,"२० लाख पर्यटक भित्र्याउने लक्ष्यसहित आयोजित नेपाल भ्रमण वर्ष२०२० अभियान घोषणा बुधबार अपराह्न ४ बजे त्रिपुरेश्वरस्थित दशरथ रंगशालाबाट हुने भएको छ । संस्कृति, पर्यटन तथा नागरिक उड्डयन मन्त्रालय, नेपाल भम्रण वर्ष सचिवालय केशरमहल र भृकुटीमण्डपस्थित पर्यटन बोर्डका पदाधिकारीले सोमबार पत्रकार सम्मेलन गरी भ्रमण वर्षको सबै तयारी सकिएको जानकारी दिए । अभियानको उद्घाटनमा प्रमुख अतिथि राष्ट्रपति विद्यादेवी भण्डारी र मुख्य अतिथि प्रधानमन्त्री केपी शर्मा ओली रहने भम्रण वर्षका संयोजक सुरज वैद्यले बताए । राष्ट्रपति र प्रधानमन्त्रीको विशेष सम्बोधन हुने उनको भनाइ छ । नेपाली सेना, नेपाल प्रहरी र सशस्त्र प्रहरीका २ हजार २० जना सिपाहीको संयुक्त अर्केस्ट्राले राष्ट्रिय गानबाट कार्यक्रम शुभारम्भ गरिने वैद्यले जानकारी दिए । कलाकार राजेश हमालले रंगशालामा उपस्थित सबैलाई स्वागत गर्दै नेपालले भ्रमण वर्ष आयोजना गरिनुको उद्देश्यबारे प्रस्ट्याउनेछन् । उनीलगत्तै सांगीतिक समूह कुटुम्बले नेपाली धुन बजाउनेछ । कुटुम्बको धुनमा पर्यटनसँग सम्बन्धित संघसंस्थाको मार्चपास हुनेछ । मार्चपास र परेडलगत्तै संस्कृति, पर्यटन तथा नागरिक उड्डयनमन्त्री योगेश भट्टराईले स्वागत मन्तव्य राख्दै भ्रमण वर्षको भाइबरमा बनाइएको स्टिकर सार्वजनिक गर्नेछन् । साथै रंगशालामा राखिएका डिजिटल डिस्प्लेबाट सबै दलका प्रमुख नेताले भ्रमण वर्ष अभियान प्रवर्द्धनका लागि जनाएको प्रतिबद्धतासहितको छोटो डकुमेन्ट्री देखाइनेछ । सरकारको निम्तोमा आइपुगेका चीन, भारत, म्यानमार र जमैकाका पर्यटनमन्त्रीसहित सात जना अतिथिले शुभकामना मन्तव्य राख्नेछन् । यसैबीच सचिवालयले सातै प्रदेशबाट आगोका ज्वाला झिकाएको छ । उक्त ज्वालालाई एकताको प्रतीक भनिएको छ । उक्त अवसरमा नेपाली सेनाका हेलिकप्टर रंगशालामाथि नेपाली झन्डा र भ्रमण वर्ष २०२० को झन्डा फहराउँदै उड्नेछन् । आठवटा ठूला गुब्बारा उडाइएपछि समारोहको विधिवत् सुरुवात भएको मानिनेछ । हालै सम्पन्न साग खेलुकदको उद्घाटनलाई आधार मान्दै उत्कृष्ट कार्यक्रम आयोजना गरिने संयोजक वैद्यले बताए । यस पटक रंगशालाको फुटबल मैदानको पूर्वी चौरमा स्टेज राखिनेछ । दर्शक तथा अतिथि प्याराफिटमा मात्रै रहनेछन् । २०२० देखि २०३० लाई पर्यटन दशकका रूपमा सञ्चालन गर्नुपर्छ भन्ने योजनामा आफूहरू रहेको पर्यटन मन्त्री भट्टराईले बताए । नेपालको अर्थतन्त्रमा प्रमुख आधार पर्यटनलाई बनाउने सरकारको योजनाअनुरुप आयोजना हुन लागेको यो अभियानले नेपाल स्थायी शान्ति, स्थिरता र समृद्धिको बाटोतर्फ लागेको सन्देश विश्वसमक्ष दिने उनको दाबी छ । कुल गार्हस्थ्य उत्पादनमा करिब ३ प्रतिशत योगदान रहेको पर्यटनबाट नेपालले १५औं पञ्चवर्षीय योजना सम्पन्न हुँदासम्म १० प्रतिशत योगदान गर्ने लक्ष्य राखेको उनले बताए । सरकारले भ्रमण वर्षको शुभारम्भका दिन सबैलाई देशभर दीपावली गरेर स्वागत गर्न आह्वान गरेको छ । पहिलो दिन विदेशस्थित नेपाली कूटनीतिक नियोगका कार्यालयमा पनि दीपावली गरिने मन्त्री भट्टराईले जानकारी दिए । त्यो दीपावली, त्यो उज्यालोले हाम्रो नयाँ यात्राको संकेत गर्नेछ, उनले भने, अबको हाम्रो यात्रा उज्यालै उज्यालोतिर उन्मुख छ ।"
सुरक्षा कोषमा सहभागिता स्वैच्छिक बनाऊ,"सामाजिक सुरक्षा कोषमा दर्ता हुने व्यवस्था स्वैच्छिक बनाउन कर्मचारीहरूले माग गरेका छन् । नेपाल वित्तीय संस्था कर्मचारी संघले सोमबार काठमाडौंमा आयोजना गरेको पत्रकार सम्मेलनमा उनीहरूले हालकै अवस्थामा सुरक्षा कोषमा दर्ता हुँदा खाइपाई आएको सुविधा पनि कटौती हुने दाबी गरे । राष्ट्र बैंकले सरोकारवालासँग छलफलै नगरी एकपक्षीय ढंगबाट दिएको निर्देशनप्रति आफ्नो ध्यानाकर्षण भएको संघले जारी गरेको विज्ञप्तिमा उल्लेख छ । कोषमा दर्ता हुनुपर्ने सूचना राष्ट्र बैंकले जारी गरेपछि बैंक तथा वित्तीय संस्थाका कर्मचारीले नमानिरहेको समयमा संघ पनि विरोधमा उत्रिएको हो ।नेपाल सरकारद्वारा ०७६ साउनदेखि लागू भएको योगदानमा आधारित सामाजिक सुरक्षा योजनाले संविधान तथा श्रम ऐन र ट्रेड युनियन ऐनद्वारा प्रदत्त अधिकारबाट सम्बोधन गर्न सक्दैन, विज्ञप्तिमा भनिएको छ, यस सम्बन्धमा सरोकारवालासँग सामान्य छलफल नै नगरी नियामक निकायको कार्यक्षेत्र र अधिकारको दुरुपयोग गरी केन्द्रीय बैंकद्वारा जारी सूचनाप्रति यस संघको गम्भीर ध्यानाकर्षण भएको छ ।राष्ट्र बैंकबाट जारी उक्त निर्देशन अविलम्ब फिर्ता गरी यस क्षेत्रको अन्योल अन्त्य गर्न संघले माग गरेको छ । अन्यथा बैंक तथा वित्तीय संस्थाका कर्मचारी संघ र संघसँग आबद्ध वित्तीय क्षेत्रका सम्पूर्ण प्रतिष्ठान दबाबमूलक कार्यक्रमको घोषणा गरी आन्दोलनमा जान बाध्य हुने पनि चेतावनी दिइएको छ । कोषको विद्यमान नीतिगत व्यवस्था तथा कार्यान्वयनको व्यावहारिक स्पष्टता नभएकाले कोषमा तत्काल वित्तीय क्षेत्र दर्ता हुन नसक्ने संघको भनाइ छ । बैंकिङ क्षेत्रका कर्मचारीले हाल खाइपाई आएको सेवा सुविधा ग्यारेन्टी गरेपछि मात्र कोषमा जान सकिने संघका अध्यक्ष पदमराज रेग्मीले बताए । रेग्मीले राष्ट्र बैंकका तर्फबाट संघमा प्रतिनिधित्व गर्छन् । अनौपचारिक निजी क्षेत्रका कर्मचारीका लागि सुरक्षा योजना ठीक भए पनि बैंकिङ क्षेत्रका लागि उचित नभएको उनको भनाइ छ । हाम्रो माग संविधान तथा श्रम ऐन र ट्रेड युनियन ऐनद्वारा प्रदत्त अधिकारबाट कर्मचारी वञ्चित हुनु भएन भन्ने हो उनले भने । कर्मचारीहरूले पाइरहेको सेवासुविधाको सुरक्षा ग्यारेन्टी गरेर मात्र सामाजिक सुरक्षा योजनामा सहभागी हुने व्यवस्था गर्नुपर्ने, निवृत्तिभरण कोष ऐन ०७५ र सामाजिक सुरक्षा ऐन तथा कार्यविधिबीच विभेद हटाउनुपर्नेलगायत माग पनि संघको छ । बैंक तथा वित्तीय संस्थामा कर्मचारीको सेवा अवधि ३० वर्ष वा उमेर ५८ वर्षमा अवकाश हुने व्यवस्था छ । सामाजिक सुरक्षा कोषको व्यवस्थाअनुसार ६० वर्ष पुगेपछि मात्र निवृत्तिभरणबापतको रकम पाइन्छ । यो व्यवस्थाले उमेरको अन्तरले पर्न जाने समस्यालाई सम्बोधन गर्नुपर्नेमा पनि संघको जोड छ । यी सबै व्यवस्था मिलाएपछि मात्र कोषमा जान बाध्यकारी बनाउन मिल्ने संघले बताएको छ । सामाजिक सुरक्षा कोषमा जम्मा गर्दा र अवकाशपछि भुक्तानी लिँदा तिर्नुपर्ने दोहोरो कर व्यवस्थालाई संशोधन गर्नुपर्ने, कर्मचारी सञ्चय कोष तथा नागरिक लगानी कोषबाट पाउने सहुलियतपूर्ण ऋण सुविधाको व्यवस्था हुनुपर्ने, सेवाबाट अवकाश लिँदा पाउने उपदानबापतको रकम पूर्ववत् रूपमा ५ वर्ष पुगेपछि सहजै पाउने व्यवस्था हुनुपर्नेलगायत माग पनि कर्मचारीले राखेका छन् । कोषको व्यवस्था कर्मचारीको हकहितविपरीत छ, संघका महासचिव हरिराज खरेलले भने, यो व्यवस्थाले कर्मचारीको मनोबल घट्छ, जसकारण उत्पादकत्वमा ह्रास आउँछ ।"
सिद्धबाबामा सुरुङ निर्माण ठेक्काको तयारी,"बुटवलपाल्पा सडकअन्तर्गत सिद्धबाबा खण्डमा सुरुङ निर्माणका लागि टेन्डर प्रक्रिया अघि बढाइने भएको छ । स्विस सरकारको सहयोगमा विस्तृत सम्भाव्यता अध्ययन (डीपीआर) तयार भएसँगै सुरुङमार्गको ठेक्का गर्न बाटो खुलेको हो । यो खण्डमा दुर्घटना बढेपछि विकल्पमा सुरुङको तयारी गरिएको हो । अन्यत्र बनाउने भनिएका सुरुङमार्गमध्ये पहिलो प्राथमिकतामा सिद्धबाबा रहेको सडक विभागअन्तर्गत विकास सहायता कार्यान्वयन महाशाखा प्रमुख अर्जुनजंग थापाले जानकारी दिए । यो सुरुङ नेपाल सरकार आफैंले बनाउँछ, उनले भने, डीपीआरको काम सकिएको छ । १ दशमलव ३ किमि लम्बाइको सुरुङ निर्माणमा ८ अर्ब लाग्नेछ । सुरुङ दुई लेनको रहनेछ एउटा सवारीसाधन जाने र अर्को आउने, थापाले भने, त्यस्तै सुरुङ छेउमा सर्वसाधारणलाई हिँड्न छुट्टै बाटो निर्माण गरिनेछ । यसको निर्माण अवधि तीन वर्षको रहनेछ । बढीमा ८ महिनाभित्र टेन्डर भएर निर्माण सुरु हुनेछ, उनले भने, यसमा स्विस सरकारले पर्यवेक्षण गरिदिनेछ । स्विस सरकारकै सहयोगमा अहिले थानकोटचित्लाङ सुरुङमार्गबारे अध्ययन भइरहेको छ । प्रारम्भिक अध्ययन अन्तिम चरणमा पुगेको प्रमुख थापाले जानकारी दिए । थानकोटबाट चित्लाङसम्मको सुरुङ ३ किमिको रहनेछ । सुरुमा १ दशमलव ८९ किमि दूरी रहने अनुमान गरेका थियौं, उनले भने, पछि नापजाँचका क्रममा ३ किमि पुगेको हो । दुई महिनाभित्र अध्ययनको रिपोर्ट आउने उनले बताए । विज्ञ टोलीले फिल्ड सर्भेको काम सकिसकेको र रिपोर्ट दिन मात्र बाँकी रहेको थापाको भनाइ छ । डीपीआरको काम चाँडै सकिए टेन्डर प्रक्रिया अघि बढ्ने उनले बताए । सरकारले सुरुङ निर्माणको प्रारम्भिक अध्ययन गर्न भन्दै चालु आवमा ५९ करोड बजेट छुट्याएको छ, जसमा १२ वटा सुरुङको अध्ययन गर्नुपर्नेछ तर अहिलेसम्म तीनवटा सुरुङको मात्र अध्ययन भएको छ, जुन स्विस र चीन सरकारको खर्चमा भइरहेको छ । अध्ययन खर्च बढी लाग्ने भएकाले छुट्याइएको बजेट पर्याप्त नहुने सडक विभाग स्रोतले जनाएको छ । अहिले चीनकै विज्ञ टोलीले टोखाछहरे सुरुङमार्गको अध्ययन गरिरहेको छ । ९ जनाको विज्ञ टोलीले महिना दिन लगाएर सुरुङको अध्ययन गर्नेछ । टोलीले अध्ययनपछि यहाँ रिपोर्ट सार्वजनिक गर्नेछैनन्, उनले भने, उतै लैजान्छन् र उतैबाट रिपोर्ट आउनेछ । त्यस्तै बीपी राजमार्गअन्तर्गत सिन्धुलीको खुर्कोटचियाबारी सुरुङमार्गको अध्ययन जापान सरकारले गरिदिने कुरा आए पनि अहिलेसम्म काम अघि बढ्न सकेको छैन । यता दोलखाको लामाबगरमा चिनियाँ कम्पनी सिनो हाइड्रोले सुरुङ बनाउने भनिए पनि यो खण्डको काम अहिलेसम्म सुरु भएको छैन । निर्माण गर्न भन्दै ऊर्जा मन्त्रालयबाट कुरा आएको हो तर डिजाइन छैन, उनले भने, काम अगाडि बढ्न सकेको छैन, कस्तो सुरुङ बनाउने ? कस्तो चट्टानमा बनाउने हो भन्ने कुरा पनि केही खुलेको छैन । यसबारे केही तथ्यांक नभएको उनले बताए ।"
ताप्लेजुङका खोलानदीले धान्न सक्छन् देशकै बिजुली माग,"अपर तमोर ४१५, सुपर तमोर १५५, तमोर मेवा १२८मध्य तमोर ७३, अपर तमोर ए ७२, घुन्सा खोला ७२सिवुवाखोला ५४, मेवाखोला ५०, मिडिल मेवा ४९अपर सिम्बुवा ४७, घुन्सा तमोर ४३, तमोर खोला पाँच ४०अपर तमोर ३३, अपर मेवा ए २८, काबेली ए ३४अपर काबेली २३, मेवाखोला २३, पालुङ खोला २१सुपर काबेली २०, सुपर कावेली ए १५, मिडिल लंवाखोला १५अपर मैवा १५५, लम्बाखोला १०, तावा खोला १०अपर काबेली टू १०, अपर सिंवाखोला ८२लोवर लम्बाखोला ७, फावाखोला ५, अपर फावाखोला ५ मेगावाट"
टीभीएसको म्याक्स सेमी ट्रेल १२५,"काठमाडौं (कास) टीभीएसको आधिकारिक बिक्रेता जगदम्बा मोटर्सले टीभीएस म्याक्स सेमी ट्रेल १२५ सीसी को मोटरसाइकल कास्की, पोखरामा बिक्री सुरु गरेको छ । यसमा अफरोड टायर, हाई ग्राउन्ड क्लियरेन्स, ब्याकबोन च्यासिस, सिरिज स्पिङ टेक्नोलोजीलगायत विशेषता रहेको कम्पनीले बताएको छ । यसमा १२५ सीसीको इको सफ्ट इन्जिन जडान छ । इन्धन ट्यांकीमा १४५ लिटर भर्न सकिन्छ । कम्पनीका उपाध्यक्ष दीपक अग्रवाल र नेपाली राष्ट्रिय क्रिकेट टिमका पूर्वकप्तान पारस खड्काले टीभीएस म्याक्स सार्वजनिक गरेका थिए । यसको बजार मूल्य २ लाख ३९ हजार ९ सय रुपैयाँ रहेको कम्पनीले जानकारी दिएको छ ।"
सानिमाको नयाँ वर्ष योजना,काठमाडौं (कास) सानिमा बैंकले नयाँ वर्षका अवसरमा आफ्ना ग्राहकका लागि नयाँ वर्षमा डबल सौगात योजना ल्याएको छ । योजनाअनुसार डेबिट कार्ड र मोबाइल तथा डिजिटल बैंकिङ सेवामा जारी शुल्क नलाग्ने व्यवस्था गरेको छ । ग्राहकले दुवै सुविधा एकैसाथ प्रयोग गर्दा १ सय रुपैयाँको नेपाल टेलिकम वा एनसेलको टपअप पाउँछन् । योजना पुस १५ देखि १७ गतेसम्म रहने बैंकले जनाएको छ ।
हुन्डाईको विजेता घोषणा,"काठमाडौं (कास) हुन्डाई अटोमोबाइलको आधिकारिक वितरक लक्ष्मी इन्टरकन्टिनेन्टलले हुन्डाई भेन्यु डिजिटल अभियान का विजेता घोषणा गरेको छ । अभियानमा स्पट दि भेन्यु र टेस्ट ड्राइभ भेन्यु एन्ड विन दुई प्रतियोगितामा करिम खानले धुलिखेलको डोमेस्टिक ट्रिप र बलराम विष्टले थाइल्यान्डको इन्टरनेसनल ट्रिपको प्याकेज जितेका छन् । टेस्ट ड्राइभ भेन्यु एन्ड विन का वसन्तकुमार श्रेष्ठ, सुमनराज रिजाल र इन्द्रबहादुर सुनुवारले पोखरा, चितवन, नगरकोट र धुलिखेलका ट्रिप जितेका छन् ।"
रिचार्जरनेपाल भ्रमण सम्झौता,काठमाडौं (कास) नेपाल भ्रमण वर्ष २०२० को प्रवर्द्धन गर्न मोबाइल एप रिचार्जर र नेपाल भ्रमण वर्ष २०२० सचिवालयबीच सम्झौता भएको छ । एउटै प्लेटफर्मबाट विभिन्न सेवा दिँदै आएको रिचार्जरलाई नेपाल भ्रमण वर्ष २०२० को ईकमर्स पार्टनर बनाउने विषयमा सम्झौता भएको सोमबार जारी विज्ञप्तिमा उल्लेख छ । सम्झौताअनुसार भ्रमण वर्ष सचिवालयको सहकार्यमा रिचार्जरले आफ्नो व्यावसायिक अभियानका दौरान भ्रमण वर्ष २०२० लाई सहयोग पुग्ने किसिमका प्रवर्द्धनात्मक अभियान सञ्चालन गर्नेछ । रिचार्जरका ग्लोबलकी टेक्नोलोजी अध्यक्ष अलाइभ ग्लाइडर तथा नेपाल भ्रमण वर्ष २०२० सचिवालय सदस्य बच्चुनारायण श्रेष्ठले सम्झौता गरे ।
टेलिकमको सिमकार्डमा थप सुविधा,"काठमाडौं (कास) नेपाल टेलिकमले बिक्रीवितरण गर्दै आएको नयाँ जीएसएम र सीडीएमए प्रिपेड सिमकार्डमा ५० रुपैयाँको ब्यालेन्स उपलब्ध हुने गरेकामा अब त्यही मूल्यमा ब्यालेन्स तथा थप सुविधा उपलब्ध हुने भएको छ । पुस १६ देखि यसमा उक्त सुविधा उपलब्ध हुनेछ । नयाँ सिमकार्डमा १० रुपैयाँ ब्यालेन्स, ४० मिनेट टक टाइम, ६० एमबी डाटा प्याक र २० वटा एसएमएस पठाउन सकिनेछ । यसअघि सिमकार्ड खरिद गरी एक्टिभ नगरेका ग्राहकले पुस १५ गतेसम्म सिम एक्टिभेट गरेमा पुरानो व्यवस्थाअनुसारको ब्यालेन्स ५० रुपैयाँ प्राप्त गर्नेछन् । पुस १६ गतेपछि एक्टिभेट गरेमा नयाँ व्यवस्थाअनुसारको ब्यालेन्स तथा थप सुविधा प्राप्त गर्नेछन् ।"
भायनेटको २० एमबीपीएस प्लान,"काठमाडौं (कास) नयाँ वर्ष २०२० का अवसरमा भायनेटले २० एमबीपीएस इन्टरनेट प्लान ल्याएको छ । योजना वार्षिक ११ हजार ४ सय रुपैयाँमा उपलब्ध हुनेछ, जसमा २ सय ५० च्यानल भएको नेट टीभी निःशुल्क र जडान शुल्कमा १ हजार रुपैयाँसम्मको छुट छ । पुस १५ देखि २९ सम्म योजना रहने कम्पनीले बताएको छ ।"
सीएनआईबैंकर्स सम्झौता,काठमाडौं (कास) नेपाल उद्योग परिसंघ (सीएनआई) र नेपाल बैंकर्स संघले सहकार्य अघि भएको छ । सीएनआई र बैंकर्स संघबीच निजी लगानी प्रवर्द्धनमार्फत आर्थिक विकासमा सहकार्य गर्न सम्झौता भएको हो । सीएनआईका अध्यक्ष सतीशकुमार मोर र बैंकर्स संघका अध्यक्ष ज्ञानेन्द्रप्रसाद ढुंगानाले सम्झौतापत्रमा हस्ताक्षर गरे । सम्झौताअनुसार वित्तीय तथा मौद्रिक नीति निर्माणका साथै सम्बन्धित ऐन नियमावलीको परिमार्जनमा साझा हितका विषयमा सरोकारवालासँग छलफल गर्नेछन् ।
म्यारियटमा नयाँ वर्ष,"काठमाडौं (कास) काठमाडौं म्यारियट होटलले नयाँ वर्ष २०२० का अवसरमा न्यु इयर इभ मनाउने भएको छ । यो अवसरमा अतिथि तथा पर्यटकका लागि होटलमा मुक्ति एन्ड रिभाइभल्सको लाइभ पर्फमेन्स, डीजे क्विन र एक विशेष बेली डान्स कार्यक्रम प्रत्यक्ष प्रदर्शन गरिनेछ, जसमा सुविधा र छुटका साथ आवासीय प्याकेज रहेको होटले जानकारी दिएको छ ।"
सातौं टोपी दिवस मनाइँदै,काठमाडौं (कास) नेपाल टोपी प्रतिष्ठानले नयाँ वर्षमा सातौं अन्तर्राष्ट्रिय टोपी दिवस मनाउने भएको छ । उक्त दिनलाई नेपाली टोपी दिवसका रूपमा स्थापना गर्ने तथा नेपाली टोपीलाई विश्वभर चिनाउने उद्देश्यले दिवस मनाउने गरेको आयोजकले बताएको छ ।
"प्रतिस्पर्धा नेतृत्वको, विवाद क्रियाशील सदस्यताको","कांग्रेसभित्र महाधिवेशनको कार्यतालिका र पार्टी संरचनाहरूको भागबन्डामा देखिएको विवाद भित्री रूपमा पार्टीको भावी नेतृत्वसँग जोडिएको छ । सभापति शेरबहादुर देउवाले आगामी महाधिवेशनबाट पनि नेतृत्व दोहोर्याउन चाहेका छन् । संस्थापन इतर खेमामा नेतृत्वका लागि कसले प्रतिस्पर्धा गर्ने भन्ने टुंगो लागेको छैन तर देउवालाई दोहोर्याउन नहुनेमा साझा मत छ । वर्तमान केन्द्रीय कार्यसमितिको चारवर्षे कार्यकाल आगामी फागुन तेस्रो साता सकिँदै छ । कार्यसमितिले कार्यकाल एक वर्ष बढाउने निर्णयसँगै ०७७ फागुनमा केन्द्रीय महाधिवेशन गर्ने गरी तालिका ल्याइसकेको छ । एक वर्षपछिको प्रतिस्पर्धाका लागि नेताहरूबीच अहिल्यै घम्साघम्सी सुरु भइसकेको छ । सभापति देउवा यति बेला भ्रातृ र पार्टीका संरचनाहरूलाई पूर्णता दिन अग्रसर छन् । यसो गर्दा अर्को पक्षको मुख थुन्न सकिने र ठूलो संख्यामा नेताकार्यकर्ताको व्यवस्थापन पनि हुने उनको बुझाइ छ । संस्थापन इतरपक्षले देउवाको पार्टी सञ्चालनका कमीकमजोरीलाई मुद्दा बनाउँदै आएको छ । महाधिवेशनको कार्यतालिका ल्याउने, कार्यसमितिको अवधि एक वर्ष थप्ने, विधानका दफा निलम्बन गर्नेलगायत शुक्रबारका निर्णयप्रति सशंकित हुँदै उक्त पक्षले देउवाले महाधिवेशनै कब्जा गर्न लागेको आरोप लगाएको छ । यही आरोपसँग जोडिएको छ, क्रियाशील सदस्यताको विषय । क्रियाशील सदस्यता नै महाधिवेशनलाई प्रभावमा पार्ने मुख्य कडी हो । विधानले जहिलेसुकै बाँड्न सकिने व्यवस्था गरे पनि यो सदस्यता महाधिवेशनकै मुखमा वितरण गरिँदै आएको छ । केन्द्रीय सदस्य मीनेन्द्र रिजालका अनुसार शुक्रबारको निर्णयले बाटोमा हिँडिरहेका व्यक्तिलाई समातेर सिधै क्रियाशील सदस्यता वितरण गर्न सक्ने बाटो खुला गरिदिएको छ । संस्थापनइतर खेमाले बहिष्कार गरेको उक्त बैठकले क्रियाशील सदस्यतासम्बन्धी विधानका तीनवटा दफाका चारवटा प्रावधान निलम्बन गरेको थियो । त्यसलाई नसच्याएसम्म बहुमतको निर्णय नमान्ने उक्त खेमाले जनाएको छ । दफा ५० को उपदफा (६) मा महाधिवेशनमा उम्मेदवार तथा मतदाता हुन ६ महिनाअघि नै क्रियाशील सदस्यता लिइसकेको हुनुपर्ने व्यवस्था छ । अधिवेशनभन्दा ६ महिनाअघि सदस्यता वितरण र नवीकरण बन्द गरिने प्रावधानसमेतलाई केन्द्रीय कार्यसमितिले निलम्बन गरेको छ ।यो निर्णय महाधिवेशनलाई निष्पक्ष बनाउनेभन्दा परिणामलाई कसरी आफ्नो पक्षमा पार्न सकिन्छ भन्ने नियत राखेर आएको छ, रिजालले कान्तिपुरसँग भने, जारी भएको एक वर्षमै नेतृत्वले यसरी विधान भत्काउँदै जाने हो भने सरकारले संविधान भत्काउँदा कुन नैतिकताले बोल्ने ? उनले शुक्रबारको निर्णयलाई सभापति देउवाको चुनावी उम्मेदवारी घोषणाका रूपमा व्याख्या गर्दै यो स्वयं देउवाकै हितमा नरहेको तर्क गरे । सहमहामन्त्री प्रकाशशरण महत भने नेतृत्वले चाहेर पनि क्रियाशील सदस्यता वितरण गर्न नसक्ने बताउँछन् । क्रियाशील सदस्यता वितरण र नवीकरण वडाले गर्छ । वडामा सबै शेरबहादुर देउवाले भनेको मान्ने छन् र ?, उनले भने, कुनै पनि क्रियाशील सदस्यताको विवाद भयो भने केन्द्रमा छानबिन समितिमा आउँछ । पार्टी नेतृत्वले केही गर्न सक्दैन । महाधिवेशन कब्जा हुन्छ, सुन्द्रेमुन्द्रेलाई समेत क्रियाशील वितरण गर्न खोजियो भन्नेजस्ता आरोप व्यर्थ छन् । आज क्रियाशील सदस्यता लिएर भोलि नै मतदान गर्न पाउने प्रावधान भने महतले पनि चित्त बुझाएनन् । मैले त्यसै दिन (शुक्रबारको बैठक) केही ग्याप हुनुपर्छ, ६ महिना व्यावहारिक हुँदैन भने तीन या दुई महिना कति हुन्छ, राख्नुपर्छ । आजको भोलि नै मतदाता हुने प्रावधान राख्न हुन्न भनेको थिएँ । पछि मिलाउने कुराकानी भएको छ, उनले भने, उहाँहरू (संस्थापन इतर) बैठकमा सहभागी भइदिएको भए यस्ता विषय सच्याउन अझै सहज हुन्थ्यो । कांग्रेसमा ५ लाखभन्दा बढी क्रियाशील सदस्य छन् । उनीहरूको सोझै प्रभाव नरहे पनि तिनले चुनेर पठाउने प्रतिनिधिको प्रभाव केन्द्रमा पर्छ । गाउँ वडा र नगर वडा अधिवेशनमा क्रियाशील सदस्यले क्षेत्रीय प्रतिनिधि चुनेर पठाउँछन् । क्षेत्रीय प्रतिनिधिले केन्द्रीय महाधिवेशनका प्रतिनिधि चुन्छन् । उनीहरू नै केन्द्रीय महाधिवेशनका मतदाता हुन्छन् । पौडेलनिधि भेटपार्टीका दुई खेमाबीच ध्रुवीकरण बढिरहेका बेला कांग्रेस उपसभापति विमलेन्द्र निधि सोमबार वरिष्ठ नेता पौडेलसँग संवाद गर्न बोहराटार पुगेका थिए । सभापति देउवाले आफ्नो समूहको परामर्शपछि पौडेलसँग कुराकानी गर्न निधिलाई पठाएका हुन् । यसअघि महाधिवेशनको कार्यतालिका, विभाग, नेविसंघ र तरुण दलको गठन तथा विस्तारमा प्याकेज सहमति जुटाउन देउवाले निधिलाई जिम्मेवारी दिएका थिए । संघबाहेक सबै विषयमा सहमति जुटिसकेका बेला देउवा शुक्रबार बहुमतबाट अघि बढेपछि संस्थापन इतर खेमा चिढिएको हो । निधिले पार्टीको विभाग र भ्रातृ संस्था गठन तथा राष्ट्रिय सभाको निर्वाचनबारे छलफल गर्न चाहेका थिए । तर, पौडेलले निधिसँग खुलेर कुरा गर्न नचाहेको स्रोतले बतायो । म सभामुख र ऊ (देउवा) प्रधानमन्त्री भएका बेलामा मन्त्रिपरिषद् ठूलो बनाउन हुन्न भनेर बारम्बार भनें । मानिएन । त्यसैबाट मुलुकमा ठूलो विकृतिविसंगतिको बिजारोपण भयो, पौडेलको भनाइ उद्धृत गर्दै स्रोतले भन्यो, अहिले पार्टीभित्र त्यस्तै गतिविधि चलाएर विकृति भित्र्याउने काम भएको छ । संस्थापनइतर खेमाको बैठकअब कसरी अघि बढ्ने भन्ने रणनीति बनाउन संस्थापनइतर खेमाको बैठक सोमबार पनि बसेको छ । मन्डिखाटारस्थित सांसद दिव्यमणि राजभण्डारीको निवासमा बसेको बैठकले शुक्रबारको केन्द्रीय समितिले गरेको निर्णय सच्याउनुपर्ने माग दोहोर्याएको छ । बैठकमा आगामी १७ गते बोलाइने केन्द्रीय कार्यसमिति बैठकमा सहभागी हुने कि नहुने भन्ने छलफलसमेत भएको थियो । सभापति देउवाले आइतबार राष्ट्रिय सभा निर्वाचनको एजेन्डा राखेर बैठक बोलाउन लागेको जानकारी पौडेललाई पठाएका थिए । पौडेल, महामन्त्री शशांक कोइराला, पूर्वमहामन्त्रीद्वय कृष्णप्रसाद सिटौला र प्रकाशमान सिंहसहितका नेताहरूको सहभागिता रहेको बैठकले पार्टी निर्णय नसच्याएसम्म सभापति देउवाले गठन गर्न लागेका विभाग, नेविसंघ र तरुण दलमा संस्थापनइतर खेमाबाट सहभागी नहुने निष्कर्ष निकालेको छ ।"
मनाङलाई पछ्याउँदै मछिन्द्र,आजका खेलच्यासलविरुद्ध जावलाखेल११ः ३० बजेहिमालयन शेर्पाविरुद्ध ब्रिगेड ब्वाइज१५ः ०० बजेएन्फा कम्प्लेक्स
रसिलालाई कुन्मिङमा क्रसकन्ट्री दौडको उपाधि,"चीनको कुन्मिङ सहरमा आयोजना भएको कुन्मिन माउन्टेनियरिङ एन्ड एक्स्प्लोरेसन जियाओजी क्रसकन्ट्री दौड अन्तर्गत महिला व्यक्तिगतर्फको उपाधि नेपालले जितेको छ । उक्त दौडमा सहभागी भएकी नेपालकी रसिला तामाङले प्रतिस्पर्धीहरूलाई पछि पार्दै पहिलो स्थान प्राप्त गरेकी हुन् ।प्रतियोगितामा सहभागी नेपाली टोलीका व्यवस्थापक यामबहादुर गुरुङका अनुसार रसिलाले उक्त दौड ८ घण्टा ६ मिनेट १९ सेकेन्डमा पूरा गरिन् । चिसो मौसममा ५० किलोमिटरको उक्त दौडको क्रममा ४ हजार २ सय ४७ मिटर अग्लो पहाड पार गरेकी रसिलाले स्वर्ण पदकसँगै ४ हजार ५ सय चिनियाँ आरएमबी अर्थात् करिब ७२ हजार नेपाली रुपैयाँ नगद पुरस्कार प्राप्त गरिन् ।उक्त दौडको पुरुषतर्फको स्पर्धामा नेपाली खेलाडी दुर्गाराज बुढाले दोस्रो, दामोदर बुढाले तेस्रो र सन्तोषविक्रम विष्टले पाँचौं स्थान प्राप्त गरे । दुर्गाले निर्धारित ५० किलोमिटर दूरी ६ घण्टा ४६ मिनेट १७ सेकेन्डमा पूरा गरे भने सन्तोषले उक्त दूरी पार गर्न ७ घण्टा ८ मिनेट १९ सेकेन्ड लगाए । उनीहरूले मेडलसहित क्रमशः ३५ सय र २५ सय चिनियाँ आरएमबी पनि पाए । ७ घण्टा ४० मिनेट २४ सेकेन्डमा निर्धारित दूरी पूरा गरेका सन्तोषलाई भने मायाको चिनो मात्र प्रदान गरिएको नेपाली टोलीका प्रशिक्षक गजबहादुर गुरुङले बताए । गएको असोज २९ मा पोखरामा आयोजना भएको अन्तर्राष्ट्रिय क्रसकन्ट्री दौड२०१९ मा पहिलो र दोस्रो हुने नेपाली टोलीका ८ खेलाडीले प्रतियोगितामा सहभागिता जनाएका हुन् । पोखरा उद्योग वाणिज्य संघ, पश्चिमाञ्चल होटल संघ तथा कुन्मिङ माउन्टेनियरिङ एन्ड एक्स्प्लोरेसन एसोसियन प्रतियोगिताको आयोजक थिए । प्रतियोगितालाई पोखरा महानगर तथा चीनको कुन्मिङ महानगरले संरक्षकत्व प्रदान गरेका थिए । उक्त प्रतियोगितामा व्यक्तिगत र समूहगत रूपले चिनियाँ खेलाडी पनि सहभागी थिए । खेलकुदको माध्यमबाट पोखरालाई चिनियाँ पर्यटन बजारमा चिनाउन आयोजित प्रतियोगितामा पहिलो, दोस्रो र तेस्रो हुने टोलीलाई चीनको कुन्मिङमा आयोजना हुने क्रसकन्ट्री दौडमा सामेल गराइने घोषणा गरिएको थियो । एपीएफका सन्तोषविक्रम विष्ट, गणेश ठकुरी र इन्द्रकला राई नेम्वाङको समूह प्रतियोगितामा पहिलो भएको थियो । दोस्रो स्थान दुर्गाराज बुढा, रसिला तामाङ र दामोदर बुढा मगर सम्मिलित गुरिल्ला समूहको पोल्टामा गएको थियो भने चिनियाँ पाहुना टोली तेस्रो बनेको थियो । घोषणा अनुसार नै पहिलो र दोस्रो हुने नेपाली टोलीले चालु अंग्रेजी वर्षको डिसेम्बर २१ र २२ मा आयोजना भएको कुन्मिन माउन्टेनियरिङ एन्ड एक्स्प्लोरेसन जियाओजी क्रसकन्ट्री दौडमा सहभागिता जनाउने अवसर पाएको हो । नेपालका गणेशसिंह ठकुरीले दौडको क्रममा करिब ३० किलोमिटर गलत बाटोमा दौडँदा उपाधिबाट विमुख बन्नु परेको टिमका व्यवस्थापक यामबहादुर गुरुङले जानकारी दिए ।"
लिभरपुललाई भारको साथ,"लन्डन (एएफपी) लिभरपुललाई भारले साथ दिएपछि इंग्लिस प्रिमियर लिगमा शीर्ष स्थानमा रहेको टिमले आइतबार उल्भ्सलाई १० ले हरायो र १३ अंकको अग्रता फेरि कायम राख्यो । म्यानचेस्टर सिटी लिभरपुलको तुलनामा अझै १४ अंकले पछाडि छ । सिटीले सेफिल्ड युनाइटेडलाई २० ले हराएर दोस्रो स्थानमा रहेको लेस्टर सिटीसँगको दूरी भने घटाएको छ । सिटीको जितमा दोस्रो हाफमा सर्जियो एगुरो र केभिन डे ब्रुएनाले गोल गरे ।एनफिल्डमा भएको विवादास्पद खेलमा भने साडियो मानले निर्णायक गोल गरे र आफ्नो घरेलु मैदान एनफिल्डमा लिभरपुलले लिगको अपराजित यात्रालाई ५० खेल पुर्याएको छ । घरमा यसरी लगातार खेल जित्नु सजिलो थियो भने यसअघि धेरै टिमले यत्तिको खेल जितिसकेका हुने थिए, लिभरपुलका व्यवस्थापक योर्गन क्लोपले प्रतिक्रिया दिएका छन्, यो सजिलो काम थिएन । प्रत्येक जितका लागि संघर्ष गर्नु पर्ने हुन्छ । त्यसैले यो उपलब्धीमा म निकै गर्व महसुस गर्छु ।मानेले पहिलो हाफ सकिन तीन मिनेट अगाडि गोल गरेका थिए र त्यसलाई सुरुमा मान्यता दिइएको थिएन् । एडम ललानाको त्यसक्रममा हातले बल छोएको भनिएको थियो । तर भारले रेफ्री एन्थोनी टेलरको निर्णयलाई उल्टाए र गोल कायम रह्यो । त्यसको केही क्षणमले उल्भ्सका लागि पेड्रो नेटोले लिभरपुल गोलरक्षक एलिसन बेकरलाई बिट गर्दै बललाई पोस्टका दिशा दिए, तर भारले त्यसलाई भने मान्यता दिएन । उल्भ्सका जोनी त्यस क्रममा अफसाइडदमा रहेको निर्णय दिइएको थियो ।खेलपछि उल्भ्स कप्तान कोनर कोडीले भने, हामीलाई प्रति अन्याय भएको अनुभव भइरहेको छ । भारले जति पनि निर्णय दिए, ती ठीक थिएनन् । मेरो विचारमा भारले राम्रोसँग काम गरिरहेको छैन । केहीले भारले गर्दा सही निर्णय आइरहेको दाबी गर्छन् । तर हामी मैदानमा उत्रने खेलाडीका लागि भारले राम्रो गरिरहेको जस्तो लाग्दैन । उल्भ्स शुक्रबार मात्रै म्यानचेस्टर सिटीसँग पराजित भएको थियो र त्यसको ४८ घन्टाभन्दा कम समयमा मैदानमा उत्रन बाध्य रहेको थियो ।इतिहादमा पनि भारले आफ्नो भूमिका देखायो । सेफिल्डविरुद्धको खेलमा सिटीले जित निकाले पनि प्रदर्शन भने राम्रो रहेन । पहिलो हाफमा सेफिल्डले गरेको गोललाई भारले अफ साइडको कारण देखाएर अस्वीकार गरेको थियो । त्यसपछि एगुरोले पहिलो गोल गरे भने डे ब्रुएनाले दोस्रो गोल थपे । आजको खेलका लागि हामीले ४८ घन्टाभन्दा कम समयको आराम पायौं । त्यसमाथि हामी अघिल्लो खेलमा अधिकांश समय १० खेलाडीमा सीमित थियौं, यस्तोमा यो जित निकै महत्त्वपूर्ण छ, सिटी व्यवस्थापक पेप ग्वार्डिओलाले भने ।"
हल्यान्ड डर्टमन्डमा,"बर्लिन (एएफपी) शीर्ष युरोपेली क्लबलाई पछाडि पार्दै बोर्सिया डर्टमन्डले स्टार किशोर खेलाडी इर्लिङ ब्रट हल्यान्डलाई सोमबार आरबी साल्जबर्गबाट अनुबन्ध गरेको छ । डर्टमन्डले सन् २०२४ सम्मका लागि उनलाई अनुबन्ध गरेको जनाएको छ । तर अनुबन्धको रकमबारे खुलाइएको छैन । नर्वेका १९ वर्षीय फरवार्डले युरोपेली च्याम्पियन्स लिग समूह चरणमा आठ गोल गरिसकेका छन् । ब्रिटिस सञ्चारमाध्यममा साल्जबर्गले हल्यान्डको अनुबन्धनमा राखेको २ करोड युरोलाई डर्टमुन्डले सकारेको जनाएको छ । हल्यान्ड भित्र्याउनेमा म्यानचेस्टर युनाइटेड अग्रस्थानमा देखिएको थियो । युनाइटेडसँगै उनलाई रुचि देखाउने ठूला क्लबमा युभेन्ट्स पनि रहेको थियो ।उनले अहिलेसम्म सबै प्रतियोगिताका २२ खेलमा २८ गोल गरेका छन् । डर्टमन्डको बुंडेसलिगा प्रतिद्वन्द्वी आरबी लेपजिपले पनि यसै महिना हल्यान्डमा रुचि देखाएको थियो । तर हल्यान्डले भने आफ्नो पहिलो रोजाइ सधैं डर्टमन्ड नै रहेको बताएका छन् । हल्यान्डले भनेका छन्, मैले सुरुदेखि नै अनुभव गरेको थिएँ, अब नयाँ क्लबमा जानुपर्छ र फरक बाटो रोज्नुपर्छ । अब उनले शीतकालीन विश्रामपछि जनवरी ३ बाट सुरु हुने डर्टमन्डको अभ्यासमा सहभागिता जनाउने छन् । डर्टमन्डको लिगमा अबको खेल जनवरी १८ मा असबर्गविरुद्ध रहेको छ ।डिसेम्बरमा मात्र डर्टमन्डका प्रतिनिधिले फरवार्ड हल्यान्डसँग भेटेका थिए । बुंडेसलिगाको यस सिजन डर्टमन्ड चौथो स्थानमा छ । उसका स्पेनी फरवार्ड पाको एल्सन र विश्वकप विजेता मारियो गोएत्जे लयमा नरहेको हुनाले क्लबलाई नयाँ स्ट्राइकर चाहिएको हो । क्लबले अगाडि भनेको छ, हल्यान्ड भर्खर १९ वर्षका भए र उनले आफ्नो महत्त्वाकांक्षी खेल जीवन हामीसँग अगाडि बढाउन सक्छन् ।"
मोयेज दोस्रोपल्ट वेस्ट ह्याममा,"लन्डन (एएफपी) संघर्षरत वेस्ट ह्यामले आइतबार डेविड मोयेजलाई आफ्नो व्यवस्थापकका नियुक्त गरेको जनाएको छ । उनले वेस्ट ह्यामको जिम्मेवारी सम्हाल्न लागेको यो दोस्रो पल्ट हो । प्रिमियर लिगमा क्लबको चुनौती कायम राख्न मोयेज वेस्ट ह्याममा आएका हुन् । उनले म्यानुएल पेलेग्रेनीको स्थान लिनेछन् ।वेस्ट ह्यामले लिगमा लेस्टरको हातबाट टिम २१ ले पराजित भएपछि पेलेग्रेनीलाई वर्खास्त गरेका थिए । यो हारले वेस्ट ह्याम रेलिगेसन क्षेत्रबाट एक अंक मात्र अगाडि छ । सन् २०१७१८ मा वेस्ट ह्याममा छ महिना बिताएयता मोयेज कुनै पनि क्लबमा आबद्ध भएका थिएनन् । सन् २०१३१४ को सिजनमा म्यानचेस्टरबाट बर्खास्त भएयता उनको प्रशिक्षक जीवनले गति लिन सकेको छैन ।गत नोभेम्बरमा स्लेभन विलिच बर्खास्त परेपछि ५६ वर्षीय मोयेजले टिम सम्हालेर वेस्ट ह्यामलाई रेलिगेसनबाट बचाएका थिए । यसपल्ट पनि उनको जिम्मेवारी यही हुनेछ । मेरा लागि यो सुखद पुनरागमन हो, मोयेजले भनेका छन्, यस क्लबमा फर्कन पाएकामा म गर्व महसुस गरिरहेको छु । मेरो उद्देश्य उद्देश्यलाई कसरी उकास्नु भन्ने नै हुनेछ ।उनले थपेका छन्, गत सिजन मैले जुन टिम सम्हालेका थिएँ, त्यसको तुलनामा अहिलेको वेस्ट ह्यामका खेलाडी राम्रा छन् भन्नेमा म पूरा विश्वस्त छुं । म यही खेलाडीसँग मिलेर राम्रो नतिजाका लागि प्रयास गर्नेछु । अब मोयेजले बुधबार लन्डन स्टेडियममा बर्नमाउथविरुद्ध हुने खेलमा मोयेजले पहिलो पल्ट टिमको नेतृत्व गर्नेछन् ।"
मरेले अस्ट्रेलियन ओपन नखेल्ने,लन्डन (बीबीसी) बेलायतका एन्डी मरेले चोटका कारण अर्को अस्ट्रेलियन ओपन टेनिस नखेल्ने भएका छन् ।तीनपल्टका ग्रान्डस्लाम च्याम्पियन मुरेले १२ महिनायताको पहिलो ग्रान्डस्लाम मेलबर्नमा खेल्ने आशा गरिएको थियो । ३२ वर्षीय उनले चोटका कारण सम्भवतः आफ्नो करिअर सकिएको बताएका छन् । उनले पेटको चोटका कारण बेलायतका लागि अर्को महिना हुने एटीपी कप पनि खेल्ने छैनन् ।
बीपी कपको सेमिफाइनल समीकरण पूरा,"मकवानपुर (कास) दोस्रो संस्करणको बीपी कप फुटबल प्रतियोगिता२०७६ को सेमिफाइनल समीकरण पूरा भएको छ । हेटौंडामा जारी प्रतियोगितामा सोमबार अन्तिम चारमा पुग्ने तीन टोलीको टुंगो लागेसँगै प्रतियोगिताको सेमिफाइनल समीकरण पूरा भएको हो । यसअघि हेटौंडा२ ले सेमिफाइलनमा स्थान बनाइसकेको थियो । फाइनल प्रवेशका लागि हेटौंडा२ ले गढी गाउँपालिका र हेटौंडा१९ ले हेटौंडा३ सँग प्रतिस्पर्धा गर्नेछन् । निर्धारित समय गोलरहित बराबरीमा टुंगिएपछि अन्तिम आठको खेलमा हेटौंडा१९ ले ७ लाई टाइब्रेकरमा ३२ ले पराजित गर्यो । विजयी टोलीका रोशन प्रजा म्यान अफ द म्याच घोषित भए । गढीले हेटौंडा५ लाई टाइब्रेकरमा ३२ गोलअन्तरले पराजित गर्यो । निर्धारित समयमा दुवै पक्षबाट गोल नभएपछि टाइब्रेकरमा गढी भाग्यमानी सावित भयो । गढीका साजन लामा म्यान अफ द म्याच घोषित भए । हेटौंडा३ ले कैलाशलाई टाइब्रेकरमा १० गोलअन्तरले पराजित गरेको थियो । खेलमा पराजित टोली कैलाशका अजय गुरुङ म्यान अफ द म्याच घोषित भए । सेमिफाइनल खेल मंगलबार हुनेछ । नेपाल लोकतान्त्रिक खेलकुद संघको आयोजनामा जारी प्रतियोगिताको फाइनल पुस १६ गते हुनेछ । प्रतियोगिताको विजेताले ५० हजार रुपैयाँ र उपविजेताले २५ हजार रुपैयाँसहित सिल्ड, मेडल र प्रमाणपत्र प्राप्त गर्नेछन् । हेटौंडा४ स्थित लोकतान्त्रिक मैदान हुप्राचौरमा जारी प्रतियोगितामा २२ टिम सहभागी थिए ।"
सुरु भयो हात्ती पोलो,हात्ती पोलो चितवनको पुरानो खेल हो । टाइगर टप्स जंगल लजका सञ्चालक जिम एडवर्डले सन् १९८२ देखि यो खेल मेघौलीमा सञ्चालन गर्न थाले । जनावरलाई दुःख दिनु बेठिक भन्दै टाइगर टप्सअन्तर्गतका संस्थाहरूले तीन वर्षअघि पोलो मात्रै हैन हात्ती सफारी नै बन्द गरे । लगत्तै यो खेल क्षेत्रीय होटल संघ सौराहाले अयोजना गर्ने हात्ती महोत्सवमा भित्रियो ।सौराहामा यो पटक १६ औं हात्ती महोत्सव चलिरहेको छ । १३ औं हात्ती महोत्सवदेखि हात्ती पोलो खेल पनि सुरु भयो । यो पटक पोलोमा चार टिम सहभागी छन् । सोमबार भएको पहिलो खेलमा खैरहनी नगरपालिकाले कालिका नगरपालिकालाई पराजित गरेको छ । खैरहनीले पाँच गोल गर्यो । कालिकाले गोल गर्न सकेन । हात्तीमाथि बसेर पोलो स्टिकको सहयोगले क्रिकेट बल आकारको बललाई पोस्टतर्फ हुत्याउँदै यो खेल खेलिन्छ ।हात्ती महोत्सवमा पोलो खेल नराख्न अन्तर्राष्ट्रियस्तरको पशु कल्याणकारी संस्था पेटाले अपिल गर्दै आएको छ । पेटाकै अपिलका आधारमा पोलोका लागि प्रायोजकसमेत जुटेन । तर आयोजकहरूले स्थानीय तहलाई सामेल गरेर पोलो खेल खेलाएका छन् । हात्ती पोलोमा मंगलबार राप्ती नगरपालिका र रत्ननगर नगरपालिका भिड्ने छन् । पोलोको फाइनल खेल शुक्रबार हुनेछ । हात्ती महोत्सव पनि सोही दिन सकिने छ । त्यसैगरी सोमबार नै छावाहरूको फुटबल खेल पनि भएको छ । नाटा र भियना वर्ड मुम्बईबीच भएको छावा फुटबलमा नाटा विजयी भयो । निर्धारित सात मिनेट र थपिएको पाँच मिनेटभित्र पनि दुवै टिमले गोल गर्न सकेनन् । त्यसपछि भएको पेनाल्टी प्रहारमा अरू छावाले प्रहार गरेको बल गोलमा परिणत भएन । नाटाको सौराहा गजको बल पोस्टमा छिर्यो । उपाधिका लागि नाटाले शुक्रबार चितवन उद्योग संघसँग भिड्ने छ ।
