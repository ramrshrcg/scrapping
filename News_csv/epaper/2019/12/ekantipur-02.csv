शीर्षक,विवरण
विद्याले जोगाइन् विरासत,"नवनिर्वाचित भट्टराईलाई मुख्य निर्वाचन अधिकृत काजीबहादुर राईले प्रमाणपत्र प्रदान गरेका छन् । उनले अबिर भने लगाइनन् । पार्टीका नेताकार्यकर्ताले अबिर लगाउन दिएनन् । निकटतम् प्रतिद्वन्द्वी कांग्रेसका खेमराज पौडेलले उनलाई खादा लगाएर बधाई दिए । दुई पार्टीबीचको एकता र झन्डै दुई तिहाइ नजिकको सरकार रहेको अवस्थामा मिनी जनमत संग्रहका रूपमा लिएर चुनावमा होमिएको नेकपा कास्की इन्चार्ज राजकाजी गुरुङले बताए । जितले समृद्धिप्रति उत्साह थपेको छ, उनले भने, मतदाताको भावनात्मक सहयोग र समर्थन, पार्टीको राजनीतिक पहलकदमीको उपलब्धि हो यो । राजनीतिमा दुई दशकपछि पुनरागमन श्रीमान्को निधनपूर्व भट्टराई सक्रिय राजनीतिमा थिइनन् । उनी त्रिविमा प्राध्यापन पेसामा सक्रिय थिइन् । उपनिर्वाचनमा उनलाई कास्की जिल्ला पार्टीले एकल उम्मेदवारका रूपमा प्रस्तुत गरेको थियो । सुरुमा उम्मेदवार बन्न अनिच्छुक देखिए पनि पार्टीको दबाबले सक्रिय राजनीतिमा उनको पुनरागमन भएको हो । ०२९ कात्तिक २९ मा काठमाडौंमा जन्मिएकी भट्टराई १२ वर्षकै उमेरमा राजनीतिमा होमिएकी थिइन् । पशुपति मित्र मावि चाबहिल काठमाडौंमा ७ कक्षामा पढ्दै गर्दा उनी अनेरास्ववियुमा आबद्ध भएकी थिइन् । ०४५ मा भारतले लगाएको नाकाबन्दीविरुद्ध आन्दोलनका कार्यक्रममा विभिन्न स्कुलमा विद्यार्थीलाई संगठित पारेकी उनी ०४७ मा पद्मकन्या क्याम्पसको प्रारम्भिक कमिटीमा आबद्ध भइन् । त्यही वर्ष अखिल नेपाल महिला संघ जिल्ला समिति काठमाडौंको कोषाध्यक्षमा निर्वाचित उनी जनसांस्कृतिक परिवारको सदस्य हुँदै तत्कालीन नेकपा एमालेको संगठित सदस्य बनेकी थिइन् । ०४८ मा अनेरास्ववियु जिल्ला कमिटी सदस्यको हैसियतमा राष्ट्रिय परिषद्मा निर्वाचित भट्टराई त्यही वर्ष एमालेको वडा कमिटी सदस्य बनेकी थिइन् । उनी ०४९ मा पद्मकन्या क्याम्पसमा स्ववियु सभापतिको उम्मेदवार बनिन् । ०५० बाट अनेरास्ववियु महिला विभाग प्रमुखका रूपमा सक्रिय भइन् । ०५५ मा अनेरास्ववियुको केन्द्रीय सचिव भइन् । अनेरास्ववियुको एउटै कमिटीमा रहेका बेला रवीन्द्र अधिकारीसँग उनको विवाह भयो । ०५६ असार २६ मा उनको बिहे भएको थियो । केही समयपछि उनी सक्रिय राजनीति छाडेर प्राध्यापनतर्फ लागिन् । ०५८ मा पोखराको पृथ्वीनारायण क्याम्पसबाट प्राध्यापन थालेकी उनी चुनावमा होमिनुअघि त्रिविमा उपप्राध्यापक थिइन् ।"
सत्तारूढ र प्रमुख प्रतिपक्षी दुवैका दाबी खण्डित,ेकपा प्रतिनिधिसभा १ गापा अध्यक्ष २ उपाध्यक्ष १ वडाध्यक्ष २४कांग्रेस प्रदेशसभा १ वडाध्यक्ष ११समाजवादी वडाध्यक्ष ४राजपा वडाध्यक्ष ३स्वतन्त्र वडाध्यक्ष १
'मिडिया काउन्सिललाई स्वायत्त बनाऊ',"(काठमाडौं)  संसदीय उपसमितिले राष्ट्रिय सभाको विधायन व्यवस्थापन समितिलाई मिडिया काउन्सिलसम्बन्धी विधेयकलाई सरोकारवाला निकायका सुझावअनुरूप संशोधन गर्न सिफारिस गरेको छ । उपसमितिले आइतबार समितिलाई प्रतिवेदन बुझाउँदै विधेयकका मुख्य अन्तरवस्तु र समस्यालाई ध्यान दिई सरोकारवालाका सुझाव र सांसदका संशोधन मिलाउन सिफारिस गरेको हो ।मिडिया काउन्सिल विधेयकको विरोध भएपछि समितिले त्यसबारे अध्ययन गर्न उपसमिति गठन गरेको थियो ।उपसमितिले प्रतिवेदनमा प्रेस काउन्सिललाई स्वायत्त बनाउनुपर्ने र संघीयताअनुरूप काउन्सिलका पदाधिकारी तथा प्रतिनिधिले त्यसको गुणस्तरमा ध्यान दिनुपर्नेलगायत विषय विधेयकमा समेट्न सुझाएको छ । सरोकारवाला निकायले आमसञ्चार माध्यमले स्वनियमनको सिद्धान्तबमोजिम आमसञ्चार स्वनियमन समिति गठन गर्ने, स्वनियमन र मूल्यांकन व्यवस्था हुनुपर्ने सुझाव दिएको प्रतिवेदनमा उल्लेख छ । विधायन समितिमा विचाराधीन विधेयकबारे सरोकारवाला निकायसँग छलफल गरी उनीहरूकै राय राखेर उपसमितिले समितिलाई प्रतिवेदन बुझाएको हो । उपसमिति संयोजक पुरीले समिति सभापति परशुराम मेघी गुरुङलाई प्रतिवेदन बुझाएका हुन् । हामीले सरोकारवाला निकायसँग छलफल गरी उनीहरूकै राय राखेर प्रतिवेदन बुझाएका हौं, त्यसमा हाम्रो छुट्टै राय छैन, उपसमितिका सदस्य प्रकाश पन्थले भने, हामीले त विधेयकमा परिवर्तन गर्नुपर्ने बुँदामा संशोधन नै हालेका छौं । विधेयकमा सांसदद्वारा ८ समूहमा १ सय ३ वटा संशोधन प्रस्ताव दर्ता भएका छन् । कात्तिक २७ गते सांसद गजेन्द्रप्रकाश पुरीको संयोजकत्वमा गठित ८ सदस्यीय उपसमितिमा सांसद उदया शर्मा पौड्याल, नन्दा चपाईं, प्रकाश पन्थ, मीना बुढा, युटोल तामाङ, वृषेशचन्द्र लाल र सिंहबहादुर विश्वकर्मा सदस्य छन् । सूचना तथा प्रविधिमन्त्री गोकुलप्रसाद बाँस्कोटाले वैशाख २७ मा संसद् सचिवालयमा दर्ता गरेको विधेयक भदौ १२ गते राष्ट्रिय सभामा प्रस्तुत भएको थियो । राष्ट्रिय सभामा भदौ १३ गते सामान्य छलफल भएपछि विधेयक विधायन समितिमा विचाराधीन छ ।"
निजामती विधेयकमा शीर्ष नेताबाटै सहमति खोजिने,"(काठमाडौं)  प्रतिनिधिसभाको राज्य व्यवस्था तथा सुशासन समितिले संघीय निजामती सेवा विधेयकका केही प्रावधानमा सहमति जुटाउन नसकेपछि संघीय मामिला तथा सामान्य प्रशासनमन्त्री हृदयेश त्रिपाठीले प्रमुख दलका शीर्ष नेतासँग परामर्श गर्ने भएका छन् । यादव कोइरालासहितका अधिकारीहरूले विधेयकका विवादित प्रावधानबारे ब्रिफिङ गरेपछि मन्त्री त्रिपाठीले शीर्ष नेतासँग छलफल गरेर त्यसलाई टुंगोमा पुर्याउने बताएका हुन् ।समितिमा नौ महिनादेखि विचाराधीन विधेयकका सचिवको सेवा समूह (क्लस्टर) हटाउने, ट्रेड युनियन अधिकार, ६० वर्षको उमेर हद, प्रदेश सचिव एवं स्थानीय तहका प्रशासकीय अधिकृतको नियुक्ति र सरुवा, आरक्षण सिट प्रतिशत, सेवा निवृत्त कर्मचारीले सरकारको विरोध गर्न नपाउनेलगायत प्रावधानमा सांसदहरूबीच विवाद छ । समिति सदस्यहरूले कतिपय प्रावधानमा एकपटक सहमति गर्ने र फेरि त्यसैमा विवाद झिकेर छलफल अघि बढाउने गर्न थालेपछि समितिले विधेयक अघि बढाउन सकेको छैन । मन्त्री त्रिपाठीले मन्त्रालयका अन्य विषयमा जस्तै निजामती विधेयकबारे पनि जानकारी लिएको सचिव कोइरालाले बताए । समितिले सोमबार मन्त्री त्रिपाठीसँग विधेयकका विषयमा छलफल गर्दैछ । विधेयकमा स्वास्थ्य सेवालाई निजामती सेवामा ल्याउने सहमति भएको छ । यसका लागि ५ वर्षको समय लाग्ने प्रावधान राखिएको छ । स्वास्थ्यको १२ तहको विशिष्ट तहका कर्मचारीलाई सचिवसरह मानिँदै आएको छ । त्यस्ता कर्मचारी स्वास्थ्यबाहेक अन्य मन्त्रालयमा सचिव हुन नपाउने हालको प्रावधान परिवर्तन गर्न खोजिएको छ । निजामतीमा लगे पनि स्वास्थ्य सेवाबाट भने एक जनामात्र सचिव हुन पाउने प्रावधान विधेयकमा छ । यो प्रावधानमा सहमति जुट्न सकेको छैन ।परराष्ट्र सेवामा जुनसुकै सेवाका सचिव सरुवा गर्न मिल्ने प्रावधान राखेकामा विज्ञ र सरोकारवालाले त्यसको विरोध गर्दै आएका छन् । कानुन र लेपापरीक्षणबाहेक सबै सेवाका कर्मचारीलाई विशिष्ट (सचिव) पदमा जुनसुकै मन्त्रालयमा सरुवा गर्न सक्ने प्रावधान विधेयकमा छ । बढुवा क्लस्टरबाट हुने तर सचिवहरू जुनसुकै मन्त्रालयमा सरुवा गर्न सक्ने प्रावधान राख्न तत्कालीन मन्त्री लालबाबु पण्डितले जोड गर्दै आएका थिए । परराष्ट्र सेवा विशिष्ट सेवा भएकाले त्यसको क्लस्टर हटाउन नहुने दबाब आइरहेको जानकारी मन्त्रालय स्रोतले दिएको छ । कर्मचारीको ६० वर्षे उमेर हदमा लगभग सहमति भए पनि त्यसअन्तर्गत ६६ महिना म्याद थप्ने प्रावधान राख्न नहुने लबिइङ कर्मचारीबाटै सुरु भएको छ ।मन्त्रालय स्रोतका अनुसार अर्थ र परराष्ट्र सेवाका कर्मचारीले यो प्रावधान नराख्न लबिइङ सुरु गरेका छन् । स्रोतका अनुसार अहिले ५८ वर्ष पुगेकालाई सिधै २ वर्ष थप्नुपर्ने अडान उनीहरूको छ । मन्त्रालयका एक उपसचिवले भने, उमेरको विषयमा सचिव कोइरालालाई समेत दबाब दिइरहेका छन् । उनीहरूले ६६ महिनाको प्रावधान नराख्न राजनीतिक तहमा पनि लबिइङ गरेका छन् ।पेन्सन पाउने कर्मचारीले सरकारको विरोध गर्न नपाउने प्रावधानमा समेत विवाद छ । सबै सांसदले सहमति गरेको यो विषयमा कर्मचारी असन्तुष्ट छन् । पेन्सन लिने कर्मचारीलाई बोल्न बन्देज लगाउन नहुने सरोकारवालाले बताउँदै आएका छन् । मन्त्रालय स्रोतका अनुसार यसलाई परिवर्तन गर्ने वा विधेयकबाटै हटाउने उपाय खोज्न थालिएको छ । सबैभन्दा बढी उच्च तहका कर्मचारी यसको विरोधमा छन् । प्रदेश सचिव संघले पठाउने वा प्रदेशले राख्ने प्रावधानमा समेत सहमति जुटेको छैन ।विधेयकका कतिपय प्रावधानलाई समितिले परिवर्तन गरेको छ । परिवर्तन गरिएका केही प्रावधानमा तत्कालीन मन्त्री पण्डित र कर्मचारी सहमत थिएनन् । विधेयकमा सहमति जुट्न नसक्दा प्रदेश सरकारले लोकसेवा गठन गरे पनि निजामती ऐन बनाउन पाएका छैनन् । कर्मचारी समायोजन टुंगिएपछि संघीय निजामती विधेयक पारित गरेर कानुन बनाउने तयारी सरकारले गरेको छ तर समितिमा हुने छलफल टुंगोमा पुग्न सकेको छैन ।ॅस्पष्ट निर्देशन पाइएनराज्यव्यवस्था तथा सुशासन समितिको सोमबारको बैठकमा कसरी प्रस्तुत हुने भन्नेमा संघीय मामिला तथा सामान्य प्रशासन मन्त्रालयका अधिकारीहरू अन्योलमा देखिएका छन् । मन्त्री हृदयेश त्रिपाठीले विधेयकका विषयमा स्पष्ट निर्देशन नदिएकाले अन्योल भएको उनीहरूले बताएका छन् । बैठकमा सांसदहरूले विवादित विषयमा धारणा मागे भने मन्त्री र सचिवको भनाइ एउटै हुनुपर्छ, यस विषयमा मन्त्रीज्यूले कुनै निर्देशन दिनुभएको छैन, मन्त्रालयका एक अधिकारीले भने ।मन्त्री त्रिपाठीले विधेयकको विषयमा सचिव यादव कोइराला, सहसचिवहरूद्वय, बाबुराम अधिकारी र भुपाल बरालसँग पटकपटक ब्रिफिङ लिए पनि कसरी प्रस्तुत हुने भन्नेबारे केही बताएका छैनन् । कर्मचारी र मन्त्रीबीच आइतबार मन्त्रालयमा छलफल गर्ने कार्यक्रम तय गरिएको थियो । तर मन्त्रीले बोलाएनन् । सचिव कोइरालाले कान्तिपुरसँग भने, मन्त्रीज्यूलाई विधेयकमा उल्लेखित प्रावधानबारे जानकारी गराएका छौं, कसरी प्रस्तुत हुने भन्ने विषयमा कुराकानी भएको छैन । नयाँ मन्त्री आएकाले कतिपय प्रावधानका विषयमा नयाँ कुरा आउन सक्छ, एक कर्मचारीले भने, समितिमा मन्त्रालयको धारणा एउटै हनु जरुरी छ । मन्त्रालयको नेतृत्व फेरिएकाले नीति बनाउने विषयमा पनि नयाँ धारणा आउन सक्छ ।"
'ममाथिका मुद्दामा छानबिन होस्',"काठमाडौं (कास) नेकपाका अध्यक्ष पुष्पकमल दाहालले सशस्त्र द्वन्द्वका बेला भएका सबै घटनाको जिम्मेवारी आफूले लिने बताएका छन् । सशस्त्र द्वन्द्वका क्रममा मारिएका बुद्धिमान पाख्रिनको १७ औं स्मृतिसभालाई काठमाडौंमा सम्बोधन गर्दै उनले नेतृत्वकर्ताको हैसियतमा त्यति बेला भएका त्याग, तपस्या, वीरता र ज्यादतीको पनि जिम्मेवारी लिने बताए । ममाथि पनि धेरै मुद्दा छन्, ती सबैको सत्यतथ्य छानबिन होओस्, उनले भने । अध्यक्ष दाहालले द्वन्द्व दोहोरिन नदिने गरी सत्य निरूपण तथा मेलमिलाप र बेपत्ता पारिएका व्यक्तिको छानबिन आयोग गठन गरिएको बताए । उनले दुई आयोगसम्बन्धी ऐन संशोधनको तयारीमा रहेको जानकारी दिँदै पदाधिकारी छिट्टै छानिने बताए । उनले सबै घटनामा आममाफी होस् भन्ने सोच आफ्नो नभएको पनि प्रस्ट पारे । उनले अन्तरिम संविधान निर्माणका क्रममा द्वन्द्वका घटनालाई आममाफी दिन आएको प्रस्तावलाई आफूले अस्वीकार गरेको बताए । आफ्नै प्रस्तावमा द्वन्द्वका घटना छानबिन गर्न आयोगहरू बनेका दाहालको दाबी थियो ।"
एम्बुलेन्स र ट्रक ठोक्किँदा ७ को मृत्यु,"(उदयपुरइटहरी)  त्रियुगा१० घलेगाउँकी ८५ वर्षीया शिवमाया राईलाई बिरामले च्यापेपछि सोमबार विराटनगरको गोल्डेन अस्पताल पुर्याइएको थियो । उनी लामो समयदेखि उच्च रक्तचापले बिरामी थिइन् । ६ दिन परीक्षण र उपचार गरेपछि चिकित्सकले उपाय नलाग्ने बताए । अनि शनिबार मध्यराति एम्बुलेन्सबाट उनलाई घर फर्काइँदै थियो । एम्बुलेन्समा शिवमायासँगै कान्छा छोरा ५० वर्षीय तुलबहादुर राई, नातिहरू ३४ वर्षीय दुर्गाधन राई, २८ वर्षीय टेकेन्द्र राई, भतिजा ३२ वर्षीय दिनेश राई र नाताले ज्वाइँ पर्ने २८ वर्षीय उद्धव राई सवार थिए । एम्बुलेन्स उनीहरूको गाउँकै चालक ३४ वर्षीय राजेश सुनुवारले हाँकेका थिए । आमाको अन्तिम अवस्था भएका कारण तुलबहादुर दुबईको रोजगारी छाडेर पाँच दिन अघिमात्र नेपाल आइपुगेका थिए । करिब १२ बजेतिर सुनसरीको कोसी गाउँपालिकामा पर्ने हरिपुरमा उक्त एम्बुलेन्स र ट्रक ठोक्किए । एम्बुलेन्समा सवार सातैजनाको मृत्यु भयो । वीरगन्जबाट आइरहेको ना२ख ९०८२ नम्बर ट्रक र को१च ९३६४ नम्बर एम्बुलेन्स ठोक्किएका हुन् । एम्बुलेन्समा सवार सबैको घटनास्थलमै मृत्यु भएको जिल्ला प्रहरी कार्यालय सुनसरीले जनाएको छ । कच्याककुचुक परेको एम्बुलेन्सबाट शवहरू झिक्न प्रहरीलाई करिब तीन घण्टा लागेको थियो । घटनामा त्रियुगा१० घलेगाउँका ८४ वर्षीय अर्थमान राईकी श्रीमती, छोरा, नातिहरू र ज्वाइँको मृत्यु भएको हो । घटनापछि ट्रकका चालक फरार छन् । राति कुहिरो लागेका कारण बाटो राम्ररी नदेख्ता दुर्घटना भएको हुन सक्ने सुनसरीका डीएसपी विनोद शर्माले बताए । इनरुवा अस्पतालमा आइतबार शवहरूको पोस्टमार्टम गरिएको छ । घटना थाहा पाएर सुनसरी आएकी तुलबहादुरकी श्रीमती ४० वर्षीया तेजमाया राई अस्पतालमै बेहोस भइन् । तुलबहादुरका १८ वर्षीया जेठी छोरी यमुना राईले भर्खर स्टार्फ नर्सको पढाइ सकेकी थिइन् । कान्छा छोरा कक्षा ९ मा पढ्दै छन् । छोरीले कमाउने बेला भएको थियो । करिब एक दशकभन्दा बढी समयदेखि वैदेशिक रोजगारी थिए । शिवमायाका दुई छोरा र तीन छोरी थिए । चार वर्षअघि जेठी छोरीको मृत्यु भएको थियो । श्रीमती, छोरा, नातिहरू घर फर्केने आसमा बसेका अर्थमानलाई गहिरो चोट परेको छ । शिवमायाका जेठा छोरा हीराबहादुर राम्ररी सुन्दैनन् भने बोल्नसमेत समस्या छ । दुर्गाधन र टेकेन्द्र उनका छोराहरू थिए । दुई छोराको मृत्युपछि एक छोरी २३ वर्षीया ज्ञानुकला राई र श्रीमती मात्र साथमा छन् । दुर्गाधन राईको तीन वर्षकी सानी छोरी छन् । टेकेन्द्रकीे श्रीमती गर्भवती छन् । पहिलो सन्तानको आशामा बसेकी उनी घटनामा सबै आफन्त गुमाउनुपरेको खबर सुनेदेखि बेहोस छिन् । घटनाबारे सुनेर बेहोस भएपछि उनलाई अस्पताल पुर्याइएको छिमेकी दिनेश दाहालले बताए । दुर्घटनामा मारिएका एम्बुलेन्स चालक राजेश दनुवार वैदेशिक रोजगारीबाट फर्किएर पाँच वर्षयता गाडी चलाउने काम गर्दै थिए । उनका काका गोविन्द दनुवारले भने, अब विदेश नजाने, यहीँ गरिखाने भन्थ्यो । राजेशका आमाबुवा अझै मजदुरी गर्छन् । भाइ विदेश गएका छन् । सामान्य परिवारका उनको परिवारलाई निकै सकस परेको छ । राजेशको भरमा परिवारको खर्च चलेको थियो । धरानबाट माइली बहिनीको कान्छा ज्वाइँ दिनेश राईको मृत्युको खबर सुनेलगत्तै इनरुवा अस्पताल आइपुगेकी चित्रहीरालाई सपना जस्तै लागेको छ । वैदेशिक रोजगारीबाट फर्किएलगत्तै दिनेश गाईघाटमा टेम्पो चलाउँदै आएका थिए । उनका दुई छोरी र एक छोरा छन् । एउटै बस्तीका सात जनाको दुर्घटनामा निधनले घलेगाउँ शोकमग्न छ । आइतबार बिहानै कसैले पनि चुल्हो बालेनन् । एउटै परिवारका ६ जनाको मृत्युले गाउँ शोकमा परेको छ, त्रियुगा नगरपालिका १० का वडाध्यक्ष प्रकाश खड्काले भने, अहिलेसम्म नघटेको घटना भयो । घटनाको जानकारी पाउनासाथ मृतक आफन्त र सर्वसाधारण घलेगाउँ पुगे पनि आपसमा केही बोल्न सकिरहेका थिएनन् ।आमाको उपचारका लागि आएका तुलबहादुर उपचार हुन नसकेपछि अन्तिम अवस्थाकी आमालाई लिएर घर आउँदै थिए, वडाध्यक्ष खड्काले भने, तर उनी पनि दुर्घटनामा परी मृत्यु भएपछि परिवारलाई गहिरो शोक पर्यो । हामी सबै शोकाकुल छौं । काठमाडौंमा रहेका अर्थमान घटना सुनेर आइतबार नै गाईघाट आइपुगे । सर्वसाधारण शोकमा परेको भन्दै वडाको सिफारिसमा त्रियुगा नगरपालिकाले वडामा सोमबार सार्वजनिक बिदा दिएको छ । वडाबासी नै शोकमा रहेकाले सोमबार वडा कार्यालयसँगै संघसंस्था, शौक्षिक संस्था, कलकारखाना औद्योगिक प्रतिष्ठानका लागि बिदा दिएको वडाध्यक्ष खड्काले बताए । एउटै परिवारका सदस्यको मृत्युले सर्वसाधारण शोकाकुल भएकाले बिदा दिइएको उनले बताए । १ नं प्रदेश ट्राफिक प्रहरी कार्यालयका अनुसार एम्बुलेन्स र ट्रक एकआपसमा ठोक्किएर साउनयता भएको यो दोस्रो घटना हो । गत भदौ ६ को रात मोरङको सुन्दरहरैंचामा पर्ने गछियामा झापाबाट धरानको बीपी प्रतिष्ठानमा बिरामी ल्याउँदै गरेको एम्बुलेन्सलाई झापा जाँदै गरेको ट्रकले ठक्कर दिएको थियो । घटनामा एम्बुलेन्स चालक २० वर्षीय रमेश निरौलाको मृत्यु भएको थियो भने एम्बुलेन्समा सवार पाँचजना घाइते भएका थिए । गत वर्ष मात्र सवारी दुर्घटनामा प्रदेश १ मा ३ सय ७३ जनाले ज्यान गुमाएका थिए । चालु वर्षको चार महिनामा सवारी दुर्घटनामा सय जनाले ज्यान गुमाएका छन् । ट्याक्टर चालकको मृत्यु, चार घाइते पाँचथरको फिदिम१४ मा शनिबार राति ट्याक्टर दुर्घटना हुँदा चालकको मृत्यु भएको छ । चारजना घाइते भएका छन् । भालुखोपमा मे१त ५७८१ नम्बर ट्याक्टर अनियन्त्रित भई सडकबाट अन्दाजी २५ मिटर तल खस्दा १८ वर्षीय चालक अविनाश राईको घटनास्थलमै मृत्यु भएको प्रहरीले जनाएको छ । ट्याक्टरमा सवार चारजना घाइते भएका छन् । उनीहरूको पाँचथर अस्पतालमा उपचार भइरहेको छ ।यस्तै धरान१३ अमरहाटमा आइतबार एक टाटा सुमो पल्टँदा चारजना घाइते भएका छन् । तेह्रथुम जाँदै गरेको को१ज २८९२ नम्बरको टाटा अनियन्त्रित भएर सडकमै पल्टिएको हो । घाइतेमध्ये तेह्रथुमको फाक्चामारा१ की भीमरानी लिम्बू र लीलादेवी लिम्बू सिकिस्त छन् ।"
प्रधानमन्त्रीको आठौं पटक डायलसिस,"(काठमाडौं)  प्रधानमन्त्री केपी शर्मा ओलीको आइतबार आठौं पटक डायलसिस गरिएको छ । मनमोहन कार्डियोथोरासिक भास्कुलर तथा ट्रान्सप्लान्ट सेन्टरमा गत मंगलबार भर्ना भएयता यो चौथो डायलसिस हो । त्यसअघि ग्रान्डी इन्टरनेसनल हस्पिटलमा २६ दिनमा ४ पटक डायलसिस गरिएको थियो । प्रधानमन्त्रीलाई सम्भावित संक्रमणको जोखिमबाट जोगाउन अझै आईसीयूमै राखिएको छ । उनको स्वास्थ्य स्थिति सुधारोन्मुख रहेको चिकित्सकहरूले बताएका छन् । एपेन्डिसाइटिस सहित पेरिटोनाइटिस (पेटको संक्रमण) देखिएपछि छ दिनअघि प्रधानमन्त्री ओलीलाई आकस्मिक रूपमा सेन्टरमा लगेर शल्यक्रिया गरिएको थियो । स्रोतका अनुसार आइतबार प्रधानमन्त्री ओलीको पेट सामान्य दुखेको थियो । पेटमा शल्यक्रिया गरिएकाले घाउ दुख्नु सामान्य हो, उपचारमा संलग्न एक चिकित्सकले भने । उनको आइतबार अल्ट्रासाउन्ड पनि गरिएको थियो । उनलाई बिहान हिँडडुल गराइएको थियो । संक्रमणको जोखिमका कारण केही दिन आईसीयूमै राखेर प्रधानमन्त्री ओलीलाई निवास पठाउने रणनीति रहेको एक चिकित्सकले बताए । प्रधानमन्त्री ओलीलाई अझै नरम आहार नै दिइँदै छ । प्रधानमन्त्रीले आइतबार आइप्याडमा १३ औं दक्षिण एसियाली खेलकुद (साग) को उद्घाटन समारोह हेरेका थिए ।"
पहिरोमा पुरिए ५ मजदुर,"(पोखरा)  सडक स्तरोन्नतिका क्रममा माथिबाट खसेको सुक्खा पहिरोले पुरिएर आइतबार ५ कामदारको घटनास्थलमै मृत्यु भएको छ । पोखरा महानगर२०, मौजास्थित बिसौनामा तोभान बस्नेत, खिमलाल ओली, गणेश ओली, जितबहादुर बस्नेत र जोगेन्द्र बुढाथोकी पुरिएका हुन् । कास्की प्रहरी प्रमुख एसपी दानबहादुर कार्कीका अनुसार उनीहरू सबै सल्यान, बागचौर नगरपालिका४ फेदीखोलाका हुन् । महानगरको कनेक्टिङ रोडअन्तर्गत मनिपालबिसौनासिकलेसमनाङ सडक खण्डको उक्त स्थानमा रिटेनिङ वाल बनाउने क्रममा पहिरो खसेको थियो । कास्कीमा उपनिर्वाचनका कारण शुक्रबार र शनिबार मजदुरलाई बिदा दिइएको थियो । रिटेनिङ वाल बनाउन दुई दिनअघि जग खनिएको थियो । आइतबार बिहान ७ मजदुर गएर सोइलिङको काम गर्न लागेको १० मिनेटमै माथिबाट ढिस्को खसेर पुरेको ठेकेदार कम्पनी रोयलसनीदेव जेभीका इन्जिनियर सोवित केसीले बताए । बिहान ८ बजेर ५ मिनेटको समयमा ३० मिटर माथिबाट आएको पहिरोले उनीहरू पुरिएका थिए । नेपाली सेना, सशस्त्र, नेपाल प्रहरी र सर्वसाधारणले करिब २ घण्टा लगाएर उनीहरूको शव निकालेका हुन् । इन्जिनियर केसीले यसरी काम गर्नू है भनेर अर्कोपट्टि लाग्नासाथै पहिरो खसेको बताए । एकैछिन त्यहीँ भएको भए म पनि पर्ने रहेछु, उनले भने । मजदुरद्वय खिमलाल बस्नेत र सुकबहादुर बस्नेत भने भाग्न सफल भए । खुट्टा मात्र माटोले चेपेकाले उनीहरू बचेको केसीले बताए । पाँचै जनाको शव पोस्टमार्टमका लागि पोखरा स्वास्थ्य विज्ञान प्रतिष्ठानको पश्चिमाञ्चल क्षेत्रीय अस्पतालमा राखिएको छ । शवको पोस्टमार्टम गरी आफन्तलाई जिम्मा लगाउने तयारी प्रहरीको छ । पोखरा२० का अध्यक्ष सीम गुरुङका अनुसार उक्त सडक पोखरा महानगरपालिकाको ८ करोड २५ लाख रुपैयाँको लागतमा स्तरोन्नति भइरहेको छ । गाउँमा रुवाबासी सल्यान मजदुरीका लागि पोखरा पुगेका बागचौर नगरपालिका४, शिवरथका पाँच जनाको मृत्युको खबरले पेदीखोला र सिमखोली गाउँ शोकमग्न भएका छन् । सडक निर्माणमा खटिएका मजदुरको आइतबार बिहान मृत्यु भएको थियो । खबर पाउनेबित्तिकै मृतकका परिवारजन अचेत रहेको स्थानीय हरिकिरण बस्नेतले बताए । केहीलाई स्लाइन चढाइएको छ, उनले भने, गाउँमा यति धेरै मान्छे एकैपटक मरेपछि सन्नाटा छाएको छ । गाउँभरि रुवाबासी मच्चिएको उनले बताए । मजदुरी गर्न गाउँका सात जना गएका थिए । दुई जना घाइते छन् । जिल्ला सदरमुकामदेखि करिब १० कोस उत्तरमा अवस्थित पेदीखोला र सिमखोली गाउँका यी स्थानीय कात्तिक अन्तिम साता पोखरा पुगेका थिए । मृतकको पोस्टमार्टमका लागि परिवारका सदस्य पोखरा गएका छन् । उनीहरूको शव गाउँमा ल्याउन जिल्ला समन्वय समितिले सहयोग गर्ने समिति प्रमुख केशबहादुर विष्टले बताएका छन् ।"
१२ हजार एचआईभी संक्रमित सम्पर्कबाहिर,"(काठमाडौं)  नेपालमा १२ हजार एचआईभी संक्रमित अझै सम्पर्कबाहिर छन् । करिब ३० हजार संक्रमितमध्ये ६० प्रतिशतमात्रै उपचारमा रहेको राष्ट्रिय एड्स तथा यौनरोग नियन्त्रण केन्द्रले जनाएको छ । हराइरहेका बिरामी उपचारमा नआएकै कारण सन् २०३० भित्र देशबाट एचआईभी संक्रमण उन्मूलन गर्ने सरकारको लक्ष्य पूरा गर्न चुनौती देखिएको छ । चार दशकअघि जनस्वास्थ्यको गम्भीर समस्या मानिएको एचआईभीलाई औषधि र उपचारको आविष्कारसँगै दीर्घरोगका रूपमा मात्रै लिन थालिएको छ । औषधि खाएर जीवनलाई सामान्य बनाउन सकिने यो संक्रमणकै कारण नेपालमा हरेक दिन दुईजनाले ज्यान गुमाइरहेका छन् । नयाँ संक्रमित थपिने क्रम घट्दै गए पनि पुराना बिरामी हराएका कारण संक्रमण उन्मूलन गर्न चुनौती देखिएको केन्द्रका निर्देशक डा अनुज भट्टचनले बताए । उनका अनुसार बिरामी उपचारको सम्पर्कमा नआउनुको मुख्य कारण सामाजिक लाञ्छना र भेदभाव हो । संक्रमितलाई हेला गर्ने र नकारात्मक दृष्टिकोणले हेर्ने प्रवृत्ति समाजबाट अझै हट्न सकेको छैन, उनले भने, समाजले थाहा पाउला भनेर उनीहरू उपचार गर्न आउँदैनन् । अति दुर्गमका संक्रमित यातायात खर्च अभावका कारण उपचार गर्ने संस्थासम्म पुग्न सकेका छैनन् भने सुगमका गोपनीयता भंग हुने डरले खुल्न सकेका छैनन् । संक्रमितले उपचारका लागि पहिलेजस्तो राजधानी र ठूला सहर धाउनुपर्ने अवस्था भने हटिसकेको छ । देशभर रहेका एक सय ७५ एआरटी सेन्टरबाट निःशुल्क परीक्षण, परामर्श र औषधि पाउँछन् । सेन्टरसम्म पुग्न नसक्नेलाई स्वास्थ्यकर्मीमार्फत घरमै औषधि पुर्याउने व्यवस्था पनि छ । तर, कतिपय भने घरमै पुर्याइदिएको औषधि पनि खान डराउँछन् ।एचआईभी एड्स नियन्त्रणका लागि सरकारले वार्षिक ५४ करोड खर्चिइरहेको छ । सरकारले नयाँ रणनीति बनाएर लुकेका बिरामी खोज्ने र उपचारमा ल्याउने प्रयास गरिरहेको डा भट्टचनले बताए । यसका लागि संक्रमितका यौनसाथी र परिवारका सदस्यको संक्रमण परीक्षण गर्ने गरिन्छ । सन् २०२० सम्म सम्पर्कमा नआएका ९० प्रतिशत बिरामी पत्ता लगाउने र उपचार गरिसक्ने सरकारको लक्ष्य छ । केन्द्रका अनुसार ५० प्रतिशत यौनकर्मी, सुईद्वारा लागूपदार्थ प्रयोगकर्ता, वैदेशिक रोजगारीबाट फर्किएका, तेस्रोलिंगी र जेलका कैदी संक्रमणको जोखिममा छन् । तराई राजमार्ग नजिकका जिल्ला, सुदूरपश्चिका पहाडी जिल्ला, काठमाडौं र पोखरा उपत्यकामा एचआईभी संक्रमित बढी रहेको केन्द्रले जनाएको छ । करिब ७१ प्रतिशतलाई आफ्नो एचआईभी अवस्थाबारे थाहा छैन । ती सबै बिरामी खुलेर आउने हो भने उपचार गर्ने र औषधि खुवाउने पूर्ण क्षमता सरकारसँग छ, डा भट्टचनले भने ।यौनरोग विशेषज्ञ डा अनुप बास्तोलाका अनुसार केही संक्रमित आफैभित्र उब्जिएको कुण्ठाले गर्दा पनि पीडामा छन् । हिनताबोधले गर्दा उनीहरू औषधि नखाई लुकेर बस्ने गरेका छन् । संक्रमित बालबालिकालाई स्कुलमा भर्ना लिँदैनन्, उनले भने, समाजबाट विस्थापित हुने डरले उपचारमा आउँदैनन्, आइहाले पनि नियमित औषधि खाँदैनन् । उनका अनुसार समयमै उपचार गर्ने हो भने एचआईभी संक्रमितको आयु सामान्य मानिससरह हुन्छ । विश्व स्वास्थ्य संगठनको सन् २०१८ को प्रतिवेदनअनुसार संसारभर तीन करोड ७९ व्यक्तिमा एचआईभी संक्रमण छ । केन्द्रका अनुसार नेपालमा हरेक तीन लाखमध्ये एक जनामा संक्रमणदर छ । एड्सकै कारण वार्षिक करिब एक हजार व्यक्तिको मृत्यु हुने गरेको छ । केन्द्रले आर्थिक वर्ष २०७५७६ मा नयाँ संक्रमित खोज्ने क्रममा दुई लाख ३७ हजार ४ सय ९६ व्यक्तिमा एचआईभी परीक्षण गरेको थियो । तीमध्ये दुई हजार दुई सय ९६ जना संक्रमित भेटिएका थिए ।"
प्रविधितर्फ तानिए कृषक,"सिन्धुपाल्चोक (कास) मेलम्ची नगरपालिका९, रातामाटाका हरि खड्काले हाते ट्र्याक्टर प्रयोग गर्न थालेको पाँच वर्ष पुग्यो । साता दिनभर कामदार लगाएर खन्नुपर्ने खेतबारी उनले ट्र्याक्टर प्रयोग गरेर दुई दिनमै सक्छन् । परम्परागत हलोगोरुदेखि खेताला लगाउनुपर्ने झझन्टबाट मुक्त भएपछि खड्का मक्ख छन् । गाउँमा काम गर्ने नपाएर थाकिन्छ, मेसिनले सबै काम गरिदिएपछि आनन्द भएको छ, उनले भने । सानो ठाउँमा खेताला र धेरै समय लाग्ने जग्गामा जोत्न ट्र्याक्टर र बाली झार्न मेसिनबाट सिकेपछि उनलाई धपेडी छैन । आधुनिक यन्त्र प्रयोग गर्न जानेकाले खेतीपाती र लागतमा धेरै बचत हुने उनको अनुभव छ ।पाँचपोखरी थाङपाल गाउँपालिका बासखर्ककी ४१ वर्षीया सुनडोमा तामाङलाई पनि आधुनिक प्रविधिका सामग्री देखेर नौलो लाग्न छाडिसकेको छ । उनी भन्छिन्, प्रविधिको प्रयोगले खेतीपाती गर्न सजिलो भएको छ ।अनुमानित १२ हजार हेक्टर जमिनमा खेती हुने सिन्धुपाल्चोकमा खड्का र तामाङजस्ता कृषक धेरै छन् । मकै, धान, गहुँ सबै झार्ने मेसिन हुँदा गाउँले दैनिकी सहज बनाएको छ । सजिलो तरिका पाएपछि खेती गर्न किन दुःख मान्नु र, बाह्रबिसे नगरपालिका९ राम्चेगाउँका कृषक देवीबहादुर तिवारीले भने । बाह्रैवटा पालिकमा कृषिसम्बन्धी प्रविधि प्रयोग, चेतना र खेतीबारे पर्याप्त सूचना दिन थालिएको छ । कृषि विकास विकास शाखाका अनुसार स्थानीय सरकारले कृषिलाई अत्याधुनिक प्रविधिसँग जोड्न विभिन्न सामग्री वितरण गरिरहेका छन् । कृषक आधुनिक कृषि प्रविधिमा जान उत्सुक छन्, यसबारे जानकारी दिएपछि कृषिक्षेत्रमा व्यावसायिकता आएको छ, इन्द्रावती गाउँपालिकाका अध्यक्ष वंशलाल तामाङले भने ।"
सरकारले नहेरेको भए भोकै मर्ने रहेछौं,"(कैलाश, हेटौंडा)  चारैतिर टेकोको भरमा उभिएको जीर्णर् छाप्रो । एक पाखामा त्रिपाल, त्यही पनि घामपानीले खुइलिइसकेको । यही असुरक्षित छाप्रोमा बस्छन् ८० वर्षीय दिलबहादुर चेपाङ दम्पती । मकवानपुरको विकट कैलाश गाउँपालिका३ परवाङको कच्ची सडकमुनि रहेको छाप्रोको हालत जस्तो छ, भित्र झनै नाजुक देखिन्छ ।दिलबहादुरले दुई मानाजति मकैको पिठो प्लास्टिकमा पोको पारेर राखेका रहेछन् । बिहीबार बिहान छाप्रोमा पुग्दा उनीहरूले त्यही मकैको खोले बनाएर खाए । एक पाथी किनेर ल्याएको थिएँ, दिलबहादुरले भने, १० दिन घट्टामा पिसेर राखेको हो ।श्वासप्रश्वास रोगका कारण उनी फटाफट हिँड्न सक्दैनन् । जति चिसो थपियो, उति नै उनको स्वाँस्वाँ बढ्छ । अहिले उनले गाउँकै मेडिकलबाट औषधि ल्याएर खाने गरेका छन् । दिलबहादुर जंगल जान सक्दैनन् । ७२ वर्षीया पत्नी बुद्धिमाया रोगी भए पनि जसोतसो जंगलमा गएर गिठ्ठा भ्यागुर खोजेर ल्याउँछिन् । चेपाङ दम्पतीको सम्पतिका नाममा एक धुर जमिन छैन । यही जीर्ण छाप्रोमा बुद्धिमायाले नौ छोराछोरी जन्माइन् । चार छोरा र एक छोरी मात्रै जीवित छन् तर उनीहरू सबै सात वर्षअघि नै लाखापाखा लागिसके । छोराछोरी छन् तर अब फर्केर आउँदैनन्, दिलबहादुरले भने, सरकारले भत्ता नदिएको भए भोकभोकै मर्ने रहेछौं । अहिले त्यही भत्ताले एक छाक खाएर पेट भरेका छौं, औषधिमूलो भइरहेकै छ ।तिहारअघि गाउँपालिकाले तीन महिनाको भत्ता वितरण गरेको थियो । चेपाङ दम्पतीका हातमा १८ हजार पर्यो । तिहारमा खान दुई धार्नी राँगाको मासु, चामल र मसला पनि ल्याएका थियौं, बुद्धिमायाले हाँस्दै भनिन् ।वृद्धभत्ता आउने भएकाले पसलेले उधारो पत्याउने गरेको दिलबहादुरले बताए । सरकारले भत्ता नदिएको भए कमाइ गर्न नसक्ने हामीजस्ता रोगी र गरिबलाई कसले पत्याउँथ्यो र, उनले भने ।चेपाङ दम्पतीजस्तै अत्यन्त गरिब, वृद्धवृद्धा, एकल महिला र अपांगहरूको बाँच्ने आधार नै सामाजिक सुरक्षा भत्ता बनेको छ । सीसीडीएन र प्राक्टिकल एक्सन नामक गैरसरकारी संस्थाले त जग्गा खरिद गरी उनीहरूका लागि घर नै बनाउने भएको छ ।कैलाश गाउँपालिका३ खिक्रीकी ७६ वर्षीया कान्छीमाया चेपाङ पनि वृद्धभत्ता पाउन थालेपछि खुसी छिन् । सात वर्षअघि पति गुमाएकी उनका चार छोरा छुट्टिएर अन्यत्रै बस्छन् । उनका नाममा जमिन छैन । खोकीले सताइरहने उनी छिमेकीकहाँ ज्यालादारी गर्छिन् । वृद्धभत्ताले औषधि, लुगाफाटो र खानेकुरा किन्न पुगेको छ, उनले भनिन् । सरकारले दिएको भत्ताले वृद्धवृद्धालाई ठूलो राहत भएको स्थानीय समाजसेवी जनक लामा बताउँछन् । परिवारले हेला गरे पनि वृद्धवृद्धा भोकैचाहिँ मर्दैनन्, उनले भने । चेपाङ समुदायको बाहुल्य रहेको कैलाश गाउँपालिकाले वृद्धवृद्धा, एकल महिला, अपांगतासमेत १ हजार ७ सय ५६ जनालाई सामाजिक सुरक्षा भत्ता प्रदान गर्दै आएको छ । जसमा एक हजार ५४ जना वृद्धवृद्धा रहेको पालिका अध्यक्ष टंकबहादुर मोक्तानले बताए ।हाल ७० वर्ष पूरा गरेका ज्येष्ठ नागरिकले मासिक दुई हजार, एकलविधवा महिलाले दुई हजार, पूर्ण अपांगले तीन हजार, अशक्त अपांगले एक हजार ६ सय, लोपोन्पुख आदिवासीजनजातिले तीन हजार भत्ता पाउँदै आएका छन् । एकभन्दा बढी लक्षित समूहमा परेका व्यक्तिले सबैभन्दा बढी रकम भएको एक समूहबाट मात्रै भत्ता लिन पाउँछन् ।"
एकै घरमा मासिक ९० हजार भत्ता,"(रामेछाप)  रामेछाप नगरपालिका८ बादीका जितबहादुर हायुको परिवारमा ३० जना सदस्य छन् । हरेक सदस्यले मासिक तीन हजारका दरले सामाजिक सुरक्षा भत्ता पाउँछन् । यो भनेको मासिक ९० हजार हो । केही महिनाअघिसम्म दुई छोरीको समेत भत्ता जोड्दा तीन लाख ८४ हजार हुन्थ्यो, उनले भने, उनीहरूको बिहेपछि भत्ता घट्यो । हायुका दुई श्रीमती, सात छोरा, पाँच बुहारी, १३ नातिनातिना र दुई छोरी गरी ३० जना एउटै घरमा बस्छन् । जेठो र काइँलो छोरा परिवारसहित हाल मजदुरी गर्न काठमाडौं गएका छन् । उनीहरूबाहेक २३ जनाका लागि बिहानबेलुकाको खाना एकै ठाउँ पाक्छ । हायु परिवारलाई सामाजिक सुरक्षा भत्ताले जीवन निर्वाह गर्न निकै सहज बनाएको छ । दुईतीन वर्ष भो, अन्नपात फलेको छैन, जितबहादुर भन्छन्, धन्न, भत्ताले सहज भयो ।हायुलाई सरकारले लोपोन्मुख जातिमा सूचीकृत गरेको छ । हायु एकता समाज रामेछापका अध्यक्ष धनबहादुर हायुका अनुसार रामेछाप नगरपालिकाको ओख्रेनी र सुकाजोरमा हायुहरूको बसोबास छ । सरकारी जागिरे र पेन्सन बुझ्नेले सामाजिक सुरक्षा भत्ताबापतको रकम पाउँदैनन् तर त्यस्तो संख्या ज्यादै न्यून छ । सामाजिक सुरक्षा भत्ता पाउन अरूजस्तो हायुलाई ७० वर्ष पुग्नु पर्दैन । जन्मदर्ता गराएर निवेदन दिएपछि एक वर्षमा भत्ता आउन थाल्छ ।"
उमाकुण्ड५ मा नेकपा,रामेछाप (कास) रामेछापको उमाकुण्ड गाउँपालिका५ मा नेकपाका कुलबहादुर बस्नेत विजयी भएका छन् । बस्नेतले नेपाली कांग्रेसकी सावित्री सुनुवारलाई पराजित गरेका हुन् । निर्वाचन अधिकृतको कार्यालयका अनुसार बस्नेतले ७ सय ६९ मत पाए भने सुनुवारले ३ सय ८० मत ल्याइन् । वडामा १ हजार १ सय ७२ जनाले मतदान गरेका थिए । नेकपाबाटै विजयी कुविर बस्नेतले आत्महत्या गरेपछि यस वडामा उपनिर्वाचन भएको हो ।
विश्वविद्यालयको ईआईए हुँदै,"हेटौंडा (कास) थाहा नगरपालिका९ चित्लाङमा बन्न लागेको मदन भण्डारी विज्ञान प्रविधि विश्वविद्यालयका लागि वातावरणीय प्रभाव मूल्यांकन (ईआईए) को काम सुरु हुने भएको छ । विश्वविद्यालय विकास समिति काठमाडौंले ईआईएका लागि सार्वजनिक सूचना आह्वान गर्दै छ । कन्सल्ट्यान्ट छनोट गर्न एक साताभित्र सूचना सार्वजनिक गर्दै छौं, समितिका अध्यक्ष राजेन्द्रध्वज जोशीले भने, टुंगो लाग्नासाथ ईआईएको काम सुरु हुन्छ । विकास समितिले चित्लाङमा फिल्ड अफिस निर्माण गर्न पनि टेन्डर आह्वान गर्दै छ । जसका लागि करिब ५ करोड लाग्ने अध्यक्ष जोशीले बताए । समितिले चित्लाङमै पम्प स्टोरेज पावर प्लान्ट निर्माण गर्ने भएको छ । प्लान्टवाट २५ देखि ३० किलोवाट विद्युत् उत्पादन गर्ने योजना छ । चिनियाँ प्राविधिक, समितिका अध्यक्षलगायत नेपाली टोली जग्गाको सिमाना छुट्याउन मंसिर २१ गते चित्लाङ आउँदै छन् । चिनियाँ राष्ट्रपति सी चिनफिङको नेपाल भ्रमण क्रममा विश्वविद्यालय स्थापना गर्न सहयोग गर्ने दुईपक्षीय सम्झौता भएको थियो । यहाँ विश्वविद्यालय बन्छ भन्ने कुराले गाउँले खुसी छन्, स्थानीय बुद्धरत्न मानन्धरले भने, हामी जुनसुकै सहयोग गर्न तयार छौं ।"
वन कर्मचारीद्वारा भटाभट राजीनामा,"नुवाकोट (कास) डिभिजन वन कार्यालयका नुवाकोटका कर्मचारीले राजीनामा दिन थालेका छन् । जागिर अवधिमा पाउने औषधोपचार खर्चबापतको तलब सुविधा नपाउने भएपछि भटाभट राजीनामा दिन थालेका हुन् । मंसिर पहिलो सातादेखि आइतबारसम्म ६ जना कर्मचारीले राजीनामा दिइसकेका छन् । उनीहरूको राजीनामा स्वीकृत भइसकेको छ, कार्यालयका सूचना अधिकारी लोकनाथ न्यौपानेले भने, अझै राजीनामा आउने क्रममा छन् । वनमा ४४ दरबन्दीमध्ये ३२ जना कार्यरत छन् । राज्य व्यवस्था समितिले सरकारलाई नयाँ निजामती सेवा ऐन ल्याएर औषधोपचार खर्च कटौती गर्नू भन्ने निर्देशन दिएको थियो । ऐन नआउँदै कर्मचारीले राजीनामा दिन थालेका हुन् । निजामती किताबखानामा राजीनामा दिएर पेन्सनपट्टा बनाउको भीड लागेको छ । तहअनुसार निम्नस्तरदेखि खरदारसम्म २१ महिना, सुब्बासम्म १८ महिना र अधिकृतस्तरदेखि माथि १२ महिनाको औषधोपचार खर्चबापत रकम पाउने व्यवस्था छ ।"
भालुको आक्रमणबाट दुई प्रहरी घाइते,रसुवा (कास) गोसाइँकुण्ड गाउँपालिका२ टिमुरेमा भालुको आक्रमणबाट सशस्त्र प्रहरीका दुईजना घाइते भएका छन् ।खानेपानीको पाइप मर्मत गर्ने क्रममा आइतबार बेलुका सशस्त्र प्रहरी बल २१ नम्बर गुल्ममा कार्यरत दुईजनालाई भालुले आक्रमण गरेको प्रमुख जिल्ला अधिकारी अर्जुन भण्डारीले बताए । घाइते हुनेमा सहायक हवल्दार वीरबहादुर थिङ र प्रहरी जवान किरण तामाङ छन् । उनीहरूलाई रसुवागढी जलविद्युत् आयोजनाको स्वास्थ्य क्याम्पमा प्राथमिक उपचारपछि काठमाडौं लगिएको छ ।
मन्दिर बनाउन महापुराण महोत्सव,"काठमाडौं (कास) मैतीदेवी चोकको शंखचक्रधारी लक्ष्मीसहित वेणुगोपालको मन्दिर पुनर्निर्माण गर्न स्थानीयले आइतबारदेखि श्रीमद्भागवत महापुराण महोत्सव गरेका छन् । पुनर्निर्माण उपभोक्ता समितिले मन्दिर बनाउने रकम अपुग भएपछि महोत्सव गरेको हो । चार रोपनी चार आना दुई पैसा क्षेत्रफलमा वेणुगोपाल मन्दिर निर्माण हुँदै छ । २४ करोड लागतमा राधाकृष्ण, विद्याश्रम, गौशाला, पण्डाल, गुरुकुललगायतको संरचना निर्माण गर्न चार करोड १५ लाख रुपैयाँ मात्रै संकलन भएको समितिका अध्यक्ष शिवराम राजवंशीले बताए । मन्दिर निर्माण गर्न स्थानीयबाट दुई करोड १५ लाख, काठमाडौं महानगरपालिकाबाट ५० लाख, प्रदेशसभा सांसद कोषबाट दीपेन्द्र श्रेष्ठले एक करोड र संघीय सांसद कोषबाट प्रकाशमान सिंहले ५० लाख रुपैयाँ उपलब्ध गराएका छन् । थप रकम आवश्यक भएकाले महोत्सव आयोजना गरिएको राजवंशीले बताए ।"
साइकल लेनको सकारात्मक सुरुवात,"ललितपुर महानगरपालिकाले सहरमा साइकल लेन बनाउन लिएको अग्रसरता प्रशंसनीय छ । वाग्मती पुलदेखि कुपन्डोल, पुल्चोक, जावलाखेल हुँदै लगनखेलसम्म जोड्ने पहिलो चरणको साइकल लेन बनाउने कार्यको ललितपुरका मेयर चिरिबाबु महर्जनले शनिबार सुरुवात गरेका छन् । त्यसपछि लगनखेलबाट मंगलबजार र पुल्चोकबाट मंगलबजारसम्म पनि साइकल रुट निर्माण गर्ने योजना बनाइएको छ । शनिबारको सुरुवात भने वाग्मती पुलदेखि कुपन्डोलको छाता गणेशसम्म मोटर गुडिरहेको सडककै छेउमा सेतो इनामेल पोतेर गरिएको छ, जो आफैंमा साइकलअभियानको आरम्भ मात्र हो । सहरलाई दिगो र व्यावहारिक ढंगले साइकलमैत्री बनाउँदै लैजाने हो भने गर्नुपर्ने काम धेरै छन् । कुनै बेला काठमाडौं महानगरपालिकाले पनि माइतीघरदेखि तीनकुनेसम्म साइकल लेन बनाउने घोषणा गरेको थियो । त्यसअनुसार लेन पनि बनाइयो, तर त्यो अपूरो र अव्यावहारिक भइदियो । साइकल लेनमा रहेका अवरोधहरू हटेनन्, खाल्डाखुल्डी मिलाउने काम पनि भएन । फुटपाथ मिचिएझैं साइकल लेनसमेत मिचिँदै गयो । अहिले त्यो साइकल लेनको धेरै खण्ड मोटरसाइकल पार्किङ गर्ने ठाउँसरह बनेको छ । त्यहाँको विफलताले हामीकहाँ कुनै पनि नयाँ अभियानको घोषणा गर्नु र बनाउनु ठूलो कुरा होइन, त्यसलाई लागू गर्नु, निरन्तरता दिनु र मर्मतसम्भार गरिरहनु मुख्य कुरा हो भन्ने यथार्थलाई सम्झाउँछ । त्यसैले साइकल लेन बनाउने ललितपुरको सुरुवात आफैंमा सकारात्मक भए पनि यसको कार्यान्वयन र निरन्तरता चुनौतीरहित छैन । त्यो चुनौतीलाई चिर्न सके मात्र मेयर महर्जन र साइकलप्रेमी समुदायले शनिबारबाट थालेको अभियानले साथर्कता पाउनेछ । निश्चय पनि साइकलयात्रालाई सहज, सुरक्षित र व्यवस्थित बनाउने प्रयासको पहिलो खुड्किलो यसका निम्ति चाहिने लेनको निर्माण नै हो । यति ठूला महानगरहरूमा एउटा पनि साइकल लेन नहुँदा तीव्र गतिमा हुँइकिने मोटरहरूमाझ बच्दैजोगिँदै व्यस्त सडकमा पाइडल खियाउनु आफैंमा जोखिमपूर्ण कार्य हो । त्यो कति असुरक्षित छ भन्ने कुरा सुपरिचित संरक्षणविद् प्रल्हाद योञ्जनले साइकल चलाउँदा ट्रकको ठक्करबाट ज्यान गुमाउनुपरेको लगायत यस्ता अन्य थुप्रै घटनाले हामीलाई सम्झाइरहन्छन् । काठमाडौं उपत्यकाका सडकहरू जोखिमपूर्ण भएकै कारण धेरैजना साइकल चलाउन हच्किने गरेका हुन् । त्यसैले सुरक्षित साइकल लेन बनाउने हो भने यसको प्रयोगतर्फ धेरैको आकर्षण बढ्छ ।पछिल्लो समय साइकलप्रेमी समूह बढ्दै जानुका पछाडि मानिसहरू आफ्नो शरीर र सहर दुवैको स्वास्थ्यप्रति सचेत बन्दै गएका कारण पनि हो । साइकलको सवारी मानवीय स्वास्थ्यका निम्ति त फाइदाजनक हुन्छ नै, यसले मोटरगाडीहरूले जस्तो वायु प्रदूषण पनि नगर्ने भएकाले कम खर्चिलो वातावरणमैत्री साधनसमेत हो । साइकलको प्रयोग बढ्न थाल्यो र गाडीको चाप घट्न थाल्यो भने सहर पनि सुन्दर देखिन्छ । विकसित मुलुकहरूमा साइकलको प्रयोग किन बढिरहेको छ भन्ने कुरामा हामीले अलिकति मात्र ध्यान दियौं भने पनि यो कुरा सजिलै बुझ्न सक्छौं । काठमाडौंकै कुरा गर्दा पनि साइकललाई मोटरसाइकल र मोटरगाडीहरूले नपेल्दासम्म यो ठाउँ अहिलेजति प्रदूषित र असुरक्षित थिएन भन्ने कुरा धेरैको स्मरणमा ताजै छ । साइकल लेन बनाउँदा सकभर मोटर दगुर्ने बाटोभन्दा छुट्टै सडकबारको भित्रपट्टि फुटपाथसँगै बनाउँदा सबभन्दा राम्रो हुन्छ । सडकको डिजाइन वा विस्तार गर्दा नै यो कुरालाई अनिवार्य गरिनुपर्छ । बाटो भनेको पैदलयात्रुका निम्ति फुटपाथ, साइकलका निम्ति लेन र गाडीका निम्ति सडक हो भन्ने अवधारणालाई सबैले आत्मसात् गर्नुपर्छ । अहिले ललितपुरमा सडककै किनारमा सेतो लाइन पोतेर साइकलका निम्ति लेन छुट्याउन थालिएको छ । साइकल लेन बनाइनु आफैंमा राम्रो सुरुवात हो, तर यस्तो लेन जोखिमरहित भने छैन । कालोपत्रे सडकमै सेतो धर्सा र साइकलको चिह्न राख्दा मात्र गाडीको अतिक्रमणबाट जोगिन गाह्रो पर्न सक्छ । यदि मोटरमार्गसँगै साइकल लेन बनाउने हो भने त्यहाँ धर्सा कोरेर मात्र पुग्दैन, साइकल चलाइने भुइँलाई पूरै पहेँलो वा रातो बनाउनुपर्छ, ताकि त्यहाँ गाडीहरू नचलुन् । ललितपुर महानगरपालिकाले सुरु गरेको साइकल अभियानलाई काठमाडौं, भक्तपुर, बूढानीलकण्ठ, गोदावरी, नागार्जुनलगायत राजधानीका अन्य नगरपालिकाहरूले पनि आत्मसात् गर्नुपर्छ । फेरि यो कुनै सरकारी निकायको जोडबलमा मात्र सम्भव हुने काम होइन । सहरलाई साइकलमैत्री बनाउने हो भने त्यसका निम्ति सहरवासी आफैं अग्रसर हुनुपर्छ ।"
सीमा विवादसँगै फैलिएको धुवाँ,"भारतसँगको सीमा विवादलाई लिएर गेजा शर्मा वाग्लेको समाधानका विकल्प लेखमा उच्चस्तरीय राजनीतिक तथा कूटनीतिक संवादलाई प्राथमिकता दिएर दोस्रो उपायमा मुद्दालाई अन्तर्राष्ट्रियकरण गर्न सकिने विचारलाई स्वाभिमानी नेपालीले नजरअन्दाज गर्न सक्दैनन् । पंक्तिकारले समाधानको विषयमा लेखकीय धर्म निर्वाह गरे पनि दोस्रो विकल्पलाई लिएर नेपालले मामलालाई अन्तर्राष्ट्रियकरण गरेपछि भारतसँगको सम्बन्ध थप चिसिएर बहुआयामिक प्रभाव पर्न सक्ने, सोको परिणाम अनिश्चित बन्ने यथार्थ व्यक्त गर्दा यो कुरा आन्दोलनरत व्यक्तिको निम्ति पनि मननयोग्य बन्न सक्छ । अहिले विरोधमा उत्रिनेहरूमध्ये कतिपयको क्रियाकलाप हेर्ने हो भने मुलुकको भविष्यमाथिको चिन्ताभन्दा उच्छृङ्खलता, उत्तेजना, क्रोध, प्रतिशोधमा वशिभूत भएको मान्न सकिन्छ । यतिसम्म कि कोही पासपोर्ट, भिसा लागू गर्ने, सीमा क्षेत्रमा तारबार, पर्खाल लगाउने नारा त कोही बन्दुक उठाएरै भारतसँग जाइलाग्नुपर्ने अभिव्यक्ति दिनथालेका छन् । यस्ता कुरालाई देशको आर्थिक, सामाजिक, धार्मिक, राजनीतिक, सांस्कृतिक र सामरिक अवस्थाको जानकारी नभई मुढे शैलीमा उफ्रने गरेको मान्न सकिन्छ । सीमा बन्द हुनासाथ झन्डै ४५५० लाख तराईवासीको दैनिकी चल्न नसक्ने यथार्थ विरोधमा उत्रनेलाई जानकारी छैन र ? भारततर्फ घर, नेपालमा आँगन अनि नेपालमा घर, भारतमा आँगन हुने परिवार हजारौं छन् भन्ने थाहा पाउनु पर्दैन ? प्रदेश नं ६ र ७ को पहाडी इलाकामा बसोबास गर्नेहरू आफ्नो कृषि उत्पादनले ३ महिनाभन्दा बढी खान नपुग्दा प्राण धान्न भारतको कालापहाडमा निर्भर हुनुपर्ने बाध्यता छ । उनीहरूको लागि वैकल्पिक व्यवस्था के छ ? ठूला र शक्तिशाली छिमेकीको बीचमा रहेर सबैलाई छक्याउँदै सिंगापुर, स्वीट्जरल्यान्ड, बेल्जियमजस्ता चर्चित देशहरूले अवलम्बन गरेको बौद्धिक एवं कूटनीतिक मार्ग अवलम्बन गर्ने कि मुलुकको अस्तित्व मेटिन सक्नेगरी फुइँ खोज्ने ? यावत कुराको विश्लेषण गर्दा कूटनीति बाहेक सीमा विवाद समाधानको वैकल्पिक व्यवस्था उचित देखिँंदैन । भुवनेश्वर शर्मा, चन्द्रागिरि२, काठमाडौं"
सत्तारूढ दललाई सुध्रन निर्देश,"मङ्सिर १४मा सम्पन्न उपनिर्वाचनको नतिजा सार्वजनिक हुँदै गर्दा नेकपाले जनताको आधार गुमाउँदै गएको अड्कल गर्न गाह्रो पर्दैन । २०७४ सालमा भएको स्थानीय तह, प्रदेशसभा र प्रतिनिधिसभा निर्वाचनका क्रममा तत्कालीन नेकपा एमाले र माओवादी केन्द्रको वाम गठबन्धनले जितेका धेरै ठाउँमा यसपालिको उपनिर्वाचनमा उनीहरू चिप्लिएका छन् । यसले के इंगित गर्छ भने झन्डै डेढ दुई वर्षको अन्तरालमा नेकपाको सरकारले गरेको कामप्रति जनता सन्तुष्ट छैनन् । नेकपाले अन्य दलको कुरा सुन्ने गरेको पनि छैन । कतिपय त नेकपाकै गढ मानिएको ठाउँमा पनि सम्पन्न उपनिर्वाचनमा संसदको प्रमुख प्रतिपक्षी दल नेपाली काङ्ग्रेसले विजय हासिल गरेको छ । प्रदेश दुईमा बाहेक अन्य ६ वटा प्रदेशमा समग्रमा नेकपा र नेपाली काङ्ग्रेसकै मात्र प्रतिस्पर्धा हो भन्दा फरक नपर्ला । अन्य वैकल्पिक दलका रूपमा समाजवादीले एकदुई स्थानमा विजय हासिल गर्न सफल भएको छ । उपनिर्वाचनले संघीय सरकार फेरबदलमा कुनै असर त गर्दैन । यद्यपि थोरै भए पनि यसले दलको मूल्यांकन भने अवश्य गर्छ र गरेको छ । अर्को निर्वाचन आउन अझै लगभग अढाई वर्ष बाँकी रहेकाले सत्तासीन दल सुध्रन समय बाँकी छ । यही उपनिर्वाचनबाट पाठ सिकेर नेकपाले आफ्ना कामकारबाहीलाई सच्याउने हो भने उसले आगामी निर्वाचनमा पनि बाजी मार्न सक्ला । यस्तै पाराले जाने हो भने आगामी निर्वाचनमा पनि उपनिर्वाचनकै हालतमा नखस्कला भन्न सकिँंदैन । सुजन देवकोटा, पालुङटार४, गोरखा"
बुद्धको तपस्थली नेपालकै थियो,"मंसिर १४ मा प्रकाशित आनन्द पोखरेलको बुद्धबारे भ्रम पढ्दा अझ बढी बुद्धले तपस्या गरेका स्थानहरू पनि नेपालकै थिए भन्ने कुरा विभिन्न प्रमाणबाट पुष्टि हुन्छ । बुद्धकालीन विभिन्न राज्यहरू तत्कालकै नेपालका अधीनस्थ थिए र नेपाल साम्राज्यको सिमाना कम्तीमा कश्मीरदेखि गङ्गा हुँदै पूर्व गङ्गासागर याने बङ्गालको खाडीसम्मै फैलिएको थियो भन्ने प्रमाण विभिन्न शिलालेखहरू र प्राचीन प्रामाणिक ग्रन्थहरूबाट पुष्टि हुन आउँछ । यसर्थ बुद्धले तप गरेका स्थानहरू बोधगया आदि तत्कालको नेपाल सरहदभित्रै पर्थे र बुद्ध जन्म र बुद्धत्व प्राप्त गरेका सबै स्थान नेपालकै हुन् भन्ने कुरा निम्न प्रमाणबाट पुष्टि हुन्छ ।१ आजभन्दा २६०० वर्षअघि अर्थात इश्वी सम्वत्भन्दा ५०० वर्ष अघिका कौटिल्यले नेपालको क्षेत्रफल ५ लाख वर्ग किलोमिटर थियो भनेका छन् (सौरभ, २०३, असहमति) । यो समय बुद्धकालीन मानिएको छ । २ काश्मीरन्तु समारभ्य कामरुपात पश्चिमे अर्थात् काश्मीरदेखि कामरुकामक्षसम्मको अझ विशाल नेपाल थियो भनी पद्य आदि पुराणहरूमा उल्लेख छ (अर्जुनदेव शर्मा, पुराणमा के छ) ।३ समुद्र गुप्त (सन् ३३० देखि ३७५) को प्रयाग इलाहावादको शिलालेख प्रसस्तिमा समतटडवाक कामरुप नेपाल कर्तृपुरादीप्त्यन्त नृपतिभि समतट (गङ्गा र यमुनाको संगमस्थल), दवाक (ढाका र टिपराको पहाडी भाग), कामरुप (आसाम), कर्तृपुर (पूर्वी पंजाब, उत्तरप्रदेशको कुमाऊ गढवाल) सम्म नेपाल थियो । (रामकुमार पाँडे नेपाल परिचय, ४५, २०३९) ।४ ईशापूर्व ६०० देखि ८०० (ईशापूर्व छैटौंदेखि आठौं शताब्दी) बीचको अथर्व परिशिष्ट कूर्म विभाग अनुसार पूर्वमा कामरुप, दक्षिण विदेह (उत्तरी विहार) हुँदै दक्षिण अवन्ति (मध्य भारत), दक्षिणपश्चिम उदुम्बर (पंजाब) सम्म नेपाल रहेको थियो (रामकुमार पाँडे, नेपाल परिचय ४५, २०३९) । ५ लिच्छविकालीन नेपाल पनि मुजफ्फरपुरको वसार (वैशाली) र दरभंगा (तिरहुत) सम्म फैलिएको थियो (रामकुमार पाँडे, नेपाल परिचय ४५, २०३९) । मुक्तिनारायण पौडेल, स्याङजा"
मानव तस्करको जाल,"विभिन्न प्रलोभनमा पारी मानव तस्करी गर्नेहरूको जमात बढ्दैछ । पछिल्लो समय विभिन्न बहानामा राम्रो देशमा कामको लागि लाने तथा रातारात पैसा कमाउन सकिने प्रलोभन देखाउँदै छिट्टै धनी हुने सपना बोकेका युवायुवतीहरू तस्करको जालमा परिरहेका छन् । जो कोही मानिसलाई कुनै पनि बहानामा बेचविखन गर्न पाइँदैन । यो कार्य कानुनी रूपमा दण्डनीय छ । यस कार्यलाई कानुनले पूर्णरूपमा बन्देज लगाएको छ । मानव बेचविखन गर्ने कार्य मानवअधिकार विरोधी भएको हुँदा यसलाई जरैदेखि उखेल्न सरकार कडा रूपमा लाग्नुपर्छ । राम्रो जागिर लगाउने र पैसा पनि राम्रै कमाइ हुने आश देखाएर किशोरीहरूलाई भारतका कोठीहरूमा लगेर बेच्नेहरूमाथि कारबाहीका लागि प्रहरी प्रशासनलाई चुनौती थपिएको छ । कागजी विहे गरेर युरोप लगायतका मुलुकमा लाने प्रपञ्च रचेर मानव तस्कारको चङ्गुलमा फसेका युवायुवतीहरू अहिले पैसा उठाउनका लागि प्रहरी कार्यालय तथा अदालत धाइरहेका छन् । यी सबै घटना भइरहँदा हाम्रो देशमा कानुन नै नभएको हो त भन्नेहरू पनि छन् । कानुनको अभावमा यस्ता अपराध भइराखेका होइनन् । किनभने सबैभन्दा धेरै कानुन तथा नीति बनाउने देशको अवार्ड नेपालले पाइसकेको छ । हाम्रो कमजोरी कार्यान्वयनमा छ । गोविन्द बिक, बुनपा१२ कपन, काठमाडाौ"
सागको सफलतामा नेपालको इज्जत,"आइतबारदेखि नेपालमा १३ औँ दक्षिण एसियाली खेलकुद (साग) प्रतियोगिता सुरु भएको छ । दक्षिण एसियाकै ठूलो कुम्भमेलाको रूपमा परिचित यो खेलको आयोजना गर्न पाउनु गौरव हो । झन् त्यसमाथि खेल अवधिभर कुनै अप्रिय घटना नभई सफलतासाथ सम्पन्न गर्नसके नेपालको गरिमा अझै बढ्नेछ । त्यसका लागि खेलकुद परिषद र खेलकुद मन्त्रालयले मात्र कर्तव्य निर्वाह गरेर पुग्दैन । हामी सम्पूर्ण नेपालीले आआफ्नो क्षेत्रबाट सक्दो सहयोग गर्नुपर्छ । अनि मात्र हाम्रो देशको नाम आठै राष्ट्रका खेलाडी र नागरिकले सम्मानसाथ लिनेछन् । खेलकुदमा पदक हासिल गर्नु मात्र सफलता होइन, त्योभन्दा बढी सफलता आयोजक राष्ट्रले कुनै बिघ्नबाधा बिना खेल सम्पन्न गराउनु पनि हो । सागको सफल आयोजनामै हामी सम्पूर्ण नेपालीको इज्जत बढ्छ । यसर्थ विदेशी पाहुना खेलाडीहरूलाई नेपाल बसाइको क्रममा कहीँ कतै पनि दुःख, असजिलो नहोस् भनी हामी सबै सर्तक र सहयोगी हुनुपर्छ । विषेशतः खेलकुद मन्त्रालय, सुरक्षा निकाय र होटल व्यवसायीहरूले मुस्कानसाथ सेवा दिनुपर्छ । अनि मात्र हामी नेपालीको इज्जत बढ्छ । सागको सफलताले देशको इज्जत, प्रतिष्ठा त बढ्छ नै, देशको आर्थिक गतिविधिमा पनि टेवा पुग्छ । देशको खेलकुद पूर्वाधार बढाउने पनि काम गर्छ । त्यसैले ओलम्पिक, युरो कप, क्रिकेट प्रतियोगिताहरू गराउन देश देशहरूबीच ठूलो प्रतिस्पर्धा हुने गर्छ । यसपालिको सागमा ८ देशबाट करिब साढे ७ हजार खेलाडी, प्रशिक्षक र अफिसियलहरू सहभागी हुने बताइएको छ । नेपालको जम्बो टोली बनेको छ । खेलमा जुनसुकै देशले जिते पनि त्यसलाई हार्दिकतासाथ स्वागत गर्नुपर्छ । कतिपय दर्शक उद्दण्ड बन्ने, आफ्नो देशका खेलाडी हारेमा हुटिङ गर्ने, सिसीका बोतलहरू फाल्ने हर्कत गर्छन् । यस्तो गतिविधिले देशको पहिचान धुमिल बनाउँछ । यसर्थ हामी सबै दर्शकले खेललाई शान्त र सुरक्षित राख्न मद्दत गर्नुपर्छ । अभद्र व्यवहार देखाउनु हुँदैन । साग सफल भए हामी सम्पूर्ण नेपाली सफल हुन्छौँ । सबैको इज्जत बढ्छ । गोपाल देवकोटा, चावहिल, काठमाडौं"
आर्थिक वृद्धिको आकाशमुखी अनुमान,:
कमैया मुक्ति पछिको कमजोरी,बद्रीप्रसाद खतिवडा
स्थानीय तहलाई पुरस्कार र दण्ड,"काठमाडौंमा हालै आयोजित एउटा कार्यक्रममा सत्तारूढ नेकपाका नेता तथा पूर्वप्रधानमन्त्री माधवकुमार नेपालले केही स्थानीय तह जनताको अपेक्षा अनुसार काम नगरी लुट्नमै व्यस्त रहेको कडा टिप्पणी गरे । राम्रो काम गर्नेलाई पुरस्कृत र नराम्रो गर्नेलाई दण्डित गर्ने अभ्यास सुरु गर्न सके अवस्थामा परिवर्तन आउन सक्ने उनको धारणा थियो । यद्यपि नेपालमा यस्तो कामको सुरुआत २०६२ तिरै भएको थियो, जसले मुलुक संघीयतामा गएपछि निरन्तरता पाउन सकेन । अहिलेका स्थानीय तह संवैधानिक राज्यशक्तिको अधिकार प्रयोग गर्ने साबिक स्थानीय निकायका विस्तारित रूप हुन् । साबिकका स्थानीय निकायले स्थानीय स्वायत्त शासन ऐनद्वारा प्रदत्त राजनीतिक, प्रशासनिक, वित्तीय लगायतका विकेन्द्रीकृत अधिकार प्रयोग गर्थे । वित्तीय हस्तान्तरणका रूपमा ससर्त र निःसर्त अनुदान पाउँथे । राजस्व बाँडफाँटका रूपमा घरजग्गा रजिस्ट्रेसन, खानी, पेट्रोलियम, वन, जलस्रोत तथा अन्य प्राकृतिक स्रोत र पर्यटन दस्तुरबाट संकलित रोयल्टी प्राप्त गर्थे । निःसर्त पुँजीगत अनुदानलाई न्यूनतम अनुदान र अतिरिक्त थप अनुदानका रूपमा विभाजन गरी बाँडफाँट गरिन्थ्यो । अतिरिक्त अनुदान सम्बन्धित स्थानीय निकायको जनसंख्या, विकासको स्तर, राजस्व परिचालन गर्न सक्ने सम्भाव्यता र क्षमता लगायतका आधारमा सूत्रमा बाँडफाँट हुन्थ्यो । यो थप अनुदानमा पुरस्कार र दण्डको विधि जोडिएको थियो । कुल निःसर्त पुँजीगत अनुदानको ७० प्रतिशत पुरस्कार र दण्डका आधारमा बाँडफाँट हुन्थ्यो । कुनै स्थानीय निकाय पुरस्कृत वा दण्डित के हुने भन्ने पहिचान गर्न खासखास सूचकका आधारमा वार्षिक लेखाजोखा गरिन्थ्यो । यसलाई न्यूनतम सर्त र कार्यसम्पादन मापन भनिन्थ्यो । जस्तो गाविस र नगरपालिकाको न्यूनतम सर्तको सूचकमा पुस मसान्तभित्र वार्षिक योजना, कार्यक्रम र बजेट स्वीकृत गरेको हुनुपर्थ्यो । आयोजना तथा कार्यक्रमको वार्षिक प्रगति समीक्षा गर्नु, स्थानीय निकाय आर्थिक प्रशासन नियमावली बमोजिमको ढाँचामा आय र व्ययको अभिलेख राख्नु, मालपोत, सम्पत्ति कर, व्यवसाय कर आदिको अद्यावधिक अभिलेख राख्नु, भवन निर्माण सम्बन्धी मापदण्डको कार्यान्वयन गर्नु, पुँजीगत अनुदानको रकम चालु प्रकृतिको कार्यमा खर्च नगर्नु, आफ्नो चल (जिन्सी मालसामान) तथा अचल (जग्गाजमिन, भवन तथा सार्वजनिक सम्पत्ति आदि) सम्पत्तिको लगत राख्नु, आय र व्ययको विवरण सूचना पाटी र वेवसाइट वा पत्रपत्रिकामार्फत सार्वजनिक गर्नु अन्य सूचक थिए । गाविस र नगरपालिकाले यी सूचक पूरा गर्नैपर्थ्यो । नत्र कार्यसम्पादन मापनमा आधारित थप अनुदानको एक रुपियाँ पनि पाउँदैनथे । राम्रो काम गर्ने स्थानीय निकायमा बढी अनुदान जाने गर्थ्यो । राम्रो गर्ने कर्मचारीहरूलाई पनि पुरस्कारको व्यवस्था थियो ।उपर्युक्त न्यूनतम सर्तका सूचकहरू अद्यापि सान्दर्भिक छन् । जस्तो साबिकको गाविस र नगरपालिका परिषद पुसमा बस्थ्यो भने, अहिले सभा असार १० मा बस्नुपर्छ । परिषदसभाले नीति तथा कार्यक्रम र बजेट स्वीकृत गर्छ । कानुनतः खर्च गर्नुअघि बजेट स्वीकृत हुनुपर्छ । बजेट खर्च नभए स्थानीय स्तरमा विकासनिर्माण अवरुद्ध हुन्छ । जनताका नाममा गएको स्रोतसाधन र अनुदान केही सीमित पदाधिकारीको लापरबाहीका कारण खर्च हुन नसके तिनलाई जवाफदेही बनाउनुपर्छ । हाल पनि करिब दुई दर्जन पालिकाले समयमै सभा गरेनन् । बेलामा सभा र जनतासँग प्रत्यक्ष सम्बन्धित आधारभूत कामसम्म नगर्ने पालिकाका पदाधिकारीहरूलाई जिम्मेवार बनाउनुपर्छ ।साबिक स्थानीय निकाय सहभागितात्मक योजना तर्जुमा अवलम्बन गर्नुपर्ने, परिषदबाट स्वीकृत कार्यक्रममा अनुदानबापत प्राप्त बजेटको ८० प्रतिशतभन्दा बढी खर्च गर्नुपर्ने जस्ता कार्यसम्पादन मापनका सूचकहरूमा पनि राम्रो हुनुपर्थ्यो । तिनले जन्म, मृत्यु, विवाह, बसाइँसराइ तथा सम्बन्धविच्छेद जस्ता व्यक्तिगत घटना दर्ताको अभिलेख राख्नुपर्थ्योर्Ùे वस्तुस्थिति विवरण नेपाल सरकारले तोकेको ढाँचामा तयार गर्नुपर्थ्योÙ कार्यालय भवनमा सबैले देख्ने र बुझ्ने गरी नागरिक बडापत्र राख्नुपर्थ्योÙ आन्तरिक आय वृद्धिका लागि कर राजस्वको प्रक्षेपण गरी कम्तीमा १० प्रतिशतले वृद्धि गर्नुपर्थ्योÙ बेरुजुको अद्यावधिक अभिलेख राख्नुपर्थ्यो र कुल खर्चमा पेस्की बाँकी राख्न हुँदैनथ्यो । न्यूनतम सर्तको सूचकमा उत्तीर्ण भए पनि कार्यसम्पादन मापनमा अनुत्तीर्ण रहे २० प्रतिशतले थप अनुदान कट्टा हुन्थ्यो । कार्यसम्पादन राम्रो भएका स्थानीय निकायले २० प्रतिशत थप अनुदान पाउँथे । जनशक्ति र स्रोतसाधनमा कमी तथा जनप्रतिनिधि अभावका बावजुद अधिकांश स्थानीय निकायले उपर्युक्त विधिको पालना गर्ने गरेका थिए । यस पद्धतिको कार्यान्वयनबाट स्थानीय निकायहरूको योजना, बजेट कार्यान्वयन, वित्तीय परिचालन, अनुगमन तथा मूल्याङ्कन, पारदर्शिता लगायतका क्षेत्रमा सुधार भएको थियो । अधिकार र स्रोतको प्रयोग जनताप्रति जवाफदेही भएर गर्नुपर्ने मान्यता अनुरूप स्थानीय स्वायत्त शासन ऐन तथा सो अन्तर्गतका नियमावलीका प्रक्रियाहरू पालना गर्न स्थानीय निकायहरू सजग थिए । स्थानीय निकायको कामकारबाही र सेवा प्रवाहमा सुधार आएको थियो । यो अनुदान वितरण प्रणालीले राम्रो काम गरे पुरस्कारका अलावा थप अनुदान पनि पाइने हुँदा स्थानीय निकायहरूका बीचमा प्रतिस्पर्धासमेत हुने गरेको थियो । जनप्रतिनिधि नहुँदा पनि नेपालका स्थानीय निकायको ढुकढुकी कार्यसम्पादन मापन विधिले बचाएको धारणा विदेशीहरूको पनि थियो । कार्यसम्पादन मापनको यस्तो विधि सन् १९९० को दशकदेखि प्रचलनमा आएको हो । भारत, फिलिपिन्स, इन्डोनेसिया, इथियोपिया, युगान्डा, केन्या, पाराग्वे, तान्जानिया, घाना, माली, सोलोमोन आइसल्यान्ड, इस्ट टिमोर, बङ्गलादेश, भुटान जस्ता विकासशील मुलुकका स्थानीय तहको सेवा प्रवाहमा सुधारका लागि यो विधि लागू गरिएको छ । जनताले प्राप्त गर्ने सेवा प्रवाहमा विकसित मुलुकमा खासै समस्या हुँदैनÙ यस्ता देशमा राज्यसत्ता नै पूर्ण रूपमा जनताप्रति जवाफदेही हुन्छ, तैपनि क्यानाडा, युके, जर्मनी आदि विकसित मुलुकमा समेत यो विधि प्रचलनमा छ । अहिले स्थानीय तहले संवैधानिक रूपमा ठूलो अधिकार र जिम्मेवारी पाएका छन् । ३५ हजारभन्दा बढी निर्वाचित जनप्रतिनिधि स्थानीय तहमा छन् । सामान्य प्रशासन मन्त्रालयका अनुसार, कुल समायोजन भएका ९७ हजार कर्मचारीमध्ये ४४ हजार त स्थानीय तहमै पुगेका छन् । अब स्थानीय तहमा कर्मचारी अभाव ५ प्रतिशत मात्रै छ । वित्तीय हस्तान्तरण पनि मनग्गे छ । यसै गरी, आवश्यक न्यूनतम कानुनहरूको कमी छैन । स्थानीय तहमा आवश्यक सबै आधारभूत संरचना तयार भइसकेको छ । यस्तो अवस्थामा अब कार्यसम्पादन मापनमा आधारित अनुदान प्रणाली लागू गर्न ढिला गर्नु हुँदैन । साबिक स्थानीय निकायहरूको कार्यसम्पादन मापन स्थानीय निकाय वित्तीय आयोगले गर्ने गर्थ्यो । करिब ४ हजार स्थानीय निकायमा प्रत्यक्षअप्रत्यक्ष रूपमा पुगेर आयोगले वार्षिक रूपमा मूल्यांकन गर्ने गर्थ्यो । राष्ट्रिय प्राकृतिक स्रोत तथा वित्त आयोगको संरचनासँगै साबिक स्थानीय निकाय वित्तीय आयोगको खारेज भयो । तर राष्ट्रिय प्राकृतिक स्रोत तथा वित्त आयोग गठनमा ढिलाइका कारण साबिक स्थानीय निकायमा विद्यमान कार्यसम्पादन मापन विधिले निरन्तरता पाउन सकेन । अब त आयोग गठन भएको पनि धेरै भइसकेको छ । आयोगकै सिफारिसमा दुई आर्थिक वर्षका लागि स्थानीय तहलाई वित्तीय हस्तान्तरण पनि भइसकेको छ । यस्तो अवस्थामा अब आयोगले स्थानीय तहमा कार्यसम्पादन मापनमा आधारित अनुदान प्रणाली सुरु गर्नुपर्छ । यसका लागि आवश्यक कानुनी तथा नीतिगत व्यवस्थाको सिर्जना गर्ने काम नेपाल सरकारको हो । प्रदेशबाट पनि स्थानीय तहमा वित्तीय हस्तान्तरण हुने गरेको छ । प्रदेशले पनि राष्ट्रिय प्राकृतिक स्रोत तथा वित्त आयोगसँग समन्वय गरी यस्तो खालको मापन गर्न आवश्यक छ ।मुलुक एकात्मक व्यवस्थाबाट संघीय व्यवस्थामा रूपान्तरण हुँदा जनस्तरमा साबिकभन्दा छिटोछरितो सेवा प्रवाह हुने अपेक्षा छ । जनताका दैनन्दिन कार्य गर्नुपर्ने स्थानीय तहलाई जनतानजिकको सरकार भनिन्छ । साबिक स्थानीय निकायजत्तिको सेवा पनि पाउन सकेनौं भन्ने गुनासो पनि जनताको छ । यो चुनौतीलाई स्थानीय तहले आत्मसात् गर्न जरुरी छ । अब पनि अरूलाई दोष दिएर उम्कने ठाउँ छैन ।"
कार्बन बिक्रीबाट ५ अर्ब भित्र्याइँदै,"(काठमाडौं)  रूखले सोसेर राखेको कार्बन बेचेर नेपालले दातृ संस्थाबाट सहयोग रकम प्राप्त गर्ने प्रक्रिया अन्तिम चरणमा पुगेको छ । करिब एक करोड टन कार्बनडाइअक्साइड उत्सर्जन न्यूनीकरण गरेबापत नेपालले विश्व बैंकको वन कार्बन साझेदारी सहयोग (फरेस्ट कार्बन पार्टनरसिप फ्यासिलिटी) बाट करिब ५ अर्ब रुपैयाँ भित्र्याउन लागेको हो । वन तथा वातावरण मन्त्रालयका तर्फबाट रेड कार्यान्वयन केन्द्र ले १० वर्ष लगाएर कार्बन बिक्री प्रक्रिया अन्तिम चरणमा पुर्याएको हो । विश्व बैंकसँग उत्सर्जन कटौती खरिद सम्झौता (ईआरपीए) भएपछि उक्त रकम नेपाल भित्रिन थाल्नेछ । मोजाम्बिक, कंगो र घानाले विश्व बैंकसँग उत्सर्जन कटौती खरिद सम्झौता गरिसकेका छन् । क्रेता र वित्रेताबीच हुने सम्झौता (ईआरपीए) मा कार्बन बिक्री र खरिद अवधि तथा कार्बनको मूल्यलगायत विषयमा ऊल्लेख गरी क्रेतावित्रेतालाई अधिकार र दायित्वबारे स्पष्ट पारिन्छ । केन्द्रका प्रमुख बुद्धिसागर पौडेलले खरिद सम्झौताका लागि सबै दस्ताबेज तयार भइसकेको जानकारी दिए । नेपालले विश्व बैंकसमक्ष प्रस्तुत गरेको उत्सर्जन न्यूनीकरण कार्यक्रम दस्तावेज (ईआरपीडी) डेढ वर्षअघि नै स्वीकृत भएको थियो । तराई भूपरिधि (ताल) लागू भएका तराईका १३ जिल्लामा सञ्चित हुने कार्बनलाई प्रतिटन ५ डलरका हिसाबले खरिद गर्न विश्व बैंक सहमत भइसकेको छ । तराईका १३ जिल्लामा भएको वन संरक्षणले वायुमण्डलमा करिब एक करोड कार्बनडाइअक्साइड उत्सर्जन न्यूनीकरण गर्ने निष्कर्षसहित नेपालले उत्सर्जन न्यूनीकरण कार्यक्रम दस्ताबेज तयार गरेको हो । कार्बन व्यापारका लागि मन्त्रालयले रेड सेल (अहिले रेड कार्यान्वयन केन्द्र) खडा गरी एक दशकदेखि तयारी थालेको थियो । रेड (आरईडीडी) विकासोन्मुख देशहरूमा वन विनाश र वन क्षयीकरणबाट हुने उत्सर्जन कटौती हो । हानिकारक मानिने कार्बनडाइअक्साइड जलवायु परिवर्तनको एक कारक हो । कार्बनडाइअक्साइड, मिथेनलगायत हरितगृह ग्यासको बढ्दो उत्सर्जनका कारण तापक्रम बढ्दा विश्वव्यापी रूपमै हावापानी परिवर्तन भइरहेको छ । नेपालले वार्षिक ०००२७ प्रतिशत कार्बन उत्सर्जन गर्छ ।वन तथा वातावरण मन्त्रालयका प्रवक्ता सिन्धुप्रसाद ढुंगानाले डिसेम्बर पहिलो सातादेखि स्पेनको राजधानीमा म्याड्रिडमा हुने जलवायु परिवर्तनसम्बन्धी राष्ट्रसंघीय खाका महासन्धि (यूएनएफसीसीसी) का पक्ष मुलुकको २५ औं सम्मेलन (कोप २५) कै सन्दर्भ पारेर सम्झौता गर्ने गरी काम अघि बढाए पनि असम्भव भएको जानकारी दिए । तयारी पूरा नभएकाले कोपमा सम्झौता नहुने भयो, उनले भने । सम्झौतामा नेपालका तर्फबाट अर्थ मन्त्रालयका प्रतिनिधिले हस्ताक्षर गर्छन् । वन विनाश नियन्त्रण गरी कार्बन उत्सर्जन कटौती गर्ने वा गर्न चाहने विकासोन्मुख मुलुकलाई वन संरक्षणसंवर्द्धनमा प्रोत्साहन गर्न विकसित मुलुकबाट आर्थिक एवं प्राविधिकलगायत सहयोग जुटाउन अन्तर्राष्ट्रियस्तरमा भएको सहमतिलाई रेड प्लस भनिन्छ । विश्व बैंकको वन कार्बन साझेदारी सहयोगअन्तर्गत छनोटमा परेका विकासोन्मुख मुलुकलाई रेड प्लसमा जान गर्नुपर्ने तयारीका लागि विश्व बैंकले सहयोग रकम दिएको थियो ।"
निर्माण समय लम्बिएको लम्बियै,"(भैरहवा)  तेस्रो पटक थपिएको म्यादमा पनि गौतम बुद्ध क्षेत्रीय अन्तर्राष्ट्रिय विमानस्थल आयोजना निर्माण नसकिने भएको छ । सन् २०१९ को अत्यबाट विमानस्थलबाट परीक्षण उडान गर्ने भनिएको थियो । उपकरण आयातमा भएको ढिलाइका कारण आयोजनाको काम सक्न ढिलाइ भएको हो । चिनियाँ ठेकेदार कम्पनी नर्थवेस्ट सिभिल एभिएसन एयरपोर्ट कन्स्ट्रक्सनले अहिलेसम्म विमानस्थलको टर्मिनल भवनका लागि आवश्यक उपकरण आयोजनास्थलमा ल्याइसक्नुपर्ने थियो । उक्त कम्पनीले एकैपटक सबै उपकरण ल्याउन सकेको छैन । केही मात्र आएका छन् । केही आउने क्रममा छन् । ठेकेदार कम्पनीले जति छिटो उपकरण ल्याउँछ, आयोजनाको काम त्यति छिटो अघि बढ्नेछ, आयोजना प्रमुख प्रवेश अधिकारीले भने, हामीले ठेकेदार कम्पनीलाई सहजीकरण गर्दै उपकरण चाँडो ल्याउन ताकेता गरिरहेका छौं । ठेकेदार कम्पनीले अन्य निर्माण कार्य भने तीव्रतासाथ गरिरहेको छ । टर्मिनल भवनमा जडान गरिने एलिभेटर, ब्यागेज ह्यान्डलिङ सिस्टम र धावनमार्गमा आवश्यक लाइट ल्याउन बाँकी छ । यी उपकरणमध्ये केही चीन र केही भारतबाट ल्याइँदै छ । फ्लाइट इन्फरमेसन एन्ड ब्यागेज डिस्प्ले सिस्टम, पब्लिक एड्रेस सिस्टम, एक्सेस कन्ट्रोल सिस्टम, सीसीटीभी केबल टेलिभिजन, फायर डिटेक्सन एन्ड अलार्म सिस्टम, एयर कन्डिसन, एलिभेटर लिफ्टलगायत उपकरण भने ल्याइसकिएको छ । तिनको जडान पनि धमाधम भइरहेको छ । विमानस्थल सिभिल निर्माणतर्फको ठेक्का चिनियाँ कम्पनीले पाएको थियो । यसका लागि ६ अर्ब २२ करोड ५१ लाख रुपैयाँ लागतमा सम्झौता भएको थियो । विमानस्थललाई अत्याधुनिक बनाउन करिब ६० करोड रुपैयाँ बजेट थप स्वीकृत गरिएपछि सम्झौता रकम ६ अर्ब ८२ करोड ५१ लाख रुपैयाँ पुगेको छ । विभिन्न अवरोधले ठेकेदार कम्पनी घाटामा गएको निश्चित हो, आयोजना प्रमुख अधिकारीले भने, घाटामा गए पनि कामलाई निरन्तरता दिइरहेको छ । आयोजना सम्पन्न गरेरै छाड्ने कम्पनीको प्रतिबद्धता हाम्रा लागि ठूलो कुरा हो । मोबिलाइजेसनसमेत गरेर अहिलेसम्म आयोजनाले ठेकेदारलाई ३ अर्ब ७५ करोड रुपैयाँ उपलब्ध गराइसकेको छ । उपकरणका लागि थप १ अर्ब ७० करोडभन्दा धेरै रुपैयाँ खर्च लाग्छ । सिमेन्ट, छड, ढुंगा, गिट्टी, बालुवा, माटो, टिपर, मजदुर, कर्मचारी, अलकत्रा, इन्धनलगायत निर्माण सामग्री र साधनको भुक्तानीका लागि खर्च अलग गर्नुपर्ने भएकाले ठेकेदारको आर्थिक परिचालन कमजोर देखिएको छ । उपकरण ल्याएर आयोजनास्थलमा राखेपछि मात्र आयोजनाले ठेकेदार कम्पनीलाई बिलको भुक्तानी दिने जानकारी दिएको छ । उपकरण उत्पादन गर्ने कम्पनी तथा सप्लायरले अर्डर गर्नासाथ अग्रिम भुक्तानी लिएर समान पठाउने गर्छ । त्यसैले एउटा उपकरणको बिल भुक्तानी सकिएपछि मात्रै अन्य उपकरण ल्याउने मनस्थितिमा ठेकेदार कम्पनी देखिएको आयोजनाका एक कर्मचारीले बताए । ठेकेदार कम्पनीलाई तत्काल नगद परिचालन (फ्लो) गर्न समस्या भएको आयोजनाका लागि चिनियाँ कर्मचारीका सहयोगी त्रिलोचन भट्टले बताए । आयोजनाको कामलाई निरन्तरता दिन गत वर्ष ठेकेदार कम्पनीले आफ्ना तर्फबाट २ अर्ब रुपैयाँ लगानी गरिसकेको जनाएको छ । थप १ अर्ब जति पुनः लगानी गर्नुपर्ने अवस्था आएको उनको भनाइ छ । जतिसुकै घाटा खाए पनि ठेकेदार कम्पनीले यो आयोजना रोक्ने अवस्था छैन, उनले भने, केही समय थप भने लाग्न सक्छ । ठेकेदार कम्पनीलाई आर्थिक समस्या भएकाले एकैपटकमा उपकरण ल्याउन ढिलाइ भएकाले सक्दो सहयोग गरिएको नेपाल नागरिक उड्डयन प्राधिकरणका महानिर्देशक राजन पोखरेलले बताए । ठेकेदार कम्पनीले सबै उपकरणको अर्डर गरिसकेको छ, उनले भने, अन्य भौतिक पूर्वाधार धमाधम तयार भइरहेको छ । ठेकेदारको पक्षबाट बीचमै काम रोकिने अवस्था अब छैन ।विमानस्थलको भौतिक संरचनाबाहेक एयर ट्राफिक, सञ्चार र मौसम व्यवस्थापनका लागि उपकरण आयात गरी जडानका लागि थाइल्यान्डको एरो थाई कम्पनीले ठेक्का लिएको छ । करिब ५० करोड रुपैयाँमा कम्पनीसँग ७ मार्च २०१९ मा ठेक्का सम्झौता भएको थियो । यसअन्तर्गत भीओआरडीएमई (विमान र विमानस्थलबीच समन्वय गर्ने, विमान कति उचाइ, कति दूरीमा छ भन्नेबारे पत्ता लगाएर सम्पर्क गर्ने) उपकरण, कन्ट्रोल टावरमाथि राख्ने सामग्री, एक्सरे, मौसम पूर्वानुमान र वारुणयन्त्रमा आवश्यकलगायत उपकरण जडान हुनेछन् ।यो ठेक्काअन्तर्गत आवश्यक उपकरण अर्डर, उत्पादन र आयात गर्न सामान्यतया एक वर्ष लाग्छ, आयोजना हेर्ने एक कर्मचारीले भने, सामुद्रिक मार्ग हुँदै आयोजनास्थलमा आइपुग्ने ती उपकरण एक महिनाअघि पठाइसकिएको छ । जनवरी मध्यसम्म ती सामग्री आइपुग्ने उनको भनाइ छ ।उपकरण जडानपछि विमानस्थलको धावनमार्गमा साढे तीन सय मिटर भिजिबिलिटी (आँखाले देख्न सकिने दूरी) मा पनि विमान अवतरण गर्न सकिनेछ । हाल विमान अवतरण गर्न न्यूनतम १ हजार ६ सय मिटरको भिजिबिलिटी आवश्यक पर्छ । आयोजना सम्पन्न गर्न पछिल्लो पटक थपिएको म्याद डिसेम्बर १७ मा पूरा हुँदै छ । डिसेम्बरसम्ममा संरचनाका सबै काम सम्पन्न गरी त्यसपछिको तीन महिनामा विमानस्थल सञ्चालनका लागि तयार पार्ने लक्ष्य थियो । निर्धारित म्यादमा संरचनाका निर्माण कार्य सम्पन्न नहुने देखिएको छ । म्यादअनुरूप निर्माण कार्य सम्पन्न गर्न केही समय थप लाग्ने भए पनि मार्चसम्म विमानस्थल सञ्चालनमा ल्याउन सकिने गरी सम्पूर्ण निकाय अगाडि बढेका छौं, आयोजना प्रमुख अधिकारीले भने, आयोजनाका तर्फबाट निरन्तर छलफल गरेर मार्चको अन्तिमसम्मको लक्ष्य राखेका छौं । सन् २०१५ जनवरी १५ का दिन तत्कालीन प्रधानमन्त्री सुशील कोइरालाले शिलान्यास गरेको यो आयोजना डिसेम्बर २०१७ सम्म निर्माण सम्पन्न हुनुपर्ने थियो । आयोजनाको पहिलो पटक म्याद थप गरेर १५ जुन २०१८, दोस्रोपटक २८ जुन २०१९ र तेस्रो पटक डिसेम्बर २०१९ कायम गरिएको हो । विमानस्थलको भौतिक कार्य पूर्ण रूपमा सम्पन्न भइसकेपछि पनि विमानस्थलको परीक्षण र प्रमाणीकरणका लागि कम्तीमा पनि तीन महिना समय लाग्ने महानिर्देशक पोखरेलले बताए । यो आयोजना पहिल्यै ठेक्का तोडिने अवस्थामा पुगिसकेको छ । बल्लबल्ल यहाँसम्म आइपुगेको हो, उनले भने, आयोजना अब करिब सम्पन्न हुने अवस्थामा पुगेको छ । चाँडो सम्पन्न गरी सञ्चालनमा ल्याउनेतर्फ हामी आफ्नो तहबाट लागिरहेका छौं । आयोजना सुरु हुनासाथ मधेस आन्दोलन, नाकाबन्दी, भूकम्प, मुख्य ठेकेदार र सहठेकेदारबीचको अन्तर्द्वन्द्वलगायत कारणले तीन वर्षसम्म आयोजना सुस्ताएको थियो । ०७४ मा चिनियाँ मुख्य ठेकेदार कम्पनीले व्यवस्थापनको जिम्मेवारीमा परिवर्तन गरी अर्कोलाई खटाएपछि आयोजनाले गति लिएको हो । डेढ वर्षको अवधिमा आयोजनाको काम द्रुत गतिमा अघि बढे पनि सुरुवाती समयको ढिलाइको असर अहिलेससम्म परेको आयोजना प्रमुख अधिकारी बताउँछन् । आयोजनाको सुरुको तीन वर्षमा कार्य प्रगति विभिन्न समस्याका कारणले २७ प्रतिशतको हाराहारीमा थियो । दुई वर्षको अवधिमा आयोजना अघि बढेको छ, उनले भने, निर्धारित समयमा केही दिन तलमाथि भएमा पनि आत्तिनुपर्ने छैन । विमानस्थलको धावनमार्ग, ट्याक्सी वे, जहाज बिसौनी क्षेत्रको सिभिल निर्माणतर्फका काम पूरा भएका छन् । टर्मिनल भवनतर्फको मुख्य संरचना पूरा भएको छ । छानाको काम जारी छ । प्रशासनिक भवन र कन्ट्रोल टावरको संरचनाको काम सम्पन्न भई फिनिसिङको काम अन्तिम चरणमा पुगेको छ ।"
पालिकैपिच्छे प्रज्ञा प्रतिष्ठान !,"काठमाडौं (कास) पालिकाहरूले आआफ्नो क्षेत्रमा भाषासाहित्यको विकास र प्रवर्द्धन गर्ने उद्देश्यले आफ्नै प्रज्ञा प्रतिष्ठान (एकेडेमी) गठन गर्न थालेका छन् । प्रदेश सरकारहरूले समेत प्रदेश प्रज्ञा प्रतिष्ठान गठन प्रक्रिया अघि बढाएका हुन् । गत कात्तिक ३० मा सिन्धुलीको दुधौली नगरपालिकाले दुधौली प्रज्ञा प्रतिष्ठान गठन गरी उद्घाटन गरेको छ । त्यसअघि सुनसरीको धरान उपमहानगरपालिकाले धरान प्रज्ञा प्रतिष्ठान २०७४ र झापाको दमक नगरपालिकाले दमक प्रज्ञा प्रतिष्ठान २०७५ गठन गरेर त्यसको काम अघि बढाएका छन् । सरकारले देशको भाषा, साहित्य, कला, संस्कृति प्रवर्द्धन गर्न ०१४ सालमा स्थापना गरेको नेपाल प्रज्ञा प्रतिष्ठान (तत्कालीन नेपाल राजकीय प्रज्ञा प्रतिष्ठान) हो । जनआन्दोलन ०६२६३ पछि नाट्य तथा संगीत प्रज्ञा प्रतिष्ठान र ललितकला प्रज्ञा प्रतिष्ठान गठन भई सञ्चालनमा छन् । त्यसयता नेपाल प्रज्ञाप्रतिष्ठानको कार्यक्षेत्र भाषा, साहित्य, संस्कृति, सामाजिक शास्त्र र दर्शनशास्त्रमा सीमित भएको छ । संघीय सरकार मातहत यी प्रतिष्ठान स्वायत्त संस्था हुन् । पर्याप्त बजेट अभावमा यी संस्था जेनतेन चलेका छन् । प्रदेशगत रूपमा प्रज्ञा प्रतिष्ठान गठन हुनु उचित भए पनि पालिकापिच्छे आवश्यक नरहेको प्राज्ञहरू बताउँछन् । पालिकाहरूमा भाषा, साहित्य, कला, संस्कृति प्रवर्द्धन संगठन नाम राख्दा उचित हुने नेपाल प्रज्ञाप्रतिष्ठानका कुलपति गंगाप्रसाद उप्रेतीको भनाइ छ । प्रदेश तहमा उचित भए पनि गाउँपालिका र नगरपालिका तहमा एकेडेमी (प्रज्ञा प्रतिष्ठान) को गरिमा धान्न सक्ने जनशक्ति पुग्दैनन्, उनले भने, त्यसैले कला, साहित्य संस्था मात्र भन्नु उचित हुन्छ । मेयरलाई कुलपति बनाउन जरुरी छैन । पालिकाहरूमा भाषा, साहित्य, कला, संस्कृतिको जग भए पनि त्यसैलाई प्रज्ञाप्रतिष्ठान बनाउँदा विद्यालयलाई एकेडेमी नामकरण गरे जस्तै मात्र हुने कुलपति उप्रेतीको बुझाइ छ । भाषा, साहित्य, कला, संस्कृति संवर्द्धन गर्न अनेक किसिमका क्रियाकलाप गर्न सकिने संस्कृतिविद् सत्यमोहन जोशीको भनाइ छ । नाम अनेक हुन सक्छन् तर एकेडेमी भनेको राष्ट्रका निम्ति हो, उनले भने, सांस्कृतिक, प्राज्ञिक, बौद्धिक संवर्द्धनका निम्ति हो । जसलाई पायो त्यसैलाई एकेडेमी नामकरण गर्नु राम्रो होइन । ज्यादा सस्तो भयो भने यसको महत्त्व घट्छ ।"
कान्तिपुरकर्मी दाहाललाई सेजन अवार्ड,काठमाडौं (कास) कान्तिपुर दैनिकका पत्रकार मातृका दाहाललाई सेजन अवार्ड प्रदान गरिएको छ । नेपाल आर्थिक पत्रकार समाज (सेजन) ले हरेक वर्ष प्रदान गर्ने उक्त अवार्ड यस पटक दाहालले पाएका हुन् । बालुवाटारको ललिता निवास र त्यसले चर्चेको सरकारी जग्गा हिनामिना प्रकरणको समाचार लेखेका कारण छापा माध्यमतर्फ दाहाललाई अवार्ड प्रदान गरिएको छनोट समितिले जनाएको छ । अनलाइनतर्फ काठमाडौं प्रेस डटकमका पत्रकार केदार दाहालले सेजन अवार्ड पाएका छन् । काठमाडौंहेटौंडा सुरुङमार्ग निर्माण अनियमितताबारे समाचारका कारण उनलाई अवार्ड प्रदान गरिएको हो । सेजनको २२ औं स्थापना दिवसका अवसरमा आइतबार आयोजित कार्यक्रममा नेपाल राष्ट्र बैंकका गभर्नर चिरञ्जीवी नेपालले अवार्ड वितरण गरेका हुन् ।
अनमोलनम्रतालाई दोहोरो सफलता,"(काठमाडौं)  अभिनेता अनमोल केसी र अभिनेत्री नम्रता श्रेष्ठलाई एक साताभित्र आयोजित दुई फिल्म अवार्डमा दोहोरो सफलता मिलेको छ । जापानमा गत साता आयोजित सूर्य इन्टरनेसनल अवार्डमा अनमोलले फिल्म क्याप्टेन बाट पपुलर अवार्ड उचालेका थिए भने नम्रताले प्रसाद बाट अभिनेत्रीतर्फको क्रिटिक्स अवार्ड । त्यसको एक सातापछि शनिबार अमेरिकामा भएको ग्लोबल नेपाली फिल्म अवार्डमा पनि अनमोलले पपुलर एक्टरकै अवार्ड जित्दा अभिनेत्रीतर्फ नम्रता नै भाग्यमानी बनिन् । अनमोलको क्याप्टेन पछि ए मेरो हजुर ३ रिलिज भएको थियो भने नम्रताको प्रसाद पछि जायरा आएको थियो । अनमोल र नम्रताले फिल्ममा एकसाथ स्क्रिन सेयर भने गरिसकेका छैनन् । ग्लोबल नेपाली फिल्म अवार्डमा तीन अभिनेता भुवन केसीलाई युग नायक, राजेश हमाललाई दर्शक नायक र शिव श्रेष्ठलाई लोक नायकले सम्मान गरिएको थियो भने सूर्य अवार्डमा समेत लाइफ टाइम अचिभमेन्ट अवार्डले सम्मानित भएका निर्देशक, निर्माता तथा कलाकार नीर शाहलाई यहाँ पनि दीर्घ साधना सम्मान प्रदान गरियो । शम्भुजित बाँस्कोटा संगीत महारथीले सम्मानित भए । त्यसैगरी, अभिनयतर्फको जुरी अवार्ड अभिनेत्री वर्षा राउत र दीपिका प्रसार्इंलाई दिइएको थियो भने निर्देशनमा दिवाकर भट्टराईले अवार्ड चुमे । उता, दर्शक उपस्थिति न्यून रहेका कारण विवादित बनेको सूर्य अवार्डको दोस्रो संस्करण टोकियोस्थित नाकानो जिरो हलमा भएको थियो, जसमा कायरा बाट साम्राज्ञी राज्यलक्ष्मी शाहले अभिनेत्रीमा र छक्कापञ्जा पपुलर फिल्मसहित निर्देशकमा सोही फिल्मबाट दीपाश्री निरौलाले अवार्ड उचाले । निर्देशक, निर्माता तथा कलाकार नीर शाहलाई लाइफ टाइम अचिभमेन्ट अवार्डद्वारा सम्मान गरिएको उक्त समारोहमा अभिनेताद्वय मदनकृष्ण श्रेष्ठ र हरिवंश आचार्यलाई सूर्यरत्न सम्मान, अभिनेता विजय लामालाई सूर्य कलाकारिता सम्मान तथा २५ हजार यनको चलचित्र पत्रकारिता पुरस्कारबाट लक्ष्मण सुवेदीलाई सम्मान गरिएको थियो । फिल्म प्रसाद ले क्रिटिक्सतर्फको उत्कृष्ट फिल्मसहित अभिनेतामा पनि विपिन कार्कीलाई अवार्ड दिलायो । उक्त समारोहमा निर्देशकतर्फको क्रिटिक्स अवार्ड गोपी बाट दीपेन्द्र लामाले जितेका थिए । त्यसैगरी, फिल्मको पपुलर विधातर्फ भने सहअभिनेता र सहअभिनेत्रीतर्फ क्रमशः वर्षा राउत र बुद्धि तामाङले अवार्ड चुम्दा संगीततर्फ भने आधुनिक गायकमा राजेशपायल राई र मेलिना राई पपुलर ठहरिए । भोटिङ पोलका आधारमा वितरण गरिएको उक्त अवार्डमा लोकगायनतर्फ कुलेन्द्र विक र मञ्जु पौडेल पपुलर घोषित भए भने पप गायनतर्फ सञ्जीव पराजुली र टीका प्रसाईंले अवार्ड चुमेका थिए । झन्डै पाँच दर्जन फिल्मकर्मी, कलाकार, सञ्चारकर्मीको टोली उपस्थित भए पनि दर्शक उपस्थिति न्यून हुँदा खल्लो बनेको थियो । सूर्य इन्टरनेसनलका प्रमुख वासुदेव लामिछानेले जापानस्थित विभिन्न नेपाली समाजसँगको आन्तरिक कलहका कारण दर्शक उपस्थिति सोचेअनुरूप सफल हुन नसकेको स्वीकार गरे ।"
राजधानीमा विवाह पञ्चमी,"(ललितपुर)  जनकपुरधाममा मात्र मनाइने रामजानकी महोत्सव पछिल्लो समय काठमाडौं उपत्यकामा पनि मनाउन थालिएको छ । महावीर भजन मण्डलले ललितपुरको कुपन्डोलमा आइतबार गरेको रामजानकी विवाह महोत्सवको रौनक भिन्न थियो । जनकपुरमा राम र सीताको विवाह मनाइँदै गर्दा उपत्यकामा पनि रामजानकी विवाह भव्य बनेको हो । जनकपुर जान नपाएकाहरू रामजानकी विवाह राजधानीमै हेर्न पाउँदा मक्ख थिए । आइतबार साँझ विवाह हेर्नेको ठूलो भीड थियो । यही भीडमा थिए, ७० वर्षीय कृष्ण अधिकारी । कुपन्डोलकै स्थानीयवासी उनी भाषा नबुझे पनि रमाइलो मानिरहेका थिए । खुब रमाइलो हुँदो रहेछ, उनले भने, आफ्नै थलोमा पहिलोपटक मैथिली भाषाका भजन र गीत सुन्न पाइयो । नेवार समुदायको सांस्कृतिक सघनता भएको उपत्यकामा मिथिला संस्कृतिसमेतको परख गर्न पाउँदा अधिकांश खुसी थिए । ज्येष्ठ नागरिकहरू भजनमा ताली पिट्दै रमाइरहेका देखिन्थे । मण्डपमा सीता र रामका रूपमा सिंगारिएका १२ वर्षीय दीपेन्द्रकुमार यादव र १३ वर्षीय शैलेन्द्रकुमार यादवलाई हेर्दै थिए, अमरेश मित्र । खासमा यो मिथिला क्षेत्रमा प्रचलित पुरानो लोकनाटक हो । प्रस्तुति हेर्दै गर्दा उनले साक्षात् सीताराम धर्तीमा झरेको अनुभव सुनाए । मन्दिरमा मनाइने विवाह पञ्चमी यहाँ खुला चौरमा मनाएको देख्दा नौलो लागेको थियो उनलाई । धनुषाधाम काशीपुर घर भई राजधानी बस्दै आएका रामदेव यादवलगायतको टोलीले विवाह पञ्चमीलाई राजधानीमा मनाएको हो । जब विवाह पञ्चमी नजिकिन्छ, सबैजना विवाह हेर्न घर जाऔं भन्छन्, महावीर भजन मण्डल कुपन्डोलसँग आबद्ध उनले भने, रोजगारीका लागि आएकाहरू सधैं घर जान सम्भव हुँदैन । त्यसैले जनकपुर जान नसक्नेलाई लक्षित गरी र राजधानीवासीले पनि देखाउने ध्येयसाथ उनीहरूले विवाह पञ्चमी मनाएका हुन् । सीता जनकपुरकी मात्र नभएर नेपालकै छोरी हुन्, उनले भने, सांस्कृतिक अन्तर्घुलनका लागि पनि यस्तो अवसर सही हुन सक्छ । राजधानीमा यस्तो विवाह महोत्सव मनाएको यो दोस्रो वर्ष हो । यस वर्ष कुपन्डोलवासी र स्थानीय जनप्रतिनिधिले समेत सघाएको उनले बताए । विवाह पञ्चमीअन्तर्गत विष्णुमती र वाग्मतीको दोभानलाई पवित्र मानेर शनिबार साँझ मटकोर (भूमि पूजा) पनि गरिएको थियो । मैथिली संस्कृतिमा विवाह हुँदा अंकुरित चना, चामल, सक्खर, सिन्दुर र तेलले भूमिलाई पुज्ने गरिन्छ । विवाहको साइत पर्खंदै गर्दा सखीहरूले नृत्य प्रस्तुत गर्नुपर्ने चलन रहेको उनले बताए । उनका अनुसार विवाह सुरु गर्नुभन्दा पहिले पशुपतिनाथ र गणेशको पूजाआजा तथा भजनकीर्तन गरिन्छ । त्यसपछि धनुष भाँच्ने काम गरिन्छ । स्वयंवर त धनुष टुट्नेबित्तिकै हुन्छ । यो पनि एक प्रकारको लोकनाटक नै हो । त्यसपछि विधिपूर्वक विवाहको कार्य गरिन्छ । रामलाई सखीहरूले परीक्षण गर्ने, सांस्कतिक रूपमा जन्तीको स्वागत गर्ने गरिन्छ । स्वागत गर्दा केटा पक्षलाई केटी पक्षलाई सुपारी माग्ने प्रचलन पनि छ । त्यसबेला केटा पक्षले सुपारी, भेटी तथा पैसा हालेर कलश भर्नुपर्छ । त्यसपछि केटा पक्षले केटी पक्षलाई तिलक चढाउने, कन्यादान गर्ने, सिन्दूरदान गरेपछि बिदाइ गर्ने प्रचलन छ । गोस्वामी तुलसीदासले रामायणमा वर्णन गरेअनुसार जनकनन्दनी सीताको विवाह भएको दिनलाई सम्झेर मिथिलावासीले यस पर्वलाई विशेष महोत्सवका रूपमा मनाउने गरेको किंवदती छ । त्रेतायुगमा मिथिलाका राजा जनकले आफ्नी छोरी सीताको स्वयंवरका लागि राखिएको शिवधनुषलाई अयोध्याका राजा दशरथका जेठा छोरा रामले तीन टुक्रा पारेको कथा छ ।"
बस्नेतलाई लाइफटाइम अचिभमेन्ट,"(काठमाडौं)  पाका लोकगायक कुमार बस्नेतलाई लाइफटाइम अचिभमेन्ट अवार्ड प्रदान गर्दै यस वर्षको बिन्ध्यवासिनी म्युजिक अवार्ड शनिबार साँझ सम्पन्न भएको छ । अवार्डको यो दसौं संस्करणमा बस्नेतलाई एक लाख रुपैयाँसहित सम्मान गरिएको हो । बिन्धवासिनी फाउन्डेसनले गर्दै आएको अवार्डमा गीत सालको पातले विभिन्न चार विधामा बाजी मार्यो । सर्वोत्कृष्ट लोकदोहोरी रचनामा नवराज पन्त, सर्वोत्कृष्ट लोकदोहोरी गायकमा कुलेन्द्र विक, सर्वोत्कृष्ट लोकदोहोरी भाकामा वसन्त थापा र सर्वोत्कृष्ट म्युजिक भिडियो निर्देशकमा शिव विकले यही गीतमार्फत अवार्ड चुमेका हुन् । सर्वोत्कृष्ट आधुनिक गीत भने दिलिप योञ्जन तामाङको गोधूलीमा ठहरियो । त्यस्तै सर्वोत्कृष्ट गायन आधुनिक संगीत पुरुषतर्फ सुमनकुमार श्रेष्ठले जिस्काउँथे म बाट र महिलातर्फ बानिका प्रधानले मनै लोभ्याउनेबाट बाजी मार्दा सर्वोत्कृष्ट आधुनिक संगीततर्फ आशिष अविरलले सम्झनामा नआऊ तिमी अवार्ड उचाले । सर्वोत्कृष्ट आधुनिक गीत रचनाकारमा सुवास संगम राईले जूनको आँसु बाट, सर्वोत्कृष्ट महिला गीतकार पद्मा लिंखा मगरले कति लेखें आफ्नै गीत बाट र सर्वोत्कृष्ट आधुनिक संगीत एल्बमको अवार्ड आनन्दराज खनालले तिम्रो साथ एल्बमबाट पाए । सर्वोत्कृष्ट संगीत संयोजन कति लेखें आफ्नै गीतबाट कमल सौरागले पाउँदा सर्वोत्कृष्ट पप गायनमा पुरुषतर्फ सचिन रौनियार ए मान्छे बाट र महिलार्फत छनु गुरुङले के पो भनम्ला बाट अवार्ड उचाले । सर्वोत्कृष्ट पप संगीत भने राजेश थापाले किन किन मीठो गीतका लागि पाए । त्यस्तै सर्वोत्कृष्ट युगल गायनतर्फ राज खम्बू र मेलिना राईले कर्कले पात गीतका लागि, सर्वोत्कृष्ट लोकदोहोरीतर्फ गायिका सुनिता दुलालले मुखैमा चिनी का लागि, सर्वोत्कृष्ट लोकदोहोरी गीतका लागि शिव हमालले लालुमै का लागि अवार्ड पाए । सर्वोत्कृष्ट पार्श्व गायन पुरुषतर्फ रूपक डोटेलले वनकी चरी (प्रसाद) बाट, सर्वोत्कृष्ट पार्श्व गायन महिलामा बिन्दु परियारले पहिलो नम्बरमा (छक्का पञ्जा३) बाट, सर्वोत्कृष्ट चलचित्र संगीतमा सुभाष भुसालले वनकी चरी (प्रसाद)बाट, सर्वोत्कृष्ट राष्ट्रिय भावनाले ओतप्रोत गीततर्फ ऋषि अधिकारीले नालापानीबाट अवार्ड थापे । त्यस्तै सर्वोत्कृष्ट म्युजिक भिडियो निर्देशक आधुनिक गीतर्फत क्रान्ति केसीले राखीबाट, सर्वोत्कृष्ट छायांकनतर्फ दुर्गा पौडेलले रित्तो काखबाट, सर्वोत्कृष्ट भिडियो सम्पादनतर्फ नवीन घर्ती मगरले पान खायो मायालेबाट सम्मान पाए । त्यसैगरी सर्वोत्कृष्ट नवप्रतिभा आधुनिक, पपतर्फ विक्रम बरालले गल्तीबाट, सर्वोत्कृष्ट नवप्रतिभा लोकदोहोरीतर्फ सुस्मिता घर्ती मगरले छाता थिएनबाट अवार्ड उचाले । कार्यक्रममा पत्रकार राजेश खनाललाई २५ हजार रुपैंया सहित विन्ध्यवासिनी कला पत्रकारिता सम्मान दिइयो भने मनिष वशिष्ठ (अमेरिका) ले अन्तराष्ट्रिय संगीत सम्मान, शंकर विसी र अन्जली अधिकारीले पान खायो गीतबाट पपुलर अवार्ड, अनु शाह र राजन आलेले हे प्रियबाट पब्लिक च्वाइस अवार्ड र राज सिग्देलले भगवान कसम गीतका लागि जुरी अवार्ड पाए । नेपाली गीत संगीतको प्रबर्द्धनका लागि एक दशकदेखि अवार्डलाई निरन्तरता दिँदै आएको आयोजक विन्ध्वासिनी फाउन्डेसनकी अध्यक्ष लिना शर्माले बताइन् ।"
कलामा सम्भव,"(काठमाडौं)  कार्यक्रमको नामै सम्भव २०१९ दिइएको थियो । प्रयास जारी राखियो भने फरक क्षमता राख्ने प्रतिभाको सिर्जना पनि देशविदेश फैलिन सक्छ भन्ने पुष्टि गरेकी छन् श्रवा श्रेष्ठले । शरीरले साथ नदिए पनि बौद्धिक र सिर्जनात्मक रूपमा उनले आफूलाई अब्बल साबित गरेकी छन् । जन्मिँदै डाउन सिन्ड्रोम बाट पीडित यिनी हालै भारतको नयाँदिल्लीमा कला प्रदर्शनी गरी फर्केकी छन् । गीतसंगीत र रंगकुचीमार्फत् उनले मुलुक चिनाएकी हुन् ।भारतकै अल्पना नामक समूहले बौद्धिक अपांगता भएका व्यक्तिहरूको उत्प्रेरणाका लागि गरेको सम्भव २०१९ मा नेपालका तर्फबाट काठमाडौं स्वयम्भूकी ३३ वर्षीय श्रवाले सहभागिता जनाएकी हुन् । श्रवाले कार्यक्रममा नेपाली नेवारी नृत्य र आफ्नो दैनिक जीवनशैली झल्काउने चित्रकला प्रदर्शन गरेकी थिइन् । सानैदेखि मलाई नाच्न र चित्र बनाउन मन लाग्थ्यो, उनले भनिन्, यस्तै कार्यक्रमको अर्को शृंखलामा पनि जाने योजना छ ।उनीसँगै नेपालबाट चित्रकार सरिता डंगोल पनि गएकी थिइन् । कार्यक्रममा श्रवालगायत विभिन्न मुलुकहरूबाट आएका बौद्धिक अशक्त कलाकारहरूले प्रस्तुति दिएको सरिताले बताइन् । श्रवाले जिला छम नेपाया म्ह्यामचा अर्थात म नेपालकी छोरी गीतमा कम्मर मर्काएकी थिइन् । चित्रकार डंगोलले आफूजस्तै अन्य व्यक्तिलाई स्टेजमा देख्दा श्रवाको आत्मबल निकै बढेको पनि बताइन् । नेपालमा यस्ता बालबालिकालाई केन्द्रित गरेर निकै नगण्य मात्रामा कार्यक्रम हुन्छ, उनले भनिन्, हाम्रो फरक क्षमताका प्रतिभालाई कसरी संवर्द्धन गर्ने भन्ने खासै योजना देखिँदैन ।श्रवाजस्तै फरक क्षमता बोकेकाहरूका लागि आमाहरूकै सक्रियतामा खुलेको स्वयम्भूस्थित सुनगाभा स्कुलमा श्रवा अध्ययनरत छिन् । सरिताले यहाँ श्रवाजस्ता प्रतिभालाई चित्रसमेत सिकाउँदै आएकी छन् । शब्दमा व्यक्त गर्न नसकेको कुरा कलामा सम्भव छ, उनी भन्छिन्, यस्ता व्यक्तिहरूले कलाको सहकार्यबाटै आफ्नो भिन्न पहिचान बनाउन सक्छन् । सरिताको भनाइमा सही थप्दै श्रवाकी आमा बिनु श्रेष्ठले आफ्नी छोरीजस्ता व्यक्तिलाई अगाडि बढाउन मुलुकभित्र यस्ता थुप्रै गतिबिधि हुनुपर्ने बताइन् । नयाँ दिल्लीमा मेरो छोरी जस्तै थुप्रैलाई मान्छेहरूसँग भेट हुँदा मान्छेले गर्न नसक्ने केही रहेनछ भन्ने लाग्यो, उनले भनिन् । सरिताका अनुसार कार्यक्रममा नेपाललगायत भारत, इरान, म्यान्मार, भियतनाम, अस्ट्रेलिया, श्रीलंकाजस्ता १३ वटा देशका बौद्धिक तथा शारीरिक अपांगता भएका कलाकारहरूको सहभागिता रहेको सरिताले सुनाइन् ।"
राष्ट्रकविलाई रिया,"काठमाडौं (कास) राष्ट्रकवि माधवप्रसाद घिमिरे रिया साहित्य स्रष्टा सम्मानबाट सम्मानित भएका छन् । कपनस्थित रिलायन्स इन्टरनेसनल एकेडेमी तथा रिया साहित्य समाजले महाकवि लक्ष्मीप्रसाद देवकोटाको १ सय १० औं जयन्तीको अवसरमा उनलाई सम्मान गरेको हो । घिमिरेलाई ५१ हजार रुपैयाँसहित सम्मान गरिएको रिया साहित्य समाजका दामोदर भट्टराईले बताए । २०६९ मा सुरु गरिएको यो सम्मान यसअघि डा शैलेन्दुप्रकाश नेपाल, प्राडा कुमारबहादुर जोशी, प्राडा चूडामणि बन्धु, प्राडा महादेव अवस्थी, प्राडा वासुदेव त्रिपाठी र डा रामप्रसाद ज्ञवालीलाई प्रदान गरिएको थियो ।"
मदन पुरस्कार विजेता विलियम बर्क रहेनन्,"काँकडभिट्टा (कास) नेपालको प्रतिष्ठित मदन पुरस्कार पाउने पहिलो विदेशी सर्जक फादर विलियम बर्कको शुक्रबार दिउँसो दार्जिलिङमा निधन भएको छ । शब्दकोष कृति सही शब्द ले २०५१ मा प्रतिष्ठित मदन पुरस्कार पाएको थियो । भारतमा अन्तिम क्यानाडियन सन्तका रूपमा सेवा गर्दै आएका उनले जीवनको अधिकांश समय दार्जिलिङमा बिताए । उनी नेपाली व्याकरणवेत्ता साथै भाषाविद्का रूपमा समेत भारतीय नेपालीभाषीमाझ परिचित थिए । विलियम बर्क क्यानडामा जन्मेका हुन् । उनले बीए, बीकम सेन्ट मेरिज विश्वविद्यालयमा र एक वर्षसम्म डल्हौजी विश्वविद्यालयमा कानुनको अध्ययन गरेका थिए । अध्ययन समाप्त भएपछि प्रारम्भमा उनले १२ वर्षजति अध्यापन गरे । सुरुमा हिन्दी माध्यमको विद्यालयमा अध्यापन गरेका उनी पछि सन् १९८० को दशकमा प्राथमिक भाषा नेपाली भएको सेन्ट रोबर्टस उच्च विद्यालय, दार्जिलिङको प्रधानाध्यापक पनि बने ।"
मेलिनाको तिमीसँगै,"काठमाडौं (कास) मेलिना राईको स्वर र सुरेन्द्र महर्जन (अमर) को रचना रहेको गीत तिमीसँगै को म्युजिक भिडियोसहित सार्वजनिक गरिएको छ । गीति एल्बम अमर२ मा रहेको गीतमा राम कार्कीको संगीत रहेको छ । एल्बममा ६ वटा गीत छन् । तीमध्येबाट तिमीसँगैको भिडियो कृपा टीभीको युट्युब च्यानलमार्फत सार्वजनिक गरिएको हो । राजकुमार लामा र कृष्ण भट्टराईले निर्देशन गरेको भिडियोमा ईश्वर फुयाल, सृष्टि आचार्य र साया लामाको अभिनय छ ।"
फापरे सेलो सुनको जन्तर,"काठमाडौं (कास) तामाङ समुदायमा जात्रा या पर्वतिर गाइने गीतलाई फापरे सेलो भनिन्छ । पछिल्लो समय यस्ता गीत पनि एल्बम या युट्युबमार्फत सार्वजनिक हुन थालेका छन् । यसै मेसोमा लालबहादुर योञ्जनको शब्दसंगीत तथा सेरप रुम्बा र इन्दिरा गोलेको स्वर रहेको फापरे सेलो सुनको जन्तर म्युजिक भिडियोसहित आएको छ । तामाङ टीभीमार्फत सार्वजनिक गरिएको यो गीत मायादेवी मोक्तानको प्रस्तुति रहेको पुरानो मायाको तिर्सना एल्बममा समेटिएको छ । सेलो दोहोरी शैलीको गीतमा प्रेमपरक सन्दर्भ र ख्यालठट्टादेखि विवाह प्रसंगसम्म समेटिएको छ । भीम लामाको निर्देशन रहेको म्युजिक भिडियोको छायांकन र सम्पादन विश्वास भण्डारीले गरेका हुन् । गीतमा गोपीलाल तामाङ, माया मोक्तान, सेरप रुम्बा र सबिना घिसिङको अभिनय रहेको छ ।"
हङकङमा फेरि प्रदर्शन,"हङकङ हङकङमा भर्खरै सम्पन्न स्थानीय परिषद्को निर्वाचनमा ऐतिहासिक जित हासिल गरेपछि केही दिन शान्त देखिएका लोकतन्त्र पक्षधर आइतबार फेरि प्रदर्शनमा उत्रेका छन् । आइतबारका प्रदर्शनकारीले सिम सा सुईलगायत तीन मुख्य स्थानमा विरोध र्यालीको आयोजना गरेका थिए । आइतबारको प्रदर्शनका क्रममा प्रहरीले आन्दोलनकारीमाथि अश्रुग्यास प्रहार गरेको थियो । प्रदर्शनमा सहभागी अधिकांशले सरकारले आफ्ना मागबारे बेवास्ता गरेकाले विरोध जारी राख्नुपरेको बताएको समाचार संस्था एएफपीले जनाएको छ । प्रदर्शनमा सहभागी २० वर्षीय विद्यार्थीले भने, सरकारले अझै पनि हाम्रा माग सुनेको छैन । लोकतन्त्र पक्षधर आन्दोलनकारीले गत जुनदेखि हरेक सप्ताहान्तमा हङकङमा विरोध प्रदर्शन गर्दै आएका छन् । हङकङमा अपराध तथा बलात्कार आरोप लागेकालाई मुख्यभूमि चीनमा सुपुर्दगी गर्ने प्रावधानसहितको विधेयक ल्याइएपछि त्यसको विरोधमा प्रदर्शन सुरु भएको हो ।"
मेहदीको राजीनामा स्वीकृत,"बग्दाद इराकी संसद्ले प्रधानमन्त्री अदेल अब्देल मेहदीले आफ्नो पदबाट दिएको राजीनामा स्वीकृत गरेको छ । सरकारविरोधी आन्दोलनले हिंसात्मक रूप लिएपछि प्रधानमन्त्री मेहदीले राजीनामा दिएका थिए । सिया समुदायका धर्मगुरु ग्रान्ड आयातोल्लाह अली सिस्तानीले पनि प्रधानमन्त्री मेहदीलाई राजीनामा दिन दबाब दिएका थिए । प्रधानमन्त्रीको राजीनामा संसद्ले स्वीकृत गरेको छ, सञ्चारकर्मीसँगको संक्षिप्त प्रतिक्रिया दिँदै सभामुखले भने । इराकमा करिब दुई महिनादेखि राजधानी बग्दादलगायत दक्षिणी क्षेत्रमा भएका सरकारविरोधी आन्दोलनका क्रममा कम्तीमा ४ सय २० जनाको मृत्यु भइसकेको छ । पछिल्लो समय भ्रष्टाचारविरोधी आन्दोलन चर्केपछि मेहदी राजीनामा दिन बाध्य भएका थिए । उनको राजीनामा संसद्ले स्वीकृत गरेसँगै सभामुखले नयाँ प्रधानमन्त्री चयनको प्रक्रिया छिट्टै अघि बढाउने बताएका छन् ।"
विद्यालयमा प्रहरी ब्यारेक,"रुकुम पूर्व (कास) कुनै कार्यक्रमको सन्दर्भ पारेर प्रहरी विद्यालयमा बसेका होइनन् । केही समयका लागि गएका पनि होइनन् । यहाँको एक विद्यालयमा लामो समयदेखि प्रहरी बसिरहेका छन् । सिस्ने गाउँपालिका५ स्थित रुक्मिणी मावि प्रहरी ब्यारेक बनेको छ । विद्यालयका दुई भवनमा प्रहरी आवास छ । जिल्लामा कार्यरत प्रहरीलाई विद्यालयमा राखिएको हो । दुई वर्षदेखि पठनपाठन नभएको विद्यालय भवनलाई जिल्ला प्रहरीले आवास बनाएको छ । रुकुम पूर्व छुट्टै जिल्ला कायम भएपछि जिल्ला प्रहरीले विद्यालय भवनलाई ब्यारेकका रूपमा प्रयोग गरेको हो । यहाँ ०७४ असोज १९ गते जिल्ला प्रहरी कार्यालय स्थापना गरिएको हो । प्रहरीले संरचना अभाव भएपछि खाली रहेको भवन प्रयोग गरिरहेको जनाएको छ । जिल्ला प्रहरी अहिले इलाका प्रहरी कार्यालयको भवनमा छ, प्रहरी नायब उपरीक्षक योगेन्द्रकुमार खड्काले भने, इलाकामा जिल्ला प्रहरी बस्नुपर्दा भवन पुग्ने कुरा पनि भएन । विद्यालयका दुई भवनमा जुनियर अधिकृत तथा जवान ब्यारेक बनाइएको छ । रुक्मिणी माविको १ देखि ५ कक्षासम्म पठनपाठन हुने ती भवन ०६९ सालदेखि खाली थिए । खाली भवन ०७० सालको संविधानसभाको निर्वाचनमा पनि प्रहरीले प्रयोग गरेका थिए । जग्गा नभएकाले भवन निर्माणको माग गर्न नसकिएको खड्काले बताए । इलाका प्रहरीको भवनमा एउटा सानो घर बनाएर काम चलाइएको छ ।"
राजमार्ग टालटुलमै करोडौं,"(कालीकोट)  कर्णाली राजमार्गअन्तर्गत सुर्खेतजुम्ला सडक सञ्चालनमा आएको १२ वर्ष बित्यो । २ सय ३२ किलोमिटर दूरीको यो सडकमा हालसम्म करिब ३ अर्ब रुपैयाँ खर्च भइसकेको छ । मर्मतसम्भार र सडक सुधारका लागि वार्षिक करिब ३० करोडको दरले बजेट विनियोजन हुने गर्छ । बर्सेनि करोडौं रुपैयाँ आउँछ । तर टालटुलमै सकिन्छ, कर्णाली यातायात व्यसायी संघका अध्यक्ष हस्त बमले भने । कर्णाली राजमार्ग नियमित सञ्चालनको जिम्मा सुर्खेत र जुम्लास्थित डिभिजन सडक कार्यालयलाई दिइएको छ । सुर्खेत कार्यालयले सुर्खेतदेखि दैलेखकालीकोट सीमाक्षेत्र दैखोलासम्म हेर्छ । जुम्ला कार्यालयले दैखोलादेखि जुम्लाको खलंगासम्म हेर्छ । सुर्खेतस्थित डिभिजन सडक कार्यालयका अनुसार सुर्खेतदैखोला मर्मतका लागि पछिल्लो ४ वर्षमा १० करोड रुपैयाँ खर्च भएको छ । कार्यालयका सूचना अधिकारी देवेन्द्र भट्टराईका अनुसार सडक सुधारका लागि बर्सेनि थप १३ करोडको दरले बजेट आउने गर्छ । बजेट पर्याप्त आउने गरे पनि विभिन्न ठाउँका पुल नबन्दा समस्या छ, उनले भने, साँघुरो ट्र्याक र अप्ठेरो घुम्तीले पनि कर्णाली राजमार्गमा जोखिम छ ।दैखोलाखलंगा खण्डमा पनि बजेटको कमी छैन । गत आर्थिक वर्षमा मर्मतका लागि १३ करोड ३९ लाख बजेट आएको थियो । त्यसमध्ये ५ करोड १९ लाख मात्र खर्च भएको कार्यालय प्रमुख श्रवणकुमार महताराले बताए ।२०६३ चैत ३० गते ट्र्याक खुलेको सुर्खेतजुम्ला सडकलाई विश्व बैंकले रोड सेक्टर डेभलपमेन्ट प्रोजेक्ट (आरएसडीपी) मार्फत दुई चरणमा ओटासिल कालोपत्र गरेको थियो । सुर्खेतदेखि दैलेखको खिड्कीज्यूलासम्म पहिलो चरण र त्यहाँदेखि जुम्ला खलंगासम्म दोस्रो चरणमा ओटासिल भएको हो । तर, कालोपत्रे कुनै पनि खण्डमा सद्दे छैन । पाँच वर्षमै उप्किएको कालोपत्रे टालटुल गर्नका लागि करोडौं बजेट दुरुपयोग भइरहेको कालीकोट उद्योग वाणिज्य संघका अध्यक्ष सूर्यबहादुर शाहीले बताए । मर्मतसम्भारका नाममा भएको बजेट हेर्ने हो भने त नयाँ कालोपत्रे नै हुनुपर्ने हो, उनले भने, सडक मर्मतसुधारका नाममा आँखामा छारो हाल्ने काम मात्रै भइरहेको छ ।सडकको अधिकांश भागमा पिच उप्किएको छ । डिलमा लगाइएका फलामे सेफ्टीबार भाँचिएका छन् । कल्याणकाँधतल्लोडुंगेश्वर खण्डमा पहिल्यै पिच गर्न छाडिएकाले अवस्था झन् नाजुक छ । सुर्खेतजुम्ला सडकले सुर्खेत, दैलेख, कालीकोट, जुम्ला र मुगुलाई प्रत्यक्ष जोडेको छ । अछाम र बाजुराका बासिन्दा पनि लाभान्वित छन् । सडक कतिपय ठाउँमा ५ मिटरमात्र ट्र्याक हुँदा गाडी आवतजावतमा समस्या हुने गरेको यस क्षेत्रका सवारी चालक बताउँछन् । कुनैकुनै ठाउँमा त गाडी मोड्न र ब्याक गर्न पनि निकै समस्या हुने गर्छ, बसचालक मिलन क्षेत्रीले भने, सडक खुलेको यतिका वर्ष भइसक्यो, अझै पनि गाडी चलाउँदा कति बेला के हुने हो भन्ने चिन्ता लिइरहनुपर्छ । मिलनले यही मंसिर ७ गतेको घटनालाई राजमार्गको दुरवस्थासँग जोडेर सुनाए । उक्त दिन सुर्खेतदेखि जुम्लाका लागि छुटेको बस दिउँसो २ बजे दैलेखको छहरा भीरमा पुगेको थियो । तर जुम्लाबाट आएको ट्रकसँग आमनेसामने हुँदा बेलुकी ५ बजेसम्म दुवै सवारी पास हुन सकेनन् । यसले गर्दा अन्य दर्जनौं सवारी पनि ठप्प भए । आएको बजेट खर्च नहुने समस्या पनि उत्तिकै छ । गत आर्थिक वर्षमा दैखोलाखलंगा खण्डका लागि आएको बजेटमध्ये ८ करोड २० लाख फ्रिज भयो । सोही खण्डका पुलका लागि आएको ४ करोड ३० लाखमध्ये १ करोड २१ लाख पनि काम नहुँदा खर्च हुन सकेन ।१२ वर्षमा १७५ दुर्घटना सडक सञ्चालनमा आएयता सानाठूला गरी १ सय ७५ दुर्घटना भएका छन् । ती दुर्घटनामा २ सय १३ जनाको मृत्यु भएको प्रहरीको तथ्यांक छ । कालीकोटका प्रहरी प्रमुख डीएसपी श्यामबाबु ओलिया पछिल्लो समय ट्राफिक सक्रियता र सचेतना बढाएपछि दुर्घटनामा कमी आएको बताउँछन् । उनका अनुसार आर्थिक ०७२७३ सम्म कालीकोट खण्डमा ८७ वटा दुर्घटना भएका थिए । डिभिजन सडक कार्यालयका अनुसार दैलेख खण्डमा पाँचवटा र कालीकोट खण्डमा चारवटा पुल निर्माणको सम्झौता भएको पाँच वर्ष बिते पनि अधुरै छन् । ठेकेदारलाई कडाइ गर्न नसक्दा पुल निर्माण अलपत्र परेको हो । यसले सुर्खेतजुम्ला सडकलाई थप असुरक्षित बनाएको छ । कालीकोटको सेरीघाटस्थित तीला नदी र जुम्लाको नाग्मस्थित हिमा नदीमा १२ वर्षअघि नेपाली सेनाले बनाएको बेलिब्रिज खिया लागेर भाँचिने अवस्थामा पुगेको छ ।"
उपकुलपतिबिनै दीक्षान्त तयारी,विराटनगर (कास) पूर्वाञ्चल विश्वविद्यालले उपकुलपतिबिनै नवौं दीक्षान्त समारोह गर्ने तयारी गरेको छ । कामु उपकुलपतिको कार्यकाल सकिएपछि मंसिर पहिलो सातादेखि विश्वविद्यालय उपकुलपतिविहीन छ । २७ गते मोरङको गोठगाउँमा दीक्षान्त समारोह हुनेछ । परीक्षा नियन्त्रण कार्यालयले दीक्षित हुने हरेक विद्यार्थीसँग स्नातकतर्फ ५ हजार र स्नातकोत्तरतर्फ ५ हजार ५ सय रुपैयाँ गाउनको धरौटी र प्रमाणपत्र शुल्कबापत लिन सुरु गरेको छ । दीक्षान्त समारोहमा स्वागत मन्तव्य नै उपकुलपतिले गर्ने विश्वविद्यालयको प्रावधान छ । रजिस्ट्रार प्रमिला थापाले मंसिर २७ सम्म नयाँ उपकुलपति आउने र नआए कसैले निमित्त पाउने विश्वासमा कार्यक्रमको तयारी गरिएको बताए ।
विकासे मन्त्रालयमध्ये ऊर्जा सबैभन्दा कमजोर,"(काठमाडौं)  विकासे मन्त्रालयमध्ये काम र खर्चको हिसाबले ऊर्जा, जलस्रोत तथा सिँचाइ मन्त्रालय कमजोर देखिएको छ । प्रधानमन्त्री कार्यालयले तयार पारेको मन्त्रालयगत प्रगति विवरणअनुसार ऊर्जा मन्त्रालयले पहिलो चौमासिक (कात्तिक मसान्त) मा सक्ने वा सुरु गर्ने भनेका १७२ वटा माइलस्टोनमध्ये ४ वटा काम मात्रै सकिएका छन् । मन्त्रालयले प्रतिबद्धता गरेकामध्ये १५५ वटा माइलस्टोन चालु अवस्थामा रहेको र १३ वटा माइलस्टोनको काम सुरु नै नभएको विवरणमा उल्लेख गरिएको छ ।विकाससँग सम्बन्धित भौतिक पूर्वाधार तथा यातायात, सहरी विकास, खानेपानी मन्त्रालय र राष्ट्रिय पुनर्निर्माण प्राधिकरणको तुलनामा ऊर्जा मन्त्रालयको कार्य सम्पादन कमजोर देखिएको हो । भौतिक मन्त्रालयले कात्तिकसम्म सुरु गर्ने वा सक्ने भनिएका ७० मध्ये १६ वटा माइलस्टोन सम्पन्न गरेको छ । यस्तै सहरी विकास मन्त्रालयले कात्तिकसम्म पूरा वा सुरु गर्ने भनेको ७९ मध्ये ३३ वटा माइलस्टोन पूरा गरेको छ । खानेपानी मन्त्रालयले ६५ मध्ये ४२ माइलस्टोन पूरा गरेको प्रधानमन्त्री कार्यालयले तयार पारेको विवरणमा उल्लेख गरिएको छ ।ऊर्जा मन्त्रालयमा आइतबार आयोजित चौमासिक समीक्षामा भने मन्त्रालयको समग्र प्रगति तीन चौथाई देखाइएको छ । मन्त्रालयको चौमासिक प्रगति भौतिकतर्फ ७७ र वित्तीयतर्फ ७५ प्रतिशत देखाइएको छ । प्रधानमन्त्री कार्यालयले तयार पारेको विवरणमा भने खर्चको आधारमा ऊर्जा मन्त्रालयको प्रगति ४० प्रतिशत पनि छैन । मन्त्रालयमा आइतबार आयोजित समीक्षा बैठकमा भने चौमासिक रूपमा मन्त्रालयले खर्च गर्नुपर्ने २१ अर्ब ६० करोड ५९ लाख रुपैयाँमध्ये १६ अर्ब १७ करोड ७३ लाख रुपैयाँ खर्च भएको जनाइएको छ ।मन्त्रालयका अनुसार ३६ आयोजनामध्ये पहिलो चौमासिकमा ९ वटा आयोजनाको भौतिक प्रगति मात्रै ८० प्रतिशतभन्दा बाँकी छ । १३ वटा आयोजनाको भौतिक प्रगति ८० प्रतिशतभन्दा कम र १४ वटा आयोजनाको भौतिक प्रगति ५० प्रतिशतभन्दा कम पनि छ । निकायगत चौमासिक वित्तीय तथा भौतिक विवरणअन्तर्गत मन्त्रालयको वित्तीय प्रगति २० र भौतिक प्रगति ३३ मात्रै छ ।पहिलो चौमासिकमा सन्तोषजनक काम नभएको भन्दै ऊर्जामन्त्री वर्षमान पुनः कर्मचारीसँग असन्तुष्ट बनेका छन् । मन्त्रालयमा आइतबार आयोजित समीक्षा कार्यक्रममा मन्त्री पुनले काम गर्न नसकिने भए नैतिक जिम्मेवारी लिँदै बाटो सहज गरिदिन कर्मचारीहरूलाई निर्देशन दिएका थिए । मन्त्री पुनले कार्यसम्पादन सम्झौताअनुसार काम गर्न मातहतका निकायलाई निर्देशन दिएको मन्त्रीको सचिवालयद्वारा जारी विज्ञप्तिमा जनाइएको छ । मन्त्री पुनले कार्यसम्पादन सम्झौताअनुसार काम नगरे जिम्मेवारीबाट हटाउने चेतावनी दिएका मन्त्री पुनलाई उद्धृत गर्दै उनको सचिवालयले जनाएको छ । कार्यसम्पादन सम्झौताअनुसार काम भयो कि भएन भनेर मात्रै मूल्यांकन हुन्छ, मन्त्री पुनले भने, कार्यसम्पादनअनुसार काम नभएको भए आफ्नो जिम्मेवारी पनि सोचौं । उनले योजनामा लेखिएको, नेतृत्वले भनेको र योजनामा रहेको जिम्मेवारी पूरा गर्ने प्रवृत्ति नदेखिएको भन्दै बैठकमा असन्तुष्टि व्यक्त गरेका छन् । मन्त्री पुनले बजेटमा एउटा कुरा लेख्ने र काम गर्दा त्यसलाई बेवास्ता गर्ने कार्यशैली देखिएको भन्दै लक्ष्यबाहिर गएर काम नगर्नसमेत कर्मचारीहरूलाई सचेत गराए । राष्ट्रिय गौरवका आयोजना र प्राथमिकता प्राप्त आयोजनाको अवस्था फिल्डमै गएर बुझ्नसमेत मन्त्री पुनले निर्देशन दिए ।"
विदेशी लगानीको सीमा हटाउन माग,"सैद्धान्तिक हिसाबले स्टार्टअप निरुत्साहित भएकाले विदेशी लगानीमा सीमा हुनु नपर्ने भए पनि नेपालको व्यावहारिक कठिनाइका कारण यो व्यवस्था सरकारले ल्याएको पूर्व उद्योग सचिव कृष्ण ज्ञवालीले बताए । हाम्रो अनुगमन र नियमन प्रणाली राम्रो छैन । विदेशी लगानीका नाममा सेवा दुरुपयोग गरेकाले ससाना लगानी स्वीकार नगर्ने भनेर यो सीमा तय भएको देखिन्छ, उनले भने, सरकारले सीमा लगाउनेभन्दा पनि अनुगमन र नियमन प्रणालीलाई बलियो बनाई कुनै सीमा नतोक्दा राम्रो हुन्छ । नेपाली साना तथा घरेलु उद्योग, साना लगानीकर्ताको हितलाई ध्यानमा राखेर थोरै र विषयगत रूपमा सीमा तोक्न पनि सकिने उनले बताए । त्यसको सीमा कति राख्ने भन्ने विषयमा पनि सरोकारवाला निकायहरूबीच छलफल गरी सरकारले तय गर्न सक्ने उनको धारणा छ । मुख्यगरी प्रशासनिक अनुगमन क्षमता बलियो, बजार संयन्त्र प्रभावशाली र स्वनियमनलाई ध्यानमा राख्ने हो भने सीमा नै आवश्यक पर्दैन, उनले भने, रेस्टुरेन्ट, बेकरी तथा अन्य सामान्य क्षेत्रमा विदेशी लगानी ल्याउने र विदेशी लगानीकर्ताले पाउने सुविधाको दुरुपयोग रोक्ने उपाय पनि हेरिनुपर्छ ।"
विषादी नियन्त्रणमा प्रगति शून्य,"(काठमाडौं)  विषादी नियन्त्रण गर्न छुट्याइएको विशेष बजेटको प्रगति शून्य देखिएको छ । तरकारी तथा फलफूल परीक्षण गर्न सरकारले युरोपियन युनियनको वैदेशिक अनुदानमार्फत करिब १८ करोड र सरकारबाट ३ करोड गरी २१ करोड विनियोजन गरेको थियो । कार्यान्वयन गर्ने निकाय खाद्य प्रविधि तथा गुण नियन्त्रण विभागले कृषि मन्त्रालयको मन्त्रीस्तरीय विकास समस्या समाधान उपसमिति र समितिमा पेस गरेको प्रतिवेदनअनुसार प्रगति शून्य देखिएको छ । कृषि सचिवको अध्यक्षतामा बस्ने उपसमितिको बैठक शुक्रबार र मन्त्रीको अध्यक्षतमा बस्ने समितिको बैठक आइतबार बसेको थियो । आयातित विषादी परीक्षणका क्रममा विवाद चर्केपछि प्रधानमन्त्री केपी शर्मा ओलीको आदेशमा रातो किताबमा नभए पनि विशेष विनियोजन भयो, मन्त्रालयका एक अधिकारीले भने, बजेट आयो तर मापदण्ड बनेन । ५ महिना बित्दा पनि खर्च भएको देखिँदैन । खाद्य प्रविधिको तथ्यांकअनुसार विशेष बजेटमा खाद्य आयात निर्यात गुणस्तर प्रमाणीकरण कार्यालयहरूमा जीवनाशक विषादी अवशेषको द्रुत परीक्षण गर्ने (आरबीपीआर) उपकरण खरिद गरी जडान गर्ने र ३ वटा मातहत कार्यालय विराटनगर, हेटौंडा र भैरहवामा जीवनाशक विषादी अवशेषको परीक्षण गर्ने आधुनिक उपकरण जीसीएमएस खरिद गर्ने उल्लेख छ । यस्तै नेपालको खाद्य प्रविधि र भारतको एफएसएसएआईसँग समझदारी पत्र भएअनुसार विभागले राष्ट्रिय खाद्य तथा दाना रेफरेन्स प्रयोगशालाको एक्रिडिएसनको क्षेत्र विस्तारका लागि नेपाल सरकारबाट ३ करोड बजेट विनियोजन भएको थियो । २९ जुलाई २०१९ देखि १ वर्षभित्रमा नेपालको खाद्य प्रविधिको प्रयोगशालालाई भारतको एफएसएसएआईको प्रयोगशालामा भएसरह सुविधा सम्पन्न बनाउने उल्लेख छ । त्यसको मतलव प्रयोगशालाको क्षमता बढाउने भन्ने थियो, विभागका एक अधिकारीले भने । ती अधिकारीका अनुसार क्षमता विस्तार नगरे अदुवा, अलैंचीलगायत नेपाली खाद्य वस्तु निर्यातको क्रममा भारतीयले रोक लगाए नेपाली पक्ष बोल्न मिल्दैन । त्यसका लागि भारतीय प्रयोगशालासरह एक वर्षभित्र विस्तार गर्ने सहमति थियो । विभागका प्रवक्ता मोहनकृष्ण महर्जनले कार्यक्रम पछाडि आएकाले प्रगति कम देखिएको बताए । असोजमा बजेट आएपछि प्रगति नहुनु स्वाभाविक हो । अहिले टेन्डरको प्रक्रियामा छौं, उनले भने, दोस्रो चौमासिकसम्ममा सुधार हुन्छ । भारतसँगको एमओयूको हकमा प्रगति भएको उनले दाबी गरे । उनका अनुसार विभागले प्रयोगशालाको नोटिफाई गरेको छ । कर्मचारीहरूलाई पनि तालिम दिएका छौं, उनले भने । बजेट विनियोजनका आधारमा पहिलो चौमासिकमा २० अनिवार्य प्रगति हुनुपर्छ । दोस्रोमा ५० र तेस्रोमा ३० प्रतिशत प्रगति चाहिन्छ । त्यो नहुँदा लक्ष्य हासिल गर्न सकिँदैन । करिब ५ महिना सकिसक्यो, अबको ३ महिनामा ७० प्रतिशत प्रगति गर्नुपर्छ, मन्त्रालयका ती अधिकारीले भने, सम्भावना न्यून देखिन्छ ।सरकारले गत असार २ गते राजपत्रमा प्रकाशित गरेर भन्सार विन्दुमा क्वारेन्टाइन र जीवनाशक विषादी अवशेष परीक्षण अनिवार्य गरेको थियो । विषादी परीक्षणमा भारतीय व्यवसायीलाई अप्ठ्यारो परेपछि असार १४ मा भारतीय दूतावासले परराष्ट्र मन्त्रालयलाई पत्र पठाएको थियो । फलफूल तथा तरकारी रोकेको जनाउँदै भारतीय दूतावासले दबाब दिएपछि असार १८ गते परीक्षणबाट पछि हटेको थियो । सरकारले पर्याप्त प्रयोगशाला नभएका देखाउँदै आयातित तरकारी र फलफूलमा विषादी परीक्षण स्थगित गरेको थियो । विषादी परीक्षण रोकिएको सरकारको आलोचना भएपछि सर्वोच्च अदालतमा पनि रिट दायर भएको थियो । अदालतले विषादी परीक्षण यथास्थितिमा राख्न अन्तरिम आदेश दिएको थियो । विभागका अनुसार हाल केन्द्रमा एउटा र उपत्यका बाहिर ६ वटा प्रयोगशाला छ । उपत्यका बाहिर विराटनगर,जनकपुर, हेटौंडा, भैरहवा, नेपालगन्ज र धनगढीमा प्रयोगशाला छ । ती प्रयोगशालाको क्षमता बढाउने भनिए पनि प्रगति हुन सकेको छैन । विषादी अवशेषको द्रुत परीक्षण गर्ने (आरबीपीआर) गत वर्ष पनि करिब ९ करोड विनियोजन भएको थियो, विभागका अधिकारीले भने, त्यो पनि प्रयोग नै भएन । हाल मुलुकमा बर्सेनि अर्बौं रुपैयाँको विषादी भित्रिन्छ । भान्सामा विषादीजन्य तरकारी तथा फलफूल प्रयोग भइरहे पनि परीक्षण हुन सकेको छैन । प्लान्ट क्वारेन्टाइन एवं विषादी व्यवस्थापन केन्द्रका अनुसार मुलुकभित्र करिब २९ ग्रुपका विषादी प्रयोग भइरहेका छन् । तीमध्ये नेपाली प्रयोगशालाबाट दुई ग्रुप (काब्रामाइट र अर्गानोफोस्पेट) को मात्र परीक्षण हुन्छ । ३२ नमुना प्रतिकूल, मुद्दा शून्यचौमासिक प्रतिवेदनअनुसार ९ सय २५ नमुना संकलन भएको थियो । त्यसक्रममा ५६ नमुना प्रतिकूल देखिएको छ । मुद्दा दायरीको संख्या ८ मात्रै छ । उपत्यकामा ३२ नमुमामा प्रतिकूल देखिए पनि मुद्दाको संख्या शून्य छ । गत वर्ष पहिलो चौमासिकमा करिब १ सय मुद्दा दर्ता भएको थियो । अहिले पनि कैफियत उस्तै छ, विभागका अधिकारीले भने । विराटनगरको हकमा ८ नमुनामा कैफियतमा ३ वटामा मुद्दा दायर छ । जनकपुर कार्यालयले संकलन गरेका नमुनामध्ये ३ र हेटौंडा कार्यालयले संकलन गरेको ५ नमुनामा कैफियत छ । भैरहवा कार्यालयअन्तर्गत ४ नमुनाको कैफियतमध्ये २ नमुनामा मुद्दा दायर छ । नेपालगन्जमा कार्यालयअन्तर्गत १ नमुना र धनगढी कार्यालयअन्तर्गत ३ नमुनामा कैफियत देखिएको छ । डिभिजन कार्यालय पोखराले २ र डिभिजन कार्यालय धुलिखेलले १ मुद्दा दायर गरेको छ ।"
तीन महिनामा १ लाख ३० हजार नयाँ खाता,केही वर्षयताका विभिन्न अध्ययनहरूले ४० प्रतिशत नागरिकमा मात्र वित्तीय पहुँच पुगेको निष्कर्ष निकालिरहेको बेला राष्ट्र बैंकको अध्ययनले ६०९ प्रतिशतमा पुगेको देखाएको हो । गत एक वर्षमा बैंक तथा वित्तीय संस्थाका २ हजारभन्दा बढी शाखा थपिएका छन् । कुल ७५३ स्थानीय तहमध्ये ७४१ तहमा वाणिज्य बैंकका शाखा पुगिसकेका छन् । पछिल्ला दिनमा प्रतिबैंक शाखा जनसंख्या उल्लेख्य रूपले घट्दै गएको छ भने कुल जनसंख्याको हाराहारीमा बैंक तथा वित्तीय संस्थाको निक्षेप खाता संख्या पुग्ने अवस्थामा छ । यस पृष्ठभूमिलाई आधार मानेर राष्ट्र बैंकले वित्तीय पहुँचको स्थिति मापन गरेको जनाएको छ ।नेपालमा वित्तीय पहुँच तीव्र रूपमा बढ्दै गएको छ । बैंक तथा वित्तीय संस्थाको संख्यात्मक वृद्धिसँगै एकातिर शाखा विस्तार र अर्कोतर्फ वित्तीय प्रविधिको प्रयोग तीव्र रूपमा बढ्दै गएकाले वित्तीय पहुँच विस्तार हुँदै गएको अध्ययनको निष्कर्ष छ । बैंक तथा वित्तीय संस्थाका प्रतिशाखा जनसंख्या करिब ३ हजार ३ सय पुगेको छ । राष्ट्र बैंकको तथ्यांकअनुसार गत असोजसम्म २ करोड ९२ लाख ६९ हजार निक्षेप खाता खुलेका छन् । गत वर्षको सोही अवधिको तुलनामा ४९ लाख बढी हो । ०७४ असोजमा भदौमा बैंक तथा वित्तीय संस्थामा निक्षेप संख्या १ करोड ४३ लाख थियो । निक्षेप खाता बढ्नुले वित्तीय पहुँच विस्तारको संकेत गर्छ । यसको अर्थ थप करिब ४९ लाखमा वित्तीय पहुँच पुग्यो भन्ने होइन ।
मन्त्रालय उद्योगीको सहजकर्ता,"काठमाडौं (कास) उद्योग, वाणिज्य तथा आपूर्तिमन्त्री लेखराज भट्टले उद्योगीहरूका निम्ति अन्य मन्त्रालयसँग सहजकर्ताको काम गरिदिने बताएका छन् । नेपाल उद्योग परिसंघले आइतबार आयोजना गरेको कार्यक्रममा उनले भने, उद्योगीहरूलाई उद्योग दर्ता प्रक्रियामा एकद्वार प्रणालीमार्फत अन्त्यसम्म कुनकुन मन्त्रालयसँग के गर्नुपर्छ ? त्यसका निम्ति सहजकर्ताको काम गर्ने गर्नेछौं ।कार्यक्रममा उद्योगका समस्याको ठोस पहिचान गरी समाधानमा जाने उनले बताए । उद्योगी व्यवसायीको समस्या साझा हुनुपर्छ, उनले भने, कुनै पनि समस्या भए त्यसको समाधान हुनुपर्छ । जबसम्म देश औद्योगिकीकरण हुँदैन तबसम्म रोजगारको सिर्जना हुँदैन । कार्यक्रममा परिसंघका अध्यक्ष सतीशकुमार मोरले उद्योगलाई दिइने अनुदान आर्थिक ऐनबाट कटौती गर्न नहुने परिसंघको धारण रहेको बताए । तेस्रो मुलुकमा निकासी हुने बाहेक भारत र चीनमा निर्यात हुने वस्तुहरूको हकमा उत्पत्तिको प्रमाण पत्र जारी गर्ने अधिकार हामीलाई छैन, उनले भने, परिसंघका सदस्यले अन्य संस्थाबाट उक्त प्रमाणपत्र लिनुपर्ने बाध्यता छ । निर्यात व्यापारलाई वृद्धि गर्न निकासीजन्य वस्तुमा दिइने अनुदानको दायरालाई फराकिलो बनाउनुपर्ने उनले बताएका थिए । नेपालको आर्थिक वृद्धिदरलाई निरन्तरता दिन उद्योग स्थापनामा जोड दिनुपर्ने विश्व बैंकको सुझाव रहेको उनले बताए । भन्सार विभागले देखाएको तथ्यांकअनुसार गत वर्षको निर्यात २३९० प्रतिशतले बढेको छ । आयात ६९२ प्रतिशतले घटेको छ । निर्यातलाई निरन्तर प्रवर्द्धन गर्न प्रभावकारी नीति तथा कार्यक्रम ल्याउन आवश्यक रहेको उनले बताए ।"
धान बेच्न रातभर जाग्राम,"(नेपालगन्ज)  व्यापारीले भन्दा सरकारले धानको मूल्य बढी निर्धारण गरेपछि यहाँस्थित खाद्य व्यवस्था तथा व्यापार कम्पनी लिमिटेड कार्यालयमा धान बिक्री गर्ने किसानको भीड लागेको छ । सरकारले यस वर्ष समयमै मूल्य निर्धारण गरेर खरिद सुरु गरेपछि भीड लागेको हो ।निश्चित कोटा तोकेर खरिद खुला गरिएकाले धान व्यवस्थापन गर्न हम्मेहम्मे भएको छ । दैनिक धान बिक्रीका लागि आउने किसानले पालो पर्खेर बसेका छन् । धान बिक्रीका लागि किसान राति १ बजेदेखि लिमिटेडअगाडि लाइन लाग्ने गरेका छन् । डुडुवा गाउँपालिका२ नौडीगौडीका किसान फेरनराम यादवले धान बिक्रीका लागि रातिबाट लाइनमा बसेको बताए । उनले पालो छिटो पाइने आशामा बिहानैदेखि ट्र्याक्टरलाई लाइनमा राखेको सुनाए । ट्र्याक्टरमा धान ल्याएका किसानले दुईतीन दिनपछि मात्र पालो पाउने गरेका छन् । रातिमा लाइन बस्दा चाँडो पालो आउँछ, यादवले भने, दुईतीन दिन त पालो बस्दैमा बित्ने गर्छ ।लिमिटेडले क्विन्टलमा ३ सय रुपैयाँ मूल्य बढी दिएपछि गाउँमा धानको खरिदबिक्री कम भएको छ । गाउँमा किसान र व्यापारीबीच फाट्टफुट्ट रूपमा खरिदबिक्री भए पनि किसानले राम्रो मूल्य पाएपछि सीधै लिमिटेडमा ल्याएर बिक्री गरेको जानकी गाउँपालिका२ भैयापुरका जोगलाल सुनारले बताए । अघिल्लो वर्षजस्तो यस वर्ष गाउँमा धानको खरिदबिक्री नभएको उनले सुनाए । व्यापारीलाई बेच्दा तौल सिलाइ खर्च चौकाइको पैसा काटिन्छ, उनले भने, लिमिटेडले आफैं सबै कुरा बेहोर्छ । लिमिटेडले मोटो र मध्यम किसिमको धान खरिद गरिरहेको छ । ३५ हजार क्विन्टल धान खरिदको कोटा तोकेर गत कात्तिक २७ गतेदेखि खरिद प्रक्रिया सुरु गरिएकामा हालसम्म १२ हजार २ सय क्विन्टल धान खरिद गरिएको कम्पनीका कार्यालय प्रमुख भरत खनियाँले बताए । किसानहरूले मोटो धानको २ हजार ५ सय ३२ रुपैयाँ ८० पैसा र मध्यम धानको २ हजार ६ सय ७३ रुपैयाँ १६ पैसा प्रतिक्विन्टल पाउने गरेका छन् । जुन मूल्य गत वर्षको भन्दा २ सय रुपैयाँ बढी हो ।प्रमुख खनियाँका अनुसार तोकिएको कोटाका लागि खरिद खुला गरिएपछि धान बिक्री गर्ने किसानको चाप बढ्दै गएको हो । उनले दैनिक २०२५ ट्र्याक्टर र त्यही अनुपातमा लडियामा धान राखेर किसान आउने गरेको बताए । खाद्यले धान खरिदका लागि तोकिएको कोटा पूरा गर्न अझै पुस १५ गतेसम्म समय लाग्ने अनुमान गरिएको छ ।सरकारले लिमिटेड नेपालगन्जलाई ३५ हजार क्विन्टल धान खरिद गर्ने लक्ष्य दिएको छ । संस्थानले गत वर्ष पहिलो चरणमा २५ हजार र पछि थप १० हजार गरी ३५ हजार क्विन्टल धान खरिद गर्ने लक्ष्य सरकारबाट पाएकामा ३३ हजार क्विन्टल धान खरिद भएको थियो । यस वर्ष सरकारले बजार मूल्यभन्दा बढी दिएकाले खाद्य संस्थानलाई धान खरिद गर्न सहज भएको प्रमुख खनियाँले बताए । उनले गत वर्षभन्दा यस वर्ष छिट्टै लक्ष्य पूरा हुने बताए । धान बिक्री गर्ने किसानको भीड देख्दा यस वर्ष लक्ष्य पुर्याउन धेरै समय नलाग्ने उनको भनाइ छ । गत वर्ष माघसम्म खरिद गर्नुपरेको थियो, उनले भने, यस वर्ष पुससम्मै लक्ष्य पूरा हुने देखिन्छ ।"
जम्मा गरेका किसान पछुतोमा,"(बर्दिया)  महँगोमा बिक्री गर्ने प्रलोभनमा व्यवसायीहरूको गोदाममा धान जम्मा गरेका किसानले राम्रो मूल्य नपाएपछि पछुतोमा परेका छन् । व्यवसायीहरूले खाद्य व्यवस्था तथा व्यापार कम्पनी लिमिटेडले भन्दा कम मूल्यमा किनेका कारण किसान मारमा परेका हुन् । मूल्य बढेपछि मात्रै भुक्तानी लिने सर्तमा किसानहरूले धान जम्मा गर्ने चलन छ । तर, जम्मा गरेको महिनौं बितिसक्दा पनि व्यवसायीले मूल्य बढाएका छैनन् । किसान धानको मूल्य नबढेपछि सस्तोमै बिक्री गर्न बाध्य छन् । कतिपय किसानले धान राख्ने ठाउँ नभएका कारण पहिले नै व्यवसायीको गोदाममा जम्मा गर्ने गरेका छन् । जम्मा गरिसकेपछि अर्को ठाउँमा बिक्री गर्न नमिल्ने भएकाले समस्या हुने गरेको छ । मूल्य बढेपछि पैसा बुझ्ने सर्तमा धान जम्मा गरेको थिएँ । मूल्य बढ्दै बढेन । त्यसैले सस्तोमै धान बिक्री गरिदिएँ, किसान जफार अलिले भने, धान निकै सस्तो छ । व्यवसायीहरूले मोटा धान २ हजार ३ सय ३०, माध्यम २ हजार ३ सय ८० रुपैयाँ प्रतिक्विन्टल किनिरहेका छन् । लिमिटेडले भने मोटा धान २ हजार ५ सय ३२ र मध्यम धान २ हजार ६ सय ७३ मा प्रतिक्विन्टल किनिरहेको छ । व्यवसायी र लिमिटेडले खरिद गर्ने मूल्यमा तीन सय बढी फरक छ । जसका कारण किसानलाई नोक्सानी पुगेको हो ।खाद्यले क्षेत्रीय कार्यालय नेपालगन्जमा धान खरिद गर्ने गरेका कारण बर्दियाका किसान व्यवसायीसँग बिक्री गर्न बाध्य भएका हुन् । गाउँमै डिपो राखेर धान खरिद गर्ने हो भने किसानले लाभ पाउन सक्ने थिए । बर्दियाका किसान भने ट्र्याक्टरमा बोकेर धान बिक्री गर्ने नेपालगन्ज आउने गरेका छन् ।"
सागमा वर्ल्डलिंकको निःशुल्क इन्टरनेट,"काठमाडौं (कास) वर्ल्डलिंक कम्युनिकेसनले दक्षिण एसियाली खेलकुद (साग) हुने सबै रंगशालामा खेल अवधिभर उच्च गतिको इन्टरनेट निःशुल्क उपलब्ध गराउने भएको छ । प्रयोगकर्ताले आफ्नो मोबाइल नम्बरबाट लगइन गरेर दैनिक १ जीबी डाटा दैनिक रूपमा निःशुल्क प्रयोग गर्न पाउनेछन् । वर्ल्डलिंकले यसका लागि फेसबुकको प्लेटफर्म एक्स्प्रेस वाइफाईसँग सहकार्य गरेको छ । काठमाडौं र पोखरामा डिसेम्बर १ देखि १० सम्म हुन गइरहेको यस १३ औं एसियाली खेलकुदमा २७ वटा विभिन्न खेलका प्रतियोगिता हुनेछन् । यसमा नेपाल, मालदिभ्स, भुटान, बंगलादेश, भारत, पाकिस्तान र श्रीलंका गरी ७ देशका खेलाडीले भाग लिनेछन् । मुख्य खेल हुने स्थान दशरथ रंगशाला, त्रिपुरेश्वर कभर्डहल, सातदोबाटो स्पोर्टस कम्प्लेक्स, आर्मी फिटनेस सेन्टर लगनखेल, पोखरा रंगशाला, पोखरा कभर्डहलमा वर्ल्डलिंकको निःशुल्क वाइफाई उपलब्ध हुनेछ ।"
गोदरेजको लक्कीड्र सम्पन्न,"काठमाडौं (कास) गोदरेजले चाडपर्वको अवसरमा ग्राहकमाझ ल्याएको फ्री कपल ट्रिप टु बाली योजनाको लक्कीड्र सम्पन्न गरिएको छ । लक्कीड्रमा मुस्ताङचोक पोखराकी मुना थापा र हेम्जाका प्रदीप थापा २ जोडीले बाली, इन्डोनेसिया जाने अवसर प्राप्त गरेका छन् । भदौ २० गतेदेखि कात्तिक ३० गतेसम्म आयोजना गरिएको योजनामा गोदरेज ब्रान्डको प्रत्येक उत्पादनको खरिदमा नगद छुटका साथ ग्राहकलाई लक्कीड्रमार्फत बाली भ्रमण राखिएको थियो ।"
टोस्ट मास्टर्सको साइटेसन सम्मेलन,"काठमाडौं (कास) नेपालका टोस्ट मास्टर्सले दोस्रो वार्षिक डिभिजन सम्मेलन आउँदो शनिबार काठमाडौंको ठमेलमा आयोजना गर्ने भएको छ । सम्मेलनमा देशभरका कर्पोरेट, व्यावसायिक संगठन र अन्य समुदायबाट करिब ३५० सदस्य उपस्थित हुनेछन् । इभ्यालुएसन एन्ड ह्युमेरस स्पिच प्रतियोगिताकमा नेपालका ६ क्षेत्रका विजेताले प्रतिस्पर्धा गर्नेछन् । उक्त विजेता भारतको नयाँदिल्लीमा हुने डिस्ट्रिक लेबल फ्रतियोगिताका लागि छनोट हुनेछन् ।"
हुन्डाईको 'विन्टर डिलाइट' योजना,"काठमाडौं (कास) हुन्डाई गाडीको आधिकारिक वित्रेता लक्ष्मी इन्टरकन्टिनेन्टल प्रालिले हुन्डाई विन्टर डिलाइट योजना ल्याएको छ । यो योजनामार्फत ग्राहकले हरेक हुन्डाई गाडीको खरिदमा नगद छुट, निःशुल्क १ वर्षसम्मको बिमा, आकर्षक एक्सचेन्ज बोनस र एक वर्षसम्मको निःशुल्क सडक करसमेत प्राप्त गर्न सक्नेछन् । यसका साथै हरेक हुन्डाई गाडीको खरिदमा ४ वर्षसम्म निःशुल्क सर्भिस र ३ वर्षको वारेन्टी पनि प्राप्त गर्न सकिनेछ । यस योजना निर्धारित समयका लागि मात्र लागू हुने बताइएको छ ।"
'वानप्लस ७ टी प्रो' सार्वजनिक,"काठमाडौं (कास) ग्लोबल मोबाइल टेक्नोलोजी कम्पनी वानप्लसले प्रिमियम फल्यागसिपको नयाँ स्मार्टफोन वानप्लस ७ टी प्रो सार्वजनिक गरेको छ । यसमा ६६७ इन्चको एचडी रिजोलुसन छ र कर्निङग गोरिला ग्लास ५ र ९० एचजेड डिस्प्ले रहेको छ । वानप्लस ७ टी प्रोमा स्टोरेजका लागि २५६ जीबी यूएफएस ३० स्टोरेज र ८ जीबी एलपीडीडी फोरएक्स छ । यसमा मोटोराइज्ड पपअप १६ एमपी फ्रन्ट क्यामेरा, ४८ एमपी प्रमुख क्यामेरा, १६ एमपी अल्ट्रावाइड, ८ एमपी, तीन गुणा अप्टिकल जुम, पीडीएएफ, लेजर एएफ, ओआईएस डुअल एलईडी ग्लास, एचडीआर र पानारोमाजस्ता विशेषता रहेको छ । वानप्लस ७ टी प्रो हेज ब्लु भरियन्टमा ९९ हजार ९ सय ९९ रुपैयाँमा नेपालभरका अधिकृत वानप्लस स्टोरमा उपलब्ध हुनेछ ।"
परासीमा सनराइजको शाखा,काठमाडौं (कास) सनराइज बैंकले नवलपरासीस्थित परासीमा १२५ औं शाखा सञ्चालनमा ल्याएको छ । ग्राहकहरूलाई सेवा र सुविधा उपलब्ध गराउने उद्देश्यका साथ बैंकको शाखा सञ्चालनमा ल्याएको बैंकले बताएको छ । आइतबार सम्पन्न एक समारोहबीच रामग्राम नगरपालिकाको मेयर नरेन्द्रकुमार गुप्ता र बैंकका प्रमुख कार्यकारी अधिकृत जनक शर्मा पौड्यालले संयुक्त रूपमा शाखाको उद्घाटन गरेका थिए ।
६ जनालाई भ्रष्टाचार मुद्दा,"(काठमाडौं)  अख्तियार दुरुपयोग अनुसन्धान आयोगले कम्पनी रजिस्ट्रारको कार्यालयका दुई सहायक रजिस्ट्रार र ललितपुर महानगरका इन्जिनियरसहित ६ जनाविरुद्ध आइतबार विशेष अदालतमा भ्रष्टाचार मुद्दा दायर गरेको छ । अख्तियारले कम्पनी रजिस्ट्रारको कार्यालयका सहायक रजिस्ट्रार टंकबहादुर भट्टराई र सेवाग्राही सुनील आचार्यविरुद्ध घूस लेनदेन गरेको अभियोगमा मुद्दा दायर गरेको हो । भट्टराईले सेवाग्राहीको कम्पनी अद्यावधिक गर्ने क्रममा २० हजार रुपैयाँ घूस लिएको पुष्टि भएको भन्दै अख्तियारले उनीविरुद्ध डेढ महिना जेल सजाय र बिगो बराबर जरिवानाको मागदाबी गरेको छ । अख्तियारले कम्पनीसम्बन्धी प्रशासनिक कामको सिलसिलामा सेवाग्राहीसित घूस लिएको अभियोगमा कम्पनी रजिस्ट्रारको कार्यालयका अर्का सहायक रजिस्ट्रार सीताराम खड्काविरुद्ध समेत मुद्दा दायर गरेको छ । खड्कालाई डेढ महिना जेल सजाय र बिगो बराबर जरिवाना गर्न अभियोगपत्रमा मागदाबी गरिएको छ । यस्तै, अख्तियारले घर निर्माण सम्पन्नको प्रमाणपत्र दिने क्रममा सेवाग्राहीसित घूस लिएको अभियोगमा ललितपुर महानगरपालिका२८ का इन्जिनियर महेन्द्र महर्जनविरुद्ध भ्रष्टाचार मुद्दा दायर गरेको छ । अख्तियारले सामाजिक सुरक्षा भत्ता वितरणमा अनियमितता गरेको आरोपमा बाराको आदर्शकोतवाल गाउँपालिका६ का वडासचिव रामएकवाल प्रसाद यादव र कार्यालय सहयोगी दिनेश हजराविरुद्ध समेत मुद्दा दायर गरेको छ । अख्तियारका अनुसार छानबिनबाट यादव र हजराले वृद्ध तथा विधवा भत्ता वितरणमा घूस लिने गरेको पुष्टि भएको थियो ।"
कराँतेको त्यो जग,"(काठमाडौं)  मार्सल आर्ट्स पञ्चायतकालमा निलम्बन थियो । अन्धकारमा रहेको कराँतेले उज्यालो भविष्य खोजिरहेको थियो । आफ्नो जीउ बचाउने, स्वस्थ रहने र आफू आफैंमा खेल्दै कराँते घस्रिने प्रयास गरिरहेको थियो । निलम्बन फुकुवा कहिले हुने हो कहिले ।२०२८ सालमै पुलिसभित्र फुल कन्ट्याक्ट थियो । मानबहादुर तामाङले पुलिसलाई प्रशिक्षण गर्थे । २०३९ मा मार्सल आर्ट भनेर खुला भयो । त्यसको पनि आफ्नै कारण थियो । तत्कालीन अधिराजकुमार धीरेन्द्र शाहले मार्सल आर्टमाथिको प्रतिबन्ध खोलिदिएका थिए । धीरेन्द्र आफैं कराँते खेल्थे । कराँतेका संस्थापक प्रमुख थानेश्वर राईले राउन्ड किक हानेर धारिलो तरबारको टुप्पोमाथि राखेको स्याउ दुई टुक्रा बनाए । सो प्रदर्शन हेरिरहेका धीरेन्द्र प्रभावित भए । मार्सल आर्टमाथिको निलम्बन पनि खोलिदिए । २०४३ सालमा मार्सल आर्टबाट कराँते र तेक्वान्दो छुट्टिए । आआफ्नै अस्तित्वमा आए ।िििपञ्चायत फालेर प्रजातन्त्र आयो । कराँतेको उज्यालो भविष्य देखिएन । कारण दक्षिण एसियाली खेलकुद (साफ) सुरु भए पनि त्यसमा यो समेटिएको थिएन । साफमा नसमेटिएको धेरै खेल अनधिकृत जस्तै थियो । कराँते त अझ बढी हुने भयो । एउटा यस्तो समय आयो जसले कराँतेको काँचुली नै फेरिदियो । त्यो समय सन् १९९९ मा नेपालमा भएको आठौं साफले ल्याएको थियो । यसले कराँतेलाई पहिलोपटक आधिकारिक खेल जस्तै बनायो । जवाफमा कराँतेले १६ मध्येको १४ स्वर्ण जितेको थियो । कराँतेले दक्षिण एसियामा निकै ठूलो संकेत प्रवाह गर्यो ।पूर्व मेचीदेखि महाकालीसम्म र लाखौं खेलाडीको जमात मात्र होइन, त्यसमा स्तरीयता पनि थियो भन्ने कराँतेले पहिलादेखि नै प्रमाणित गरेको हो । तर मैले के देखेंभन्दा जतिसुकै अन्तर्राष्ट्रिय प्रतियोगितामा आधिकारिकता देखाए पनि, देशको प्रतिष्ठा राखे पनि आधिकारिक खेलमा समावेश गर्न सकिएन भने त्यसले कुनै पनि स्थान नपाउने रहेछ । त्यसैलाई मनन गरेर आठौं साफमा यसलाई समावेश गर्दा हामीले नेपालमा यो खेलले आधिकारिकता पाएको महसुस गरेका थियौं, दाबा गुरुङ आठौं साफमा कराँते समावेश भएपछिको क्षण अहिले पनि बिर्सन सक्दैनन् ।आठौं साफ भइरहँदा उनी नेपाल कराँते महासंघका अध्यक्ष थिए, आठौं साफमा नेपालको सेफ दि मिसन पनि । खेलाडीले पनि कराँते खेलको प्रभाव आफ्नो प्रदर्शनबाट दर्शाइदिए । रवि महर्जन, दीपक श्रेष्ठ, ध्वजमान मोक्तान, सुरेन्द्रलाल श्रेष्ठ, राजेश श्रेष्ठ, कृष्ण गुरुङ, नीता राई, मीना पाठक, जुनु राई, विनीता चौधरीले कुमितेमा स्वर्ण जिते । प्रीति डंगोल र गंगाराम महर्जनले व्यक्तिगत काता तथा सोना थापा, तेजु गुरुङ, बिना सुवाल, अञ्जु हाछेथुले महिला तथा प्रवीण राना, गोपीलाल बमजन, कृष्ण राई, विजय लामाले पुरुष टिम कातामा स्वर्ण जिते । स्वर्ण जित्न चुकेका दुई खेलाडी दुर्गाराज निरौला र मकेन्द्रबहादुर सिंह थिए । दुर्गाराजको भागमा रजत र मकेन्द्रको भागमा कांस्य पदक पर्यो । खेलकुदमन्त्री शरतसिंह भण्डारी थिए, जो पछि नेपाल कराँते महासंघको अध्यक्ष भए । यसले पनि कराँतेलाई धेरै सहज बनाएको थियो ।मलाई कराँते खेलप्रति पूरै विश्वास थियो । हाम्रो टिम तयारी दुई वर्षअगाडि कराँते साफमा समावेश गर्ने भनेदेखि भएको हो । २०५५ मा नेपालगन्जको राष्ट्रिय खेलकुद सकिएसँगै एउटा उमेर समूहमा चारजना खेलाडीसम्म बन्द प्रशिक्षण राखेका थियौं । त्यसैबाट तीन चरणको छनोट गर्यौं । कुनै नयाँ प्रतिभा छ कि भनेर तीन चरण थप छनोट खेल गर्यौं । चौथो तथा अन्तिम चरणबाट छनोट भएका खेलाडीलाई प्रशिक्षणका निम्ति विदेश पठायौं, पूर्वअध्यक्ष गुरुङ स्वर्णको मिहिनेत सम्झिँदै थिए, विदेशको प्रशिक्षणबाट एक साता जस्तो अगाडि मात्र कराँतेको टिम नेपाल आएको हो । त्यही भएर आठौं साफमा कराँतेको सफलतामा मलाई कुनै नौलो लागेन । दक्षिण एसियाका अरू प्रतिद्वन्द्वी पनि राम्रै थिए । तर हाम्रो तयारी राम्रो थियो ।कराँतेको कुमितेतर्फ प्रशिक्षक थिए अक्बर शाह । साफमा समावेश नहुँदा आधिकारिक खेल नभएको जस्तो देखिने हुनाले साफ अगाडि विदेशमा प्रशिक्षण गर्न पाउन कठिन भएको सम्झना शाहलाई छ । साफमा समावेश भएपछि कराँतेको दायरा निकै फराकिलो भएको उनी पनि सहर्ष स्विकार्छन् । साफमा समावेश भएकाले नै मलेसियामा गएर आरामसँग प्रशिक्षण गर्न पाएका थियौं । तर म बाहिर गएर भन्दा विदेशी प्रशिक्षकलाई बोलाउँदा राम्रो हुने ठान्छु, उनी आठौं साफलाई सम्झिँदै थिए, त्यो बेलाको माहोल राम्रो थियो । सबैभन्दा ठूलो कराँतेमा सबै मिलेको हुनुपर्छ । प्रशिक्षण, अनुशासन, मिहिनेत सबै मिलेर खेलाडीको प्रदर्शन विकास हुने हो । त्यतिखेर यो सबै थियो । बिहान तीन र बेलुका साढे दुई घण्टा प्रशिक्षण हुन्थ्यो । सबै राम्रा खेलाडी थिए । अहिले ती धेरै प्रशिक्षक भइसके ।आठौंमा स्वर्ण जितेका गंगाराम अहिले १३ औं सागमा कराँतेको कातातर्फका प्रशिक्षक हुन् । त्यस्तै दीपक श्रेष्ठ कुमितेमा सहायक प्रशिक्षक छन् । रवि टिम व्यवस्थापक । सञ्चारमाध्यमबाट टाढा बस्ने शाहको बानी थियो । हामी सबै स्वर्ण जित्छौं त भन्छौं तर जित्न सकिएन भने के गर्ने । त्यसैले म अन्तर्वार्ता नै दिँदैनथे कसैलाई । किनभने कति स्वर्ण जित्ने लक्ष्य छ भनेर सोधिहाल्थे । खेलेर नतिजा ल्याउने हो, सञ्चारमाध्यममा बोलेर नतिजा आउने होइन । दसवटा स्वर्ण भनौंला आएन भने के गर्ने, आठौं साफको प्रसङ्गमा उनले भने, पदक आउँछ भन्ने त निश्चित नै थियो । १४ स्वर्ण नै भन्ने सोचेका थिएनौं ।त्यतिखेर अरू टिम त्यस्तो राम्रो थिएनन् । भारत हाम्रैमा आएर सिक्थ्यो । अहिले भारत धेरै राम्रो भएको छ । पाकिस्तानले पनि धेरै प्रगति गरिसक्यो । त्यसबेला हाम्रो जोस नै अर्कै थियो । पहिलोपटक साफमा परेकाले खेलाडीहरू जोसिला थिए । हौसला राम्रो थियो । हामीले सबैलाई राम्रैसँग हराएका थियौं, शाह कराँते टोलीलाई तत्कालीन युवराज दीपेन्द्रले सोल्टी होटलमा बोलाएर बधाई दिँदै फोटो खिचेको स्मरणीय क्षण सम्झन्छन् ।साफअघि पनि उनी रंगशालामा खेलाडीलाई अभ्यास गराइरहेका हुन्थे । मुख्य प्रशिक्षक थिएनन्, वरिष्ठ प्रशिक्षक थिए, त्यही आधारमा उनलाई साफमा नेपालको कराँते टोली हेर्न भनिएको थियो । जिम्मेवारी दिने समयमा सायद उनमा स्तरीयता देखियो होला । टीएस राई मुख्य प्रशिक्षक थिए, उनले पनि प्रशिक्षण गराएका थिए ।कातातर्फ मुख्य प्रशिक्षक हीरासिंह डंगोललाई आठौं साफको सफलतालाई अविस्मरणीय क्षण मान्छन् । काता समावेश ४ स्पर्धामै नेपालले स्वर्ण जितेको थियो । उनकी बहिनी प्रीतिले जितेको स्वर्ण नेपालको आठौं साफमा पहिलो थियो । प्रीतिले यसअघि एसियन च्याम्पियनसिपमा कुमितेमा स्वर्णपदक जितिसकेकी थिइन्, त्यही भएर खासै नौलो लागेन, डंगोल सम्झिँदै थिए, तर आधिकारिक खेलका रूपमा उनले कराँतेबाट नेपाललाई पहिलो स्वर्णपदक दिलाएको भन्दा म धेरै खुसी थिएँ ।प्रीति आफ्नै बहिनी भए पनि काताका बाँकी खेलाडीलाई पनि भाइबहिनी, छोराछोरी जस्तै माया गरेर अभ्यास गराएको उल्लेख गर्दै कुनै खेलाडीलाई कहिल्यै लौरोले नहानेको बताउँछन् । त्यसको एउटा कारण काताको पूरै टिम उनका विधार्थी थिए । साफका लागि बन्द प्रशिक्षणमा आउनुअघि नै उनले कातामा समावेश नेपाली खेलाडीलाई दशरथ रंगशालामा केन्द्रीय डोजोमा सिकाउँथे । सबै खेलाडी लगभग खेल्न सुरु भएदेखि नै डंगोलको प्रशिक्षणमा समावेश भएका थिए । स्वर्णधारी गंगाराम अहिले १३ औं सागको कातातर्फ प्रशिक्षक छन् ।साफमा कराँते पहिलोपटक राखिएकाले होला अन्य देशको तयारी त्यो हिसाबमा आफूले त्यतिखेर नदेखेको उनी बताउँछन् । अरू देशको प्रदर्शन कस्तो थियो भन्ने मलाई थाहा थियो, त्यसैले कातामा ४ स्वर्ण जित्ने पूरा विश्वास थियो । भारत, पाकिस्तान, बंगलादेशका प्रशिक्षकहरू नै यहीं प्रशिक्षण कोर्स गर्न आउँथे, कराँते ठूलो खेलका रूपमा प्रस्तुत भइरहेको तर्क सार्दै उनले भने, अहिले एसियाली खेलकुदमा पनि निरन्तर छ, ओलम्पिकमा पनि राखिँदै छ । त्यसैले सबै देशको तयारी राम्रो छ । साफमा समावेश हुनुअघि पनि दक्षिण एसियाको कराँतेमा नेपाल नम्बर एक रहेको र आठौं साफले त्यसलाई आधिकारिकता दिएको उनी मान्छन् ।विवादका पाटाहरूसफलतासँगै कराँतेभित्र विवादहरू देखिन थाल्यो, राजनीतीकरण हुन पुग्यो । एक समय दाबा गुरुङ र पुरेन्द्रविक्रम लाखे छुट्टाछुट्टै कराँते संघका अध्यक्ष थिए । एउटालाई अन्तर्राष्ट्रिय मान्यता र अर्कोलाई राष्ट्रिय मान्यता । यो लामो समय रह्यो । दुई चिरामा रहेका गुरुङ र लाखे अहिले तदर्थ समितिको कराँतेमा छन् ।आठौं साफसम्म कराँते क्लिन जस्तो थियो, अहिले खेलाडीले पनि राजनीति गर्ने गरेको आरोप दीपक श्रेष्ठको छ । खेलाडी र प्रशिक्षक एकले अर्कालाई विभिन्न आरोप लगाउने गरेका छन् । खेलाडी छनोटमा धाँधली गरेको, प्रशिक्षक मनमौजी राखेको आरोप नेपाली कराँतेमा नियमित जस्तै लाग्ने गरेको छ । व्यवस्थापक रवि महर्जनले १३ औं सागका लागि सहभागी नेपाली कराँते टोलीको सम्मान कार्यक्रममा ट्र्याकसुट, ज्याकेट, जर्सी र ब्याग प्रदान गरेका थिए । त्यही कार्यक्रममा प्रशिक्षकद्वय कुशल श्रेष्ठ र तारा गुरुङ तथा खेलाडीहरू विनोद शाक्य र दिगम्बर पन्तलाई बोलाइएकै थिइएन । सागअगाडि नै नेपाली कराँतेको विवाद चुलिएको थियो ।हरेक खेलमा राजनीतीकरण भइरहेको छ । म पनि कुनै राजनीतिक पार्टीसँग आस्था राख्छु । तर रंगशाला छिर्नु अगाडि म राजनीतिको पोको बाहिरै राख्छु । धर्म, राजनीति हरेक क्षेत्रमा अट्न सक्ने भनेकै खेलकुद हो, गुरुङ भन्छन्, खेलमा राजनीति भएपछि, राजनीतीकरण भएपछि यसको हरेक हाँगामा असर परेको हुन्छ । त्यसपछि खेलाडीले आफ्नो प्रदर्शन दिन सक्दैनन् । हाइकमान्डबाट जब राजनीतिको हावा लाग्छ त्यसपछि त्यो स्वतः खेलाडीमा पनि छिर्छ ।प्रशिक्षकदेखि खेलाडीले अुनशासन गुमाउँदै गएको आरोप प्रशिक्षक डंगोलको छ । आठौं साफमा हाम्रो तयारी भव्य थियो । सबैभन्दा ठूलो त्यतिखेर खेलाडीदेखि प्रशिक्षक सबै अनुशासित थिए । सफल हुनलाई मिहिनेती, लगनशील र अनुशासित हुनुपर्छ, डंगोल वर्तमान विसंगतितर्फ इंगित गर्दै भन्छन्, अहिले पनि अनुशासित नै छन्, तर पहिला जस्तो छैनन् । प्रशिक्षक नै सोर्सफोर्स लगाएर बनेका छन् । राष्ट्रिय खेलाडी नै उत्पादन नगरेकाले अहिले राष्ट्रिय टिमको प्रशिक्षण दिइरहेका छन् । स्वर्ण जित्ने र स्वर्ण दिलाउने फरक हो । हिजोका स्वर्णपदक विजेताहरू नै जसरी पनि प्रशिक्षक बन्न लागिपरेका छन् ।"
दुई स्वर्ण छाडेका थियौं : दाबा,"मेरै पहलमा कराँते साफमा समावेश भएको हो । साफमा मात्र नभई हिरोसिमा एसियाली खेलकुदमा पनि कराँते राख्न मेरो ठूलो भूमिका थियो । त्यतिखेर म नेपाल ओलम्पिक कमिटीको सहमहासचिव थिए । रुक्मशमशेर राणा महासचिव हुनुहुन्थ्यो । उहाँ र मेरो पहलमा एसियाली खेलकुदमा कराँते समावेश गरेका हौं । पहिला विभिन्न देशसँग लबिइङ गर्यौं, सबैभन्दा महत्त्वपूर्ण जापानको ओलम्पिक कमिटीलाई हामीले आश्वस्त बनाएर कराँतेलाई एसियाली खेलकुदमा छिराएका हौं ।साफमा कराँते समावेश गर्न भारत र श्रीलंकाले मानिरहेका थिएन् । भारतसँग मैले भारोत्तोलनमा सहमति गरेको हुँ । श्रीलंकासँग अर्को खेलमा सहमति भयो । दुई खेलमा मैले सहमति जनाएपछि भारत र श्रीलंका हामीलाई समर्थन गर्दै कराँतेलाई आठौं साफमा समावेश गर्न राजी भएका हुन् । एउटा नयाँ खेल राख्नलाई कम्तीमा चार देशको समर्थन चाहिन्थ्यो । पछि हामीलाई पाँच देशले समर्थन गरेका थिए । कराँतेमा हाम्रो सहमति भएपछि मात्र आठौं साफमा भारोत्तोलन राखिएको थियो । हाम्रो कराँते प्रस्तावमा भारतले भारोत्तोलन राखेपछि हामीले त्यसमा समर्थन जनाउँदै कराँतेलाई छिराएका हौं । आठौं साफमा १२ खेल थिए । कराँतेको समर्थनमा भारोत्तोलन पछि थपिएको हो । श्रीलंकाले अर्को एउटा के खेल मागेको थियो त्यसमा हामीले समर्थन गरेका थियौं ।हामीले साफमा कराँतेको १६ इभेन्टमा १६ नै स्वर्ण जित्न सक्थ्यौं । तर दुई स्वर्ण हामीले हाम्रो कराँतेको भविष्यका लागि बलिदान गरेका हौं । दुई स्वर्ण नजित्ने व्यक्तिगत खेलाडीलाई मार परे पनि देशलाई चाहिँ फाइदै भएको छ । आठौं साफको सेभ दि मिसन पनि भएकाले एक सय दिनको काउन्ट डाउनमा तयारी समितिको एक कार्यक्रममा कसले कति जित्छ हामीले अहिलेसम्म एकै साफमा ४ भन्दा बढी स्वर्ण जित्न सकेका छैनौं भन्ने कुरा आएको थियो । म एउटा पूर्वखेलाडी र कराँते संघको अध्यक्षको हैसियतले प्राविधिक विश्लेषण गरेर कम्तीमा २४ वटा र बढीमा ३२ वटा स्वर्ण जित्न सकिन्छ भनेको थिएँ । तर यो कुन आधारमा बोल्नुभयो भनेर मन्त्रालयका सचिवदेखि सहसचिवसम्मका व्यक्तिले खेल्ने खेलाडीले हो तिमीले कुन आधारमा यस्तो भनेको भनेर उल्टै प्रश्न गरे । यत्रो स्वर्ण भनेको पछि आएन भने यसको जिम्मेवारी कसले लिन्छ पनि भने । एउटा सच्चा खेलाडी, सेभ दि मिसन भएकाले भनेको हुँ, यदि त्यति स्वर्णमा कुनै तलमाथि भए म त्यसको निश्चितता लिन्छु भनेको थिएँ ।"
नेपाल नै खेलकुदमय थियो : दीपक,"आठौं साफको छुट्टै माहोल थियो । नेपाल नै खेलकुदमय थियो । सबैतिर साफको चर्चा थियो । साफ सकिए पनि वर्ष दिनसम्म यसको चर्चा थियो, अहिले पनि छ । साफमा कराँते समावेश गर्ने भनेर २ वर्ष अगाडि नै तय भएको थियो । त्यसैका लागि ५४ सालमा जिल्ला छनोट सुरु भयो । त्यसको अर्को वर्ष नेपालगन्जको राष्ट्रिय खेलकुद परालमा सुतेर खेलेका थियौं । खानाको व्यवस्थापन भने निकै राम्रो थियो त्यहाँ । नेपालगन्जको राष्ट्रिय प्रतियोगितापछि बन्द प्रशिक्षणमा राखिएको थियो । एक दिन प्रशिक्षण छुट्यो भने पनि अर्को पार्टनरले राम्रो गरिदिन्छ भन्ने डर हुन्थ्यो । त्यही भएर बिरामी भए पनि प्रशिक्षणमा जाने गरेका थियौं । अकबर शाह, हीरासिंह डंगोल, मीनकृष्ण महर्जन, महेशकुमार श्रेष्ठ, गगन लामाले सुरुमा हामीलाई प्रशिक्षण दिएका थिए ।कराँतेको सार्क फ्रेन्डसिप प्रतियोगिता त खेलेका थियौं, जित्थ्यौं पनि । तर वास्तविक परीक्षा भएको थिएन । त्यही पनि साफमा स्वर्णपदक जित्छौं जस्तो लागेको थियो । हामीलाई चाहिँ साफको छनोट नै फलामको चिउरा चपाए जस्तो थियो । सबै एक से एक खेलाडी थिए । छनोटमा मैले एसियाली खेलकुदमा पदक जितेका समरबहादुर गोलेलाई हराएँ ।हामीलाई ठमेलको होटलमा राखिएको थियो । ६ महिना त्यहाँ बस्यौं होला । त्यसपछि ग्रान्ड होटलमा सर्यौं । साफ सुरु हुनुअघि मलेसियामा एक महिना प्रशिक्षण गरेका थियौं । मलेसियाका इरानी प्रशिक्षक थिए । उनले दुवै टोलीलाई राखेर सँगै प्रशिक्षण गराएका थिए । हामी खेलमा मात्र केन्द्रित हुन्थ्यौं । कराँतेको छैटौं स्वर्णपदक मैले जितें । त्यसबापत नगद पुरस्कार पनि पायौं । सरकारले स्वर्ण जितेमा घरघडेरी दिने भनेको थियो । तर अन्तिममा ३ लाखमात्र दियो । मैले त्यसैमा १ लाख ३० हजार थपेर ललितपुरको हात्तीवनमा घडेरी किनें । अहिले त्यही घडेरीमा घर बनाएको छु ।"
नेपाल सेमिफाइनलमा,"(पोखरा)  सुरुआती जित हात पार्दै नेपालले ब्याडमिन्टनमा दुई पदक पक्का गरेको छ । १३ औं दक्षिण एसियाली खेलकुद (साग) अन्तर्गत आइतबार पोखरामा भएको टिम इभेन्टतर्फ क्वाटरफाइनल खेल जित्दै नेपाली खेलाडी सेमिफाइनलमा पुगेका छन् ।नेपालले महिला र पुरुष दुवैतर्फ पदक पक्का गर्यो । टिम इभेन्टमा पुरुषतर्फ नेपालले भुटान र महिलातर्फ बंगलादेशलाई हराए । नेपालले कम्तीमा कांस्य पदक पक्का गरेको छ । रत्नजित तामाङले भुटानका अनिश गुरुङलाई २१६, २१९ को सोझो सेटमा हराए । दीपेश धामीले भुटानका निडुप दोर्जेलाई २११३, २११४ को सेटमा पन्छाए । प्रिन्स दाहालले भुटानका नोर्बु डोन्डुपलाई २११२, २१५ को सेटमा हराए ।महिलातर्फ नेपालकी नङसलदेवी तामाङले बंगलादेशकी साल्पा अख्तरलाई २११८, १५२१, २११७ को सेटमा हराइन् । अर्को खेलमा नेपालकी रसिला महर्जनले बंगलादेशकै एलिना सुल्तानाविरुद्ध २८२६, २११९ को सोझो सेटमा जित निकाल्दै खेलमा २० को अग्रता लिइन् । जेसिका गुरुङले विस्त्री खातुनलाई २११९, २२२० ले हराएर बंगलादेशको सम्भावना समाप्त पारिन् । पदक सुनिश्चित भएपछि नेपालका प्रशिक्षक सुदीप योन्जनले खेल प्रतिस्पर्धात्मक हुँदाहुँदै पनि खेलाडीले उत्कृष्ट प्रदर्शन गर्दा जित सम्भव भएको बताए । उनले भने, सेमिफाइनलमा पनि आइतबारजस्तै खेलाडीले शतप्रतिशत खेले फाइनल पुग्ने सम्भावना छ ।बंगलादेशका प्रशिक्षक गौतम चण्डुपालले हार बेहोर्नुमा रेफ्रीलाई दोष दिए । हाम्रा खेलाडीको प्रहारलाई लाइन रेफ्रीले धेरैजसो आउट देखाए, उनले भने, महिला ब्याडमिन्टनमा हाम्रो प्रदर्शन सन्तोषजनक नै थियो ।भारत र श्रींलका भने पुरुष र महिलाको टिम इभेन्टमा बाई पाएर सिधै सेमिफाइनल पुगेका छन् । सोमबार सेमिफाइनलमा नेपालका महिला र पुरुष खेलाडी श्रीलंकासँग भिड्नेछन् । टिम इभेन्टमा महिला र पुरुषतर्फका फाइनल सोमबार हुनेछ । मंगलबारदेखि भने महिला एकल र डबल्स, पुरुषतर्फ एकल, डबल्स र मिक्स डबल्सका खेल हुनेछन् । पोखरा रंगशालास्थित ब्याडमिन्टन कोर्टमा भइरहेको खेलमा ७ स्वर्णका लागि ७ देशका ९४ खेलाडीले प्रतिस्पर्धा गर्दैछन् ।"
तीन योद्धाको कथा,"(काठमाडौं)  कसैको नाम ईश्वर हुनसक्छ भने कसैको नाम दानव पनि त हुनसक्छ । आखिर नाममा के नै छ र ? पहिलेका नामी फुटबल खेलाडी, तर प्रशिक्षकका रूपमा ओझेलमा परेका राजेश मानन्धरलाई कसैले दानव भनेर बोलाउँदा कत्ति पनि दुःख लाग्दैन, बरु खुसी नै लाग्छ । कोही उनलाई दानव भाइ भनिरहेका हुन्छन्, कोही उनलाई दानव दाइ । उनी खासमा नेपाली फुटबलका दानव हुन् । साँच्चै यी राजेशलाई दानव भन्न किन सुरु भयो त ?उनीभन्दा पुरानो पुस्ताका खेलाडी हुन्, वाईबी घले । उनका अनेक गुणमध्ये एउटा थियो, कसैको उपनाम जुराउने । राजेशको शरीर आफैंमा भीमकाय छ, त्यसमाथि सुहाउँदो उचाइ । त्यसैले वाईबीले उनको नामै राखिदिए दानव । ती दिन पनि थिए, जतिबेला उनी राम्रो फुटबल खेल्थे र दशरथ रंगशालामा उनको खेल हेरेर मख्ख परेकाहरू जोसिँदै कराउँथे, दानवदानव । राजेश आफैं पनि मख्ख पर्थे । खासमा दानव भनेर बोलाइए पनि उनको मन कमलो नै छ ।खेल भने उनको रफ एन्ट टफ हुने गर्छ । त्यसैले उनी प्रायः पहेँलो र रातो कार्डको नियमित ग्राहक भइरहन्छन् । रेफ्रीलाई पनि उनविरुद्ध कार्ड देखाउँदा स्वाद हुँदो हो । उनको नाम आएपछि काठमाडौं क्लबको नाम अगाडि आउने नै गर्छ । कुनै समय सहिद स्मारक ए डिभिजनमा खेल्ने एउटा क्लब थियो, काठमाडौं क्लब । काठमाडौं सहरको नाममा रहेको यो क्लब अहिले कता छ, कि छैन नै ? त्यो संन्जिव मिश्रलाई मात्र थाहा छ ।नेपाली फुटबलमा विज्ञ उपनाम पाएका यी सन्जिवले कुनै समय आफ्नो मनले काठमाडौं क्लब चलाए । यसले घरेलु फुटबलमा लामो समय विद्रोहीको भूमिका खेले । क्लब नरहेपछि उनी पनि विद्रोही रहेनन् । जेहोस्, यो क्लबले नेपाली फुटबललाई दिएका दुई ठूला नाम हुन्, राजेशसँगै मृगेन्द्र मिश्र । दुवैको घर नजिकै छ, एउटै टोलका हुन्भन्दा हुन्छ । मृगेन्द्र केही जेठा होलान्, तर उनीहरूलाई समकालीन मान्दा केही फरक पर्दैन होला ।यी राजेश र मृगेन्द्रको प्रसंग किनभन्दा उनीहरू त्यो टिमको प्रशिक्षकका रूपमा छन् । त्यही टिमले १३ औं दक्षिण एसियाली खेलकुदको पुरुष फुटबलमा नेपालको चुनौती पेस गर्दै छ । त्यसो भनेको नेपालको राष्ट्रिय यू२३ टिम । यी दुवै भन्दा माथिल्लो पदमा छन्, बालगोपाल महर्जन । उनी मुख्य प्रशिक्षक हुन् । प्रशिक्षक राजेश भइहाले, गोलकिपर प्रशिक्षक भने मृगेन्द्र । यी नेपाली फुटबलका तीन योद्धा हुन् । यिनकै रेखदेखमा नेपाली टिम सागमा पुरुष फुटबलको स्वर्ण पदक रक्षा गर्न ओर्लनेछ ।भलै राजेश र मृगेन्द्रबारे कमै लेखिए पनि बालगोपालबारे भने धेरै लेखिएको छ । जतिबेला उनले खेलाडी जीवनबाट संन्यास लिए, सुरुमा रेफ्री बने । रेफ्रीमा किन हो भविष्य देखेनन्, प्रशिक्षकतिर लागे । प्रशिक्षकले गर्नुपर्ने कागजी लेखनको गृहकार्यमा उनी अब्बल छन्, त्यसैले एसियाली फुटबल महासंघ (एएफपी) को परीक्षामा पनि राम्रै अंक ल्याउँछन् । जतिबेलादेखि उनी प्रशिक्षक भए, नेपाली फुटबलसँग उनको नाम कुनै न कुनै रूपमा जोडिन्छ ।पछिल्लो साफ च्याम्पियनसिप पनि उनकै प्रशिक्षणमा खेलेको थियो र नेपाल सेमिफाइलन पनि पुग्न सफल रह्यो । अहिले जति नाम चलेका नयाँ पुस्ताका युवा खेलाडी छन्, ती सबैलाई उमेर समूहको फुटबलमा बालगोपालले कुनै न कुनै समय प्रशिक्षण दिए नै । अझ एक खास पुस्ताका खेलाडीलाई सानै उमेरदेखि हेरेका थिए, उनले । यी तीन योद्धाको चर्चा कहिले किन पनि सान्दर्भिक छ भने सन् १९९३ मा नेपालले फुटबलमा स्वर्ण जित्दाको टिमका उनीहरू पनि सदस्य हुन् ।त्यसो भनेको उनीहरूको घाँटीमा गर्वले दक्षिण एसियाली खेलकुदको स्वर्ण झुन्डिसकेको छ । अब यिनकै रेखदेखमा खेलेको टिमले स्वर्ण जित्छ भने त्यसको कति मीठो उपलब्धि हुँदो हो । सन् १९९९ को आठौं साफमा नेपाल पुरुष फुटबलमा फाइनलमा पराजित हुँदाको टिमका पनि प्रमुख सदस्य हुन् बालगोपाल । त्यसो त उनले नेपाली फुटबलबाट धेरै पाए, तर उनले धेरैथोक पाएनन् भन्दा हुन्छ । जतिबेलादेखि नेपाली फुटबलमा उत्कृष्ट खेलाडीलाई कार पुरस्कार दिने चलन सुरु भयो, उनलाई पुरानो पुस्ताका मानिए ।अझ भनौं, उनीपछि आएका खेलाडीबाट मात्र कार दिने चलन सुरु भयो । अझ राजेशले त केही पनि पाएनन् भन्दा हुन्छ । उनलाई त अन्याय नै भयो भन्दा पनि हुन्छ । उनको समकालीन सबै खेलाडीले उत्कृष्ट खेलाडीका रूपमा दिइने रूपक स्मृति पुरस्कार पनि पाए, तर उनले यति पनि पाएनन् । उनलाई यो प्रसंग उप्काइदिनुपर्छ, खुबै दुःख मान्छन् । उदेक अनुहार बनाउने गर्छन् । कोही कसैले उनलाई यो पुरस्कार दिनबाट रोके पनि उनी त्यसका पूर्ण हकदार भने थिए ।त्यही सन् १९९९ को स्वर्ण जित्दाको टिमको सदस्यकै रूपमा उनी त्यसका पूर्ण हकदार थिए । ढाकामा हात पारेको त्यो स्वर्ण जित्दाको टिमबाट मैदानमा १२ खेलाडी मात्र उत्रे । लगातार दुई खेलमा उही समान ११ खेलाडी उत्रे, खाली फाइनलमा चोटग्रस्त दीपक अमात्यलाई सब्स्टिच्युट गराइएको थियो । यो सुरुआती ११ खेलाडीमा पर्नेमा बालगोपाल पनि थिएनन्, मृगेन्द्र पनि थिएनन् । थिए त यिनै दानव । उनले टाइब्रेकरमा गोल पनि गरे ।त्यति बेला जितेको स्वर्ण कत्तिको महत्त्वपूर्ण थियो भने भन्नेहरू भन्ने गर्छन्, अरू सबै स्वर्ण एक ठाउँमा, त्यो फुटबलको स्वर्ण एक ठाउँमा । भारी, यही फुटबलको स्वर्ण हुँदो हो । अब पालो मृगेन्द्रको । उनले त झन केही पनि पाएनन् । न बालगोपाल जत्तिको, न राजेश जत्तिको । तर उनी नेपाली फुटबलमा लगातार खटिरहे । उनलाई नेपाली फुटबलका साइड हिरो भन्दा हुन्छ । सिनेमामा यस्ता पात्र हुने गर्छन्, जसले नायिकालाई मन त पराउँछ, तर उनलाई प्राप्त गर्न सक्दैन ।तर यी साइड हिरो खुसी नै हुन्छन् र नायकको उपलब्धिमा पनि गर्व मान्छन् । यी मृगेन्द्र यस्तै छन् । अरू सबैले धेरै पाइरहे, उनी खुसीले त्यसलाई हेरिरहे मात्र । उनले लामो समय गोलरक्षकको भूमिकामा खेले । पछि गोलरक्षककै प्रशिक्षक बने । उनले पूर्णकालीन प्रशिक्षककै रूपमा पनि ए डिभिजनका क्लब हेरे, काठमाडौं क्लबदेखि थ्री स्टारसम्म पनि । अझ उनी नेपाली फुटबलका जिउँदा सहिद हुन्, ०४६ सालको आन्दोलनमा उनले पनि गोली खाए, तर मरेनन् ।बरु बाँचे । उनी बाँचेको पनि नेपाली फुटबलको सेवा गर्नकै लागि त हो । नेपाली फुटबलमा बिनास्वार्थ लगातार लागिरहेकामा मृगेन्द्र बराबरको को नै छन् र भने ? होलान्, तर कम नै । बालगोपाल, राजेश र मृगेन्द्र यी तीनै जनाले फरक फरक विशेषतासहित लामो समय नेपाली फुटबलको सेवा गरिसकेका छन् । यही सेवाका लागि पनि नेपाली टिमले अहिलेको दक्षिण एसियाली खेलकुदमा पुरुष फुटबलतर्फ स्वर्ण जित्नुपर्छ । यस्तो भएन भन्दा पनि केही फरक पर्दैन, उनीहरू नेपाली फुटबलका लागि धेरै गरिसके ।"
'पालिकाहरूमा आर्थिक दुरुपयोग बढ्यो',"काठमाडौं (कास) अख्तियार दुरुपयोग अनुसन्धान आयोगले पालिकाहरूमा अनियमितता बढेको बताएको छ । उपभोक्ता समितिका पदाधिकारी र कर्मचारीको मिलेमतोमा योजना कार्यान्वयनका लागि कानुनी प्रक्रिया पूरा नगरी रकम भुक्तानी दिई अनियमितता गर्ने प्रवृत्ति बढेको अख्तियारको निष्कर्ष छ । प्रदेश तथा पालिकाहरूमा भएका अनियमिततासम्बन्धी परेका उजुरी, योजना कार्यान्वयन तथा व्यवस्थापन, सेवा तथा खरिद कार्य, कर्मचारी व्यवस्थापन, सामाजिक सुरक्षा भत्ता तथा सेवा सुविधा वितरण, सार्वजनिक जग्गा सिफारिस, शिक्षा क्षेत्र व्यवस्थापनलगायत विषयमा अनुसन्धान गर्दा त्यस्तो अनियमितता भेटिएको अख्तियारले जानकारी दिएको छ । पालिकाहरूले उपभोक्ता समितिलाई पेस्की दिने, कामै नगरी फर्छ्योट गर्ने, योजना सम्पन्न नगरी कार्यसम्पन्न प्रतिवेदन बनाई वा नबनाई भुक्तानी दिने तथा कमिसन लिई कार्य सम्पन्न नभएका आयोजनाको फरफारकसमेत गर्ने, पालिकाहरूले उद्योग र कलकारखाना स्थापनाका लागि भन्दै कानुनी प्रक्रियाविपरीत सहमति एवं सिफारिस दिने गरेको र वातावरणीय प्रभावको अध्ययनबिनै मिलेमतोमा वनजंगल र खोलानालाको दोहन गर्न दिइरहेको अख्तियारले बताएको छ । अख्तियारले आइतबार सार्वजनिक गरेको छानबिन प्रतिवेदनमा पालिकाहरूमा ६१ किसिमका अनियमिततापूर्ण कार्य भइरहेको समेत औंल्याइएको छ ।गैरकानुनी कार्य तत्काल बन्द गरी स्थानीय सरकार सञ्चालन ऐन तथा सार्वजनिक खरिद ऐन र नियमावलीबमोजिमको प्रक्रिया अगाडि बढाउन तीनै तहका सरकारलाई अख्तियारले निर्देशन दिएको छ । ठूलो रकम पेस्की लिई समयमै योजना सम्पन्न नगर्ने उपभोक्ता समिति तथा ठेकेदारलाई अविलम्ब कानुनी कारबाही गरी योजना तुरुन्त सम्पन्न गर्न लगाउन वा सम्झौता तोडी अन्य विकल्पबाट योजना सम्पन्न गर्नसमेत भनेको छ ।"
दीपकले बाले ओलम्पिक टर्च,"(काठमाडौं)  दीपक विष्टलाई २० वर्षअघि दक्षिण एसियाली खेलकुद (साग) मा प्रतिस्पर्धा गर्दा सहभागी हुनु नै ठूलो लागेको थियो । दुई दशकपछि साग फर्किएर मूल घरमा फर्कंदा दीपकको भूमिका फेरिएको थियो । उनले १३ औं दक्षिण एसियाली खेलकुदको आइतबार उद्घाटन समारोहमा ओलम्पिक दीप प्रज्वलन गरे । हुन त यो २० वर्षमा धेरै हिसाबमा दीपक नै फेरिए । सागमा जितेका लगातार चार स्वर्णले दीपकलाई दीप प्रज्वलनका लागि उभ्याएको हो । उनले आफूलाई जितबहादुर केसी, वैकुण्ठ मानन्धरसँगै उभ्याए । संयोगले उनै जितबहादुर र वैकुण्ठले दशरथ रंगशालाको ट्र्याकमा बोकेको ओलम्पिक टर्चलाई दीपकले ओलम्पिक फ्रेमसम्म पुर्याएका थिए । मेरा लागि यो ठूलो सम्मान र खुसीको क्षण हो । साग भनेको हाम्रा लागि मिनी ओलम्पिक हो, त्यसमा ओलम्पिक टर्च बोक्न पाउनु ठूलो हो । दीप प्रज्वलन गर्न पाउनु अझ विशेष हुन्छ । खेलकुदमा लागेर एकदमै राम्रो गरें जस्तो लागेको छ आज मलाई, दीपकले भने, सन् २००८ को बेइजिङ ओलम्पिकमा झन्डा बोक्दा जस्तो खुसी र गर्वको महसुस भएको थियो । देशमा भएको सबैभन्दा ठूलो इभेन्टमा आज ओलम्पिक टर्च बोक्न पाउँदा मलाई त्यस्तै खुसी र गर्वको महसुस भएको छ ।सन् १९९९, २००४, २००६ र २०१० को साग खेलकुदमा स्वर्ण जितेका दीपकले भने, खेलले मलाई यहाँसम्म पुर्यायो । तेक्वान्दोमा लागेर मैले जुन नाम र सम्मान पाए, त्यो सबैभन्दा ठूलो हो । आठौं साफमा खेल्दा म धेरै नै जुनियर थिए । वैकुण्ठ मानन्धर दाइले ओलम्पिक टर्च बाल्दाको झझल्को मलाई अझै आउँछ । अहिले आएर त्यो अवसर मलाई नै आउला भन्ने सोचेकै थिइनँ । यो अवसर पाउँदा मैले आफूलाई धेरै भाग्यमानी ठानेको छु ।नेपाली राष्ट्रिय क्रिकेट टोलीका पूर्व कप्तान पारस खड्काले खेलाडी तथा ब्याडमिन्टनका दीपक थापाले निर्णायकको भूमिकामा शपथग्रहण गरेका थिए । पारस पहिलो पटक सागमा खेलाडीको रूपमा खेलिरहेका छन् । मार्चपासमा कमलबहादुर अधिकारीले नेपालको झण्डा बोकेका थिए । उनी नेपालबाट सागमा स्वर्ण जित्ने एक्लो भारोत्तोलन खेलाडी हुन् । राष्ट्रपतिले विद्यादेवी भण्डारीले १३ औं सागको उद्घाटन गरेकी थिइन् । प्रधानमन्त्री केपी ओली अस्वस्थताका कारण उपस्थित हुन नसकेपछि उपप्रधानमन्त्री ईश्वर पोखरेलले विशेष सम्बोधन गरेका थिए । नेपाल ओलम्पिक कमिटी एवं दक्षिण एसिया ओलम्पिक कमिटिका अध्यक्ष जीवनराम श्रेष्ठ, युवा तथा खेलकुदमन्त्री जगतबहादुर विश्वकर्मा र राष्ट्रिय खेलकुद परिषद्का सदस्यसचिव रमेशकुमार सिलवालले पनि सम्बोधन गरेका थिए । साग जन्मभूमिमा फर्किएको छ, नेपाल यसको जन्मदाता हो र तेस्रोपल्ट आयोजना गर्न पाउँदा हामी गौरावन्वित छौं । सहभागी सबै खेलाडीले यस प्रतियोगितालाई अवसरको रूपमा लिएर आआफ्नो राष्ट्रको प्रतिष्ठा बढाउन प्रयासरत हुनेछन् भन्ने कामना गर्दछु, एनओसी अध्यक्ष श्रेष्ठले भने । सिलवालले भूकम्पपछि क्षतविक्षत भएको पूर्वाधार निर्माण कार्यलाई सकेर प्रतियोगिता आयोजना गर्न सकिएको जानकारी गराए । सागको बजेट ५ अर्ब रहेको छ, त्यसमा भौतिक पूर्वाधारमा १ अर्ब ५० करोड रुपैयाँ खर्च गरिएको छ । उद्घाटन र समापन समारोहको बजेट १५ करोड छ । आइतबार उद्घाटन ३ घन्टा चलेको थियो । त्यसमा सात देशका खेलाडीको मार्चपास, नेपालको सातै प्रदेशको संस्कृति झल्कने नृत्य, लेजर बिम, लाइटिङ, इलेक्ट्रोनिक प्रदर्शन, मास क्यालिसथेनिक्स प्रदर्शन, सार्क गीत, मनमगनका गायक दीपक वज्राचार्यको टोली प्रस्तुति दिएको थियो । नेपालले ५० स्वर्ण जित्ने लक्ष्य बनाएको छ । नेपालले धेरै पदक जित्ने सम्भावना भएका खेल कराँते र तेक्वान्दो सोमबार सुरु हुँदै छ । टेबलटेनिसको टिम इभेन्टमा नेपालले सोमबार पदक जित्ने सम्भावना रहेको छ । नेपालबाट ५ सय ९४ खेलाडी मैदानमा प्रतिस्पर्धा गर्दैछन् ।"
स्विमिङ पुल लगभग तयार,"(काठमाडौं)  १३ औं दक्षिण एसियाली खेलकुद (साग) का लागि बहुप्रतीक्षित हिटिङ सिस्टमको नयाँ स्विमिङ पुलमा आइतबार बिहान पानी हालिएको छ । हिटिङ सिस्टमको परीक्षण पनि सफल भएको इन्जिनियरले बताएका छन् । यससँगै १३ औं सागका लागि स्विमिङ पुल तयार भएको भन्ने अवस्थामा आइपुगेको छ ।सातदोबाटोस्थित अन्तर्राष्ट्रिय खेलकुद परिसरमा बनाइएको २५ गुणा २५ मिटरको स्विमिङ पुलबारे नेपाल पौडी संघका अध्यक्ष अशोक वज्राचार्यले भने, १० लाख लिटर पानी अटाउने स्विमिङ पुलमा करिब २ लाख लिटर हालिसकेका छौं । साँझसम्म पुल पानीले भरिनेछ । यससँगै हामी पौडीको प्रतिस्पर्धा नयाँ पुलमा आयोजना गर्नसक्ने अवस्थामा आइपुगेका छौं । त्यससँगै रहेको आउटडोर पुलको पानीलाई हिटिङ सिस्टमको नयाँ इन्डोर पुलमा हालिएको हो । पानी हाल्ने काम बिहान ८ बजे सुरु गरिएको थियो ।अमेरिकाबाट ल्याइएको तीनवटा हिटिङ सिस्टमको मेसिनको परीक्षण पनि सफल भयो, झन्डै २३ करोड रुपैयाँमा निर्मित १० लेनको पुलमा कार्यरत राष्ट्रिय खेलकुद परिषद्का इन्जियनियर कर्मा शाहीले भने, मेसिनले फिल्टर गर्दै पानी तताइरहेको छ । यसैलाई ट्रिटमेन्ट गरेर खेल्न योग्य बनाउने हो । अब पुल बन्ने अवस्थामा आएको छ । चिसो मौसमका कारण १२ औं सागलाई हिटिङ सिस्टिमको पुल आवश्यक परेको हो । अन्तर्राष्ट्रिय पौडी महासंघ (फिना) को नियमानुसार हिटिङ सिस्टमको स्विमिङ पुलको तापक्रम प्रतियोगिताको बेला २६ देखि २८ डिग्री सेल्सियस हुनुपर्छ ।संघका अध्यक्ष वज्राचार्यका अनुसार स्विमिङ पुल क्षेत्रमा टच प्याड र स्कोर बोर्ड राख्नमात्रै बाँकी छ । अन्तर्राष्ट्रिय पौडीमा २५ गुणा २५ मिटरको पुललाई शर्ट कोर्स भनिन्छ । दक्षिण एसियाली खेलकुदको सबैभन्दा बृहत् प्रतियोगितामा पौडी पहिलोपल्ट शर्ट कोर्समा हुने भएको हो । र, हिटिङ सिस्टमको पुलमा पनि पहिलोपल्ट नै प्रतिस्पर्धा गर्न लागिएको हो । यसपालि पौडीमा ३८ स्पर्धा समावेश गरिएको छ । पौडी मंसिर १९ देखि २३ सम्म हुनेछ ।नेपालले दक्षिण एसियाली खेलकुदको सबैभन्दा ठूलो प्रतियोगिता तेस्रोपल्ट आयोजना गर्न लागेको हो । सन् १९८४ मा भएको पहिलो संस्करणमा पौडी त्रिपुरेश्वरमा खेलाइएको थियो । ६ लेनको यो स्विमिङ पुल चार वर्षअघिको महाभूकम्पले क्षतिग्रस्त बनेको छ । आठौं साफ खेलकुदका लागि सातदोबादोको अन्तर्राष्ट्रिय पौडी परिसरमा निर्मित ५० गुणा २५ मिटरको आउटडोर तयार गरिएको थियो ।"
