शीर्षक,विवरण
दुईदुई स्वर्णको कथा,"१३औं दक्षिण एसियाली खेलकुद (साग) को औपचारिक खेल सुरु भएको पहिलो दिनमै करातेका मन्डेकाजी श्रेष्ठ र तेक्वान्दोकी आयशा शाक्यले एकै दिन २२ स्वर्णको कीर्तिमान बनाएका छन् । उनीहरूको कीर्तिमानसँगै सोमबार नेपालले १५ स्वर्ण आफ्नो पोल्टामा पारेको छ । करातेका मन्डेकाजीले व्यक्तिगत काता र टिम काता तथा आयशाले तेक्वान्दोमा २९ वर्षमाथि एकल पुम्से र २९ वर्षमाथि युगल पुम्सेमा स्वर्ण पदक जितेका हुन् । काता र पुम्से दुवै मार्सल आर्ट कला प्रदर्शनी खेल हुन् । धावक राजेन्द्र भण्डारीले सन् २००६ को १०औं सागमा ५ हजार मिटर र स्टेपल चेजमा स्वर्ण जितेका थिए । तर डोपिङ परीक्षणमा असफल भएपछि उनका दुवै स्वर्ण खोसिएका थिए । त्यसअघि र पछि पनि कुनै नेपाली खेलाडीले एकै सागमा दुई स्वर्ण जित्न सकेका थिएनन् । सातदोबाटोस्थित ५० मिटरको फरकमा रहेको तेक्वान्दो र कराते हलमा मन्डेकाजी र आयशाले इतिहास रचेका हुन् । मन्डेकाजीसँग टिम कातामा महसुस तामाङ र प्रवीण मानन्धर तथा आयशासँग २९ वर्षमाथि युगल पुम्सेमा सञ्जीवकुमार ओझा थिए । मन्डेकाजीले २०१० मा अन्तिम समयमा आएर खेल्न पाएका थिएनन् । शारीरिक बनोट नमिलेपछि आयशा संन्यासको संघारमा थिइन् । सागमा मन्डेकाजीको यो पहिलो सफलता हो । पुम्सेका दुई स्वर्णले आयशालाई सागमा सबैभन्दा सफल नेपाली महिला खेलाडी बनाएको छ । सागमा आयशाका ३ स्वर्ण पुगेका छन् । २००६ को श्रीलंका साग र २०१६ को भारत सागमा उनले फाइनलमा पराजित भएपछि रजतमै चित्त बुझाउनुपरेको थियो । २०१० को ढाका सागमा नेपाली तेक्वान्दोले २ स्वर्ण जितेको थियो । एउटा स्वर्ण आयशाको थियो, अर्को स्वर्ण दीपक विष्टले जितेका थिए । त्यसको अर्को वर्ष यी दुई दाम्पत्य जीवनमा बाँधिएका थिए । दीपक पुरुषतर्फ नेपालका कीर्तिमानधारी खेलाडी हुन् । उनले १९९९ देखि २०१० सम्म गरी सागमा लगातार ४ स्वर्ण जितेका थिए । अहिले यी दुईका ६ र २ वर्षका दुई छोरा छन् । सबैले मलाई विश्वास गर्नुभयो, त्यसैले मैले जितें । यो जितको श्रेय जजसले मलाई विश्वास गर्नुभयो, उहाँहरूलाई नै जान्छ । २ स्वर्ण मेरा २ छोरालाई समर्पित गर्न चाहन्छु, आयशाले भनिन्, म पहिलेदेखि नै उदाहरणीय बन्न चाहन्थें । त्यो अहिले पूरा भए जस्तो लाग्छ । इच्छाशक्ति, लगनशीलता र मिहिनेती भए सफलतालाई उमेर र शारीरिक अवस्थाले नछेक्ने उनको भनाइ छ । ११औं सागमा मन्डेकाजी नेपालबाट छानिएका थिए । ३४ महिना नेपालमा क्याम्प बसेर वैदेशिक प्रशिक्षणका लागि एक महिना थाइल्यान्डमा रहँदा उनको तौल समूह काटिएपछि साग खेल्न पाएनन् । त्यो क्षण म सम्झन पनि चाहन्नँ । रुँदैरुँदै फर्केको थिएँ । अर्को साफ खेल्नुपर्छ र नेपाललाई पदक दिलाउनुपर्छ भनेर लागिपरें । कारणवश १२औं साफमा कराते थिएन । त्यो अर्को दुःखद क्षण थियो, मन्डेकाजीले भने, म इख लिएर खेलिरहें । तिमीले दायाँबायाँ कतै नहेरी खेलतर्फ मात्र ध्यान देऊ भनेर बुबाले प्रोत्साहन दिनुहुन्थ्यो । त्यसले पनि मलाई जित हासिल गर्न सघायो । मन्डेकाजीले २० वर्षपछि नेपाली पुरुष टोलीलाई कातामा सफलता दिलाएका हुन् । सन् १९९९ मा काठमाडौंमा भएको आठौं सागमा गंगाराम महर्जनले एकल कातामा र प्रविन राना, गोपीलाल बम्जन, कृष्ण राई र विजय लामाले टिम कातामा स्वर्ण जितेका थिए । उनै गंगाराम अहिले नेपाली काता टोलीका प्रशिक्षक छन्, जसले नेपाललाई सोमबार कातामा ४ मध्येका ३ स्वर्ण दिलाए । त्यसमा दुई मन्डेकाजीको नाममा परे । भारत यस पटक करातेमा सहभागी छैन । भारतीय कराते निलम्बनमा रहेकाले १३औं सागमा उसले सहभागिता जनाउन पाएन । त्यसको फाइदा नेपाललाई भएको मान्न मन्डेकाजी तयार छैनन् । तीन साताअघि बंगलादेशमा भएको दक्षिण एसियाली कराँते च्याम्पिनसिपले हौसला दियो, उनले भने, त्यसमा पनि नेपालले टिम कातामा स्वर्ण जितेको थियो । नेपालले त्यसमा भारतलाई नै फाइनलमा पराजित गरेको थियो ।"
चीनतर्फ लर्को,"अहिले पनि तिब्बतका गभर्नरको टोली नेपाल भ्रमणमा छ भने गत साता फुदान युनिभर्सिटी, युनान र हुवेई प्रान्तका अधिकारी नेपाल आएर फर्किएका छन् । नेपालका उपप्रधान तथा रक्षामन्त्री ईश्वर पोखरेल असोज ३० गते चीन पुगेर फर्किए । सैन्य खेलकुद प्रतियोगिताका लागि गएका पोखरेलले ६ दिने बसाइका क्रममा विभिन्न राजनीतिक भेटघाट गरे । नेकपा स्कुल विभागका उपप्रमुखद्वय वेदुराम भुसाल र देवेन्द्र पौडेलसहितको टोली असोज २८ गते चीन पुगेर फर्कियो । करिब एक साता चीन बसेको उक्त टोलीले चीनको गरिबी निवारण, सी विचारधारालगायत विषयमा अध्ययन गर्यो । यही समयमा प्रदेश ५ का मुख्यमन्त्री शंकर पोखरेल पनि टोलीसहित चीनमै अध्ययन भ्रमणमा थिए । केन्द्रीय सांसद, प्रदेश सांसद र स्थानीय तहका जनप्रतिनिधिको छुट्टाछुट्टै टोलीले चीनको लगातार भ्रमण गरिरहेको छ । कतिपय जाने पालो कुरेर बसेका छन् । चिनियाँ कम्युनिस्ट पार्टी र नेकपाबीच असोज ७ गते भएको समझदारीमा सम्बन्ध विस्तारका लागि आपसी भ्रमण बढाउने सहमति भएको थियो । समझदारीमा भ्रमण आदानप्रदान गराउने, वैचारिक र राजनीतिक छलफल बढाउने, दुवै कम्युनिस्ट पार्टीका सिद्धान्तबारे जानकारी गराउनेलगायत विषय थियो ।उक्त सहमतिपछि झन् चीन जाने नेकपा कार्यकर्ता र चीनबाट नेपाल आउने चिनियाँ कम्युनिस्ट पार्टीका नेताकार्यकर्ताको संख्या बढ्दै छ । नेकपाले आफ्ना कति नेताकार्यकर्ता चीन पुगे भन्ने यकिन तथ्यांक भने राखेको छैन । सामान्यतः विदेश विभागबाटै जानुपर्ने हो तर सबै काम विभागबाट भइसकेको छैन, विदेश विभाग उपप्रमुख विष्णु रिजालले भने, कति नेता त चीन गइसकेपछि मात्रै थाहा पाइन्छ, त्यसैले नेकपासँग अहिले ठ्याक्कै कति नेता चीन भ्रमणमा गए भन्ने तथ्यांक छैन । उनले कतिपय नेताहरू व्यक्तिगत सम्बन्धको आधारमा जाने गरेको बताए । चिनियाँ कम्युनिस्ट पार्टीसँग समझदारी भएपछि दुवै पार्टीका नेताकार्यकर्ताको आउजाउ बाक्लो भएको रिजालको भनाइ छ ।यो वर्ष प्रदेश ७ र २ बाहेक अरू प्रदेशका मुख्यमन्त्रीको टोली चीन पुगिसकेको छ । साउनयताको चार महिनामा मात्रै स्थानीय तहका २१ जनप्रतिनिधि संघीय मामिला तथा सामान्य प्रशासन मन्त्रालयलाई जानकारी गराएर चीन गएका छन् । कतिपय जनप्रतिनिधि मन्त्रालयमा जानकारी नगराई पनि जाने भएकाले उनीहरूको संख्या योभन्दा धेरै रहेको मन्त्रालयका प्रवक्ता भूपाल बरालको भनाइ छ । के हुन्छ चीनमा ?चिनियाँ अधिकारीले नेपालबाट राजनीतिक भ्रमणमा जानेहरूलाई मुख्यतः आफ्नो विकासको मोडल देखाउँछन् । राष्ट्रपति सीले अघि सारेको चिनियाँ विशेषतासहितको समाजवाद को सैद्धान्तिक व्याख्या सुनाउँछन् र चीनले पछिल्लो समय गरेको प्रविधिको विकासको बखान गर्छन् । उनीहरूले आफ्नो विकासको मोडेल नै देखाउने हुन्, हालसालै चीनबाट फर्किएका नगरपालिका संघका अध्यक्ष एवं धुलिखेल नगरपालिका प्रमुख अशोक ब्याञ्जुले भने, त्यहाँको सहरी क्षेत्रको विकासबारे हामीले धेरै कुरा जानेर फर्कियौं । उनले त्यहाँ आफूहरूलाई दिनको छ घण्टा क्लासमै राखेर पढाएको जानकारी दिए । नगरपालिकाहरूको विकासको मोडेलबारे अनुभव आदानप्रदान गर्न चीनका विभिन्न नगरपालिका र नेपालका नगरपालिकाबीच भगिनी सम्बन्धमा पनि हस्ताक्षर भएको छ । चिनियाँले व्यक्तिको पृष्ठभूमिको आधारमा पनि आफ्ना अनुभव साटासाट गर्दै आएको नेकपा स्कुल विभाग उपप्रमुख बेदुराम भुसालको भनाइ छ । आफ्नो भ्रमणका क्रममा त्यहाँको विकास, गरिबी निवारणका लागि खेलेको भूमिका र गरेको प्रगतिका विषयमा चीनका प्रतिनिधिले जानकारी गराएको उनले बताए । यसबाहेक हामीले चिनियाँ विशेषताको समाजवाद र सी विचारधाराको भूमिकाबारे पनि छलफल गर्यौं र जानकारी लियौं, भुसालले भने, चीनले नेपाली मात्रै होइन, अरू विदेशीलाई पनि उत्तिकै निम्त्याउँदो रहेछ ।चीनले किन यति धेरै भ्रमण गराउँदै आएको छ त ? चीनका लागि पूर्वनेपाली राजदूत टंक कार्कीले भने, आफूले तीव्र गतिमा गरेको विकास बाहिरी दुनियाँलाई देखाउने चाहना नै मुख्य हो । उनले छिमेकी मुलुकले गरिरहेको विकास बुझ्न जाने प्रक्रिया बढ्नुलाई अन्यथा सोच्न नहुने बताए । चीन नयाँ शक्तिका रूपमा उदाएपछि सुनेको कहानी आफैं हेरौं न त भन्ने हाम्रै पनि सोच हुन्छ नि, उनले भने ।कार्कीले अरू देशसँगको आफ्नो सम्बन्ध जनस्तरसम्मै होस् भन्ने चीनको नयाँं नीतिका कारण पनि उसले जतिसक्दो धेरै नेपालीलाई चीन लगेको हुनसक्ने बताए । राजनीतिक दल, व्यक्तिगत तथा संस्थागत सम्बन्धबाहेक पनि बर्सेनि सरकारी कोटामा चीन जानेको संख्या छुट्टै छ ।अर्थ मन्त्रालयको तथ्यांकअनुसार चीनले दुईपक्षीय सहयोग कार्यक्रमअन्तर्गत वार्षिक ८ सयको हाराहारीमा छोटो अध्ययनका लागि विभिन्न क्षेत्रका व्यक्तिहरूलाई चीन लैजाने गरेको छ । नेपाल भ्रमणमा आउने चिनियाँ नागरिकको संख्या पनि अघिल्ला दुई वर्षको तुलनामा बढेर १ लाख ४२ हजार कटेको अध्यागमन विभागको रेकर्डमा छ ।"
बेंसी जान उठिनन् पार्वती,"शरीरमा कुनै चोट देखिएको छैन, होचो ठाउँमा आगो बालेकाले निसासिएर ज्यान गएको हुनसक्ने प्रारम्भिक अनुसन्धानमा देखिएको छ, घटनास्थल पुगेका इलाका प्रहरी कार्यालय साँफेबगरका निरीक्षक नरपति भट्टले भने, बिहान साढे ७ बजेसम्म नउठेपछि जेठाजु उठाउन गएका रहेछन् । नबोलेपछि ढोका फोडेर हेर्दा मृत अवस्थामा भेटिएकी हुन् ।डेढ वर्षअघि प्रेम विवाह गरेकी पार्वतीले दुर्गा मावि नन्देगडाबाट १२ कक्षा उत्तीर्ण गरेकी थिइन् । दुई दाजुभाइ र ५ दिदीबहिनीमा पार्वती साइँली हुन् । सोमबार भतिजीको छाउगोठमा मृत्यु भएको खबर पाएलगत्तै घटनास्थल पुगेका उनका काका दीपक बुढाले गोठमा निसासिएर ज्यान गएको हुन सक्ने अनुमान गरे । नगरपालिकाको वडा ३ सिद्धेश्वरमा ४९ प्रतिशत महिला तथा किशोरी महिनावारी हुँदा गोठमै बस्ने तथ्यांक रहेको वडाध्यक्ष कृष्ण बुढाले बताए । हालै नगरले तथ्यांक लिएको थियो, महिनावारीका बेला गोठमा बस्ने अत्यधिक देखिए, उनले भने, यो घटनाले कडा भएर छाउ कुप्रथा हटाउनुपर्ने पाठ सिकाएको छ ।दस वर्षमा छाउगोठमा १४ को मृत्युअछाममा १० पालिकाहरूका ९१ वटा वडामध्ये ३१ वटा वडालाई छाउपडी मुक्त घोषणा गरिएको छ । तर यही जिल्लामा छाउगोठमै ज्यान गुमाउने महिलाको संख्या पछिल्लो दस वर्षमा १४ पुगेको छ । अधिकांश घटनामा निसास्सिएर, सर्पले टोकेर र आगोले पोलेर मृत्यु भएको देखिन्छ । तुर्माखाद गाउँपालिका४ की पार्वती बुढा, सोही गाउँपालिका३ की गौरी बुढा, गाज्राकी रोशनी तिरुवा, तिमिल्सैनकी डम्मरा उपाध्याय, रिडिकोटकी शर्मीला भूल, ढकारीकी लक्ष्मी बुढाको छाउगोठमै ज्यान गएको हो । बारलाकी झुमादेवी शाही, वीरपथकी डिक्रादेवी ढकाल, पायलकी रतनदेवी विक, झुप्री ढोली, पायलकै पार्वती दमाई, नाडाकी हंसा जैशी र रानीवनकी हंसदेवी जोशीको पनि छाउगोठमै मृत्यु भएको थियो । साँफेबगर नगरपालिकाको ०७६७७ को नीति तथा कार्यक्रममा समाजमा व्याप्त कुरीति हटाउन अभियान चलाउने उल्लेख छ । छाउपडी प्रथा, बालविवाह, छुवाछूतजस्ता कुप्रथा अन्त्यका लागि अभियान सञ्चालन गरिने भनिएको छ । नगरपालिकाले गतवर्ष छाउपडी कुप्रथा विरुद्ध अन्तर्क्रिया कार्यक्रममा वडा नम्बर ११ देवीस्थानका साथै वडा १० घुघुरकोट र वडा १३ दाब्लाका केही टोलमा छाउपडी मुक्त घोषणा गरेको थियो । रावतको मृत्यु भएको वडा ३ मा भने छाउगोठमा बस्नेनबस्नेको तथ्यांक मात्र संकलन गरिएको थियो । नगरपालिकाले महिला, बालबालिका लक्षित कार्यक्रमका लागि चालु आर्थिक वर्षमा करिब २१ लाख विनियोजन गरे पनि छाउपडी प्रथा अन्त्यका लागि प्रभावकारी कार्यक्रम सञ्चालन भएको छैन ।मुलुकी अपराध संहिताले छाउपडीलाई अपराध मानेको छ । महिनावारी भएका बेला कसैलाई छाउगोठमा बस्न बाध्य पारिए त्यो अपराध ठहर्ने भनिएको छ । त्यसैअनुसार सजाय पनि हुने पनि उल्लेख छ । यसअघि नैतिक अपराध मानिएको छाउपडी प्रथालाई अब कानुनी रूपमै अपराध मानिएको हो । कानुनमा कोही कसैले महिलालाई महिनावारी भएकै कारण छाउगोठ पठाए वा अन्य विभेद गरे ३ महिनासम्म कैद वा ३ हजारसम्म जरिवाना हुने व्यवस्था छ । तर हालसम्म अछामका १० वटा स्थानीय तहमा रहेका न्यायिक समिति र प्रहरीमा उजुरी आएका छैनन् । अरू मुद्दा आउँछन्, छाउपडीसम्बन्धी मुद्दा अहिलेसम्म आएको छैन, साँफेबगर नगरपालिकाकी उपमेयर बिर्मला बुड्थापाले भनिन्, किशोरीहरू घरमै बस्न चाहन्छन्, तर पुरानो पुस्ताले स्विकार्न सक्ने अवस्था छैन ।"
पेन्सनधारी उच्चपदस्थलाई दुई वर्ष काम गर्न नदिने प्रस्ताव,"सरकारी सेवाबाट अवकाश वा राजीनामापछि पेन्सन खाइरहेका विशिष्ट तहका कर्मचारीले दुई वर्षसम्म विदेशी कूटनीतिक नियोग वा संघसंस्थाहरूमा काम गर्न नपाउने कानुन बनाउन सांसदहरूले राज्य व्यवस्था तथा सुशासन समितिमा प्रस्ताव गरेका छन् ।सरकारका सचिव र सहसचिव तहमा वर्षौं काम गरेर जागिर छाडेको भोलिपल्टै विदेशी संघसंस्थामा आबद्ध हुनु उचित नहुने भन्दै रोक्ने कानुनी व्यवस्था गर्न प्रस्ताव गरेका हुन् । संघीय निजमती कर्मचारीको सेवासम्बन्धी विधेयकमाथि समितिमा सोमबार भएको छलफलमा सत्ता र प्रतिपक्षी सांसदहरू यस्तो कानुन बनाउन उचित हुने भन्दै प्रस्तावमा एकै ठाउँमा उभिए । संघीय मामिला तथा सामान्य प्रशासनमन्त्री हृदयेश त्रिपाठी र मन्त्रालयका उच्च कर्मचारीको उपस्थितिमा सांसदहरूले मुलुकमा पेन्सनवाला कर्मचारीबाहेक अरू कोही मान्छे नै नभए जसरी एउटै व्यक्तिलाई जागिर छाडेको भोलिपल्टै अवसर दिनु गलत भएको बताए । कतिपय सांसदले वर्षौंसम्म सरकारको तलब खाएर बस्ने र पेन्सन हुँदा पनि तत्कालै उसैलाई अवसर दिने चलनले कर्मचारीहरू पदअनुसारको कामभन्दा पनि दलका नेतृत्वको चाकडीमा लाग्ने गरेको दृष्टान्त पनि प्रस्तुत गरे । कांग्रेस सांसद अमरेशकुमार सिंहले ३० वर्षसम्म सरकारी पदमा बसेर फेरि त्यही व्यक्तिलाई तत्कालै राजनीतिक नियुक्ति दिनु गलत भएको बताए । कर्मचारीकै कारण राजनीतिक नेतृत्वलाई भ्रष्ट बनाएको भन्दै उनले कूटनीतिक, सरकारी, गैरसरकारी, संवैधानिक वा यस्तै प्रकृतिका कुनै पनि अवसर उनीहरूलाई दिनै नहुने तर्क गरे । नेकपा सांसद झपट रावलले सरकारी पदमा बसेर सचिव तहकै कर्मचारीले सूचना बेच्ने गरेको दोषारोपण गर्दै पदमा हुँदा गुन लगाएकाले पेन्सन हुनेबित्तिकै एनजीओ, आईएनजीओ र विदेशीले संस्थाले काम दिने गरेको दाबी गरे । मुख्यसचिव हुँदाहुँदै विदेशी संस्थामा जागिर खान जाने कर्मचारीले कसरी मुलुकको हित गर्छ, सांसद रावलले भने, यो मुलुकका लागि धोका हो । उनले यस्ता कर्मचारी राष्ट्रका भगौडा भएको जिकिर गरे । सोमलाल सुवेदी मुख्यसचिवबाट राजीनामा दिएर एसियाली विकास बैंकमा गएका थिए । रावलले उनको उदाहरण दिँदै यस्तो प्रवृत्ति रोक्नुपर्ने माग गरे । सुवेदी सहसचिव सरहको पदमा काम गर्न मुख्यसचिव पद छाडेर गएका थिए । नेकपा सांसद नवराज सिलवालले निश्चित समय तोकेर नियुक्ति दिन सक्ने व्यवस्था गर्न सकिने तर्क गरे । उनले पेन्सन पाउने कर्मचारीको क्षमता छ भने थुनेर राख्न नहुने बताए । क्षमताको प्रयोग गर्नुपर्छ, यसलाई केही मापदण्ड बनाउन सकिन्छ, उनले भने । विदेशी संघसंस्था र एनजीओआईएनजीओमा काम गर्न दुई वर्ष रोक्ने प्रावधान अनिवार्य हुनुपर्ने उनको माग थियो । सांसद सिंह र रावलले पेन्सन पाउनेलाई कुनै पनि नियुक्ति दिन नहुने तर्क गरे । अधिकांश सांसदहरूले भने सबै कर्मचारीलाई बेइमानी र सूचना चुहावट गर्ने व्यक्तिका रूपमा हेर्न नहुने भन्दै संवैधानिक, कूटनीतिक वा सरकारले गर्ने यस्तै प्रकृतिका नियुक्तिमा भने समयको बन्देज लगाउन नहुने तर्क गरे । कांग्रेस सांसद मीना पाण्डेले व्यक्तिगत स्वतन्त्रताको ख्याल गर्न आग्रह गर्दै भनिन्, काम गर्न नहुने कानुन बनाउनु हुँदैन । नेकपाकी सांसद यशोदा सुवेदीले विदेशी नियोग र एनजीओआईएनजीओमा काम गर्न दुई वर्षपछिको प्रावधान राख्न उचित हुने बताइन् । पेन्सन पाउने कर्मचारीको सीप र क्षमतालाई राज्यले प्रयोग गर्न रोक्नु हुँदैन, उनले भनिन् । मन्त्रालयले पेस गरेको विधेयकमा पेन्सन भएका कर्मचारले सरकारी स्वीकृति लिएर विदेशी परामर्शदाता, दातृनिकायबाट सञ्चालित आयोजना, कूटनीतिक नियोगलगायत निकायमा काम गर्न सक्ने प्रावधान राखिएको छ । मन्त्रालयका सचिव यादव कोइरालाले सुझबुझ गरेरै विधेयक ल्याएको भन्दै सबै स्थानमा नकारात्मक सोच नराख्न आग्रह गरे । सांसदहरूले दुईवर्षे प्रावधान राख्न माग गरेपछि समितिकी सभापति शशि श्रेष्ठले मन्त्रालयलाई सोहीअनुसार विधेयकमा पुनर्लेखन गर्न निर्देशन दिइन् । उनले त्यो सहमति भइसकेको विषय भए पनि नमिलेको भए फेरि मिलाउन सकिने जानकारी दिइन् ।"
जो आए पनि उस्तै,"संघीय मामिला तथा सामान्य प्रशासनमन्त्री हृदयेश त्रिपाठीले राजा, पञ्चायत र अहिलेसम्मका सबै सरकारको काम गर्ने शैली र उपलब्धि उस्तैउस्तै देखिएकाले एकअर्कालाई गाली गरेर मात्र समस्या समाधान नहुने बताए । पञ्चायत, राजा, बहुमत, अल्पमत र दुई तिहाइको सरकारले गर्ने पुँजीगत खर्चको अनुपात उस्तै हुनुको कारण खोज्नुपर्छ कि पर्दैन, उनले प्रश्न गरे । राजनीतिले जति कोसिस गरे पनि कर्मचारीले नचाहेमा विकास अघि बढ्न नसक्ने भन्दै उनले मुलुकमा एउटा दरिलो र संस्थागत प्रणाली बसाल्न नसक्दा काम गर्ने र नगर्ने कर्मचारी पनि एउटै तराजुमा जोखिने गरेको बताए । मन्त्री नियुक्त भएपछि पहिलो पटक समितिमा आएका उनले विगतदेखि नै कर्मचारीतन्त्रको मनोबल गिरेको बताए । उनले कर्मचारीको उमेर कहिले ५८ र कहिले ६० किन ? उनले भने, अहिले फेरि ६६ महिना थप्ने प्रावधान ल्याउनुको औचित्य पुष्टि हुनुपर्ने बताए । कर्मचारीमाथि प्रयोगमाथि प्रयोग गर्दा यो अवस्था आएको उनले बताए । बजारमा रहेका क्षमतावान जनशक्तिको आकर्षण निजामती सेवामा नरहेको प्रसंग जोड्दै उनले विगतमा भएका बढुवा, सरुवा र वृद्धिविकासका योजनाहरू विवादरहित नभएको बताए । आधुनिक जनशक्ति किन आकर्षित भएन यसमा ख्याल गर्नुपर्ने उनले बताए । उनले कर्मचारीको मूल्यांकन महालेखापरीक्षकको कार्यालयले निकाल्ने बेरुजुका आधारमा पनि गर्न सकिने बताए । लामो समय प्रतिनिधिसभाको सार्वजनिक लेखा समिति सदस्यको अनुभव सम्हालेका त्रिपाठीले मन्त्री हुनुअघि स्थानीय तहमा हुने अनियमिततालाई नियन्त्रण गर्नुपर्ने माग उठाउँदै आएका थिए । उनले कर्मचारी समायोजनमा समस्या देखिएको भन्दै यसको समाधान गर्न लाग्ने बताए ।"
कुवेतमा अलपत्र नेपालीलाई फर्काउन कठिन,"(काठमाडौं) : कुवेतस्थित अल मन्सुर इन्टरनेसनल ग्रुप अफ कम्पनी मा कार्यरत २१ नेपाली कामदारलाई उद्धार गरी स्वदेश फर्काउन नेपाली दूतावासले गरेको प्रयास प्रभावकारी हुन सकेको छैन ।कामदारको भिसा स्टाटस अवैधानिक भइसकेकाले उनीहरूलाई वैधानिक रूपमा फर्काउन ठूलो रकम जरिवाना तिर्नुपर्छ । उनीहरू कुवेती अध्यागमनको कालोसूचीमा छन् । दूतावासले भिसा स्टाटस वैधानिक बनाएर कालोसूचीबाट हटाउन पहल गरिरहेको छ । कामदारले कम्पनीका कारण आफूहरू अवैधानिक हैसियतमा बस्नुपरेको भन्दै वैधानिक रूपमै फर्कन पाउनुपर्ने बताउँदै आएका छन् । हामी वैधानिक रूपमा आएका हौं, वैधानिक हैसियतमै फर्किन चाहन्छौं, दाङका रुद्र भण्डारीले भने, हाम्रो कारणले अवैधानिक भएको होइन । यसमा कम्पनी दोषी छ ।कुवेत सरकारले उच्च तहमा छलफल भइरहेको सूचना दूतावासलाई उपलब्ध गराएको छ । कुवेतबाट कामदारलाई फर्काउन दूतावासले प्रयास गरिरहेको छ तर नतिजा आइसकेको छैन, कुवेतका लागि नेपाली राजदूत दुर्गाप्रसाद भण्डारीले भने । भण्डारीले २१ कामदारको समस्या समाधान गर्न कुवेती अर्थ राज्यमन्त्रीलाई अक्टोबर ६ र सहायक विदेशी मन्त्रीलाई अक्टोबर २९ मा छुट्टाछुट्टै भेटेर नेपाली कामदारलाई कानुनी हैसियतमा नेपाल फर्काउने व्यवस्था मिलाइदिन अनुरोध गरेका थिए । नेपाली कामदारको १२ महिनादेखि कुवेती आईडी कार्ड सकिएकाले हरेक दिनजसो जरिवाना (गरामा) बढ्दै गइरहेको छ । उनीहरूलाई दुई साताअघि कम्पनीले तीन महिनाको तलब दिएको छ । साढे दुई महिनाको अझै पाउन बाँकी छ, उनले भने, कुवेतमा श्रमिकले न्याय पाउन कठिन छ । नेपाल र कुवेतबीच श्रम सम्झौता समझदारी भएको छैन । सम्झौता नहुँदा नेपाली कामदारले कुवेतको श्रम कानुनले सम्बोधन गरेका श्रमिकका हितअधिकार पाएका छैनन् । दुई पक्षबीच श्रम समझदारी गर्न आन्तरिक गृहकार्य भइरहेको छ, श्रम मन्त्रालयका प्रवक्ता रामप्रसाद घिमिरेले बताए ।अल मन्सुरका टेस्टी फुड कम्पनी, अल रिफ अल वलेदी बेकरी र जेन्ट्स फर कम्प्युटर रेन्टल सर्भिसमा काम गर्न डिसेम्बर ८ मा ग्लोबल राइजिङ प्लेसमेन्ट (७४३) बाट गएका कामदारले चौथो महिनादेखि नै नियमित तलब पाएका थिएनन् । हामी कम्पनीमा गएको चार महिनादेखि नै नियमित तलब पाएका थिएनौं, दाङका रुद्र भण्डारीले भने, जसोतसो एक वर्ष काम गर्यौं । तलब नपाएको र कुवेतमा बस्ने आवासीय कार्ड (पतका) नवीकरण नभएको भन्दै उनीहरू पहिलो पटक गत फागुन ११ गते नेपाली दूतावास पुगेका थिए । कम्पनीले नियमित तलब उपलब्ध नगराएपछि दूतावासले ७ मेमा कुवेतमा श्रम समस्या हेर्ने कुवेती निकाय पब्लिक अथोरिटी अफ म्यानपावरमा उजुरी दर्ता गरायो । आईडी कार्ड नहुँदा प्रहरीले समात्ने डर हुन्थ्यो, हामीले कैयौं पटक कम्पनीको म्यानेजरलाई पनि आईडी कार्ड बनाइदिन आग्रह गर्यौं, भण्डारीले भने, म्यानेजरले जसलाई डर लाग्दैन, काम गर्न आउनु । डर लाग्नेजति कोठामै बस्नु भन्यो । जेल जानुपर्ने डरले उनीहरू जुलाई ६ देखि काममा गएनन् । यसबीचमा कुवेती पब्लिक अथोरिटीले पनि कामदारको पक्षमा न्याय दिन सकेन । अगस्ट २८ मा आफ्नो तहबाट न्याय सम्पादन हुन नसकेको भन्दै उसले माथिल्लो निकायमा जान अनुरोध गर्यो । कामदार कुवेतको मंगपस्थित एउटा घरमा बस्दै आएका थिए । त्यो घर कम्पनीले भाडामा लिइदिएको थियो । कम्पनीले मासिक भाडा उपलब्ध नदिएपछि घरमालिकले कामदारलाई घर छाड्न भन्यो । दूतावासको अनुरोधमा उनीहरूलाई घरबाट भने निकालिएन । दूतावासले कामदार पठाउने ग्लोबल म्यानपावरको सञ्चालकलाई पनि कुवेत आएर समस्या समाधान गर्न आग्रह गरेको थियो । म्यानपावर सञ्चालक कुवेत गएनन् । हामीलाई दुई पटक खानाका लागि भने म्यानपावरले पैसा पठाएको थियो, भण्डारीले भने, अहिले म्यानपावर सञ्चालक हाम्रो सम्पर्कमा छैनन् । कामदारले अधिकांश समय खानाको व्यवस्था आफैंले गर्नुपर्यो । भण्डारीका अनुसार अहिले दूतावासले खानाका लागि सहयोग गरिरहेको छ ।आर्थिक रूपमा धराशायी भएको भन्दै अक्टोबरबाट कम्पनी नै बन्द भयो । कम्पनीमा लगानीकर्ताबीच पनि फाटो आएकाले पीडित कामदारको जिम्मेवारी लिने कोही भएन ।"
संवैधानिक परिषद्सम्बन्धी अध्यादेश तत्काल जारी नहुने,"काठमाडौं (कास) सरकारले संवैधानिक परिषद्सम्बन्धी ऐनलाई संशोधन गर्ने अध्यादेश तत्काल जारी नगर्ने भएको छ । प्रमुख प्रतिपक्षी कांग्रेस तथा संविधानविद्हरूले अध्यादेशको विरोध गरेको र संघीय संसद्को हिउँदे अधिवेशनसमेत आउन लागेकाले सरकारले तत्काल जारी नगर्ने मनस्थिति बनाएको प्रधानमन्त्री कार्यालयका उच्च अधिकारीले जानकारी दिएका छन् ।मंसिर ३ मा बसेको मन्त्रिपरिषद् बैठकले संवैधानिक परिषद्को बहुमतको निर्णयबाट संवैधानिक आयोगका पदाधिकारी नियुक्तिको सिफारिस गर्न सकिने व्यवस्था राखी अध्यादेश ल्याउने निर्णय गरेको थियो । मन्त्रिपरिषद्ले अध्यादेश जारी गर्न राष्ट्रपतिसमक्ष सिफारिस गरेको थियो । अध्यादेश अहिले राष्ट्रपति कार्यालयमा विचाराधीन छ ।सरकारका तर्फबाट तत्काल जारी नगर्न राष्ट्रपतिलाई अनुरोध गरिएका कारण अध्यादेश रोकिएको ती अधिकारीले बताए । मन्त्रिपरिषद्ले अध्यादेश फिर्ता लिने या जारी नगर्ने कुनै निर्णय भने गरिसकेको छैन । प्रधानमन्त्री केपी शर्मा ओलीले मंसिर ९ मा एक टीभी अन्तर्वार्तामा अध्यादेश जारी भएको त छैन नि भन्ने अभिव्यक्ति दिएको र त्यो नै सरकारको आधिकारिक धारणा भएको प्रधानमन्त्रीका प्रेस सल्लाहकार सूर्य थापाले कान्तिपुरलाई बताए । अध्यादेश जारी हुने या नहुने भन्नेबारे थापाले केही बताएनन् । सरकारले अध्यादेश फिर्ता लिने सम्भावना रहेको समेत स्रोतको भनाइ छ । प्रधानमन्त्री ओली अस्पतालमा उपचाररत रहेकाले मन्त्रिपरिषद् बैठक बसेर फिर्ता लिने निर्णय गर्न नपाएको स्रोतले उल्लेख गरेको छ ।सभामुख चयन भएपछि प्रतिपक्षी नेताको अनुपस्थिति या असहमतिमा समेत वर्तमान कानुनी व्यवस्थाबाटै परिषद्बाट नियुक्तिको सिफारिस गर्न सकिने भएकाले अध्यादेश ल्याउनु जरुरी नरहेको समेत प्रधानमन्त्री कार्यालय स्रोतले बताएको छ । अध्यादेश संविधानको मर्मविपरीत रहेको उल्लेख गर्दै कांग्रेस र संविधानविद्हरूले जारी नगर्न सरकारसित माग गरेका थिए । परिषद्मा प्रतिपक्षीको प्रतिनिधित्वलाई निस्तेज पार्ने गरी अध्यादेश ल्याउन लागिएको उनीहरूको आरोप थियो । संविधान र परिषद्सम्बन्धी ऐनमा संवैधानिक पदाधिकारी नियुक्तिको सिफारिस सहमतिमै गर्ने व्यवस्था छ । निरन्तर दुइटा बैठकमा सहमति हुन नसके मात्र तेस्रो बैठकको बहुमतबाट निर्णय गर्न सकिने व्यवस्था ऐनमा छ तर सरकारले प्रधानमन्त्री एवं मन्त्रिपरिषद्का अध्यक्ष र तीन सदस्यको बहुमतबाट नियुक्तिको सिफारिस गर्न सकिने व्यवस्था अध्यादेशमा गरेको छ । प्रधानमन्त्री अध्यक्ष रहने परिषद्मा प्रधानन्यायाधीश, सभामुख, उपसभामुख, राष्ट्रिय सभाका अध्यक्ष र प्रतिपक्षी दलका नेता सदस्य रहन्छन् । सभामुख पद रिक्त रहेका बेला प्रतिपक्षी नेताको अनुपस्थिति या सहमतिबिनै बहुमतबाट संवैधानिक पदाधिकारी सिफारिस गर्न अध्यादेश ल्याउने निर्णय सरकारले गरेको हो ।"
नेपाल र ओमनबीच समझदारी,"काठमाडौं (कास) नेपाल र ओमनबीच संस्कृति एवं म्युजियमका क्षेत्रमा सहकार्य गर्ने समझदारी भएको छ । ओमनको मस्कटमा सोमबार आयोजित कार्यक्रममा राष्ट्रिय संग्रहालय छाउनीका प्रमुख जयराम श्रेष्ठ र ओमनका राष्ट्रिय संग्रहालयका महानिर्देशक जमल विन हसन अल मोवासीले समझदारीपत्रमा हस्ताक्षर गरे । समझदारीले संग्रहालय क्षेत्रमा दुई देशबीच विज्ञता र अनुभव आदानप्रदान गर्न बाटो खुलेको ओमनका लागि नेपाली राजदूत शर्मिला पराजुली ढकालले बताइन् । दीर्घकालसम्म संग्रहालयको विकास गर्न, आवश्यक सरसल्लाह र सामाजिक सहकार्य गर्ने विषयमा समझदारी केन्द्रित छ, उनले भनिन् ।"
मेरो स्वास्थ्य राम्ररी सुधार भइराख्या छ,"काठमाडौं (कास) प्रधानमन्त्री केपी शर्मा ओलीले अस्पतालको उपचार कक्षबाट आफ्नो स्वास्थ्यमा सुधार भइरहेको भन्दै भिडियो सन्देश दिएका छन् । गत मंगलबार मनमोहन कार्डियोथोरासिक तथा भास्कुलर सेन्टरमा उनको एपेन्डिसाइटिसको अपरेसन गरिएको थियो । त्यसपछि सघन उपचार कक्षमै राखी उनको उपचार भइरहेको छ । चिकित्सकहरूको उच्च निगरानीमा रहेका प्रधानमन्त्री ओलीले सोमबार दिउँसो आफ्नो वेबसाइट र ट्वीटर ह्यान्डिलबाट २ मिनेट ६ सेकेन्डको भिडियो जारी गरे । मेजर अपरेसनपछि पनि म उठेर बोल्न सक्ने, साथीहरूसँग कुरा गर्न सक्ने अवस्थामा छु र समाचारहरू हेर्न सक्ने अवस्थामा छु, उनले सन्देशमा भनेका छन् । सन्देशमा प्रधानमन्त्री ओलीले एपेन्डिसाइटिसबारे पनि चर्चा गरेका छन् । एपेन्डिसाइटिस भनेको कसैलाई समय र सूचना दिएर आउने रोग होइन । यो अचानक आइलाग्छ, उनले भनेका छन्, मलाई पनि अप्रत्याशित रूपमा त्यसैगरी आइलाग्यो । इन्फेक्सनका कारण त्यसलाई हटाउन केही दिन समय लागेको उनको भनाइ छ । त्यसमा इन्फेक्सन भएछ र त्यो बाहिर पनि फैलिएछ । त्यसमा मात्रै इन्फेक्सन सीमित भएको भए निकालेर फाल्न सजिलो हुन्थ्यो, प्रधानमन्त्री ओलीले भनेका छन्, बाहिर पनि इन्फेक्सन भएको हुनाले त्यसलाई पनि हटाउनुपर्यो । त्यसकारण उपचारका क्रममा हप्ता दस दिन लाग्ने भयो तर मेरो स्वास्थ्य राम्ररी सुधार भइराख्या छ । आइतबारदेखि सुरु भएको दक्षिण एसियाली खेलकुदको प्रसंग पनि उनले उल्लेख गरेका छन् । साग हुन सक्ने कि नसक्ने भन्ने द्विविधा समाप्त भएको उल्लेख गर्दै उनले यो खेलमार्फत क्षेत्रीय मित्रता बढाउन सबैसँग आग्रह गरेका छन् । मैले १३ औं सागको उद्घाटन समारोह पूरै हेरेँ । हुन सक्छ कि सक्दैन भन्ने द्विविधा समाप्त भएकामा खुसी लाग्या छ । म राष्ट्रपतिज्यूलाई उद्घाटन गरिदिनुभएकामा, अरू सबैलाई सहभागी हुनुभएकामा धन्यवाद भन्न चाहन्छु, प्रधानमन्त्री ओलीले भनेका छन्, मैत्रीपूर्ण खेलबाट देशको इज्जत अगाडि बढाउन र क्षेत्रीय मित्रता अगाडि बढाउन म नेपाली खेलाडी र सार्क क्षेत्रका खेलाडी सबैलाई आग्रह गर्दछु । प्रधानमन्त्री ओलीले आइतबार सागको उद्घाटन समारोह उपचार कक्षमै हेरेका थिए । प्रधानमन्त्रीको स्वास्थ्यमा सुधार भए पनि डिस्चार्ज हुन अझै केही समय लाग्ने चिकित्सकहरूले बताएका छन् ।"
सिद्धबाबा पक्राउ,"सुनसरी (कास) अनुयायीलाई बलात्कार गरेको आरोपमा सिद्धबाबा भनिने कृष्णबहादुर गिरीलाई प्रहरीले सोमबार नियन्त्रणमा लिएको छ । सुनसरीको बराहक्षेत्रस्थित चतराको रामानन्दाचार्य सेवा पीठका संरक्षक गिरीविरुद्ध मंसिर ११ मा उजुरी परेको थियो ।विराटनगरस्थित विराट नर्सिङ होमबाट प्रहरीले नियन्त्रणमा लिई सुनसरी ल्याएको हो । अनुसन्धानका लागि हिरासतमा राख्न जिल्ला अदालतबाट प्रहरीले चार दिनको म्याद थप गराएको छ । मुटुरोगी बताइएका गिरीबारे अदालतले पनि उनी जुन अस्पतालमा छन्, त्यहीँ राखेर उपचार जारी राख्न र त्यहीँबाट बयान लिन भनेको जिल्ला प्रहरी कार्यालयका प्रहरी नायब उपरीक्षक विनोद शर्माले बताए ।"
कांग्रेस उत्साही,"काठमाडौं (कास) प्रमुख प्रतिपक्षी कांग्रेस उपनिर्वाचनको परिणामबाट उत्साही बनेको छ । उपनिर्वाचन परिणामको समीक्षा गर्दै पार्टी केन्द्रीय कार्यालय सानेपामा सोमबार आयोजना गरिएको पत्रकार सम्मेलनमा प्रवक्ता विश्वप्रकाश शर्माले धरान उपमहानगरपालिका, चितवन महानगरपालिका र भक्तपुरको मत परिणामले पार्टी उत्साही बनेको उल्लेख गरेका हुन् ।उनले विगतको तुलनामा उपनिर्वाचनमा पार्टीले बढी मत प्राप्त गरेको बताए । बढी मत दिनुको अर्थ बितेको २१ महिनामा कांग्रेसले प्रस्तुत गरेको जिम्मेवार र शालीन प्रतिपक्षीको भूमिका अनुमोदन भएको हो, पत्रकार सम्मेलनमा जारी विज्ञप्तिमा छ । प्रतिनिधिसभा सदस्य, ३ प्रदेशसभा सदस्य, १ उपमहानगरपालिका प्रमुख, ३ गाउँपालिका अध्यक्ष, १ उपाध्यक्ष र ४३ वडाध्यक्षसहित ५२ स्थानमा उपनिर्वाचन भएको थियो । यीमध्ये कांग्रेसले विगतमा जितेको एक गाउँपालिका अध्यक्ष, एक उपाध्यक्षसहित केही वडाध्यक्ष गुमाएको छ । त्यसमा हाम्रो सांगठनिक कमजोरीको समीक्षा हामी गर्ने नै छौं तर प्रदेश २ को रौतहट, सुदूरपश्चिम प्रदेशको बैतडी, प्रदेश ५ को अर्घाखाँची, प्रदेश ३ को चितवन, प्रदेश १ को धरान र उपत्यकाको भक्तपुरमा प्राप्त परिणामले विशेष रूपले उत्साही तुल्याएको छ, कांग्रेसले उल्लेख गरेको छ । समग्रमा मत बढे पनि कतिपय भूभागमा घटेको कांग्रेसले स्वीकार गरेको छ । आन्तरिक सांगठनिक समीक्षा गहिरोसँग गरेर आगामी दिनको तयारी गर्नुपर्ने टड्कारो आवश्यकताको सन्देश पनि हामीले प्राप्त गरेका छौं, विज्ञप्तिमा छ, ०७४ को तुलनामा कांग्रेस र नेकपाबीचको मतान्तर ०७६ मंसिर १४ मा आइपुग्दा घटेको छ, यसले पार्टीको सांगठनिक आत्मबलमा अभिवृद्धि गराएको छ । उसले बाहिर गति र भित्र विश्वास बढाउन निर्वाचनले सिंगो पार्टी पंक्तिलाई खुला सन्देश दिएको उल्लेख गरेको छ । निर्वाचनले सत्तारूढ नेकपाको आकर्षण घट्दै गएको कांग्रेसको ठम्याइ छ । ०७४ को चुनावमा एमाले र माओवादी भिन्न दुई नाम र भिन्न दुई चुनाव चिह्नसहित मैदानमा थिए, त्यतिबेलाको जति मत एउटै पार्टी र एउटै चुनाव चिह्न हुँदा प्राप्त नहुनु मतदाताको मन बदलिँदै गएको प्रस्ट चित्र हो, कांग्रेसको विश्लेषण छ ।कांग्रेसले भक्तपुर, चितवन र धरान उपमहानगरको निर्वाचन परिणामले सत्तारूढ दल नेकपालाई आजै सच्चिने कि भोलि सक्किने भन्ने सन्देश दिएको उल्लेख गरेको छ । एक गाउँपालिका अध्यक्ष, एक उपाध्यक्ष र केही वडाध्यक्षको अंक हासिल भएको तथ्य अघिल्तिर राखेर सरकारका पक्षमा जनमत जस्ताको तस्तै कायम छ भन्ने आत्मसन्तोष लिन सकिने सुविधा सरकार या नेकपासँग छँदै छ, कांग्रेसले भनेको छ, तर त्यसभन्दा व्यापक प्रभाव राख्ने केही सन्देशमूलक वडा, एक उपमहानगरको नेतृत्व अनि एक प्रदेश क्षेत्रको परिणामले नेकपालाई आजै सच्चिने कि भोलि सक्किने सन्देश दिएको छ । सक्किने शब्दलाई भोलिको परिणाम झनै प्रतिकूल आउनेतर्फ गरिएको संकेत भनेर प्रस्ट्याइरहनु नपर्ला ।"
जिल्ला अस्पताल रेफरलमा परिणत,"(धादिङ) : धादिङको जिल्ला अस्पताल रेफरल अस्पतालमा परिणत भएको छ । अस्पताल आएका सामान्य बिरामीलाई काठमाडौं रेफर गर्ने भएपछि १२ जति एम्बुलेन्स अस्पताल परिसरमा कुरिरहेका हुन्छन् । गत कात्तिक ४ मा नीलकण्ठ नगरपालिका३, शान्तिटारकी शान्ति रिजाल गर्भमा रहेको बच्चा नचलेको शंका लागेर जिल्ला अस्पताल पुगिन् । गत असारदेखि स्त्रीरोग चिकित्सक थिएनन्, अल्ट्रासाउन्ड गराउने प्राविधिकसमेत नहुँदा उनले पेटको बच्चाको अवस्था बुझ्न पाइनन् । सामान्य रूपमा ओपीडीमा रहेका चिकित्सकलाई जचाएर फर्किन् ।रिजाललाई बहिरंगमा खटिएका चिकित्सकले सामान्य चेकजाँच गरिदिएर केही भएको छैन, बच्चा ठिकै छ भनेर घर फिर्ता पठाइदिए । तर कात्तिक १२ मा बच्चा जन्मिने अनुमानित मितिभन्दा अगावै ८ गते नै व्यथा लागेपछि उनी फेरि अस्पताल भर्ना भइन् । भर्ना भएको केही बेरपछि उनले मृत बच्चा जन्माइन् । चिकित्सकले मृत जन्मिएको बच्चाको अवस्था हेरेर करिब साताअघि नै बच्चाको मृत्यु आमाको पेटमै भएको बताए । शान्तिका पति हरिप्रसाद रिजाल आक्रोशित हुँदै भने, कात्तिक ४ मा जचाउन आएको बेला भिडियो एक्सरे गराउन पाएको भए बच्चा जोगाउन सकिन्थ्यो कि ? जिल्ला अस्पतालबाट समेत उपचार नपाएर मैले बच्चा गुमाउनुपर्यो ।जिल्ला अस्पतालमै भिडियो एक्सरे सेवा बन्द भएको साढे ३ महिना भइसक्यो । स्त्रीरोग चिकित्सक पनि छैनन् । राजधानीसँग जोडिएको धादिङ जिल्लाको सदरमुकामकै अस्पतालमा चिकित्सक नहुँदा बिरामी तथा सेवाग्राहीहरू समस्यामा छन् । जिल्ला अस्पताल धादिङका पूर्व सूचना अधिकारी कृष्णलाल उप्रेतीका अनुसार गत असारसम्म कार्यरत चिकित्सक अर्जुन श्रेष्ठको करार अवधि सकिएपछि भिडियो एक्सरे सेवा र अप्रेसनसहितको आकस्मिक प्रसूति सेवा बन्द भएको हो । जिल्ला अस्पतालमा नियमित बस्ने ३ जना स्वास्थ्यकर्मी समायोजनमा परेपछि आकस्मिक उपचार सेवा प्रभावित भएको छ । दरबन्दीअनुसारको चिकित्सक नहुँदा अस्पतालबाट दिने सेवाहरू प्रभावित बनेका छन् भने सामान्य उपचारका लागि पनि बिरामीहरू निजी क्लिनिक र काठमाडौंसम्मै धाउन बाध्य छन् । विशेष गरी गर्भवती महिलालाई बढी समस्या हुने गरेको छ । आपत्कालीन अवस्थामा भिडियो एक्सरेसमेत गराउन पाएका छैनन् । जिल्ला अस्पताल सेवा क्षेत्रभित्रका गर्भवती महिलाहरूले नियमित रूपमा ४ महिना, ६ महिना र ८ महिनामा गर्नुपर्ने भिडियो एक्सरे गर्न कि त निजी क्लिनिकहरूमा विशेषज्ञ चिकित्सक आएको दिन कुर्नुपर्छ कि त काठमाडौंसम्मै पुग्नुपर्छ । अस्पताल प्रशासनले अस्पतालको ढोकैमा भिडियो एक्सरे सेवा बन्द भएको सूचना टाँसिदिएको छ । चिकित्सक नभएकै कारण नेपाल सरकारबाट स्वीकृत भई सञ्चालनमा रहेको अप्रेसनसहितको प्रसूति सेवा पनि बन्द भएको साढे ३ महिना भइसक्यो । जटिल प्रकृतिको केस आउनेबित्तिकै रेफर गरिहाल्नुपर्ने बाध्यता छ । संघीय संरचनाअनुसारको स्थानीय तह बनेपछि जिल्ला स्वास्थ्य कार्यालय मातहत सञ्चालन हुँदै आएको अस्पताल अहिले कसले सञ्चालन गर्ने ? भन्नेमा टुंगो लागेको छैन । जिल्लास्तरीय अस्पताल प्रदेश सरकारले सञ्चालन गर्ने भनिए पनि प्रदेशको बेवास्ताका कारण जिल्ला अस्पतालको व्यवस्थापन लथालिंग बनेको छ । अस्पतालमा मेडिकल सुपरिटेन्डेन्ट नभएकै तीन वर्ष पुग्न लागिसक्यो भने अस्पताल व्यवस्थापन समितिको पदावधि पनि गत असारमा सकिएको छ । अस्पतालकै एक कर्मचारीले नाम उल्लेख नगर्ने सर्तमा भने, अस्पतालको सेवा प्रवाहमा चरम लापरबाही छ ।अस्पतालमा ४ जना सरकारी चिकित्सकको दरबन्दी रहेकोमा एक जना (दीपा बोहरा) मात्रै छन् । उनले पनि निमित्त मेडिकल सुपरिटेन्डेन्टको जिम्मेवारी लिएर प्रशासनिक कामसमेत गर्नुपर्ने बाध्यता आइपरेपछि जिल्ला अस्पताल धादिङबेंसीबाट प्रदान गरिने बहिरंग (ओपीडी) सेवा ४ देखि ७ जना करारका चिकित्सकको भरमा चलेको छ । अस्पतालमा भौतिक संरचना भनेको थपिइरहेका छन् । केही दिनअघि मात्र हिमालयन हेल्थ केयरले करिब ४ करोडको लगानीमा सुविधासम्पन्न बहिरंग भवन र चिकित्सक आवासहरू अस्पताललाई हस्तान्तरण गरेको छ । तर चिकित्सक नभएकाले ती भवन खाली छन् । हामीले पटकपटक स्वास्थ्य मन्त्रालय, विभाग र क्षेत्रमा चिकित्सक नभएकाले समस्या भएको भनेर पत्र पठाएका छौं, तर पनि कुनै सुनुवाइ भएकै छैन, नीलकण्ठ नगरपालिकाका सल्लाहकार दीपक कोइरालाले भने । कोइरालाका अनुसार दरबन्दीका चिकित्सक नहुँदा अस्पतालको दैनिक सेवा प्रवाह भए पनि सरोकारवाला निकायहरूको कुनै चासो छैन ।"
जग्गा कब्जाको होडबाजी,"(दोलखा) : तपाईंहरू पैसा पठाइदिनुहुन्छ । अवैध ढंगबाट वनको जग्गा हडपेर भौतिक संरचना बन्छ । वन अतिक्रमण भयो भनेर मुद्दा पर्छ । कारबाही चलाउँदा स्थानीय तहले निहुँ खोज्यो भन्छ, यी भनाइ दोलखा चरिकोटमा आयोजित कार्यक्रममा राष्ट्रिय योजना आयोगका उपाध्यक्षतिर फर्कंदै डिभिजन वन अधिकृत शान्तमाया श्रेष्ठले राखेकी हुन् । दोलखाका वन क्षेत्र र सार्वजनिक जमिन मिचेर निजी घर, व्यावसायिक संरचना र विकासका नाममा तीव्र अतिक्रमण भएपछि वन जोगाउन खोज्दा आफूलाई सरुवा नै गर्न लागि परेको गुनासोसमेत श्रेष्ठले गरिन् । हालसम्म दोलखाको २१३२ हेक्टर वन क्षेत्रको जमिन अवैध ढंगले अतिक्रमण भइसकेको छ ।राष्ट्रिय योजना आयोगका उपाध्यक्ष र प्रदेश३ का योजना आयोग प्रतिनिधिहरूलाई गुनासो गर्दै श्रेष्ठले भनिन्, एकातिर प्रक्रियाभन्दा बाहिर गएर वन मासेमा कानुनी कारबाही गर्नुपर्ने व्यवस्था छ, अर्कोतिर स्थानीय तहको सरकारले वनभित्र संरचना बनाउन बजेट विनियोजन गर्ने गरेकाले समस्या छ । पछिल्लो समयमा कुनै प्रक्रिया नै पूरा नगरी वन क्षेत्रभित्र सडक विस्तार, कार्यालय भवनहरू निर्माण र खेल मैदानहरू बन्न थालेको उनले जानकारी दिइन् ।व्यक्ति, संघसंस्था र कम्पनीहरूले सार्वजनिक क्षेत्रहरू मिचिने क्रम धामधम बढेपछि प्रमुख जिल्ला अधिकारी खगेन्द्रप्रसाद रिजालले सर्वपक्षीय बैठक बोलाएर उक्त समस्याबारे सर्वपक्षीय राय संकलन गरे । उक्त बैठकले अतिक्रमणले विकास निर्माण कार्यमै बाधा परेको निष्कर्ष निकालेको छ । लामो साँघुदेखि जिरी जोड्ने र पुष्पलाल मार्गसम्म फैलने तामाकोसी नदीमा पुल हाल्न अवैध बस्तीले बाधा परेको ठहर गर्दै बजार हटाउने निर्णय गरेको छ ।नयाँ पुल भनेर चिनिने उक्त क्षेत्रमा ५० वटा अस्थायी प्रकृतिका व्यावसायिक घर छन् । तामाकोसीमाथि पुल बनाउनका उक्त बजारका घरहरूले बाधा गरेपछि कठोर निर्णय गरिएको प्रजिअ रिजालले बताए । घरका कारणले पुल बनाउने कार्य वर्ष दिनदेखि अवरुद्ध रहेको र हटाउन सूचना गर्दा अटेर गरेकाले डोजर नै चलाएर भत्काउने तयारी भइरहेको उनले बताए । उक्त क्षेत्रमा सडक र वन क्षेत्र अतिक्रमण गरेर चार दशकदेखि बजार क्षेत्र विस्तार भएको हो । डिभिजन सडक र वन कार्यालयले कैयौंपटक प्रयत्न गर्दा पनि हटाउन अटेर गरिएको उक्त क्षेत्र एक साताभित्र खाली गराइने तयारी छ ।हालै डिभिजन वन कार्यालयले ६ वटा सवडिभिजन वन कार्यालयबाट तथ्यांक संकलन गरी सार्वजनिक गरेको प्रतिवेदनमा मेलुङ गाउँपालिकामा २६७ हेक्टर वन क्षेत्र अतिक्रमण भएको छ । उक्त पालिका अध्यक्ष नरबहादुर श्रेष्ठ र वन कार्यालयबीच उक्त सवालमा चर्काचर्कीसमेत परेको थियो । मेलुङ पालिका अध्यक्ष नरबहादुर श्रेष्ठले ग्रामीण भेगेको जनताका आवश्यकता पूरा गर्ने क्रममा सडक विस्तार गर्दा मुद्दा खेप्नुपर्ने स्थिति आएको बताए ।कालिञ्चोकमा ९४५ हेक्टर जमिन अतिक्रमणको चपेटामा परेको छ । धार्मिक तथा पर्यटकीय क्षेत्र कालिञ्चोकमा मात्रै करिब ६ हेक्टर जमिनमा अवैध संरचना बनाउका लागि ओगटिएका छन् । दोलखाको कालिञ्चोक गाउँपालिका३ स्थित उक्त क्षेत्र धार्मिक तथा प्राकृतिक पर्यटकीय क्षेत्र हो । ३८ सय ४२ मिटर उचाइमा रहेको कालिञ्चोकमा हिन्दुहरूको पवित्रस्थल कालिञ्चोक भगवतीको मन्दिर छ । रोल्वालिङ हिमशृंखला र लाङटाङ हिमशृंखला देखिने उक्त क्षेत्र अहिले व्यापारीको निसानामा परेको छ ।दोलखा सदरमुकाम चरिकोटबाट १७ किलोमिटर सडक यात्रापछि पुगिने कालिञ्चोक क्षेत्र कुरी र घ्याङडाॅडा दिनप्रतिदिन अतिक्रमण भइरहेको छ । घर, होटल र रेस्टुरेन्टहरूका लागि बन्दै गरेका संरचनाले कालिञ्चोक दिनप्रतिदिन जैविक विविधता समाप्त भइरहेको छ । पछिल्लो समयमा केबलकार सञ्चालनमा आएपछि बढ्दो मानव उपस्थिति र भौतिक संरचनाले धार्मिक, प्राकृतिक मनमोहक क्षेत्र गम्भीर समस्यामा फस्दै गएको हो । दैनिकजसो जग्गा ओगटिएको छ र संरचना बन्दै छ । हालसम्म करिब एक सयवटा ठूला होटलहरू, केबल कार, साना होटलहरू सरकारी जग्गामा बन्दै छ । तामाकोसीपछि उक्त क्षेत्रको अतिक्रमण रोक्नेबारे प्रयास सुरु गर्ने प्रजिअ रिजाल बताउँछन् ।धार्मिक, प्राकृतिक रूपमा मनमोहक उक्त क्षेत्रमा उत्कृष्ट गन्तव्य बन्दै गएसँगै कालिञ्चोक क्षेत्र कसको हो भन्ने विवाद चुलिँदै गयो । त्यहाँ रहेका सातखर्कहरू कुरी टुटवान मेहेले थामी देउराली रातमाटे गैरी सिक्री रझरेनी क्षेत्रलाई सरकारी वनको रूपमा सामुदायिक वनमा हस्तान्तरण गरिएको छ । उक्त क्षेत्रको महत्त्व बढ्दै गएका कारण कालिञ्चोकको स्वामित्वमाथि वन र गुठीको दाबीसँगै अतिक्रमणकारीले मौका छोपिरहेका छन् । वन या गुठीबीचको विवाद टुंगो लागेपछि उक्त क्षेत्रको अतिक्रमण रोक्नेबारे थप कदम चालिने प्रजिअको भनाइ छ ।जिल्ला वन कार्यालयले उक्त क्षेत्रका सातखर्कहरू झरेनी, चर्नावती, सुस्पाक्षेमावती र थाङ्सादेउराली सामुदायिक वनलाई वन कार्यालयले हस्तान्तरण गरेको थियो । त्यसैले सामुदायिक वनहरूले जमिन आफ्नो स्वामित्वको भएको दाबी गरिरहेको छ ।हाल यस क्षेत्रलाई गुठी संस्थानले हक दाबी गर्दै जग्गा बाँडिदिएपछि अतिक्रमण चरम भएको थियो । विक्रम सम्वत् १८८६ वैशाख १४ गतेको लालमोहर प्रमाणका आधारमा उक्त क्षेत्रहरूमध्ये कालिञ्चोक कुरी, भगवतीको मन्दिर रहेको गरी दुई सय हेक्टर जमिन आफ्नो स्वामित्वको भएको दाबी छ ।वन क्षेत्रको जमिन हडपेको भन्दै सामुदायिक उपभोक्ता महासंघ जिल्ला र केन्द्रीय समितिसमेत उक्त विवादमा सामेल भएर सामुदायिक वनको पक्षम पैरवी गरिरहेको छ । साथै सरकारद्वारा हस्तान्तरण गरिएको भन्दै झरेनी सामुदायिक वनले आफूले संरक्षण गर्दै आएको क्षेत्र दाबी गरिरहेको छ । सामुदायिक वन उपभोक्ता महासंघ दोलखाका अध्यक्ष जगनाथ बस्नेतले प्रमाणहरूका अधारमा सामुदायिक वन क्षेत्रको जमिन सजिलाका लागि माफियाहरूले गुठीलाई जिम्मा लगाएको आरोप लगाए ।पछिल्लो समयमा यस क्षेत्रमा सबैभन्दा ठूलो लगानीको केबल कार सबैका लागि समस्या बनेको छ । वनअन्तर्गतको स्वामित्वमा रहेका बेला उक्त कार्यालयसँग प्रक्रिया थालेको र पछि गुठीको भनिएपछि गुठीबाट स्वीकृति लिई केबल कार सञ्चालन थालेको कालिञ्चोक दर्शन कम्पनी विवादका प्रमुख कारण बनिरहेको छ । कम्पनीका अध्यक्ष बालकृष्ण शिवाकोटीले सरकारले उक्त क्षेत्र जसको प्रमाणित गर्छ सोही निकायसँग प्रक्रिया पूरा गरी स्वीकृति लिएर सञ्चालन गर्ने बताए ।स्थानीय सरकारको रूपमा गाउँपालिका भएपछि उक्त क्षेत्रको सम्पूर्ण कर तथा सञ्चालन स्वीकृतिको अधिकार गाउँपालिकाको हुनुपर्ने दाबी अध्यक्ष विनकुमार थामीको छ । यसबारे प्रक्रिया अघिबढिरहेको उनले बताए ।त्यसैगरी, शैलुङ गाउँपालिकामा ३५ हेक्टर जमिन अतिक्रमण भएको छ । उक्त ठाउँको वन अतिक्रमणबारे पनि मुद्दा चलिरहेको उक्त कार्यालयले जनाएको छ । तामाकोसीमा १५ हेक्टर वन क्षेत्र मिचिएको छ । भीमेश्वर नगरपालिकामा ३ हेक्टर वन क्षेत्र अतिक्रमण भएको छ । त्यसैगरी हनुमन्तेश्वरमा १२ हेक्टरसमेत जिल्लामा २१३२ हेक्टर वन अतिक्रमण भएको डिभिजन वन कार्यालय दोलखाले जनाएको छ । बस्तीहरू भत्काउने कार्य गर्दासमेत पुनः बस्ती बसेको गुनासो वन कार्यालयको छ । डिभिजन सडक कार्यालयका प्रमुख धमेन्द्र झाले लामोसाँघु जिरी सडकको मुआब्जा तिरेको जग्गा पनि अतिक्रमण भइरहेको बताए । उनले सूचना प्रकाशित गरी हटाउन भनिएको जग्गा तत्काल खाली गराउन सर्वपक्षीय सहयोग आवश्यक रहेको बताए । दोलखादेखि सिंगटीसम्म पनि ठाउँठाउँमा सार्वजनिक जग्गा मिचेर संरचना बनिरहेका छन् । क्रमिक रूपमा सार्वजनिक सम्पत्ति ओगट्नेहरूलाई कारबाहीको दायरामा ल्याउँदै जान सर्वपक्षीय बैठकको निर्णय छ ।"
प्रसारण लाइनविरुद्ध स्थानीय,"(मकवानपुर) : आफूहरूलाई सुकुम्बासी बनाउने गरी मकवानपुरको हेटौंडादेखि नुवाकोटको बेलकोटगढी नगरपालिकाको सवस्टेसनसम्म जोड्ने गरी प्रसारण लाइन विस्तार गर्न लागेको भन्दै स्थानीयहरूले विरोध गरेका छन् । उनीहरूले सवस्टेसन निर्माणका लागि बनाइएको रेखांकनप्रति असन्तुष्टि जनाउँदै तत्काल यस विषयमा गम्भीर हुन सम्बन्धित निकायलाई ध्यानाकर्षणसमेत गराएका छन् । हेटौंडा११, थानाभर्याङमा रहेको सवस्टेसनबाट हेटौंडा३, १, १९ नम्बर वडा हुँदै कैलाश, थाहा नगरपालिका र राक्सिराङ गाउँपालिकाबाट विस्तार हुने प्रसारण लाइनका लागि तयार गरिएको वातावरणीय प्रभाव मूल्यांकनको मस्यौदाप्रति नै स्थानीयले असहमति जनाउँदै तत्काल सच्याउन माग गरेका छन् ।आयोजना निर्माणको जिम्मा लिएको मिलेनियम च्यालेन्स एकाउन्ट नेपाल (एमसीए) ले हेटौंडामा आयोजना गरेको सार्वजनिक सुनुवाइमा प्रसारण लाइनको रेखांकन नै वैज्ञानिक तवरबाट नभएको भन्दै स्थानीयलाई घरबारविहीन बनाउने गरी योजना आएको आरोप लागेको छ ।सुनुवाइमा हेटौंडा११ का स्थानीय पद्मराज लामिछानेले प्रसारण लाइनको अहिलेको रेखांकनले ठूलो क्षेत्रमा असर पर्ने भन्दै वनको सीमा र नदी उकासको जग्गाको छेउबाट प्रसारण लाइन लैजानुपर्ने बताए । प्रसारण लाइन विस्तार गरिँदा धेरै स्थानीय घरबारविहीन हुने तथा निजी जमिन पनि धेरै ओगट्ने भएका कारण वैकल्पिक मार्ग प्रयोग गर्न लामिछानेले सुझाव दिए । स्थानीयसँग पर्याप्त छलफल र सहमति नगरी जबरजस्ती काम अघि बढाइए स्थानीयले प्रतिकार गर्ने उनले चेतावनी दिए ।हेटौंडा११ कै स्थानीय अजय विडारीले आफूहरूसँग छलफल र सहमति नगरी लाइन विस्तारको लागि भन्दै निजी जग्गामा किला गाड्ने काम भएको बताए । बस्तीको बीचबाटै प्रसारण लाइन लैजानु ठीक होइन । यसले स्थानीयलाई दीर्घकालीन रूपमा असर गर्छ, उनले भने । अहिलेको रेखांकन नसच्याए काम अघि बढाउन नदिने चेतावनीसमेत उनले दिए । आयोजनाले २३ मिटर चौडा मात्र अधिग्रहण गर्ने भनिएको तर, विद्युत्को असर ४६ मिटर वरपरसम्म पर्ने भएकाले मानव बस्तीमा विद्युत् प्रसारणबाट धेरै ठूलो असर पुग्ने देखिएको पीडितहरूको भनाइ रहेको छ । प्रसारण लाइनको अहिलेको रेखांकनअनुसार धेरै बस्ती र निजी जग्गा प्रभावित हुने भन्दै त्यसको रेखांकन परिवर्तन गर्न आयोजनालाई उनीहरूले आग्रह गरेका छन् ।आगामी असार महिनादेखि प्रसारण लाइन विस्तारको काम थाल्ने जनाएको मिलेनियम च्यालेन्जले जनाएको छ । वातावरणीय प्रभाव मूल्यांकन प्रतिवेदनअनुसार प्रसारण लाइनले हेटौंडाको तीनवटा वडाको करिब ३१ हजार जनसंख्या प्रभावित हुनेछन् । हेटौंडा क्षेत्रमा १२२ किमि लम्बाइ रहनेछ भने ३३ वटा टावर राखिनेछन् । हेटौंडा क्षेत्रमा मात्र ८ वटा आवासीय तथा गैरआवासीय भवनमा प्रत्यक्ष प्रभाव पर्ने देखिएको वातावरणीय प्रभाव मूल्यांकनका विज्ञ मधुकर खड्काले जानकारी दिए । उनका अनुसार प्रसारण लाइनका कारण हेटौंडा उपमहानगरपालिका क्षेत्रका ५ सामुदायिक वनमा प्रभाव पर्नेछ । लेवट सामुदायिक वन, बसामाडी सामुदायिक वन, चक्रदेवी सामुदायिक वन, नवलपुर सरस्वती सामुदायिक वन र डाङडुङे सामुदायिक वन क्षेत्रबाट प्रसारण लाइन लगिनेछ । वन क्षेत्रमा १२१७ र निजी क्षेत्रको ४३८८ हेक्टर जग्गा अधिग्रहण गर्नुपर्ने देखिएको आयोजनाले जनाएको छ ।"
पहुँचबाहिरका संरचना,"मैंले भोगेका समस्या सबै दृष्टिविहीनका हुन् । अनि सबै दृष्टिविहीनले भोग्ने समस्या पनि मेरै हुन् । दृष्टिविहीनका अनेक समस्या छन् । तीमध्ये मुख्यचाहिँ दैनिक रूपमा हिँडडुलकै समस्या हो काठमाडौंको सन्दर्भमा । अपांगता भएकाका लागि सडक अनुकूल छैनन् । सेतो छडी लिएर हिँड्ने एउटा उपाय हो । तर त्यतिले मात्रै हुँदैन । भीड छिचोल्न मुस्किल हुन्छ । निर्माण सामग्री जथाभावी राखिनु, सडक जहींतही खनिनु अर्को समस्या हो हिँडडुलका लागि । सडकमा जथाभावी छाडिएका गाई, कुकुरजस्ता जनवार पनि आवागमनमा समस्या हुन् । यस्ता समस्याबाट छुटकारा पाउन सहयोगी प्रबन्ध गर्नुपर्ने हो । यस्तो व्यवस्था छैन । विकसित देशमा सहयोगी प्रबन्ध गरिएका हुन्छन् । दृष्टिविहीनले सहयोग मानेको आधारमा सहयोगी दिइन्छ । हाम्रोमा यस्तो छैन, मोबिलिटी मा समस्या छ ।"
फुटपाथ पनि उस्तै,"(काठमाडौं) : सहिदगेटसुन्धारान्युरोडवीर अस्पतालजमलघन्टाघरबागबजार सडकमा दृष्टिविहीनलाई हिड्न सहज हुने धर्के गाइडिङ ब्लक्स बनाइएको छ । तर, कतै फुटेका, खाल्डाखुल्डी परेका र ढल बग्ने गरेका छन् । गाइडिङ ब्लक्स मर्मत नहुँदा दृष्टिविहीनलाई समस्या छ । कीर्तिपुर पाँगाका दृष्टिविहीन महेन्द्र थापा ल क्याम्पसमा पढ्छन् । पुरानो बसपार्कदेखि क्याम्पससम्म दृष्टिविहीन हिँड्न गाइडिङ ब्लक्स छ । तर, त्यहाँ पनि ठाउँठाउँमा फुटेका छन् । अझ महेन्द्र पुलिस क्लब अगाडि ह्वाङ्गै छ । यहाँ कहिले पोलमा ठोक्किएर त कहिले खाल्डोमा परेर धेरै पटक चस्मा फुटिसकेको उनले दुःखेसो पोखे । ठोक्किएर चोट पनि लागेको छ, उनले भने । सडकमा गाइडिङ ब्लक्स बनाए पनि व्यवस्थित नहुँदा राम्ररी उपायोग गर्न नपाएको बताए । म्याग्दी लघुगंगा२ राखु भगवतीका छत्रबहादुर खत्री भने हिँडडुल गर्न सक्दैनन् । उनका ४६ वर्षीय श्रीमतीको पनि गोडा छैनन् । लैनचौर क्षेत्रमा सोमबार भेटिएका खत्री फुटपाथ नहुँदा जोखिम मोलेर यात्रा गरिरहेका थिए । राष्ट्रिय अपांग महासंघका राजु बस्नेतले राज्यले आफूहरुको हितमा ल्याइएको कानुन कार्यान्वयमा चासो नदिएपछि समस्या भएको बताए । सडक विभागका प्रमुख केशव शर्माले पहिला फुटपाथलगायत आकाशे पुल बनाउँदा अपांगता भएकाका लागि सहज हुने गरी डिजाइन नगरिएका कारण समस्या भएको बताए ।"
सरकारी अस्पतालमा सास्ती,"(काठमाडौं) : सरकारी अस्पतालका भौतिक संरचना अपांगता भएकाका लागि प्रतिकूल रहेकाले उनीहरूलाई स्वास्थ्य सेवा लिन समस्या छ । वीर, त्रिवि शिक्षण अस्पताल, प्रसूति गृहजस्ता अस्पतालको भौतिक संरचना अपांगता भएकाको लागि प्रतिकूल छन् । अस्पतालको ढोका, टिकट काउन्टर, शौचालयसहित कुनै पनि संरचना सहज छैनन् । निर्देशिका२०६९ अनुसार अस्पतालको संरचनामा सिँढीको सट्टा ह्वीलचियर लैजान मिल्ने र्याम्प हुनुपर्छ । अस्पतालमा भने र्याम्प भए पनि सबै वार्डसम्म पुग्ने खालका छैनन् । वीर र प्रसूति गृहमा यस वर्ष बनेका नयाँ भवनमा भने अत्याधुनिक लिफ्ट छन् । अपाङ्गता भएकाको लागि अस्पताल वार्डका ढोकाहरू ह्वीलचियर छिर्ने खालको हुनुपर्छ । तर यो पाइँदैन । राष्ट्रिय अपांग महासंघका अध्यक्ष मित्रलाल शर्माको अध्ययनमा १०० मध्ये २० अस्पताल पनि अपांगता भएकाका लागि सुगम र सहज छैनन् । अस्पतालका काउन्टर अग्ला हुँदा ह्वीलचियर प्रयोगकर्तालाई टिकट काट्नसमेत समस्या हुने गरेको उनले बताए । टिकट काउन्टर, रिसेप्सन, सोधपुछ डेस्क ह्वीलचियर टेकेको सतहबाट बढीमा ३० इन्चको उचाइमा हुनुपर्ने मापदण्ड भए पनि यो लागू छैन । बेडपनि मैत्रीपूर्ण छैनन् । बेड तलमाथि गर्न नमिल्ने हुँदा अपागंता भएका व्यक्तिले ह्वीलचियरमा बसेर उपचार लिनुपर्ने अवस्था छ, उनले भने, शौचालयमा ह्वीलचियर लैजान निकाल्न मिल्दैन । सबै ठाउँमा कमोड शौचालय छैनन् । दृष्टिविहीनको सहजताका लागि महिला र पुरुष शौचालय छुट्याउन ब्रेलमा समेत लेख्नुपर्ने मापदण्ड लागू छैन । ह्वीलचियर प्रयोगकर्ता, वैशाखी प्रयोगकर्ता, होचापुड्का, दृष्टिविहीन व्यक्तिले निर्देशिका आउनुअघि अस्पताल निर्माण भएकाले अपांगता भएकाका लागि सहज बनाउन नसकिएको वीरका निर्देशक डा केदारप्रसाद सेन्चुरीले बताए । त्रिवि शिक्षण अस्पताललाई अपांगता भएकाको लागि सहज बनाउन नसकिएको निर्देशक डा प्रेम खड्गाले बताए ।"
"वैदेशिक लगानीमा सीमा होइन, नियमन","विदेशी लगानीको न्यूनतम सीमा ५ करोड रुपैयाँ हुनुपर्ने भनी मन्त्रिपरिषद्ले गत जेठमा गरेको निर्णयलाई सरकारले पुनर्विचार गर्न आवश्यक छ । द्विपक्षीय तथा बहुपक्षीय डेढ दर्जन दातृ निकायहरूले प्रधानमन्त्री केपी शर्मा ओलीलाई हालै पत्र लेखेका कारणले मात्र होइन, हाम्रो आफ्नै राष्ट्रिय आवश्यकताका आधारमा पनि यस्तो सीमा तोक्नु मनासिब देखिँदैन । निश्चय पनि मुलुकको प्राथमिकता ठूलो स्तरको बाह्य लगानी भित्र्याउनेमै हुनुपर्छ, तर साना लगानीमाथि रोक नै लगाउने नीति बनाइनु हुँदैन । मुलुकको द्रुत विकासका निम्ति जति ठूलो लगानीको खाँचो छ, चौतर्फी उन्नतिका लागि साना लगानी पनि उत्तिकै आवश्यक पर्छन् ।विदेशबाट लगानी ल्याउनु भनेको पुँजीमात्रै भित्र्याउनु होइन, सीप, प्रविधि र व्यवस्थापन पनि भित्र्याउनु हो । देशमा नवीनतम र सिर्जनशील अवधारणाहरूका लागि विदेशीलाई स्थान दिनु पनि हो, ताकि त्यो स्वदेशीका लागि सिक्ने अवसर बन्न सकोस् । ५ करोड रुपैयाँभन्दा कम स्तरको वैदेशिक लगानीलाई निषेध गर्दा स्वाभाविक रूपले साना स्तरमा सञ्चालन हुने विविध क्षेत्रका सिर्जनशील तथा नवीनतम उद्यममा अवरोध पैदा हुन्छ । स्टार्टअपहरू निरुत्साहित हुँदा एकातिर बजारको विविधीकरण हुन पाउँदैन भने अर्कोतिर स्थानीय स्तरमा कतिपय क्षेत्रसँग सम्बन्धित सीप, प्रविधि र व्यवस्थापन क्षमताको विकास पनि हुन सक्दैन । तसर्थ, सरकारले मूल पहल ठूलो लगानी भित्र्याउन गरे पनि, साना उद्यमका लागि समेत ढोका खुलै राख्नुपर्छ । कति विदेशी लगानीकर्ताले त नेपालमा आफ्नो व्यवसायको जरा बिछ्याउन या परीक्षणका लागि पनि सुरुमा सानो तहबाट उद्यम थाल्न चाहेका हुन्छन् । त्यसतर्फ पनि विचार पुर्याउनुपर्छ । फेरि, हाम्रो अभ्यासमा प्रत्यक्ष वैदेशिक लगानी भनेकै प्रायः ससानो तहमै भइरहेको छ । हालसम्मको लगानीमध्ये ९० प्रतिशत ५ करोड रुपैयाँभन्दा कम नै रहेको तथ्यांकले देखाउँछ । सरकारले सीमा तोकिदिएपश्चात् पनि उद्योग विभागमा ५ करोडभन्दा कम लगानी गर्न धेरै लगानीकर्ताले चासो देखाइरहेका छन् । यसको अर्थ हो, नयाँ प्रावधानकै कारण कति लगानी रोकिइरहेको छ । हामीले बुझ्नुपर्छ, यसरी लगानी बन्द हुँदा देशभित्र अवसरका धेरै ढोकाहरू खुल्नबाट पनि रोकिइरहेका हुन्छन् । लगानीको सीमा तोकिएपछि पछिल्लो समय प्रतिबद्धता र लगानी दुवै हिसाबले विदेशी लगानी बढिरहेको पक्ष सकारात्मक छ, तर त्यसमै अलमलिएर सरकारले साना लगानीलाई पूर्ण बन्देज लगाउन मिल्दैन । अर्को, अर्थमन्त्री, परराष्ट्रमन्त्री, उद्योगमन्त्री र लगानी बोर्डलाई पनि बोधार्थ दिएर नेपालका लागि महत्त्वपूर्ण मानिएका द्विपक्षीय तथा बहुपक्षीय निकायहरूले प्रधानमन्त्रीलाई यस्तो सीमा हटाउन पत्राचार गरिसकेपछि त्यसप्रति सरकारको स्वाभाविक रूपमा ध्यानाकर्षण हुन आवश्यक छ । विदेशीले ध्यानाकर्षण गराएकै कारण हामीले त्यो गर्ने वा नगर्नेभन्दा उनीहरूले उठाएका मुद्दा जायज छन् वा छैनन् भन्ने हेरेर टुंगोमा पुग्नुपर्छ । आखिर बाह्य लगानी भनेको विदेशी मुलुकबाटै आउने हो । त्यो भित्र्याउनका लागि सहजीकरण गर्न यी द्विपक्षीय र बहुपक्षीय निकायहरूको महत्त्वपूर्ण भूमिका हुन्छ । वैदेशिक लगानीका नाममा कतिपयले सेवा दुरुपयोग गरेकाले सरकारले समग्र साना लगानी नै स्वीकार नगर्ने नीति लिएको बुझिन्छ । अनुगमनको पाटोबाट पन्छिनकै लागि सरकारले मुलुकको हितमा नहुने सजिलो उपाय अपनाउन मिल्दैन । केही साना लगानीकर्ताले उद्यमका नाममा विभिन्न खाले धन्दा गरेको यथार्थ हो, तर यसको उपचार उनीहरूलाई यहाँ आउनै नदिनु होइन । विदेशी लगानीकर्ताले पाउने सुविधाको दुरुपयोग रोक्न राज्यले आफ्नो उपस्थिति बढाउनुपर्छ, अनुगमन प्रणाली बलियो बनाउनुपर्छ । गलत उद्देश्य बोकेकाहरूलाई छेक्ने उपाय लगानीमा सीमा होइन, व्यवस्थित नियमन हो । राज्यले अनुगमन प्रणाली पनि उद्यम व्यवसायमा व्यवधान नआउने गरी मात्रै विकास गर्न सक्नुपर्छ, सकेसम्म स्वनियमनकै थिति बसाल्नुपर्छ । कतिपय देशले प्रत्यक्ष वैदेशिक लगानीमा न्यूनतमा सीमा तोक्ने गरेका छन् । नेपालले पनि विषयगत र परिमाणात्मक हिसाबले तोक्न सक्छ । जस्तो, दूरसञ्चार क्षेत्रमा ८० प्रतिशतभन्दा बढी विदेशी लगानी हुन नहुने नियम छ । अन्य संवेदनशील क्षेत्रहरूमा पनि रोक लगाउन सकिन्छ । मुलुकमै सम्भावना भएका क्षेत्रमा परिमाणात्मक सीमा तोक्न सकिन्छ, नेपाली साना तथा घरेलु उद्योगलाई संरक्षण पुगोस् भनेर । यस्तो सीमा पनि उनीहरूसितै छलफल गरेर मात्र तय गर्नु उपयुक्त हुन्छ । विदेशी लगानी तथा प्रविधि हस्तान्तरण ऐन, २०७५ का अनुसार सरकारले राजपत्रमा सूचना प्रकाशित गरी तोकेभन्दा कम रकमको विदेशी लगानी गर्न स्वीकृति नदिन सक्ने व्यवस्था गरेको छ । त्यसैअनुसार मन्त्रिपरिषद्ले सीमा तोकिदिएको हो, उसले चाहँदा अब हटाउन वा घटाउन पनि सक्छ । बुझिएअनुसार यसबारे अध्ययन गरी मन्त्रिपरिषद्को निर्णय पुनरावलोकनका लागि उद्योगमन्त्री र अर्थमन्त्रीलाई जिम्मेवारी दिइएको छ । नवीनतम र सिर्जनशील उद्योगमा अवरोध सिर्जना नहोस् भनेर सरकार अब छलफल गरी लगानीको सीमा घटाउने निर्णयमा पुग्नु बुद्धिमतापूर्ण हुनेछ ।"
वैकल्पिक जनमुखी राजनीति खोइ ?,"नयाँपनाको खोजी अधिकांश पार्टी र नेता भुइँफुट्टा वर्गका शक्ति र व्यक्तिमा फेरिएको बेला जरुरी भएको छ नयाँ जनमुखी राजनीति । पुराना दलको विकल्प हुन त तपाईंसँग नयाँपना पनि हुनुपर्यो नि ! राजनीतिमा नयाँ, राजनीतिक दलमा नयाँपन, संगठन र संघर्ष गर्ने मामिलामा नवीनता, जनतासँगको पुरातन उचनीचमय सम्बन्धमा विच्छेद, उनीहरूसँग संवाद र अन्तरक्रिया गर्ने शैलीमा भिन्नता जरुरी हुन्छ नै । यसको अर्थ समग्रमा तपाईंसँग नयाँ राजनीति भएन भने पुरातन राजनीति र पुराना दलको विकल्प हुनसक्ने सम्भावना नै रहँदैन । जनताको आँखामा विकल्पका रूपमा उदाउन सकिएन भने पुरातन राजनीतिको ढोकाजस्तै ठडिएको चुनाव प्रणालीमा ढकढकाउन पनि कठिन हुन्छ । पुराना दलहरूले चुनावी खेलमा स्थापित गरेका सबैभन्दा खतरनाक न्यारेटिभ हो विकास, प्रगति, समृद्धि र समाजवाद । आम जनता भनेका यी सबै चिज माग्ने मगन्ते हुन्, उपभोक्ता मात्रै हुन् । यसरी पुरानो राजनीतिले जनताको मनमा आशाकुति मानसिकता (आसे प्रवृत्ति) सिर्जना गरेको छ, जसले विकास, प्रगति, समृद्धि र समाजवादबारे न गहन अध्ययन, चिन्तन र बहस गर्न दिन्छ, न त जनताको हस्तक्षेपलाई निम्तो दिन्छ । यसले डोजरे विकासको राग गाउँदै प्रगति, समृद्धि र समाजवादको सपना देखाउने र त्यसका लागि आफूमात्रै सक्षम रहेको दाबीसाथ मत प्राप्त गर्ने दलीय प्रवृत्तिलाई मलजल गरिरहेको छ । त्यसको विकल्पमा जनताले आफ्नो बल, बुद्धि, क्षमता र सीपको भरमा हस्तक्षेप गर्नसके मात्रै न्याय, समृद्धि सहितको समाजवाद सम्भव हुन्छ । यो काउन्टर न्यारेटिभ निर्माण गर्नसके नयाँ राजनीति सुरु हुन्छ । चुनावमा मत दान गरेपछि आफूमा निहित सार्वभौमसत्ता तथाकथित प्रतिनिधिमा नामसारी हुने र उनीहरूले जनताको नाममा सार्वभौमसत्ता लिलामी गर्न सक्ने, सार्वभौम जनतालाई नै निरीह र निष्क्रिय प्रजा बनाउन सक्ने पुरातन राजनीतिको विकल्प आकाशबाट फुत्त झर्दैन ।ट्वीटर :"
सार्वजनिक स्वास्थ्यको दुरवस्था,"सार्वजनिक स्वास्थ्यको अवस्था नाजुक छ । हुन त विभागीय जिम्मेवारीमा रहनुभएका पदाधिकारीहरू सार्वजनिक रूपमा निःशुल्क सार्वजनिक स्वास्थ्यको व्यवस्थाबारे प्रगति भइरहेको जानकारी दिन्छन् । तर सर्वसाधारणले भने निकै दुःख पाइरहेका छन् । अपवाद बाहेक देशभरका सार्वजनिक स्वास्थ्य प्रदायक संस्थाहरू प्रायःको अवस्था चिन्ताजनक छ । देशभरका सरकारी अस्पताल तथा ग्रामीण स्वास्थ्य चौकीमा उपचारका लागि जाँदा कहीं जनशक्ति भेटिँंदैनन् भने कहीं उपकरणको अभावका कारण स्वास्थ्य परीक्षण तथा उपचारमा समस्या परिरहेको छ । सहरी क्षेत्रमा निजी अस्पतालको संख्या दिनप्रतिदिन वृद्धि भइरहेको छ भने अपवादलाई छाडेर अधिकांशमा उपचारको अवस्था विश्वसनीय पाइँदैन । सार्वजनिक अस्पतालले सर्वसाधारणलाई छिटोछरितो सेवा दिन सकिरहेको छैन । निजी अस्पतालहरूले छिटोछरितो सेवाको नाममा अचाक्ली महँंगो शुल्क असुलिरहेका छन् । सार्वजनिक स्वास्थ्य संस्थामा स्वास्थ्य उपकरण तथा जनशक्तिको यथोचित व्यवस्था गरी ओपीडीमा दिनको दुई सिफ्ट तथा इमर्जेन्सी सेवा अनवरत गराउनसके जनताले सहज रूपमा स्वास्थ्य सुविधा पाउने थिए । स्वास्थ्य निर्देशनालय नजिकै रहेको टेकुको शुक्रराज ट्रपिकल अस्पतालमा उपचारमा जांँदा चिकित्सकले जनशक्ति व्यवस्थापनको कमीले उपचार सेवा प्रभावकारी हुन नसकेको उल्लेख गरे । स्वास्थ्य निर्देशनालयको छेवैमा रहेको संस्थामा त यो हाल छ भने दूरदराजका संस्थामा कस्तो अवस्था होला ? पूर्णचन्द्र सुवेदी, बानियाटार, काठमाडौँ"
उपनिर्वाचनको संकेत,"जतिपटक जुनसुकै तहको जस्तोसुकै निर्वाचन भए पनि कि कांग्रेस कि नेकपा बाहेक अरुले जित्ने नसोचे पनि हुन्छ भन्ने उपनिर्वाचनको मतपरिणामले देखाएको छ । कांग्रेसको गढ मानिएको कतिपयठाउँमा नेकपाले जितेको छ भने नेकपाको गढ मानिएकोकतिपय ठाउँमा कांग्रेसले जितेको छ । यसको मतलब के भने २ दल बाहेक अरुप्रति विश्वास छैन भन्ने नै हो । कांग्रेसको विकल्प नेकपा र नेकपाको विकल्प कांग्रेस हुनै सक्दैन, तर त्यही भइरहेको छ । कांग्रेसले केही गरेन, सधैं सत्ताको लागि मरिहत्ते गर्यो भन्छन् । नेकपाले पनि दुई तिहाइ मत हुँदासमेत जनचाहनाअनुसार केही गरेन भन्छन् । तर मत दिने बेला तिनै दुई दललाई दिन्छन् । कांग्रेसको विकल्प नेकपा र नेकपाको विकल्प कांग्रेस भएको छ । त्यसैले ती दुई दल ढुक्क छन् । तिनलाई हामीले जे गरे पनि हुन्छ, हाम्रो विकल्पमा कोही छैन भन्ने छ । कम्तीमा काम नगर्ने दलहरूलाईजनताले बहिष्कार गर्ने हो भने तिनीहरूमा चेत आउने थियो । मत दिने बेला कुन दल ठिक, कुन दल बेठिक केही नसोची मत हाल्ने अनि तिनै दललाई गालीगरेर हुन्छ ? देश बिगार्न जति दलहरूको भूमिका छ, त्यतिकै जिम्मेवारी मतदाताहरूको पनि छ । आफूले भोट दिँदा के भनेर दिए ? त्यता पनि ध्यान दिनसके राम्रो होला । निर्वाचनका उम्मेदवारहरू राष्ट्र र जनताको हित विपरीत जान्न भन्नुको साटो म फलानोको सपना पूरा गर्छु भनेर प्रतिबद्धता जनाउँछन् । निर्वाचन अघि नै यस्ता प्रतिबद्धता जनाउने उम्मेदवारले निर्वाचन जितेपछि के गर्लान् ? पार्टीले टिकट वितरण गर्दा योग्य, देश र जनताप्र्रति समर्पितभन्दा पनि नातावाद, कृपावादलाई जोड दिन्छ । योग्य उम्मेदवार जहिले पनि पाखा लाग्छ । जो भ्रष्टाचारमा फँसेको छ, उसैले टिकट पाउँछ र उसैले निर्वाचन पनि जित्छ । यदि मतदाताले विवेक नगुमाई मतदान गर्ने हो भने दलहरू स्वतः परिवर्तन हुन्थे । पुरुषोत्तम घिमिरे, जोरपाटी, काठमाडौं"
देश अनिर्णयको बन्दी नबनोस्,"प्रधानमन्त्री केपी शर्मा ओलीले साग प्रतियोगिता अस्पतालमै आइप्याड चलाएर हेरेछन्। स्वास्थ्यले साथ दिएको भए दसरथ रंगशालामै पुग्थे होलान् । उपप्रधानमन्त्री ईश्वर पोखरेलको ठाउँमा उनले नै भाषण गर्थे होलान् । एक सातादेखि प्रधानमन्त्रीको स्वास्थ्यमा खराबी आएकाकारण महत्त्वपूर्ण निर्णयहरू हुनसकेका छैनन् । सञ्चो हुन कति दिन लाग्ने हो ? कुनै ठेगान छैन । प्रधानमन्त्रीको कारण देश अनिर्णयको बन्दी बन्नु ठिक होइन । अस्पतालको शैयामै बसी देश हाँक्छु भन्ने सोच पनि सही होइन । बरु मृगौला प्रत्यारोपणपछि स्वस्थ भएर देश चलाउनेछु, अहिलेलाई अन्य काबिलहरूले नै चलाउनोस् भनेर प्रधानमन्त्री पदबाट राजीनामा दिनसके ओलीको नैतिक कद उँचो हुनेथियो । अनि देशको पनि भलाइ । अन्यथा ओली पनि औसत दर्जाकै नेता कहलाउनेछन् । उपनिर्वाचनको परिणामले ओली सरकारको लोकप्रियताको ग्राफ बढेको देखिएन । यदि अस्पतालबाट देश चलाउन थाल्ने हो भने सरकारको लोकप्रियता झनै घट्नेछ । यो घडीमा सम्पूर्ण जनता प्रधानमन्त्रीको स्वास्थ्यलाभको कामना गरिरहेका छन् । उहाँ चाँडो निको हुनुहोस् र विकास र समृद्धिमा ध्यान दिनुहोस् भनिरहेका छन् ।तर हामीले जति कामना गरे पनि रोग लागेपछि के गर्ने ?प्रधानमन्त्री ओली अठोट भएको र देशको लागि केही गर्छु भनेर मिहिनेत गर्ने नेता हुन् । यसमा शंका छैन । तथापि उनका केही अक्षम मन्त्री र कर्मचारीबाट तदनुरुप काम नहुँदा जनताले सोचे अनुरुप काम हुन सकेको छैन ।ओलीको पालामा मेलम्ची र तामाकोशी पूरा हुन सकेन । रोजगारी र कलकारखाना बढ्न सकेन । पुँजी बजार ओरालो लाग्यो । गौरवका २१ मध्ये २० आयोजनाको प्रगति शून्यजस्तै देखियो । मेडिकल माफिया र निर्माण व्यवसायीहरूले सरकारलाई चुनौती दिए ।तथापि ओलीले हरेस भने खाइसकेका छैनन् । केही गर्छु भनिरहेका छन् । पछिल्लो समय कालापानी अतिक्रमण उनको मुख्य चुनौती बनेर आएको छ । ती काम गर्न नपाउँदै थलिन पुगे ।कामना गरौं, उनी चाँडै निको भएर थाती रहेका अधुरा कामलाई गति दिनेछन् । गोपाल देवकोटा, जोरपाटी, काठमाडौं"
मूल्य वृद्धिले आहात सर्वसाधारण,"केही समयदेखि तरकारीमा भइरहेको मूल्य वृद्धिलाई मनन गर्दा दैनिक उपभोग्य वस्तुको मूल्यवृद्धि कहालीलाग्दो देखिन्छ । प्याजको मूल्यले त सीमा नै नाघेको छ ।गत सोमबार मन्त्रालयहरूको चौमासिक समीक्षा गर्न बसेको बैठकमा प्रधानमन्त्री तथा मन्त्रिपरिषद्को कार्यालयले प्रस्तुत गरेको प्रतिवेदनमा कृषि मन्त्रालयले कृषि क्षेत्रको उत्थान तथा विकासका लागि तर्जुमा गरेको योजनामध्ये ६५७ प्रतिशत सम्पन्न भएको उल्लेख गरिएको छ । तर कृषिक्षेत्र भने दिनानुदिन पछाडि धकेलिएको छ । नेपाल कृषिमा ठूलो सम्भावना भएको देश हो । यहाँको माटोमा बाह्रैमास उब्जनी हुने सागसब्जी लगायत अन्य अन्नबालीहरू उत्पादन गर्न सकिन्छ । सम्बन्धित सरकारी निकायबाट तारिफ गर्न योग्य कुनै कार्य नहुँदा आम उपभोक्ताले महँगी खेप्नुको विकल्प छैन । महँगीकै कुरा गर्दा आज खरिद गरेको वस्तुको मूल्य भोलि दोब्बर भइरहेको छ । तर सरकार चुपचाप छ । सर्वसाधारणको पीडाप्रति गम्भीर छैन । वार्षिक ६ अर्बको प्याज आयात हुँदा २ करोडको प्याजमात्र निर्यात भएको तथ्याङ्कले देखाउँदादेखाउँदै सरकारी प्रतिवेदनमा कृषिका ६५ प्रतिशत योजना सम्पन्न भएको कुरा कसरी तयार भयो ? यसले सरकारप्रतिको विश्वसनीयता घटाएको छ । आयातको तुलनामा निर्यात १ प्रतिशत पनि हुन नसक्नुमा कतै सरकार सुतिरहेको त छैन ? कागजमा मात्र योजना सम्पन्न भएको प्रतिवेदन देखाउँदैमा देश समृद्धितिर बढिरहेको भन्न सुहाउँदैन ।तरकारी महँगीका कारक मध्येका प्रमुख मानिने बिचौलियाहरूले पनि उन्मुक्ति पाइरहेका छन् । सरकार र जनताबीच अविश्वसनीयता पैदा गर्ने मुख्य कारक पनि यिनै बिचौलिया हुन् । बिचौलिया नियन्त्रण नगरेसम्म तरकारीको भाउ नियन्त्रण हुने सम्भावना छैन । सञ्जय त्रिपाठी, सरस्वतीनगर, काठमाडौँ"
प्याज चिन्तन,"स्व स्थानीको महिमा गाउने दिन आउँदैछ । तर सोही धर्म अनुसार बर्जित प्याजको महिमा र चर्चा भने चार महिना बित्दा पनि सेलाएको छैन । केही महिनादेखि लगातार मूल्यवृद्धि हुँदै उच्च दरमा किनबेच भएका कारण प्याजको प्रसंग व्यापक बनेको हो । भदौ यताको ३ महिनामा साढे ३ सय प्रतिशतसम्म प्याजको भाउ बढेको देखिन्छ । जसका कारण घरभित्र मात्र होइन, टोलछिमेक, जमघट, सार्वजनिक यातायात, सामाजिक सञ्जाल सबैतिर प्याजको चर्चा छ ।कृषिप्रधान देश भनिए पनि अधिकांश कृषिजन्य वस्तुमा विदेशी मुलुककै भर पर्नुपर्ने बाध्यता छ । त्यसमा पनि छिमेकी मुलुक भारतबाट सबैभन्दा बढी कृषिजन्य उत्पादन आयात हुने गर्छ । प्याजको मुख्य निर्यातकर्ता देश पनि भारत नै हो । तर आफ्नो उत्पादन घटेको बताउँदै भारतले अन्य देशतर्फ प्याज निर्यातमा कटौती गरेको छ । नेपालमा पनि भारतीय प्याज आयातमा केही महिना अघिदेखि कमी आएपछि भान्सामा यसको प्रत्यक्ष प्रभाव परेको छ ।प्याजको लागि नेपाली माटो र हावापानी अनुकूल रहँदा रहँदै पनि उत्पादन वृद्धिमा ध्यान दिएर आत्मनिर्भर हुनेतर्फ नसोच्नु हाम्रो ठूलो कमजोरी हो । यद्यपि, तरकारी विकास निर्देशनालयको निर्देशन अनुसार प्याज उत्पादन वृद्धि गर्ने उद्देश्यले आव ०६४६५ मा प्याज मिसन सुरु गरियो । विदेशी प्याज आयातलाई निरुत्साहित गर्दै स्वउत्पादनद्वारा आत्मनिर्भर बन्ने योजना अनुसार उक्त अभियान सञ्चालन भएको थियो । तर ४ वर्षपछि उक्त कार्यक्रम अन्त्य हुँदा लक्ष्य हासिल हुन सकेन । प्याज उत्पादनमा लाग्ने किसानलाई सरकारी आर्थिक सहुलियतको व्यवस्था, देशका विभिन्न भागमा भण्डारण गृह लगायत केही राम्रा काम परियोजनाले अघि सारेको थियो । तर परियोजना अन्त्यसँगै किसानको सहुलियत रोकियो । योजना अनुसारको भण्डार गृहसमेत निर्माण हुन सकेन । आव ०७५७६ मा १ लाख ७८ हजार क्विन्टल प्याज देशभित्र आयात भएको भन्सार विभागको आँकडाले देखाउँछ, जसका लागि ५ अर्ब ६२ करोड रुपैयाँ बाहिरियो । चालु आवमा प्याज आयातको मात्रा वृद्धि भएकाले करिब ६ अर्ब रुपैयाँ विदेशिने सम्बद्ध निकायको आंँकलन छ । आयातको तुलनामा प्याज निर्यात भने निराशाजनक छ । अघिल्लो आवमा १ करोड ८९ लाख रुपैयाँको ८८ हजार किलोग्राम प्याज भारत, कतार र सिंगापुर निर्यात गरेको देखिन्छ । निर्यातमा निराशाजनक अवस्था छ ।सन् २०१३ को निर्देशनालयको सर्वेक्षणले करिब २० हजार हेक्टर जमिनमा प्याज खेती हुने गरेको देखाएको थियो । अहिले पनि यसमा उल्लेखनीय सुधार आएको छैन । यस बाहेक गुणस्तरीय बीउ, बिरुवाको अभावले समस्या बढाएको छ ।अर्को ठूलो समस्या भण्डारणको हो भन्ने कुरा वर्षैपिच्छे दोहोरिन्छ, तर उपाय खोजिँदैन । प्याज उत्पादन फागुनदेखि वैशाखमा हुने गर्छ । त्यतिबेला नेपाली बजारमा स्थानीय उत्पादनको उपलब्धता भए पनि दीर्घकालसम्म टिकाउने भण्डारको अभावले परनिर्भरतालाई बढाएको छ । जब विभिन्न कारणले विदेशबाट आयात कटौती हुन्छ, उपभोक्ताको माग सम्बोधन गर्ने अवस्था देशभित्र विद्यमान रहन्न । पहिलादेखि नै यही क्रम दोहोरिँदै आइरहेको छ । अहिले भारतमै प्याजको उत्पादन घटेर मूल्य अकासिएको छ । यससँगै त्यसको असर नेपालमा मात्रै होइन, दक्षिण एसियाका अन्य मुलुकहरूमा पनि परेको छ । भारतले निर्यात रोकेर देशमा प्याजको भाउ बढेपछि बंगलादेशकी प्रधानमन्त्री सेख हसिना वाजेदले आफ्नो भान्सामा प्याजको प्रयोग नगर्ने घोषणा गरिन् । आफ्नो देशमा उत्पादन नहुने र प्याजकै लागि देशको ठूलो रकम बाहिरिने भएपछि जनतालाई समेत सोही सन्देश दिन उनको घोषणा आएको अन्तर्राष्ट्रिय सञ्चार माध्यमहरूले जनाएका छन् । जति नै महंँगो भए पनि प्रधानमन्त्रीजस्तो हैसियतले प्याज किनेर खान नसक्ने अवस्था रहन्न, तर उनको यही घोषणाले जनतालाई उपभोगप्रति सतर्क रहन सकारात्मक सन्देश प्रवाह गरेको छ । नेपालमा भने प्याजकै कारण उपभोक्ता लामो समयदेखि तरंगित भैरहँदा सरकारले आधिकारिक रूपमा केही बोलेको छैन, न त आम उपभोक्ता नै अभावप्रति सजग देखिन्छन् । दसैं लागेपछि हरेक वर्ष प्याजको भाउ उकालो लाग्ने गर्थ्यो । प्याज मात्रको सवाल होइन, जुनसुकै वस्तु बजारमा अभाव देखिन्छ । अभावको हल्ला चल्नासाथ आफूलाई चाहिनेभन्दा बढी किनेर थुपार्ने होडबाजी नेपाली उपभोक्तामा चल्ने गर्छ । यसले कृत्रिम अभाव र मूल्य झन् चर्काउन सघाउँछ । अहिलेको अवस्था अझ जटिल छ । कुनै प्राविधिक कारणले केही समयका लागि आयात रोकिएको नभई उत्पादनकै मन्दीले आयात प्रभावित भएकोले तुरुन्तै समस्या समाधान होला भन्न सकिन्न ।भारतको साटो अन्य मुलुकबाट आयात गर्दा पनि नेपाली रुपैयाँ बाहिरिने नै हो । त्यसैले यतिबेला उपभोक्ताकै सुझबुझ सबैभन्दा उपयुक्त समाधान हुनसक्छ । जीवन धान्न आवश्यक वस्तुभित्र प्याज पर्दैन । त्यसैले यो विना पनि भान्सा सुचारु हुन्छ भन्ने मानसिकता सबैले बनाउन जरुरी छ । सोही बमोजिम आफ्नो उपभोग संस्कृतिलाई परिमार्जन गर्नु वेश हुन्छ । अभावको बेला आयातित वस्तुलाई धेरै प्रश्रय दिनु हुँदैन । यही कुरालाई आत्मसात गरेर आफ्नो उपभोग शैलीमा सुधार गर्नसके देशकै अर्थतन्त्रमा सकारात्मक प्रभाव पर्न सक्छ । यस बाहेक राज्यले गर्नुपर्ने काम पनि धेरै छन् । आत्मनिर्भर हुने सम्भाव्यता भएका वस्तुहरूको उत्पादन विस्तारका लागि ठोस योजना पहिलो प्राथमिकता हुनुपर्छ । उत्साहसाथ केही काम सुरु हुन्छन्, तर लक्ष्यमा पुग्नु अघि नै ती भताभुङ्ग हुन्छन् । प्याजकै उत्पादनलाई व्यापकता दिने भन्दै सुरु भएको प्याज मिसन पनि सोही नियतिसाथ ४ वर्षमा अवसान भयो । जबकि मिसनले सकारात्मक प्रतिफल दिइरहेको थियो । प्याजको चरम अभाव र महँगीको व्यवस्थापनबारे जनस्तरलाई संयमित बनाउने बंगलादेशी प्रधानमन्त्री वाजेदकै प्रयास नेपालका लागि उपयोगी हुनसक्छ कि ?"
कर्णाली र सुदूरको समृद्धि सपना,"नेपाल राष्ट्र बैंकले २०७५ जेठमा प्रकाशन गरेको नेपालको जनसांख्यिक, सामाजिक, आर्थिक तथा वित्तीय स्थितिको प्रदेशगत प्रोफाइल अनुसार, सुदूर पश्चिम र कर्णाली प्रदेशका विकास मानाङ्कहरू सबै क्षेत्रमा पछाडि देखिन्छन् । सबैभन्दा बढी प्राकृतिक स्रोत भएको क्षेत्रकै सूचकाङ्क यस्तो कमजोर हुनु दुःखद हो । यसका पछाडि दुइटा कारण हुन सक्छन् । पहिलो, राज्यबाट उपेक्षित हुनु! दोस्रो, गलत नीतिको सिकार बन्नु । यी दुई कारण सान्दर्भिक छन्, किनकि भौगोलिक विकटताबाट सुगमतामा रूपान्तरण भए पनि त्यहाँको परिस्थितिमा सकारात्मक परिवर्तन आएको छैन । त्यसो त शासकहरूले सुदूर र कर्णाली क्षेत्रप्रति हिजो र आजका दिनमा गरेको व्यवहार पनि त्यत्ति धेरै बदलिन सकेको छैन । आज पनि काठमाडौंका बाबुसाहेबहरू वृत्ति विकासका लागि बाहेक जुम्ला र दार्चुला जान रुचाउँदैनन् । काठमाडौंकेन्द्रित विकास र पूर्वाधार निर्माणको सोच यसको अर्को ज्वलन्त उदाहरण हो । राज्यबाट उपेक्षित यो क्षेत्र, जसलाई स्कन्दपुराणमा देवभूमिको नामले चिनिन्छ तथा जुन नेपाली संस्कृति र सभ्यताको केन्द्रविन्दु पनि हो, अचेल विकासवादी अभियानको आक्रमणमा परेको छ । खाना खाएपछि साबुनपानीले हात धुनुपर्छ भन्ने जस्ता नारा बोकेका त्यस्ता अभियानहरूले न नागरिकको जीवनस्तर माथि उठाउन सघाएका छन्, न त देवभूमिकै संरक्षण गर्न नै । हिमालयका चार खण्ड केदार, हिमवत्, मानस र अरुणाञ्चलमध्ये मानसखण्डमा उल्लिखित यो क्षेत्रले पछिल्ला वर्षहरूमा विकासका नाममा सांस्कृतिक अतिक्रमण ब्यहोरिरहेको छ । नेपालको राजनीतिक, सांस्कृतिक र भौगोलिक एकीकरणमा यो क्षेत्रको महत्त्वपूर्ण योगदान रहे पनि केन्द्रको हेपाइ उस्तै छ । कर्मचारीतन्त्र तथा नीतिनिर्माण तहमा मध्य र पूर्वी नेपालको वर्चस्व भएकाले राजनीतिज्ञहरूले चाहेर पनि परिस्थितिमा भिन्नता आउन नसकेको हुन सक्छ । कर्णाली बहादुर शाहको एकीकरण अभियानपछि शासकको उपेक्षामा पर्यो । राणाकालमा पनि पाल्पापश्चिमका व्यक्तिहरू काठमाडौंको सत्तामा पुग्न सकेनन् । पश्चिम एकीकरण अभियानका कारण यस क्षेत्रले जुन क्षति ब्यहोरेको थियो, त्यसको सजाय यस क्षेत्रका बासिन्दाले अहिले पनि भोग्नु परिरहेको छ । काठमाडौंले भावनात्मक रूपमा अरू क्षेत्रलाई समेट्न नसकेको प्रमाण पनि हो यो ।विगतमा यस क्षेत्रबाट काठमाडौं दरबारसँग पारिवारिक सम्बन्ध जोड्न पुगेका केही र प्रजातन्त्रको झन्डा बोकेकै आधारमा अलि बढी व्यक्तिहरू राजनीतिको उच्च ओहदामा आरोहण भए पनि समग्रमा राज्यका अङ्गहरूमा प्रतिनिधित्व कम नै छ । यही कारण हाम्रो भूगोल बेलाबेलै अतिक्रमणमा पर्ने गरेको छ । कालापानी यसको पछिल्लो उदाहरण हो । राज्यको कमजोर उपस्थितिको फाइदा उठाएर यस क्षेत्रमा पछिल्ला वर्षहरूमा विकासवादी संस्थाहरूले पनि विभिन्न कार्यक्रम सञ्चालन गरिरहेका छन्, जसबारे राज्य बेखबर जस्तै छ । कालान्तरमा समाजमा यी कार्यक्रमको कस्तो असर पर्ला भन्ने लेखाजोखा कतैबाट हुन सकेको छैन ।सुदूर र कर्णालीको परनिर्भरता ४० वर्षअगाडिकै जस्तो छ । यताका धेरैजसो युवाको जीविकोपार्जनका लागि अन्तिम गन्तव्य भारत नै हो । हातमुख जोर्न बाउबाजेले जस्तै पन्जाब र उत्तराखण्डका खेतखलियानहरूमा, मुम्बईका गल्लीहरूमा, बङलोर र दिल्लीका होटल एवं कोठीहरूमा काम गर्नुपर्ने बाध्यता अद्यापि छ । अलि हुनेखाने र खर्च गर्न सक्ने खाडी मुलुक जान्छन् । खाडीभन्दा अन्य मुलुक जाने कम छन् । यसो त सरकारले विगतमा यो क्षेत्रका लागि विशेष कार्यक्रम नगरेको होइन । पञ्चायत कालमा विश्व बैंकको सहयोगमा एकीकृत ग्रामीण विकास कार्यक्रमहरू ल्याइए । पछि सरकारी, गैरसरकारी र थरीथरीका अन्तर्राष्ट्रिय गैरसरकारी संस्थाहरूले विकास र जनचेतनाका नाममा अनेक अभियान युद्धस्तरमा सञ्चालन गरे । भौतिक पूर्वाधार निर्माणमा पछिल्लो समय राम्रो पहल भएको छ एवं सुदूर र कर्णाली काठमाडौं तथा मुलुकका अन्य भागसँग जोडिएका छन् । ३०३५ वर्षयता जिल्लाजिल्ला र गाउँगाउँमा सडक पुगेका छन् । स्कुल, अस्पताल र बैंकहरू ठाउँठाउँमा खुलेका छन् । तैपनि यस क्षेत्रका बासिन्दाका लागि विकास र समृद्धि अहिलेसम्म सुइना (सपना) नै भएको छ । पूर्वाधार विकासले पेट भरिदिने होइन । किनकि रोजगारी निर्माणमा यिनको भूमिका न्यून हुन्छ । यिनको मुख्य उद्देश्य गाउँको पुँजी संकलन हुन्छ । त्यसैले यी क्षेत्रबाट साना किसान तथा सर्वसाधारणले खासै फाइदा उठाउन सकेका छैनन् । पहिलेपहिले जसरी गल्लावालहरू गाउँगाउँ जान्थे, अचेल मानिसको व्यापार का लागि म्यानपावर कम्पनी, प्राइभेट स्कुल र अस्पतालहरू ग्राहक खोज्न गाउँगाउँ चहार्दै छन् ।कार्यकर्ता व्यवस्थापन तथा ठेकेदारी प्रथाको निरन्तरताका लागि सुदूर र कर्णालीमा पनि डोजरे विकासको सुरुआत भएको छ । हामी पनि त्यही पञ्चतत्त्वको भाग हौं भन्ने नबुझ्ने यस्तो अहितकर विकासले न प्रकृति र मानिसलाई हित गर्छ, न त संस्कृतिलाई । दिगो विकासको जति दुहाइ दिए पनि यस्ता अभ्यासहरू आउने पुस्ताप्रति जवाफदेही छैनन् । यस्तो विकास कृत्रिम हुन्छ, स्वयम्भू होइन । विकासको यस्तो खतरनाक अवधारणाका कारण हाम्रा डाँडाकाँडा कुरूप भएका छन् । यस्तै हो भने नेपालको पर्यटन व्यवसाय धरापमा पर्ने निश्चित छ । संस्कृति र प्रकृति दुवै नष्ट भए विदेशी किन नेपाल घुम्न आउने ? ठूलठूला घर र चौडा सडक त तिनकैमा छँदै छन् नि ! त्यस्तै, सशक्तीकरणको गफ जति गरे पनि अशक्तीकरण बढ्दो छ । हाम्रो सशक्तीकरणको सूत्र नै गलत छ । तीनसाढे तीन दशकयता अन्यत्रझैं यो क्षेत्रमा गरिएका महिला सशक्तीकरणका कामहरूको असर देखिन थालेको छ । सशक्तीकरण कार्यले सुदूर र कर्णालीका २५ वर्षमाथिका अधिकांश महिला पाठेघर र प्रजनन सम्बन्धी रोगबाट ग्रस्त भएका छन् । परिवार नियोजनका विभिन्न साधनको सबभन्दा ठूलो असर तिनको स्वास्थ्यमा परेको छ । यस विषयमा कसले बोल्ने ? हिजोका आमाहजुरआमाहरूले औसतमा आधा दर्जन सन्तान जन्माए पनि यस्तो अवस्था भोगेको विरलै सुनिन्थ्यो । अर्कातिर, यो भेगलाई छाउपडी क्षेत्र भनेर संसारभर बदनाम गरियो र काठमाडौंबाट आएर शिक्षा दिने तर यसको समाधान नखोज्ने काम भइरह्यो । पीडकको समस्यालाई आफ्नो समृद्धि र नाम कमाउनमा प्रयोग गर्ने परम्पराको जबसम्म अन्त्य हुँदैन, समस्याहरू ज्युँका त्युँ रहनेछन् । सहरका स्टार होटलहरूमा लघु भोजन, पूर्ण भोजन र जलपानको उपभोग गरी बनाइने समावेशी, लैङ्गिक समानता र दिगो विकासका कार्यक्रमहरूले सुदूर र कर्णालीका बासिन्दाका समस्यालाई विरलै बुझेका छन् । व्यक्ति, परिवार र समाजको संवेदनशीलता नबुझेका व्यक्तिहरूका हातमा नीतिनिर्माण र समाज अगुवाइको जिम्मेवारी दिनु नै समस्याको सुरुआत हुनु हो ।आर्थिक उन्नतिका लागि चाहिने तत्त्व संस्कृति, प्रकृति र जनशक्ति प्रचुर भएर पनि हाम्रो विकासले बाटो बिराएको छ । आधुनिकतामा आधारित विकासका कारण जनशक्ति बहुराष्ट्रिय कम्पनीका उपभोक्तामा परिणत हुँदै छन् । हाम्रो विकास मोडलले कार्ल्सबर्ग बियर र मोबाइल फोन त ठाउँठाउँमै पुर्याएको छ, तर अन्नलाई बेवास्ता गरेको छ । जमिन हाम्रो तर जनता हाम्रो होइन भन्ने भौगोलिक राष्ट्रवाद (बाउन्डेड नेसनालिजम) को विचारधाराले ग्रस्त मानसिकता नत्यागेसम्म यो क्षेत्रको मात्र होइन, मुलुककै समग्र विकास अप्ठ्यारोमा पर्नेछ । अनि जनताको राज्यप्रतिको वफादारी कमजोर हुँदै जानेछ । विकासको योजनाबद्ध सुरुआत भएको लामो समय भैसके पनि गलत नीति र केन्द्रको लापरबाहीका कारण अहिलेसम्म सुदूर र कर्णाली मात्र होइन, सम्पूर्ण मुलुक नै दिशाहीन हुँदै गएको छ । राजनीतिक व्यवस्था प्रजातान्त्रिक तर विकासको केन्द्रीकृत मोडल (साम्यवादी मोडल) ले नेपालजस्ता धेरै मुलुक विकास को चक्रव्यूहमा परेका छन् । कहिले सहस्राब्दी विकास, कहिले दिगो विकास, कहिले गरिबी निवारणका कार्यक्रममै हाम्रा योजनाविद्हरू रमाएका छन्, मानौं हाम्रो एक मात्र उद्देश्य बाहिरबाट थुपारिएका अवधारणाका लागि मात्र काम गर्नु हो र हाम्रो आफ्नै कुनै राष्ट्रिय प्राथमिकता छैन । अहिलेसम्मका विकासे कार्यक्रमहरू परिवार नियोजन र सन्तानोत्पादन प्रक्रियासँग या सामाजिक इन्जिनियरिङमा मात्र सीमित छन् । यस्तै प्राथमिकताले निरन्तरता पाएमा विकासेहरूले भोलि सहवास गर्ने तरिका पनि सिकाउन बेर लाउँदैनन् । पटकपटक विज्ञहरूको चङ्गुलमा परेको विकासवादी धारणा र राजनीतिक स्वार्थपूर्तिका लागि सिर्जना गरिएका नाराहरूले विकास र समृद्धिको कल्पना गर्नसम्म सिकाउँदैनन् ।रोजगारी र आर्थिक क्रियाकलापलाई टेवा नदिने यो वित्तीय पुँजीवादले असमानताको खाडल बढाउँदै छ । यसले गर्दा अहिलेसम्म वस्तु आयात र व्यक्ति निर्यात गर्ने परम्पराले निरन्तरता पाएको छ । यो नेपाली राज्यको पुरानो रोग हो । राणाशासकदेखि लोकतान्त्रिक नेतृत्व सम्हाल्नेहरूसम्म यसैमा रमाएका छन् । प्रजातन्त्र र संविधान जहिले पनि खतरामा देख्ने, त्यसका लागि जनतालाई विभाजित गर्ने, तर जनताको दुःख नदेख्ने शासकहरूले लोककल्याणकारी राज्यको निर्माण गर्न सक्दैनन् । अन्त्यमा, स्वदेशमा बेरोजगार र अपहेलित, विदेशमा पनि पीडा खपिराख्ने स्थितिको अन्त्य भएन भने नेपाली युवायुवतीले बाटो नबिराउलान् भन्न सकिँदैन । राज्यले गम्भीर हुने बेला भइसकेको छ ।"
मिचाहा प्रजातिको व्यवस्थापन,"नेपालको प्रयासनेपालमा मिचाहा प्रजातिहरूको असर दिनानुदिन बढ्दै गएको यथार्थ हालैका अनुसन्धानहरूले देखाएका छन् । नेपालमा भएका मिचाहा प्रजातिहरू एकातिर थप भौगोलिक क्षेत्रहरूमा फैलिरहेका छन् भने, अर्कातिर नयाँ मिचाहा प्रजाति भित्रिने क्रम जारी छ । साथै जलवायु परिवर्तनका कारण यिनको असर र फैलावट बढ्न सक्ने देखिन्छ । यो तथ्यलाई मनन गरी नेपालले पनि मिचाहा प्रजातिको फैलावटलाई महत्त्वपूर्ण वातावरणीय समस्याका रूपमा पहिचान गरी आफ्ना विभिन्न प्रतिवेदन एवं रणनीतिहरूमा यसलाई उल्लेख गरेको छ । नेपालको जैविक विविधता संरक्षणका लागि राष्ट्रिय रणनीति एवं कार्ययोजना (दोस्रो संस्करण, २०१४२०२०) मा मिचाहा प्रजाति नियन्त्रणका लागि निम्न कार्य गर्ने उल्लेख छ (१) कम्तीमा पाँचवटा अत्यन्त हानिकारक मिचाहा प्रजातिको पहिचान गरी राष्ट्रिय स्तरको सर्वेक्षण गर्ने, (२) त्यसका लागि सचित्र पुस्तक प्रकाशन गर्ने, (३) क्वारेन्टाइनमा पहिचान क्षमता अभिवृद्धि गर्ने, (४) नियन्त्रणका लागि समुदायमा आधारित सहभागितामूलक कार्यक्रम सञ्चालन गर्ने, र (५) जैविक शत्रु पहिचान गरी उपयुक्त शत्रुलाई मिचाहा प्रजाति भएका स्थानमा छाड्ने ।नेपालमा पाइने २६ वटा मिचाहा वनस्पतिको सर्वेक्षण आंशिक रूपमा सकिएको छ । यो नियन्त्रणका लागि समुदायमा आधारित केही कार्यक्रम बर्दिया, नवलपरासी, चितवन, मकवानपुर र झापामा सञ्चालित छन् । कास्की र चितवनका तालहरूबाट जलकुम्भी निकाल्ने काम भइरहेको छ । तर यी कार्य दीर्घकालीन र योजनाबद्ध रूपमा हुन नसकेका कारण मिचाहा प्रजातिको नियन्त्रण प्रभावकारी हुन सकेको छैन ।सरकार, वन तथा वातावरण मन्त्रालय अन्तर्गतको वन अनुसन्धान तथा तालिम केन्द्र (तत्कालीन वन अनुसन्धान एवं सर्वेक्षण विभाग) ले झन्डै तीन वर्षअघि मिचाहा प्रजाति नियन्त्रणका लागि राष्ट्रिय रणनीति तयार पारेको थियो । विडम्बना, उक्त रणनीति हालसम्म सम्बन्धित मन्त्रालयबाट स्वीकृत हुन नसक्दा बाह्य मिचाहा प्रजाति नियन्त्रणका लागि नेपालमा भएका प्रयासहरू अपूर्ण र निष्प्रभावी देखिएका छन् । विश्वव्यापी अनुभव हेर्दा, मिचाहा प्रजातिको व्यवस्थापनको प्रभावकारिता समयसँगै घट्दै जान्छ । तसर्थ बाह्य मिचाहा प्रजातिको फैलावटबाट हाम्रो जैविक विविधता, पर्यावरण र कृषि क्षेत्रमा हुनसक्ने अपूरणीय क्षति रोक्नका लागि प्रस्तावित राष्ट्रिय रणनीति तत्काल अनुमोदन गरी प्रभावकारी कार्यान्वयनतर्फ बढिहाल्नु अत्यावश्यक छ । श्रेष्ठ त्रिवि वनस्पतिशास्त्र केन्द्रीय विभागका सहप्राध्यापक हुन् ।"
निषेधित पदमार्गको शुल्क ५० प्रतिशत घटाइँदै,"काठमाडौं (कास) सरकारले नेपाल भ्रमण वर्षलाई लक्ष्य गरेर उत्तरी भूभागतर्फ विदेशी नागरिकले निषेधित पदमार्ग भ्रमण गर्दा लाग्ने शुल्क ५० प्रतिशतसम्म घटाउने गृहकार्य थालेको छ । गृह मन्त्रालय र संस्कृति, पर्यटन तथा नागरिक उड्डयन मन्त्रालयले चीनसँग सीमा जोडिएका निषेधित पदमार्गको शुल्क घटाउन लागेको हो । यसले पर्यटन आवागमन बढाउने सरकारको अनुमान छ । अहिले पूर्वको ताप्लेजुङदेखि सुदूरपश्चिमको दार्चुलासम्म १३ जिल्लास्थित ५३ गाउँपालिकाका १ सय ४४ स्थान र तिनले समेटेको भूभाग पदमार्ग निषेधित क्षेत्र रहेको अध्यागमन विभागले जानकारी दिएको छ । यी क्षेत्रमा विदेशी नागरिकले भ्रमण गर्न चाहे शुल्क तिरेपछि पथप्रदर्शक (गाइड) अनुमतिपत्र लिएका नेपालीलाई सँगै लैजानुपर्छ । भ्रमण वर्ष सफल बनाउन निषेधित क्षेत्रको पदमार्ग शुल्क समायोजन गर्न लागिएको हो । यो विषय छलफलकै क्रममा छ, पर्यटन मन्त्रालयका प्रवक्ता रुद्रसिंह तामाङले भने, अध्यागमन विभागसँग समेत परामर्श गरेर शुल्क घटाउने प्रस्ताव मन्त्रिपरिषद्मा लैजाने तयारी छ । शुल्क घटाएपछि पर्यटन प्रवर्द्धनमा देखिने सकारात्मकनकारात्मक असरबारे समीक्षा गरेर अर्को वर्ष शुल्कबारे थप निर्णय लिइने उनले जानकारी दिए । पदमार्ग शुल्क अध्यागमन विभागले लिँदै आएको छ । पदमार्ग शुल्क समायोजनको विषय छलफलका क्रममा गृह मन्त्रालय पुगेको विभागका महानिर्देशक ईश्वरराज पौडेलले बताए । सामरिक सुरक्षालाई खलल नपुग्ने गरी भएका कानुनी व्यवस्थामा केही न केही परिमार्जन गरिनेछ, उनले भने । सरकारले ०२२ सालमा उत्तरी सीमा नाका जोडिएका केही क्षेत्रमा विदेशीको आवागमन निषेध गरेको थियो । ०३० सालमा स्वतन्त्र तिब्बतको मागसहित दलाई लामाका पक्षधरले नेपाली भूमिबाट चीनविरुद्ध सशस्त्र गतिविधि गरेपछि निषेधित क्षेत्रमा विदेशीको आवागमनलाई थप कडा पारिएको थियो । अध्यागमनको पछिल्लो तथ्यांकअनुसार माथिल्लो मुस्ताङ, माथिल्लो डोल्पा, तल्लो डोल्पा, गोरखाको मनास्लु क्षेत्र, हुम्ला, ताप्लेजुङ, गोरखाको चुम उपत्यका, संखुवासभा, सोलुखुम्बु, रसुवा, मनाङ, मझाङ, मुगु र दार्चुलाका चिनियाँ सीमा क्षेत्र निषेधित पदमार्गमा पर्छन् । यी जिल्लाका निषेधित क्षेत्रको यात्राबापत पर्यटकले १० दिनको ५ सय अमेरिकी डलरसम्म तिर्नुपर्छ । मुस्ताङको लोमान्थाङ गाउँपालिकाका १ देखि ५ वडासम्म यात्रा गर्दा पर्यटकले १० दिनको प्रतिव्यक्ति ५ सय अमेरिकी डलर तिर्दै आएका छन् । अन्य निषेधित क्षेत्रको पदयात्रा शुल्क पनि फरकफरक छ ।"
"ताइवानी भ्वाइलिन, नेपाली कविता","काठमाडौं (कास) कति मीठो धुन ? बौद्ध महाचैत्यको अघिल्तिर मानिसको भीडलाई छिचोलेर एकजना अधबैसेंले कवि विप्लव प्रतीकलाई सोधे, खासमा यहाँ के भइरहेको छ ? यसपछि मुस्ताङका ग्यात्चो गुरुङले यताउति नियाल्न थाले । कतै सुन्दर चित्र कोरिँदै थियो, कतै कविहरू कविता सुनाउँदै । यो केका लागि ?, उनले फेरि सोधे, मलाई त एकदमै नौलो लाग्यो । साँच्चिकै बौद्ध महाचैत्य परिसरमा नौलो नै कार्य भइरहेको थियो । भीडकै माझ कवि विप्लव मधुर स्वरमा कविताका लयमा मायाको भाव मिसाइरहेका थिए भने ताइवानका भ्वाइलिन वादक दि चेन चाङ (कर्मा यान्जिन ड्रोल्मा) मीठो धुन निकालिरहेकी थिइन् । त्यस्तै अग्रज चित्रकार किरण मानन्धर क्यानभासमा रंग भर्दै थिए । विप्लवले भीडलाई नै सम्बोधन गर्दै समय र गतिअनुसार परिवर्तनशील भइरहेको मानव स्वभावका विषयमा चराको अवस्था शीर्षकमा कविता सुनाए । उनले वाचन गरेको माया कविता भने सर्तहीन प्रेममा केन्द्रित थियो । उनले माया र मानवताको भाव शब्दमा पोखिरहँदा दी चेनले दया, करुणालाई नै दर्साउने धुन रेटिरहेकी थिइन् । बौद्ध धर्म र संगीतमा नै निरन्तर लागेकी चेनले आँखा बन्द गरेर ओ माने पेमे हु लय निकाल्दा सबैको नजर उनीतिरै थियो । उनकै लय सुन्दै चित्रकार मानन्धरले एक्रेलिक माध्यममा अमूर्त चित्र कोरिरहेका थिए । रातो, कालो, नीलो, पहेँलो रंगहरूमा पहाड, हिमाल, स्तूपजस्ता दृश्यमा महिलाको केही रूपसमेत झल्किएको थियो । उनको सिर्जनालाई हेर्दै गुरुङले हिमालको अनुमान गरे भने त्यतै कार्यक्रम हेर्दै गरेका बौद्धका तेन्जिङ बोटियाले स्तूपको रूपमा बुझे ।संगीत, रंग र शब्द परिपूरकका रूपमा लिँदै कवि विप्लवले कलाका तीनवटै माध्यमबाट एकले भन्न नसकेको भाव अर्कोले भनिरहेको महसुस गरे । मैले कविता भन्दा, त्यही सुरमा संगीत थियो, उनले भने, शब्द र धुन चित्रमा प्रतिविम्बित थिए । मानन्धरले तीन वटै विधालाई अमूर्त कलाका रूपमा लिए । तिनै पक्षलाई समायोजन गर्दै एउटा सिंगो चित्र तयार पारेको उनले उल्लेख गरे । रंग, शब्द र धुनलाई मिसाउने यस्तो कार्य भने स्पेस अ आर्ट ट्रस्टले गरेको हो । काठमाडौं इन्टरनेसलन आर्टिस इन रेजिडेन्सी २०१९ को सहकार्य रहेको थियो । मुलुकभित्र र बाहिरका कलाकारलाई एकै ठाउँमा प्रस्तुत गर्न उद्देश्यले कार्यक्रम गरिएको स्पेसका सदस्य नेदा हफारीले बताइन् । बुद्धको धार्मिक स्थलमा मानव प्रेम र सद्भाव झल्काउन संयुक्त कला प्रस्तुति निकै अर्थपूर्ण रहेको उनले दाबी गरिन् ।"
लेकठाँटामा भुवो,"(डोटी) : लेकठाँटाका स्थानीयले सोमबार बिहानै घरआँगन सफाइ र नुहाइधुवाइ गरे । साकाहारी खाना खाएर सेतो झकुलो (तलदेखि माथिसम्मको पहिरन) लगाए । गाउँका पुरुष हातमा तरबार बोक्दै कालाढुंगा भगवती मन्दिरको प्रांगणमा भेला भए । सफा र नयाँ पोषाकमा चिटिक्क बालबालिका र युवायुवती पनि भगवती मन्दिरतिरै ओइरिए । सिंगारपटारका साथ राताम्मे पहिरनमा सजिएका महिलाको संख्या विस्तारै बाक्लिँदै गयो । एकैछिनपछि पुरुषहरू भुवा नाँच खेल्न थाले । भगवती मन्दिर अघिल्तिर उनीहरू हातहातमा बोकेका तरबार नचाउन थाले । विभिन्न कलाकौशल प्रर्दशन गर्दै बेलुकासम्म धुमधामका साथ भुवा खेला (नाँच) चल्यो । सुदूरपश्चिमका पहाडी जिल्लाका गाउँगाउँमा यतिबेला भुवो पर्व सुरु भएको छ । लेकठाँटाका दीपक भण्डारीका अनुसार यस्तो पर्व फरक गाउँमा फरकफरक तरिका र समयमा भुवो मनाउने चलन छ । यो पर्व खासमा बाइसेचौबिसे राज्यका बेला गरिने सैनिक अभ्यास हो । डोटेली संस्कृतिमा पछि यो भुवो पर्वका रूपमा स्थापित भयो । खेतीपातीको व्यस्तताबाट फुर्सद हुने समयमा भुवो पर्वको तिथि पर्ने भएकाले टोलटोलमा यो नाच हुने गरेको आदर्श गाउँपालिका२ साउदकाँडाका भोजबहादुर साउद बताउँछन् । पर्वका क्रममा ७ दिनदेखि एक महिनासम्म अभ्यास गरेर अन्तिम दिन तामझामका साथ प्रदर्शन गर्ने चलन छ । पहिलो दिन पूजाका लागि काटिएको काठ अन्तिम दिन आगो लगाएर सेलाउने गर्छन् । युवायुवती देउडा खेलेर रमाउलो गर्छन् । भण्डारीका अनुसार पछिल्लो समय भने व्यावसायिक देउडा कलाकारलाई बोलाउन थालिएको छ । यसपालि ४० हजार तिरेर अछामबाट देउडा कलाकार बोलाएका छौं, लेकठाँटाका रमेश भण्डारीले भने, रातभर देउडा खेल्दा बालबालिकादेखि वृद्धसम्म सबै रमाउँछन् । नांगो तरबार र खुकुरी नचाउने भुवो नाँच विभिन्न जाति र समुदायबीच सद्भावना बढाउने परम्पराका रूपमा समेत स्थापित हुँदै गएको छ । लोप हुन थालेको यो खेल जोगाउन पछिल्लो समय नयाँ पुस्ता अगाडि सरेको छ । डोट्याली संस्कृतिबारे जानेबुझेका बूढापाका थोरै मात्र जीवित छन्, भुवो नाँच मन पराउने पूर्वीचौकी गाउँपालिका गैरागाउँका नरेन्द्र खड्काले भने, अब यो संस्कृति जोगाउने जिम्मेवारी हाम्रै काँधमा आएकाले कम्मर कसेर लागेका छौं ।डोटीको तिखा, घोलतडा, बागठाँटा, लेकठाँटा, डौड, सानागाउँ, कलेना, खिरसैनमा यतिबेला भुवा नाच भइरहेको छ । वरपरको गाउँबाट टोलीलाई निम्तो दिएर भुवो खेल्न बोलाउने चलन पनि छ । कारणवश भुवा नखेले वर्षभरि गाउँवासीलाई दुःखआपत् पर्ने जनविश्वास रहेको दिपायल सिलगढी नगरपालिका५ का वडाध्यक्ष मदन भण्डारीले बताए । भुवो पर्व हाम्रो मौलिक संस्कृति हो, यसको संरक्षण र प्रवर्द्धन गर्नु जनप्रतिनिधिको दायित्व पनि हो, वडाध्यक्ष भण्डारीले भने, यो वर्ष वडा कार्यालयले पनि लेकठाँटामा भुवो पर्वका लागि बजेट विनियोजन गरेको छ । उनका अनुसार आउजी जातिले बाजा बजाएको आधारमा क्षेत्री जातिकाले मौलिक भेषभूषामा सजिएर खुकुरी र तरबार नचाउने गर्छन् । बायाँ हातमा ढाल वा त्यस्तै नमुना लिएर दायाँ हातमा तरबार वा लठ्ठी लिएर बाजाको तालसँगै गुरुको इसारामा सुस्त गतिबाट भुवो खेल सुरु गरिन्छ । संस्कृतिविद् बद्री शर्माका अनुसार युद्धकलासँग भुवो नाच जोडिएको छ । विभिन्न १६ प्रकारका बाजा बजाउने चलन भए पनि अहिले पाँचवटा मात्र बजाउने गरिएको लामो समयदेखि भुवो पर्वमा बाजा बजाउँदै आएका पूर्वीचौकी गाउँपालिका सानागाउँका टेक आउजीले बताए । पछिल्लो समय अन्य बाजा लोप भइसकेको आउजीको भनाइ छ । भुवो खेलका ८ खुट्का, १६ चाल वा ठाँडी छन् । पछिल्लो समय १ देखि ९ नम्बरसम्मका चाल खेल्ने गरिएको छ । सबै चाल बाजा वा तालमा निर्देशित भएर खेलिन्छ । खेल्दाखेल्दै थाकिने भएकाले हरेक चालको अन्त्यमा विश्राम गर्ने चाल आउने गर्छ ।"
नन्दरामको म्यान्मार कथा,"काठमाडौं (कास) नेपालीमूलका म्यान्मार नागरिक नन्दराम न्यौपानेको संस्मरणात्मक कृति हाम्रो बर्मा ः हाम्रो कर्म सोमबार राजधानीमा सार्वजनिक भएको छ । नेपालका प्रथम गभर्नर हिमालय शमशेर, गीतकार, लेखक तथा फिल्म निर्देशक यादव खरेल, नेपाल म्यान्मार फ्रेन्डसिप काउन्सिलका अध्यक्ष शंकर घिमिरेलगायतले कृति लोकार्पण गरेका हुन् । बर्मा (म्यान्मार) मा नेपालीहरूले बिताएको लामो समय, त्यहाँको नेपाली जनजीवन र भाषा संस्कृतिको विकासलगायतका विषयमा कृति केन्द्रित रहेको छ । कृतिमाथि बोल्दै प्रथम गभर्नर शमशेरले आफूले चार दशकअघि बर्मामा काम गर्दा नै नन्दरामको सामाजिक कार्य देख्न पाएको सुनाए । गीतकार तथा चलचित्रकर्मी यादव खरेलले धेरैजसो आत्मकथा झूटको पुलिन्दा भएको दाबी गर्दै नन्दरामको कृति भने यथार्थपरक रहेको बताए । गैरआवसीय नेपाली संघका संस्थापक अध्यक्ष डाउपेन्द्र महतोले नन्दरामले बर्माको नेपाली समुदायमा पुर्याएको योगदानबाट संसारभरका नेपालीले सिक्नुपर्ने बताए । लेखक नन्दरामले बर्मामा नेपाली भाषा, साहित्य र पठनपाठनको अनुभव सुनाउँदै आफ्नो कृति पितृभूमि नेपालमा सार्वजनिक गर्न पाउँदा खुसी लागेको सुनाए । नन्दारामकी पत्नी कलावतीले पनि बर्मेली नेपालीहरूले आफ्नोपन प्रवर्द्धन गर्न गरेका कार्यहरूबारे प्रकाश पारे । नेपाल म्यान्मार फ्रेन्डसिप काउन्सिलका अध्यक्ष घिमिरेले नेपाल र म्यान्मारबीच भाषासंस्कृतिमार्फत् बनेको सम्बन्धलाई नन्दारामको पुस्तकले नयाँ उचाइ दिने दाबी गरे । डा पदम न्यौपाने र पुस्तकका सम्पादक रमेश खड्काले दुई लाखभन्दा अधिक जनसंख्या भएको बर्माका अनुभवलाई पुस्तकले बाहिर ल्याएको दाबी गरे । म्यान्मार सरकारद्वारा नागरिकलाई दिइने सर्वोच्च सम्मान अग्रमहा श्रीसुधम्ममणि ज्योतिधर उपाधि प्राप्त नन्दराम न्यौपानेको अघिल्लो पुस्ता गुल्मीबाट बर्मा पुगेका थिए ।"
रामकृष्णको नजिक आउनुमा,"काठमाडौं (कास) लोकप्रिय गायक रामकृष्ण ढकालको नजिक आउनुमा गीत टुबोर्ग ओपन सेसन्स् २ मा सार्वजनिक भएको छ । ढकाल निकै प्रतिभाशाली गायक हुन् । ढकालले आफ्नो लामो सांगीतिक यात्रामा हालसम्म करिब ५ हजार बढी मौलिक गीत गाएका छन् । विसं २०५५ मा प्रवल गोर्खा दक्षिण बाहुद्वारा सम्मानित हुने प्रतिभामा सबैभन्दा सानो उमेरको उनी थिए । आफ्नो परिवारमा कुनै सांगीतिक पृष्ठभूमि नभएका ढकालले स्वरसम्राट्, नारायणगोपालको लोकप्रिय गीत गाउन थाल्दै आफ्नो सांगीतिक यात्रा सुरु गरेका थिए । करिब ३ दशकदेखिको निरन्तर मिहिनेत र धैर्यका साथ ढकालले आफ्नो नाम नेपाली आधुनिक संगीतको इतिहासमा लेख्न सफल भएका हुन् । नेपाली संगीत बजारमा हिट रहेका उनका सबै एल्बमले श्रोतालाई एकै समयमा मुस्कुराउने र रुवाउने गरेको छ । आफ्नो संगीतको जादू विश्वभर प्रस्तुत गरेका ढकालले टुबोर्ग ओपन सेसन्स्को मञ्चमा उनको हिट नजिक आउनुमा प्रस्तुत गरेका हुन् । टुबोर्ग ओपन सेसन्स् २ एक युट्युब सिरिज हो जसमा, विभिन्न प्रसिद्घ कलाकारहरूको स्टुडियोमा प्रत्यक्ष रेकर्ड गरिएको सिर्जना प्रस्तुत गरिन्छ । टुबोर्ग ओपन सेसन्स् सिजन १ मा ५१ वटा गीत च्यानल आरबिट्ररीमार्फत् युट्युबमा अपलोड गरिएको थियो जसले १ करोडभन्दा बढी भ्युज संकलन गरेको छ ।"
प्रकृतिविरुद्धको युद्ध रोकौं,"मड्रिड (एजेन्सी) संयुक्त राष्ट्रसंघका महासचिव एन्टोनियो गुटेरेसले मानव जातिले प्रकृतिविरुद्धको युद्ध बन्द गर्नुपर्ने बताएका छन् । उनले मड्रिडमा सुरु भएको जलवायु सम्मेलनअघि अन्तर्राष्ट्रिय समुदायलाई जलवायु परिवर्तनका असरबारे सचेत गराएका हुन् । उनले जलवायु परिवर्तनका कारण थप खराब नतिजाहरू देखिँदै गएकाले यसका खतरासामु विश्व समुदाय पछि हट्नै नसक्ने स्थितिमा पुगेको चेतावनीसमेत दिए । स्पेनको राजधानी मड्रिडमा सोमबार जलवायु विश्व सम्मेलन सुरु भएको छ । उनले मड्रिड सम्मेलनमा खासगरी विश्वका सबभन्दा धेरै प्रदूषक देशले जलवायु परिवर्तनका असरसँग जुध्ने पहलका लागि सहयोगको अपेक्षा गरेको बताए । उत्सर्जन घटाउने सन्दर्भमा तोकिएका अन्तर्राष्ट्रिय लक्ष्य भेट्न गरिएका प्रयास अपर्याप्त रहेको उनको भनाइ छ । विश्व समुदायले अब नवीकरणीय ऊर्जा प्रयोगमा ध्यान दिनुपर्ने गुटेरेसले बताए । यसअघि गतसाता राष्ट्रसंघले विश्वव्यापी तापक्रम वृद्धिदर १५ डिग्री सेल्सियसमा सीमित राख्न विश्व समुदायले कार्बन उत्सर्जन कटौतीसम्बन्धी तिनका महत्त्वाकांक्षा पाँच गुनाले बढाउनुपर्ने बताएको थियो । राष्ट्रसंघीय निकायले पेस गरेको वार्षिक उत्सर्जनसम्बन्धी प्रतिवेदनमा सबैले वर्तमान वाचा पूरा गरे भने पनि सन् २१०० सम्म विश्वमा ३ डिग्री सेल्सियसले तापक्रम बढ्ने उल्लेख छ । प्रतिवेदनमा धनी देशले गरिब देशको तुलनामा छिटो उत्सर्जन घटाउनुपर्ने उल्लेख छ । जी२० समूहका सदस्य राष्ट्रहरू विश्वभरको कार्बन उत्सर्जनको ७८ प्रतिशत भागका लागि जिम्मेवार छन् । ती देशमध्ये इटली, फ्रान्स, यूके र युरोपेली संघले मात्र उत्सर्जन शून्यमा सीमित राख्ने दीर्घकालीन लक्ष्य राखेका छन् ।"
हैदराबादमा चर्कियो प्रदर्शन,"हैदराबाद (एजेन्सी) भारतमा दक्षिणी सहर हैदराबादमा एक महिला पशुचिकित्सकको बलात्कार र हत्या भएपछि सुरु भएको प्रदर्शन चर्केको छ । सहरको एक प्रहरी चौकीवरपर भेला भएका हजारौं मानिसले कानुनी राज्य र जवाफदेहिता माग गर्दै सोमबार प्रदर्शन गरेका छन् । भारतीय सञ्चारमाध्यमका अनुसार प्रहरीले तीन अधिकारीलाई निलम्बन गरेको छ । पीडित महिलाको परिवारले उनी हराइरहेको उजुरी दिए पनि बेवास्था गरेको भन्दै तीन प्रहरी अधिकारीलाई निलम्बन गरिएको छ । ती महिलाका आफन्तहरूले राष्ट्रिय महिला आयोगलाई बताएअनुसार प्रहरी अधिकारीले महिला कसैसँग भागेकी हुन सक्ने भन्दै बेवास्था गरेका थिए । पीडित महिलाको परिवारका सदस्यले आफूतहरूलाई भेट्न आएका राजनीतिज्ञ एवं प्रहरी अधिकारीलाई फर्काइदिएका छन् । उनीहरूले घटनाको सत्यतथ्य अनुसन्धान र दोषीउपर छिटो कारबाही हुनुपर्ने माग गरेका बीबीसीले जनाएको छ । घटनाको अधिकांश भारतीय राजनीतिज्ञले भर्त्सना गरेका छन् । मुख्य विपक्षी दल कंग्रेस महासचिव प्रियंका गान्धी बाड्राले यस्ता घटनाबाट आममानिसको सोच परिवर्तित हुनुपर्ने बताएकी छन् । भारतमा पछिल्लो समय महिलामाथि बर्बर हिंसा भइरहेका उल्लेख गर्दै उनले यसलाई सहज स्वीकार्न गर्न नहुने बताइन् । राज्य सभा सांसद तथा पूर्व बलिउडकर्मी जया बच्चनले महिलामाथि हुने बलात्कार तथा हत्याका दोषीलाई कडा कारबाही नगरेसम्म घटना नरोकिने बताएकी छन् । संसद्मा बोल्दै बच्चनले भनिन्, सुन्दा कठोर लाग्छ, तर यस्ता मानिसलाई आममानिसका अगाडि मृत्युदण्ड दिनुपर्छ । मानव अधिकारका विषयमा आफ्नो प्रस्ट भनाइ राख्दै आएकी बच्चनले पीडितलाई न्याय दिलाउने पक्षमा सांसदहरूको नेतृत्व गरेकी बीबीसीले उल्लेख गरेको छ । भारतीय प्रधानमन्त्री नरेन्द्र मोदीले भने घटनाबारे हालसम्म कुनै प्रतिक्रिया दिएका छैनन् । के हो घटना ? गत बुधबार साँझ ६ बजेतिर पीडित पशुचिकित्सक आफ्नो स्कुटरमा डाक्टरकहाँ जाने भन्दै घरबाट निस्किएकी थिइन् । तर बाटोमा आफ्नो स्कुटर पन्चर भएपछि उनले एक लरी ड्राइभरले मद्दत गर्छु भनेको जनाउँदै परिवारसँग टेलिफोन गरेकी थिइन् । परिवारका अनुसार टेलिफोन सम्पर्कका क्रममा उनले आफू टल प्लाजा (सडकमा आवतजावतका लागि पैसा तिर्ने ठाउँ) मा पर्खिरहेको बताएकी थिइन् । त्यसको केही समयपछि भने उनको फोनमा सम्पर्क हुन नसकेको परिवारका सदस्यले जनाएका थिए । त्यसको भोलिपल्ट उनको मृत शरीर सडकको फ्लाइओभर मुनि भेटिएको थियो । बिहीबार बिहान एक दूध व्यापारीले देखेपछि प्रहरीलाई खबर गरेका थिए । भारतको कानुनबमोजिम मृत्युपश्चात् पनि बलात्कारको पीडितको नाम खुलाउन नपाइने भए पनि शुक्रबार दसौं हजार मानिसले न्यायको मागसहित आक्रोशपूर्ण ट्वीट गरेपछि ती महिलाको नाम ट्वीटर ट्रेन्डिङको टपमा थियो । महिलाको बलात्कार तथा अन्य हिंसाका घटनापछि जनताहरू निकै आक्रोशित देखिए पनि भारतमा त्यस्ता घटनामा कुनै कमी आएको छैन । कस्तो छ जनआक्रोश ?घटनापछि हैदराबादको बाहिरी क्षेत्रमा रहेको एक प्रहरी चौकीबाहिर दैनिक भेला भएका हजारौं मानिसले दोषीलाई मृत्युदण्डको माग गर्दै आएका छन् । हैदराबाद घटनालाई लिएर भारतीय राजधानीमा समेत मानिसले विरोध प्रदर्शन गरेका छन् । भारतीय सञ्चारमाध्यमका अनुसार देशका अन्य स्थानमा पनि पीडितलाई न्यायको माग गर्दै विरोध प्रदर्शन गरिएका छन् । महिलाको बसोबास रहेको शम्शबादका स्थानीयले टोलमा प्रवेशमा समेत रोक लगाएका छन् । निकै आक्रोशित देखिएका उनीहरूले बोकेका प्लेकार्डमा लेखिएको छ, सञ्चारमाध्यम, प्रहरी केही आउनु पर्दैन, बाहिरिया पर्दैन, कुनै सहानुभूति चाहिँदैन, केवल कारबाही, न्याय चाहिन्छ । सन् २०१२ को डिसेम्बरमा राजधानी दिल्लीमा एक महिलाको बसभित्र सामूहिक बलात्कार र हत्या भएयता भारतमा महिलाविरुद्धका यौनहिंसा तथा बलात्कारका घटना चर्चाका केन्द्रमा रहँदै आएका छन् ।"
नियमित उडानमा नयाँदिल्ली उत्रे,"(नयाँदिल्ली) : नेपाल, भारतलगायतका मुलुकमा उच्च ओहोदामा रहेका विशिष्टहरूले औपचारिक सम्मान खोज्नु सामान्य मानिन्छ । उच्च ओहोदामा रहेका व्यक्तिहरू सार्वजनिक भ्रमणमा जाँदा होस् कुनै पनि कार्यक्रममा तिनका सेवामा अघिपछि लामै लस्कर लाग्ने गर्छ । सामाजिक सञ्जाल र सञ्चारमाध्यमहरूमा देखिने त्यस्ता दृश्यका कारण ती विशिष्टहरू आलोचित पनि हुने गरेका छन् । अझ कतिपयले त आफूले भनेजस्तो सम्मान नपाएको भन्दै ती उच्च ओहोदामा रहेकाहरूले कर्मचारीहरूको सातो लिएका घटना पनि बाहिर आएका छन् । तर, सोमबार बिहान भारतको राजधानी नयाँदिल्लीको इन्दिरा गान्धी अन्तर्राष्ट्रिय विमानस्थलमा ओर्लेका स्विडेनका राजा कार्ल सोह्रौं गुस्ताफ फोल्क हुबर्टसले भने विशिष्ट पाहुना भएर पनि सरलता र शालीनताको उदाहरण पेस गरेका छन् । त्यसले सामाजिक सञ्जालहरूमा पनि निकै चर्चा बटुलेको छ । राजदम्पतीले देखाएको व्यवहारले अनावश्यक मानका खातिर मान खोज्ने प्रवृत्तिलाई गतिलो जवाफ दिएको ठानिएको छ । राजा कार्ल रानी सिल्भिया रेनेटका साथ भारतको पाँचदिने भ्रमणका लागि सोमबार नयाँदिल्ली आइपुगेका हुन् । यो राजा गुस्ताफको तेस्रो भारत भ्रमण हो । विशिष्ट पाहुनालाई विमानस्थलमा सांसद बाबुल सुप्रियोले स्वागत गरेका थिए । यतिखेर यिनै विशिष्ट पाहुनाका रूपमा भारत आएका राजदम्पतीको सरलताले सार्वजनिक सञ्जालमा निकै चर्चा बटुलेको छ । चर्चा नहोस् पनि कसरी ? पहिलो त उनीहरूले आफ्नो कुनै विशेष चार्टर विमान रोजेनन् । उनीहरूले भारतको ध्वजाबाहक एअर इन्डियाको स्टकहोमनयाँदिल्लीको नियमति उडान नै रोजे । एअर इन्डियाकी स्विडेनस्थित कन्ट्री म्यानेजर संगीता सन्यालले राजदम्पतीलाई जहाजबाट बाहिर निस्कनासाथ स्वागत गरेकी थिइन् । नयाँदिल्लीस्थित विमानस्थलमा ओर्ले पनि उनीहरूले स्वागतका नाममा गरिने तामझामहरू रोजेनन् । आमयात्रुझैं राजा गुस्ताफ सुटकेस र ब्याग आफैं बोकेर निस्के । त्यो दृश्यले त्यहाँ रहेका सबैलाई आश्चर्यमा पार्यो । राजदम्पती आफैं सामान डोर्याएर आफ्नो कारसम्म पुगे । एअर इन्डियाले ट्वीटरमार्फत् स्विडिस राजदम्पती आफैंले सामान डोर्याएका सार्वजनिक गरेपछि त्यसको चर्चा चुलिएको छ । कतिपयले ती तस्बिरमा टिप्पणी गर्दै स्विडिस राजदम्पतीले देखाएको आफ्नो सामान आफैं बोक्ने, कुनै भीआईपी स्वागत नखोज्ने संस्कार भारतका उच्च ओहोदा रहेकाहरूले कहिले सिक्ने हुन् भन्दै व्यंग्यसमेत गरेका छन् । अझै केहीले त राजादम्पतीले अर्काको मुलुकको हवाई कम्पनीबाट यात्रा गर्नुलाई प्रेरणादायी भन्दै आर्थिक मन्दीतर्फ मुलुक सोझिएका बेला भारतका राजनीतिज्ञले कहिल्यै यस किसिमको आर्थिक मितव्ययीता देखाउनु सक्दैनन् भनेर प्रश्नसमेत गरेका छन् । स्विडिस राजा गुस्ताफ आफ्नै देशमा आर्थिक मितव्ययीता र सरलताका लागि निकै लोकप्रिय मानिन्छन् । केही महिनाअघि मात्र राजा गुस्ताफले आफ्ना पाँचजना नाति तथा नातिनालाई राजपरिवारको सुविधाबाट वञ्चित गर्ने निर्णय गरेका थिए । स्विडेनमा राजसंस्था अझै पनि निकै लोकप्रिय रहनुमा यस किसिमका निर्णयहरूको महत्त्वपूर्ण भूमिका रहेको मानिन्छ । जेहोस्, आफ्नै छिमेकमा आएका विश्वकै सबैभन्दा सम्पन्न मुलुक स्विडेनका राजदम्पतीले देखाएको सरलता र शालीनताबाट नेपालका उच्च ओहोदामा रहेकाले पनि थोरै मात्र पनि अनुकरण गर्न सके जनताको नजरमा उनीहरूप्रतिको सम्मान पक्कै पनि बढ्ने थियो ।"
सीमा हस्तक्षेपविरुद्ध लन्डनमा प्रदर्शन,"लन्डन (कास) छिमेकी भारतले नेपालको लिपुलेक, लिम्पियाधुरा, कालापानीलगायत भूभाग आफ्नो नक्सामा एकतर्फी राखेको विरोधमा बेलायतका नेपालीले प्रदर्शन गरेका छन् । गैरआवासीय नेपाली संघ बेलायतले सोमबार लन्डनस्थित भारतीय हाई कमिसनअगाडि आयोजना गरेको प्रदर्शनमा सयौं नेपाली सहभागी भए ।स्थानीय समयअुनसार १२३० देखि १०० बजेसम्म मार्च पास र बिनाहोहल्ला स्टेटिक (निश्चित स्थानमा बसेर) विरोध गरिएको हो ।गैरआवासीय नेपाली संघ केन्द्रीय परिषद्ले भारतीय कदमको जोडदार विरोध गर्ने तथा नजिकको भारतीय दूतावास वा हाई कमिसनमा प्रदर्शन गर्न सूचित गरेपछि बेलायत शाखाले प्रदर्शन गरेको हो । तर बेलायतका विभिन्न सहरबाट एकत्रित भएका नेपालीले प्रदर्शनपछि बुझाइएको विरोधपत्र भने हाई कमिसनले अस्वीकार गरिदिएको छ । विरोधपत्रमा ऐतिहासिक दस्तावेजले उल्लेखित भूभाग नेपालकै भएको प्रस्ट्याउँदा पनि भारतले एकतर्फी नक्सा जारी गर्दा विदेशभर रहेका नेपाली दुःखी भएको उल्लेख छ । भारत नेपाल सीमा विवाद शताब्दियौं लामो रहेको र यसको समाधानका लागि दुई देशस्थित विदेश मन्त्रालयका उच्च अधिकारीहरूबीच वार्ता भइरहेको अवस्थामा त्यसको निचोड नआउँदै नक्सा जारी गरिनु विडम्बना भएको पत्रमा जनाइएको छ । भारतको उक्त कार्य अन्तर्राष्ट्रिय मूल्यमान्यताविपरीत भएको पत्रमा उल्लेख छ । नाराबाजी, होहल्ला र उत्तेजना निषेध गरिएकाले हामीले अनुशासित र मर्यादित ढंगले विरोध गर्यौं, एनआरएनए यूके महासचिव फडिन्द्र भट्टराईले भने, नेपाल भारत सीमा समस्या समाधानका लागि हामी एनआरएन जस्तोसुकै कदम चाल्न पनि तयार छौं र नेपाल सरकारको कदमप्रति ऐक्यबद्धता छ ।"
४ महिनामा ४ प्रतिशत हाराहारी,"चालु वर्षको पहिलो चार महिनामा सात वटै प्रदेशहरूको विकास बजेटको औसत खर्च ४ प्रतिशत मात्रै भएको छ । प्रदेश लेखा नियन्त्रक कार्यालयहरू र आर्थिक मामिला तथा योजना मन्त्रालयहरूले उपलब्ध गराएको विवरणअनुसार समग्रमा बजेट खर्च साढे ४ प्रतिशत छ ।प्रदेश २ र कर्णालीको विकास बजेट खर्च १ प्रतिशतभन्दा कम छ । विनियोजित बजेटमध्ये प्रतिशतका आधारमा सबैभन्दा बढी ७५४ प्रतिशत विकास खर्च गण्डकी प्रदेशले गरेको छ । रकमका आधारमा सबैभन्दा बढी विकास बजेट खर्च गर्नेमा प्रदेश १ परेको छ । उसले विनियोजन गरेको विकास बजेटको ७३८ प्रतिशत अर्थात् १ अर्ब ७३ करोड ८६ लाख ५८ हजार रुपैयाँ बजेट खर्च गरेको देखिन्छ ।प्रदेश १ का प्रमुख सचिव सुरेश अधिकारीले यो रकम खर्चलाई उपलब्धिका रूपमा नलिएको बताउँछन् । पहिलो चौमासिकमा न्यूनतम १५ प्रतिशतसम्म बजेट खर्च भइदिएको भए प्रगति देखिने थियो, उनले भने, त्यसैले सबै मन्त्रालयलाई काममा गति दिन मुख्यमन्त्री र मन्त्रीहरूले निर्देशन दिइसक्नुभएकाले दोस्रो चौमासिकमा प्रगति सन्तोषजनक देखिने अपेक्षा छ । पहिलो चौमासिकमा चाडपर्व परेको र योजनाहरूको विस्तृत अध्ययन प्रतिवेदन, डिजाइन, स्टिमेटलगायत कारणले खर्च कम भएको उनको भनाइ छ ।प्रदेश १ पछि विकास बजेट बढी खर्च गर्ने प्रदेश गण्डकी हो । उसले १९ अर्ब ८४ करोड ९० लाख २० हजार रुपैयाँ पुँजीगत खर्च विनियोजन गरेको थियो । ४ महिनामा १ अर्ब ४९ करोड ६८ लाख ५५ हजार रुपैयाँ खर्च गरेको छ । गण्डकी प्रदेश सरकारका प्रवक्ता एवं भौतिक पूर्वाधार विकासमन्त्री रामशरण बस्नेतले खर्च लक्ष्यअनुसार नभएको स्वीकार गर्छन् । खानेपानी, सिँचाइजस्ता योजना सञ्चालन गर्ने खेतबारीमा अन्नबाली नै छ, उनले भने, पाइप गाड्न, ट्यांकी निर्माण गर्ने काम अघि सार्न सकिएको छैन । कात्तिकभित्र टेन्डरको काम सक्ने लक्ष्य लिए पनि प्रक्रिया लामो हुँदा समय लागेको उनले बताए । जग्गाको समस्याले विकास निर्माणका धेरै योजना प्रभावित बनेका छन्, उनले भने ।विकास बजेट सबैभन्दा कम खर्च गरिरहेको प्रदेश २ ले पनि दोस्रो चौमासिकमा खर्चको ग्राफ बढाउने नीति लिएको जनाएको छ । आर्थिक मामिला तथा योजना मन्त्रालयका प्रवक्ता अर्जुन न्यौपानेले पहिलो चौमासिकमा खर्च कम हुनु स्वाभाविक ठाने । बजेटलाई प्रक्रियामा ल्याउन समय लाग्ने भएकाले कम खर्च भएको हो, उनले भने, कानुनले अख्तियारी दिन बाध्यकारी बनाए पनि मन्त्रालयहरूले ठेक्कापट्टा नलगाउँदा पहिलो चौमासिकमा थोरै मात्र बजेट खर्च हुन सक्यो ।प्रदेश ३ को विकास बजेट खर्च ३ प्रतिशतभन्दा कम छ । तथ्यांकअनुसार २२ अर्ब ८३ करोड ९८ लाख ९६ हजार रुपैयाँ विकास बजेट विनियोजन गरिएको थियो । यसको २६९ प्रतिशत अर्थात् ६१ करोड ३३ लाख रुपैयाँ मात्रै खर्च भएको छ । प्रदेश ३ का आर्थिक मामिला तथा योजनामन्त्री कैलाशप्रसाद ढुंगेलले अघिल्लो आर्थिक वर्षको तुलनामा यस वर्षको पहिलो चौमासिकमा भएको खर्चलाई सन्तोषजनक रूपमा लिइएको बताए । विशेषगरी ठूला र प्रदेश गौरवका योजनाहरू टेन्डर आह्वानका क्रममा रहेको उल्लेख गरेका छन् । साना विकास निर्माणका कामहरू मात्र भएका कारण खर्च कम देखिएको हो, उनले भने, दोस्रो चौमासिकमा खर्चको अवस्थामा उल्लेख्य सुधार हुनेछ ।१८ अर्ब ५७ करोड ६४ लाख रुपैयाँ विकास बजेट विनियोजन गरेको प्रदेश ५ को खर्च ५६० मात्रै छ । उसले ४ महिनामा १ अर्ब ४ करोड रुपैयाँ खर्च गरेको तथ्यांकमा उल्लेख छ । ठूला र धेरै आयोजना ठेक्का प्रक्रियामा गएको र तिनको भुक्तानी नभएकाले अंकमा बजेट खर्च कम देखिएको आर्थिक मामिला मन्त्रालयका उपसचिव एवं प्रवक्ता जनार्दन पौडेलले बताए । फिल्डमा काम त भएकै छ, उनले भने, भुक्तानी प्रक्रियामै रहेकाले बजेट खर्च कम देखिएको हो । धेरै योजनाको रकम भुक्तानी प्रक्रियामै रहेकाले दोस्रो चौमासिकमा कामको प्रतिशत बढ्ने उनले बताए । समग्रमा बजेट खर्च प्रतिशत उत्साहजनक रहेको उनको दाबी छ । पुँजीगत खर्च सबैभन्दा कम अर्थात् ०३५ गर्ने कर्णाली प्रदेश हो । उसले २१ अर्ब २९ करोड ३७ लाख ७२ हजार रुपैयाँ पुँजीगत बजेट विनियोजन गरेकामा ७ करोड ४४ लाख १४ हजार रुपैयाँ मात्रै खर्च गर्न सकेको छ । बजेट निकासामा ढिलाइ भएको र कमजोर प्रणालीका कारण खर्च गर्न नसकिरहेको सरकारी अधिकारीहरू बताउँछन् । यस प्रदेशका लागि संघले संगठन तथा व्यवस्था सर्वेक्षण (ओएनएम) गर्दा कार्यालय र कर्मचारी व्यवस्थापनमा अन्योल भएको कर्णाली प्रदेश सरकारले जनाउने गरेको छ । उसले यस कारणले पनि बजेट खर्च निकै न्यून भएको जनाउँदै आएको छ ।१३ अर्ब ६ करोड ७१ लाख ९९ हजार रुपैयाँ विकास बजेट विनियोजन गरेको सुदूरपश्चिम प्रदेशको खर्च साढे ३ प्रतिशतमा सीमित छ । उसले ४ महिनामा ४६ करोड ४ लाख ८० हजार रुपैयाँ मात्रै बजेट खर्च गरेको छ । सुदूरपश्चिम प्रदेशका लेखा नियन्त्रक वासुदेव जोशीका अनुसार पुरानै ढर्रा, सरोकारवाला अधिकारीहरूको काम गर्ने इच्छाशक्ति नभएका कारण खर्च नभइरहेको बताउँछन् । साउन र भदौमा गत वर्षकै आर्थिक विवरण तयार गर्ने परम्परा छ । दसैंतिहारलगायतका चाडपर्वले पनि काम हुँदैनन्, उनले भने, पूर्वाधार विकासका काममा ठेक्का लगाउने अवधि भएकाले खर्च नदेखिएको पनि हो ।चालु खर्च पनि ५ प्रतिशत मात्रै पुँजीगत खर्च कम गरिरहेका प्रदेश सरकारको चालु खर्च पनि त्यति धेरै भएको देखिँदैन । तथ्यांकअनुसार सातै प्रदेशको औसतमा चालु खर्च करिब ५७५ हाराहारीमै छ । केही प्रदेशले चालुको तुलनामा पुँजीगत खर्च बढी गर्न सफल भएका छन् । तथ्यांकअनुसार प्रदेश १ ले विनियोजन भएको बजेटको ५४२ प्रतिशत चालु खर्च गरेको छ । उसको विकास बजेट खर्च भने ७३८ प्रतिशत छ । ०८३ प्रतिशत विकास बजेट खर्च गरेको प्रदेश २ को चालु खर्च भने ३९४ मात्रै हो ।प्रदेश ३ ले भने विकासभन्दा चालु बजेट खर्च बढी गरेको छ । चार महिनाको उसको चालु बजेट खर्च ५७४ प्रतिशत हो । त्यस्तै गण्डकी प्रदेशले पनि विकास खर्चभन्दा चालु खर्च कम गरेको छ । गण्डकीको विनियोजित चालु खर्चमध्ये ४ महिनामा ५३५ खर्च गरेको छ । सबैभन्दा बढी चालु खर्च गर्नेमा प्रदेश ५ परेको छ । उसले छुट्याएको चालु खर्चमध्ये ९६२ प्रतिशत खर्च गरेको तथ्यांकमा उल्लेख छ । ०३५ प्रतिशत विकास बजेट खर्च गरेको कर्णालीको चालु खर्च भने ३६७ प्रतिशत छ । सुदूरपश्चिम प्रदेशले विकास बजेटको तुलनामा झन्डै दोब्बर अंकको प्रतिशतले चालु खर्च गरेको छ । जसको विकास बजेट खर्च ३५२ हो भने चालु खर्च ६४९ प्रतिशत हो ।"
ब्युँतियो फ्रिक्वेन्सी लिलामी,"(काठमाडौं) : विवादका कारण एक वर्षदेखि रोकिएको फ्रिक्वेन्सी लिलाम बढाबढ प्रक्रिया अघि बढाउने नेपाल दूरसञ्चार प्राधिकरणले निर्णय गरेको छ । प्राधिकरणको आइतबार बसेको सञ्चालक समितिले १८ सय मेगाहर्ज ब्यान्डको फ्रिक्वेन्सी लिलाम बढाबढको प्रक्रिया अघि बढाउने निर्णय गरेको एक सदस्यले जानकारी दिए ।प्राधिकरणले अघिल्लो वर्ष पुस ४ गते सार्वजनिक सूचना प्रकाशित गर्दै ९ सय, १८ सय र २१ सय मेगाहर्ज ब्यान्डमा फ्रिक्वेन्सी लिलाम बढाबढका लागि आह्वान गरेको थियो । प्राधिकरणको सूचनाअनुसार ९ सय र २१ सय ब्यान्डमा एनसेलको मात्रै आवेदन परेको थियो ।१८ सय मेगाहर्ज ब्यान्डमा भने एनसेल र नेपाल टेलिकमले प्रस्ताव हालेका छन् । १८ सय मेगाहर्ज ब्यान्डमा भएको फ्रिक्वेन्सी खरिदका लागि टेलिकम र एनसेल दुवैले प्रस्ताव हालेका छन्, ती सदस्यले भने, दुवै कम्पनीले हालेको प्रस्ताव खोलेर प्रक्रिया अघि बढ्छ र सञ्चालक समितिले निर्णय गर्छ ।लिलाम बढाबढका लागि प्राधिकरणले तय गरेको मापदण्डअनुसार यो प्रक्रियामा एनसेल र नेपाल टेलिकमले मात्रै भाग लिन पाएका थिए । यो मापदण्डले दुई कम्पनीलाई मात्रै लिन योग्य बनाएको र आफूलाई भाग लिनबाट वञ्चित गरेको भन्दै सीजी टेलिकमले सर्वोच्चमा मुद्दा दायर गरेको थियो । सर्वोच्चको आदेशपछि प्राधिकरणले केही समय लिलाम बढाबढ प्रक्रिया स्थगित गरेको थियो ।प्राधिकरणले तयार पारेको लिलाम बढाबढको कार्यविधिअनुसार मोबाइल सेवाको अनुमति पत्र पाएका र आधारभूत टेलिफोन सेवाको अनुमति पत्र पाएका कम्पनीले मात्र लिलाम बढाबढमा भाग लिन पाउँछन् । प्राधिकरणले लिलाम बढाबढमा सहभागी हुने कम्पनीले प्राधिकरणलाई तिर्नुपर्ने सबै रकम तिरेको हुनुपर्ने सर्त पनि राखेको छ । यी सर्तका कारण अन्य दूरसञ्चार कम्पनी लिलाम बढाबढमा सहभागी हुन अयोग्य भएका हुन् । फोजी प्रविधिमा सेवा विस्तारका लागि ९ सय मेगाहर्ज र १८ सय मेगाहर्ज राम्रो ब्यान्ड मानिन्छ । प्राधिकरणले लिलाम बढाबढ गरी फ्रिक्वेन्सी बिक्री गरे २४ सय मेगाहर्जमाथिका ब्यान्डमा मात्रै फ्रिक्वेन्सी बाँकी रहन्छन् । घना बस्ती र धेरै उपभोक्ता भएको सहरी क्षेत्रमा फोजी सञ्चालनका लागि १८०० मेगाहर्ज ब्यान्ड र थोरै उपभोक्ता हुने हिमाली र पहाडी क्षेत्रमा ८ सय मेगाहर्ज ब्यान्डको फ्रिक्वेन्सी उपयुक्त हुन्छ ।प्राधिकरणका अनुसार ९ सय मेगाहर्ज ब्यान्डमा ३ मेगाहर्ज, १८ सय मेगाहर्ज ब्यान्डमा १६ मेगाहर्ज र २१ सय मेगाहर्ज ब्यान्डमा ४० मेगाहर्ज फ्रिक्वेन्सी बाँकी छ । यी तीनै मेगाहर्ज ब्यान्डमा फरकफरक आधार मूल्य तय गरी लिलाम बढाबढ गर्न लागिएको हो ।९ सय ब्यान्डमा प्रतिमेगाहर्ज आधार मूल्य ४ करोड ८० लाख तय गरिएको छ । १८ सय मेगाहर्ज ब्यान्डमा प्रतिमेगाहर्ज ३ करोड ६० लाख तय गरिएको छ भने २१ सय मेगाहर्ज ब्यान्डमा प्रति ५ मेगाहर्ज १२ करोड मूल्य तय गरिएको छ ।"
नेपाल उत्कृष्ट गन्तव्य,"काठमाडौं (कास) संसारका ९० मुलुकमा फैलिएको पर्यटन क्षेत्रमा कहलिएका र नेतृत्वदायी भूमिकामा रहेका व्यवसायीको संस्था स्कलले नेपाललाई सन् २०२० का लागि उत्कृष्ट गन्तव्य मुलुक (स्कल डेस्टिनेसन अफ द एयर २०२०) घोषणा गरेको छ । विश्वभर १५ हजार सदस्य भएको यो संस्थाको घोषणाले भ्रमण वर्ष २०२० लाई थप मद्दत पुग्ने जनाउँदै काठमाडौंस्थित स्कल क्लब अफ नेपालले शुक्रबारदेखि काठमाडौंबाट चितवन र पोखरा हुँदै काठमाडौंसम्मका लागि तीनदिने कार र्याली आयोजना गर्ने भएको छ । राजधानीमा सोमबार पत्रकार सम्मेलन गर्दै स्कल क्लब अफ नेपालका अध्यक्ष प्रवीनबहादुर पाण्डेले नेपाललाई स्कल इन्टरनेसनलले पहिलो नम्बरको गन्तव्यको सूचीमा राख्नुले विश्वभर प्रचारमा थप मद्दत पुग्ने बताए । नेपाल भ्रमण वर्षबारे जागरण गर्ने र स्थानीय फर्यटन व्यवसायीसँग अन्तर्त्रिया गर्ने र्यालीको उद्देश्य रहेको जानकारी उनले दिए । र्यालीमा काठमाडौंबाट ३५ जना पर्यटन, एयरलाइन्स, होटल र टुर एन्ड ट्राभल व्यवसायी आफैं गाडी चलाएर सहभागी हुँदै छन् ।"
इन्धनको मूल्य २ रुपैयाँ बढ्यो,"काठमाडौं (कास) नेपाल आयल निगमले इन्धनको खुद्रा मूल्य प्रतिलिटर २ रुपैयाँ बढाएको छ । भारतीय आयल कर्पोरेसन्स (आईओसी) ले पठाएको नयाँ मूल्यसूचीअनुसार इन्धनको मूल्य बढेको जनाउँदै निगमले यहाँ पनि मूल्य बढाएको हो । नयाँ खरिद मूल्यमा केही बढेकाले सोमबार राति १२ बजेदेखि नै लागू हुने गरी पेट्रोल, डिजेल र मटितेलको साविक बिक्री मूल्यमा प्रतिलिटर २ रुपैयाँ बढाएका छौं, निगमका प्रवक्ता वीरेन्द्र गोइतले भने । नयाँ मूल्यसूचीअनुसार उपत्यकामा पेट्रोलको खुद्रा बिक्री मूल्य १ सय ९ रुपैयाँ, डिजेल र मटितेलको ९७९७ रुपैयाँ तोकिएको छ ।"
बुद्धको कोलकाता उडान बन्द,"(काठमाडौं) : बुद्ध एयरले काठमाडौंकोलकाता उडान बन्द गरेको छ । ६ महिनाअघि सातामा तीन दिनबाट थालिएको काठमाडौंकोलकाताकाठमाडौं उडान सोमबार अन्तिम उडानपछि बन्द गरेको हो । यात्रु नपुगेर घाटा भएपछि उक्त रुटको उडान बन्द गर्नुपरेको कम्पनीका प्रबन्ध निर्देशक वीरेन्द्रबहादुर बस्नेतले बताए । यात्रु बढेनन्, उनले भने, जेट विमानबाट अन्तर्राष्ट्रिय उडान जानका लागि हामीले कोलकाताका लागि गरेको उडान परीक्षण उडान थियो । यो उडान नै घाटामा गएकाले बन्द गरेका हौं । उक्त रुटको उडानको अनुभवकै आधारमा आगामी दिनमा पोखराबाट जेट विमानमार्फत भारतलगायत एसियाली महानगरमा उडान गर्ने बुद्ध एयरको योजना पनि हाललाई स्थगन भएको छ । ६ महिना काठमाडौंकोलकाताकाठमाडौं उडान गर्दा साढे ७ करोड हाराहारी अपरेसन घाटा र साढे २ करोड हाराहारी मार्केटिङ खर्च गरी १० करोड हाराहारी घाटा बेहोर्यौं, प्रबन्ध निर्देशक बस्नेतले भने, एउटा उडानमा कम्तीमा ५ हजार डलर (५ लाख ७३ हजार रुपैयाँ) देखि १० हजार डलर (११ लाख ४७ हजार रुपैयाँ) सम्म घाटा बेहोर्यौं । सुरुमा सातामा तीन दिन उडान थालेको उक्त एयरलाइन्सले पछिल्लो एक महिना सातामा दुइटा मात्रै उडान गर्दै आएको थियो । यो रुटमा एकतर्फी भाडा १० हजार रुपैयाँ थियो । यो रुटमा बुद्धले ७२ सिट क्षमताको एटीआर विमान उडाउँथ्यो । गत जेठबाट उडान थालेको बुद्धले पहिलो एकदुई महिनामै नाफा नहुने थाहा पाए पनि भारतको नागरिक उड्डयन कार्यालयको निर्देशनअनुसार कम्तीमा ६ महिना एउटा रुटमा जहाज उडाउनैपर्ने भएकाले मंसिरसम्म घाटा बेहोर्दे उडान गरेको जनाएको छ ।कोलकातामा बुद्धअघि निजी क्षेत्रको नेकोन र कस्मिक एयरले पनि उडान गरेका थिए । ती दुवैले पनि नाफा नहुँदा बन्द गर्नुपरेको थियो । त्यसअघि नेपाल वायुसेवा निगमले पनि काठमाडौंबाट कोलकाता उडान गर्थ्यो । निगमले भने ठूलो जेट विमानबाट कोलकाता उडान गरेको थियो । अध्ययन गर्न जाने विद्यार्थी, उपचार र व्यापारका लागि चलेको यो रुटमा उडान घाटामा गएपछि बन्द गर्ने नेपालमा दर्ता भएका वायुसेवाको संख्या चार पुगेको छ । त्यस्तै यसअघि भारतकै स्पाइस जेटले पनि यो रुटमा नाफा नभएकै कारण उडान रोकेको थियो । हाल भारतको सरकारी ध्वजावाहक एयर इन्डियाले भने यो रुटमा सातामा चार वटा उडान एयरबस ३१९ मार्फत गर्दै आएको छ । जेट विमानमा सवार गर्दा यो रुटमा एकतर्फी उडान समय एक घण्टा हाराहारीको हो भने बुद्धको एटीआर विमानका लागि थप २० मिनेट आवश्यक पर्थ्यो । बुद्धले काठमाडौंबाट भारतकै बनारसका लागि भने उडान जारी राख्ने जनाएको छ ।"
भेरीबबई दोस्रो चरणमा,"भेरीबबई डाइभर्सन बहुउद्देश्यीय आयोजनाको दोस्रो चरणको काम औपचारिक रूपमा सुरु भएको छ । ऊर्जामन्त्री वर्षमान पुनले सोमबार सुर्खेतको चिप्लेस्थित बाँध निर्माणस्थलमा सिभिल निर्माणको शिलान्यास गरे ।ग्वाङडङ युन्टिनरमन जेभीले ६ अर्ब १६ करोडमा सिभिल निर्माणको जिम्मा लिएको छ । कम्पनीले ४ वर्षभित्र काम सक्ने गरी अगस्त २०१९ मा सरकारसँग सम्झौता गरेको थियो । आयोजना निर्देशक सञ्जीव बरालले कुनै व्यवधान नभए समयमै काम सम्पन्न हुने बताए । उनका अनुसार सरासर काम भएमा आयोजनाबाट आर्थिक वर्ष २०७९८० सम्म विद्युत् उत्पादन सुरु हुनेछ । सानातिना झमेला त आइरहन्छन् तर यसले आयोजनाको गतिलाई रोक्ने छैन, उनले भने, मुआब्जालगायत समस्या समाधानका लागि पनि स्थानीय तह र जनतासँग छलफल गरिरहेका छौं ।२०७५ पुस १० गते स्वीकृत संशोधित गुरुयोजनाअनुसार आयोजनाको अनुमानित लागत ३३ अर्ब १९ करोड रुपैयाँ रहेको छ । सबैभन्दा बढी (४० प्रतिशत बजेट) काम सिभिल निर्माणअन्तर्गत रहेको छ । यसअन्तर्गत हेडवर्क्स, सर्ज साफ्ट र पावर हाउस निर्माणको काम हुनेछ । निर्माण जिम्मा पाएको कम्पनीका कार्यकारी निर्देशक रमण महतोले सरकारसँग चारवर्षे सम्झौता गरे पनि आन्तरिक रूपमा तीन वर्षभित्रै सम्पन्न गर्ने गरी कार्ययोजना बनाइएको बताए । अहिले दैनिक करिब १५० जना दक्ष तथा अदक्ष जनशक्तिले काम गरिरहेका छन् । तीमध्ये तीन जना चिनियाँ साझेदार कम्पनीका प्राविधिक रहेका उनले बताए । उनका अनुसार बाँध निर्माणस्थलमा पानीको बहाव बढी हुनुका साथै करिब ३० मिटर गहिराइमा चट्टान छ । हामीसँग काम गर्नका लागि चुनौती त थुप्रै छन्, उनले भने, तैपनि विदेशी प्रविधि र अनुभवी जनशक्ति प्रयोग गरी समयमै सम्पन्न गर्ने कार्ययोजना बनाएका छौं । बर्खाको समय (जुनदेखि अक्टोबरसम्म) मा काम गर्न नसकिने भएकाले उक्त समयमा अन्य काम गर्ने गरी कार्ययोजना बनाइएको उनले बताए ।चिनियाँ र नेपाली कम्पनीको साझेदारी रहेको सिभिल निर्माणको काममा भारतीय विज्ञ पनि सामेल छन् । यिनीहरूले योजना निर्माण र विकास कार्यमा सघाउने महतोले बताए । यसका साथै बाँध निर्माणमा जर्मन कम्पनीका बुम पम्प प्रयोग हुनेछन् । राष्ट्रिय गौरवको यो आयोजना पाउनु हाम्रा लागि पनि गौरवको विषय हो, उनले भने, त्यसैले स्वदेशी तथा विदेशी स्रोतसाधन प्रयोग गरेर समयमै काम सक्ने लक्ष्य राखेका छौं ।दोस्रो चरणको कामको शिलान्यास गर्दै ऊर्जामन्त्री पुनले आयोजनाबाट सबैभन्दा बढी लाभ स्थानीय जनताले पाउने भएकाले कुनैखाले अवरोध नगर्न आग्रह गरे । सुकुम्बासीको व्यवस्थापन र मुआब्जाको विषयमा पनि सरकारले उचित ढंगले सम्बोधन गर्ने उनले जानकारी दिए । कार्यक्रममा स्थानीय भेरीबबई डाइभर्सन जनहित समितिको तर्फबाट भेरीगंगा नगरपालिकाका नगर प्रमुख भूपेन्द्रबहादुर चन्दले मन्त्री पुनलाई २३ बुँदे मागपत्र बुझाए । मागपत्रमा प्रभावित क्षेत्र र भेरी नदीको पानीको स्रोत क्षेत्रका जनताको घरघरमा विद्युत् पुर्याउनुका साथै हरेक घरधुरीलाई निःशुल्क सेयर उपलब्ध गराइनुपर्ने, स्रोत क्षेत्रका जनताको आर्थिक उन्नति, विकास निर्माण र रोजगारी कार्य सञ्चालनका लागि आयोजनाको विद्युत्बाट प्राप्त हुने आम्दानीको ५० प्रतिशत रकम छुट्याउने ग्यारेन्टी गरिनुपर्ने, सेतो पुर्जा पाएका र ऐलानी जमिन उपभोग गरिरहेका जनतालाई पनि समान रूपमा मुआब्जाको व्यवस्था गरिनुपर्ने लगायत माग राखिएका छन् ।"
आरुघाट र आर्खेतको मुआब्जा निर्धारण,"लामो रस्साकस्सीपछि बूढीगण्डकी डुबान क्षेत्रअन्तर्गत बजार क्षेत्रको मुआब्जा निर्धारण भएको छ । आरुघाट र आर्खेत क्षेत्रका जग्गाको मुआब्जा सोमबार सार्वजनिक गरिएको हो । जग्गालाई १० भागमा वर्गीकरण गरी प्रतिआना ५० हजारदेखि ७ लाखसम्म मुआब्जा निर्धारण गरिएको छ । डुबानमा पर्ने अन्य क्षेत्रको भने २०७३ मंसिरमा मुआब्जा निर्धारण भएर वितरण प्रक्रिया सुरु भएको थियो । जग्गा प्राप्ति ऐन २०३४ अनुसार प्रमुख जिल्ला अधिकारी नेतृत्वको मुआब्जा निर्धारण समितिले मुआब्जा टुंगो लगाएको हो । आइतबार राति अबेरसम्म बैठक बसी मुआब्जाको अन्तिम रूप दिइएको गोरखाका प्रमुख जिल्ला अधिकारी देवेन्द्र लामिछानेले बताए । सम्पूर्ण घरजग्गा अधिग्रहण पर्दा विस्थापित हुने र अन्यत्र कहीँ कतै घरजग्गा नभएका विस्थापितले सोको प्रमाण पेस गरेमा २५ आनासम्म जग्गा हुने र २५ आनादेखि ५ आनासम्म मात्र जग्गा हुने परिवारले क्रमशः १५ र १० प्रतिशत थप गरी मुआब्जा वितरण हुने उनले बताए । घरगोठ उद्योग कलकारखाना तथा बोटबिरुवालगायत अन्य वैयक्तिक भौतिक सम्पत्तिहरूको लगत लिन अलग्गै टोली खटाउने र सोको आधारमा मूल्यांकन गरी पछि मुआब्जा निर्धारण गरिनेछ । धादिङ र गोरखातर्फ गरी १७ सय ७० रोपनीको मात्र मुआब्जा निर्धारण हुन सकेको थिएन । आरुघाटको ५३७, आर्खेतको ७२ गरी गोरखातर्फ ६०९ रोपनी तथा धादिङतर्फ खहरेको २४५ र विशाल नगरको ९१६ र गरी ११ सय ६१ रोपनी क्षेत्रफलको मुआब्जा निर्धारण भएको आयोजनाको वातावरण, मुआब्जा वितरण, पुर्नवास तथा पुनःस्थापना इकाई प्रमुख कृष्ण कार्कीले बताए । अयोजनाको डुबान क्षेत्रमा पर्ने ४४ हजार ६ सय ५८ रोपनीको २६ अर्ब ८४ करोड ४६ लाख मुआब्जा वितरण भइसकेको इकाईले जनाएको छ । गोरखातर्फ २२ हजार ७ सय १८ रोपनीको १३ अर्ब ९४ करोड र धादिङतर्फ २१ हजार ९ सय ३९ रोपनीको १२ अर्ब ८९ करोड ४६ लाख मुआब्जा वितरण भइसकेको छ । मुआब्जा दर सार्वजनिक भएपछि डुबान हुने भनिएको बजार क्षेत्रका बासिन्दाले असन्तुष्टि जनाएका छन् । अपेक्षाभन्दा कम मूल्य निर्धारण भएको विरोधमा सोमबार दिउँसो प्रभावितले आरुघाट बजार बन्द गराए । मुआब्जा हामीलाई चित्त बुझेन, आरुघाटका प्रभावित दिनेश ढकालले भने, जनतालाई मार पर्ने किसिमले मुआब्जा निर्धारण भयो । यहाँका प्रभावितले आनाको २५ लाखसम्म मुआब्जा पाउनुपर्ने माग राख्दै आएका थिए । हामीले पछिल्लो समय आनाको २५ लाखबाट ४० प्रतिशत घटाए मान्य हुन्छ पनि भन्यौं, ढकालले भने, तर, हाम्रो माग सुन्दै सुनिएन ।"
२१ अधिकारीलाई भारतमा प्रशिक्षण,"काठमाडौं (कास) सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारण बारे ६ दिने प्रशिक्षणका लागि २१ नेपाली अधिकारीहरूको तेस्रो समूहले नेसनल एकेडेमी अफ कस्टम्स, इनडाइरेक्ट ट्याक्सेस एन्ड निकोटिन (एनएसीआईएन) मा सोमबारबाट भारतको फरिदाबादस्थित ६ दिने प्रशिक्षण सुरु गरेका छन् । यस प्रशिक्षणले कार्यक्रममा सहभागी अधिकारीको सम्पत्ति शुद्धीकरण तथा आतंकवादी क्रियाकलापमा वित्तीय लगानी निवारणसम्बन्धी मामिलालाई प्रभावकारी ढंगबाट सामना गर्न सक्ने क्षमतालाई अभिवृद्धि गर्नेछ । नेपाल सरकारको अनुरोधमा ६० अधिकारीहरूका लागि तयार पारिएको यो एक विशेष कोर्स रहेको बताइएको छ । सरकारका विभिन्न निकायहरूको क्षमतालाई अभिवृद्धि गर्ने भारत सरकारको प्रतिबद्धताको उदाहरणका रूपमा यस कार्यक्रमलाई लिइएको छ । भारत सरकारको पूर्ण सहयोग रहेको उक्त कोर्स भारतीय विदेश मन्त्रालयको प्राविधिक तथा आर्थिक सहयोग कार्यक्रमअन्तर्गत रहेको छ ।"
भरतपुर विमानस्थल १० दिन बन्द,"चितवन (कास) मर्मतको काम सुरु भएकाले भरतपुर विमानस्थल आइतबारबाट बन्द भएको छ । लक्ष्यअनुसार काम सकिए मंसिर २४ गतेबाट विमानस्थल पुनःसञ्चालनमा आउने कार्यालयका सूचना अधिकारी केशव लम्सालले बताए । धावनमार्ग र विमान पार्किङ क्षेत्रमा मर्मत सुधारको काम भइरहेको छ । विसं २०१५ सालबाट सञ्चालनमा आएको भरतपुर विमानस्थलको धावनमार्ग विसं २०६१ सालमा कालोपत्रे भएको थियो ।त्यसयता पूरै धावनमार्गर् माथि यो पटक कालोपत्रे थप्ने काम हुन थालेको हो । धावनमार्गमा चिरा वा साना खाल्टा पर्दा सानो मर्मत भने हुने गरेको थियो, लम्सालले भने । भरतपुर विमानस्थलको धावनमार्गको लम्बाइ १२ सय मिटर र चौडा ३० मिटर रहेको छ । त्यसैगरी ७० मिटर चौडा र ७० मिटर लम्बाइको विमान पार्किङ क्षेत्रलाई पनि बढाउन थालिएको छ ।भरतपुरमा दुई वटा निजी विमान कम्पनीले भरतपुरकाठमाडौं नियमति ९ उडान र एउटा भरतपुरपोखराको उडान गर्ने गरेका छन् । दैनिक आठ सय हाराहारीमा यात्रुहरूले सेवा लिएका छन् । नारायणगढमुग्लिन सडक मर्मत सुरु भएपछि विमानस्थलमा यात्रुको चाप बढेको हो ।नारायणगढमुग्लिन सडक मर्मतका बेला कुनै दिन २४ वटासम्म उडान भए । अहिले नियमित उडान ११ वटा छन् । चार्टरसमेत गरेर १४ वटासम्म दैनिक उडानहरू हुने गरेको छ, लम्सालले जानकारी दिए । विमानस्थल प्रयोग गर्नेमा स्वदेशीहरू अत्याधिक छन् । विदेशीहरू १० प्रतिशतको हाराहारीमा रहेको लम्सालको भनाइ छ । चितवनमा भरतपुरबाहेक मेघौलीमा पनि हवाई मैदान छ ।"
टीसीएलको लक्की ड्र सम्पन्न,काठमाडौं (कास) चाडपर्वलाई लक्षित गरी टीभी ब्रान्ड टीसीएलले ल्याएको बडा थाइल्यान्डको सफर योजनाको लक्की ड्र सम्पन्न गरेको छ । लक्की ड्रमा दुई जोडी वालिङ बजारकी सीता लमिछाने र देवचुलीकी सुमित्रा सापकोटाले थाइल्यान्ड जाने अवसर पाएका छन् । भदौ १९ गतेदेखि कात्तिक ३० गतेसम्म लागू गरिएको योजनामा टीसीएलको उत्पादन खरिदमा नगद छुटका साथ थाइल्यान्ड भ्रमण गर्ने अवसर राखिएको थियो ।
ग्लोबल आईएमईरूपाकोट सम्झौता,"काठमाडौं (कास) ग्लोबल आईएमई बैंक लिमिटेड र रूपाकोट रिसोर्ट प्रालिबीच रिसोर्टले बैंकका ग्राहक तथा कर्मचारीलाई प्रदान गर्ने सेवामा छुट दिनेसम्बन्धी सम्झौता भएको छ । सम्झौतापत्रमा ग्लोबल बैंकका बजार तथा व्यवसाय प्रवर्द्ध्रन विभाग प्रमुख शान्ता शिवाकोटी र रिसोर्टका सेल्स म्यानेजर पियूष लामाले हस्ताक्षर गरेका थिए । सम्झौतापछि बैंकबाट डेबिट, क्रेडिट तथा प्रिभिलेज कार्ड लिएकाले रिसोर्टमा १५ प्रतिशतसम्म छुट पाउनेछन् ।"
साफाबाट तीन संस्था सम्मानित,"काठमाडौं (कास) सार्क राष्ट्रको लेखा व्यवसायलाई नियमन गर्ने निकायहरूको छाता संगठन साउथ एसिएन फेडेरेसन अफ एकाउन्ट्स (साफा) ले दक्षिण एसियाली राष्ट्रका वित्तीय संस्थाहरूलाई सम्मान गरेको छ । शनिबार बंगलादेशको ढाकामा महालक्ष्मी विकास बैंक, एनएमबी बैंक र सिटिजन्स बैंक इन्टरनेसनललाई साफाले सम्मान गरेको हो । वित्तीय सेवा क्षेत्रका संस्थाहरूको वार्षिक प्रतिवेदनको मूल्यांकन गरी प्रदान गरिने सर्टिफिकेट अफ मेरिट२०१८ बाट महालक्ष्मी सम्मानित भएको हो । एनएमबीले सार्क एनिभर्सरी अवार्ड फर कर्पोरेट गभर्नेन्स २०१८ र साउथ एसियन फेडेरेसन अफ अकाउन्ट्स वेस्ट प्रिजेन्टेड एनुअल रिपोर्ट अवार्ड सर्टिफिकेट अफ मेरिट पाएको छ । सिटिजन्स साफा बेस्ट प्रेसेन्टेड एनुअल रिपोर्ट र सार्क एनिभर्सरी अवार्डस फर कर्पोरेट गभर्नेन्स डिस्क्लोजर्स२०१८ बाट सम्मानित भएको हो ।"
खनारमा सनराइजको शाखा,काठमाडौं (कास) सनराइज बैंकले सुनसरीको खनारमा १२६ औं शाखा सञ्चालनमा ल्याएको छ । सोमबार सम्पन्न एक समारोहबीच इटहरी उपमहानगरपालिकाका मेयर द्वारिकालाल चौधरी र बैंकको सञ्चालक समितिका सदस्य शारदा शर्मा पुडासैनीले संयुक्त रूपमा शाखाको उद्घाटन गरेका थिए ।
टाटा मोटर्स सर्भिस क्याम्प हुने,"काठमाडौं (कास) टाटा मोटर्सको आधिकारिक वितरक सिप्रदी ट्रेडिङ प्रालिले चौथौ टाटा मोटर्स ग्लोबल सर्भिस क्याम्प २०१९ को आयोजना गर्ने भएको छ । मंसिर १९ देखि २१ गतेसम्म सर्भिस क्याम्प सञ्चालन हुनेछ । क्याम्पमा टाटा मोटर्सका कमर्सियल गाडीका ग्राहकले निःशुल्क गाडीको अवस्थाको जाँच, विशेष योजनाका साथै अन्य सेवा प्राप्त गर्नेछन् । क्याम्पमा टाटा जेन्युइन स्पेयर पार्ट, म्याक लुिब्रकेन्ट, एक्साइड ब्याट्रीमा छुट सार्वजनिक गरिनेछ ।"
ललितपुरमा कामनाको शाखा,काठमाडौं (कास) कामना सेवा विकास बैंक लिमिटेडले ललितपुरको महालक्ष्मी नगरपालिका५ साना गाउँमा मंसिर १६ गतेदेखि शाखा सञ्चालनमा ल्याएको छ । एक समारोहबीच नगरपालिकाका वडा अध्यक्ष राजकुमार सिलवाल र बैंकका सञ्चालक विश्वेश्वर सुवेदीले संयुक्त रूपमा शाखाको उद्घाटन गरेका थिए ।
ग्रिन डेभलपमेन्ट बैंक पोखरामा,काठमाडौं (कास) ग्रिन डेभलपमेन्ट बैंक लिमिटेडले कास्कीको पोखरा महानगरपालिका८ सभागृह चोकमा केन्द्रीय कार्यालयको औपचारिक उद्घाटन गरेको छ । गण्डकी प्रदेश सरकारका मुख्यमन्त्री पृथ्वीसुब्बा गुरुङले उक्त कार्यालयको उद्घाटन गरेका हुन् ।
चितवनमा लीनिङको सोरुम,काठमाडौं (कास) चितवन भरतपुरको सिजी ल्यान्डमार्कमा पहिलो पटक लीनिङ ब्रान्डको सोरुम सञ्चालनमा आएको छ । ललितपुरको जावलाखेलमा मुख्य अधिकृत विक्रेता लीनिङ ब्रान्डको यो चौथो सोरुम हो । सोरुम सञ्चालनमा आएसँगै पछिल्लो समय खेलाडीले गुणस्तरीय खेलकुदका सामग्री किन्न राजधानी धाउनुपर्ने बाध्यताबाट मुक्ति मिलेको कम्पनीले बताएको छ ।
"अभियानका कुरा धेरै, काम कम","मुलुकी अपराध संहिता २०७४ मा रजस्वला वा सुत्केरी भएकी महिलालाई छाउगोठमा राख्न नपाइने व्यवस्था छ । महिला, बालबालिका तथा ज्येष्ठ नागरिक मन्त्रालयले भने छाउपडी प्रथा बचाउको प्रतिवेदन तयार पारेर बसेको छ । मन्त्रालयले गत वर्ष तयार गरेको प्रतिवेदनको सिफारिसको आठौं बुँदामा लेखिएको छ, जग्गा जमिन नहुने गरिब समुदायका व्यक्ति तथा समुदायका लागि जग्गाको व्यवस्था गरी घरनजिक सुरक्षित छाउघरको व्यवस्था मिलाउन जरुरी छ । सुदूर पश्चिमका जिल्लामा रहेको छाउपडीसम्बन्धी अछाम, डोटी र बाजुराको अध्ययन प्रतिवेदन मा उक्त वाक्य उल्लेख छ । मन्त्रालयको कार्यक्रमअनुसार महिला हित समाज काठमाडौंले छाउपडीसम्बन्धी अनुसन्धान गरेर प्रतिवेदन तयार गरेको हो । यसका लागि मन्त्रालयले २ लाख ९९ हजार रुपैयाँ खर्च गरेको छ । मन्त्रालयकी सहसचिव रुद्रादेवी शर्माले प्रतिवेदनको बचाउ गर्दै त्यो मन्त्रालयलाई प्राप्त भएको सुझावमात्रै रहेको बताइन् । सुझाव आएको हो, मन्त्रालयले फिल्टर गरेर काम गर्छ, छाउपडी जोगाउने मनसाय होइन, उनले भनिन् । प्रतिवेदनमा टेकेर मन्त्रालयले यस वर्ष एक करोडको छाउपडी उन्मूलन कार्यक्रम बनाउँदैछ । मन्त्रालयकी महिला सशक्तीकरण शाखा प्रमुख अञ्जु ढुंगानाका अनुसार एक करोडको कार्यक्रममा पनि जनचेतना जगाउने गतिविधि गर्ने भन्ने नै छन् । केही समयका लागि घर नजिक सुरक्षित छाउघर बनाउने योजना पनि छन् । महिनावारी हुँदा किशोरी र महिलालाई घरभन्दा पर गोठ वा त्यस्तै असुरक्षित संरचनामा राख्ने छाउपडी प्रथालाई सर्वोच्च अदालतले १२ वर्षअघि नै कुप्रथा घोषणा गरेको छ । सरकार छाउपडी उन्मूलनका नाममा अहिलेसम्म सभा, सम्मेलन आयोजना गर्ने, अन्तर्क्रिया गर्ने, जनचेतना जगाउने र प्रतिवेदन बनाउने काममै सीमित छ । देशभर यतिखेर महिला हिंसाविरुद्धको १६ दिने अभियान चलिरहेको छ । महिला, बालबालिका तथा ज्येष्ठ नागरिक मन्त्रालय लैंगिक हिंसामुक्त देश निर्माण भन्ने नाराका साथ लैंगिक हिंसाविरुद्धको वर्ष अभियान मनाइरहेको छ । सोमबारमात्रै अछाम, साँफेबगरकी २१ वर्षीया पार्वती बुढाले छाउगोठमा निसास्सिएर ज्यान गुमाइन् । मानवअधिकार आयोगको प्रतिवेदनअनुसार ०६४ देखि ०७४ सम्म १० वर्षको अन्तरालमा छाउगोठमा बसेकै कारण १२ जनाले ज्यान गुमाए । छाउपडी प्रथाले महिलाको जीवनमा पारेको प्रभावबारे अध्ययन०७५ मा महिनावारी भएका बेला किशोरी तथा महिला बस्ने छाउगोठ सफा र सुरक्षित नहुँदा सर्प र जंगली जनावरले टोकेर, हावा नछिर्ने गोठभित्र निसास्सिएर, आगलागी भएर र जाडोले कठ्यांग्रिएर मृत्यु हुने गरेको उल्लेख छ ।मानवअधिकार आयोगकी सदस्य मोहना अन्सारीले छाउपडी प्रथा हटाउन जनचेतना मात्रै पर्याप्त नहुने बताइन् । दशकौंदेखि चलेका जनचेतनाका कार्यक्रमहरूको प्रभाव यथेष्ट देखिएन । गोठ भत्काइए पनि मन नभत्काए प्रथा हट्दैन भन्ने प्रमाणित भइसक्यो, उनले भनिन्, सरकारले जनचेतना र कानुनी व्यवस्थाको सजायलाई सँगसँगै अक्षरशः लागू गर्नुपर्छ, प्रथा अन्त्य हुनैपर्छ । स्थानीय तहमा जनप्रतिनिधिले खरो रूपमा उत्रनुपर्ने र उजुरबाजुरको सवालमा प्रहरीले उजुरी पर्खेर बस्न नहुने उनको तर्क छ । छाउपडी प्रथाविरुद्धको अभियन्ता राधा पौडेलले अपराध संहितालाई कडाइका साथ कार्यान्वयन गर्न महिला, खानेपानी, शिक्षा र स्वास्थ्य मन्त्रलायले एकीकृत कार्यक्रम लागू गर्नुपर्ने बताइन् । संहितामा रजस्वला वा सुत्केरी भएकी महिलालाई छाउगोठमा राख्न बाध्य पार्नेलाई तीन महिना कैद र तीन हजार जरिवाना वा दुवै सजायको व्यवस्था छ । त्यस्तै, सरकारी कर्मचारीले यस्तो अपराध गरेमा थप तीन महिना कैदको व्यवस्था छ । अहिलेसम्म जे जे भए नि एक घण्टा दुई घण्टामा सभा, सेमिनार, अन्तर्क्रिया, ती सबै देखाउने काम हुन् । जनचेतना त प्रक्रियामा हुनुपर्छ, प्रभाव देखिनुपर्छ, अभियन्ता पौडेल भन्छिन्, प्रभाव देखाउन महिला, खानेपानी, शिक्षा र स्वास्थ्य मन्त्रालयको एकीकृत कार्यक्रम हुनुपर्छ । ०७४ मा भएको प्रतिनिधिसभा, प्रदेशसभा र स्थानीय तहको निर्वाचनमा सुदूरपश्चिम र कर्णाली प्रदेशका उम्मेदवारहरूले सामाजिक कुसंस्कार हटाउने एजेन्डा उठाएका थिए । बझाङबाट प्रदेशसभाका लागि प्रत्यक्ष सांसद देवकी मल्लले यो मुद्दालाई बलियो गरी उठाएकी थिइन् । तर सांसद बनेर प्रदेशसभामा नेतृत्व गरिरहँदा उक्त एजेन्डा ओझेलमा परेको छ । उनले अछामको घटनाको सन्दर्भमा भने अनुसन्धान भइरहेको बताइन् । अहिले संघ र प्रदेशसभामा ३३ प्रतिशत र स्थानीय तहमा ४० प्रतिशत महिला सहभागिता छ । इतिहासमै सरकारमा महिला सहभागिता उल्लेख्य मानिए पनि छाउपडीजस्ता महिला हिंसाका सवालले स्थान पाएका छैनन् । गत वर्ष भदौमा प्रतिनिधिसभाको बैठकमा महिलामाथि हुने हिंसा, भेदभाव, सामाजिक कुरीति र कुसंस्कारका विरुद्ध संकल्प प्रस्ताव पारित भयो । संसद्को महिला तथा सामाजिक समितिले संकल्प प्रस्ताव लागू भइरहेको दाबी गरिरहँदा छाउगोठमा महिलाले ज्यान गुमाउनु दुःखद भएको सभापति निरुदेवी पालले बताइन् । छाउपडी गोठमा बस्न बाध्य गराउनेलाई कानुनबमोजिम कारबाही गर्न मन्त्रालयलाई निर्देशन दिन्छौं, उनले भनिन् ।"
सुन लुट्ने पक्राउ,"मकवानपुर (कास) जिल्ला प्रहरी कार्यालय मकवानपुरले हेटौंडा बजारका विभिन्न स्थानमा सुन लुट्ने र लागुऔषध चरेसको कारोबारमा संलग्न दुई भारतीलाई पक्राउ गरेको छ । प्रहरीले हेटौंडा बजारका सुन पसलबाट चार तोला सुन लुटेर भाग्दै गरेको अवस्थामा १ जनालाई पक्रिएको हो । प्रहरीले भीमफेदी८ का १८ वर्षीय सुरज ओलीलाई लुटिएको सुनसहित समातेको छ । उनी हेटौंडा बजारस्थित केदारनाथ सुनचाँदी पसलमा ग्राहकको भेषमा आएर ३ तोला ११ लालको सुनको सिक्री, १ तोला ७ लालको सुनको ब्रासलेट लुटी ना४३प ८२६४ नम्बरको मोटरसाइकलमा भाग्दै थिए । पक्राउ परेकामाथि थप आवश्यक अनुसन्धान भइरहेको प्रहरी उपरीक्षक मुकेशकुमार सिंहले जानकारी दिए । २५ केजी चरेससहित भीमफेदी२, भैंसेचोकमा सवारी चेकजाँचको क्रममा मोटरसाइकलको तेल ट्यांकीमा फल्स बटम बनाई ल्याउँदै गरेको दुईजना भारतीय पनि पक्राउ परेका छन् । प्रहरीले भारत बिहार, मोतिहारी सिसुवा ग्राम२ का २५ वर्षीय राजेश यादव र १८ वर्षीय ऋषिकुमार यादवलाई चरेशसहित पक्राउ गरेको हो । प्रहरी टोलीले पालुङबाट हेटौंडातर्फ आउँदै गरेको बा२५प ८७८३ नम्बरको मोटरसाइकल जाँच गर्ने क्रममा सिटको तल फल्स तेल ट्यांकी बनाई वास्तविक तेल ट्यांकीभित्र लागुऔषध चरेस लुकाएको फेला पारेको प्रहरी नायब निरीक्षक दिलिपकुमार सिंहले बताए ।"
तन्नेरीले पढ्नै छाडे संस्कृत,"(काठमाडौं) : ७३ वर्षीय ऋषिराज लुम्साली राजधानीको प्रदर्शनीमार्गस्थित वाल्मीकि विद्यापीठमा आचार्य (स्नातकोत्तर) प्रथम वर्षमा अध्ययनरत छन् । तीनधारा छात्रावासमा बस्ने उनले यस वर्ष सर्वदर्शन विषयमा आचार्य प्रथम वर्षको जाँच दिए । उति बेला पढ्ने मेसो मिलेन, उनले भने, जीवनको उत्तरार्द्धमा संस्कृत पढ्ने धोको पूरा गर्दै छु । उनले त्रिभुवन विश्वविद्यालयबाट ०२२ सालमै संस्कृत न्याय दर्शन र नेपालीमा स्नातकोत्तर गरिसकेका थिए । त्यसपछि सरकारी सेवा र घरगृहस्थीमै व्यस्त रहनुपरेको उनको भनाइ छ । त्यति बेला उनले नेपाली माध्यममा संस्कृत न्याय दर्शन पढेका थिए । घरमा बस्दा पढाइको वातावरण नमिल्ने हो कि भनेर छात्रावासमा बस्ने गरेको उनी बताउँछन् । भर्ना हुँदा सर्वदर्शन विषयको कक्षामा ६ जना थियौं । जाँच दिने बेलामा म मात्रै परें, उनले भने, नयाँ पुस्ताले पूर्वीय दर्शनप्रति त्यति चासो दिएको पाइँदैन । बरु जर्मन, फ्रेन्च र जापानीले अध्ययनमा मन गरेका छन् ।जीवनको उत्तरार्द्धमा संस्कृत पढ्न खोज्नेहरू बढेका छन् । तर युवाको संख्या भने बढ्न सकेको छैन । सरकारले जनजाति र दलितलाई संस्कृत अध्ययन गरेबापत विशेष छात्रवृत्ति व्यवस्था गर्दासमेत लाभ लिनेको संख्या एकाध मात्र छ । एकताका वाल्मीकि विद्यापीठ लोकप्रिय थियो । यहाँ कुनै बेला भर्ना पाउन माथिको सिफारिस लिनुपर्थ्यो । तर अहिले पढ्न आउनेको संख्या न्यून छ । सरकारले उत्तरमध्यमा (कक्षा ११ र १२) लाई विद्यालय तहमा गाभेपछि वाल्मीकिमा विद्यार्थीको उपस्थिति ह्वात्तै घटेको छ । शास्त्री (स्नातक) र आचार्य (स्नातकोत्तर) तहमा भर्ना हुने विद्यार्थी पनि थोरै छन् । अवकाशप्राप्त केही सरकारी कर्मचारी संस्कृत पढ्न आउने गरेका छन् । एकवर्षे भाषा प्रशिक्षण (डिप्लोमा) मा विदेशीको आकर्षण भने बढ्दो रहेको प्राचार्य गणेशप्रसाद घिमिरेले जानकारी दिए । शास्त्री प्रथम वर्षका निम्ति मंसिर १५ गते भर्ना म्यादभित्र ९५ जनाले मात्र फारम भरेको घिमिरेले बताए । पुराना ३६ जना छन् । दोस्रो वर्षमा ४६ र तेस्रोमा ३६ जना अध्ययनरत छन् । अहिले आचार्य प्रथम वर्षमा ५७ जना अध्ययनरत छन्, जसमा ५३ छात्र र चार जना छात्रा छन् । त्यसबाहेक आचार्य तहको प्राच्य धर्मदर्शनमा दुई जना विदेशी अध्ययनरत छन् । आचार्य तहमा नयाँ भर्नाका निम्ति ८६ जनाले फारम भरेका छन् । आचार्य तहमा चारवेद (ऋग्वेद, यजुर्वेद, सामवेद र अथर्ववेद), ज्योतिष (सिद्धान्त र फलित), न्याय (नव्य र प्राचीन), साहित्य, व्याकरण, तन्त्र, सर्वदर्शन, मीमांसा, वेदान्त, बौद्ध दर्शन, इतिहास पुराण र धर्मशास्त्र गरी १७ विषय अध्यापन गराइन्छ । संस्कृत अध्ययन नगरेका र साधारण स्कुलमा अध्ययन गरेकालाई एकवर्षे भाषा प्रशिक्षण (डिप्लोमा) कोर्स अनिवार्य छ । यो शैक्षिक सत्रमा मात्र ३ सय २५ जना डिप्लोमा अध्ययनरत छन् । यो संख्या गत वर्षभन्दा बढी हो । एकवर्षे डिप्लोमा कोर्सको पहिलो सेमेस्टरमा अहिले १७ जना विदेशी अध्ययनरत छन् । विदेशी विद्यार्थीले दोस्रो सेमेस्टर पढ्न पहिलो सेमेस्टर पास गर्नैपर्छ । विदेशी विद्यार्थीको संख्या बढ्दो छ, प्राचार्य घिमिरेले भने, व्यवस्थापनको पक्ष बलियो बनाउन पर्याप्त बजेटको भने अभाव छ । पदाधिकारी नहुँदा काम ठप्पनेपाल संस्कृत विश्वविद्यालय (नेसंवि) भदौ पहिलो साताबाट पदाधिकारीविहीन छ । पदाधिकारी नहुँदा विश्वविद्यालयका अधिकांश काम ठप्प छन् । १५ आंगिक र ११ सम्बन्धनका विद्यापीठ रहेको नेसंविमा करिब ३ हजार विद्यार्थी रहेको निमित्त रजिस्ट्रार माधव अधिकारीले जानकारी दिए । प्राध्यापक र कर्मचारीको दरबन्दी १ हजार २ सय ९५ छ । त्यसमा ११ सय जना कार्यरत छन् । विश्वविद्यालयको जमिन प्रशस्त छ । तर उपयोगमा ल्याउन सकिएको छैन । यसअघि भिजन २०२१ बनेको छ, त्यसलाई कार्यान्वयन गर्न नीति बनाएर अघि बढ्न नयाँ पदाधिकारी आउनु पर्छ, उनले भने, संस्कृत पुनःजागरण ल्याउने र पूर्वी मान्यतालाई स्थापित गर्ने सशक्त पदाधिकारीको खाँचो परेको छ । संस्कृत विश्वविद्यालयअन्तर्गत उत्तरमध्यमा तहमा दुईवर्षे कोर्स पढाइ भइरहेको छ । शास्त्री तहमा तीनवर्षे, एकवर्षे शिक्षाशास्त्र र साढे पाँचवर्षे आयुर्वेद (बीएएमएस) पढाइन्छ । आचार्य (स्नातकोत्तर) तह र विद्यावारिधि गर्ने व्यवस्था पनि नेसंविमा छ । अहिले ९० जनाले विद्यावारिधि शोधका निम्ति आवेदन दिएको अधिकारीले जानकारी दिए । त्यसैगरी समयसमयमा छोटो अवधिको तालिमअन्तर्गत संस्कृत भाषा प्रशिक्षण, कर्मकाण्ड, योग र प्राकृतिक चिकित्सा तालिम पनि सञ्चालन हुने गरेका छन् ।"
च्याम्पियन आमा,"तेक्वन्दोमा नौ वर्षअघि ग्योरोगी (फाइट) तर्फ स्वर्ण जितेकी आयशा शाक्य १३ औं सागमा पुम्सेको व्यक्तिगत स्पर्धा स्वर्ण जितेपछि सोमबार एरिनाबाट बाहिरिँदा पति दीपक विष्ट र जेठा छोरा आदिशलाई अँगालो मार्दै धेरैबेर रोइन् । उनलाई सम्हालिन निकै गाह्रो भएको थियो । एउटा खेलाडीको रुपमा मात्रै होइन, एउटी आमाको रूपमा पाएको सफलतामा झरेको आँसु खुसीकै थियो ।उनले कला प्रदर्शनी गर्ने तेक्वान्दोको खेल पुम्से मा २९ वर्षमाथिको युगल स्पर्धामा पनि स्वर्ण जितिन् सन्जिवकुमार ओझासँगै । यससँगै उनी दक्षिण एसियाली खेलकुद इतिहासमै ३ स्वर्ण कब्जा गर्दै सर्वाधिक सफल नेपाली महिला खेलाडी बनिन् । उनले सागमै २ रजत पनि जितेकी छन् । पुराना सबै सफलता ग्योरोगीमा हुन् ।ओलम्पियन तथा सागमा सर्वाधिक चार स्वर्ण जितेका कीर्तिमानी दीपकका यी पत्नीलाई पुम्सेको राष्ट्रिय टिममा छनोट हुँदा प्रश्न गर्नेहरू पनि थिए । ती सबै शंकालुप्रति मीठो जवाफ बन्यो उनको दुई स्वर्ण । आमाको रूपमा पुनरागमन गर्दा दबाब थियो, पुरानो आयशा हुन सक्दिनँ कि भन्ने थियो । आज यो स्वर्णले सबै जवाफ दिएकी छु, ३२ वर्षीया आयशाले भनिन्, म आफ्नै मिहिनेतले यहाँसम्म आएकी हुँ भन्ने प्रमाणित गर्नु अब अरु केही गर्नुपर्छ जस्तो लाग्दैन ।नेपाल तेक्वान्दो संघका सचिव तथा राष्ट्रिय तेक्वान्दो टोलीमा ग्योरोगीतर्फका प्रशिक्षक दीपकले पनि आफ्नो श्रीमती भएकै कारण आयशालाई संरक्षण मिलेको आरोप अस्वीकार गरे । मेरा कारणले मात्र टिममा परेको भए उनले आज दुई स्वर्ण जित्ने थिइनन्, उनले आफ्नो क्षमता प्रस्तुत गरेरै राष्ट्रका लागि पदक जितेकी छिन्, दीपकले प्रस्ट पारे ।राष्ट्रिय तेक्वन्दो एकेडेमी, सातदोबाटोमा सफलता प्राप्त गरेसँगै आयशाले दूधे छोरालाई रुवाउँदै प्रशिक्षणमा खटिएको सम्झिइन् । वैदेशिक प्रशिक्षणमा रहँदा छोराहरूको यादमा तड्पिएको बताइन् । अनि उनको क्षमता नबुझी नकारात्मक प्रतिक्रिया दिनेहरूलाई जवाफ दिइन् । सफलताले सबै पीडा बिर्साउँछ ।व्यक्तिगत स्पर्धामा प्रतिस्पर्धा गर्नु पूर्व आयशा केही नर्भस देखिन्थिन् । ५ देशका खेलाडी सम्मिलित यस स्पर्धामा उनले प्रदर्शन सुरुमै थियो । १० पूर्णांकमा ७९४० अंक बनाएर उनले दिएको टार्गेट अरु देशका खेलाडीले तोड्न सकेनन् । यस स्पर्धामा भारतकी प्रजाक्ता प्रकाश एंकोलकरले ७६४० अंकसहित रजत तथा श्रीलंकाकी गायथ्री सान्दामाली पारावहेरा मेहेन्ची अराचचीगेले ७५५० र पाकिस्तानकी मेहरू निशाले ७३६० अंकसहित कांस्य जिते ।एकलमा स्वर्ण जितेको करिब ४५ मिनेटपछि युगलतर्फ सन्जिवसँगको प्रदर्शन पनि सुरुमै थियो । ८१६० को स्कोर खडा गरेका उनीहरूलाई अरु चारै देशका टिमले जित्न सकेनन् । पाकिस्तानका मेहरू निशा र शावाज अहमदले ७८६० अंकसहित रजत जिते । बंगलादेशका दीपुचाकमा र कोउसुम ७८५० र श्रीलंकाका लक्ष्मामिलान्दारिगे र गायथ्रीले ७८३० अंकसहित कांस्य जिते ।आयशाले दक्षिण एसियाली खेलकुदमा व्यक्तिगत उपलब्धिका हिसावमा दोस्रो र तेस्रो स्वर्ण सोमबार जितेकी हुन् । यसअघि सन् २०१० मा बंगलादेशमा भएको ११ औं सागमा स्वर्ण तथा सन् २००६ मा श्रीलंकामा भएको १० औं र सन् २०१६ मा भारतमा सम्पन्न १२ औं सागमा रजत पदक जितेकी थिइन् । अघिल्ला सफलताको तुलनामा यसपल्ट उनका लागि विशेष रह्यो, किनभने यो उनको करिअरको सेकेन्ड इनिङ्स थियो ।छोराहरूमा समर्पितनेपाली खेलकुदमा महिला खेलाडीको करिअर विवाहसँगै समाप्त भएका दृष्टान्त धेरै छन् । त्यसमा पनि आमा बनेपछिको समयमा करिअरमा पुनरागमन स्वय महिलाकै लागि निकै ठूलो चुनौती बन्ने गर्छ । यस अर्थमा यो स्वर्ण उनका लागि विशेष रह्यो । स्वर्ण जितेपछि निकै नै भावुक भएकी आयशाको पहिलो प्रतिक्रिया थियो, यो दुई स्वर्ण मेरा दुई छोराका लागि । अर्थात्, ६ वर्षीय आदिश र २ वर्षीय आधारका लागि । ५ फिट ४ इन्च उचाइकी आयशा ३२ वर्ष लागिन् । उमेरले उकालो चढ्दै गर्दा करिअरमा महत्त्वपूर्ण सफलता हासिल गर्दा उनी आफूलाई विश्वास गर्नेहरूप्रति अनुग्रहित थिइन् । सबैभन्दा खुसीको यो क्षणमा म बोल्न सकिरहेको छैन । यो उमेरमा आएर जोजसले म माथि विश्वास गर्नुभयो, परिवार, गुरुहरू सबैको विश्वास जिते जस्तो लागेको छ, उनले थपिन्, यसकारण पनि यो महत्त्वपूर्ण छ कि मेरा श्रीमानले सागमा ४ स्वर्ण जितेर कीर्तिमान बनाउनुभएको छ, उहाँको नाम इतिहासमा लेखिसकेको छ । मैले पनि ३ स्वर्ण त जितेकी छु नि भन्ने लागेको छ ।ग्योरोगीबाट पुम्सेमा परिवर्तन गर्न सहज थिएन । तर इच्छाशक्ति र मिहिनेतले जस्तोसुकै सफलता पछ्याउन पनि कठिन हुँदैन भन्ने आयशाले बुझेकी छन् । ग्योरोगीमा तीव्र गति चाहिन्छ, पुम्सेमा धैर्य अपरिहार्य छ । ग्योरोगीजस्तो किक प्रहार गरेरमा पुम्सेमा जितिँदैन । श्रीमानको साथ र प्रशिक्षकको मार्गदर्शनलाई उनले आफ्नो सफलताको श्रेय मानेकी छन् । नेपाली महिला खेलाडीका लागि उदाहरणीय काम गरेजस्तो उनलाई लागेको छ ।मेरो चाहना सबैको उदाहरणीय बन्ने थियो । आज त्यो दिन आएको जस्तो लागेको छ । जो विवाह र बच्चा भएपछि आफ्नो सबैथोक सकिएजस्तो मानेर घरमा बसिरहनुभएको छ । उहाँहरूलाई तपाईहरू आफूलाई मन लागेको काम गर्नुस्, इच्छा र चाहना भयो भने कसैलाई पनि उमेर र शारीरिक अवस्थाले छेक्दैन भन्न चाहन्छु, उनले थपिन् ।११ औं सागमा स्वर्ण जितेको एक वर्षपछि आयशाले कीर्तिमानी तेक्वान्दो खेलाडी दीपक विष्टसँग विवाह गरेकी हुन् । सन् २०१३ मा छोरो जन्मिएपछि केही समय तेक्वान्दोबाट विश्राम लिइन् । आमा बनेपछिको पहिलो ठूलो प्रतियोगिताका रूपमा उनले सन् २०१६ मा दुई अन्तर्राष्ट्रिय प्रतियोगितामा सहभागी भइन् । दुवै प्रतियोगिताको प्रदर्शन उनी आफैंलाई चित्त बुझेन । एसियन च्याम्पियनसिपमा पदक नआए पनि सागमा रजत जितेकी थिइन् । त्यतिबेला उनलाई आफ्नो उचाइले धोका दिएजस्तो लाग्यो । तौल बढी र उचाइ कम हुँदा विपक्षीले त्यसको फाइदा लिए । त्यतिबेलै उनले करिअर अन्त्य गर्ने सोचेकी थिइन् । त्यतिबेला मैले दुवै प्रतियोगिता हारेको थिएँ । तौल धेरै तर उचाइ कम भएकै कारणले मैले जितिरहेको खेल हार्दा धेरै नै निराशा भएकी थिएँ । त्यसैले अब चाहिँ म सक्दिनँ, अब करिअर सकिए जस्तो भएको थियो, उनले भनिन् ।त्यसको तीन वर्ष आयशा तेक्वान्दोबाट टाढा भइन् । ग्योरोगीमा फर्कन सक्ने सम्भावना देखिनन् । पहिलादेखि नै मन परेको पुम्सेलाई ओलम्पिक मान्यता थिएन । एसियाली खेलकुदलगायत बृहत् प्रतियोगितामा पुम्सेलाई पनि आधिकारिकता दिएपछि आयशाले आफूलाई अर्को अवसर आएको महसुस गरिन् । त्यसको सुरुआत गत वैशाखमा प्रदेश ५ मा सम्पन्न आठौं राष्ट्रिय खेलकुदबाट भयो । त्यसको एक महिनाअघिमात्रै उनी प्रशिक्षणमा फर्केकी थिइन् । राष्ट्रिय खेलकुदमा आर्मीलाई आयशाकै उमेरसमूहमा खेल्ने खेलाडीको खाँचो थियो । आर्मीका प्रशिक्षकसमेत रहेका श्रीमान दीपकको प्रस्तावमा उनी विधा परिवर्तन गरी करिअरको सेकेन्ड इनिङ्सका लागि तयार भइन् । र, स्वर्ण जितिन् पनि ।सागमा दुई फरक विधाबाट स्वर्ण जितेपछि उनलाई पहिलेभन्दा अहिलेको स्वर्ण स्वादिलो लागेको छ । उनको खुसीमा रमाउने थपिएका छन्, दुई छोराहरू । १२ औं साग २०१६ मा मैले जुन लक्ष्य लिएर भारत गएको थिएँ, त्यो सपना अधुरै रह्यो । दुई छोरा जन्मिएपछि अहिले त्यो स्वर्णको सपना पूरा भएको छ । त्यसैले यो झनै महत्त्वपूर्ण छ, ३२ वर्षीया उनले थपिन् ।आमाको त्यागदीपकलाई आफ्नो समयमा स्वर्ण जित्नुभन्दा आयशाको अन्तिम प्रदर्शन हेर्न कठिन भयो । मैले लामो करिअर बिताएँ, सागमा ४ वटा स्वर्ण जितें, १२ औं सागमा म उसकै प्रशिक्षक पनि थिएँ, उनले भने, तर आजजस्तो कठिन कहिल्यै भएन ।दीपकका अनुसार यो सफलताका लागि आयशाले एउटी आमाको रुपमा धेरै त्याग गरेकी छन् । दूधे छोरा छाडेर महिनौं वैदेशिक प्रशिक्षणमा बिताउने बाध्यात्मक परिस्थिति पार गरेकी छन् । यही सागका लागि पनि इन्डोनेसिया र मलेसियाको वैदेशिक प्रशिक्षणबाट फर्किएपछि १० दिनअघि एकपल्ट छोरालाई भेटेका थिए, यी आमाबाबुले । त्यो पनि एक घण्टाका लागि । त्यो क्षण निकै कठिन भएको थियो, दीपक भावुक बने, बावुको रूपमा मैले सहन सक्थें तर आमाको मनलाई कति कठोर बनाउनुपर्थ्यो भन्ने कुरा विदेशमा रहेका बेला उनलाई परेको पीडा मैले सहजै महसुस गर्न सक्छु ।"
पुम्सेमा ७ स्वर्ण,"(काठमाडौं) : तेक्वान्दोको पुम्से विधामा नेपालले १३ मध्ये ७ स्वर्ण जितेको छ । तेक्वान्दो प्रतियोगिताको पहिलो दिन पुम्सेका कुनै पनि नेपाली खेलाडी पदकविहीन हुनुपरेन । नेपालले १ रजत र ५ कांस्य पनि जितेको छ । सातदोबाटोस्थित तेक्वान्दो एकेडेमीको हलमा पुम्सेतर्फ महिलाको स्पर्धामा नेपालले क्लिनस्विप गर्यो । महिला एकल र टिम पुम्सेको ५ स्पर्धामा सबै नेपाली खेलाडीले स्वर्ण जिते । एकलतर्फ १७२३ वर्ष उमेर समूहमा सिना मादेन लिम्बूले स्वर्ण जितिन् । उनले १० पूर्णांकमा ८१५० स्कोर गरिन् । ८२५० स्कोर गरेकी भारतकी रूपा बायोरले रजत तथा श्रीलंकाकी इसुरीसुसारा र बंगलादेशकी अनिका अख्तरले कांस्य जिते । २३२९ वर्ष उमेर समूहमा पार्वती गुरुङले ८२५० स्कोरसहित स्वर्ण जितिन् । श्रीलंकाकी रान्पातिपुरा देवागे जयावीराले रजत जित्दा बंगलादेशकी नूरनाहर अख्तर र भारतकी हर्षा सिंघाले कांस्य जिते । २९ वर्षमाथि उमेरमा आयशा शाक्यले स्वर्ण जितिन् । उनले ७९४० स्कोर गरिन् । भारतकी प्रजाक्ता प्रकाश एंकोलकरले ७६४० अंकसहित रजत तथा श्रीलंकाकी गायथ्री सान्दामाली पारावहेरा मेहेन्ची अराचचिगे ७५५० र पाकिस्तानकी मेहरू निशा ७३६० अंकसहित कांस्य जित्न सफल भए । पार्वती र सिनाका लागि यो पहिलो ठूलो अन्तर्राष्ट्रिय पदक थियो । चितवनकी २४ वर्षीया पार्वतीले तेक्वान्दो खेल्न थालेको दशकभन्दा बढी भयो । राष्ट्रिय टोलीमा परेर अन्तर्राष्ट्रिय स्वर्ण जित्ने उनको कल्पना थियो । चौथो डान पार्वतीले भनिन्, धेरै मिहिनेत गरेकी थिएँ, त्यसैले स्वर्ण जित्नेमा आशावादी थिएँ । प्रदर्शन पनि राम्रो भयो, उनले भनिन्, राष्ट्रिय टोलीबाट खेलेर यहाँसम्म पुग्छु भन्ने सोचेको थिइनँ तर मैले तेक्वान्दो छाडेकी पनि थिइनँ । अब अरू ठूलो उपलब्धिका लागि प्रयास गर्नेछु ।टिम स्पर्धामा १७२३ वर्ष उमेर समूहमा निशा दर्नाल, स्वस्तिका तामाङ र सन्जिला तिमल्सिनाले ७९८० स्कोरसहित स्वर्ण जिते । यस स्पर्धामा भारतीय टोलीले रजत तथा बंगलादेश र श्रीलंकाको टोलीले कांस्य जिते । २३ वर्षमाथि स्पर्धामा निता गुरुङ, प्रशंसा क्षेत्री र सुशीला राईसम्मिलित नेपाली टोलीले ७९२० स्कोरसहित स्वर्ण जितेको हो । ३ टोलीसम्मिलित यस स्पर्धामा श्रीलंकाले रजत र पाकिस्तानले कांस्य जिते । यसबाहेक पुरुष एकलतर्फ २३२९ वर्ष उमेर समूहमा कमल श्रेष्ठले ८२७० स्कोरसाथ स्वर्ण जिते । नेपाल पुलिस क्लबबाट व्यावसायिक तेक्वान्दो खेल्ने कमलले आठौं राष्ट्रिय खेलकुदमा ३ स्वर्ण जितेका थिए । यस स्पर्धामा भारतका राहुल जैनले रजत जिते । पाकिस्तानका मोहम्मद मुमताज र श्रीलंकाका निशानका जयले कांस्य जिते । स्वर्ण जित्छु भन्ने आशा त गरेको थिएँ, त्यहीअनुसार सोचेजस्तो प्रदर्शन पनि भयो, उनले भने, एसियन गेम्समा राम्रो गर्न सकेको थिइनँ, अहिले यो उपलब्धिबाट खुसी छु । ७ वर्षअघि नेपाल पुलिसमा भर्ना भएपछि उनले तेक्वान्दो खेल्न सुरु गरेका थिए । एकल पुरुषमा १७२१ वर्ष उमेर समूहअन्तर्गत नेपालका कृष्णबहादुर तामाङले रजत जिते । उनले ८२०० स्कोर गरेका थिए । यस स्पर्धामा भारतका रानुका प्रभात मेनिकले ८२५० स्कोरसहित स्वर्ण जिते । बंगलादेशका कमरुल इस्लाम र भारतका लाल्था मुआनपुइयाले कांस्य जिते । पुरुष एकलकै २९ वर्षमाथि उमेर समूहमा बंगलादेशका दिपुचाकमाले स्वर्ण तथा श्रीलंकाका लक्ष्मनी लान्दारिगेले रजत र नेपालका रेजिन रिमाल तथा भारतका गंगफुङ गांसाले कांस्य जिते । एकलतर्फ स्वर्ण जितेकी सिना अस्मिन राउतसँगको युगल स्पर्धामा भने कांस्यमा सीमित भइन् । यस स्पर्धामा श्रीलंकाले स्वर्ण र भारतले रजत जिते । नेपालसँगै बंगलादेशले पनि कांस्य जित्यो । युगलको २३२९ वर्षमुनि उमेर समूहमा एकलतर्फको स्वर्ण विजेता पार्वनी र जितबहादुर बोट पनि कांस्यमै समेटिए । यस स्पर्धामा भारतले स्वर्ण जितेको छ । श्रीलंकाले रजत जितेको छ । पुरुष टिमतर्फ दुवै स्पर्धामा नेपालको प्रदर्शन कमजोर रह्यो । १७२३ वर्षमुनि उमेर समूहमा शिशिर श्रेष्ठ, अस्मिन राउत र दीपेन्द्र गुरुङ तथा २३ वर्षमाथि उमेर समूहमा कमल श्रेष्ठ, जितबहादुर बोट र प्रेमबहादुर लिम्बूले कांस्य पदकमै चित्त बुझाए । १७२३ वर्ष उमेर समूहमा भारतले स्वर्ण तथा श्रीलंकाले रजत जित्यो । २३ वर्षमाथि उमेर समूहमा श्रीलंकाले स्वर्ण तथा भारतले रजत जित्यो । राष्ट्रिय पुम्से टिमका प्रशिक्षक नोर्बु लामाले नतिजाबाट सन्तुष्ट रहेको प्रतिक्रिया दिए ।"
भुटानको आश्चर्यजनक अग्रता,"(काठमाडौं) : दशरथ रंगशालामा फेरि एकपल्ट सोमबार फुटबल औपचारिक रूपमा फर्केको छ । भूकम्पपछि त्यहाँ फुटबल हुन सकेको थिएन । यो संयोग भुटानका लागि पनि सुखद रह्यो । भुटानले दक्षिण एसियाली खेलकुद इतिहासमै पहिलोपल्ट बंगलादेशलाई हरायो । भुटानले पुरुष यू२३ फुटबलमा सम्झनालायक जित निकाल्यो ।भुटानको तर्फबाट भएको एकमात्र गोल चेन्चो ग्याल्चिनको नाममा रह्यो । भुटानी रोनाल्डो को नामले चिनिने ग्याल्चिनले ६५ औं मिनेटमा निर्णायक गोल गरे । फुब थिन्लेको पास सदुपयोग गर्दै उनले नजिकको दूरीबाट गोल गरे । ग्याल्चिनसँग भारतको आईएसएलमा खेलेको अनुभव छ र अहिलेको टिम उनकै नेतृत्वमा छ ।खेलपछि यी भुटानी फुटबलका अहिलेसम्मकै सबैभन्दा ठूला स्टारले भने, आजको खेलमा हाम्रो उद्देश्य ३ अंक प्राप्त गर्नु थियो र हामी यसमा सफल रह्यौं । यस्तै प्रशिक्षक पेमाले भने खेलको सुरुमा टिमलाई केही गाह्रो भएको स्वीकार्दै त्यसयता भने आफ्नो टिमले लय समातेको बताए ।उनले भने, आजको नतिजामा हामी स्वाभाविक रूपमा खुसी छौं । पेमाले मंगलबार नेपालविरुद्ध हुने खेललक्षित गर्दै थपे, नेपालविरुद्धको खेलमा सबै आफ्नै टिमको समर्थनमा हुनेछ । हामी आशा गर्छौं, हाम्रोप्रति पनि केही समर्थन हुनेछ । यस्तै बंगलादेशका प्रशिक्षक जेम्स डेले आफ्नो टिम हारका लागि पूर्ण रूपमा हकदार भएको माने । उनले भने, आज हाम्रा कोही पनि खेलाडीले खेल्न सकेनन् । सबैको प्रदर्शन बिर्सनलयाक रह्यो । आजको कमजोर प्रदर्शनबाट हाम्रा खेलाडी शिक्षा लिनुपर्छ । आजको दिन हाम्रा लागि वास्तवमै खराब रह्यो । राष्ट्रिय र सबै खाले उमेर समूहको फुटबलमा भने यो भुटानको बंगलादेशमाथि दोस्रो जितमात्र हो । यसअघि सन् २०१५ मा भुटानले पहिलोपल्ट थिम्पुमा बंगलादेशलाई हराएको थियो ।दोस्रो खेलमा भने माल्दिभ्स र श्रीलंकाले गोलरहित बराबरी खेले । श्रीलंका खेलको अन्तिम १० मिनेट १० खेलाडीमा सीमित रहेर माल्दिभ्सलाई बराबरीमा रोक्न सफल भएको हो । दोस्रो खेलको विश्लेषण गर्दै श्रीलंकाली प्रशिक्षक एमएम प्याकिरालीले आफ्ना लागि बराबरीको नजिजा सुखद रहेको बताए ।माल्दिभ्सका प्रशिक्षक पिटर सेगर्टले आफ्नो टिमको प्रदर्शन कमजोर रहेको तथ्य स्वीकार्दै जितका लागि गोल गर्नुपर्ने र यसमा आफ्नो टिम सफल रहेको माने । उनले पहिलो खेलको उदाहरण गर्दै त्यसमा बंगलादेश पराजित रहनुले पूरा प्रतियोगितामा सबै टिम समान रूपमा उपाधिको दाबेदार रहेको बताए ।"
टेनिसमा सेमिफाइनल यात्रा,"काठमाडौं (कास)लनटेनिसमा नेपालका पुरुष र महिला टिम सेमिफाइनलमा पुगेका छन् । सातदोबाटोस्थित कोर्टमा नेपालले बंगलादेशलाई हराएको थियो । पुरुष सिंगल्समा प्रणव खनालले मोहम्मद आलम गिरलाई ६०, ६१ ले हराए । अमोल रोयसँग पहिलो सेटमा २६ ले पछाडि परेका संरक्षकभूषण वज्राचार्यले दोस्रो सेट ६२ ले आफ्नो पक्षमा पारे । तेस्रो सेटमा रोय घाइते भएपछि उनले सहजै सफल पाए । डबल्समा नवीन पाइजा र प्रदीप खड्काको जोडीले सहजै जित दिलाए । नेपालले भारतसँग खेल्नेछ । भारतले भने बाई पाएको हो । पुरुषतर्फ भुटान सेमिफाइनल पुग्यो । भुटानले माल्दिभ्सलाई ३० ले र पाकिस्तानले श्रीलंकालाई २१ ले हराए । महिला टिम इभेन्टमा नेपाल र श्रीलंका सेमिफाइनल पुगे । नेपालले माल्दिभ्सलाई ३० ले हराउँदा सलोनी तामाङले आयानी मुसा कलिममाथि ६४, ६० ले, प्रेरणा कोइरालाले जिना अब्दुर रसिदमाथि ६१, ६३ तथा डबल्समा रायना शाह र प्रकृति श्रेष्ठको जोडीले रिफ्गा युसुफ नजिब र मारियम हस्मा हजिबमाथि ६३, ६३ ले नतिजा निकालेका थिए । श्रीलंकाले बंगलादेशलाई ३० ले हरायो । नेपालले भारतसँग प्रतिस्पर्धा गर्नेछ ।गल्फ आजदेखि १३ औं सागको गल्फ मंगलबार पार ७२ को गोकर्ण फरेस्ट गल्फ रिसोर्टमा सुरु हुँदै छ । सागमा पुरुष व्यक्तिगततर्फ नेपाल, बंगलादेश, श्रीलंका र भुटानका गल्फरले प्रतिस्पर्धा गर्दैछन् । महिलामा नेपाल, बंगलादेश र श्रीलंका गरी तीन देशको मात्र सहभागिता छ । महिला टिम र एकल दुवैमा सबैले कम्ती एक पदक पक्का गरेका छन् । भुटानले पुरुष टिम स्पर्धामा भाग लिएको छैन । भुटानबाट निमा दोर्जी तामाङ व्यक्तिगत स्पर्धामा सहभागी छन् । पाकिस्तानले अन्तिममा गल्फबाट नाम फिर्ता लिएको थियो । पुरुषतर्फ नेपालका टंकबहादुर कार्की, शुक्रबहादुर राई, सुवास तामाङ र नीरज तामाङ तथा महिलामा कस्मिरा शाह, रविना श्रेष्ठ र सुष्मा कोइरालाले भाग लिने छन् ।"
थोत्रो साइकलले स्वर्ण,"(पोखरा) : बुढ्यौलीले छोएपछि खिइँदै जाने दाँतजस्तै खिइएका छन् साइकलका टायर । १० थोत्रा साइकलका पार्टपुर्जा एसेम्बल गरेर ४ वटा बनाइएको छ । त्यही थोत्रो साइकल लिएर सोनी गुरुङले १३ औं सागको ट्रायथलनमा स्वर्ण जितिन् । मुलुकको इज्जत राखिन् ।सात वर्ष पुरानो साइकल लिएर सोमबार पोखराका सडक नाप्दा उनलाई बारम्बार टायरकै चिन्ता लाग्यो । तालिम अवधिमा पटकपटक पन्चर भएको टायर भरपर्दो थिएन । अरू पुराना साइकलको पार्टपुर्जा नमिलाई हालिएको थियो । उनीसँगै ट्रायथलनमा नेपालबाट सहभागी अरू एक महिला र दुई पुरुषको साइकल पनि उस्तै थिए । उनले फेवातालमा ७५० मिटर पौडिइन् । २० किमि साइक्लिङ गरिन् र ५ किमि दौडिइन् । यो दूरी उनले १ घण्टा १३ मिनेट ४५ सेकेन्डमा पूरा गरिन् । भारत र श्रीलंकाका खेलाडीलाई पछि छोडिदिइन् । खेलभरि साइकल पन्चर हुन्छ कि भन्ने मात्रै चिन्ता भयो, उनले भनिन्, गतिलो साइकल भएको भए अझै चाँडै सकाउँथें । धादिङ सिद्धलेक गाउँपालिकाकी उनी ६ वर्षअघि सशस्त्र प्रहरी बलमा भर्ती भइन् । पौडी सिकिन् । ४ वर्षअघि ट्रायथलनमा जोडिइन् । त्यतिबेलैदेखिको पुरानो साइकल अहिलेसम्म प्रयोग गरिरहेकी छन् । साइकल चेन्ज गर्नुपर्छ भनेर कतिपल्ट भन्यौं तर सुनुवाइ भएन, स्वर्ण जितेपछिको खुसी लुकाउँदै उनले भनिन्, जुन प्रतियोगितामा पनि पन्चर हुन्छ कि भन्ने मात्रै डर हुन्छ ।ट्रायथलनका खेलाडीले ट्राइसुट लगाउनुपर्छ । जसमा देश र खेलाडीको नाम लेखिएको हुन्छ । सोनीले ट्राइसुटबिनै खेलिन् । त्यसको सट्टामा स्वीमसुट लगाउन बाध्य भइन् । ट्राइसुटको व्यवस्था नहुँदा उनको र देशको नाम स्वीमसुटमा लेखिएन । बाटोमा भेट्नेले मलाई नेपाली हो भनेर सोध्नुभयो, मलिन स्वरमा उनले भनिन्, नाम लेखिएको ट्राइसुट नहुँदा म नेपाली नै हो भन्नुपर्यो । नेपालमै बन्ने भए आफैं बनाउँथें । विदेशबाट मगाउनुपर्छ । उनका अनुसार पहिले भएका ट्राइसुट सबै थोत्रो भइसके । नयाँ ट्राइसुटको २० देखि ५० हजार रुपैयाँसम्म पर्छ । साइकल र ट्राइसुट सागअघि आउँछ भन्दाभन्दै आएन । पुरानै साइकल र ट्राइसुटमा सोनीले सागको इतिहासमै ट्रायथलनमा नेपाललाई पहिलो स्वर्ण दिलाइन् ।उनी आफ्नो सफलताको श्रेय अस्ट्रेलियन प्रशिक्षक लार्स ओल्सनलाई दिन्छिन् । परम्परागत तरिकाले ट्रायथलनको तालिम गरिरहेका खेलाडीलाई लार्सले नयाँ तौरतरिका सिकाए । पौडीका प्रशिक्षक सानु पौडेल, दौड र साइक्लिङका प्रशिक्षक नारायण चौधरी र आर्मीका प्रशिक्षक राजीव चन्द उनको सफलतासँगै जोडिएर आउँछन् । हामीले तालिम योजना नै बनाउन सक्दैनौं, उनले भनिन्, अन्तिम एक महिना विदेशी प्रशिक्षक पाएर यत्तिको भयो । पहिले नै पाएको भए अझै राम्रो हुन सक्थ्यो । त्यसो त खेल सुरु हुनुभन्दा दुई दिनअगाडि पोखराबाट काठमाडौं र काठमाडौंबाट पोखराको यात्राले थकित थिए खेलाडी । प्रधानमन्त्रीले सम्बोधन गर्ने बताइएपछि प्रशिक्षणमा रहेका खेलाडीलाई रातारात काठमाडौं लगिएको थियो । खेलाडीले शारीरिक थकानले प्रतियोगितामा असर पर्ने बताउँदा बताउँदै पनि बाध्यतापूर्वक काठमाडौं लगिएको सोनी बताउँछिन् । उनले भनिन्, माथिका मान्छेले काठमाडौं नआए खेल नै हुन दिन्नौंसम्म भने । बुधबार हुने मिक्स रिलेमा उनी त्यही थोत्रो साइकल र स्वीमसुट लिएर भाग लिँदैछिन् । २५ वर्षीया सोनीको लक्ष्य स्वर्ण नै छ । यसअघि उनले बेगनास तालमा भएको हिमालय रेसमा पहिलो भएकी थिइन् । पोखरामा हुने एसियन च्याम्पियनसिपमा दोस्रो र तेस्रो हुँदै आएकी थिइन् । पुरुष ट्रायथलनमा भारतलाई स्वर्ण१३ औं सागअन्तर्गत पोखरामा सोमबार भएको ट्रायथलनको पुरुषतर्फ भने भारतका आदर्श एमएसले स्वर्ण जिते । उनले १ घण्टा २ मिनेट ३१ सेकेन्डमा निर्धारित दूरी पूरा गरे । निर्धारित दूरी १ घण्टा २ मिनेट ५९ सेकेन्डमा पार गर्दै विश्वरजित साइखोमले भारतलाई रजत दिलाए । नेपालका लागि वसन्त थारू १ घण्टा ३ मिनेट ६ सेकेन्डमा दूरी पार गर्दै कांस्य जित्न सफल भए ।महिलातर्फ रजत र कांस्य दुवै भारतले कब्जा गर्यो । निर्धारित दूरी १ घण्टा १४ मिनेटमा पार गर्दै सरोजिनी देवी थाउदमले रजत र १ घण्टा १४ मिनेट ५७ सेकेन्डमा दूरी पार गर्दै प्रग्न्या मोहनले कांस्य जितेका हुन् । स्वर्ण जिते पनि दूरी पूरा गर्ने समयमा अझ राम्रो नतिजा निकाल्न नसकेको नेपालका लागि ट्रायथलनका मुख्य प्रशिक्षक युवराज सुनुवारले बताए । भारत हाम्रो मुख्य प्रतिद्वन्द्वी हो । हामीले महिलातर्फ २ स्वर्ण र मिक्स रिलेमा १ स्वर्ण प्राप्त गर्ने गरी प्रशिक्षण गराएका थियौं, उनले भने, पुरुषमा केही कमजोर देखिए पनि दुवाथलनमा स्वर्णको आस गरेका छौं । पुरुषतर्फ रजत जित्नेमा हामी ढुक्क छौं ।तीन दिन चल्ने ट्रायथलनको पुरुष र महिला दुवै विधामा हुने प्रतियोगितामा नेपाल, भारत र श्रीलंकासहित ३ देशका २६ खेलाडी सहभागी छन् । मंगलबार पुरुष र महिलातर्फको स्प्रिन्ट विधाको दुवाथलन र बुधबार मिक्स रिले ट्रायथलन हुने भएको छ । दुवाथलनका लागि ५ किमि दौड, २० किलोमिटर साइक्लिङ र २५ किलोमिटर दौडको दूरी तय गरिएको छ । मिक्स रिले ट्रायथलनका लागि ३ सय मिटर पौडी, ६ किमि साइक्लिङ र २५ किमि दौड हुनेछ । दोस्रोपटक सहभागी बनेको नेपालले यसअघि १२ औं सागमा मिक्स टिम रिलेतर्फ १ रजत र महिला स्प्रिन्ट विधामा एक कांस्य जितेको थियो । स्वर्ण विजेता सोनीलाई नेपाल ट्रायथलन संघका अध्यक्ष एवं नेपाल ओलम्पिक कमिटीका महासचिव नीलेन्द्रराज श्रेष्ठले एक लाख रगण्डकी प्रदेश सांसद दीपक कोइरालाले २५ हजार दिने घोषणा गरेका छन् ।"
टिम इभेन्टमा दुई कांस्य,"पोखरा (कास) श्रीलंकासँग सेमिफाइनलमा पराजित भएपछि १३ औं दक्षिण एसियाली खेलकुदमा ब्याडमिन्टनको टिम इभेन्टमा नेपालले कांस्य पदकमै खुम्चिएको छ । टिम इभेन्टको महिला र पुरुषमा दुवैमा नेपाल सोमबार श्रीलंकासँग पराजित भएको हो । पोखरा रंगशालास्थित कभर्डहलमा पुरुषतर्फ श्रीलंकाले नेपाललाई ३१ तथा महिलातर्फ ३० ले हरायो । पुरुषमा नेपालका रत्नजित तामाङ श्रीलंकाका निशान पेर करुणारत्नेसँग २२२०, २१९ को सेटमा पराजित भए । दीपेश धामीले सचिन प्रेमासन अन्गोडा भिडानेजसँग २४२२, १८२१, १६२१ को सेटमा हार्दा दीपेश र रत्नजितको जोडी थरिन्डु डी डुम्बुकोला र सचिन प्रेमासनसँग ११२१, १५२१ को सोझो सेटमा पराजित भएको थियो । नेपालका प्रिन्स दाहालले सान्त्वना जित निकाले । प्रिन्सले श्रीलंकाका रन्थुस्का ससिन्डु करुणाथिलाकेलाई २११८, १९२१, २११९ को सेटमा हराए ।पाकिस्तानलाई हराउँदै भारत फाइनलमा पुगेको छ । भारतले पाकिस्तानलाई सोझो सेटमा पराजित गर्दै श्रीलंकासँगको उपाधि भिडन्त पक्का गरेको हो । महिला खेलाडीले नेपाललाई खुसी दिलाउन सकेनन् । नङसलदेवी तामाङ श्रीलंकाकी थिलिनी प्रोमाडिकासँग २१२, १६२१ को सोझो सेटमा, अनुमाया राई डिल्मी प्रेम्सिकासँग २१८, २१८ तथा सीमा राजवंशी अचिनी निमलेसिकासँग २११८, २१८ को सेटमा पराजित भएका थिए । श्रीलंकाले फाइनलमा भारतसँग खेल्नेछ । भारतले पाकिस्तानलाई ३० ले हराएको थियो । भारतकी साइ उत्तेजिथा रावले पाकिस्तानकी महुर शाहजादालाई २११२ र २११८, गायत्री गोपीचन्दले पल्वासा बसिरले २११४ र २१११ तथा स्रियंशी प्रदेशीले गजला सिद्धिकीलाई २११४ र २११२ को सेटमा पराजित गरे ।"
नेपालको पहिलोपल्ट श्रीलंकाविरुद्ध जित,"सन् १९९१ मा पाकिस्तानको इस्लामाबादमा भएको पाँचौं दक्षिण एसियाली खेलकुद प्रतियोगिता (साग) मा टेबलटेनिसबाट ऐतिहासिक स्वर्णपदक भित्र्याउँदा त्यस खेलकी प्रमुख सदस्य थिइन्, गीता क्षेत्री शाह । १३ औं संस्करणमा भने उनी दर्शकदीर्घामा भेटिइन् । जहाँ सोमबार पुरुष टिम इभेन्टमा नेपालले श्रीलंकाविरुद्ध सनसनीपूर्ण जित पाएको छ । घरेलु दर्शकको साथमा लैनचौरस्थित टेबलटेनिस हलमा श्रीलंकन खेलाडीमाथि हाबी भएका नेपाली खेलाडीले लिग चरणको पहिलो खेलमा सुखद सुरुवात गरे । शिवसुन्दर गोथे, स्यान्टु श्रेष्ठ र पुरुषोत्तम वज्राचार्यको जोडीले दाबेदार श्रीलंकन खेलाडीलाई पन्छाए । अब नेपालले सेमिफाइनल पुग्न मंगलबार माल्दिभ्ससँग खेल्नेछ । महिला टिम इभेन्टमा भने श्रीलंकाले नेपाललाई हरायो । अर्को समूहको बलियो मानिएको भारतले अनुमान गरिएझैं सबै खेलमा जित निकालेको छ ।पुरुष टिम इभेन्टमा नेपालले पहिलो खेल गुमायो । शिवसुन्दर गोथे श्रीलंकन खेलाडीसँग ११६, ११८, १२१० ले पराजित भए । त्यसपछि स्यान्टु श्रेष्ठ र पुरुषोत्तम वज्राचार्यले भने लय समाते । स्यान्टुले ११९, ११४, ११२ अंकसाथ जित निकाले । पुरुषोत्तमलाई भने श्रीलंकनले कडा चुनौती दिए । उनले एक सेट गुमाए । तीन सेट समान १२१० ले आफ्नो पक्षमा पारे । अन्तिम निर्णायक खेलमा स्यान्टुले पनि कडा मिहिनेत गर्नुपर्यो । पहिलो सेट ११८ ले गुमाए पनि घरेलु दर्शकको हुटिङमाझ उनले दोस्रो सेटमा श्रीलंकन खेलाडीसँग ११८ अंककै बदला लिए । श्रीलंका फेरि खेलमा फर्कियो र ११८ कै नतिजा दोहोर्यायो । चौथो र पाँचौं सेटमा भने स्यान्टुले क्रमशः ११९, ११६ अंक जोड्दै नेपाललाई अर्को चरणमा प्रवेश गराए । स्यान्टु, पुरुषोत्तम र शिवसुन्दर अनुभवी खेलाडी हुन् । उनीहरूले अपेक्षाअनुरूप राम्रो खेलेर खुसी बाँडेको प्रशिक्षक मोहनदास बासुकलाले बताए । अरू चरण बाँकी नै छन् । जति स्रोतसाधन लगानी गरिएको छ । त्यहीअनुरूप खेलाडीले राम्रो नतिजा दिनेमा ढुक्क छु, उनले भने । स्यान्टुले बिना दबाब खेलेको प्रतिक्रिया दिए । अघिल्लो सेट जितेपछि मनोबल बढ्यो । तनाव नलिई खेलें, उनले भने । स्यान्टु साग छनोटको अघिल्लो दिन मोटरसाइकल दुर्घटनामा घाइते भएका थिए । ४० दिनको आरामपछि प्रशिक्षणमा फर्किएका थिए ।मंगलबारै अर्को समूहको खेलमा भारतले पाकिस्तान र बंगलादेशलाई हरायो । दुवै खेलमा विजयी भएको भारत सेमिफाइनल पुगिसकेको छ । श्रीलंकाले यसअघि भएको पहिलो खेलमा माल्दिभ्सलाई पराजित गरेको थियो । महिला टिम इभेन्टमा पनि भारतले माल्दिभ्स र पाकिस्तानलाई निराश पार्यो । श्रीलंकाले बंगलादेशलाई हरायो । भारत महिलातर्फ पनि सेमिफाइनलमा पुगिसकेको छ । नेपाली टोली भने श्रीलंकासँग पराजित भयो । नेपालले मंगलबार बंगलादेशसँग खेल्ने तालिका छ ।सन् १९८७ मा भारतको कोलकातामा भएको तेस्रो संस्करणमा पहिलोपल्ट टेबलटेनिस सहभागी भएको थियो । त्यसयता निरन्तर सहभागिता रहँदै आएको छ । टेबलटेनिस खेलमा हालसम्म नेपालले १९ पदक ल्याएको छ । त्यसमा एक स्वर्ण, तीन रजत र १५ कांस्य पदक छन् । यसपटक सागमा टेबलटेनिसतर्फ विभिन्न ७ विधामा प्रतिस्पर्धा भइरहेको छ ।"
उसुमा पहिलो दिन २ स्वर्णको आस,"(काठमाडौं) : १२ औं सागमा रजतपदक जितेका विजय सिंजाली र सुस्मिता तामाङको दक्षिण एसियाली खेलकुदमा स्वर्णको प्रतीक्षा उसुको पहिलो दिन मंगलबार नेपाली सेनाको लगनखेलस्थित सैनिक शारीरिक तथा खेलकुद तालिम केन्द्रमा हुने प्रतिस्पर्धाले छिनोफानो गर्दै छ ।सिलोङमा तीन वर्षअघि थाउलुको छानछ्वान व्यक्तिगत स्पर्धामा दोस्रो स्थानमा सीमित हुँदा विजय १७ वर्षका थिए भने सुस्मिता १६ । विजयको १२ औं साग सिनियर स्तरमा पहिलो अन्तर्राष्ट्रिय प्रतियोगिता थियो भने सुस्मिताको दोस्रो । यसपालि यी दुवै अनुभवी र परिपक्व हुँदै स्वर्ण पदक हात पार्ने लक्ष्यसहित १३ औं सागमा प्रतिस्पर्धा गर्ने संघारमा आइपुगेका हुन् । सुस्मिताले महिलातर्फ छान छ्वान र विजयले पुरुषतर्फ त्यही स्पर्धामा चुनौती प्रस्तुत गर्दैछन् ।अक्टोबरमा सांघाई, चीनमा भएको विश्व उसु च्याम्पियनसिपमा ८८ खेलाडीमध्ये १६ औं स्थानमा रहेका थिए । उनले १० पूर्णांकको स्पर्धामा ९४२ अंक जोडेका थिए । त्यसैले उनले यो सागमा उत्कृष्ट प्रदर्शन गर्दै स्वर्ण जित्नेमा थाउलुका प्रशिक्षक प्रकाश लामा ढुक्क छन् । विजयले विश्व च्याम्पियनसिपमा राम्रो प्रदर्शन गरेका थिए । यो सागमा पनि ९३ अंकभन्दा बढी ल्याउने आस गरेको छु, प्रशिक्षक लामाले भने ।सुस्मिताले विश्व च्याम्पियनसिपमा ७८८६ अंक जोड्दै ४५ खेलाडीमध्ये ३४ औं स्थान हासिल गरेकी थिइन् । त्यसमा डिफिकिल्टज अफ डिग्री परिवर्तन गर्दा गाह्रो भएको उल्लेख गर्दै प्रशिक्षक लामाले भने, उनले ट्रेनिङमा राम्रो गरिरहेकी छन् । त्यसअनुसार ९ अंकभन्दा बढी ल्याउनुपर्छ । खाली हात गरिने कला प्रदर्शनी छानछ्वान मा १२ औं सागमा रजत हात पार्ने क्रममा सुस्मिताले ८७ र विजयले ८८ अंक बनाएका थिए ।यो सागका लागि डिफिकल्टिज अफ डिग्री परिवर्तन गरेर पुरानै शैली अपनाएकी छु, सुस्मिताले भनिन्, ९ अंकभन्दा बढी जोड्ने लक्ष्य राखेकी छु । यसपालि उनको स्पर्धामा श्रीलंका र बंगलादेशका खेलाडीबीच प्रतिस्पर्धा हुनेछ । विजयले भारत, श्रीलंका, पाकिस्तान र बंगलादेशी खेलाडीको चुनौती सामना गर्नेछन् ।उसुमा पहिलो दिन हुने दुई स्वर्णको प्रतिस्पर्धाबारे प्रशिक्षक लामाले भने, अरू देशका खेलाडी पनि राम्रा छन् । श्रीलंका र बंगलादेश पनि राम्रै छन् । हाम्रो मुख्य चुनौती भने भारतीय खेलाडी नै हुन् । तर विजय र सुस्मिताले उत्कृष्ट प्रदर्शन गर्दै सफलता हात पार्नेमा विश्वस्त छु ।उसुमा थाउलुमा ८ र सान्सौं (फाइट) मा १४ गरी २२ स्पर्धा समावेश गरिएको छ । त्यसमध्ये हरेक देशले बढीमा १७१७ स्पर्धामा मात्रै सहभागी हुन पाउँछन् । थाउलुमा कविता थापा (चियान्सु छियान्सु) आफ्नो स्पर्धामा एक्लो खेलाडी भएपछि उनले यो सागमा प्रतिस्पर्धा गर्न पाइनन् । १२ औं सागमा स्वर्ण जितेकी निमा घर्तीमगरसहित थाउलुका अरू ५ स्पर्धा दुई चरणमा दुई दिन सञ्चालन हुन्छ । उनीहरूको स्पर्धा पनि मंगलबार नै सुरु हुनेछ ।नान छ्वान अलराउन्डमा महिलातर्फ निमा घर्तीमगर र पुरुषमा दीपक हमालले प्रतिस्पर्धा गर्दैछन् । थाची छ्वान अलराउन्डमा १२ औं सागका रजत विजेता हरिप्रसाद गोले (पुरुष) र मीना ग्लान (महिला) ले उत्कृष्ट प्रदर्शन गर्ने आशा गरिएको छ भने ताउसु कुन्सुमा पछिल्लोपल्ट रजत विजेता विश्व बुढामगरले चुनौती प्रस्तुत गर्दैछन् । उसुको तुलनामा अलि कडा हुने कराँतेको म्याटमा गरिएको ट्रेनिङले थाउलुमा असर गर्न सक्छ ।सातै स्पर्धामा हाम्रा खेलाडीले उत्कृष्ट प्रदर्शन गर्ने आशा गरेका छौं, थाउलु प्रशिक्षक प्रकाश लामाले भने, हामीले अहिलेसम्मको सबैभन्दा ठूलो सफलताका रूपमा बंगलादेशमा भएको ११ औं साग २०१० मा २ स्वर्ण जितेका थियौं । यसपालि त्यो उपलब्धि उछिन्ने छौं । विश्व च्याम्पियनसिपमा शीर्ष नौसम्म पुगेका दीपकसहित विजय, निमा, सुस्मिता बढी आशा गरिएका खेलाडी हुन् । हरेक चरणमा १० पूर्णांक हुन्छ त्यसमा कम्तीमा नौ अंक जोड्यो भने हामी स्वर्ण जित्न सक्छौं, उनले भने ।"
करातेमा ७ स्वर्णको दबदबा,"(काठमाडौं) : नेपालले दक्षिण एसियाली खेलकुद (साग) को १३ औं संस्करणको करातेको पहिलो दिन ९ मध्ये ७ स्वर्ण पदक जितेको छ । यसले करातेमा नेपालको वर्चस्व हुने स्पष्ट संकेत दिएको छ । पराजित दुई स्पर्धामा पनि नेपालले रजत पदक हात पारेको हो । करातेमा अझै १० स्वर्ण छिनोफानो हुन बाँकी छ ।सातदोबाटोस्थित कराते हलमा पाकिस्तानीसँग नेपाली खेलाडीको राम्रै प्रतिस्पर्धा रह्यो । नेपालले जित्न नसकेको दुई स्वर्ण पाकिस्तानले हात पार्यो । नेपालले जितेका ७ मध्ये ३ स्वर्णमा पाकिस्तानी खेलाडी फाइनलमा प्रतिद्वन्द्वी थिए । मन्डेकाजी श्रेष्ठ, लक्ष्मण तामाङ, विप्लवलाल श्रेष्ठ, कुसुम खड्का, अनु अधिकारी, नेपाली टिम काता पुरुष र महिलाले सोमबार स्वर्ण जिताएका हुन् । हाम्रो र अरू देशको तयारीबीच खासै फरक थिएन । तर आफ्नो भूमि भएकाले हाम्रो मनोबल बढेको थियो । खेलाडीको प्रदर्शन अरुको हाराहारीमा थियो, जित्न त हामीले जित्यौं, त्यसमा कुनै लबिइङ थिएन, नेपाली करातेका मुख्य प्रशिक्षक मदन उप्रेतीले भने, पहिलो दिनमा मैले ५ वा ६ वटा स्वर्ण पदकको मात्र आस गरेको थिएँ । ५ चाहिँ जित्छौं नै भन्ने थियो । स्वर्ण नै आस गरेकी चञ्चला (दनुवार) हार्न पुगिन् । मन्डेकाजीको पनि व्यक्तिगतमा गाह्रो देखेको थिएँ, टिम काता राम्रै थियो । मन्डेकाजीको जुन खेल छ, त्योभन्दा उसले राम्रो खेल्यो । दुई स्वर्ण जित्ने अवसर कहिल्यै नआउने बुझेर होला उसले निकै राम्रो खेल्यो ।नेपालको सुरुआत राम्रो रहेन । महिला कातामा चन्चला पाकिस्तानकी शाहिदासँग पराजित हुन पुगिन् । फाइनलमा चन्चलाको २४६२ को तुलनामा शाहिदाले २५२८ स्कोर गरेकी थिइन् । निकै प्रभावशाली प्रदर्शन गरेकी शाहिदाले बंगलादेशी खेलाडीसँगको पहिलो खेल जित्ने क्रममा पनि २४८२ को स्कोर गरेकी थिइन् । जबकि चन्चलाले भुटानकी सोनम ल्हामोसँग खेल जित्दा २४०२ स्कोर गरिन् । जारी सागमा नेपाललाई पहिलो स्वर्ण मन्डेकाजीले दिलाए । उनले फाइनलमा पाकिस्तानी खेलाडीविरुद्ध २५७२ को स्कोर गरे । पाकिस्तानीले २४९२ को स्कोर गरे । मन्डेकाजीले पहिलो खेलमा २४०८ र पाकिस्तानीले आफ्नो पहिलो खेलमा २३६८ स्कोर गरे । मन्डेकाजीले दोस्रो स्वर्ण टिम काताबाट जिते । उनले पुरुषतर्फको टिमकातामा महसुस तामाङ र प्रवीण मानन्धरसँग मिलेर नेपाललाई स्वर्ण दिलाए । उनीहरूले श्रीलंकाको २५२८ को तुलनामा २५५४ को स्कोर गरे । नेपाली टिमले पहिलो खेलमा बंगलादेशलाई पराजित गर्दा २५१४ स्कोर गर्यो । बंगलादेशले २४८८ स्कोर गरेर नेपाललाई बलियो चुनौती तेर्स्याएको थियो । महिला टिम कातामा पनि नेपालले फाइनलमा पाकिस्तानलाई नै हराएको थियो । निर्मला तामाङ, संगीता मगर र सरु कार्कीको टिमले फाइनलमा २४८८ स्कोर गर्यो । दुई पटक खेलाडीहरू चिप्लिन पुग्दा पाकिस्तान २३०३ को स्कोरमा रोकियो । नेपालले पहिलो खेलमा श्रीलंकालाई पराजित गरेको थियो । नेपालले २४१४ र श्रीलंकाले २२५४ स्कोर गरे । ५५ केजी तौलमा लक्ष्मण तामाङले स्वर्ण जिते । बंगलादेशका मोहम्मद मुस्ताफासँगको सुरुआती अग्रता उनले अन्तिमसम्म कायम राखे । उनले पहिलो खेलमा श्रीलंकाका वार्नापुरा असुरियायेलाई ५१ स्कोरले पराजित गरे । तर ८४ केजीमुनि दिवस श्रेष्ठ फाइनलमा पराजित हुन पुगे । पाकिस्तानका अवेश मोहम्मदसँग उनी अयोग्य हुन पुगे । क्याटगोरी २ को अनावश्यक क्लिनच्डमा उनलाई अयोग्य घोषित गरिएको थियो । ६ सेकेन्ड बाँकी रहँदा खेल २२ को स्कोरमा थियो । विपक्षीलाई कम्मरमा समातेको भनी निर्णायकले खेल रोकेर उनलाई अयोग्य घोषित गरेका थिए । २२ को स्कोरमै निर्धारित ३ मिनेट टुंगिएको भए उनले नै पहिलो स्कोर गरेको आधारमा स्वर्ण जित्ने थिए । १५ सेकेन्ड बाँकी हुँदासम्म उनी २१ ले अगाडि थिए । पहिलो खेलमा उनले बंगलादेशका मोहम्मद रमजानलाई ६१ ले पराजित गरेका थिए । विप्लवलाल श्रेष्ठले ८४ केजीमाथि उत्कृष्ट पुनरागमन गर्दै स्वर्ण जिते । फाइनलमा उनले पाकिस्तानका मोहम्मद बाजलाई ६५ अंकले पराजित गरे । विप्लव पहिला २० ले र पछि ४३ ले पछाडि रहेको अवस्थामा दुईपल्ट वाजारी प्रहार गरेर खेल उल्टाएका थिए । फाइनल पुग्नुअघि अन्तिम खेलमा उनले श्रीलंकाकी म्यागोना विमलासारीलाई टेक्निकल आधारमा पराजित गरे । १ मिनेट १० सेकेन्डको खेल बाँकीमा विप्लवले ८० को स्कोर गरेका थिए । दिनको अन्तिम दुई स्पर्धामा कुसुम खड्का र अनु अधिकारीले स्वर्ण जिते । कुसुमले ४५ केजीमा बंगलादेशकी मोन्जेरा बोर्नालाई ३२ अंकले पराजित गरिन् । पहिलो खेलमा उनले श्रीलंकाकी सेनारथ अर्चाचिगेलाई ७६ अन्तरले हराइन् । खेलअघि अनुसँगमात्र सागको पदक थियो । उनले २०१० को बंगलादेश सागमा रजत पदक जितेकी थिइन् । यसपल्ट उत्कृष्ट शैलीमा उनी एक कदम अगाडि बढिन् । दुवै खेल उनले टेक्निकल आधारमा जितिन् । पहिलो खेलमा बंगलादेशकी फमिदा अख्तरलाई ८० को स्कोर गर्दा ५० सेकेन्डको खेल बाँकी थियो । फाइनलमा उनले श्रीलंकाकी डन बदलगेमाथि ११६ सेकेन्ड अगाडि नै ८० स्कोर गरेकी थिइन् ।"
अञ्जलीको कीर्तिमानी बलिङ,"अन्जली चन्दले ट्वान्टी२० अन्तर्राष्ट्रिय महिला क्रिकेटमा कीर्तिमानी बलिङ गरेकी छन् । उनको प्रदर्शनमा नेपालले सोमबार पोखरा रंगशालामा भएको १३ औं सागको महिला क्रिकेटको पहिलो खेलमा माल्दिभ्सलाई १० विकेटले पराजित गरेको थियो ।आफ्नो पहिलो ट्वान्टी२० अन्तर्राष्ट्रिय खेल खेलिरहेकी अञ्जलीले २१ ओभरमा २ मेडन राख्दै कुनै रन नदिई ६ विकेट लिइन् । यो महिला ट्वान्टी२० अन्तर्राष्ट्रियकै उत्कृष्ट बलिङ प्रदर्शन हो । यसअघि ५ खेलाडीले एकै खेलमा ६ विकेट लिएका छन् । अन्जलीले दुई ओभरमा ह्याट्रिक विकेट पनि लिइन् । उनले आफ्नो दोस्रो ओभर तथा नेपालको नवौं ओभरको चौथो र पाँचौं बलमा इशाल इब्राहिम र किनाथ इस्लामीलाई आउट गरिन् । आफ्नो तेस्रो ओभर तथा दसौं ओभरको पहिलो बलमा उनले सामा अलीलाई आउट गरी ह्याट्रिक विकेट पूरा गरिन् । अन्जलीले आफ्नो पहिलो ओभरमा पनि ३ विकेट लिइन् । कुनै रन नदिइएकी अन्जलीले आउट गरेको ६ ब्याट्सवुमनले कसैले खाता खोल्न भ्याइनन् । माल्दिभ्सका कुल ८ खेलाडी शून्यमा आउट भए । ओपनर हमजा नियाजले ९ र हासाफा अब्दुल्लाह ४ रन बनाए ।टस जितेको माल्दिभ्स १०१ ओभरमा १६ रनमा अलआउट भयो । महिला ट्वान्टी२० अन्तर्राष्ट्रियको न्युन स्कोर मालीको नाममा छ । रुवान्डासँग जुनमा भएको खेलमा माली ६ रनमै अलआउट भएको थियो । रुवान्डाले त्यो खेल ४ रनले जितेको थियो । नेपालले खेल ५ बलमै जित्यो । पहिलो बलमै काजोल श्रेष्ठले नो बलमा चौका प्रहार गरिन् । उनी १३ रन बनाई अविजित रहिन् । उपकप्तान सीता रानामगर १ बल खेलेर शून्यमा अविजित रहिन् । त्यसअघि अञ्जलीले ६, करुणा भण्डारीले २ ओभरमा २ विकेट लिएका हुन् । करुणाले १ मेडन राख्दै ४ रन खर्चिइन् ।नेपालकी कप्तान रुबिना क्षेत्रीले राम्रो सुरुआत गर्न सकेको र आफूहरूले लामो समयदेखि मिहिनेत गरेको बताउँदै उनले नेपाली महिला क्रिकेटले केही गरी देखाउने अवसरमा यो प्रतियोगिता रहेको बताइन् । माल्दिभ्सकी कप्तान जुना मारियाले नेपाल बलियो टिम भएको र यो प्रतियोगिता आफूहरूका लागि अनुभव बटुल्ने अवसर हुने बताइन् । नेपालले बुधबार बंगलादेशसँग खेल्नेछ । मंगलबार श्रीलंका र बंगलादेशबीच खेल हुनेछ ।"
