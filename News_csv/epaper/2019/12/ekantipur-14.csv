शीर्षक,विवरण
गोकर्ण रिसोर्ट यतिलाई अर्को २५ वर्ष पनि,"पर्याप्त समय बाँकी छँदै निर्णय गरिएको विषयमा रक्षामन्त्री पोखरेलले पूर्वाधार विस्तारका लागि प्रस्ताव पेस गरेको आधारमा निर्णय भएको बताए । बैंकबाट ऋण लिने उल्लेख गर्दै पूर्वाधार विस्तार गर्नका लागि समय थप गरिदिए हुने भन्ने निवेदन आएको थियो, उनले भने, नयाँ सम्झौता भएकै दिनबाट अर्को २५ वर्षका लागि उसले सञ्चालन गर्न पाउने हो ।सत्तारूढ दलनिकट मानिने शेर्पा परिवारको यति होल्डिङ्सलाई सरकारले विभिन्न व्यावसायिक लेनदेनमा संरक्षण प्रदान गर्दै आएको पाइएको छ । पूर्वराजपरिवारका नाममा रहेको धेरै ठाउँको जग्गा शेर्पा परिवारले भाडाका नाममा निकै सस्तोमा हात पारेको छ । गोकर्ण फरेस्ट रिसोर्ट पनि सरकारले निकै सस्तोमा विवादास्पद ढंगबाट सञ्चालन गर्न दिएको भन्दै आलोचना हुने गरेको छ । यतिको चलखेलतत्कालीन राजदरबारसँगको सम्बन्धका आधारमा सिंगापुरको एलएम सुभिर ब्रदर्स ट्रेडिङ प्रालिले ०५२ साउन ३१ गते सरकारलाई भाडा तिरेर गोकर्णमा रिसोर्ट सञ्चालन गर्ने अनुमति पाएको थियो । तत्कालीन राजदरबारको राजकीय सम्पत्ति कोष विभाग र एलएम सुभिर ब्रदर्स (नेपाल) प्रालिबीच ३० वर्षसम्म रिसोर्ट भएको क्षेत्र प्रयोग गर्ने सम्झौता भएको थियो । सम्झौतामा कम्पनीले रानीकुञ्ज गोकर्णको क्षेत्रभित्र अठार होल गल्फ कोर्ससहितको रिसोर्ट निर्माण गर्ने र ३० वर्ष सञ्चालन गरेर सरकारलाई चालु अवस्थामा फिर्ता गर्नुपर्ने सर्त थिए । १५ वर्ष नपुग्दै यति होल्डिङ्स समूहले यो रिसोर्ट सञ्चालनका लागि लिने कसरत थालेको देखिन्छ । तर त्यसका निम्ति एलएम सुभिर र तत्कालीन सरकारले गरेको सम्झौताको बुँदा २३ अवरोधक बन्यो । उक्त बुँदामा रिसोर्ट सञ्चालन गर्ने अवधिभर सम्बन्धित कम्पनी (एलएम सुभिर) को सेयर ५१ प्रतिशतभन्दा बढी हुनुपर्ने प्रावधान थियो । ०६२६३ को जनआन्दोलनले राजतन्त्र हटाएपछि राजपरिवारका नाममा रहेको सम्पत्ति राष्ट्रियकरण गरी नेपाल ट्रस्टअन्तर्गत ल्याइयो । ट्रस्टले एलएम सुभिरसँग ०६७ वैशाख ५ गते फेरि नयाँ सम्झौता गर्यो । सम्झौताका प्रावधान प्रायः पुरानै थिए । त्यसपछि पनि व्यवसायी आङछिरिङ शेर्पाको समूहले रिसोर्ट आफ्नो कब्जामा पार्ने प्रयास जारी राख्यो । उसले पहिलो पटक ०६८ असार २६ गते नेपाल ट्रस्टको सञ्चालक समितिको बैठकमा एलएम सुभिर ब्रदर्स (नेपाल) को सबै सेयर किन्ने प्रस्ताव पेस गर्यो । सरकारको सम्पत्ति लिएर त्यसको मूल्य बढेका आधारमा ठेक्का पाउने कम्पनीको सेयर बेच्न पाइँदैन भनेर हामीले प्रस्ताव सोझै अस्वीकृति गरिदियौं, ट्रस्ट सञ्चालक समितिका तत्कालीन सदस्य तथा अर्थसचिव रामेश्वर खनालले भने, उसले पहल भने जारी राखेको थियो । त्यसपछिका धेरैवटा बैठकमा खनाल अनुपस्थित रहे । तत्कालीन राजनीतिक दबाबबारे जानकार खनाल पछिल्लो अवस्थाबारे बेखबर रहे । सञ्चालक समितिको अर्को बैठकमा फेरि त्यही प्रस्ताव पेस भएको कागजातले देखाउँछ । उक्त छलफलपछि १५ दिनभित्र सुझाव पेस गर्ने गरी एक अध्ययन समिति गठन भयो । ट्रस्टको चौधौं बैठकमा समितिको प्रतिवेदनमाथि छलफल मात्रै भयो । त्यसको दुई महिनापछि असोज २९ गतेको पन्ध्रौं बैठकले आफैं निर्णय गर्न नसक्ने र महान्यायाधिवक्ताको राय लिएर निष्कर्षमा पुग्ने निर्णय गर्यो । महान्यायाधिवक्ता कार्यालयले सम्झौताअनुसारका संरचनाबारे प्रश्न उठायो । प्रश्न उठाउनुको कारण थियो राजदरबारसँगको सम्झौताअनुसारका संरचना निर्माण नै गरिएको थिएन ।०६८ पुस ९ गतेको बैठकमा फेरि सेयर बिक्रीबारे छलफल चल्यो तर निर्णय भएन । ०६९ असोज २ गतेको बैठकले सुभिर ब्रदर्सबाट गरिन बाँकी कामबारे प्रश्न उठायो । त्यति नै बेला राष्ट्रिय खेलकुद परिषद्ले पनि गोकर्ण क्षेत्रको केही जग्गा मागेको थियो । ट्रस्ट सञ्चालक समितिको बैठकले हाललाई उपलब्ध गराउन नसकिने निर्णय गर्यो । मंसिर १८ गतेको २३ औं बैठकले अर्को समिति गठन गर्यो । पटकपटकको प्रयासका बाबजुद ट्रस्टका केही कर्मचारीको अडानका कारण सेयर किन्ने यतिको प्रयास सफल हुन सकेको थिएन, त्यतिबेला अख्तियारमा काम गरेका एक सहसचिवले भने, भर्खरै अख्तियारमा आएका लोकमानसिंह कार्कीलाई उनीहरूले प्रभावमा पारे र निर्देशन दिन लगाए ।यति होल्डिङ्सले सरोकार नै नभएको अख्तियारलाई आफ्नो चाहनाअनुसारको पत्रको बोधार्थ पठायो । ०७० माघ २३ गते अख्तियार प्रमुख कार्कीले ट्रस्टको सञ्चालक समितिका पदाधिकारीलाई आयोग कार्यकक्षमै बोलाई सेयर हस्तान्तरणको निवेदनमाथि निर्णय गर्न ठाडो निर्देशन दिए । भोलिपल्टै अत्यन्त जरुरीगोप्य छाप लगाई अख्तियारले नेपाल ट्रस्टको कार्यालयलाई पत्र लेखेर नेपाल सरकारको अधिकतम हित हुने गरी एलएम सुभिर ब्रदर्स ट्रेडिङ प्रालिको सम्पूर्ण सेयर बिक्री गर्ने सम्बन्धमा यथाशीघ्र निर्णय गर्न निर्देशन दियो । निर्देशनको पर्सिपल्टै माघ २६ गते ट्रस्टको फेरि बैठक बस्यो । सम्झौताविपरीत भन्दै ट्रस्टका तत्कालीन सचिव श्रीधर गौतमले अख्तियारको निर्देशनअनुसार काम गरेनन् । लोकमानसिंह कार्कीको चाहनाअनुसारको काम नभएपछि गौतमलाई अख्तियारले विभागीय कारबाहीका लागि निर्देशन दिने निर्णय गर्यो, अख्तियार स्रोतले भन्यो । गौतमलाई ट्रस्टको कार्यालयबाट हटाउन लगाइयो । कार्कीकै कार्यकालमा आफ्नो चाहनाअनुसार यति होल्डिङ्स पहिलेको कम्पनीको सबै सेयर खरिद गरेर गोकर्ण रिसोर्ट हात पार्न सफल भयो । राजतन्त्र र लोकमान शासनमा समेत निकै मिहिनेत गर्नुपरेको यति होल्डिङ्सलाई यसपटक समय थप्न धेरै परिश्रम नै गर्नु परेन, यो निर्णयप्रति असन्तुष्टि जनाउँदै एक उच्च सरकारी अधिकारीले भने, मन्त्रिपरिषद्मा प्रस्ताव पेस भएकै दिन निर्णय भयो ।"
विदेश उडानमा शतक,"यो हिसाबकिताबमा भारत भ्रमण जोडिएको छैन । नेपाल आफैंले पनि भनेका छन्, भारत त कति गइयो गइयो, त्यसको कुनै हिसाब छैन । नेपाल कहिलेकाहीं महिनाको तीन पटकसम्म विदेश गएका छन् । यसरी विदेश गइरहन केले प्रेरित गर्छ उनलाई ? म अन्तर्राष्ट्रिय राजनीति र सम्बन्धमा पहिलेदेखि नै रुचि राख्थें, त्यही रुचिले मलाई अन्तर्राष्ट्रिय सम्बन्ध स्थापित गर्न प्रेरित गर्यो, नेता नेपालले भने, त्यसैले वैदेशिक सेमिनारका लागि धेरै निम्तो आउँछन् । उनले अहिले नै पनि आफूलाई विदेशी संघसंस्थाबाट २० भन्दा धेरै निम्तो आएको बताए । उनी पार्टी विदेश विभागको नेतृत्वमा सुरुवातदेखि नै रहे । अहिले पनि नेकपा विदेश विभागको प्रमुख रहेका नेपाल आफूलाई विदेश जाने कुरा त्यति ठूलो नलाग्ने प्रतिक्रिया दिन्छन् । पहिले उनी सम्मेलनहरूमा सहभागीका रूपमा जान्थे, आजकल वक्ताका रूपमा निम्त्याइन्छन् । त्यस्ता फोरममा आफूले नेपालको कम्युनिस्ट आन्दोलनको विगत र वर्तमानबारे धारणा राख्ने गरेको उनको भनाइ छ । विदेश भ्रमणमा मैले नेपालको राजनीतिक उतारचढाव, अरू देशसँग नेपालको सम्बन्ध, नेपाली कम्युनिस्ट पार्टीहरूको विशेषताबारे नै कुरा गर्ने हो, उनले भने ।०५० जेठ ३ मा तत्कालीन एमाले महासचिव मदन भण्डारीको निधन भएपछि उनी जेठ ९ गते पार्टीको महासचिव भए । त्यसपछिको लगातार १५ वर्षसम्म उनले एमाले नेतृत्वको सिँढीबाट ओर्लिनुपरेन । देशको प्रधानमन्त्री पनि भए । विदेश यात्रामा तत्कालीन एमालेको सिद्धान्त, दर्शन र नीतिबारे पनि जानकारी दिएको नेपाल बताउँछन् । भण्डारीले ल्याएको जनताको बहुदलीय जनवादको अवधारणालाई आफू महासचिव भएपछि चीन र भारतका कम्युनिस्ट पार्टीहरूका बीचमा पनि बहस गराएको उनको भनाइ छ । जबजबारे चिनियाँ कम्युनिस्ट पार्टी र भारतीय कम्युनिस्ट पार्टी मार्क्सवादीका बीचमा पनि बहस गर्यौं, नेता नेपालले भने, त्यसले पनि विदेशी राजनीतिक दलहरूसँगको सम्बन्ध बनाउन र विदेश आउजाउ गर्न मलाई थप सजिलो भयो । त्यही आउजाउले नै होला धेरै चिनियाँहरू उनका प्रिय साथी बनेका छन् । अन्ततिरका नेता र संघसंस्थासँगको सम्बन्ध पनि राम्रो छ । ०५१ को मध्यावधि चुनावमा तत्कालीन एमाले पहिलो पार्टी भयो । पार्टी अध्यक्ष मनमोहन अधिकारी प्रधानमन्त्री बने । नेपाल उपप्रधान एवं परराष्ट्र र रक्षामन्त्री भएर पहिलो पटक सरकारमा गए । त्यतिखेर मैले सबैभन्दा धेरै विदेश भ्रमण गरेँ तर रक्षामन्त्री पनि भएको हिसाबले कतिपय देशमा भने गइनँ, उनले त्यो कालखण्डको संवेदनशीलतालाई खोतले । अहिलेसम्म ६८ वटा देशमा पुग्नका लागि सयभन्दा धेरैपटक उडान भरेका नेपाल सबैभन्दा धेरै चोटि त चीन नै पुगेका छन् । उनी चीन मात्रै १० भन्दा बढी पटक पुगेका छन् । यति धेरै विदेश भ्रमण गर्ने नेपालले पासपोर्टचाहिँ कतिवटा फेरे होलान् ? नेपालका अनुसार ०७५ साउन २१ गते अद्यावधिक गरिएको उनको छैटौं पासपोर्ट हो । जति धेरै हिँड्यो पासपोर्टमा उति नै छाप लाग्छ, सकिएपछि नयाँ बनाउन परिहाल्यो, नेपाल मुस्काउँछन् । नेता नेपालको विदेश भ्रमण आलोचनामुक्त भने छैन । पार्टीभित्रैका आलोचकहरू भने उनलाई जहाजको सिट खाली देख्नेबित्तिकै उड्न हतारिने नेता भन्ने गर्छन् । नेकपा सचिवालय सदस्यहरूले नै नेपाललाई सानोतिनो कार्यक्रमका लागि विदेशतिर गइरहने बानी त्याग्न सुझाव दिएका छन् । पार्टीका महत्त्वपूर्ण बैठकहरूमा नबस्ने विदेश मात्रै जाने अनि फर्किएर निर्णयहरूप्रति फरक मत राख्ने प्रवृत्ति देखिएपछि हामीले माधवजीलाई अब यसरी विदेश गइरहने काम छाडिदिनुस् भनेर सल्लाह पनि दियौं, एक सचिवालय सदस्यले भने, तर उहाँ फुत्तफुत्त गइरहनुहुन्छ । नेपाल भने आफूले देशलाई नै प्राथमिकतामा राखेको बताउँछन् । म पार्टीको आन्तरिक काम छाडेर बाहिर जाने गरेको छैन, आएजति सबै निम्तोमा जान भ्याइँदैन पनि, विदेश भ्रमणको मामिलामा म सेलेक्टिभ छु, नेपालले दाबी गरे ।कुनै समय थियो तत्कालीन एमालेले पार्टीमा जानकारी नदिई विदेश जाने सांसदलाई समेत छाड्दैनथ्यो । ०४८ देखि ०५१ सालसम्म आइपुग्दा पार्टीलाई नसोधी विदेश गएको भनेर एमालेले केही सांसदलाई कारबाही गरेको थियो । पछिसम्म पनि एमालेका नेताकार्यकर्ता पार्टीलाई जानकारी नदिई कहीँकतै जाँदैनथे । तर अहिले नेपाललगायत नेकपाका नेताहरूको विदेश भ्रमण उनीहरू पुगिसकेपछि या फर्किएपछि मात्रै थाहा हुन्छ । कति त आएगएको पनि पत्तो हुँदैन । म मात्रै विदेश आउँदाजाँदा धेरै हल्ला हुन्छ, सुटुक्कै विदेश जाने अरू साथीहरू कति छन् कति, नेता नेपालले भने । नेता नेपालको अत्यधिक विदेश भ्रमणलाई इंगित गर्दै नेकपा अध्यक्ष पुष्पकमल दाहालले गत वैशाखमा दोलखाको एक कार्यक्रममा भनेका थिए, पार्टीको एकता प्रक्रिया ढिलो हुनुमा नेताहरूको विदेशमोह पनि कारक हो । त्यतिखेर नेकपाभित्र एकताबारे लम्बेतान छलफलहरू भइरहन्थे, नेताहरू आआफ्ना गुटमा बाँडिएका थिए ।यसरी पार्टीका नेताकार्यकर्ताहरूले नै आलोचना गर्दा आफूले गरिरहेको काम ठीक छ कि छैन भनेर समीक्षा गर्नुपर्ने नेकपा स्थायी समिति सदस्य युवराज ज्ञवालीको भनाइ छ । कतिपय कमजोरी नियत नहुँदा नहुँदै पनि हुन्छ, त्यसलाई आफैंले समीक्षा गर्नुपर्छ, ज्ञवालीले भने, नगई नहुने ठाउँमा त जानै पनि पर्यो तर जस्तो पनि कार्यक्रममा जाँदा कार्यकर्ताले राम्रो मान्दैनन् । कार्यकर्ताले मात्रै होइन, नेकपाका शीर्ष नेताहरूले पनि नेपालको विदेश सयर लाई उति राम्रो मानेका छैनन् ।हालैको सचिवालय बैठकमा प्रधानमन्त्री एवं नेकपा अध्यक्ष केपी शर्मा ओलीले एउटा किस्सा सुनाए, माधवजी संसद् बैठकका लागि जानुभयो, सिटमा बस्नुभयो र यताउता हेरेर सिटबेल्ट खोज्नुभयो, ओलीले थपे, छेउका सांसदले यो संसद्को बैठक कक्ष हो, जहाज होइन भनेर सम्झाएपछि नेपालजी झसंग हुनुभयो ।नेपालको विदेश भ्रमणलाई लिएर ओलीले अर्को पनि कटाक्ष गरेका छन्, माधवजीले नेपाललाई ट्रान्जिट पोइन्ट मात्रै बनाउने हुनुभयो । कहिलेकाहीं नेपालको विदेश दौडले त्यस्तै छनक दिन्छ पनि ।उनी भने धेरै विदेश गयो भनेर आलोचना गर्नुको कुनै अर्थ नहुने टिप्पणी गर्छन् । ती बिचराहरू जसलाई बिहेको निम्तो पनि आउँदैन, मर्दा मलामी जानुपर्छ भन्ने पनि थाहा छैन, उनीहरूलाई विदेश भ्रमणको पनि निम्तो नआउँदो रहेछ र मेरो आलोचना गर्छन्, उनले भने ।दक्षिण कोरियाको विवादित संस्था युनिभर्सल पिस फेडेरेसनले पोहोर मंसिरमा नेपालमा गरेको एसिया प्यासिफिक सम्मेलनमा सरकारको सहभागितालाई लिएर चर्को आलोचना भयो । उनले सो सम्मेलन र त्यसमा होलीवाइन खुवाइएको विषयमा स्थायी कमिटी बैठकमै स्पष्टीकरण दिनुपर्यो ।विदेश यात्रामा शतक पार गरेकामा नेपालको संस्मरणबाट नहराएको भ्रमण भनेको उत्तर कोरियाको नै हो । पार्टी महासचिव भएपछि ०५० को असोजमा उनी उत्तर कोरिया भ्रमणमा गए । साथमा वामदेव गौतम र मोदनाथ प्रश्रित पनि थिए । त्यो बेला उत्तर कोरियाका नेता किम इल सुङसँग नेता नेपालको समूहको तीन घण्टासम्म छलफल भयो । त्यो भेटमा सुङले हामी पनि चीनजस्तै खुला बाटोमा जान्छौं र त्यसको पहल गरिरहेका छौं भनेको कुरा नेता नेपालले बिर्संदैनन् । उहाँले नेपालमा छिट्टै कम्युनिस्ट पार्टीको सरकार बन्छ र त्यो दिन मेरा लागि सबैभन्दा ठूलो खुसीको क्षण हुनेछ भन्नुभएको थियो तर हाम्रो देशमा कम्युनिस्ट सरकार बनेको सुङले देख्न पाउनुभएन, नेपालको अभिव्यक्तिमा थकथकी झल्किन्छ । सुङको ०५१ सालमा निधन भएको हो । उत्तर कोरियाको ढोका भने अझै बन्द छ ।नेपालकै अनुसार भेनेजुयलाका नेताहरूसँग पनि उनको राम्रो सम्बन्ध छ । भेनेजुयलाका नेताहरूले केही महिनाअघि नेपाल आउँदा यही सम्बन्धको आधारमा नेता नेपालसँग पनि भेटेका थिए । युरोपियन मुलुकका धेरै कम्युनिस्ट नेता त उनका मिल्ने साथीहरू छन् ।नेता नेपाल अहिले पनि आफ्नो सम्भावित विदेश भ्रमणकै तयारीमा छन् । उनको निवास पुग्दा मंगलबार उनी नेपाल्स, नेसनल इन्ट्रेस्ट नामक किताब पल्टाइरहेका थिए । नेपालको राष्ट्रियता र भौगोलिक सीमाबारेका सन्दर्भ सामग्री खोज्ने क्रममा नेपालको हातमा यो किताब पुगेको हो । भारतीय पक्षबाट अतिक्रमणमा परेको लिम्पियाधुरा, लिपुलेक र कालापानीलगायत नेपाली भूमिबारे भारतीय पक्षसँग वार्ता गर्न प्रधानमन्त्री केपी शर्मा ओलीले प्रस्ताव गरेपछि नेपालले त्यसको तयारी थालेका हुन् । त्यो प्रस्ताव मात्रै थियो, कुनै तयारी थिएन, कुराकानी कहींकतै भएको पनि थिएन । तर प्रस्तावले मूर्त रूप लिन नपाउँदै नेपालले सचिवालयमा त्यसबारे जानकारी गराएपछि उक्त गोप्य कुरा छरपस्ट भयो । कूटनीतिक अपरिपक्वता देखाएको भनेर नेता नेपाललाई केही विज्ञले गाली पनि गरे । त्यतिखेरै उनलाई एक जना पूर्वपरराष्ट्रमन्त्रीको सल्लाह थियो, विदेश भन्नेबित्तिकै राम्रोसँग कुरा नबुझी दौडिहाल्ने बानी छाड्नुस् । नेपालले भ्रमण गरेका मुलुक भारत, चीन, हङकङ, रुस, फिलिपिन्स, अमेरिका, बंगलादेश, उत्तर कोरिया, जर्मनी, स्विट्जरल्यान्ड, फ्रान्स, बेलायत, बेल्जियम, नेदरल्यान्ड्स, लक्जम्बर्ग, जापान, थाइल्यान्ड, सिंगापुर, इन्डोनेसिया, रसिया, बेलारुस, भियतनाम, लाओस, यमन, मेक्सिको, क्युबा, मलेसिया, कतार, भुटान, श्रीलंका, माल्दिभ्स, स्विडेन, नर्वे, फिनल्यान्ड, डेनमार्क, दक्षिण कोरिया, अस्ट्रेलिया, इरान, काजकिस्तान, ब्राजिल, पराग्वे, हंगेरी, अस्ट्रिया, नाइजेरिया, इथियोपिया, इजिप्ट, संयुक्त अरब इमिरेट्स, स्पेन, कम्बोडिया, क्यानडा, कुवेत, साउदी अरेबिया, टर्की, अजरबैजान, लेबनान, पोर्चुगल, इटाली, ग्रीस, पाकिस्तान, बहमास, पूर्वी टिमोर, न्युजिल्यान्ड, म्यानमार, सेनेगल, युगान्डा, घाना, मेसेडोनिया, अल्बानिया ।"
'नक्सा सार्वजनिक गर्न कसले छेक्यो ?',"(काठमाडौं)  सांसदहरूले सीमासम्बन्धी समस्या समाधानमा सरकारको राजनीतिक र कूटनीतिक अग्रसरता कमजोर भएको टिप्पणी गरेका छन् । सीमा अतिक्रमणका सम्बन्धमा मन्त्री र नेतापिच्छे फरकफरक विचार आएको उनीहरूले बताए । प्रतिनिधिसभाको अन्तर्राष्ट्रिय समितिमा नेकपाका नेता भीम रावलले शुक्रबार प्रश्न गरे, आफ्नो भूभाग कहाँसम्म हो भनेर नक्सा जारी गर्न सरकारलाई कसले छेक्यो ? त्यसका लागि साइत हेर्नुपर्ने हो कि ? उनले भारतसँगको सीमा विवाद सुल्झाउन सरकारले गरेका कामको जानकारी नगराएकाले प्रश्नहरू उठेको बताए । उनले भने, कहिले भारतमा उच्च विशेष दूत पठाउने कुरा सुनिन्छ, फेरि होइन पनि भनिन्छ, यस्ता कुराले वार्ता प्रक्रियामा प्रतिकूल प्रभाव पार्छ कि पार्दैन ? नेकपाकै अग्निप्रसाद सापकोटाले सीमा विवादलाई सामान्य रूपमा लिएर समस्या समाधान नहुने बताए । सरकारकै प्रवक्ताले ९९ प्रतिशत सीमा विवाद टुंगिएको भन्नु गलत रहेको उनको तर्क थियो । कांग्रेसका प्रकाशमान सिंहले राष्ट्रियताजस्तो संवेदनशील विषयमा सरकार के गरेर बसेको छ भन्ने जिज्ञासा राखे । राजनीतिक वा कूटनीतिक प्रयास के भएको छ, जानकारी चाहियो, उनले भने । सापकोटाले भारतले जानीबुझी र विचार गरेरै नेपाललाई कस्दै ल्याएको बताए । भारतले कालापानीमा रणनीतिक हिसाबले अत्याधुनिक संरचना निर्माण गरेकाले उक्त भूभाग उसले त्यसै नछाड्ने बताए । संविधान संशोधन गरेर भए पनि नेपालले नयाँ नक्सा जारी गर्नुपर्ने उनको माग छ । कूटनीतिक रूपले मात्रै यो समस्या कुनै हालतमा समाधान हुँदैन । सरकारका मान्छे र नेताहरूले तत्कालै समस्या समाधान गर्नुपर्छ भन्ने भाषण गरेको सुन्दा आफूलाई अचम्म लागेको छ । यो समस्या त्यति सजिलै समाधान हुँदैन, उनले भने । कांग्रेस सांसद सिंहले सीमा विवाद समाधान गर्न सरकारले गरेको पहलको आधिकारिक जानकारी मागे । राष्ट्रियतासँग जोडिएको सीमा मुद्दालाई सबै मिलेर समाधान गर्नुपर्ने उनको धारणा थियो । विषय उठिहाल्यो, यस्तै हो भन्ने मान्यता सरकारले राखेको देखिन्छ, उनले भने । सुगौली सन्धिले महाकालीपूर्वको भूभाग नेपालको हो भन्ने व्याख्या गरेको उनले बताए । सन् १८१६ पछि ब्रिटिसभारतले १८२७, १८३५ र १८५० मा प्रकाशन गरेको नक्सामा पनि महाकाली नदीको पूर्वी भूभाग नेपालको भएको उल्लेख छ, उनले भने । १९६२ को भारतनेपाल युद्धका बेला भारतले कालापानीमा सेना राखेको प्रसंग जोड्दै उनले त्यतिबेलैदेखि अतिक्रमण बढेको बताए । पूर्वप्रधानमन्त्री माधवकुमार नेपालले विगतमा नेपालभारतबीच भएका सबै सन्धिसम्झौताका आधारमा कालापानी, लिपुलेक र लिम्पियाधुरा हाम्रो हो भन्ने यथेष्ट प्रमाण सुरक्षित रहेको बताए । उनले यही प्रमाणको आधारमा भारतसँग वार्ता गर्नुपर्ने बताए । सीमा विवाद उठेको लामो समय हुँदा पनि सरकारले आफ्नो नक्सासमेत सार्वजनिक गर्न नसकेको भन्दै सांसदहरूले गृहमन्त्री रामबहादुर थापा तथा भूमिव्यवस्था, गरिबी निवारण र सहकारीमन्त्री पद्माकुमारी अर्यालको आलोचना गरे । कालापानीलाई रणनीतिक भूमि बनाइयो ः थापागृहमन्त्री रामबहादुर थापाले भारतले करिब ४ सय किमि नेपालको भूभाग अतिक्रमण गरेको तथ्यांक पेस गर्दै सीमा क्षेत्रको सुरक्षाका लागि सरकारले गृहकार्य गरिरहेको बताएका छन् । सशस्त्र प्रहरी बलको संख्या अपुग भएकाले सीमा क्षेत्रका सुरक्षा पोस्टहरू स्थापनामा समस्या भएको उनले बताए । यसका लागि सुरक्षाकर्मी भर्ना गर्ने प्रक्रिया थालेको उनले जानकारी दिए ।सन् १९६२ मा चीनसँगको युद्धपछि भारतले सीमामा राखेको १८ वटा पोस्टमा तैनाथ सैनिक हटाए पनि कालापानीमा नहटाएको उनले बताए । कालापानी रणनीतिक स्थान भएकाले त्यहाँबाट सेना नहटाएको हुन सक्छ, उनले भने । राजा महेन्द्र वा त्यसपछिका कुनै पनि सरकारले कालापानी, लिपुलेक वा लिम्पियाधुरा छाड्ने सहमति नगरेको भन्दै उनले विगतमा पनि समस्या समाधानका प्रयासहरू भएको जानकारी दिए । राजाले पञ्चायत टिकाउन भारतसँग कुनै सम्झौता गरेका थिए कि भन्ने सांसदको प्रश्नमा थापाले यस्तो जवाफ दिएका हुन् । राजा र कुनै पनि सरकारले त्यस्तो सम्झौता गरेका छैनन्, यो गलत कुरा हो, उनले भने । अहिले १ सय २ सीमा पोस्टहरूमा सशस्त्र प्रहरी तैनाथ गरेको जानकारी दिँदै थापाले यसको बिस्तार गरिने जानकारी दिए । सांसदहरूले सोधेका प्रश्नको जवाफ दिने क्रममा उनले सीमामा ६० देखि ७० सुरक्षा पोस्ट थप्ने तयारी गरेको बताए । उनले वर्षौंदेखिको समस्या तत्कालै समाधान नहुने स्पष्ट पारे ।नक्सा जारी गर्ने तयारीमा छौं ः अर्याल भूमि व्यवस्था, गरिबी निबारण तथा सहकारीमन्त्री अर्यालले कालापानी, लिपुलेक र लिम्पियाधुरा अतिक्रमणमा परेको नक्सा सार्वजनिक भएपछि सरकारले भारतलाई पत्र लेखेर आफ्नो पोजिसन बनाएको जानकारी दिइन् । अर्यालले वार्ताको टेबलबाटै कूटनीतिक हिसाबले समस्या समाधान गरिने जानकारी दिँदै समय आएपछि नेपालले आफ्नो नक्सा जारी गर्ने बताइन् । यसअघि कुनै पनि सरकारले प्रस्ट ढंगले अतिक्रमित भूभाग आफ्नो हो भनेर पत्र नलेखेको प्रसंग जोड्दै उनले परराष्ट्र मन्त्रालयको नेतृत्वमा समस्या समाधान गर्ने प्रयास भइरहेको बताइन् । कूटनीतिक कुरा सबै बाहिर भन्ने विषय हुँदैनन्, उनले भनिन्, सचिव, मन्त्री र प्रधानमन्त्री कुन स्तरबाट समस्या टुंग्याउने सबै विकल्प रहेको बताइन् । भारतले दाबी गरेको भूमि उसले पनि त्यसै सजिलै पक्कै नछाड्ने उनको भनाइ छ । सरकार आफ्नो भूमि फिर्ता गराउने कुरामा अडिग छ, उनले भनिन् ।सन् १८२७ देखि १८५६ सम्मको नक्सामा लिम्पियाधुराबाट बग्ने नदी नै सीमा नदी हो । नेपालको नक्सामा कालापानी र लिपुलेक रहेको बताइन् । लिम्पियाधुरालाई नक्सामा राखेर प्रकाशित गर्न प्रमाण संकलन भइरहेको उनले जानकारी दिइन् । भारतीय सेना हटाउन निर्देशन समितिले कालापानी, लिपुलेक र लिम्पियाधुरा क्षेत्रमा तैनाथ भारतीय सेनालाई फिर्ता गराएर मुलुकको भौगोलिक अखण्डता जोगाउन सरकारलाई निर्देशन दिएको छ । समितिले ५ बुँदे निर्देशन जारी गर्दै भारतीय सेना फिर्ता गराउन कूटनीतिक पहल थाल्न भनेको छ । समितिले लिम्पियाधुरा, लिपुलेक र कालापानीलाई समावेश गरेर अविलम्ब नेपालको नक्सा जारी गर्न पनि निर्देशन दिएको छ । समितिले गृह, भूमि व्यवस्था, परराष्ट्रसहितका मन्त्रालयको संयुक्त प्रयासमा समन्वयकारी संयन्त्र बनाएर सीमा समस्या समाधान गर्न एकीकृत रूपमा प्रभावकारी काम गर्नुपर्ने निर्णय गरेको छ । समिति सभापति पवित्रा निरौला खरेलका अनुसार दार्चुलाको कालापानीलगायत क्षेत्रका बासिन्दालाई नेपाली भूमिमा आउजाउ गर्न सहज हुने गरी तत्काल बाटो निर्माण गर्न निर्देशन दिइएको छ । सांसदहरूले सीमाका बासिन्दा लेकबाट आफ्नो घर बेंसी झर्ने क्रममा नेपाली भूमिमा गोरेटो बाटोसमेत नभएको बताएपछि समितिले बाटो बनाउन भनेको हो ।"
अदालतले बोलायो प्रतिवादी,"(रौतहट)  राजपुर बमकाण्डका फरार प्रतिवादीलाई हाजिर हुन जिल्ला अदालतले पत्र पठाएको छ । पहिलो संविधानसभा निर्वाचनको अघिल्लो दिन राजपुर फरदहवामा भएको बम विस्फोटको घटनामा संलग्न रहेको आरोप लागेका १० जना प्रतिवादीलाई अदालतले ३५ दिनभित्र हाजिर हुन पत्र पठाएको हो । पूर्वमन्त्री शेख इद्रिसको राजपुर फरदहवास्थित गोठमा ०६४ चैत २७ गते साँझ भएको बम विस्फोटमा घाइते भएका सरुअठाका त्रिलोकप्रताप सिंह र ओसी अख्तरलाई चिम्नीभट्टामा हालेर जलाएर मारेको भन्दै ११ जनाविरुद्ध कर्तव्य ज्यान मार्ने उद्योग र विस्फोटक पदार्थ भण्डारणको अभियोगमा मुद्दा चलाइएको थियो । यस प्रकरणमा पक्राउ परेका कांग्रेस नेता एवं पूर्वमन्त्री मोहम्मद आफताब आलम पुर्पक्षका लागि नख्खु जेलमा छन् । आलमबाहेक अरू पक्राउ परेका छैनन् । राजनीतिक शक्तिको आडमा १० वर्षसम्म गुपचुप पारिएको घटनाको अनुसन्धान जिल्ला प्रहरी प्रमुख भएर एसपी भूपेन्द्र खत्री आएलगत्तै सुरु भएको थियो । खत्रीले आलमलाई असोज २६ गते पक्राउ गरेका थिए । चिम्नीमा जिउँदै हालेर हत्या गरिएको अभियोगमा प्रहरीले सांसद आलम तथा उनका भाइ महताब आलमसँगै मोबिन आलम, शेख भदई, शेख सेराज, शेख फजलेहक, सगिर आलम, शेख मलकार, गौरीशंकर साह, बद्री सहनी र मुक्ति साहलाई प्रतिवादी बनाएको थियो । आलम पक्राउ परेपछि सबै फरार भएको जिल्ला प्रहरीका डीएसपी नवीन कार्कीले बताए । अदालतले ३५ दिनभित्र हाजिर हुन भनिसकेको छ । आफ्नो संलग्नता छछैन प्रमाणसहित हाजिर हुन अदालतले पत्राचार गरेको हो, उनले भने, घटनाका प्रतिवादी हामी पनि खोजिरहेका छौं । फरार सबै भारतमा लुकेको प्रहरीको अनुमान छ । अदालतले प्रतिवादी सबैको घरमा पत्र पठाएको हो । प्रहरीको सुरक्षा निरन्तरराजपुर फरदहवा बमकाण्डका जाहेरवाला, प्रत्यक्षदर्शी, साक्षी र पीडितलाई प्रहरीले सुरक्षा प्रदान गरिरहेको छ । घटनासित प्रत्यक्ष सरोकार राख्ने पीडित लगायतकालाई कडा सुरक्षा दिइएको छ । जिल्ला प्रहरीले पीडितलगायत साक्षीहरूसित टेलिफोन र प्रत्यक्ष भेटेरै संवाद गरिरहेको छ । अदालतले साक्षी सुरक्षालाई ध्यान दिन भनी आदेश गरेको थियो । यही कारण प्रहरीले उनीहरूको निगरानी बढाएको हो । घटनाका एक घाइते भारतीय भएकाले प्रहरी प्रधान कार्यालयले भारतीय सुरक्षा अधिकारीलाई सुरक्षा दिन अनुरोध गरेको छ । बम विस्फोटमा छोरा गुमाएका सरुअठाका श्रीनारायण सिंहलाई सबैभन्दा बढी सुरक्षा थ्रेट छ । उनका लागि जिल्ला प्रहरीले हतियारधारी सुरक्षाकर्मी खटाएको छ । हामीले अधिकतर साक्षी तथा सरोकारवालालाई २४ सै घण्टा सम्पर्कमा रहन अनुरोध गरेका छौं, जिल्ला प्रहरी प्रमुख खत्रीले भने, हामी कुनै पनि साक्षी र पीडितलाई केही हुन दिँदैनौं ।"
ह्याकरको बिहे प्रस्ताव !,"(काठमाडौं)  दुई वर्षअघि मकवानपुरका राहुल शर्मा (नाम परिवर्तन) लाई एक अपरिचित युवतीले विदेशबाट भाइबरमा सम्पर्क गरिन् । नचिनेको नम्बरबाट भाइबरमा सन्देश आएपछि राहुलले सुरुमा चासो दिएनन् । ती युवतीले उनलाई पुनः सन्देश पठाइन् ।म स्ट्यान्डर्ड चार्टर्ड बैंक इन्डोनेसियाको कर्मचारी हुँ, मेरा आफन्त सेलिङ सुमनका नाममा बैंकमा ८ करोड यूएस डलर छ, सुमनको निधन भएका कारण बैंकको रकम झिक्न पाएको छैन, मलाई तपाईंको हेल्प चाहिएको छ, विदेशी महिलाबाट यस्तो सन्देश पाएपछि राहुल दंग परे । लोभिए । अनि भाइबरमै ती युवतीलाई जवाफ पठाए, यसमा म तपाईंलाई के सहयोग गर्न सक्छु ?युवतीले तुरुन्तै लेखिन्, तपाईं बैंकमा भएको सुमनको प्रोपर्टी दाबी गर्न यहाँ आउनुपर्यो, यसका लागि सेलिङ अफ सुमन एट जिमेल डटकम ठेगानाको इमेल खाता खोल्नुपर्छ । युवतीको आग्रहमा राहुलले नयाँ इमेल खाता खोले । भाइबर र इमेलमा दुई जनाबीच इन्डोनेसियाको बैंकमा भएको रकमबारे कुराकानी हुन थाल्यो । ती युवतीले नेपाल आएर राहुलसँग बिहे गर्ने अनि प्रक्रिया पुर्याएर फर्किने बाचा गरिन् । राहुल राजी भए । बैंकमा रहेको डलर झिकेर खाता बन्द गर्नेबारे पनि पटकपटक कुराकानी भयो । बैंकको ८ करोड झिकेर खाता बन्द गर्न केही डलर आवश्यक भएकाले नेपालबाट पठाइदिन राहुललाई ती युवतीले फेरि इमेल पठाइन् । यससम्बन्धी लामो कुराकानीपछि युवतीलाई पैसा पठाउन राहुल तयार भए । युवतीले काठमाडौंमा भएका रमेश खड्काको ठेगाना दिइन् । राहुल युवतीलाई पैसा पठाउन रमेशको सम्पर्कमा पुगे । राहुलले रमेशको खातामा पटकपटक गरी ७ लाख रुपैयाँ इन्डोनेसियाकी युवतीलाई पठाइदिन भन्दै जम्मा गरे ।राहुलले रमेशको खातामा ७ लाख रुपैयाँ जम्मा गरेपछि न रमेश सम्पर्कमा आए, न ती विदेशी युवती । युवतीसँग भएको कुराकानी र ती युवतीलाई दिन भन्दै रमेशको बैंक खातामा जम्मा गरेको ७ लाखबारे राहुलले आफ्नी पत्नीलाई सुइँकोसम्म दिएका थिएनन् । रमेश र ती युवती सम्पर्कविहीन भएपछि राहुलले आफू ठगिएको चाल पाए । आफूलाई इन्डोनेसियाको स्ट्यान्डर्ड चार्टर्ड बैंकमा ८ करोड डलर भएको बताउने ती युवती अरू कोही नभएर अन्तर्राष्ट्रिय ठगी र बैंक ह्याकरका नाइके नाइजेरियन नागरिक पिटर हर्मन थिए । पिटर बैंकवित्तीय संस्थाको सर्भर ह्याकिङ र अनलाइन ठगी अभियोगमा नेपाल र भारतीय प्रहरीको अनुसन्धानमा छन् । उनलाई एक महिनाअघि भारतीय प्रहरीले पक्राउ गरेको छ । पिटरसहितको गिरोहबाट राहुलजस्तै अरू १५ जना यसरी नै ठगिएको भेटिएका छन् । महानगरीय अपराध महाशाखाले यस सम्बन्धमा अनुसन्धान गरिरहेको छ । अन्तर्राष्ट्रिय ह्याकर र ठग तथा नेपालस्थित उनीहरूका एजेन्टको फन्दामा परेका १५ जना सम्पर्कमा आएका छन्, महाशाखा प्रमुख एसएसपी सहकुल थापाले भने, गिरोहले विदेशबाट पार्सल आएको, विदेशी बैंकमा डलर भएको, विकसित मुलुकमा लैजाने भन्दै विवाह गर्नेलगायत लोभ देखाएर नेपालीलाई ठग्ने गरेको अनुसन्धानबाट देखिएको छ । अपरिचित व्यक्तिबाट आएका यस्ता प्रलोभनका कारण थुप्रै व्यक्ति पीडित हुने गरेको भन्दै थापाले यसप्रति सजग रहन र त्यस्ता प्रलोभनमा नपर्न पनि सबैलाई आग्रह गरे ।गोवामा बसेर डिलठमेलमा रेस्टुराँ सञ्चालन गर्दै आएका दोलखाका रमेश खड्काको समूहमार्फत नेपालमा ठगी र ह्याकिङको धन्दा चलाइरहेको अन्तर्राष्ट्रिय गिरोहले भारतको गोवासहितका स्थानमा बसेर दुवै देशमा अपराध योजना बनाउने गरेको पाइएको छ । खड्का, विश्वेश्वरप्रसाद तिवारी र सन्दीप कलवार मंगलबार पक्राउ परेपछि ह्याकरको सञ्जाल फेला परेको हो ।पानस रेमिट र कृषि विकास बैंकको सिस्टम ह्याक गरी करिब ५ करोड झिकेको घटनाका आरोपित असोज पहिलो साता पक्राउ परेपछि महानगरीय अपराध महाशाखाको टोली अनुसन्धानका लागि गोवासम्म पुगेको थियो । त्यसक्रममा नेपालका अन्य बैंकवित्तीय संस्थाबाट समेत करिब १७ करोड रुपैयाँ ह्याकरले लगिसकेको तथ्य भेटिएको थियो । अनुसन्धानकै क्रममा खड्कासहितको समूह पक्राउ परेको हो । बैंक ह्याकिङ र अनलाइन ठगीबाट संकलित रकम सुरुमा केही कमिसन लिएर खड्काको समूहले गिरोहलाई हुन्डी र अनलाइन भुक्तानीमार्फत पठाउँदै आएको रहेछ, एक अनुसन्धान अधिकृतले कान्तिपुरसँग भने, पछि खड्काले ह्याकरलाई पैसा पठाउन छोडेपछि धादिङका खम्ब घले र नुवाकोटका लवाङ तामाङको समूहमार्फत सेटिङ मिलाइएको पाइयो । अनुसन्धान क्रममै प्रहरीले खड्काको बैंक अफ काठमाडौंको खाताबाट ३ करोड र लुम्बिनी विकास बैंकबाट २ करोड बाहिरिएको भेटेको छ । यसबाहेक करिब १७ करोड रुपैयाँ ह्याकर र अनलाइन ठगीको गिरोहले लगिसकेको अनुसन्धानबाट खुलेको छ । त्यसको विवरण बैंकले दिन अटेर गरेको महाशाखाका एक अधिकारीले बताए । खड्कापछि गिरोहले परिचालन गरेको सेटिङमा भक्तपुरकी दिलमाया थापासहितका व्यक्ति पनि एजेन्टका रूपमा सक्रिय छन् । त्यसमध्ये लवाङ असोजमा पक्राउ परिसकेका छन् । खम्ब र दिलमायासहित गिरोहका ३ दर्जन एजेन्ट अझै फरार रहेको महाशाखाका अधिकारीले जानकारी दिए ।ह्याकरकै आयातनिर्यात कम्पनीबैंक ह्याकिङ र अनलाइनमार्फ विश्वभर ठगीको सञ्जाल फैलाएको गिरोहका नाइके नाइजेरियाली नागरिक पिटर हर्मनले भारतमा आयातनिर्यात कम्पनी नै स्थापना गरेको पाइएको छ । पिटरले केही भारतीय नागरिकलाई एजेन्टका रूपमा परिचालन गरेर खाद्यसामग्री आयातनिर्यात गर्ने कम्पनी दर्ता गरेको पाइएको हो । ह्याकरको समूह खोजी गर्ने क्रममा तिहार अघि र पछि गरी दुईपटक महानगरीय अपराध महाशाखाको टोली गोवा पुगेको थियो । डीएसपी दुर्गा दाहालको नेतृत्वमा गएको टोलीले पिटर र बेलायती नागरिक मोरिस स्मिथसहितको गिरोह तथा उसले नेपालमा विस्तार गरेका एजेन्टबारे भारतीय प्रहरीसँग समन्वय गरेर अनुसन्धान गरेको थियो । पिटर र मोरिसको गिरोहले आवरणमा आयातनिर्यात कम्पनी खडा गरेर ठगी र ह्याकिङको सञ्जाल चलाउने रहेछ, स्रोतले भन्यो, नेपालका एजेन्ट पनि गोवास्थित गिरोहमार्फत नै सञ्चालित छन् ।"
१० करोडको भ्रष्टाचार मुद्दा,"काठमाडौं (कास) अख्तियार दुरुपयोग अनुसन्धान आयोगले तातोपानी भन्सार कार्यालयका तत्कालीन प्रमुख कृष्णबहादुर बस्नेतविरुद्ध गैरकानुनी सम्पत्ति आर्जन गरेको अभियोगमा १० करोड ५६ लाख रुपैयाँको भ्रष्टाचार मुद्दा दायर गरेको छ । अर्थ मन्त्रालयका उपसचिव बस्नेतमाथि आफ्नो र जेठानका नाममा सम्पत्ति लुकाएको आरोप छ । अख्तियारले उनीमाथि १७ लाख रुपैयाँ घूस लिएको आरोपमा अर्को मुद्दासमेत दायर गरेको छ । बस्नेतमाथि मुद्दा जाने निश्चित भइसकेपछि केही दिनअघि अर्थ मन्त्रालयले उनलाई तातोपानी भन्सारबाट मन्त्रालयमा तानेको थियो । बस्नेतले ९ करोड २१ लाख रुपैयाँ संखुवासभाको खाँदबारी बस्ने जेठान नवीनकुमार गौलीको खातामा लुकाएको आरोप छ । बस्नेतले आफ्नो नाममा लुकाएको एक करोड ३५ लाख रुपैयाँसमेत गैरकानुनी भएको अख्तियारको दाबी छ । २०४५ सालमा लेखापाल भएर सेवा प्रवेश गरेका बस्नेत हाल उपसचिव छन् । विभिन्न स्रोतबाट एक करोड ७८ लाख रुपैयाँ आर्जन गरेका उनले त्यसको ६ गुणा बढी रकम गैरकानुनी आर्जन गरेको अख्तियारको दाबी छ । आफ्नै खाताबाट उनले ३ करोड १३ लाख खर्च गरेको भेटियो । बाँकी हिसाब कटाउँदा एक करोड ३५ लाख अस्वाभाविक आर्जन गरेको पुष्टि भएको अख्तियारको दाबी छ । भन्सार छुटाउने क्रममा व्यापारी, व्यवसायी र भन्सार एजेन्टसँग घूस लिएको उजुरीमाथि छानबिन हुँदा बस्नेतले उक्त रकम जेठान गौलीको खातामा लुकाएको अख्तियारको भनाइ छ । जेठानले खरिद गरेको सम्पत्ति बस्नेतले बकसका रूपमा लिने गरेको अख्तियारको दाबी छ । उनीहरूको जग्गा, होटल व्यवसाय र अन्यत्र पनि लगानी रहेको अख्तियारले जनाएको छ । अख्तियारका अनुसार बस्नेत विराटनगर भन्सारमा काम गरेको अवधिमा गौलीले खाँदबारी वरपर सय रोपनीभन्दा बढी जग्गा खरिद गरेका थिए भने अन्यत्र पनि लगानी फैलाए । अख्तियारले बस्नेतका साथै उनकी श्रीमती सविता गौली, जेठान नवीनकुमार गौली, नवीनकी श्रीमती शकुन्तला गौली र छोरा सुलभ गौलीविरुद्ध समेत मुद्दा चलाएको छ । उपसचिव बस्नेतको सम्पत्ति छानबिनका क्रममा उनको खातामा १७ लाख रुपैयाँ जम्मा भएको खुल्यो । जम्मा गर्नेमाथि छानबिन हुँदा विदेशबाट सामान ल्याउने व्यवसायीले भन्सार छुटाउने प्रयोजनका लागि घूस बुझाएको बयान दिए । त्यो रकमपछि उनका जेठान नवीनकुमार गौलीको खातामा सारिएको पाइयो । अख्तियारले बस्नेत र गौलीमाथि १७ लाख रुपैयाँ घूस खाएको अभियोगमा समेत शुक्रबार नै विशेष अदालतमा मुद्दा चलाएको छ ।"
श्रमसहचारी नियुक्ति प्रक्रिया सुरु,"काठमाडौं (कास) श्रम, रोजगार तथा सामाजिक सुरक्षा मन्त्रालयले नेपाली कामदारको प्रमुख गन्तव्य देशमा नयाँ श्रम काउन्सिलर र श्रमसहचारी नियुक्ति प्रक्रिया अगाडि बढाएको छ ।खाडी तथा मलेसियामा कार्यरत नेपाली कामदारको श्रम मामिलामा सहजीकरण गर्न सरकारले नियुक्त गरेर पठाएका श्रमसहचारीको सेवा अवधि पुस पहिलो साता सकिँदै छ । मन्त्रालयले पदावधि सकिन लागेका श्रम काउन्सिलर तथा सहचारीको म्याद दुई महिना थप गरेको छ । नयाँ श्रमसहचारी छान्ने प्रक्रिया बिहीबारदेखि सुरु भएको छ, श्रम मन्त्रालयका प्रवक्ता नारायण रेग्मीले भने । श्रमले ०७४ माघ २५ भित्र श्रमसहचारी नियुक्तिका लागि आवेदन दिएकालाई पुनः विषयवस्तुको ज्ञान तथा प्रस्तुतीकरणको मौका दिएको छ । त्यतिखेरदेखि नै श्रमसहचारीको नियुक्ति प्रक्रिया रोकिएको थियो । सरकारले कतार, साउदी अरब, दक्षिण कोरिया र संयुक्त अरब इमिरेट्स (यूएई) मा श्रम काउन्सिलर तथा कुवेत, ओमन र बहराइनमा सहचारी छनोट गर्न लागेको हो । यूएई, साउदी अरब (रियाद) र यूएईमा दुई वर्षअघि श्रम काउन्सिलरको पदावधि सकिए पनि नयाँ पठाइएको छैन । मन्त्रालयले नयाँ श्रमसहचारी दुई महिनाभित्र पठाइसक्ने जनाएको छ । वैदेशिक रोजगार ऐनअनुसार ५ हजारभन्दा बढी महिला कामदार भएका मुलुकमा श्रमसहचारी पठाउने नियम छ । उनीहरूलाई नेपाली कामदार कार्यरत मुलुकको श्रम तथा रोजगारको स्थिति, अध्यागमनसम्बन्धी तथ्यगत जानकारी तथा त्यस देशले श्रम, अन्तर्राष्ट्रिय मानवअधिकार र कामदारको हित संरक्षणार्थ चालेका कदमबारे नेपाल सरकारलाई जानकारी गराउनेलगायत जिम्मेवारी तोकिएको छ ।"
किन बल्झिरहन्छ विवाद ?,"(काठमाडौं)  कांग्रेस सभापति शेरबहादुर देउवाले केही दिनअघि आफू निकटस्थहरूसँग भनेका थिए, रामचन्द्रले अझै पनि मलाई सभापति भएको रिकजनाइज गर्न सकेका छैनन् । आफू नेतृत्वमा आएदेखि नै वरिष्ठ नेता रामचन्द्र पौडेलले सहयोग नगरेको उनको गुनासो छ । पौडेलको पनि उस्तै गुनासो छ, चार पटक प्रधानमन्त्री र पार्टी सभापति भइसकेका देउवाले आफूलाई कुनै कुरामा साथ दिएनन् ।यतिबेला कांग्रेसभित्र सुरु भएको किचलोको प्रमुख कारण राजनीतिका यी दुई समकालीन दौंतरीबीचको द्वन्द्व हो । विधानतः पार्टीको १४ औं महाधिवेशन अबको दुई महिनाभित्र गर्नुपर्छ तर यो बीचमा महाधिवेशन नहुने पक्कापक्की छ । विधानअनुसार अहिलेकै कार्यसमितिको कार्यकाल एक वर्ष थप्नुको विकल्प छैन । त्यसमा पौडेलपक्षीय नेताहरूले उतिसाह्रो विरोध गरेका छैनन् तर थपिएको समयमा पनि महाधिवेशन नगरी संविधानले दिएको ६ महिनाको समयसमेत लिने हो कि भन्ने उनीहरूको आशंका छ । देउवाको पृष्ठभूमि र कार्यशैलीले पौडेलको आशंकालाई बल दिएको छ । समय गुजार्दै जाने र महाधिवेशन गराउन नसकेको कारण देखाएर अहिलेकै कार्यसमिति निर्वाचित भएको भनी निर्वाचन आयोगमा नामावली बुझाउने प्रपञ्च त होइन ? केही समयअघि पौडेलले केन्द्रीय कार्यसमिति बैठकमै भनेका थिए । देउवा भने पार्टी संरचनाहरूलाई आफूअनुकूल बनाएर मात्रै महाधिवेशनमा जाने योजनामा देखिन्छन् । उनले त्यहीअनुसार संरचनाहरू गठनपुनर्गठन गर्न खोजिरहेका छन् । बिहीबार केन्द्रीय कार्यालयस्थित पौडेलको कार्यकक्षमा भएको छलफलले पनि यस्तै निचोड निकालेको थियो । पार्टीभित्रको मूल मुद्दा महाधिवेशनलाई पन्छाएर विभागको संख्या थप्ने र आफ्ना निकटकालाई व्यवस्थापन गर्ने योजना अघि बढाउनु महाधिवेशनलाई प्रभावित पार्ने रणनीति भएको पौडेल समूहको बुझाइ छ । पार्टीमा पकड राखिरहन देउवाले जे पनि गर्न सक्छन्, यही बेला हामीले नियन्त्रण गर्न सक्नुपर्छ भन्ने हाम्रो पक्षको पोजिसन हो, पौडेलनिकट एक केन्द्रीय सदस्यले भने, रोक्न सकिएन भने १४ औं महाधिवेशनमा झनै अप्ठ्यारो पर्न सक्छ । देउवामा पनि पौडेल र उनी पक्षीय नेताहरूप्रतिको बुझाइ उस्तै खालको छ । आसन्न महाधिवेशनको संघारमा विभाग गठन गर्न नसकेको, नेविसंघ, तरुण दललगायत भ्रातृसंस्थाको अधिवेशन गर्न नसकेको, केन्द्रीय कार्यसम्पादन समिति, संसदीय समिति गठन नभएको, प्रदेश कार्यसमिति नबनाएको जस्ता मुद्दालाई महाधिवेशनमा आफूविरुद्ध प्रयोग हुन सक्ने भय उनमा छ । आसन्न महाधिवेशनबाट पनि सभापतिमा निरन्तरता खोजेका देउवा यस्ता कमीकमजोरीलाई मुद्दा बनाउन नदिन सचेत देखिन्छन् । त्यसैले सहमति नभए पनि अवरोध चिरेर अघि बढ्ने योजनामा उनी पुगेका हुन् । पौडेलपक्षको बहिष्कारका बीच बिहीबार केन्द्रीय कार्यसमिति बैठक चलाउनु त्यसैको सन्देश भएको देउवानिकट सदस्यहरू बताउँछन् । अब मसँग समय छैन, सहमति नभए पनि पार्टीका रोकिएका, निर्णय हुन नसकेका सबै काम पूरा गर्छु, देउवाले आफ्नो समूहमा राखेको भनाइ उद्धृत गर्दै एक नेताले भने, गरेन भन्ने र गर्न पनि नदिने रणनीतिमा अब फस्न हुन्न । दुवै पक्षको रणनीति र आशंका पार्टीको १४ औं महाधिवेशनबाट को नेतृत्वमा आउने भन्ने संघर्षमा केन्द्रित रहेको बताउँछन् केन्द्रीय सदस्य गगन थापा । कार्यकाल सकिन लाग्दा पनि महाधिवेशनको कार्यतालिकामा छलफल नगर्नु सभापतिको अर्घेल्याइँ भएको थापाको बुझाइ छ । दुई महिना बाँकी छँदा सभापतिले पार्टीलाई दिशानिर्देश गर्नुपर्छ कि पर्दैन ? उनको प्रश्न छ, सभापतिले कहिले अधिवेशन गर्न चाहनुभएको हो ? कसरी गर्न खोज्नुभएको हो ? एक वर्ष बढाउन खोज्नुभएको हो कि अझै तन्काउन लाग्नुभएको हो ? यी कुरा प्रस्ट भएपछि मात्रै पार्टीका विभागलाई यति समयसम्म किन खाली गर्ने भन्ने तर्क गर्न मिल्ने उनको भनाइ छ । समयमै महाधिवेशन गर्नुपर्ने मुद्दा पौडेलले एक वर्षदेखि उठाइरहेका छन् । ०७५ पुस पहिलो साता सम्पन्न महासमिति बैठकमै उनले ०७६ फागुन ७ गते केन्द्रीय महाधिवेशन गर्ने गरी तालिका ल्याउन प्रस्ताव राखेका थिए । स्थानीय, प्रदेश र संघीय संसद्को निर्वाचनमा पार्टी पराजित भएको अपजस आफूमाथि लागेका बेला देउवाले महाधिवेशनको चर्चा गर्नै चाहेनन् । अहिले पनि उनले महाधिवेशनलाई टारिरहेका छन् ।देउवा अहिले जुन दलदलमा फसेका छन्, त्यो उनी आफैंले सिर्जना गरेका हुन् । १२ औं महाधिवेशनमा उनी सुशील कोइरालासँग पराजित भए तर कोइरालालाई आफ्नो योजनाअनुसार काम गर्न दिएनन् । उनले हरेक कुरामा भागबन्डा खोजेर अप्ठ्यारो पारिरहे । फलतः पार्टी भागबन्डामै चल्न थाल्यो । ०६४ असोजमा पार्टी एकीकरण हुँदा ६० र ४० को भागबन्डाको आधार बनाइएको थियो । त्यही आधारमा देउवाले पार्टीमा ४० प्रतिशतको हिस्सा खोजेका थिए ।पदाधिकारीदेखि पार्टीका विभाग, समिति र सरकारमा समेत उनले तत्कालीन सभापति कोइरालासँग लडेरै ४० प्रतिशत हिस्सा लिएका थिए । आफ्नो पक्षका तरुण दल, महिला संघलगायतका भ्रातृसंस्था कोइरालाले विघटन गरिदिएपछि देउवाले केन्द्रीय सदस्यबाटै राजीनामा दिएका थिए । पटकपटक उनी र उनी पक्षीय समूहले बैठक बहिष्कार गरे । ४० प्रतिशत हिस्सासहितको प्याकेजमा सहमति बनेपछि मात्रै उनले राजीनामा फिर्ता लिएका थिए । कोइरालाले पनि आफ्नो कार्यकालको आखिरी समयमा पार्टीका केन्द्रीय विभाग गठन गरे तर विवादकै कारण काम गर्न सकेनन् । भागबन्डा नमिलेको भन्दै देउवा समूहका सदस्यहरूले सामूहिक राजीनामा दिएका थिए । यस्तै अवरोध र विवादका बीच कोइरालाका पालामा पनि पार्टी अनिर्णयको बन्दी बन्न पुगेको थियो ।१३ औं महाधिवेशनमा देउवाले परिस्थिति त उल्ट्याए तर आफैंले संस्थागत गरेको भागबन्डालाई भने मेट्न सकेनन् । वरिष्ठ नेता पौडेलपक्षले पार्टीका सबै तह र संरचनामा ४० प्रतिशत हिस्सा खोज्दै आएको छ । १३ औं महाधिवेशनबाट त पार्टीमा तेस्रो समूहसमेत निर्माण भएको छ । पूर्वमहामन्त्री कृष्णप्रसाद सिटौला नेतृत्वमा रहेको यो समूहले पनि हैसियतअनुसारको हिस्सा खोज्दै आएको छ । देउवा अहिले भागबन्डा मिलाउन नसक्ने र निर्णय पनि गर्न नसक्ने अवस्थामा पुगेका छन् । यसका पछि पार्टीको १४ औं महाधिवेशनको प्रतिस्पर्धा मात्रै कारण नभएको बताउँछन्, केन्द्रीय सदस्य श्याम घिमिरे । उनका अनुसार पार्टी एकल नेतृत्वमा चल्ने या सामूहिक नेतृत्वमा भन्ने द्विविधाले पार्टी अनिर्णयको बन्दी बन्न पुगेको छ । बीपीदेखि गिरिजाप्रसादको सुरुवाती कालखण्ड एकल नेतृत्वको अभ्यासमा चल्यो । गिरिजाप्रसादकै पछिल्लो कार्यकाल सफल भएन । त्यसपछि सामूहिक नेतृत्व र संस्कृतिको पद्धति हामीले बसाल्यौं, घिमिरे भन्छन्, यसले पावर सेयरिङको कुरा ल्यायो । लोकतन्त्रमा जित्नेले कानुन र प्रक्रियाअनुसार काम गर्न पाउनुपर्ने मान्यता हो तर पावर सेयरिङले त्यस्तो मान्यता खण्डित गर्यो । एकल जवाफदेहिता रहेन । पार्टी अप्ठ्यारोमा फस्दै गयो । सभापति देउवाले समेत चार वर्षको कार्यकाल सकिन लाग्दा पनि केन्द्रीय विभाग गठन गर्न सकेका छैनन् । विधानअनुसार महाधिवेशन सम्पन्न भएको दुई महिनामा विभाग गठन (हाल संशोधित विधानमा ६ महिना) गरी सक्नुपर्ने हो । कार्यकाल सकिन दुई महिना बाँकी छँदा देउवाले विभाग गठनको प्रस्ताव केन्द्रीय कार्यसमितिमा प्रस्तुत गरेका छन् । एकातिर पार्टीमा सहमति छैन, अर्कोतर्फ देउवाको यो प्रस्ताव विधानविपरीत छ । दस महिनाअघिदेखि नेविसंघ नेतृत्वविहीन छ । चार जना पदाधिकारीमा तरुण दलको कार्यसमितिको कार्यकाल सकिएको छ । केन्द्रीय कार्यसम्पादन समिति र संसदीय समिति २७ महिनादेखि रिक्त छन् । दर्जन बढी भ्रातृसंस्थाको वर्षौंदेखि अधिवेशन हुन सकेको छैन ।देउवानिकट घिमिरे सामूहिक नेतृत्व प्रणालीकै कारण पार्टी यथास्थितिमा चल्न थालेको टिप्पणी गर्छन् । आफ्नो योजनाअनुसार अघि बढ्न खोज्दा द्वन्द्व बढ्छ । द्वन्द्व बढ्नभन्दा यथास्थितिमा पार्टी रहोस् भनेर निर्णय नगर्ने प्रवृत्ति देखियो, यो खतराको सूचक हो, उनले थपे, अहिले पार्टीभित्रको मुख्य समस्या पनि यही हो, पार्टी सञ्चालनकै पद्धतिमाथि छलफल हुनु जरुरी छ । नत्र भोलिको सभापतिले पनि यही नियति भोग्ने हो । नेविसंघका संस्थापक अध्यक्ष विपीन कोइराला भने पार्टीमा आदर्श नेता नभएकाले समस्या आएको बताउँछन् । कांग्रेसमा अहिले पनि बीपी, सुवर्णशमशेर, गणेशमान, कृष्णप्रसाद र गिरिजाप्रसादजस्ता आइडियल नेता खोज्छौं तर हामीले आस गरेजस्तो क्षमता र योग्यता अहिलेको नेतृत्वमा छैन, देउवा र पौडेलका समकालीन रहेका कोइरालाको भनाइ छ, आफ्ना आसेपासे र दातालाई मात्रै च्याप्न थालेपछि पार्टीमा कलह आउँछ । हार्ने पक्षलाई योग्यता र क्षमताअनुसार कदर नगरी गुटका व्यक्तिलाई मात्रै संरक्षण गर्न खोज्दा सभापति देउवा पटकपटक अप्ठ्यारोमा पर्ने गरेको बताए । उनका अनुसार देउवा र पौडेलबीच अहिले पार्टी सत्ता कसले कब्जा गर्ने भन्ने मुख्य संघर्ष छ ।"
भिसा स्टिकरमा अनुसन्धान,"काठमाडौं (कास) विदेशस्थित नेपाली कूटनीतिक नियोगहरूले प्रवेशाज्ञा (भिसा) स्टिकरबापत संकलित राजस्वमध्ये करिब ३९ करोड ३१ लाख रुपैयाँ हिनामिना गरेको आशंकामा अख्तियार दुरुपयोग अनुसन्धान आयोगले अनुसन्धान थालेको छ । अध्यागमनबाट लगिएका भिसा स्टिकरअनुसार राजस्व संकलन भएको नभेटिएपछि अख्तियारले गृह र परराष्ट्र मन्त्रालयबाट विवरण झिकाएर छानबिन थालेको हो । अख्तियारले गृह र परराष्ट्र मन्त्रालयलाई मंसिर १२ गते नै पत्र पठाएर आव २०७५७६ मा भिसा स्टिकर र संकलित राजस्वको विवरण उपलब्ध गराइदिन भनेको थियो । त्यसको १३ दिनपछि गृहले अख्तियारलाई पत्र लेख्दै गत वर्ष विदेशस्थित नियोगलाई अध्यागमन विभाग हुँदै परराष्ट्र मन्त्रालयमार्फत ३४ लाख ७८ हजार ९ सय २० अमेरिकी डलरबराबरका १ लाख १६ हजार २ सय ४७ थान स्टिकर पठाएको जवाफ दिएको छ । गृहसचिव प्रेमकुमार राईले मंसिर २४ गते सचिवस्तरीय निर्णय गरेर भिसा स्टिकर हिनामिनासम्बन्धी रायसहितको विवरण पठाउन निर्देशन दिएका थिए । यो विषयमा अख्तियारको २ नम्बर महाशाखाले अनुसन्धान गरिरहेको छ । गृहले १३ पानाको फाइल पठाउँदै भिसा स्टिकरबापतको राजस्व परराष्ट्र मन्त्रालयबाट हरेक वर्ष अध्यागमन विभागमा पेस हुनुपर्नेमा अधिकांशले त्यसको पालना नगरेको जानकारी पनि अख्तियारलाई दिएको छ । स्विट्जरल्यान्डको जेनेभा र भारतको नयाँदिल्लीस्थित नियोगबाट मात्रै मासिक रूपमा भिसा स्टिकरबापतको राजस्व विवरण आउने गरेका छ, अध्यागमन विभाग स्रोतले भन्यो, यही ब्यहोरासहितको विवरण गृह हुँदै अख्तियारलाई पठाइएको छ ।विदेशमा नेपालका ३० वटा नेपाली दूतावास, ६ वटा कन्सुलर र ३ वटा स्थायी नियोगका कार्यालय छन् । हरेक वर्ष भिसा स्टिकरको रकम दाखिला गर्न ताकेता गर्दा पनि परराष्ट्र मन्त्रालयले अटेर गरेको अध्यागमन विभाग स्रोतको भनाइ छ । गृहले अख्तियारलाई पठाएको भिसा स्टिकरसम्बन्धी विवरणमा भनिएको छ, अध्यागमन नियमावलीको दफा १२ (३) बमोजिम विदेशस्थित कूटनीतिक नियोगहरूबाट भिसा जारी गर्दा उठेको राजस्व विवरण मासिक रूपमा परराष्ट्र मन्त्रालयले अध्यागमन विभागलाई पठाउनुपर्ने व्यवस्था रहेकामा सोअनुसार हुने गरेको छैन । केही नियोगबाट राजस्वको बोधार्थ कपी प्राप्त हुने गरेको छ । २०७४७५ मा नियोगहरूलाई अध्यागमनले १ लाख ७४ हजार २ सय ७६ थान भिसा स्टिकर उपलब्ध गराएको थियो । त्यसमाथि पनि अनुसन्धान आवश्यक रहेको गृृह मन्त्रालय स्रोतले जनाएको छ । २०७५ चैतमा महालेखा परीक्षकको कार्यालयले सार्वजनिक गरेको प्रतिवेदनअनुसार कूटनीतिक, सरकारी, पर्यटक, अध्ययनलगायत ११ किसिमका प्रवेशाज्ञा जारी हुँदै आएकामा कूटनीतिक नियोगबाट जारी भएका स्टिकरको राजस्व सरकारलाई बुझाइएको छैन ।अख्तियारले भिसा जारी गर्ने नियोगका अधिकारीको विवरण पनि मन्त्रालयबाट लगेको छ । तर यसलाई गोप्य राखिएको छ । विभागले २०७४७५ मा ४५ करोड ८६ लाख र कूटनीतिक नियोगबाट ६२ करोड ६५ लाख ८७ हजार राजस्व संकलन गरेको थियो । तर स्टिकरअनुसार राजस्व विवरण नदेखिएको विभागको भनाइ छ । भिसा स्टिकर जारी भएपछि त्यसअनुसारको राजस्व संकलन हुनुपर्छ, स्टिकर खपत नभए स्टिकर विभागमै फिर्ता गरिनुपर्छ, अध्यागमन स्रोतले भन्यो, भिसा स्टिकर खपत भएको देखाउने तर राजस्व त्यसअनुसार नहुने देखिएपछि हामीले पनि अनुसनधान हुनुपर्छ भनेका हौं । २०७४७५ मा ५ लाख ६७ हजार ४ सय ७६ थान भिसा स्टिकर जिन्सी खाताबाट खर्च जनाएकामा विदेशस्थित कूटनीतिक नियोगबाट १ लाख ७४ हजार २ सय ७६ थान खपत भएको उल्लेख गरिएको छ ।परराष्ट्र सचिव शंकर बैरागीले अख्तियारले दिएको निर्देशन र पत्रबारे बिहीबारसम्म कुनै जानकारी नपाएको प्रतिक्रिया दिए । प्रक्रियामा होला, मेरो जानकारीमा आएको छैन, उनले कान्तिपुरसँग भने ।"
संसद्मा यौन हिंसा भएको छैन,"काठमाडौं (कास) गण्डकी प्रदेशसभाकी सदस्य पुष्पा केसी भण्डारीले समाजका विभिन्न क्षेत्रमा यौनहिंसाका घटना हुने गरे तापनि संसद्भित्र आफूले यौन दुर्व्यवहारका घटना भोग्नु नपरेको स्पष्ट पारेकी छन् । भण्डारीले मंसिर २३ गते कान्तिपुरमा छापिएको संसद्भित्रै यौनहिंसा भयो शीर्षक समाचारप्रति प्रतिक्रिया जनाउँदै यस्तो धारणा राखेकी हुन् । आफूले यौनहिंसाका आम प्रवृत्तिबारे उल्लेख गरे तापनि संसद् र सांसद भन्ने शब्दचाहिँ कतै प्रयोग नगरेको उनको दाबी छ । हामीले अनुभव गरेका छौं (समाजमा) यौनहिंसा छ । एकदम हिंसा छ । हामीसँग बोल्दाखेरी मानिसहरूले डबल मिनिङ आउने शब्दहरू बोल्छन् । हामीसँग डिफरेन्ट फिलिङ दिने गरी हात मिलाउँछन्, छुन आउँछन् । त्यसलाई कसरी ग्रहण गर्ने ? प्रदेशसभा सदस्य भण्डारीले मंसिर २२ गते मिडिया हाउसद्वारा पोखरामा आयोजित एक कार्यक्रममा भनेकी थिइन्, हामीसँग यस्तो व्यवहार हुन्छ भने यो हिंसा होइन ? हामीले त्यस्तो फिल गर्ने तरिकाले मान्छेले डिल गर्दछ भने त्यो हिंसा होइन ?गण्डकी प्रदेशसभामा यौनहिंसाका घटना भएको भन्ने महिला सांसदहरूको भनाइ सार्वजनिक भएपछि व्यापक प्रतिक्रिया उत्पन्न भयो । यही सन्दर्भमा भण्डारीले समाजमा यौनहिंसा भए पनि संसद्भित्र व्यक्तिगत रूपमा आफूले त्यस्तो घटनाको सामना गर्नु नपरेको बताएकी हुन् ।"
नेपालफ्रान्स परामर्श संयन्त्र,"काठमाडौं (कास) द्विपक्षीय सम्बन्ध स्थापना भएको करिब सात दशकपछि नेपाल सरकार र फ्रान्स सरकारबीच पहिलो पटक परराष्ट्र मन्त्रालय स्तरीय द्विपक्षीय परामर्श संयन्त्र स्थापना भएको छ । राजधानीमा शुक्रबार भएको दुई पक्षीय बैठकमा उक्त संयन्त्रको सहमतिपत्रमा हस्ताक्षर भएको हो । द्विपक्षीय सम्बन्ध र क्षेत्रीय तथा अन्तर्राष्ट्रियस्तरमा समान चासो भएका विषयहरूलाई नियमित रूपमा पुनरावलोकन गर्न संयन्त्र स्थापना गरिएको परराष्ट्र मन्त्रालयद्वारा जारी विज्ञप्तिमा उल्लेख छ । दौत्य सम्बन्ध स्थापनाको १८ वर्षपछि सन् १९६७ मा नेपाल र फ्रान्सले एकअर्काका मुलुकमा आआफ्ना राजदूतावासको स्थापना गरेका थिए । नेपालको तर्फबाट परराष्ट्र मन्त्रालयका सहसचिव निर्मलराज काफ्ले र फ्रान्सको तर्फबाट नेपालका लागि फ्रान्सका राजदूत फ्रान्कोइस जेभियर लेगरले सहमतिपत्रमा हस्ताक्षर गरेका हुन् । कार्यक्रममा परराष्ट्रमन्त्री प्रदीपकुमार ज्ञवाली र फ्रान्सका तर्फबाट पहिलो संयन्त्रको बैठकमा उपस्थित भएका पदाधिकारीहरूको उपस्थिति थियो । बैठकमा नेपालको तर्फबाट परराष्ट्र सचिव शंकरदास बैरागी र फ्रान्सको तर्फबाट परराष्ट्र मामिलाका प्रतिनिधि थिएरी म्याटहाउले नेतृत्व गरेका थिए । बैठकमा दुई मुलुकबीचको सम्बन्ध र सहकार्यबारे छलफल भएको थियो । मन्त्रालयका अनुसार दुई पक्षबीच आर्थिक सहकार्य, व्यापार, पर्यटन, लगानी र जनस्तरमा सम्बन्ध विस्तारबारे कुरा भएको थियो । फ्रान्सेली पक्षले नेपालमा लगानी गर्न आफ्नोतर्फबाट सहयोग गर्ने प्रतिबद्धता व्यक्त गरेका थिए । साथै, फ्रान्सले नेपालले अर्को वर्ष मनाउन लागेको नेपाल भ्रमण वर्षलाई सफलतापूर्वक सम्पन्न गर्न पूर्ण रूपमा सहयोग गर्ने प्रतिबद्धता जनाएको थियो ।"
फोहोर व्यवस्थापन कानुन बनाऊ,काठमाडौं (कास) स्वास्थ्यजन्य फोहोरमैला व्यवस्थापन र खानेपानी सरसफाइका लागि संघीय सरकारले रणनीतिसँगै कानुन बनाउनु आवश्यक रहेको विज्ञहरूले औंल्याएका छन । राजधानीमा यससम्बन्धी तीनदिने कार्यशाला गोष्ठीको समापनमा शुक्रबार विज्ञहरूले उक्त कुरा औंल्याएका हुन् । सम्बन्धित विषयमा दुई दर्जन प्रस्तुति तथा छलफल गरी स्वास्थ्य संस्थाजन्य फोहोर व्यवस्थापनका लागि १२ बुँदे प्रतिबद्धता पत्रसमेत जारी गरिएको छ । यस्तै संघीय सरकारले प्रविधि र उपकरणहरूको मापदण्डसहितको मार्गदर्शन तयार गर्ने र त्यसका आधारमा प्रदेश तथा स्थानीय तहले निर्देशिकाहरू तयार गरी कार्यान्वयनमा ल्याउनेसमेत प्रतिबद्घता पत्रमा उल्लेख छ ।
अझै कन्दमूलले प्राण धान्छन् चेपाङ,"(काँकडा, मकवानपुर)  मकवानपुरको पश्चिमी क्षेत्रमा पर्ने राक्सिराङ गाउँपालिका७ धिराङस्थित भीमबहादुर चेपाङको परिवार वर्ष दिनमा नौ महिना जंगली कन्दमूलको भर पर्छ । उनको घरमा हिजोआज मकै, कोदो, चामललगायत खाद्यान्न छैन । तिहार पर्व सकेलगत्तै खानेकुरा सकिएकाले जंगली कन्दमूलले प्राण धानिरहेका छौं, भीमबहादुरले भने, तल्लो गाउँतिर कहिलेकाहीँ ज्यालामा काम गर्न पाइन्छ, काम पाएका बेलामा पिठो किनेर ल्याइन्छ । यस क्षेत्रमा दिनभर काम गरेबापत चेपाङहरू सय रुपैयाँदेखि दुई सय रुपैयाँसम्म मात्र पाउँछन् । बिहानदेखि पसिना चुहाएर काम गरे पनि निकै कम ज्याला पाउने गरेको भीमबहादुरका २० वर्षीय छोरा श्यामले भने । पाएको काम नगरे मुख फेर्न पाइँदैन, गर्यो त्यति ज्यालाले के गर्नु ? उनले निराशा पोखे । खाद्यान्न अभावले जंगली कन्दमूल खान बाध्य चेपाङहरू साहुले जति भन्यो त्यतिमै काम गर्न बाध्य छन् । ज्यालामजदुरी नगरेका बेलामा बिहानबेलुका उनीहरू गिठ्ठाभ्यागुर उसिनेर खाने गर्छन् । भीमबहादुरकी पत्नी विनुमायाले ११ सन्तान जन्माएकी थिइन् । तीमध्ये नौजना अझै छन् । दुई छोरा अलग बसेका छन् भने छोरीको बिहे भइसकेको छ । ६ जना छोराबुहारी, नातिनातिना गरेर भीमबहादुरको फुसको छाप्रोमा १८ जना बस्छन् । जाडो महिनामा आगो बालेर अँगेनाको चारैतिर उनीहरू सुत्छन् । चेपाङको घरमा कोठा हुँदैन, भीमवहादुरले भने, जाडोमा मुढा बालेर सुत्यो, गर्मीमा त जता लडे पनि भइगयो । विनुमायाको १२ वर्षमा विवाह भएको हो । १४ वर्षको उमेरमा पहिलो छोरी जन्माइन् । तर, पाँच महिनामै झाडावान्ता भएर उनको मृत्यु भयो । जिल्लाको अत्यन्त विकट उक्त बस्तीमा सबैभन्दा ठूलो परिवार भीमबहादुरकै हो । यो परिवारको नाममा एक धुर जमिन छैन । गिठ्ठा तास्दै विनुमायाले चेपाङ भाषामा भनिन्, ङि गरिब लेह (हामी गरिब छौं) । रामकुमार चेपाङ परिवारको हालत पनि उस्तै छ । भूकम्पले घर भत्काएपछि उनको परिवार गाउँकै शंखरे ओडारमा बसेको थियो । पछि सञ्चारकर्मीहरूको सहयोगमा छाप्रो बनाएर उनी ओडारबाट सरे । सात जनाको परिवार रहेको रामकुमारको घरभित्रको एउटा कुनामा गिठ्ठा र भ्यागुर थुपारेर राखिएको छ । हाम्रो खानेकुरा नै यही हो, उनले भने, जंगलमा गिठ्ठा भ्यागुर पाउन छोड्यो भने हामी भोकभोकै मर्छौं । भगवान्ले हाम्रै लागि गिठ्ठा फलाइदिनुभएको छ ।पूर्वपश्चिम राजमार्गको लोथर बजारबाट ९ घन्टा हिँडेर पुगिने धिराङका अधिकांश बासिन्दाको बाँच्ने आधार नै जंगली कन्दमूल हो । हिउँदमा गर्लिङसम्म हलुका सवारीसाधन चल्छन् । त्यहाँबाट धिराङ पुग्न साढे २ घन्टा हिँड्नुपर्छ । उनीहरूको खोरियामा कोदो र मकै त फल्छ तर मुस्किलले तीन महिना पनि खान पुग्दैन । धिराङ आधारभूत विद्यालयका प्रधानाध्यापक बाबुलाल तामाङ भन्छन्, ६ महिना पनि आफ्नो उत्पादनले खान पुग्ने एक परिवार पनि यहाँ छैन । खाद्यान्न अभावले पहिले यस क्षेत्रका बालबालिका पढ्न जाँदैनथे । गाउँका अगुवा र शिक्षकको करबलले चेपाङ समुदायका बालबालिका भर्ना हुने गरे पनि उनीहरू बीचमै छाडिदिन्थे । अहिले भने सुधार देखिएको छ । गिठ्ठा खोज्न अभिभावकमात्र जान्छन्, छोराछारीलाई स्कुल पठाउँछन् । स्कुलमा दिवाखाजाको व्यवस्था गरिएपछि उनीहरूमा स्कुलप्रतिको आकर्षण बढेको प्रधानाध्यापक तामाङले बताए । दिगो विकासका लागि एकता नेपाल नामक गैरसरकारी संस्थाले ६ वर्षदेखि उक्त स्कुलमा दिवाखाजाको व्यवस्था गरेको छ ।धिराङ क्षेत्रमा सय घरधुरीभन्दा बढी चेपाङ समुदायको बसोबास छ । उक्त गाउँपालिकामा करिब एक हजार पाँच सय चेपाङ समुदायको घरधुरी छ । अधिकांश चेपाङहरूमा खाद्यान्नको समस्या छ, गाउँपालिकाका अध्यक्ष राजकुमार मल्लले भने, भिरालो जमिनमा बसोबास छ, खोरियामा खेती गर्छन्, उनले भने, त्यही कारण दुरदराजका चेपाङलाई विकासको मूलधारमा ल्याउन समस्या परेको हो । गाउँपालिकाले उनीहरूको जीवनस्तर उकास्न दुर्गममा मोटरबाटो पुर्याउने, छोराछोरीलाई पढ्ने वातावरण सिर्जना गर्ने र सीपमूलक तालिम दिएर आयआर्जन गर्न लगाउनेतर्फ गाउँपालिकाको ध्यान केन्द्रित रहेको अध्यक्ष मल्लले बताए । कैलाश गाउँपालिकामा बस्ने चेपाङहरूको अवस्था पनि राक्सिराङ, धिराङका चेपाङको भन्दा भिन्न छैन । उनीहरू कुनै पनि राजनीतिक परिवर्तनको अनुभूति गर्न पाएका छैनन् । चेपाङ समुदायको उत्थानका लागि हामीले केही योजना बनाएका छौं, कैलाश गाउँपालिकाका अध्यक्ष टंकबहादुर मोक्तानले भने ।०६८ को जनगणनाअनुसार मुलुकभर चेपाङको संख्या ६८ हजार ३ सय ९९ छ । चेपाङ अगुवाका अनुसार कुल जनसंख्याको ८० प्रतिशतसँग लालपुर्जा छैन । ६ पुस्तादेखि पुर्जा नपाउनेहरू छन् । चेपाङको बढी बसोबास चितवन, मकवानपुर, धादिङ, गोरखा र तनहुँमा छ । पूर्व संविधानसभा सदस्य गोविन्दराम चेपाङका अनुसार कुल जनसंख्यामा वर्ष दिनसम्म खान पुग्ने चेपाङ सात प्रतिशत छन् । नौ महिना पुग्ने २५ प्रतिशत, ६ महिना पुग्ने ४० र तीन महिना मात्र खान पुग्ने चेपाङ २८ प्रतिशत छन् ।"
ठेचो जात्रामा लः स्वाँ,"(ललितपुर)  नेवारहरूको जात्रापर्वसँग फूलको गहिरो सम्बन्ध हुन्छ । प्रत्येक जात्रामा देवीदेवतालाई छुट्टाछुट्टै फूल चढाइन्छ । अक्षयतृतीयामा जाईको फूल, गठेमंगलमा कमलको फूल र घटस्थापनामा जमरा । योमरी पूर्णिमाको अवसरमा नचाइने ठेचोको नवदुर्गा नाचका लागि भने लः स्वाँ (लौठ सल्ला) चढाउने गरिन्छ । नवदुर्गा नाच ठेचोका माली समुदायले सञ्चालन गर्छ । मालीबाहेक अन्य समुदायका व्यक्ति नाचमा सहभागी हुन पाउँदैनन् । फूल भने ठेचोभन्दा तल लाछी टोलस्थित महर्जन समुदायका मंका खलः (भजन समूह) ले चढाउने चलन छ ।फूल चढाउन वन विभागबाट साताअघि स्वीकृति लिएर गोदावरी क्षेत्रबाट ठेचो ल्याइएको थियो । मंका खलःका गुरु दशलाल महर्जनका अनुसार लः स्वाँ रातो मत्स्येन्द्रनाथ, सेतो मत्स्येन्द्रनाथ, कीर्तिपुरको इन्द्रायणी देवी जात्रामा पनि अनिवार्य चढाउनुपर्छ । अति दुर्लभ प्रजातिको यो फूल क्यान्सरजस्तो रोगको औषधि बनाउन प्रयोग गरिन्छ । कतिपय फूल किटाणु नष्ट गर्न, स्मरण शक्ति बढाउन, पाचनशक्ति बढाउन सेवन गरिन्छ, उनले भने, कतिपय धूप बनाउन प्रयोग गरिन्छ । जात्रामा शिरमा बेताली (पटुकाले बेरेर बनाइएको टोपी), निधारमा तिलक, शरीरमा द्यः अनि धुजी लः (विषेश प्रकारको लुगा) लगाएका थकालीहरू देखिन्छन् । नेवारी समाजमा यस्ता पोसाक लगाउनेलाई देवगणसरह मानिन्छ । ठेचोका ७६ वर्षीय रामगोविन्द मालीले यो पोसाक लगाउन थालेको ६ दशकभन्दा बढी भयो । बुढ्यौली उमेरमा पनि उनी ठेचो जात्रामा देवगणको भूमिकामा सक्रिय छन् । ६६ वर्षीय हेराबहादुर मालीले पनि नवदुर्गा नाचमा ब्रह्मायणी देवगणको भूमिका निर्वाह गरेको ५० वर्ष बित्यो । उनमा अझै जोसजाँगर उत्तिकै छ । नवदुर्गा गुठीमा ११ जना देवगण अपुग छन् । जात्रा लोप हुनबाट बचाउन ठेचोका सुर्जमान माली र रत्न मालीले चिराग समात्ने गुठीयारको जिम्मेवारी लिएका छन् । केही वर्षदेखि चिराग समाउने गुठीयार पनि छैनन् । नवदुर्गा नाच एक ठाउँबाट अर्को ठाउँमा लैजाँदा, नाच प्रदर्शन गर्दा चिराग अनिवार्य बाल्नुपर्ने धार्मिक परम्परा छ । गुठीयार नभए पनि श्यामबहादुर माली, राजन, कविन, महेन्द्र, मनोज, बिकी, रोशन माली पोमी (देवता समात्ने व्यक्ति) को भूमिका निर्वाह गरेका थिए । गुठीमा बाराही, काली, कुमारी, ब्रह्मायणी, महालक्ष्मी, सिघिनी र ब्याघिनी समात्ने गुठीयार खाली छन् । गुठीयार अभावमा नाच सञ्चालन गर्न कठिनाइ भएपछि संस्कृति जोगाउन अग्रसर भएको उनीहरू बताउँछन् । नाचको उल्लासयोमरी पूर्णिमाकै अवसरमा मनाइने नवदुर्गा नाचसँगै माथिल्लो लाछी टोलस्थित बालकुमारी र तल्लो लाछी टोलस्थित ब्रह्मायणीको खटजात्रा हर्षोल्लासका साथ मनाइएको छ । जात्रा प्रत्येक वर्ष मार्ग शुक्लपक्ष चतुर्दशीदेखि चार दिनसम्म हुने गर्छ । जात्राको पहिलो दिन मंगलबार माथिल्लो लाछीमा चार वटा र तल्लो लाछीमा तीनवटा राँगा काटी आआफ्नो गुठीका देवतालाई बलिको प्रसादसहित पूजाआजा गरिएको थियो । नेपाल भाषामा यस दिनलाई छोय्ला बुः भनिन्छ । शुक्रबार बिहान सबेरै नवदुर्गा मन्दिरबाट देवगणहरू पंक्तिबद्ध भई तल्लो लाछीस्थित मूल डबलीमा आई सामूहिक नृत्य गरेका थिए । नवदुर्गा गुठीका नाइके जितेन्द्र मालीका अनुसार यस नृत्यलाई नेवारीमा प्यपु द्यःल्हायेगु भनिन्छ । बेलुका नवदुर्गा भवानी देवी गुठीले बलिसहित पूजाआजा गरेपछि कालीको नृत्य प्रस्तुत गरिएको थियो । यस दिनलाई ठेचोवासीले न्हि प्यांख भन्छन् । अर्को मुख्य आकर्षण गुः (गुठी) द्यः (देवता) हुन् । गुठीयारहरूको मृत्यु र जात्राको समयमा बाहिर ल्याइने गुः द्यः जात्रामा बेलुका पालाको घरमा विधिपूर्वक गुठीमा भित्र्याइन्छ । गुः द्यः भित्र्याउने समयमा पाला घरकी थकाली नकीं (थकाली महिला) को मुख्य भूमिका हुने नाइके मालीले बताए । यसदिन उपवास बस्ने, देवता घरमा भित्र्याएदेखि पूजाआजा गर्ने, देवतालाई दैनिक घरमा पकाएको बिहानको भात चढाउने इत्यादि कार्य एक वर्षसम्म थकाली नकींले गर्ने गर्दछन् ।गुः द्यः भित्र्याउँदा काः (इन्द्र बाजा) अनिवार्य बजाउनुपर्ने मान्यता छ । नेवारी समुदायमा काः बाजा जात्रा पर्व र मानिसको मृत्यु हुँदाबाहेक अन्य समयमा बजाउन नहुने मान्यता छ । अन्तिम दिन शनिबार बिहान गणेश देवतालाई पालो थाप्नेको घरमा र भैरवलाई धुमधामसँग सिन्दुर जात्रा गरी पुखुसी टोल पुर्याइन्छ । जात्रामा तल्लो लाछीका मुख्य तीन र माथिल्लो लाछीका सात गुठी प्रत्यक्ष संलग्न हुन्छन् । गोदावरी नगरपालिका१२ ठेचोका वडाध्यक्ष जगतबहादुर महर्जनले लोपन्मुख बन्दै गएको सांस्कृतिक सम्पदा जोगाउन स्थानीय सरकार सञ्चालन ऐनमा तेकेर नीतिगत व्यवस्था गर्ने योजना रहेको बताए । वडा प्रोफाइल बनाउन बजेट विनियोजित गरेका छौं, उनले भने ।"
उच्च पहाडमा हिमपात,"काठमाडौं (कास) प्रदेश ३ का विभिन्न जिल्लाको उच्च पहाडी क्षेत्रमा शुक्रबारदेखि हिमपात सुरु भएको छ । दोलखाको कालिञ्चोक, रसुवाको लाङटाङ, रामेछापको गुप्तेश्वर क्षेत्र र काठमाडौंको चन्द्रागिरि डाँडामा हिउँ परेको छ । यस वर्षको जाडो मौसममा पहिलोपटक हिमपात सुरु भएको हो । हिमपातपछि दुई हजार मिटरभन्दा माथि दोलखा सदरमुकाम चरिकोटलगायतका क्षेत्रमा चिसो बढेको छ । सिमसिम पानी परिरहेकाले जनजीवन कठिन बन्दै छ । यसैगरी, रसुवाको उच्च हिमाली भूभागमा पनि हिमपात भएको छ । पर्यटकीय क्षेत्र लाङटाङमा हिमपात भइरहेको वडाध्यक्ष सुप्पा तामाङले बताए । जिल्लाको उत्तरी भेग लाङटाङ, क्याङ्जिन, गोसाइँकुण्ड, धुन्चेको लेक, चोलाङपाटी, लौरीबिना, चन्दनबारीलगायत ठाउँमा हिमपात भइरहेको हो । रामेछापको उमाकुण्ड गाउँपालिकास्थित गुम्देल, वाम्ती, कुभुकास्थली, प्रिती र गुप्तेश्वर क्षेत्रमा बाक्लो हिमपात भएको छ । गोकुलगंगा गाउँपालिकाको चुचुरे, ठोसे, रस्नालु र बेतालीको माथिल्लो भेगमा हिउँ परेको छ । दोरम्बा गाउँपालिकामा पर्ने शैलुङमा तीन फिटसम्म हिउँ जमेको स्थानीय दावाशङ्बु शेर्पाले बताए । डडुवा र गौश्वारामा बाक्लो हिउँले जनजीवन कष्टकर छ । शैलुङ र वाम्तीतर्फका सडकमा यातायात साधन अवरुद्ध भएका छन् । पानी पर्ने क्रम रोकिएको छैन ।"
थाहामा तीनवर्षे मेला,"हेटौंडा (कास) मकवानपुरको थाहा नगरपालिकास्थित इन्द्रायणीमाई मन्दिरमा बिहीबारदेखि तीनवर्षे मेला सुरु भएको छ । हरेक तीन वर्षमा लाग्ने मेला करिब चार सय वर्षअघिदेखि सुरु भएको हो । पालुङका नेवार समुदायले चौरमा रथ ल्याएपछि जात्रा सुरु हुन्छ । पहिलो दिन पालुङका नेवार समुदायले देवतासहित तीनवटा रथ बोकेर ल्याउँछन् । रातभर मन्दिरमा बलिसहित पूजा हुन्छ । राति नै पञ्चबलि पनि दिइन्छ । दोस्रो दिन उक्त क्षेत्रका अधिकांश बासिन्दाले बोका, भाले र राँगाको बलि चढाउँछन् । तेस्रो दिन रथ फिर्ता लगेपछि मेला सकिन्छ । नगरपालिकाले मेला सञ्चालन गर्न दुई लाख रुपैयाँ उपलब्ध गराएको स्थानीय श्याम श्रेष्ठले बताए । इन्द्रायणीमाई भगवती कालाभैरव गुठी संरक्षण समितिको व्यवस्थापनमा जात्रा सञ्चालन हुन्छ ।"
वडाध्यक्षलाई पक्राउ पुर्जी,"नुवाकोट (कास) क्षेत्राधिकार मिचेर रुख कटान गरी बिक्री गरेको आरोपमा वडाध्यक्षसहित तीन जनालाई वन डिभिजन कार्यालय नुवाकोटले पक्राउ पुर्जी जारी गरेको छ । सडक निर्माण गर्ने क्रममा सालको रुख कटान गरी बिक्री गर्न खोजेको आरोपमा बेलकोटगढी नगरपालिका१२ का वडाध्यक्ष डिल्लीराम सिलवाल, भृकुटी कटुवा सडक निर्माण उपभोक्ता समितिका अध्यक्ष भरत सिलवाल र काठ खरिद गर्ने किसन चित्रकारलाई पक्राउ पुर्जी जारी गरेको कार्यालयका अनुसन्धान अधिकृत मधुकुमार न्यौपानेले बताए । वडा कार्यालयले साल र साझ (असना) रुखका काठ बिक्रीका लागि गत कात्तिक ३ गते लिलामी सूचना निकालेको थियो । चित्रकारले ३ लाख ७६ हजार रुपैयाँमा लिलामी सकारेका थिए । पक्राउ पुर्जी जारी भए पनि तीनैजना पक्राउ परेका छैनन् ।"
कुमारीलाई मासिक १५ हजार,काठमाडौं (कास) काठमाडौं महानगरपालिकाले दुई जीवित देवी कुमारीलाई मासिक १५ हजार रुपैयाँका दरले भत्ता दिने भएको छ । शुक्रबार आयोजित पत्रकार सम्मेलनमा मेयर विद्यासुन्दर शाक्यले हनुमानढोकामा रहेकी कुमारीलाई मात्र भत्ता दिइरहेकोमा यस वर्षबाट मखन र किलागल टोलमा रहेका कुमारीलाई पनि उपलब्ध गराइने बताए ।
प्रहरी परिवारलाई आवास,"भक्तपुर (कास) मध्यपुर थिमि नगरपालिका६ कुन्डोलमा प्रहरी परिवार आवासगृह बन्ने भएको छ । नगरपालिकाको आर्थिक सहयोगमा समुदाय प्रहरी साझेदारीअन्तर्गत पहिलो चरणमा महानगरीय प्रहरी वृत्त थिमिमा कार्यरत प्रहरीका १० परिवारले आवास पाउने वृत्त प्रमुख प्रहरी नायव उपरीक्षक शान्तिराज कोइरालाले बताए । उक्त आवासगृह निर्माणका लागि बिहीबार नगरप्रमुख मदनसुन्दर श्रेष्ठ, उपप्रमुख अन्जनादेवी मधिकर्मी, भक्तपुर प्रहरी प्रमुख प्रहरी उपरीक्षक सविन प्रधानलगायतले शिलान्यास गरे । नगरपालिकाले प्रहरी परिवार आवासगृहका लागि करिब आठ आना जग्गा र एक करोड रुपैयाँ बजेट विनियोजन गरेको जनाएको छ । उक्त आवासगृह प्रहरी संगठनका हवल्दार, सिपाही तहका परिवारका लागि बनाउन लागेको वृत्त प्रमुख कोइरालाले बताए ।"
मन्दिर पुनर्निर्माणमा एक करोड हस्तान्तरण,"काठमाडौं (कास) ललितपुरको पाटनस्थित भीमसेन मन्दिरको पुनर्निर्माण गर्न ललितपुर महानगरपालिकाले एक करोड रुपैयाँ हस्तान्तरण गरेको छ । ०७२ सालको भूकम्पले क्षति भएको मन्दिर मर्मतसम्भार गर्न शुक्रबार महानगरपालिकाका मेयर चिरीबाबु महर्जन र उपमेयर गीता सत्यालले मन्दिर पुनर्निर्माण सरोकार समितिका अध्यक्ष कृष्णलाल महर्जनलाई चेक हस्तान्तरण गरे । मन्दिरको करिब ८० प्रतिशत भाग भत्काइसकेको सरोकार समितिका अध्यक्ष महर्जनले बताए । मन्दिरका पुराना सामानलाई संरक्षण गरी प्रयोग गरिन्छ, उनले भने । मन्दिरमा भएका सामानहरूको अभिलेखीकरण गर्दै भत्काउँदा ढिलाइ भएको उनले बताए । पुनर्निर्माण गर्न सुनलेपन कार्यबाहेक ४ करोड ९३ लाख लागत अनुमान गरिएको छ ।"
दुर्घटनापछिको स्वास्थ्य,"सडक दुर्घटनाले विकराल रूप लिँदैछ । यात्राको क्रममा दिनहुँ धेरैले ज्यान गुमाइरहेका छन् । दुर्घटनामा परेर घटनास्थलमै बित्ने त बितिहाले, सख्त घाइतेहरूले पनि तत्काल उपचार नपाउँदा मर्नुपर्ने स्थिति छ ।अन्तर्राष्ट्रिय मान्यता अनुसार मुख्य राजमार्गमा हरेक ३० किमिमा अर्थात् ३० मिनेटमा तालिम प्राप्त चिकित्सकसहितको राजमार्ग द्रुत उद्धार सेवा हुनुपर्छ । दुघर्टनाको चोट, मानसिक तनाव र शारीरिक असरले गर्दा ठूला एवं मध्यम चोटमा बिरामीको अवस्था अस्पताल लैजाँदा र पुर्याइसकेपछि पनि जाँचपड्ताल र अपरेसनको पूर्वतयारी गर्न समय लाग्दा औषधि र रगतसमेत बढी चाहिने बेलामा बिरामीको शरीरमा थप गम्भीर असर पर्न जान्छ । ठाउँठाउँमा दुर्घटना अस्पताल नभएकोले दुर्घटनापछि घाइतेले चाँडै उपचार पाउन नसकी मृत्यु बढेको छ ।अधिक रक्तस्राव, श्वासनली थुनिएर, टाउकाको गम्भीर चोट भई गिदी फाटेर, गर्धनको सुषुम्ना, नाडी चुँडिएर दुर्घटनाको केही मिनेटमै प्रायःजसोको ज्यान जाने गर्छ । नाक, मुख र घाँटीमा रगत जमेको मात्र छ भने श्वासनलीलाई सफा गरी घाइतेलाई बचाउन सम्भव हुन्छ । बाहिरी रक्तस्रावलाई साधारण शल्यक्रिया गरी कडा पट्टी बाँधेर रोकथाम गर्न सकिन्छ । घटनाको १०१५ मिनेटसम्म बाँचेकालाई श्वासप्रश्वास नली रक्षा गरी रक्तस्राव रोकेर बचाउन प्रयास गरे गम्भीर खालको भित्री चोट भएकालाई बाहेक बाहिरी चोट भएकालाई बचाउन सकिन्छ । दुर्घटनामा परि शरीरको भित्री भागमा रक्तस्राव भएकालाई मेजर अपरेसन गरेर मात्रै बचाउन सकिन्छ । टाउकाभित्र रगत जमेको, पेटमा साना रक्तनली, फियो र कलेजो एवं पेट र आन्द्रामा चोट लागी रक्तस्राव भएकालाई तुरुन्तै अपरेसन गरे जीवन जोगिन्छ ।समयमा उपचारको प्रबन्ध गर्न सक्ने हो भने दुर्घटनापछि ठूला हाड भाँचिएका र अधिक रक्तस्राव भएकाहरूलाई घाउको संक्रमणबाट बचाएर जीवन जोगाउन सकिन्छ । चोटपटक वा दुर्घटनाबाट बाहिर निस्केका वा हल्लेका दाँतलाई तुरुन्तै दाँतको घरमा स्थिर बनाई राख्नसके जीवनभरका लागि मुखमै प्राकृतिक दाँत रहन सक्छ । दाँत मुख बाहिर नै निस्केमा पनि सामान्य सलाइन पानीमा राखी अस्पतालमा ल्याइपुर्याए सोही दाँत सोही स्थान र अवस्थामा मुखभित्र रोप्न सकिन्छ । दुर्घटना स्थलमा उद्धारको क्रममा लड्ने तथा दुर्घटनाका समयमा हातखुट्टा चल्ने वा रिकभर गर्न सकिने हुँदा पनि सामान्य सावधानीको अभावमा झ्याइँकुटी पार्दै बोरा फालेजस्तै एम्बुलेन्स, गाडीमा राख्दा घाइतेको चोट झनै बल्झी अवस्था थप बिग्री घाइते बाँचे पनि जीवनभर ओछ्यान पर्नुपर्ने अवस्था आउने गरेको छ । तसर्थ घाइतेको गर्धन, घाँटी, शरीर, खुट्टालाई हलचल नहुनेगरी सन्तुलित रूपमा उद्धार गरी सावधानीपूर्वक अस्पताल ल्याइएमा धेरैलाई पूर्ववत् अवस्थामै फर्काउन सकिन्छ ।सडक सुरक्षा सुधार्न सडकको पूर्वाधारमा सुधार आवश्यक छ । सवारी साधनको अवस्था कस्तो छ भनी उच्च प्राविधिक जाँच निकै आवश्यक हुन्छ । हामीसित दुर्घटनामा कमी ल्याउने कानुन नभएका होइनन्, छन् । तर ती कानुनको कडा परिपालना हुन सकिरहेको छैन । राज्यले यसमा कडाइ गर्नुपर्छ । सडक प्रयोगकर्ता चालक, साइकलयात्री र पदयात्रीको अनुशासन र आपत्कालीन उपचार लगायतका विषयमा ध्यान पुर्याउन जरुरी छ ।विकसित मुलुकहरूमा झैँ रोड सेफ्टी अडिट पनि आवश्यक हुन्छ । हरेक दिन, महिना, घन्टा नै सडक सुरक्षाबारे सोच्ने एउटा निकायको खाँचो छ । त्यसका लागि सडक बोर्ड बनाउनसके जाती हुन्छ । सडकको सुरक्षा हाम्रो पनि सुरक्षा हो । तसर्थ जबसम्म सडक सुरक्षित हुँदैन, तबसम्म हामी पनि सुरक्षित छैनौं भन्ने सबै सरोकारवालाले मनन गर्नु जरुरी छ ।बुढाथोकी नेपाल चिकित्सक संघका केन्द्रीय सहकोषाध्यक्ष हुन् ।"
"लोकवार्ता, साग र सिर्जना","नेपाली लोकवार्ता तथा संस्कृति समाजको आयोजनामा सातौं अन्तर्राष्ट्रिय लोकवार्ता कङ्ग्रेस २७(२९ मङ्सिर २०७६ मा काठमाडौं चलिरहेको सन्दर्भले एकाध कुराको फेरि बोध भएको छ । फर्केर हेर्दा २०५१ सालमा हामीले खोलेको यो समाज चलेर आइराखेको नै लोक न्यारेटिभ भइसकेछ । यो लोकवार्ता समाज तथाकथित मूल प्रवाह बाहिर चल्यो । अर्जुन अप्पादुराईले फियर अफ् स्मल नम्बर (सन् २००६) मा भनेजस्तै यो सेलुलर इनर्जी वा मूलधार बाहिरको संस्थाको शक्तिका रूपमा चल्यो । त्यसो त हामीमात्रै चलिआएका होइनौं । हामीजस्ता अरु पनि सेलुलर शक्ति लिएर संस्था चलिआएका छन् । यो खुलेको बेलादेखि नै हो, नेपालमा लोकतान्त्रिक परिवर्तन कहिले चक्रवात, कहिले उपलब्धि अनि कहिले व्यर्थका कोलाहल हुँदै आएको हो । माओवादी युद्ध चल्यो, यो खुलेको २ वर्षपछि । सबैतिर विचलन, सतर्कता, हत्या र अपहरणका कथाहरू आइबसे । हामीले लोकवार्तालाई माओवादीदेखि सरकारका मानिसहरूसम्म यो सबैले बुझ्नु र रक्षा अनि प्रबर्द्धन गर्नुपर्ने संस्था हो भन्न छाडेनौं । फ्रान्सेली अध्येता मेरी लुई लकोँतले सुदूर पश्चिमको दलितहरूको घुट्के लोक प्रस्तुतिलाई माआवादीले कसरी आफ्नो आन्दोलनको सिलसिलामा प्रयोग गरे भन्ने आफ्नो अल्मोरामा छापिएको किताबमा लेखिन् । उनीहरूले छवि चित्र पनि बनाए । अर्को अर्थमा लोकवार्ता र यसको प्रयोग अनेकौं किसिमले भयो । सरकारमा हुनेहरूले पनि संस्कृतिको एउटा काम भनेर गरे । कसैलाई आलोचना गर्नु छैन । एकेडेमीहरूले पनि एकाध प्रकाशन गरे । विश्वविद्यालयका एकाध पाठमा लोकवार्ता राखे । स्वतन्त्र काम गरेर आफ्ना साहित्य विभागमा केही लोकवार्ताका पाठहरू पनि राखे कतिले । क्रम जारी छ । यी सबै चक्रवातका वर्षहरूमा लोकवार्ता समाजका अध्यक्ष कवि तुलसी दिवस र महामन्त्री डा चूडामणि बन्धु एकएकवटा तेर्सा झोला झुन्ड्याएर सरकार र संस्थाहरूका घरदलानमा पुगेर सहायता माग्दै यसका सम्मेलन गर्ने क्रममा लागिरहे । म पनि त्यसमा छु, तर म झोला पछाडि भिर्ने हुनाले उनीहरूसँग हिँडिन । यसरी सहयोग माग्दा यी दुई लोकवार्तारथिहरूको शैली फरक हुन्थ्यो । बन्धु अलिक सरल र सूक्ष्म किसिमले कुरा राख्थे । दिवस हकारेजस्तो गरेर नदिइनहुने गरी माग्थे । धेरै माग्दैनथे । एकाध सेसनमा चमेनाको व्यवस्था, एउटा दिउँसो सहभागीलाई भोजन, एउटा जोगीको जस्तो सानो झोला सिलाउने, एउटा नेपाली कागत नामको लुते फायल बनाउने खर्च माग्थे । म आन्तरिक मानिस भएकोले जान्दछु । यी दुईलाई भारत, बंगलादेश, पाकिस्तान आदि देशका लोकवार्ता समाज र विश्वविद्यालयले बोलाइबस्थे । यिनीहरू जान्थे । अझै जान्छन् । दिवस युरोप र एसियाका निकै देशमा गएका छन् । लोकवार्ताका संस्था र मानिससँग यिनको परिचय भएकोले ती अहिले पनि हाम्रा लोकवार्ता कङ्ग्रेसमा आउँछन् । यस्तै सम्पर्कको सिलसिलामा केही वर्ष पहिले फिनल्यान्डको राजदूतावासबाट केही लोक समूहहरूको अध्ययन गर्नलाई सम्झौता गरेर केही आर्थिक सहयोग पायौं । समूहहरू बनाएर गोपाली, आठपहरिया राई, दनुवार, थारु, मेचे र गन्धर्वका लोकजीवन शैली, चलन र संगीतका अध्ययन गर्यौं । प्रत्येकका किताब र क्यासेटहरू पनि बनायौं । खासै बिक्री गर्न जानिएन । ती प्रोजेक्ट सकेपछि केही पैसा उब्रियो । कुनै धेरै पैसा उब्रिएको त होइन, तर अब यसले एउटा लोकवार्ता अध्ययन कार्यक्रम चलाउने हो भनेर लाग्यौं । तर दूतावासले थाहा पाएछ । त्यो उब्रिएको पैसा ल्याओ भनेर लग्यो । पैसा फिर्ता गरेपछि लोकवार्ता समाजको कार्यकारी मिटिङले यो पैसाले अर्को अध्ययन गरेको भए हुने थियो, गरेनौं भनेर ठोकेर आत्मालोचना सहितको प्रस्ताव पास गर्यो ।लोकवार्ता समाजमा रुद्रलक्ष्मी श्रेष्ठ लगायत १०११ जना छौँ, तर थोरैले खटिएर काम गर्ने लोकपरम्परा छ, यसमा । पछिल्लो समय एउटा साना काँटीका एकेडेमिक र भाषाशास्त्री भीमनारायण रेग्मी यसका सचिव भए । यी अहिले नेपाली भाषाशास्त्र समाजका अध्यक्ष पनि हुन् । यिनले लगभग एक्लै नेपाली फोकलोरको आन्तरिक सञ्चालन कर्म गर्ने गरेका छन् । आफ्ना कार्यपत्रको निम्ति उनले छानेका विषयहरू सर्वथा नौला हुन्छन् । यो लोकवार्ता समाजका यसरी गरिएका सेमिनारहरूमा नेपालका कुनै सम्बन्धित संस्थाले सम्बोधन नगरेका विषयहरू आउँछन् । मूलरूपमा लोकवार्ता एउटा गतिशील विषय भएको हुनाले यसमा आएका परिवर्तनहरू सबै समावेश गरेर यसका विषय छान्ने हो । अनि तीमाथि देश र विदेशबाट सहभागीहरूले कार्यपत्र प्रस्तुत गर्छन् र सहभागी हुन्छन् । फोकलोरका विषयहरूका विस्तार हुँदैछन् । जर्मन समाजशास्त्री युर्गेन हेबरमासले भनेजस्तै फोकलोरको आमवृत्त वा पब्लिक स्फेयर बढिरहेको छ । त्यो दिनदिनै महत्त्वपूर्ण हुँदैछ । अहिले साहित्य अध्ययनमा पनि एन्थ्रापोसेन वा भूप्रकृति र मानिस जनिन विषयको प्रयोग हुँदैछ । एक्काइसौं शताब्दीको त्यो चिन्तन हो । अहिले पृथ्वी माता ठूलो कष्टमा परेकी छन् । भूक्षय, जातिहरूको बिचल्ली र निर्वासन, बालबालिकाको वर्णन गर्न नसकिने शोषण र हत्या, युद्धपिपासु र अन्धशक्तिले उन्मत्त नेताहरूको उदय र तिनका नीतिले ल्याएका ठूला संकट छन् । यी सबै कुराले लोकजीवन र वार्ताहरूमा ठूलो असर परेको छ । तर फोकलोर अविनाशी विषय हो, किनभने यो मानिसको भित्री सिर्जनशील शक्तिसँग जोडिएको छ । मानिसको ऊर्जा मिथकको फिनिक्स पंक्षीजस्तो खरानी भएर थुप्रो लागे पनि त्यहीँबाट फेरि पानी हुँदै अनि नाद भएर उही आकारमा उठ्छ । मानिसको यही शक्ति फोकलोरको अन्तर्यमा रहेको छ । यसपालिको फोकलोर कङ्ग्रेसले यो सम्मेलन पनि पहिलेका सम्मेलनहरूझैँ लोकवार्ता, संस्कृति, लोकसाहित्य, समाजशास्त्र, मानवशास्त्र, सङ्गीतशास्त्र, भाषाविज्ञान, पर्यटन, इतिहास, भूगोल, कम्प्युटर विज्ञान, इन्जिनियरिङ जस्ता विभिन्न विधासँग सम्बन्धित शिक्षक, विद्यार्थी, अनुसन्धाता तथा अमूर्त सांस्कृतिक सम्पदाका प्रयोगकर्ता तथा संवाहकहरूको आफ्ना अनुसन्धान, प्रयोग, र वैशिष्ट्यहरूबारे मन्थन गर्ने साझा मञ्च हुनेछ भनेर जानकारी दिनुको अन्तर्य त्यही हो । नेपालमा लोकवार्ताको अन्तर्यमा रहेको शक्ति यहाँका नरनारी, बालबालिकामा छ भन्ने बुझ्न सक्यौं भने हामीले यसको आन्तरिक गतिशीलतालाई बुझ्छौं । नेपालमा दिनदिनै प्रशासन, सरकार राजनीतिक दलहरू यो लोकवार्ताले प्रतिनिधित्व गरेको शक्तिबाट टाढा हुँदै गएका कैयौं बलिया उदाहरणहरू हामी देख्न सक्छौँ । सिधै नदेखिने तर अन्तर्यमा अत्यन्त प्रभावकारी किसिमले प्रयोग भएका केही विषयलाई हेर्यौं भने त्यो प्रस्ट देख्न सकिन्छ । धेरै उदाहरण लिने ठाउँ नभएकोले अहिले भर्खरै सम्पन्न दक्षिण एसियाली देशहरूको खेल वा सागको उदाहरण लिन सक्छौँ । ५१ स्वर्ण पदक र १ सय ९८ अन्य पदक जित्ने नेपाली खेलाडीहरूको सामर्थ्य तिनको निजी सिर्जनशील सामर्थ्य हो । विशद परिस्थितिमा पनि सिर्जनशील नेपाली नरनारी र तिनले बाँचेको लोकजीवन र लयको शक्ति हो त्यो । हाम्रा जीवनमा यो विषय अत्यन्त महत्त्वपूर्ण छ । किनकि साधारण नेपाली जनमा रहेको सिर्जनशीलतालाई आफ्नै धुन र आसेपासे पुँजीवादी प्रपञ्चमा व्यस्त सरकार र राजनीतिक दलहरूले बुझ्न नसक्नु एउटा यथार्थ भएको छ । यो अवस्थाले गर्दा खेलाडीहरूसँग नपुगी, तिनका सुखदुःख, तालिमसम्म नपुगी, तिनलाई खाने भोजन उपलब्ध छ कि छैन, ती कहाँ बस्छन् आदि कुनै कुराको चिन्ता नलिई, तिनले खेलाडीहरूका सिर्जना एकाएक प्रकट भएर त्यति उत्कृष्ट खेलमा प्रदर्शन गरेको हेरेर मखलेल हुने बाहेक उनीहरूले अरु खासै केही गर्नसकेको देखिएन । द काठमाडौं पोष्ट (२६ मङ्सिर २०७६) मा सागमा सरकार होइन, नेपाली खेलाडीले जितेका हुन् स्वर्ण, दीपक थापाको लेखमा केही खेलाडी र तिनका सिर्जनशीलनता अनि तिनका पीडाका उदाहरण दिएका छन् । उत्कृष्ट खेल खेलेर मेडल जितेका सोनी गुरुङ, कमलबहादुर अधिकारी, काजल श्रेष्ठ, तुलसा खत्री, निमा घर्ती, राजेश मगर, संगीता धामी, संजु चौधरीजस्ता खेलाडीका उल्हाद र विरहका विशेष कथा छन्, यस लेखमा जसबाट हामी लोकवार्ता र शक्ति संरचनाको सम्बन्ध बुझ्न सक्छौं । गौरिका सिंहसहित सबै मेडल जित्नेहरूमा एउटा साझा चरित्र देखियो, त्यो हो सिर्जनशीलता । आफैं आफ्ना अठोट र सिर्जनालाई प्रयोग गरेर खेल्ने तिनीहरू नेपाली नरनारीहरूमा रहेको प्रतिभा र सिर्जनाका प्रतीक हुन् । छोटो समयमा साग आयोजना गर्ने राष्ट्रिय खेलकुद परिषद र यसलाई सफल पार्न सहयोग गर्ने र संलग्न सबै बधाईका पात्र हुन् र तिनका आफ्नै कथा होलान् ।आज फोकलोरमाथिका छलफल, अध्ययन र सहभागिताले माथि भनिएका प्रकट हुन खोजिरहेका सरल र सिर्जनशील कालिक चेतनालाई प्रतिनिधित्व गर्छ । नेपालका लोकसंस्कृति, चलन, कला, संस्कृति र साहित्यका बहुल चरित्र छन् । ती अत्यन्त सिर्जनशील र जीवनमुखी छन् । मानिसहरूले विभिन्न कालमा लोकचेतनाका प्रयोग गरिआएका छन् । अहिले दार्शनिक र साहित्यिक चिन्तनमा सरलता, सिर्जनशील लोकचेतनाका प्रयोग हुनलागेका छन् । जलवायु परिवर्तन र संकट विषयका छलफलहरूले उद्घाटन गर्ने विषय लोकवार्ता नै हो । नेपालको सन्दर्भमा भन्दा नेपालका लोकचलन, संस्कृति र जीवनशैलीमा परिवर्तन आएका छन् । अहिलेको नेपालको सन्दर्भमा लोकवार्ता र सरल जीवनको सिर्जनशील पक्षको पहिचान सबभन्दा आवश्यक विषय हो ।"
गोलमटोल गणित सिकाइ,"साहित्यकार बालकृष्ण समले कुनै बेला भनेका थिए, दार्जिलिङमा आज जे सोचिन्छ, नेपालमा त्यो भोलि सोचिन्छ ।यो भनाइ खासमा नेपाल र दार्जिलिङले नेपाली साहित्यमा गरेको योगदानसँग सान्दर्भिक भएर आएको हो । सन् १९४० को दशकमा दार्जिलिङका नेपालीभाषीका लागि गणितको किताब लेख्दै गर्दा पारसमणि प्रधान र नरेन्द्रमणि प्रधानले लेखेको तलका हरफहरूले समको भनाइलाई थप मलजल गर्छ ।हाम्रा नेपाली भाषा पढ्ने विद्यार्थीहरू हिसाबमा सारै कमजोर हुन्छन् । गणितका गुरुहरूले गणित विधाका उपकारिता र आवश्यकतामा रुचि उत्पन्न गराइदिए ती विद्यार्थीहरू स्वभावले नै गणितमा मन लाउने हुन्छन् । आफूमाथि आइलागेको अवगालबाट बच्ने हो भने गुरुहरूले गणित ठिक तरिकाले पढाउनैपर्छ ।यहाँ उल्लेख गर्न खोजिएको मुख्य कुरा के हो भने हामीकहाँ गणितको पुस्तक लेखिनुपर्छ है भन्ने चेतना जाग्दै गर्दा दार्जिलिङमा प्रधानहरूले गणितको पुस्तक गतिलो लेखिनुपर्छ र गतिलो तरिकाले पढाउनुपर्छ भन्नेमा जोड दिइराखेका थिए ।बीसौं शताब्दीको सुरुमै चर्चित शिक्षाविद् जन डीबीले भनेका थिए, यदि हामीले आजका विद्यार्थीलाई हिजोको तरिकाले पढायौँ भने उनीहरूको भोलि लुटिरहेको हुनेछौँ । आज हामीले हाम्रा विद्यार्थीलाई भविष्य बनाउने दिशामा हाम्रो शिक्षा नीतिलाई लगेका छौं कि उनीहरूको भविष्यलाई गोलमटोल पार्ने बाटोमा लागेका छौँ, यसको चर्चा सान्दर्भिक हुने नै छ । प्रायः देशहरूको औपचारिक शिक्षा प्रक्रियालाई मुख्यतया तीन भागमा बाँडिएको हुन्छ ।पहिलो, देशमा के, किन, कसरी पढ्नेपढाउने भन्ने निर्देश गर्न भनेर राष्ट्रिय पाठ्यक्रम लेखिएको हुन्छ । जुन लागू गर्न खोजिएको पाठ्यक्रम भयो । दोस्रो, कक्षाकोठाको सिकाइ, जहाँ शिक्षक र विद्यार्थीहरूको सहभागितामा पाठ्यक्रमको निर्देशन अनुरुप कार्यसम्पादन गर्ने गरिन्छ । जुन लागू गरिएको पाठ्यक्रम भयो । तेस्रो, पाठ्यक्रमले चाहे अनुरुपको सिकाइ भएनभएको निर्क्योल गर्न परीक्षा प्रणाली बनाइएको हुन्छ । चक्र यही हो । चक्र एकै भए पनि फरकफरक देशमा फरकफरक शैलीको पाठ्यक्रम, पाठ्यपुस्तक र परीक्षा प्रणाली हुने गर्छ । अहिले यतिमात्र भनौँ कि गतिलो सिकाइ हुन यो चक्रको तीनैवटा कुराको राम्रो संयोजन हुनु जरुरी छ ।किन, केका लागि पढ्ने र पढाउने भन्ने कुराकै निर्क्योल गर्न सकिएन भने पढेर उपलब्धि भयो कि भएन भनेर परीक्षण गर्न कठिन हुन्छ । पढाउनेले के उद्देश्य प्राप्तिका लागि पढाउने भन्ने कुरा नै थाहा पाएन भने पढाउने तरिका कसरी प्रभावकारी हुन्छ भनेर सोच्नुको खासै अर्थ भएन । केका लागि, किन पढाइँदैछ भन्ने कुरा पाठ्यपुस्तक लेखकलाई थाहा भएन भने कसरी पुस्तक लेखिँदा त्यो उद्देश्य प्राप्त गर्न सकिन्छ भन्ने कुरा थाहा हुने भएन । अनि यस्तै थाहा नभईनभई र थाहा नपाईनपाई समग्र देशको शिक्षा प्रणाली चल्ने भयो । हाम्रोमा स्थिति लगभगलगभग यही हो ।कसरी थाहा हुन्छ त शिक्षाले देशलाई दिनुपर्ने के हो ? नीति निर्माताले नीतिमा के लेख्ने ? पुस्तकमा लेखकले के, कति लेख्ने र कसरी प्रस्तुत गर्ने ? शिक्षकले कसरी र किन पढाउने ? विद्यार्थीले किन र कसरी पढ्ने ? अभिभावकले आफ्ना सन्तानले पढेको कसरी र कुन कुराले उनीहरूको जीवन र समग्र समाजको प्रगतिको लागि काम लाग्छ भनी बुझ्ने ? लगभग यी सबै प्रश्नको उत्तर दिने भनेको अनुसन्धानले नै हो । हरेक तहमा अनुसन्धानका लागि अनेकौं प्रश्नहरू हुन्छन् । यी प्रश्नको उत्तर आजको आजै दिन मिल्नेगरी सहज हुँदैन र एउटा मात्रै उत्तर आउने भन्ने पनि हुँदैन । लामो अनुसन्धानात्मक परीक्षणपश्चात आएको सम्भावित नतिजालाई प्रयोगमा ल्याउने र त्यसको प्रभाव निरन्तर चेकजाँच गर्ने काम यही चक्र चलाउने कर्मभित्र पर्छ ।प्रविधिमा भएको द्रुत विकासले अहिले कसरी कामका प्रकृतिहरू फेरिएका छन् र उक्त कामका लागि योग्यहरू उत्पादन गरिएन भने भोलि लाखौँ, करोडौँ बेरोजगार र बेघरबार हुने चेतावनी विश्व बैंकको भर्खरै प्रकाशित रिपोर्ट द चेन्जिङ नेचर अफ वर्क (२०१९) मा चर्चा गरिएको छ । आजको बजारको माग सम्बोधन गर्न गहन र नवीन सोच गर्न सक्ने, समूहमा काम गर्न सक्ने, सूचनाको सही विश्लेषण गर्न सक्ने चिन्तनशील र सिर्जनशील विद्यार्थीको उत्पादन आजको आवश्यकता हो भनेर उक्त रिपोर्टमा प्रकाश पारिएको छ ।अलिकति अब हाम्रो पछिल्लो अनुसन्धानमा आधारित अनुभवको कुरा गरौं । हाम्रा कक्षा ४१० मा पढाउने गणित पाठ्यपुस्तकमा विद्यार्थीलाई चिन्तनशील, सिर्जनशील बनाउन सक्ने प्रश्नहरूको सँगालो छछैन भनेर खोज्ने प्रयत्न हाम्रो अनुसन्धानले गरेको थियो । त्यसका लागि हामीले गणितमा सिर्जनशीलता भनेको के हो र कसरी कक्षाकोठामा त्यसको अवसर सिर्जना गर्न सकिन्छ भन्नेमा केन्द्रित सामग्रीहरूको अध्यन गरेका थियौं । हाम्रा स्कुलहरूमा अहिले पढाइ हुने पुस्तकहरूको अध्ययन, अनुसन्धान गर्दा हामीले विद्यार्थीलाई सिर्जनशील बनाउन सक्ने प्रश्नहरूको सँगालो निकै कम पायौँ । विद्यार्थीलाई गणित गर्ने प्रक्रिया सिकाउनकै लागि, त्यसको प्रयोगबारे बिलकुल अनभिज्ञ राखेर गणितका अवधारणा सिकाउने नभई घोकाउने यत्न गरेको छ, हाम्रो गणित पाठ्यपुस्तकले । लगभग एक प्रतिशतभन्दा पनि कम केही प्रश्न जुन सही तरिकाले कक्षाकोठामा प्रस्तुत गर्दा विद्यार्थीलाई सिर्जनशील हुने अवसर प्रदान गर्छ, त्यस्ता प्रश्नहरूले कक्षाकोठामा छलफलका लागि स्थान नै पाउँदैनन् भनेर पुस्तक लेखक, शिक्षक र विद्यार्थीहरूबाटै सुन्न पाइयो । घोकाइएको कुरालाई परीक्षामा जस्ताको तस्तै उतार्न सक्नेलाई पुरस्कृत गर्ने हाम्रो परीक्षा प्रणालीले विद्यार्थीलाई सिर्जनशील हुने यात्रामा न त प्रेरणा दिन्छ, न प्रयास नै गर्छ । सामूहिक सिकाइ, स्थानीय स्रोत र सामग्रीमा आधारित सिकाइ जसलाई अनुसन्धानहरूले सही सिकाइ गराउन सक्षम भनेर पहिचान गरेको छ, त्यसको प्रयोग सायदै हुने गरेको छ, हाम्रा कक्षाकोठामा । समग्र परीक्षा प्रणालीले सिकाइ र सिर्जनशीलतामा पर्नगएको नकारात्मक असरको गहन छलफल हुन जरुरी छ, तर त्यो हुन सकिरहेको छैन । विकी र गुगलको जमानामा हामीलाई घोक्न र रट्न सक्ने होइन, जानेको सूचनालाई प्रयोगमा ल्याउन सक्ने, नवीन सोच गर्न सक्ने, सूचनालाई केलाएर निर्णय लिन सक्ने विद्यार्थी चाहिएको हो । हामीले विद्यार्थीलाई घोकन्ते बनाएका छौँ, त्यो पनि शिशु कक्षादेखि नै । समग्र सिकाइ र वास्तविक सिकाइमा हामीले लगभग समय नै दिनसकेका छैनौं । करिब पछिल्लो ३० वर्षदेखि नै हाम्रो सिकाइमा खासै तात्त्विक भिन्नता केही आएको छैन । गणितको वास्तविक सिकाइ त्यतिबेला सम्भव हुन्छ, जब विद्यार्थीले आफ्नै समाजका दैनन्दिनका समस्या समाधान गर्न उसले जानेको पुराना सूचना र ज्ञानबाट नयाँ परिस्थितिमा प्रयोग गर्न सक्ने बन्छ । विभिन्न सूचना, प्रविधि र ज्ञानको पाटोको प्रयोग गरेर नयाँनयाँ तरिका र विधिहरूको उत्पादन गर्न सक्छ । शिक्षकले नै जानेको कुरा भए पनि विद्यार्थीले आफै खोजी अथवा आविष्कार गर्न सक्यो भने उसले जिन्दगीमा अरुअरु पनि आविष्कार गर्दै जाने हो । तब न आविष्कार र नयाँ थ्योरी बन्छ । हामीले विद्यार्थीलाई माछा मार्न सिकाउने शास्त्र पढाउनुपर्ने ठाउँमा माछा मारेर दिएका छौँ । माछा मार्ने तरिकामा समय नै दिएका छैनौँ । विद्यार्थीलाई माछा, खोला, जाल र बल्छीको चित्र देखाएका छौँ । आफैसँग भएको साधनको प्रयोग गरेर पनि सिकाइ र ज्ञान प्राप्त हुन्छ भनेर देखाएका छैनौँ । विद्यार्थीसँग रिसाएका छौँ । नजान्ने भनेर माया गरेका छैनौं । प्रेरित नै गर्न नसकिने पाठ्यसामग्री दिएका छौँ । प्रेरणा दिनुको सट्टा गाली, डर र धम्की दिने गरेका छौँ । हामीले घोकाएरै अनि कम्प्युटरले निमेष भरमा गर्न सक्ने हिसाब पनि रटाएरै विद्यार्थीलाई पढाउँदैछौँ । जबकि जतिजति विद्यार्थीको लेभल बढ्दै जान्छ, अपरिचित समस्याहरू हल गर्न सक्ने मान्छे नै सफल हुन्छ । त्यसैले यस्तो खालको अनुभव सकेसम्म साना कक्षादेखि नै दिनसक्ने वातावरण हाम्रो शिक्षाले मिलाउनुपर्छ । पूरै परिवारबाट विछोड, पूरै भाषाबाट विछोड, समाजको पाटोबाट अलग राखेर अहिलेका अनुसन्धानहरूले अगतिलो भनेर प्रमाणित नै गरेका थोत्रा शिक्षण विधिबाट विद्यार्थी पढाउँदैछौँ हामी । कतै जन डीबीले भनेजस्तै हामीले हाम्रा कर्णधारको भविष्य बर्बाद त पारिरहेका छैनौँ ?"
'नछुने' को नालीबेली,"दुई आयामहजारौं वर्षदेखि नेपाली समाजले महिनावारी बार्ने चलन मानिआएकाले यसलाई हटाउन अप्ठेरो परिरहेको छ । फेरि सांस्कृतिक परिवर्तन चाँडै हासिल हुने कुरा पनि होइन । सांस्कृतिक रूपान्तरणका लागि कष्टसाध्य लामो प्रक्रियाबाट गुज्रिनु अनिवार्य हुन्छ । यसबारे सबैले हेक्का राख्न आवश्यक छ ।घरभित्रै महिनावारी बार्ने अथवा महिनावारी भएकाहरूलाई छाउघरमा राख्ने प्रचलन विरुद्ध राज्यले पछिल्लो समय कडाइ गरेको छ । मुलुकी अपराध (संहिता) ऐन, २०७४ ले रजस्वला बार्ने अथवा छाउपडीमा राख्ने कृत्यलाई फौजदारी कसुर ठहर गरेको छ । ऐनको दफा १६८ (३) मा महिलाको रजस्वला वा सुत्केरीको अवस्थामा छाउपडीमा राख्न वा त्यस्तै अन्य कुनै किसिमका भेदभाव, छुवाछूत वा अमानवीय व्यवहार गर्नु वा गराउनु हुँदैन भनिएको छ । यस्तो कसुर गर्ने व्यक्तिलाई तीन महिनासम्म कैद वा तीन हजार रूपैयाँसम्म जरिवाना वा दुवै सजाय गर्न सकिने व्यवस्था ऐनमा छ । अछामको साँफेबगरमा भएको घटनाका दोषीउपर प्रहरी प्रशासनले यही ऐन अनुरूप कारबाही अघि बढाएको छ । छाउगोठमै मृत्यु भएकी युवतीका माइती पक्षले जाहेरी दिन अस्वीकार गरेपछि प्रहरीले आफ्नै प्रतिवेदनका आधारमा दोषीलाई कानुनी कठघरामा उभ्याउने कारबाही अघि बढाएको छ । यस्ता विषयमा उजुरी पर्खिएर समय खेर नफाली प्रहरी प्रशासन दोषीलाई कठघरामा उभ्याउन अग्रसर हुनु स्वागतयोग्य कदम हो । तर यसो गरिरहँदा छाउपडी प्रथाका दोषी परिवारका सदस्यमात्र होइनन्, उनीहरू यस्तो दोषका साना अंशियारमात्र हुन् भन्ने हेक्का पनि हामीले राख्नुपर्छ । छाउपडी प्रथाको मुख्य दोषी भनेको पुरुषप्रधान सामाजिक संरचना हो । त्यसैले हाम्रो प्रहार अमूक व्यक्तिमाथि नभई महिलाद्वेषी सामाजिक कुरीतिमाथि बढी केन्द्रित हुनुपर्छ । सांस्कृतिक सुधारका लागि कानुनी अग्रसरता सहायक हुनसक्छ, पर्याप्तचाहिँ हुँदैन । तसर्थ कानुनी घनले मात्र छाउगोठ ढाल्न सकिँदैन । सायद यही कुरा महसुस गरेर मुलुकी अपराध (संहिता) ऐनले महिनावारी सम्बन्धी कसुर गर्ने विरुद्ध खुकुलो सजायको व्यवस्था गरेको हो । रजस्वलाजन्य अछुतीलाई निर्मूल गर्न दुई खालका काम समानान्तर ढंगले काम अघि बढाउन आवश्यक छ । पहिलोमा दीर्घकालीन काम पर्छन् । यस अन्तर्गत महिलालाई आर्थिक रूपमा स्वावलम्बी र आत्मनिर्भर बनाउन पैतृक सम्पत्तिमा उनीहरूको हकअधिकार व्यावहारिक रूपमै सुनिश्चित गर्ने, उनीहरूलाई उद्यमशील बन्न प्रेरित गर्ने लगायत कदम चाल्नुपर्छ । आर्थिक रूपमा सम्पन्न महिलालाई छाउगोठमा जाक्न सजिलो हुँदैन । महिलाको आर्थिक जीवनमा सुधार ल्याउँदै गर्दा महिनावारीलाई नछुने करार गर्ने संस्कार बदल्न जनचेतनामूलक कार्य र सामाजिक बहसलाई व्यापक बनाउनुपर्छ । स्थानीय तह, स्थानीय संघसंस्था र स्थानीय अगुवाहरूलाई साथ लिएर यस्तो बहसलाई भुइँतहसम्म व्यापक बनाउन सकियो भने यसले दिगो नतिजा दिन सक्छ ।महिनावारीसम्बन्धी अछुती रोक्ने दोस्रो काममा तत्काल चाल्नुपर्ने कदम पर्छन् । महिनावारी बार्ने प्रचलन मानिसको संस्कृति र मनोविज्ञानमा गहिरोसँग गाडिएकाले छाउगोठ भत्काउने खालका उत्तेजक गतिविधिभन्दा छाउगोठ भत्काउन जनतालाई प्रेरित गर्ने नीतिगत व्यवस्था बढ्ता प्रभावकारी हुन्छ । छाउगोठ नजाने अथवा आफ्ना छोरीचेली, बुहारीलाई छाउगोठ नपठाउने घोषणा गर्ने व्यक्तिलाई राज्यले प्रोत्साहन रकम उपलब्ध गराएर यसको आरम्भ गर्न सक्छ । छाउगोठ भएका घरपरिवारलाई वृद्धभत्ता, एकल महिला भत्ता, कृषि अनुदानजस्ता सामाजिक सुरक्षाका प्रबन्धबाट वञ्चित राख्ने खालका प्रावधान पनि उफयोगी हुन सक्छन् । ट्वीटर ः २कगवष्तबष्लबष्ि"
छोराजस्तो छोरी कि छोरीजस्तै छोरी ?,"क तिलाई याद होला या नहोला यो गीत, तर छोरी हुनुको गर्व झल्काउने गीत थियो यो । ईश्वरी प्रधान र नीर शाहले अभिनय गरेको यस गीतमा छोरी र बाबाको सुमधुर सम्बन्ध झल्काउने प्रयास गरिएको थियो । त्यस्तै थियो, मेरो र मेरो बाबाको सम्बन्ध पनि । परिवारको अन्तिम सन्तान, त्यसमाथि पनि कान्छी छोरी भएर जन्मिँदाको रमाइलो नै बेग्लै थियो । त्यसमाथि छोरा र छोरीमाथि कुनै भेदभाव नगरिने परिवारमा जन्मन पाउँदा यो महिला हिंसा विरुद्धको अभियानको पनि कुनै मेसो नै नहुँदो रहेछ । वास्तवमै भन्नुपर्दा कानुन संकाय नपढेको भए, मलाई प्रत्येक वर्ष डिसेम्बर १० मा मनाइने मानव अधिकार दिवस र १६ दिने लैङ्गिकतामा आधारित हिंसा विरुद्धको अभियान कागलाई बेल पाक्यो हर्ष न विस्मात हुने थियो होला । सानो छँदा बुबाले मेरो छोराजस्तो छोरी भन्दा म मख्ख पर्थें । यो प्रसंग फेरि एकपटक जोडियो, अमर न्यौपानेको गुलाबी उमेर पढ्दाखेरी । वास्तवमै जब ऋतु आफ्नै खुसीले ऋतुराज भई त्यो उमेरको सम्झना गर्दा मलाई आफ्नैबारे कथा लेखिएको जस्तो आभाष भयो । त्यो गुलाबी उमेरमा म पनि सायद त्यस्तै थिएँ, दाजुभाइसंँगको साइकल यात्राले मलाई पनि छोरा भनेको नै मनपर्न थालेको थियो । बुबाआमाले मलाई कान्छो छोराको संज्ञा दिँदा म मनमनै हर्षित हुन्थेंँ । गुलाबी उमेर पढ्दै जाँदा जुन प्रसंग निस्कियो र सो कथाकी नायिकाले आफूलाई भनिन्, दाजु जो बितेका थिए, उनलाई बिर्सन नसकेर मलाई बाबु भनेका हुन् या मलाई नै छोरा मानेका हुन्यसले भने मलाई वास्तवमै सोच्न बाध्य बनायो, छोराजस्तो छोरी किन ? छोरी अर्थात महिलामा के गुण पुग्दैन वा के गुण बढी हुन्छ र छोरी छोराजस्तो हुनका लागि । प्रकृतिले मानिसलाई कि छोरा बनाएको छ, कि त छोरी (तेस्रो लिंगी बाहेकको सन्दर्भमा), यहाँ छोराजस्तो छोरीको कल्पना कहाँबाट आयो ? के छोराको अभाव परिपूर्ति गर्न छोराजस्तो छोरीको परिकल्पना गरियो ? छोरा जस्तो छोरी भन्नु आफैमा लैङ्गिकतामा आधारित हिंसा हो कि होइन ? कुनै पनि प्रकारको नकारात्मक असरलाई हिंसा भनिन्छ । एउटा कार्य एकका लागि हिंसा हुनसक्छ भने सोही कार्य अर्काको लागि हिंसा नहुन पनि सक्छ । तर प्रश्न नकारात्मक असर कसरी पर्यो र कसरी परेन भन्ने विषयसंग सम्बन्धित छ । अनविज्ञताको कारणले गर्दा नकारात्मक असर नपरेको हो या ज्ञान भएर पनि नकारात्मक असर नपरेको हो ? यो विषयको भने अध्ययन गर्न जरुरी छ । कुनै दिन त्यस्तो पनि थियो, जतिबेला रजस्वला नहुँदै छोरीको विवाह गरेमा पुण्य प्राप्त हुन्छ भनिन्थ्यो । त्यतिबेलाका महिलालाई सो कार्य धर्म निर्वाह गरेको जस्तो लाग्थ्यो । तर अहिले यो कार्य बालविवाह हो र अपराध पनि । त्यस्तैगरी वैवाहिक बलात्कारको विषयलाई नै एकपटक विश्लेषण गरौं, अधिवक्ता मीरा कुमारी ढुंगानाले रिटमार्फत वैवाहिक बलात्कार पनि अन्य बलात्कारजस्तै अपराध हो भनी मुद्दा नहालुन्जेल सो क्रियालाई अपराधका रूपमा वा महिला विरुद्ध हिंसाको संज्ञा दिइएको थिएन । तसर्थ थाहा पाएरै या थाहा पाउने उमेर नपुग्दै बालिकाहरूमा बालक राम्रो हुन्छ, विद्वान् हुन्छ भन्ने मानसिकता त कतै हामीले दिइरहेका छैनौं ?सन् २०१८, डिसेम्बरमा इन्डिपेन्डेन्ट पत्रिकाले न्युयोर्क विश्वविद्यालयमा गरेको अध्ययन सम्प्रेषण गरेको थियो । जुन अनुसन्धानले बालबालिकाहरूमा पनि लैङ्गिकतामा आधारित विभेद रहेको र बालिकाहरूले आफूलाई बालकहरूको अगाडि कमजोर महसुस गर्छन् भन्ने तथ्य उजागर गरेको थियो । त्यतिमात्रै होइन, २०१७ जनवरी १७ मा फोर्च्युन नामक पत्रिकाले ६ वर्षकी हुँदा नै बालिकाले बालकलाई वा महिलाभन्दा पुरुषलाई बढी क्षमतावान ठान्छन् भन्ने तथ्यांक सार्वजनिक गरेको थियो । नेपालमै हेरौं न हामी, अझै पनि प्रमुख अतिथि महिला भएको कार्यक्रम हामी बिरलै भेट्छौं । यसको अर्थ, कि महिलाले त्यस्तो हैसियत बनाइसकेकी छैनन्, कि त त्यस्तो हैसियत बनाउन दिइएको छैन । प्रत्येक वर्ष कानुन संकायको प्रथम वर्षमा जब कानुनको महत्त्वबारे अध्यापन गराउँछु, त्यतिबेला भन्न मन नलागे पनि भन्न बाध्य हुन्छु, महिलालाई समाजको कमजोर वर्गको रूपमा विश्लेषण गरिएको छ र समानताका लागि सकारात्मक विभेदमार्फत उनीहरूलाई उकास्ने प्रत्यन्त गरिएको छ । यति कुरा भन्दै गर्दा आफैलाई नियाल्ने गर्छु भनी म आफैलाई सोध्ने गर्छु, के म समाजको एक कमजोर वर्गमा पर्छु ? पर्छु भने कसरी, अनि पर्दिन भने किन र कसरी ? काठमाडौंबासी भएको नाताले स्रोत र साधनमा मेरो पहुँचमा कुनै कमी आएन, मैले पनि दाजुहरूसरह नै शिक्षाको मौका पाएँ । यसर्थ म कमजोर समुदायभित्र परिन, तर मेरो अस्तित्वलाई स्वीकार गरियो त ? मलाई छोरीजस्तै छोरीभन्दा नि छोराजस्तो छोरीको संज्ञा दिइयो । सबल हुनका लागि व्यक्तिको अस्तित्व स्वीकार गर्न नि उत्तिकै महत्त्वपूर्ण हुन्छ, जति स्रोतमा पहुँचको आवश्यकता छ । छोरा र छोरीमा कुनै भेदभाव गरिएको छैन भन्नुको तात्पर्य छोरीलाई छोरा बनाउनु वा छोरीलाई छोराको संज्ञा दिनु होइन । यो त समाजमा छोराको अर्थात पुरुषको जति मानसम्मान छ, त्यति नै छोरीको पनि हुनु हो, तर छोराजसरी होइन, छोरीजसरी नै । लैङ्गिकतामा आधारित हिंसाको कुरा गर्दा हामी महिलामाथि हुने हिंसाको चर्चा गर्छौं । किन त ? महिलामाथि हुने हिंसा नै धेरै छ । घरमा छोराको इच्छा गरिन्छ । परिवारका अन्य सदस्यहरू मात्र होइनन्, नौ महिनासम्म आफ्नो गर्भमा हुर्काउने आमाले पनि पहिलो सन्तान छोरा नै होस् भन्ने चाहना राख्छन् । प्रहरी प्रधान कार्यालयका अनुसार आर्थिक वर्ष २०७५७६ मा मात्रै २,२३० वटा जबर्जस्ती करणी, ७८६ वटा जबर्जस्ती करणी उद्योग, २५८ वटा मानव बेचबिखन, २७ वटा गर्भपतन, १००१ वटा बहुविवाह, ८६ वटा बालविवाह, १४,७७४ वटा घरेलु हिंसा, ४६ वटा बोक्सीको आरोप, ४३ वटा छुवाछूत, २११ वटा बाल यौन दुर्व्यवहारका मुद्दा दर्ता भएका थिए । यी सबै तथ्यांक हेर्दा महिला पीडितको संख्या धेरै भएको आंँकलन गर्न सकिन्छ । यही कारण लैङ्गिकताका आधारमा गरिने हिंसाको छलफलमा हामी महिलामाथि हुने हिंसाको विश्लेषण गर्छौं । महिला वा पुरुष वा तेस्रो लिङ्गी सबै पहिला मानव हो, अनिमात्र महिला, पुरुष र तेस्रो लिङ्गी । जबसम्म हामी एकलाई अर्कोसँंग दाँज्ने होडमा हुन्छौं र समानान्तर हुने प्रयास गर्छौं, तबसम्म समान हुन सक्दैनौं । छोरा र छोरी कसरी समान हुन्छ ? दुबैमा आआफ्नो फरक क्षमता हुन्छ । मनोविज्ञानले भन्छ, प्रत्येकको क्षमता फरक हुन्छ, माछालाई रुख चढ्न दिई परीक्षण गर्नु जति मुर्खतापूर्ण कार्य हो, त्यति नै फरक क्षमता भएको मान्छेलाई एउटै पगरी पहिराउनु पनि । तसर्थ हामीले छोरा वा छोरीलाई जो जे हो, त्यही हुन प्रोत्साहन गरौं, फरक क्षमता भएका व्यक्तिलाई आफ्नै क्षमताले परिचय बनाउन दिऊँ । छोरीलाई छोराजस्तो भनिरहँदा छोरी त कमजोर हुँदिरहिछे, छोरामात्रै बुद्धिमान् र बलवान हुन्छ भन्ने मानसिकताले महिला विरुद्धको हिंसाको निरन्तर चक्रलाई अझ मजबुत बनाउन सक्ने सम्भावना धेरै हुन्छ । अतः छोरा होस् या छोरी दुवैलाई सन्तानको नै संज्ञा दिऊँ ।"
बेलायतको सत्तारूढ दललाई बहुमत,"(लन्डन)  बेलायतमा प्रधानमन्त्री बोरिस जोन्सनको पार्टी कन्जरभेटिभले बिहीबार सम्पन्न संसदीय निर्वाचनमा बहुमत ल्याएको छ । इंग्ल्यान्ड, वेल्स, स्कटल्यान्ड र नर्दन आयरल्यान्डका कुल ६ सय ५० क्षेत्रमा भएको निर्वाचनमा कन्जरभेटिभले ३ सय ६४ स्थानमा विजय प्राप्त गरेको हो । यो सिट अघिल्लो निर्वाचनभन्दा ४७ सिट बढी हो । बहुमतका लागि ३ सय २६ सिट आवश्यक थियो । बेलायतमा ५ वर्ष नपुग्दै भएको तेस्रो आमनिर्वाचनमा प्रतिपक्षी लेबर पार्टीले २ सय ३, स्कटिस नेसनल पार्टीले ४८, लिबरल डेमोक्र्याटले ११, डेमोक्र्याटिक युनियनिस्ट पार्टी (डीयूपी) ले ८ र अन्यले १५ जितेका छन् । कन्जरभेटिभको यस विजयलाई ऐतिहासिक भनिएको छ । कन्जरभेटिभ पार्टीले सन् १९८७ मा मार्गरेट थ्याचरको जितयताकै सबैभन्दा धेरै सिट जित्न सफल भएको हो । बेलायती संसद् हाउस अफ कमन्स्मा वर्चस्वसंगै जोन्सन पुनः प्रधानमन्त्री बन्नेछन् । नयाँ सरकार गठनका लागि उनले शुक्रबार बिहान महारानी एलिजावेथ द्वितीयसँग अनुमति लिइसकेका छन् । सत्तारुढ दल कन्जरभेटिभका नेता तथा प्रधानमन्त्री जोन्सनको ब्रेक्जिट नीति बेलायती संसद्ले अस्वीकार गरेपछि बढ्दो अन्योल कम गर्न र आफ्नो पार्टी कन्जरभेटिभको संसद्मा बहुमत ल्याउन बोरिसले मध्यावधि चुनाव घोषणा गरेका थिए । सन् १९३५ यताकै सबैभन्दा नराम्रो धक्का बेहोरेको लेबरले यसपटक ५९ सिट गुमाएको छ भने स्कटिस नेसनल पार्टीले १३ सिट बढाएको छ । स्कटिस नेसनल पार्टीले अत्यधिक सिट जितेपछि स्टकल्यान्डको स्वतन्त्रताका लागि जनमत संग्रह अरु बुलन्द हुने अनुमान छ । यसपटकको चुनावबाट बेलायती संसद्मा हालसम्मकै बढी अर्थात् २ सय २० महिला सांसद निर्वाचित भएका छन् । वाम झुकाव रहेको प्रतिपक्षी लेबर पार्टीको लज्जास्पद हारले बेलायती राजनीतिले अर्को मोड लिएको छ । घोषणापत्रमा आकर्षक नीति राखे पनि ब्रेक्जिट मुद्दामा फितलो अडान तथा नेता जेरेमी कोर्बिनको अलोकप्रियताले गर्दा लेबरले हार बेहोरेको विश्लेषण गरिएको छ ।ब्रेक्जिट तोकिएकै मितिमा प्रधानमन्त्री जोन्सनले बेलायत युरोपेली संघ (ईयू) बाट बहिर्गमन हुन शक्तिशाली नयाँ जनादेश प्राप्त भएको भन्दै खुसी व्यक्त गरेका छन् । उनले अब तोकिएकै मिति जनवरी ३१ मा बेलायत ईयूबाट बाहिरिने बताएका छन् तर त्यसको विस्तृत विवरण दिएनन् । उनले दिनरात काम गरेर मतदाताको विश्वासको ऋण तिर्ने पनि बताए । उनले सबै मतदातालाई धन्यवाद दिए र मतदाताको विश्वासप्रति घात नगर्ने प्रतिबद्धता जनाए । उनले भने, जनताले परिवर्तनको पक्षमा मतदान गरेका छन् र त्यस्तो परिवर्तन ल्याउन हामी आफैं पनि बदलिनुपर्नेछ । ट्रम्पले दिए बधाइ अमेरिकी राष्ट्रपति डोनाल्ड ट्रम्पले जोन्सनलाई चुनावमा विजयी भएकामा बधाइ दिँदै बेलायतसँग अमेरिकाले व्यापक स्तरको व्यापार सम्झौता गर्ने बताएका छन् । राष्ट्रपति ट्रम्पसँग घनिष्ट सम्बन्ध रहेका प्रधानमन्त्री जोन्सनले अमेरिकासँग विशेष व्यापारिक सम्बन्ध बढाउने अपेक्षा पनि गरिएको छ । ब्रसेल्समा रहेका ईयू नेताहरूले पनि जोन्सनलाई बधाइ दिएका छन् । संसद्मा कन्जरभेटिभ पार्टीको भारी बहुमतबारे लेखक एवं कानुनविद् गोविन्द बेल्वासे भन्छन्, टोनी ब्लेयरलाई प्रयोग गरेर वामपन्थीलाई उदारवादी पुँजीवादमा झार्न सफल भएका सम्भ्रान्तहरू कोर्बिनको उदयबाट चिन्तित थिए । यो निर्वाचनले ती सम्भ्रान्तलाई सबैभन्दा ठूलो राहत मिलेको छ । वेस्ट मिनिस्टरसँग अलग हुन स्कटल्यान्ड र उत्तर आयरल्यान्ड झन् उग्र हुने र बेलायत झन् साँघुरिने दाबी बेल्वासेको छ । बेलायतका प्रमुख दलहरूले ब्रेक्जिट मुद्दासहित अर्थतन्त्र, स्वास्थ्य, शिक्षा, सुरक्षालगायत प्रमुख एजेन्डा बनाएका थिए ।निर्वाचन परिणामसँगै राजनीतिक स्थायित्वको आभासपछि बेलायती मुद्रा पाउन्ड स्टर्लिङ र सेयर बजार सूचकांक पनि अप्रत्याशित बढेको छ । ब्रेक्जिटका कारण बेलायतमा धेरै दशकपछि आएको राजनीतिक अस्थिरता अब समाप्त हुने विश्वास गरिएको छ ।तर, पूर्व काउन्सिलर एवं सन् २०१७ मा लेबर पार्टीका तर्फबाट संसदीय उम्मेदवार डा बच्चुकैलाश कैनी निर्वाचित सरकारले पनि ब्रेक्जिट टुंगो लगाउँछ भन्ने कुनै ग्यारेन्टी देख्दैनन् । किनकि ब्रेक्जिटको केही प्राविधिक कुरा जस्तै, उत्तरी आयरल्यान्डसँगको सीमा व्यवस्थापन कसरी गर्ने भन्नेबारे अझै निश्चित भएको छैन्, उनले भने । किङ्सटन युनिभर्सिटीका रिसर्च फेलो एवं अक्सफोर्ड युनिभर्सिटीका रिसर्च एफिलियट डा मित्र परियार बेलायती राजनैतिक अनिश्चितताको प्रमुख स्र्रोत ब्रेक्जिट नै भएकाले अब यो केही हदसम्म सुल्झने विश्वास गर्छन् । ब्रेक्जिटले यूकेबासी धेरै नेपालीलाई प्रत्यक्ष बेफाइदा गर्दैन् । तर, यो मुद्दा आप्रवासीविरोधी विचारधाराद्वारा निर्देशित भएको हुनाले जातीय विभेद र उत्पीडन वृद्धि हुने पक्का छ, परियारले भने । सत्तारुढ कन्जरभेटिभ पार्टीको बहुमत प्राप्तिले युरोपियन युनियन (ईयू) जनमत संग्रह (ब्रेक्जिट) पछि विभाजित बेलायतको राजनीतिमा नयाँ स्थायित्व प्रदान गर्ने अपेक्षा गरिएको छ । ईयू विरोधीका रूपमा चित्रित प्रधानमन्त्री बोरिस जोन्सनले सन् २०१६ को जनमत संग्रहको नतिजाअनुरूप ब्रेक्जिट मुद्दा चाँडै पार लगाउने आशा छ । गत अक्टोबरमा गरिएको ईयूसँगको सम्झौता पारित गरी सन् २०२० डिसेम्बरभित्र ईयूसँग व्यापारिक तथा भविष्यको सम्बन्धबारे तय गरेर बेलायतलाई अघि बढाउने जोन्सनको नीति छ । तर, यसका लागि थप समय लाग्ने अनुमान छ । ब्रेक्जिटप्रति नरम नीति अख्तियार गर्ने आशापूर्ण बहुमत आएपछि प्रधानमन्त्री जोन्सनले सुरुमा लिएको कडा ब्रेक्जिट नीतिमाथि पुनर्विचार गरी सफ्ट ब्रेक्जिट नीतिमार्फत बेलायती जनमानसमा सन्तुलन कायम राख्ने सम्भावना रहेको कपितपयको विश्लेषण छ । प्रधानमन्त्री जोन्सनले गत अक्टोबरमा युरोपियन युनियनसँग भएको ब्रेक्जिट सहमति कार्यान्वयन गरी ईयूसँग भविष्यको सम्बन्धका लागि वार्ता गर्ने, अरू देशहरूसँग व्यापारिक सन्धिसम्झौता गर्ने, ५० हजार नर्स संख्या बढाउने एजेन्डा सार्वजनिक गरेका थिए । त्यसैगरी बेलायतको स्वास्थ्य सेवाका लागि सन् २०२४ सम्म ३२ प्रतिशत बजेट बढाउने, २० हजार प्रहरी थप्ने, अर्थतन्त्र बलियो बनाउने, ५० मिलियन थप जीपी सर्जरी अपोइन्टमेन्टजस्ता नीति चुनावअघि घोषणा गरेका थिए । उनले अध्यागमन प्रणाली अस्ट्रेलिया अनुरुप प्वाइन्ट बेस्ड सिस्टम लागू गर्ने घोषणा गरेका छन् । सन् २००८ को विश्व आर्थिक मन्दीपछि बेलायतमा धनी र गरिबबीचको खाडल बढिरहेको विभिन्न तथ्यांकले बताएको छ । बेलायतको अन्य पार्टीको तुलनामा सत्तारुढ कन्जरभेटिभ पार्टीले खर्च नीति निकै कम गरेको छ । अहिले भएको सरकारी खर्चमा २ अर्ब ९० करोड पाउन्ड बढाउने, इंग्ल्यान्डमा ५० हजार नर्सका लागि ९० करोड पाउन्ड खर्च गर्ने उसको लक्ष्य छ । यसबाहेक सन् २०२४ भित्र ८ अर्ब १० करोड पाउन्ड लगानी गर्ने लक्ष्य पनि पार्टीले बनाएको छ । बहुमत ल्याएको पार्टीले अब व्यवहारमा के गर्छ सबैमा कौतुहल छ ।नतिजा निराशाजनक ः कोर्बिन सांसदका रूपमा १० औं पटक पुनः विजयी भएका प्रमुख विपक्षी लेबर पार्टीका नेता जेरेमी कोर्बिनले चुनावमा हार स्विकार्दै नतिजा असाध्यै निराशाजनक रहेको बताएका छन् । अप्रत्याशित नतिजासँगै उनले आगामी निर्वाचनमा आफूले दलको नेतृत्व नगर्ने उद्घोष गरेका छन् ।"
जोन्सन जोस,"लन्डन सन् १९६४ को जुन १९ मा अमेरिकाको न्युयोर्कमा जन्मिएका जोन्सनका बाबु कूटनीतिज्ञ र आमा कलाकार हुन् । बेलायत फर्किनुअघि उनको परिवार केहिसमय बेल्जियममा समेत बसेको थियो । सम्भ्रान्तहरूको मात्र पहुँच पुग्ने इटन स्कुलमा विद्यालय स्तरको अध्ययन गरेका जोन्सनले त्यहीं सन्की व्यवहार सिकेको बताइन्छ । बेलायतको अक्सफोर्डमा विश्वविद्यालयस्तरको शिक्षा लिएका जोन्सन सन् १९८६ मा अक्सफोर्ड युनियनका अध्यक्ष भएका थिए । टाइम म्यागाजिनबाट आफ्नो पत्रकारिता करिअर सुरु गरेका जोन्सनले एउटा उद्धरण गलत उद्धृत गरेका कारण जागिरबाट हात धुनुपर्यो । त्यसलगत्तै सन् १९९४ देखि १९९९ सम्म कन्जरभेटिभ विचारप्रति ढल्केको पत्रिका द डेली टेलिग्राफको ब्रसेल्स संवाददाताका रूपमा काम गरे । त्यसलगत्तै उनले केही समय द स्पेक्टेटर पत्रिकाको सम्पादकका रूपमा समेत काम गरे । द टाइम्स बाट हटाइएका जोन्सनको डेली टेलिग्राफ र द स्पेक्टेटरमा भने कार्यकाल सफल नै रर्यो ।अफ्रिकी र एकल महिलाका सन्तानलाई व्याख्या गर्न नराम्ररी हुर्काइएका, अज्ञानी, क्रूद्ध र अवैध जस्ता अपमानजनक शब्द प्रयोग गरेका कारण उनी विवादित भए पनि स्पेक्टेटर पत्रिकाको वितरण भने बढ्यो । त्यसको केही समयपछि बीबीसीको टेलिभिजन कार्यक्रम ह्याभ आई गट न्युज फर यु ? मा नियमित देखिन थालेपछि उनी बेलायतीमाझ परिचित भए । जसका कारण उनी राजनीतिको मैदानमा उत्रे र सफल पनि भए । अक्सफोर्डनजिकैको कन्जरभेटिभ पकड क्षेत्रबाट सन् २००१ मा सांसद चुनिएका जोन्सन त्यसको ६ वर्षपछि लन्डनको मेयर भए । मेयरको दुई कार्यकाल बिताएका जोन्सन सन् २०१२ को ओलिम्पिक खेलका कारण थप परिचत भए । सन् २०१५ को आमनिर्वाचनमार्फत पुनः संसद्मा फर्किएका उनले केही समय ब्रेक्जिटबारे आलटाने नीति अपनाए । तर सन् २०१६ को ब्रेक्जिटसम्बन्धी जनमत संग्रहमा पार्टीका नेता तथा प्रधानमन्त्री डेभिड क्यामरुनविरुद्ध उभिएर जोन्सनले बेलायत ईयूबाट बाहिरिनुपर्ने पक्षमा अडान लिए । बहिर्गमन पक्षधरले जितेपछि उनी पार्टीभित्र शक्तिशाली भए । आफ्नो मुद्दा पराजित भएको भन्दै क्यामरुनले राजीनामा दिएपछिको चुनावमा भने टेरेजा मे दलकी नेतृ छानिइन् । बहिर्गमन अभियानमा ठूलो योगदान पुर्याएका जोन्सनलाई मेले विदेशमन्त्री बनाइन् । निकै हक्की स्वभावका जोन्सनले ईयूसँग वार्ता गर्न प्रधानमन्त्रीले हिम्मत नदेखाएको भन्दै मन्त्रीबाट राजीनामा दिए । ब्रेक्जिट पार लगाउन नसकेपछि मेले दलबाट राजीनामा दिएसँगै जोन्सन सन् २०१९ को जुलाई २३ मा दलको नेता छानिए । दलको नेतासँगै प्रधानमन्त्री बनेका जोन्सनले संसद्बाट ब्रेक्जिट प्रस्ताव पारित गराउन नसकेपछि मध्यावधि चुनाव घोषणा गरेका थिए । आफ्नो दलका कतिपय नेताले चुनावी कार्ड घातक हुने दाबी गरिरहेका बेला जोन्सनको नेतृत्वमा कन्जरभेटिभ दलले सन् १९८७ यताकै बढी सिट जितेपछि भने आलोचकको मुख थुनिएको छ ।"
प्रेमध्वजलाई लाइफटाइम,"(काठमाडौं)  रेडियो कान्तिपुरद्वारा शुक्रबार आयोजित नेसनल म्युजिक अवार्डमा गायक प्रेमध्वज प्रधानलाई लाइफटाइम अचिभमेन्ट अवार्ड प्रदान गरिएको छ । २१ औं वार्षिकोत्सवका अवसर पारेर रेडियो कान्तिपुरले होटल सोल्टी क्राउन प्लाजामा आयोजना गरेको अवार्ड समारोहमा गायक प्रधानलाई १ लाख रुपैयाँ नगद र ताम्रपत्रसहित सम्मान गरेको हो । सात दशकदेखि नेपाली सांगीतिक क्षेत्रमा निरन्तर सक्रिय रहँदै आएका गायक प्रधानले आधुनिक, लोक, भजन, फिल्म र नेपालभाषाका गरी सात सयभन्दा बढी गीतमा स्वर तथा संगीत दिइसकेका छन् । नेसनल म्युजिक अवार्डमा गतवर्ष आएका गीतहरूमध्येबाट विधागत उत्कृष्टलाई समेत सम्मान गरेको छ । पुरुष पार्श्व गायनतर्फ गायकमा वनकी चरी गीतबाट रुपक डोटेल र गायिकातर्फ जिन्दगी नै गीतबाट प्रविशा अधिकारी उत्कृष्ट बने । यसैगरी, पप गायनतर्फ अलि अलि गीतबाट गायक प्रताप दास र म दामी छु गीतबाट गायिका समृद्धि राई उत्कृष्ट घोषित भए । आधुनिक गीततर्फ भने गायक सुमनकुमार श्रेष्ठ जिस्काउँथे गीतका लागि र गायिका संगीता राना प्रधानले सम्झनामा नआऊ बोलको गीतबाट विधागत प्रतिस्पर्धीलाई पछि पार्दै अवार्ड जितेका थिए । लोक गीततर्फको अवार्ड सालको पात टपरी हुने का लागि गायक कुलेन्द विश्वकर्मा र मुखैमा चिनी गीतबाट गायिका सुनीता दुलालले यस वर्षको नेसनल म्युजिक अवार्ड हत्याए । पिपुल्स च्वाइस अवार्डतर्फ भने गलबन्दी गीतबाट प्रकाश सपुत र शान्तिश्री परियारले संयुक्त रूपमा अवार्ड ग्रहण गरे । युगल गीतमा कर्के नजर गीतबाट सञ्जीव पराजुली र टीका प्रसार्इंले अवार्ड पाए । उत्कृष्ट ब्यान्डको अवार्ड लाहुरे गीतका लागि मन्त्र ब्यान्डले अवार्ड जित्दा उत्कृष्ट संगीत निर्देशकको अवार्ड कर्मा ग्याल्जेन बम्जनको पोल्टामा पर्यो । बमजनले बाबाको टोपी गीतका लागि उक्त अवार्ड जितेका हुन् । कस्तो हाल गीतका रचनाकार वीरेन्द्र पाठकले उत्कृष्ट गीतकारको अवार्ड पाउँदा कस्तो दूरी गीतबाट विक्रम बरालले नवगायकको उपाधि जिते । राष्ट्रिय गीततर्फको अवार्ड भने नबिर्स है गीतबाट चितमान गुरुङले प्राप्त गरे । सांगितिक क्षेत्रका उत्कृष्ट गायक, गायिका र सर्जकसँगै रेडियो कान्तिपुरले वर्षभरि सबैभन्दा धेरै विज्ञापन दिने उत्कृष्ट तीन विज्ञापन एजेन्सीहरूमा मिडिया सेन्स पहिलो, एड रिलिज दोस्रो र थम्सन नेपाल तेस्रो भएर सम्मानित भए । कार्यक्रममको उद्घाटनमा कान्तिपुर मिडिया ग्रुपका अध्यक्ष एवं प्रबन्ध निर्देशक कैलाश सिरोहियाले रेडियो कान्तिपुर निजी क्षेत्रबाट स्रष्टालाई रोयल्टी दिने पहिलो संस्था हुन पाएकोमा खुसी व्यक्त गर्दै यसपटक साबिकको १० रुपैयाँ रोयल्टी बढाएर १५ रुपैयाँ पुर्याइएको घोषणा गरे । देशभर ८० प्रतिशत भूभागमा सेवा विस्तार गरेको रेडियो कान्तिपुर झन्डै २५ लाख श्रोताको पहुँचमा रहेको जानकारी दिँदै अध्यक्ष सिरोहियाले रेडियो कान्तिपुरको वेभसाइटलाई परिष्कृत र परिमार्जन गर्दै सामाजिक सञ्जालमा समेत बलियो उपस्थिति जनाउने बताए । रेडियो कान्तिपुरका आरजेहरूद्वारा सञ्चालित कार्यक्रममा विभिन्न गायक, गायिकाहरूले आफ्ना सांगीतिक प्रस्तुति दिएका थिए ।"
लेक रहे पो लेकसाइड,"(पोखरा)  मंसिरको झरी र फेवातालको चिसो सिरेटोलाई बेवास्ता गर्दै साहित्यानुरागी शुक्रबार लेकसाइडमा भेला भए । विद्वान्का प्रवचन सुने । संघीयताको बहसमा सहभागी बने । नेपाल साहित्य महोत्सवको आठौं संस्करणको पहिलो दिन विभिन्न सेसनमा रोचक एवम् बौद्धिक छलफल चल्यो । बुकवर्म फाउन्डेसन र र्यान्डम रिडर्स सोसाइटीको आयोजनामा शुक्रबारदेखि तालबाराही चोक लेकसाइडमा महोत्सव सुरु भएको हो । महोत्सवको पहिलो सेसन थियो, लेक रहे पो लेकसाइड । यसमा देवेन्द्रराज लामिछाने, किशोर थापा, विश्वप्रकाश लामिछाने र गणेशबहादुर भट्टराईले लेकसाइडबारे आफ्ना भनाइ राखे । दीपेन्द्र श्रेष्ठ प्रस्तोता रहेको यो सेसनमा सहभागीले अतिक्रमणमा परेको फेवातालबारे मात्र कुरा उठाएनन्, यसको समस्या समाधानका लागि पनि सरोकारवाला निकायले पहल गर्नुपर्नेमा जोड दिए । फेवातालमा भइरहेको अतिक्रमणबारे उनीहरूले आवाज उठाए, सँगै यसलाई जोगाउनेतर्फ पनि सरोकारवालाले आआफ्नो स्थानबाट पहल गर्नुपर्नेमा उनीहरूले जोड दिए । दोस्रो सेसन थियो, समानताको लडाइँ । यसमा चन्द्र भद्रा, भारती सिलवाल गिरी, बिन्दा पाण्डे र अमित ढकालले छलफल गरे । यो सेसनमा महिला आन्दोलनदेखि लोकतन्त्रको प्राप्तिसम्म महिलाका योगदान र समानता आदिका विषयमा चर्चा भयो । महिला हिंसा किन हुन्छ, यो कहाँबाट सुरु हुन्छ र यसमा समाज एवं पारिवारिक भूमिका के कस्तो रहन्छ भन्नेबारे उनीहरूबीच गहन छलफल भयो । महोत्सवको तेस्रो सेसन, हास्यव्यंग्य निबन्धकार भैरव अर्यालमाथि आधारित थियो । हास्यव्यंग्य ः भैरव अर्याल मीमांसा शीर्षक सेसनमा गफिए, साहित्यकार अमर न्यौपाने र रोचक घिमिरे । उनीहरूले हास्यव्यंग्य निबन्धको क्षेत्रमा भैरव अर्यालले पुर्याएको योगदानबारे चर्चापरिचर्चा गरे । यो सेसनमा भैरव अर्यालले आफ्नो जीवनमा भोग्नुपरेका कठिन अवस्थाबारे पनि उनीहरूले कुराकानी गरे । भैरव अर्यालले स्वेच्छाले मृत्युवरण गरेका विषयबारेका घतलाग्दा प्रसंग पनि छलफलमा आए । चौथो सेसन रह्यो, संघीयताको सकस । यसमा टीकाराम यात्रीसँग छलफलमा थिए, प्राध्यापक कृष्ण खनाल र संविधानविद् भीमार्जुन आचार्य । नेपालमा संघीयतापछिको अवस्था र यसका सकारात्मक एवं नकारात्मक असरबारे उनीहरूले छलफल गरे । पाँचौं सेसन थियो, काव्यिक आन्दोलन । यो सेसनमा तीर्थ श्रेष्ठ, मणि काफ्ले, ज्योति जंगल र अक्षर काकाले नेपालमा काव्यिक आन्दोलनका विषयमा समीक्षात्मक अभिव्यक्ति दिए ।"
नेपालभाषा साहित्यको प्रवर्द्धन गर्न माग,"काठमाडौं (कास) नेपालभाषा साहित्यको गुणस्तर, पुस्तक वितरण प्रणालीदेखि बजार व्यवस्थापनको विषयमा सरोकारवाला पक्षले चासो र चिन्ता व्यक्त गरेका छन् । पछिल्लो समय नेपालभाषा बोल्नेको संख्या न्यून भएसँगै साहित्यमा परेको प्रभावप्रति साहित्यकारहरूले चासो दिएका हुन् । काठमाडौंमा भएको एक कार्यक्रमका सहभागीले नेपालभाषा साहित्यको विकास र प्रवर्द्धनका लागि सरकारी स्तरबाटै ठोस पहल हुनुपर्ने मागसमेत गरे । कार्यक्रममा बोल्दै साहित्यकार वसन्त महर्जनले नेपालभाषाको साहित्य विकास गर्न आन्तरिक छलफल र अन्तरक्रिया आवश्यक रहेको बताए । हाम्रो साहित्य बिक्री गर्न गाह्रो भइरहेको छ, साहित्यकार महर्जनले भने । साहित्य विकास गर्न भाषा प्रयोग गर्नेको संख्या बढाएर गुणस्तरमा ध्यान दिनुपर्ने उनको तर्क छ । कार्यक्रममा साहित्यकार राजुराम मुनकर्मीले गजल साहित्यको छन्द, मात्रादेखि अन्य प्राविधिक पक्षको विषयमा चर्चा गरे । उहाँले आफ्नै रचनाको गजलसमेत वाचन गरेका थिए । त्यस्तै, नेपालभाषा सफू सहकारीका अध्यक्ष हरिप्रसाद श्रेष्ठले सहकारीमार्फत नेपालभाषाको साहित्य विकास गर्नुपर्नेमा जोड दिए । श्रेष्ठले सहकारीमार्फत साहित्य क्षेत्रमा रुचि राख्ने महानुभावलाई सदस्य बनाएर पुस्तक वितरण, विमोचन, प्रकाशन तथा अन्य तवरले सहकार्य गर्दै आएको बताए । हुन पनि साहित्यप्रति रुचि बढाउन र विकास गर्न केही वर्ष यतादेखि नेपालभाषा सफू बहुउद्देश्यीय सहकारी संस्थाले अभियानै चलाएको छ ।"
रिसाललाई नुरगंगा,"काठमाडौं (कास) नुरगंगा प्रतिभा पुरस्कार गुठीले वरिष्ठ पत्रकार भैरव रिसाललाई नुरगंगा प्रतिभा सम्मान प्रदान गरेको छ । पुर्व प्रधानन्यायधीश सुशीला कार्की, गुठीका अध्यक्ष चुडामणि बन्धुले संयुक्त रूपमा शुक्रबार राजधानीमा दोसल्ला ओढाएर सम्मान प्रदान गरेका हुन् ।"
विमानस्थल २१ घण्टा सञ्चालन छिट्टै,"काठमाडौं (कास) त्रिभुवन अन्तर्राष्ट्रिय विमानस्थल (टीआईए) को धावनमार्ग रिह्याबिलिटेसन (जीर्णोद्धार) को दोस्रो चरण तोकिएको समयभन्दा करिब ६ महिनाअघि सकिने भएको छ । जीर्णोद्धारको काम सक्ने म्याद आगामी मेसम्म रहे पनि तीन साताभित्रमै पूरा हुने नेपाल नागरिक उड्डयन प्राधिकरण मातहतको हवाई यातायात क्षमता अभिवृद्धि आयोजनाका एक इन्जिनियरले बताए । काम सकिनासाथ धावनमार्ग चौबीसै घण्टा सञ्चालन गर्न सकिने हुनेछ । तर प्राधिकरणले २१ घण्टा विमानस्थल सञ्चालन गर्ने तयारी गरेको छ । अहिले राति साढे ११ देखि बिहान साढे ६ बजेसम्म नोटाम जारी गरेर विमानस्थलमा आवागमन रोकिएको छ । चिनियाँ ठेकेदार कम्पनी चाइना नेसनल एरो टेक्नोलोजी इन्टरनेसनल इन्जिनियरिङ कर्पोरेसनले धावनमार्गसहित ट्याक्सीवे, ड्रेनलगायत भौतिक निर्माणको काम तीव्र गतिमा अघि बढाएको छ । अब धावनमार्गको पिच भत्किने, ट्याक्सीवे भास्सिनेलगायतका समस्या हुँदैन, प्राधिकरणका महानिर्देशक राजन पोखरेलले भने, जनवरीदेखि विमानस्थल २१ घण्टा सञ्चालनमा ल्याउँछौं । भ्रमण वर्ष २०२० लगायतलाई दृष्टिगत गरी ठेकेदार कम्पनीले द्रुतगतिमा काम गरेको उनले बताए । भौतिक काम अन्तिम चरणमा पुगेको, ट्याक्सीवे र धावनमार्गको छेउछाउमा बत्ती राख्न मात्रै बाँकी रहेको महानिर्देशक पोखरेलले बताए । ४० वर्षदेखि मर्मतसम्भार नगरेको धावनमार्ग जीर्णोद्धार गर्न चिनियाँ ठेकेदार कम्पनीले गत चैतमा जिम्मा पाएको थियो । दोस्रो चरणको काम वर्षा सकिएपछि भदौ १५ मा सुरु भएको हो ।"
"समय थप्दै, ठेक्का लम्ब्याउँदै","केही ठाउँमा प्रगति राम्रो देखिएको छ, फागुनचैतसम्म सक्ने देखियो भने ठेक्का तोड्ने कुरा भएन, उनले भने, अध्ययन रिपोर्ट आएपछि कति वटालाई समय थप गर्ने र कतिको ठेक्का तोड्ने हो भन्ने निर्णय हुनेछ । चापागाउँ, गोदावरी र चाबहिल खण्डमा प्रगति देखिएको उनले दाबी गरे । अहिलेको परिस्थितिमा सडक विस्तार गर्न सक्ने अवस्थामा हामी छैनौं, उपत्यका सडक विस्तार आयोजनाका प्रवक्ता श्रेष्ठले भने, जनताले आफ्नो जग्गा नदिने, सरकारले घर जग्गाका लागि मुआब्जा नछुट्याउने, अदालतले पैसा नदिई एक इन्च पनि अर्काको जग्गा नछोड भन्ने, यस्तो अवस्थामा कर्मचारीले के गरेर बाटो बनाउने ? पिच गर्न तयारी गरेको ठाउँमा पनि स्थानीयबाट अवरोध हुने गरेको उनले बताए । बलजफ्ती गर्न सक्ने अवस्था छैन, उनले भने, ठेकेदारलाई हाम्रो माग गर्न सक्ने ठाउँमा काम गरिदेउ भन्ने हो तर गरिदिँदैनन्, सबै ठेकेदार दूधले नुहाएका छन् भन्ने पनि होइन । खाली भएको ठाउँमा समेत अन्यत्रका घर देखाएर ठेकेदारले काम गरिरहेका छैनन् । समयमै निर्माण क्षेत्रको समस्या समाधान नगरिदिँदा काममा ढिलाइ हुने गरेको उनले बताए । यथास्थितिमा काम गर्ने भन्ने निर्णय सरकारबाट भयो भने काम हुन्छ, उनले भने । सडक डिभिजन काठमाडौंले मात्र सानाठूला गरेर ५ सय ठेक्का लगाएको दाबी गरेको छ । ठेक्का तोड्नेबारे सूचना निकाल्यौं । त्यसपछि केही प्रगति भएको देखिन्छ । सन्तोषजनक भने छैन, सडक डिभिजन काठमाडौंका सूचना अधिकारी सुदर्शन कार्कीले भने, उच्च तहबाट मूल्यांकन भइरहेको छ, के गर्ने भन्ने निर्णय भइसकेको छैन । उनका अनुसार अधिकांश स्थानमा ठेकेदारकै कारण ढिलासुस्ती भएको छ । सबैभन्दा बढी समस्या कपन क्षेत्रको सडकमा छ । यो खण्डको अधिकांश ठेक्का सैलुङ कन्स्ट्रक्सनले नै लिएको छ । यो क्षेत्रको सडकको प्रगति सन्तोषजनक छैन । चाबहिलजोरपाटीवाग्मतीसाँखु खण्डमा पनि ठेक्का भएको लामो समय बित्दा पनि काम सकिएको छैन । कतै सडक खनेर अलपत्र पारिएका छन् । कतै सडक नै अवरोध हुने गरी ढुंगा, गिट्टी थुपारिएको छ ।"
दूध ६ रुपैयाँ बढ्दा दुग्धवस्तु ५० रुपैयाँ महँगो,"दूधको खपत २५ प्रतिशत घट्योचिसो मौसमसँगै दुग्धजन्य पदार्थको खपतमा कमी आएको छ । एसोसिएसनका अनुसार दही, आइसक्रिमलगायतको बिक्री न्यून छ । दूधको मात्रै प्रयोग हुँदा बजारमा दूधको खपतमा कमी भएको हो । दही बिक्री नहुँदा दूधको खपतमा करिब २५ प्रतिशतले घटेको छ, उनले भने । व्यवसायीका अनुसार दूधको उत्पादन औसतमा दैनिक ६२ लाख लिटर हो ।उत्पादित दूधमध्ये करिब ५० प्रतिशत किसान आफैंले उपभोग गर्छन् । बाँकी ३१ लाख लिटर दूधमध्ये १७ प्रतिशत औपचारिक र ३३ प्रतिशत अनौपचारिक माध्यमबाट बिक्री हुन्छ । अनौपचारिक रूपमा बिक्री हुने दूध होटल, घर तथा प्याकेजिङबिनै बिक्री हुन्छ । औपचारिक रूपमा बिक्री हुने दूधमा करिब २५ प्रतिशतले कमी आएको हो । हाल नेपालमा करिब २ सय डेरी उद्योगहरूले औपचारिक रूपमा दूध बिक्री गर्दै आएका छन् । करिब २ हजार डेरीले अनौपचारिक रूपमा बिक्री गर्दै आएको महासचिव दाहालको दाबी छ ।"
अलैंची मासेर धान रोप्ने तयारी,"(ओखलढुंगा)  खिजिदेम्बा गाउँपालिका साब्राका डम्बरबहादुर खड्काले १० मुरी धान फल्ने खेत मासेर अलैंची लगाए । अलैंचीले पहिलो साल राम्रै उत्पादन दियो । प्रतिकिलो २ हजार ४ सयले बिक्री गरे । आम्दानी राम्रै दिने देखेपछि अरू खेत पनि मासेर अलैंची रोपे । तर, दोस्रो साल उत्पादन घट्यो । उत्पादन घटेसँगै बोट पहेंलो हुने र मर्ने रोग देखापर्यो । त्यति नै बेला अलैंचीको मूल्य पनि स्वात्तै घटेर प्रतिकिलो ५५० मा झर्यो । रावादोलुका धनबहादुर बस्नेतले पनि सबैले अलैंचीबाट आम्दानी गरेको देखेपछि तीन पाथी बीउ जाने धान खेतमा अलैंची रोपे । तर, न उत्पादन राम्रो भयो, न त मूल्य पाए । अलैंची टिप्नका लागि एक जना कामदारलाई प्रतिदिन हजार रुपैयाँ ज्याला दिएर टिप्न लगाएँ । धनबहादुरले भने, एक जनाले बढीमा एक दिनमा दुईदेखि तीन किलो अलैंची टिप्छ । अनि अलैंची ५ सय रुपैयाँ किलोले बेच्दा लगानी पनि उठेन ।खिजिदेम्बा गाउँपालिका क्षेत्रमा मात्रै ५ सयभन्दा बढी किसानले अलैंची खेती सुरु गरे । सात वर्षअघि सुरु भएको अलैंची खेती यसरी विस्तार भयो कि किसानले धान फल्ने खेत मासेर रोपे । सुरुसुरुमा राम्रै उत्पादन र बजार मूल्य पाएका उनीहरू अहिले भने पछुताएका छन् । अब फेरि अलैंची मासेर धान नै रोप्ने तयारीमा छु । डम्बरबहादुरले भने, अलैंचीभन्दा धानमै फाइदा रहेछ ।अलैंची लगाएपछि सबै खेतमा सबै उत्तिसका बोट फैलिएका छन् । अब ती रुखबिरुवा काटेर धान रोप्ने अवस्थाको खेत निर्माण गर्न निकै चर्को भएको स्थानीय टेकबहादुर खड्काले बताए । ठेकेदार समयमा नआएपछि उत्पादित अलैंची बेच्न गाह्रो भएको उनले बताए । कतिपयले घरघरमै अलैंची भण्डारण गरेर राखेका छन् । कतिपयले भाउ बढ्छ कि भन्ने आशाले पनि भण्डारण गरेका हुन् । अलैंचीमा लाग्ने रोगको विषयमा पनि सम्बन्धित सरकारी कार्यालयले खासै चासो दिएर समस्या समाधानमा पहल नगरेको स्थानीय तिलक गुरुङले बताए । हामीले पनि उचित पहल गर्न सकेनौं होला । राज्यका निकायले पनि किसानको समस्या सम्बोधन गर्न चाहेनन् । गुरुङले भने, जसो गर्दा पनि आखिर किसान मारमा परे ।कृषि ज्ञान केन्द्रका सूचना अधिकारी तथा बाली संरक्षण अधिकृत हेमकुमार आलेले जिल्लाभरिकै अलैंची कृषकको अलैंचीको गानोमै संक्रमण हुने किसिमको रोग लागेको बताए । तर, समाधानको उपाय भए पनि सबैतिर समाधानको काम नभएको बताए । केन्द्रका अनुसार खिजिदेम्बा गाउँपालिका र सिद्धिचरण नगरपालिका क्षेत्रमा अलैंचीको खेती किसानले गर्दै आएका छन् ।"
डीपीआर र मुआब्जामै अलमल,"(जाजरकोट)  नलगाड जलविद्युत् आयोजनाको निर्माण प्रक्रिया थालिएको तीन दशक बिते पनि गति लिन सकेको छैन । पछिल्लो समय विस्तृत परियोजना प्रतिवेदन (डीपीआर) र जग्गाको मुआब्जा विवादले आयोजनालाई अलमल्याएको छ । अस्ट्रेलियाको स्मेक, अमेरिकाको एमडब्लूएच र नेपालको उदय कन्सल्टेन्सी कम्पनीले जेभीमा ३० महिनामा काम सक्ने गरी डीपीआरको जिम्मा लिएका थिए । सम्झौता भएको ४२ महिना बिते पनि काम अधुरै छ । कम्पनीका अनुसार डीपीआरका लागि १ अर्ब ११ करोडमा सम्झौता भएको थियो । कम्पनीका इन्जिनियर पदम थापाले निर्धारित समयमा काम हुन नसकेपछि ९ महिना म्याद थपिएको बताए । थपिएको म्याद पनि सकिएको छ तर प्रतिवेदन तयार भइसकेको छैन, उनले भने ।थपिएको म्याद पनि गुज्रिएपछि ठेकेदार कम्पनीले असोजदेखि हर्जाना तिर्दै आएको उनले बताए । परामर्शदाता कम्पनीले डीपीआरअर्न्तगत ड्याम डिजाइन, वातावरणीय प्रभाव मूल्यांकन, टोपो सर्भे, भौगर्भिक सर्भे, ड्रिल कार्य र ४ सय केभी प्रसारण लाइन सर्भेको काम सम्पन्न गरिसकेको छ । टेस्ट अडिट, पावरहाउस डिजाइन र अन्तिम प्रतिवेदनलगायत कार्य हुन नसक्दा डीपीआरले पूर्णता पाउन नसकेको थापाले बताए । उनका अनुसार विगतमा बजेट अभावको कारण निर्माणमा ढिलाइ भएको थियो । अहिले बजेट पर्याप्त भए पनि कामको जिम्मा लिएको कम्पनीको ढिलासुस्तीले अवरोध भइरहेको छ । अर्कोतर्फ कम्पनीले जग्गाधनीलाई मुआब्जा दिई जग्गा अधिग्रहण गर्न सकेको छैन । कम्पनीले ६ वर्षअघि नै जग्गा अधिग्रहण सुरु गरेको थियो । आयोजनाका लागि ६ हजार रोपनी जग्गा अधिग्रहण गर्नुपर्छ । आवश्यकताको ८० प्रतिशत जग्गा अधिग्रहण नगरी निर्माण चरणमा जान नमिल्ने कानुनी प्रावधान छ । कम्पनीका अनुसार हालसम्म करिब १५० रोपनी मात्र अधिग्रहण भएको छ ।सरकारले चालु आर्थिक वर्षमा मुआब्जा वितरणका लागि २ अर्ब ७२ करोड रुपैयाँ छुट्याएको छ । सरकारले ४ वर्षअघि प्रतिरोपनी ४ लाख ५० हजार रुपैयाँ मूल्यांकन गरेको थियो । त्यतिबेलाको मूल्यांकनअनुसार विनियोजित बजेटले करिब ५ हजार ७ सय रोपनी जग्गा अधिग्रहण गर्न सकिन्छ । अहिले भने स्थानीयले प्रतिरोपनी ६ लाख ५० हजार माग गर्दै मुआब्जा बुझ्न मानिरहेका छैनन् । नलगाड जलविद्युत् सरोकार समितिका सचिव बिनबहादुर सिंह भन्छन्, सरकारले स्थानीयको कुरा सुनेर छिटोछरितो रूपमा मुआब्जा वितरण गर्नतिर ध्यान दिएको छैन । यस्तै अवस्था रहने हो भने नलगाड पनि पश्चिम सेती र माथिल्लो कर्णालीकै हालतमा पुग्न सक्छ । डीपीआर निर्माणमा ढिलाइ मात्र होइन, हेलचेक््रयाइँ पनि भइरहेको स्थानीयको आरोप छ । प्रभावित क्षेत्रका गाउँबस्तीको सुरक्षित व्यवस्थापन, मुआब्जा तथा क्षतिपूर्ति, शिक्षा, स्वास्थ्य तथा रोजगारीजस्ता अवसरको अध्ययन, पूर्वाधार निर्माण, सुकुम्बासी व्यवस्थापनजस्ता मुख्य मुद्दाको पूर्ण रूपमा अध्ययन नै नगरी प्रतिवेदन आउन लागेको बारेकोट गाउँपालिका८ सेपुखोलाका वेदराज सिंहले बताए । अर्बौं रुपैयाँमा बन्न लागेको आयोजनाको डीपीआर हचुवाको भरमा बनिरहेको छ, उनले भने, यसले आयोजनाको निर्माण र दिगोपनामा थुप्रै प्रश्न उब्जाएको छ ।यही अलमलबीच स्थानीयले जलविद्युत् कम्पनीसँग १६ बुँदे मागपत्र पेस गरेका छन् । नलगाडलाई राष्ट्रिय गौरवको आयोजना बनाउनुपर्ने, वातावरणीय प्रभाव मूल्याकनको मस्यौदामा छुटेका मानवीय जीवनसँग जोडिएका विषयवस्तुलाई समावेश गर्नुपर्ने, स्थानीयलाई २० प्रतिशत सेयर वितरण गर्नुपर्ने, जलाशयको अन्तिम घेरा (१५९० मिटर उचाइ) भन्दा माथिका गाउँबस्तीको सुरक्षा योजना र उचित मुआब्जाको व्यवस्था गर्नुपर्नेलगायत माग राखिएका छन् । सरकारले नलगाड जलविद्युत् निर्माणका लागि जापानी अन्तर्राष्ट्रिय सहयोग नियोग (जाइका) लाई आग्रह गरेको छ । आयोजना निर्माणका लागि १ खर्ब २३ अर्ब बजेट लागत अनुमान गरिएको छ । वातावरणीय व्यवस्थापनमा मात्र ५६ अर्ब खर्च हुने अनुमान गरिएको इन्जिनियर थापाले बताए । उनका अनुसार ४१७ मेगावाट क्षमताको आयोजना निर्माणकार्य सुरु भएको करिब ७ वर्षभित्र सञ्चालनमा आउनेछ ।एक साताअघि आयोजना अनुगमन गर्न जाजरकोट आइपुगेका ऊर्जामन्त्री वर्षमान पुनले आयोजना प्रभावित क्षेत्रका बासिन्दासँग छलफल गरेर मुआब्जालगायत समस्या समाधान गर्ने प्रतिबद्धता व्यक्त गरे । उनले आयोजना अघि बढाउन जाइकासँग छलफल भइरहेको र छिट्टै द्विपक्षीय सम्झौता हुने बताए । अनुगमनकै क्रममा जिल्लावासीसमेत रहेका वनमन्त्री शक्तिबहादुर बस्नेतले मुआब्जाको विषयमा अड्को नथाप्न स्थानीयलाई आग्रह गरे । उनले आयोजना निर्माणपछि यहाँको गरिबी अन्त्य हुने र युवाले रोजगारी पाउने बताए ।"
सीमावर्ती बजारमा भारु चल्ती बढ्यो,"काँकडभिट्टा (कास) दसैंतिहारताका सीमावर्ती बजारका सर्वसाधारणले हजार भारु साट्न ३० रुपैयाँसम्म अतिरिक्त शुल्क (बट्टा) तिर्नुपर्थ्यो । राष्ट्र बैंकले सय रुपैयाँ साटेबापत ४० पैसा मात्रै सेवा शुल्क लिन सटही काउन्टरहरूलाई इजाजत दिएको छ । सटही काउन्टरहरूले बैंकको निर्देशन लत्याउँदै बढी बट्टा लिएर रकम साट्दै आएका थिए । यतिबेला भने सीमावर्ती बजारमा भारतीय रुपैयाँ अत्यधिक चल्तीमा छ । जसका कारण भारु सस्तिएको छ । अस्ति भर्खरै नेपालीबाट भारु साट्न बट्टा तिर्नुपरेको थियो, बिर्तामोडका समीरकुमार राजवंशीले भने, अहिले भारु छेलोखेलो छ, बरु नेरुको पो अभाव छ । नेपाल राष्ट्र बैंकका कर्मचारी दिपेन बरालका अनुसार अहिले भारुको माग पनि खासै छैन । विगतमा दैनिक ४ लाख साट्ने बैंकलाई अहिले २ लाख साट्न पनि गाह्रो छ । भारु सस्तो भएकाले बैंकमा साट्न आउनेको संख्या घटेको छ, बरालले भने । बैंकले प्रतिव्यक्ति मासिक ४ हजार भारु वितरण गर्दै आएको छ । मेची मनीचेन्जर व्यवसायी संघका अध्यक्ष विष्णु मैनालीले विगतको तुलनामा भारुको फ्लो ह्वात्तै बढेकाले सस्तिएको बताए । स्रोतका अनुसार पछिल्लो समय नेपालबाट तस्करी बढेका कारण भारु मनग्ये भएको हो ।"
महिन्द्राको नयाँ सोरुम,काठमाडौं (कास) अग्नि ग्रुपले रौतटहको चन्द्रनिगाहपुरमा महिन्द्राका ट्र्याक्टरसहितका सवारी साधनको नयाँ थ्रीएस सेटअप सहितको सोरुम सञ्चालनमा ल्याएको छ । महिन्द्राको आधिकारिक विक्रेता रहेको अग्नि ग्रुपले हालै सञ्चालनमा ल्याएको नयाँ सोरुमले महिन्द्राका ग्राहकलाई सहज हुने कम्पनीले बताएको छ ।
पोखरा लिगको रेस पार्टनरमा टीभीएस,काठमाडौं (कास) पोखरा प्रिमियर लिग (पीपीएल) का लागि टीभीएसका मोटरसाइकल तथा स्कुटरका आधिकारिक विक्रेता जगदम्बा मोटर्सले टीभीएस अपाचे सिरिजको रेस पार्टनरका रूपमा रहने भएको छ । जगदम्बा मोटर्सका प्रबन्ध निर्देशक साहिल अग्रवाल र पीपीएलका प्रबन्ध निर्देशक छुम्बी लामाले सम्झौता पत्रमा हस्ताक्षर गरेका थिए । पोखरा लिग शुक्रबारदेखि पुस १२ गतेसम्म चल्नेछ ।
एनआईसी र फुडमान्डुबीच सम्झौता,काठमाडौं (कास) एनआईसी एसिया बैंक र फुडमान्डुबीच बैंकले उपलब्ध गराएको डिजिटल प्रविधिमार्फत भुक्तानी संकलन गर्ने सम्झौता भएको छ । सम्झौताअनुसार कुनै पनि बैंकका ग्राहकले फुडमान्डुबाट इच्छाइएको खानेकुरा अर्डर गर्दा कार्ड तथा मोबाइल बैंकिङ प्रयोग गरी भुक्तानी गर्न सक्नेछन् । यो सम्झौतासँगै सीमित अवधिका लागि एनआईसी बैंकलगायत अन्य बैंकका मोबाइल बैंकिङ प्रयोगकर्ताले फुडमान्डुबाट खानेकुरा अर्डर गरीे क्यूआर कोडमार्फत भुक्तानी गर्दा २५ प्रतिशत ४ सय रुपैयाँसम्म छुट प्राप्त गर्न सक्नेछन् । बैंकका सहायक प्रमुख कार्यकारी अधिकृत सन्तोषकुमार राठी र फुडमान्डुका प्रमुख कार्यकारी अधिकृत निदान श्रेष्ठले सम्झौता पत्रमा हस्ताक्षर गरकेका थिए ।
सोनमको उत्पादनमा ६० प्रतिशतसम्म छुट,काठमाडौं (कास) सोनाम ब्रान्डले जाडो महिनाका लागि आफ्नो उत्पादनमा ६० प्रतिसतसम्म छुट दिने भएको छ । यो छुट सोनामको शाखाबाट लिन सकिने बताएको छ ।
महिला उद्यमी सहुलियत कर्जा,काठमाडौं (कास) नेपाल उद्योग वाणिज्य महासंघ र सनराइज बैंकले संयुक्त आयोजना गरेका महिला उद्यमीका लागि सहुलियत कर्जासम्बन्धी कार्यक्रम सम्पन्न गरेको छ । महासंघका उपाध्यक्ष किशोरकुमार प्रधानले मुलुकभित्र महिला उद्यमशीलता विकास विस्तार गर्न वित्तीय संस्थाको सहयोग चाहिने बताए । उद्यमी विकास समितिका सभापति कमला श्रेष्ठले बैंकले उद्यमी व्यवसायीलाई उपलब्ध गराउने बैंकिङ कर्जा तथा सहुलियतका विषयमा हातेपुस्तिका प्रकाशन गर्ने बताएकी थिइन् ।
मुगालीका ती दिन,"(मुगु)  ट्वाइके रोकायाले ६० वर्षसम्म कष्टकर जीवन बिताए । छायानाथ रारा नगरपालिका९, मुर्मा गाउँका ८१ वर्षीय उनलाई तन्नेरी छँदा १० किलो नुन, लत्ताकपडा र भाडावर्तन किन्न एक महिना हिँडेर बर्दियाको राजापुर र चिसापानी पुगेको अझै सम्झनामा छ । धेरै दुःख भोगियो, उनी भन्छन्, गाउँमा सबै सुविधा आएको देख्दा सपनाझैं लाग्छ । अहिले उनको घर अगाडिबाटै मोटर गुड्छ, बाहिर रहेका आफन्तसँग भिडियो कलमै कुराकानी गर्छन् । बुढ्यौलीसँगै बिमारीले घेर्न थालेपछि मात्रै सुखका दिन देख्न पाउँदा नमज्जा पनि लाग्छ । उनले चाँदीका सिक्का बोकेर सामान किन्न हाट गएको सम्झिए । एक सय चाँदीका सिक्का खर्च गरे बोक्न नसक्ने भारी हुन्थ्यो, उनले भने, खुट्टामा लगाउने पौला (जुत्ता) थिएनन्, नाङ्गै खुट्टा हिँडेर एक महिनामा राजापुर पुग्थ्यौं । १२ वर्षको उमेरैदेखि नै हाट जाने गरेको उनले सुनाए । उनले केही समय भेडा र खसी लिएर तिब्बतको तालाखार पुगी ऊन र नुन ल्याए । रोकायाका अनुसार गाउँमा एक माना नुन पाउन निकै मुस्किल थियो । पुल नहुँदा कर्णाली नदी पार गर्न बाबियाको डोरीमा तागुलो लगाएर वारिपारि गर्थ्यौं, उनले उतिबेलाको समस्या सुनाए, भगवान्को नाम जप्दै जंघार तरिन्थ्यो । रुगा गाउँका ७४ वर्षीय धनजित लावडको दुःख पनि कहालीलाग्दो छ । ०४५ सालमा भोकमरीको चपेटामा पर्दा उनलाई अब धेरै बाँचिँदैन जस्तो लागेको थियो । जग्गामा अन्न नफल्दा साँझबिहानको छाक कसरी टार्ने भन्ने चिन्ताले दैनिक सताउने गरेको उनी बताउँछन् । उहिलेको कहालीलाग्दो भोमकरीको दुःख सम्झिँदा अहिले पनि आँखाबाट आँसु झर्छ, उनले भने, २० दिन हिँडेर अछामको साँफेबगर पुगेर ३० किलो चामल र पाँच पाथी गहुँ ल्याएर परिवार पालियो । उनले सहरका सबै सुविधा गाउँ पुगेपछि बाँच्न सहज भएको सुनाए ।सुविधासँगै तन्नेरी पुस्ता बिग्रन थालेको लावडले गुनासो गरे । सुविधाले सबैको बानी बिग्रियो, पढेलेखेका युवाले खेतीपाती गर्न छाडे, उनी भन्छन्, जाँडरक्सी खाएर झगडा गर्ने, पैसा जथाभावी फाल्ने फुर्मासे बानी बढ्यो । उनले केही वर्ष कर्णालीका माछा र सिस्नो खाएर भोकमरी टारेको जनाए । उनका अनुसार कोदो र कागुनो उत्पादन हुन थालेको ३० को दशकपछि मात्र हो । जिल्लाका अधिकांश बस्तीमा ०५० सालअघिसम्म ढोका थुन्ने गरी हिउँ पर्ने गरेको बूढापाका सुनाउँछन् । ०४० सालअघि एक पाथी अन्नमा कुखुरा, दुई सय रुपैयाँमा खसीबाख्रा र पाँच सय रुपैयाँमा गाईभैंसी पाइने गरेको खत्याड गाउँपालिकास्थित गम्था गाउँका गौरी उपाध्यायले बताए । कार्कीबाडाका ६८ वर्षीय देवीकृष्ण रावलले जुम्लाको सिँजा गई कखरा सिकेको बताए । उनका अनुसार गाउँका पुरोहितलाई गुरु मानेर शिक्षा लिने जमाना थियो । एक माना चामल र एक बट्टा घिउ बोकेर सिँजा पुगी नाम लेख्न सिकेको हुँ, उनले भने, निगालोको कलम, भोजपत्रको कापी र जडिबुटीको रस निकालेर मसी बनाई पढ्ने जमाना थियो । उनले ००९ सालमा छत्यालबाडा गाउँमा पहिलो पाठशाला खुलेपछि हुनेखानेका छोराछोरीले पढ्न थालेको जानकारी दिए । ०११ सालमा रारा हुटुमा जिल्लामै पहिलो प्राथमिक विद्यालय खुलेको हो । ०४८ सालमा मुगुका हस्तबहादुर मल्ल शिक्षा राज्यमन्त्री हुँदा दुई सय १९ बस्तीमा विद्यालय खुलेपछि विपन्न र दलित समुदायका बालबालिकाले पठनपाठन सुविधा पाएका हुन् । गमगढीमा रारा बहुमुखी क्याम्पस स्थापना भएपछि उच्च शिक्षा पढ्न सुर्खेत र नेपालगन्ज जानुपर्ने बाध्यता हटेको स्थानीय बताउँछन् । जिल्लामा ७० वर्ष उमेर नाघेका ज्येष्ठ नागरिकले ६ दशक दुःखकष्टमै बिताए । गाउँमा झाडापखाला चल्दा बर्सेनि एक दर्जन बढीको ज्यान जाने गरेको लावडले बताए । विरामीले थला परे भूत लागेको भन्दै उसको नजिक नजाने जमाना पनि भोगियो, उनी भन्छन्, अहिले गाउँगाउँमा स्वास्थ्यचौकी खुले, धेरैको ज्यान बचेको छ । ०६३ सालमा गमगढीमा १५ शय्याको अस्पताल सञ्चालनमा आएपछि जिल्लाको स्वास्थ्य अवस्था सुध्रिएको हो । ०६० सालअघि स्थानीयलाई सुर्खेत र नेपालगन्ज जान जहाज चढ्नकै लागि दुई दिन हिँडेर जुम्ला पुग्नुपर्ने बाध्यता थियो । हिँडेर जानेहरू १५ दिन पुग्ने खाद्यान्न पोको पारेर जुम्लाको सिँजा हुँदै सुर्खेत र नेपालगन्ज पुग्थ्यौं, उपाध्यायले भने, खानेकुरा बाटोमा सकिए बाटोमै ज्यान जान्थ्यो । अहिले ताल्चा (रारा) विमानस्थलबाट दैनिक पाँचवटासम्म उडान भइरहेका छन् । स्थानीयलाई ०६८ अघि पाँच किलो चामल र एक किलो नुन किन्न दिनभर गोदाममा लाइन बस्नुपर्ने बाध्यता थियो । कर्मचारीले कार्यालय प्रमुखबाट र स्थानीयले प्रमुख जिल्ला अधिकारीबाट रासनकार्ड बनाएपछि मात्र चामल र नुन पाइन्थ्यो । ०६९ साल पुसबाट मुगु राष्ट्रिय सडक सञ्जालमा जोडिएपछि स्थानीयले खाद्यान्न अभावको समस्याबाट मुक्ति पाएका हुन् । सडक नपुग्दासम्म सुर्खेत र नेपालगन्जबाट हेलिकप्टरमा प्रतिकिलो एक सय २० रुपैयाँ भाडा तिरेर सामान ल्याएर बेच्थ्यौं, उद्योग वाणिज्य संघका कोषाध्यक्ष जयबहादुर शाहीले भने, गाडी पुगेपछि नेपालगन्जबाट प्रतिकिलो ७ रुपैयाँमा सामान गमगढी पुग्न थालेको छ । सडकले गर्दा जिल्लामा तीन तिहाइ महँगी घटेको उनले सुनाए । सोरु गाउँपालिकास्थित सीप गाउँकी जानसरा विष्टले गाडी हेर्न दुई दिन हिँडेर सदरमुकाम गएको सम्झिन् । गाउँमा गाडी पुग्लान् भन्ने सपना पनि थिएन, उनले भनिन्, सुख र सुविधा पुगेपछि पुराना दुःख भुल्दै गएका छौं । अहिले सोरु गाउँपालिकाको सोरुकोट, खत्याड गाउँपालिकाको गम्था, सेरी, श्रीकोट, खमाले र मुगुमकार्मारोङ गाउँपालिकाको छाइलसम्म नियमित यातायातका साधन चल्छन् । अहिले जिल्लाभरिका खोला र कर्णाली नदीमा परम्परागत तुइन विस्थापित गरी ६१ झोलुंगे पुल निर्माण भएका छन् । गाउँहरूको आपसी सम्बन्ध पुलकै कारण जोडिएको आरसिडी संस्थाका कार्यक्रम संयोजक जर्मन नेपालीले बताए । घरमै सुत्केरी हुँदा अकालमा ज्यान गुमाउनुपर्ने बाध्यतबाट गर्भवती महिलाले मुक्ति पाएको जिल्ला अस्पताल प्रमुख डा निर्मल नगरकोटीले बताए । उनका अनुसार अहिले करिब ९० प्रतिशत गर्भवती महिला स्वास्थ्यचौकीमै सुत्केरी हुने गरेका छन् । उनका अनुसार जिल्लाभरि २० प्रसूतिगृह सञ्चालनमा छन् । कुनै समय एक कल फोन गर्न गमगढी बजार धाउने स्थानीयले घरमै बसी मोबाइलमार्फत आफन्तसँग घण्टौं कुरा गर्न पाएको स्थानीय जंगम शाहीले बताए । उनका अनुसार ०६४ सम्म एक कल फोन गर्न एक साताअघि नै नाम लेखाउनुपर्ने बाध्यता थियो । नेपाल टेलिकमले जिल्लाका १३ स्थानमा मोबाइल टावर जडान गरिएको जनाएको छ । अहिले राराताल आसपासका क्षेत्रमा फोरजी इन्टरनेट चल्छ । गाउँमै रोजगारी पाइन थालेपछि पछिल्लो समय मजदुरीका लागि भारतको कालापहाड जानेको संख्या घटेको शाही बताउँछन् । एक दशकअघिसम्म १६ वर्ष पुगे कालापहाडमा मजदुरी गर्न नगई सुखै थिएन, उनले भने, गाउँमै विकास निर्माण बढेपछि मजदुरी गर्ने मान्छे पाउनै मुस्किल छ । उनका अनुसार डेढ दशकअघिसम्म अधिकांश गाउँ पुरुषविहीन हुन्थे । गाउँगाउँमा लघु जलविद्युत् सञ्चालन भएपछि सल्लाको दियालो बालेर अँध्यारो हटाउने बाध्यताबाट स्थानीयले मुक्ति पाएको स्थानीय मानबहादुर रावलले जनाए । उनका अनुसार घरघरमा सौर्य ऊर्जा जडान गर्ने र आधुनिक चुलो प्रयोग गर्नेको संख्या बढिरहेको छ । लामो समय दुःख बिताएका ज्येष्ठ नागरिक सुरक्षा भत्ता पाउन थालेपछि सहज जीवन बिताउन थालेका छन् । भत्ताले बाँच्न र औषधिउपचार गर्न सजिलो भयो, छायानाथरारा नगरपालिकास्थित ढुमकी ७६ वर्षीया चाखुल्ली विकले भनिन्, गाउँगाउँमा सुविधा थपिए, सुखका दिन बढ्दै छन् । सरकारले ६० देखि ७० सम्मका ज्येष्ठ नागरिकलाई दुई हजार र ७० भन्दा माथिकालाई तीन हजार रुपैयाँ सुरक्षा भत्ता दिँदै आएको छ ।"
रोहिंग्यालाई हट्न सातदिने म्याद,"(काभ्रे)  म्यानमारबाट लखेटिएपछि नेपाल आएर काभ्रेको पनौतीस्थित कुशादेवीमा अस्थायी टहरा बनाई बसेका रोहिंग्या शरणार्थीलाई सात दिनभित्र छाड्न जग्गाधनीले अल्टिमेटम दिएका छन् । मंसिर १० गते कुशादेवी आइपुगेका उनीहरू सत्यराम थापाको जग्गामा छुट्टाछुट्टै टहरा बनाएर बसेका छन् । उनीहरू आएको तीन दिनपछि मात्र शरणार्थी हुन् भन्ने थाहा पायौं । काम गर्ने अनुमति पनि छैन रहेछ । नेपालले शरणार्थी स्वीकार नगरेको समेत थाहा पाएपछि हट्न भनिसकेका छौं, सत्यरामको भनाइ उद्धृत गर्दै उनका भतिज रामेश्वरले भने । त्रिविका एक प्राध्यापकमार्फत रोहिंग्याहरू सत्यरामको सम्पर्कमा पुगेका थिए । खाली जग्गा भाडामा लाग्दा पैसा आउने भएपछि बस्न अनुमति दिएको रामेश्वरले बताए । उनीहरूसँग भाडालगायत विषयमा सहमति भएको छैन । रोहिंग्याका टोली नेता महोम्मद यसुपले टहरा निर्माणका लागि ६ लाखभन्दा बढी खर्च भइसकेको र बस्ने अर्को विकल्प पनि नभएको बताए । यतिका संरचना बनाइसक्यौं, अहिले केके कुराले अप्ठ्यारो भयो भनेर हट्न भन्न थाल्नुभएको छ, यसुपले भने, आफ्नो देश हैन, आफ्नो ठाउँ हैन, कहाँ जाने, के खाने केही टुंगो छैन । नेपालले शरणार्थी मान्यता नदिए पनि संयुक्त राष्ट्रसंघीय शरणार्थीसम्बन्धी उच्च आयोग (यूएनएचसीआर) बाट शरणार्थी प्रमाणित उनीहरू काम नपाउने भएपछि अप्ठ्यारोमा परेको बताउँछन् । यूएनएचसीआरले भत्ता दिन पनि छाड्यो, काम गर्न पनि दिँदैन, नेपाली जनताले काम त दिएका छन्, जसरी पनि आफ्नो पेट त पाल्नुपर्यो, यसुपले भने, बस्न र काम गर्न पनि नदिने हो भने यूएनएचसीआरको गेटमा गएर धर्ना दिन्छौं । यूएनएचसीआरले सन् २०१५ सम्म भत्ता दिन बन्द गरेपछि रोहिंग्याहरू अवैध रूपमा काम गर्दै आएका छन् । कुशादेवीमा ९० जना अट्ने गरी संरचना निर्माण भएको छ । कपनको लसुनटारबाट सरेर कुशादेवीमा बस्न थालेका उनीहरूले प्रतिपरिवार ७० हजार रुपैयाँ उठाएका थिए । यहाँ १३ पुरुष, ९ महिला र १२ बालबालिका छन् । रोहिंग्याहरूले जिल्ला प्रशासन कार्यालय, पनौती नगरपालिका र वडा कार्यालयमा शान्ति सुरक्षाका लागि भन्दै निवेदन दिएका छन् । काभ्रेका प्रमुख जिल्ला अधिकारी श्रवणकुमार तिमल्सिनाले शान्ति सुरक्षाका लागि मात्रै आफूले सघाउन सक्ने बताए । जग्गा भाडामा लगाउने वा नलगाउने कुरा धनीको कुरा हो, हामीले केही भन्न मिल्दैन, उनले भने, शरणार्थीहरूले कानुनी रूपमा काम गर्न मिल्दैन ।"
आक्रामक मछिन्द्र,सहिद स्मारक लिग विजेतासाल टिम२०११ महावीर११२०१२ नेपाल पुलिस फोर्स११२०१३ नेपाल पुलिस फोर्स११२०१४ सैनिक११२०१७ एनआरटी ॅए२०१९ एनआरटी ॅए२०२० विद्या व्यायाम२०२३ महावीर११२०२४ फ्रेन्डस युनियन क्लब२०२५ देउराली क्लब ठमेल२०२६ महावीर११२०२७ देउराली क्लब ठमेल२०२८ आरसीटी२०२९ आरसीटी२०३० आरसीटी२०३२ ब्वाइज युनियन क्लब२०३३ सुनाखरी एथलेटिक क्लब२०३४ अन्नपूर्ण क्लब२०३५ एनआरटी२०३६ आरसीटी२०३८ आरसीटी२०३९ अन्नपूर्ण क्लब२०४० संकटा क्लब२०४१ आरसीटी२०४२ संकटा क्लब२०४३ मनाङमर्स्याङ्दी क्लब२०४४ मनाङमर्स्याङ्दी क्लब२०४६ मनाङमर्स्याङ्दी क्लब२०५२ एनआरटी२०५४ थ्रीस्टार क्लब२०५७ मनाङमर्स्याङ्दी क्लब२०६० मनाङमर्स्याङ्दी क्लब२०६१ थ्रीस्टार क्लब२०६२ मनाङमर्स्याङ्दी क्लब२०६३ नेपाल पुलिस क्लब२०६६६७ नेपाल पुलिस क्लब२०६८ नेपाल पुलिस क्लब२०६९ थ्रीस्टार क्लब२०७० मनाङमर्स्याङ्दी क्लब२०७५ मनाङमर्स्याङ्दी क्लब
चार खेलाडीको निलम्बन लम्बियो,"काठमाडौं अखिल नेपाल फुटबल संघ (एन्फा) को अनुशासन समितिले चार खेलाडीमाथिको निलम्बन लम्ब्याएको छ । नाइट क्लब मा गएर अनुशासनहीन कार्य गरेको भन्दै एन्फाले चार साताअघि नेपाली राष्ट्रिय टोलीका विमल घर्तीमगर, दिनेश राजवंशी, अन्जन विष्ट र सन्तोष तामाङलाई निलम्बन गरेको थियो ।कुवेतसँगको विश्वकप छनोट खेल्न भुटान जाने अघिल्लो दिन उनीहरूलाई ठमेलमा गएर अनुशासनहीन कार्य गरेको भनी एन्फाले कात्तिक ३० देखि कुनै प्रतिस्पर्धामा सहभागी हुन दिएको थिएन । एन्फाले ठमेल काण्डका कारण विमल र दिनेशमाथि शुक्रबारदेखि लागू हुने गरी ९० दिन तथा अन्जन र सन्तोषलाई ४५ दिनको निलम्बन बढाएको हो । यो निर्णयले शनिबार सुरु हुने सहिद स्मारक लिग विमल र दिनेशले पूरै खेल्न पाउने छैनन् । अन्जन मनाङ मर्स्याङ्दी र सन्तोष त्रिभुवन आर्मी क्लबमा आबद्ध छन् । एन्फाले निलम्बनको समयमा एन्फासँग आबद्ध कुनै प्रतियोगितामा चार खेलाडीले खेल्न नपाउने जनाएको छ । साथै निलम्बित सबै चार खेलाडीमाथि ५० हजार रुपैयाँ जरिवाना पनि सुनाएको छ ।"
अनिल १५ वर्षपछि बीबीसीमा,"काठमाडौं (कास) नेपाली राष्ट्रिय टोलीका पूर्व कप्तान अनिल गुरुङ १५ वर्षपछि ब्रिगेड ब्वाइज क्लब (बीबीसी) मा फर्किएका छन् । अनिललाई कप्तानमा चुन्दै बीबीसीले शुक्रबार कतार एयर सहिद स्मारक लिग फुटबलमा खेल्ने आफ्नो टोली सार्वजनिक गरेको छ । पोखराको सहरा क्लबबाट उत्पादित अनिलले २०६१ मा बीबीसीबाट खेल्दै सहिद स्मारक लिगमा डेब्यु गरेका थिए । त्यसपछि उनी थ्रीस्टार क्लब, मनाङ मर्स्याङदी क्लब हुँदै गतवर्ष थ्रीस्टारमा आएका थिए । लिग शनिबार सुरु हुँदा अनिलको नेतृत्वमा रहेको बीबीसीले मच्छिन्द्र क्लबसँग पहिलो खेल खेल्नेछ । म जहाँ थिएँ, त्यही फर्किएको छु । जुन ठाँउमा अहिले छु, एकदमै खुसी छु, शुक्रबार आयोजित कार्यक्रममा अनिलले भने, बीबीसीले बोलाएपछि मैले कुनै डिमान्ड नै गरिनँ । अरु क्लबले पनि मलाई बोलाएको थियो । मैले आफैं यो निर्णय लिएर बीबीसी फर्किएको हुँ । यस क्लबसँग मेरो सम्बन्ध राम्रो छ । क्लबका पदाधिकारीले जहिल्यै पनि मेरो लागि ढोका खुला राख्नुभएको थियो ।बीबीसीले अनिलसँगै अनुभवी विजय गुरुङ र उत्तम गुरुङलाई पनि लिएको छ । पूर्व राष्ट्रिय खेलाडी विजयले हालै नेपालबाट अन्तर्राष्ट्रिय फुटसल प्रतियोगितामा पनि प्रतिस्पर्धा गरेका थिए । अखिल नेपाल फुटबल संघको एन्फा एकेडेमीको पहिला पुस्तामा हाल पनि खेलिरहेका खेलाडीमा विजय एक्लो खेलाडी हुन् । बीबीसी पछिल्लो दुई यू१८ लिगको विजेता हो । टोलीले केही महिनाअघि युवा लिग जितेको कप्तान जय गुरुङसहित १० खेलाडी टोलीमा राखेको छ । म पहिलोपल्ट लिग खेल्न आएको बेलामा तपाईहरू जस्तै जुनियर थिएँ । क्लबको व्यवस्थापनसँग राम्रो सम्बन्ध थियो, त्यही भएर अहिले फर्किएर आएको हुँ । सुरुमा बीबीसीबाट खेलेको भएर नै आज म यो स्थितिमा छु, अनिलले क्लबको जुनियर खेलाडीतर्फ इंगित गर्दै भने, बीबीसी भनेको एउटा प्लेटफर्म हो । मिहिनेत र राम्रो प्रदर्शन गर्न सकियो भने यहाँबाटै राम्रो ठाउँमा पुग्न सकिन्छ । यस क्लबमा युवा खेलाडीको एउटा टिम छ, त्यसले क्लबलाई लिगमा एउटा राम्रो स्थान दिलाउने छ भन्ने विश्वास दिलाउन चाहन्छु ।बीबीसीका कार्यबाहक अध्यक्ष लालकुमार पुनले आफूहरूले धेरै मिहिनेत गरेको र ठूलो परीक्षा शनिबार लिग सुरु भएपछि हुने बताए । क्लबलाई भोलिन्टेर हिसाबमा चलाउन गाह्रो छ, त्यसैले जो जसले योगदान दिइरहनुभएको छ सबैलाई धन्यबाद दिन चाहन्छु, पुनले भने, प्यासनले नै आज हामी एकै ठाउँमा छौं । व्यवस्थापक अरविन्द गुरुङले शीर्ष पाँचभित्र पर्ने उद्देश्य भएको जनाए । उनले गत वर्ष युवा टोली भयो भनेर अहिले केही अनुभवी खेलाडी थपिएको जनाए ।बीबीसीको प्रशिक्षकमा खगेन्द्र पुन र टेक्निकल प्रशिक्षकमा सनोज श्रेष्ठ छन् । प्रशिक्षक पुनले कमजोरी र क्षमताका बारेमा टोलीलाई थाहा भएको र आफूहरू क्षमतामा केन्द्रित हुने जनाउँदै लिगमा टिकिरहन धेरै गर्नुपर्ने बताए ।"
पानीमै नगरपरिक्रमा,"(काठमाडौं)  १३ औं दक्षिण एसियाली खेलकुद (साग) का पदकधारी खेलाडीलाई शुक्रबार नगर परिक्रमा गराइएको छ । नागरिक अभिनन्दन भन्दै राष्ट्रिय खेलकुद परिषद् (राखेप) ले शुक्रबार पदक विजेता खेलाडीका लागि नगर परिक्रमा कार्यक्रम राखेको हो । सिमसिमे वर्षाले गर्दा कार्यक्रम प्रभावित बनेको थियो । खेलाडीहरू रुज्दैभिज्दै त्रिपुरेश्वरेबाट न्युरोड, इन्द्रचोक, मखन, भोटाहिटी, रत्नपार्क हुँदै भृकुटीमण्डपसम्म पैदलमै गएका थिए । पैदलयात्रामा नेपाली सेनाको ब्यान्ड टोली अगाडि थियो । भृकुटीमण्डपबाट भ्यानमा राखेर नगर परिक्रमा गराइएको हो । त्यहाँ खेलाडीहरू सिंहदरबार, माइतीघर, थापाथली, कुपण्डोल, पुल्चोक, जावलाखेल, लगनखेल, सातदोबाटो, कोटेश्वर, तीनकुने, नयाँ बानेश्वर, माइतीघर, थापाथली, त्रिपुेश्वरस्थित राखेप हातामा आएपछि कार्यक्रम सकिएको थियो । कोटश्वरदेखि सूर्यविनायकसम्म तय गरिएको पूर्व निर्धारित रुट भने वर्षाका कारण छोट्याइएको राखेपले जनाएको छ । र्यालीमा राखेप र ओलम्पिक कमिटीका पदाधिकारी पनि सहभागी भएका थिए ।नेपाली खेलाडीले १३ औं सागमा ५१ स्वर्ण, ६० रजत र ९५ कांस्य पदक जितेका थिए ।"
विराट कप फुटबल,विराटनगर (कास) प्रथम प्याब्सन विराट कप फुटबल शुक्रबार सुरु भएको छ । सेन्ट जोसेफ र गोदावरी स्कुल दोस्रो चरणमा पुगेका छन् । विराटनगर महानगरपालिका र आसपासका गाउँपालिकाका ४० निजी विद्यालयको सहभागिता रहेको प्रतियोगिताको उद्घाटन खेलमा सेन्ट जोसेफले सप्तकोसी इङलिस स्कुललाई टाइब्रेकरमा ३२ गोलले हरायो । गोदावरीले जेम्सलाई टाइब्रेकरमै ४३ ले हराएको थियो ।
प्रदेशस्तरीय फुटबल हुने,"विराटनगर (कास) मोरङको सुन्दर हरैंचा नगर विराटचोकमा प्रदेशस्तरीय फुटबल प्रतियोगिता हुने भएको छ । मुस्लिम युवा समूहको आयोजनामा प्रतियोगिता मंसिर २८ देखि पुस ५ सम्म हुनेछ । उद्घाटन खेल डाँगिहाट युथ र बराहक्षेत्र फुटबल क्लबबीच हुने तय भएको छ । अन्य टिममा धनकुटा फुटबल क्लब, आयोजक टिम, गाईघाट फुटबल क्लब, सशस्त्र प्रहरी बल, भाङबारी फुटबल क्लब र ब्राइट स्पोर्टिङ क्लब सिलिगुडीको सहभागिता रहनेछ । आयोजक समिति अध्यक्ष इफ्तर आलमका अनुसार प्रतियोगिता विजेताले २ लाख र उपविजेताले १ लाख रुपैयाँसहित ट्रफी जित्नेछन् ।"
गेट्वे तेस्रो,काठमाडौं (कास) गेट्वे एकेडेमी चौधौं फेका कप अन्तरस्कुल छात्र फुटबलमा शुक्रबार तेस्रो भएको छ । गेट्वेले कस्मिकलाई १० गोलले हरायो । गेट्वेका येनिश लामा म्यान अफ द म्याच घोषित भए । फाइनल कौस्तुभ र करियरबीच शनिबार हुनेछ ।
क्याडेट टेबलटेनिस हुने,"काठमाडौं (कास) अखिल नेपाल टेबलटेनिस संघको आयोजनामा दक्षिण एसियाली होप एन्ड क्याडेट टेबलटेनिस च्याम्पियनसिप पुस २ मा हुने भएको छ । प्रतियोगितामा नेपालसहित श्रीलंका, भारत, पाकिस्तान र माल्दिभ्सका ४९ खेलाडीको सहभागिता रहने आयोजक संघका प्रथम उपाध्यक्ष धर्ममान वज्राचार्यले जनाएका छन् । होपतर्फ यू१२ तथा क्याडेटतर्फ यू१४ उमेरसमूहमा ब्वाइजगर्ल्समा सिंगल्स र डबल्समा प्रतिस्पर्धा हुनेछ । एकदिने प्रतियोगिताका खेल लैनचौरस्थित राष्ट्रिय टेबलटेनिस प्रशिक्षण केन्द्रमा हुनेछ ।"
बक्सिङमा नयाँ युग!,"लगानी चाहियोसमग्र बक्सिङमा हाम्रो प्रदर्शन धेरै राम्रो भयो । त्यसैले त ९ बक्सर फाइनल पुगे, हालसम्मकै सबैभन्दा राम्रो नतिजाको रूपमा तीन स्वर्ण जित्यौं, बक्सिङका मुख्य प्रशिक्षक प्रकाश थापामगरले भने, भारत हामीभन्दा धेरै बलियो छ । उसले धेरै लगानी गरेको छ । उच्चस्तरको सुविधा दिएको छ । उनीहरूको सुविधासँग हाम्रो अवस्था तुलना गर्न सकिँदैन । तैपनि हाम्रा खेलाडीले घमासान चुनौती दियो । निरन्तरको प्रशिक्षण र नियमित प्रतियोगिताले सुधार आएको हो । प्रशिक्षक थापा आफैं पनि आठौं साफका स्वर्ण विजेता हुन् ।१३ औं सागका लागि नेपाली टिमको क्लोज क्याम्प असोज सुरुबाटै भएको थियो । त्यसअघि ५२ दिन बैंककमा ट्रेनिङ गरेको थियो । फर्केर पोखरामा तयारी गर्यो, जहाँ उज्वेकिस्तानी प्रशिक्षक अलिसेर राखिमोभले शारीरिक बलियोपन र पावर ट्रेनिङमा जोड दिएका थिए । हामीले बैंककमा राम्रो स्पाइरिङ पार्टनर पाएका थियौं । त्यसले आफ्नो कमजोरी सच्याउन सहयोग गर्यो, जसको नतिजा सागमा देखियो, मुख्य प्रशिक्षक थापाले भने, हाम्रो प्रतिद्वन्द्वी भनेकै भारत हो, अरुलाई पराजित गरिरहेका थियौं । आठौं साफ (२ स्वर्ण) भन्दा राम्रो गर्ने लक्ष्य थियो, हासिल गर्यौं ।उनी २१ वर्षे सनिल शाहीको प्रदर्शनबाट निकै खुसी छन् । बक्सिङ ग्लोब्समा अभ्यस्त हुन थालेको तीन वर्षमै दक्षिण एसियाली च्याम्पियन बनेका उनीबारे प्रशिक्षक थापाले भने, उनले सुरुबाट अन्त्यसम्मै स्तरीय टेक्निक, ट्याक्टिससहित खेले । उनको स्पिड पनि राम्रो छ । भूपेन्द्रले प्रतिद्वन्द्वीलाई लखेटेर खेल्दै जिते । टेक्निकल खेलेको भए गाह्रो हुनसक्थ्यो । मीनुले पनि फाइनलमा एकदमै राम्रो खेलिन् ।भारतीय खेलाडीले पनि आफ्नो कौशलअनुसार खेलेको उल्लेख गर्दै उनले भने, हाम्रा खेलाडी स्वदेशमै खेल्दैथिए । उनीहरूको जितको इच्छाशक्तिले काम गर्यो । भारतीय खेलाडीलाई यत्तिको चुनौती दिनु धेरै ठूलो पक्ष हो । यसबाट हामीले चाह्यौं भने गर्नसक्छौं भन्ने देखायौं । दीर्घकालीन योजनासहित नियमित प्रतियोगिता र प्रशिक्षण गर्ने हो भने हामी भारतलाई चुनौती दिनसक्छौं ।नेपालले एसियाली खेलकुद २०१० को एकमात्र पदक (कांस्य) पनि बक्सिङबाटै ल्याएको थियो । त्यो पदक दिलाएका दीपक महर्जन भन्छन्, करिब तीन वर्षयता नियमित ट्रेनिङ गरिरहेका छन् । त्योभन्दा पनि स्वदेशमै खेल हुँदा हार्यो भने बेइज्जत हुन्छ भन्ने जोसले काम गर्यो । दर्शकको हुटिङले उत्तिकै शक्ति दिएको थियो ।आर्मीको प्रभावपदकधारी चार खेलाडी सशस्त्र प्रहरी बलमा छन् । १० बक्सर आर्मीमा आबद्ध छन् । विभागीय टिमबाहिरका एक्लो खेलाडी हुन् सनिल । दाङबाट बक्सिङ करिअर सुरु गरेका भूपेन्द्र पुलिसका जागिरे हुन् ।३० वर्षीय यी रोल्पाली भन्छन्, फाइनलमा धेरै गाह्रो थियो । निकै माथिल्लो वरीयताका खेलाडी थिए । उसको खेल अध्ययन गरी कमजोरी पत्ता लगाएर रणनीति बनायौं र त्यहीअनुसार खेल्दा सफल भइयो । मीनु र सनिलले पनि कमजोरी पत्ता लगाएरै आफ्नो रणनीति बनाएका थिए, सफल भए पनि । बाह्रै महिना तयारी गर्ने हो भने भारतजस्तो बलियो टिमविरुद्ध प्रतिस्पर्धा गर्न गाह्रो छैन, उनले भने, यसबारे खेलकुद परिषद्ले सोच्नुपर्छ ।स्वर्ण विजेता मीनुको यो चौथो अन्तर्राष्ट्रिय प्रतियोगिता हो । उनले ९ वर्षअघि सेनामा भर्ती भएपछि मात्रै पन्चिङ ब्यागमा मुक्का प्रहार गर्न थालेकी थिइन् । सनिलले दोस्रो प्रतियोगितामै स्वर्ण चुमेका हुन् । भूपेन्द्रले आधा दर्जन प्रतियोगिताको अनुभवपछि पदक जितेका हुन् ।नेपालले ३५ वर्षअघि भएको पहिलो दक्षिण एसियाली महासंघीय खेलकुद (साफ) मा चार स्वर्ण जितेको थियो । पुरुष फुटबल टिम, म्याराथन धावक वैकुण्ठ मानन्धरसँगै बक्सरद्वय स्वर्गीय दलबहादुर राना र पुष्करध्वज शाहीले स्वर्ण दिलाएका थिए । दलबहादुरले फेरि तेस्रो संस्करणमा स्वर्ण चुमे । चित्रबहादुर गुरुङले चौथो साफमा स्वर्ण दिलाए । त्यसपछि बक्सिङको स्वर्ण हात पार्नका लागि साफ काठमाडौं फर्कनुपर्यो ।सन् १९९९ को आठौं साफमा थापामगर दाजुभाइ प्रकाश र रामचन्द्रले स्वर्ण दिलाए । त्यसपछि चार संस्करणमा नेपाल बक्सिङमा स्वर्णविहीन नै भयो । पदक हात पार्न पनि मुस्किल हुन थाल्यो । ओरालो लागिरहेको यही बेला फेरि साग (सन् २००४ पछि प्रतियोगिताको नाम फेरिएको) जन्मस्थल फर्कियो । र, नेपालले बक्सिङमा पहिलो संस्करणकै सफलतालाई पनि उछिन्दै ३ स्वर्ण दिलायो । सातदोबाटोको कराते हलमा पाएको यो सफलतालाई जोगाइरहन सक्ला त ? अथवा, आठौं साफपछि ओरालो लागेजस्तै बक्सिङ खस्किने हो ? समयले नै बताउने छ ।"
पीपीएल एकदिन पछाडि,"ट्रफी सार्वजनिकदोस्रो संस्करणको पीपीएल ट्रफी शुक्रबार गण्डकी प्रदेशका मुख्यमन्त्री पृथ्वी सुब्बा गुरुङले सार्वजनिक गरेका छन् । कप आकारको ट्रफी अघिल्लो संस्करणकै मिल्दोजुल्दो छ । पहिलेको तुलनामा परिष्कृत बनाइएको आयोजकका निर्देशक लामाले दाबी गरे । ट्रफी सार्वजनिक पछि मुख्यमन्त्री गुरुङले क्रिकेटको लोकप्रियता बढाउन र विदेशी खेलाडीलाई समेत आकर्षित गर्न व्यावसायिक प्रतियोगिता जरुरी रहने बताए । पीपीएलले खेलाडीको एक्सपोजरका साथै स्थानीय क्रिकेटरलाई प्रोत्साहन मिलेको दाबी गरे । मुख्यमन्त्रीले पीपीएलको सफलतामा आफ्नो सरकारको पूर्ण सहयोग रहने प्रतिबद्धता पनि जनाए । खेलकुद पर्यटनलाई हाम्रो सरकारले आफ्नो प्रतिष्ठासँग जोड्न खोजेको छ । त्यसैले यस्ता प्रतियोगितालाई सहयोग गर्न हामी उत्सुक छौं, उनले भने ।"
१३ औं सागमा नेपाली बक्सर,दक्षिण एसियाली खेलकुदनेपालले बक्सिङमा जितेका पदकवर्षस्थान स्वर्ण रजत कांस्य कुल१९८४काठमाडौं २ ५ १ ८१९८५ढाका १ ६ ७१९८७कोलकाता १ ४ ५ १०१९८९इस्लामावाद १ ४ ६ १११९९१कोलम्बो ३ ७ १०१९९३ढाका २ ७ ९१९९५मद्रास ९ ९१९९९काठमाडौं २ ५ २ ९२००४इस्लामावाद १ ५ ६२००६कोलम्बो १ ४ ५२०१०ढाकामा १ १ २२०१६गुवाहाटीसिलोङ ३ ३२०१९काठमाडौंपोखरा ३ ६ ६ १५हालसम्मको पदक ९ ३३ ६२ १०४
राशिज्ञान : नेपालको कि इराकको ?,"पुछारमा ज्योतिषीय मूलक ज्योति शब्दको उत्पत्ति २६०० वर्षअघिको पाणिनीय व्याकरण र यास्कका निरुक्ति आदिमा खोजेर हुँदैन । त्यो रहरिण सिङको ज्योति (जुधाइका बेला निस्कने झिल्का) को अर्थमा पनि आएको हो । अर्थात् भौतिक क्रिया (फिजिकल रियाक्सन) को नतिजा हो । र, नै पनि हरिशचन्द्र आएको भने टड्कारै छ । यसैले ज्योतिषमा मृगशिरा शब्दको प्रयोगले यो सबै रहस्यलाई खोल्छ नै । माथि लेखियो सहरको मूल रूप सौरी हो । यसो हुनेबित्तिकै माइसेनियन ग्रीकको लिनियर बी लिपिमा पुगिन्छ । र, त्यसपछि विक्रमको ४६०० वर्षपूर्वबाट फेरि पूर्वतर्फ लाग्नुपर्ने हुन्छ ।"
प्राग्ऐतिहासिक पर्व,"जिन्दगीमा उमेर खाएर मात्र नहुने रहेछ बल्ल अहिले साकेला प्राग्ऐतिहासिक संस्कृति हो भन्ने बुझ्दै छु । हलेसी क्षेत्रका राईहरूलाई नफापेर धेरै पहिला छाडेका कारण मलाई साकेला पर्वबारे खासै थाहा थिएन । दिक्तेल बहुमुखी क्याम्पस (खोटाङ) मा पढ्दा साथीहरूको पछि लागेर २०४९ सालतिर सोल्मा गाउँमा प्रथमपटक साकेला सिली (नृत्य) हेरेको थिएँ । गोलोगोलो घेरा बनाएर थुप्रै समूहमा दर्जनौं मान्छेले हात र खुट्टाको चाल मिलाउँदै सिली टिपेको अर्थात् नृत्य गरेको देख्दा जिन्दगीमा पहिलोपटक अचम्मित भएको थिएँ, अरे कस्तो नाच हो यो ! हामी त गाउँमा देउसी खेल्दा, नाटक देखाउँदा अथवा विद्यालयले आयोजना गर्ने कार्यक्रममा बढीमा चारपाँच जनाको समूहमा नाच्थ्यौं । साकेलामा त दर्जनौं मान्छे एउटै गोलो घेरा बनाएर नाचिरहेका थिए । हर हिसाबले साकेला विशाल सामूहिक उत्सव देखिन्थ्यो । हो पनि रहेछ । अहिले साकेला किराँत राईहरूको बसाइँसराइसँगै नेपालका प्रायः सहरमा पुगेको छ । विदेशमा पनि जहाँजहाँ किराँत राई पुगेका छन्, त्यहाँत्यहाँ प्रसार भएको छ । अर्थात्, साकेला गाउँबाट सहरतिर पसेको छ । सहरबाट विदेशतिर पुगेको छ । सहरबाट मात्रै चीजहरू गाउँतिर जाँदैनन्, गाउँबाट पनि सहरतिर पस्दारहेछन् भन्ने एउटा सांस्कृतिक साक्ष्य हो साकेला । सहरलाई ध्यानाकर्षण गर्ने हैसियत बनाइसकेको साकेलाले हरेक वर्ष उँधौली (छिरिनाम) र उँभौली (धिरिनाम) मा दुईपटक सहरवासीलाई झकझक्याइरहेको छ । आजबाट यस वर्ष (२०७६) को उँधौली जो सुरु हुँदै छ । साकेला किराँत राई समुदायले उँधौली र उँभौलीमा मनाउने थुप्रैमध्ये एउटा महत्त्वपूर्ण पर्व हो, भूमिपूजा हो जसको किराँत राई भाषामा थुप्रै नाम छन् साकेल् (कोयी), साखेल् (दुमी), साकेन्वा (बान्तावा), वास (खालिङ), तोसी (थुलुङ), तोस (कुलुङ, नाछिरिङ) इत्यादि । लिम्बू, याख्खा, सुनुवार (कोइँच), थामी, जिरेल, सुरेल, हायुलगायतका किराँती समुदायले पनि उँभौली र उँधौलीमा साकेलाजस्तै पर्वहरू मनाउँछन् । साकेला विशाल सामूहिक नृत्यउत्सव हो । तर, प्रारम्भमा पक्कै यस्तो रुपमा थिएन । सायद आदिम समयमा एकदुई दर्जन सदस्यीय शिकारी झुन्डको खुसियाली अभिव्यक्त गर्ने क्रममा उद्विकास भएको थियो । यसो भन्न सकिने थुप्रै आधार अहिले पनि उपलब्ध छन् । किराँत राई मिथकहरूले त्यही बताइरहेका छन् । स्वयं साकेला शब्दकै एउटा अर्थ त्यही हुन्छ । सबैभन्दा महत्त्वपूर्ण कुरा सिली (नृत्य) हो जसले साकेला पर्वलाई प्रस्टसँग सिकारी जीवनसँग जोडिदिन्छ । साकेला दुईवटा शब्द मिलेर बनेको समस्त शब्द हो सा र केला । सा का थुप्रै अर्थमध्ये एउटा हो मासु अथवा सिकार । सिकार खेद्ने बाटो भन्ने अर्थमा उहिले नामकरण भएको भोजपुर, कटुञ्जे शिरको जंगलको नाम साइलाम अहिले पनि प्रचलित छ, जसमा साइ भनेको सिकार, लाम भनेको बाटो हो (निराजन बतास, विसं २०६७, खोक्चिलिपा) । त्यस्तै केल् भन्नुस् या केला अथवा केलाङ नै भन्नुस्, त्यसले अभिनय र नृत्यलाई जनाउँछ । जस्तो कि कोयी राई भाषा (तारामणि राई, विसं २०७१, साकेल्) मा स को अर्थ रूख र केल् ले हाँसखेल या हलचल भन्ने अर्थ दिन्छ । हुन पनि रूखको फेदमा स्थापना गरिएको थानवरिपरि नै पूजा र नृत्य गरिन्छ साकेला मनाउँदा, भूमिपूजा गर्दा । त्यो रूखले प्रतीकात्मक रूपमा जंगल र सिकारी युगकै संकेत गर्छ । त्यसैगरी किराँत लिम्बूहरूमा प्रचलित विशेष नृत्य छ केलाङ । यो नृत्य उँधौली (चासोक तङ्नाम) र उँभौली (यक्वा तङ्नाम) का अतिरिक्त खुसियाली मनाइने पर्वमा पनि नाचिन्छ । किराँत राईहरूमा साकेलामा कृषि सिली पनि नाचिन्छ तर लिम्बू समुदायको केलाङमा पशुपन्छी र कीटपतंगहरूको चालढालको मात्र सिको गरिन्छ । यसमा कृषि युगका सिलीहरू थपिएको पाइँदैन । यी सप्पै कुराबाट भन्न सकिन्छ सिकार गरिसकेपछि रमाएर नाच्ने कलाबाट नै साकेला सिली र केलाङहरू सुरु भएको हो । दोस्रो हो, साकेला सिली नाच्नेहरूले ढाडमा भिर्ने ठोक्रो र धनुकाँड अनि साकेला नृत्य गर्दा हातहातमा समातिने हरियो सेउली । धनुकाँडको सोझो सम्बन्ध सिकारी जीवनसँग छ । त्यस्तै सम्बन्ध छ सेउलीको पनि । यस्तो सेउली कटुसलगायत प्रजातिका हुन्छन् । साकेला नृत्य गर्दा सिलिमोपा (पुरुष नृत्यकार) र सिलमोमा (महिला नृत्यकार) ले हातमा सेउली लिने प्रचलन छ । यो भनेको जंगली अवस्था र सिकारी जीवनको प्रतिनिधित्व गर्ने संकेतचिह्न हो । जब आदिम पुर्खाहरूले सिकार गर्थे तब त्यसको खुसियालीमा रमाउन उनीहरूसँग उपलब्ध कुरा नै त्यही जंगलका सेउलीहरू थिए । उनीहरू हातमा सेउली लिएर हल्लाउँदै रमाउँथे, नृत्य गर्थे । यस्तो प्रचलन किराँत राईहरूमा केही सय वर्षअघिसम्म जीवित थियो । मैले हालै थाहा पाएको एउटा ताजा मिथककै कुरा गर्छु । दीपक राईले अमृतबहादुर राईबाट सुनेअनुसार, बँदेलले भोजपुरको छोङ्खा गाउँको अन्नपात धेरै खाइदियो । नाम्नु पाछा (वंश) का ससुरा सिपालु धामी थिए भने खारुरङ हाङ्खिम पाछा (वंश) का ज्वाइँ धनुकाँड चलाउन सिपालु सिकारी थिए । गाउँलेहरूले अनुरोध गरेपछि ससुराज्वाइँ बँदेल मार्न धनुकाँड लिएर निस्किए । एउटा बँदेललाई देखेर ज्वाइँले वाण हाने तर त्यो बँदेल वाण लागेपछि ढुंगामा परिणत भयो । वाणले लागेर ढुंगामा तीनवटा चोसो बन्यो । ससुराले देख्यो भने लाज हुन्छ भनेर ज्वाइँले त्यो ढुंगा गोगनको रूखमा लुकाए । तर, ससुराले चाहिँ वाण लागेर ढलेको सिकार (बँदेल) यहीँ थियो भन्दै धेरैबेर सिली (नृत्य) गर्यो । ससुराले धेरै बेर सिली गरेपछि ज्वाइँले भने, मैले यहाँ बँदेललाई वाण हानेको थिएँ । तर, त्यो त ढुंगा पो भयो । लाज हुन्छ भनेर मैले त्यो ढुंगा उठाएर गोगनको रूखमा राखेको छु । त्यो ढुंगा ज्वाइँले बोकेर उनीहरू फर्किए । त्यो ढुंगालाई छोङ्खा गाउँको नागीमा ल्याएर राख्ने उद्देश्य थियो । तर, झन् बोक्यो झन्झन् गह्रौं भएर बिसाउन खोज्दा ढुंगा चिप्लिएर एक्कासि माटोमा गाडियो । जति निकाल्न कोसिस गर्दा पनि नसकेपछि त्यो ढुंगा त्यहीँ रह्यो, जहाँ अहिले साकेला पूजा गर्ने गरिन्छ । यो मिथक हजारौं वर्ष पुरानो होइन । त्यस्तै वाणले लागेको बँदेल ढुंगामा परिणत भएको पनि तपसिलकै कुरा हो । तर, मुख्य कुरा यो मिथकले केही सय वर्षअघिसम्म पनि शिकार मारेपछि सिली (नृत्य) गर्ने गरिँदो रहेछ भन्ने संकेत गर्छ । तेस्रो हो, साकेला पर्वमा गरिने पशुपन्छी र कीटपतंग नृत्य । यस्ता आदिम कला र संस्कृतिबारे रुसका प्रथम मार्क्सवादी चिन्तक जर्ज प्लेखानोभले गज्जब सैद्धान्तीकरण गरेका छन् । आफ्नो पुस्तक आर्ट एन्ड सोसल लाइफ मा उनले चर्चा गरेअनुसार, खेल अर्थात् नृत्यकला आदि भनेको काम अर्थात् श्रमको नक्कल हो । त्यसैले खेलभन्दा जेठो हो काम । त्यस्तो कुनै पनि खेल (कला) छैन जुन कामसँग सम्बन्धित नभएको होस् । आदिम मानिसहरूको नृत्य भनेको जंगली जनावरहरूको चालढालको पुनरुत्पादन हो । जस्तो कि इस्किमो जातिले सिल माछाको नक्कल दुरुस्तै उतार्छ । उत्तर अमेरिकी इन्डियनहरूले भैंसीको नक्कल गर्दै भैंसी नाच नाच्छन् । ठीक त्यसैगरी साकेलामा पनि थुप्रै जंगली पशुपन्छीहरूको चालढालको नक्कल गरिन्छ साकेला सिली (नृत्य) गर्दा । साकेलामा सिली गर्दा सयौं प्रकारका नृत्य गरिन्छ । ती मूलभूत रूपमा सिकारी र कृषि जीवनसँग सम्बन्धित छन् । थोरैचाहिँ सभ्यता युगका सिलीहरू पनि रहेका छन् । सिकारी जीवनसँग सम्बन्धित दर्जनौं सिलीमध्ये केही सिलीहरू हुन् चाप्चा सिली (बाघ नृत्य), ब्यार्पा सिली (भालु नृत्य), पिरा सिली (मृग नृत्य), रुमा सिली (थार नृत्य), रम्भो सिली (बँदेल नृत्य), रङ्किमी सिली (बाँदर सिली), याङा सिली (माछा नृत्य) इत्यादि । अध्येता कमलजंग राई (साक्खेवा सिली : एक अध्ययन, २०७३) का अनुसार, सिकार सिली पनि हुन्छ, जसलाई आप्तारुङ सिली भनिन्छ । यो सिली धनुकाँड भिरेर नाच्ने गरिन्छ । त्यस्तै गरेर थुप्रै पन्छीको नक्कल पनि गरिन्छ साकेला सिलीमा । त्यस्ता केही प्रचलित सिलीमा पर्छन् तावा सिली (मयूर नृत्य), तातिमी सिली (चारेचरा नृत्य), बङ्कोटे सिली (बेसारा नृत्य), मोउवा सिली (कल्चौंडा नृत्य), वापा सिली (भाले नृत्य), धिवा सिली (डाँफे नृत्य), नार्कुवाकुङ्केरा सिली (कर्याकुरुङ नृत्य), कुप्पु सिली (थिबिउ नृत्य), वाराङकेवा सिली (लाहाचे नृत्य) इत्यादि । त्यस्तै साकेला सिलीमा कीटपतंगको नक्कल पनि उतारिन्छ । त्यस्ता सिलीहरूमा पर्छन् क्रावा सिली (गंगटो नृत्य), लभे सिली (जुका नृत्य), खासिमा सिली (झिँगा नृत्य), बब्लती सिली (पुतली सिली), कुप्पामा सिली (उपियाँ सिली), छिप्क सिली (माछाले खाने कीरा नृत्य) इत्यादि । पशुसँग सम्बन्धित सिली भनौं अथवा कीटपतंग र पन्छीसँग सम्बन्धित सिली यी तीनैथरी सिलीले आदिम किराँती समाजको जंगली र बर्बर युगको सिकारी जीवनको प्रतिनिधित्व गर्छन् । तर, आदिम मानवहरू सिकारमा मात्रै निर्भर चाहिँ कहिल्यै थिएनन् । मानिसको जीवनमा सिकार धेरैपछि मात्र सुरु भएको हो । जंगली युगको उच्च अवस्थामा धनुषवाण आविष्कार गरेपछि मात्र मानव पुर्खाहरूका लागि मासु नियमित भोजन बन्न पुगेको हो (फ्रेडरिक एङ्गेल्स, सन् १९८६, परिवार, निजी सम्पत्ति और राज्य कि उत्पत्ति) । यस हिसाबले हेर्दा साकेला सिली पनि जंगली अवस्थाको उच्चत्तम अवस्थापछि उद्विकास भएको नृत्यकला हो । मेरो विचारमा यसको पूर्ण विकासचाहिँ बर्बर युगमा भयो । साकेला पर्वको प्राग्ऐतिहासिकता देखाउने अर्को पक्ष भनेको कृषि सिली हुन् । र, साकेला शब्दकै अर्को व्याख्या कृषिसँग सम्बन्धित रहेको छ । साकेला शब्दलाई विग्रह गर्दा सा ले अन्नको सह भन्ने अर्थ दिन्छ भने केल् ले संरक्षक भन्ने अर्थ दिन्छ (तारामणि राई, विसं २०७१, साकेल्) । यसरी कोयी राईहरूमा साकेला शब्दको अर्थ कृषिसँग जोडेर गरिन्छ । हुन पनि हो, उँधौलीमा धरती सुत्छ, त्यसैले दुःख दिनु हुँदैन भनेर ढोलझ्याम्टा बजाइँदैन । साकेला सिली (नृत्य) पनि खासै गरिँदैन । तर, उँभौलीमा चाहिँ खेतीपाती गर्नुपर्ने भएकाले धरतीलाई जगाउन ढोलझ्याम्टा बजाउँदै साकेला नृत्य गर्ने गरिन्छ । एक हिसाबले धरती जगाउने पर्व पनि हो साकेला । त्यसैले साकेला कृषिसँग सम्बन्धित पर्व हो भन्नेमा कुनै द्विविधा छैन । साकेलामा कृषिसँग सम्बन्धित चासिमचासुम सिली गरिन्छ, जसमा भस्मे फाँड्ने, अन्नबाली लगाउने, उठाउने नृत्य र अन्तिममा खानेसम्मका सिली पर्छन् । लाली ध्येल्मा सिली (बीउ उखेल्ने नृत्य), चप्लइमा सिली (धानकोदो रोप्ने नृत्य), चासामा सिली (धानकोदो गोड्ने नृत्य), चाधाम्मा सिली (धानकोदो झाँट्नेटिप्ने नृत्य) इत्यादि । कृषिसँग सम्बन्धित सिलीलाई खारु सिली पनि भनिन्छ, जसमा अन्नबाहेक कपास छर्नेदेखि कपडा बुन्नेसम्मका सिलीहरू पर्छन् । बर्बर युगको मध्यअवस्थामा मानव पुर्खाहरूले पशुपालन र खेतीपाती सुरु गरेका थिए (एंगेल्स, ऐजन) । त्यसैले साकेलाको कृषि सिलीचाहिँ सीधैं बर्बर युगको उपज हो । त्यस युगमा सुरु भएको कृषि सिली (नृत्य) हरूको परिष्कार सभ्यको युगमा आउँदा भएको देखिन्छ । विविधताका हिसाबले सबैभन्दा बढी सिली सिकारी युगका छन् । त्यसपछि कृषि युगका छन् । हुँदै नभएका त होइनन् तर सिकारी र कृषि सिलीका तुलनामा आधुनिक युगका सिलीहरू न्यून छन् । रमाइलो विषय के भने मानवशास्त्रीहरू खेतीपातीको सुरुआत महिलाबाट भएको मान्छन् । किराँत राईहरूको मुन्दुम, मुन्दुमी मिथक र साकेला सिलीले ठ्याक्कै यही कुरा भनिरहेको छ । मुन्दुमअनुसार, नियामा भन्ने आदिम थलोबाट आएका हुन् किराँती पुर्खाहरू । र, त्यो नियामामा किराँतीहरूले खेती सुरु गरेको सबैभन्दा पुरानो अन्न भनेको सायुङ्मा (सामा) हो जुन मिलेट प्रजातिमा पर्छ । त्यसपछि कागुनी हो । त्यो पनि मिलेट प्रजातिमै पर्छ । मुन्दुमअनुसार, यी अन्नहरूको खेती आदिम बजु चिनिमाले सुरु गरेकी थिइन् । त्यस्तै खालिङ राईहरूमा बजु खम्निम्याले खेती सुरु गरेको मिथक प्रचलित छ । कागुनी अन्नको खेती दस हजार वर्षअघि विश्वमै सबैभन्दा पहिले सिनोतिब्बतीका पुर्खाहरूले चीनको ह्वाङहो नदीको माथिल्लो र मध्यउपत्यकामा सुरु गरेका थिए (सु बिङ र अन्य, सन् २०००, वाई क्रोमोजोम हाप्लोटाइप्स् रिभिल प्रिहिस्टोरिक माइग्रेसन टु हिमालय) भन्ने कुरा पुरातात्त्विक खोजीले प्रमाणित गरिसकेको छ । यससँग किराँती पुर्खाहरू सम्बन्धित हुन सक्ने सम्भावना कागुनीलाई सिनोतिब्बती भाषामा फ्रो (भान ड्रिम, सन् २००८, टु ह्विच ल्याङ्ग्वेज फ्यामिली डज् चाइनिज बिलङ अर् ह्वाट इज् ए नेम ?) सँग मिल्दोजुल्दो चाम्लिङ राई भाषामा फेरों, बान्तवा राई भाषामा फेसाक, फेसा भन्नुले देखाउँछ । त्यस्तै सामा र कागुनी अन्न पितृहरूलाई चढाउने पवित्र अन्न मानिनुले पनि यी अन्न खेती गर्नेहरू किराँतीका पुर्खाहरू थिए कि भन्ने सम्भावना औंल्याउँछ । त्यस हिसाबले हेर्दा मिलेट प्रजातिका अन्न र खेतीसँग हजारौं वर्षअघि नै किराँती पुर्खाहरू परिचित थिए । र, साकेला सिलीका कृषिनृत्यहरू कुनै न कुनै रूपमा यससँग सम्बन्धित छन् । दोस्रो कुरा, साकेला सिली गर्दा पनि पुरुषहरूले सिकारसँग सम्बन्धित नृत्य गर्छन् भने महिलाहरूले कृषिसँग सम्बन्धित नृत्य गर्छन् । यसले पनि कृषिसँग महिलाहरूको सम्बन्ध रहेको देखाउँछ । तेस्रो कुरा, यसपटक भोजपुर जाँदा मैले थाहा पाएँ बान्तवा राईहरूको पितृकार्य लेवा गर्दा पनि दिवापा (पितृ) र मोङ्छामा (मातृ) को पूजा गरिँदो रहेछ । त्यसमा पनि मोङ्छामा (मातृ) लाई चाहिँ अन्नका बालाहरू चढाइँदो रहेछ । यो पनि कृषिसँग महिलाहरूको सम्बन्ध छ भन्ने सांस्कृतिक तथ्य नै हो । सिकारी र कृषि नृत्यका आधारमा भन्दा किराँतीहरूले दुईवटा युग (जंगली र बर्बर) लाई साकेला सिलीका रूपमा भव्य दस्तावेजीकरण गरेका छन् । यस हिसाबले हेर्दा साकेला विशाल सांस्कृतिक भण्डारण (डिपोजिट) हो, जसका आधारमा किराँतीहरूको समाजविकासको अध्ययन गर्न सकिन्छ । उनीहरूको ज्ञान निर्माण र संरक्षण पद्धतिबारे अध्ययन गर्न सकिन्छ । खासमा मौखिक ज्ञानका आधारमा निर्देशित हुने समुदायको दर्शन, इतिहास, आदिम बसाइसराइजस्ता विषयहरूको अध्ययन गर्ने महत्त्वपूर्ण माध्यम साकेला र यस्तै सांस्कृतिक अभ्यासहरू हुन् । साकेलाबारे यति चर्चा गरिसकेपछि उँधौली (छिरिनाम) र उँभौली (धिरिनाम) का बारेमा चर्चा नगर्दा अपूरो हुने छ । राईहरूमा मात्रै नभएर सिङ्गै किराँती समाजमा उँधौली र उँभौलीको अवधारणा र अभ्यास रहेको छ । किराँतीहरूका अनुसार, जब माछाहरू उँधो लाग्छन्, जब चराहरू उँधो लाग्छन्, विशेषगरी कर्याङकुरुङ चरा उँधो लाग्छन् तब समय उँधो लागेछ, हिउँद सुरु भएछ भनेर बुझिन्छ । जब माछाहरू उभो लाग्छन्, जब चराहरू उँभो लाग्छन्, विशेष गरेर कर्याङकुरुङ चरा उँभो लाग्छ तब उँभौली सुरु भएछ भनेर बुझिन्छ । उँधौलीमा चिसो हुने भएकाले न्यानोको खोजी गर्दै माछा र चराहरू ओरालो लाग्छन्, उँभौलीमा गर्मी हुने भएकाले चिसोको खोजीमा माछा र चराहरू उँभो लेकतिर लाग्छन् । यसरी किराँत पुर्खाहरूले समयलाई मोटो गरी दुई खण्डमा विभाजन गरेको देखिन्छ । उँधौली र उँभौलीको अवधारणा कृषि जीवनमा प्रवेश गरिसकेपछि किराँती पुर्खाहरूले विकास गरेको कुरा हो । जुलियन स्टेवार्ड र मार्बिन ह्यारिसले विकास गरेको पर्यावरण सिद्धान्तको आँखिझ्यालबाट पर्गेलेर यसलाई अझ विस्तृतमा केलाउन सकिन्छ । त्यो अर्कै पाटो छ । तर उँधौली र उँभौली भनेको समयलाई हिउँद र बर्खा भनेर दुई भागमा बाँड्नु मात्र होइन, यो पर्यावरणसँग मात्र सम्बन्धित विषय होइन । यो हो सामाजिकपारिवारिक नेतृत्वसँग पनि जोडिएको पक्ष । हिउँदलाई किराँत राईहरूमा महिलाको समय मानेर संस्कार गरिन्छ । त्यसकारणले त महिलालाई शीतलता र सिञ्चन गर्ने पानीका रूपमा लिँदै उँधौलीमा छुनेमाङ गरेर पोथी कुखुराको भोग दिइन्छ । त्यस्तै बर्खालाई पुरुषहरूको समय मानेर संस्कार गरिन्छ । त्यसकारणले त पुरुषलाई ताप र आगोको रूपमा लिँदै उँभौलीमा न्वागी गरेर भालको भोग दिइन्छ (नारदमुनि हार्तम्छाली : किराँत सांस्कृतिक सम्पदा सुप्तुलुङ) । र, यो पनि हो मातृसत्तात्मक चरणबाट माता र पिताहरूको संयुक्त नेतृत्व भएको युगको प्राग्ऐतिहासिक सांस्कृतिक चिनो । यस आधारमा सांस्कृतिक रूपमै किन नहोस्, लिंगीय समानताको सन्देश पनि हो उँधौली र उँभौली । समाजमा क्रियाशील यस्ता सयौं प्रगतिशील अभ्यासहरूलाई जगेर्ना र प्रवर्द्धन किन नगर्ने ?"
एउटा खास मान्छे छ,"यौनिकता र हरारीकुनै एउटा अन्तर्वार्तामा अन्तर्वार्ताकारले सोध्छ, के तपाईंको घरमा बच्चाहरू छन् ? तिमी जवाफ दिन्छौ, बच्चाहरू छैनन् तर घरमा कुकुरहरू छन् । प्रश्नकर्ताको सामान्य प्रश्नमा तिम्रो असामान्य जवाफ सुनिसकेपछि एक छिन त विस्मयले मेरा कान नै थर्थराएका थिए । बच्चा र कुकुरबीचको सम्बन्धको पहेली बुझ्न नसकेर रन्थनिएकी थिएँ ।तिम्रो जवाफको पहेली त्यतिबेला बुझेँ मैले, जब मैले थाहा पाएँ, तिमी समलिंगी हौ भनेर । तिमीले सबैभन्दा पछिल्लो किताब आफ्नो श्रीमान् इत्जिक याहवलाई समर्पण गरेर त्यसको थप पुष्टि गरिदियौ । युभल नोहा हरारी अर्थात् समलिंगी हरारी । दक्षिणपश्चिम एसियाको एउटा इतिहासकार, प्राध्यापक र दार्शनिकमा आफ्नो यौनिकतालाई लिएर जुन स्पष्टता देखियो, त्यो पनि गणना गर्नलायक घटना लाग्यो । भएको अनुहार छोप्न र नभएको अनुहार देखाएर बाँच्न मन पराउनेको भीडमा आफ्नो सक्कली अनुहार देखाएर बाँच्न तिमीमा जस्तै आँट चाहिन्छ । म संसारको सबैभन्दा अग्लो शिखर सगरमाथा को देशको मान्छे । तिमी संसारकै सबैभन्दा होचो स्थान डेड सी को देशको मान्छे । कहिलेकाहीं सोच्छु तिमी इजरायलमा नजन्मेर नेपालमा जन्मेको भए तिम्रो मगज यसरी नै गहिरिन र फैलिन सम्भव हुन्थ्यो के ? वा त्यो फगत एक भौगोलिक भूल हुने थियो ?तिमी जहाँ जन्म्यौ, त्यो देश नै अचम्मको हो । जुन देशमा २० प्रतिशत जमिन मात्र खेतीयोग्य छ र जहाँका ३ प्रतिशत जनता मात्र कृषिमा छन्, त्यो देश खाद्यान्नमा आत्मनिर्भर छ । त्यति मात्र होइन, कतिपय देशमा खाद्यान्न निर्यात गर्न पनि सफल छ । इजरायलले कृषिमा गरेको क्रान्ति सर्वत्र चर्चाको विषय हो । कृषिसँगसँगै टेक्नोलोजीमा पनि उत्तिकै अगाडि छ, इजरायल । पहिलो सेल फोनदेखि पहिलो भ्वाइसमेल टेक्नोलोजी इजरायलमै विकसित भएको हो । कम्प्युटरका लागि पहिलो एन्टिभाइरस सफ्टवेयर पनि इजरायलमै निर्माण गरिएको हो । भनिन्छ, विश्वलाई नै प्रभावित पार्न सक्ने गरी अमेरिकासित राजनीतिक सुपरपावर छ भने इजरायलसित हाइटेक सुपरपावर छ । बच्चा तीक्ष्ण दिमागको जन्मियोस् भनेर एउटी आमाले गर्भावस्थामा जटिलभन्दा जटिल गणितका समस्या हल गर्ने र बच्चा १३ वर्षको हुँदा नहुँदै ह्याकिङ गर्न सिकाइने इजरायल वास्तवमै अनौठो देश हो । अमेरिका, रसिया र चाइनापछि कुनै देशसित सबैभन्दा बढी एयर फोर्स छ भने इजरायलसित छ । इजरायलले आफ्नो देशमा नागरिक होइन, सेना तयार गर्छ यसै भनिएको होइन सायद । केही दशकअघिसम्म भोकमरीको समस्या झेलिरहेको एउटा देश अहिले मध्यपूर्वको एक शक्तिशाली देशमा पर्छ । प्रिय हरारी, तिम्रो बुद्घिमतामा समेत तिम्रो देशको माटोको गन्ध आउँछ । अझै पनि साउदी अरब, इरान, ब्रुनाईजस्ता देशमा समलिंगी हुनु भनेको भयंकर अपराधी हुनुसरह मानिन्छ । कोही समलिंगी भएको थाहा पाए फाँसीमा झुन्ड्याएर मार्ने वा ढुंगाले हानीहानी मारेकोसम्मका समाचार पढेकै हौं हामीले । अन्य क्षेत्रमा जस्तै यौनिकताको सवालमा समेत इजरायल एक कदम अगाडि देखिन्छ । तिम्रो देशमा सम्पन्न गे प्राइड परेड ले नबोलेरै धेरै कुरा बोल्छ । एलजिबिटी लाई सम्मानजनक ढंगले स्विकारिएको पाइन्छ । कल्पना गर्न न राहदानी चाहिने, न प्रवेशाज्ञा नै । म कल्पनामा क्षणभरमै इजरायल पुग्छु र हेर्छु तिम्रो भान्साको भेगन व्यञ्जनले समेत ध्यानमुद्रामा तिमीलाई हेरिरहेको । हेर्छु मदहोस हुँदै तिम्रा पातला ओठहरूले इत्जिक याहवका ओठहरू चुमिरहेको । यहाँनेर संसारका धेरैजसो प्रचलित प्रेमकथाहरू फेल खान्छन् । त्यसो त इजरायल एक विवादित राष्ट्र पनि हो । झट्ट हेर्दा इजरायलमा अमेरिकाको प्रभाव रहेको देखिन्छ तर अमेरिकाको तालालाई खोल्ने साँचो इजरायलसित छ भन्नेसमेत सुनिन्छ । यस्तो अस्फुट राजनीतिक गठबन्धनबीच तिम्रा कतिपय विचारले अहिलेको पुँजीवादी विश्वदृष्टिकोणलाई अप्रत्यक्ष, अप्रत्यक्ष सघाइरहेको आरोप पनि लाग्नेगर्छ । अमेरिकामा बसेर अमेरिकाकै कट्टर आलोचना गर्ने नोम चोम्स्कीजस्ता चिन्तकको नजरमा तिमी अमेरिकाको अधिनायकत्व र कर्तुतलाई बडो कुटिलतार्पूक बचाउ गर्ने लेखक हौ । यी सबका बाबजुद तिमीप्रतिको विश्वको आकर्षण थामिनसक्नुकै छ । केही त खास छ तिमीमा, जसले गर्दा धेरैले खास ढंगले मन पराइरहेका छन् । मन नपराउने केहीले पनि खास ढंगले नै मन नपराइहेका छन् । पुष्पन प्रधानको स्वरमा रहेको एउटा झुर मान्छे छ भन्ने गीत कवि संगीतश्रोताले दिमागमा कसलाई सोचेर लेखे कुन्नि ! प्रिय हरारी, तिमीलाई सोच्दा मेरो मनमा बज्ने गीत भने त्यसको ठीक विपरीत खालको छ ।अर्थात् एउटा खास मान्छे छ।_"
बन्दै गरेको एउटा संसार,"आफ्नो पेट भर्न र जिब्राको स्वाद फेर्न मान्छेले जनावरमाथि गर्नुसम्मको अत्याचार गरेको छ । यस्ता कृत्यबाट केही मानिस अलग भए र माछामासु खान अस्वीकार गरे । सामान्यतया हामीले बुझ्दै आएको शाकाहार जीवन पद्धति यही हो । भिगनहरू भने मासु मात्रै होइन, जनावरबाट उत्पादित हरेक सामग्रीको जगमा हिंसा देख्छन् । हुन पनि हो, हामीले मीठो मानेर खाने दुग्धजन्य पदार्थको स्रोत गाईभैंसीलाई बढी उत्पादनशील बनाउन कृत्रिम हार्मोनको सुई हाल्ने, अनेक औषधि खुवाउने र तिनले दूध दिन छाडेपछि कसैको गर्दन छिनाल्ने र कसैकालाई टाट्नाबाटै लखेट्ने प्रवृत्ति संसारैभर व्याप्त छ । एक दिन काट्नकै लागि अर्बौं प्राणी उद्योगपूर्वक हुर्काइँदै छन् । प्राणीमाथिको यस्तो हिंसालाई मानिसले बहुत जालसाजीपूर्वक आफ्ना सन्तानलाई सानैदेखि झूटो विद्या पढाएर तिनका चित्तमा यस्ता व्यवहार ठीकै हो भन्ने एक अवधारणा अवचेतन तहमै विकास गरिदिएको छ । नानीहरूलाई पढाइन्छ गाईले हामीलाई दूध दिन्छ, खसीले मासु । यो सुन्दा होजस्तो पनि लाग्छ, किनभने हामीलाई पनि यही सिकाइएको थियो र हामी पनि यही सिकाउँदै छौं । तर यो सत्य होइन, गाईले हामीलाई दूध दिँदैन, न खसीले मासु नै । बरु गाईको दूध हामी बलपूर्वक लिन्छौं, जसरी लिन्छौं खसी इत्यादिको मासु तिनको जीवनै अन्त्य गरेर । उदेकलाग्दो के भने, हरेक देशका हरेक भाषामा सानो छँदै बालबालिकालाई जनावरबाट मान्छेले पाएको फाइदाबारे पढाइन्छ । तर, यसो गर्दा जनावरले पाउने सास्ती र हैरानीबारे केही भनिँदैन । नानीहरूलाई मासुबाट जीउ बलियो हुन्छ भनिन्छ । जनावरका छाला र हड्डीबाट बनेका सामग्रीको सौन्दर्यका साथै तिनको अनेक व्यावहारिक उपयोगबारे तिनलाई हजार ढंगले जानकारी गराइन्छ । विवेक पलाउनुअघि नै बालकको अवचेतन मनमा जनावरमाथि गर्ने सबै व्यवहार जायज हो भन्ने पारिन्छ । यसरी मान्छेको एउटा पुस्ताले अर्को पुस्तालाई प्राणीमाथिको दमन सामान्य मात्रै होइन, गुणकारी मानक हो भनेर हस्तान्तरण गर्दै आएको छ । इतिहास केलाउँदा थाहा हुन्छ, जति पनि आदर्श मानिस पृथ्वीमा जन्मे, ती सबले प्राणीमाथिको यो हिंसाको विरोध गरे । बुद्धले असंख्य सन्दर्भमा हिंसाविरोधी उपदेश दिएका छन् । मान्छेझैं, हरेक प्राणी कष्टदेखि भाग्छन् र मृत्युदेखि भयभीत हुन्छन् । त्यसैले कसैलाई कुनै पनि रूपमा कष्ट दिने र भयभीत पार्ने काम नगर भन्ने बुद्ध वचन छ । यो तब मात्रै सम्भव छ, जब करुणाको गहिरो प्रादुर्भाव हृदयमा हुन्छ । नत्र त, आई लभ चिकेन भनेर मान्छेहरू कुखुराको साप्रा लुछिरहेका भेटिन्छन् अनि आई लभ फिस भन्दै छट्पटाइरहेको माछालाई तेलको कराहीमा हाल्छन् । यस्तो प्रेम पनि के प्रेम, जसले जीवनकै अन्त्य गर्छ ? प्रेम त यस्तो होस्, जसको आविर्भावले जीवनको गरिमालाई अरू बढी महिमामण्डित पारोस्, यसलाई अझ बढी रूप र आयामहरूमा प्रकट गर्ने अवकाश देओस् । यस्तो प्रेम पो प्रेम, जसले विवेकको आँखा उघारोस् र मान्छेले जान्न सकोस् हर प्राणीमा जीवनको उही मधुर धुकधुकी छ आफूमा झैं । त्यसो भयो भने, कसरी एक जीवले अर्को जीवलाई भोजन ठान्न सक्छ ? प्रेमको नाममा मान्छेले गर्दै आएको वासनाहरूको परिपूरणलाई आफ्नो अभिप्रायमा ढिम्किन नदिन बुद्धले अर्कै शब्दको प्रयोग गर्नुपर्यो, करुणा । अहिले पश्चिमा समाजमा तीव्र रफ्तारमा प्रसार भइरहेको भिगनिजम बुद्धको यही करुणामा आधारित छ । प्रणाीहरूमाथिको करुणाकै कारण भिगनहरू वनस्पतीजन्य आहारा मात्रै लिन्छन्, कपडा, धातु र काठका सामान मात्रै प्रयोग गर्छन् । तर, यस्तो जीवनशैली भएकाहरू संख्याको तुलनामा निकै थोरै छन् । फ्रेन्ड्स फर अर्थ नामक अमेरिकी संस्थाले केहीअघि गरेको अध्ययनअनुसार, सात अर्ब जनसंख्या भएको यो पृथ्वीमा शाकाहारीको संख्या जम्मा ३५ करोड छ । गुफायुगी आदिम मानिस पूर्ण रूपमा मांशाहारी थियो । सभ्यताको विकास र चेतनाको फैलावटले अहिले उसैका कराडौं सन्ततिले मांस भक्षण गर्दैनन् । यो ३५ करोडभित्र भिगनहरूको संख्याचाहिँ कति होला ? यसको कुनै भरपर्दो सर्वेक्षण हालसम्म भइसकेको छैन तर पनि द इकोनोमिस्ट ले के अनुमान गरेको छ भने १५ लाखको हाराहारीमा संसारभर भिगनहरू छन्, जो बितेको पाँच वर्षमा ह्वात्तै बढेको संख्या हो । भिगनहरूको संगठन वर्ल्ड भिगन सोसाइटी ले संसारभर करुणापूर्ण जीवनशैलीको प्रचार गर्दै पृथ्वीलाई बचाउन भिगन हुनैपर्ने कारणहरूको तीव्र प्रचार गरेको छ । भिगनिजमबारेमा सन् २०१९ मा संसारभर नै उल्लेख्य खोजबिन भएको गुगलको तथ्यांकका आधारमा द इकोनोमिस्ट ले आउने एक दशकमा संसारभर हरेक दस जनामा एक जना भिगन हुने प्रक्षेपण गरेको छ । संसारमा यसरी व्यापकताका साथ फैलिएको भिगन जीवनशैली नेपालमा पनि बिस्तारै देखा पर्न थालेको छ, तर मन्द गतिमा । घरबाहिर खानुपरे निरामिष भोजन भेट्न भिगनहरूलाई हम्मे पर्छ किनभने हाम्रा रेस्टुरेन्टहरू भिगनका लागि अपरिचित नै छन् । लुम्बिनी जाँदा मैले पेटभरि खान पाइनँ सामु योञ्जन भिगन हुँदाको दुःख सुनाउँछिन्, बजारमा भिगनका लागि भनेर तोकिएको खाने ठाउँ नै नभएकाले ज्यादै कष्ट भयो ।यस्तो देखेपछि सामुलाई लागेछ, आफैं एउटा रेस्टुरेन्ट किन नखोल्नु भिगनहरूका लागि ? उनकी एक चिनियाँ साथीले सामुको यो आँटलाई केही आड भरोसा दिलाइन् र यो खोल्नका लागि आवश्यक प्राविधिक सहयोग पनि गरिन् । अनि खुल्यो बौद्धमा लबिङ हार्ट जो नेपालको पहिलो भिगन रेस्टुरेन्ट हुन गयो । तर, उनले भने जति ग्राहक पाइनन् । दुई वर्ष चलेपछि उनी रेस्टुरेन्ट बन्द गर्ने योजनामा पुगिन् । पेसाले ग्राफिक्स डिजाइनर र भोजनले १८ वर्षदेखिका भिगन तनहुँ मिर्लुङका कृष्ण गुरुङको कानमा लबिङ हार्ट बन्द हुन लागेको खबर कसोकसो गरी पुगेछ । उनले सामुलाई सल्लाह दिए, भएको एउटै भिगन रेस्टुरेन्ट बन्दैचाहिँ नगर्नुस्, बरु ठमेलमा सारौं । उनैले सामुका लागि ठाउँ खोजिदिए, आफू पनि यसमा पार्टनर भए । यसरी हाल ठमेलको थकाली किचनछेवैमा खुलेको लबिङ हार्ट नेपाल घुम्न आउने भिगन पर्यटकका लागि त्यति नै प्यारो भएको छ जति प्यारो हज गर्न गएको मुल्लालाई मक्का मदिनाको हुन्छ । लबिङ हार्टले पर्यटकलाई मनग्यै खुवाए पनि त्यसले नेपाली भिगनलाई चाहिँ सेवा गर्न पाएको छैन । यो अभावलाई थोरै भए पनि पूर्ति गरिदिएको छ झम्सिखेलमा हालै खुलेको अर्को भिगन रेस्टुरेन्ट सियाले । यसका सञ्चालकद्वय नीरु गुरुङ र सुशील श्रेष्ठ आफैं भिगन जीवन बाँच्ने प्रयत्नमा छन् । प्राणीअंश मुक्त रेस्टुरेन्टले जनावरहमाथिको हिंसा रोक्न थोरै भए पनि सघाउने ठान्छिन् नीरु । यसरी भिगनिजमको प्रवर्द्धनमा लागेकी उनलाई निरामिष आहार मात्रै बेच्ने व्यवसायको सुरुआत गर्न सुझाव दिएकी थिइन् आफूभन्दा १८ वर्षले कान्छी टेकुकी २४ वर्षीया काजोल सेटियाले । काजोल आफैंचाहिँ भिगन भएकी हुन्, सन् २०१४ मा सिंगापुरमा इन्जिनियरिङ पढ्न जाँदा, जहाँ उनले जनावरको कुनै पनि स्वरूपको उत्पादन प्रयोग नगर्ने सहपाठीहरू भेटिन् । काजोललाई मन पर्ने दूध, चिज, बटर, दही, आइसक्रिमजस्ता पदार्थ भटमासबाट बनाएर जति पनि उपलब्ध गराएको थियो सिंगापुरको बजारले । जब उनी नेपाल फिरिन्, तब यस्ता पदार्थ बजारमा खोज्दा पनि पाइनन् । तब उनले आफैं सुरु गरिन्, बदाम, काजु र नरिवलका दूध र त्यसबाट बन्ने अन्य परिकार उत्पादन गर्ने काम । यस काममा काजोल कतिसम्म दत्तचित्तले लागेकी छन् भने आफ्नो इन्जिनियरिङको करिअरलाई नै उनले थाँती राख्नुपरेको छ । आफ्नी आमाको पनि साथ रहेको काजोलको टेकुस्थित आफ्नै घरमा हुर्किरहेको भिगन डेरी नेपाल का उत्पादनले अहिले काठमाडौंमा भर्खरै जन्मिएको हजार जना जतिको निरामिष भोजीहरूलाई ठूलो राहत दिएको छ । दूध र अण्डाबिनाको केक बनाउने काम गरेर भिगनहरूलाई थप गुन लगाएका छन्, क्षेत्रपाटीका अर्का युवा अनिश तुलाधरले । आफूझैं अन्य भिगनहरूले केक इत्यादि खान वञ्चित हुनुपरेको देखेपछि अनिशले आफ्नीपत्नी सरस्वतीसँग मिलेर यसको उत्पादनै सुरु गरे, जसको माग अहिले मांसहारीहरूबाट समेत हुन थालेको छ । किनभने, उनका भिगन केकहरू साह्रै स्वादिला छन् र यसमा हिंसाको कुनै अंश पनि छैन ।यसरी भिगन समुदाय एकअर्कालाई मद्दत गर्ने र पशु हिंसाविरुद्धका कार्यक्रमहरू आयोजना गर्ने काममा सक्रिय मात्रै छैन काजोल, कृष्ण, नीरु र अनिशलेझैं यसलाई व्यावसायिकता प्रदान गरेर उत्पादनको नयाँ क्षेत्र पनि विस्तार गर्दै छ । त्यसैमध्येका एक हुन् धादिङ गोगनपानीका सरगम तामाङ, जसले स्वादको फन्दामा परेकाले मात्रै निरामिष हुन नसकेका गिल्टी मिटेरियन का लागि गज्जबको काम गरिरहेका छन्, सेतान अर्थात् मेज मिट उत्पादन गरेर । नयाँबजारस्थित एक गुम्बाका व्यवस्थापक सरगमले पहिलोपटक यस्तो जिनिसबारे थाहा पाएका थिए उनकोमा आउने थाइल्यान्डका भिक्षुहरूबाट । यो हेर्दा मासुजस्तै हुन्छ र खाँदा स्वाद पनि उस्तै आउँछ, सरगम भन्छन्, मासु छाड्ने प्रयत्नमा रहेका भिक्षुहरू हामीकहाँ आउँदा त्यस्तै आहारा खोज्थे तर त्यो नेपालमा नपाइने हुनाले थाइल्यान्डदेखि मगाउनुपर्थ्यो ।टाढादेखि सामान मगाउनुको झन्झटबाट मुक्त हुन सरगम आफैं थाइल्यान्ड पुगे र सेतान बनाउने विधि सिके । उनका साथी पासाङ तामाङ र अरिस्तो लामाले सरगमलाई काठमाडौंमा यो उत्पादन गर्ने काममा हात अघि बढाए । गुम्बाका लागि भनेर बनाइएको उनको यो उत्पादन नीरुले आफ्नो रेस्टुरेन्टको मेनुमा पनि समावेश गरेकी छन्, जहाँ शाकाहारी मासु खान भनेर मान्छेहरू रमाइलो मानीमानी आउँछन् । अनि सेतान चाखेपछि, हिंसा नगरीकनै स्वादको पूर्ति हुन्छ भने किन मासु खाइराख्ने भन्ने निष्कर्षमा कतिपय ग्राहक पुग्छन्, जो देख्दा नीरुको मन खुसीले झुसी हुन्छ । सरगमहरूले समुद्री झारलाई खाँदखुँद पारेर माछा बनाउने विधि पनि थाइल्यान्डबाट सिकिल्याएका छन् र गुम्बामै त्यसको उत्पादन गरिरहेका छन् । यसलाई पनि नीरुले आफ्ना ग्राहकका लागि मेनुमा समावेश गरिसकेकी छन् । यसरी मासुदेखि दहीदूध र अण्डा अनि महसम्म वनस्पतिबाटै उपलब्ध गराएर काठमाडौंको नवजात भिगन समुदायले खानपानको प्राणी अंशमुक्त चक्र निर्माण सुरु गरिरहेको छ । भिगन रेस्टुरेन्टहरू देशका सबै सहरमा खोलेको हेर्ने चाहना छ यी निरामिष भोजीहरूको । निरामिष भएपछि स्वास्थ्यमा उल्लेख्य सुधार आएको, मनको विषाद कम भएर गएको र जीवनको आनन्द थप बढेजस्तो लागेको अनुभव भिगनहरूको छ । मेरो कामबासना हरायो पन्ध्र वर्षअघि विकेश श्रेष्ठ भिगन हुँदाको अनुवभ यस्तो छ, शाकाहारी त म पहिलेदेखि थिएँ, ४५ वर्षको भइसक्दा पनि मलाई यौन उत्तेजनाले ज्यादै सताइरहन्थ्यो । तर, जब भिगन भएँ सारा उत्कण्ठाहरू शान्त भएर गए, मन स्वतः ध्यानमा लाग्यो र स्वास्थ्य राम्रो भयो ।त्यस्तै, पन्ध्र वर्षको शाकाहारी जीवन बिताएपछि कवि नरेन्द्र पराशर निरामिष भएको सात वर्ष भयो । भियतनामकी ध्यान गुरु चिंगहाईको उपदेशहरूबाट प्रभावित भएपछि प्राणी अंशबाट जीवनलाई अलग राखेका पराशरको मनमा निरामिष जीवनपद्धतिले पहिलेभन्दा धेरै नै करुणा निस्पाद गरिदिएको छ । छन्दमा केही महाकाव्यहरूकै रचना गरिसकेका उनले भिगनिजमबारे पनि कविता लेखेका छन् । कविताको एक हरफ यस्तो छ, खानका लागि धर्तीमा, धेरै छन् ती वनस्पति ।लाजै त्यागेर मान्छेले, खान्छन् प्राणीहरू कति ।।चाहे मन्दिरमा होस् या, बजारमै नहोस् किन हुन्न मारिनु यी जन्तु, मान्छेले फाइदा लिन ।।"
मनोरञ्जन व्यापारी,"सन् १९८०८१, कलकत्ता ! हातहतियारको कारोबार गरेको र शान्ति भंग गरेको आरोपमा दुई वर्षर् जेलको हावा खाएर भर्खरै छुटेका मनोरञ्जन व्यापारी आफ्नो पुरानो काममा फर्केका थिए रिक्सा चलाउने । यात्रु हुँदा तिनलाई गन्तव्यसम्म पुर्याउँथे, अनि नहुँदा यात्रु सिटमा उपरखुट्टी लाएर किताब पढ्थे ।एक दिन दिउँसोको खाना खाइवरी सधैंझैं किताब पढिरहेका बेला एउटी भद्र महिला उनको रिक्सा चढ्न आइपुगिन् । उनलाई जानु थियो, जादवपुर । पढ्दै गरेको किताब व्यापारीले यात्रु सिटमुनि थन्क्याए । यात्रुलाई सिटमा बस्न भने र रिक्सा हुइँक्याए जादवपुरतिर । रिक्साको पाइदान ठेल्दै गर्दा अघि पढ्दै गरेको किताबमा भेटिएको एउटा शब्द सम्झें, जसको अर्थ उनले बुझेका थिएनन् । सोचें यी भद्र महिला प्राध्यापकजस्ती देखिन्छिन् । यिनलाई पक्कै थाहा होला । दिदी, जिजीविषाको अर्थ के हो ?, उनले सोधे । जिजीविषा भनेको जीवन जिउने उत्कट इच्छा हो, यात्रुले अर्थ्याइन् । तर, तिमीले कहाँ सुन्यौ यो शब्द ? आम बोलीचालीमा खासै प्रयोग नहुने शब्दको अर्थ एक रिक्सा चालकले सोध्दा उनी छक्क परेकी थिइन् । एउटा किताबमा ।कति पढेका छौ ?म स्कुल नै गएको छैन ।त्यसो भए कसरी पढ्न सिक्यौ त ?आफैँ ।म एउटा जर्नल छाप्दछु, जसमा तिमीजस्तै कर्मठ मानिसहरू लेख्छन् । के तिमी पनि लेख्छौ ? लेख्यौ भने म छापुँला । व्यापारी एउटा पाठक मात्रै थिए । आफू पनि लेख्न सक्छु भन्ने उनले सोचेकै थिएनन् । मसँग त्यस्तो लेख्नलायक के नै पो होला र खै ?, उनी अन्कनाए ।तिम्रो रिक्साचालक जिन्दगीबारे लेख न ! कति कमाउँछौ ? कमाइले खर्च टर्छ कि टर्दैन ? यस्तै यस्तै !ल म कोसिस गर्छु, सकें भने लेखेर ल्याउँछु । बरु ठेगाना दिनुस् न ! यात्रुले एउटा चिर्कटोमा आफ्नो नामवतन लेखेर दिइन् । ओहो, तपाईं ? चिर्कटोमा लेखिएको नाम देखेर व्यापारीको होसहवास उड्यो । ती भद्र महिला थिइन् महाश्वेता देवी । अघि भर्खरै पढ्दै गरेको किताब अग्निर बा की लेखिका । त्यही किताबमा त हो उनले जिजीविषा शब्द फेला पारेको !बंगाली साहित्यकी मूर्धन्य लेखिकासँगको त्यो भेट व्यापारीको जीवनको एउटा महत्त्वपूर्ण घटना थियो । त्यही भेटले उनलाई रिक्साचालकबाट लेखक बन्ने यात्रा तय गरिदियो । बर्तिका जर्नलको सन् १९८१ को जनवरीमार्च अंकमा उनको लेख छापियो, रिक्सा चलाई, अर्थात् म रिक्सा चलाउँछु । लेख छापिएपछि साहित्यानुरागीमाझ हंगामा भयो को हो यो मनोरञ्जन व्यापारी ? कहाँ भेटिन्छ मनोरञ्जन ? जादवपुर विश्वविद्यालयका प्राध्यापक र विद्यार्थी उनलाई खोज्दै आउन थाले । उनको अन्तर्वार्ता लिए, उनीसँग साहित्य विमर्श गरे । उनको लेखबारे लेख छापे ।सन् २०१८ को मार्च महिनाको एक साँझ दिल्लीस्थित जवाहरलाल नेहरू विश्वविद्यालयको आर्ट्स एन्ड एस्थेटिक्स विभागको प्रेक्षालयमा मनोरञ्जन व्यापारी त्यहाँका विद्यार्थी र शिक्षकहरूसँग भलाकुसारीका लागि आए । घिउ रङको कुर्था पैजामा र कालो चप्पल लगाएका, काँधमा आगोछा र झोला भिरेका उनी मञ्चमा उक्ले, अनि झोलाबाट एक दर्जन जति किताब निकालेर मञ्चको अघिल्लो छेउमा फिँजाए ।सामान्यतया दिल्लीका साहित्यिक कार्यक्रममा भेटिने लेखकभन्दा उनको हुलिया र हर्कत भिन्न थियो । कार्यक्रममा जाँदा आफ्ना किताब आफैँ लैजाने र बेच्ने लेखकको जमाना हराइसक्यो । दुईचार सयप्रति किताब आफैँ छाप्ने अनि सके बेच्ने, नसके साथीभाइलाई बाँड्ने लेखकको दुखियारी छवि बदलिइसकेको छ । आजभोलि एजेन्टले प्रकाशक खोजिदिन्छन्, अनि प्रकाशकले छाप्ने, बेच्ने, साहित्यिक कार्यक्रम या अन्तर्वार्ताका लागि समय मिलाइदिने सबै काम गरिदिन्छन् । चल्तीका लेखकहरू साहित्यिक कार्यक्रममा जाँदा प्रकाशकले किताब बेचुवा टोली छुट्टै पठाउँछन् । लेखकको काम त केबल कार्यक्रममा बोल्ने, गफगाफ गर्ने अनि वाइन पिएर बिदा हुने रहन्छ । त्यसैले लेखक मनोरञ्जन व्यापारीले आफ्ना किताब आफैँ ल्याएर फिजाउँदा एकै छिन त लाग्यो कहाँबाट आए यी पुरानो ढर्राका लेखक ? तर, उनी सचेत रहेछन् बंगालीमा लेखिएका (अनुवादबाहेक) उनका किताब जहाँकहीँ सजिलै पाइँदैनन्, त्यसैले पाठकको हितकै लागि उनले किताब लगेर बेचिदिनुपर्छ । त्यसैबाट बाटो खर्च निस्के त झन् राम्रो । उनी अंग्रेजी नबोल्ने, उनको बंगला सबैले नबुझ्ने । अंग्रेजी बोल्न सक्नेहरूको बोलवाला रहेको उक्त एलिट प्रेक्षालयमा बंगाली लवजको हिन्दीमा धमाकेदार प्रस्तुति दिएर त्यस साँझ उनले एक किसिमको क्रमभंग गरे । त्यसो त जेएनयू मात्र नभएर पूरा भारतकै साहित्यिक वृत्तमा उनले धमाकेदार प्रवेश गरेका थिए तिनताक । वर्षको सुरुआतमा उनको आत्मकथा इन्टेरोगेटिङ माई चन्डल लाइफ शिल्पा मुखर्जीको अंग्रेजी अनुवादमा छापिएको थियो । त्यसै वर्षको जयपुर साहित्य महोत्सवमा उनी भारतीय साहित्यको अन्डरडग को रूपमा आए । अमेजनवेस्टल्यान्ड प्रकाशकले उनका सबै किताब अंग्रेजी अनुवादमा छाप्ने घोषणा गर्यो । वर्षको अन्त्यतिर उनको उपन्यास देअर इज गनपाउडर इन द एअर अरुणभ सिन्हाको अनुवादमा आयो । लगालग दुई किताब अंग्रेजीमा आएपछि र साहित्य महोत्सवको डार्लिङ भएपछि त अघिल्लो वर्षसम्म बंगाली साहित्य वृत्तभित्र मात्र सीमित व्यापारीको परिचयले अग्रगामी छलाङ नै मार्यो । हेर्नुस्, म त अनपढ मानिस परें । कहिल्यै विश्वविद्यालय गएको छैन । तपाईंहरू यति ठूलो विश्वविद्यालयमा पढ्नुहुन्छ, खुब धेरै किताब पढ्नुभएको छ । तपाईंहरूसँग कस्तो प्रश्न छ, जसको उत्तर किताबमा भेट्नुभएन र एक अनपढसँग सोध्न चाहनुहुन्छ ? कार्यक्रमको सुरुआतमै व्यापारीले सोधे । अनि आफैँले उत्तर दिए, त्यसो त प्राज्ञिक क्षेत्रमा मेरो ज्ञान तथा अनुभव तपार्इँको काम नआउला तर जीवनमा भने पक्कै आउँछ । आमलेखक या बौद्धिकको बारेमा हामीले सामान्यतया बनाउने इमेज उनी पहिलो भेटमै भत्काइदिन्छन् । रिक्सा चलाएर र फरक क्षमताका केटाकेटीको विद्यालयका भान्सेका रूपमा बडेमाका डेक्चीमा डाडपन्यु घुमाएर बनेको उनको पुगअपुग ७० वर्षे शरीर हृष्टपुष्ट देखिन्छ । लेखक कम, कुस्तीबाज बढी देखिन्छन् । चपाईचपाई भाषामा बोल्ने स्वभाव छैन । दबंग हाउभाउ छ, दमदार छ बोली । हिन्दी शब्द सापटी लिएर भन्नुपर्दा उनको व्यक्तित्वमा कडकपन छ । कडकपन त उनको जन्मजात लक्षण नै हो । उनी जन्मँदा उनका बुबासँग सुडेनीले एक थोपो मह मागिन् । नवजात शिशुलाई एक थोपो मह चखाइदियो भने उसको जीवनमा सधैंभरि मीठास रहन्छ भन्ने जनविश्वास थियो उनीकहाँतिर । तर, बिहान खाए बेलुका के खाउँला भन्ने चिन्ता गर्नुपर्ने हरितन्नम परिवारले एक थोपो महको जोहो गर्न सकेन । म जन्मँदा एक थोपो मह पनि चाख्न पाइनँ । त्यसैले मेरो जीवनमा मीठास आएन । मैले आफ्नो जिन्दगी अभागी दलित बाउको अभागी दलित छोरोको रूपमा जिएको छु, तिक्ततापूर्ण जीवन जिउन बाध्य भएर । म चाहन्छु कि मीठामीठा कुरा गरूँ, तर मेरो जीवन नै यति तीतो छ कि म चाहेर पनि कसैलाई प्रेम गर्न सक्दिनँ, मीठो बोल्न सक्दिनँ । आखिर साँपको चुम्बन पनि त विषालु हुन्छ । यो मेरो दुर्भाग्य हो, उनी भन्छन् । त्यो तिक्तता, त्यो कडकपनले नै उनको सीर्जनशील लेखनलाई ऊर्जा दिएको छ । मनोरञ्जन व्यापारी पूर्वी पाकिस्तान (अहिलेको बंगलादेश) को बरिसाल जिल्लामा सन् १९५० तिर जन्मेका हुन्, एकदुई वर्ष तलमाथि हुन सक्छ, किनकि ठ्याक्कै मिति र वर्ष उनलाई थाहा भएन । उनको परिवार सन् १९५३ मा भारतको पश्चिम बंगालमा बसाइ सरेको थियो । हरितन्नम परिवारले उनलाई स्कुल पठाउन सकेन, त्यसैले पाखुरा चल्ने भएदेखि नै उनी काम खोज्न घरबाट भागे । अधिकांश भगौडा पुग्ने पहिलो मुकाम हो रेल अड्डा । कलकत्ता रेलवे स्टेसनमा उनी भरिया बने । खुब दुःख पाए । अति भएपछि कसैको पछि लागेर काम खोज्दे आसाम गए । त्यता पनि दुःख पाए, अनि कलकत्तै फर्के । रिक्सा चलाए । दिनभरि रिक्सा चलाउँथे, साँझ परेपछि भट्टी पस्थे, भट्टीबाट निस्केपछि सडकमा मारपिट गर्थे । एक गरिब, दलित तथा अशिक्षित व्यक्तिले विद्यमान सामाजिक व्ययस्थाभित्रबाट आफ्नो जीवन माथि उकास्न सक्दैन भन्ने कुरा उनले आफ्नो भोगाइबाट बुझिसकेका थिए । यस्तैमा कसैले उनलाई उक्सायो, यो पाराले जिन्दगी चल्दैन, हिँड् नक्सलबारी । त्यहाँ विद्रोह चलिरहेको छ । खान लाउन दुःख हुँदैन ।त्यसरी उनी सन् १९७० को दशकमा चारु मजुम्दार र कानु सन्यालले नक्सलबारीबाट सुरु गरेको नक्सल विद्रोहमा होमिए । राजनीतिक चेतले भन्दा पनि सुरुमा त उनी साथीको लहैलहैमा लागेर होमिएका थिए । अनि चिया पसलमा गिलास माझेर, रेल अड्डामा भारी बोकेर, रिक्सा चलाएर गुजारा गर्न हम्मेहम्मे भएको अवस्थामा विद्रोहमा लागे राहत मिल्ला भन्ने आशा थियो । अझ भारतीय कम्युनिस्ट पार्टी (मार्क्सवादी) का कार्यकर्ताले नक्सली भनेर पहिले नै भक्कुमार गोदेपछि नक्सली बन्नुबाहेक अरू उयाय उनीसँग थिएन । विद्रोहको भाष्य त उनले पछि आएर मात्रै सिके, जब उनी किताब पढ्नलेख्न सक्ने भए । आफ्नो पुस्तक इन्टेरोगेटिङ माई चन्डल लाइफ मा उनले यस विषयमा थप लेखेका छन् । भारतमा हामीले देखेका करिब २०० वटा सानाठूला आदिवासी तथा किसान विद्रोहहरू दास कापिटल वा रेड बुक नपढेका ती आम मानिसले सुरु गरेका हुन् । जीवनको यथार्थले नै उनीहरूलाई विद्रोहमा लाग्न प्रेरित गरेको हो, न कि कुनै सिद्धान्तले । सन् १९७० को दशकमा नक्सल विद्रोहले बंगाल थर्काएको थियो । पढेलेखेका युवा वर्गरहित समाज निर्माण गर्न विश्वविद्यालय या नोकरी छोडेर विद्रोहमा होमिएका थिए । मजदुर, किसानले गरिबीको बन्धन तोड्न कुटोकोदालो त्यागेर बन्दुक समाएका थिए । आर्थिक र सामाजिक चेपुवामा परेका मनोरञ्जन पनि लहैलहैमा लागेका थिए । तर, नक्सली हुन सजिलो कहाँ थियो र ? उनको परिवार मोहल्लाबाट निकालिएर घरवारविहीन भयो, बाबु रोगले थलिँदै गए र भाइ नक्सलीको भाइ को आरोपमा मारिने डर भयो । नक्सलवादबाट पनि भागेर उनी पुगे दण्डकरण्य, जहाँ पूर्वी पाकिस्तानबाट आएका शरणार्थीलाई राखिँदै थियो । शरणार्थी शिविरमा पनि आखिर सुख कहाँ छ र ? उनको नियति थियो त्यहाँबाट पनि भाग्नु । भागादौडी, लुकाछिपी, गुण्डागर्दीमै बिताइदिए, उनले आफ्नो १९७० को पहिलो दशकको जिन्दगी । सन् १९७५ वा १९७६ मा त प्रहरीले उनलाई पक्राउ नै गर्यो दुई वर्ष जेल कोच्यो, कानुनी उपचारबेगर । महाश्वेता देवीसँगको भेट असलमा उनको जीवनको दोस्रो महत्त्वपूर्ण घटना थियो । पहिलो घटना त जेलमा भएको थियो । जेलमा व्यापारीको दोस्ती थियो एक पढेलेखेका कैदीसँग । व्यापारी अनपढ भएको थाहा पाएपछि ती कैदीले व्यापारीलाई पढाउने जिम्मेवारी लिए । जेलरलाई भनेर कापीकिताब मिलाइदिए । चौबीस वर्षको उमेरमा बल्ल व्यापारीले कखरा सिके । जेल मेरो विश्वविद्यालय हो, उनी भन्छन् । जेल जीवन उनका लागि वरदान भैदियो । जेलभित्र लागेको पढाइको प्यास मेट्न यताउता भौंतारिन थाले । रेल्वे स्टेसनका अखबार र पत्रिका आद्योपान्त पढ्थे, अनि जसजसकहाँ पढ्न पाइन्छ, उसैकहाँ जान्थे । होमियोपेथिक उपचार विधिदेखि एस्ट्रोलोजीसम्म, मार्क्सवादी साहित्यदेखि कोकशास्त्रसम्म । विद्यासागर पुस्तकालयको सदस्यता लिएर ताराशंकर, विभूतिभूषण बन्द्योपाध्याय, माणिक बन्द्योपाध्याय, रवीन्द्रनाथ टैगोर, शरतचन्द्र चटोपाध्याय, महाश्वेता देवी आदिका रचना पढे । बुझे किताबले त अर्कै संसार देखाउन सक्दो रहेछ ।पढाइको प्यास मेट्न सजिलो थियो, तर भोको पेट कसरी पाल्ने ? उनी ज्यान पाल्नका लागि फेरि रिक्सा चलाउन थाले । तर, पहिलेको रिक्सा चलाई र अबको चलाइमा फरक थियो । पहिले आफ्नो रिक्साको प्यासेन्जर सिटमा उनी तरबार राख्थे । अब त्यहाँ किताब राख्न थाले । मैले आफूलाई बारम्बार सम्झइरहनुपर्थ्यो कि मभित्रको डाँकु रत्नाकरलाई त्यागेर एउटा यस्तो रत्नाकरमा परिणत गर्नु थियो, जो पछि गएर वाल्मीकि बन्यो, उनी भन्छन् ।चौबीसपच्चीस वर्षको उमेरमा पढ्न सिकेर तीसएकतीस वर्षको उमेरमा साहित्यमा पहिलो खुट्किलो टेकेसँगै उनको विद्रोहको स्वरूप पनि बदलियो । उनी पहिले गुण्डा थिए, अब गान्धी भए । उनी भन्छन्, जेल जानु र लेख्न थाल्नुभन्दा पहिले म सोच्थें, कोहीकोही मानिस यो दुनियाँमा बाँच्नलायक छैनन् । तिनलाई नमार्ने हो भने तिनले अरू हजारौं मानिसको जीवन बर्बाद गरिदिन्छन् । तर, उमेर बढ्दै गएपछि बुझ्दै गएँ, मैले सोचेझैं हुँदो रहेनछ । त्यसैले, जसलाई मार्न चाहन्थें, तिनलाई आख्यानका पात्र बनाएर मारें । पछिल्ला चालीस वर्षमा उनको कलमरूपी हतियारले आठ उपन्यास, चार संस्मरण संग्रह र पचासभन्दा बढी कथामा भित्रका कैयौं खलनायक मारिसकेको छ । विगत एकाध दशकमा दलित साहित्यमा चासो बढेको छ । यासिका दत्त, सुजाता गिड्ला आदि अंग्रेजीमा लेख्नेहरू ठूलै धक्का दिँदै मूलधारमा स्थान ओगटिरहेका छन् भने ओमप्रकाश वाल्मीकि, नामदेव धसलजस्ता १९८०९० का लेखक अंग्रेजी र अन्य भाषामा अनुवादमार्फत फेरि पढिन थालेका छन् । मराठी, हिन्दी, गुजराती दलित साहित्यभन्दा पछाडि परेको बंगाली दलित साहित्य पनि अब बल्ल जुर्मुराउन थालेको छ । आफ्नो ठाउँ मागेर होइन खोसेरै लिने हो भन्ने मनोरञ्जन व्यापारी आएपछि यस्तो लाग्दै छ, पहिले मै हुँ भनेर साहित्यको मूल बाटो ओगटेर बस्नेहरू अब रस्ता खाली करो, भाइ आ गया भनेर साइड लाग्दै छन् । जागिरे जीवनबाट निवृत्त भएका उनी अहिले फुर्सदमा छन् । र, नै त झन् भयाईनभ्याई छ पत्रिकालाई अन्तर्वार्ता दिन, साहित्य महोत्सवमा बोलिदिन, पुरस्कार थापिदिन । एकताका जादवपुर विश्वविद्यालयको गेटबाहिर रिक्सामा यात्रु कुरिबस्ने उनको साहित्यको समालोचना त्यही विश्वविद्यालयको कम्प्यारटिव लिटरेचर विभागको जर्नल (वर्ष ४६, पेज २५३७) मा हालसालै छापिएको छ । त्यसैले त विद्यार्थीको रूपमा विद्यालय छिर्नै नपाएका उनलाई जीवनको उत्तरार्द्धमा आएर लाग्न थालेको छ जीवन खेरै गएको चाहिँ होइन, गाँठे !"
डहरे दर्शन,"मुद्र सतहबाट दुई हजार, दुई सय मिटरको उचाइमा बसेको डहरे देउरालीमा चैतवैशाखतिर पुग्दा लालीगुराँस फुलेर डाँडै रातो हुन्छ । मानौं प्रकृतिले सारा रूख, बुट्यानमा रातो रङ पोतेको छ । अझ बिहान उदाएको सूर्य रूखका हाँगाहरूमा पर्दा टल्किएको शीत देख्दा यस वन कुनै लोककथामा वर्णित मोहिनी वन जस्तो प्रतीत हुन्छ । एनिड ब्लाइटनको बालउपन्यास इन्द्रजाली रूख पढ्दा दिमागमा आएको कल्पनाको झिल्का यो लालीगुराँसवनमा पुग्दा यथार्थ बन्छ । मानौं म ब्लाइटनले कल्पना गरेको वनमा साना नानीहरूसँग रमाएर खेलिरहेछु । वरिपरिको घना जंगलले त्यहाँ पुग्ने हरेकलाई विशेष किसिमको सम्मोहनमा लठ्याउँछ । लामो यात्रापछि लालीगुराँसको रूखबाट खसेका गुराँसका रंगीविरंगी थुंगाले घेरिएर रूखकै फेदमा सुस्ताउनु, गुराँसका पत्रैपत्र कुल्चदै हिँड्नु वास्तवमै अलौकिक आनन्दमा रम्नुजस्तै हो । यस्तो आनन्द पर्वत जिल्लाको डहरे देउरालीमा पुग्ने यात्रुले सँगाल्ने आनन्द हो । गुराँसको यस लेकबाट उत्तरतिर फर्केर हेर्दा अन्नपूर्ण, धौलागिरि, माछापुच्छ्रे, नीलगिरिजस्ता सुन्दर हिमालय पर्वत आँखैअगाडि उभिइरहेका देखिन्छन् । सिताराझैँ टल्किरहेका हिमशिखरका यी दृश्य हेर्दा लाग्छ, जीवनको सर्वाधिक रोमाञ्चकारी क्षण यही हो । त्यस्तै पूर्वबाट हेर्दा पोखरा, स्याङ्जातिरका गाउँका घरहरू तलतल देखिन्छन् । पश्चिम फर्केर हेर्दा उस्तै बागलुङ र गुल्मी जिल्लाका सुन्दर हरिया पहाडी शृंखलाका अनेक आयाम देख्न सकिन्छ । जिल्लाकै उचाइमा रहेको डहरेबाट यी वरिपरिका गाउँ तलतिर हेर्दा आफू संसारकै सबैभन्दा उचाइमा भएजस्तै लाग्छ ।स्कन्द पुराणमा उल्लेख भएअनुसार, यस पर्वत परापूर्वकालमा महान् ऋषिमुनिहरूले तपस्या, ध्यान र योग गर्ने थलो थियो । यस पर्वतलाई नीलकण्ठ पर्वत को नामले पनि पुकारिन्छ । यस विशाल पहाड पर्वत जिल्लाको कार्कीनेटा, थापाठाना र भंगारा तथा स्याङ्जा जिल्लाको आरुचौर र पञ्चमूल गाउँको सीमावर्ती क्षेत्रमा पर्छ । भानुभक्तको वाल्मीकि रामायणको अशमेद काण्डमा पनि यस पर्वतबारे निकै सुन्दर ढंगबाट व्याख्या गरिएको छ । यस लेक र देउरालीलाई धार्मिक रूपमा पनि निकै मान्यता दिइएको यस दृष्टान्तबाट पुष्टि हुन्छ । यो नीलकण्ठ पर्वतबाट कसरी डहरे देउराली बन्यो ? यसको कथा रोचक छ, योगी नरहरिनाथले लेखेका छन्, यस पहाडमा एक समय डहरा ऋषिले तपस्या गरेका हुनाले यस पहाडको नाम डहरे देउराली बन्न पुग्यो । यस्ता किंवदन्ती अनेक तरहले बनेका हुन्छन् । यसको सत्यता कति छ त्यो खोजको पाटो हुन सक्ला । जे होस्, डहरे देउरालीलाई धार्मिक पुस्तकले अति महत्त्वका साथ लेखेका छन् । यस पर्वतमा करिब २ हजार मिटर लामो डहर भएकाले यसको नाम डहरे देउराली भएको हुन सक्ने पनि मान्छेहरूको अड्कल छ । यही पहाडमा आवाल ब्रह्माचारी खडानन्द अधिकारीले ३७ वर्षसम्म कठोर तपस्या गरेका थिए । पौराणिक मान्यताअुनसार, निःसन्तान दम्पतीले यस स्थानको दर्शन गरेर बर मागेमा सन्तान प्राप्त हुने साथै मनको मानोकांक्षा पूर्ण हुने विश्वास गरिन्छ । यस स्थानमा मानिसहरू विवाह, व्रतबन्धजस्ता विशेष शुभकार्य पनि गर्छन् । विशेषतः वाला चतुर्दशी, चैतेदसैँ, महाशिवरात्रि, गुरुपूर्णिमा, बडादसैंजस्ता विशेष पर्वहरूमा यहाँ धुमधामको पूजाअर्चना गरिन्छ ।अहिलेसम्म डहरे देउराली क्षेत्र संरक्षणका लागि जिल्लाका कार्कीनेटा, थापाठाना, भंगारा र स्याङ्जाको पञ्चमूल वरपरका गाउँले केही पहल गरिरहेका छन् । सँगै यस स्थल संरक्षणका लागि विधिवत् रूपमा समिति नै गठन गरिए पनि त्यसबाट कुनै फलदायी कामचाहिँ भएको देखिँदैन । डहरे पुग्न जंगल छिचोल्दै हिँड्नुपर्छ । करिब ६० किमि लम्बाइ र १५ किमि चौडाइ क्षेत्रफल रहेको लेकलाई पतझर प्रकारको घनाजंगलले घेरेको छ । सदियौं पुरानाजस्ता लाग्ने लहरा र झ्याउले जेलिएका रूख बुट्यानका आकृतियुक्त वनक्षेत्र देख्दा कुनै विशेष जिलायु सौन्दर्यको आभास मिल्छ । मानिसको पातलो आउजाउ र उपस्थिति रहने जंगलको गोरटो बाटो प्रायः रूख बुट्यान र झाडीले छोपेको देखिन्छ । सुरुमा बाटो छिचोल्न नसक्दा मानिस जंगलमा हराउने सम्भावना पनि हुन्छ । लेकको चुचुराबाट वरिपरिको प्रकृति नियाल्दा मन चकित बन्छ । कल्पना गरेको परिवेशभन्दा नितान्त फरक महसुुस गर्न सकिन्छ डहरे चुली टेक्दा । मन एकाएक आकाशको फेरो मार्न पुग्छ प्रकृतिको बुई चढी । यो वनक्षेत्र जैविक विविधतायुक्त छ । यहाँ दुर्लभ जातका वनस्पति पनि प्रशस्तै पाइन्छन् ।डहरे देउरालीका विविध पक्षबारे यहाँ चर्चा गरियो । यस क्षेत्र भोट र तराई क्षेत्र जोड्ने पुरानो नाका पनि हो । पुर्खाहरू यही बाटो भएर कार्कीनेटा हुँदै भोट प्रस्थान गर्थे व्यापारका लागि । घरायसी बन्दोबस्तीका सामान निर्यातका साथै विशेषतः नुन ओसारपसारका लागि यो ठाउँ महत्त्वपूर्ण नाका बनेको थियो । त्योबेला घोडा, खच्चडलाई भारी बोकाएर पर्वत, बागलुङ, म्याग्दी र मुस्ताङसम्म ढुवानी गर्ने गरिन्थ्यो । हाल सडक पहुँचले पुरानो त्यो समस्या टरेर गएको छ । र, अहिले यो स्थान पर्यटकीय गन्तव्य बन्दै छ । डहरे पुग्न पोखराबाट पर्वतको कार्कीनेटा हुँदै करिब ३ घण्टाको उकालो उक्लनुपर्ने हुन्छ । स्याङ्जाको सिरुबारीबाट पनि ४ घण्टाको हिँडाइपछि डहरे पुगिन्छ । केही वर्षयता नौडाडाकार्कीनेटालुंखु मोटर बाटो पुगेपछि यहाँ पुग्न केही सहज भएको छ ।"
भैया अंकल !,"हिँडेको प्रत्येक अप्ठ्यारा बाटामाभेटिन्छन् अलग अलग कहानी कुनै कनै कहिल्यै मेटिँदैनन् यादबाटबरु स्मृतिका पत्रमा भित्रभित्रै घुस्छन् र, ताजा हुने बहाना खोज्छन् ।फोनको स्क्रिनमा उनको नाम पिलिकपिलक आइरहेको थियो । उठाएँ । औपचारिताबिनै सोधिहालिन्, दिदी तपाईं धरान आउनुभएको ? एक्कासि आएको प्रश्नले आश्चर्य तुल्यायो । तर, उत्तरमात्रै दिएँ, होइन । दाङमै छु ।फेसबुकमा मैले राखेको पुरानो फोटो देखेर म धरान छु सोचिछन् । भनिन्, छिमेकी भैया ले पनि सम्झेको छ रे है दिदी तपाईंलाई ! उनी अर्थात् धरान बसाइको छिमेकी नम्बर एक, भैया अर्थात् छिमेकी नम्बर दुई ।पहिलोपटक धरान टेकेको बिहान उनीसँग चिनजान भएको थियो । भेटमै हामीले दिदीबहिनीको साइनो लगायौं । उनी बनिन्, छिमेकी नम्बर एक । त्यही साँझ भेट भएको थियो सुनील साहसँग (उमेरले मभन्दा बढी भएकाले उनलाई पछिसम्म पनि म अंकल भनेरै बोलाउँथें ।)मलाई सानैदेखि ग्यास र बिजुलीसँग खुब डर लाग्छ । अप्ठेरो कामबाहेक ग्यासबिजुलीको नजिक पनि जानु नपरे हुन्थ्यो भन्ने लाग्छ । तर, एक्लै बसेपछि घरमा घुर्की लगाएजस्तो कहाँ हुँदो रहेछ र ? साँझमा अफिसबाट फर्किएर डेरामा ग्यासको पाइप जोड्दै थिएँ । मरिगए आए पो ! नचिनेको सहरमा कोसँग सहयोग माग्न जानु ? बिहान साइनो गाँसिएकी बैनी पनि अफिसबाट कोठा फर्किएकी थिइनन् ।ग्यास जोड्दाजोड्दै आइपुगेका थिए, सुनील अंकल । उनैले ग्यास हेरिदिए । समस्या पाइपमा होइन, चुल्होमै रहेछ । हामी दुवै जना लाग्दा पनि मर्मत गर्न सकेनौं । बाहिर गाढा अँध्यारो थियो । त्यो दिन उनैले प्रस्ताव गरे, आज मेरैमा खाऔं । म पकाउँछु ।धरानको बसाइको सुरुआती दिन । त्यसमाथि नयाँ चुल्होले नै धोका दिनु ! अपरिचितको भान्सामा खान खान जानु ! अहो, मेरा लागि त्यो सबैभन्दा बढी गाह्रो समय थियो । सायद उनको अनुहार कुनै गोरो नेपाली मूलको भइदिएको भए सहजै भनिदिन्थें, हुन्छ किन नहुनु नि ! तर, मभित्रको कुरूप मानसिकताले मनलाई दुविधामा पारिरहेको थियो । अर्थात् जाऊँ कि नजाऊँ ! जे होस् त्यो दिन सुनील अंकलको मसालेदार खाना खाएँ । त्यो नितान्त बेग्लै अनुभव थियो ।सुनील भैया भारतीय नागरिक हुन् । सिसा, किताब, फलाम बटुल्दै हिँड्ने र गर्मीमा बरफ बेच्दै हिँड्ने व्यापारी, जसलाई हामी सम्मानले होइन, अपमानले पुकार्छौं भैया ! व्यवहार पनि कुनै अपराधीलाई झैं गर्छौं । तर, मैले सुरुमै भैया भनिनँ, अंकल भनें ।छोटो दिन । छिट्टै रात पर्ने जाडोको दिन थिए ती । मैले राति ८ बजेसम्म अफिसमै काम गर्नुपर्थ्यो । जब रातमा कोठा फर्किन्थें, ती सुनील अंकल मायालु भावले भन्थें, छोरी बाहार धेर नबस । ठन्डा बहुतै छ । बिमार पर्ला । त्यस्तोबेला मलाई आमाबुबाको याद आउँथ्यो । भैया अंकल मलाई सहरको मेरो अभिभावकजस्तै लागे ।माघे संक्रान्ति पश्चिमेली मगरको ठूलो पर्व हो । संक्रान्ति मनाएर बसमा लगातार लामो यात्रापछि दाङबाट धरान फर्किएँ । बसको थकान र रातको चिसोले बिरामी परें । सहरमा एक्लो हुनु र बिरामी पर्नु झनै डरलाग्दो हुँदो रहेछ । कसैले कस्तो छ ? भनेर सोधिदिए पनि आधा ज्वरो घट्छ कि भन्ने लाग्ने ।अफिसमा राम्ररी काम गर्न सकिनँ । छिट्टै डेरा फर्किएँ र घुप्लुक्क सुतें । कोठा शान्त भएको चाल पाएर होला एक छिनपछि बैनी र अंकल आए । सञ्चो नभएको सुनाएपछि उनीहरू बाहिर गए । ल खाना खाऊ, आधा घण्टापछि सुनील अंकलको हातमा खाना थियो । उनले भने, खाऊ छोरी । यो सहरमा हम्रा अपना कौन छ र ?भैया अंकलको मायाले मलाई फेरि अपना हरू सम्झन बाध्य बनायो । हामी त आफ्नाकै बीच झन् पराई बाँच्दा रहेछौं । नजिक भएर पनि कति टाढा । भैयाले भनेको सत्य पनि हो कत्ति आफ्नासँग एक अंगालो माया बाँड्न सकिँदैन, एक आँखा आँसु बाँड्न सकिँदैन, एक घाउ चोटको पीडा बाँड्न सकिँदैन । म बिरामी पर्नु सामान्य कुरा थियो । तर, भैयाले कति असामान्य अभिव्यक्ति भने मेरो मान्यता नै हलचल भइदियो ।धरान बसाइ क्रममा भैयासँग एक प्रकारको पारिवारिक लगावजस्तै भयो । तल्लो तलामा बस्ने राईनी बैनी, म र भैया सधैं मिलेर खाना बनाउँथ्यौं, बाँडेर खान्थ्यौं, सँगै लामो गफ गर्थ्यौं । भैयाको साँझको निश्चित खान्की थियो रोटी र मासु । तर, उनले मासु कहिल्यै पनि आफ्ना लागि मात्रै ल्याएनन् । भैया पिठो मुछ्दै गर्दा म कफी तयार पार्थें । त्यसपछि हामी सुन्थ्यौं उनका जीवनका उत्तरचढाव । प्रायः उनी आफ्नै कुरा बढी गर्थे ।५९ वर्षको अन्तिम ढिकमा उभिएका थिए उनी । उनलाई राम्ररी थाहा थियो उनी अर्कै देशका नागरिक हुन्, बैनी र म अर्कै देशका नागरिक हौं ! उनलाई यो पनि थाहा थियो धरानबाट आफ्ना घर पुग्न एक घण्टाको बस यात्रा र त्यसपछिको एक घण्टा रेल यात्रा काफी हुन्छ । तर, उनी भन्थे, देशले भावनामा फरक पार्दैन । यो त व्यक्तिको सोचको कुरा हो ।भैया थिए नेपालको कबाडी उठाउने कबाडीवाल । यही कमाइले उनले भारतको एउटा प्रतिष्ठित कलेजमा छोरालाई इन्जिनियरिङ पढाइरहेका थिए । कामले भन्दा पनि परिश्रमले मान्छेलाई ठूलो बनाउँछ, यो उनको दर्शन थियो । मलाई ती भैयाको अनुहारमा तमाम बाबाहरूको अनुहार याद आउँछ परदेशमा पसिना चुहाएर आफ्ना सन्तानलाई जीवनजस्तो जीवन बाँच्न दिने बाबाहरूको अनुहार । मेरो बेटालाई नयाँ जकेट खरिदकर दिया छु । और उसके पुरानावाला मैं ल्याया । चेन बिग्रिएछ, बनाइदेऊ त छोरी, घरबाट फर्किएपछि एक साँझ उनी मेरो काठामा आए । उनको हातमा एउटा पुरानो ज्याकेट थियो तर ब्रान्डेड ।हाम्रो कोठा नजिकनजिक भएकाले कुराकानी भइरहन्थ्यो । बिहे कसरी गर्नुभएको ? मागेर कि मन पराएर ? एक दिन कुरैकुरामा सोधेकी थिएँ । उनको मागी विवाह भएको रहेछ । अर्थात्, घरवाले ने पसन्द की हमने भी एक दुसरेको पसन्द की और सादी हो गई । अनि झगडा कत्तिका पर्छ ? म अर्को प्रश्न गर्छु ।किसिलिए झगड कर्ने ? लोग दो वजह से झगडा कर्ते हैं । या तो पैसा के वजसे या बेवफाह के बजसे । बिबीका खुदका दुकान हैं । वो खुद कमाती हैं । और मैं खुद कमाता हुँ । हमने कवि एक दुस्रेका साथ बेवफा नहीं कि तो झगड कर्दैन हामी, उनको यस्तो भनाइ सुनिरहँदा भैया साह्रै बुज्जकी मानिस हुन् भन्ने भाव मनमा आउँथ्यो । नेपालभारतबीच अहिले सीमा विवाद भैरहेको यसबेला म सम्झिरहको छु, ती भैया अंकल अर्थात् सुनील साहलाई ।उनलाई चिनेपछि लागेको छ धर्ती बाँडिएको सिमानाबारे केही थाहा नपाउनु कति ठूलो प्राप्ति रहेछ ! सामुन्नेवाला कहाँबाट आयो ? कुन देश र कुन जातको हो ? अनभिज्ञ रहनुले कसरी आत्मयीता जागृत हुँदो रहेछ ! मान्छेले बनाएको यो मान्यताभन्दा पर पनि त कैयौं जिन्दगी रहेछ, जसलाई आफ्नो नागरिकतामा लेखिएको देश र आफ्नै नाम पनि थाहा हुँदैन । उनीहरू देश चिन्दैनन् तर माटो चिन्छन् । उनीहरू पसिना र परिश्रम चिन्छन्, तर लालपुर्जा र सम्पत्ति चिन्दैनन् । उनीहरू दिनैभर मिहिनेत गर्छन् । साँझ आरामले खाना खान्छन् र मस्त निदाउँछन् । हो, उनीहरूलाई फरक पदैन रहेछ भूगोल र सिमानाले । परिचय व्यवहारले पनि दिन सकिन्छ भन्ने दर्शन ती भैया अंकलले सिकाए ।भैया अंकलको आफ्नै सिद्धान्त छ । आफ्नै दर्शन छ । कुनै विलासिताको चाहना छैन । कुनै द्वेषभाव छैन । हामीले हेपिरहेको ती कैयौं भारतीय मूलका भैया हामीभन्दा पनि उच्च सोचका छन्, उनलाई भेटेपछि यो कुरा थाहा पाएँ । ती भैया अंकलको जीवन दर्शन सामान्य थिएन । त्यो थियो, मिहिनेत र परिश्रमको अक्करे भीरमा फुलेको कुनै सुन्दर जीवनको फूल ।"
मनमै छन् तीनचार उपन्यास,"नामअघि नयाँ विशेषण पनि थपिने भयो उपन्यासकार एवं पूर्वप्रधानन्यायधीश । यसरी बोलाउँदा कस्तो सुनिने रैछ ? हाँस्दै । त्यस्तो खास केही महसुस भएको छैन । २०३२३३ सालतिर पनि लेख्ने काम गर्थें, कथाकविता लेख्थेँ । केही कथा त्यतिबेलै छापिए । लेखिएका कति कविता हराए । एक समय पत्रकार पनि भएँ । पछि वकालततिर लागेपछि साहित्य कतै छुटेजस्तो लाग्यो । मलाई थाहा थियो, साहित्यमा लाग्ने हो भने त राम्रैसँग लाग्नुपर्छ । मनमा साहित्य लेख्ने भन्ने थियो । तर, म अर्को बाटो हिँडें । साहित्यसँगको संगत कसरी सुरु भयो ? एसएलसीको जाँचपछि खुबै पढें, रसियन र भारतीय उपन्यास । बुबा पनि बडो चाख मानेर पढ्नुहुन्थ्यो, भारतीय उपन्यासहरू । एकाध दिनको अन्तरमा बुबा एउटा उपन्यास पढिसक्नुहुन्थ्यो । साथीभाइसँग मागेर, आफैँले किनेर र कतैबाट जम्मा गरिएका उपन्यासको खात थियो घरमा । तर, बुबा कोर्सको किताब पढ्न जोड गर्नुहुन्थ्यो । म भने बुबाको आँखा छलेर उपन्यास पढ्थें, लुकीलुकी । इन्टरमिडियटको परीक्षापछि पनि उपन्यासहरू पढेँ । त्यो ताक जे भेट्यो, त्यही पढ्थेँ । त्यतिबेलै म साहित्यसँग नजिकिएँ । उपन्यास लेख्ने विचार कसरी आयो त ? वर्षौंदेखि मनमा केही कथा बोकेर हिँडिरहेको थिएँ । २०४६ सालको आन्दोलनताका फागुनको दोस्रो सातातिर म विराटनगरबाट पक्राउ परेँ । केही दिन थाना बसेँ । पछि जेल सारियो । जेलमा पढ्न पाइँदैनथ्यो, कैदीहरूका कथा सुन्न पाइन्थ्यो । तिनको जीवनबारे अनेकन कल्पना गर्थें । त्यसबेला ३० जना जति कैदी महिलाको जीवनको अन्तरकुन्तर लेखेर राखेको थिएँ । वकालतमा लागेपछि ती कथा पुनर्लेखन गर्ने समय पाइनँ । अहिले ती महिलाको कथा सुनेपछि प्रकाशकले छाप्न रुचि देखाए । पुरानो कथाको खेस्रालाई पुनर्लेखन गरेँ । गतिलो सम्पादक पनि पाएँ । झन्डै तीन दशक पुरानो कथाको पुनर्लेखनपछि किताब तयार भयो । पुरानो स्मृति ब्युँताएर पुनर्लेखन गर्न कति जटिल भयो ? बरु दालभाततरकारी पकाउन मलाई गाह्रो लाग्छ । तर, लेख्न गाह्रो लाग्दैन । पुरानो टिपोट, वकालती गर्दाका अनुभव मिसाएर उपन्यास तयार पारेँ । यस्तै तीनचारवटा उपन्यासको कल्पना मनमै छ । तिनलाई पनि लेख्ने विचारमा छु । वर्षौंसम्म कानुनको भाषा लेख्नुभयो । कानुनको भाषा ठाडो, रूखो र जेलिएको हुने भएर कतिपयले कानुनका नौ सिङ पनि भन्छन् । त्यसलाई एकातिर पन्छाएर साहित्य लेख्दा गाह्रो भएन ? भएन । मेरो लेखाइ सरल नै छ । कानुनको भाषा लेख्दा कुन शब्द हाल्ने, त्यसको बेग्लै तरिका हुन्छ । कानुनका कतिपय शब्द उर्दू भाषाबाट सापटी ल्याइएका छन् । कानुनमा टिपिकल शब्द प्रयोग गर्नैपर्छ । तर, साहित्य सरल चाहियो । एक दिन मैले एउटा लेख लेखेर श्रीमान्लाई देखाएँ । उहाँले भन्नुभयो, सबै जोडेर लामोलामो शब्द हालेर कानुनी भाषाजस्तो लेखिएछ त ! पूर्णविराम नै खोज्नुपर्ने मेरो लेख देखेर उहाँ रिसाएझैँ गर्नुभयो । अनि मैले लेख्न आदत बसालेँ लेख र साहित्यको भाषा अलग, कानुनको भाषा अलग । उपन्यासमा प्रयुक्त प्रत्येक पात्रको जीवनलाई मसिनोसँग केलाइएको छ । ती महिला पात्रको सुषुप्त वेदना उपन्यासमा चित्रित छ । करिब तीस वर्षअघिका महिला पात्रको कथाव्यथा अहिले बदलिएजस्तो लाग्छ ?महिलाको लाउने र खाने कुरा बदलिएको छ । स्टाइल पनि बदलिएको छ । गाउँमा पनि महिला पेन्ट र कुर्ता सलवार लगाएर हिँड्छन् । तर, महिलाको स्तर उकासिएको छैन । आधुनिकताका नाममा महिलाका दुःख पनि थपिएका छन् । प्रविधिको आवश्यकता र सामाजिक स्तर मिलाउन महिलाले नै बढी संघर्ष गर्नुपर्छ । तर, उपन्यासका अनेक पात्रका कथा पढ्दा त्यो हिजोआजकै महिलाले भोगिरहेको समस्या हो कि झैँ प्रतीत हुन्छ ! उपन्यासमा मैले जेल बस्दा देखेसुनेका कथा मात्रै छैनन् । ती पात्रका स्वभाव कसैसँग मिल्यो भने त्यो अनौठो हुन सक्छ । तीस बर्ष वकालत गर्दा मैले कैयन फौजदारी मुद्दा हेरेँ । कैयन घटनाबारे सुनेँ । कैयन मिसिल पढेँ । त्यो अनुभव पनि उपन्यासमा मिसिएकै छ । तपार्इंको इजलासमा आएका कैयन् मुद्दामा पनि उपन्यासका झैं पात्र थिए होलान् । तीमध्ये केही त परिस्थितिको दुष्चक्रमा पनि परेका होलान् । ती पात्रमाथि कानुन र प्रमाणको आँखाले मात्रै हेर्दा कहिलकाहीं न्याय सम्पादनमा गल्ती गरियो कि भन्नेजस्तो अनुभूति हुन्छ त ? हेर्नुस्, बेन्चमा बस्ने न्यायाधीश न महिलाको हुन्छ, न पुरुषको । त्यो त केवल न्यायाधीश हुन्छ । उसले त प्रमाण केलाउने हो । एउटा बुहारीको भूमिका घरमा के हुन्छ ? एउटा सासू र छोरीको भूमिका के हुन्छ ? सबको आआफ्नै रोल हुन्छ । न्यायाधीशको पनि त्यस्तै हो । म घरमा श्रीमती हुँदा, छोराको आमा हुँदा पनि मेरो भूमिका फरकफरक हुन्छ । न्यायाधीश हुँदा पनि मेरो भूमिका फरक हुन्छ । प्रमाणले ध्वस्त भएको मुद्दामा वा कहिलेकाहीं त महिलाले पनि झूटो बोलेर आएका हुन्छन् । त्यस्तो मुद्दामा महिलालाई जोगाउने भन्ने कुरै हुँदैन । उपन्यास पढ्दा त सबैजसो पात्र परिस्थितिजन्य अवस्थाबाट धकेलिएर अपराधी बनेको वा दुष्चक्रमा फसेको देखिन्छ नि ! नेपालको जेलमा बसेका दुई प्रतिशत महिला मात्रै साँच्चै आपराधिक दिमाग भएका होलान् । बाँकी त ब्यवहारमा फसेका हुन्छन् । जस्तो कि कोही पुरुषसँग शारीरिक सम्बन्ध भयो तर पुरुषले बिहे गर्ने बाचा तोड्यो । यस्तो अवस्थामा महिलाले सामाजिक लोकाचारबाट बच्न पनि गर्भपतन त गर्नुपर्यो । पुरुषले स्वीकार नगरेपछि, समाजमा कुमारी आमा भएर बस्ने स्थिति नभएपछि महिला त विवश हुन्छिन् । उपन्यासमा यस्तै परिस्थितिमा परेकी एउटी पात्र छिन् । समाजमा यस्ता हजारौं पात्र छन् । गर्भपतनकै कारण पनि पहिले महिलाहरू जेल पर्थे । पछि सरकारले गर्भपतनबारे अलग्गै कानुन बनायो । आज पनि सामाजिक ब्यवहारका कारण महिला पीडित हुने र अपराधी बन्ने अवस्था कायमै छ । धेरैजसो सरकारी कर्मचारी अवकाशपछिको जीवनमा कि घाम तापेर बस्छन् कि सरकारी नियुक्तिको दौडधुपमा लाग्छन् । तर, तपाईं अवकाशपछि किताब लेखिरहनुभएको छ । अखबारमा लेख पनि छपाउनुहुन्छ । यो ऊर्जा कसरी आउँछ ? म चुप लागेर बस्नै सक्दिनँ । केही न केही गरिराख्यो भने ऊर्जावान भइन्छ । संसार छोडेर जानैपर्छ । आफ्नो ज्ञान किन मर्न दिने ? हाम्रा भोगाइबाट आगामी पिँढीलाई केही सहयोग हुन सक्छ । मान्छेले अवकाश कहिल्यै पाउँदैन् । आफ्नो कुरा भन्न मलाई कुनै लाज लाग्दैन ।"
वनकालीमा कृपालु,"पशुपति क्षेत्रस्थित वनकालीमा मनै खिच्ने उद्यान छ, कृपालु उद्यान । एक वर्षअघि मैले एक जना आफन्तबाट त्यो उद्यानको झलक दिने एउटा सानो पुस्तिका हेर्ने अवसर पाएको थिएँ । यसबीच म दुईचारपटक पशुपति पुगेको पनि छु, कहिले पशुपतिनाथको दर्शन गर्न त कहिले आर्यघाट वा किरियापुत्री भेट्न । तर, त्यो उद्यानतर्फ ध्यान दिने मेसो मिलेको थिएन । अहिले त उद्यान सबैका लागि खुला पनि भइसकेको छ । यो एउटा नमुना आध्यात्मिक उद्यान रहेछ । रमणीय त उसै छ, त्यहाँ एकाध घण्टा विचरण गर्दा आध्यात्मिक आनन्द पनि मिल्छ, सनातन वैदिक सभ्यताको झलकसमेत पाइन्छ । पशुपतिक्षेत्र सुहाउँदो हेर्न र देखाउनलायक विशिष्ट एवं मौलिक महत्त्वको छ त्यो उद्यान ।जगद्गुरु श्री कृपालुजी महाराज अपरिचित नाम होइन । उनका विचार, प्रवचन, भजनकीर्तनहरू प्रायः सबै आध्यात्मिक टीभी च्यानल, रेडियोमा दिनहुँ देख्न, सुन्न पाइन्छ । तिनमा प्रवाहित हुने राधे राधे भक्ति रसधाराले सबैलाई मुग्ध र आनन्दित बनाउँछ । उनका प्रवचनमा भक्ति र ज्ञानको विलक्षण प्रतिभा बर्सिन्छ । त्यसैले उनलाई भक्तियोग रसावतार भनेर पनि सम्बोधन गरिन्छ । ती प्रवचन म पनि बेलाबखत सुन्ने, हेर्ने गर्छु, आध्यात्मिक आनन्दको अनुभूति हुन्छ । श्यामा श्यामा धाम, (ठिमी) भक्तपुर उनका नेपाली अनुयायी अर्थात् राधे राधे परिवार को नियमित भजनकीर्तन एवं सत्संगस्थल हो । उनका नेपाली शिष्य स्वामी हरिदासका प्रवचनमा पनि विलक्षण प्रतिभा देखिन्छ । यिनै हरिदासले आफ्ना गुरुको सम्झनामा त्यो उद्यानको परिकल्पना गरेका रहेछन् । कृपालुजी महाराजको आध्यात्मिक पथ अनुसरण गर्दै पाँच वर्षअघि स्थापित विद्वत् समाज नेपालले उद्यानको त्यो स्वरूपलाई साकार बनाएको छ । अर्थात् त्यसको शिल्प, संरचनादेखि भौतिक निर्माण एवं व्यवस्थापनको जिम्मेवारी समाजले लिएको छ । समाजमा इन्जिनियरिङलगायत सबै विधाका बौद्धिक व्यक्ति संलग्न छन् । उद्यानकलामा नेपाली इन्जिनियरहरूको विशिष्टता पनि देख्न सकिन्छ । उद्यान मात्र होइन प्रकृति, अध्यात्म र कुञ्जको अनुपम संयोजन देख्न पाइन्छ त्यहाँ । वैदिक एवं पौराणिक सनातन दर्शन र अध्यात्मको झाँकी दिनेगरी उद्यानको संरचनाले दर्शकलाई हाम्रो प्राचीन सभ्यताको दिव्य स्मरण गराउँछ । शिवपार्वती, सीताराम र राधाकृष्णका लीलासँग जोड्ने शिवपार्वती वाटिका, पुष्प वाटिका, शिवानी कुञ्ज, एकादश रुद्र पर्वत, गोवर्धन पर्वतजस्ता पौराणिक एवं धार्मिक सन्दर्भ भएका वाटिकामात्र होइन कर्म, ज्ञान र भक्ति तथा त्यससम्बन्धी बहसविमर्शको प्राचीन परम्परासमेत स्मरण हुने गरी चिटिक्क पारिएका महापुरुष चौतारी, शास्त्रार्थ बैठक, भक्ति सोपान, आशुतोष प्रांगण, नटेश्वर डबलीले उद्यानको गरिमा बढाएका छन् । दर्शकलाई पौराणिक कथाका महत्त्वपूर्ण घटनामा डोर्याउँछ । संगैको वनकाली मन्दिर र वनकालीवाग नाम दिइएको रमणीय खण्डले उद्यानस्थलको प्राचीन पहिचानलाई सुरक्षित राखेको छ । उद्यानमा गरिएको व्यवस्थाले सूक्ष्म तर प्रकृति संरक्षणको महत्त्वपूर्ण सन्देश दिन्छ । उद्यानमा भूक्षय रोकथाम तथा वर्षात्को पानीलाई सुरक्षित रूपमा प्रकृतिमै फर्काउने व्यवस्थापन हाम्रो निजी आवासका लागि पनि अनुकरणीय लाग्यो । त्यहाँ प्रयोग गरिएको प्राकृतिक प्रविधिमा न कुनै खर्च लाग्छ, न कुनै विशिष्ट प्राविधिक ज्ञान नै चाहिन्छ । आफ्नो सानो घरकम्पाउन्डमा पनि सजिलैसंग यो विधिलाई सजिलै प्रयोग गर्न सकिन्छ । घरमा धोईपखाली गर्दा बाहिरिने तथा वर्षाबाट आउने पानीलाई ढल वा सडकमा नपठाई आफ्नो घरकम्पाउन्डभित्र सानो कुलेसोका माध्यमबाट थोरै शुद्धीकरणसहित जमिनभित्रै सोसिने व्यवस्था गर्न कुनै कठिनाइ हुँदैन । प्रकृतिप्रतिको चेतनाबोध र थोरै लगनशीलता भए पुग्छ । नियमित रूपमा पशुपतिमा टहलिन जाने जोसुकैले पनि उद्यान बनाउनुपूर्व वनकालीको त्यो खण्डको दुरवस्था देखेकै हुनुपर्छ । भूक्षयग्रस्त, फोहोरको डंगुर लागेको, दुर्गन्धित र वनजर अवस्थामा थियो त्यो ठाउँ । उद्यान निर्माणपछि त्यहाँको कायापलट भएको छ । हुन त, त्यस क्षेत्रमा २०४४ सालदेखि पशुपति क्षेत्र विकास कोषले काम गरिरहेको छ । कोषका लागि पनि उद्यान एउटा पाठ सिक्नलायक उदाहरण बनेको छ । कोषको काम पशुपतिनाथ मन्दिरको भेटी, पुजारी, शिवरात्रि वा तीजको प्रवन्ध, घाट र क्रियाकर्म मात्र यसका गतिविधि होइनन् । विश्व सम्पदामा सूचीकृत अन्तर्राष्ट्रिय महत्त्वसमेत पाएको त्यो क्षेत्रको सम्पदा संरक्षण, प्राकृतिक सौन्दर्यको विकास एवं संवर्द्धन, धार्मिक तथा आध्यात्मिक चिन्तन एवं विमर्श पनि कोषका महत्त्वपूर्ण कार्यक्षेत्र हुन् । ऐनले पनि उसलाई ती जिम्मेवारी दिएको छ । विश्व सम्पदामा सूचीकृत यो क्षेत्रको अझै अपेक्षित विकास हुन सकेको छैन । कोष आफैंले नभ्याउने र नसक्ने धार्मिकआध्यात्मिक महत्त्वका काम अरूसँग साझेदारी गर्न सक्छ । पश्चिमा चिन्तन, संस्कृति र जीवनशैलीले हामीलाई भोगवादी मात्र बनाएको छैन, हाम्रा प्राचीन सभ्यता, संस्कृति र ज्ञानबाट पनि हामीलाई तीव्र गतिमा विमुख बनाउँदै छ । युरोप, अमेरिकामा जन्मेका हुर्केका र अध्ययन गर्दै रहेका हिन्दु परिवारका युवा विद्यार्थीमा सांस्कृतिक पहिचानको संकट बढ्दो छ । थोरै होलान् तर नेपाली समुदाय पनि यसमा अपवाद छैन । विदेशमा बस्नेको मात्रै पनि कुरा होइन यो । देशभित्रै पनि नयाँ पुस्ताका केटाकेटी तथा युवा जमातलाई हिन्दु सभ्यता र संस्कृतिबारे राम्रो र व्यावहारिक रूपमा चिनाउने आधार छैन । केही पूजापाठ र कर्मकाण्डबाहेक परिवारमा पनि त्यो संस्कार लोप हुँदै गएको छ । उद्यानमा प्राचीन वैदिक सभ्यता, संस्कृति र दर्शनको झलक दिनेगरी बनाइएका वाटिका, सिँढी, कुञ्ज आदिले प्राचीन नाम मात्र सम्झाउने होइन, त्यससँग जोडिएका अर्थ र सन्दर्भलाई पनि व्याख्यात्मक ढंगले बुझाउन सकिन्छ । उदाहरणका लागि उद्यानभित्र तीनवटा बाटो (सिँढी) लाई कर्ममार्ग, ज्ञानमार्ग र भक्तिमार्ग भनिएको छ र त्यसको संगमलाई त्रिवेणी नाम दिइएको छ । कर्म, ज्ञान र भक्ति पूर्वीय जीवनदर्शनका अत्यन्त महत्त्वपूर्ण पक्ष हुन् ।उद्यान अवलोकनपछि कसैलाई पनि मनमा लाग्न सक्छ, यसको भविष्य अर्थात् दीघकालीन व्यवस्थापन र निरन्तरता कसरी होला ? पशुपतिक्षेत्र बाँदरको बिगबिगी भएको ठाउँ हो । भनाइ नै छ, बगैंचालाई विरूप पार्न एउटै बाँदर काफी छ । तर, उद्यानमा बाँदरको कुनै उपद्रो देखिन्न । उद्यान व्यवस्थापकलाई बरु नररूपी बाँदरको बढी चिन्ता छ । प्रवेश शुल्क लिएर मात्र पनि त्यसको सुरक्षा र सौन्दर्य जोगाउन सकिन्न । नियन्त्रित, प्रायोजित र उद्देश्यमूलक प्रवेश एउटा उपाय हुन सक्छ ।"
अभिभावकलाई बालसाहित्य,"तपाईं कस्तो प्रकाशक ?हामी बाँच्नका लागि लेख्छौं कि लेख्नका लागि बाँच्छौं भन्ने प्रश्न अरू साहित्यजस्तै बाल साहित्यमा ठूलो छ । अब कस्ता पुस्तक लेखिनुपर्छ ? केही हप्ताअघि रुम टु रिड ले यस विषयमा राजधानीमा छलफल डाकेको थियो । जम्मा भएका दस लेखक कोही विद्यालय छुट्टी लिएर आएका थिए, कोही कार्यलयबाट भागेर । खासमा घरको अन्नपानी आउने ठाउँलाई केही बेर बुझो लगाएर गएका थिए । एउटा बालपुस्तक बजारमा आउनुअघि लेखकले धेरै ठाउँमा यस्ता बुझो लगाएका हुन्छन्, जसलाई लेखकले मात्रै राम्ररी बुझ्न सक्छन् ।तीन वर्षअघिको कुरा । म बेरोजगार थिएँ । एउटा प्रकाशन गृहमा मैले पुस्तकका निम्ति कथा बुझाएँ । प्रक्रियामा जानुअघि छलफल गरौं ह,ै भनेको पनि थिएँ । केही महिनासम्म थाहापत्तो भएन । धेरैपछि फोन गर्दा चित्र बन्दै छ चाँडै प्रेसमा जान्छ भन्ने खबर आयो । मैले लेखकको रूपमा के पाउने ? कुनै सम्झौता भएको थिएन । यही प्रश्न राख्दा, उनीहरूले संस्थाको नियम सुनाए, पुस्तक छापेबापत पाँचवटा पुस्तक अनि ५ हजारमा ट्याक्स काटेर जम्माजम्मी ४२ सय ५० रुपैयाँ पाउनुहुनेछ । काठमाडौंको कहलिएको एउटा प्रकाशन गृहले बालसाहित्य सर्जकलाई गर्ने व्यवहारको एक उदाहरण हो यो । आफ्नो रचना छोराछोरीजस्तै प्यारो हुन्छ, सर्जकका लागि । आर्थिक पक्ष त टाढाको कुरा, आत्मसम्मान पहिला आउँछ । मौखिक नै किन नहोस्, स्वीकृति वा सम्झौताबिना नै पुस्तकलाई छाप्ने प्रक्रियामा लैजानु सर्जकको ठूलो अपमान हो । मैले तत्कालै कथा फिर्ता लिएँ । जुनीभर पुनः छाप्न र बेच्न पाइने एउटा पुस्तकका लागि सिर्जेको सिर्जना थियो त्यो । त्यसबापत लेखकले आर्थिक रूपले पाउने त्यत्ति नै हो भने बाल साहित्यकार किन लेख्नका लागि बाँच्छ ? यद्यपि सबैतिर अवस्था उस्तै भने छैन । उमेर र कक्षाअनुसारका पुस्तकको प्रकाशन गर्ने, डिजाइन, चित्र अनि मार्केटिङमा मिहिनेत गर्ने अभ्यास पनि अन्य केही प्रकाशकले सुरु गरेका छन् । पुस्तक विक्रेताबाट पैसा सजिलै नउठ्ने बाध्यता पनि छ प्रकाशकका । तैपनि केही वर्षयता रोयल्टी वा एकमुष्ठै भए पनि थोरै राम्रो रकम जुर्न थालेको छ बाल साहित्यमा । यसले लेख्नका लागि बाँच्न सर्जकहरूलाई प्रेरित गरेको छ । लेखक, प्रकाशक र अभिभावक सबैले आफ्ना कमीकमजोरी निखार्नु नै बालसाहित्यलाई माथि उठाउने दह्रिलो काँध हो । यसो भएमात्र माथिको पुस्तक बिक्री कक्षमा भेटिएको सानो बाबुलगायत आम भाइबहिनीले नेपाली बाल पुस्तक आफैँ खोजीखोजी पढ्न थाल्नेछन् ।"
गौरिकापथमा डुआना,"पौडीमा गौरिका सिंहको प्रवेश नै स्वर्णिम थियो । उनले ११ वर्षकी छँदै साउन, २०७१ मा भएको १९ औं राष्ट्रिय खुला पौडीमा सनसनी मच्चाउँदै आठ स्वर्ण र एक रजत जितेकी थिइन् । आठपल्ट राष्ट्रिय कीर्तिमान बनाएकी थिइन् । प्रतियोगिताकै सर्वाधिक सफल खेलाडी भए पनि उनले उत्कृष्ट खेलाडी को पुरस्कार पाइनन् । उनलाई त्यो पुरस्कारको मतलब पनि थिएन । किनभने बच्चा नै थिइन् । ए लेबलमा अध्ययनरत उनी अहिले पनि आफूलाई बच्चै मान्छिन् ।दक्षिण एसियाली खेलकुद (साग) को एउटै संस्करणमा सबभन्दा बढी चार स्वर्ण जित्ने पहिलो नेपाली बनेपछि गौरिकाले भनिन्, अब रमाइलो गर्ने किनभने म बच्चा नै छु । १३ औं सागमा पौडीको प्रतिस्पर्धा सकिएपछि उनले तारेको आलु खान नपाएको एक महिना भयो, अब खाने हो भनेपछि सातदोबाटोस्थित इन्डोर स्विमिङ पुलमा हाँसो गुन्जिएको थियो । उनले १३ औं सागमा ४ स्वर्ण, २ रजत र ३ कांस्यसहित नौ पदक जित्दै इतिहास कोरिन् । उनले १२ औं सागको पौडीमा १ रजत र ३ कांस्य हात पारेर तीन वर्षअघि नै नेपाली खेलकुदमा गौरिका युग को संकेत दिएकी थिइन् । उनी पौडीको व्यक्तिगत स्पर्धामा सागमा पदक जित्ने पहिलो नेपाली हुन् । यसपालि सागको ३५ वर्षे इतिहासमा पौडीबाट स्वर्ण चुम्ने पनि पहिलो भइन् ।तेक्वान्दोमा ४ स्वर्ण जितेका दीपक विष्टको कीर्तमान बराबरी गरेकी १७ वर्षीया गौरिका मात्र होइन, अरू खेलाडीमा पनि सम्भावना देखियो । गौरिकाले १३ वर्षको छँदा सन् २०१६ को सागमा जसरी चार पदक जितेकी थिइन, त्यसैगरी यसपालि डुआना लामा उदाएकी छन् । १३ वर्षीया डुआनाले व्यक्तिगत स्पर्धामा २ रजत र टिम स्पर्धामा ३ कांस्य गरी ५ पदक हात पारिन् ।पौडीमा प्रतिस्पर्धा गर्न थालेको ५ वा ६ वर्षको छँदा हो, ठ्याक्कै याद छैन डुआनलाई । उनलाई गौरिकाले पहिलोपल्ट प्रतिस्पर्धा गरेको क्षण भने सम्झना छ, साउन २०७१ को । गौरिकाले भने त्योबेला डुआनालाई चिनेकी थिइनन् । तीन वर्षअघिको डुआनासँग भएको भेट सम्झन्छिन् गौरिका, उनलाई पदक नजितेकोमा चिन्तित भएको देखें । अहिले (पदक जित्दा) धेरै खुसी लाग्छ ।राष्ट्रिय प्रतियोगितामा गौरिकाले सफलता हात पारिरहेको ती क्षणबारे डुआना भन्छिन्, म उमेर समूहमै खेलिरहेकी थिएँ । बिस्तारै खुला (सिनियर) प्रतियोगितामा खेल्न थालें । बिस्तारै मेडल पाउन थालें । तर, जहिले पनि गोल्ड जित्न सक्दैन । प्रयास गर्थं, गर्नुपर्छ । स्वर्ण नपाएकोमा दुःखी हुनुभन्दा पनि मलाई अब कडा मिहिनेत गर्छु भन्ने लाग्थ्यो । गौरिकाले ६ वर्षे करिअरमा एकपछि अर्को गर्दै कीर्तिमान बनाइरहेकी छन् । उनकै पथमा छिन् डुआना । उनले गौरिकाकै केही राष्ट्रिय कीर्तिमानलाई पनि उछिनेकी छन् ।पाटन अस्पतालमा जन्मिएकी गौरिका लन्डनमा ट्रेनिङ गर्छिन् । पौडीका लागि विशेष प्रशिक्षण लिन थालेको ५ वर्ष भयो । डुआना झन्डै एक वर्षयता फुकेट (थाइल्यान्ड) मा कोलिन ब्रान्डसँग ट्रेनिङ गरिरहेकी छन् । गौरिका १२ औं सागमा पदक जित्ने लक्ष्यमा थिइनन् । त्यसैले उनले गुवहाटीमा प्राप्त चार पदकलाई बोनस मानेकी थिइन् । यसपालि डुआनाले पनि पदक अपेक्षा गरेकी थिइनन् । व्यक्तिगत रूपमा उत्कृष्ट प्रदर्शन गर्ने लक्ष्यमै उनले ५ पदक हात पारिन् । उनले टिम स्पर्धामा ३ कांस्य त गौरिकासँगै जितिन् । गौरिका र टिमसँग रमाइलो भयो । टिममा सँगै जित्दा अनुभव बाँड्न पाइन्छ, मज्जा आउँछ, डुआनाले भनिन्, गौरिका साँच्चिकै उत्कृष्ट छिन् । म पनि ठूली भएर उनीजस्तै हुनेछु । मेडल जित्नेछु । गोल्ड देखाउनेछु । उनका लागि म वास्तवममै धेरै खुसी छु । उनको यो भनाइपछि गौरिका भावुक भइन्, माया लाग्यो ।गौरिकाले १३ वर्ष २५५ दिनको छँदै रियो ओलम्पिक २०१६ मा प्रतिस्पर्धा गरिन्, जहाँ उनी १० हजार बढी खेलाडीमध्ये सबभन्दा कान्छी थिइन् । त्यसले उनलाई विश्वव्यापी चर्चा दिलायो । एउटा देशको सहभागिता निश्चित गर्न पाएको अवसरमा ओलम्पिकमा पुगेकी उनी फेरि विश्व खेलकुदको महाकुम्भमा प्रतिस्पर्धा गर्न चाहन्छिन् । गृष्मकालीन ओलम्पिक अर्को वर्ष टोकियोमा हुदै छ, जहाँ उनी छनोट पार गरेरै खेल्न चाहन्छिन् । छनोटमार्फत टोकियोको टिकट काट्न उनलाई सजिलो भने छैन, अहिलेको समयमा धेरै सुधार गर्नु आवश्यक देखिन्छ ।हालसम्म नेपालबाट तेक्वान्दोका संगीना वैद्य र दीपक विष्टले मात्रै छनोट भएर ओलम्पिक खेलेका छन् । गौरिका भन्छिन्, सपना त हो, देख्नुपर्छ अनि आफ्नोतर्फबाट उत्कृष्ट प्रयास गर्नुपर्छ । डुआनाको सपना पनि ओलम्पिक नै हो । मेरो लक्ष्य अर्को सागमा मेडल जित्ने हो, कक्षा ८ मा अध्ययनरत डुआनाले भनिन्, अन्तर्राष्ट्रिय प्रतियोगितामा नेपालको प्रतिनिधित्व गर्ने चाहना छ । मेरो सपना ओलम्पिक खेल्ने नै हो । सीधा प्रवेशको बाटोभन्दा माथि उक्लिएर छनोटमार्फत ओलम्पिक जाने हो भने उनले गौरिकाको अहिलेको स्तरलाई पनि उछिन्नुपर्छ ।गौरिकाको सफलताको आधार परिवारले तय गरिदिएको हो । उनकी आमा गरिमा राणा (२०५० सालको एसएलसी बोर्डफस्ट) व्यवस्थापक पनि हुन् । गरिमा र बुबा पारस मात्र होइनन्, पूरा सिंहराणा परिवार नै गौरिकाको खेलको स्तरलाई कसरी निरन्तर सुधार गर्ने भन्नेमा लागिरहेको छ । छोरीको स्वर्णिम यात्राबारे गरिमा भन्छिन्, प्रशिक्षकको कार्यक्रम छोरीलाई मिलेकाले सफल भएको हो । हामीले अरूका अभिभावकले जस्तै बच्चाको चाहना पूरा गर्न साथ दिएका मात्रै हौं । एक वर्षयता लन्डनस्थित क्याम्डेन स्विस कटेज स्विमिङ क्लबमा एडम टेयलरसँग प्रशिक्षण गरिरहेकी गौरिकाले यो सागका लागि निजी रूपमै व्यवस्था गरिएका ट्रेनर (ओमिद गोलानी) र फिजियोथेरापिस्ट (एआई जमल) सँग काम गरेकी थिइन् ।आइरिस आमा र नेपाली बुबाका छोरी हुन् डुआना । यो परिवार पनि छोरीको चाहनाअनुसार अगाडि बढ्न चाहन्छ । स्विमिङमा सफल खलाडी बन्ने छोरीको चाहनाअनुसारै उनलाई फुकेटमा पढ्ने व्यवस्था गरिएको हो, डुआनाका बुबा मुखिया लामाले भने, छोरीले जबसम्म स्विमिङ खेल्छिन्, तबसम्म पूर्ण साथ दिइनेछ । डुआना फुकेटमा सातामा १९ घण्टासम्म ट्रेनिङ गर्छिन् भने गौरिका लन्डनमा १८ घण्टा ।१३ औं सागमा गौरिकाको नाम १२ स्पर्धामा दर्ता गरिएको थियो । तर, नौ स्पर्धा मात्रै खेलिन्, सबैमा पदक जितिन् । एकपछि अर्को स्पर्धा लगत्तै खेल्दा प्रदर्शनमा असर पर्ने भएकाले उनले तीन स्पर्धा त्यागेको बताइन् । आयोजकको नाताले पनि नेपालले आफ्नो सम्भावनाअनुसार उपयुक्त तालिका बनाएको भए गौरिकाले नेपाललाई थप पदक दिलाउन सक्थिन् । उनले भारतकी शिवांगी शर्मालाई रोमाञ्चक प्रतिस्पर्धामा उछिन्दै १ सय, २ सय र ४ सय मिटर फ्रिस्टाइलमा स्वर्ण जितेकी हुन् । उनले २ सय मिटर ब्याकस्ट्रोकको स्वर्णको होडमा भारतकै मन्ना पटेललाई पछाडि पारेकी थिइन् । उनलाई तिनै मन्नाले ५० र १ सय मिटर ब्याकस्ट्रोकमा भने रजतमै रोकिदिइन् ।गौरिका, डुआना, तिसा शाक्य र अनुसिया तण्डुकारको टिमले चार गुणा १ सय र चार गुणा २ सय मिटर फ्रिस्टाइल रिले तथा चार गुणा १ सय मिटर मिड्ले रिलेमा कांस्य हात पार्यो । हामीले १२ औं सागमा रिलेबाट मेडल जितको थिएन । यसपालि पनि अपेक्षा थिएन । तीन कांस्य जित्यौं र यसले हामी अब अरू देशका लागि प्रतिस्पर्धी बनेका छौं, गौरिकाले भनिन् । डुआनाले २ सय मिटर बटरफ्लाई र २ सय मिटर ब्रेस्टस्ट्रोकमा रजत जितेकी हुन् । उनले दुई स्पर्धामा पदक छुन सकिनन् । १६ वर्षीया तिसाले २ सय मिटर इन्डिभिज्युअल मिड्लेमा कांस्य हात पारेकी हुन् ।गौरिकाले सागको दुई संस्करणबाट १३ पदक (४ स्वर्ण, ३ रजत, ६ कांस्य) हात पारेकी छन् । सबभन्दा बढी पदक जित्नेमा उनले स्वर्गीय सुनीललाल जोशीको कीर्तिमानभन्दा एक पदक मात्रै पछाडि छिन् । निरन्तर राष्ट्रिय कीर्तिमान बनाइरहेकी गौरिका भन्छिन्, मैले अरूको रेकर्ड तोडें । अरूले मेरो रेकर्ड ब्रेक गरोस् भन्ने हो । उनीहरूले बनाउने रेकर्ड पनि धेरैले तोडेर देशका लागि सफलता दिलाएको हेर्न चाहन्छु । उमेरअनुसार प्रगति भइरह्यो भने गौरिकाको कीर्तिमान तोडेर अगाडि बढ्ने अवसर छ, डुआनालाई । किनभने उनलाई पौडीका लागि राम्रो अवस्थामा पुग्ने उमेरले प्रतीक्षा गरिहेको छ । :"
मानिसको शरीर माटाको घैंटोजस्तो,"तपाईंलाई मन पर्ने लेखक र पुस्तकका नामहरू बताइदिनुहोस् न ! मलाई मन नपर्ने लेखक त धेरै कम छन् । कसलाई छानौं ? कसको नाम लिऊँ ? तर, पनि मलाई बढी नै मन पर्ने देशीविदेशी लेखक साहित्यकारहरूको नाम लिनुपर्दा केहीको त लिन करै लाग्छ । तिनमा महाकवि देवकोटा त निर्विवाद नै भए । उनका अतिरिक्त दौलतविक्रम विष्ट, गोविन्दबहादुर मल्ल, भूपि शेरचन, धच गोतामे आदि । विदेशीमा म्याक्सिम गोर्की, टाल्सटाय, दोस्तोयबस्की, वाल्जाक आदि नै छनोटमा पर्छन् ।"
दण्ड१,सधैंसधैं सपनामा म तिम्रो यही प्रदेशमा पुग्छु र तिमीले दिएको गैरकानुनी दण्ड भोग्न विवश हुन्छु ।
