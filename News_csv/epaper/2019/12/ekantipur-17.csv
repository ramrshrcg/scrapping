शीर्षक,विवरण
कसले बनायो गुट ?,"नेकपामा ओली समूहभित्रै नेता ईश्वर पोखरेल छन् । ओली समूहमै रहे पनि विगतमा दुईपटकसम्म महासचिव भएकाले उनको वरिपरि लाग्ने सानो समूह छ । नेता नेपाल समूहभित्र पनि केही नेताहरूको ससानो घेरा छ । स्थायी समिति सदस्य घनश्याम भुसाल, योगेश भट्टराईहरूको उपसमूह नेपाल समूहभित्रै पनि छ ।पूर्वमाओवादी धारभित्र अध्यक्ष पुष्पकमल दाहाल नै मुख्य नेता हुन् । तर यो धारभित्र दाहालको मात्र होइन, अन्य नेताका पनि समूह छन् । तत्कालीन माओवादीसँग एकता प्रक्रियामा जोडिएका पूर्वएकता केन्द्रका नारायणकाजी श्रेष्ठको समूह छ । माओवादी शान्ति प्रक्रियामा आएपछि एकता भएकाले श्रेष्ठको छुट्टै पहिचान पार्टीभित्र छ । त्यसैले आन्तरिक लेखाजोखामा श्रेष्ठको उपसमूह पनि देखिन्छ । माओवादीबाट फुटेर गएको मोहन वैद्य समूहबाट रामबहादुर थापा नेतृत्वको समूह फर्कियो । फर्किएर आएपछि उक्त समूहको पनि छुट्टै अस्तित्व छ । त्यसैले माओवादी धारभित्र दाहाल, श्रेष्ठ र थापाका उपसमूह छन् । नेकपा संयुक्तबाट माओवादीमा जोडिन आइपुगेका गणेश साहलगायत पनि छन् । तर पार्टीभित्र बार्गेनिङ र आफ्नो समूह संस्थागत गर्ने तहको भूमिकामा छैनन् ।नेकपाभित्रका गुटले कुन तहको आकार लिइसकेका छन् भन्ने प्रस्टोक्ति अध्यक्षद्वयकै प्रतिवेदनमा पनि छ । पार्टीभित्र घात, अन्तर्घात र अराजकताका प्रवृत्तिहरू बढिरहेका छन् । पार्टी अनुशासनको स्तर दयनीय अवस्थामा छ । पार्टी अनुशासनको स्थान गुट अराजकताले लिने खतरा दिन प्रतिदिन बढ्दै गएको छ प्रतिवेदनमा छ । प्रतिवेदनको यो अंशले पुष्टि गर्छ कि नेकपाभित्र पार्टीको अनुशासनभन्दा गुटीय अनुशासन प्यारो बन्दै गइरहेको छ । पार्टीको अनुशासन नभएपछि विधि र पद्धतिलाई बिर्सिएपछि हुने यस्तै हो, नेकपाको अनुशासन आयोगका अध्यक्ष अमृत बोहराले भने, आलोचनालाई विरोधका रूपमा लिइयो र पार्टीको संस्थागत प्रणालीलाई कमजोर बनाइयो, यसकै कारण गुटबन्दी बढेको हो । एकतापछि नेकपा सचिवालयका नौ जनाभन्दा बाहिर छलफल नै हुँदैन । सचिवालयभित्र पनि अध्यक्षद्वयको निर्णय हुन्छ । तीनतीन महिनामा बस्ने भनेको स्थायी समिति बैठक एक वर्षमा बल्ल बसिरहेको छ । योभन्दा ठूलो केन्द्रीय समिति बैठक एकता भएको डेढ वर्ष बितिसक्दा पनि बसेको छैन ।स्थायी समितिका दुई बैठकका बीचको लामो अन्तराल, प्रत्येक तीन महिनाभित्र बैठक बस्नै पर्ने आफ्नो निर्णय एवम् स्थायी समितिसम्बन्धी अन्तर्राष्ट्रिय कम्युनिस्ट आन्दोलनको मान्यता र मर्मसमेतका विपरीत हुन गएको छ अध्यक्षद्वयले आफ्नो प्रतिवेदनमा बैठक नबसेको कुरालाई यसरी गल्तीका रूपमा महसुस त गरेका छन् । तर यसलाई सच्याउने तत्परता भने प्रतिवेदनमा उल्लेख छैन । गत वर्षको स्थायी समिति बैठकमा पनि गल्तीको कुरा उठेपछि अध्यक्षद्वयले जवाफ दिने क्रममा सच्याउने प्रतिबद्धता जनाएका थिए । तर यो बीचमै धेरै विवाद र झगडा बढे । नियमित बैठक नहुँदा पार्टीभित्र के भइरहेको छ भन्ने थाहा पाउन केन्द्रीय तहका नेताहरू पनि सचिवालय तहका नेतासँग पुग्नुपर्ने हुन्छ । त्यसलाई सचिवालयका नेताहरूले आफ्नो समूह बलियो बनाउने अवसरका रूपमा प्रयोग गरेका छन् ।गुटबन्दीका कारण पार्टीभित्र अहिले व्यक्तिगत क्षमता र योगदानभन्दा भाडबन्डाको पल्ला भारी छ । राजनीतिक नियुक्ति र पार्टीका आन्तरिक कमिटीहरूमा भागबन्डा हुन्छ । मुख्यतः पूर्वएमाले र पूर्वमाओवादी धारको भागबन्डा छ । एकीकरण प्रक्रियामा रहेकाले यो भागबन्डालाई नेताहरूले स्वाभाविक ठानेका छन् । यी दुई धारभित्र पनि नेतानेताबीचको भागबन्डा हुने गरेको छ, जसले पार्टीभित्र योगदान र क्षमताको कदर कम हुन थालेको गुनासो बढेको छ । जस्तो, वरिष्ठ नेता माधव नेपालले यसअघि सचिवालयमा राखेका तीनवटा नोट अफ डिसेन्ट भागबन्डासँगै जोडिएका थिए । ओली पक्षले एकलौटी रूपमा आफूनिकट व्यक्तिहरूलाई प्रदेश र विभागमा राखेको भन्दै उनले असहमति राखेका थिए । पहिले पार्टीभित्र संस्थागत छलफल हुन्थ्यो, अहिले छलफल गर्ने प्रणाली कमजोर भएको छ, नेता बोहराले भने, सचिवालयलाई नै मुख्य ठानिएको छ, पार्टी प्रणाली होइन, नेताकमिटी बनाइएको छ ।तत्कालीन पार्टीमा राज्य व्यवस्था विभाग सक्रिय थियो । त्यसले राजनीतिक नियुक्तिलगायतमा भूमिका खेल्थ्यो । पार्टीको नियुक्तिमा जानेहरूको सम्भावित सूची तयार गर्थ्यो । अहिले त्यो विभाग बल्ल बन्दै छ । नियुक्ति हुने व्यक्तिहरू नेताका खल्तीबाट चयन हुन्छन् । यो बीचमा प्रधानमन्त्री तथा मन्त्रीहरू बने, बदलिए । तर पार्टीभित्र एजेन्डा राखेर छलफल भएन । यसलाई पार्टीभित्रको लोकतन्त्र साँघुरिएका रूपमा बुझ्नुपर्ने विश्लेषक प्रसार्इंको धारणा छ । पार्टी भित्र लोकतन्त्रको स्पेस निचोरेपछि गुटबन्दी बढ्छ, लोकतान्त्रिक ढंगले भनेर नहुने भएपछि गुटमा लाग्नै पर्ने हुन्छ उनले भने ।अध्यक्षद्वयको प्रतिवेदनमा सोमबार सुरु भएको छलफलमा पार्टी गुटबन्दीले बिगारेको भन्दै परिपाटीमाथि नेताहरूले प्रश्न गरेका छन् । पार्टीले दुई वर्षदेखि सरकार चलाइरहँदा सरकारका काममा पार्टीका नेताहरू अनभिज्ञ बन्ने अवस्था आएको उनीहरूको भनाइ छ । नेता युवराज ज्ञवालीले पार्टीको योजनाअनुसार सरकार चल्ने खालको पद्धति बसाउनुपर्ने माग गरेका छन् । पार्टीभित्र बढ्दै गएको एकाधिकार पुरुष नेताहरूको हालिमुहालीमाथि पनि प्रश्न उठेको छ । गुटबन्दीकै कारण आआफ्नो पक्षका व्यक्तिहरू खोज्दा पार्टीको समावेशी छविमा धक्का लाग्न थालेको धारणा नेत्रीहरू अष्टलक्ष्मी शाक्य र पम्फा भुसालले सोमबारको बैठकमा राखेका छन् । अध्यक्षद्वयको प्रतिवेदनमा प्रभावकारी प्रशिक्षण नभएको र संगठनात्मक संरचना नबनेको लगायतका कारणले गुटबन्दी र अन्योल बढेको उल्लेख छ । तर संगठनात्मक एकीकरणको काम सक्न झन्डै डेढ वर्ष समय लगाउने शीर्ष नेताहरू नै हुन् । पार्टीको राजनीतिक प्रतिवेदन कस्तो हुने, के लाइन लिने भन्नेमा पूर्वएमाले र माओवादी गुटबीच विवाद भयो । त्यस्तै संगठनात्मक संरचनाबारे गुटहरूकै भागबन्डामा कुरा नमिल्दा झन्डै डेढ वर्ष बित्यो । संगठनकै स्वरूपमाथि पनि अझै स्पष्ट नभएको धारणा नेता वामदेव गौतमले सोमबारको बैठकमा पनि राखेका छन् । केन्द्रीय तहमा रहेको शीर्षनेताहरूबीचको गुट र भागबन्डाको रोग तल्लो तहसम्म फैलिएको छ । एकीकरण प्रक्रियामा अहिले एउटै जिल्लामा एकभन्दा बढी सहइन्चार्ज राखिएका छन् । एकभन्दा बढी सहइन्चार्ज भएपछि प्रत्येक जिल्लामा त्यो पदलाई नेताहरूले आफ्नो समूह निर्माण गर्नमा बढ्ता खर्च गरिरहेका छन् । केही समयअघि प्रदेश २ मा केन्द्रीय गुटबन्दीको आडमा तल्लो तहमा नेताहरूले आफ्नो वर्चस्व जमाउन खोज्दा झडपको स्थिति मात्र आएन, पार्टीबाट निष्कासन गर्नुपर्ने मागसहितका ज्ञापनपत्र अध्यक्ष ओली र दाहाललाई बुझाउने परिस्थिति निर्माण भयो । यस्ता प्रवृत्ति झाँगिइरहँदा जारी बैठकले अध्यक्षद्वयको राजनीतिक प्रतिवेदनलाई विगतमा जस्तै अध्यक्षहरूले बैठकमा उठेको प्रश्नमाथि दिने कर्मकाण्डी जवाफका भरमा पारित गर्छ वा बृहत् परिमार्जन गर्छ ? केही दिनमै देखिनेछ ।"
जनताको सवालमा सरकार मौन,"उनीहरूले सरकारले गरेका कतिपय राम्रा र महत्त्वपूर्ण काम पनि जनताले अनुभूत गर्न नसकेको टिप्पणी गरे । उनीहरूले मन्त्रीहरू नियुक्ति र बर्खास्तीको कारण दिन आग्रह गरेका छन् ।एमसीसी पारित गर्न हुन्न बैठकमा स्थायी समिति सदस्य भीम रावल र देव गुरुङले संसद्बाट मिलिनियम च्यालेन्ट कम्प्याक्ट (एमसीसी) सम्बन्धी सम्झौता गर्न नहुने बताए । उनीहरूले एमसीसी इन्डोप्यासिफिक रणनीतिअन्तर्गतकै रहेको जिकिर गर्दै त्यसलाई संसद्बाट पारित गर्न नहुने बताएका हुन् । एमसीसी सम्झौतामा हस्ताक्षर गरेपछि इन्डोप्यासिफिक रणनीतिमा सहभागी भएको ठहरिन्छ, बैठकपछि स्थायी समिति सदस्य गुरुङले पत्रकारसँग भने, हाम्रो वैदेशिक नीतिसँग बाझिने गरी कुनै पनि सम्झौता गर्न हुँदैन । प्रधानमन्त्री केपी शर्मा ओलीले संसद्को हिउँदे अधिवेशन सुरु हुनेबित्तिकै संसद्बाट एमसीसी सम्झौता पारित हुने बताएका थिए ।बैठकमा नेता रावलले भारतले नयाँ नक्सा जारी गरिसकेपछि नेपालले पनि आफ्नो भूभाग समेटिने गरी नयाँ नक्सा जारी गर्न तदारुकता नदेखाएको टिप्पणी गरे । उनले उच्चस्तरीय टोली बनाएर नेपालको नयाँ नक्सा तत्काल जारी गर्नुपर्ने बताए । सचिवालयलाई समावेशी बनाऔंबैठकमा स्थायी समिति सदस्यहरू युवराज ज्ञवाली, अष्टलक्ष्मी शाक्य, पम्फा भुसाललगायतले सचिवालयको संख्या बढाउन प्रस्ताव गरेका छन् । स्थायी समितिको एक तिहाइ सदस्य हुने गरी सचिवालयको संख्या १५ सदस्यीय बनाउनुपर्छ, बैठकमा नेताहरूले भने । सोमबार बोल्ने दुई महिला सदस्यले सचिवालय समावेशी नभएको भन्दै त्यसलाई समावेशी बनाउन र महिलालाई पनि समावेश गर्ने गरी विधान संशोधन गर्न माग गरे । धारणा राख्ने १२ जना स्थायी समिति सदस्यमध्ये महिला समावेशीको कुरा उठाउनेमा अष्टलक्ष्मी शाक्य र पम्फा भुसाल मात्रै थिए । नेता छविलाल विश्वकर्माले संविधानले व्यवस्था गरेअनुसार दलित समुदायको प्रतिनिधित्व कतै पनि हुन नसकेको बताए । यस्तै नेताहरूले पार्टी केन्द्रीय कार्यालयहरूमा जस्तै जिल्ला र प्रदेश कमिटीहरूमा पनि उपाध्यक्षको व्यवस्था हुनुपर्ने माग गरेका छन् । बैठकमा नेताहरूले पार्टीको एकता महाधिवेशनको मितिबारे प्रस्ट पार्न नेतृत्वसँग माग गरेका छन् । उनीहरूले ०७७ को अन्त्यसम्ममा महाधिवेशन गर्ने प्रस्ताव साँच्चै हो या प्रस्तावका रूपमा मात्रै आएको हो भनेर प्रश्न पनि सोधेका थिए । वामदेवले भने संगठनात्मक सिद्धान्त मिलेन बैठकमा सचिवालय सदस्य वामदेव गौतमले पार्टीको संगठनात्मक सिद्धान्त नमिलेको बताएका छन् । पार्टी सदस्य हुन नीति, सिद्धान्त र विचार मानेर मात्रै हुन्न, गौतमले भने, संगठनमा काम गर्न तयार हुनुपर्छ र आर्थिक रूपले पनि पार्टीलाई सहयोग गर्नुपर्छ । उनले विचार मात्रै मिल्नेलाई सदस्यता दिँदा पार्टीको संगति नमिलेको बताउँदै अब सदस्यता वितरणमा ध्यान दिनुपर्ने बताए । गौतमले पार्टीले वैज्ञानिक समाजवादलाई आफ्नो कार्यक्रम बनाएर अघि बढ्नुपर्नेमा जोड दिए । बोहराको फरक मत पार्टी अनुशासन आयोगलाई केन्द्रीय कमिटीले निर्देशन दिन सक्ने विधानको व्यवस्थाप्रति अनुशासन आयोगका अध्यक्ष अमृत बोहराले फरक मत राखेका छन् । उनले यसअघिको स्थायी समिति बैठकमा पनि अनुशासन आयोगलाई अरू विभागजस्तै केन्द्रीय कमिटीले सञ्चालन गर्न सक्ने व्यवस्था संशोधन गर्न माग गरेका थिए । अनुशासन आयोगलाई स्वायत्त बनाउनुपर्छ भन्ने उहाँको पहिलेदेखिकै माग हो, स्रोतले भन्यो, तर यसपालि विधान संशोधन प्रस्ताव आउँदा पनि उक्त विषय नसमेटिएपछि बोहराले उपस्थितिमा हाजिर गर्नुभएको छैन । बोहरा स्थायी समिति बैठकमा सहभागी छन् । उनले आइतबार बैठक सुरु हुनेबित्तिकै आफू उपस्थित भए पनि बैठकको उपस्थितिमा हस्ताक्षर नगर्ने जानकारी गराएका थिए । उनले स्थायी समितिमा प्रतिवेदनमाथि बोल्न बाँकी छ । सोमबारको बैठकमा १२ जना सदस्यले आफ्ना धारणा राखेको र बाँकी छलफलका लागि मंगलबार फेरि बैठक बस्ने प्रवक्ता नारायणकाजी श्रेष्ठले जानकारी दिएका छन् ।"
विशाल बजारमा १० करोड भ्रष्टाचार,"विशेष अदालतले सरकारको एक तिहाइ सेयर भएको सार्वजनिक संस्थानमा अख्तियारको क्षेत्राधिकार आकर्षित हुने भन्दै विशेष अदालतले कम्पनी अध्यक्ष र सदस्यहरू सार्वजनिक संस्थामा निर्वाचित राष्ट्रसेवकको हैसियतमा रहने ठहर गरेको हो । विशेष अदालतले विशाल बजार कम्पनी लिमिटेडको नाममा केही निर्देशनात्मक आदेशसमेत जारी गरेको छ । कम्पनीको कारोबारसँग प्रत्यक्ष नजोडिएका व्यक्तिमात्रै सञ्चालक हुने गरी नियमावलीमा व्यवस्था गर्न आदेश दिएको छ । सेयरसँगै पसल कवल स्वतः नामसारी हुने व्यवस्था हटाउन आदेश दिएको छ भने भाडामा लिएर फेरि भाडामा पाउनेबाट सोझै कम्पनीको खातामा भाडा दिने व्यवस्था मिलाउन पनि आदेश गरेको हो । विशेष अदालतले हरेक दुई वर्षमा खुला प्रतिस्पर्धाबाट पसल कवल भाडामा दिने व्यवस्था मिलाउन आदेश दिएको छ । यसअघि पनि विशाल बजारको पसल भाडामा अनियमितता भएको मुद्दामा सर्वोच्च अदालतले भ्रष्टाचार भएको ठहर गरिसकेको थियो । तर अध्यक्ष रवीन्द्रलाल श्रेष्ठसहित उनका भाइ र निजी सचिवलाई भ्रष्टाचारी ठहर गर्ने आफ्नो निर्णयलाई सर्वोच्चले ०७४ कात्तिक १७ मा पुनरावलोकन गर्ने आदेश दिएपछि मुद्दा पूर्ण इजलासमा विचाराधीन छ । कायममुकायम प्रधानन्यायाधीश भएका बेला दीपकराज जोशीसहित तेजबहादुर केसी र पुरुषोत्तम भण्डारीको इजलासले विशाल बजारको भ्रष्टाचार मुद्दा पुनरावलोकनका लागि अनुमति दिएको थियो । न्यायाधीशद्वय विश्वम्भरप्रसाद श्रेष्ठ र आनन्दमोहन भट्टराईको संयुक्त इजलासले ०७३ मंसिर २६ मा विशाल बजार प्रकरणमा भ्रष्टाचार भएको ठहर गरी तीन जनालाई भ्रष्टाचारी ठहर गरेको थियो । पहिलो मुद्दामा सर्वोच्चले पूर्वसांसद रवीन्द्र श्रेष्ठलाई एक करोड २ लाख बिगो र त्यति नै जरिवानाको फैसला सुनाएको थियो । त्यसैगरी रवीन्द्रका भाइ देवेन्द्रलाल श्रेष्ठबाट ३६ लाख ७२ हजार रुपैयाँ असुल्ने फैसला गरेको थियो भने रवीन्द्रका निजी सचिव रमेशमान श्रेष्ठलाई एक महिना कैद सजाय हुने फैसला गरेको थियो ।कसरी भएको थियो अनियमितता ? विशाल बजार कम्पनीका सञ्चालकहरू आफैंले सस्तोमा पसल भाडामा लिएर महँगोमा दिई बिचौलियाको काम गरेको भेटिएको थियो । ५ सय प्रतिवर्गफिट पर्ने सटर ३६ रुपैयाँमा भाडामा दिएर कम्पनीका सञ्चालकले आफैंले सटर लिएको भेटियो । उनीहरूले नाम मात्रैको भाडा तिरेर अरू व्यापारीलाई महँगोमा भाडा लगाई भ्रष्टाचार गरेको अख्तियारको दाबी थियो । विशाल बजार कम्पनीले भुइँतलाका लागि प्रतिवर्गफिट ६४ रुपैयाँ ७२ पैसामा भाडामा दिएको थियो । पहिलो तलामा ३६ रुपैयाँ, दोस्रोमा २६, तेस्रोमा २५ रुपैयाँ कायम गरिएको छ । मूल भवनको दक्षिणपट्टिको टहरामा ८० देखि १२४ रुपैयाँसम्म भाडामा दिएको भेटियो । छानबिनका क्रममा बजारदर विश्लेषण हँॅदा, कमर्ज एन्ड ट्रस्ट बैंकले १ सय ७५ रुपैयाँ प्रतिवर्गफिटका दरले भाडा तिरेको थियो । साझा पसल सेवाले ३ सय ४० देखि ४ सय ११ लिएको छ । यसैगरी टेन्डरबाटै भाडा दिइएको ठाउँमा १ सय १५ रुपैयाँभन्दा बढी तिरेको भेटियो । विशाल बजारको पहिलो तलामा मात्रै १८ हजार ३ सय वर्गफिट छ । प्रतिवर्गफिट सय रुपैयाँका दरले चलखेल गर्दा मात्रै एक तलामा २० लाख रुपैयाँ फेरबदल हुन्छ । मुलुककै पुरानो व्यापारिक भवन मानिने विशाल बजारमा भुइँबाहेक तीन तला छन् भने दक्षिणपट्टि सानो दुईतले भवन छ । तत्कालीन राजा महेन्द्रले सस्तो र सुलभ दरमा उपभोग्य सामान व्यापारको व्यवस्था मिलाउन विशाल बजार कम्पनी गठन गर्न आदेश दिई भवन निर्माण गराएका थिए । कम्पनीमा खाद्य संस्थान, कृषि सामग्री कम्पनी र नेसनल ट्रेडिङको ३४ प्रतिशत सेयर छ । त्यहाँको आठ रोपनी चार आना जग्गा ०६१ कात्तिक १९ मा सरकारको निर्णयअनुसार सरकारका नाममा कायम भएको छ । सुरुमा तत्कालीन अञ्चलाधीशसमेत सञ्चालक हुने कम्पनीले सेयरधनीलाई मात्रै भवनको सटर भाडामा दिने व्यवस्था थियो । तर ०६४ सालपछिका सञ्चालकहरूले आफूखुसी नियमावली बनाई पसल भाडामा लिँदा सेयरसँग गाभ्नुपर्ने व्यवस्था गरेका थिए । कम्पनीका सञ्चालकले सीमित व्यवसायीलाई लाभ हुने गरी भाडा लिने प्रावधानका विरुद्ध दायर मुद्दामा विशेष अदालतबाट प्रतिस्पर्धाबाट भाडामा लगाउन आदेश भएको थियो । पसल भाडामा लिनका लागि सेयर सदस्य हुनैपर्ने बाध्यात्मक व्यवस्था गरेका सञ्चालकहरूले कम्पनी ऐनको प्रावधान विपरीत आफैंले सटर भाडामा लिएर १० गुणा बढीसम्म भाडामा लगाएका थिए । नियमावलीले भाडामा लिएर त्यसलाई फेरि भाडामा दिन नमिल्ने व्यवस्था गरेको छ । पसलकै मूल्यका कारण विशाल बजारको सेयर मूल्यसमेत अकासिएको थियो । अख्तियारले सेयरसँग गाभिएको र नगाभिएका पसलको भाडादर निकै फरक रहेको भनी प्रतिवेदन तयार गरेको थियो । नगाभिएको र प्रतिस्पर्धाका आधारमा एनआईसी बैंकले बुझाएको न्यूनतम शुल्कलाई आधार मानी बिगो कायम गरेको थियो । एनआईसीले प्रतिवर्गफिट एक सय ११ रुपैयाँ तिरेको थियो । ०६८ पुसदेखिको सात महिनामा २ करोड २० लाख, ०६९७० मा ३ करोड ७८ लाख र ०७० साउनदेखि हालसम्म ०७१ जेठसम्म ३ करोड ४७ लाख रुपैयाँ भ्रष्टाचार भएको भन्दै अख्तियारले सबै सञ्चालकसँग बराबर रकम बिगो मागदाबी गरेको थियो । दसैंतिहार लगायतको चाडपर्वमा आर्थिक सहायता बाँडेको २८ लाख ९० हजार रुपैयाँलाई पनि अख्तियारले बिगोमा जोडेको हो । सबै सेयरधनीलाई समान अवसर नदिई आफूहरूलाई मात्रै सटर छुट्याएका कम्पनीका सञ्चालकहरूले खाद्य संस्थान, नेसनल ट्रेडिङ र कृषि सामग्रीलाई कुनै भूमिका नै दिएका थिएनन् । ८ सय ६९ सेयरधनीमध्ये करिब एक तिहाइले मात्रै सटर पाएका छन् । ३ सय ६० वटा पसलमध्ये २ सय ४७ वटामा सेयरधनीले फेरि महँगोमा भाडामा लगाएका छन् । यसअघि नै विशेष अदालत तथा अख्तियारले प्रतिस्पर्धाका आधारमा सटर भाडामा लगाउन दिएको निर्देशनसमेत उल्लंघन भएको विशेष अदालतले ठहर गरेको छ । पसल भाडामा लिनका लागि सेयरधनी हुनुपर्ने भनी नीतिगत रूपमा भ्रष्टाचार भएको अख्तियारको दाबी थियो । कम्पनीको विनियममा पसल बहालमा दिँदालिँदा सेयरसँग अविभाज्य हुनुपर्ने प्रावधानको कानुनी आधार छैन, अख्तियारको आरोपपत्रमा भनिएको थियो, नीतिगत रूपमा भ्रष्टाचार गरी सस्तोमा सटर कब्जा गरी गैरकानुनी लाभ लिएको देखिन्छ । सरकारी जग्गामा निर्माण भएको र सरकारी स्वामित्वका संस्थानहरू एक तिहाइ पुँजीको सेयरधनी भएकाले अरू निजी कम्पनीमा जस्तो स्वेच्छाचारी विशाल बजारमा हुन नहुने विशेष अदालतको ठहर छ ।"
अस्ताए केशव,"प्रम ओलीले श्रद्धाञ्जली अर्पण गर्दै शोकाकुल आफन्त र परिवारजनमा समवेदना व्यक्त गरेका छन् । ०२५ मंसिर ४ मा ओखलढुंगामा जन्मिएका भट्टराई काठमाडौं आएपछि विद्युत् प्राधिकरणमा जागिरे भए । त्यसै क्रममा उनको संगत निर्देशक तुलसी घिमिरेसँग हुन पुग्यो । घिमिरेले आफ्नो फिल्म कोसेली मार्फत भट्टराईलाई कलाकारका रूपमा पहिलो ब्रेक दिएका थिए । ०४७ सालदेखि अनवरत फिल्म क्षेत्रमा सक्रिय भट्टराईले चिनो, दुई थोपा आँसु, दक्षिणा, बलिदान, ठूल्दाइ, लक्ष्मणरेखा, आफ्नो मान्छे, सुखदुःख, पाहुना, हामी तीनभाइ, तकदीर, छोडी गए पाप लाग्ला, मेरो एउटा साथी छ, मसान, परदेशी, फन्को, ऐश्वर्या, यात्रा लगायतका उल्लेखनीय फिल्ममा अभिनय गरेका छन् । फिल्म आफ्नो मान्छे बाट निर्माणमा समेत हात हालेका भट्टराईले निर्देशक शिव रेग्मीसँग लामो समय सहकार्य गरेका थिए । भट्टराईले त्यसपछि पाहुना, कर्मयोद्धा, देवरबाबु, छोडिगए पाप लाग्ला निर्माण गरेर सफलता पाए पनि त्यसपछि सो सिम्पल, ब्रासलेट र गतवर्ष रिलिज भएको यात्रा बाट आर्थिक क्षति बेहोरेका थिए । नेपाल विद्युत् प्राधिकरणको जागिर छोडेर गत वर्षको चैतमा चलचित्र विकास बोर्डको कार्यकारी अध्यक्षमा नियुक्त भएका भट्टराईले केही उल्लेखनीय काम गरेका थिए । उनले लामो समयदेखि कार्यान्वयनमा आउन नसकेको पारदर्शी बक्सअफिस प्रणालीलाई देशभरका फिल्महलमा जडान गर्दै करको दायरामा ल्याउन सफल भएका थिए भने चलचित्र नीतिलाई ऐनका रूपमा ल्याउन सक्रियता देखाएका थिए । त्यसबाहेक इन्डोर फिल्म स्टुडियोको निर्माणमा जुट्नेदेखि नेपाललाई सुटिङ गन्तव्यस्थलका रूपमा विश्वसमक्ष चिनाउने गरी कार्यक्रमहरू अघि बढाएका थिए । भट्टराईको पार्थिव शवमा १४ वर्षीय छोराले दागबत्ती दिएका थिए ।०१८ फागुन १८ मा जन्मिएका क्षत्रीले भट्टराईले भन्दा चार वर्षअघि नै फिल्म क्षेत्रमा कलाकारका रूपमा प्रवेश गरेका भए पनि संघर्ष भने सँगसँगै गरेका थिए । सजीव अभिनयका कारण बढी चिनिने क्षत्रीले पछिल्लो समय छ माया छपक्कै, बुलबुल, सेतो सूर्य, झोला लगायतका फिल्ममा अहं भूमिकामा देखिएका थिए । क्षत्री लामो समयदेखि श्वास नलीमा मासु पलाउने समस्याका कारण पीडित थिए । शल्यक्रियापछि अभिनयमा फर्किएका क्षत्री शुक्रबार साँझ एक फिल्मको स्वरांकन सकेर घर फर्केकोमा शनिबार आफ्नै निवासमा सुतिरहेको अवस्थामा मृत भेटिएका थिए । मृतक दुवैको पार्थिव शवलाई पहिले चलचित्र विकास बोर्डमा राखिएको थियो, जहाँ उल्लेख्य फिल्मकर्मीको उपस्थिति रह्यो । आर्यघाटमा क्षत्रीको शवलाई भने सञ्चार तथा सूचना प्रविधिमन्त्री गोकुलप्रसाद बाँस्कोटाले राष्ट्रिय झन्डा ओढाएका थिए ।"
गुप्तचरले नागरिकका गोप्य विवरण सिधै लिन सक्ने,"गुप्तचर संयन्त्रले अदालतको आदेशबिनै नागरिकको टेलिफोन र इन्टरनेट गतिविधिको विवरण प्राप्त गर्न सक्ने प्रावधानसहित सरकारले नयाँ विधेयक संसद्मा दर्ता गराएको छ । प्रधानमन्त्री कार्यालयबाट राष्ट्रिय सभामा दर्ता भएको नेपाल विशेष सेवाको गठन र सञ्चालनसम्बन्धी कानुनलाई संशोधन र एकीकरण गर्न बनेको विधेयक मा अदालतको आदेशबिनै नागरिकको दूरसञ्चारसम्बन्धी क्रियाकलाप र विवरण प्राप्त गर्न सकिने प्रावधान छ ।विधेयकको दफा १० को सूचना संकलनसम्बन्धी विशेष व्यवस्थामा गुप्तचर निकायलाई अदालतको आदेशबिना पनि नागरिकको सञ्चार सञ्जाललाई अनुगमन वा निगरानी गरी आवश्यकताअनुसार विषयवस्तु प्राप्त गर्न सक्ने अधिकार दिने व्यवस्था राखिएको छ । राष्ट्रिय अनुसन्धान विभागले निगरानीमा रहेका व्यक्ति, संघसंस्थाबाट सार्वजनिक सञ्चारमाध्यम वा अन्य माध्यमबाट भएको कुराकानी, श्रव्यदृश्य वा विद्युतीय संकेत वा विवरणलाई निगरानी, अनुगमन र इन्टरसेप्सन गर्न तथा अभिलेख गर्न सक्नेछ, उक्त दफामा भनिएको छ । यो दफाको उपदफा २ मा भनिएको छ, अनुसन्धानमा खटिएका अधिकृतले मुख्य अनुसन्धान निर्देशकको स्वीकृति लिई त्यस्तो कम्प्युटर, टेलिफोन, मोबाइल फोन, इन्टरनेट वा दूरसञ्चार माध्यम वा सोबाट भएको दूरसञ्चारसम्बन्धी विवरण, संकेत वा सूचना उपलब्ध गराइदिन सम्बन्धित अधिकारी, निकाय वा सेवा प्रदायकलाई अनुरोध गर्नुपर्ने छ ।उपदफा ३ मा विभागको अनुसन्धान अधिकृतले मागेको विवरण दिन सेवा प्रदायक बाध्यकारी हुने प्रावधान राखिएको छ । कुनै विवरण, संकेत वा सूचना माग गरेकोमा सम्बन्धित अधिकारी, निकाय वा सेवा प्रदायकले त्यस्तो कम्प्युटर, टेलिफोन, मोबाइल फोन, इन्टरनेट वा दूरसञ्चार माध्यम वा सोबाट भएको सञ्चारसम्बन्धी विवरण, संकेत वा सूचना उपलब्ध गराउनुपर्ने छ, उक्त उपदफामा भनिएको छ ।गोपनीयताको अधिकारसम्बन्धी जानकारहरू भने विधेयकमा राखिएको यो प्रावधान जस्ताको तस्तै पारित भए यसले नागरिकको गोपनीयताको हक हनन गर्ने र सर्वोच्च अदालतले यसअघि जारी गरेको परमादेशविपरीत हुने तर्क गर्छन् ।अधिवक्ता प्रवीण सुवेदीले विधेयकमा भएको यो प्रावधानले दुरुपयोग हुने र नागरिकको गोपनीयता हनन हुने टिप्पणी गरे । संसारका कुनै पनि देशमा अदालतको आदेशबिना नागरिकको यस्ता विवरण संकलन गर्न पाइन्न, उनी भन्छन्, अनुसन्धान क्रममा भेटिएको मोबाइल वा कम्प्युटरजस्ता डिभाइस खोल्नसमेत अदालतको आदेश चाहिन्छ ।कार्यकारी निकायको एक अंगले चाहेमा नागरिकको गोप्य विवरण हेर्न सक्ने प्रावधानका कारण नागरिक सधैं गोपनीयताको जोखिममा हुने उनको तर्क छ । यस्ता विवरण हेर्न सबैभन्दा पहिला त्यो आवश्यक छ कि छैन पहिल्याउनुपर्छ, उनले भने, सोझै हेर्न पाइने भएपछि त्यो आवश्यक थियोथिएन कसले निर्क्योल गर्ने ?कसैको विवरण हेर्न आवश्यक छछैन भनेर स्वतन्त्र निष्कर्ष निकाल्नका लागि पनि अदालतको भूमिका हुने उनको बुझाइ छ । यो प्रावधान सर्वोच्च अदालतले ०७२ माघ २१ मा दिएको उत्प्रेषणयुक्त परमादेशविपरीत छ, उनले भने । सर्वोच्च अदालतका तत्कालीन प्रधानन्यायाधीश कल्याण श्रेष्ठ र न्यायाधीश देवेन्द्रगोपाल श्रेष्ठको संयुक्त इजलासले जारी गरेको उत्प्रेषणयुक्त परमादेशमा अदालतको आदेशबिना कसैको पनि कल डिटेल हेर्न नपाइने उल्लेख छ । सर्वोच्चले सरकारलाई यस्ता कल डिटेल हेर्नका लागि छुट्टै कानुन बनाउन र नबनाउन्जेल सम्बन्धित जिल्ला अदालतबाट स्वीकृति लिएर मात्रै विवरण हेर्न आदेश गरेको थियो ।सरकारले नागरिकको व्यक्तिगत गोपनीयतामा असीमित पहुँच हुने गरी कानुनी प्रावधान राखेको यो पहिलो पटक होइन । सञ्चार तथा सूचना प्रविधि मन्त्रालयले तयार पारेको दूरसञ्चार विधेयकको मस्यौदामा पनि दूरसञ्चार सेवा प्रदायकले आफ्नो डाटाबेसमा सरकारको पहुँच दिनुपर्ने प्रावधान राखिएको छ ।यस्तै, संसद्मा विचाराधीन अवस्थामा रहेको सूचना प्रविधि विधेयकमा इन्टरनेट सेवा प्रदायकले आफ्नो ग्राहकको इन्टरनेट गतिविधि निगरानी गर्नुपर्ने खालको प्रावधान राखिएको छ । विधेयकमा इन्टरनेट उपभोक्ताले कुनै गैरकानुनी काम गरेको शंका लागेमा सेवा प्रदायकले सम्बन्धित निकायलाई जानकारी दिनुपर्ने प्रावधान छ । जसका कारण सेवा प्रदायकले आफू कानुनी झमेलाबाट बच्न आफ्ना उपभोक्ताले इन्टरनेटमा गर्ने क्रियाकलापको निगरानी गर्न थाल्ने भन्दै यसको विरोध भइरहेको छ ।विधेयक संविधानविपरीत : कांग्रेसराष्ट्रिय सभामा पेस भएको नेपाल विशेष सेवाको गठन र सञ्चालनसम्बन्धी कानुनलाई संशोधन र एकीकरण गर्न बनेको विधेयकविरुद्ध प्रमुख प्रतिपक्षी नेपाली कांग्रेसले सोमबार विरोधको सूचना दर्ता गरेको छ । कांग्रेसका तर्फबाट राष्ट्रिय सभाका सांसद प्रकाश पन्थले राष्ट्रिय अनुसन्धान विभागसम्बन्धी विषय समेटिएको विशेष सेवा विधेयक संविधानविपरीत रहेको जिकिर गर्दै विरोधको सूचना दर्ता गरेका हुन् । संविधानको मौलिक हकले प्रदान गरेको नागरिक स्वतन्त्रताको हकलाई कुण्ठित गर्ने, नागरिकका हरेक सूचना चुहावट हुने, गोपनीयता भंग हुने र स्वतन्त्रतालाई समाप्त गर्ने गरी राखिएका प्रावधान संविधान प्रतिकूल रहेको उल्लेख गर्दै विधेयक फिर्ता लिन माग गरिएको छ । विधेयक राष्ट्रिय सभा बैठकमा प्रस्तुत गर्न अनुमति माग्ने सरकारको प्रस्तावविरुद्ध सूचना दर्ता गरेको पन्थले बताए ।"
अलपत्र अबोध,"दुर्घटनाका घाइतेलाई ल्याइएको वातावरणबीच सातमहिने बालिका रोइरहेकी थिइन् । आइतबार सिन्धुपाल्चोकको स्वाँरामा भएको बस दुर्घटनालगत्तै सेना, प्रहरी र स्थानीयले १५ घाइतेलाई ६ किलोमिटर तल बलेफीस्थित सिन्धु सदावहार अस्पतालमा पुर्याएका थिए । स्वास्थ्यकर्मी र आफन्तको सल्लाहसँगै घाइतेहरूको अवस्थाअनुसार सबैलाई धुलिखेल र काठमाडौंका अस्पताल पठाइयो । घाइतेसँगै ल्याइएकी बच्ची कसको भन्ने खुलेन, न कोही आफ्नो भन्दै लिन आयो । आइतबार उनी कसैसँग मानिरहेकी थिइनन् । केही दिनअघि सुत्केरी भएकी सुनकोसी७ माझीगाउँकी सुनीता माझी त्यही बेला हेर्न आइपुगिन् । स्वास्थ्यकर्मीले बोतलबाट दूध पिलाउन खोजिरहेका थिए । बच्चीले खान मानिनन् । बच्चाले आमाकै दूध खोजेको बुझेपछि माझीले काखमा लिइन् र आफ्नो दूध चुसाउन थालिन् । बच्चीले दूध चुसिन् । माझीका हातमा पर्नेबित्तिकै शान्त भइन् । उनलाई यतिबेला बाल स्याहार कक्षमा राखिएको छ । सोमबार साँझसम्म उनलाई लिन कोही पुगेका छैनन् । नजिकै घर भएकाले दूध चुसाउन माझी बेलाबेला अस्पताल आउँछिन् । शिशुको अवस्था एकदमै राम्रो छ, अस्पतालकी नर्स लक्ष्मी विकले भनिन्, उनी हामीसँगै मजाले खेलिरहेकी छन् । आमाबाट पाउने सम्पूर्ण स्याहार आफूहरूले दिएर ध्यान दिइरहेको उनले बताइन् । दुर्घटनाका घाइते पहिचान खुल्नु र मृतकहरूको सनाखतपछि यी बालिका बसचालक सुमन तामाङकै हुनुपर्ने निष्कर्ष प्रहरीको छ । बस पल्टिने अवस्थामा पुगेपछि तामाङ हाम फालेर भागेको घाइतेले बताएका थिए । उनी फर्किएर आएका छैनन् । कालिञ्चोक दर्शन गरेर फर्किरहेकाहरू सवार तीव्र गतिमा गुडिरहेको बस लामोसाँघुजिरी सडकको स्वाँरा मोडमा आइपुगेपछि घ्याच्चघ्याच्च गर्न थाल्यो । ब्रेकबाट धूवाँ निस्कियो । यात्रुहरू अत्तालिए । टायरमा हावा कम भएर ब्रेक र स्टेरिङ साह्रो भएको भन्दै चालक तामाङले यात्रुलाई आश्वस्त पार्न खोजे, तर बस रोकेनन् । गाडी अनियन्त्रित भएपछि उनी आफूलाई जोगाउन सिट छाडेर बाहिर हाम फाले । सडक छाडेर बस खस्यो । दुर्घटनामा ज्यान गुमाउने १५ जनामध्ये चालक तामाङकी श्रीमती सुनीता पनि छिन् । उनीसँगै रहेकी सातमहिने छोरी यतिबेला अस्पतालको बाल स्याहार कक्षमा आफन्तको पर्खाइमा छिन् । इन्द्रावती गाउँपालिका भोटसिपाका तामाङले कालिञ्चोक घुम्न जाने भएकाले श्रीमती र छोरीलाई साथै लगेका थिए । सुनीता उनकी तेस्री श्रीमती थिइन् । जेठी र माइली श्रीमतीसँग सम्बन्ध राम्रो हुन नसकेपछि गत वर्ष सर्लाहीकी सुनीतासँग उनले विवाह गरेका थिए । यात्रुका अनुसार लामो समयदेखि भक्तपुर च्यामासिंह क्षेत्रमा गाडी चलाइरहेका ४२ वर्षीय तामाङका लागि यो रुट नौलो थियो । ओभरटेक गर्दै कच्ची सडकमा सवारी चलाइरहेका उनले बेलुकी लिशंखुपाखरको मुडेमा यात्रुलाई बास बसाएका थिए । राति चलाउन गाह्रो हुने भएकैले राति बास बस्ने योजनामा सबै यात्रु सहमत भएर बिहानै भक्तपुर फर्किने सल्लाह मिलेको थियो । उज्यालोको यात्रा सहज हुने ठानेकाहरू दुर्घटनामा परे । नाबालक छोरी र श्रीमतीलाई गाडीमै छाडेर किन भागे होलान् सुमन ? २७ वर्षदेखि गाडी चलाइरहेका बलेफी गाउँपालिका६ का बुद्धिध्वज तामाङलाई पनि अचम्म लागेको छ । परिवार र यात्रुको माया मारेर कसरी एउटा चालकले आफ्नो मात्रै ज्यान बचाउन सक्छ, उनी भन्छन्, श्रीमती र छोरी नै भएको गाडी जोगाउनुको साटो कुन मनले आफूमात्र भाग्न आँट आयो होला ? यात्रु बचाउनुको सट्टा आफैं हाम फाल्नु चालकको गल्ती भएको उनले बताए । जति ठूलो जटिल अवस्था आए पनि चालकले सबैलाई सूचित गरेर आफ्नो र अरूको ज्यान जोगाउनतिर लाग्नुपर्ने उनी बताउँछन् । ब्रेक र स्टेरिङ फेल हुँदाहुँदै चालकले कुनै सावधानी नअपनाउनु लापरबाही र जबर्जस्ती देखिन्छ, उनी भन्छन् ।"
सुत्न पनि सकिनँ,"काठमाडौं (कास) प्रधानमन्त्री केपी शर्मा ओलीले पछिल्लो समय सडक दुर्घटनामा भएका मानवीय क्षतिले आफूलाई निद्रा नपरेको भन्दै यसलाई तत्काल घटाउने गरी पूर्वाधार तथा सडक नियम पालना गराउनसमेत निर्देशन दिएका छन् । सिन्धुपाल्चोकको सडक दुर्घटनामा आमाको निधन भएर दूधेबालक बेवारिस भएको खबर पढेँ, बिरामी अवस्थामा रहेर हो कि, म निकै भावुक भएँ । हिजो खाना खान र सुत्न पनि सकिनँ, सोमबार बालुवाटारमा ओलीले भने, यस्ता दुर्घटनाले ठूलो संख्यामा सक्षम जनशक्तिको क्षति भएको छ । कति वृद्धवृद्धा र बालबालिकालाई बेसहारा बनाएको छ । यसलाई तत्काल रोक्ने कार्ययोजना बनाउनुपर्यो । गृहमन्त्री रामबहादुर थापा, भौतिक पूर्वाधार तथा यातायातमन्त्री वसन्तकुमार नेम्वाङ, सचिवहरू, प्रहरी प्रमुखलगायतको समूहलाई उनले निर्देशन दिएका हुन् ।बन्यो छानबिन समितिसिन्धुपाल्चोकमा आइतबार भएको बस दुर्घटनाको छानबिन गर्न भौतिक पूर्वाधार तथा यातायात मन्त्रालयले सात सदस्यीय समिति गठन गरेको छ । मन्त्रालय मातहतको संघीय सडक सुपरिवेक्षण तथा अनुगमन कार्यालयका सहसचिव राजेन्द्रराज शर्माको संयोजकत्वमा समिति बनेको हो । समितिमा गृह मन्त्रालय, ट्राफिक प्रहरी, यातायात व्यवसायी संघका प्रतिनिधि छन् । समितिललाई सात दिनभित्र प्रतिवेदन पेस गर्न भनिएको छ । मन्त्रालयले विगतमा भएका सवारी दुर्घटनाको अध्ययन गरी दुर्घटनाको कारण र न्यूनीकरणका उपायसम्बन्धी नीतिगत एवं संरचनागत सुधारसहितको प्रतिवेदन पेस गर्न अर्को समितिसमेत गठन गरेको जनाएको छ ।"
"आउँछु भनेर आस देखाए, फर्किएनन्","सरितासँग भएको शुक्रेको नम्बरमा फोन लाग्दैन । जतिखेर पनि व्यस्त देखाउँछ । हाम्रो नम्बरलाई ब्लक गरिदिएको छ कि जस्तो लागेको छ, उनले भनिन्, हामीलाई आउँछु भनेर आशा देखाए । मान्छे आउनु त परै जाओस् सम्पर्कमै आउन छाडे । उनीहरूका तीन सन्तान छन् । जेठो छोरा २५ वर्ष, छोरी १७, छोरा १५ वर्षका छन् । मैले कीर्तिपुरमा घरमा काम गरेर बच्चाहरूलाई पढाउँदै आएको छु । नियमित घरभाडा तिर्न नै मुस्किल छ, उनले भनिन्, मलेसियाको पैसा हामीलाई चाहिएन । मान्छेमात्रै सकुशल आइदिए हुन्थ्यो ।लामो समय मलेसियामै बसेर आफ्नै घरठेगाना भुल्नेहरू पनि छन् । उदयपुरका सोमबहादुर तामाङ मलेसियाको डिपोर्टेसन सेन्टरमा छन् । उनी १७ वर्षअघि अर्काको राहदानीमा फोटो परिवर्तन गरी १४ वर्षको उमेरमा मलेसियामा आफ्ना भिनाजु गंगावीर तामाङसँग गएका थिए । उनी नेपाली भाषासमेत बोल्न सक्तैनन् । मले भाषा भने बोल्छन् । उनका भिनाजुको मृत्यु भइसकेको छ । मलेसियाको जोहरवारुस्थित प्लास्टिक कम्पनीमा अवैध रूपमा काम गर्थे । इन्डोनेसियाली युवतीसँग बिहे गरी बसेका थिए । सोमबहादुरले आफू उदयपुरको कुन ठाउँको हो भन्ने बताउन सक्तैनन्, डिपोर्टेसन सेन्टरमै भेट गरेका वैदेशिक रोजगार विभागका महानिर्देशक भीष्मकुमार भुसालले भने, उनी डम्बरबहादुर बस्नेत भन्ने उनको साथीलाई मात्र चिन्छन् । बाबुआमाको नाम पनि थाहा छैन । उनी नेपाली भन्ने प्रमाण पुर्याउन नसक्दा ट्राभल डकुमेन्ट दिई नेपाल फर्काउन सकिएको छैन । वैदेशिक रोजगारमा गएका नेपाली कति जना परिवारको सम्पर्कमा छैनन् भन्ने यकिन विवरण कसैसित पनि छैन । विदेशमा हराइरहेका कामदारको खोजीका लागि काम गर्दै आइरहेको प्रवासी नेपाली समन्वय समितिमा सात वर्षमा ३ सय ८८ जना परिवारले खोजीका लागि निवेदन दिएका छन् । जसमा ७५ जना महिला छन् । सम्पर्कविहीनमध्ये २ सय ३१ जनामात्रै भेटिए । सबभन्दा बढी मलेसिया जानेहरू परिवारको सम्पर्कमा छैनन् । मलेसियामा मात्रै २ सय जना, साउदी अरब ६७, कुवेत ४६, यूएईमा २३, कतारमा २२ र अन्य देशमा ३० जना परिवारको सम्पर्कमा छैनन् । विदेशमा जेल पर्ने, बाह्य युवतीसँग लिभिङ टुगेदारमा बस्ने, पारिवारिक मनमुटाव हुने, विदेशमा मृत्यु हुने, दुर्घटनामा पर्नुका साथै रोजगारदाताले घरेलु कामदारलाई बन्धक बनाएर काम गराउने प्रवृत्तिले परिवारसँग सम्पर्क टुटेको देखिन्छ, प्रवासी नेपाली समन्वय समितिका कार्यकारी अधिकृत सोम लामिछानेले भने ।वैदेशिक रोजगार बोर्डका कार्यकारी निर्देशक राजन श्रेष्ठले परिवारसँग सम्पर्कविहीन भएका कामदारलाई पुनर्मिलन गराउन नेपाली दूतावासहरूसँग समन्वय भइरहेको बताए । मलेसियाका लागि नेपाली राजदूत उदयराज पाण्डेले बेपत्ता कामदारहरूको खोजीका लागि मलेसिया सरकारसँग नियमित समन्वय भइरहेको बताए । हामीले सूचना पाउनेबित्तिकै जेल भ्रमण गर्ने, मलेसिया सरकारको विभिन्न निकायमा सम्पर्क गर्नेदेखि मलेसियामै रहेका नेपाली समुदायको परिचालन गर्ने काम गर्छौं, उनले भने ।"
पत्रकार महासंघको अधिवेशन एकै दिन,"नवलपुर (कास) नेपाल पत्रकार महासंघले केन्द्र, प्रदेश र जिल्ला समितिको अधिवेशन एकैदिन गर्ने गरी प्रक्रिया अघि बढाउने निर्णय गरेको छ । महासंघको पूर्वी नवलपरासीको देवचुली पिप्रहर होमस्टेमा सोमबार सम्पन्न संगठनात्मक राष्ट्रिय भेलाले यस्तो निर्णय गरेको हो । महासंघले आगामी फागुन मसान्तभित्र शाखा अधिवेशन गर्ने निर्णयलाई परिवर्तन गरी तीनै तहको अधिवेशन आगामी भदौमा एकैपटक गर्ने निर्णय गरेको छ । अबको कार्यसमिति प्रत्यक्ष मतदानबाट चुन्ने भएकाले नयाँ सदस्यता वितरणमा कडाइ गर्दै सदस्यता प्राप्ति तथा नवीकरण कार्यविधि निर्देशिका ०७६ तयार पारिएको महासचिव रमेश विष्टले बताए ।"
भट्टराईको शपथ आज,काठमाडौं (कास) प्रतिनिधिसभा सदस्य विद्या भट्टराईले मंगलबार पद तथा गोपनीयताको शपथ लिँदै छिन् । उनलाई उपसभामुख शिवमाया तुम्बाहाङ्फेले दिउँसो १ बजे शपथ गराउने कार्यक्रम रहेको संसद् सचिवालयका सञ्चारविज्ञ शेखर अधिकारीले जानकारी दिए । भट्टराई मंसिर १४ मा भएको उपचुनावमा कास्की२ बाट विजयी भएकी थिइन् । उनले कांग्रेसका खेमराज पौडेललाई हराएकी हुन् ।
मालपोत अधिकृतविरुद्ध मुद्दा,काठमाडौं (कास) मालपोत कार्यालय सिरहाका निमित्त प्रमुख मालपोत अधिकृत रामबाबु मण्डलविरुद्ध अख्तियार दुरुपयोग अनुसन्धान आयोगले सोमबार विशेष अदालतमा भ्रष्टाचार मुद्दा दायर गरेको छ । मण्डलले सेवाग्राहीसित ५ लाख रुपैयाँ घूस लिएको छानबिनबाट पुष्टि भएकाले उनीविरुद्ध मुद्दा दायर गरिएको आयोगले जनाएको छ । मण्डलले उच्च अदालत जनकपुरको राजविराज इजलासमा विचाराधीन मुद्दाको सिलसिलामा सेवाग्राहीको नाममा कायम हुन आएको खुल्ने निर्णयसहितका कागजात उपलब्ध गराउन आनाकानी गरी घूस लिएको आयोगले जनाएको छ ।
बेलायतमा पढ्न छात्रवृत्ति,"काठमाडौं (कास) कमलपोखरीमा रहेको इस्लिङ्टन कलेजले स्नातक तहमा उत्कृष्ट तीन विद्यार्थीलाई लन्डन मेट्रोपोलिटन विश्वविद्यालयमा पढ्न पूर्ण छात्रवृत्ति प्रदान गरेको छ । स्नातकोत्तर तह सूचना प्रविधि विषय अध्ययनका निम्ति उक्त छात्रवृत्ति दिइएको हो । आईएनजी ग्रुप तथा कलेजका अध्यक्ष सुलभ बुढाथोकीले काठमाडौंमा आयोजित दीक्षान्त समारोहमा छात्रवृत्तिको घोषणा गरेका हुन् । छात्रवृत्ति पाउनेमा त्रिजन मानन्धर, सविन नकर्मी र अरुण आचार्य छन् । उनीहरूले विश्वविद्यालयमा खान, बस्न र हवाई टिकटको सुविधा पाउनेछन् ।"
पुरी भए बिदा,काठमाडौं (कास) कूटनीतिक सेवाबाट अवकाश लिन लागेका नेपालका लागि भारतीय राजदूत मञ्जिव सिंह पुरीले आइतबार परराष्ट्रमन्त्री प्रदीपकुमार ज्ञवालीसँग बिदा लिएका छन् । नेपालमा आफ्नो तीनवर्षे कार्यकालसहित सेवाबाट नै अवकाश लिन लागेका पुरी पुसको दोस्रो साता स्वदेश फिर्ता हुँदैछन् ।
ओमानसँग आर्थिक सहकार्य गर्न चाहन्छौं,काठमाडौं (कास) परराष्ट्र सचिव शंकरदास बैरागीले नेपालले ओमानसँग आर्थिक सहकार्य गर्न चाहेको बताएका छन् । ओमान भ्रमणमा रहेका उनले सोमबार ओमानका परराष्ट्र मन्त्रालयका महासचिव बद्र बिन हमाद बिन हमुद अल्सुसैदीसँग विकासमा आर्थिक सहकार्य गर्न चाहेको बताएका हुन् ।
गाउँमै थुनिए साइपालवासी,"बिहीबारदेखि आइतबार साँझसम्म परेको हिउँका कारण जिल्लाकै विकट साइपाल गाउँपालिकाका बासिन्दाको जनजीवन कष्टकर बनेको छ । बाक्लो हिउँ जमेर बाटाघाटा बन्द भएपछि यहाँका गाउँबीचको सम्पर्कसमेत विच्छेद भएको छ । एकअर्को गाउँ जोड्ने नाका रहेको डाँडामा तीन फिटभन्दा बढी हिउँ जमेका कारण आवतजावत बन्द भएको हो । साइपालको बढी जनसंख्या रहेको धलौन गाउँबाट गाउँपालिकाको केन्द्र काँडा जाने बाटोमा पर्ने रस्यालेकमा सबैभन्दा बढी हिउँ जमेको छ । यो बाटो भएर उत्तरतिरका काँडा, धुली, न्युना, बलौडी र काया गाउँका स्थानीयले बन्दोबस्ती तथा दैनिक उपभोग्य सामग्रीहरू लैजाने गर्छन् । धुली, बलौडी र न्युनाबाट काँडा आउने बाटोमा पर्ने रामखोला, काया, डाँडालगायत ठाउँमा पनि हिउँ जमेको छ । हिउँले बाटो थुनेपछि किनमेल, स्वास्थ्योपचार तथा गाउँपालिकाबाट प्रवाह हुने दैनिक प्रशासनिक सेवा लिनका लागि गाउँपालिकाको केन्द्रमा आउजाउ गर्ने अवस्था छैन, न्युनाका उमेश बोहराले भने, आइतबार रातिसम्मै हिउँ पर्यो ।चिसोका कारण स्थानीयमा रुघाखोकी, दम, निमोनियाजस्ता संक्रमण बढ्न थालेको स्वास्थ्यकर्मीहरूले बताएका छन् । बालबालिका र वृद्धवृद्धामा यस्तो संक्रमण बढी देखिएको छ, साइपाल गाउँपालिकाको स्वास्थ्य शाखा प्रमुख लोकेन्द्र जेठाराले भने, आवतजावतमा समस्या भए पनि स्थानीय स्वास्थ्य इकाईबाट सामान्य उपचारको व्यवस्था मिलाएका छौं । सोमबारबाट पानी पर्न रोकिएकाले बुधबारसम्म हिउँ पग्लेर आवागमन सहज हुने उनको भनाइ छ । बाटाघाटा बन्द भएपछि पशुलाई आहारा खुवाउन सबैभन्दा समस्या भएको स्थानीयले बताएका छन् । खान नपाएका कारण भेडाबाख्रा मर्न थालेका छन्, वसन्त बोहराले भने, मान्छे नै मरे पनि उद्धार गर्न सकिने अवस्था छैन । हिउँका कारण निकै कष्ट भएको छ । अहिले गाउँका युवाहरूको सक्रियतामा बाटो खुलाउने प्रयास भइरहेको उनले बताए । साइपाल गाउँपालिका जिल्लामै सबैभन्दा धेरै पशुपालन हुने क्षेत्र हो । भेटेरेनरी अस्पताल तथा पशुविज्ञ केन्द्रका अनुसार यस गाउँपालिकामा मात्र २० हजारभन्दा बढी भेडाबाख्रा पालन गरिएको छ ।राजमार्ग खुल्योहिमपातका कारण तीन दिनदेखि अवरुद्ध जयपृथ्वी राजमार्ग सोमबारबाट सञ्चालनमा आएको छ । यातायात चलेपछि हिउँमा फसेका र गाडीको प्रतीक्षामा रहेका यात्रु गन्तव्यतर्फ प्रस्थान गरेका छन् । तीन दिन यातायात अवरुद्ध हुँदा यात्रुको चाप बढेको सुदूरपश्चिम यातायातका काउन्टर इन्चार्ज जीवन खड्काले बताए । चार दिनदेखि अवरुद्ध विद्युत् सेवा सञ्चालनमा आएको छ भने नेपाल टेलिकमको ल्यान्डलाइन, मोबाइल र इन्टरनेट सेवा पनि खुलेका छन् । बन्द भएका रेडियोहरूले प्रसारण सुरु गरेका छन् । घाम लाग्न थालेपछि बन्द भएका विद्यालय तथा कार्यालय सञ्चालनमा आएका छन् ।"
०७७ फागुनमा महाधिवेशन गर्न देउवा सहमत,"कांग्रेस सभापति शेरबहादुर देउवाले ०७७ फागुनमा महाधिवेशन गर्ने गरी कार्यतालिका ल्याउने गृहकार्य थालेका छन् । तर, वरिष्ठ नेता रामचन्द्र पौडेल पक्षले त्यसको तीन महिनाअघि (मंसिर ५८) नै केन्द्रीय महाधिवेशन गर्न प्रस्ताव गरेको छ । यसअघि महाधिवेशनको कार्यतालिका एजेन्डामै नपारिएको भन्दै पौडेल पक्षले केन्द्रीय कार्यसमितिको बैठक बहिष्कार गर्दै आएको थियो । बिहीबार र आइतबारको बैठक बहिष्कार गरेको पौडेल पक्षले सोमबार पनि सहभागी नहुने जनाएपछि देउवाले बैठक स्थगित गरेर कार्यतालिकामा सहमति जुटाउने प्रयास थालेका हुन् । त्यसका लागि उनले उपसभापति विमलेन्द्र निधिलाई जिम्मेवारी दिएका छन् ।निधिले चारवटा बुँदामध्ये महाधिवेशनको कार्यतालिका र विभाग गठनको विषयमा करिब सहमति जुटेको बताए । उनका अनुसार नेविसंघको तदर्थ समिति र तरुण दलको म्याद थप तथा कार्यसमिति विस्तारको विषयमा सहमति जुटाउन बाँकी छ । सबै कुरा टुंगो लगाएपछि बैठक गरौं भन्ने कुरा पौडेलजीहरूबाट आइसकेपछि सहमति जुटाउनकै लागि आज (सोमबार) को बैठक स्थगित गरेका हौं, निधिले भने ।पूर्वमहामन्त्री कृष्णप्रसाद सिटौलाको मध्यमार्गी भूमिकाका कारण पनि देउवाले सोमबार बैठक स्थगित गरेका थिए । सिटौलाले केन्द्रीय कार्यालय सानेपा पुगेर देउवालाई बैठक रोक्न आग्रह गरेका थिए । बहुमत, अल्पमत र बहिष्कारबाट पार्टीलाई क्षति मात्रै हुन्छ, सहमतिकै लागि छलफल भइराखेको छ भने एकदुई दिन बैठक स्थगित गर्दा के बिग्रन्छ भन्ने भनाइ मैले राखें, सिटौलाले कान्तिपुरसँग भने, बहुमतबाट बैठक चलाउने, निर्णय लिने र चित्त नबुझेपछि बहिष्कार गर्ने प्रवृत्तिले हामी कतै पुग्दैनौं । सिटौला पक्षीय केन्द्रीय सदस्यहरूले आइतबारको बैठक बहिष्कार गरेका थिए । उपसभापतिद्वय निधि र विजयकुमार गच्छदारसहित केही केन्द्रीय सदस्यले पनि देउवालाई सहमतिका साथ अघि बढ्न सुझाउँदै आएका छन् । निधिले सहमतिका लागि पौडेल पक्षको वार्ता टोलीसँग भएको प्रगति विवरणसमेत देउवालाई सुनाएका थिए । त्यसपछि देउवाले केन्द्रीय कार्यसमिति बैठक पुस २ गते बोलाउने गरी स्थगित गरेका थिए । पौडेल पक्षका वार्ता टोली सदस्य हृदयराम थानीले धैरै विषयमा सहमतिनिकट पुगेको बताए । विभाग बढाउने प्रस्तावदेउवाले २८ वटा विभागलाई बढाएर ४१ पुर्याउने प्रस्ताव केन्द्रीय कार्यसमितिको बिहीबारको बैठकमा राखेका छन् । संगठन, प्रचार, जनसम्पर्क र विदेश विभाग आफूले राखेर अन्य विभागमा ४० प्रतिशत पौडेल पक्षलाई दिन उनी तयार भएका छन् । पार्टीभित्र तेस्रो समूहका रूपमा रहेको पूर्वमहामन्त्री सिटौला पक्षलाई कता राख्ने भन्ने निर्क्योल भइसकेको छैन । पौडेल पक्षले महत्त्वपूर्ण चारमध्ये एउटा विभागको नेतृत्व पाउनुपर्ने माग गर्दै आएको छ ।नेविसंघतरुण दल विवाद नेविसंघको तदर्थ समिति गठन गर्ने कि महाधिवेशनको तयारी समिति बनाउने भन्नेमा दुवै पक्षबीच विवाद छ । तोकिएको समयमा महाधिवेशन गर्न नसकेको भन्दै पार्टीको निर्देशनमा १० महिनाअघि तत्कालीन अध्यक्ष नैनसिंह महरले राजीनामा दिएका थिए । देउवा तदर्थ समिति र पौडेल महाधिवेशन तयारी समिति बनाउनुपर्ने अडानमा छन् । चार जना पदाधिकारीमा चल्दै आएको तरुण दलको कार्यसमिति विस्तारै नभई कात्तिकबाट कार्यकाल समाप्त भएको छ । दलले अधिवेशनका लागि भन्दै ६ महिनाको म्याद थप्ने प्रस्ताव पार्टी केन्द्रीय कार्यालयमा पठाएको छ । तर, दलभित्रको मुख्य लफडा महासचिव भूपेन्द्रजंग शाहीलाई निरन्तरता दिने कि नदिने भन्नेमा छ । पौडेल पक्षले शाहीलाई निरन्तरता दिन खोजेको छ तर देउवा मान्न तयार छैनन् । विभाग र संघमा चालीस प्रतिशत हिस्सा खोजेको पौडेल पक्षले दलमा भने ३५ प्रतिशतमै चित्त बुझाउने भएको छ । तीन वर्षअघि पोखरा महाधिवेशनकै क्रममा भागबन्डा मिलाउँदा पौडेल पक्षलाई ३५ प्रतिशत दिने गरी सहमति भएको थियो । त्यसैको आधारमा ९५ सदस्यीय कार्यसमितिमा दोस्रो पदसहित ३५ प्रतिशत लिन पौडेल पक्ष तयार भएको छ ।"
"कमाइ ५१ लाख, सम्पत्ति साढे १० करोड","तातोपानी भन्सारका निवर्तमान प्रमुख कृष्णबहादुर बस्नेतले ३० वर्षको अवधिमा १० करोड ५६ लाख रुपैयाँ गैरकानुनी आर्जन गरेको भेटिएको छ । उक्त अवधिमा तलबभत्ता र अन्य सुविधाबापत उनले प्राप्त गरेको रकम ५१ लाखमात्रै हो ।आम्दानी र खर्चको अनुपात गणना गर्दा करिब ३५ लाख रुपैयाँ बचत गरेका उनले छोराछोरी पढाउन मात्रै झन्डै ८७ लाख रुपैयाँ खर्च गरेका छन् । ०४५ मंसिर २९ देखि लेखापाल भएका उनले आफ्नो आर्जनलाई वैध बनाउनकै लागि ०४४ फागुन १६ देखि जागिर खाएको दाबी गरेका थिए । ०५४ असोज ८ गते शाखा अधिकृत र ०६७ वैशाख ३ गतेदेखि उपसचिव भएका उनले त्यस अवधिमा अर्थ मन्त्रालयअन्तर्गतका विभिन्न विभाग, भन्सार, राजस्व र कर कार्यालयमा काम गरेका थिए । बस्नेतले विराटनगर भन्सारमा काम गर्दा लिएको घूस संखुवासभाको खाँदबारीमा बस्ने जेठान नवीनकुमार गौलीको खातामा जम्मा गरेको अख्तियार स्रोतले जनाएको छ । गैरकानुनी आर्जनका उजुरीमा छानबिन गर्दा पैसा अन्यत्र लुकाएकाले शंकास्पद व्यक्तिको खातामा नभेटिने प्रवृत्ति थियो, स्रोतले भन्यो, उपसचिव बस्नेतको पनि त्यस्तै भेटिएको छ । आफ्नो आय वैध बनाउन उनले छोरी कृष्टिनाको कमाइ पनि आफ्नै भनी जोडेका थिए । छोरीले रोड सो कन्स्ट्रक्सनबाट ३ लाख ३६ हजार र सीई कन्स्ट्रक्सनबाट ३ लाख ८५ हजार रुपैयाँ पारिश्रमिक बुझेको खुलेको छ । बस्नेतले सीईका शम्भु फुयालसँग पनि कारोबार गरेको भेटिएको छ । बस्नेतले विराटनगरमा दुईवटा र काठमाडौंमा पनि घर बनाएका थिए । श्रीमती सविता गौलीको नाममा उनले मोरङको विराटनगर नगरपालिकामा बनाएको घर ०६४ माघ २७ गते ५० लाखमा बेचेका थिए । उनले आफ्नी काकी कृष्णकुमारी बस्नेतको नाममा संयुक्त जग्गा किनेका थिए । त्यो जग्गा ०६९ भदौ ५ मा बेचे । जग्गा बेचेर त्यतिबेला उनले ५६ लाख आर्जन गरेका थिए । ५६ लाखमध्ये ६ लाख ४२ हजारको स्रोत खुलेको थिएन ।आम्दानीको स्रोत देखाउन उपसचिव बस्नेतले विभिन्न ठाउँबाट ऋण लिएको दाबी गरेका थिए । उनले आफू ४७ लाख ५९ हजार रुपैयाँ ऋणमा भएको दाबी गरे पनि छानबिन हुँदा २४ लाख १७ हजार रुपैयाँ मात्रै यथार्थ ऋण भेटियो । अख्तियारको आरोपपत्रअनुसार आफ्नै खातामा पर्याप्त बचत भएको अवस्थामा सापटी लिएको भनी गरिएको दाबी पत्यारिलो थिएन । उनले आफ्नो दाबीलाई प्रमाणबाट पुष्टि गर्न सकेनन् । भन्सारबाट धमाधम घूस लिने गरेका उनले त्यसलाई वैध देखाउन घरभाडाको आम्दानी भनी झूटो बयान दिएका थिए । त्यतिमात्रै होइन, उनले पत्नी सविताको नाममा रहेको काठमाडौंको घरबाट ०६६ देखि तीन वर्ष र ०७२ सालदेखि दुई वर्ष भाडा पाएको दाबी गरेका थिए । उनले भाडाबापत ४० लाख ४० हजार रुपैयाँ प्राप्त गरेको दाबी गरे र ५ प्रतिशतले हुने ८० हजार रुपैयाँ महानगरपालिकामा बहाल कर तिरेको बताए । तर त्यसमा पनि छलछाम भएको खुल्यो । अख्तियारले स्थलगत छानबिन गर्न पत्र काटेपछि महानगरीय प्रहरी वृत्त महराजगन्जले स्थलगत सर्जमिन गर्दा छिमेकी कसैले पनि उनको घर भाडामा नलगाएको बताए । पछि बयानका क्रममा उनीसँग भाडामा बस्नेहरूको नामावली र सम्पर्क नम्बर मागियो । उनले खुलाउन सकेनन् । उपसचिव बस्नेतले आफ्नो आर्जनलाई विविध क्षेत्रमा लगाउन गरेको व्यवस्थापन अनौठो छ । श्रीमती गौलीको नाममा मोरङ विराटनगरमा दुई कित्ता जग्गा किनेका उनले काकीसँग मिलेर मोरङको केरौनीमा अरू दुई कित्ता जग्गा जोडेको खुलेको छ । आफ्नै नाममा खरिद गर्दा शंका हुने भएकाले जेठानको नाममा जग्गा खरिद गरेर बकसपत्र गराउँथे । उनले ०६१ असोज १४ गते जेठान नवीन गौलीको नाममा १२ लाखमा जग्गा किने अनि ०६४ चैतमा जेठानले सविता गौलीको नाममा बकस पास गरिदिए । उनले आफ्नी श्रीमतीलाई उक्त जग्गा जेठानले बकस दिएको बताउँथे । खासमा त्यो जग्गा बस्नेत आफैंले किनेर जेठान नवीनको नाममा राखेको खुल्यो । काठमाडौंमा अर्को जग्गासमेत किनेका उनले ०६५ सालमा घर बनाए । घर बनाउदा ६९ लाख ३५ हजार खर्च लाग्यो । विराटनगरमा १३ लाखमा घर बनाए । घरमा मात्रै ८२ लाख ८५ हजार खर्च गरे । गत वर्ष छोरी कृष्टिनाको नाममा गाडी किनेका थिए । जसको मूल्य २० लाख रुपैयाँ देखाइएको छ ।बस्नेतले भोजपुरको देउराली गाविसस्थित पुर्ख्यौली घरखेतबाट नियमित आम्दानी भइरहेको दाबी गरेका छन् । काकीसँग किनेको जग्गाबाट पनि नियमित आम्दानी भएको देखाएका छन् । दुवैतिरबाट उनले १० लाख ८४ हजार रुपैयाँ आम्दानी गरेको पुष्टि गराए । सम्पत्ति अस्वाभाविक भएपछि आय देखाउन गरेको मिहिनेत यत्तिमै सीमित छैन । उनले सुन र भाँडाकुँडा बेचेर ७ लाख ७७ हजार रुपैयाँ कमाएको देखाए । बिहेमा पाएको दाइजोसमेत ०५० असार ३ गते संखुवासभाको राधाकृष्ण भाँडा उद्योगमा बेचेर ५२ हजार ८ सय ३७ रुपैयाँ कमाएको दाबी गरेका छन् । अंशबन्डा, कमिसन, पुरस्कार र बिमाबाट करिब २५ लाख रुपैयाँ आर्जन गरेको देखाएका छन् । आफैंले स्विकारेका थिए स्रोत नखुलेको अर्थमन्त्री रामशरण महतले ०५७५८ सालको बजेटमा आयको स्वयं घोषणा कार्यक्रम ल्याएका थिए । कुनै व्यक्तिले स्रोत नखुलेको सम्पत्ति आर्जन गरेको भए त्यसको घोषणा गरेर कर तिरेमा स्रोत नखोजिने प्रतिबद्धतासहित त्यो कार्यक्रम ल्याइएको थियो । पछि अख्तियारले कर तिरेका आधारमा मात्रै वैधता नपाउने अडान राख्यो । सर्वोच्च अदालतले पनि कर तिरेकै कारण गैरकानुनी आर्जनले वैधता पाउन नसक्ने नजिर स्थापित गर्यो । उपसचिव बस्नेतका दम्पतीले त्यही स्किम अन्तर्गत २० लाख रुपैयाँ स्रोत नखुलेको रकमलाई शुद्धीकरण गरेको खुलेको छ । बस्नेतले ०५८ पुस २९ गते स्रोत नखुलेको १० लाख रुपैयाँ आर्जनको घोषणा गरी एक लाख रुपैयाँ कर तिरेका थिए । बस्नेतले श्रीमती सवितालाई स्वीट्जरल्यान्ड र छोरी कृष्टिनालाई इजिप्टको कायरो घुम्न पठाएका थिए । ०५७ सालमै दुई जनाको घुमघामको खर्च झन्डै ५ लाख पुगेको थियो । बस्नेतले छोराछोरीलाई राजधानीका महँगा विद्यालयमा पढाएपछि उच्च शिक्षाका लागि विदेश पठाएका थिए । अख्तियारले उनीहरूको शिक्षादीक्षामा ८६ लाख ८४ हजार रुपैयाँ खर्च भएको प्रमाण जुटाएको छ, जसको आधाजति स्रोत खुल्दैन । खातापाता छानबिन हुँदा १५ लाख रुपैयाँको बैंक ब्यालेन्स भेटिएको थियो । सबै जोडेर एक करोड ७८ लाख आर्जन गर्दा ३ करोड १३ लाख सम्पत्ति भेटिएको भन्दै अख्तियारले एक करोड ३५ लाखको आर्जनलाई अवैध दाबी गरेको छ । अख्तियारको दाबीअनुसार ०७१ चैत ४ देखि ०७४ भदौ मसान्तसम्म विराटनगर भन्सार प्रमुख हुँदा गौलीको खातामा अस्वाभाविक रकम गएको थियो । खातामा रकम राखिदिनेमध्ये केहीले भन्सार प्रमुख बस्नेतको निर्देशनअनुसार डिपोजिट गरिदिएको बताएका थिए । हामीले भन्सारबाट सामान क्लियरिङ गर्दा प्रतिगाडीको हिसाबले रकम दिने प्रचलन थियो, कान्तिपुर क्यारिङका कर्मचारी भूषण थापाले बयानमा भनेका थिए, मैले भन्सार प्रमुख बस्नेतलाई उनले भनेको बैंक खातामा रकम जम्मा गरिदिएको हुँ । जेठान भन्ने थाहा थिएन, पछि मात्रै जानकारी पाएको हुँ ।"
विद्यालय पुग्न घण्टौं हिँड्छन्,"काभ्रे महाभारतस्थित जनमोहन माविको कक्षा ६ मा अध्ययनरत निर्मला घलान आफ्नो घर कोल्टारबाट बिहान ७ बजे नै खाना खाएर विद्यालय जान्छिन् । कोल्टारस्थित घरबाट विद्यालय पुग्न उनलाई कम्तीमा साढे २ घण्टा लाग्छ । पढाइ सकेर घर फर्किंदा साँझ ७ बजिसकेको हुन्छ । बिहान खाएर गएपछि एकैपटक बेलुका आएर ढिँडो वा भात खाने हो, निर्मलाले भनिन्, स्कुलमा खाजा ल्याउँदैनौं, पैसा भए यतै किनेर खान्छौँ । उनका साथी भावना मोक्तान र लक्ष्मी भोम्जनको पनि अवस्था उस्तै हो । भौगोलिक रूपमा कठिन महाभारत गाउँपालिकाका साबिकका पाँच गाविसमा सातवटा मात्रै माध्यमिक विद्यालय छन् । ४ र ५ वडामा विभाजन भएको साबिक बूढाखानी गाविसमा एउटा मात्रै मावि छ । नयाँ संरचनामा आठवटा वडा रहेको गाउँपालिकामा १० आधारभूत विद्यालय छन् । विद्यालय संख्या निकै कम भएकाले प्राथमिक तहपछि विद्यार्थी टाढा जान बाध्य छन् । साबिक बूढाखानी गाविसमा रहेको एकमात्र ग्रामोन्नति माध्यमिक विद्यालयका प्रअ रामबहादुर वाइबाका अनुसार दैनिक ६ घन्टा ओहोरदोहोर गरेर पनि विद्यार्थी पढ्न आउँछन् । घोडे, बेतिनीलगायतका स्थानबाट विद्यालय आइपुग्नै ३ घन्टा लाग्छ, वाइबा भन्छन्, १५ देखि २० जना विद्यार्थी दैनिक त्यसरी नै आउँछन् । दैनिक ओहोरदोहोर गर्न कठिन हुने भएपछि विद्यार्थीहरू स्थानीय घरमा भाडामा बस्ने गरेको महाभारत३, सानोपोखराका प्रधानाध्यापक नानीबाबु भोलनले जनाए । शिक्षक पाल्दै विद्यार्थीसरकारले सामुदायिक विद्यालयमा शिक्षा निःशुल्क भनेको छ तर महाभारत गाउँपालिकाका सामुदायिक विद्यालयमा विद्यार्थीले भर्ना, सहयोगलगायत नाममा वार्षिक शुल्क तिर्नैपर्छ । शिक्षाको स्थायी दरबन्दी नभएका कारण निजी स्रोतमा राखिएका छन् । ती शिक्षक पाल्न विद्यार्थीबाट वार्षिक तीन हजारसम्म उठाउने गरिएको हो । गाउँपालिकाले पनि शैक्षिक सुधारका लागि शिक्षकको तलबका लागि वार्षिक एक करोड हाराहारीमा विद्यालयलाई अनुदान दिने गरेको छ । एउटा पनि निजी विद्यालय नभएको गाउँपालिकाका ४९ विद्यालयमा करिब ६ हजार विद्यार्थी अध्ययनरत छन् । निजी स्रोतबाहेक स्थायी, राहत, उच्चमावि अनुदान कोटामा गरी १ सय ४८ जना शिक्षक कार्यरत छन् ।"
पथप्रर्दशक बने मुसहर युवा,"चितवन (कास) देशविदेशमा परिचित पर्यटकीय क्षेत्र सौराहासँगै जोडिएर रहेको छ रत्ननगर नगरपालिका७ मा पर्ने मालपुर गाउँ । मुख्य सडकभन्दा लगभग तीन सय मिटर पश्चिम भित्रपट्टि लहरै मिलेका पुराना ३२ घर छन् । विभिन्न संघसंस्थाले सहयोग जुटाएर इँटाको गाह्रो र जस्ताको छानोसहितका ससाना घर बनाइदिए, जसमा बस्नेहरू सबै अल्पसंख्यक आदिवासी समुदाय मुसहर मात्रै हुन् । मुसहरहरू खोलामा माछा मार्न नै मग्न थिए । माछा कम हुँदै गएपछि र निकुञ्ज प्रशासनले कडाइ गरेपछि गुजारा चलाउन गाउँ छिमेकमा ज्याला मजदुरी गर्न थाले । सौराहा नजिक बसेर पनि मुसहरहरू कुनै पनि पर्यटकीय गतिविधिमा संलग्न थिएनन् । यो क्रम यो वर्षको पर्यटकीय यामबाट टुटेको छ । पथपर्दशक (गाइड) को तालिम लिने मौका पाएका दुई मुसहर युवा पर्यटक डुलाउन व्यस्त छन् । हरेन्द्र माझी मुसहर सोमबार दिउँसो घरमै भेटिए । उनले पर्यटकको एक समूहलाई जंगल डुलाएर आराम गर्न घर आएका थिए । उनीसँगै काका जीवन माझी मुसहरले पनि गाइडको तालिम लिएका थिए । उहाँ ग्रुप लिएर जंगल जानुभएको छ, हरेन्द्रले भने । साँझ साढे चार बजे जीवन पनि जंगलबाट फर्किए । असोजयता यी दुईजना, मुसहर समुदायको पहिलो गाइड बनेर पर्यटकलाई मुस्कानसहितको सेवा दिइरहेका छन् ।राष्ट्रिय प्रकृति संरक्षण कोषको सौराहा कार्यालय, चितवन निकुञ्जको मृगकुञ्ज मध्यवर्ती उपभोक्ता समिति र बाघमारा मध्यवर्ती सामुदायिक वनले गएको भदौमा ८० जना युवाका लागि गाइड तालिम आयोजना गर्यो । मुसहर समुदायबाट दुईजना युवा पहिलो पटक छनोट भए । तालिम पुरा गरेपछि चितवन निकुञ्ज कार्यालयले असोज ६ गते परिचयपत्र उपलब्ध गरायो । त्यसको १० दिनपछि हरेन्द्र र जीवन नयाँ काममा तल्लीन छन् ।दिनमा चारवटा ग्रुपसम्मलाई सेवा दिएको छु । जंगल वाक (हिँड्ने) र जिप सफारी दुवैमा काम पाइएको छ । काम सुरु गरेयता खाली बस्नुपरेको छैन, हरेन्द्रले भने । महिना सकिँदा ४५ हजार रुपैयाँसम्म कमाइ भएको उनले बताए ।"
६ जनाको सामूहिक अन्त्येष्टि,"दोलखाको धार्मिकस्थल कालिञ्चोकबाट आइतबार भक्तपुर जाँदै गरेको बा४ख ४४६८ यात्रुबस दुर्घटनामा मृत्यु भएका १४ जनाको शव आफन्तले बुझेका छन् । दुर्घटनामा घाइते १८ जनाको अझै उपचार भइरहेको छ । काठमाडौंस्थित ह्याम्स हस्पिटलमा १४ जनाबाहेक नर्भिक, केएमसी र काभ्रेको धुलिखेल अस्पतालमा एकएक बिरामीको उपचार भइरहेको इलाका प्रहरी बाह्रबिसेले जनायो । भक्तपुर क्षेत्रमा यात्रुबस चलाइरहेका चालकले स्वाँराको साँघुरो मोडमा स्टेरिङ घुमाउनै नसकेपछि बस पल्टिएको एक घाइतेले बताए । अनियन्त्रित बस सय मिटर तल सडकमा पल्टँदा घटनास्थलमै १२ जनाले ज्यान गुमाए । दुईको अस्पताल लैजाने क्रममा र एक जनाको केएमसी हस्पिटलमा उपचार क्रममा मृत्यु भएको थियो । ६ जनाको आफन्तले सोमबार सामूहिक दाहसंस्कार गरेका छन्, बाँकीले आफ्नै स्थान लगेका छन्, इलाका प्रहरी बाह्रबिसेका प्रहरी निरीक्षिक नवराज न्यौपानले भने । लिसंखुपाखर गाउँपालिकाको मुडेबाट हिंडेको बस लामोसाँघुजिरी सडक खण्डअन्तर्गतको सुनकोसी गाउँपालिका७ स्वाँराको ६ किलोबाट ५ किलो सडकखण्डमा खस्दा क्षतिग्रस्त भएको हो । मृतकका प्रत्येक परिवारलाई ख्वप मिनी बस प्राइभेट कम्पनीले कानुनबमोजिम ५ लाख २५ हजार क्षतिपूर्ति दिने निर्णय गरेको छ । घाइतेको उपचार गराइरहेको कम्पनीले फरार चालक इन्द्रावती भोटसिपाका सुमन तामाङलाई सम्पर्क गर्ने प्रयास गरिरहेको न्यौपानेले प्रस्ट्याए । गाउँपालिकाबाट ५० हजारदुर्घटनापछि शोकमग्न बनेको जुगल गाउँपालिकाले प्रत्येक मृतक परिवारलाई ५० हजार दिने निर्णय गरेको छ । जुगल गाउँपालिका ७ हगामका एकै गाउँ टोलका मात्रै ६ जनाले सुनकोसी ७ स्वाँराको यात्रुबस दुर्घटनामा ज्यान गुमाए । जुगल क्षेत्रको हगामको पेपटार, तल्लो टोलसहित तामाङ गाउँभरमा रुवाबासी चलेसँगै जुगल गाउँपालिकामा निराशा छाएको छ । मृतक र घाइतेबारे बुझ्न दुर्गम हगाम र याङ्लाकोटबाट हिंडेर गाउँले सबै झरेर खाडीचौर र राजधानीको अस्पताल पुगेका छन् । सबैतिर सन्नाटा छाएको छ, कोही बोल्न सक्ने हालतमा छैनन्, हामी आफैंले सम्झाउने अवस्था बन्न सकेको छैन, जुगल गाउँपालिका अध्यक्ष होमनारायण श्रेष्ठले भने ।"
दुर्घटना न्यूनीकरण गर्न समिति,"हेटौंडा (कास) प्रदेश सरकारले सवारी दुर्घटना न्यूनीकरण र व्यवस्थापन चुस्त बनाउन ५ सदस्यीय समिति गठन गरेको छ । भौतिक पूर्वाधार मन्त्रालयका यातायात व्यवस्था निर्देशक सहदेव भण्डारीको संयोजकत्वमा हेटौंडा उपमहानगर, प्रहरी कार्यालय, यातायात कार्यालयका प्रतिनिधि रहने गरी समिति गठन गरिएको हो । समितिलाई प्रतिवेदन तयार गर्न सात दिनको समयावधि तोकिएको छ । प्रदेशका मुख्यमन्त्री डोरमणि पौडेलले सवारी दुर्घटना बढेकामा चिन्ता व्यक्त गर्दै सरोकारवालासँग सोमबार छलफल गरे । उनले दुर्घटना न्यूनीकरणका लागि अधिकतम प्रयास गर्न निर्देशन दिएका छन् । छलफलमा आन्तरिक मामिला तथा कानुनमन्त्री शालिकराम जम्कट्टेलले सवारी दुर्घटनाको कारण खोजेर अगाडि बढ्नुपर्ने बताए । कार्यक्रममा प्रदेशसभा सदस्य दीपक निरौला, हेटौंडा उपमहानगरपालिकाका मेयर हरिबहादुर महतले सवारी साधन दुर्घटनामा धेरै कारक तत्त्व हुने भएकाले यसलाई सुधार गर्नुपर्ने जनाए । प्रदेशमा मंसिरमा मात्र सवारी दुर्घटनामा ५६ जनाको मृत्यु भइसकेको छ । प्रदेश ट्राफिक प्रहरी कार्यालय चितवनका अनुसार सबैभन्दा बढी चितवनमा र क्रमशः सिन्धुपाल्चोक, धादिङ र मकवानपुरमा बढी सवारी दुर्घटना भएको छ ।"
८ वर्षमा पनि बनेन वाग्मती पुल,"निर्माण सुरु भएको आठ वर्ष बित्दासमेत मकवानपुर र सिन्धुली जिल्ला जोड्ने वाग्मती खोलाको पुलको काम सकिएको छैन । पाँच वर्षभित्र काम सक्ने गरी ०६८ असार २९ मा स्वच्छन्द भैरवले तत्कालीन धरानचतरासिन्धुलीहेटौंडा सडक आयोजना (हाल मदन भण्डारी राजमार्ग सडक आयोजना) सँग सम्झौता गरेको थियो । निर्माण सम्झौता अवधि सकिएको तीन वर्षमा मुस्किलले ६० प्रतिशत मात्र काम सम्पन्न भएको थियो । राष्ट्रिय गौरवको रूपमा रहेको निर्माणाधीन राजमार्गको कामले असर परेको आयोजना प्रमुख राजेश पौडेलले जनाए । तोकिएको समयमा पुल निर्माण नभएपछि हालसम्म दुईपटक म्याद थप भइसकेको छ । भौतिक प्रगति करिब ६० प्रतिशत सकिँदा भुक्तानी ३८ प्रतिशतमात्र भएको प्रमुख पौडेलले बताए । हामीले बारम्बार ताकेता गर्दा सार्वजनिक खरिद नियमावलीको आठौं संशोधन आयो । उक्त संशोधनले ५० प्रतिशत काम सम्पन्न भएका ठेक्कालाई थप एकवर्षको समय दिने व्यवस्था गरेको छ, उनले भने, हामीले नियमावलीअनुसार ठेक्केदार कम्पनीसँग लिखित प्रतिबद्धता गराइसकेका छौं । आयोजना प्रमुख पौडेलका अनुसार ठेकेदार पक्षले ०७७ जेठ २२ भित्र पुलको निर्माण सम्पन्न गर्नुपर्ने हुन्छ । तर, अहिलेको काम गराइको अवस्था हेर्दा चालु आर्थिक वर्षमा काम पूरा हुने देखिँदैन । १० प्रतिशत जरिवाना लगाएर अन्तिमपटक काम गर्न दिने गरी भौतिक पूर्वाधार मन्त्रालयलाई आयोजनाले आग्रह गरेको प्रमुख पौडेलले बताए ।आयोजनाले ठेकेदार कम्पनीलाई पहिलो चरणमा दिएको अग्रिम पेस्कीबापत्को ४ करोड १६ लाख रुपैयाँमध्ये २ करोड ६१ लाख रुपैयाँ बैंकबाट फिर्ता लिइसकेको छ । कार्यप्रगति ढिला भएपछि अग्रिम पेस्की फिर्ता लिइएको हो, उनले भने । उनका अनुसार ४२ करोड ८ लाख रुपैयाँको लागत अनुमान गरिएको पुल करिब ४३ प्रतिशत घटेर तत्कालीन समयमा २३ करोड ३७ लाख रुपैयाँमास्वच्छन्द भैरवले उक्त ठेक्का सकारेको थियो । स्वच्छन्दले क्यानन गौतम जेभीलाई पेटी ठेक्कामा काम दिएको थियो । तर, सात वर्ष अवधिमा १२ वटा पिलर हालेर पेटी ठेकदार भागेपछि स्वच्छन्दले गतवर्षदेखि काम गरिरहेको छ । धरानचतरा सडकखण्डअन्तर्गत मकवानपुर र सिन्धुलीमा पर्ने १ सय १५ किलोमिटरभित्र वाग्मती पुलसहित ३४ वटा (२११५ मिटर) पुल पर्छन् । वाग्मती पुलबाहेक ३३ वटा पुलको कुल लागत २ अर्ब ९९ करोड २६ लाख रुपैयाँ रहेको छ ।"
सुरुङमार्गले जग्गाको भाउ बढ्यो,"चीनको सहयोगमा छहरेटोखा सुरुङमार्ग निर्माण हुने भएपछि जग्गाको भाउ बढेको छ । सुरुङ मार्गले राजधानी काठमाडौसंग नुवाकोट र रसुवाको सामीप्य बढ्ने भन्दै स्थानीय हौसिएका छन् । काठमाडौसँग जोडिए पनि भौगोलिक डाँडाकाँडाले टाढा पारेको नुवाकोटलाई झनै नजिक तुल्याउनेछ, शिवपुरी गाउँपालिका ८ थानापतिका रूपक कार्कीले भने । सुरुङ मार्गले जिल्लामा उत्पादित खाद्यान्न, तरकारी र फलफूल राजधानी निर्यात गर्न सहज हुने उनले बताए । काफलडाँडा, थापागाउँ, सातदोबाटे, खन्याचौर, सत्ततरीफाँट, छहरेलगायत स्थानीयले प्रत्यक्षअप्रत्यक्ष रूपमा बढी फाइदा लिन सक्ने देखिएको छ । सुरुङमार्ग निर्माण भएपछि राजधानी स्वास्थ्योपचार गराउन र उच्च अध्ययन गर्न जानेलाई सुविधा पुग्ने स्थानीय कृष्ण न्यौपानेले बताए । सुरुङमार्ग निर्माण हुने भएपछि थानापति, काफलडाँडा, थापागाउँ, सातदोबाटे, खन्याचौर, सत्ततरीफाँट, छहरे, थानसिङ, ढिकुरेलगायत पाखा र सम्म परेका फाँटका जग्गाको भाउ ह्वातै बढेको छ । काठमाडौंमा बसेका स्थायी बासिन्दाको अहिलेको रोजाइको थलो शिवपुरी ८ नम्बर वडा र लिखुगाउँपालिका ६ र ५ वडा परेका छन् । काठमाडौंमा स्वच्छ पानीको अभाव, ध्वनी प्रदूषण, खानेपानी किनेर खानुपर्ने, धूलो, धूवाँ र भीडभाडले गर्दा नुवाकोटका यिनै वडामा जग्गा खरिद गर्ने भनेर आउनेहरू बढेको स्थानीय बताउँछन् । अहिले सुरुङमार्ग बन्ने भनेपछि काठमाडौंका बासिन्दा जग्गा खोज्न आइरहेको शिवपुरी गाउँपालिका ८ का वडाध्यक्ष पद्म थपलियाले बताए । पहिला पाखाबारीको खासै भाउ थिएन, उनले भने, सुरुङमार्ग निर्माण हुने भनिएपछि जग्गा किन्न काठमाडौंवासीसमेत आइरहेका छन् । पछिल्लो समय थानापतिमा प्रतिरोपनी ८ लाख रुपैयाँसम्म जग्गा कारोबार भइहरेको छ भने समथर फाँटहरूमा आनाको ७ देखि १० लाख रुपैयाँमा जग्गाको भाउ बढेको स्थानीय बताउँछन् । सुरुङमार्ग निर्माण भएमा स्थानीयले आर्थिक उपार्जनको पाटोलाई जोड दिनुपर्ने वडाध्यक्ष थपलियाले बताए । उत्पादनशील कार्य गरेर अगाडि बढ्न सके सुरुङ निर्माणबाट फाइदा लिन सकिन्छ, उनले भने, त्यसो गर्न सके स्थानीयको जीवनस्तरमा सुधार ल्याउँछ । सुरुङमार्ग निर्माणले नुवाकोट र रसुवाका बासिन्दालाई सुविधा पुग्ने देखिएको छ । सुरुङमार्गले नुवाकोटलाई मात्र नभई रसुवालाई पनि फाइदा पुग्छ, रसुवा उत्तरगया गाउँपालिका ५ का गणेश श्रेष्ठले भने । सुरुङ बनेपछि राजधानी जान सजिलो र छोटो हुने उनले बताए । चीनको सीमा जोडिएको रसुवागढी नाकादेखि नुवाकोट हुँदै काठमाडौं जोड्ने सुरुङमार्ग निर्माण भएमा व्यापार व्यवसाय बढ्ने, पर्यटन विकास र स्थानीयलाई राजधानी आतजावत गर्ने छोटो मार्ग हुनेछ । दिगोखालका पूर्वाधार बनेपछि आन्तरिकका साथै बाह्य पर्यटक बढ्ने नुवाकोट होटल तथा रेस्टुरेन्ट व्यवसायी संघका अध्यक्ष मधु थपलियाले बताए । सुरुङ निर्माण भएपछि पर्यटन बढ्नेछ, उनले भने, तर पर्यटकलाई एक दिन आराम गर्ने वातावरण निर्माण गर्नु जरुरी छ । उनका अनुसार उत्तरी नाकाबाट भित्रने चिनियाँ पर्यटकलाई बसाइ अवधि बढाएर नुवाकोटका ऐतिहासिक क्षेत्र, दुप्चेश्वर, देवीघाट, चिम्टेश्वर, सुइरेचौर, ककनी, चिसापानी, कुटुङसाङजस्ता पर्यटकीय ठाउँमा रुट बनाएर घुमाउन सकेमा सुरुङ मार्गसँगै आन्तरिक र बाह्य पर्यटकबाट व्यवसायीले लाभ उठाउन सक्नेछन् । स्थानीयवासी मात्र नभई रसुवागढी हुँदै काठमाडौं छिचोल्ने सुरुङ निर्माणले व्यापार व्यवसाय र कलकारखाना खुल्ने नुवाकोट उद्योग वाणिज्य संघका पूर्वअध्यक्ष धननारायण चित्रकार बताउँछन् । टनेल बन्नेपछि जिल्लामा आर्थिक कारोबार बढ्छ, कलकारखाना खुल्छन् । काठमाडौंको जनघनत्वको चाप कम हुने दाबी पनि उनको छ । टनेल निर्माण भएमा नुवाकोट भारत र चीनको ट्रान्जिट प्वाइन्ट हुने उनले बताए । सुरुङमार्ग निर्माणसँगै उद्योग कलकारखानाको विकास गरी ग्रामीण पर्यटनको विकास गर्नुपर्ने जिल्ला समन्वय समितिका प्रमुख सन्तमान तामाङले बताए । चीनको रेसुओपोर्ट र नेपालको रसुवाको सीमा नाका रसुवागढी, स्याफ्रुबेंसी, मैलुङ, नुवाकोट त्रिशूली, विदुर, गंगटे, ढिकुरे, छहरे, गुर्जेभन्ज्याङ, काठमाडौंको टोखासम्मको दूरी १ सय किमि छ । छहरेदेखि टोखा २७ किमि छ । उक्त सडक साँघुरो छ । सडक वर्षात्को समयमा भारवहन गाडीले गुड्दा बाटो भत्किएको छ । त्यसलाई सुधार गरिरहेका छौं, डिभिजन सडक कार्यालयका प्रमुख निरज शाक्यले भने, नयाँ बनाउन प्रोजेक्ट आउनुपर्छ । हामीले त भएका सडक मर्मतसुधार गर्ने हो । धेरै घुम्ती छन् । सम्भाव्यता अध्ययनअनुसार छहरेटोखा टनेलको दूरी ४२ किमि छ । सीमा रसुवागढीदेखि नुवाकोट र रसुवा सिमानामा पर्ने बेत्रावतीको टनेल २४ किमि छ । सडक डिभिजनका अनुसार यदि रसुवागढीबेत्रावती, छहरेटोखा सुरुङ निर्माण भएमा करिब ५० किमि सडक छोटिने जनाएको छ । यदि बेत्रावतीसूर्यगढी गाउँपालिका ५ कल्लेरी हुँदै टनेल निर्माण भएमा अझै सडक छोटो बन्ने सडक डिभिजनको दाबी छ ।"
महानगर जस्तो छैन महानगर,"मापदण्ड १२०, भेटिन्छ ३०५ माइक्रोग्राम धूलो स्विट्जरल्यान्डका विशेषज्ञहरूको समूहले एक महिनाअघि सार्वजनिक गरेको आईक्यू एअर भिजुअल प्रतिवेदनमा विश्वका ३० प्रदूषित सहरको सूचीमा काठमाडौं सातौं स्थानमा परेको छ । यसअघि अन्य विशेषज्ञले गरेका अध्ययनले पनि काठमाडौं प्रदूषित १० नम्बरभित्र पर्ने गरेको थियो । सरकारले वायुमा रहेका धूलोका कण (पीएम १०) को मात्रा प्रतिघनमिटर हावामा १२० माइक्रोग्राम हुनुपर्ने मापदण्ड तयार गरेको छ । यो मापदण्ड ०५६ सालमा तोकिएको हो । पछिल्लो आठ महिना लगातार गरिएको मापनबाट पुतलीसडकमा औसत ३०५०२ र भक्तपुरमा १४०३५ माइक्रोग्रामसम्म धूलोधूवाँको मात्रा रेकर्ड भएको देखिन्छ । ०७४ यता गरिएको अनुगमनले पनि धूलोका कणको मात्रा सरकार र डब्ल्यूएचओले तोकेको मापदण्डभन्दा कैयौं गुणा माथि छ ।ल्यान्डफिलबिनाको महानगर काठमाडौं महानगर क्षेत्रबाट दैनिक ५ सय १६ टन फोहर निस्कन्छ । उपत्यकाबाट निस्क्ने एक हजार टन फोहर व्यवस्थापन गर्ने ल्यान्डफिल्ड साइट छैन । एउटै विकल्प नुवाकोटको ओखरपौवा लैजाने । ओखरपौवाका स्थानीयले विरोध जनाउँदा र बाटो बिगि्रँदा काठमाडौंको सडकमा फोहरको डुङ्गुर हुन्छ । उपत्यकाको नौ वटा स्थानीय तहको फोहर व्यवस्थापनको जिम्मा नेप वेस्ट प्रालिलाई दिने सरकारले सम्झौता गरेको थियो तर काठमाडौं महानगरको विरोधले फोहर व्यवस्थापन गर्ने सम्झौता हुन नसकेको लगानी बोर्डले जनाएको छ । एक साताअघि उपत्यकाका स्थानीय तहका प्रमुखहरूको बैठकले फोहर व्यवस्थापन स्थानीय आफैंले गर्ने घोषणा गरेको छ । २१ वर्ष उपमहानगर र तीन वर्ष महानगरपालिका भएको ललितपुर र महानगर भएकै २४ वर्ष भइसकेको काठमाडौंले अझै पनि व्यवस्थित फोहर व्यवस्थापन गर्न सकेको छैन । यी दुई महानगरमा सुशासनमाथि प्रश्न उठ्ने गरेको छ । काठमाडौं महानगरले उपकरण खरिद, कर्मचारी भर्ती प्रक्रिया मिचेको आरोप छ । धूलो हटाउन खरिद गरेको ब्रुमरमा पनि नियम मिचेको सार्वजनिक खरिद अनुगमन कार्यालयले जनाएको छ । महानगरले खरिद ऐनअनुसार इबिड नै नगरेको कार्यालयको ठहर छ । महानगरकै कमजोरीले रानीपोखरी पुनर्निर्माणमा पनि दुई करोडभन्दा बढी खर्च भयो । संविधानले विद्यालय शिक्षासम्मको अधिकार स्थानीय तहलाई दिएको छ तर दुवै महानगरको भित्री बस्तीमा विद्यार्थीभन्दा शिक्षक बढी भएका स्कुल पनि छन् । यी विद्यालयमा न त विद्यार्थी बढाउन सकिएको छ न त शिक्षक व्यवस्थापन गर्न । एउटै पर्खालमा जोडिएका सामुदायिक विद्यालय पनि छन् । एक किलोमिटर दूरीमा २० भन्दा बढी सामुदायिक विद्यालय छन् । यस्ता विद्यालयलाई मर्ज गरेर अन्य स्थानमा पुस्तकालय, मनोरञ्जन स्थल वा खुला क्षेत्र बनाउन सकिन्छ । निजी विद्यालयलाई समेत कस्न सकेको छैन । उसले लिने शुल्क समायोजना गर्न समेत सकेको छैन । अस्तव्यस्त ट्राफिक व्यवस्थापन सडक पार गर्न जेब्राक्रस हुँदाहुँदै अन्यत्रबाट काटो काट्ने र आकाशे पुल हुँदाहुँदै सडकबाटै बाटो काट्ने पैदल यात्रु उत्तिकै छन् । जेब्राक्रस नै नभएको, भए पनि सेतो रङ नै मेटिएका सडक धेरै छन् । उपत्यकामा सडकमा सवारी व्यवस्थापन ट्राफिक प्रहरीको हातको इसारा र सिटीको भरमा चलेको छ । काठमाडौं महानगर क्षेत्रमा कतै पनि ट्राफिक बत्ती छैन । थापाथाली, बानेश्वर क्षेत्रमा एक वर्षअघि राखेको बत्ती पनि बाल्न चासो देखाएको छैन । यी ठाउँमा चराले गुँड लगाएको बत्ती झिकेर नयाँ राखिएको थियो । यसको असर लामो समय सवारी जाममा बस्नुपरेको छ । जापान सरकारले बनाइदिएको तीनुकने सूर्यविनायक सडक उद्घाटन लगत्तै बिग्रिएको तीनकुने, कोटेश्वर र जडिबुटीको लाइट बन्नै सकेन । गौशाला, माइतीघर, ठमेललगायतको ट्राफिक बत्तीले काम नगरेको त वर्षौं भइसक्यो । चिनाउन नसकेको सम्पदा सम्पदा संरक्षणकर्मी रवीन्द्र पुरीले हरेक ठाउँमा भन्ने गर्छन्, पाटनलाई चोकै चोकको सहर, काठमाडौं र भक्तपुरको भित्री बस्तीमा सवारी साधन मुक्त क्षेत्र बनाउन सकिने हो भने संसारले चिन्ने थियो । ४० वर्षअघिको सम्पदा ९५ प्रतिशत गुमाए पनि भएका सम्पदाबाट स्वदेशी तथा विदेशी पर्यटकलाई आकर्षण गर्न सकिने उनले बताए । महानगर र नगरपालिकासँग बजेट पर्याप्त छँदै छ । भिजन चाहियो । भित्रको कोर बस्तीलाई फरक बनाउन सकिन्छ, उनले भने । काठमाडौंको सोहखुट्टेबाट दक्षिण, विष्णुमतीबाट पूर्व, कान्तिपथबाट पश्चिम, थापाथली टेकुबाट उत्तर क्षेत्रमा अझै पनि धेरै सम्पदा बाँकी रहेकाले सवारीमुक्त क्षेत्र बनाउन सक्नुपर्ने उनको सुझाव छ । त्यस्तै भक्तपुरको पनि भित्र कोर बस्तीलाई सवारीमुक्त बनाएर संसारलाई चिनाउन सकिने उनले बताए ।"
फुटपाथमा व्यापार,"सडकमै जोडिएको घर । फुटपाथमा फलामे भर्याङ । ठाउँठाउँमा मोटरसाइकल वर्कसप । सर्भिस ट्र्याकको फुटपाथमा थोत्रा मोटरसाइकल यत्रतत्र पार्किङ गरिएका छन् । कतिपय स्थानमा निर्माण सामग्री थुपारिएको छ । फुटपाथमै बिजुलीको पोल पनि ठडिएको छ । सूर्यविनायकतीनकुने ६ लेन सडकखण्डको सर्भिस ट्र्याकको फुटपाथ यस्तै मिचाइमा परेको छ । अरनिको राजमार्ग अन्तर्गत पर्ने सूर्यविनायकतीनकुने ६ लेन सडकखण्डअन्तर्गतको ९ दशमलव १ किलोमिटर सडकको दायाँबायाँको करिब १८ किमि सर्भिस ट्र्याकको मुख्य चोकहरूको फुटपाथ अतिक्रमणमा परेका हुन । सर्भिस ट्र्याकलाई स्थानीय तथा व्यापारीले पार्किङ र व्यापार गर्ने थलो बनाएका छन् ।प्रमुख जिल्ला अधिकारीको संयोजकत्वमा जनप्रतिनिधि, स्थानीय बासिन्दा, सुरक्षा निकायलगायतको पलहमा डेढ वर्षदेखि बेलाबेलामा अरनिको राजमार्ग सफाइ तथा सडकसर्भिस ट्र्याक व्यवस्थित गर्न कार्यक्रम गर्दै आएको छ । तर, सर्भिस ट्र्याकमा मौका हेरेर ठूलासाना गाडीहरू पार्किङ गर्ने, सडकमै सामान झार्ने, जथाभावी ट्याक्सी पार्किङ गर्ने, तरकारी र फलफूल, चनाचटपटे, कपडाको व्यापार गर्ने क्रम घटेको छैन । व्यापारीले सडकमै व्यवसाय थालेका छन् । घरधनीले फुटपाथ मिचेर फलामे भर्याङ बनाएर माथिल्लो तला भाडामा लगाएका छन्, सूर्यविनायकका सुमन थापाले भने, मुख्य सडकको दायाँबायाँको सर्भिस ट्र्याक पार्किङ र व्यापारिक थलो बनेको छ । सूर्यविनायक, पाण्डुबजार, चुनदेवी, सल्लाघारी, सिर्जनानगर, थिमी, गठ्ठाघर, कौशलटार, लोकन्थलीलगायत चोकहरूमा खुला पसल, अव्यवस्थित पार्किङको समस्या उही छ । सूर्यविनायक नगरपालिकाले सल्लाघारी, सूर्यविनायक क्षेत्रमा नगर प्रहरी लगाएर सर्भिस ट्र्याक, फुटपाथ खुला गर्न खोजे पनि स्थानीय बासिन्दा, व्यापारीले फुटपाथको क्षेत्र नै भाडामा दिने गरेको छ । स्थानीय तहहरूले पार्किङ र खुला क्षेत्रको विकल्प दिन नसक्दा फुटपाथ अतिक्रमणमा परेको छ । फुटपाथ तथा सर्भिस ट्र्याक व्यवस्थापनका लागि नगरपालिकाले नगर प्रहरी परिचालन गरी खुला पसल हटाउने कार्य गर्दै आएको सूर्यविनायक नगरप्रमुख वासुदेव थापाले बताए । फुटपाथ मिचेर बनाएका संरचना हटाउने अभियान नै संचालन गरे पनि सफल हुन भने नसकेको उनले स्वीकार गरे ।त्यस्तै, भक्तपुर नगरपालिकाको आडैमा हिँड्दाहिँड्दै फुटपाथ सकिन्छ । नगरपालिका भवनबाट दाहिने आउँदै गर्दा करिब ५ सय मिटरमा फुटपाथ मिचेर भूकम्पपछि घर नै ठडिएको छ तर नगरपालिकाले कुनै कारबाही गर्न सकेको छैन । कमलविनायकभत्केको पाटी सडकमा त फुटपाथ नै छैन ।मध्यपुर थिमि शंखधर चोक (नयाँ थिमि) मा त झन् सर्भिस ट्र्याकलाई नै सूर्यविनायक नगरपालिकादधिकोट, गाम्चा चल्ने बस, रत्नपार्क चल्ने माइक्रोबस पार्कमा स्थापित छ । अस्पताल, बैंक, सहकारी, विभिन्न गैरसरकारी संघसंस्था, निजी पसलको आफ्नो निजी पार्किङस्थल छैन । सम्बन्धित व्यवसायीले समेत सर्भिस ट्र्याक र फुटपाथमै सवारी पार्किङ गर्ने गरेका छन् । सर्भिस ट्र्याकसँगैको फुटपाथमा फलामे भर्याङ निर्माण गरेर माथिल्लो तला भाडामा दिएका छन् । पैदलमैत्री सर्भिस ट्र्याकमै पार्किङ गर्दा सर्वसाधारणले सास्ती झेल्दै आएका छन् । मध्यपुर थिमि नगरप्रमुख मदनसुन्दर श्रेष्ठले भने कोरिया अस्पताल, विश्वेश्वर महादेव क्षेत्र, शंखधरचोक, गठ्ठाघर, कौशलटारस्थित सर्भिस ट्र्याक क्षेत्र र फुटपाथमा पार्किङ गर्ने, व्यापार हटाउने बताए । बस तथा माइक्रोबस पार्कको लागि छुट्टै नगरकार्यपालिकाको बैठकले मुख्य चोकहरूलाई पार्किङ निषेधित क्षेत्र तोक्ने निर्णय गरेको समेत उनले बताए । तर, कार्यान्वयनमा भने आउन सकेको छैन ।पछिल्लो समय मुख्य समस्याको रूपमा फैलिएको फुटपाथ व्यवस्थापन तथा यत्रतत्र पार्किङ समस्यालाई जिल्लाको चार नगरपालिकाले कुनै विकल्प दिन सकेका छैनन् । न कुनै नगरपालिकाले फुटपाथ व्यवस्थापन गर्न सकेका छन्, न आधिकारिक पार्किङ स्थल नै तोक्न सकेको छ । नेपाल सडक मापदण्ड २०७० ले पैदलयात्रुको चापअनुसार फुटपाथको चौडाइ निर्धारण गरेको छ । १५ मिनेटभित्र पाँचसम्म मानिस आवतजावत गर्ने फुटपाथमा १५ मिटर, पाँच सयदेखि १५ सय जना हिँड्ने ठाउँमा २ मिटर, १५ सयदेखि २५ सय जना हिँड्ने ठाउँमा २५ मिटर र २५ सयदेखि ३५ सय जनासम्मको चाप भए ३ मिटर चौडाइको फुटपाथ बनाउनुपर्ने व्यवस्था छ । सडकमा ह्विलचियर अट्ने गरी १५ मिटर चौडाइ भएको फुटपाथ निर्माण गर्नुपर्ने मापदण्डमा उल्लेख छ । तर, शारीरिक अपांगता र दृष्टिविहीन भएकाले मात्र होइन सामान्य पैदलयात्रुले समेत फुटपाथ नहुँदा दुर्घटनाको जोखिम मोल्न बाध्य छन् ।फुटपाथ व्यवस्थापनको छुट्टै मापदण्ड तोकिए पनि कहिल्यै सम्बन्धित सरोकारवालाको प्राथमिकतामा पर्न नसकेको महानगरीय प्रहरी परिसर भक्तपुर प्रमुख प्रहरी उपरीक्षक सविन प्रधान बताउँछन् । फुटपाथ भनेको सडकै एउटा अंग हो भन्ने कुरा हामीले कहिल्यै बुझ्न सकेनौं । सडक जति चौडा भए पनि हुन्छ, हामीलाई फुटपाथ चाहिँदैन भन्ने स्थानीयको बुझाइ नै छ, उनले भने, फुटपाथ नभएकै कारण अधिकांश सवारी दुर्घटनाबाट पैदलयात्रुको मृत्यु भइरहेका छन् । पैदलयात्रु केन्द्रित गरेर कुनै पनि सडक निर्माण भएको पाइँदैन ।"
लालपुर्जा नहुँदा बनेन घर,"हरिसिद्धिका अनिल महर्जनको घर सम्पदा बस्तीभित्र पर्छ । भूकम्पले उनको घर ध्वस्त भयो । पहिलो किस्ताबापत ५० हजार रुपैयाँ पनि प्राप्त गरे । लालपुर्जा नभएका कारण भूकम्प गएको चार वर्षभन्दा बढी भइसक्दा पनि उनले घरको पुनर्निर्माण सकेका छैनन् । सम्पदा बस्तीका स्थानीयवासी पुस्तौंदेखि हस्तान्तरण हुँदै आएको मौलिकपन, रहनसहन, परम्परालाई जोगाउन चाहन्छन् । तर राज्यले लालपुर्जा उपलब्ध गराउन नसक्दा घर पुनर्निर्माण रोकेको उनले बताए ।लालपुर्जा नभएकै कारणले ठैबका हरिगोविन्द महर्जनले भूकम्पले ध्वस्त बनेको घर पुनर्निर्माण गर्न सकेका छैनन् । उनले चार किल्ला प्रमाणित गरी भूकम्पपीडितको राहत त पाए तर लालपुर्जा नहुँदा घर पुनर्निर्माण गर्न सकेनन् । उनी आफ्नो घर नेवारी वास्तुकला शैलीअनुसार बनाउन चाहन्छन् । राज्यले मौलिक शैलीमा घर बनाउनेलाई सहुलियत दरमा काठ र इँटा उपलब्ध गराइदिने घोषणा गर्यो, उनले भने, तर कुरैमा सीमित भयो ।बाडेगाउँका बुद्धिरत्न महर्जन र विनोद महर्जनको समस्या पनि उस्तै छ । उनीहरू जस्तै बस्तीमा झन्डै ३० प्रतिशत लालपुर्जाविहीन छन् । बुङमतीमा ६० प्रतिशत र खोकनामा ९० प्रतिशत स्थानीयसँग लालपुर्जा छैन । राष्ट्रिय पुनर्निर्माण प्राधिकरणले सम्पदा बस्ती भनी तोकेका ठाउँमा नगरपालिकाको मापदण्ड नभई छुट्टै मापदण्ड बनाई एकदुई आनामा पनि घर बनाउन सकिने गरी क्याबिनेटबाट पास गराउन सफल भयो । तर, भवन निर्माण विभागको मापदण्डअनुसार नक्सा पास गर्न अनिवार्य रूपमा लालपुर्जा चाहिने ललितपुर महानगरपालिकाका वरिष्ठ इन्जिनियर श्रीकुमार महर्जनले बताए । बुङमती र नापीनक्सा नभएको खोकनामा वडाअध्यक्षले भोगचलन गरेको आधारमा चार किला प्रमाणित गरेर नक्सापासका लागि सिफारिस दिन सक्ने निर्णय भएको छ, उनले भने, अरू बस्तीको हकमा लालपुर्जा अनिवार्य छ ।बुङमतीका स्थानीयले मौलिक शैलीका घर बनाउन एकीकृत बस्ती पुनर्निर्माण परियोजना राष्ट्रिय पुनर्निर्माण प्राधिकरणमा पेस गरेको वर्षौं बितिसक्यो । बुङमती ८ सय ५१ घर मौलिक शैलीमा पुनर्निर्माण हुनेछन् । १८ औं भूकम्प दिवसका अवसरमा ०७२ माघ २ मा तत्कालीन प्रधानमन्त्री केपी शर्मा ओलीले पुनर्निर्माण नक्सा आवरण गरी अभियान सुरु भएको घोषणा पनि गरे तर प्राधिकरणले लालपुर्जाविहीन सम्पदा बस्तीका स्थानीयलाई लालपुर्जा दिलाउने भने पनि उपलब्ध गराउन सकेको छैन । भूकम्प प्रभावित ५१ वटा सम्पदा बस्ती छन् । उपत्यकामा थुप्रै नेवारी बस्तीका बासिन्दा लालपुर्जाविहीन छन् । बुङमती पुनर्निर्माण समितिका अध्यक्ष प्रेमलाल महर्जनले राज्यतर्फबाट चासो नदिएका कारण एकीकृत बस्ती पुनर्निर्माण परियोजना अलपत्र परेको बताए । स्थानीय तवरबाट गर्नुपर्ने काम सबै सकिसक्यो, उनले भने, मौलिक घर बनाउनेको नक्सा पास गर्न लालपुर्जा उपलब्ध गराउन चासो दिएको छैन । उनका अनुसार परियोजनाअनुसार घर बनाउन कम्तीमा २५ देखि ३० लाख रुपैयाँ आवश्यक पर्छ । बैंकहरूले सहुलियत ऋण दिन पनि मानिरहेका छैनन्, उनले भने, राष्ट्र बैंकले सहकारी संस्थामार्फत ऋण दिने व्यवस्था मिलाउनुपर्यो । उनले सरकारले ऋण उपलब्ध गराएमा तिराउन समिति जिम्मेवार बस्न तयार रहेको बताए । मौलिक शैलीका घर बनाउन सरकारी अनुदान पर्खिरहेका छन्, उनले भने, आधुनिक भवन बनाइसकेका पनि स्वरूप परिवर्तन गर्न तयार छन् ।राष्ट्रिय पुनर्निर्माण प्राधिकरणका प्रवक्ता गोपालप्रसाद अर्यालले सम्पदा बस्तीका लालपुर्जाविहीन स्थानीयको नक्सा पास समस्या समाधान गर्न स्थानीय तहसँग समन्वय भइरहेको दाबी गरे ।सम्पदा बस्तीमा घरहरू मौलिक शैलीका हुनेछन् । सटर, रेलिङका झ्याल ढोका प्रयोग गर्न पाइनेछैन । पर्यटकलाई लक्षित गरी बनाइएका घरको भुइँतलामा क्याफे, क्युरी सप, दोस्रो तलामा होम स्टे, लज र तेस्रोमा किचेन रहने व्यवस्था छ । प्राधिकरणले लालपुर्जाको समस्या मात्र नभई एउटै छानामुनि संगोलमा बसेका दाजुभाइहरूको समस्या पनि समाधान गर्न सकेको छैन । गुनासो फारम भरेकाहरूको समस्याको सम्बोधन भएको छैन । प्राधिकरणमा राजनीतिक भागबन्डाले गर्दा चार जना सीईओ परिवर्तन भइसकेका छन् ।"
जसरी पनि अमेरिका !,"अमेरिकासपनाको अवैध बाटोमा हिँडेर सर्वस्व गुमाउने नेपालीको सूची लामै भइसक्यो । तैपनि यसमा नामहरू थपिन रोकिएको छैन । अरूको देखेर नचेतेकाहरू आफैं मानव तस्करको फन्दामा परिरहेका छन् । घरको आर्थिक संकट टार्न र केही कमाउन होइन, मनग्य आर्जन गर्ने लालसामा उनीहरू जोखिमको बाटो हिँडिरहेका छन् । जसरी पनि सपनाको देश पुग्ने हुटहुटीले कति नेपालीलाई यस्तो यात्रा हिँडाएको छ जहाँ हन्डर, हिरासत र धोकाका अनेकौं कथा छन् । प्रत्येकका आआफ्ना कथामध्ये एउटा उपकथा हुबहु समान छ सबैले भएको जायजेथा सकेर ठूलै ऋणको भारी बोकेका छन् । अवैध रूपमा अमेरिका छिर्नेहरूले कि खाडी कि युरोप या अफ्रिका हुँदै दक्षिण अमेरिकाको जोखिमपूर्ण बाटोहरू रोज्छन् । यसक्रममा उनीहरूलाई मानव तस्करले कैयौं देश हुँदै लैजान्छन् । देशपिच्छेका स्थानीय दलाल, अनेकन नियम र कष्टकर यात्रा लुकिछिपी अमेरिका पुग्न चाहनेले भोग्नुपर्ने साझा नियति नै हो । यसरी पनि सबै अमेरिका पुग्दैनन्, बाटैबाट फर्काइन्छन् । केही अमेरिका पुगे पनि कागजात अभावले थुनामा पर्छन् र शरणार्थी बन्ने मेसोमा व्यर्थमै पैसा सकाउँछन् । संगठित मानव तस्कर गिरोहका साथ लागेर अवैध रूपमा अमेरिका छिरेर बितेका दुई आर्थिक वर्षमा ९२ नेपाली देश निकाला (डिपोर्ट) भएका छन् । सबै जना महिनौंसम्म अध्यागमनको नियन्त्रणमा बसेर शरणार्थीको आवेदन अस्वीकार भएपछि निकालिएका हुन् । तीमध्ये ८४ जनाले प्रहरीलाई दिएको बयान अनुसार २१ करोड ४७ लाख रुपैयाँ गुमाएका छन् । आफन्त पर्ने दलालबाट ठगिएका त रकम फर्काउन प्रहरी पनि गुहार्दैनन् । अमेरिकासम्म पुग्नै नसकी महिनौं बीचबाटोमा अलपत्र परेर फर्कनेले गुमाएको रकम पनि जोड्दा अर्बमा हिसाब गर्नुपर्ने हुन्छ । मानव तस्करीका यस्ता गतिविधिभित्र कुनै नेपालीलाई अमेरिका, युरोप वा अन्य कुनै विकसित देशमा अवैध बाटोबाट पुर्याउने प्रक्रिया मात्रै संलग्न छैन, कालोधनको ओसारपसार, लागूऔषध कारोबार र मानव अंग बेचबिखनदेखि यौनधन्धासम्मका अपराधहरू पनि छिपेका छन् । मानव तस्करीमा परेकाहरूलाई अवैध रूपमा सीमा कटाइदिने सर्तमा दलालहरूले लागूऔषध, वन्यजन्तुका आखेटोपहार वा अवैध पैसाको भरिया बनाउन बाध्य पारेका घटना सार्वजनिक भएका छन् ।प्रहरीका अनुसार अहिले पनि दुई सयभन्दा धेरै नेपाली अवैध रूपमा अमेरिका छिर्ने आशामा विभिन्न देशमा लुकिछिपी बसेका छन् । यस्तो जोखिम मोल्नेहरू बेरोजगार र आर्थिक रूपमा कमजोर हैसियतका मात्रै छैनन् । स्वदेशमा स्नातक, स्नातकोत्तर गरेकाहरू पनि यही लाममा छन् । माओवादी विद्रोहको प्रभाव बढी भएका रुकुम र दाङका युवा यो यात्रामा अगाडि देखिन्छन् । दुई वर्षयता डिपोर्ट भएकामध्ये २५ जना त रुकुमकै छन् भने १५ जना दाङका । मानव तस्करीका पीडितहरू धेरै जना एकै क्षेत्रको हुनुको वास्तविक कारण राज्यले खोज्नुपर्ने देखिन्छ । मानव तस्करीको फैलिँदो जालोमा वैदेशिक रोजगारीबाट फर्किएकाहरू पर्ने क्रम बढेको देखिन्छ । कतार, दुबई, मलेसिया वा खाडीका अन्य कुनै मुलुकमा एकाध वर्ष पसिना बगाएर धेरथोर कमाएपछि नेपाल फर्किएकाहरू देशभित्रै केही गर्ने वातावरण देख्दैनन्, आफ्नो कमाइको सदुपयोग गरी रोजगारी सिर्जना गर्न सघाइदिने निकाय भेट्दैनन् र निराशाको सिकार हुन्छन् । उनीहरू सामुन्नेको यही छटपटी र निराशामा मानव तस्करहरूले सपनाको जालो बिछ्याइदिन्छन् जसमा अल्झँदै सुरु हुन्छ, उनीहरूको अमेरिका पुग्ने दुःखको यात्रा । ३०, ४० लाख रुपैयाँसम्म खर्च गरेर कोही किन अमेरिका जान मरिहत्ते गर्छ, त्यो पनि अवैधानिक बाटोबाट ? यो प्रश्नको जवाफमा व्यक्तिहरूमा भएको असीमित सपनामात्र होइन, मानव तस्करहरूको जालो र त्यसलाई तोड्न नसक्ने निरीह सरकारी संयन्त्र पनि उपस्थित हुन्छन् । अमेरिका छिर्न खोज्नुको साटो उनीहरू यही पैसाले स्वदेशमै वैधानिक उद्यमव्यवसाय गरेर, परिवारसितै बसेर सहज जीवनयापन गर्ने बाटो किन रोज्दैनन् ? यो प्रवृत्तिले कतै देशभित्र सजिलै बाँच्न पुग्ने गरी कमाउने परिस्थिति छैन भन्ने त दर्शाउँदैन ? मानव तस्करीका संगठित दलालहरूलाई सक्रिय बन्ने वातावरण राज्यले निर्माण गर्दै गएको छ वा राज्य संयन्त्रको कमजोरीको पृष्ठभूमिका यस्तो दलाली मौलाइरहेको हो ? यो समस्याको निराकरणका लागि जवाफ खोजिनुपर्ने प्रश्नहरू हुन् यी । तस्करीको यो क्रम नरोकिनुमा राज्यको उचित भूमिकाको अभाव प्रस्टै देखिन्छ । मानव तस्करीमा संलग्न दलालहरूलाई कारबाहीको दायरामा ल्याउने काम र यससम्बन्धी कानुनको सुधारमा भइरहेको ढिलाइ पनि यस्तो स्थितिका निम्ति जिम्मेवार छन् । राज्यले एकातिर, लुकिछिपी अमेरिका जानबाट रोक्नु छ, अर्कोतिर गएर पीडित बनेकालाई न्याय दिलाउनु छ । मानव तस्करीसम्बन्धी मुद्दालाई अदालतबाट छिटो निरूपण गर्ने र पीडितलाई आर्थिक क्षतिपूर्ति भराउने व्यवस्था मात्रै हुन सकेमा पनि अहिलेको अवस्थामा सुधार आउन सक्छ । न्यायका नाममा वर्षौंसम्म कानुनी उल्झनमा पर्ने अवस्था भएकैले मानव तस्करीका कैयौं मुद्दामा पीडितहरू अदालतसम्मै पुग्दैनन्, पुगेका पनि कानुनी उल्झन झेल्न नसकेर मुद्दा जारी रहेकै बखत अर्को वैदेशिक रोजगारीमा हिँड्छन् । मुख्य सवाल, मानव तस्करीमा संलग्नहरूको सोझो सम्बन्ध राजनीति र शक्तिकेन्द्रहरूसित भएकाले उनीहरू कारबाहीको दायरामा सजिलै आउँदैनन् । तसर्थ, अरू धेरै विषयमा जस्तै यसमा पनि सुधारको पहल राजनीतिक नेतृत्वले नै गर्नुपर्छ ।"
पुँजीपतिहरूको समाजवाद,"साटफेरको अर्थराजनीतिअब खोजीको विषय हो शेर्पाले एमाले र ओलीजस्ता नेतालाई कत्तिको गुन लगाएका थिए । तर, केही खोजीबाट प्रस्ट भएको छ प्रधानमन्त्री भएपछि ओलीले तिनको गुण तिरेका तिर्यै छन् । अधिकारी र शेर्पाको मृत्युअघि माघ मसान्ततिर मात्रै नेपाल ट्रस्ट ऐन, २०६४ का प्रावधानलाई यति होल्डिङ्स प्रालिको अनुकूल हुने गरी संशोधन गरिएको थियो भने, मृत्युको हप्तादिनपछि राष्ट्रपतिबाट संशोधन प्रमाणित गरिएको थियो । संशोधित ऐनको दफा ५ को उपदफा २ को क१ र दफा ५ को उपदफा ३क मा निजी व्यवसायीलाई छिराउने र तिनको हितअनुकूल नवीकरण गर्न सकिने प्रावधान राखिएको छ, त्यो पनि खुसुक्क । नेपाल ट्रस्ट ऐन, २०६४ मा अस्पताल र शैक्षिक संस्थाजस्ता सामुदायिक संस्थालाई प्राथमिकतामा राखिएकामा २०७५ को संशोधनले पर्यटकीय र व्यावसायिक कार्य सञ्चालनका लागि ढोका खोलिदिएको छ । त्यस्तै, भविष्यमा कुनै कारणवश नवीकरण नहुने सम्भावनालाई टार्न कुनै पनि बेला नवीकरण गर्न पाइने प्रावधान घुसाइएको छ । सम्झौताको अवधि सकिनु छ वर्षअघि नै रातारात सबै तारतम्य वैधानिक र कानुनी रूपमा मिलाइएको अवस्थामा नवीकरणबारे उति वैधानिक र कानुनी प्रश्न नउठ्न सक्छ, तर नियतमाथि सन्देह गर्नेहरूको ओखती छैन । राजनीतिक सत्ता र आर्थिक सत्ताबीचको लेनदेनलाई वैधानिकता दिन सकियो भने यस्ता सन्देह माथ हुँदै जाने रहेछन् । पार्टीको मुख्यालय भवनसँग राजदूत पद साटिएको वा केही अर्ब रुपैयाँसँग ऐनकानुन नै सट्टापट्टा गरिएको शंका राजनीतिक पद र सार्वजनिक सम्पत्ति भाडा दिएर कमाउने पट्टाराज मा जारी रहन्छ । नोम चोम्स्कीले भनेझैं, आजको आजै पुँजीपतिहरूको समाजवाद लागू गर्न का लागि प्रकृति र जनतासँग रहेका स्रोतसाधनलाई निजीकृत गर्नमा कन्जुस्याइँ हुने कुनै सम्भावना छैन ।सत्तारूढ नेकपा र तिनका नेताका गुरु मार्क्स र एंगेल्सले सन् १८४८ तिरै भनेका थिए, राज्य भनेको तमाम पुँजीपतिको कारोबारको सामान्य प्रबन्ध समिति मात्रै हो । यहाँका कमनिष्ठ नेताहरूले राज्य चलाउने क्रममा कम्युनिस्ट घोषणापत्रको त्यही मर्मलाई जस्ताको तस्तै लागू गर्दै छन् । मार्क्सएंगेल्सको झनाइ यथावत् लागू गर्नुजत्तिको खाँट्टी मार्क्सवादी काम अर्को के हुन सक्छ ?ट्वीटर :"
दुर्घटनाले दुखेको देश,"सोमबार प्रकाशित चालकको जबर्जस्तीले दुर्घटना, १५ को मृत्यु, १७ घाइते खबरले फेरि सबैलाई मर्माहत र भावविह्वल तुल्याएको छ । आइतबार बिहान मुढेबाट काठमाडौंतर्फ हिंँडेको बस लामोसाँघुजिरी सडक खण्ड अन्तर्गत स्वाँरा मोडमा आइपुगेपछि अनियन्त्रित भई झन्डै सय मिटर तल खसेर दुर्घटनाग्रस्त बनेको हो । घाइतेका अनुसार निर्माणाधीन कच्ची सडकमा चालकले ओभरटेक गर्दै जथाझावी बस दौडाएको, घुम्तीको वास्ता नगरी हेलचेत्र्याइँ गर्दा यात्रु अनहोनीको सिकार बन्न पुगेका थिए । दुःखसाथ भन्नुपर्छ, सिन्धुपाल्चोक जिल्लामा योसँगै मंसिर महिनामा मात्र तीनवटा यात्रुवाहक बस दुर्घटना हुँदा ४० जनाभन्दा बढीले ज्यान गुमाइसकेका छन् । यसैबीच बाग्लुङ र अर्घाखाँचीका घटना उत्तिकै हृदयविदारक बनेका छन् । अन्य साना दुर्घटनाको संख्या गनेर साध्य छैन । लामोसाँघुजिरी खण्डको विगत कोट्याउने हो भने देशको माया गर्ने जोकोही भावविभोर बन्न पुग्छ । झन्डै पाँच दशक अघि स्वीट्जरल्यान्ड सरकारले कुनै डोजर, एस्काभेटर प्रयोग नगरिकनै कुटो, कोदालोको भरमा उक्त जैविक सडक निर्माण गरिदिएको जहाँ ठूला सवारी साधन प्रवेश गर्न पाउँदैनथे । तर हामीले पहाडी सौन्दर्यको महत्त्व बुझेनौं, अनुपम सडक मार्गमा विध्वंस मच्चाएर कुरूप बनायौं, अप्ठ्यारो पहाडी भूखण्डमा ठूला गाडी जथाभावी दौडाउने वातावरण तयार गरेर सडकलाई मृत्युभूमिमा परिणत गरिदियौं । अब मुलुकभर यस्तै हालत भइसक्यो । खासगरी पहाडी इलाकामा जथाभावी बनाइएका सडकमा दिनहुँजसो सवारी दुर्घटना भएका खबर आइरहेका छन् । मुलुकभर आतंक मच्चिएको छ, दिनप्रतिदिन सडक यात्रा त्रासदीपूर्ण बन्दै गएको छ, खण्डहर र अव्यवस्थित सडकमा मृत्यु कराएको आभाष हुनथालेको छ । दुर्घटना न्यून गर्न सरकारी, निजी क्षेत्र संवेदनशील बन्लान् भन्ने आशा निराशामा परिणत भएको छ । बरु जनताको पीडालाई हँसिमजाकको विषय बनाइएको छ । भुवनेश्वर शर्मा, चन्द्रागिरि२, काठमाडौं पछिल्ला दिनहरूमा सवारी दुर्घटनामा परेर ज्यान गुमाउनेहरूको संख्या बढ्दै गइरहेको छ । दोलखाको कालिञ्चोकबाट भक्तपुर आउँदै गरेको बस दुर्घटनामा परेर ठूलै संख्यामा मानिसहरूले ज्यान गुमाएको खबरले मर्माहत बनाएको छ । विशेषगरी चाडबाडको मुखमा यात्रुहरूको चाप बढ्ने हुनाले सबैलाई छिटो गन्तव्यमा पुग्नुपर्ने र बसमा कोचाकोच गर्दा दुर्घटना बढ्ने गरेको थियो । तर अब बस दुर्घटना भएर यात्रुको मृत्यु हुनु सामान्यजस्तै भइसक्यो । यति धेरै दुर्घटना बढिरहँदा पनि यसको न्युनीकरणमा कतैबाट पहल नहुनु विडम्बना नै हो । कहिले चालकको लापरबाही, कहिले सडकको दुर्गति त कहिले सवारी साधनको मर्मतसम्भारमा ध्यान नदिनाले दुर्घटना निम्तिरहेका छन् भन्ने समाचार सुन्दा कानै दुःखिसक्यो । यसरी दुर्घटनाका शृङ्खला एकपछि अर्को गर्दै दिनदिनै बढिरहँदा पनि राज्यले सुनेको छैन । यति धेरै दुर्घटना बढिरहँदा पनि यातायात व्यवसायीहरू के हेरेर बसेका छन् ? यदि सवारी दुर्घटनाको कारण चालक नै बनिरहने हो भने कसको विश्वासले बसमा यात्रा गर्नु ? बसमा यात्रा गर्ने यात्रुहरूले बसमा सवार हुँदा चालकभन्दा अरु कसैको पनि विश्वास र भरोसा गरेको हुँदैन । यात्राको क्रममा यात्रुका लागि चालक भनेको भगवानसरह नै हो । तर चालकको लापरबाहीबाट दुर्घटनामा ज्यान गुमाउनुपर्दा सार्वजनिक बसमा यात्रा गर्न डरमर्दो छ । यसरी दुर्घटना बढिरहँदा पनि राज्य किन चुप ? के यसमा राज्यको दायित्व छैन ? गोविन्द विक, बुनपा१२, कपन, काठमाडौं"
टाढैबाट नमस्ते,"मंसिर २६ गते प्रकाशित संसदभित्रै यौन हिंसाले ध्यानाकर्षण गर्यो । विधि निर्माण गर्ने र कार्यान्वयनका निम्ति सरकारलाई प्रेरणा गर्ने तहमा बसेका सांसदहरूबाटै विधिको खिल्ली उडाउने हर्कत हुनु ज्यादै अशोभनीय कुरा हो । प्रायः हाम्रो देशका ओहदा प्राप्त व्यक्तिहरूमा उच्च तहको पद प्राप्त गरेपछि ऊ सर्वज्ञ बन्छ । उसले जे गरे वा बोले पनि सर्वस्वीकार्य हुन्छ, सबैले मान्नुपर्छ भन्ने भ्रम छ । गण्डकी प्रदेशसभा सदस्य पुष्पा केसी (भण्डारी) ले संसदमा नै पुरुष सांसदले यौनहिंसा गरेको गुनासो गर्नुभएको रहेछ । हामी पूर्वीय दर्शनमा बाँचेको सामाजिकतामा छौं । हम्रो शास्त्र (पूर्वीय) ले परपुरुष र महिलालाई एकअर्कोले टाढैबाट हात जोडेर नमस्कार गर्न सिकाएको छ, हग गर्न होइन । अब हात मिलाउने पाश्चात्य संस्कार त्यागौं । टाढैबाट नमस्तेको मर्यादा रोजौं । छन्दोविज्ञान दाहाल, कामनपाबौद्ध ६, काठमाडौं"
फेरि पनि छाउकै कुरा,"पश्चिम नेपालका अधिकांश जिल्लामा छाउपडी प्रथा ठूलै आकारमा बाँकी रहेको र वर्षेनि निर्दोष महिलाहरूले यसैका कारण जीवन गुमाइरहेका छन् । जनजाति समुदाय बाहेक मध्ये या पूर्वी नेपालमा पनि गहिरो रुढिवादी चिन्तनका कारण नजानिँदो हिसाबले छाउपडी प्रथा निरन्तर चलेकै छ । पढेगुनेका, जानेबुझेका भनिएका महिलाहरू पनि महिनामा चार दिनका लागि बिटुलो भैयो भनेर पाखा लाग्ने गर्छन् । यो हदैसम्मको पछौटे चिन्तन हो । यो चिन्तनमा परिवर्तन नआएसम्म साँचो अर्थको सामाजिक विकास वा समृद्धि हुनेवाला छैन । हाम्रो देशको शिक्षाले यस्तो गम्भीर विषयलाई विद्यालयमा किन सिकाउन सकेन ? महिनावारीमा आमाहरू अपवित्र हुन्छन् भने तिनले जन्माएका छोराहरू कसरी पवित्र हुन्छन् ? जबकि महिलाहरू महिनावारी नभएसम्म सन्तान उत्पादन सम्भवै छैन । यही कारणले पनि रजस्वलालाई समाजले झन् महत्त्व दिनुपर्ने होइन र ? कतिपय विकसित देशमा पहिलोपटक रजस्वला भएकी छोरीलाई भव्य बधाईसाथ परिवारमा भोज गर्ने चलन छ भन्ने सुनिन्छ । हाम्रो समाजमा भने उल्टो चलन छ, यसले लाज लागेर आउँछ । मासिक स्रावका बारेमा विज्ञानले परिभाषा गरिसकेको विषयलाई कतिन्जेल रुढिवादी चस्माले हेर्ने हो ? छाउ भएका बेला छाउगोठमा नबस्दा देवीदेउता रिसाउँछन् र अनिष्ट हुन्छ भनी पत्याउनु भनेको वनको बाघले होइन, मनको बाघले खाएको अवस्था हो । सरोकारवाला वा समाजका शिक्षितहरूले राम्ररी मनन गरुन् । कृष्ण कुम्पुरे, धादिङ"
सीमाको सकस,"नेपालीहरूले भारतीय सीमाहरूमा दुःख भोग्नुपरेको कथाव्यथाको समाचारले मनै खिन्न पार्यो । म पनि केही वर्षअघि भारतको चेन्नईको भ्रमणमा केही साथीहरूको साथ गएको थिएँ । हामी पश्चिम नेपालको नौतन्वाको नाकाबाट चेन्नई गएका थियौं । एक हप्तापछि हामी फर्केर नौतन्वाको नाका भएर नेपाल प्रवेश गर्नुपर्ने थियो । हामी अलिक रात परेपछि नौतन्वाको नाकामा आइपुग्यौं । भारतीय नाका काटेर नेपालमा बास बस्ने योजनासाथ हामी अगाडि बढिरहेका थियौं । जब हामी नौतन्वाको नाकामा आइपुग्यौं, त्यहाँ भारतीय सुरक्षाकर्मीहरूको ज्यादती सुरु भयो । हामी सबैलाई लाइनमा राखियो । यति राति किन तिमीहरू यहाँ आएको ? अनेक थरी प्रश्नहरू गर्दै दुःख दिने काम सुरु गरियो । एकजना मित्रले केही प्रतिवाद गर्न खोजेका थिए । ३४ जना भारतीय सुरक्षाकर्मीहरूले झापडैझापडले हाने । त्यो दृश्य देखेपछि अरु सबै निरीह बनेर बस्नुको विकल्प रहेन । अन्त्यमा हरेकबाट तीन सय भारु लिएर उनीहरूले नेपाल छिर्न दिए । हवाइजहाजबाट दिल्ली यात्रामा त त्यस्तो दुःख पाइएको थिएन । मैले मनमनै संकल्प गरेको छु फेरि कहिल्यै पनि भारतीय नाका भएर यात्रा गर्नु नपरोस् । रेशमकुमार सुनुवार, बौद्ध, काठमाडौं"
बीपीमहेन्द्रको दोषी चश्मा,"अन्त्यमा,बीपीमा नजिकको घटनाक्रम र त्यसले ल्याउने परिणामबारे सुझबुझ राख्नमा दृष्टिदोष देखिन्छ । तात्कालिक घटनाक्रमले जता लतार्यो, उतै लतारिने प्रवृत्ति देखिन्छ उनमा । तर, त्यसभन्दा माथि उनमा एउटा भव्य युगचेत थियो, प्रजातन्त्रको विकल्प अधिनायकवाद हुनै सक्दैन भन्ने । अल्पदृष्टिको कमजोरीलाई उनको प्रजातन्त्रप्रतिको असीम प्रतिबद्धताले, त्यही प्रजातन्त्र प्राप्तिका लागि भोगेको कठोर कारावास, प्रवासका दिनहरूको दृढतापूर्वक सामनाले छोपिदिएर विरलाकोटि नेताका रूपमा उनको कद अग्लो बनाएको छ । नत्र त आफ्नै निर्वाचित सरकारसम्म जोगाउन नसक्ने, राजाका षड्यन्त्रहरूको सामना गरेर त्यसलाई विफल बनाउन नसक्ने, सेनाको लोकतान्त्रीकरणको होस सैन्यबन्दी बनेपछि मात्र आउने, संविधानसभाको युगीन आवाजलाई संसदीय चुनावसँग साटफेर गर्ने, सत्तामा छँदा अरूमाथि दमन गर्ने बीपी कमजोरीको उत्तिकै अग्लो रासमा उभिएका छन् । महेन्द्रमा भने तत्कालीन समयलाई देख्न सक्ने नजिकको दृष्टि तेज देखिन्छ भने आफ्ना कदमले ल्याउन सक्ने दीर्घकालीन असर खुट्याउन सक्ने क्षमता कमजोर । २०१७ सालमा उनले जुन बाटो समाते, त्यसले देशलाई दीर्घकालीन विकल्प दिएन । कालान्तरमा त्यो देशको तीसवर्षे आयुको बरबादीका रूपमा दर्ज भयो । उनैका छोरा उनले लादेको व्यवस्था थेग्न नसकेर पूर्ववत् बहुदलीय लोकतन्त्रको बाटामा फर्कनुपर्यो । बरु त्यसले विवाद र बहसभन्दा माथि मानिने परम्परागत राजतन्त्रको विकल्पमा गम्भीरतापूर्वक सोच्न नागरिकहरूलाई बाध्य बनायो । प्रकारान्तरले राजतन्त्र अन्त्यको जग नै महेन्द्रको दूरदृष्टिको क्षमता मठारिएको पुस १ को घटना मञ्चित गर्ने त्यही दोषी चेतको परिणाम बनिदियो ।ट्वीटर :"
बिनानिष्कर्ष टुंगियो राष्ट्रसंघीय जलवायु सम्मेलन,"म्याड्रिडमा दुई साताभन्दा बढी चलेको जलवायु परिवर्तनसम्बन्धी राष्ट्रसंघीय सम्मेलनमा हरितगृह ग्यास उत्सर्जन कटौती, कार्बन व्यापारको व्यवस्थापन, जलवायुजन्य क्षति तथा नोक्सानीमा लगानी र जलवायु वित्तलगायत विषयमा ठोस सहमति हुन सकेन । निर्धारित दिनभन्दा दुई दिन बढी चलेको जलवायु वार्तामा सहमति जुट्न नसकेपछि धेरै विषयमा अर्को वर्ष युकेको ग्लास्गोमा हुने २६ औं सम्मेलन (कोप२६) मा फेरि छलफल हुने भएको छ । खासगरी अति कम विकसित र टापु मुलुकहरूले जलवायु परिवर्तनको मुख्य कारक मानिएको हरितगृह ग्यास उत्सर्जन कटौतीमा नयाँ वाचा गर्न विकसित मुलुकलाई दबाब दिए पनि उनीहरू अन्तिमसम्मै टसको मस भएनन् । कोप२५ को अध्यक्षता गरेकी चिलीकी वातावरणमन्त्री क्यारोलिन समिटले अन्तिम अवस्थासम्मै महत्त्वाकांक्षी परिणाम निकाल्न प्रयत्न गरे पनि विकसित मुलुकहरू नयाँ वाचा गर्न तयार भएनन् । आइतबार दिउँसोसम्म उनले जलवायु परिवर्तनसम्बन्धी राष्ट्रसंघीय संरचना महासन्धि (यूएनएफसीसीसी) का सबै पक्ष मुलुकलाई राखेर परिणाम निकाल्न प्रयत्न गरे पनि परिणाम उनले चाहे जस्तो आएन । अति कम विकसित र टापु मुलुकले ग्लास्गोमा अर्को वर्ष हुने सम्मेलनअघि सबै देशले जलवायु परिवर्तनविरुद्ध जुध्ने महत्त्वाकांक्षी योजना तयार गर्न दबाब दिएका थिए तर धेरै हरितगृह ग्यास उत्सर्जन गर्ने चीन, अमेरिका, ब्राजिल, रूस, क्यानडा, भारतलगायत मुलुकले तत्कालै त्यस्तो वाचा गर्न नमानेपछि सम्मेलन दुई दिन लम्बिएको थियो । शुक्रबारै सकिनुपर्ने सम्मेलन आइतबार दिउँसोसम्म जारी थियो । हरितगृह ग्यास उत्सर्जन कटौतीको सीमा फेरबदल गर्नु आवश्यक नै नभएको दलिल विकसित मुलुकहरूले दिई नै रहे । अति कम विकसित र टापुजन्य मुलुकहरूको मुद्दालाई युरोपेली संघले सहयोग गरेको थियो । विश्वको तापक्रम वृद्धि १५ डिग्री सेल्सियसमा सीमित राख्न अहिले भइरहेको उत्सर्जन कटौती आवश्यक पर्छ । पेरिस सम्झौताले पनि त्यही भनेको छ तर विकसित मुलुकहरूले हरितगृह ग्यास कटौतीमा आफ्ना योजना परिमार्जन नगर्ने हो भने त्यो सम्भव नभएको वातावरणविदहरूको विश्लेषण छ । जलवायुजन्य जोखिम भोगिरहेका नेपालसहितका कम विकसित र टापु मुलुकहरूले दिनप्रतिदिन जलवायुले विपत्ति निम्त्याउने क्रम बढिरहेको भनी विज्ञानलाई विकसित मुलुकहरूले लत्याएको आरोप लगाएका छन् । यूएनएफसीसीका अनुसार अर्को वर्षसम्ममा आफ्ना राष्ट्रिय योजना (एनडीसी) सुधार्न ८४ मुलुकले प्रतिबद्धता जनाएका छन् । ७३ मुलुकले सन् २०५० सम्ममा हरितगृह ग्यास उत्सर्जन शून्यमा झार्ने दीर्घकालीन योजना तयार पार्ने प्रण गरेका छन् ।जलवायुजन्य जोखिम र हानिनोक्सानी सम्बोधन गर्न आवश्यक आर्थिक लगानी (वित्त) का लागि अलग्गै व्यवस्थित संरचना यो सम्मेलनले बनाउने अपेक्षा पनि तुहिएको छ । यो विषय अर्को वर्ष ग्लास्गोमा हुने सम्मेलनमै चरणबद्ध छलफल हुने निर्णय भएको छ । महत्त्वाकांक्षी निर्णय लिन पक्ष मुलुकहरूलाई झकझक्याएका राष्ट्रसंघका महासचिव एन्टोनियो गुटेरेसले सम्मेलनले नतिजा नदिएकामा आफू निराश भएको बताएका छन् । उनले ट्वीटरमा लेखेका छन्, अन्तर्राष्ट्रिय समुदायले जलवायु परिवर्तनका कारण उत्पन्न संकट समाधान गर्न अनुकूलन र वित्तको अभिलाषा बढाउने महत्त्वपूर्ण अवसर गुमायो तर हामीले हार मान्नु हुँदैन र म यो मुद्दा त्याग्नेछैन ।"
सीद्वारा लामको प्रशंसा,"हङकङ (रोयटर्स) चिनियाँ राष्ट्रपति सी चिनफिङले हङकङमा हालै भएका प्रदर्शनबीच शासनसत्ता सञ्चालनको साहसिक कार्य गरेकी भन्दै कार्यकारी प्रमुख क्यारी लामको प्रशंसा गरेका छन् । हङकङको पछिल्लो अवस्थाबारे जानकारी दिन शनिबार बेइजिङ पुगेकी लामले सोमबार राष्ट्रपति सीसँग भेटवार्ता गरेकी हुन् । मुख्य भूमि चीनअन्तर्गत शासित भएयता हङकङको अवस्था सन् २०१९ मा निकै जटिल र अप्ठ्यारो रह्यो, राष्ट्रपति सीले स्थानीय सञ्चार माध्यमसँग भने । लामसँगको भेटपछि सीले हङकङमा जारी राजनीतिक संकटप्रति नयाँ कदम चाल्ने दाबी चिनियाँ सरकारी सञ्चारमाध्यमले गरेका छन् । उनीहरूका अनुसार त्यस्ता कदममध्ये मन्त्रिपरिषद् पुनर्गठन मुख्य हुन सक्छ । यसअघि केही सञ्चार माध्यममा उनले लामलाई विस्थापित गर्न लागेको समाचारसमेत प्रकाशित भएका थिए । गत जुनमा विवादास्पद सुपुदर्गी विधेयक पारित गराउने हङकङ सरकारको योजनाको विरोधमा लोकतन्त्र पक्षधरले सुरु गरेको प्रदर्शन अझै जारी छ ।"
मलेसिया मार्बल आर्टमा नेपाली,"काठमाडौं (कास) मलेसियामा जारी बृहत् अन्तर्राष्ट्रिय कला कार्यशाला इन्टरनेसनल मार्बल आर्टर् क्याम्प मा ४ नेपाली कलाकार सहभागी भएका छन् । कार्यशालामा नेपालसहित ६ देशका १९ मूर्तिकार सहभागी छन् । कलाकर्मी राजन काफ्लेका अनुसार १३ दिनसम्म चल्ने यो कार्यशालामा समसामयिक विषयका कृति प्रदर्शनमा रहेको र यी कलाकृति लान्कावी विमानस्थलमा स्थायी प्रदर्शनीमा राखिँदै छ । कार्यशालामा नेपाली कलाकार भुवन थापा (गुल्मी), लक्ष्मण भुजेल (मकवानपुर), राजु पिठाकोटे (इलाम) र गंगाधर सारु (झापा) सहभागी छन् ।कलाकार थापाले तिमी र म शीर्षकमा नेपाल र मलेसियाबीचको सम्बन्धलाई झल्काउने गरी बिम्बात्मक शैलीमा मूर्ति प्रदर्शन गरेका छन् भने भुजेलले अस्तित्व विषयमा डुंगा र नारीको सम्मिश्रणमा समुद्रको छालसँग जुधिरहेकी नारीको बिम्ब उतारेका छन् । यसैगरी, पिठाकोटेले कनेक्सन थिममा व्यक्ति, समाज र राष्ट्रको सम्पर्कसूत्रलाई मूर्तिकलामा प्रस्ट पारेका छन् । अर्का मूर्तिकार सारुले सशक्तीकरण विषयमा अर्धमूर्त शैलीमा नारीलाई देखाएका छन् । कार्यशालामा नेपाल र मलेसियासहित इन्डोनेसिया, बेल्जियम, इटाली, थाइल्यान्ड र री युनियन आइल्यान्डको सहभागिता छ ।"
सपना हराएको मान्छे,"मुलुकवासीका लागि राजधानी सपनाको सहर पनि हो । धेरैले धेरै सपना बोकेर सहर पस्छन् । कतिका सपना पूरा होलान्, कति सहरमै हराउलान् । तर त्यसको कुनै लेखाजोखा छैन तर यतिबेला त्यस्तै सपनाको झोला बोकेर कतार जान गाउँदेखि हिँडेको रुद्रप्रसाद पोखरेलको झोला काठमाडौंमा अचानक हरायो । भीसा लागेको पासपोर्ट र ऋण काढेर ल्याएको ८५ हजार नगदसहितको झोला काठमाडौंको भीडभाडबाट हराएपछि रुद्र बिलखबन्दमा परेको छ । झोला खोजेर आफ्नो सपना साकार पार्न रुद्रले गरिरहेको संघर्षको कथालाई समेटेर तयार पारिएको नाटक झोला हराएको मान्छे बुधबारदेखि राजधानीको अनामनगरस्थित मण्डला थिएटरमा नियमित मञ्चनमा छ ।स्लिम जीवनको लेखन तथा दीपेन्द्र शाहीको निर्देशन रहेको उक्त नाटकले झोलाको खोजीमा रहेको रुद्रमार्फत सहरी जीवनको चिरफार गर्ने प्रयास गरेको छ । राजधानीमा रुद्रले मगज हराएकादेखि, संस्कार हराएका र आवाज हराएकासम्मका अनगिन्ती लाचार पात्रहरू भेट्छ । घर बनाएर आमालाई पाल्ने मीठो सपना देखेर पैसा कमाउन कतार जान हिँडेको रुद्रको विदेश उड्नु अघिल्लो दिन नै झोला हराएको छ । झोला खोजिदिने आश्वासनमा गाउँले दाइले दुरुपयोग गर्छ । भाँडा मझाउनेदेखि आफ्ना खुद्रा व्यापारमा लदाउँछ । न झोला भेटिन्छ, न त रुद्रले विदेश जाने सपना त्याग्छ ।नाटकले केही उपकथामार्फत राजधानी र राजधानीवासीमा हराउँदै गएको मानवीयता, सहयोगी भावना, सामाजिक संस्कारलाई कटाक्ष गरिदिएको छ । नाटकका एक पात्र भन्छन्, यहाँ हर चिजमा मिसावट छ । खुसीसँग दुःख मिसिएको छ, आफ्नोपनसँग एक्लोपन, धूलोसित धूवाँ, सम्बन्धसँग स्वार्थ मिसिएको छ । रोजगारीको नाममा होस् वा पढाइको, पछिल्लो दशक देशबाट बिदेसिनेको संख्या बर्सेनि बढ्दो क्रममा छ । राजनीतिक अस्थिरता र त्यससँगै मौलाएको भ्रष्टाचार, कुशासनले विकास निर्माण ठप्प छ । युवा बेरोजगार टड्कारो समस्या हो । वियोगान्त शैलीमा प्रस्तुत गरिए पनि नाटक झोला हराएको मान्छेले युवालाई गाउँ फर्केरै आफ्नो सपना साकार पार्न सकिन्छ भन्ने सकारात्मक सन्देश दिन खोजेको छ ।झोला हराउने मूल पात्र रुद्रको भूमिकामा लेखक स्लिम स्वयं अभिनीत छन् । उनले आफ्नो लेखनलाई अभिनयमार्फत पनि पूरापूर न्याय गरेका छन् । केही दृश्य लामा छन् । जसले नाटकलाई विषयान्तर गराउन खोजे पनि दर्शकका लागि भने मनोरञ्जनात्मक छ । निर्देशकले नाटकमा पात्रको विविधता, संगीत र उपकथाको संयोजनलाई प्रभावकारी बनाएका छन् । अभिनयमा स्लिम जीवन उम्दा देखिएका छन् भने अन्य कलाकार पनि फिक्का लाग्दैनन् । रंगमञ्चमा प्रायः नयाँको बाहुल्य रहेको टिम भए पनि नाटकलाई गहकिलो ढंगले पस्किइएको छ ।"
कविकुञ्ज प्रज्ञाअन्तर्गत,"काठमाडौं (कास) महाकवि लक्ष्मीप्रसाद देवकोटाको मैतीदेवीस्थित कविकुञ्ज नेपाल प्रज्ञा प्रतिष्ठानका नाममा आएको छ । एक वर्षअघि सरकारले कविकुञ्जमा महाकविकै नाममा साहित्यिक संग्रहालय बनाउने घोषणा गरेको थियो । सोही प्रक्रियाअनुरूप आइतबार कविकुञ्ज प्रज्ञाका नाममा आएको हो । महाकवि देवकोटाकै निजी निवास रहेको १२ आना १ दाम जग्गामा छिट्टै महाकवि लक्ष्मीप्रसाद देवकोटा संग्रहालय बन्ने बताइएको छ । उनको परिवारको हकभोगमा रहेको जग्गालाई नेपाल सरकारले मुआब्जा दिई संग्रहालय बनाउन लागेको हो । सोमबार कमलादीस्थित प्रज्ञामा पत्रकार सम्मेलन गर्दै कुलपति गंगाप्रसाद उप्रेतीले जग्गा गुठी संस्थानको स्वामित्वमा रहेको कारण प्रज्ञालाई पनि देवकोटा परिवारलाई जस्तै भोगाधिकार मात्र प्राप्त भएको बताए । कविकुञ्ज रहेको स्थानमा मौलिकता नमर्ने गरी चारतले भवन निर्माण गरिने छ । उप्रेतीका अनुसार पहिलो तल्लामा देवकोटाले आफ्नो जीवनकालमा मुलुकभित्र तथा बाहिर गई नेपाल चिनाउने गरी व्यक्त गरेका विचार, भाषण, वाचन गरेका कविताको अडियो तथा भिडियो सामग्री रहनेछन् । दोस्रो तलामा उनको जीवनवृत्त झल्काउने सामग्री, तस्बिर, वस्त्र राखिनेछ । तेस्रो तलामा बनाइने पुस्तकालयमा देवकोटाबारे लेखिएका लेख रचना, उनका कृति संग्रह गरिनेछ । त्यस्तै संग्रहालयको चौथो तलामा छलफल, विचार, गोष्ठीका लागि सभाकक्ष हुनेछ । देवकोटासँग सम्बन्धित तर छरिएर रहेका प्रत्येक सामग्री संकलन गर्नेछौं, कुलपति उप्रेतीले भने ।"
साहित्यमा नयाँ उत्साह,"सुरुकै दिनमा झरी परेपछि धेरैको अड्कल थियो, यसपल्ट साहित्य महोत्सव खल्लो हुने भयो । गत शुक्रबार हतारहतार कार्यक्रमस्थल फेवा किनारको बाराहीघाट चौरबाट नजिकैको रेस्टुरेन्टमा सार्नुपर्यो । सहभागिता भने उत्साहजनक भयो ।महोत्सवमा साहित्य, कला, राजनीति, शिक्षा, लैंगिकता, चलचित्र, पत्रकारितालगायत ४० सेसनमा छलफल भए । पाठकले आफ्नो मन पर्ने लेखकसँग एकाकार गर्ने मौका पाए । फ्यान ले मन पर्ने अभिनेतासँग सेल्फी खिच्ने अवसर पाए । कतिपय पाठक आफूलाई मन पर्ने लेखकलाई गुलाबको फूल बोकेरै महोत्सवस्थल पुगे । डासन्दुक रुइतलाईसमेत अटोग्राफ दिन भ्याइनभ्याइ भयो । बंगाली मूलका लेखक मनोरञ्जन व्यापारी धेरै पाठकले घेरिए ।बुकवर्म फाउन्डेसनले गरेको आठौं नेपाल साहित्य महोत्सव ज्ञान हासिल गर्ने, अनुभव साटासाट गर्ने, विचार मन्थन गर्ने थलो बन्यो । फाउन्डेसनका निर्देशक अजित बरालले महोत्सवले फेरि एकपल्ट साहित्यमा नयाँ उत्साह थपेको बताए । महोत्सवलाई अन्तर्राष्ट्रियस्तरको बनाउन डीएससी दक्षिण एसियाली साहित्य पुरस्कार ले पनि भूमिका खेल्यो । दक्षिण एसियाकै प्रसिद्ध पुरस्कारबाट पुरस्कृत लेखक महोत्सवको अन्तिम दिन घोषणा भयो । भारतीय लेखक अमिताभ बाग्चीको उपन्यास हाफ द नाइट इज गन ले पुरस्कार पयो । २५ हजार डलरको उक्त साहित्य पुरस्कार परराष्ट्रमन्त्री प्रदीप ज्ञवालीले हस्तान्तरण गरे । सुरिना नरुला र मनहाद नरुलाद्वारा सन् २०१० मा स्थापित पुरस्कारको यो नवौं संस्करण हो । पुरस्कार निर्णायक संयोजक भारतको दिल्ली विश्वविद्यालयका पूर्वप्राध्यापक तथा लेखक हरिश त्रिवेदी थिए ।ॅदेउता चाहिन्छ कि छोरी ?महोत्सवको अन्तिम दिन अछामकी छाउपडी पत्रकार का रूपमा चिनिएकी मेनुका ढुंगानाले छाउ विद्रोहको कथा सुनाइन् । सामूहिक छाउ गोठलाई बैठक घर बनाउन गरेको संघर्षको बेलिविस्तार लगाइन् । छाउ विद्रोह शीर्षकको सेसनमा उनले भनिन्, देउता चाहिन्छ कि छोरी भनेर विद्रोह नगरेको भए आज यो ठाउँमा हुने थिइनँ । उनले पश्चिममा छाउपडी प्रथा कायम रहनुमा राजनीतिक दललाई पनि दोष दिइन् । राजनीतिक पार्टीले चुनावका बेला आफ्नो घोषणापत्रमा छाउपडी प्रथा उन्मूलन गर्ने मुद्दा कहींकतै नसमेटेको उल्लेख गरिन् । राष्ट्रिय मानव अघिकार आयोगकी आयुक्त मोहना अन्सारीले छाउपडी कायम रहनुको जड पुरुषवादी सोच भएको बताइन् । जति पनि धार्मिक ग्रन्थ लेखिएको छ, ती सबै पुरषले लेखेका छन्, उनले भनिन्, उनीहरूले महिलाका निम्ति मात्रै छुट्टै नियम बनाए, अहिले पनि त्यसैको निरन्तरता कायम छ । महोत्सवमा अभिनेता विपीन कार्कीदेखि लेखक सौरभ, राजनीतिज्ञ प्रदीप गिरिसम्मले बहस गरे । महोत्सवकै अवसर पारेर कविशिरोमणि लेखनाथ पौड्यालको जन्मथलो कास्कीको लेखनाथ नगरपालिकामा पर्ने अर्घौंअर्चलेमा शिरोमणि संग्रहालय अवलोकन, शिरोमणि विमर्श, काव्यवाचन तथा पदयात्रा कार्यक्रम सम्पन्न भयो । अन्तिम दिनको पहिलो सत्र रह्यो, पात्रको तयारी । यसमा स्वेच्छा राउतसँग गफिए, विपीन कार्की, सुरक्षा पन्त र सौगात मल्ल । यो सेसनमा उनीहरूले फिल्ममा पात्रको भूमिका निर्वाह गर्न अपनाएका र गरेका संघर्षको बेलिविस्तार लगाए । महिनौं लगाएर गरेको तयारीपछि फिल्म आउँदा आफूहरूलाई खुल्दुली हुने गरेको उनीहरूको भनाइ थियो ।"
कुटुम्बको साथमा आरिफ र मोनिष,"काठमाडौं (कास) उत्कृष्ट नेपाली सांगीतिक सहकार्य छुट्टेलान् टुबोर्ग ओपन सेसन्स् २ मार्फत सार्वजनिक भएको छ । आफ्नो प्रतिभामार्फत नेपाली संगीत बजारमा चिनिएका टुबोर्ग ड्रिम बिग प्रोजेक्ट का विजेताहरू, आरिफ रौफ र मोनिष निरौलाका साथमा प्रस्तुत गरिएको उक्त गीतले टुबोर्ग ओपन सेसन्स्को अवधारणा पूरा गरेको छ । टुबोर्ग ओपन सेसन्स् २ को मञ्चमा आरिफ र मोनिषले लोकप्रिय ब्यान्ड कुटुम्ब का साथमा भावपूर्ण प्रस्तुति पेस गरेका हुन् ।छुट्टेलान् को प्रस्तुतिमा आरिफ र मोनिषको गायन रहेको छ भने, टुङ्ना र अर्बाजोमा अरुण मानन्धर, सारंगीमा किरण नेपाली, पर्कुसनमा पवित महर्जन र राजु महर्जन, मुरलीमा रुबिन श्रेष्ठ साथै इफेक्ट्समा सिद्धार्थ महर्जन रहेका छन् । नेपालका सांस्कृतिक बाजाहरूको आवाज बढावा र संरक्षण गर्दै आइरहेको कुटुम्ब प्रतिष्ठित र लोकप्रिय फल्कइन्स्ट्रुमेन्टल ब्यान्ड हो । सांगीतिक विविधतामा विश्वास राख्ने कुटुम्बले हालसम्म ७ वटा इन्स्ट्रुमेन्टल एल्बम निकालेको छ ।टुबोर्ग ओपन सेसन्स् एक युट्युब सिरिज हो, जसमा विभिन्न प्रचलित कलाकारको लाइभ स्टुडियो रेकर्डेड प्रस्तुतिहरू पेस गरिन्छ ।"
फागुन ३० मा फुल्दै नीरफूल,"काठमाडौं (कास) फिल्म नीरफूलले नयाँ रिलिज डेट तय गरेको छ । आउँदो फागुन ३० गते फिल्म मुलुकभर रिलिज हुने बताइएको छ । भूकम्पका कारण बिछोडिएका एक परिवारको प्रेमकथा आधारित फिल्म सञ्चारकर्मी फूलमान वलले निर्देशन गरेका हुन् । गणेश हिमाल क्षेत्रमा पर्ने धादिङको रुबी भ्याली र काठमाडौंमा छायांकन गरिएको फिल्ममा दयाहाङ राई, रेखा थापा, शान्ति वाइबा, बुद्धि तामाङ, पुष्कर गुरुङ, जिम्मे छ्योइकी घिसिङ, राजन खतिवडा, सरोज अर्याल, सरिता गिरीलगायतले अभिनय गरेका छन् ।फिल्ममा अभिनेत्री रेखा विशेष भूमिकामा छिन् । दयाहाङको जोडीका रूपमा देखिने रंगकर्मी शान्ति वाइबाको यो डेब्यु फिल्म हो । मेलिना राईको तिमीले बाटो फेर्यौ अरे गीतको किड भर्सन कभर सङ गाएर युट्युबमा चर्चा कमाएकी बालगायिका जिग्मे छ्योइकी घिसिङ दयाहाङकी छोरीका रूपमा छिन् । फिल्मको पटकथा निर्देशक वल र सचिन घिमिरेले लेखेका हुन् भने सचिन एसोसिएट निर्देशकका रूपमा पनि छन् । निर्देशक वलले धादिङको रुबी भ्यालीको एक परिवारमार्फत भूकम्पको बेलाको मानवीय संघर्ष र मनोविज्ञान पस्किन खोजेको बताए । रुबी भ्याली क्षेत्रको भूगोल र संस्कृति फिल्ममा बोनसका रूपमा हुने उनको दाबी छ । फिल्मको निर्माणमा सहकार्यको मोडल अपनाइएको उनले जनाए । फ्रेन्ड्स अफ नेपालम्यान्मार फ्रेन्डसिप काउन्सिलसितको सहकार्यमा सेलो प्रोडक्सनले निर्माण गरिरहेको फिल्मको कार्यकारी निर्माता भने दुबईकी डोमा सोनाम हुन् । निर्माताका रूपमा कतारबाट माया केसी, बेलायतबाट दीपक श्रेष्ठ, इजरायलबाट चन्द्रमाया तामाङ, जापानबाट उदय लामा, अमेरिकाबाट रोज लामा, कोरियाबाट दिनेश लम्तरी मगर र नेपालबाट दिजेश श्रेष्ठ, तेन्जिन सोनाम लामा, गणेश थापा, अशोक थापा र विके श्रेष्ठलगायत छन् । प्रमोद कार्कीको छायांकन, अर्जुन पोखरेलको संगीत रहेको फिल्मको सम्पादन निमेष श्रेष्ठ र वितरक गोविन्द शाही र मनोज राठी रहेका छन् ।"
गुरूकुलमा छिँडीभरिको आकाश,"विराटनगर (कास) आरोहण गुरुकुलमा छिँडीभरिको आकाश नामक नाटक प्रदर्शन सुरु गरिएको छ । आख्यानकार परशु प्रधानको कथामा आधारित नाटक हाटखोलास्थित आरोहणको सुशीला कोइराला नाटकघरमा मञ्चन गरिएको हो । विराट आदर्श साहित्य मञ्चले तयार पारेको नाटकमा दुर्व्यसनविरुद्ध चेतनामूलक सन्देश समेटिएको छ । कुलतमा फसेको परिवारको अवस्था उजागर गरिएको नाटकको निर्देशन दीपक कटवालले गरेका छन् । नाटकमा सन्देश बाराकोटी, अनुषा कटवाल, रमेश तिमल्सिना, अनिल खत्री, एन्जल बस्नेत, उमेश पौडेल, माजिद अन्सारी, पार्वती कटवाल, अनुषा भण्डारीलगायतको अभिनय रहेको छ ।"
अनुवादको आराधना,"काठमाडौं (कास) साहित्यकार गोविन्दराज भट्टराईकृत अंग्रेजी निबन्ध संग्रह पिल्ग्रिमेजेजको नेपाली अनुवाद आराधना बजारमा आएको छ । लेखक टेकनारायण ढकालले निबन्ध संग्रहको अनुवाद गरेका हुन् । शनिबार राजधानीमा आयोजित एक समारोहमा आराधना कृति लोकार्पण गरियो ।अनुवादक ढकालका अनुसार संग्रहमा नियात्रा, संस्मरण, प्राज्ञिक चिन्तनसहितका १२ निबन्ध रहेका छन् । कृति ओरिएन्टल प्रकाशनले प्रकाशित गरेको हो । समारोहमा लेखक गोविन्दराज भट्टराई, अनुवादक ढकालसहित लेखक रामबहादुर पहाडी, तुलसी भट्टराई, बद्री ढकाल, बलराम अधिकारी, संविदा वाग्ले, विवेक पण्डितले अनूदित कृतिबारे मन्तव्य राखेका थिए ।"
यौन विचलनले घरेलु हिंसा,"गत वैशाखमा नयाँ वर्षकै दिन योगीकुटीकी रीता केसी महिनावारी भएकी थिइन् । पतिले शारीरिक सम्बन्ध राख्न खोजे, उनले अस्वीकार गरिन् । त्यसपछि रिसाएका पतिले कम्प्युटरमा पोर्न साइट खोले । एक्लै यौन क्रियाकलापमा लिप्त भए । त्यसपछि प्रत्येक रात उनले पत्नीलाई पोर्न फिल्ममा जस्तै यौनसम्बन्ध कायम गर्न लगाए । नमाने कुट्न थाले । यस्तो व्यवहारबाट दिक्क रीताले माइतीको सल्लाहमा घरेलु हिंसाविरुद्ध उजुरी दिइन् । आइतबार उजुरीबारे बुझ्न जिल्ला प्रहरी पुगेकी रीता निराश थिइन् । दुई वर्षकी छोरी छन् । पतिविरुद्ध मुद्दा लड्न मन थिएन, उनले भनिन्, रात काट्नै नसक्ने भएपछि उजुरी गर्न आएकी हुँ । बुटवल मिलनचोककी पूजा दुई साताअगाडि पतिबाट मरणासन्न हुने गरी कुटिइन् । रक्सीले मात्तिएका पतिले पोर्न साइट हेरेर त्यसअनुसारको सम्बन्ध राख्न दबाब दिए । उनले मानिनन् । पतिले कुटेर बेहोस तुल्याए । बिहान घटना थाहा पाएका छिमेकीले उजुरी गरे । उनका पति वासु अहिले इलाका प्रहरी बुटवलको हिरासतमा छन् । बिहेदेखि नै यस्तै स्वभाव थियो । रक्सी खायो कि जतिबेला र जहाँ पायो त्यहीं सम्बन्ध राख्न खोज्थ्यो, पूजाले प्रहरीसँगको बयानमा भनिन्, पहिले त मानिदिन्थें । अहिले सहनै नसकेपछि बोल्न थालेकी हुँ । पछिल्लो समय समाज यौनप्रति खुल्दै र उदार बन्दै गएको छ । उदारता सकारात्मक यौन जीवनका लागि होइन, विचलनमा देखिन थालेको छ । फलस्वरूप पूजा र रीताजस्तै घरेलु हिंसामा पर्ने महिला बढेका छन् । प्रहरीमा दर्ता भएका धेरैजसो यस्ता घटना यौनसम्बन्धका कारण उब्जिएका छन् । प्रदेश प्रहरी कार्यालय तुलसीपुरका अनुसार गत वर्ष २ हजार १ सय ९९ घरेलु हिंसाविरुद्धका उजुरी परे । यो वर्षको मंसिर २० गतेसम्म ८ सय ५० उजुरी परेका छन् । त्यसमध्ये ८० प्रतिशत पतिपत्नी बीचका छन् । तिनमा पनि अधिकांश यौन विचलनका कारण उब्जिएको पाइएको प्रहरीले जनाएको छ । उजुरीमा धेरै रक्सी खाएर कुटेको, बाहिर प्रेमिका राखेको, खानलाउन नदिएको र नागरिकता नबनाइदिएको लगायतका समस्या देखाइएका छन् । सुरुमा हामीलाई यथार्थ बताउँदैनन् । कारण पनि खोल्दैनन्, प्रदेश प्रहरी प्रवक्ता नवराज पोखरेलले भने, घटना खोतल्दै जाँदा बल्ल यौन विचलनले ल्याएको समस्या थाहा हुन्छ । यौन विचलनकै कारण समाजमा विवाहेत्तर सम्बन्धमा रहने जोडी बढ्न थालेका छन् । यस्तो सम्बन्धले घरका पत्नी दुर्व्यवहारमा परेका छन् । प्रदेशमा गत वर्ष यस्ता उजुरी तीन सयभन्दा बढी परेका छन् । पति भैरवले आफ्नै कार्यालयकी सहयोगीसँग विवाहेत्तर सम्बन्ध राखेपछि कपिलवस्तुकी बन्दना नेपाली न्यायका लागि धाइरहेकी छन् । गत वर्ष उनले जिल्ला प्रहरी कपिलवस्तुको महिला तथा बालबालिका सेलमा उजुरी दिइन् । प्रहरीले पतिलाई बोलाएर आइन्दा त्यसो नगर्ने भनेर मिलापत्र गरायो । तर, भैरवको बानी सुध्रेन । धेरैजसो बाहिर बस्छन् । घर आए पोर्न साइट हेरेर त्यसैअनुसारको हिंसा गर्छन्, माइती घर बुटवलमा बसिरहेकी उनले भनिन्, दिक्क भएर अहिले सम्बन्धविच्छेदका लागि अदालतमा मुद्दा दर्ता गरेकी छु । सरोकारवालाका अनुसार महिलापुरुष स्वतन्त्र बस्ने र रहने गर्दा यौन विचलन बढेको हो । यस्तो विचलन पुरुषमा मात्र होइन, महिलामा पनि देखिन थालेको छ । जसले वैवाहिक सम्बन्ध बिग्रिन थालेका छन् । माया नै हिंसामा परिणत हुँदै गएको छ । यसकै कारण सम्बन्धविच्छेद हुने क्रमसमेत बढेको छ । बुटवल कालिकानगरकी निशा थापा यही कारण अलपत्र परेकी छन् । दुई वर्षअघि वैवाहिक सम्बन्धमा गाँसिएकी निशाले पति सुवाससँग दुई साता पनि बिताउन पाइनन् । सुवास दक्षिण कोरिया गएपछि पनि निशामा विवाहले जगाएको यौन उत्तेजना हराएन । एक्लै भएपछि टोलाउने र बिरामी हुन थालिन् । चिकित्सकले असल साथी खोजेर मनको कुरा भन्न लगाए । त्यही साथीले हाम्रो सम्बन्धका तस्बिर पतिलाई पठाएर पैसाको बार्गेनिङ गरेछ । परिवारले थाहा पाएर गरगहनासमेत खोसेर लगे, निशाले गुनासो पोखिन्, म त घर न घाटकी भएँ । सामाजिक मनोविज्ञानका जानकारहरू पश्चिमेली संस्कृतिको सिको, अश्लील तस्बिर एवं भिडियो र लागूपदार्थको सहज उपलब्धताका कारण मान्छे यौन विचलनतर्फ बढेको बताउँछन् । जसले हरेक समय यौन उत्तेजनामा हुने र त्यस्तो उत्तेजना घरपरिवारभित्र र बाहिर पोख्ने गरेका हुन् । यौनलाई पुरुषका हकमा बहादुरीका रूपमा सोच्ने र महिलालाई चरित्रहीनका रूपमा हेर्ने भएकाले पनि विकृत मानसिकता बढेको हो । स्वतन्त्रता र मनोरञ्जनका नाममा मैले के गर्दा हिंसा हुन्छ भन्ने नजान्दा पनि यौन विचलन बढ्ने र सम्बन्ध चिसिने गरेको मनोविज्ञानका प्राध्यापक नारायणप्रसाद पन्थले बताए । पतिपत्नीबीचको सम्बन्धमा उमेर, शिक्षा, चेतना र जीवनस्तरजस्ता कुरामा धेरै अन्तर भएमा यौन विचलन बढी पाइन्छ, उनले भने, समान योग्यता र क्षमताका महिला र पुरुषबीचमा वैवाहिक सम्बन्ध गाँस्ने र नैतिकता अवलम्बन गर्ने हो भने यस्तो समस्या स्वतः कम हुन्छ ।"
कोषमा नजाने बैंकहरूको अडान,"बैंक तथा वित्तीय संस्थाले तत्काल सामाजिक सुरक्षा कोषमा नजाने अडान लिएका छन् । नियामक निकाय राष्ट्र बैंकले कोषमा दर्ता हुन निर्देशन दिएको ६ दिनपछि बैंक तथा वित्तीय संस्थाले संयुक्त रूपमा राष्ट्र बैंकलाई पत्र लेखेर यस्तो अडान व्यक्त गरेका हुन् । वाणिज्य बैंक, विकास बैंक र वित्त कम्पनीका तीनवटै छाता संगठनले सोमबार संयुक्त रूपमा राष्ट्र बैंकसमक्ष पत्र बुझाएका छन् । पत्रमा बैंकर्स संघका अध्यक्ष ज्ञानेन्द्रप्रसाद ढुंगाना, डेभलपमेन्ट बैंकर्स एसोसिएसनका अध्यक्ष गोविन्दप्रसाद ढकाल र नेपाल वित्तीय संस्था संघका अध्यक्ष सरोजकाजी तुलाधरको हस्ताक्षर छ ।पत्रमा विभिन्न १४ बुँदा उल्लेख गरिएको छ । उल्लिखित बुँदामा विभेद रहेकाले तीनमा संशोधन नभएसम्म कोषमा नजाने अडान बैंकहरूको छ । सामाजिक सुरक्षा कोष कर्मचारीको हकहितका लागि ल्याइए पनि कतिपय व्यवस्थामा कर्मचारी नै असन्तुष्ट रहेकाले तत्काल दर्ता हुन नसकिएको पत्रमा उल्लेख छ । कोषको कार्यविधिमा हाल कर्मचारीहरूले खाईपाई आएको र बैंक तथा वित्तीय संस्थाबाट पाउने तलब तथा अन्य सुविधा घट्ने भएकाले कर्मचारीस्तरबाट नै कार्यविधिको विरोध भएको छ, पत्रमा भनिएको छ, ती बुँदामा आवश्यक संशोधनपरिमार्जन गर्न सामाजिक सुरक्षा कोषलाई पटकपटक अनुरोध गरिएको छ । ती बुँदा परिमार्जन नभएकै कारण बैंक तथा वित्तीय संस्था कोषमा दर्ता हुन नगएको बताइएको छ । ती बुँदा संशोधनका लागि पहल गर्न बैंक तथा वित्तीय संस्थाले राष्ट्र बैंकलाई पनि आग्रह गरेका छन् । सामाजिक सुरक्षा योजनाका विभिन्न बुँदाउपर पुनरावलोकन गरी आवश्यक परिमार्जन गरिनुपर्ने साथै बैंक तथा वित्तीय संस्थाको हकमा कोषमा दर्ता हुँदा कर्मचारीले पाइरहेको सुविधा कटौती हुने देखिन्छ, पत्रमा उल्लेख छ, ती सुविधा कटौती नहुने व्यवस्थाका लागि आवश्यक पहल गरिदिन अनुरोध गर्दछौं । हाल सञ्चालनमा रहेका अधिकांश बैंक तथा वित्तीय संस्था कोषमा दर्ता भएका छैन । अरू निजी क्षेत्रको हालत पनि त्यस्तै छ । हाल कोषमा लक्ष्मी, प्राइम, प्रभु, नेफाल त्रेडिट एन्ड कमर्स, मेगा, जनता र ग्लोबल आईएमई गरी ७ वटा वाणिज्य बैंक मात्र दर्ता भएका छन् । कोषले यही मंसिर १४ गतेसम्म कोषमा दर्ता हुने समय थप गरेको थियो । सो अवधिमा पनि थप बैंक सूचीकृत भएका छैनन् । यही कारण कोषले राष्ट्र बैंकमार्फत बैंक तथा वित्तीय संस्थालाई दर्ताका लागि सूचना जारी गर्न निर्देशन दिएको हो । बैंक तथा वित्तीय संस्थाले राष्ट्र बैंकमा बुझाएको पत्रमा कोषमा दर्ता हुनका लागि गर्नुपर्ने विभिन्न ७ बुँदे सुझाव तथा निवृत्तिभरण कोष ऐन र सामाजिक सुरक्षा ऐन, नियमावली र कार्यविधिमा भएको विभेदबारे खुलाइएको छ । पहिलो, उपदाननिवृत्तिभरणबापत सरकारी कर्मचारीले मासिक तलबबाट ६ प्रतिशत र सरकारबाट थप ६ प्रतिशत गरी १२ प्रतिशत योगदान गर्नुपर्छ । निजी क्षेत्रका कर्मचारीले उपदानबापत ८३३ प्रतिशत, कर्मचारीको मासिक तलबबाट १० प्रतिशत र रोजगारदाताबाट थप मासिक १० प्रतिशत योगदान हुन्छ । यो व्यवस्थामा सरकारीलाई कर्मचारी सञ्चयकोषको सुविधा छ । निजीलाई छैन ।दोस्रो, निवृत्तिभरण कोषमा कर्मचारीको मासिक तलबबाट कट्टा भई प्राप्त भएको रकम, सरकारबाट थप भएको रकम, त्यसको ब्याज र कोषले आर्जन गरेको नाफाको रकम सम्बन्धित कर्मचारीको छुट्टै व्यक्तिगत निवृत्तिभरण खातामा जम्मा हुन्छ । यो सुविधा सामाजिक सुरक्षा कोषमा छैन । यसको अर्थ निजी कर्मचारीले ती त्यस्तो रकम पाउँदैनन् ।तेस्रो, जम्मा सेवा वर्षमा अन्तिम तलबको रकम गुणा गरी ५० ले भाग गरेर सरकारी कर्मचारीको पेन्सन गणना गरिन्छ । कुल योगदानमा लगानीको प्रतिफल जोडेपछि १ सय ८० ले भाग गरी निजी क्षेत्रको पेन्सन गणना गर्ने कानुनी व्यवस्था छ । यो व्यवस्थाअनुसार समान योगदान गरे पनि सरकारीभन्दा निजी क्षेत्रका कर्मचारीको पेन्सन चार गुणा कम हुन आउने बैंकर्स संघले दाबी गरेको छ । चौथो, निवृत्तिभरण पाउने सरकारी कर्मचारीको निवृत्तिभरण रकममा प्रत्येक तीन वर्ष पुगेपछि १० प्रतिशतले हुन आउने रकम थप गरी भुक्तानी गर्नेछ । सामाजिक सुरक्षा कोषमा सञ्चालक समितिले तोकेबमोजिम मुद्रास्फीति समायोजन गर्ने भन्ने मात्र उल्लेख छ । यो पनि विभेदकारी व्यवस्था हो । पाँचौं, सरकारी कर्मचारी २० वर्ष सेवा अवधि पूरा नहुँदै जुनसुकै कारणवश सेवामा नरहेमा निजको व्यक्तिगत खातामा जम्मा भएको रकम, ब्याज र मुनाफासमेत निजले एकमुष्ट रूपमा पाउनेछ । तर, निजी क्षेत्रका (२०७६ साउन १ पछि नियुक्त हुने) कर्मचारीले सेवामा नरहे पनि एकमुष्ठ रकम पाउँदैनन् । पेन्सन रकम नै प्राप्त गर्न पनि आफ्नो उमेर ६० वर्ष पूरा नभएसम्म पर्खनुपर्ने व्यवस्था छ । छैटौं, सरकारी कर्मचारी भविष्यमा सरकारी सेवाको निमित्त अयोग्य ठहरिने गरी बर्खास्त भएमा पनि निजको तलबबाट कट्टी भएको रकम, त्यसको ब्याज एकमुष्ट फिर्ता पाउँछ । यस्तै, दफा १९ मा कोषमा जम्मा भएको सरकारी कर्मचारीको रकममा साहुको दाबी नलाग्ने, फौज्दारी अभियोगमा अदालतबाट सर्वस्व जायजात हुने फैसला भएमा वा सरकारी बाँकी असुल गर्नुपर्ने भएमा पनि कोषमा जम्मा भएको रकमबाट असुल गर्न नपाउने व्यवस्था छ । निजी क्षेत्रका कर्मचारीले सामाजिक सुरक्षा योजनालाई निरन्तरता दिन नसकिने भएमा वा थप सुविधा दिन नसकिने भएमा सञ्चालक समितिले जुनसुकै बेला पनि कुनै थप सुविधा वा यो सुरक्षा योजनालाई स्थगन गर्न मन्त्रालयमा सिफारिस गर्न सक्ने व्यवस्था छ । सातौं, कोषमा रहेको सरकारी कर्मचारीको रकम र त्यसको नाफाबापत कर्मचारीले प्राप्त गरेको रकममा आयकर लाग्दैन । तर, निजी कर्मचारीको तलबबाट कोषबापत रकम पठाउँदा प्रचलित कानुनबमोजिम (अधितम ३६ प्रतिशतसम्म) आयकर कट्टा गरी रकम जम्मा गर्नुपर्नेछ । अवकाशपछि कोषबाट कर्मचारीले पाउने रकममा समेत १५ प्रतिशत थप आयकर तिर्नुपर्ने व्यवस्था छ । यसको अर्थ निजी कर्मचारीले एउटै आयमा पनि दुईपटक कर तिर्नुपर्नेछ ।"
"चैते बालीलाई पर्याप्त मल, वर्षेलाई अभाव","विगतका वर्षझैं यसपालि पनि रासायनिक मल अभाव हुने देखिएको छ । कृषि तथा पुशपन्छी विकास मन्त्रालयका अनुसार चैते बालीलाई पर्याप्त भए पनि वर्षे बालीका लागि मल अपुग हुन्छ । सरकारले चालु आर्थिक वर्षमा मल खरिद गर्न ९ अर्ब रुपैयाँ विनियोजन गरेको छ । तर, विगत वर्षमा खरिद गरिएको मलको डेढ अर्ब भुक्तानी गर्न बाँकी छ । डेढ अर्ब भुक्तानी गर्दा मल किन्न साढे ७ अर्ब रुपैयाँ मात्रै बच्छ । उक्त मूल्यले गत वर्षको भन्दा पनि कम मल खरिद हुने मन्त्रालयका कृषि सामग्री व्यवस्थापन तथा प्रविधि शाखाका वरिष्ठ कृषि प्रसार अधिकृत नेत्रबहादुर भण्डारीले बताए । ८ अर्बको ३ लाख ५७ हजार टन मल आयात गर्दा पनि अभाव भयो । अहिले ७ अर्ब ५० करोडबाट ३ लाख २७ हजार टन खरिद गर्ने योजना छ, उनले भने, परिमाणको हिसाबले केही अभाव देखिन्छ । सरकारले गत वर्ष पनि सुरुमा ६ अर्ब रुपैयाँ मात्रै विनियोजन गरेको थियो । बजारमा मलको चरम अभाव भएपछि मल खरिद गर्न अर्थ मन्त्रालयले पुनः बजेट दिएको थियो । अर्थले समयमै निकासा नगर्दा खरिद प्रक्रिया नै अन्योलमा पर्यो र चाहिए जति मल भित्रिएन । अहिले पुनः अभावको संकेत देखिएको हो । मल अभाव हुन दिन कम्तीमा साढे ५ लाख टन मल चाहिन्छ । सरकारले ३ देखि साढे ३ लाख टन मात्रै खरिद गर्दै आएको छ । कम परिमाणमा खरिद गर्दा अभावको मौका छोपी बिचौलिया हाबी हुँदै आएका छन्, जसले गर्दा किसानले मल पाएका छैनन् । पाएका मल पनि चर्को मूल्य तिर्न बाध्य छन् । सरकारले समयमै निर्णय नगरे किसान पुनः समस्यामा पर्ने निश्चित छ, मन्त्रालयका एक अधिकारीले भने । भण्डारीले भने अभाव हटाउन बजेट थप वा मलको मूल्य समायोजन गरिने बताए । त्यो पनि नहुँदा एमआरपी प्रणालीमा जानुपर्छ, उनले भने, चैतसम्मका लागि समस्या हुँदैन । त्यसपश्चात् पुनः समस्या देखिन्छ ।वैशाखमा हुने समस्या अन्त गर्न अहिले नै टेन्डर प्रक्रिया सुरु गर्नुपर्ने उनले बताए । टेन्डर प्रक्रियाबाट मल खरिद गर्दा कम्तीमा ६ महिना लाग्छ । अहिले टेन्डर नगरे पुनः जीटुजीबाट खरिद गर्नुपर्छ । गत वर्ष पनि टेन्डर प्रक्रिया ढिलाइ हुँदा मल खरिद हुन सकेन । जीटुजीबाट खरिद गर्न सकिएन ।मन्त्रालयका अनुसार टेन्डर अनुसार कम्पनीहरू आयातित मल सरकारलाई बिक्री गर्दै आएको छ । बोर्डर मूल्य १४ राखेर बाँकी रकम सरकारले नै बेहोर्दै आएको छ । मल कृषि सामग्री कम्पनी र साल्ट ट्रेडिङले आयात र बिक्री गर्दै आएका छन । कुल अनुदानको ३० प्रतिशत साल्ट र ७० प्रतिशत कृषि सामग्री कम्पनीले बिक्री गर्दै आएको छ । नीतिअनुसार अनुदान साना तथा सीमान्तकृत वर्गलाई लक्षित गरिएको छ । तर, बिचौलियाका कारण किसानले सहजै मल पाएका छैनन् । जानकारका अनुसार सुदूरपश्चिमका किसानले गहुँका लागि पनि मल पाएनन् । मन्त्रालयले भने कलकत्तामा आएको आँधीले मल बीच बाटोमै रोकिँदा गहुँ किसानले नपाएको जनाएको छ ।कृषि कम्पनीका प्रवक्ता विष्णुप्रसाद पोखरेलले पनि तत्काललाई कुनै समस्या नभए पनि वैशाखपश्चात् केही समस्या हुन सक्ने बताए । मल पर्याप्त मौज्दात छ । अहिले समस्या छैन । डीएपी पनि लोड हुने क्रममा छ, उनले भने । उनका अनुसार कृषि कम्पनीसँग १४ हजार २ सय ७३ टन युरिया, ८ हजार ४ सय २४ टन डीएपी र १ सय ८१ पोटास मौज्दात छ । आयात पनि दैनिक भइरहेको छ । युरिया वैशाख र डीएपी साउन महिनासम्म पुग्छ, पोखरेलले भने, त्यसपश्चात् अभाव हुन नदिन छलफल भइरहेको छ । उनका अनुसार युरिया ४७ हजार ५ सय ३२ टन र डीएपी ४६ हजार १ सय २५ टन प्राप्त हुने क्रममा छ । साल्ट ट्रेडिङ कर्पोरेसन्सका प्रबन्धक पंकज जोशीका अनुसार साल्टसँग १६ हजार टन मल छ । थप २५ हजार टन आउने क्रममा छ । चैतसम्मका लागि युरियामा कुनै समस्या हुँदैन, उनले भने, पोटास भने छैन । केराका लागि पोटास अभावकेरा खेती गर्ने किसानका लागि पोटास मल अभाव देखिएको छ । मन्त्रालयका अनुसार पुरानो स्टक सकिएको छ । नयाँ आउने क्रममा रहेकाले केही अभाव देखिएको हो । पुरानो स्टक सकिएकाले अभाव भएको केरा खेती गर्ने किसानको गुनासो छ, भण्डारीले भने । कृषि कम्पनीले पनि पोटासमा केही समस्या भएको जनाएको छ । पोटास वर्षभरि ७ हजार टन चाहिन्छ । अनुदानको पोटास मल धान मकैका लागि हो, । तर, केरा खेती गर्ने किसानले पनि माग गरेका छन् । केरा, उखु खेतीका लागि बिक्री हुँदा हामी कारबाहीमा पर्छौं, कम्पनीका एक अधिकारीले भने, त्यसैले केरा खेतीका लागि अभाव देखिएको हो ।"
टिकेन नेप्सेको वृद्धि,काठमाडौं (कास) सेयर कारोबार मापक नेप्से परिसूचक सोमबार करिब १४ अंकले घट्यो । कारोबारमा आएका सबै उपसमूहको परिसूचक घटेपछि समग्र नेप्से उच्च दरले घटेको हो । आइतबार नेप्से करिब ५ अंकले घटेको थियो । यसअघिका ८ कारोबार दिन लगातार बढेको नेप्से यो साताको सुरुदेखि घट्न थालेको हो । गत साता बढेको बजारमा केही अल्पकालीन लगानीकर्ताले मुनाफा सुरक्षित गर्न थालेपछि फेरि बजार घट्न थालेको जानकारहरू बताउँछन् । यसअघि बजार बढ्दो क्रममा रहेको बेला लघुवित्त र बिमा कम्पनीको सेयर कारोबार बढेको थियो । जबकि ती समूहका अधिकांश सेयर मूल्य अधिमूल्यन (अभोर भ्यालुड) भइसकेको रूपमा विश्लेषण गरिँदै आएको थियो । तिनै कम्पनीको सेयरमा केही लगानीकर्ताले सट्टेबाजी कारोबार गरेकाले बजार बढेको ब्रोकरहरूले बताएका छन् । सोमबार मंसिरको अन्तिम कारोबार हो । आइतबार १ हजार १ सय ६७८६ विन्दुमा रहेको नेप्से सोमबार १३७५ अंकले घटेर १ हजार १ सय ५४११ विन्दुमा ओर्लेको छ । यस दिन पहिलो आधा घण्टामा बजारमा सामान्य सुधार देखिएको थियो । त्यो धेरै समय टिकेन र बजार घट्न थाल्यो । त्यो क्रम अन्तिमसम्म जारी रह्यो । यो गिरावटले नेप्सेलाई ११८ प्रतिशत तल झार्यो । सोमबार करिब साढे ६ हजार कारोबारबाट १ सय ६६ कम्पनीका १३ लाख ७१ हजार कित्ता सेयर किनबेच भए । ती किनबेचबाट ४० करोड ७९ लाख रुपैयाँ बराबरको सेयर कारोबार भयो । अघिल्लो दिनको तुलनामा कारोबार रकम करिब ४० प्रतिशत थोरै हो ।
प्राविधिक पुग्नुअघि बनेका घरलाई ४ अर्ब,"प्राविधिक पुग्नुअघि नै निर्माण गरिएका १० हजार ७ सय घरलाई झन्डै ४ अर्ब रुपैयाँ एकमुष्ठ रकम वितरण गरिएको छ । स्थानीय तहबाट सिफारिस भई आएका भूकम्प प्रभावित २१ जिल्लामा रकम वितरणलाई तीव्र पारिएको हो । राष्ट्रिय पुनर्निर्माण प्राधिकरणका अनुसार प्राविधिक पुग्नुअघि १० हजार ७ सय २ घर निर्माण भएका थिए । जसमध्ये ७ हजार ८ सय ३३ ले दोस्रो र ५ हजार ३ सय ८ ले तेस्रो किस्ता बुझिसकेका छन् । सिफारिस भई आएकालाई किस्ता वितरण गर्ने क्रम जारी रहेको अनुदान वितरण शाखा तथा स्थानीय पूर्वाधार केन्द्रीय आयोजना कार्यान्वयन एकाइका इन्जिनियर सम्रक कर्माचार्यले बताए । प्राविधिक पुग्नुअगावै बनेका घरले रकम नपाएपछि प्रधानमन्त्री केपी शर्मा ओलीले पटकपटक एकमुष्ठ रकम उपलब्ध गराउन निर्देशन दिँदै आएका थिए । प्राधिकरणको निर्देशक समितिको ०७५ भदौ २१ मा बसेको बैठकले एकमुष्ठ तीन लाख दिने निर्णय गरेको थियो । निजी आवास पुनर्निर्माणका लागि नक्सा र प्राविधिक उपलब्ध गराउन ढिलाइ भएबाट आफैं निर्माण गरिसकेका लाभग्राहीलाई सम्बन्धित स्थानीय तहले सुरक्षित घर निर्माण गरी बसोबास गर्दै आएको प्रमाणीकरण गरेर सिफारिसको आधारमा अनुदानको रकम दिने निर्णय भएको थियो । सुरुमा अुनदान सम्झौता गर्नेबित्तिकै ५० हजार दिइसकेको हुन्छ, कर्माचार्यले भने, जुन रकम पाइसकेका छन् तर प्राधिकरणको निर्णयअनुसार एकमुष्ठ रकम दिने भनिए पनि नियमअनुसार एकैचोटि बैंकमा पठाउन मिल्दैन । उनका अनुसार रकम कोष तथा लेखा नियन्त्रण कार्यालयमा जान्छ । त्यहाँबाट एकैचोटि साढे दुई लाख रकम बैंकमा पठाउन मिल्दैन । सुरुमा १ लाख ५० हजार र दोस्रोमा १ लाख गरेर पठाउनुपर्ने हुन्छ, उनले भने, सैद्धान्तिक रूपमा एकमुष्ठ दिने भन्ने हो, तर व्यावहारिक रूपमा साढे दुई लाख एकैचोटि पठाउन मिल्दैन । उनले दोस्रो र तेस्रो किस्ता पठाएअनुसार तथ्यांक निकालिएको बताए । दोस्रो (प्रतिघर डेढ लाख) किस्ता १ अर्ब १७ करोड ४९ लाख ५० हजार वितरण भइसकेको छ । उनका अनुसार तेस्रो किस्ताको रूपमा ५३ करोड ८ लाख वितरण भएको छ । एकमुष्ठमा (पहिलो किस्ता ५० हजारसहित) ३ अर्ब ९४ करोड २३ लाख वितरण भएको प्राधिकरणले जनाएको छ । बाँकी भएकाहरूको वितरण प्रक्रिया जारी रहेको प्राधिकरणले जनाएको छ । प्राधिकरणका प्रमुख कार्यकारी अधिकृत सुशील ज्ञवालीका अनुसार प्राविधिक पुग्नुअघि लाभग्राहीले ऋण गरेर घर बनाएको पाइयो । प्राविधिक पुग्नुअघि जति घर बने, यसरी घर बनाउनेहरू ऋणमा परेको अवस्था भयो, प्रमुख कार्यकारी अधिकृत ज्ञवालीले भने, पहिलो किस्ता त पाइहाले तर एकमुष्ठ रकम उपलब्ध गराउन स्थानीय तह र हाम्रो प्राविधिक अनुगमनका क्रममा जेजे मर्मतसम्भार गर्नुपर्ने हो, त्यो स्थानीय तहमार्फत गराउने भनेर निर्णय गरी रकम उपलब्ध गराएका हौं । ओखलढुंगा, गुल्मी, म्याग्दी, काभ्रे, गोरखा, पर्वत, भोजपुर, चितवन, नवलपरासी, तनहुँ र स्याङ्जामा सिफारिस भई आएका सबैलाई एकमुष्ठ रकम वितरण गरिसकिएको छ । बागलुङबाट सिफारिस भई आएका ६ सय २ मध्ये अहिलेसम्म २ घरले मात्र एकमुष्ठ रकम पाएका छन् । त्यस्तै रामेछापमा सिफारिस भई आएको संख्या ७ सय ३० रहेकोमा २ जनाले मात्र रकम पाएका छन् । नपाएकाको पाउने प्रक्रियामै रहेको हुन सक्छ, इन्जिनियर कर्माचार्यले भने ।"
"खेतीलाई राम्रो, चौपायालाई अप्ठ्यारो","मनाङ ङिस्याङ गाउँपालिका उपल्लो पिसाङका याङडुङ गुरुङले ५० याक, चौंरी र ६० भन्दा बढी भेडाच्यांग्रा पालेका छन् । हिमपात हुने संकेत पाएपछि लेकबाट झारेर गाउँ ल्याएका छन् । उनका करिब ५ सय स्याउका बोट छन् । यस वर्ष १ सय बोटले फल दिए । हिमपात भएपछि एकातिर उनी खुसी छन् भने अर्कोतिर दुःखी पनि । हिउँ परेपछि माटो भिजेको छ, स्याउलाई मल हुन्छ, त्यसैले उनी खुसी छन् । हिउँदेबाली आलु, फापर, करु, जौ सप्रिन्छ । हिउँ परिरहे याकचौंरी र भेडाच्यांग्राका लागि घाँस अभाव हुँदा उनी दुःखी पनि छन् । हिमपात लामो समय भइरहे घाँसको अभावमा चौपाया मर्न पनि सक्छन् ।मनाङ ङिस्याङ गाउँपालिका४ हुम्डेका पाल्देन गुरुङका अनुसार हिउँले स्याउलाई राम्रो हुन्छ । तर, लेकमा रहेका याकचौंरी र भेडाच्यांग्रालाई भने समस्यामा पारेको छ । कसैका याकचौंरी तथा भेडाच्यांग्रा लेकमै छन् । कसैले बस्ती नजिकै ल्याएका छन्, उनले भने, हिमपात भएपछि किसानलाई खुसी पनि छ, दुःख पनि छ । उनका अनुसार गत वर्षभन्दा यस वर्ष केही चाँडै हिमपात भएको छ ।नासों गाउँपालिका४ ओडारका सुरेश थकालीले १ सय याक र चौंरी पालेका छन् । शुक्रबार भारी हिमपात भएपछि शनिबार केही छिन रोकियो । हिमपात रोकिएको मौका पारेर उनी याकचौंरी खोज्न हिँडेका छन् । उनका ५ वटा याकचौंरी हराएका छन् । गत वर्ष हिमपातले उनको १० वटा याकचौंरी पुरेको थियो । हिमपातपछि पशुलाई आहारा पाउनै कठिन छ । हामीजस्ता पशुपालक किसानलाई समस्या छ, उनले भने । मनाङमा मनाङङिस्याङ, चामे, नार्पाभूमि र नासों गरी ४ वटा स्थानीय तह छन् । यहाँ आलु र करुको खेती हुन्छ । नार्पाभूमिबाहेक अन्य गाउँपालिकामा सागपात, बन्दालगायत फलफूल खेती पनि हुँदै आएको छ । नार्पाभूमि गाउँपालिकाका कृषि अधिकृत महेश पाख्रिनका अनुसार हिमपात भएपछि जनजीवन प्रभावित भए पनि किसान हर्षित छन् । तल्लो क्षेत्रका तरकारी र करुलाई हिउँले राम्रो सिँचाइ पुगेको छ, उनले भने ।"
मनास्लु पदमार्गका होटल बन्द,"लमजुङ (कास) गोरखाबाट लार्के भञ्ज्याङ (५,१०६ मि) पार गरेर मनाङ हुँदै चक्रीय अन्नपूर्ण पदमार्गमा जोडिने मनास्लु पदमार्गका होटलहरू बन्द भएका छन् ।हिमपातपछि आवश्यक सामानको व्यवस्थापन गरी होटल सञ्चालक गाउँ झरेका छन् । हिमपातपछि पदमार्गमा पर्यटक नहिँड्ने र बढी हिमपात भएमा होटलहरू पुरिन सक्ने भन्दै उनीहरू सुरक्षित स्थानतर्फ आएका हुन् । होटल भएका ठाउँमा अत्यधिक चिसो हुने भएकाले पनि उनीहरू यतिबेला होटलमा बस्न सक्दैनन् । बन्द भएका होटल अब ३ महिनापछि मात्रै खुल्ने सञ्चालकले बताएका छन् ।गोरखा र मनाङको सीमावर्ती क्षेत्र लार्के भञ्ज्याङ पदयात्राको सोखिनका लागि गन्तव्य हो । काठमाडौंदेखि गोरखाको आरुघाट भएर आठखेत हुँदै पहिलो दिन सोतीखोलासम्म सवारीसाधनमा मनास्लु पदमार्गको प्रवेशद्वार पुगिन्छ । सोतीखोलाबाट माछाखोला, जगत, फिलिम, डेङ, नम्रुङ, सामागाउँ (३,५०० मि) पुगिन्छ । सामागाउँमा एक दिन थकाइ मारेर सम्दो (३,६९० मि) धर्मशाला (४,४४० मि) हुँदै लार्के पास भएर मनाङतर्फ प्रवेश हुन्छ । धर्मशालाबाट मनाङको भीमथाङ (३,७०० मि), तिल्चे, च्याम्चे हुँदै लमजुङको बेंसीसहर भएर काठमाडौं पुगिन्छ । यो पदमार्ग पर्यटकले १४ देखि १६ दिनसम्म टुंग्याउँछन् । पर्यटकीय सिजनमा दैनिक विदेशीसहित डेढ सय पर्यटक आउने उक्त पदमार्गमा गन्तव्य (लार्के पास) नजिकैका होटलहरू बन्द भएका छन् । भीमथाङका होटल व्यवसायी प्रशान्त गुरुङले ८ वटा होटल केही दिनअघि परेको हिमपातपछि बन्द भएको बताए ।उनका अनुसार हिमपात भएपछि गोरखातर्फका सम्दो, धर्मशाला, लार्केफेदीका होटलसमेत बन्द भएका छन् । धर्मशालामा ३ र लार्के फेदीमा ३ वटा होटल छन् । भीमथाङमुनि मनाङतर्फका ३ वटा होटल पनि बन्द भएको उनले बताए । पर्यटन व्यवसायी तिल्चे मनाङका अध्यक्ष पुष्पबहादुर गुरुङले ठूलो हिमपातका कारण मनास्लु पदमार्गका होटलहरू बन्द भएको बताए । हिउँ तिल्चेधारापानीसम्मै परेको छ । माथि भीमथाङतिर होटलको आधाआधी जति हिउँ जमेको छ । बाटो पत्ता लगाउन सकिने अवस्था छैन, उनले भने । उनका अनुसार पर्यटकीय मौसममा दैनिक ६० देखि ७० जनासम्म पर्यटक मनास्लु पदमार्ग घुम्न गोरखाबाट लार्के पास भएर आउँथे । नेपाली पर्यटक यत्तिकै हाराहारी र कहिलेकाहीं विदेशीभन्दा धेरै आउँथे । हिमपातपछि अहिले सुनसान छ ।"
२५ मेगावाट सौर्य ऊर्जा उत्पादन हुँदै,"विदुर नगरपालिका६ देवीघाट कोलनीमा देशकै ठूलो सौर्य ऊर्जा परियोजना निर्माण भैरहेको छ । नेपाल विद्युत् प्राधिकरणले देवीघाटमा जडान गर्न लागेको २५ मेगावाट ग्रिड सोलार प्रोजेक्टले तीन महिनाभित्र १० मेगावाट उत्पादन गर्नेछ ।दुई चरणमा प्लान्ट निर्माण गर्ने आयोजनाले जनाएको छ । यसका लागि विदुरनगरपालिका ६ वडाभित्र पर्ने देवीघाट जलविद्युत् केन्द्रको कोलनी, रातोमाटे, २ नम्बर कफी क्षेत्रबाहेक फोरवे चौर, केराघारीलगायतका स्थानमा जग्गा सम्याउने कार्य भैरहेको छ । इन्जिनियर विजय मरासिनीले सामग्री आइसकेकाले अब प्यालन राखिने बताए । देवीघाट जलविद्युत् आयोजना निर्माणको क्रममा कर्मचारी आवासका लागि बनाइएको कोलनी भत्काएर जमिन सम्याएर सोलारको नमुना लिने कार्य सकिएको छ । चीनको राइसेन इनर्जी कम्पनीले ईपीसी मोडलमा सोलार पावर जडान गर्न लागेको हो । सोलार प्यानल, इनभर्टर, केबल, सुरक्षा लागि आवश्यकीय सामान आइसकेका छन् । सोलार पावर ६ वटा ब्लकमार्फत बिजुली निकालिनेछ । सोलार प्यानल राखी दिउँसो उत्पादित विद्युत् देवीघाटको सबस्टेसनबाट सोझै राष्ट्रिय प्रसारण लाइनमा जोडिनेछ । दैनिक सरदर ५ घण्टा सोलारबाट बिजुली उत्पादन हुने प्राधिकरणले जनाएको छ । २५ मेगावाटका लागि ५ सय रोपनी जग्गामा २५ मेगावाट ग्रिड सोलार बन्ने मरासिनीले बताए । प्लान्ट सञ्चालनमा आएपछि राष्ट्रिय प्रणालीमा रहेको ऊर्जा अभावलाई कम गर्न सहयोग पुग्नेछ । ग्रिड सोलार तथा ऊर्जा दक्षता परियोजनाअन्तर्गत नेपाल सरकार र विश्व बैंकको सहुलियतपूर्ण ऋण लगानीमा सोलार पावर निर्माण गर्न लागेको हो । सोलार प्लान्टको लागत ३ अर्ब ८० करोड रुपैयाँ छ । हाल नुवाकोटमा ६० मेगावाटको माथिल्लो त्रिशूली ३ ए, २१ मेगावाटको त्रिशूली, १४ मेगावाटको देवीघाट र ५ मेगावाटको तादी खोला सातबिसेमा जलविद्युत् उत्पादन केन्द्र सञ्चालनमा छन् । ३७ मेगावाटको माथिल्लो त्रिशूली ३ बी निर्माणाधीन छ ।"
सिद्घार्थको वित्तीय साक्षरता कार्यक्रम,"काठमाडौं (कास) सिद्धार्थ बैंकले यूकेएड सक्षम एक्सेस टु फाइनान्सको सहकार्यमा दमौली र दुलेगौडामा वित्तीय साक्षरता कार्यक्रम सम्पन्न गरेको छ । कार्यक्रममा साना तथा मझौला व्यापारीलाई बैंकिङ कर्जासम्बन्धी जानकारी प्रदान गरिएको बैंकले बताएको छ । जसमा व्यवसाय दर्ता, व्यापार योजना, वित्तीय तथा कर्जा व्यास्थापनलगायतमा जानकारी दिने उद्देश्य बैंकको रहेको छ । दमौलीको कार्यक्रममा ५० भन्दा बढी र दुलेगौडाको कार्यक्रममा ३० भन्दा बढी साना तथा मझौला व्यापारीको सहभागिता रहेको थियो ।"
सीजीको वासिङ मेसिन खरिदमा उपहार,काठमाडौं (कास) इलेक्ट्रोनिक्स ब्रान्ड सीजीको फ्रन्ट लोड वासिङ मेसिन खरिद गर्दा इलेक्ट्रिक हिटर उपहार दिने भएको छ । जाडोलाई लक्षित गरी सीजीले यो योजना ल्याएको हो । ३६० डिग्री डाइमेन्सन लक्लिन केयरको सुविधा रहेको यो वासिङ मेसिनमा दस वर्षसम्मको वारेन्टी रहेको कम्पनीले बताएको छ ।
सनराइजको ३ अर्बको ऋणपत्र बिक्री,काठमाडौं (कास) सनराइज बैंकले ३ अर्ब रुपैयाँ बराबरको जारी गरेको ऋणपत्र बिक्री गरिसकेको जानकारी प्रेस विज्ञप्तिमार्फत दिएको छ । जारी गरेको सात वर्षमा १०२५ प्रतिशत ब्याज प्रदान गरिने उक्त ऋणपत्र कात्तिक २४ गतेसम्ममा पूर्ण बिक्री गरिएको बैंकले जानकारी दिएको हो । ऋणपत्रको बाँडफाँड मंसिर २७ गते गरिएको थियो ।
नाडामा दुलाल,काठमाडौं (कास) नाडा अटोमाबाइल्स एसोसिएसन अफ नेपालको अध्यक्षमा कृष्णप्रसाद दुलाल निर्विरोध निर्वाचित भएका छन् । पुस ४ गते २० औं केन्द्रीय कार्यसमितिको निर्वाचन हुने भनिए पनि त्यसअगावै दुलाल निर्विरोध भएका हुन् । मंसिर २९ गते उम्मेदवारको मनोनयनपत्र दर्ता गर्ने मिति तोकिएको र अध्यक्ष पदका लागि दुलालको मात्र उम्मेदवारी परेको थियो । केन्द्रीय कार्यसमिति सदस्यमा १४ जना सदस्य निर्विरोध निर्वाचित भएका छन् । ४ वटा संस्थागत सदस्यको पनि निर्विरोध उम्मेदवारी परेको नाडाले जनाएको छ ।
होन्डाको विजेतालाई पुरस्कार,"काठमाडौं (कास) होन्डा मोटरसाइकल, स्कुटर तथा गाडीको आधिकारिक विक्रेता स्याकार ट्रेडिङले दसैं तथा तिहारमा ल्याएको होन्डा ह्विल अफ फर्चुन ३ योजनाको विजेतालाई पुरस्कार वितरण गरेको छ । सोमबार लक्की ड्रमार्फत चुनिएका १० विजेताले नगद पुरस्कार प्राप्त गरेका थिए । लक्की ड्रका विजेता सालिकराम अधिकारीले ४ लाख रुपैयाँ, आयुष महर्जनले ३ लाख रुपैयाँ र गंगा गुरुङले २ लाख रुपैयाँ प्राप्त गरेका थिए । त्यस्तै अन्य ७ विजेताले १ लाख रुपैयाँ नगद पुरस्कार पाएका थिए । त्यसका साथै कल एन्ड विन कन्टेस्टमा २ जनाले थाइल्यान्डको टुर, होन्डा कारअन्तर्गत ५ जनाले दुबईको टुर जित्न सफल भएका थिए ।"
नेपाल बैंक र आईपेबीच सम्झौता,काठमाडौं (कास) नेपाल बैंक र आइपे रेमिटबीच बैंकको स्वदेशी तथा विदेशी विप्रेषण भुक्तानी गर्ने सम्बन्धमा सम्झौता भएको छ । सम्झौतामा बैंकका प्रमुख कार्यकारी अधिकृत कृष्णबहादुर अधिकारी र आईपेका कार्यकारी प्रमुख इन्द्रप्रसाद शर्माले हस्ताक्षर गरेका थिए । सम्झौतापछि ग्राहकले बैंकको शाखाबाहेक आईपेको देशभरमा रहेका भुक्तानी केन्द्रबाट नगद रकम प्राप्त गर्न र नेपाल बैंकको रेमिट्यान्स खातामा निःशुल्क जम्मा गर्न सक्नेछन् ।
एनआईसीका एकसाथ ६ शाखा,"काठमाडौं (कास) एनआईसी एसिया बैंकले एकैसाथ काठमाडौंमा आफ्ना ६ नयाँ शाखाको उद्घाटन गरेको छ । काठमाडौंका महानगरपालिकाको बोहोराटा, कलंकीस्थित खसीबजार, माछापोखरी, नरेफाँट, पुतलीसडक, स्वयम्भू शाखाको उद्घाटन गरेको हो ।"
अर्घाखाँचीमा सिटिजन्सको शाखा,काठमाडौं (कास) सिटिजन लाइफ इन्स्योरेन्सले अर्घाखाँचीमा आफ्नो नयाँ शाखा सञ्चालनमा ल्याएको छ । बिमा समितिका अध्यक्ष चिरञ्जीवी चापागाई र कम्पनीका प्रमुख कार्यकारी अधिकृत पोषकराज पौडेलले शाखाको उद्घाटन गरेका थिए ।
एनसीसी र सेलपेबीच सम्झौता,काठमाडौं (कास) एनसीसी बैंक र सेलपेबीच बैंकका ग्राहकमा नेपालमा डिजिटल भुक्तानीसम्बन्धी सम्झौता गरेको छ । सम्झौतामा बैंकका प्रमुख कार्यकारी अधिकृत रमेशराज अर्याल र सेलपेका प्रबन्ध निर्देशक पवन प्रधानले हस्ताक्षर गरेका छन् । बैंकका ग्राहकले सेलपेमा आफ्नो खाता आबद्ध गर्दा एक सय रुपैयाँको मोबाइल रिचार्ज र लोयाल्टी पोइन्ट पाउने कम्पनीले बताएको छ ।
हुवावेको नयाँ उत्पादन सार्वजनिक,"काठमाडौं (कास) हुवावे नेपालले सोमबार ७ वटा नयाँ उत्पादन सार्वजनिक गरेको छ । यसको आफ्नै इन्टेलिजन्ट इकोसिस्टम हुवावे मोबाइल सर्भिसेस पछिल्लो फ्ल्यागसिप हुवावे मेट ३० प्रो, वाइनाइन एस स्मार्ट फोनसहित वाच जीटी टु, ब्यान्ड फोर, ब्यान्ड फोर ई, फ्री बड्स थ्री तथा फ्रिल्यान्सजस्ता वेयरेबल सार्वजनिक गरेको छ ।"
डिसहोमको एसईई तयारी कक्षा,"काठमाडौं (कास) डिसहोमले एसईई दिने तयारीमा रहेका विद्यार्थीलाई लक्षित गरी एसईई तयारी कक्षा प्रसारण गर्ने भएको छ । तयारी कक्षाको प्रसारण डिसहोमको सोकेस २ च्यानलमार्फत प्रसारण गरिने बताएको छ । यो कक्षामा विद्यार्थीले आफ्नै घरमा बसी अंग्रेजी, गणित र विज्ञान विषयको अध्ययन गर्न सक्नेछन् । यो तयारी कक्षा यही पुस १ गतेदेखि फागुन मसान्तसम्म सञ्चालन हुनेछ ।"
सनराइजको बट्टारमा शाखा,"काठमाडौं (कास) सनराइज बैंकले नुवाकोट, बट्टारमा आफ्नो १२८औं शाखा सञ्चालनमा ल्याएको छ । सोमबार सम्पन्न एक कार्यक्रममाझ केन्द्रीय सांसद नारायणप्रसाद खतिवडा, बट्टार नगरपालिकाको मेयर सञ्जु पण्डित र नुवाकोट उद्योग वाणिज्य संघका अध्यक्ष ताराबहादुर कार्कीले संयुक्त रूपमा शाखाको उद्घाटन गरेका थिए ।"
ज्योति र टिच फर नेपालबीच सहकार्य,काठमाडौं (कास) ज्योति विकास बैंकले टिच फर नेपालसँग सोमबार ५ लाख रुपैयाँबराबरको आर्थिक सहायतासहितको सहकार्य गर्ने जानकारी प्रेस विज्ञप्तिमार्फत दिएको छ । बैंकले सामाजिक उत्तरदायित्वका लागि टिच फर नेपालसँग ग्रामीण क्षेत्रका सामुदायिक तथा सरकारी विद्यालयमा गुणस्तरीय शिक्षा प्रदान गर्न स्वयंसेवक शिक्षक पठाउने कार्यमा आर्थिक सहयोग गरेको बताएको छ । बैंकका प्रमुख कार्यकारी अधिकृत मनोजकुमार ज्ञवाली र टिच फर नेपालका प्रमुख कार्यकारी अधिकृत स्वस्तिका श्रेष्ठले सम्झौतापत्रमा हस्ताक्षर गरेका थिए ।
सडक बनाउन नयाँ प्रविधि,"विराटनगर (कास) कम खर्चमै सडक निर्माण गर्न सकिने प्रविधि केम्को कम्पनीले भित्र्याएको छ । विराटनगरमा आयोजित कार्यक्रममा केम्कोले नयाँ प्रविधिबारे जानकारी गराएको हो । सीआरबी ८८, सीआरपी ८८ र एआरसी ८८ ले कम मूल्यमै सडक बनाउन सकिने दाबी गरेको छ । यसले बनाएको सडकमा धूलो नउड्नुको साथै पानी भित्र छिर्न नदिने भएकाले सडक बलियो हुने जनाइएको छ । कालोपत्रजस्तै हुने यो प्रविधिले बनाएको सडक कम्तीमा पाँच वर्षसम्म खप्ने कम्पनीले दाबी गरेको छ ।"
पैसा चोर्न बैंकमा १३ सय खाता,"सर्वसाधारणको हस्ताक्षर किर्ते गरेर बैंकबाट रकम चोर्ने गिरोहले डेढ दर्जन बैंकमा एक हजार तीन सयभन्दा बढी खाता खोलेको भेटिएको छ । बैंकवित्तीय संस्थामा रहेका व्यक्तिका गोप्य विवरण र हस्ताक्षर चोर्ने समूहले काभ्रे, सिन्धुपाल्चोक, धादिङ, काठमाडौं, भक्तपुर, बागलुङ, पर्वतलगायत जिल्लाका सर्वसाधारणका नाममा शंकास्पद बैंक खाता खोलेको पाइएको हो । जनता बैंक (हाल ग्लोबल आईएमईमा मर्ज) को बानेश्वर र न्युरोड शाखाबाट अपरिचित व्यक्तिले गोपालमान राजबहाकका नामबाट १९ लाख ९९ हजार रुपैयाँ चोरेको घटनाको अनुसन्धान गर्ने क्रममा विभिन्न १९ वटा बैंक तथा वित्तीय संस्थामा शंकास्पद खाता खोलिएको पत्ता लागेको हो । त्यसमध्ये तीन सय ३० वटा खाताको पहिचान भइसकेको प्रहरीले बताएको छ । मंसिर ९ गते रकम चोर्ने समूहका मनीष घिमिरे, अञ्जन बराल, सुवास श्रेष्ठ, कुमार तामाङ, सुमन पौडेल र गोविन्द घिमिरे पक्राउ परिसकेका छन् । उनीहरूको साथबाट प्रहरीले दुई हजारभन्दा बढी व्यक्तिको नेपाली नागरिकताको फोटोकपी र सोही संख्यामा पासपोर्ट साइजका फोटो बरामद गरेको थियो । काठमाडौं प्रहरी प्रमुख एसएसपी उत्तमराज सुवेदीले रकम चोर्ने समूहमाथि अनुसन्धान गर्ने क्रममा उनीहरूले विभिन्न व्यक्तिका नाममा एक हजार तीन सयभन्दा बढी बैंक खाता खोलेको भेटिएको बताए । खातामा चोरीमा संलग्न आफैंले आफ्नो हस्ताक्षर गर्ने गरेको पनि पाइएको छ । सर्वसाधारणको खाताको हस्ताक्षर चोर्न तथा नयाँ खातामा आफूअनुकूल हस्ताक्षर गर्न अभ्यास गरिएका तीन थान रजिस्टर बुक र बैंकमा भएका खाताको हस्ताक्षर पनि प्रहरीले जाँच गरेको थियो । सम्बन्धित व्यक्तिलाई पत्तै नदिई बैंकको रकम चोर्ने समूहले शंकास्पद खाता सञ्चालन गर्ने गरेको पाइयो, सुवेदीले कान्तिपुरसँग भने, बैंकमा सहज पहुँच विस्तार गरेर अपराधबाट संकलित रकम जम्मा गर्न र सेयर कारोबारका लागि ती खाता सञ्चालनमा ल्याएको देखिन्छ । चोरको समूहले शंकास्पद खाता खोल्ने प्रयोजनका लागि ०७४ बाटै विभिन्न व्यक्तिबाट नागरिकताका फोटोकपी संकलन गरेको अनुसन्धानबाट देखिएको छ । राजबहाकको खाताबाट रकम चोरिएपछिको अनुसन्धानमा प्रहरीले १९ वटा बैंकका दुई हजार व्यक्तिका नागरिकताका फोटोकपीसहित जनता बैंकका नकाटिएको १६ र काटिएका ५७ चेकबुक, ज्योति विकास बैंकको एक थान, एभरेस्ट बैंकका २३ थान, माछापुच्छ्रे बैंकका १९ थान, मुक्तिनाथका ४२ थान, एनआईसी एसियाका ६८ थान चेकबुक बरामद गरेको थियो । एनआईसीका ८२ र अन्य बैंकका सात थान एटीएम कार्ड पनि फेला पारेको थियो ।"
सांसदलाई ६ करोड नदिन सांसदहरूकै रिट,"काठमाडौं (कास) सांसदहरूले नै स्थानीय पूर्वाधार विकास साझेदारी कार्यक्रमका कुनै पनि काम अघि नबढाउन तत्काल अन्तरिम आदेशको माग गर्दै सर्वोच्च अदालतमा रिट दायर गरेका छन् । सांसदहरू रंगमती शाही, प्रकाश पन्थ र प्रकाश रसाइलीले स्थानीय पूर्वाधार विकास साझेदारी कार्यक्रमसम्बन्धी नियमावली संविधानविपरीत रहेकाले बदर गर्नुपर्ने जिकिरसहित सोमबार सर्वोच्चको संवैधानिक इजलासमा रिट दायर गरेका हुन् ।निवेदकहरूले कार्यक्रमको नियमावली संविधानको धारा १८, ८३, ८४ र ८६ सँग बाझिने उल्लेख गर्दै त्यसलाई उत्प्रेषणको आदेशद्वारा बदर गर्न माग गरेका छन् । सरकारले स्थानीय पूर्वाधार विकास साझेदारी कार्यक्रम (सञ्चालन कार्यविधि) नियमावली, २०७६ मार्फत प्रतिनिधिसभाका हरेक निर्वाचन क्षेत्रमा ६ करोड रुपैयाँ रकम विनियोजन गरेको छ । नियमावलीमा योजना छनोटको मुख्य जिम्मेवारी कार्यक्रम परामर्श समितिको अध्यक्ष सम्बन्धित क्षेत्रबाट निर्वाचित प्रतिनिधिसभा सदस्य रहने व्यवस्था छ । नियमावलीको नियम ७ (५) (६) र १४ (१) को व्यवस्था संविधानको धारा १८, ८३, ८४, ८६ र आर्थिक वर्ष २०७६७७ को बजेट वक्तव्यको बुँदा २१३ को विपरीत रहेको जिकिर गर्दै रिटमा नियमावलीको व्यवस्थालाई उत्प्रेषणको आदेशद्वारा अमान्य र बदर घोषित गर्न माग गरिएको छ । रिटमा नियमावलीले प्रत्यक्ष निर्वाचित सांसद, समानुपातिक सांसद र राष्ट्रिय सभा सदस्यबीच विभेद गरेको जिकिरसमेत गरिएको छ । रिट निवेदकहरूले विकास निर्माण योजना कार्यान्वयनका लागि स्थानीय सरकार र प्रदेश सरकार क्रियाशील रहेको अवस्थामा विधि निर्माणमा केन्द्रित हुनुपर्ने सांसद विकास निर्माणमा लाग्नु ठीक नहुने उल्लेख गरेका छन् । स्थानीय पूर्वाधार विकास साझेदारी कार्यक्रमले सांसदलाई नीति नियम बनाउन छाडेर पैसा बोकेर गाउँ हिँड्ने बनाएकाले त्यसलाई खारेज गर्न माग गरिएको उनीहरूले जानकारी दिए ।"
सुपर ओभरको रोमाञ्च,"अविनाश बोहोराको सानदार बलिङले पोखरा प्रिमियर लिग (पीपीएल) मा बुटवल ब्लास्टर्सले काठमाडौं गोल्डेन वारियर्सलाई सुपर ओभरमा पराजित गरेको छ । डेथ ओभरका लागि उपयोगी बलरका रूपमा चिनिएका अविनाशले पुनः एकपल्ट आफूलाई प्रमाणित गर्दा बुटवलले विजय निकालेको हो । १३ रनको विजय लक्ष्य पछ्याएको काठमाडौंले २ रनमात्र जोड्न सक्यो । पोखरा रंगशालामा अविनाशले बुटवलको स्कोर रक्षा गर्नेक्रममा उत्कृष्ट बलिङ गरेका थिए । सोमबारको दोस्रो खेलमा दुवै टिमले बराबर १ सय ४० को स्कोर गरेपछि खेल सुपर ओभरमा धकेलिएको थियो । पहिले ब्याटिङ गरेको बुटवलले काठमाडौंका सुबोध भाटीको ओभरमा १२ रन बनायो । बुटवलका शिवम सिंह र हर्ष टंक ब्याटिङमा आए । पहिलो बल शिवम्ले रन लिन सकेनन् । दोस्रो बलमा लामो सर्ट प्रहार गरे पनि आदिल खानले वाइड थर्डम्यानको दिशामा छक्का जोगाए । क्रिजमा आएका हर्षले थर्डम्यान र फाइनलेगको दिशामा लगातार २ चौका प्रहार गरे । पाँचौं बलमा हर्षले १ रन प्रहार गरे । अन्तिम बलमा शिवम्को प्रहार वाइड थर्डम्यानको क्षेत्रमा बसन्त रेग्मीले छक्का जोगाएपछि उनले २ रनमात्र लिन सके । १३ रनको लक्ष्य पछ्याएको काठमाडौंका लागि सुबोध भाटी र गौरव तोमरको ब्याटिङ प्रभावकारी रहेन । अविनाशको बलमा पहिलो बल तोमरले रन बनाउन सकेनन् । दोस्रो बलमा २ रन लिएका उनी तेस्रो बलमा ठूलो शट खेल्ने चक्करमा मिड विकेट क्षेत्रमा शंकर रानाबाट क्याच भए । त्यसपछि क्रिजमा पुगेका सुबोध भाटीले बाँकी ३ बलमा रन लिन सकेनन् । उद्घाटन खेलमा साविक विजेता पोखरा पल्टनसँग ९ विकेटले पराजित भएको काठमाडौं लगातार दोस्रो हारपछि प्लेअफ यात्रा कठिन भएको छ । फाइनलमा पुग्ने लक्ष्य जीवित राख्न उसले बाँकी तीनै खेलमा सकारात्मक नतिजा निकाल्नुपर्नेछ । यसअघि टस हारेर पहिले ब्याटिङ गरेको काठमाडौंले निर्धारित २० ओभरमा ६ विकेट गुमाई १ सय ४० रन बनायो । काठमाडौंका सुरुआती ब्याट्सम्यानले राम्रो प्रदर्शन गरे पनि मध्यक्रम कमजोर देखियो । ओपनरहरू सुवास खकुरेल र जयकिसन कोल्सावालाले पहिलो विकेटमा ३८ रन जोडे । पावर प्लेको अन्तिम बलमा सुवास १५ रनमा आउट भए । तेस्रो नम्बरमा आएका गौरव तोमरले १ रनमात्र बनाउन सके । २४ बलमा ३ चौका र १ छक्कासहित २८ रन बनाएर कोल्सावाला आउट हुँदा काठमाडौंले ८३ ओभरमा ५०३ को स्थितिमा थियो । कप्तान ज्ञानेन्द्र मल्ल र आदिल खानले चौथो विकेटमा ३५ रनको साझेदारी गरे । आदिलले १५ बलमा २३ र ज्ञानेन्द्र १५ बलमा १५ रन बनाएर आउट भए । अघिल्लो दिन ४५ रनको विष्फोटक पारी खेलेका सुबोध भाटी पहिलो बलमै आउट भए । पाँचौं विकेटमा अमरसिंह रौटेला र पवन सर्राफले ५१ रनको अविजित साझेदारी गरेपछि काठमाडौंले सम्मानित योगफल बनायो । २१ बलको सामना गरेका पवनले ३ चौका र २ छक्काको सहयोगमा ३७ तथा रौटेलाले १४ रन बनाई अविजित रहे । बलिङमा बुटवलका नितेश थापाले २ विकेट लिए । फ्रेन्चाइज क्रिकेटमा डेब्यु गरेका नितेशले ३ ओभरमा १७ रन खर्चिए । अभिनाश बोहोरा र हरिबहादुर चौहानले ११ विकेट लिए । जवाफमा बुटवलले पनि ६ विकेट गुमाएर समान योगफलमा रोकियो । उसका हर्ष टंकले २९ बलमा ३ चौका र ३ छक्काको सहयोगमा ४५ रन बनाउँदै भीम सार्कीसँग तेस्रो विकेटमा ४० रनको साझेदारी गरे । भीमले १३ रन जोडे । ओपनरहरू अफ्तावउद्धिनले १४ र शंकर रानाले २० रन जोडेका थिए । अन्तिम २ ओभरमा बुटवललाई १० रन आवश्यक थियो । क्रिजमा थिए शुभम र सोमपाल कामी । भाटीले त्यस ओभरमा १ रन खर्चेर सोमपाल (११) र हरिबहादुर चौहान (०) लाई आउट गरेपछि अन्तिम ओभरमा बुटवललाई ९ रन आवश्यक थियो । बुटवलले ८ रनमात्र बनाउन सक्यो । अन्तिम बलमा नयाँ ब्याट्सम्यान विपिन खत्री स्टम्पिङ आउट भए । शिवमले अविजित ३३ रन बनाए ।बुटवलका कप्तान सोमपालले रणनीति सफल भएकोमा दंग थिए । उनले युवा खेलाडीको प्रदर्शनमा पनि खुसी व्यक्त गरे । मेरो टिममा धेरै युवा खेलाडीहरू छन् । धेरैजसो खेलाडीसँग खेल अनुभव निकै थोरै छ । खेलमा हामीले फिल्डिङमा केही कमजोरी गर्यौं । हामीबीच सन्तुलन भइरहेको थिएन, सोमपालले भने, तर हामीले योजनाअनुसारकै लक्ष्य पाएका हौं । अन्तिम २ ओभरमा हामीले राम्रो खेल्न नसक्दा सुपर ओभरमा पुग्यो । त्यसमा पनि योजनाअनुसार नै जित्न सक्यौं ।सुपर ओभरका नायक अविनाशले भने, १० रनभन्दा बढी लक्ष्य दिन सकियो भने रोक्न सक्छु भन्ने आत्मविश्वास थियो । हामीले १३ रनको लक्ष्य दिएपछि नै जितिन्छ भन्ने लागेको थियो । मैले सकेसम्म विकेट निस्किने गरी बलिङ गरेको थिएँ ।काठमाडौंका कप्तान ज्ञानेन्द्र मल्लले लगातार हारले बाँकी खेलहरूमा राम्रो प्रदर्शन गर्न दबाब बढेको बताए । उनले भने, हामीले अबका ३ खेलमा गर या मरको स्थितिमा खेल्नुपर्ने हुन्छ । यसअघि २ खेलले हामीलाई अनुभव पनि दिएको छ । आगामी खेलहरूमा हामी राम्रो गर्न प्रयासरत हुन्छौं ।"
विराटनगरमाथि धनगढीको जित,"पोखरा (कास) धनगढी ब्लुजले पहिलो खेलमा विराटनगर टाइटन्समाथि ५ रनको रोमाञ्चक जित हात पार्यो । कप्तान दीपेन्द्र सिंह एरीले अन्तिम ओभरमा उत्कृष्ट बलिङ गर्दा १ सय १८ रनको लक्ष्य पछ्याएको विराटनगरले ९ विकेटको क्षतिमा ११२ रनमात्र बनाउन सक्यो । विराटनगरलाई अन्तिम ओभरमा १५ रन आवश्यक थियो । पुनित मेहरा र जितेन्द्र मुखिया स्ट्राइकमा थिए । धनगढीका कप्तान दीपेन्द्रसिंह ऐरीले पहिलो बलमै १४ रन बनाएर खेलिरहेका पुनित मेहरालाई बोल्ड गरे । दोस्रो बलमा किशोर महतोलाई रन दिएनन् । तेस्रो बलमा किशोरले छक्का प्रहार गरी विराटनगरलाई आशा देखाए । चौथो बलमा २ रन लिएका उनी पाँचौं बलमा बोल्ड हुन पुगे । अन्तिम ब्याट्सम्यानका रूपमा आएका साहब आलमले अन्तिम बलमा १ रनमात्र लिन सके । विराटनगरका ओपनर मुहम्मद जइद आलम र दिलीप नाथ खाता खोल्नै नपाई आउट भए । कप्तान प्रदीप ऐरी १०, सुनील धमला १८ रन बनाए । राजु रिजालले २५ र नोमन खाले ११ रनको योगदान गरे । बलिङमा दीपेन्द्रले ४ ओभरमा १ मेडनसहित १९ रन खर्चेर ३ विकेट लिए । सागर ढकालले २ तथा कमलसिंह ऐरी, अमित यादव र अनिल खरेलले ११ विकेट लिए । दीपेन्द्र म्यान अफ द म्याच चुनिए । ब्याटिङमा राम्रो गर्न नसके पनि बलिङ र फिल्डिङमा राम्रो गरेँ । टिमले जितेपछि खुसी छु, ब्याटिङ तर्फ पहिलो बलमै आउट भएका दीपेन्द्रले भने, बिहान चिसो पिचले गर्दा बलमा सोचेजस्तो पकड भइहेको थिएन । तर हामीले सानो योगफललाई पनि रक्षा गर्न सक्यौं ।यसअघि टस हारेर पहिले ब्याटिङ गरेको धनगढीले ८ विकेटको क्षतिमा १ सय १७ रन बनाएको थियो । नवौं नम्बरमा ब्याटिङमा आएका कमलले सर्वाधिक २६ रन जोडे गरेपछि धनगढीले सय रनको आँकडा पार गरेको थियो । मध्यक्रममा श्रीमान्था विजेयरत्नेले २५, ओपनर रोड्रिगो थोमसले १६ र पुछारक्रममा आएका मञ्जित श्रेष्ठले ११ रन बनाए । सौरभ खनाल १२ रनमा आउट भए । विराटनगरका साहब आलमले ४ ओभरमा ३० रन खर्चेर ३ र नोमनले २ विकेट झारे ।"
साग टेनिस पदक विजेता पुरस्कृत,"काठमाडौं (कास) काठमाडौं जिल्ला टेनिस संघले १३ औं दक्षिण एसियाली खेलकुद (साग) अन्तर्गत टेनिसका पदक विजेता खेलाडी र प्रशिक्षकलाई सोमबार नगदसहित सम्मान गरेको छ । टेनिसमा समान ६६ पुरुषमहिला गरी १२ खेलाडीले सहभागिता जनाएको सबैले पदक जितेका थिए । सिंगल्सको कांस्यलाई २५ हजार, डबल्सलाई १५ हजार र टिमलाई १० हजार नगद पुरस्कार प्रदान गरियो । खेलाडी र प्रशिक्षकलाई गरी कुल २ लाख ३५ हजार नगद प्रदान गरिएको थियो । प्रेरणा कोइरालाले ३ कांस्यका लागि सर्वाधिक ५० हजार नगद पुरस्कार प्राप्त गरिन् । प्रेरणाले सिंगल्स, डबल्स र टिम इभेन्टमा कांस्य जितेबापत क्रमशः २५ हजार, १५ हजार र १० हजार नगद पुरस्कार पाइन् । सलोनी तामाङ, अभिलाषा विष्ट र आइरा रावतले डबल्स र टिम इभेन्टमा क्रमशः १५ हजार र १० हजार गरी जनही २५ हजार नगद पुरस्कार थापे । रायना शाह र प्रकृति श्रेष्ठले टिम इभेन्टका लागि समान १०१० हजार नगद पुरस्कार हात पारे ।पुरुष टिम इभेन्टमा कांस्य जितेका संरक्षक भूषण बज्राचार्य, प्रणव खनाल, प्रदीप खड्का, सन्तोष खत्री, सम्यकभूषण वज्राचार्य र नवीन पाइजालाई समान १०१० हजार नगद पुरस्कार प्रदान गरियो । प्रशिक्षकत्रय रेणुदेवी कोण्डा श्रेष्ठ, सूर्यभूषण बज्राचार्य र श्रृष्टि श्रेष्ठ समान १०१० हजार नगदबाट पुरस्कृत भए ।त्यस्तै व्यवस्थापक नीरेशबहादुर श्रेष्ठ र प्रतीक्षा गिरी तथा टेक्निकल डाइरेक्टर केशवराज पाण्डे, कम्पिटिसन डाइरेक्टर अजय विष्ट, भेन्यु म्यानेजमेन्ट कोओर्डिनेटर सञ्जय अमात्य, नेपाल टेनिस संघका कार्यालय सचिव प्रवीण देवकोटा, खेलाडीका अभिभावकद्वय देवेन्द्र रावत र गौरीशंकर श्रेष्ठलाई कदरपत्रबाट सम्मान गरियो ।"
रियलले मौका गुमायो,"म्याड्रिड (एएफपी) रियल म्याड्रिडले बार्सिलोनालाई उछिनेर स्पेनी ला लिगामा शीर्ष स्थान हात पार्ने अवसर आइतबार राति गुमाएको छ । बुधबारको एल क्लासिको अगाडि रियल भ्यालेन्सियाको हातबाट ११ को बराबरीमा रोकियो । रियलका लागि करिम बेन्जेमाले इन्ज्युरी समयमा नाटकीय गोल गरे । खेलको अन्त्यमा प्राप्त कर्नरमा रियल गोलरक्षक थिबो कोटवा भ्यालेन्सियाको पेनाल्टी एरियामा पुगे र बललाई हेड गर्ने प्रयास गरे । त्यसमै प्राप्त अवसरमा बेन्जेमाले ९५ औं मिनेटमा गोल फर्काए । त्यसअगाडि भ्यालेन्सिया कार्सोस सोलारको गोलले जिततर्फ अग्रसर देखिएको थियो । यो नतिजापछि बार्सिलोना नै अंक तालिकाको शीर्ष स्थानमा रह्यो । सिटीको आशा कायमैलन्डन म्यानचेस्टर सिटीले इंग्लिस प्रिमियर लिगमा आइतबार राति आर्सनललाई सजिलै ३० ले हरायो र फेरि लय समात्ने प्रयास गर्यो । सिटीको जितमा केभिन डे ब्रुयनाले दुई गोल गरे । अर्को गोल रहिम स्टर्लिङको नाममा रह्यो । आर्सनलले भने फेरि एकपल्ट घरमा नमीठो हारको सामना गर्नुपर्यो । यो जितपछि सिटीले लिग तालिकाको शीर्ष स्थानमा रहेको लिभरपुलसँगको दूरी १४ अंकमा कायम राखेको छ । आर्सनल भने नवौं स्थानमा रह्यो ।उसले सबै खाले प्रतियोगिताका पछिल्ला १२ खेलमा एक जित मात्र निकाल्न सकेको छ । खेलपछि सिटीका व्यवस्थापक पेप ग्वार्डिओलाले भने, आज हामीले सजिलो जित देखिन नतिजा निकाल्न सक्यौं । तर यसको तुलनामा हामीले म्यानचेस्टर युनाइटेडविरुद्ध राम्रो खेलेका थियौं । केही अवसरमा हामीले आजको भन्दा राम्रो खेल्छौं, तर हारको सामना गर्नुपर्ने हुन्छ । मेरो जिम्मेवारी नतिजा भन्दा पनि राम्रो प्रदर्शन हो ।युभेन्ट्स शीर्षमामिलान क्रिस्टियानो रोनाल्डोको दुई गोलको मद्दतले इटालीको सिरी ए मा युभेन्ट्सले आइतबार युडिनेजीलाई ३१ ले हरायो र फेरि अंक तालिकाका शीर्ष स्थानमा उक्लिन सफल रह्यो । अर्को खेलमा इन्टर मिलान फियोरेन्टिनासँग ११ को बराबरीमा रोकिएपछि युभेन्ट्सलाई फाइदा पुगेको हो । डुसान भ्लाहोभिचले इन्ज्युरी समयको दोस्रो मिनेटमा गोल गर्दै इन्टरलाई निराश पारे । युभेन्ट्स र इन्टर दुवैको १६ खेलबाट ३९ अंक रहेको छ ।"
भुजुङलाई उपाधि,"लमजुङ (कास) क्व्होलासोंथर गाउँपालिकाले आयोजना गरेको लिग फुटबल प्रतियोगितामा वडा ४ भुजुङको टिमले उपाधि जितेको छ ।घरेलु मैदानमा वडा ६ पसगाउँको समूहलाई २० गोल अन्तरले भुजुङ बिजयी बनेको हो । भुजुङले १ लाख रुपैयाँ नगद पुरस्कार पाउनुका साथै कप उचालेको थियो । गत वर्ष वडा ३ घलेगाउँ विजयी बनेको थियो ।उपविजेता पसगाउँको टिमले ५० हजार रुपैयाँ नगदमा चित्त बुझाएको छ । प्रतियोगिता अवधिभर ८ गोल गरी पसगाउँका नवराज गुरुङ सर्वाधिक गोलकर्ता घोषित भए । वडा ३ का सिजन गुरुङ उत्कृष्ट खेलाडी घोषित भए । उनीहरूलाई नगद ५ हजार रुपैयाँ, मेडल र प्रमाणपत्र दिइयो ।"
