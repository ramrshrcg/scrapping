शीर्षक,विवरण
चालकको जबर्जस्तीले दुर्घटना,"घाइतेमध्ये अधिकांशको टाउको, मेरुदण्ड, खुट्टा र हातमा चोट लागेको छ । ६ वर्षिया आयुष तामाङ, दोर्जे तामाङ र जयबहादुर तामाङको स्थिति गम्भीर रहेको ह्याम्सका डा कमल थापाले बताए । दुर्घटनामा जुगल गाउँपालिका७ हगाम गाउँका मात्रै पाँच जनाले ज्यान गुमाएका छन् । घटनापछि जुगल क्षेत्रको हगामको पेपटार, तल्लो टोलसहित तामाङ टोलमा रुवाबासी छ । मृत्यु भएका र घाइतेबारे बुझ्न दुर्गम हगाम र याङ्लाकोटबाट हिँडेर गाउँले खाडीचौर र राजधानीको अस्पताल पुगेका छन् । सबैतिर सन्नाटा छ, कोही बोल्न सक्ने हालतमा छैनन्, जुगल७ का वडाध्यक्ष दिलकुमार थापाले भने, सम्हालिनै गाह्रो भएको छ । खाडीचौरस्थित सिन्धु सदावहार अस्पतालमा ७ महिनाकी शिशुलाई दूध चुसाउँदै स्याहारिरहेकी छन् सुनकोसी७ माझीगाउँकी सुनीता माझीले । दुर्घटनाका घाइतेमाझ भेटिएकी शिशुको आफन्त फेला नपरेकाले उनले स्याहार गरेकी हुन् । अवस्था सामान्य भए पनि बोतलको दूध खान नमानेपछि माझीले आफ्नो दूध खुवाएको बताइन् । कच्ची र निर्माणाधीन लामोसाँघुजिरी सडकमा पछिल्ला तीन महिनामा भएका पाँचवटा दुर्घटनामा मृत्यु भएकाको संख्या ३३ पुगेको छ । दुर्घटनाका घाइतेमध्येका दीपक तामाङले जुगल गाउँपालिकाको याङ्लाकोट मूल घर भई भक्तपुरको आदर्शनगरमा बसोबास गरेकाहरू मिलेर कालिञ्चोक गएको बताए । शनिबार बिदाको दिन भएकाले मन्दिर दर्शनका लागि जाने योजना बन्यो । हिउँ हेरेपछि कालिञ्चोक माई मन्दिर दर्शन गरेर हामी एकैसाथ बसबाट फर्केका थियौं, उनले भने, बाटो लामो र रात पर्ने भएपछि चालककै आग्रहमा शनिबार लिशंखुपाखरको मुडे बजारमा बस्यौं ।सुनकोसीको स्वाँरामा आइपुगेपछि बस पूरा हल्लिएको उनले बताए । हामी आत्तियौं । हेर्दाहेर्दै बस पल्टियो, म बेहोस भएछु, उनले भने, होस आउँदा खाडीचौरको अस्पतालमा छु । टाउको र आँखामा चोट लागेकाले एकदमै गाह्रो भएको छ ।"
ब्रेकबाट गन्ध र धूवाँ आइरहेको थियो,"रिजर्भ गरेको बस भएकाले विस्तारै जाने योजनामा मुडेमा बास बसेका थियौं । बिहानै हिँडेकाले मनमा कुनै डर थिएन । स्वाँरा मोडमा आइपुगेपछि ड्राइभरले स्टेरिङ कन्ट्रोल गर्न सकेनन् । एक्कासि ब्रेकबाट धूवाँ र गन्ध आयो । ब्रेक गनायो भनेर सबै करायौं । लगत्तै बस खस्यो, ड्राइभर एकैपटक झ्यालबाट हाम फालेर कता बेपत्ता भए । बस खसेको देख्दादेख्दै म एकदमै एकोहोरो भएँ । दुईवर्षे छोरो समातेर भाउजूदाइ पछाडि बसेर अत्तालिँदै हुनुहुन्थ्यो । बस तल खसेको ठूलो आवाजसँगै झ्यालको सिसा फुट्यो,म बेहोस भएछु । अस्पताल आएपछि मात्र थाहा भयो । बसमा हामी ३०३२ जना थियौं । ड्राइभरले जबर्जस्ती ल्याएकाले यस्तो भयो । भाउजू र भतिजालाई सामान्य चोट लागेको छ । यहीं खाडीचौरको सिन्धुसदाबहार अस्पतालमा मसँगै उपचार हुँदै छ । तर, दाइ बित्यो भन्छन् । साह्रै रुन मन लागेको छ । हामीचाहिँ भाग्यले बाँच्यौं ।"
"बोल्न सके छुट, नसके तङ !","सीमामा लुटिने, ठगिने त छँदै छ, सुरक्षाकर्मीबाटै दुर्व्यवहार भोग्नुपर्छ, उनले भने । भारतीय श्रम प्रवासनमा कार्यरत कञ्चनपुरस्थित संस्था निड्स नेपाल ले भारतको वनबासा नाका हुँदै नेपालको गड्डाचौकी नाका प्रवेश गरेका नेपाली प्रायः लुटिएरै आउने गरेको जनाएको छ । हामीले संयुक्त सीमा बैठकमा पनि यो विषय उठाउने गरेका छौं, संस्थाका कार्यक्रम प्रबन्धक प्रकाशचन्द्र मडाईले भने, केही पीडित नेपालीलाई बस टिकट काटेर घर पनि पठाएका छौं तर सीमामा ठगिने समस्या रोकिएको छैन । नयाँ सामानको जीएसटी (गुड्स एन्ड सर्भिस ट्याक्स) बिल खोज्ने र पुराना सामान लैजाँदा केरकार गर्ने नेपालीको गुनासो छ । सामान र रकमअनुसार भारु ५० भन्दा माथि दिए छाडिदिने गरेको उनीहरू बताउँछन् । यो समस्या मुख्य गरी दसैंतिहार, गौरा पर्व, बिसु पर्व (नयाँ वर्ष), माघीजस्ता चाडमा बढी हुने गरेको छ । नेपालभारत सीमानाकामा भारततर्फ प्रदेश प्रहरीको चेकपोस्ट, सशस्त्र सीमा बल (एसएसबी) र भन्सार कार्यालय तथा नेपालतर्फ प्रहरी चेकपोस्ट, सशस्त्र प्रहरी बल (एपीएफ) र भन्सार कार्यालयले जाँच्ने गरेका छन् । सीमा सुरक्षाका लागि नेपालतर्फ एपीएफले भारततर्फ सीमा जोडिएका एक सय सात स्थानमा बोर्डर अब्जर्भर पोस्ट (बीओपी) लाई तैनाथ गरेको छ । हरेक वर्ष चाडपर्वका समयमा बीओपी र भारतीय एसएसबीले दुवै देशको सीमा हुँदै ओहोरदोहोर गर्ने नागरिकलाई सहजीकरण गर्न संयुक्त हेल्प डेस्क सञ्चालन गर्छन् । अन्य बेला त्यस्तो संयन्त्र नहुँदा भारतबाट स्थलमार्ग हुँदै आउने नेपालीले सीमामा लुटिने तथा सुरक्षाकर्मीबाटै दुर्व्यवहारको समस्या झेल्दै आएका छन् । भारतका लागि नेपाली राजदूत नीलाम्बर आचार्यले सीमा क्षेत्रमा आवतजावत गर्दा नेपालीले भोग्नुपरेको दुर्व्यवहार र सास्तीबारे उत्तर प्रदेशका मुख्यमन्त्री योगी आदित्यनाथसँग कुरा गरे पनि समस्या उस्तै छ । राजदूत आचार्यले मुख्यमन्त्री आदित्यनाथसँग उत्तर प्रदेशको राजधानी लखनऊमा साउन ८ गते नेपालभारत सम्बन्धबारे कुरा गरेका थिए । राजदूतले मुख्यमन्त्रीसँग बोर्डरमा नेपालीले भोगेका समस्याबारे पनि कुरा राख्नुभएको थियो, दूतावास स्रोतले भन्यो, उहाँ (आदित्यनाथ) ले पनि यस्तो गुनासो सुनेको छु भन्दै आफ्ना सचिव र डिस्ट्रिक्ट म्याजिस्ट्रेटलाई बोलाएर हल गर्न निर्देशन दिनुभएको थियो । केही दिन सहज भए पनि फेरि उस्तै भएको सुनेका छौं ।"
राजदूत पौडेलसँग सीआईबीले लियो बयान,"अनुसन्धान अधिकारीको भनाइ उद्धृत गर्दै प्रहरी प्रधान कार्यालय स्रोतले भन्यो, सरकारी जग्गामा मोही कायम हुँदैन भन्ने विषय मलाई थाहा भएन, त्यो निर्णय रोक्ने अधिकार मसँग थिएन भन्ने जवाफ उहाँ (पौडेल) ले पठाउनुभएको छ तर जवाफ एकातिर र उहाँले गरेका निर्णय अर्कैतिर देखिन्छ । मन्त्रिपरिषद्मा निर्णयका लागि मन्त्रालयले टिप्पणी उठाएर पठाएका एजेन्डा अध्ययन गर्ने र कानुन र विधिसम्मत नभए मन्त्रालयमै फिर्ता पठाउने अधिकार मुख्य सचिवलाई हुने जनाउँदै त्यसमा पौडेल उम्किन खोजेको अनुसन्धान स्रोतले बतायो । टिकिन्छा गुठीमा नक्कली मोही कायम गरेर जग्गाको स्रेस्ता कायम गराउनू भन्ने निर्णयमा पौडेलले नै हस्ताक्षर गरेर भूमिसुधार मन्त्रालयमा पत्र पठाएको पनि भेटिएको छ ।चौथो पटक म्याद थप्न प्रस्तावप्रहरीको केन्द्रीय अनुसन्धान ब्युरो (सीआईबी) ले ललिता निवासको जग्गा हिनामिना प्रकरणको अनुसन्धान गर्ने समय पुनः १ महिना थप्न प्रस्ताव गरेको छ । केही दिनअघि ब्युरोले प्रहरी प्रधान कार्यालयमार्फत गृह मन्त्रालयलाई पत्र लेखी अनुसन्धानले पूर्णता नपाएको भन्दै १ महिना समय थप्न प्रस्ताव पेस गरेको हो । अनुसन्धानको म्याद शनिबार सकिएको छ । केही दिनभित्रै बस्ने मन्त्रिपरिषद् बैठकले यससम्बन्धी निर्णय गर्ने गृह मन्त्रालयले जानकारी दियो । ०७५ फागुन २८ गतेको मन्त्रिपरिषद् बैठकले जेठ २८ भित्र अनुसन्धान प्रतिवेदन बुझाउने गरी ब्युरोलाई ३ महिनाको समय दिएको थियो । तर तोकिएको समयमा अनुसन्धान नसकिएपछि मन्त्रिपरिषद् बैठकले ब्युरोलाई असार १२, भदौ २२ र असोज ३० गते तीन पटकमा २२ महिनाको समय थप गरेको थियो । तेस्रो पटक थप गरिएको समयमा पनि अनुसन्धानले पूर्णता नपाएपछि चौथो पटक १ महिना समय थप्ने गरी व्युरोबाट प्रस्ताव आएको गृह मन्त्रालय स्रोतले जानकारी दियो ।"
१९ बिघा फिर्ता,"(सर्लाही)  भूमि व्यवस्था, सहकारी तथा गरिबी निवारणमन्त्री पद्मा अर्यालले व्यक्तिका नाममा दर्ता सरकारी जग्गा फिर्ताको घोषणा गरेकी छन् । बरहथवामा आइतबार आयोजित कार्यक्रममा मन्त्री अर्यालले विभिन्न व्यक्तिका नाममा रहेको यहाँको करिब १९ बिघा ८ कट्ठा १३ धुर जग्गा बदर भएको घोषणा गरेकी हुन् । साविक नेपाल सरकारका नाममा रहेको जग्गा विभिन्न व्यक्तिले अनधिकृत रूपमा दर्ता गराएको पाइएकाले त्यस्ता जग्गा मालपोत ऐन २०३४ को दफा २४ (२) बमोजिम बदर गरी यथास्थितिमा राखिएको उनले बताइन् । साविकको गंगापुर सीतापुरका इनरदेव साह सुँडीका नाममा रहेको कित्ता नम्बर ७३ को ४ बिघा २ कट्ठा ३ धुर, १६८ नम्बर कित्ताको १३ कट्ठा, हजरियाका जगदेव महतोका नाममा रहेको कित्ता नम्बर ३२८ को ७ बिघा १४ कट्ठा र कित्ता नम्बर २ सय १४ को ५ बिघा १० कट्ठा बदर भएको छ । यस्तै दीर्घमाया दर्लामी, तोतादेवी दर्लामी र शोभादेवी दर्लामीका नाममा रहेको गंगापुर सीतापुरको कित्ता नम्बर १४२ को १२ कट्ठा र १४३ नम्बर कित्ताको १ बिघा १७ कट्ठा १० धुर जग्गा पनि बदर भएको छ । मन्त्री अर्यालले देशभर सार्वजनिक, गुठी र सरकारी जग्गा अतिक्रमणको तथ्याक संकलन भइरहेको जानकारी दिँदै फिर्ता गर्ने अभियान पनि सुरु भएको बताइन् । सरकारी जग्गा व्यक्तिका नाममा गएकामा अनौठो लागेको छ, यसमा भूमाफियाले चलखेल गरेको हुन सक्छ, उनले भनिन्, मालपोतका कर्मचारी सजग हुनुपर्छ । सरकारी जग्गा किर्ते गरेर व्यक्तिका नाममा दर्ता गराएका जगदेव महतोलाई एक लाख र इनरदेवलाई ५० हजार जरिवाना गरेको मालपोत कार्यालय बरहथवाका प्रमुख गुरुप्रसाद भट्टले जानकारी दिए । मालपोत कार्यालयमा सरकारी प्लट उल्लेख रहेको बरहथवा नगरफालिका४, हजरियास्थित ३२८ कित्ता नं को ७ बिघा १४ कट्ठा १५ धुर जग्गालाई टुत्र्याएर २०६२ कात्तिक १९ गते किता नं ३२८ को ५ बिघा १० कट्ठा र कित्ता नं ३१४ को १ बिघा ४ कट्ठा उल्लेख गरी स्थानीय जगदेव महतोका नाममा लालपुर्जा बनेको फेला परेपछि स्थानीय बासिन्दा आन्दोलनमा उत्रेका थिए । बरहथवा४ वडा कार्यालयको सिफारिससहित महतो ३२८ नम्बर कित्ताको ५ बिघा १० कट्ठा जग्गामध्ये स्थानीय कान्ती देवीलाई ३ बिघा ११ कट्ठा तथा ३१४ नम्बर कित्ताको १ बिघा ४ कट्ठा जग्गामध्ये १ बिघा ३ कट्ठा आफ्नै छोरी आनन्दी देवीलाई बिक्री गर्ने लिखतसहित गत असारमा मालपोत कार्यालय पुग्दा सरकारी जग्गा व्यक्तिका नाममा बनेको रहस्य खुलेको थियो । महतोका नाममा रहेको लालपुर्जाको कैफियत महलमा २०६२ कात्तिक १९ को निर्णयले वडा नं ७ किनं ३१४ र ३२८ स्रेस्ता कायम गरिएको उल्लेख छ । २०६२ चैत २३ गते माओवादी आक्रमणमा मालपोत तथा भूमिसुधार कार्यालयको कागजात जलेपछि त्यस अगाडिकै मितिमा कार्यालयका कर्मचारीले उक्त जग्गा व्यक्तिका नाममा गरेको भेटिएको थियो । सरकारी जग्गा व्यक्तिका नाममा पुगेको थाहा पाएपछि हजरियावासी आन्दोलनमा उत्रिएका थिए । आन्दोलनका कारण बरहथवास्थित मालपोत कार्यालय केही दिन बन्द गर्नुपरेको थियो । स्थानीय तह र स्थानीय प्रशासनको पहलमा व्यक्तिका नाममा पुगेको सरकारी जमिनको लालपुर्जा खारेज गरी पहिलेकै अवस्थामा फर्काउन पहल गर्ने निर्णय गरिएपछि आन्दोलन मत्थर बनेको थियो ।"
शिक्षा नीति निजी विद्यालयको स्वार्थमा,"(काठमाडौं)  दस वर्षभित्र सबै निजी शिक्षालयलाई मुनाफारहित सार्वजनिक शैक्षिक संस्था (गुठी) मा परिणत गर्ने आफ्नै घोषणाबाट सरकार पछि हटेको छ । उच्चस्तरीय राष्ट्रिय शिक्षा आयोगको सुझाव र सिफारिसविपरीत सरकारले सबै निजी शिक्षालयप्रति झन् खुकुलो नीति सार्वजनिक गरेको छ ।संघीय संरचनाअनुसार समग्र शिक्षा नीति तय गर्न शिक्षामन्त्री पोखरेलको अध्यक्षतामा गठित आयोगको प्रतिवेदनमा दस वर्षभित्र निजी शिक्षालयलाई गैरनाफामूलक बनाउने, कम्पनी ऐनमा शिक्षालय सञ्चालन गर्न नपाउने र दस वर्षमा शिक्षालाई एउटै ढाँचामा ल्याउने उल्लेख थियो । यसअघि शिक्षामन्त्री गिरिराजमणि पोखरेलले वर्तमान शिक्षाले मुलुकमा दुईखाले नागरिक उत्पादन गरेको भन्दै १० वर्षभित्र सबै निजी शिक्षालयलाई गुठीमा परिणत गर्ने र सरकारी विद्यालयमात्र रहने बताएका थिए । आयोगले पनि निजी शिक्षालयलाई गुठीमा राख्न सुझावसहितको प्रतिवेदन दिएपछि निजी विद्यालय सञ्चालकले तीव्र विरोध जनाएका थिए । विरोधपछि प्रतिवेदनलाई गुपचुप राखिएको थियो । मन्त्रालयले यसै साता सार्वजनिक गरेको शिक्षा नीति संविधानविपरीत रहेको विज्ञले टिप्पणी गरेका छन् । उच्च शिक्षालय तथा माध्यमिक विद्यालय संघ नेपाल (हिसान), निजी तथा आवासीय विद्यालय संगठन (प्याब्सन) र नेसनल प्याब्सनका पदाधिकारीहरूले भने यसलाई आफूहरूको जित का रूपमा लिएका छन् । यी तीनवटै संगठनको नेतृत्वमा सत्तारूढ नेकपानिकट व्यक्ति छन् । संविधानले विद्यालय तह शिशु कक्षादेखि १२ कक्षासम्म सञ्चालन, व्यवस्थापन, नियमनको जिम्मेवारी स्थानीय सरकारलाई दिएको छ । नीतिले विद्यालय तह शिशु कक्षादेखि १२ कक्षासम्म सञ्चालन, व्यवस्थापन, नियमन संघ, प्रदेश र स्थानीय तहबीच आपसी सहमतिमा हुने भनेको छ, शिक्षाविद् विद्यानाथ कोइरालाले भने, यो संविधानविपरीत छ । उनले निजी शिक्षालयहरू राजनीतिक पार्टीको कब्जामा रहेकाले सरकार तिनको स्वार्थबाट उम्कन नसकेको टिप्पणी गरे । सत्तासीन र बाहिर रहेका सबैखाले राजनीतिक दलका प्रतिनिधिले निजी विद्यालयमा लगानी गरेका छन्, शिक्षा आयोगको सदस्यसमेत रहेका उनले भने, दलकै संरक्षण रहेका निजी विद्यालयहरूलाई मुनाफारहित बन्न दिनु भनेको पार्टी सिध्याउनुजत्तिकै हो । प्याब्सनका वरिष्ठ उपाध्यक्ष राजेन्द्र बानियाँले शिक्षा नीति सकारात्मक रूपमा आएको बताए । प्याब्सनको चौथो खाँदबारी बैठकले शिक्षा नीतिलाई हर्षबढाइँकै रूपमा लिएर पारित गरेको छ, उनले भने, नीतिले प्रिप्राइमरी स्कुल खोल्न र कक्षा ९१२ सञ्चालन गर्न खुला गरेको छ । अर्कोतर्फ सरकारी स्कुलले चन्दा दाताबाट सहयोग लिन सक्ने नीति बनाएकामा हाम्रो आपत्ति छ ।"
सिमेन्टको गुणस्तर घटाउन गुपचुप निर्देशन,"(काठमाडौं)  उद्योग, वाणिज्य तथा आपूर्ति मन्त्रालयले सिमेन्टको गुणस्तर घटाउन कानुनी प्रक्रिया मिचेर उद्योगहरूलाई निर्देशन दिएको खुलेको छ । उद्योगमन्त्री अध्यक्ष रहेको गुणस्तर परिषद्ले गरेको निर्णय मन्त्रिपरिषद्बाट पारित नगराई मन्त्रालयले सोझै सिमेन्ट उद्योगहरूलाई निर्देशन दिएको पाइएको हो । परिषद्को निर्णय मन्त्रिपरिषद्बाट पारित गरेर राजपत्रमा सूचना प्रकाशित भएपछि मात्रै कार्यान्वयन गर्न सकिने कानुनी प्रावधान छ ।गुणस्तर तथा नापतौल विभागका निर्देशक सञ्जीवकुमार ठाकुरले गत साउन २७ गते उद्योगहरूलाई पत्र लेखेर अघुलनशील पदार्थ र म्याग्नेसियमको मात्रा बढाउन निर्देशन दिएका हुन् । पत्रमा अघुलनशील पदार्थ ४ प्रतिशत र म्याग्नेसियम ६ प्रतिशत राखेर कात्तिक ३० भित्र सिमेन्टको परीक्षण उत्पादन गर्न भनिएको छ ।तत्कालीन मन्त्री मात्रिकाप्रसाद यादवको अध्यक्षतामा गत असारमा बसेको परिषद्को बैठकले सिमेन्टमा अघुलनशील पदार्थ २ बाट बढाएर ४ प्रतिशत र म्याग्नेसियम ५ बाट बढाएर ६ प्रतिशत कायम गर्ने निर्णय गरेको थियो । उक्त निर्णय मन्त्रिपरिषद्बाट पारित भइसकेको छैन ।उक्त निर्णय कार्यान्वयन गर्दा सिमेन्टको गुणस्तर घट्ने र भारतीय सिमेन्टको आयात बढ्ने विज्ञहरूको सुझावका आधारमा लेखा समितिले छानबिन गरिरहेको छ । छानबिनकै क्रममा मन्त्रालयले उद्योगहरूलाई निर्देशन दिइसकेको भेटिएको समितिका एक सदस्यले बताए । विभागले समितिलाई भने उक्त निर्णय कार्यान्वयन नभएको जवाफ दिएको थियो । विभागले गत असोज १२ गते उद्योग मन्त्रालयमार्फत समितिमा पठाएको पत्रमा परिषद्को निर्णय कार्यान्वयन नगरेको दाबी गरिएको छ । निर्देशक ठाकुरले उद्योगहरूलाई दिएको निर्देशनका विषयमा पनि समितिले छानबिन गर्ने भएको छ । समितिलाई कार्यान्वयन नगरिएको भन्ने तर उद्योगहरूलाई पत्र लेखेर परिषद्को निर्णयअनुसार परीक्षण उत्पादन गर्न निर्देशन दिने तरिका ठीक भएन, समितिका एक अधिकारीले कान्तिपुरसँग भने, मन्त्रालयले एकातिर हामीलाई कार्यान्वयन गर्न कुनै प्रक्रिया थालनी नगरेको भन्ने पत्र दिएको छ, अर्कोतिर उद्योगलाई पत्राचार गरेको सूचना गुपचुप राखिएको देखिन्छ ।समितिले म्याग्नेसियम र अघुलनशील पदार्थको मात्रा बढाउँदा पर्ने प्रभावका विषयमा प्राविधिकहरूसँग छलफल गरिरहेको ती सदस्यले जानकारी दिए । प्राविधिकहरूले यी दुई पदार्थको मात्रा बढाएर उत्पादन गरेको सिमेन्टबाट बनेका संरचना चाँडै फुट्ने र थोरै कम्पनले पनि भत्किने खतरा रहने चेतावनी दिएका छन् । त्रिभुवन विश्वविद्यालयका रसायनशास्त्रका प्राध्यापक उत्तमप्रसाद भट्टराईले समिति बैठकमा बुधबार सिमेन्टमा म्याग्नेसियम अक्साइडको मात्रा ५ प्रतिशत नै बढी भएको उल्लेख गर्दै ६ प्रतिशत बनाउँदा सिमेन्ट कमजोर हुने बताएका थिए । उनका अनुसार म्याग्नेसियमको मात्रा जति थोरै भयो, सिमेन्टको गुणस्तर त्यति नै राम्रो मानिन्छ । परिषद्ले ०५५ सालमा तय गरिएको म्याग्नेसियमको मात्रालाई परिवर्तन गरेर नयाँ मापदण्ड बनाउन लागेको हो । त्यतिबेलैदेखि ओपीसी सिमेन्ट ३३ ग्रेडका लागि नेपाल गुणस्तर ४९ प्रयोग हुँदै आएको छ । अहिले ओपीसीको ग्रेड ४३ र ५३ थप गर्न लागिएको हो । नेपाल सिमेन्ट उद्योग संघले ग्रेडिङ सिस्टम लागू गर्न र गुणस्तरको मापदण्ड बनाउन माग गर्दै आएको छ । लागत घट्ने भएकाले संघले म्याग्नेसियम र अघुलनशील पदार्थको मात्रा बढाउन माग गर्दै आएको हो । प्रशोधन खर्च घट्ने भएकाले चुनढुंगाबाट आउने म्याग्नेसियमको मात्रा बढाउन भनेका हौं, संघका एक सदस्यले भने ।गुणस्तर विभागका महानिर्देशक विश्वबाबु पुडासैनीले लेखा समितिले दिएको निर्देशनअनुसार सिमेन्टको नयाँ मापदण्ड लागू गर्ने सबै प्रक्रिया अहिलेलाई रोकिएको बताए । विभागले भोलेन्टियर का रूपमा परीक्षण उत्पादन गर्न मात्र भनेको हो, उनले भने, मन्त्रिपरिषद्को निर्णय र राजपत्रमा सूचना प्रकाशित नगरी कुनै पनि निर्णय कार्यान्वयन हुँदैन । समितिका सभापति भरतकुमार शाहले मन्त्रालय र विभागका अधिकारीहरूलाई बोलाएर छलफल गरिने बताए । अहिले विशेषज्ञहरूसँग प्राविधिक कुरा बुझिरहेका छौं, उनले भने ।"
सिंहदरबारभित्रै अधिकृतहरूको प्रदर्शन,"काठमाडौं (कास) प्रदेश र स्थानीय तहमा समायोजनमा परेका असन्तुष्ट शाखा अधिकृतहरूले केन्द्र (संघ) मै फर्काउन माग गर्दै आइतबार सिंहदरबारभित्रै विरोध प्रदर्शन गरेका छन् । संघीय मामिला तथा सामान्य प्रशासन मन्त्रालयअगाडि करिब एक घण्टा उभिएर धर्ना दिनुका साथै उनीहरूले सरकारलाई विरोधपत्रसमेत बुझाए । आफूहरूलाई संघको रिक्त दरबन्दीमै फिर्ता गर्न माग गर्दै मन्त्रालयका सचिव यादव कोइरालालाई सम्बोधन गरी उनीहरूले विरोधपत्र बुझाएका हुन् । समायोजनका समस्या र गुनासाको सम्बोधन नहुँदै मन्त्रालयको प्रस्तावमा लोकसेवा आयोगले संघका लागि ठूलो संख्यामा नयाँ शाखा अधिकृतका लागि विज्ञापन गरेको भन्दै ज्ञापनपत्रमा असन्तुष्टि प्रकट गरिएको छ । निजामती किताबखानाको रेकर्डमा यसबीच ८८ अधिकृतको मात्र दरबन्दी रिक्त हुने देखिए पनि सामान्यको प्रस्तावमा लोकसेवाले एक हजार ९६ अधिकृतको विज्ञापन गरेको उनीहरूको भनाइ छ । मन्त्रालयका प्रवक्ता सहसचिव भूपाल बरालले उनीहरूलाई संघमा फर्काउन नसकिने बताए । कर्मचारी समायोजनसम्बन्धी ऐनअनुसार समायोजन गरिएको हो । अब केन्द्रमा सरुवा गरेर ल्याउन कानुनले नै दिँदैन, उनले भने ।"
सिँचाइ प्रमुख किर्ते अभियोगमा पुनः पक्राउ,दोलखा (कास) घूसकाण्डको मुद्दामा धरौटीमा छुटेका जलस्रोत तथा सिँचाइ विकास डिभिजन प्रमुख प्रकाश अधिकारी सरकारी छाप र लेटरप्याड किर्ते गरेको अभियोगमा पुनः पक्राउ परेका छन् । चितवन रत्ननगर नगरपालिका वडा नं ४ घर भई हाल कीर्तिपुर नगरपालिका वडा नं २ बस्दै आएका उनलाई प्रहरीको टोलीले काठमाडौंबाट पक्राउ गरी दोलखामा शनिबार ल्याएको छ । उनलाई १४ लाख नगदसहित अख्तियारको टोलीले पक्राउ गरी मुद्दा दर्ता गरेकामा विशेष अदालतले धरौटीमा छाडेको थियो । त्यसपछि फरार उनी पुनः पक्राउ परेको डीएसपी मानबहादुर राईले बताए ।
चार ठेकेदार कम्पनी कालोसूचीमा,"काठमाडौं (कास) सार्वजनिक खरिद अनुगमन कार्यालयले लामो समयदेखि ठेक्का ओगटेका तर काम नगरेका चार कम्पनीलाई कालोसूचीमा राखेको छ । कार्यालयले सार्वजनिक खरिद ऐनबमोजिम शनिबारदेखि लागू हुने गरी सुनौला खिम्ती कन्स्ट्रक्सन प्रालि काठमाडौं, शान्तिराम जेभी भक्तपुर, चौलागाईं निर्माण सेवा कालीकोट र अरनिकोत्रिशूली जेभी काठमाडौंलाई कालोसूचीमा राखेको हो ।"
कांग्रेसमा कार्यतालिका र संगठनको विवाद सुल्झ्याइँदै,"(काठमाडौं)  कांग्रेसमा चर्केको विवादलाई महाधिवेशनको कार्यतालिका र पार्टी संगठनसम्बन्धी विषयमा एकमुष्ट सहमति गरी निरुपण गर्ने प्रयास सुरु भएको छ । वरिष्ठ नेता रामचन्द्र पौडेल पक्षले महाधिवेशनको कार्यतालिका नल्याएसम्म बैठकमा सहभागी नहुने अडान राखेपछि देउवालाई कार्यतालिका तयार गर्न दबाब बढेको छ । देउवा यसअघि नयाँ राज्य संरचनाअनुसार पार्टीका कार्यसमितिहरूको समायोजन सकिएपछि मात्रै कार्यतालिका ल्याउने पक्षमा थिए । पौडेल र पूर्वमहामन्त्री कृष्णप्रसाद सिटौला पक्षले आइतबार पनि बहिष्कार गरेपछि केन्द्रीय कार्यसमिति बैठकमा पार्टीको संगठनात्मक विषय प्रवेश भएन । बिहीबारको बैठकमा सहभागी सिटौला पक्षीय दुई केन्द्रीय सदस्य आइतबारको बैठकमा सहभागी भएनन् । केन्द्रीय सदस्य रमेश लेखकको संयोजकत्वमा गठित समितिले उपनिर्वाचनको समीक्षासहितको प्रतिवेदन प्रस्तुत गरेपछि सोमबारसम्म बैठक स्थगित भएको छ । प्रवक्ता विश्वप्रकाश शर्माले दुवै पक्षबीच सकारात्मक छलफल चलिरहेकाले बैठकमा पार्टी संगठनसँग सम्बन्धित एजेन्डामा छलफल र निर्णय प्रक्रिया अघि नबढाइएको बताए । केन्द्रीय कार्यसमितिको कार्यकाल सकिन दुई महिना मात्रै छँदासमेत महाधिवेशनको कार्यतालिका बैठकको एजेन्डामै समावेश नगरिएको भन्दै पौडेल पक्षले बैठक बहिष्कार गरेको हो । सहमति नभए सोमबारको बैठकमा पनि सहभागी नहुने उसको निर्णय छ । पौडेल पक्षले स्थानीय तहदेखिकै समयबद्ध तालिका आउनुपर्नेमा जोड दिँदै आएको छ । क्रियाशील सदस्यताको नवीकरण तथा वितरण, बुथ, वडा, संघीय र प्रदेश निर्वाचन क्षेत्र, जिल्ला, प्रदेश र केन्द्रीय महाधिवेशनको समयबद्ध तालिका आउनुपर्ने माग उसको छ । बहिष्कारपछि पनि बैठक चलाउँदै आएका देउवा आफ्नै समूहका केही नेताको दबाबमा समेत छन् । उपसभापतिद्वय विमलेन्द्र निधि र विजयकुमार गच्छदार, महामन्त्री पूर्णबहादुर खड्का, केन्द्रीय सदस्यहरू ज्ञानेन्द्रबहादुर कार्की, रमेश लखेक, श्याम घिमिरेसहितका नेताले देउवालाई सहमतिका साथ अघि बढ्न सुझाव दिँदै आएका छन् । पार्टीभित्र विभाजन बढाएर अहिलेको चुनौती सामना गर्न सकिँदैन, केन्द्रीय सदस्य कार्कीले भने, अहिले देखिएका समस्यालाई सहमति र समझदारीबाटै समाधान गर्नुपर्छ । महाधिवेशनको कार्यतालिका ल्याउन सभापति देउवा सहमत भए केन्द्रीय कार्यसमितिमा प्रस्तुत केन्द्रीय विभागको गठन, नेविसंघको तदर्थ समिति निर्माण र तरुण दलको म्याद बढाउने प्रस्तावमा पौडेल पक्ष लचक हुने भएको छ । कार्यतालिका सहितको एजेन्डामा सहमति खोज्न दुवै पक्षका वार्ता टोलीबीच छलफल चलिरहेको छ । पौडेलले वार्ताका लागि पूर्वमहामन्त्री प्रकाशमान सिंह, केन्द्रीय सदस्यहरू दिलेन्द्र बडु र हृदयराम थानीलाई जिम्मेवारी दिएका छन् । सभापति देउवाका तर्फबाट उपसभापति निधि खटिएका छन् । कांग्रेस उपसभापति निधिले वार्ता सकारात्मक ढंगले अघि बढेको जानकारी आइतबारको केन्द्रीय कार्यसमिति बैठकमा गराएका थिए । कार्यतालिका र अन्य विषयलाई सँगै अघि बढाउने गरी सहमति खोज्ने प्रयास भएको निधिको भनाइ थियो । पौडेल पक्षको आइतबार साँझ महामन्त्री शशांक कोइरालाको महाराजगन्जस्थित निवासमा बसेको बैठकले कार्यतालिकामा सहमति जुटे अन्य विषयमा लचक हुन सकिने निष्कर्ष निकालेको हो । बैठकमा सहभागी केन्द्रीय सदस्य रामकृष्ण यादवका अनुसार क्रियाशील सदस्यताको वितरण तथा नवीकरणदेखि स्थानीय तह र केन्द्रीय महाधिवेशनको कार्यतालिका, विभाग गठन र नेविसंघको गठन, तरुण दलको म्याद बढाउनेलगायत विषयमा लिखित सहमति भएपछि बैठकमा सहभागी हुने निर्णय भएको छ । केन्द्रीय कार्यसमितिको थपिने कार्यकाल र विभाग, नेविसंघ तथा तरुण दलको भागबन्डामा भने विवाद यथावत् छ । वार्ता समितिमा उपसभापति निधिले एक वर्षको कार्यकाल बढाउनुपर्ने प्रस्ताव गरेका थिए । पौडेल पक्षले भने मानेको छैन । बम विस्फोटको भर्त्सना कांग्रेस बैठकले धनुषाको क्षीरेश्वरनाथ नगरपालिका५ स्थित महेन्द्रनगरमा भएको बम विस्फोटको भर्त्सना गरेको छ । विस्फोटमा परी प्रहरी निरीक्षकसहित तीनजनाको निधन भएको थियो । बम विस्फोट गराउने दोषी जो भए पनि कानुनी दायरामा ल्याउने कर्तव्य निर्वाह गर्न नसकेको र शान्ति सुरक्षा कायम गर्न निरन्तर सरकार असफल हुँदै गएको तथ्यप्रति चिन्ता प्रकट गर्दै सरकारलाई यस्ता घटनाप्रति गम्भीर हुन अपिल गर्दछ, कांग्रेस बैठकपछि जारी विज्ञप्तिमा भनिएको छ ।"
धनुषा बम विस्फोटमा 'आर्थिक लेनदेन' कारक,"(काठमाडौंजनकपुर)  धनुषामा प्रहरी इन्स्पेक्टरसहित तीन जनाको ज्यान गएको घटनामा पक्राउ परेका दुई जनाले मृतक राजेश साहलाई ४६ लाख रुपैयाँ तिर्नुपर्ने तथ्य फेला परेको छ । धनुषाको क्षीरेश्वरनाथ नगरपालिका५, महेन्द्रनगरमा शुक्रबार राति टाइमबम विस्फोट हुँदा राजेश साह, उनका छोरा आनन्द र इलाका प्रहरी कार्यालय महेन्द्रनगरका इन्स्पेक्टर अमिर दाहालको मृत्यु भएको थियो । राति १२ बजे साहको घरमा विस्फोट भएको थियो । पक्राउ परेकी सीता महरा प्रतिबन्धित नेत्रविक्रम चन्द समूहसँग आबद्ध रहेको पनि खुलेको छ । चर्को ब्याज तिर्नुपर्ने भएपछि उनले साहविरुद्ध आफ्नो भूमिगत संयन्त्र परिचालन गरेको हुन सक्ने प्रहरी आशंका छ । घटना रिसइबी र आर्थिक लेनदेनका कारण भएको आशंकामा अनुसन्धानलाई फराकिलो बनाएका थियौं, स्रोतले भन्यो, त्यही क्रममा पक्राउ परेका लतिफ र सीताले क्रमशः ४१ लाख र पाँच लाख रुपैयाँ राजेशलाई तिर्नुपर्ने तथ्य र प्रमाण भेटिएको हो । साहले ३६ प्रतिशत ब्याजमा रकम लगानी गरेको स्रोतले बताए पनि अनुसन्धानलाई असर पुग्ने भन्दै प्रहरीले यसबारे औपचारिक रूपमा केही बताएको छैन । सीताले पाँच लाख रुपैयाँको साँवाब्याज गरी १२ लाख तिर्ने गरी सापटी लिएको देखियो, स्रोतले भन्यो, लतिफले राजेशलाई एकमुस्ट ४१ लाख तिर्नुपर्ने कागज गरेको पनि भेटियो । प्रदेश २ का प्रहरी प्रमुख डीआईजी प्रद्युम्नकुमार कार्कीले अनुसन्धानमा आर्थिक लेनदेन र त्यसबाट उत्पन्न रिसइबीसम्बन्धी तथ्य र प्रमाण संकलनलाई महत्त्वका साथ अघि बढाइएको बताए । उनले कान्तिपुरसँग भने, अनुसन्धानमा भूमिगत तथा आपराधिक समूहको संलग्नतालाई पनि एकै ठाउँमा जोडेर हेरेका छौं । साह र चन्द समूहबीच विगतमा सम्बन्ध रहेकाले आर्थिक कारोबार जोडिएको पाइएको उनको भनाइ छ । चन्द समूहबाटै बम विस्फोट भएको हुन सक्ने भन्दै काठमाडौंको टोलीसमेत झिकाएर प्रहरीले अनुसन्धान गरिरहेको छ । घटनाको कडी लेनदेन र विप्लव समूहसँगको कनेक्सनमै लुकेको देखिन्छ, अनुसन्धानका खटिएका एक प्रहरी अधिकृतले भने, अन्य पाटोमा सूक्ष्म अनुसन्धान थालिएको छ ।बदला लिन विस्फोट ः मुख्यमन्त्रीआइतबार बिहान घटनास्थल पुगेका प्रदेश २ का मुख्यमन्त्री लालबाबु राउतले व्यक्तिगत रिसइबीमा बदलाको भावनाले बम विस्फोट गराएको बताएका छन् । घरको भित्री ढोकामा बम पड्काइयो । यो राजनीतिक पूर्वाग्रहले विस्फोट गराइएजस्तो देखिन्न, उनले भने, घटनामा लेनदेनकै मामिला देखिन्छ । घटनाको अनुसन्धान गर्न धनुषा प्रहरीले इन्स्पेक्टरको नेतृत्वमा टोली खटाएको छ । सोही अनुसन्धानमा प्रहरी प्रधान कार्यालय विशेष ब्युरो, संघीय प्रहरी कार्यालय जनकपुर, जिल्ला प्रहरी र इलाका प्रहरीको संयुक्त टोली अनुसन्धानमा जुटेको छ । ब्युरो र प्रदेश प्रहरीका विशेष तालिमप्राप्त जनशक्तिसहित जिल्ला र इलाका प्रहरीको टोलीलाई संयुक्त रूपमा अनुसन्धानमा खटाइएको छ । साहसँग लेनदेनमा जोडिएका व्यक्ति, आपराधिक गतिविधिमा संलग्न र विवादमा मुछिएकासित घटनाबारे सोधपुछ भइरहेको छ, जिल्ला प्रहरी कार्यालय धनुषा प्रवक्ता डीएसपी रामेश्वर कार्कीले भने, विस्फोटको कारण खोज्नतिरै अनुसन्धान बढी केन्द्रित गरेका छौं । चन्द समूहका तीन जना शनिबार नै पक्राउ परेका छन् ।मृतकका परिवारलाई राहतप्रदेश २ का मुख्यमन्त्री लालबाबु राउत र प्रदेशसभाका सभामुख सरोज यादवले मृतकका परिवारसँग भेट गरेका छन् । राउत र यादवले विस्फोटका घाइतेहरूको उपचार खर्च प्रदेश सरकारले बेहोर्ने र मृतक परिवारलाई राहत उपलब्ध गराउने प्रतिबद्धता जनाए । प्रदेश २ को मन्त्रिपरिषद् बैठकले मृतक परिवारलाई दिने क्षतिपूर्ति रकमबारे टुंगो लगाउनेछ । विस्फोटमा घाइते चार जनाको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ । विस्फोटमा मृतक साहका कान्छा छोरा १४ वर्षीय प्रकाश, १९ वर्षीया छोरी अञ्जली, बुवा ७३ वर्षीय भिखारी र प्रहरी जवान रिझनाथ महतो घाइते भएका थिए । महतोको अवस्था भने गम्भीर छ ।"
जडीबुटी टिप्न पाटन गएका एकको मृत्यु,"जुम्ला (कास) जडीबुटी संकलन गर्न शेरा फूलबारी पाटन गएका एक जनाको मृत्यु भएको छ भने १२ जना पाटनमै अड्किएका छन् । पाटनबाट सेतक चिनी लिएर फर्कंदै गर्दा तिला गाउँपालिका९ ढिपुगाउँका एक खच्चर गोठालाको मृत्यु भएको र सोही गाउँका अन्य १२ जना चार दिनदेखि ओडारमा बसिरहेको प्रहरीले जनाएको छ । सेतक चिनी, भुल्ते, धूपी र पदमचाललगायतका जडीबुटी संकलन गर्न बिहीबार पाटन गएका उनीहरू आइतबार साँझसम्म नफर्किएपछि वडाध्यक्ष शेरबहादुर बोहराले फोनमार्फत प्रहरीलाई जानकारी गराएका हुन् । बोहराका अनुसार ढिपुगाउँका बिनबहादुर बोहराको मृत्यु भएको छ भने धनबहादुर बोहरा, छविराज बोहरा, जंग रावत, सुमबहादुर बोहरा, नरवीर बोहरा, तुलु बोहरा, ननिलाल रावत, सूर्य रावत, कल्पना बोहरा, लाउरी बोहरा, रेश्मा बोहरा र मनमाया बोहरा पाटनमा अड्किएका छन् । तिलाको नेटामा चिसोले कठ्यांग्रिएर बिनबहादुरको मृत्यु भएको खबर आएको छ, जुम्लाका डीएसपी लालबहादुर धामीले भने, बाटोमै मृत्यु भएको वडाध्यक्ष बोहराले हामीलाई खबर गरेका छन् । अत्यधिक हिमपात र चिसोका कारण अड्किएकाहरूको उद्धारका लागि त्यसतर्फ जान सकिएको छैन ।उनीहरूको उद्धारका लागि स्थानीय प्रशासनले गृह मन्त्रालयमा आइतबार साँझ हेलिकप्टर पठाइदिन पत्राचार गरिसकेको सहायक प्रमुख जिल्ला अधिकारी देवेन्द्र श्रेष्ठले बताए । उद्धारका लागि पहल गरिदिन स्थानीय प्रशासनलाई आग्रह गरेपछि हामीले पनि हेलिकप्टरका लागि गृहमा खबर पठाएका छौं, उनले भने, हेलिकप्टर आयो भने सोमबार उद्धार गर्न सकिन्छ, अन्यथा उक्त पाटनमा जान सक्ने अवस्था छैन ।स्थानीयका अनुसार फूलबारी पाटनमा हिँडेर जान सकिने अवस्था नभएकाले हेलिकप्टरबाहेकको विकल्प छैन । गाउँमा झन्डै दुई फिटसम्म हिउँ परेको र पाटनमा त्योभन्दा धेरै हुन सक्ने भन्दै उनीहरूले तत्काल उद्धार गरिदिन सरकारसँग माग गरेका छन् ।ॅहिउँले ६ महिनालाई बाटो छेक्योबिहीबार र शुक्रबार भएको हिमपातले रुकुम पूर्वको सिस्ने र पुथाउत्तरगंगा गाउँपालिकाबाट डोल्पा आउजाउ गर्ने दुई मार्ग अवरुद्ध भएका छन् । सिस्ने१ को ठूला सिस्ने हुँदै डोल्पा जाने र पुथाउत्तरगंगा१ र २ बाट आउजाउ गर्ने बाटो बन्द भएका हुन् । दुई दिनको बाक्लो हिमपातले ६ महिनाका लागि बाटो बन्द गरिदिएको सिस्ने१ का वडाध्यक्ष मानबहादुर बुढाले बताए । हिउँ छिटोमा वैशाख र ढिलोमा जेठसम्ममा पग्लिन्छ । सिस्ने१ बाट डोल्पा पुग्न डेढ दिन पैदल हिँड्नुपर्छ । ठूला सिस्ने हुँदै रिरिवाङ, पुरमुली, रातामाटा, द्वारी हुँदै डोल्पा पुगिन्छ ।"
"बर्थिङ सेन्टर छ, स्वास्थ्यकर्मी छैनन्","(रामेछाप)  रामेछापको उमाकुण्ड गाउँपालिका१ गुम्देलस्थित स्वास्थ्यचौकीमा बर्थिङ सेन्टर बने पनि सेवाग्राही जाँदैनन् । सेन्टरमा स्वास्थ्यकर्मी र उपकरण छैन । कोही बिरामी परे हेलिकप्टर चार्टर गर्नुपर्छ, वडाध्यक्ष नुर्बु शेर्पाले भने, पैसा भयो बाँच्यो, नभए मर्नुबाहेक अन्य उपाय छैन । भनेको बेलामा एउटा ट्याबलेटसम्म पाइन्न । जनप्रतिनिधि आए पनि स्वास्थ्यचौकीमा स्वास्थ्यकर्मी नबस्ने समस्या पहिलेजस्तै भएको उनको गुनासो छ । यहाँ पाँचजना स्वास्थ्यकर्मीको दरबन्दी छ तर कार्यरत एकजना अनमी मात्र छिन् । गाउँपालिकाले एकजना करारमा राखेको छ । समायोजनपछि उमाकुण्डमा १० जना अहेबको नाम प्राप्त भए पनि पालिकामा हाजिर हुन आएका छैनन् । गाउँपालिका स्वास्थ्य शाखा प्रमुख दीपेन्द्र पैकराका अनुसार समायोजनमा नाम आएका अधिकांश अन्यत्र सरुवा मिलाउन लागिपरेका छन् । एकदुई जना मात्र सम्पर्कमा आएका छन्, उनले भने, पुस पहिलो सातासम्म बाटो हेर्छौं, आएनन् भने करार सेवामा स्वास्थ्यकर्मी नियुक्ति प्रक्रिया अघि बढ्छ । उमाकुण्ड रामेछापको सबैभन्दा दुर्गम गाउँपालिका हो । गाउँपालिका अध्यक्ष शेरबहादुर सुनुवार स्वास्थ्य समस्याका कारण कुनै पनि नागरिकले प्राथमिक उपचारबाट वञ्चित हुनु नपरोस् भनेर योजना बनाइरहेको बताए । यहाँका नागरिकको स्वास्थ्य समस्याप्रति म गम्भीर छु, उनले भने, तत्काल स्वास्थ्यकर्मीको व्यवस्था गरी बर्थिङ सेन्टरको सेवा सञ्चालन गर्ने योजना छ ।पूर्वाधार र स्वास्थ्यकर्मीकै अभावमा सेन्टर सञ्चालनमा ढिलाइ हुँदा स्थानीय महिलाले सुत्केरी गराउन बाम्ती या काठमाडौं जानुपर्ने बाध्यता छ । बाम्ती हिँडेर जाँदा दुई दिन लाग्छ । गुम्देलमा सुत्केरी हुन कठिन भएका महिलालाई हरेक वर्षजस्तो हेलिकप्टर चार्टर गरेर काठमाडौं पठाउने गरेको स्थानीय नवराज कार्कीले बताए ।स्वास्थ्य शाखा प्रमुख पैकराले गुम्देलको स्वास्थ्यचौकी व्यवस्थापन समितिले बर्थिङ सेन्टर सञ्चालनको माग गरेर निर्णय नपठाएको बताए । उक्त निर्णय गाउँपालिकामा आएपछि स्वास्थ्य कार्यालयले पूर्वाधारको निरीक्षण गरी सञ्चालन अनुमति दिनुपर्ने हुन्छ । गाउँपालिकाले गुम्देलका लागि गत वर्षको बजेटबाट पाँच लाख बराबरका उपकरण खरिद गरेको थियो । नपुग सामग्री थप गरेमा तत्काल उक्त सेवा सञ्चालन गर्न सक्ने अवस्था रहेको पैकराले बताए ।"
जता गयो त्यतै प्रहरी माग्छन्,"रामेछाप (कास) सडक सुविधा र वडा केन्द्र बसेपछि दुर्गम गाउँमा विकृति पनि सँगै पुगेको छ । रामेछापका दुर्गम क्षेत्रमा जताततैबाट प्रहरीचौकीको माग आउन थालेको छ । हरेक वडा केन्द्रहरूबाट नयाँ प्रहरीचौकी राख्न माग बढिरहेका बेला जिल्ला प्रहरीमा भने भएकै चौकीमा दरबन्दीबमोजिमको प्रहरी संख्या छैन । हाम्रामा मदिरा सेवन गरी जथाभाबी गर्ने क्रम बढ्यो त्यसैले प्रहरी राखिदिनुपर्यो, कुभुकास्थलीका वडा अध्यक्ष रमेशकुमार सुनुवारले जिल्ला प्रहरी कार्यालयका प्रमुख सन्तोषकुमार भट्टराईसँग भने । उनले बाम्तीबाट कोल्टो पर्ने कुभुकास्थलीमा त्यहाँको जनशक्तिले सधैं निगरानी गर्न नभ्याउने समेत बताए । अहिले बाम्ती प्रहरीचौकीले कुभुको शान्तिसुरक्षाको जिम्मा पाएको छ । उमाकुण्डको गुम्देलबाट प्रहरी माग भएको १५ वर्ष भयो । गुम्देल भूगोलमा त्यसै ठूलो छ, वडा अध्यक्ष नुर्बु शेर्पाले भने, केही पर्यो भने बाम्तीको प्रहरी बोलाउनुपर्छ । बाम्तीबाट गुम्देल हिंडेर पुग्न २ दिन लाग्छ । प्रहरी नजिकै नहुँदा जुवातास र मदिरा सेवन सामान्यजस्तै बनेको छ । बेतालीमा १४ वर्षदेखि रहँदै आएको प्रहरीचौकी हटाएर गोकुलगंगाको रस्नालुमा स्थानान्तरण गर्ने निर्णयविरुद्ध स्थानीयले आन्दोलनको घोषणा गरेका छन् । स्थानीयको माग सम्बोधन गर्ने क्रममा प्रहरी नायब उपरीक्षक भट्टराईले प्रहरीचौकी सार्ने निर्णय कार्यान्वयन गर्नुको विकल्प नभएको भन्दै बेतालीका नागरिकको मागलाई कतै न कतैबाट जनशक्ति तानतुन पारेर शान्तिसुरक्षाको प्रबन्ध मिलाउने आश्वासन दिएका छन् । मैले समस्या बुझेको छु, जिल्ला सुरक्षा समितिमा प्रस्ताव लगेर अस्थायी भए पनि बेतालीमा प्रहरी राख्ने व्यवस्था गर्छु, उनले भने । जता गयो त्यतै प्रहरीको माग आउने गरे पनि जनशक्ति र स्रोत साधन बढाउन नसकेको उनले बताए । भट्टराईले भने, आफूले हेर्दा पनि शान्तिसुरक्षाका दृष्टिले अत्यावश्यक रहेको स्थानमा प्रहरी राख्न सकिएको छैन । उनका अनुसार ६४ वटा वडा रहेको रामेछापमा हालसम्म जिल्ला प्रहरी कार्यालयसमेत २४ वटा इकाइमार्फत शान्तिसुरक्षाको प्रबन्ध मिलाइएको छ । जिल्ला प्रहरी १, इलाका प्रहरी ५ र अन्य प्रहरीचौकीमार्फत प्रहरी परिचालन गरिएको जिल्ला प्रहरी कार्यालयले जनाएको छ ।"
हिउँले सेताम्मे कालिञ्चोक,"(दोलखा)  दोलखाका कालिञ्चोक, शैलुङ र हनुमन्ते डाँडा हिउँले सेताम्मे छन् । बाक्लो हिउँ थुप्रिएकाले पर्यटकीय प्वाइन्टहरूमा हिउँ खेल्नेको लस्कर छ । दोलखा सदरमुकाम चरिकोट बास बसेका पर्यटकका गाडीको लस्कर आइतबारबाटै कालिञ्चोकतिर छुटेको छ । हिउँका कारण कालिञ्चोकसम्म गाडी पुग्दैन तर जहाँसम्म पुग्छ, त्यहाँबाट चेनवाला गाडीमा उद्धार गर्ने गरेको होटल सुनपातीका प्रोपाइटर हरि वलीले बताए । तीन हजार आठ सय ४२ मिटर अग्लो कालिञ्चोकमा दुई फिट हिउँ जमेको छ । स्थानीय होटल व्यवसायीले हिउँमा चल्न सक्ने गरी आफ्ना गाडीको टायरमा फलामको सिक्री बेरेका हुन्छन् । त्यसो गरेपछि हिउँमा गाडी फस्दैन, चिप्लनबाट जोगिन्छ । आफ्ना पाहुनालाई ठाउँठाउँबाट उद्धार गरेर ल्याइरहेका छौं, उनले भने, हिउँ पग्लने क्रममा रहेकाले सोमबारबाट पर्यटक आफ्नै गाडीमा आउन सक्ने देखिन्छ । कालिञ्चोक भगवतीको दर्शन र प्राकृतिक सुन्दरतासँग रमाउन कालिञ्चोकको गन्तव्य तय गरिन्छ । एकपटक हिउँ परेपछि उक्त स्थानमा कम्तीमा पनि १५ दिनसम्म रहने स्थानीयहरू बताउँछन् । रोल्वालिङ र लाङटाङ हिमशृंखलाको दृश्य, सूर्योदय र सूर्यास्तको मज्जा कालिञ्चोकको मुख्य आकर्षण हो । डाँडा, घाँसेमैदान, जंगल, खोला र झरनाको मनोरम दृश्यका साथमा थुप्रिएको हिउँ हेर्न बर्सेनि कालिञ्चोकमा यात्रुको चाप हुन्छ । चरिकोटबाट १७ किलोमिटर उत्तरतर्फ उकालिँदै जाँदा गैरीको जंगलबाट हिउँ भेटिन्छ । कुरीबाट मन्दिरसम्म केबलकारको व्यवस्था भएकाले इच्छा नभएमा हिंड्न पर्दैन । पर्यटकका लागि सहज होस् भनेर स्थानीयको सक्रियतामा बाटो खोल्ने कार्य पनि भइरहेको छ । जिल्लाको पश्चिमस्थित शैलुङडाँडा हिउँले पुरिएको छ । उक्त स्थानमा निर्मित टावरबाट सगरमाथासम्म देख्न सकिने भएकाले उक्त स्थानमा पनि मानिसको चाप बढेको स्थानीय होटल व्यवसायी गणेश श्रेष्ठले बताए । ढुंगे बजारमा रहेका होटलमा बास बसेर पर्यटक उक्त स्थानमा पुग्ने गर्छन् । जिरी पुग्न पर्यटकका लागि हनुमन्ते नजिकको हिउँ खेल्ने प्वाइन्ट हो । हुनमानको मन्दिर भएको उक्त स्थानमा मोटरबाट पुग्न सकिन्छ । त्यहाँ पनि पर्यटक पुग्न थालिसकेको खावाडाँडाकी दिक्की शेर्पाले बताइन् ।जिरी प्रवेशबिन्दु खावाडाँडाबाट उक्त स्थानमा पुग्न सकिन्छ । हिउँ परेपछि काठमाडौं उपत्यकाबाट नजिकको गन्तव्य बनेको दोलखामा पछिल्लो समय सडकका कारण पर्यटकलाई यात्रा गर्न अप्ठेरो परिरहेको गुनासो छ । जिल्ला जोड्ने लामोसाँघु जिरी सडक स्तर उन्नति हुँदै छ । पर्यटकीय प्वाइन्टहरू जोड्ने सडक पनि अप्ठेरा भएकाले पर्यटकले सहजै यात्रा गर्न सकिरहेका छैनन् । सडकका लागि राज्यको बर्सेनि करोडौं खर्च भइरहे पनि कालिञ्चोक, शैलुङ र हनुमन्ते जोड्ने सडक सहज बन्न सकेको छैन ।"
आधा दर्जन स्थानमा अवरोध,"(मकवानपुर)  निर्माणाधीन राष्ट्रिय गौरवको आयोजना धरानचतरागाईघाटकटारीसिन्धुलीहेटौंडा सडक (मदन भण्डारी राजमार्ग) अन्तर्गत मकवानपुर र सिन्धुलीका सात स्थानमा विवादका कारण काम अगाडि बढ्न सकेको छैन ।मुआब्जा, भूबनोट, अदालतबाट निषेधज्ञा जारी तथा स्थानीयको विभिन्न मागका कारण करिब १७ किलोमिटर सडकको काम अगाडि बढ्नै सकेको छैन । राजमार्गअन्तर्गत मकवानपुर र सिन्धुली खण्डमा ११५ किमि सडक पर्छ । सडक कालोपत्रे ०७७ साउन १६ भित्र सक्ने निर्माण कम्पनी कालिकास्वच्छन्दराम्केन जेभीसँग सम्झौता रहेको छ ।हेटौंडास्थित आयोजनाका सूचना अधिकारी केशव ओझाका अनुसार मुआब्जाका कारण सिन्धुली धुराबजारदेखि खट्टारसम्म ६ किमि, सिन्धुलीको खार खोलादेखि अठुवा खोलासम्म दुई किमि, सिन्धुलीकै हाक्पारामा भूबनोटका कारण दुई किमि, फास्ट ट्र्याकसँग जोडिएको स्थानमा दुई किमि, अदालतको निषेधाज्ञा जारी गरेका कारण नलाग्दा हेटौंडाको चिसापानीदेखि चौघडासम्म ४ किमि तथा सिन्धुली र मकवानपुर जोड्ने वाग्मती खोलाको पुल नबन्दा करिब एक किमि क्षेत्रमा काम नै सुरु गर्न सकिएको छैन । मुआब्जा कारण काम नभएको मकवानपुरसिन्धुलीको धेरै स्थानमा आयोजनाले मुआब्जा वितरण गरिसके पनि अन्य स्थानमा बाँड्ने तयारी भइरहेको छ । मकवानपुरको बकैया र वाग्मती, सिन्धुलीको हरिहरपुरगढी र मरिन गाउँपालिकामा मुआब्जा वितरण गरिसकेको छ । मकवानपुरमा ८ करोड र सिन्धुलीमा करिब ५ करोड रुपैयाँ मुआब्जा वितरण गरिएको आयोजनाले जनाएको छ । हेटौंडाको १६, १७ र १८ वडाको मुआब्जा वितरण तयारी अन्तिम चरणमा छ । आयोजनाका अनुसार हेटौंडासिन्धुली खण्डमा एक हजार परिवारलाई मुआब्जा वितरण गरिनेछ । बाँकी मुआब्जाका लागि २४ करोड रुपैयाँ वितरण गर्न मकवानपुर र सिन्धुलीको जिल्ला प्रशासन कार्यालयमा पठाइसकेको उनले जनाए । आयोजनाको हालसम्म ७५ प्रतिशत काम सम्पन्न भइसकेको छ । आयोजनाको भौतिकतर्फ ७५ प्रतिशत र वित्तीयतर्फ ५५ दशमलव ९६ प्रतिशत काम सकिएको छ, आयोजनाका प्रमुख राजेश पौडेलले भने । उनका अनुसार सिन्धुलीहेटौंडा सडक खण्डमा पुल निर्माणको काम जेडआईसीसीअनकलुम्बिनी जेभीले भ्याटसहित २ अर्ब ९९ करोड रुपैयाँमा ठेक्कामार्फत् काम गरिरहेको छ । कालिकास्वच्छन्दराम्केन जेभीले भ्याटसहित ७ अर्ब १० करोड रुपैयाँमा ठेक्का पारेर ०७३ कात्तिकदेखि सडक निर्माण थालिसकेको छ । सडक दायाँबायाँ पर्खाल लगाउने काम ९० प्रतिशत सकिएको छ । सडक कालोपत्रे ०७७ साउन १६ भित्र सकाउने निर्माण कम्पनीसँग सम्झौता छ, उनले भने, अहिलेकै गतिमा काम हुने हो भने समयमै सकिन्छ । धरानचतरागाईघाट कटारी सिन्धुली हेटौंडासम्मको काम थालिए पनि अहिले झापादेखि डडेलधुरासम्म १२ सय ५० किमिमा सडकलाई विस्तार गरिएको मदन भण्डारी राजमार्ग योजना कार्यालय हेटौंडाले जनाएको छ ।"
होटल आडैमा गैंडा,"(चितवन)  साताअघि साथीहरूसँग सौराहा घुम्न गएका नारायणगढका राजेन्द्र पिया होटलमा बसेर खाजा खाँदै थिए । होटलबाहिर हल्लाखल्ला सुनियो । गैंडा आडैमा रहेछ । मान्छेहरू नजिकै गएर फोटो खिच्दै थिए । हामी पनि धित मरुन्जेल गैंडा हेरेर फर्कियौं, पियाले भने । सौराहा जाने मुख्य कारण हात्ती चढेर गैंडा हेर्नु नै हो तर अचेल हात्ती चढेर जंगल नगए पनि होटल आडैमा गैंडा देख्न सकिन्छ । नवराज आचार्य मंसिर १७ मा तालिमका क्रममा सौराहामा थिए । दिउँसो तालिमबाट फुर्सद भएर होटलको कोठाबाहिर निस्कँदा उनले पनि हो हल्ला सुने । गैंडा त हाम्रै होटलको आडमा रहेछ । मान्छेहरू फोटो खिच्न झुम्मिएका थिए । धेरैजनाले गैंडा नजिकै गएर फोटो खिचिरहेका थिए । नवराजलाई त्यसो गर्न अलि डर लाग्यो । डराउनु स्वाभाविक पनि हो किनकि गैंडा रिसायो र आक्रमण गर्यो भने ज्यानै जान्छ । क्षेत्रीय होटल संघ सौराहाको कार्यालय आडैमा छ हरिहर सैंजुको एक बिघा जमिन । अघिल्ला वर्षमा उनको खेतमा यो बेला पहेंलपुर भएर तोरी फुलेको हुन्थ्यो तर यो वर्ष खेत बाँझै छ । जंगलमा भन्दा सौराहाको सडक र खेत डुल्न रुचाउने एउटा गैंडा उनको खेतमै आएर बस्छ । खेतमा गैंडा देखेपछि फोटो खिचाउन मान्छे ओइरिने भए । गैंडाले नखाएको खेती मान्छेले माडेर नोक्सान गर्छन्, सैंजुले भने । सौराहा क्षेत्रमा एउटा ठूलो र एउटा सानो गैंडा बस्ती र खेतमा डुलिरहेका भेटिन्छन् । एक डेढ वर्षयता ती गैंडा जंगलमा भन्दा गाउँ र बजारमै बस्न थालेका छन् । सौराहा घुम्न आउने नौला मान्छेहरू जंगल नजाँदै बजारमै गैंडा देख्दा रमाउने नै भए तर स्थानीयलाई खेती नोक्सान भएर हैरानी बेहोर्नुपरेको छ । संरक्षणकर्मीहरू कुनै दुर्घटना भएर मान्छे वा गैंडालाई केही पो हुने हो कि भनेर चिन्तित छन् । बजार, बस्ती वा खेत डुले पनि यी जंगली नै हुन् ।मान्छेहरूले होटल आडमा देखेपछि घरपालुवा झैं मानेर नजिक जाने, जिस्कने गरेका छन् । यो चिन्ताको विषय हो वन्यजन्तुको उद्धार र अनुसन्धानमा सक्रिय संस्था राष्ट्रिय प्रकृति संरक्षण कोष सौराहा कार्यालयका प्रमुख रामकुमार अर्यालले भने । गत वर्ष केही युवा गैंडामाथि नै चढेर खिचेको फोटो सामाजिक सञ्जालमा भाइरल भयो । निकुञ्जले उनीहरूलाई कारबाही गर्यो । बजार डुल्ने दुवै गैंडा भाले हुन् । एउटा सात आठ वर्ष जतिको छ । अर्को चार पाँच वर्षको हो । सानो गैंडा बाढीमा बगेर त्रिवेणी पुगेको थियो । तीन वर्षअघि उद्धार गरेर निकुञ्जले सौराहा नजिक जंगलमा छाडेको थियो । सायद अर्को कुनै ठूलो भाले गैंडाले त्यसलाई जंगलमा बस्न दिएन । शरीरमा चोट पनि छ । त्यो अर्को गैंडाले हानेर भएको चोट हो । त्यसपछि बस्ती आएको हो, राष्ट्रिय प्रकृति संरक्षण कोषका अर्यालले भने । त्यस्तै बस्तीमा देखिने अर्को गैंडा पहिला जंगल जंगल डुल्थ्यो । अहिले बस्तीमा कलिलो र मीठो घाँस गहुँ, आलु खान पाउने भएका कारण जंगल नगएर गाउँ डुल्न थालेको अर्यालको अनुमान छ ।"
बेसहाराको व्यवस्थापन गर्दै महानगर,"(काठमाडौं)  काठमाडौं महानगरपालिकाले सडकमा माग्न बस्नेलाई व्यवस्थापन गर्ने घोषणा गरेको छ । २५ औं महानगर दिवस अवसरमा मेयर विद्यासुन्दर शाक्यले महानगरभित्रका सडकमा भेटिने बेसहारा व्यक्तिलाई व्यवस्थापन गर्ने घोषणा गरेका हुन् । यसलाई एउटा अभियानकै रूपमा अघि सार्ने उनले बताए । तीन महिनाभित्रै यो अभियान पूरा गरिछाड्छौं, मेयर शाक्यले भने, सडकमा माग्न बस्नुको बाध्यता अध्ययन गरी बेसहाराका लागि महानगर नै अभिभावक बन्छ । उनले सडकमा कोही बेसहारा देखिए तत्कालै सम्पर्क गर्न आग्रहसमेत गरे । यो अभियानमा सबैको सहयोग आवश्यक छ, उनले भने । सडकमा बेबारिसे व्यक्ति देखिए मानव सेवा आश्रमका सुमन बर्तौलालाई ९८५५०७६००४ र ९८५५०७६००१ मा सम्पर्क गर्न सकिने महानगरले जनाएको छ । यसबाहेक कामाडौं महानगरपालिकाको सहरी योजना आयोगका गुजेश्वरी श्रेष्ठ र महानगरकै सहरी सुव्यवस्था विभागका हरिबहादुर कुँवर, महानगर प्रहरी कार्यालयका प्रहरी नायब उपरीक्षक गोविन्दराज काफ्लेलाई सम्पर्क गर्न सकिने पनि महानगरले जनाएको छ । महानगरले साताअघि सूचना प्रकाशन गरी सडकमा माग्न नबस्न आग्रह गरेको थियो । यो अभियानका क्रममा महानगरले माग्न बस्नेलाई महानगरले बालाजुस्थित स्किनिङ सेन्टरमा लगेर माग्न सडकमा बस्नुको कारण पत्ता लगाउने, माग्नेको तथ्यांक संकलन गर्ने, आफन्त भएकालाई मेलमिलाप गराउन लागेको छ । आफन्त कोही नहुनेलाई खान, बस्न, औषधि उपचारलगायत हेरचार हामी गर्छौं, मेयर शाक्यले भने । बेसहारालाई मानव सेवा आश्रमसँग सहकार्य गरेर व्यवस्थापन गर्न लागेको उनले बताए । माग्ने र बेसहारालाई व्यवस्थापन गर्न महानगरले घर निर्माण गर्न एक करोड रुपैयाँ दिने भएको छ । सडकमा भेटिएका बेसहारालाई आश्रमसम्म लैजान गाडी खरिद गरिदिएको छ । ०५२ मंसिर २९ मा घोषणा भएको महानगरपालिका २५ वर्ष लागेको अवसरमा शनिबार र आइतबार विभिन्न कार्यक्रम गरी वार्षिकोत्सव मनाइएको छ । आइतबार वसन्तपुरमा आयोजना गरिएको कार्यक्रममा विभिन्न व्यक्ति तथा संघसंस्थालाई सम्मान गरेको छ । ज्यापु समुदायका परम्परागत ६३ गुठी, खड्गी समुदायका ६० गुठी, गुँला बाजाका २३ वटा समूहका बाजा गुरुहरूलाई नगद २५ हजारसहित सम्मान गरिएको हो । त्यसैगरी, महानगरले मक्खन टोल र किलागल टोलमा रहेका दुई जीवित देवी कुमारी, इन्द्रजात्रामा निकालिने पुलुकिसी, दीप्याखं, लाखे, आकाश भैरव (सवःद्यः) र श्री करुणामय पाय्ताः बाजाका बाजा गुरुहरूलाई पनि सम्मान गरेको छ । अघिल्लो वर्ष झैं यसपटक पनि व्यक्तिगत र संस्थागत रूपमा नियमित कर तिर्ने उत्कृष्ट करदाता र १० जना पत्रकारलाई पनि सम्मान गरेको छ । महानगरीय सुशासन पत्रकारिता पुरस्कार पाउने हरेक सञ्चारकर्मीलाई ५० हजार रुपैयाँ राशि प्रदान गरिएको छ । सम्पत्ति करतर्फ छेतेन ग्युमार्न श्रेष्ठ (वार्षिक चार लाख ६४ हजार रुपैयाँ), बहाल करतर्फ जयाराज्यलक्ष्मी शाह (वार्षिक २४ लाख रुपैयाँ), व्यवसाय करतर्फ उपमा डेभलपर्स प्रालि (वार्षिक पचास हजार), मनोरञ्जन करतर्फ कुमारी चलचित्र मन्दिर (१५ लाख ७० हजार) लाई सम्मान गरिएको छ । महानगरले दीर्घकालीन सेवापदक (२५ वर्ष सेवाअवधि पुगेका कर्मचारी) १७ जनालाई पनि सम्मान गरेको छ ।"
"जवाफ देऊ, जिम्मेवार बन","किन कुनै तथ्य बारम्बार दोहोर्याइन्छ ? या त जसलाई सुनाउन खोजिएको हो उसले नसुन्दा । नभए सुनेर पनि सुनेको नसुन्यै गर्दा । सडक दुर्घटनाको सवाल एउटा यस्तै विडम्बना भएको छ, जसलाई हामी बारम्बार दोहोर्याइरहेका त छौं तर त्यसको सुनुवाइ विल्कुलै भइरहेको छैन । मुलुकमा प्रतिदिन ३७ सवारी दुर्घटना भइरहेका छन् । ती दुर्घटनामा दिनहुँ ७ जनाले ज्यान गुमाइरहेका छन् । ४० जना घाइते हुने गरेका छन् । दुर्घटनाको यो भयावह तथ्य सञ्चारमाध्यम रटेको रट्यै छन् । दुर्घटना न्यूनीकरणका लागि चौतर्फी आवाज उठेको उठ्यै छ । तैपनि राज्यसंयन्त्र र तिनका जिम्मेवार पदाधिकारी पूरै बेखबरसरह छन् । मंसिरमा मात्रै मुलुकमा १ हजार ५ सय १६ सवारी दुर्घटना भए । त्यसमा २ सय ३० जनाले ज्यान गुमाए । १ हजार ४ सय २६ जना घाइते भए । मंसिर २९ गते बिहानै दोलखाको कालिञ्चोकबाट काठमाडौं आइरहेको बा ४ ख ४४६८ नम्बरको बस सिन्धुपाल्चोकको सुनकोसी गाउँपालिका७ स्थित ६ किलोमा दुर्घटना हुँदा १५ जनाको मृत्यु भयो । १८ घाइते भए । सिन्धुपाल्चोकमै १ महिनाअघि यस्तै ठूलो दुर्घटना हुँदा १७ जनाको ज्यान गएको थियो । यति छिट्टै किन यति ठूला दुर्घटना भए ? अब यस्तो हुन नदिन के सजगता अपनाइने छ ? यातायात व्यवस्था विभाग, यातायात व्यवसायी वा ट्राफिक प्रहरी कसैले पनि यी प्रश्नको जवाफ दिनु आवश्यक ठानेका छैनन् । उसो त सबैजसो दुर्घटनाका कारण र परिणाम जगजाहेरै छन् । हाम्रोजस्तो उकालो, ओरालो र अझ कच्ची सडकमा थोत्रा गाडी चलाउनु र त्यसैमा पनि ओभरलोड गर्नु भनेको दुर्घटना हुनु होइन, निम्त्याइनु हो । मुलुकका सबै सडक एकैपल्ट स्तरोन्नति गर्न सकिन्न । तर बिनाइन्जिनियरिङ बनेका ग्रामीण सडकमै ज्यादा दुर्घटना भइरहेको देख्दादेख्दै डोजर चालकका भरमा मात्र सडक खन्ने क्रम रोक्न किन सकिन्न ? दुर्घटनामा परेका अधिकांश गाडी वर्षौं पुराना र मर्मत नगरिएका छन् । यान्त्रिक जाँच नगरी सवारी साधन चलाउनाले दुर्घटना बढिरहेछ । जापानमा सार्वजनिक सवारी साधनको ६६ महिनामा र निजी सवारी साधनको वर्षमा १ पटक अनिवार्य यान्त्रिक जाँच गराउनुपर्ने व्यवस्था छ । हामीकहाँ पनि हरेक वर्ष प्रमाणपत्र नवीकरण गर्दा गाडीको मर्मतसम्भार अनिवार्य गराउन किन सकिन्न ? ३० सिटको बसमा ६० भन्दा बढी मानिस र अटाइनअटाई सामान राखेकै कारण कति गाडी गुल्टेका छन् । ६७ वटा ट्राफिक पोस्ट पार गर्दा पनि यस्ता ओभरलोडका बसहरू किन ट्राफिक प्रहरीका नजरमा पर्दैनन् ? हाम्रो ट्राफिक नियमन साह्रै कमजोर छ । चालक अनुमतिपत्र जारी गर्ने परिपाटी उत्तिकै नाजुक । ठूला गाडी चलाउने चालकले पनि तालिम केन्द्रबाट अनुमतिपत्र ल्याउन पर्दैन । साना सवारी साधनका कम उमेरका सहचालकले चालकलाई खुसी पारेर २ वर्ष चलाएको भन्दै ठूलाको लाइसेन्स लिने गरेका छन् । बिनातालिम चालकको निगाहमा लाइसेन्स बाँड्ने परिपाटी दुर्घटनाको अर्को प्रमुख कारण हो । यस्तो स्थिति अन्त्य गर्न यातायात व्यवस्था विभाग किन सक्दैन ? दुर्घटना बढ्नुमा सडकको अवस्था, मौसम, चालकको उमेर, मनस्थितिजस्ता कारणहरू जिम्मेवार हुन्छन् । चालकले मादक पदार्थ सेवन गरेको वा मोबाइलमा कुरा गर्दै चलाइरहेको अवस्थामा दुर्घटनाको जोखिम उच्च रहन्छ । चालक तनावमा या अति खुसी हुँदा पनि दुर्घटनाको जोखिम हुन्छ । यस्तो बेला सवारी साधन चलाउनु हुँदैन भनेर बारम्बार सचेत गराइरहनुपर्छ । दुर्घटनामा चालकको उमेरको पनि भूमिका रहेको तथ्यहरूले देखाएका छन् । अकलिलो उमेरका चालकलाई ठूला सवारी साधन चलाउन नदिएर पनि दुर्घटनामा कमी ल्याउन सकिन्छ । सवारी साधनले कति क्षमतासम्म बोक्न सक्छ भन्नेमा हाम्रा चालक सचेत छैनन् । उनीहरूलाई आफूले चलाइरहेको सवारी साधनको क्षमता (पेलोड क्यापासिटी), च्यासिस, इन्जिन आदिबारे पर्याप्त ज्ञान नहुनु पनि दुर्घटनाका थप कारण हुन् । यसमा पनि उनीहरूलाई सचेत गराउनुपर्छ । सार्वजनिक सवारी साधनका चालकलाई जुत्ता अनिवार्य गर्नुपर्छ । चप्पल लगाएर गाडी चलाउँदा चिप्लिएर वा अल्झिएर दुर्घटना हुने जोखिम रहन्छ । गाडीको विन्डस्क्रिन चालकले अगाडि राम्ररी देख्नका लागि हो, सजावटका सामग्री टाँस्न होइन । अगाडिका दृश्य नै छेक्ने गरी विन्डस्क्रिनमा टाँसिएका स्टिकरहरू हटाउनुपर्छ । चर्को स्वरमा गीत बजाउँदै गाडी हुँइक्याउँदा चालकले अर्को गाडीको हर्न सुन्न सक्दैन । यसले पनि दुर्घटना गराउँछ । रियर भ्यु मिरर दुवैपट्टि राख्नुपर्छ, जसले ब्लाइन्ड स्पटको न्यूनीकरण गर्छ । तीव्र गति र चालकचालकबीचको प्रतिस्पर्धा तत्काल नियन्त्रण गरिनुपर्छ ।ाइतबारको दुर्घटना चालककै जबजस्तीले गर्दा भएको छ । धेरै दुर्घटना ग्रामीण सडकमा भइरहेकाले त्यस्ता सडकहरूमा यात्रुवाहक सवारी साधन चलाउने अनुमति दिन कडाइ गर्नुपर्छ । नियमनका लागि भरपर्दो स्थानीय समिति बनाउन सकिन्छ । हजारपल्ट दोहोर्याए पनि निष्कर्ष उही हो सडक दुर्घटना कम गर्न सवारी साधन र चालक दुवैको नियमित नियमन अपरिहार्य छ । दुर्घटनाका कारण पत्ता लगाई तत्कालीन र दीर्घकालीन सडक सुरक्षा नीति लागू नगर्ने हो भने हाम्रा सडक यसरी नै मृत्युमार्ग सरह बनी नै रहनेछन् । सवारी साधनले हामीलाई सुरक्षित गन्तव्यमा पुर्याउनुको बदला बर्बादीतर्फ धकेलिरहनेछन् । यस्तो दुःखद स्थिति दोहोरिन नदिन यातायात व्यवस्था विभाग, ट्राफिक प्रहरी र यातायात व्यवसायीसहितका जिम्मेवार सबैले आआफ्नो जिम्मेवारी पूरा गरून् । जिम्मेवारी निर्वाह गर्न कुनै व्यवधान छ भने त्यो पनि खुलस्त गरून् ।"
खुला दिसामुक्त कि दिसायुक्त ?,"अहिले जहाँ देख्यो, त्यहीं खुला दिसापिसाबमुक्त क्षेत्र भनेर लेखिएका होर्डिङ बोर्डहरू देख्न पाइन्छ । तर के ती ठाउँहरू साँच्चीकै पूर्णरूपमा खुल्ला दिसापिसाबमुक्त छन् त ? उत्तरमा छैन नै भन्नुपर्ने हुन्छ । ती बोर्डहरू केवल देखावटीका लागिमात्र राखिएका हुन् कि जस्तो लाग्छ । तसर्थ कागजी रूपमा घोषणा गरेर अनि बोर्डमात्र राखेर हुँदैन । हरेक ठाउँमा पुगेर खुल्ला क्षेत्रमा दिसापिसाब नगर्न सबैलाई जनचेतना जगाउनुपर्छ र खुल्ला क्षेत्रमा दिसापिसाब गर्नेका लागि कडा कारबाही गर्ने र जरिवानासमेत तिराउने व्यवस्था गर्नुपर्छ । यदि त्यसो भएन भने खुल्ला दिसापिसाबका कारण धेरै मानिस झाडापखला लगायतका अनेकौं किसिमका रोगहरूबाट ग्रस्त हुन सक्छन् । रोग लागेर उपचार गर्नुभन्दा रोग लाग्न नदिनु नै बुद्धिमानी भएकाले विशेषतः अशिक्षित जनसमुदायमा सरसफाइबारे तालिम दिनुपर्छ । साथै खुल्ला दिसापिसाबयुक्त क्षेत्र घोषणा गरेका स्थानीय गाउँपालिका वा नगरपालिकाले पनि निरन्तर अनुगमन गर्नुपर्छ भने हरेक नागरिक स्वयं पनि खुल्ला ठाउँमा दिसापिसाब गर्दा हुने हानिका बारेमा सचेत हुनु आवश्यक छ । गणेश कँडेल, बालविकास मावि, नवलपरासी"
परनिर्भरताको पराकाष्ठा,"कृषिप्रधान देशका नागरिक हामी भन्न पनि लाजमर्दो भएको छ । अहिले पनि ८० प्रतिशत नागरिक कृषिमै आबद्ध छन् । तर पनि हरेक उपभोग्य वस्तु जस्तै दाल, चामल, गेडागुडी लगायत खाद्यान्न विदेशबाट आयात नगरी खानै पुग्दैन । किन यस्तो अवस्था आएको छ भन्नेतिर कसैको ध्यान जानसकेको छैन । आफ्नो बारी वा बगैंचामा उत्पादन गर्न सकिने प्याजका लागि परनिर्भर भएका छौं भने अरु खाद्यान्न वस्तुको कुरै छाडौं । यदि भोलि विदेशीले हाम्रो उत्पादन गरेको खाद्यान्न वस्तु हामीलाई नै चाहिन्छ भनेर राख्यो भने के गर्ने ? कसरी खाने ? यतातिर राज्यको ध्यान जान जरुरी छ । जाबो एउटा प्याज नआउँदा त हाहाकार मच्चिएको छ भने अति आवश्यक वस्तु आएन भने के गर्ने ? सधैं परनिर्भर भएर बाँच्ने कि आफ्नो देशमा पनि उत्पादन गर्नतिर सोच्ने हो ? सरकारले कृषिका लागि वार्षिक करोडौं बजेट छुट्याएको छ । त्यो बजेट कहाँ, कसरी प्रयोग भइरहेको छ, सम्बन्धित निकायलाई थाहा छैन । बजेट छुट्याएर मात्र भएन, त्यसलाई सही तरिकाले प्रयोग पनि गर्नुपर्छ । सरकारले कृषि उद्योगका लागि अनुदान बजेट पनि छुट्याएको छ, तर छुट्याएको बजेट सही कृषकले उपभोग गर्न पाएका छैनन् । यसतर्फ सम्बन्धित निकायको ध्यान जानसके वेश । पुरुषोत्तम घिमिरे, जोरपाटी, काठमाडौं"
खप्तडमा भ्रष्टाचार,"खप्तडका नाममा दोहन सम्पादकीय पढेपछि नेपाल भ्रमण वर्षको सरकारी तयारी उदांग भएको छ । आउँदो वर्षलाई नेपाल भ्रमण वर्ष भनी नामकरण गरी सरकारले धुमधामसाथ तयार गरिरहेको भनिए पनि सो अनुरुप गराइ र भनाइमा आकाशजमिनको अन्तर देखिएको कुरा खप्तडमा भएको सरकारी रवैया र क्रियाकलापले दर्शाउँछ । खप्तड क्षेत्रमा पर्यटकलाई आवागमनमा सहज बनाउन भनेर पछिल्लो एक दशकमा पचासौं करोड खर्च गरिएको भए पनि न त्यहाँ सामान्य पूर्वाधार तयार गरिएका छन्, न त गन्तव्य देखाउने कुनै खास चिह्न नै । खप्तडलाई देखाएर देशविदेशमा हात फैलाउने सरकारी निकायको यतिखेर ध्यानाकर्षण हुनुपर्ने हो कि नेपाल भ्रमण वर्षको तामझाम सुनेर कोही विदेशी अतिथि खप्तड अवलोकनार्थ पुगेमा उनीहरूको दैनिकी कति कठिन बल्ला भनेर । १२ वर्षअघि नै खप्तड क्षेत्र पर्यटन विकास समिति गठनसमेत गरी सो क्षेत्रको विकासका लागि धेरै खर्च गरिसकेको भए पनि त्यहाँको वास्तविकता निराशलाग्दो छ । कागजात, नक्सा र खर्चमा दर्जनौं धर्मशाला, गेष्टहाउस, ट्रष्ट तथा सभाहल भए पनि वास्तविक रूपमा भत्केका, छाना उडेका र छाडा छाडिएका वस्तुभाउ तथा खच्चरले ट्वाइलेट बनाएका भवन बाहेक केही छैनन् । श्यामसुन्दर कुइँकेल, हाँडीगाउँ, काठमाडौं"
विकेन्द्रीकृत कार्यक्रम,"सरकारले सन् २०२० लाई नेपाल भ्रमण वर्षका रूपमा मनाउन लाइफटाइम एक्सपेरियन्स नारासहित २० लाख पर्यटक भित्र्याउने लक्ष्य राखेको विदितै छ । योसँगै समृद्ध नेपाल, सुखी नेपाली सरकारको मूल अभिभारा तथा आम नेपालीको शुभेच्छा हुँदैगर्दा यसलाई सार्थक तुल्याउन पर्यटन एउटा बलियो खम्बा हो भन्नेमा पनि कसैको दुईमत नरहला । अब जिज्ञासा आउँछ कि भ्रमण वर्ष सफल पार्न हामी संख्या केन्द्रितमात्रै हुने कि गुणस्तर केन्द्रित पनि ? मन्त्रालयगत दृष्टिकोणले पर्यटन प्रबर्द्धन र प्रचारप्रसारमा मन्त्रीको चनाखोपन सराहनीय देखिए पनि संघीयताको अभ्यास गरिरहेका हामी किन स्थानीय र प्रादेशिक सरकारबाट अपेक्षित उत्सुकता र प्रयासको अनुभूत पाइरहेका छैनौं त ? यथेष्ट उदाहरण यो छ कि फाट्टफुट्ट स्थानीय तहले आफ्नो आधिकारिक सामाजिक सञ्जाल र वेबसाइटमा भ्रमण वर्षको लोगो राखे पनि समग्रमा कुनै पनि निकायले आजसम्म पर्यटन प्रबर्द्धन तथा प्रचारप्रसारमा जोड दिएको देखिंँदैन । अधिकांशका ग्यालरी शिलान्यास र उद्घाटनका टाउके तस्बिरले भरिपूर्ण छन् भने सूचना पाटीमा पनि भ्रमण वर्षबारे कुनै निसान छाप देखिँंदैन । यसको अर्थ पर्यटकमैत्री वातावरण सिर्जनाको तयारीमा हामी चुस्त देखिएनौं । के सधैं राष्ट्रिय गरिमाको विषयमा पनि केन्द्रीय सरकारले नै ह्विप जारी गर्नुपर्ने व्यवस्था हो त हाम्रो ? मानौं भोलि २० लाख पर्यटक नै नेपाल भित्रिएलान् रे । तर के यस्तै तयारीले तिनले फर्कंदा जीवनकाल अनुभव लिएर फर्कलान् त ? नेपाल आएपछि कुन गन्तव्यमा जाँदा के सेवासुविधा पाइने त्यसको स्पष्ट व्यवस्था नभई नेपाल भ्रमण दीर्घकालीन रहन्छ भन्न सायदै नसकिएला । सुभाष अर्याल, भिरकोट५, स्याङजा"
विमानस्थल नबनाउने प्रपञ्च,"आइतबार प्रकाशित निजगढको विकल्प भट्टेडाँडा पढेपछि लेखकत्रयलाई सोध्न मन लाग्यो, के भट्टेडाँडामा विमानस्थल बनाउँदा रुख काट्न नपर्ने हो र ? कि भट्टेडाँडामा रुख नै छैनन् ? वातावरणविदहरूले निजगढको विकल्प भट्टेडाँडा वा अन्य स्थान भन्नु विकास निर्माणमा बाधा पुर्याउनु हो । मानौं, सरकारले निजगढ छोडेर भट्टेडाँडामा विमानस्थल बनाउने भयो भने पनि यी वातावरणविदहरूले भैरहवा कि पोखरा वा अन्य ठाउँमा बनाउनुपर्छ भन्नेछन् । अनि त्यो कुरा हामीले अचम्म मान्नुपर्ने छैन । अब निजगढमा अन्तर्राष्ट्रिय विमानस्थल बन्दैन । यो विमानस्थल नबनाऊने खेल हो । धिरोज मरासिनी  नेपाल विकास अनुसन्धान प्रतिष्ठानका तीन विद्वान र विदुषिकाको लेख पढ्दा मजस्ता जंगल विनाश हेर्न नचाहने कैयौं नागरिकलाई निजगढ अन्तर्राष्ट्रिय विमानस्थलको विकल्प पेस गर्दा खुसी नहुने कुरै भएन । निजगढ विमानस्थल अर्थात् निअवि धेरै कारणले अनुपयुक्त छ । जसमध्ये नजिक अन्तर्राष्ट्रिय सिमाना, जंगल नाश, चरा र जंगली जनावरबाट विमानमा हुने दुर्घटना र मुख्य सहरहरूबाट विमानस्थलको दूरी । यी ४ वटा मुख्य समस्या नै मूल्यांकन नगरी तयार पारेको विस्तृत परियोजना प्रतिवेदन अर्थात् डीपीआर कसरी पारित भएको होला ? सरोकारवालाहरूलाई बेवास्ता गरेर गर्ने विकास विनाश हो । यति हुँदाहुँदै पनि अर्को विकल्प प्रस्तुत गर्नुभएकोमा नेविअप्रका तीन विज्ञहरूलाई साधुवाद छ । यसमा अब पर्यटन मन्त्रीले ध्यान दिनुपर्छ । सरोकारवालासँगको घनिभूत छलफलपछि सदनबाट सकेसम्म पूर्ण सहमतिमा अनुमोदन गर्नु राम्रो हुन्छ ।ललितपुरको भट्टेडाँडामा विमानस्थल बनाउँदा विमानस्थल बनाई पूर्ण भैसकेर पनि ३ खर्ब नाफा कमाउन सकिने दलिल भने पत्याउन सकिन । भट्टेडाँडामा विमानस्थल बनाउँदा निक्लने माटो र ढुंगा बेचेर नाफा कसरी होला ? फेरि भट्टेडाँडाबाट ती वस्तु स्थानान्तरण गर्न चाहिने पूर्वाधार निर्माण गर्न पनि त खर्च लाग्ला नि । वातावरण त ५०० मिटर पहाड घटाउँदा पनि बिग्रन्छ नि होइन र ? अनि उत्खनन गर्दा तल्लो भूभागमा खस्ने माटो र ढुंगाले केही त क्षति गर्ला नि होइन र ? राम्रा पक्षमात्र उल्लेख गरेर नराम्रा पक्ष लुकाउँदा जनविश्वास घट्ने सम्भावना रहन्छ । केदारनाथ त्रिपाठी, बूढानीलकण्ठ, काठमाडौं"
अन्त्यहीन दण्डहीनता,"पुरुष सांसदबाट संसदभित्रै हामीमाथि यौनहिंसा भएको छ, तर इज्जतको डरले सहन बाध्य छौं । यस्तो बाध्यात्मक अभिव्यक्ति हो गण्डकी प्रदेशसभाका महिला सांसदको । जनप्रतिनिधिका रूपमा नीतिनिर्माणको तहसम्म पुगेका महिलाहरूको त यस्तो अवस्था छ भने, आम महिलाको हालत कस्तो होला ? लैङ्गिक विभेद तथा दण्डहीनता कारण महिला वर्गले खेप्नुपरेका हिंसा एवं उत्पीडनविरुद्ध आवाज उठाउन जनताले चुनेर पठाएका महिला सांसद स्वयम् उत्पीडित हुनुले यो विषयलाई थप जटिल बनाएको छ ।हालै त्रिभुवन विश्वविद्यालयमा अध्ययनरत छात्राहरूले विश्वविद्यालय परिसरमा नै आफूहरूमाथि यौन दुर्व्यवहार हुने गरेको भन्दै सम्बन्धित निकायमा ज्ञापनपत्र बुझाएका थिए । केही समयअघि त्रिविकै छात्राहरूले आफ्नै प्राध्यापकहरूबाट यौन दुर्व्यवहार खेपेको तर बाध्यतावश सोही समयमा त्यसको खुलासा गर्न नसकेको यथार्थ सञ्चार माध्यममार्फत खुलाएका थिए । विश्वविद्यालयको जिम्मेवार निकायमा नियुक्त केही पदाधिकारीले यस्तै यौन दुर्व्यवहारको मुद्दा खेपिरहेको सन्दर्भले पनि यसको थप पुष्ट्याइँ गरेको छ ।ज्ञान उत्पादन गर्ने विश्वविद्यालय, राज्य सञ्चालन गर्ने थलो, प्रशासनिक निकाय, सामाजिक संघसंस्था, कलासाहित्यसञ्चार आदि कुनै पनि क्षेत्र यस्तो छैन, जहाँ महिलाले पुरुष अनुकूलको व्यवहार गर्न अस्वीकार गरेपछि हिंसाको सिकार बन्न नपरेको होओस् । वर्षमा केही दिन लैङ्गिक हिंसाविरुद्ध अभियान चलाइन्छ, तर वर्षभरि हरेक दिन कुनै न कुनै महिला हिंसाको सिकार भैरहन्छन् । तीमध्ये थोरै मात्र आवाज उठाउन र न्याय माग्न सक्षम देखिन्छन् । एक्काइसौँ शताब्दीमा पनि हाम्रो समाजमा महिला हिंसाको आँकडा आफैमा लज्जाको विषय हुँदै हो । त्यसमा पनि पीडित महिलाले यथासमय प्रहरीप्रशासनको सहयोग नपाउनु थप विडम्बना हो । समाजमा जति पनि अपराध र कुकृत्यका घटनाहरू भइरहेका छन्, ती जुनसुकै कारणबाट घटित भए पनि मुख्य कारण भने दण्डहीनता नै हो । जब दण्डहीनताको संस्कृति स्थापित हुन थाल्छ, अपराधीको मनोबल बढ्दै जान्छ, चाहे ती अपराधी महिला हिंसासँग सम्बन्धित होऊन् वा अन्य आपराधिक क्रियाकलापसँग । जुनसुकै आपराधिक घटनामा मुछिएका व्यक्ति भए पनि राज्यले बिनाकुनै आग्रह यथाशीघ्र पक्राउ तथा कारबाही गर्ने परम्परा बस्न सकेको भए हाम्रो समाज यति अराजक बन्ने थिएन ।हाम्रो समाजमा देखिएको एउटा प्रमुख समस्या माहिला तथा बालिकामाथि हुने यौनजन्य हिंसा तथा उनीहरूको अवैध बिक्री नै हो । अनेक प्रलोभन देखाएर असंख्य बालिकाको ओसारपसार तथा बिक्री हुने गरेको यथार्थ सञ्चार माध्यममा आइरहेको छ । यसको नियन्त्रणका लागि अनेक प्रयास भए पनि त्यसले अपेक्षित सफलता हासिल गर्न सकेको छैन । यस्ता अपराधमा संलग्न व्यक्तिहरू कुनै न कुनै शक्तिकेन्द्र तथा राजनीतिक पहुँचका आधारमा संरक्षित हुने गर्छन् । अभियुक्तको पहुँचका आधारमा प्रहरीप्रशासन घटनाप्रति संवेदनशील नभइदिने, पक्राउ परिहाले पनि सजिलै उन्मुक्ति पाउने हुनाले अपराधीको मनोबल बढ्नुका साथै पीडित पक्षले आवाज उठाउने आँट गर्न सक्दैनन् । महिलामाथि हुने घरेलु हिंसाका घटनालाई व्यक्तिगत मामिला ठान्ने, त्यसलाई गम्भीरतापूर्वक नलिने, सकेसम्म त्यस्ता घटनालाई बाहिर आउन नदिने, आइहाले पनि आर्थिक लेनदेन वा कसैको दबाबका कारण आपसी मिलापत्र गराइदिने आदि प्रवृत्तिका कारण पनि महिला अन्यायमा परिरहेका छन् । प्रहरीप्रशासन जबसम्म यौनजन्य तथा अन्य सबै खाले हिंसाका घटनामा पीडितको गुहार सुन्नासाथै संवेदनशील भएर तत्कालै खट्दैन, तबसम्म यस्ता घटनामा पीडित महिलाले न्याय पाउन सक्दैनन् । रातसाँझ या अन्य कुनै बहानामा प्रहरीप्रशासनले गर्ने विलम्बका कारण एकातिर पीडित महिलाको मनोबल कमजोर हुने गर्छ भने, अर्कातिर पीडक पक्षलाई उम्कने मौका मिल्छ । । हिंसापीडित महिलाले न्याय पाउनु कति कठिन छ भन्ने कुराको उदाहरण बलात्कारको आठ वर्षपछि न्याय पाएकी बैतडीकी पूजा पनि हुन् । उनी जस्ता असंख्य किशोरीहरू न्याय नपाएर कहालीलाग्दो भविष्य बोकेर त्रासद जीवन बाँचिरहेका छन् । यस्तै कहालीलाग्दो कथाव्यथा एसिड आक्रमणका पीडित किशोरीहरूको पनि छ । उनीहरू पनि प्रहरीप्रशासनको असंवेदनशीलताका कारण आफूले न्याय पाउन विलम्ब भएको गुनासो गर्ने गर्छन् । महिला सांसदले आफूमाथि यौन हिंसा भएको खुलासा गरेको सन्दर्भमा स्थानीय तहदेखि केन्द्रसम्मका महिला जनप्रतिनिधि यस्तो हिंसा र दण्डहीनताको अन्त्यका लागि आवश्यक नीतिनिर्माण तथा कार्यान्वयनमा नलाग्ने हो भने कहिले लाग्ने ? महिला हिंसाका घटनामा तुरुन्त सहयोग र आवश्यक कारबाहीका लागि प्रहरीप्रशासनमा एउटा महिला सेल नै बनाउनुपर्ने आवश्यकता छ । किनभने महिलाका मुद्दामा महिला संवेदनशील हुने तथा उनीहरू दबाब र प्रलोभनमा पनि कमै पर्ने हुनाले यसबाट महिलामाथि न्याय हुने प्रशस्त सम्भावना रहन्छ । महिला मन्त्रालय पनि पुरुषको भागबन्डामा पर्ने हाम्रो देशको राजनीतिमा यस्तो अपेक्षा आफैमा हास्यास्पद नहोला भन्न पनि सकिन्न !"
नेतृत्व सङ्कटका जोखिम,"निष्कर्षदलहरू क्षयोन्मुख र नेतृत्व पंक्ति पतनोन्मुख भएको निष्कर्ष अतिरञ्जित र आग्रहपूर्ण पनि लाग्न सक्छ, तर वास्तविकता यही हो । मूलधारका दलको नेतृत्वको अक्षमता र असफलताका कारण दल र नेतृत्व पंक्ति मात्रै होइन, संविधान र लोकतान्त्रिक गणतन्त्रसमेत असफल हुन सक्छ । तर असफल नेतृत्वको सिकार लोकतान्त्रिक गणतन्त्र र दल हुनु भएन । लोकतान्त्रिक गणतन्त्र र दलको भविष्यका लागि दलको रूपान्तरण र नेतृत्व हस्तान्तरणभन्दा अर्को श्रेष्ठ विकल्प छैन । नत्र विद्यमान असफल नेतृत्व मात्रै होइन, दलहरूसमेत असान्दर्भिक हुन सक्छन् । दलभित्र परिवर्तनकामी धारको नेतृत्व गरी सुधार, रूपान्तरण र नेतृत्व परिवर्तनको वकालत गर्ने पंक्तिलाई चेतना भया !ट्वीटर ः २न्भवबध्बनभि"
निर्माण सुरक्षामा हेलचेक्र्याइँ,"नेपालमा भौतिक पूर्वाधारमा खर्च वर्षेनि बढेसँंगै अग्ला, ठूला र जटिल प्रकृतिका निर्माणको क्रम पनि बढ्दै गइरहेको छ । योसँगै निर्माण सुरक्षामा भने अपेक्षित सुधार आउन सकेको छैन । निर्माण क्षेत्र असंगठित र निर्माण कार्य अन्यका तुलनामा बढी जोखिमपूर्ण हुने हुँदा सम्बद्ध मजदुरहरूको सुरक्षा स्थितिलाई बढी महत्त्व दिनुपर्ने हुन्छ । असुरक्षित तवरले काम गर्दा सामान्य चोट पटक लाग्ने मात्र नभई कामदारहरूको मृत्युसम्म हुन सक्छ । भनिन्छ, कार्यस्थलमा हुने ठूला दुर्घटनामध्ये २० प्रतिशत निर्माणसम्बद्ध हुन्छन् । अर्थात्, कार्यस्थलमा प्रत्येक कामदारको मृत्यु हुँदा तीमध्ये एक जनाको चाहिँ निर्माणसम्बन्धी काममा भएको हुन्छ । यस परिप्रेक्ष्यमा, लगभग १० लाख मानिसलाई रोजगारी दिएको भनिने नेपालको निर्माण क्षेत्रमा व्यवसायजन्य स्वास्थ्य र सुरक्षाको स्थितिप्रति समयमै सचेत कदम नचाले कामदारहरूको अवस्था झन्झन् भयावह बन्दै जानेछ । निर्माण श्रमिक बाहेकका सर्वसाधारणको ज्यानसमेत जोखिममा पर्ने क्रममा वृद्धि हुँदै गएको देखिन्छ । उदाहरणका लागि, आव २०७३७४ मा ट्रक र टिपरका कारण २,२३० दुर्घटना भएका थिए भने आव २०७४७५ मा २,४३० र आव २०७५७६ मा २,७०९ । ट्रक र टिपरसम्बद्ध ८०५ दुर्घटना चालकको लापरबाहीका कारण भएको ठानिन्छ । यो पृष्ठभूमिमा निर्माण सुरक्षाको विषयलाई विशेष महत्त्वसाथ कार्यान्वयनमा ल्याउन सरोकारवालाको ध्यान जानु अत्यावश्यक भइसकेको छ । हाम्रो सन्दर्भमा निर्माणस्थलमा हुने दुर्घटनाका प्रमुख पाँच कारण छन् । १ अग्लो ठाउँबाट खस्नु वा माथिबाट खसेको वस्तुले लाग्नु ः सुरक्षा कवच (सेफ्टी नेट) को प्रबन्ध नगरिकनै, सुरक्षा पेटी (सेफ्टी बेल्ट) नलगाई, भरपर्दो टेक्ने वा समाउने ठाउँको बन्दोबस्तबिना नै निर्माण कार्य गरेगराएको हामीले जताततै देख्ने गरेका छौं । यही कारण घरको छतबाट खसेर निर्माण मजदुरको मृत्यु भएका समाचारहरू आइरहेकै हुन्छन् । उदाहरणका लागि, २०७६ वैशाखमा विराटनगरमा निर्माणाधीन घरको तीन तलाबाट खसेर २६ वर्षीय निर्माण मजदुरको मृत्यु भयो । २ निर्माण उपकरणबाट खस्नु वा किचिनु ः एक्साभेटर, लोडर, क्रेन, टिपर, ट्र्याक्टर जस्ता निर्माण उपकरणहरूलाई विशेष सुरक्षा व्यवस्थाबिनै निर्माण कार्यमा प्रयोग गर्दा र सडकमा ओहोरदोहोर गराउँदा हुने दुर्घटनाको संख्या बढ्दै गएको छ । उदाहरणका लागि, २०७६ भदौमा काठमाडौंको तीनकुनेबाट गौशालातर्फ जाँदै गरेको टिपरले सिनामंगलमा मोटरसाइकललाई ठक्कर दिँदा एक जनाको मृत्यु भयो । त्यस्तै, जेठमा पश्चिम रुकुममा डोजरले किच्नाले १२ वर्षीय बालकले दुइटै खुट्टा गुमाउनुपर्यो । महेन्द्रनगरमा एक्साभेटर र अटो रिक्सा ठोक्किँदा तीन जनाको मृत्यु भयो । २०७० भदौमा रूपन्देहीमा रहेको सिद्धार्थ सिमेन्ट उद्योगमा डोजरले एक श्रमिकको ज्यान लियो । यस्ता निर्माण उपकरणहरू सामान्य सडकमा सामान्य तवरले गुडाउन नपाउनुपर्ने हो, तर हामीकहाँ यी कुरामा कसले ध्यान दिने ? ३ निर्माण सामग्री ओसारपसार गर्दा पर्नु ः मजदुरहरूलाई एक ठाउँबाट अर्को ठाउँमा पुर्याउँदा व्यवसायजन्य स्वास्थ्य र सुरक्षा दुवैमाथि उचित ध्यान दिनुपर्ने हुन्छ । तर हामीकहाँ सिमेन्ट पनि नछोपी सामान्य ट्र्याक्टरमा व्यस्त सडकमा ओसारिरहेको देख्नु एकदमै सामान्य भएको छ । अझ कामदारहरूसमेत त्यसैमा असुरक्षित तवरमा बसिरहेका हुन्छन् । मुस्ताङको स्याङ्बोचेमा २०७५ असारमा भएको टिपर दुर्घटनामा कालीगण्डकी कोरिडोरमा कार्यरत ६ महिला र १३ पुरुष गरी १९ श्रमिकको मृत्यु भयो । तथापि निर्माण सुरक्षाप्रति राज्य संवेदनशील भएको देखिएको छैन । यस्ता घटना सामान्य बन्नु र मानिनु थप चिन्ताको विषय हो । ४ पहिरो वा खाल्डोमा पुरिनु र करेन्ट लाग्नु ः पर्याप्त सुरक्षाको व्यवस्था नगरेका कारण पहिरो वा माटोको ढिस्को खसेर पुरिनु वा खाल्डाहरूमा खस्नु, गहिरो इनारमा निसासिनु, करेन्ट लाग्नु पनि निर्माणसम्बद्ध दुर्घटनाका प्रमुख कारण हुन् । उदाहरणका लागि, २०७६ साउनमा मेलम्ची खानेपानी आयोजनाको पाइप सफा गर्ने क्रममा बालाजु चोकमा दुई मजदुरको मृत्यु भयो । असोजमा मध्यपहाडी लोकमार्ग अन्तर्गतको पर्वत खण्डमा सडक विस्तारको काम गरिरहेका २३ वर्षीय सबओभरसियर कमल राईको सडकमाथिबाट खसेको ढिस्कोले पुर्नाले मृत्यु भयो । जाजरकोटमा निर्माणाधीन भवनका लागि खनेको खाल्डोमा डुबेर एक मजदुरले ज्यान गुमाए । ५ व्यक्तिगत सुरक्षा उपकरणको उचित प्रयोग नगर्नु ः निर्माण श्रमिकलाई मात्र होइन, निर्माणस्थलमा प्रवेश गर्ने जोकोहीलाई समेत व्यक्तिगत सुरक्षाका उपकरणहरू (पीपीई) को प्रयोग अनिवार्य गर्नुपर्ने हुन्छ । तर हामीकहाँ त्यस्ता पीपीईलाई प्रभावकारी रूपमा प्रयोगमा ल्याउन सकिएको छैन । कामको प्रकृति अनुसार आवश्यक हुने हार्ड ह्याट, पन्जा, जुत्ता, एप्रोन, चस्माजस्ता व्यक्तिगत सुरक्षाका उपकरणहरू कडाइका साथ प्रयोगमा ल्याउनु अति जरुरी छ । कतिपय श्रमिकले हार्ड ह्याटलाई पानी उभाउने भाँडोका रूपमा प्रयोग गर्ने गरेको समेत देखिन्छ । व्यक्तिगत सुरक्षाका उपकरण प्रयोगको सन्दर्भमा हाम्रा ढलान श्रमिकहरूको अवस्था ज्यादै दयनीय छ । सन् १९६६ मा अन्तर्राष्ट्रिय श्रम संगठन (आईएलओ) को सदस्य बनेको नेपालले कारखाना र कारखानामा काम गर्ने मजदुर सम्बन्धी ऐन, २०१६ जारी गरेसँंगै श्रमिकहरूको अवस्थामा सुधार ल्याउनुपर्छ भन्नेमा राज्य सचेत भएको मान्नुपर्छ । विसं २०२८ मा श्रम विभागको स्थापना भएको थियो भने, २०४६ को राजनीतिक परिवर्तनसंँगै श्रम ऐन, २०४८ जारी भएको हो र यसले निर्माण व्यवसायलाई विशेष प्रतिष्ठानको रूपमा सम्बोधन गर्न खोजेको थियो । यसपछि २०६४ मा जारी भएको सार्वजनिक खरिद नियमावलीले पनि लागत अनुमान तयार गर्दा व्यवसायजन्य स्वास्थ्य र सुरक्षामा विचार गर्नुपर्ने र छुट्टै आइटम बनाई लागत अनुमानमा समावेश गर्नुपर्नेछ भन्ने व्यवस्था गरेको भए पनि सार्वजनिक क्षेत्रकै निर्माण कार्यमा पनि खासै सुधार आउन सकेको छैन । निजी आवासीय घरहरूको निर्माणतर्फको स्थिति त भयावह नै छ । जलविद्युत् लगायत केही ठूला निर्माण कार्यमा व्यवसायजन्य स्वास्थ्य र सुरक्षाको स्थितिमा ध्यान दिएको देख्न सकिए पनि समग्रमा स्थिति ठीक छैन । मजदुरहरूको स्वास्थ्य र सुरक्षाप्रति राज्य सचेत भएको ६० वर्ष पुगिसक्दा पनि निर्माण श्रमिकहरूको कार्यस्थलको सुरक्षाको अवस्थामा खासै सुधारको संकेत देखा नपर्नु ज्यादै दुःखद छ । २०७४ मा नयाँ श्रम ऐन जारी भएको छ, जसमा पनि व्यवसायजन्य सुरक्षा र स्वास्थ्य सम्बन्धी व्यवस्था हुनुका साथै निर्माण श्रमिक सम्बन्धी विशेष व्यवस्था भएको पाइन्छ । अब नियमका लागि नियम बनाउनेभन्दा पनि भएका नियम प्रभावकारी कार्यान्वयन गर्नेतर्फ प्रतिबद्धताको खाँचो देखिन्छ । कार्यस्थलमा कुनै पनि श्रमिकले दुर्घटनाका कारण अंगभंग हुनुपर्ने वा ज्यानै गुमाउनुपर्ने अवस्था नआओस् भन्नेतर्फ एउटा आन्दोलन नै आवश्यक भएको महसुस हुन्छ । अधिकारी निर्माण आयोजना व्यवस्थापन र इन्जिनियरिङ तथा प्राविधिक शिक्षा क्षेत्रमा कार्यरत छन् ।"
भारतमा फैलियो प्रदर्शन,"(नयाँदिल्ली)  भारतका दुवै संसद्बाट गतसाता पारित नागरिकता संशोधन विधेयक (क्याब) लाई लिएर पूर्वोत्तर भारतमा सल्केको विरोध प्रदर्शन राजधानी दिल्ली हुँदै अन्य क्षेत्रमा पनि फैलिएको छ । आइतबार क्याबको विरोधमा दिल्लीमा समेत उग्र प्रदर्शन भएको छ । दक्षिण दिल्लीको जामिया मिलिया इस्लामिया क्षेत्रमा आइतबार प्रदर्शनका क्रममा आन्दोलनकारीले सार्वजनिक बसमा आगजनी गर्नुका साथै निजी कारहरूसमेत तोडफोड गरे । प्रदर्शन हिंसात्मक बन्दै गएपछि प्रहरीले लाठी चार्ज र अश्रुग्यास प्रयोग गरेको थियो । आइतबार मध्यान्ह जामिया मिलिया इस्लामिया विश्वविद्यालयका विद्यार्थीले नागरिकतासम्बन्धी कानुनमा मुसलमानहरूलाई विभेद गरेको भन्दै र्याली निकालेका थिए । उक्त र्याली जन्तरमन्तरसम्म पुग्ने कार्यक्रम थियो तर र्याली सुरु भएको केहीबेरमै भीड अनियिन्त्रत भयो र सार्वजनिक बस र सवारीसाधनमाथि आगजनी र तोडफोड सुरु भयो । यद्यपि, विद्यार्थीहरूले उक्त घटनामा बाहिरी तत्त्वहरूको घुसपैठ भएको दाबी गरेका छन् । जामिया विश्वविद्यालय भएको आसपास क्षेत्र मुस्लिम बहुल क्षेत्र हो । दिल्लीका मुख्यमन्त्री आइतबारको घटनाप्रति खेद प्रकट गर्दै कुनै पनि हिंसा स्वीकार नहुने र प्रदर्शन शान्तिपूर्ण हुनुपर्ने बताएका छन् । दिल्लीमा शनिबार पनि विभिन्न संगठनले क्याबको विरोधमा प्रदर्शन गरेका थिए । दिल्लीको मध्यभागमा रहेको जन्तरमन्तरमा बिहानैदेखि भेला भएका प्रदर्शनकारीले भारतीय प्रधानमन्त्री नरेन्द्र मोदी र गृहमन्त्री अमित शाहविरुद्ध चर्को नाराबाजी गरेका थिए । असम, त्रिपुरा, मेघालयलगायत पूर्वोत्तर भारतका विभिन्न भागमा भने विगत केही सातादेखि नै नागरिकता विधेयकलाई लिएर चर्को विरोध जारी छ र त्यो विरोध बिस्तारै अन्य राज्यमा फैलिँदै गएको छ । शनिबारदेखि पश्चिम बंगालका विभिन्न ठाउँमा समेत प्रदर्शन चर्किएको छ । पछिल्ला दुई दिनमा विभिन्न स्थानमा भएका प्रदर्शनमा रेल स्टेसनलगायतमा आगजनी गरिएका छन् । शनिबार मुर्सिवादमा प्रदर्शनकारीले रेलमा समेत आगजानी गरेका थिए । त्यसैगरी आइतबार बंगालका हावडा जिल्लालगायत क्षेत्रमा हिंसात्मक प्रदर्शन भएका छन् । आइतबार दक्षिण भारतको हैदराबादमा समेत नागरिकता कानुनको विरोधमा प्रदर्शन भएको भारतीय सञ्चार माध्यमहरूले जनाएका छन् । नयाँ कानुनले ३१ डिसेम्बर २०१४ अघि पाकिस्तान, बंगलादेश र अफगानिस्तानबाट भारत प्रवेश गरेका हिन्दु, शिख, बौद्ध, क्रिस्चियन, जैन, फारसीलाई नागरिकता दिने व्यवस्था गरिएको छ र विधेयकमा गरिएको व्यवस्थाअनुसार योग्य ठहरिएकालाई ६ वर्षभित्र नागरिकता दिने प्रावधान पनि राखिएको छ । एकातिर यो विधेयक पारित भएको खण्डमा पूर्वोत्तरमा गैरकानुनी रूपमा बस्दै आएका विशेष गरी बंगलादेशी हिन्दु आप्रवासीहरूले नागरिकता पाउने र त्यसले आफूहरूको पहिचान र संस्कृतिमाथि प्रहार हुनुका साथै आफूहरू राजनीतिक रूपमा अल्पमतमा परिने भन्दै असमी, त्रिपुरालगायत पूर्वोत्तर क्षेत्रका रैथानेहरूले विरोध गरेका छन् । अर्कोतर्फ मुस्लिमहरूले भने नयाँ कानुनमा मुस्लिमहरूलाई नसमेटेर भाजपा नेतृत्वको सरकारले भारतलाई हिन्दुत्वका बाटामा डोहोर्याउन थालेको भन्दै चर्को विरोध गरेका छन् । संसद्बाट पारित भएर राष्ट्रपति रामनाथ कोभिन्दबाट समेत सदर भइसकेको नागरिकता संशोधनसम्बन्धी कानुनविरुद्ध भारतका अधिकांश स्थानमा चर्किंदै गएको प्रदर्शनले नरेन्द्र मोदी सरकारमाथि देशभित्र मात्र नभएर अन्तर्राष्ट्रिय क्षेत्रमा पनि दबाब सिर्जना गरेको छ । बढ्दो विरोध प्रदर्शनकै कारण भारतीय प्रधानमन्त्री नरेन्द्र मोदी र जापानका प्रधानमन्त्री सिन्जो आवेबीचको बहुप्रतीक्षित शिखर बैठक स्थगित भएपछि क्याब प्रकरणलाई भारतका लागि जम्मुकश्मीरको विशेषाधिकार खारेज गर्ने निर्णयपछि अर्को कूटनीतिक चुनौतीका रूपमा हेरिएको छ । शिखर बैठक १५१६ डिसेम्बरमा असमको प्रमुख सहर गुहावटीमा हुने तय थियो । त्यसको भोलिपल्ट मोदी र आवे दुवै जना मणिपुरको इम्फालस्थित दोस्रो विश्वयुद्धको स्मारक अवलोकन गर्ने कार्यक्रम रहेको थियो तर पूर्वोत्तर क्षेत्रमा भइरहेको प्रदर्शनका कारण सुरु हुन दुई दिन मात्र बाँकी रहेका बेला गुहावटी शिखर बैठक स्थगित भएको छ । प्रदर्शनकारीले शिखर वार्ताको आतिथ्य सहर गुहावटीमा बनाइएको गेट र मञ्चसमेत जलाएका थिए । यिनै घटनाक्रमलाई ध्यानमा राख्दै जापानी पक्ष शिखर वार्ता तत्कालका लागि स्थगन गर्ने निर्णयमा पुगेको बताइएको छ । त्यति मात्र होइन, क्याबको विरोध चर्कंदै गएको आन्दोलनप्रति अन्तर्राष्ट्रिय क्षेत्रको पनि चासो र चिन्ता व्यक्त हुन थालेपछि यसलाई भारतका लागि नयाँ कूटनीतिक चुनौतीका रूपमा समेत हेरिएको छ । क्याबलाई लिएर संयुक्त राष्ट्र संघ (यूएन) ले समेत मुख खुलेको छ । यूएनका प्रवक्ताले शुक्रबार एक विज्ञप्तिमार्फत् भारतीय संसद्बाट क्याब पारित भएको र त्यसलाई लिएर सार्वजनिक रूपमा व्यक्त गरिएको चासो जानकार रहेको उक्त कानुनबाट देखा पर्न सक्ने सम्भावित परिणामहरूलाई पनि नजिकबाट नियालिरहेको बताएका छन् । त्यसैगरी संयुक्त राष्ट्रसंघको मानव अधिकार सम्बन्ध उच्च आयोगले समेत विधेयकले जातीय विभेद गरेको भन्दै चिन्ता व्यक्त गरेको छ । क्याबप्रति पाकिस्तान, अफगानिस्तान र बंगलादेशले यसअघि नै चासो र असन्तुष्टि व्यक्त गरिसकेका छन् । बंगलादेशका विदेशमन्त्री एके अब्दुल मोमेनले त आफ्नो पूर्वानिर्धारित भारत भ्रमण अन्तिम समयमा स्थगित गरेका थिए । विदेशमन्त्री मोमेन छैटौं इन्डियन ओसियन डायलगका लागि बिहीबार नयाँदिल्ली ओर्लने कार्यक्रम थियो तर दिल्ली ओर्लनु अघिल्लो दिन नै बंगलादेशले भ्रमण स्थगित गरेको थियो ।"
फ्रान्समा आमहडतालले जनजीवन कष्टकर,"(पेरिस)  सरकारले प्रस्ताव गरेको वृद्धभत्ता कटौती र निवृत्तिभरणमा असहमति जनाउँदै विभिन्न मजदुर युनियनले गरेको १० दिन लामो आमहड्तालका कारण फ्रान्सको जनजीवन कष्टकर बनेको छ । मजदुर युनियनहरूले हड्ताल लम्ब्याउँदै जाँदा बस, रेल र मेट्रो सेवामा ९० प्रतिशतसम्म कटौती गरेका छन् । आमहड्तालका कारण देशका अधिकांश स्थानमा इन्धन तथा अन्य दैनिक उपभोग्य सामानको समेत अभाव देखिएको छ । विश्वमै सबैभन्दा बढी पर्यटक भित्रिने फ्रान्समा पर्यटक बिचल्लीमा परेका छन् । फ्रान्सबाट युरोपका अन्य मुलुक जाने बस र रेल सेवासमेत बन्द हुँदा फ्रान्स भित्रिसकेका पर्यटक फर्किन पाएका छैनन् । बाहिरबाट फ्रान्स आउने पर्यटकले सबै रद्द गरेका छन् । राजधानी पेरिसलगायत बोर्दो, मासेई, लिल, लियोंलगायत ठूला सहरका हजारौं रेस्टुरेन्ट र होटेल बन्द भएका छन् । पेट्रोल पम्पमा इन्धन सक्किएको छ । सुपरमार्केटमा सामानको अभाव हुन थालेको छ । यातायातको कठिनाइले गर्दा बिरामी अस्पताल जान पाएका छैनन् । अस्पतालका बिरामीलाई डिस्चार्ज गर्न गाह्रो परेको छ । यातायातको कठिनाइले गर्दा उद्योग, कलकारखाना बन्द गरिएका छन् ।क्रिसमस र नयाँ वर्ष आउनै लागेकाले डिसेम्बर सबैभन्दा बढी व्यापार हुने महिना हो तर हड्तालका कारण अहिले पसलहरू खाली छन् । कर्मचारीहरू काममा जान नपाएकाले खुलेका पसल र उद्योगमा पनि कामदारको समस्या छ । सार्वजनिक यातायात बन्द भएकाले निजी सवारी साधनको संख्या बढ्दा घण्टौं सडक जाम हुने गरेको छ । द लोकल एफ आर पत्रिकाका अनुसार हड्तालका कारण सरकारी वायुसेवा कम्पनी एयर फासलाई ३० करोड युरो घाटा पर्ने देखिएको छ । हड्तालको मारले थुप्रै पसल घाटामा गएपछि बन्द भएका छन् भने कपितय व्यापारीले बैंकको कर्जा बुझाउन नसकेको ल पारिजियाँ दैनिकले जनाएको छ । प्राविधिक सामग्री बिक्री गर्ने डार्टी सुपरमार्केटलाई मात्रै हडतालका कारण साढे चार करोड युरो घाटा परेको पत्रिकाले जनाएको छ । यसैबीच, फ्रान्सका यातायातमन्त्री एलिजावेथ बोर्न, प्रधानमन्त्री फिलिप एडुवार्ड र राष्ट्रपति इम्यानुयल म्याक्रों र मजदुर युनियनबीच भएको वार्ता विनानिष्कर्ष टुंगिएका छन् । मजदुर युनियनहरूले सरकारले प्रस्ताव गरेको वृद्धभत्ता र निवृत्तिभरण रद्द गर्नुपर्ने सर्त राखेका छन् । सरकारले भने यसमा एकरूपता ल्याउन खोजेकाले सुधार्नुपर्ने तर्क अगाडि सारेको छ । मजदुर युनियनहरूले यदि यो मुद्दा फिर्ता नलिए जनवरी महिनासम्म हड्ताल लम्ब्याउने चेतावनी दिएका छन् ।आँधीले २ जनाको मृत्यु फ्रान्सको दक्षिणपश्चिमी क्षेत्रमा आएको आँधीका कारण दुई जनाको मृत्यु भएको छ । घटनाका कारण उक्त क्षेत्रका हजारौं घरमा विद्युत् आपूर्ति अवरुद्ध भएको अधिकारीले जनाएका छन् । अधिकारीका अनुसार मृतकमध्ये एकजना ७० वर्षका हुन् । उनको बास्क्यु काउन्ट्रअन्तर्गत पर्ने प्यरेनिस एट्लान्टिकमा मृत्यु भएको हो । सवारी साधनमा रहेका बेला ढलेको रुखले उनलाई च्यापेको स्थानीय सञ्चार माध्यमले जनाएका छन् । त्यसैगरी, लोट एट गारोन क्षेत्रमा ७६ वर्षका अर्का एक वृद्धको मृत्यु भएको हो ।"
फिलिपिन्समा भूकम्प,मनिला फिलिपिन्सको दक्षिणी मिन्डानाओमा आइतबार ६८ म्याग्निच्युडको शक्तिशाली भूकम्प गएको छ । उक्त क्षेत्रमा गत अक्टोबरमा पनि शृंखलाबद्ध भूकम्प गएका थिए ।फिलिपिन्स भूकम्प अध्ययन इन्स्टिच्युटले भूकम्पको धक्का निकै शक्तिशाली महसुस भएको जनाएको छ । भूकम्पपछि उक्त क्षेत्रका मानिस सडक तथा घरबाहिरको खुला स्थानमा निस्किएको प्रत्यक्षदर्शीले बताएका छन् ।भूगर्भसम्बन्धी नियकाले यूएसजीएसका अनुसार भूकम्प ६९ म्याग्निच्युडको मापन भएको जनाएको छ । उसका अनुसार उक्त क्षेत्रमा तत्काल सुनामीको खतरा भने देखिएको छैन । गत अक्टोबरमा मिन्डानाओलाई नै केन्द्रबिन्दु बनाएर ६ म्याग्निच्युडभन्दा ठूला तीनवटा भूकम्प गएका थिए ।
पियानो टु झंस्कर उत्कृष्ट,"(काठमाडौं)  पर्वतीय विषयवस्तुमा आधारित फिल्महरूको प्रदर्शनी थलो बनिरहेको काठमाडौं अन्तर्राष्ट्रिय पर्वतीय फिल्म महोत्सव (किम्फ) मा यस वर्ष अन्तर्राष्ट्रिय प्रतिस्पर्धातर्फ बेलायतको पियानो टु झंस्कर अब्बल बन्यो । माइकल सुलिमा निर्देशित फिल्मले १६ फिल्मलाई पछि पार्दै दुई लाख रुपैयाँसहित पुरस्कार जित्यो । फिल्ममा ६५ वर्षीय पियानोवादक अर्का सहयोगीको साथमा पुरानो र ठूलो पियानो बोकेर लन्डनदेखि भारतको कुनै एक दुर्गम हिमाली गाउँसम्मको सांगीतिक यात्रामा निस्कँदाको भोगाइ समेटिएको छ । त्यस्तै, कलानी जाकोनको जर्नी टु द सेन्टर अफ द हर्ट दोस्रो हुँदै एक लाख ५० हजार रुपैयाँ पायो । यस फिल्मले सुख आफ्नै आत्मामा हुने सन्देश दिन खोजेको छ । स्पेनकी मार्गा गुटेरिजको रोप्स् ले किम्फमा तेस्रो हुँदै एक लाख रुपैयाँ जितेको छ । नेपाल पानोरामाअन्तर्गत केदार श्रेष्ठको जुनुको जुत्ता उत्कृष्ट कथानक (फिक्सन) र प्रणवनारायण मानन्धरको पोट्रेड अफ माने गैरकथानक (ननफिक्सन) मा उत्कृष्ट फिल्म घोषित भए । दुवैले क्रमशः एक लाख र ७५ हजार रुपैयाँ प्राप्त गरे । यी अवार्डलाई मिला प्रोडक्सन प्रालि र नेपाल चलचित्र विकास बोर्डले प्रायोजन गरेको हो । १७ औं संस्करणको किम्फमा यस वर्ष ३९ देशका ७९ फिल्म प्रदर्शनीमा थिए, जसमा उत्कृष्ट साहसिक पर्वतीय फिल्म जोस्ट भानको ड्रोम्मेल्यान्ड हुन सफल भयो । उत्कृष्ट फिल्मले पासाङ ल्हामु शेर्पा फाउन्डेसनबाट एक लाख रुपैयाँ पुरस्कारसमेत जित्यो । धोंडुप छिरिङको आमा खान्डो ले सबैभन्दा बढी दर्शकको रोजाइमा परेर अडियन्स अवार्ड जितेको छ । मुस्ताङको परिवेशमा खिचिएको यस फिल्ममा आमा र सन्तानको मार्मिक सम्बन्ध प्रस्तुत गरिएको छ । फिल्मले ७५ हजार रुपैयाँ जितेको छ । परिवर्तित नेपाल शीर्षकको तीन मिनेटको सर्ट फिल्म प्रतियोगितामा नवविजय प्रकाश श्रेष्ठको एकता पहिलो, भिरा फिल्म्स्को अल्टर द चेन्ज दोस्रो र दीपक सुब्बाको द रेड स्काफ तेस्रो हुँदै क्रमशः ४० हजार, ३० हजार र २० हजार रुपैयाँ जितेका छन् । महोत्सवमा परिवर्तित नेपाल छनोट भएका उत्कृष्ट १० फिल्म प्रदर्शन भए । यसपटक किम्फमा साहसिक खेलकुद, पर्वतारोहण, पर्वतीय समाज र संस्कृति, पर्वतीय जीवनशैली तथा वातावरण संरक्षणलगायत विषय समेटिएका वृत्तचित्र, कथानक चलचित्र, लघु चलचित्र र प्रयोगवादी फिल्महरू प्रदर्शन भएका थिए । पछाडि पारिएकाहरूको अवाज नारासहित भएको महोत्सव समापनमा स्विस कथानक फिल्म हाइडी प्रदर्शन गरियो । महोत्सवमा एसियाली कला संग्रहालयबारे छिरिङ शेर्पा र साहसिक फिल्म निर्माणसम्बन्धी माइकल डिलनले मास्टरक्लास दिएका थिए । किम्फका अध्यक्ष वसन्त थापाले महोत्सव सुरु हुँदा कहिले सकिएला जस्तो लागे पनि सकिने बेलामा रुन मन लाग्ने धारणा राख्दै अर्को वर्षको किम्फमा उत्कृष्ट फिल्म लिएर आउने वाचा गरे ।"
यसरी जन्मियो लाहुरे,"(पोखरा)  जंगबहादुरको विसं १९१० को मुलुकी ऐनमा जातीय आधारमा सजाय तोक्ने व्यवस्था थियो । जात व्यवस्था नै वर्ग निर्माणको निर्णायक तत्त्व बन्यो । अहिले पनि वर्ग निर्माणमा जातले मुख्य भूमिका खेल्ने गरेको बताउँछन् साहित्यकार एवं विश्लेषक आहुती । नेपाल साहित्य महोत्सवको तेस्रो दिन उनले पोखरामा नेपाल समाजको वर्गविन्यास सेसनमा प्रवचन दिए । उनको निष्कर्ष थियो, नेपालमा वर्ग निर्माणको प्रमुख कारण जात व्यवस्था, जातीय र क्षेत्रीय उत्पीडन नै हो । उनका अनुसार राणाहरूले नेपालका केही जातिलाई भारतीय सेनामा पठाउने सन्धि गरे । जनजातिको जनसंख्या घटाउन लाहुर पठाएको भन्नेहरू पनि छन् तर यसले एउटा फाइदा भएको उनी ठान्छन् । गरिब देशमा लाहुरेले विदेशी पैसा बोकेर आए । त्यसपछि तिनीहरूले पक्की घर बनाउन थाले । जग्गा किन्न थाले र पोखरा सहर पनि यसरी जन्म्यो । लाहुरेहरूका कारण दलितभित्रको सुनार जातिको केही तप्का मध्यमवर्गमा उक्लिएको तथ्य पनि उनले प्रस्तुत गरे । आइतबारको पहिलो सत्र अबको नेतृत्व कस्तो ? मा संस्कृति, पर्यटन तथा नागरिक उड्डयनमन्त्री योगेश भट्टराई, कांग्रेस नेता एवम् सांसद गगन थापा, साझा पार्टीका संयोजक रवीन्द्र मिश्र र उमेश चौहानबीच छलफल चल्यो । यो सेसनमा अबको नेतृत्वका लागि युवापुस्ता अघि आउनुपर्ने र उनीहरूले दीर्घकालीन योजना बनाएर काम गर्नुपर्नेमा उनीहरूले जोड दिए । अर्को सेसन पावरिङ सस्टेनेब्ली मा गफिए, नेपाल विद्युत् प्राधिकरणका प्रबन्ध निर्देशक कुलमान घिसिङ, ऊर्जाविज्ञ सोमा दत्ता र एसियाली विकास बैंकका दक्षिण एसियाली क्षेत्रीय विभागअन्तर्गत ऊर्जा डिभिजनका निर्देशक प्रियन्था विजयातुंगा र रूपक डी शर्मा । उनीहरूले दक्षिण एसियाली मुलुकमा ऊर्जाको अवस्थाबारे मात्र चर्चा गरेनन्, सँगै नेपालमा यसको सम्भावना र वस्तुस्थितिबारे पनि चर्चा गरे ।"
सुन्दरी प्रतियोगितामा अश्वेतको दबदबा,"(लन्डन)  लन्डनको स्थानीय समयअुनसार शनिबार अपराह्न सम्पन्न ६९ औं प्रतियोगितामार्फत् जमैकाकी टोनी एन सिंहले मिस वर्ल्डको ताज पहिरिइन् । एक सय ११ मुलुकका अन्य प्रतिस्पर्धीलाई पछि पार्दै फ्लोरिडा स्टेट युनिभर्सिटीबाट ग्र्याजुएट २३ वर्षीया टोनीले विश्व प्रतिष्ठित प्रतियोगितामा विजयी भएकी हुन् । उनको विजयसँगै विश्वका मुख्य सुन्दरी प्रतियोगिताको उपाधिमा अश्वेत वर्णका सुन्दरीले कब्जा जमाएका छन् । यसै वर्ष भएका विश्वका उत्कृष्ट ब्युटी पेजेन्टहरू अफ्रिकन सुन्दरीले जिते । मिस वर्ल्ड, मिस युनिभर्स, मिस यूएसए, मिस टिन यूएसए र मिस अमेरिकाको ताज जित्ने अफ्रिकन मूलका युवती छन् । गत साता मात्र साउथ अफ्रिकाकी जोजिबिनी तुन्जीले मिस युनिभर्सको उपाधि जितेकी थिइन् ।मिस वर्ल्डमा विजयी भएसँगै टोनीले आफूले पाएको उपाधि महिला तथा बालबालिकाका लागि दिगो परिवर्तनका पक्षमा प्रयोग गर्ने बताइन् । म यस्तो परिवर्तनका पक्षमा काम गर्न चाहन्छु, जुन दिगो होस्, उनले भनिन् ।उनले अन्तिम क्षणमा विट्नी हयुस्टनको आइ ह्याभ नो थिङ गीत गाउँदा दर्शकदीर्घाबाट गडगडाहट ताली आएको थियो । निर्णायक एवं टीभी प्रस्तोता पियर्स मोर्गनले गायनमा करिअरबारे सोध्दा उनले अवसरको ढोका खुले अगाडि बढ्ने बताइन् । मनोविज्ञान र महिला विषयकी विद्यार्थी टोनीले उत्कृष्ट गायनबाटै मिस ट्यालेन्ट उपाधि पनि जितेकी छन् । अब छिट्टै मेडिकल स्कुल भर्ना हुने उनको योजना छ । सन् १९५९ यता जमैकन सुन्दरीले मिस वर्ल्ड जितेको यो चौथो पटक हो । यसअघि जमैकाले सन् १९६३, १९७६ र १९९३ मा ताज जितेको थियो ।लन्डन एक्सेलमा आयोजित प्रतियोगितामा मिस फ्रान्स ओफ्ली मेजिनो फर्स्ट रनर अप र मिस इन्डिया सुमन रतनसिंह रावले सेकेन्ड रनर अपको उपाधि जिते । टप ५ मा छानिएका नाइजेरिया, ब्राजिल, इन्डिया, जमैका र फ्रान्समध्ये मिस जमैकाले मिस वर्ल्डको ताज जितेकी हुन् । टप ५ प्रतियोगीले लोकप्रिय टीभी प्रस्तोता पियर्स मोर्गनको कडा प्रश्न सामना गरेका थिए ।नेपाललाई दुई उपाधिमिस नेपाल अनुष्का श्रेष्ठले दुई उपाधि जितेकी छन् । अनुष्काले ब्युटी विथ अ पर्पोज र मल्टिमिडिया अवार्ड जितेकी हुन् । मिस वर्ल्ड २०१८ मा पनि नेपालकी शृंखला खतिवडाले तिनै दुई टाइटल जितेकी थिइन् ।उत्कृष्ट १२ मा केन्या, नाइजेरिया, ब्राजिल, मेक्सिको, इन्डिया, नेपाल, फिलिपिन्स, भियतनाम, जमैका, फ्रान्स, रसिया र कुक आइल्यान्ड्सका सुन्दरी परेका थिए । मिस नेपाल श्रेष्ठ भने यही चरण (सेमिफाइनल) बाट बाहिरिइन् ।अवार्ड जितेपछि खुसी व्यक्त गर्दै अनुष्काले सहयोगीहरूलाई धन्यवाद दिइन् । विश्वमञ्चमा नेपाली झन्डा फहराउन सफल भएकी छु, हातमा नेपाली झन्डा बोकेकी उनले भनिन्, मिस वर्ल्डमा ब्युटी विथ अ पर्पोज उपाधि मुटु नै हो । यो सहित दुई उपाधि जितेर घर फर्कन पाउँदा ज्यादै गर्व लागेको छ ।"
ग्वाङझाउ र नारिता उडान फागुनबाट,"काठमाडौं (कास) भ्रमण वर्षलाई लक्षित गर्दै नेपाल वायुसेवा निगमले फागुनबाट चीनको व्यापारिक केन्द्र ग्वाङझाउ र जापानको राजधानी टोकियोमा उडान भर्ने भएको छ । निगमका प्रवक्ता गणेश चन्दका अनुसार निगमको वाइडबडी विमानबाट फागुन १९ बाट जापानको नारिता विमानस्थलमा र चैत २ बाट चीनको ग्वाङझाउ विमानस्थलमा उडान हुनेछ । निगमले नारिता र ग्वाङझाउमा साताको तीनतीन पटक उडान गर्ने भएको हो । निगमको कार्यकारी समितिको बैठकबाट नारिता र ग्वाङझाउमा उडान गर्ने निर्णय भएको छ, प्रवक्ता चन्दले भने । निगमको अपरेसन विभागका निर्देशक दीपुराज जुहार्चनका अनुसार यी दुवै गन्तव्यका लागि सबै तयारी पूरा भइसकेको छ । चीनको ग्वाङझाउमा हामी घोषणा गरिएको समयभन्दा एक महिनाअघि (फागुन पहिलो साता) नै जाने तयारी गरिरहेका छौं, उनले भने । उनका अनुसार यी दुवै विमानस्थलबाट निगमलाई उडान अनुमतिप्राप्त भइसकेको छ । निगमले हाल ८ वटा अन्तर्राष्ट्रिय गन्तव्यमा उडान गर्दै आएको छ । यी दुई ठाउँ थपिएपछि अन्तर्राष्ट्रिय गन्तव्य १० पुग्नेछन् । हाल निगमले भारतको दिल्ली, मुम्बई, बैंग्लोर, मलेसियाको क्वालालम्पुर, दुबई, दोहा, हङकङ र जापानको ओसाकामा उडान गर्दै आएको छ । निगमसँग अन्तर्राष्ट्रिय उडानका लागि एयरबस कम्पनीका दुइटा न्यारो र दुइटा वाइडबडी गरी चारवटा जेट विमान छन् । निगमले ग्वाङझाउमा १ सय ५८ सिट क्षमताको न्यारोबडी विमानबाट र नारितामा २ सय ७४ सिट क्षमताको वाइडबडी विमानबाट सेवा दिने जनाएको छ ।"
'कलेज प्रशासनको षड्यन्त्र',"चितवन (कास) शुल्क समायोजन गर्ने भन्दै चितवन मेडिकल कलेज (सीएमसी) प्रशासनले निकालेको सूचनालाई आन्दोलनरत विद्यार्थीले षड्यन्त्रको संज्ञा दिएका छन् । सरकारसँग भएको सहमतिभन्दा पनि अगाडि बढेर एमबीबीएस र बीडीएससहित अन्य शैक्षिक कार्यक्रमको शुल्क समायोजन गर्ने प्रतिबद्धतासहित कलेजले शनिबार ६ बुँदे सूचना निकालेको थियो । आइतबार विज्ञप्ति जारी गर्दै विद्यार्थीले भनेका छन्, शुल्क समायोजनका नाममा आएको सूचना षड्यन्त्र हो । त्यस सूचनाप्रति हामी विद्यार्थी र चिकित्सा शिक्षा संघर्ष समितिको गम्भीर ध्यानाकर्षण भएको छ । चिकित्सा शिक्षा संघर्ष समिति तथा चितवन मेडिकल कलेजका विद्यार्थीका तर्फबाट संयोजक प्रकाश चन्द र प्रवक्ता नरेश भट्टले संयुक्त रूपमा ६ बुँदे विज्ञप्ति जारी गरेका हुन् ।शैक्षिक वर्ष ०७४७५ र ०७५७६ का विद्यार्थीको शुल्क समायोजन हुने हो भने एमबीबीएसको हकमा ६ लाख रुपैयाँ अतिरिक्त लिइएकाले नियमअनुसार लिन पाउने ६ हजार रुपैयाँ कटाएर पाँच लाख ९४ हजार समायोजन हुनुपर्ने विद्यार्थीको माग छ । यस्तै, बीडीएसका विद्यार्थीसँग सवा लाख रुपैयाँ बढी लिएको हुँदा एक लाख १९ हजार रुपैयाँ समायोजन गर्न पनि उनीहरूले माग गरेका छन् । सरकारले तोकेको भन्दा एमबीबीएससँग ६ लाख र बीडीएससँग सवा लाख रुपैयाँ बढी लिइएको छ । अब त्यसमा कटाउने भनेको त्रिवि रजिस्ट्रेसन शुल्क पाँच सय, काउन्सिल रजिस्ट्रेसन शुल्क तीन हजार र परीक्षा शुल्क दुई हजार पाँच सयसम्म हो । अरू समायोजन हुनुपर्छ, संयोजक चन्दले भने । स्नातक तहको पहिलो, दोस्रो, तेस्रो र चौथो वर्षका अन्य कार्यक्रम बीएनएस र बीएस्सी नर्सिङ, पब्लिक हेल्थ, बीफार्मेसी, बीएमएलटी, बीएमआईटीको शुल्क पनि त्रिवि वा आईओएमले आंगिक कलेजका लागि तोकेको शुल्कअनुसार नै सम्बन्धन प्राप्त मेडिकल कलेजमा लागू हुनुपर्ने उनीहरूको माग छ । शैक्षिक वर्ष ०७२७३ र ०७३७४ को हकमा विश्वविद्यालय तथा सम्बन्धित निकायले तोकेभन्दा पाँचदेखि २२ लाख रुपैयाँ बढी शुल्क लिएको रसिद विद्यार्थीसँग सुरक्षित रहेकाले उक्त अतिरिक्त शुल्क तुरुन्त फिर्ता गर्न उनीहरूले भनेका छन् । छात्रवृत्तिमा पढ्न आएका विद्यार्थीसँग पनि एक लाखदेखि तीन लाख रुपैयाँसम्म अतिरिक्त शुल्क लिइएको उनीहरूको भनाइ छ । परीक्षा शुल्कका लागि त्रिविले तोकेको २५ सय रुपैयाँभन्दा बढी लिइएको बिल सुरक्षित भएकाले अबउप्रान्त बढी शुल्क नलिने प्रतिबद्धता आफूहरूले खोजेको चन्दले बताए । कलेजभित्र पेस्तोल देखिएको घटनाको छानबिन हुनुपर्ने उनीहरूको अर्को माग छ । कलेजमा गत भदौदेखि विद्यार्थी आन्दोलित भएपछि पढाइ र परीक्षासमेत सञ्चालन हुन सकेको छैन ।"
सीजी फेरि सर्वोच्चमा,"तर, २०७५ पुस १० गते वरिष्ठतम् न्यायाधीश दीपकराज जोशीको एकल इजलासले अनुमति पाएको झुटो विवरण उल्लेख गरी अन्तरिम आदेश दिएको थियो । आदेशमा भनिएको थियो, सीजीलाई आधारभूत टेलिफोन सेवा सञ्चालन गर्ने अनुमति प्राप्त गरेको देखिँदा उक्त अनुमति पत्र कार्यान्वयन गर्न आवश्यक पर्ने कुनै काम गर्न नरोक्नु, रोक्न नलगाउनु तथा निजलाई कुनै बाधा अवरोध नगर्नु नगराउनु ।गलत विवरणका आधारमा सीजी मोबाइल्सले आधारभूत टेलिफोन सेवाका लागि सर्वोच्च अदालतबाट अन्तरिम आदेश जारी गराएको भन्दै त्यसको खारेजीको माग राखी पुस २४ गते नेपाल दूरसञ्चार प्राधिकरणले सर्वोच्च अदालतमा खारेजीको निवेदन दिएको थियो । उसले निवेदन दिन पाउने नपाउनेबारे प्रश्न उठेपछि सर्वोच्च अदालतले सरोकारवाला तथा विपक्षी बनाइएको निकायलाई त्यो अधिकार हुने भनी व्याख्या गर्यो ।सर्वोच्च अदालतले त्यतिबेला २०७५ साल पुस ४ गते प्राधिकरणले जारी गरेको लिलामीको सूचना प्रक्रिया रोक्न आवश्यक नभएको भनी त्यसको बाटोसमेत फुकाइदिएको थियो । उसले त्यो प्रक्रिया रोकिएमा दूरसञ्चार प्राधिकरणलाई अपूरणीय क्षति हुन जाने निष्कर्ष निकाल्दै पुस १० को जोशीको अन्तरिम आदेशले निरन्तरता नपाउने व्याख्या गरेको हो । २०६९ मा सरकारले राजपत्रमा सूचना प्रकाशित गर्दै आधारभूत टेलिफोन सेवा (युनिफाइड) लाइसेन्सको अवधारणा सार्वजनिक गरेको थियो । जेठ २ गते प्रकाशित सूचनामा यूनिफाइड लाइसेन्सका लागि तीन सर्त राखिएका थिए । निश्चित क्षेत्रमा तार रहित दूरसञ्चार सेवा, ग्रामीण दूरसञ्चार सेवा वा आधारभूत दूरसञ्चार सेवा प्राप्त गरेको कम्पनी प्राप्त गरेको कम्पनी हुनुपर्ने सर्त राखिएको थियो ।तत्कालीन अवस्थामा सीजीले ग्रामीण दूरसञ्चार सेवाको अनुमति पत्र पाएको थियो । राजपत्रमा प्रकाशित सूचनाअनुसार युनिफाइड लाइसेन्स प्राप्त गर्न सम्बन्धित जिल्लामा प्रत्येक इलाकामा एउटा एक्सचेन्ज वा बीटीएस स्थापना गरेको हुनुपर्ने सर्त पनि राखिएको थियो ।सीजीले पूर्वाञ्चलका ५ सय ३४ गाविसमा ग्रामीण दूरसञ्चार सेवाको अनुमति पत्र पाए पनि सबै इलाकामा पूर्वाधार तयार पारेको थिएन । उसले भिस्याट प्रविधिबाट सेवा सञ्चालनका लागि २०६० मंसिर १७ मा अनुमति पत्र पाएको थियो ।आधारभूत दूरसञ्चार सेवाको लाइसेन्सका लागि प्राधिकरणले आह्वान गरेको सूचनाअनुसार सीजीसहित युनाइटेड टेलिकम (यूटीएल) र स्मार्ट टेलिकमले पनि निवेदन दिएका थिए । राजपत्रमा प्रकाशित सूचनाको सर्तअनुसार स्मार्ट र यूटीएलले युनिफाइड लाइसेन्स पाए पनि सीजीले पाएन । सीजीले सूचनाको सर्तअनुसार पूर्वाधार विस्तार नगरिसकेकाले लाइसेन्स नदिएको प्राधिकरणको स्पष्टिोक्ति छ ।तर, सरकारले सीजीलाई खुकुलो हुने गरी नियम संशोधन गरिदियो । पुष्पकमल दाहाल नेतृत्वको सरकारको २०७४ जेठ १५ गते बसेको मन्त्रिपरिषद् बैठकले ग्रामीण दूरसञ्चार सेवाको अनुमति पत्र पाएको कम्पनीले हरेक इलाकामा पूर्वाधार नबनाएको भए पनि युनिफाइड लाइसेन्स पाउने र त्यसपछि पूर्वाधार बनाउन मिल्ने निर्णय गरिदियो ।यो निर्णयपछि युनिफाइड लाइसेन्सका लागि आफ्नो मापदण्ड पुगेको सीजीको तर्क छ । सरकारले सर्त खुकुलो बनाइदिएपछि गत फागुनमा सीजीले प्राधिकरणमा युनिफाइड लाइसेन्सका लागि आफ्नो कार्ययोजनासहित निवेदन दिएको थियो । प्राधिकरणले सीजीलाई लाइसेन्स दिने निर्णय गरेको छैन ।सीजीले तत्कालीन अवस्थामा प्राधिकरणलाई फ्रिक्वेन्सीबापत २३ करोड ४३ लाख ३७ हजार रुपैयाँ बुझाउन बाँकी छ । २०७४ माघ २२ गतेको मन्त्रिपरिषद्ले सीजीलाई प्राधिकरणलाई बुझाउनुपर्ने रकम ५ किस्तामा बुझाउने स्वीकृति दिएको थियो । उक्त बेलामा सीजीले प्राधिकरणलाई बुझाउनुपर्ने रकम मात्रै २९ करोड २९ लाख थियो । सीजीले दुई बक्यौता रकममध्ये दुई किस्ता बुझाइसकेको छ ।"
सुरक्षा कोषमा बैंकका कर्मचारी अनिच्छुक,"(काठमाडौं)  सामाजिक सुरक्षा कोषमा जान वित्तीय क्षेत्रका कर्मचारी अनिच्छुक देखिएका छन् । राष्ट्र बैंकले सूचना जारी गरी मातहतका बैंक तथा वित्तीय संस्थालाई कोषमा दर्ता हुन निर्देशन दिएको समयमा कर्मचारीले यस्तो बताएका हुन् । वित्तीय क्षेत्रमा आबद्ध संघसंस्थाको केन्द्रीय नेपाल वित्तीय संस्था कर्मचारी संघले राष्ट्र बैंकलाई पत्र लेखेर कोषमा दर्ता हुन बाध्य नपार्न आग्रह गरेको छ । राष्ट्र बैंकले गत मंगलबार सूचना जारी गरी कोषमा दर्ता हुन बैंक तथा वित्तीय संस्थालाई निर्देशन दिएको हो ।हालकै अवस्थामा सामाजिक सुरक्षा कोषमा जाँदा बैंकिङ क्षेत्रका कर्मचारीले खाइपाई आएको सुविधा पनि कटौती हुने भन्दै तत्कालका लागि बाध्य नगर्न राष्ट्र बैंकलाई आग्रह गरिएको छ । राष्ट्र बैंकले सरोकारवालासँग छलफल नै नगरी एकपक्षीय ढंगबाट निर्देशन दिएको प्रति संघले ध्यानाकर्षण भएको जनाएको छ । बैंक तथा वित्तीय संस्थाका छाता संगठनले कोषमा दर्ता हुन नमानिरहेको समयमा कर्मचारी पनि आन्दोलित हुन थालेका हुन् । नेपाल सरकारद्वारा ०७६ साउनदेखि लागू भएको योगदानमा आधारित सामाजिक सुरक्षा योजनाले संविधान तथा श्रम ऐन र ट्रेड युनियन ऐनद्वारा प्रदत्त अधिकारबाट सम्बोधन गर्न सक्दैन, संघको पत्रमा भनिएको छ, यस सम्बन्धमा सरोकारवालासँग सामान्य छलफल नै नगरी नियामक निकायको कार्य क्षेत्र र अधिकारको दुरुपयोग गरी केन्द्रीय बैंकद्वारा जारी सूचनाप्रति यस संघको गम्भीर ध्यानाकर्षण भएको छ ।राष्ट्र बैंकबाट जारी सो निर्देशन अविलम्ब फिर्ता गरी यस क्षेत्रको अन्योल अन्त्य गर्न संघले माग गरेको छ । अन्यथा बैंक तथा वित्तीय संस्थाका कर्मचारी संघ र संघसँग आबद्ध वित्तीय क्षेत्रका सम्पूर्ण प्रतिष्ठान दबाबमूलक कार्यक्रमको घोषणा गरी आन्दोलनमा जान बाध्य हुने पनि पत्रमा उल्लेख छ । हाल बैंकिङ क्षेत्रका कर्मचारीले खाइपाई आएको सेवा सुविधा ग्यारेन्टी गरेपछि मात्र कोषमा जान सकिने संघका अध्यक्ष पदमराज रेग्मीले बताए । रेग्मीले राष्ट्र बैंकको तर्फबाट संघमा प्रतिनिधित्व गर्छन् । हाम्रो माग संविधान तथा श्रम ऐन र ट्रेड युनियन ऐनद्वारा प्रदत्त अधिकारबाट कर्मचारी वञ्चित हुनु भएन, उनले भने, यसका लागि अहिलेलाई कोषमा जान स्वैच्छिक व्यवस्था गर्न सकिन्छ । अनौपचारिक निजी क्षेत्रका कर्मचारीका लागि सुरक्षा योजना ठीक भए पनि बैंकिङ क्षेत्रका लागि उचित नभएको उनले बताए ।"
लुम्बिनी चिनी उद्योग बन्द,"(परासी)  पश्चिम नवलपरासीको सुनवलस्थित लुम्बिनी चिनी उद्योग बन्द भएको छ । व्यवस्थापनमा समस्या देखाउँदै उद्योग बन्द गरिएको हो ।चीन सरकारको सहयोगमा ०४६ माघबाट उद्योग सञ्चालनमा आएपछि यस क्षेत्रमा उखु खेतीले व्यावसायिक रूपमा फड्को मारेको थियो । चिनीको मूल्य समायोजन नभएको, उखु प्रशस्त मात्रामा उपलब्ध नभएको भन्दै गत वर्ष नै कारखाना बन्द हुने अवस्थामा पुगेको थियो । सञ्चालक मनीष अग्रवालको निधन गत वर्ष भएको थियो । ०६२ माघदेखि सरकारले निजीकरण गरेर उद्योग अग्रवाललाई हस्तान्तण गरेको थियो । ४६ बिघा जमिन र कारखानाका पूर्वाधारसहित २५ वर्षका लागि ४२ करोड १२ लाख रुपैयाँमा अग्रवाललाई दिएको कारखानाका प्रबन्धक कुस सुवेदीले बताए । यो सिजनबाट उद्योग सञ्चालनमा आउँदैन, उनले भने, प्राविधिक रूपमा पनि मर्मत गर्नुपर्ने र व्यवस्थापकीय पक्षले पनि नचलाउने निर्णय गरेकाले कारखाना बन्द भएको हो ।यस कारखानाले उखु खरिदबापत गत सिजनको ७ करोड रुपैयाँ किसानलाई भुक्तानी दिन बाँकी छ । अहिले उद्योग बन्द भएपछि बाँकी रहेको रकम भुक्तानी नपाउने चिन्तामा किसान परेका छन् । तत्काल बाँकी रकम भुक्तानीको वातावरण मिलाउन उनीहरूले जिल्ला प्रशासनसँग आग्रह गरेका छन् । उखु उत्पादक किसान समिति नवलपरासीका अध्यक्ष उमेश यादवले भुक्तानीका लागि बारम्बार ताकेता गरेको भए पनि उद्योगले अहिलेसम्म रकम नदिएको बताए । चिनीको मूल्य कम भएको, बिक्री नभएको बहाना बनाएर उद्योगले किसानको रकम रोकेको थियो, उनले भने, अब उद्योग नचलेपछि बाँकी रकम भुक्तानीमा अन्योल देखियो । प्रशासनले तत्काल भुक्तानीको वातावरण मिलाएर किसानलाई न्याय दिनुपर्छ ।"
बन्दरगाहको अध्ययनका लागि समझदारी,काठमाडौं (कास) लगानी बोर्ड कार्यालयले विराटनगरमा बहुउद्देश्यीय बन्दरगाह निर्माणका लागि सम्भाव्यता अध्ययन गर्न सीजी लजिस्टिक र यूएईको सराफ ग्रुपसँग सम्झदारी गरेको छ । आइतबार बोर्डका प्रमुख कार्यकारी अधिकृत महाप्रसाद अधिकारी र कम्पनीका प्रतिनिधिले समझदारी पत्रमा हस्ताक्षर गरेका हुन् । विराटनगरमा बहुउद्देश्यीय बन्दरगाह अध्ययनका लागि दुवै कम्पनीले संयुक्त रूपमा सम्भाव्यता अध्ययन गर्ने गरी समझदारी भएको हो । दुई कम्पनीले ६ महिनाभित्र अध्ययन सक्ने समझदारी पत्रमा उल्लेख छ । बोर्डका प्रमुख कार्यकारी अधिकृत अधिकारीका अनुसार बहुउद्देश्यीय पोर्ट रेलसँगै जोडिनेछ भने यसमा गोदाम र चिस्यान केन्द्रसहितका सुविधाहरू हुनेछन् । सरकारले काठमाडौंमा चैत १५ र १६ गते आयोजना गरेको लगानी सम्मेलनका क्रममा सीजी र सराफ ग्रुपबीच बन्दरगाहका लागि संयुक्त रूपमा काम गर्ने समझदारी भएको थियो । सोही समझदारीअनुसार लगानी बोर्डको असोजमा बसेको बैठकले सीजी लजिस्टिक र सराफ ग्रुपको संयुक्त उपक्रमलाई बन्दरगाह अध्ययनको अनुमति पत्र प्रदान गर्ने निर्णय गरेको थियो ।
भ्रमण वर्षमा थप दुई अन्तर्राष्ट्रिय उडान,"काठमाडौं (कास) नेपाल वायुसेवा निगमले नेपाल भ्रमण वर्ष २०२० को अवसर पारेर दुई अन्तर्राष्ट्रिय उडान सुरु गर्ने भएको छ । मार्चको पहिलो साताबाट जापानको नारिता र मार्चको दोस्रो साता चीनको ग्वान्जाउमा उडान सुरु गर्ने निगमले जनाएको छ । यी दुई गन्तव्यको थपिएपछि ए ३२० न्यारोबडी र ए ३३० वाइडवडीको उडान घण्टामा वृद्धि भई पूर्ण रूपमा उपयोगमा आउनेछन् । उडान थपिएसँगै निगमको अन्तर्राष्ट्रिय गन्तव्यमा जापानको नारिता, चीनको ग्वान्जाउ, भारतको दिल्ली, बैंगलोर, मुम्बई, बैंकक, मलेसिया, दुबई, दोहा र हङकङ गरी अन्तर्राष्ट्रियस्तरमा १० गन्तव्य हुनेछन् ।"
महाराजगन्जमा 'भिबोनक' को कुर्सी,"काठमाडौं (कास) ब्लुबेल इर्गोनोमिक्सको भिबोन ब्रान्डका इर्गोनोमिक्स कुर्सी हलेसी डेकोर चक्रपथ, महाराजगन्जमा उपलब्ध हुने भएको छ । वैज्ञानिक तरिकाले बनाएका इर्गोनोमिक्स कुर्सी शरीरको बनावटअनुसार समायोजन गरिएको कम्पनीले जानकारी दिएको छ । ४० भन्दा बढी डिजाइनमा उपलब्ध कुर्सी, घर, अफिस तथा अन्य प्रयोजनका लागि उपलब्ध छ ।"
युनाइटेडका अर्थ मुभर्स सार्वजनिक,"काठमाडौं (कास) युनाइटेड हेभी इक्विपमेन्टस एन्ड अर्थ मुभर्स आइतबार सार्वजनिक गरिएको छ । धुम्बाराहीमा प्रधान कार्यालय रहेको कम्पनीको हयात रिजेन्सीमा लोकार्पण गरिएको हो । सन् २०१८ देखि नेपालको निर्माण क्षेत्रमा आधुनिक मेसिनरीहरू भित्र्याई निर्माण कार्य सहज र सुलभ बनाउँदै आएको युहिमले विश्व विख्यात निर्माण कम्पनीहरू सनवार्ड, सिनोम्याक र नियोसेनका निर्माण उपकरणहरू एक्जाभेटर, ग्रेडर र ब्रेकर आयात गर्दै आएको छ ।"
टिमुरेमा सनराइजको शाखा,"काठमाडौं (कास) सनराइज बैंकले रसुवाको टिमुरेमा आइतबार १२७औं शाखा सञ्चालनमा ल्याएको छ । शाखाको भन्सार कार्यालयका प्रमुख पुन्यविक्रम खड्का र बैंकका प्रमुख कार्यकारी अधिकृत जनक शर्मा पौड्यालले संयुक्त रूपमा उद्घाटन गरेका हुन् । त्यस्तै गोसाइँकुण्ड गाउँपालिका२ का वडा अध्यक्ष दावादोर्जे तामाङले एटीएमको उद्घाटन गरेका छन् । सनराइज बैंकको १२७ वटा शाखा, ४० वटा शाखारहित बैंकिङ सेवा, ८ वटा एक्सटेन्सन काउन्टर र १४७ वटा एटीएम सञ्चालनमा छन् ।"
एसबीआई बैंकको लाभांश पारित,काठमाडौं (कास) नेपाल एसबीआई बैंकले सेयरधनीलाई १६८४ प्रतिशत लाभांश वितरण गर्ने भएको छ । ६ प्रतिशत बोनस र १०८४ प्रतिशत नगद लाभांश वितरण गर्न लागेको हो । सो प्रस्ताव आइतबार सम्पन्न बैंकको २६औं वार्षिक साधारणसभाले पारित गरेको छ । बैंकले आर्थिक वर्ष ०७५७६ मा ३ अर्ब १२ करोड सञ्चालन मुनाफा र २ अर्ब २९ करोड खुद मुनाफा आर्जन गरेको छ ।
एनएमबी बैंक भिसाको मुख्य सदस्य,काठमाडौं (कास) एनएमबी बैंकले भिसा वर्ल्डवाइड प्रालिसँग सम्झौता पत्रमा हस्ताक्षर गरेको छ । योसँगै बैंक भिसाको एक मुख्य सदस्य बनेको छ । यो सम्झौतापछि बैंकका लागि विभिन्न क्षेत्रमा भुक्तानी प्रणाली स्वीकार गर्न नयाँ अवसर खुल्नेछ । यसले मुलुकमा बैंकको बजार पहुँचलाई अझ विस्तार गर्ने बैंकको दाबी छ ।
प्राइम बैंकसेलपे सहकार्य,"काठमाडौं (कास) प्राइम कमर्सियल बैंक र सेलपेबीच सहकार्यका लागि सम्झौता भएको छ । सम्झौतामा बैंकका उपमहाप्रबन्धक भाइराजा तुलाधार र सेलकमका प्रबन्ध निर्देशक पवन प्रधानले हस्ताक्षर गरेका छन् । बैंकका ग्राहकले सेलपेमा आफ्नो खाता आबद्ध गर्ने बित्तिकै १ सयको मोबाइल रिचार्ज (टपअप) पाउने, सेलपेमार्फत बिलहरूको भुक्तानी गर्दा आकर्षक लोयाल्टी प्वाइन्ट पनि पाउनेछन् ।"
'अर्ना एट' बजारमा,काठमाडौं (कास) यती ब्रुअरीले आफ्नो नयाँ उत्पादन अर्ना एट नेपाली बजारमा सार्वजनिक गरेको छ । यो ३३० र ६५० मिलिका बोतलहरूमा उपलब्ध रहेको कम्पनीले बताएको छ । चितवनको चैनपुरस्थित बियर प्लान्टबाट उत्पादित यसको मूल्य १४० रुपैयाँ र ६५० रुपैयाँ रहेको छ ।
डोजरको हालीमुहाली,"(बझाङ)  नदी, खोलाबाट जथाभावी ढुंगा, गिट्टी र बालुवा निकाल्दा जिल्लाका कैयौं पुल जोखिममा परेका छन् भने कतिपय सिँचाइ आयोजना बन्द हुने अवस्थामा पुगेका छन् । बझाङ सदरमुकाम भएर बग्ने बाहुलीगाड खोलाका साथै सेती नदीको भोपुर, साइलाबगर, रातापानी, तमैल, परिङगाल, रायल, देउरालगायत क्षेत्रमा ठूलठूला डोजर लगाएर ढुंगा, गिट्टी र बालुवा निकालिँदै छ । सुनिगाड, कालंगागाड, तारुगाड, जडारी गाडलगायत खोलाको पनि अवैध तरिकाले दोहन भइरहेको छ । हरेक दिन ५०६० टिपरले बालुवा र ढुंगा ओसारिरहेका छन् तर कसैले वास्ता गर्दैन, परिंगालका लोकेन्द्र गिरीले भने, यही बाटो भएर यहाँका नेता र कर्मचारी हिँडे पनि देखेको नदेख्यै गर्छन् । पुलको संरचना वरिपरि रहेका ढुंगा निकालिएकै कारण झन्डै ३० वर्ष पुरानो पुल बाहुलीगाड खोलाले दुई वर्षअघि बगाएको प्राविधिकले बताए । सदरमुकाम जोड्ने र मोटर चल्ने बाहुलीगाडकै एकमात्र पुलको वरिपरिबाट ढुंगाबालुवा निकालिँदा पुल बग्ने जोखिम बढेको उनीहरूको भनाइ छ । नदीमा निर्माण भएका संरचना आसपासका ढुंगा र बालुवा झिक्दा नदीको सतह खिइँदै जान्छ, सेती लोकमार्ग उत्तरखण्डका प्रमुख इन्जिनियर ऐनबहादुर सिंहले भने, नदीजन्य पदार्थको लगातार दोहनले संरचना जोखिममा परेका छन् । दोहन तत्काल रोक्न जरुरी छ । उनले जथाभावी ढुंगाबालुवा निकालिएका कारण बाहुलीगाडलगायत क्षेत्रमा केही वर्ष पहिला बनेका सडक पनि जोखिममा परेको बताए । जथाभावी ढुंगाबालुवा निकाल्दा खोलाको सतह गहिरिँदै गएकाले रिठापाटाको देवल जिउलो सिँचाइ कुलोको बाँध सात वर्षयता १० पटकभन्दा बढी माथितिर सारिएको छ । स्थानीय प्रविन्द्र धामी भन्छन्, यही स्थिति कायम रहे २४ वर्षमै यो आयोजना बन्द हुन सक्छ । आयोजनाले झन्डै ६० हेक्टर खेतमा सिँचाइ सेवा पुर्याइरहेको छ । सेती नदीको सतह गहिरिँदा सुवेडाको धौलाबगर जिउलोको झन्डै २० हेक्टर खेत सिँचाइ गर्ने धौलाबगर सिँचाइ आयोजना केही वर्षअघि बन्द भएको छ । सामुदायिक वन उपभोक्ता महासंघका सचिव मंगल खड्का भन्छन्, वातावरणीय अध्ययनबिना भइरहेको उत्खननले केही वर्षभित्रै यहाँको जनजीवनलाई नराम्ररी प्रभावित गर्ने देखिन्छ । अवैध उत्खननको तत्काल नरोके भविष्यमा सबैले पछुताउनुपर्छ । जयपृथ्वी नगरपालिकाका प्रमुख प्रशासकीय अधिकृत मंगलबहादुर शाहीले बाहुलीगाड क्षेत्रमा भइरहेको दोहन अवैध भएको बताए । निकाल्नै नमिल्ने ठाउँमा सबैभन्दा बढी दोहन भइरहेको छ, उनले भने, यो काम रोक्न जिल्ला प्रशासन कार्यालयलाई पनि पत्र काटेका थियौं । तर वास्ता गरिएन । प्रमुख जिल्ला अधिकारी उमेश पाण्डेले भने नगरपालिकाको पत्र प्राप्त भएपछि बुझ्न प्रहरीलाई भनेको प्रतिक्रिया दिए । कसलै अवैध तरिकाले नदीजन्य पदार्थ दोहन गरेको भेट्टाए पक्राउ गरेर कारबाही प्रक्रिया अगाडि बढाउने उनको भनाइ थियो । अवैध रूपमा सबैभन्दा बढी ढुंगा, गिट्टी र बालुवा झिकिने ठाउँ बाहुलीगाड जिल्ला प्रशासन कार्यालयको परिसरसँगै जोडिएको छ ।"
चिरा पर्दै गाउँ,"(बेसारा, उदयपुर)  पहाडको माथिल्लो भागमा रहेको गाउँमुनिबाट निरन्तर चुनढुंगा निकाल्न थालिएपछि चौदण्डीगढी नगरपालिका८ को टोड्के बस्ती पहिरोको जोखिममा परेको छ । चुनढुंगा खानी सञ्चालन गरिरहेको के के लाइम इन्डस्ट्रिजले पहाड कोपर्न थालेपछि गाउँका सबै २२ परिवार विस्थापित हुने खतरा बढेको छ ।खानी तथा भूगर्भ विभागका २२ सर्त स्वीकार गरी कम्पनीले चुनढुंगा निकाल्न थालेको थियो । विभागको सर्त नम्बर २ मा पहाडको माथिबाट तलतर्फ उत्खनन गर्दै जानुपर्ने उल्लेख छ । तर कम्पनीले त्यसको वास्ता गरेको छैन । चुनढुंगा निकाल्ने भनेर मुनिबाट उत्खनन गरिएकाले गाउँको जमिन चिरा पर्न थालेको छ, स्थानीय होमबहादुर राईले भने, गाउँ छाडेर नहिँडे कुन दिन पहिरोले लैजाने हो भन्ने डर छ ।टोड्के बस्ती पहाडमाथि छ भने पहाडको फेदमा सुनकोसी नदी बगेको छ । सुनकोसीको केही माथि उत्खनन गर्नुपर्ने भएकाले पहिरोको जोखिम रोक्न बीचबीचमा चेक ड्याम बनाउनुपर्ने पनि सर्तमा उल्लेख छ । होमबहादुर भन्छन्, तर कम्पनीले एउटै चेक ड्याम बनाएको छैन । गत वर्षात्मा खानी भनिएको क्षेत्रमै पहिरो गयो । पहिरो लगातार माथितिर बढिरहेको छ । जबर्जस्ती चुनढुंगा उत्खनन गर्दा सिद्धिपुर, अप्राहा, ढोड्नेलगायत आसपासका गाउँमा पनि असर परेको छ, टोड्के टोल विकास संस्थाका अध्यक्ष भवीन्द्र राईले भने, तल उत्खनन गर्न थालेपछि धूवाँधूलोले गावैं ढाकिन्छ, पहाडै हल्लाउने गरी डोजर प्रयोग गरेर ढुंगा निकाल्दा गाउँ चिराचिरा भएको छ । कम्पनीले वन तथा भूसरक्षण विभागसँग गरेको सम्झौतासमेत उल्लंघन गरेको पाइएको छ । सम्झौतामा वनस्पति विकासमा अवरोध पुर्याउने, जीवजन्तुको बासस्थानमा हानिनोक्सानी पुर्याउने लगायत कार्य नगर्ने भनिएको छ । तर, स्थानीय तिलकबहादुर राईका अनुसार खानीमा प्रयोग गरिने ब्रेकरको आवाजले जंगली जनावरले बासस्थान छाड्दै गएका छन् ।"
२८ दिनमा २ सय ३० को मृत्यु,"काठमाडौं (कास) सिन्धुपाल्चोकमा आइतबार भएको बस दुर्घटनासहित मंसिरमा मात्रै तीन ठूला दुर्घटना भए । प्रहरीका अनुसार पछिल्लो २८ दिनमा सवारी दुर्घटनामा परेर देशभर २ सय ३० जनाले ज्यान गुमाइसकेका छन् । मंसिर १२ मा अर्घाखाँचीको नरपानीमा बस दुर्घटना हुँदा १९ जनाको मृत्यु भएको थियो । मंसिर १७ मा बाग्लुङको बडीगाड गाउँपालिकामा जिप दुर्घटना हुँदा १४ जनाले ज्यान गुमाए । दुर्घटनामा परी यो महिना घाइते हुनेको संख्या मात्रै १ हजार ४ सय २६ छ । साउनदेखि शनिबारसम्म ७ हजार ५ सय ५ दुर्घटना भएकामा १ हजार ३० जनाले ज्यान गुमाइसकेका छन् । यसमा पुरुष ७ सय ४४, महिला १ सय ९०, बालक ६० र बालिका ३७ जना छन् । घाइते हुनेको संख्या भने ७ हजार ९ सय ६१ जना पुगेको छ । पछिल्लो पाँच महिनामा १ हजार ३० सर्वसाधारणले ज्यान गुमाउँदा सरकारले एउटा पनि छानबिन समिति गठन गरेको छैन । सरोकारवाला भौतिक पूर्वाधार तथा यातायात मन्त्रालयले दुर्घटनालाई थाहै नपाएजसरी मातहतका कार्यालय र प्रहरीसँग दुर्घटना न्यूनीकरणका लागि छलफलसमेत गर्न तम्सिएको छैन । सबै घटनामा छानबिन सम्भव हुँदैन, भौतिक पूर्वाधार तथा यातायातमन्त्री वसन्तकुमार नेम्वाङले भने, पछिल्लो एक महिनामा भएको हरेक दुर्घटनाको जानकार छु । दुर्घटना न्यूनीकरण गर्न हामी नीतिगत सुधार गर्ने तयारीमा लागिरहेका छौं । कान्तिपुरसँगको कुराकानीमा उनी दुर्घटना न्यूनीकरण योजना बनाइसकेको जसरी प्रस्तुत भए । दुर्घटना कम गराउने उपायसहितको योजना केही दिनमा सार्वजनिक गर्ने उनले प्रतिबद्धता जनाए । तर, एक वर्षअघि यातायात व्यवसायी र चालकलाई जिम्मेवार बनाउने गरी तयार भएको सवारी तथा यातायातसम्बन्धी विधेयकको मस्यौदामाथि छलफल अघि बढेको छैन । यातायात व्यवस्था विभागमा भएका यातायात निरीक्षक र मेकानिकल इन्जिनियर परिचालन गरेर दुर्घटनाको अनुगमन गर्नसमेत पठाइएको छैन । गत वर्षको तथ्यांकअनुसार दैनिक सात जनाले ज्यान गुमाउने गरेका छन् भने ४० जना घाइते हुन्छन् । तर, सरकारले दुर्घटनालाई सामान्य रूपमा लिने गरेको छ । हाम्रो मुलुकमा भइरहेको घटना अरूको तुलनामा कमै हो । तर, गम्भीर रूपमा लिएका छौं, मन्त्री नेम्वाङले भने, त्यसैले त गृह मन्त्रालय र मेरो मन्त्रालयले चासो देखाएकै कारण दुर्घटना न्यूनीकरणको योजना बनाइरहेका छौं ।"
टालटुले टिम,"(काठमाडौं)  मेघराज केसीले प्रशिक्षकको जिम्मेवारी पाएका थिए, खेल हुनुभन्दा ठीक दुई दिनअघि रातको सवा नौ बजे । उनी तयार भए । १३ औं दक्षिण एसियाली खेलकुद (साग) को स्वर्णपदक विजेता नेपाली टिमको बेन्च मा रहेका केही खेलाडीलाई समावेश गर्दै २० जनाको सूची बनाएर उनले अखिल नेपाल फुटबल संघ (एन्फा) का महासचिवलाई दिए । गत शुक्रबारको त्यो खेल थियो जापान फुटबल लिगको टिमविरुद्ध । एमेच्योर फुटबल लिगका वैकिल्पक खेलाडीहरूलाई लिएर आएको जापानी टिम दशरथ रंगशालामा आइसकेको थियो, जहाँ नेपाल नीलो टिमका प्रशिक्षक केसी पनि १२ः४५ बजे आइपुगे । तर, उनी रंगशाला पुग्दा आफ्नो टिमका एक जना पनि खेलाडी थिएनन् । महासचिवलाई खेलाडीको सूची पठाइसकेका थिए । त्यसअनुसार सबैलाई खबर गर्या होला भनेको त आफ्नै क्लब (संकटा) का खेलाडीलाई पनि भनेका रहेनछन्, प्रशिक्षक केसीले भने, सवा २ बजेसम्म हाम्रो टिमका खेलाडी नै थिएनन् । आपतै पर्यो । त्यो बेला दसथरी कुरा गर्नुभन्दा पनि कसरी हुन्छ टार्नेतिर लाग्यौं । मैदानमा जापानी टिमवरुद्ध तयार हुनुपर्ने बेला भीआईपी प्यारापिटभित्र सहिद स्मारक ए डिभिजन लिगको पत्रकार सम्मेलन भइरहेको थियो, जहाँ लिगमा सहभागी हुने क्लबहरूका प्रशिक्षक, कप्तान र व्यवस्थापक बोलिरहेका थिए । थ्रीस्टारको प्रशिक्षकसमेत रहेका केसी त्यो पत्रकार सम्मेलनमा अनुपस्थित रहे । त्यही सम्मेलनले उनलाई ठूलो राहत दियो । किनभने एनआरटीका प्रशिक्षक राजुकाजी शाक्यले नेपाल नीलोका लागि एकदुई जना खेलाडी बोलाइदिए । एन्फा अध्यक्ष आफैंले २४ जना खेलाडीलाई फोन गरेर बोलाइदिएको पनि केसीले बताए । त्यसरी एकदुई, एकदुई गरेर १६ जना खेलाडी बटुल्यौं, उनले भने ।लिगको पत्रकार सम्मेलनमा आएका खेलाडीलाई पनि बुट लिन कुदाइएको थियो, जो फर्केर झरीमा मैदानमा उत्रिए । दक्षिण एसियाली खेलकुदको ३५ वर्षे इतिहासमै सबभन्दा धेरै ५१ स्वर्ण ६० रजत र ९५ कांस्यपदक हात पारेको नेपाली टिमको सम्मानार्थ र्याली पनि शुक्रबारै आयोजना गरिएको थियो । सागको स्वर्ण विजेता फुटबल खेलाडीहरूसँग र्यालीबाट फर्किंदा फुटबल बुट थिएन । खेल्नै भनेर आएका केही खेलाडीले दुई जोर बुट बोकेका थिए र त्यही बुट लगाएर पनि केही खेलाडी मैदानमा उत्रिए ।घरेलु टिमका लागि खेलाडी नपुगेपछि त्रिपुरेश्वरमै रहेका एनआरट र मछिन्द्र क्लबका खेलाडीलाई पनि बुट लिएर हतारमा रंगशाला प्रवेश गराइएको थियो, जुन खेलाडीहरू भर्खरै भात खाएर आराम गरिरहेका थिए । यसपालि च्याम्पियन बन्ने योजनामा स्टार खेलाडीहरूलाई अनुबन्ध गरेको मछिन्द्रले त्यो खेलको भोलिपल्ट शनिबार लिगको पहिलो खेलमा ब्रिगेड ब्वाइजविरुद्ध प्रतिस्पर्धा तय भइसकेको थियो । त्यसैले आफ्ना चार खेलाडीलाई मैत्रीपूर्ण खेलमा सहभागी गराइएको भन्दै मछिन्द्रका प्रशिक्षक प्रवेश कटुवाल चिन्तित थिए ।बल्लतल्ल खेलाडी भेला पारेपछि प्रशिक्षक केसीले वार्मअप का लागि भन्दै ३ बजे सुरु हुने तय गरिएको खेल ३० मिनेट ढिला सार्न अनुरोध गरे । जापानी प्रशिक्षक हिरोयासु इबाताले अस्वीकार गरिदिए । त्यही पनि खेल १५ मिनेट ढिला सुरु गरियो । राष्ट्रिय टिमको कप्तानी गरिसकेका विराज महर्जनलाई उक्त खेलमा सहभागी हुन आग्रह गरे पनि उनले अस्वीकार गरिदिए । त्यसैले चार वर्षयता राष्ट्रिय टिमबाट बाहिरै रहेका पुलिसका मिडफिल्डर भोलानाथ सिलवालले कप्तानी गर्ने मौका पाएका थिए ।हिउँदे झरीले पनि रंगशालाको माहोल बिथोलेको थियो । दसौं वर्ष टिक्ने भनिएको भीआईपी प्यारापिटको फ्याब्रिकबाट पानी चुहिन थालेपछि भीआईपीहरू ओर्लिएर प्यारापिटमुनिबाट खेल चियाइरहेका थिए । सागका लागि बनाइएको भौतिक पूर्वाधारको स्तर एकदिने हिउँदे झरीले उदांगो पारिदियो । रंगशालामा दर्शकभन्दा धेरै प्रहरी तैनाथ गरिएको थियो । त्यो खेल जापानी टिमले ४० ले जित्यो । आइतबार सातदोबाटोस्थित एन्फा कम्प्लेक्सको आर्टिफिसियल टर्फमा ए डभिजन लिग च्याम्पियन मनाङमर्स्याङ्दीविरुद्ध भएको खेल पनि जापानी टिमले ३० ले जित्यो ।दुवै खेलमा जापानी टिम हावी भयो । कस्तो टिम हो त्यो ? जापानमा व्यावसायिक फुटबल लिगको तीन डिभिजन छ । त्योभन्दा पछाडि चौथो डिभिजनको एमेच्योर लिग (जापान फुटबल लिग) को टिम हो यो, जापानी टिमका प्रशक्षिक इबाताले भने, हाल जापानको चौथो डिभिजनको लिग चलिरहेको छ । त्यसैले चार महिनाअघिको योजनाअनुसार ६७ वटा क्लबका वैकल्पिक १६ खेलाडीलाई लिएर यहाँ खेल्न आएका हौं । आफ्नो प्रतिद्वन्द्वीले खेलकै बेला खेलाडी बटुलेको भने थाहा नभएको उनले बताए ।जापानी फुटबल लिगको खेलका लागि एन्फाले ए डिभिजन लिगको कार्यक्रम नै परिवर्तन गर्यो । मनाङका प्रशिक्षक तोपे फुजाले भने, लिगमा हाम्रो खेल चार दिन पछि सारिदिन्छु भनेको थियो तर बुधबारै राखिएको छ । यस्तो नुहनुपर्ने हो । हामी बाध्यताले खेलेका हौं । लिगलाई देशकै फुटबलको मेरुदण्ड मानिन्छ । यसबारे नेपाली नीलोका प्रशिक्षक मेघराज केसीले भने, यस्तो बेला गर्नु (खेल) पटक्कै ठीक होइन । टेक्निकल्ली, फिजिकल्ली, मेन्टल्ली कुनै पनि हिसाबले ठीक होइन । सबै कुरा फिट नभए पनि देशको इज्जतका लागि उत्रिनुपर्यो । मैले प्रशिक्षकको नजरले भन्दा एउटा नेपालीको रूपले उपस्थिति जनाएको हुँ ।"
प्रधानसेनापति कप फुटबल सुरु,"काठमाडौं (कास) रश्मीकुमारी घिसिङ र शर्मिला थापामगरले ह्याट्रिक गरेपछि त्रिभुवन आर्मी क्लबले सातौं प्रधानसेनापति कप महिला फुटबल प्रतियोगिताको पहिलो दिन आइतबारको खेलमा ठूलो विजय हात पारेको छ । आर्मीले शनिबार भद्रकालीस्थित जंगी अड्डा मैदानमा प्रदेश नम्बर एकलाई सजिलै ९० ले पराजित गर्यो । पहिलो हाफमै ५० को अग्रता बनाएको आर्मीबाट रश्मी र शर्मिलाले ३३ बाहेक विमला चौधरीले २ र सपना लामाले १ गोल गरिन् । रश्मीले दोस्रो मिनेटमै गोल गरेपछि आर्मीले खेलभरि वर्चस्व जमाएको थियो । शर्मिला प्लेयर अफ द म्याचमा चुनिइन् । शर्मिलाले ५८ औं मिनेटमा ह्याट्रिक पूरा गरेकी थिइन् । रश्मीले खेल समाप्त हुन सात मिनेट अगाडि आफ्नो तेस्रो गोल गरिन् ।उपाधि दाबेदार आर्मीका लागि सपनाले ४२ औं मिनेटमा गोल गरेकी थिइन् । ४५ औं मिनेटमा आफ्नो पहिलो गोल गरेकी विमलाले ७४ औं मिनेटमा दोस्रो गोल थपेकी थिइन् । आर्मी र प्रदेश १ सम्मिलित समूह ए मा नेपाल एपीएफ क्लब र सिक्किम छन् । समूह बी मा नेपाल पुलिस क्लब, प्रदेश २, प्रदेश ५ र भुटान छन् । दुवै समूहका शीर्ष दुई टोली सेमिफाइनल पुग्नेछन् ।"
महिला फुटबल एकेडेमीलाई सहयोग,"काठमाडौं (कास) पाँच वर्षदेखि महिला फुटबलको विकासलाई लागिपरेको रौतहट जिल्ला महिला फुटबल एकेडेमीलाई एन्फा एकेडेमीका पहिलो पुस्ताले सहयोग गरेका छन् । एन्फा एकेडेमीको स्थापना २०५४ सालमा भएको थियो र यो क्रममा खेलेका खेलाडीहरूले हाल प्रशिक्षणरत खेलाडीलाई ६० थान, जर्सी, हाफ पाइन्ट र ट्र्याकसुट प्रदान गरेको हो । चन्द्रनिगाहपुरमा प्रशिक्षणरतमध्ये ८ जना गोलरक्षक छन् । एकेडेमीको महिला टोलीलाई एन्फा एकेडेमीको दोस्रो ब्याचका खेलाडी नूरराज काफ्लेले प्रशिक्षण दिइरहेका छन् । रौतहट नेपाल महिला फुटबलमा उर्बर भूमिको रूपमा रहेको छ । हाल राष्ट्रिय टोलीमा त्यस क्षेत्रका ५ खेलाडी रहेका छन् । हालै इरानको तेहरानमा भएको खेलेका नेपाली यू१९ टोलीमा १३ खेलाडी रौतहटकै थिए । २०७१ सालदेखि रौतहट जिल्ला महिला एकेडेमी बनाई व्यवस्थित रूपमा प्रशिक्षण दिन थालिएको प्रशिक्षक काफ्लेले बताए । हामीले सहयोगको यो हात उठाएको दोस्रो वर्ष हो, पहिलो वर्ष हामीले शिक्षामा सहयोग गरेका थियौं, एन्फा एकेडेमीको पहिलो ब्याचका गोलरक्षकमध्येका एक राजीव श्रेष्ठले भने, हामीले स्पेसिएल फोर्टिवान भनेर एउटा समूह बनाएका छौं, त्यसलाई फाउन्डेसन बनाएर फुटबलमा अझ सहयोग गर्नेछौं । सहयोगका लागि टोलीलाई कनेक्ट टु नेपालले सहयोग गरेको थियो ।राजीवसहित एन्फा एकेडेमी पहिलो ब्याचका मानसाजन राजभण्डारी, विजय गुरुङ, सुदीप श्रेष्ठ, प्रज्वलप्रताप खाती, प्रदीप महर्जन, शेखर थापा, ध्रुव श्रेष्ठ, विक्रम महर्जनले रौतहट जिल्ला महिला फुटबल एकेडेमीका प्रशिक्षक काफ्लेलाई सामग्री हस्तानतरण गरेका थिए ।"
भारतमाथि वेस्ट इन्डिजको अग्रता,"चेन्नई सिमरोन हेटमरले आफ्नो खेल जीवनको उच्च १ सय ३९ रन बनाएपछि वेस्ट इन्डिजले आइतबार भारतलाई पहिलो एकदिवसीय अन्तर्राष्ट्रियमा ८ विकेटले पराजित गरेको छ । वेस्ट इन्डिजले टस जितेपछि ब्याटिङमा आएको भारतले ८ विकेट गुमाई २ सय ८७ रन बनायो ।हेटमरले साई होपसँग दोस्रो विकेटमा २ सय १८ रनको साझेदारी गरेपछि वेस्ट इन्डिजले ४७५ ओभरमा लक्ष्य पूरा गरी तीन खेलको शृंखलामा अग्रता लिएको हो । १ सय ६ बल खेली ११ चौका र ७ छक्का प्रहार गरेका हेटमरलाई मोहम्मद सामीले आउट गरे । होप १ सय २ रन बनाई अविजित रहे । १ सय ५१ बलको इनिङ्समा उनले ७ चौका र १ छक्का प्रहार गरे । हेटमर आउट भएपछि आएका निकोलस पुरन २३ बलमा ४ चौका प्रहार गरी २९ रनमा अविजित रहे । सुनिल अम्ब्रिस ९ रन बनाई दीपक चाहरको बलमा आउट भएका थिए । यसअघि भारतबाट रिशभ पन्तले ७१ र श्रेयस आयरले ७० रन बनाएका थिए । त्यस्तै केदार जादव ४० र रोहित शर्मा ३६ रनमा आउट भए । वेस्ट इन्डिजका शेल्डन कोट्रेल, किमो पाउल र अल्जारी जोसेफले २२ विकेट लिए । अस्ट्रेलिया ठूलो अन्तरले विजयीपर्थ अस्ट्रेलियाले पहिलो टेस्टको चौथो दिन आइतबार न्युजिल्यान्डमाथि ठूलो अन्तरको जित निकालेको छ र कप्तान टिम पेनले आफ्नो टिमको प्रदर्शनको प्रशंसा गरेका छन् । पहिलो इनिङ्समा २ सय ५० रनले पछाडि परेको न्युजिल्यान्डले जितका लागि ४ सय ६८ रनको लक्ष्य पाएको थियो । पाहुना टिमले त्यसलाई पछ्याएको भए विश्व कीर्तिमान पनि बन्ने थियो । अस्ट्रेलियाले आफ्नो दोस्रो इनिङ्स नौ विकेट गुमाएर २ सय १७ रनमा टुंगेको घोषणा गरेको थियो । तर न्युजिल्यान्डले छ रन मात्र बनाउँदा पहिलो विकेट गुमाएको थियो र त्यसयता कुनै पनि बेला जिततर्फ अग्रसर देखिएन । माइकल स्टार्क र प्याट कमिन्सले पर्थमा भएको पहिलो डे नाइट टेस्टलाई पाँचौं दिन पुग्न दिएनन् ।न्युजिल्यान्ड १ सय ७१ रन बनाएर अलआउट भयो र २ सय ९६ रनले पराजित रह्यो । उसका अन्तिम पाँच विकेट १७ रनमा गुमेको थियो । दुवै टिमले दुईपल्ट ब्याटिङ गरेको टेस्टमा यो अस्ट्रेलियाको दोस्रो ठूलो अन्तरको जित हो । इनिङ्स अन्तरको जितबाहेक अस्ट्रेलियाले न्युजिल्यान्डलाई अकल्यान्डमा सन् १९७४ मा २ सय ९७ रनले हराएको थियो । यसपल्टको जित रच्न स्टार्कले ४५ रन खर्चेर चार विकेट लिए । यस्तै कमिन्सले ३१ रन मात्र खर्चेर दुई विकेट हात पारे । पिन्क बलअगाडि न्युजिल्यान्डका कोही पनि विशेषज्ञ ब्याट्सम्यान राम्रोसँग खेल्न सकेनन् र धराशयीको सिकार भए । कप्तान पेनले टिमको जितमा आफ्नो बलरको सटीक प्रदर्शन मुख्य जिम्मेवार रहेको बताए । उनले भने, दुई अवसरमा हाम्रो बलरले राम्रो खेले । यो टिमको सामूहिक प्रयास हो र जुन प्रकारको जित हामीले निकाल्न सक्यौं, त्यसमा हामी खुसी छौं । न्युजिल्यान्डका कप्तान केन विलियम्सले टिमको हारपछाडि पिन्क बलमा खेल्न नपाएको कारण नरहेको बताए । खराब मौसम रावलपिन्डी खराब मौसमको सिकार बनेको पाकिस्तान र श्रीलंकाबीचको टेस्ट आइतबार निराशाजनक बराबरीमा टुंगेको छ । सन् २००९ को आतंककारी आक्रमणपछि पाकिस्तानमा पहिलोपल्ट टेस्ट क्रिकेट फर्केको थियो । पाकिस्तानले आफ्नो पहिलो इनिङ्समा दुई विकेट गुमाएर २ सय ५२ रन बनाए । यसअघि श्रीलंकाले छ विकेटमा ३ सय ८ रन बनाएको थियो ।"
पोखरा उपाधि रक्षा अभियानमा,"(पोखरा)  कुशल भुर्तेलले अविजित अर्धकतकीय इनिङ्स खेलेपछि पोखरा पल्टनले पोखरा प्रिमियर लिग क्रिकेट (पीपीएल) को उपाधि रक्षा अभियान सानदार ढंगले गरेको छ । पोखराले नवप्रवेशी टिम काठमाडौं गोल्डेन वारियर्सको चुनौतीलाई सजिलै ९ विकेटले पन्छायो । काठमाडौंले दिएको १ सय १६ रनको लक्ष्य पोखराले १४१ ओभरमै भेट्टायो । ओपनर कुशलले आकर्षक अर्धशतकीय योगदान गरे । ४३ बलको सामना गरेका उनले ५ छक्का र ४ चौकासहित ६५ रन बनाए । म्यान अफ द म्याच कुशलले प्रतियोगिताकै पहिलो खेल भएकाले टिम र आफ्नालागि राम्रो गर्ने प्रयास सफल भएको बताए । राम्रो सुरुआत भयो र नटआउट रहेँ । त्यसले आगामी खेलका लागि आत्मविश्वास बढेको छ, कुशलले थपे, टिमले मलाई पावर प्लेको प्रयोग गरी इनिङ्स उकास्ने जिम्मेवारी दिएको छ । त्यसमा आफूलाई ढाल्ने प्रयास गरिरहेको छु । अर्का ओपनर आसिफ शेख १४ रन बनाई आउट भए । रविइन्दर सिंह ३८ रनमा अविजित रहे । ३२ बल खेलेका उनले ५ चौका र १ छक्का प्रहार गरे । काठमाडौंका सुशन भारीले १ विकेट लिए । यसअघि पोखरा रंगशालामा टस हारेर पहिले ब्याटिङ गरेको काठमाडौंले निर्धारित ओभरमा ८ विकेट गुमाएर सामन्य स्कोर मात्र बनाउन सकेको थियो । सुरुआती ब्याट्सम्यानहरू सस्तैमा आउट हुँदा लडखडाएको काठमाडौंलाई सुबोध भाटीले सम्मानित स्कोरमा पुर्याए । सातौं नम्बरमा आएका सुबोधले २९ बलमा ४ छक्का र ४ चौकासहित ४५ रन प्रहार गरे । ठूलो शट खेल्ने चक्करमा १८ औं ओभरमा उनी शरवजित लड्डाको बलमा आरिफ शेखको हातबाट बाउन्ड्री क्षेत्रमा क्याच भए ।ओपनर जयकिसन कोल्सावाला ९, डेढ वर्षपछि घरेलु क्रिकेटमा पुनरागमन गरेका सुवास खकुरेल ६, गौरव तोमर १३, कप्तान ज्ञानेन्द्र मल्ल १, पवन सर्राफ ६ र पृथु बास्कोटाले ७ रन मात्र जोड्न सके । वसन्त रेग्मी ८ र शुसान भारी १० रनमा नटआउट रहे । पोखराका रसिद खान, ललितनारायण राजवंशी र कुशल मल्लले २२ विकेट लिए । पोखराका कप्तान शरद भेषावकरले खराब विकेट कन्डिसनमा पनि सानदार प्रदर्शन गर्न सकेकोमा आफ्ना बलर र ब्याट्सम्यानको प्रशंसा गरे । वर्षाले विकेट बिगारेको थियो । तर हाम्रा लागि टस जित्नु नै निर्णायकजस्तो बन्यो । रसिद, ललित र प्रथमेश डाकेले सुरुआती ओभरमा राम्रो खेले । सुरुमै धेरै विकेट झरेपछि विपक्षी दबाबमा आयो । ब्याटिङमा कुशलले निकै नै राम्रो इनिङ खेल्यो, कप्तान शरदले भने, पहिलो खेलमा जित्न सकेकोमा खुसी छौं । हामी सबै खेलमा यस्तै नतिजा चाहन्छौं । राष्ट्रिय टोलीका कप्तानसमेत रहेका काठमाडौंका कप्तान ज्ञानेन्द्रचाहिँ आफ्नो टिमको ब्याटिङ प्रदर्शनबाट सन्तुष्ट छैनन् । हिजो र अस्तिको पानीले विकेट बिगारेको थियो । कन्डिसन जस्तो भए पनि हामीले राम्रो साझेदारी गरेर २०३० रन बढी प्रहार गर्न सकेको भए खेल प्रतिस्पर्धात्मक हुन्थ्यो । सुरुमै विकेट गएपछि साझेदारीमा ध्यान दिन हाम्रा ब्याट्सम्यानहरू चुके, उनले भने, बलिङमा पनि हाम्रो प्रदर्शन अपेक्षाअनुसारको भएन । पोखराका लागि कुशलले धेरै राम्रो इनिङ खेल्यो ।ज्ञानेन्द्रले हारपछि दबाब बढेको स्वीकार गरेका छन् । सुरुमै हारेपछि अवश्य बढी दबाब झेल्नुपर्छ । तर एउटा खेल हार्दैमा हामीले उपाधि सपना मारेका छैनौं । अहिलेसम्म सबै टिमका लागि खुला छ । बाँकी खेलहरूमा हामी संयमित हुनुपर्छ, ज्ञानेन्द्रले थपे ।पीपीएलमा सोमबार २ खेल हुनेछन् । बिहान ९ बजेदेखि सुरु हुने पहिलो खेलमा विराटनगर टाइटन्स र धनगढी ब्लुज तथा दिउँसो पौने १ बजेदेखि सुरु हुने दोस्रो खेलमा बुटवल ब्लास्टर्स र काठमाडौं गोल्डेन वारियर्स आमनेसामने हुनेछन् ।"
सुवास र अमृतको पुनरागमन,"(पोखरा)  नेपाललाई विश्व क्रिकेट लिगको डिभिजन २ देखि ट्वान्टी२० विश्वकपसम्म डोर्याउने दुई प्रमुख खेलाडी विकेटकिपर ब्याट्सम्यान सुवास खकुरेल र बलर अमृत भट्टराईले घरेलु क्रिकेटमा पुनरागमन गरेका छन् । पोखरा प्रिमियर लिगको दोस्रो संस्करणको पहिलो खेलमै आइतबार काठमाडौं गोल्डेन वारियर्सबाट खेल्दै उनीहरू मैदानमा फर्किएका हुन् ।अमृत सन् २०१५ यता नेपाली क्रिकेटबाट टाढा भएका थिए । सुवासले खेल्न छाडेको डेढ वर्ष भयो । क्रिकेटबाट टाढा हुनुपर्नाका कारण भने समान छ, चोट । चोटपछिको पुनरागमन हरेक नेपाली खेलाडीका लागि प्रमुख चुनौती हुने गर्छ । यी दुवैले चोटलाई जितेर क्रिकेटमा फर्किएका छन् ।२०१५ मा डिभिजन २ खेलेयता अमृत अस्ट्रेलिया गए । घुँडाको चोट बोकेर श्रीमती भेट्न अस्ट्रेलिया पुगेका अमृतले २ वर्षअघि नेपाल फर्किएर शल्यक्रिया पनि गरे । पारिवारिक करणले फेरि अस्ट्रेलिया फर्कनुपर्यो । त्यसपछि फर्कन अर्को २ वर्ष लाग्यो, पीपीएलमा कठमाडौंबाट १ ओभर मात्र बलिङ गरेका अमृतले भने । ३१ वर्षीय अमृतले पीपीएलको प्रदर्शनका आधारमा अन्य घरेलु प्रतियोगितालाई निरन्तरता दिनेबारे विचार गर्ने बताएका छन् । उनी राष्ट्रिय टोलीमा पनि फर्कन चाहन्छन् । तर युवा प्रतिभाको आगमन र ढल्कँदो उमेरबीच टिममा पर्न चानेचुने चुनौती नभएको उनलाई थाहा छ ।क्रिकेट खेलेपछि राष्ट्रिय टिममा पर्ने सबैको सपना हुन्छ । मैले त लामो समय राष्ट्रिय टिमको अनुभव लिइसकेको पनि छु । त्यहाँसम्म पुग्न अब सजिलो नहुन सक्छ किनभने धेरै नयाँ खेलाडी आएका छन्, युवा खेलाडीसँगको प्रतिस्पर्धा कठिन हुन्छ, अमृतले सुनाए । अस्ट्रेलियामा रहेर पनि अमृतले क्रिकेट छाडेका छैनन् । त्यसले उनलाई अस्ट्रेलियाको क्रिकेट संस्कृतिसँग परिचित गराएको छ भने आफूलाई पनि मन पर्ने खेलसँग नजिक राखेको छ । ताज्मानिया विश्वविद्यालयको ए ग्रेड टिमबाट मैले खेलिरहेको छु । यो भनेको ताज्मानिया राज्यलाई प्रतिनिधित्व गर्ने खेलाडी उत्पादन केन्द्र पनि हो । जेम्स फल्कनर, टिम पाइनजस्ता खेलाडी यहीँका उत्पादन हुन्, नेपाल र अस्ट्रेलियाको क्रिकेट संस्कृतिको फरकबारे अमृतले भने, अस्ट्रेलियाले छोटो फर्म्याटका क्रिकेटलाई प्राथमिकता दिँदैन । कम्तीमा एकदिवसीय र त्यसमाथि दुई, तीन र चारदिवसीय क्रिकेट त्यहाँ धेरै खेलिन्छ । नेपालमा त्यसको ठीक उल्टो छ । हामीले आफूलाई योभन्दा ठूलो स्तरमा लैजान लामो फर्म्याटको क्रिकेट सुरु गर्नैपर्छ ।अमृतले अस्ट्रेलिया गएपछिका केही समय क्रिकेटको सम्झनाले सताएको स्मरण गरे । आफ्नो टिमको जितको खुसी पेबिलियनमा मनाउन नपाउँदा कति नरमाइलो लाग्ने रहेछ भन्ने कुरा मैले अस्ट्रेलिया पुगेपछि बुझेँ, अमृतले भने, नेपालले महत्त्वपूर्ण खेल जित्दा म रोएको छु, खुसीले । हार्दा आफैंले हारेजस्तो महसुस गरेको छु ।अमृतले नेपाल फर्केर क्रिकेट एकेडेमी खोल्ने योजना पनि सुनाए । ग्रासरुटमा क्रिकेटको विकास कार्यक्रम सञ्चालन नभएकोमा उनको अहिले पनि गुनासो छ । भन्छन्, क्रिकेट संघले आईसीसीबाट फुकुवा पाएको छ । छिट्टै क्रिकेट विकासका लागि यसको संरचनामा व्यापक सुधार भएको हेर्न चाहन्छु ।म अबको ४५ वर्षभन्दा बढी अस्ट्रेलिया बस्दिनँ । आफ्नो करिअर सकिएपछि नेपालमै फर्केर ग्रासरुट क्रिकेटको विकासका लागि प्रयास गर्नेछु, ३१ वर्षीय अमृतले भने । अमृतले सन् २००७ देखि २०१५ सम्म नेपालको राष्ट्रिय टोलीबाट खेलेका हुन् ।सुवास खकुरेलका लागि भने यो पीपीएल राष्ट्रिय टोलीको मार्गमा उच्च अवसर हुन सक्छ । सन् २०१८ को सेप्टेम्बरमा एसीसी एसिया कप छनोट खेलेयता राष्ट्रिय टोलीबाट टाढिएका सुवासले आफूले सक्दो प्रयास गर्ने पनि बताएका छन् ।ब्याटिङतर्फ नेपालको परम्परागत समस्याको रूपमा रहेको सुरुआती प्रदर्शन सुवासको आगमनसँगै समाधान भएको थियो । सन् २०१२ देखि २०१७ सम्मको अवधिमा उनले विकेटकिपर ब्याट्सम्यानको रूपमा उच्च प्रदर्शन गरे । यू१९ विश्वकप खेलिसकेका सुवास भाँच्चिएको हातको शल्यक्रियापछि आराममा थिए ।लामो समय क्रिकेटबाट बाहिर हुँदा के गुमाएजस्तो हुने रहेछ । अब फर्किएको छु । आफ्नो शतप्रतिशत दिने प्रयासमा हुनेछु, सुवासले थपे, युवा खेलाडीहरूको आगमन बाक्लिएको छ । राष्ट्रिय टोलीमा पर्न पहिलेजस्तो सजिलो अब हुँदैन । मैले सजिलै टिममा स्थान बनाउँछु भनेर आशा गरेको पनि छैन । मेरा लागि राष्ट्रिय टोलीमा पुनरागमन निकै कठिन हुन्छ, किनभने यहाँ प्रतिस्पर्धा बढेको छ । तर नेपाल क्रिकेटका लागि यस्तो हुनुचाहिँ राम्रो संकेत हो ।"
