शीर्षक,विवरण
फर्किन खोजेको मुस्कान,"उनले आफूले साहसी केटीका रूपमा चिनिएका अफगानी मलाला युसुफजाईको आत्मकथा आईएम मलाला देखि सरुभक्तको चुली उपन्यास, झमक घिमिरेको जीवन काँडा कि फूल लगायतका दर्जन किताब पढेको सुनाइन् । उपचारका क्रममा मुस्कानको तिघ्रा र पेटको छाला निकाल्दै जलेको ठाउँमा टाल्न एकपछि अर्को अपरेसन भइरहेको छ । तेजाबले जलेको दाहिने कानलाई जोगाउने हर प्रयास सफल नभएपछि चिकित्सकले कान नै काटिदिए । एसिड पीडितका निम्ति काम गरिरहेका सामाजिक अभियन्ता उज्ज्वलविक्रम थापाले कान्तिपुरसँग भने, ख्याल गर्नुस् त तपार्इंको छोरी गालामा एउटै मात्र पिम्पल आउँदा पनि कति निराश हुन्छे वा उदास हुन्छे । मुस्कानको अनुहारबाट त मुस्कान नै खोस्ने काम भएको छ । धन्न बलियो आत्मबलले आफूलाई सम्हालिरहेकी छन् । मुस्कानको आत्मबल बलियो बनाउन भारतीय अभिनेता अमिताभ बच्चनले भिडियो सन्देश नै पठाए । अन्य भारतीय कलाकारले पनि स्वास्थ्य लाभको कामना गरे । गायक राजु लामादेखि पूर्वमिस नेपाल श्रृंखला खतिवडासम्मले उनलाई भेटे र हौसला दिए । अस्पतालको बेडमा दिन र रात काटिरहेकी मुस्कानलाई छपकैयाको यादले बेलाबेला खुब सताउँछ । स्कुले साथीहरू सम्झनामा आउँछन् । हजुरआमा जायदा खातुनको खुबै सम्झना आइरहन्छ । उनले सुस्तरी सुनाइन्, फेसबुकमा मेरो फोटो हेरेर हजुरआमा खुबै रुनुहुन्छ रे । कहिलेकाहीँ रुँदै फोन पनि गर्नुहुन्छ । रोइरहेकी हजुरआमासँग कुरा गर्दा मुस्कानको गलामा शब्द अड्किएजस्तो हुन्छ । उनले हजुरआमाको कुरा सुनाइन्, अरू जे भए पनि जति खर्च लागे पनि अनुहारको दाग हटे हुन्थ्यो । हजुरआमाले मुस्कानका निम्ति मस्जिदमा गएर प्रार्थना गरेकी छन् । आफ्ना गाउँले र साथीहरूले पनि यस्तै प्रार्थना गरेको मुस्कानले सुनाइन् । सहनाजले यही बेला भनिन्, पूरै सन्चो भएपछि मुस्कानलाई लिएर राजस्थानको अजमेर सरिफमा च्यादर चढाउँछु भनेर भाकल गरेकी छु । मनोकामनाका साथ मुस्लिम धर्म मान्नेहरू राजस्थानस्थित अजमेर सरिफको कब्रस्तानमा च्यादर चढाउने गर्छन् । मुस्कानले कैयन् सहयोगी हात भेटिन् । प्रदेश सरकारले पाँच लाख रुपैयाँ दियो । वीरगन्ज नगरपालिकाले तीन लाख दियो । गत ९ असोजमा केन्द्र सरकारले पनि तीन लाख दिने घोषणा सुनायो । समाजसेवी थापाले भने, सम्झिनुस् त आफ्नो पदीय मर्यादाको ख्याल नेताहरू कति धेर गर्छन् । तर मुस्कानलाई सहयोग गर्ने काममा केन्द्र र प्रदेश सरकारले दिएको रकमको मर्यादा मिल्यो त ? खैर जसले जति सहयोग गरे पनि त्यही नै सहनाजलाई लाख भइदियो । केन्द्र सरकारले घोषणा गरेर गृह मन्त्रालयमार्फत पाउने भनिएको रकम भने सहनाजले पाएकी छैनन् । गत मंगलबार गृह मन्त्रालय पनि धाइन् । गृहका कर्मचारीले मुस्कानका बाबुको नागरिकता मागे । जुन केही समय अघि हराएको थियो । मुस्कानको जन्मदर्ताको कागज पनि उनीसँग थिएन । उनले आग्रह गरिन्, म पनि जन्म दिने आमा नै हुँ, मेरै नाममा दिनुस् । तर कर्मचारीले वीरगन्ज गएर मुस्कानसँगको नाता प्रमाणितको कागज बनाएर ल्याएपछि मात्रै दिन मिल्ने बताए । सहनाजले भनिन्, अस्पतालमा छोरीलाई कुर्न छाडेर म कहाँ कागज बनाउन जाम ?२०७१ यता मुस्कान जस्तै १२ महिला र ३ पुरुष एसिड प्रहारको घटनामा परिसकेका छन् । एसिड आक्रमणको तारोमा परेकाहरू सबैले मुस्कानले जस्तै शारीरिक र मानसिक सास्तीको लामो बाटो हिँडेका छन् । पीडितहरूको पीडाको गहिराइभन्दा संख्या गन्ने प्रवृत्तिले गर्दा एसिड आक्रमण जस्तो जघन्य अपराधीलाई कडा सजाय गर्नेतर्फ सरकार गम्भीर देखिँदैन, उज्ज्वलले भने, तेजाब आक्रमणकारी कानुनी छिद्र प्रयोग गरेर खुलेआम हिँडिरहेछन् वा कम सजायमै छुट्ने सम्भावना देखिँदै छ । उनको बुझाइमा तेजाब आक्रमणका घटनाले समग्र महिलालाई मानसिक त्रास सिर्जना गरेको छ । उज्ज्वलले केही समयअघि राजधानीका विभिन्न कलेजमा पढ्ने एक हजार छात्रालाई प्रश्न गरे, तिमीले प्रेम सम्बन्ध टुटायौ भने प्रेमीबाट एसिड प्रहार होला भन्ने डर छ ? ७८ प्रतिशत अर्थात् ७८० छात्राले प्रेम सम्बन्धबाट पर हट्ने निर्णय गरे आफूमाथि पनि एसिड प्रहार होला कि भन्ने डर रहेको बताए । उज्ज्वलले यस्तै प्रश्न २ सय ३० जना छात्रलाई गरे । कुनै पनि छात्रले आफूले सम्बन्ध टुटाउँदैमा आफूमाथि केटीबाट एसिड प्रहारको घटना होला भन्ने डर नरहेको बताए । उनले प्रश्न गरे, किन हाम्रा नानीहरू आफ्नो स्वतन्त्र निर्णयपछि पनि केटाबाट यस्तो भय पाल्छन् ? उनको प्रश्नको उत्तर शृंखलाबद्ध एसिड प्रहारका घटनाको अन्तर्य नियाल्दा भेटिन्छ । मुस्कानमाथि एसिड प्रहारको घटनामा उनले गरेको प्रेमको अस्विकारोक्ति जोडिएको थियो । त्यस्तै २०७१ फागुन १० गते काठमाडौंको वसन्तपुरमा सीमा बस्नेत र संगीता मगरमाथि जीवन परियारले एसिड प्रहार गरेका थिए । यो घटनामा पनि १० कक्षामा अध्ययनरत संगीताले जीवनको प्रेम अस्वीकार गरेपछिको प्रतिशोध भेटिन्छ । अधिकांश एसिड प्रहारका घटनाको अन्तर्यमा भेटिने एउटै समानता भनेको प्रेम अस्वीकार भएको बदलामा उत्पन्न प्रतिक्रिया नै हो । गत जेठको पहिलो साता कालोपुलमा डेरा गरी बस्ने २० वर्षीय जेनी खड्कामाथि एसिड प्रहार भयो । श्रीमान्सँग सम्बन्ध बिग्रेपछि आमासँग बस्दै आएकी जेनीमाथि उनका श्रीमान् विकास भनिने विष्णु भुजेलले एसिड छ्यापेका थिए । २०७५ असोज पहिलो साता आफूभन्दा तेब्बर उमेरका ५० वर्षीय रामबाबु पासवानले रौतहट चन्द्रनिगाहपुर ६ की १८ वर्षीया सम्झनाकुमारी दासमाथि एसिड छ्यापेका थिए । २०७५ असोजमै नवलपरासीको कावासोती १६ डन्डाकी २७ वर्षीया वसन्ती परियारमाथि छिमेकी ३७ वर्षीय विमल श्रीपालीले एसिड प्रहार गरे । एसिडबाट अनुहार जलेकी सम्झनाको कीर्तिपुरस्थित बर्न सेन्टरमा उपचारका क्रममा मृत्यु भयो । तर बाँचेकाहरूले भोगेको सास्ती र तिनका परिवारले बेहोरेको हैरानीको लामो शृंखला हामीसँग छ ।एसिड प्रहार भएको घटना आठ महिना पुरानो भए पनि जेनीकी आमा कमलाको दुःखको चक्र सकिएको छैन । समय बित्दै जाँदा एसिडको असर शरीरका भित्री भागमा जसरी फैलिन्छ नि, हो त्यसैगरी उनका दुःख फैलिँदै गएजस्तो लाग्छ । अरूको घरमा घरायसी काम गरेर बनिबुतो गर्दै आएकी एकल आमा कमलाको दिनचर्या पनि मुस्कानकी आमा सहनाजको जस्तै बिथोलियो । सहनाजलाई त रुने साथी श्रीमान् थिए तर कमलाले त्यो पनि पाइनन् ।जेनीमाथि एसिड प्रहार भएको भोलिपल्ट महानगरीय प्रहरी वृत्त कमलपोखरीमा पीडिकविरुद्ध लिखित जाहेरी दिँदै थिइन् । त्यो दिन उनको अनुहार रुँदारुँदै थाकेजस्ता देखिएका थिए र उनी हतप्रभ थिइन् । आठ महिनापछि रातोपुलमा भेट्दा पनि उनको अनुहारबाट उदासीको रंग उडिसकेको थिएन । घटनापछिको डेढ महिनामा जेनीमाथि ६ वटा शल्यक्रिया गरियो । गत असोज दोस्रो साता फेरि दुईवटा शल्यक्रिया भयो । कमलाले सुनाइन्, अझै कति अपरेसन गर्नै बाँकी छ । १३ वर्षकी छोरी र नाति च्यापेर माइत बसेकी जेनीलाई उनले जेनतेन पालेकै थिइन् । तर घटनापछि उनलाई मुस्किल भयो । कमलाले सुनाइन्, डेढ महिना त अस्पताल नै बसें । नाति कसले हेरिदियोस्, सानी छोरीलाई खाना बनाएर कसले देओस् अनि छोरीको उपचारको निरन्तर प्रक्रियामा को सामेल होस् ?३ वर्षको नातिलाई उनले एउटा सामाजिक संस्थामा हुर्काउन दिएकी छन् । जेनीको उपचार प्रक्रिया अझै जारी छ । कमलाका अनुसार जेनी प्रत्येक साताको केही दिन चण्डोलस्थित एक फिजियोथेरापीमा धाइराख्नुपर्छ । उनले सुनाइन्, अझै पनि छोरीलाई गर्धन चलाउन गाह्रो हुन्छ । पोलेको ठाउँको नसा फुलेर आउँछ ।डेढ महिना अस्पताल बसेर डिस्चार्ज भएपछिका दिनमा उनी जिन्दगीको पुरानै लयमा फर्किन खोजिरहेकी छन् । तर कसरी पो सकिएला र ? उनले उपचारका नाममा चार लाखभन्दा धेरै खर्च भइसकेको हिसाब सुनाइन् । यो बीचमा केन्द्र सरकारले दिएको तीन लाख त बुझिन् तर आफ्नी छोरीजस्तै पीडित मुस्कानलाई प्रदेश २ सरकारले दिएजस्तै राहत आफ्नो प्रदेशले किन नदिएको होला भन्ने पनि खसखसी लागिरह्यो । भनिन्, घटना भएपछि त सबै क्यामेरा र माइक बोकेर आए । तर अहिले सबैले बिर्सिए ।१४ वर्षकै उमेरमा अल्लारे उमेरकी छोरीलाई विकास भनिने विष्णु भुजेलले ललाइफकाई भगाउँदा पनि उनले सहेकै थिइन् । सौता हाल्ने गरी विकासले झुक्काएर छोरीलाई भगाएको थाहा पाउँदा पनि उनले मन बाँधेकै थिइन् । अनि १५ वर्षमै छोरीले नाति जन्माउँदा पनि चुपचाप स्विकारेकै थिइन् । तर त्यही केटोले आफूले दुःख सुखले हुर्काएको छोरीलाई एसिड छ्याप्दा भने उनले सहन सकिनन् । त्यसैले त उनी घटनाको कैयन् दिनसम्म अनिँदै भइन् । आँखा ओसिलो भइरह्यो । यतिबेला उनलाई ती सबै कुराले भन्दा छोरीको चरित्रमाथि नै प्रश्न गर्ने र उनीमाथि नै शंकालु नजरले हेर्ने केही आफन्ती र चिनारुहरू देखेर दिग्दार लाग्छ ।सबै जे भयो भयो उनले सहेकै छिन् । भोगेकै छिन् । तर एउटा प्रश्नले उनको मन खाइरहन्छ । कमलाले मधुरो स्वरमा सुनाइन्, त्यो अपराधी जेल त पुग्यो । तर केही वर्षमै छुटेर आइहाल्छ । छुटेपछि के त्यसले हामीलाई बाँकी राख्ला ?उज्ज्वलसँग पनि एउटा प्रश्न छ । प्रश्न गर्नुअघि उनले औसतमा प्रत्येक सय दिनको अन्तरमा एउटा एसिड प्रहारको घटना हुने गरेको सुनाए । उनले मुस्कानमाथि एसिड छ्यापिएको घटनापछिको समय गने र भययुक्त स्वरमा सुनाए, सय दिन त कट्यो नै । अब फेरि कुनचाहिँ मुस्कानमाथि एसिड छ्यापिने हो !"
सभामुखबारे नेकपा अनिर्णीत,"संसद्को आगामी बैठकमा ज्येष्ठ सदस्यले उपसभामुखको राजीनामा पढेर सुनाउने र सभामुख तथा उपसभामुखको निर्वाचन कार्यतालिका सार्वजनिक गर्ने तयारी सचिवालयले गरेको थियो ।अबको बैठक तुम्बाहाङ्फेले नै सञ्चालन गर्दा उपसभामुख पद रिक्त नरहने भएकाले संविधानअनुसार नेकपाले सभामुखका लागि उम्मेदवारी दिन मिल्दैन । त्यसैले बैठकअघि उपसभामुख तुम्बाहाङ्फे राजीनामा गर्ने तयारीमा छिन् । तुम्बाहाङ्फे भने सभामुख बन्ने दौडबाट पछि हटेको उनी निकट स्रोतको भनाइ छ । उपसभामुखज्यूले सभामुख चुनावका लागि मार्गप्रशस्त गरिदिन्छु भनिसक्नुभएको छ, उहाँ संसद्को आउँदो बैठक अघि नै राजीनामा दिने सोचमा हुनुहुन्छ, तुम्बाहाङ्फे निकट स्रोतले भन्यो, तर त्यसका लागि अध्यक्षहरूकै सहमति हुनुपर्छ, संसद्लाई एक दिन भए पनि नेतृत्वविहीन नबनाऔं भन्ने उहाँको कुरा हो ।दुई अध्यक्षबीच नै कुरा नमिलेपछि सभामुख चयनको विषय फेरि नेकपा सचिवालयमा प्रवेश हुने र त्यहीबाट निर्णय हुने एक सचिवालय सदस्यले बताए । त्यसका लागि शनिबार या आइतबार सचिवालय बैठक बस्दै छ, उनले भने, पार्टी विधिमा चल्नलाई कमिटीमा पनि छलफल हुनुपर्छ भन्ने हाम्रो कुरा हो । अध्यक्षहरू पनि सहमत हुनुहुन्छ । ओलीको अडानप्रधानमन्त्री तथा पार्टी अध्यक्ष ओलीले यसअघि कतिपय विषयमा संसद् र सरकारबीच समन्वय हुन नसकेको भन्दै यसपालि सभामुख आफूलाई साथ दिने नेतालाई बनाउनुपर्ने अडान राखेका छन् । त्यसका लागि उनले पूर्वसभामुख एवम् संविधानसभा अध्यक्ष नेम्वाङलाई छनोट गरेको बालुवाटार निकट स्रोतहरूको भनाइ छ । तत्कालीन सभामुख कृष्णबहादुर महराले सरकारका कतिपय काम र निर्णयमा असहयोग गरेको भन्दै ओलीले सार्वजनिक रूपमै आलोचना गर्दै आएका थिए । उनले अघिल्लो संसद् अधिवेशनका बेला नेकपा संसदीय दलको बैठक र संसदीय समितिका सभापतिहरूसँगको छलफलमा पनि संसद्ले सरकारलाई सहयोग नगरेकाले केही निर्णय गर्नसमेत अप्ठ्यारो परेको बताएका थिए । नेकपा स्थायी कमिटी बैठकपछि प्रधानमन्त्रीज्यू झन् झस्किनुभएको छ, प्रधानमन्त्रीको सचिवालयका एक सदस्यले भने, मिलिनियम च्यालेन्ज कर्पोरेसन (एमसीसी) बारे नेताहरूले गरेका टीकाटिप्पणी संसद् नपुगोस् भनेर राम्रोसँग ट्याकल गर्ने नेतालाई उहाँ सभामुख बनाउन खोज्दै हुनुहुन्छ । नेकपाका अर्का अध्यक्ष दाहालसमेत एमसीसी इन्डोप्यासिफिक रणनीति हो या होइन भन्ने विषय अमेरिकाबाटै प्रस्ट हुनुपर्ने पक्षमा भएकाले ओलीले आफूअनुकूल नेतालाई नै सभामुख बनाउन चाहेका हुन् ।नेम्वाङले आफूलाई ओली र दाहालले सभामुख बन्न प्रस्ताव गरेको बताएका छन् । दुवै अध्यक्षले तपाईं सभामुख बन्नुस् भन्नुभएकै छ, यसअघि म सभामुख बन्दिनँ भन्दा पनि उहाँहरूले त्यो बारे सार्वजनिक अभिव्यक्ति नदिनुस् भन्नुभएकै थियो, उनले भने, यो व्यक्तिगतभन्दा पनि पार्टीको निर्णयको कुरा हो । तर सभामुख को बन्छ भन्ने स्पष्ट भइनसकेको उनले बताए । अध्यक्ष दाहाललाई भने पुरानो समीकरणअनुसार नै जानुपर्ने भन्दै पूर्वएमाओवादी नेताहरूले दबाब दिँदै आएका छन् । यो समूहबाट स्थायी कमिटी सदस्य सापकोटालाई सभामुखको प्रबल दाबेदारका रूपमा हेरिएको छ । पार्टी नेताहरूले अध्यक्षलाई पनि भनिरहनुभएको छ, दाहाल सचिवालयका एक सदस्यले भने, उहाँ पनि पुरानै समीकरणअनुसार सभामुख चयन हुनुपर्छ भन्ने अडानबाट पछि हट्नुभएको छैन । तत्कालीन एमाले र माओवादी केन्द्रको सत्ता समीकरणमा सभामुख माओवादीको भागमा परेको थियो । अहिले पूर्वएमालेका नेताहरू पार्टी एक भइसकेकाले पुरानो भागबन्डामा अल्झिन नहुने तर्क गरिरहेका छन् भने पूर्वमाओवादीका नेताहरू पार्टीको मनोवैज्ञानिक एकता भइनसकेकाले एकीकरणअघिको समझदारी भत्काउन नहुने बताउँछन् ।"
महलमा चिनियाँ अखडा,"मासिक ३० लाख रुपैयाँ भाडा तिरेर चिनियाँ नागरिक बसेको काठमाडौं, मनमैजुस्थित आठतले घर ।तस्बिर : महानगरीय प्रहरी"
आश्रित परिवारले काम गर्न पाउने कि नपाउने ?,"संवैधानिक निकाय महालेखा परीक्षकको कार्यालयले गत वर्षको ५६ औं वार्षिक प्रतिवेदनमै कूटनीतिक नियोगमा कार्यरत कर्मचारीका आश्रित परिवारलाई काम गर्न दिने व्यवस्थामाथि प्रश्न उठाए पनि सरकारले फेरि अर्को मुलुक जर्मनीसँग कूटनीतिक नियोगमा कार्यरत कर्मचारीका परिवारलाई रोजगारीको अनुमति दिने निर्णय गरेको छ । सरकारले जर्मनीस्थित कूटनीतिक नियोगमा कार्यरत कर्मचारीका आश्रित परिवारलाई रोजगारीको अनुमति दिने गरी जर्मन सरकारसँग समझदारी गर्ने निर्णय गरेपछि आश्रित परिवार ले काम गर्न पाउने कि नपाउने भन्ने बहस पुनः सुरु भएको छ । यसअघि अमेरिका, बेलायत, भारत, इजरायल, अस्ट्रेलिया र दक्षिण कोरियाका कूटनीतिक नियोगका कर्मचारीका परिवारलाई यस्तो सुविधामाथि प्रश्न उठिरहेको थियो । सरकारले एक अर्को देशमा कूटनीतिज्ञका आश्रित परिवारका सदस्यहरूलाई काम गर्ने बाटो खोल्न लागेको हो । कात्तिक तेस्रो साताको मन्त्रिपरिषद् बैठकले उक्त निर्णय गरेको हो । महालेखाको ०७५ सालको ५६ औं वार्षिक प्रतिवेदनले सरकारबाट सुविधा पाएका परिवारलाई रोजगारीको अनुमति दिन कार्यसम्पादनमा असर परेको औंल्याएको थियो । कतिपय देशमा कूटनीतिक कर्मचारीका परिवारले सम्बन्धित देशमा रोजगारी गर्ने जानकारीमा आएको छ, कर्मचारीको परिवारले ती देशमा रोजगारी गर्दा नियोगको कर्मचारीको कार्यालय समयभित्र घरायसी काममा समय खर्चनुपर्ने अवस्थाले सेवाप्रवाहमा असर परेको सम्बन्धमा मन्त्रालयको ध्यान जानुपर्छ, महालेखा परीक्षकको ५६ औं वार्षिक प्रतिवेदनमा छ । परराष्ट्र मामिला अध्ययन प्रतिष्ठानकी पूर्वउपकार्यकारी निर्देशक इन्द्रा अधिकारीले कुनै पनि मुलुकमा राजदूत पठाउनुको कारण त्यहाँ गएर आफ्नो देशको इज्जत, देशको आत्मसम्मानलाई उक्त कर्म क्षेत्रमा जोगाउने, बढाउने र फस्टाउने रहेको बताइन् । राजदूतको स्पाउस (पति वा पत्नी) ले पनि नेपालको कूटनीतिलाई सही ढंगबाट फैलाउने जिम्मा हुन्छ । कतिपय देशमा त त्यहाँका स्पाउसका संगठन पनि हुन्छन् । त्यहाँबाट पनि उनीहरूले अप्रत्यक्ष र अनौपचारिक रूपमा राज्यकै कूटनीति फैलाउने काममा हुन्छन्, उनले भनिन्, त्यही भनेर नै राज्यले सुविधा (भत्ता) उपलब्ध गराएको हो । उनले कूटनीतिक नियोगमा काम गर्न गएका कूटनीतिज्ञको आश्रित परिवारका सदस्यलाई सम्बन्धित मुलुकमा काम गर्न दिँदा त्यसले मुलुकको प्रतिष्ठा कमजोर पार्ने भएकाले सुविधा दिनु गलत रहेको बताइन् । उनले राजदूतको स्पाउसले उक्त मुलुकको कुनै कम्पनीसँग अनुबन्धन भएर काम गर्दा नेपालको कूटनीतिक छविको धज्जी उड्ने बताइन् । सरकारले कूटनीतिक नियोगमा कार्यरत कर्मचारीका परिवारका लागि सरकारले मासिक भत्ता दिँदै आएको छ । आश्रित सदस्यको परिभाषाभित्र श्रीमान्श्रीमती, दुई बच्चा र आमा वा बाबु पर्छन् । यस्तो भत्ता पाए पनि केही मुलुकलाई थप काम गर्ने छुट दिँदा कूटनीतिक नियोगमा कार्यरत कर्मचारीबीचमै विभेद भएको प्रश्न उठिरहेको छ । कर्मचारीबीच आश्रित परिवारले काम गर्न पाउने मुलुकमा जान तँछाडमछाड चल्ने गरेको छ ।विदेशस्थित नियोगमा कर्मचारी कार्यरत रहँदा निजको कार्यक्षमता र मनोबल अभिवृद्धि होस् भन्ने उद्देश्यका साथ नेपाल सरकारले परिवार साथमा लगेबापत परिवारको जीवन निर्वाह गर्न पारिवारिक भत्ता उपलब्ध गराउँछ । ०५१ जेठ २३ को मन्त्रिपरिषद् निर्णयअनुसार नियोग प्रमुखलगायत अन्य कर्मचारी नियोगमा बसुन्जेल निजका परिवारका आश्रित सदस्यमध्ये नियोग प्रमुखलगायत अन्य कर्मचारीले पाउने आआफ्नो तलब र वैदेशिक भत्ता निजको पति वा पत्नीलाई १५ प्रतिशत, जनही २ बच्चालाई १०१० प्रतिशत र आफूले पाल्नुपर्ने आमा वा बाबुमध्ये एकलाई ५ प्रतिशत उपलब्ध गराउने उल्लेख छ । पूर्वपरराष्ट्रमन्त्री भेषबहादुर थापा आश्रित परिवारका सदस्यले पनि नेपालको कूटनीति विस्तारमा सहयोग गर्न सक्छन् भन्ने रूपमा सरकारले भत्ता दिने व्यवस्था गरेको बताउँछन् । तर हाल आएर अन्य मुलुकका कूटनीतिक नियोगले आश्रित परिवारलाई काम दिने व्यवस्था अघि बढाइरहेको छ, नेपालस्थित केही विदेशी नियोगका आश्रित परिवारका सदस्यलाई पनि एनजीओ र आईएनजीओमा काम गर्ने बाटो खुला गरिएको छ, उनले भने । नेपालले अन्य मुलुकको जस्तो तलबभत्ता दिन नसके पनि यति पैसाले पुग्छ भन्ने मापदण्ड नभएको परराष्ट्रका एक पूर्वसचिव बताउँछन् । एउटा राजदूत वा कूटनीतिज्ञका परिवारको सदस्यले त्यो मुलुकमा काम गर्नु ठीक हुन्न । स्वयंसेवकका रूपमा काम गर्न पाइयो तर तलबै खाएर काम गर्नु गलत हो, उनले भने, मानौं कुनै राजदूतका श्रीमती वा श्रीमान्ले त्यहाँ गएर काम गरे भने मुलुकको इज्जत कहाँ पुग्छ ?"
भूकम्पपीडितको त्रिपाल खरिदमा नक्कली भ्याट बिल,"सहरी विकास मन्त्रालयले भूकम्पपीडितका लागि त्रिपाल खरिद गर्दा नक्कली भ्याट बिलका आधारमा रकम भुक्तानी गरेको भेटिएको छ । २०७२ सालको भूकम्पपछि नक्कली भ्याट बिल प्रयोग गरेर कम्पनीले मन्त्रालयलाई त्रिपाल आपूर्ति गरेको पाइएको हो । राजस्व अनुसन्धान विभागका महानिर्देशक दीर्घराज मैनालीले लक्की ए एस इन्टरप्राइजेजले नक्कली भ्याट बिल प्रयोग गरेको पुष्टि भएको जानकारी दिए । नक्कली भ्याट बिल देखिएपछि हामीले ९ करोड ९५ लाख रुपैयाँ बिगो र त्यसको दोब्बर जरिवाना माग दाबी गरेर जिल्ला अदालतमा मुद्दा दायर गरिसकेका छौं, उनले कान्तिपुरसित भने, त्यसमध्ये करिब दुई करोड रुपैयाँ त्रिपाल र अन्य रकम स्टेसनरी सामानबापत बिलको हो ।सहरी विकास मन्त्रालयको अभिलेखअनुसार लक्कीले १४ हजार ७ सय ८४ थान त्रिपाल बेचेर एक करोड २३ लाख रुपैयाँ अनियमित रूपमा भुक्तानी लिएको थियो । उसले सहरी विकास मन्त्रालय र अन्य विभिन्न संस्थालाई गरेर त्रिपाल खरिदबिक्रीमा दुई करोडभन्दा बढीको कारोबार देखाएको थियो । राजस्व अनुसन्धान विभाग सम्बद्ध स्रोतका अनुसार भूकम्पपछि सरकारी निकायमा त्रिपाल उपलब्ध गराएका दर्जनभन्दा बढी कम्पनी छानबिनको दायरामा तानिएका छन् । अरू केही कम्पनीले पनि नक्कली भ्याट बिल प्रयोग गरेको भेटिएको एक अनुसन्धान अधिकृतको भनाइ छ । तर महानिर्देशक मैनालीले अनुसन्धान जारी रहेको भन्दै लक्कीबाहेक अरू कम्पनीले त्रिपाल खरिद र बिक्रीमा नक्कली भ्याट बिल प्रयोग गरेको पुष्टि भइनसकेको बताए । झूटो धन्दा !लामो समय राजस्व प्रशासनमा काम गरेका एक सहसचिवको भनाइमा सरकारी कर्मचारीहरूको मिलेमतोबिना यसरी त्रिपाल बेच्न सम्भव छैन । कि त त्यो कम्पनीले बिल मात्रै दिएर रकम भुक्तानी लिएको हुनुपर्यो । अथवा भन्सार छलेर ल्याएको सामान सरकारी निकायमा बेचेको समेत हुन सक्छ । बजारमै फुटकर रूपमा त्रिपाल संकलन गरेर महँगोमा बेचेको पनि हुन सक्छ, उनले भने । सहरी विकास मन्त्रालयमा झन्डै १५ हजार थान त्रिपाल बेचेको भनिएको लक्की ए एस इन्टरप्राइजेजले त्रिपाल उपलब्ध नगराई बिल मात्रै दिएर भुक्तानी लिएको हुन सक्ने पनि राजस्वका ती अधिकारीले बताए । त्यसो गर्दा सहरी विकास मन्त्रालयबाट लक्कीका नाममा गएको भुक्तानी सञ्चालकले झिकेर सम्बद्ध कर्मचारीलाई घूस बुझाएका हुन सक्छन् । अर्कोतर्फ भन्सार छली गरेर वा बजारबाट खुद्रा उठाएर पनि त्रिपाल आपूर्ति गरेको हुन सक्छ । तर अनुसन्धानबाट के खुलेको छ भने लक्कीले जुन कम्पनीबाट त्रिपाल किनेको भनेर रकम भुक्तानी गरेको छ, उसैबाट पैसा फिर्ता पनि लिएको छ । ती अनुसन्धान अधिकृतको भनाइमा केवल राजस्व प्रशासनलाई झुक्याउन कारोबार गरेको देखाइएको हो । उसले त्रिपालबाहेकका अन्य सामान बिक्री गर्दै आएकामा करिब ९० प्रतिशत कारोबार सरकारी निकायसँग हुने गरेको खुलेको छ । गत वर्षदेखि नक्कली भ्याट बिल प्रयोग गरी राजस्व छलीका फाइलमाथि अनुसन्धान थालेको राजस्व अनुसन्धान विभागले छानबिन क्रममा लक्कीलाई अनुसन्धानको दायरामा राखेको थियो । उसले कहाँबाट त्रिपाल किन्यो भन्ने खुलाउन सकेन । किनेको भनेर देखाएका कम्पनीहरूमा गरेको भुक्तानी फर्जी भएको पुष्टि भयो । उसले सहरी विकास मन्त्रालयलाई त्रिपाल बेचेको त भेटियो तर त्यो सामान कहाँबाट किनेको हो भन्ने खुलेन, कम्पनीका सञ्चालकले पुष्टि पनि गर्न सकेनन् जिल्ला अदालत काठमाडौंमा दायर गरेको आरोपपत्रमा भनिएको छ । राजस्व स्रोतका अनुसार त्रिपाल नै उपलब्ध नगराई भुक्तानीका लागि प्रयोग भएको उक्त बिल फर्जी पनि हुन सक्छ । महानिर्देशक मैनालीले आफ्नो क्षेत्राधिकार नभएकाले राजस्व छलीबाहेकका विषय नहेरिएको बताए । भूकम्पपछिको त्रिपाल खरिदमा भ्रष्टाचार भएको आरोपमा अख्तियार दुरुपयोग अनुसन्धान आयोगले २०७२ साल भदौ २० गते विशेष अदालतमा मुद्दा दायर गरेको थियो । अनुसन्धानका क्रममा हरिप्रसाद फुयालले आफूले त्रिपालको कारोबार गरेको बताएका थिए । मलेसियामा बस्ने छोराका नाममा फर्म दर्ता गरेका उनले छायेश्वरी निर्माण सेवाका नामबाट लक्कीलाई त्रिपाल बेचेको बताएका थिए । त्यसैगरी न्यु लालीगुराँस इन्टरप्राइजेज, ट्रेड एन्ड कन्सर्न, दिवस ट्रेडिङ, राहुल ट्रेड, बिग प्लान सप्लायर्सलगायतका कम्पनी र फर्महरूले लक्कीलाई त्रिपाल बेचेको स्विकारेका थिए । त्रिपाल बेच्ने कम्पनीहरूको कारोबार र ठेगाना पनि शंकास्पद छ । गोंगबुको न्यु चौधरी ट्रेडर्सले आफूलाई पाल्पाको पाण्डे स्टोर्सले त्रिपाल दिएको खुलाएको थियो । वीरगन्जको मुरली जलानसँग त्रिपाल किनेर हरि इन्टरप्राइजेजले महानगरपालिकालाई त्रिपाल उपलब्ध गराएको थियो । सेविका इन्टरप्राइजेजले जिविस काठमाडौंमा त्रिपाल उपलब्ध गराएपछि उसले कहाँबाट त्रिपाल ल्याएको भन्ने खुलेको छैन । त्यसका सञ्चालक होमप्रसाद गौतमकै बयानलाई विश्वास गर्ने हो भने, दोस्रो व्यक्तिसँग किनेर तेस्रो पार्टीको बिल प्रयोग भएको हो । उनले व्यक्ति नै किटेर नेत्रराज खड्कामार्फत आएको बिल नक्कली होइन भनी दाबी गरेका थिए । खरिदको औपचारिक स्रोत नदेखाई बिक्री मात्रै देखाउनु, नक्कली भ्याट बिल प्रमाणित हुने प्रमुख आधार हो । राजस्व छलीको आरोप लागेका लक्कीका सञ्चालक सुनिलकुमार गौतमले आफ्नो फर्मले विभिन्न सरकारी निकाय र गैरसरकारी संस्थानमा स्टेसनरी सामान उपलब्ध गराएकामा भूकम्पपछि त्रिपालसमेत बेचेको अनौठो बयान गरेका थिए । भूकम्पपछिको भद्रगोल अवस्थामा किनिएको र बाँडिएको त्रिपालमध्ये केहीको विवरणमा समेत एकरूपता थिएन । उनले राजस्वमा बयानका क्रममा विशेष अदालतबाट भ्रष्टाचार मुद्दामा समेत सफाइ पाएको अवस्थामा राजस्वले दुःख दिन नहुने प्रतिक्रिया दिएका थिए । उनीमाथि करिब १० करोडको बिगो, त्यसको दोब्बर जरिवाना अनि ३ वर्षसम्म कैद सजायको मागदाबी छ । त्रिपालबाहेक उनले नक्कली बिलमा स्टेसनरी सामान बेचेको विवरण भरेको अनुसन्धानबाट खुलेको छ । कमजोर मुद्दा, विशेषबाट सफाइभूकम्पपछिको उद्धार र राहतका कामकारबाहीमा अनियमितता भएको आशंकामा अख्तियारले विभिन्न निकायमा अनुसन्धान गरेको थियो । त्रिपाल खरिदमै भएको अनियमिततामा सहरी विकास मन्त्रालय, तत्कालीन जिल्ला विकास समिति, काठमाडौं र काठमाडौं महानगरपालिकाका कर्मचारीमाथि मुद्दा पनि चलायो । तर मिहिन अनुसन्धान र बलियो प्रमाणको अभावमा कुनै पनि आरोप स्थापित हुन सकेनन्, सबैले विशेष अदालतबाट सफाइ पाए । लोकमानसिंह कार्की नेतृत्वमा रहेका बेला अख्तियारले त्रिपाल खरिदमा अनियमितता गरेको आरोपमा सहरी विकास मन्त्रालयका दुई उपसचिवसहित ८ जनामाथि विशेष अदालतमा २०७२ भदौ २० मा मुद्दा दायर गरेको थियो । उसले कमसल त्रिपाल खरिद गरेको आरोप लगाएको थियो । विशेष अदालतका तत्कालीन अध्यक्ष बाबुराम रेग्मीसहित सदस्य महेशप्रसाद पुडासैनीले २०७४ असोज २५ गते प्रमाण नपुग्ने भन्दै सबै आरोपितले सफाइ पाउने फैसला गरे । त्रिपाल खरिदको निर्णय गर्ने तत्कालीन सचिव अर्जुनबहादुर कार्की भने लोकमानको संरक्षणका कारण मुद्दामा प्रतिवादी बनेनन् । उनीमाथि अख्तियारले विभागीय कारबाहीको सिफारिस गरेर उन्मुक्ति दियो । अख्तियारकै एक अनुसन्धान अधिकृतको भनाइअनुसार सहरी विकास मन्त्रालयले खरिद गरेकामध्ये केही त्रिपाल लगेर लोकमान आफैंले किनेझैं गरी तामझामका साथ भूकम्प प्रभावित क्षेत्रमा बाँडेका थिए । अख्तियारले २०७२ माघ १९ गते जिविस काठमाडौंका तत्कालीन स्थानीय विकास अधिकारीलगायत ६ जनाविरुद्ध त्रिपाल खरिदकै विषयमा दोस्रो भ्रष्टाचार मुद्दा दायर गर्यो । चैत २६ गते काठमाडौं महानगरपालिकाका कार्यकारी प्रमुखसहित ६ जनाविरुद्ध भ्रष्टाचार मुद्दा चलायो । तीनवटै मुद्दामा विशेष अदालतले आरोप पुष्टि नहुने फैसला गर्यो । हुन पनि अख्तियारले बेच्ने कम्पनीले कहाँबाट कति रुपैयाँमा त्रिपाल ल्याएको हो भन्ने आधारभूत तथ्यसमेत नखोजी मुद्दा दायर गरेको थियो । राजस्वले त्यही खरिदबिक्री केलाउँदा नक्कली भ्याट बिल प्रयोग भएको खुलेको हो । अख्तियारका एक अनुसन्धान अधिकृतले झन्डै ५ वर्ष बितिसकेको अवस्थामा अब भने फेरि प्रमाण जुटाएर मुद्दा चलाउनसमेत कठिन रहेको बताए ।"
मोडलिङको प्रलोभनमा झन्डै बेचिइन्,"काठमाडौंमा मोडलिङ गर्ने हो ? सीतापाइलाकी प्रेममाया तामाङको आकर्षक प्रस्तावले रिमा (नाम परिवर्तन) सुरुमै लोभिइन् । राम्रो पारिश्रमिक र अवसरको प्रलोभनमा परेकी उनले प्रस्ताव टार्न सकिनन् । मोडलिङका लागि ६ फिट उचाइ चाहिने भन्दै प्रेममायाले नाप लिएको भिडियो विराटनगरका उमेश साहलाई पठाइन् । उताबाट स्वीकृति भएपछि रिमालाई विराटनगर लैजाने योजना बन्यो । महिनावारी, घाउचोट भएनभएको, अप्रेसन गरेनगरेको सोधपुछ गर्न थालेपछि भने उनले शंका गरिन् र आफन्तलाई सुनाइन् । अनौठो कुरा सुनेपछि उनीहरूले पुस ४ मा महानगरीय प्रहरी परिसर काठमाडौंमा जानकारी गराए । परिसरले विशेष प्रहरी टोली परिचालन गरेर युवतीको पिछा गर्दै अनुसन्धान सुरु गर्यो ।युवतीलाई कृष्ण तामाङले काठमाडौंबाट विराटनगर आउनु भन्दै पुस ६ मा हवाई टिकट र २६ हजार रुपैयाँ पठाएका थिए । सो दिन प्राविधिक कारण जान नसकेपछि भोलिपल्ट बुद्व एयरको फ्लाइटबाट दिलकुमारी बुढामगरको साथमा उनलाई विराटनगर पुर्याइयो । एयरपोर्टमा लिन आएका कृष्ण तामाङ र उमेश साहले भ्यानमा राखेर रामजानकी मन्दिरको खाजाघरमा पुर्याए । विराटनगर जलजलाचोकस्थित काली मन्दिर धर्मशालाको कोठा नम्बर २०५ र २०६ बुक गरी उनीहरूले पुनः उनको उचाइ, महिनावारी भएनभएको, अप्रेसन गरेनगरेको जाँच गरे । उनलाई तान्त्रिक पूजाका लागि सीमापारि लगी पूजा गराउनेबारे कुरा भइरहँदा निगरानीमा रहेको प्रहरीले कृष्ण र उमेशलाई नियन्त्रणमा लियो । नवलपरासी कावासोती हुप्सेकोट१ का २६ वर्षीय कृष्ण तामाङ र सप्तरी राजविराज नगरपालिका१४ का ४० वर्षीय उमेश साहसहित प्रहरीले सात जनालाई पक्राउ गरेको छ । पक्राउ पर्ने अरूमा दाङ घोराही नगरपालिका१० बस्ने २४ वर्षीया दिलकुमारी बुढामगर, सप्तरी सप्तकोसी नगरपालिका११ बस्ने ३५ वर्षीय उमेश माझी, मोरङ विराटनगर महानगरपालिका८ बस्ने ५१ वर्षीय दिलीप पोदार, धादिङ खनियाँबास गाउँपालिका२ घर भई सीतापाइला बस्ने २३ वर्षीया प्रेममाया तामाङ र सुनसरी गढी गाउँपालिका१ मधेली बस्ने ३७ वर्षीय रञ्जितकुमार चौधरी छन् । विराटनगरबाट ६ जना पक्राउ परेपछि प्रहरी प्रेममायाको खोजीमा लागेको थियो । उनी सीतापाइलाबाट समातिइन् । कृष्ण र प्रेमा श्रीमान्श्रीमती हुन् । उनीहरूले राति १० बजेसम्म युवतीलाई भारत पुर्याउने तयारी गरेको बुझेपछि साढे ९ बजे नै धर्मशालाबाट पक्राउ गरिएको प्रहरीको भनाइ छ । सीमापारिका एक पुजारीसँग उमेश र कृष्णको कुराकानी भएको प्रारम्भिक अनुसन्धानमा खुलेको छ । उनीहरूले किन युवतीको पूजा गराउन खोजेका हुन्, निकै रहस्यमय छ, महानगरीय प्रहरी परिसर काठमाडौंका प्रहरी नायब उपरीक्षक होविन्द्र बोगटीले भने, त्यहाँसम्म पुर्याइएको भए युवतीको ज्यान जोखिममा पर्ने थियो । पूजाका लागि तयार गर्दा बलि चढाउन खोजेको पनि प्रहरीले शंका गरेको छ । ती पुजारीबारे पनि अनुसन्धान भइरहेको बोगटीले बताए । घटनामा संलग्नमध्येका उमेश माझी अपहरण तथा शरीर बन्धक र हातहतियार मुद्दामा जिल्ला अदालतबाट धरौटीमा छुटेका रहेछन्, उनले भने, सीमापारिको सम्पर्क सूत्रदेखि युवती खोजी गर्नेमा सञ्जाल नै लागिपरेको बुझेका छौं । प्रारम्भिक बयानमा पक्राउ परेकाहरूले ५ लाखका लागि उनलाई बिहार लैजान खोजेको बताएका छन् । पक्राउ परेका सबैलाई मानव बेचबिखन तथा ओसारपसार मुद्दामा काठमाडौं जिल्ला अदालतले सात दिनको म्याद थप गरेको प्रहरीले जनाएको छ । उनीहरूको साथबाट प्रहरीले १ लाख ९ हजार ५ सय रुपैयाँ, मोबाइल ७ थान, विभिन्न बैंकका ९ लाख १ हजार रुपैयाँको चेक, कालो रङको धागो, गेरु रङको कपडा, कालो धागोले बाँधेको चाँदीको जन्तर २ थान, कृष्ण तामाङको एटीएम कार्ड ७ थान र तान्त्रिक पूजाका सामग्री बरामद गरेको छ ।"
निर्णयका कागजात पठाउन लेखाको पत्र,"प्रतिनिधिसभाको सार्वजनिक लेखा समितिले सुरक्षण मुद्रण प्रेस स्थापना सम्बन्धमा गरिएको निर्णय र हालसम्म गरिएका प्रयाससँग सम्बन्धित सबै कागजपत्र उपलब्ध गराउन सञ्चार तथा सूचना प्रविधि मन्त्रालयलाई बिहीबार पत्र पठाएको छ । सरकारले मुलुकमै सुरक्षण मुद्रण प्रेस स्थापना गर्ने उद्देश्यले जी टु जी (सरकारी तह) प्रक्रियामार्फत फ्रान्सेली कम्पनीमार्फत छपाइ मेसिन खरिद गर्ने निर्णय गरेपछि समितिले छानबिन सुरु गरेको हो । सरकारले सोही मेसिनमा राहदानी छाप्ने भन्दै ईपासपोर्ट छपाइको अन्तर्राष्ट्रिय टेन्डरसमेत रद्द गरिसकेको छ । लेखा समितिको मंगलबार बसेको बैठकले मेसिन खरिद सम्बन्धमा सरकारले सुरु गरेका सबै प्रक्रियामाथि छानबिन गर्न कागजपत्र झिकाउने निर्णय गरेको थियो । समिति सचिव रोजनाथ पाण्डेका अनुसार मुद्रण प्रेस स्थापनाबाट मुलुकलाई फाइदा नहुने र कमिसनको खेलमा अर्बौं रुपैयाँ खर्चन लागिएको भन्दै उजुरी परेपछि छानबिन थालिएको हो । उजुरीमा सरकारले बिनाप्रतिस्पर्धा मेसिन खरिद गर्न खोजेर सार्वजनिक खरिद ऐनको खिल्ली उडाएको उल्लेख छ । गत भदौ १० गते परराष्ट्र मन्त्रालयले ५० लाख राहदानी छपाइका लागि टेन्डर गरेको थियो । तर प्रधानमन्त्री केपी शर्मा ओलीको प्रस्तावअनुसार गत कात्तिक २१ गते मन्त्रिपरिषद्ले मुलुकमै सुरक्षण मुद्रण प्रेस स्थापना गर्न लागिएको भन्दै विदेशमा राहदानी छाप्ने प्रक्रिया रद्द गर्ने निर्णय गरेको थियो । विकास समितिको सुरक्षण मुद्रण केन्द्रले नेपालमै राहदानी छाप्ने गरी फ्रान्सबाट मेसिन झिकाउन लागेको भन्दै टेन्डर रद्द गरिएको थियो । मन्त्रालयमा जर्मनी र फ्रान्सबाट आएको प्रस्ताव विकास समितिमा विचाराधीन छ । लेखाले जर्मनी र फ्रान्सले राखेको प्रस्ताव पनि पठाउन भनेको छ । मन्त्रालयकै मातहतमा मुद्रण विभागले हाल राजपत्र, बजेट वक्तव्य, राष्ट्रपतिले संसद्मा प्रस्तुत गर्ने नीति तथा कार्यक्रम, नागरिकता, ऐनलगायतका सरकारी कागजपत्रको छपाइ गरिरहेको छ । मन्त्रालयका उच्च अधिकारीका अनुसार हाल प्रस्ताव गरिएको सुरक्षित मुद्रणका लागि सोही विभागको क्षमता वृद्धि गर्न सकिने बाटो बन्द गरेर नयाँ मेसिन ल्याउने तयारी गरिएको हो । विभागलाई निष्क्रिय बनाउने रणनीतिअनुसार सरकारले गठन आदेशबाट २०७३ कात्तिकमा राजपत्रमा सूचना प्रकाशित गरेर सुरक्षण मुद्रण विकास समिति गठन गरेको थियो । मुद्रण विभागले प्रभावकारी काम गर्न नसकेको भन्दै समिति गठन गरिएको हो । नेपाल ट्रस्टसँग कागजपत्र माग समितिले दरबारमार्गस्थित जमिन थामसेर्कु डेभलपर्सलाई भाडामा दिँदा भएको सम्झौतासम्बन्धी कागजपत्र उपलब्ध गराउन बिहीबार नेपाल ट्रस्टलाई पत्राचार गरेको छ । थामसेर्कुले ३० वर्षमा ६ अर्ब ९७ करोड रुपैयाँ सरकारलाई दिने प्रस्ताव पेस गरे पनि १ अर्ब ४० करोड रुपैयाँ मात्र तिर्ने गरी सम्झौता गरेको भेटिएपछि छानबिन थालिएको हो । समिति सचिव पाण्डेका अनुसार उक्त विषयमा महालेखापरीक्षकको ५५ औं प्रतिवेदनमा समेत उल्लेख गरिएको छ । बेरुजुमा छलफल गर्ने मात्र होइन, कागजपत्र नै झिकाउने निर्णय समितिले गरेको छ, पाण्डेले भने, सोहीअनुसार पत्राचार गरिएको हो । ट्रस्ट सञ्चालक समितिको २०७१ साउनको बैठकले दरबारमार्गको एक रोपनी १४ आना जग्गा भाडामा दिने निर्णय गरेको थियो । टेन्डर प्रक्रियामा ६ कम्पनीले भाग लिएकोमा यति समूहको भगिनी संस्था थामसेर्कुको प्रस्ताव स्वीकृत गरिएको थियो । यति समूहलाई गोकर्ण रिसोर्ट र जंगल पनि आगामी २५ वर्षका लागि न्यून मूल्यमा भाडामा दिइएको छ । गत साता मन्त्रिपरिषद्ले गरेको उक्त निर्णय विवादमा परेको छ । उपप्रधान तथा रक्षामन्त्री ईश्वर पोखरेलले सरकारेको निर्णय उचित भएको जिकिर बिहीबार राष्ट्रिय सभाको बैठकमा गरेका छन् ।"
ठेकेदारको स्वार्थ मा नियमावली संशोधन,"सरकारले ठेक्का लिएर लामो समय काम नगर्ने निर्माण व्यवसायी (ठेकेदार) कम्पनीहरूकै स्वार्थ मा सार्वजनिक खरिद नियमावलीमा नवौं संशोधन गरेको छ । मन्त्रिपरिषद्ले सोमबार निर्माण व्यवसायी महासंघको मागबमोजिम नियमावली संशोधन गरेको हो । यसअघि सरकारले वैशाख ३०, जेठ २३, साउन १६ मा ठेकेदारको मागबमोजिम नियमावली संशोधन गरेको थियो । त्यसले पनि ठेकेदारको स्वार्थपूर्ति नभएपछि पुनः नियमावली संशोधन गरिएको सार्वजनिक खरिद अनुगमन कार्यालयका अधिकारीले बताए । नियमावलीमा तोकिएको अवधिभित्र काम सम्पन्न नगर्ने ठेकेदार कम्पनीले हर्जाना (क्षतिपूर्ति) नतिरी म्याद एक वर्ष थप गर्न पाउने व्यवस्था गरिएको छ । नियमावलीमा उल्टै ठेकेदारको मागबमोजिम ठेक्काको म्याद थप नगर्ने कार्यालयआयोजना प्रमुख र कर्मचारीलाई निजामती सेवा ऐनबमोजिम कारबाही गर्ने प्रावधान राखिएको छ । नियमावलीमा ठेकेदार कम्पनीले तोकिएको समयभित्र काम सम्पन्न गर्न नसक्नुको कारण खुलाई ठेक्का अवधि सकिनु १५ दिनअगावै एक वर्षसम्म म्याद थप गर्न निवेदन दिन सक्ने प्रावधान छ । निवेदन प्राप्त भएको ६० दिनभित्र कार्यालयआयोजना प्रमुखले एक वर्षसम्म ठेक्काको अवधि थप गर्नुपर्नेछ । ६० दिनभित्र म्याद थप नगरे कर्मचारी नै कारबाहीमा पर्ने व्यवस्था संशोधित नियमावलीमा राखिएको सरकारका प्रवक्ता सञ्चारमन्त्री गोकुल बाँस्कोटाले बताए । अब ठेकेदार कम्पनीले तोकिएको अवधिभित्र काम नसके जरिवाना तिर्नु नपर्ने भएको छ । यसअघि नियमावलीमा तोकिएको समयभित्र काम नगर्ने ठेकेदारले कुल ठेक्का रकमको १० प्रतिशत हर्जाना तिर्नुपर्ने व्यवस्था थियो । तोकिएको अवधिभित्र काम नसक्ने ठेकेदारले हर्जाना तिर्नुपर्ने व्यवस्था हटाइएको छ, मन्त्री बाँस्कोटाले भने, थपिएको एक वर्षमा पनि काम नसके यसअघिको १० प्रतिशत हर्जानामात्र होइन बैंक जमानतसमेत जफत गर्नेलगायतका कारबाही हुने व्यवस्था गरिएको छ ।नियमावलीको आठौं संशोधनमा २०७६ जेठ २३ अघि भएका ठेक्काको म्याद २०७७ जेठ २२ सम्मका लागि थप गर्न सकिने व्यवस्था थियो । यो प्रावधानलाई हटाएर जुनसुकै ठेक्काको हकमा १ वर्षसम्मका लागि म्याद थप गर्न सक्ने व्यवस्था गरिएको हो ।मन्त्रिपरिषद्ले विशेष कारणवश काम सम्पन्न हुन नसकेका विकास आयोजनाको ठेक्काको म्याद थप एक वर्ष थप्न सक्ने व्यवस्थासमेत नियमावलीमा गरेको छ । यसरी म्याद थप गर्दा निर्माण व्यवसायीले काम ढिलो गरेबापत हर्जाना भने तिर्नुपर्नेछ । विशेष कारणवश म्याद थप भएको एक वर्षमा पनि काम सम्पन्न भएन भने मन्त्रिपरिषद्ले ठेक्काको अवधि एक वर्ष थप गर्न सक्ने व्यवस्था संशोधित नियमावलीमा छ, सार्वजनिक खरिद अनुगमन कार्यालयका एक अधिकारीले भने । ती अधिकारीले आयोजना या कार्यालय प्रमुखको प्रस्तावमा सम्बन्धित मन्त्रालय हुँदै मन्त्रिपरिषद्मा लगी विशेष परिस्थिति देखाएर ठेक्काको अवधि थपको निर्णय गराउन सकिने बताए । निर्माण व्यवसायीहरूले नियमावली संशोधन गर्न प्रधानमन्त्री तथा मन्त्रिपरिषद् कार्यालयलाई दबाब दिंदै आएका थिए । उनीहरूले म्याद थपको विवादले करिब २२ सय ठेक्का अलपत्र परेको बताउँदै आएका थिए । नियमावली संशोधन गरी ती २२ सय ठेक्काको म्याद थप गर्नुपर्ने अडान उनीहरूको थियो । करिब २२ सयवटा रुग्ण ठेक्काको अवधि एक वर्ष थप गर्न सरकारले शुक्रबार नै राजपत्रमा सूचना प्रकाशन गरी ठेकेदारलाई निवेदन दिन १५ दिन म्याद दिने भएको छ । नियमावलीमा ०७६ जेठ २३ अघिका जुनसुकै ठेक्काको अवधि एक वर्ष थप्ने व्यवस्था छ । त्यस्ता रुग्ण ठेक्काको हकमा जति वर्ष पुरानो भए पनि एकपटकका लागि हर्जाना तिर्नुपर्दैन । सञ्चार मन्त्रालयमा आयोजित पत्रकार सम्मेलनमा मन्त्री बाँस्कोटाले नियमावलीको संशोधनले ठेक्काको अवधि थप गर्ने कि नगर्ने भन्ने अन्योल हटेको र काम छिटोछरितो हुने दाबी गरे । ठूला विकासे मन्त्रालय सम्हालिसकेका पूर्वसचिवहरूले भने नियमावलीको यो संशोधनले ठेकेदारहरूको स्वार्थ मात्र पूर्ति गर्ने र विकास निर्माणका काममा नकारात्मक असर पर्ने चिन्ता व्यक्त गरेका छन् । स्वतः एक वर्ष म्याद थपिने भएपछि ठेकेदारहरूले जानीबुझी काम ढिला गर्ने र त्यसले विकास निर्माणका काम पछाडि धकेलिने उनीहरूले बताए । विशेष कारण देखाएर मन्त्रिपरिषद्बाट अर्को एक वर्ष म्याद थप्न सकिने व्यवस्थासमेत ठेकेदारको स्वार्थमा दुरुपयोग हुन सक्ने उनीहरूले बताए । नियमावलीले ठेक्का लगाउने आयोजना या कार्यालय प्रमुखलाई कमजोर र ठेकेदारलाई मात्र बलियो बनाएको टिप्पणीसमेत उनीहरूको छ । नियमावलीमै ठेक्काको म्याद एक वर्ष थप हुने र हर्जानासमेत तिर्नु नपर्ने भएपछि ठेकेदारहरूमा तोकिएको अवधिभित्र काम सक्ने चासो स्वतः कम हुन्छ, चार वर्षमा सकिनुपर्ने विकास निर्माणका काम अब एक वर्ष ढिलो अर्थात् ५ वर्षमा मात्र सकिन्छन्, भौतिक पूर्वाधार मन्त्रालयका पूर्वसचिव तुलसी सिटौलाले कान्तिपुरसित भने, यो संशोधित नियमावलीका कारण मुलुकको समग्र विकास निर्माणमा नकारात्मक असर पर्छ ।सरकारले नियमावलीमा निर्माण व्यवसायीलाई बैंकको लाइन अफ क्रेडिट पत्र पेस गर्ने व्यवस्थामा समेत सहुलियत दिएको छ । अब टेन्डर स्वीकृत भएपछि निर्माण व्यवसायीले ठेक्का सम्झौता गर्दा मात्र बैंक ऋण लगानी गर्न तयार रहेको पत्र (लाइन अफ क्रेडिट) पेस गर्न पाउने भएका छन् । यसअघि ठेकेदार कम्पनीले टेन्डर भर्दा नै बैंकको लाइन अफ क्रेडिट पत्र पेस गर्नुपर्ने प्रावधान थियो । ठेकेदारले वित्तीय स्रोत नभएका कारण काम गर्न नसक्ने प्रवृत्ति अन्त्य गर्न बैंकको लाइन अफ क्रेडिट अनिवार्य गरिएको हो ।बाँस्कोटाका अनुसार नियमावलीमा ठेकेदार कम्पनीले कुनै विकास निर्माणको योजना र खरिद प्रक्रियाको टेन्डर भर्दा अनुभव, आर्थिक तथा प्राविधिक क्षमता र आफूसँग भएका उपकरणबारे स्वघोषणा गरी त्यससम्बन्धी कागजात पेस गर्नुपर्ने व्यवस्थासमेत गरिएको छ ।"
गोकर्णको लिज सम्झौता नवीकरण नियमसंगत,"काठमाडौं (कास) उपप्रधानमन्त्री ईश्वर पोखरेलले गोकर्ण फरेस्ट रिसोर्टसम्बन्धी सम्झौता प्रचलित ऐन कानुनबमोजिम तथा विगत सरकारका निर्णयका आधारमा गरिएको दाबी गरेका छन् । राष्ट्रिय सभा बैठकमा बिहीबार उनले संसद्ले बनाएको कानुनकै आधारमा लिजको सम्झौता नवीकरण गरिएको बताए । सोलोडोलो, होलसेलमा कुरा गर्ने चलन छ, त्यहीअनुसार मिडिया र सदनमा पनि कुरा उठेको देखिन्छ, उनले भने, तर चर्चामा आएजस्तो होइन, नयाँ बजार मूल्य र वातावरणीय मूल्यांकन प्रतिवेदनका आधारमा कानुनले दिएको सुविधाअनुसार सम्झौता नवीकरण भएको हो ।नेपाल ट्रस्टमातहतको जग्गा ६ वर्ष अवधि बाँकी रहँदै रिसोर्ट सञ्चालक कम्पनी यती होल्डिङ्सलाई पुनः दिने सरकारको निर्णय विवादित बनेको छ । अनियमितता भएको भन्दै विपक्षीले सदनमा प्रश्न उठाएपछि ट्रस्टका अध्यक्षसमेत रहेका पोखरेलले सम्झौताको सुरुदेखिको फेहरिस्त सुनाएका हुन् ।उनले आफ्नो पालाको भन्दा धेरै काम अघिल्लै सरकारको पालामा भएको भन्दै विभिन्न सम्झौताका मिति सुनाएका थिए । गत वर्ष संशोधित नेपाल ट्रस्ट ऐनमा लिजको अवधि समाप्त हुनुअगावै पनि नवीकरण गर्न सकिने प्रावधान रहेको उनले सदनलाई स्मरण गराए । सम्मानित संसद्ले पारित गरेको कानुन हो, संशोधित कानुनमा केही महत्त्वपूर्ण कुरा थपिएका छन्, उनले भने, गोकर्ण रिसोर्टसम्बन्धी सबै काम कानुनकै हिसाबले सम्पन्न भएका छन् । हल्ला गरिएका विषयमा तथ्यसंगत कुरा छैनन् ।"
भारतीय साना सहयोग बजेटमै,"काठमाडौं (कास) सरकारले भारतीय सहयोगमा सञ्चालन हुने साना विकास आयोजनालाई वार्षिक बजेटमै समेट्ने भएको छ । मन्त्रिपरिषद्को सोमबार बसेको बैठकले भारतीय सहयोगका साना विकास आयोजना र तिनमा खर्च हुने रकमलाई संघीय सरकारको बजेटरी सिस्टम भित्र ल्याउने निर्णय गरेको हो । भारतीय सहयोगका २ करोड रुपैयाँसम्मका साना विकास आयोजना मुलुकको बजेटरी सिस्टम बाहिरबाट सञ्चालित थिए । अब बजेटरी सिस्टमभित्रै ल्याएर त्यस्ता विकास आयोजना अघि बढाइने छ, सञ्चार मन्त्रालयमा बिहीबार आयोजित पत्रकार सम्मेलनमा सञ्चारमन्त्री गोकुल बाँस्कोटाले भने ।भारतीय दूतावासले स्वास्थ्य चौकी, विद्यालय, सामुदायिक भवन निर्माण र खानेपानीजस्ता साना आयोजनामा २ करोड रुपैयाँसम्मको सहयोग सोझै गर्दै आएको थियो । भारतीय दूतावासले नै आयोजना छान्थ्यो र सोझै रकम दिएर आयोजना बनाउने गर्थ्यो । अनुगमन तत्कालीन जिल्ला विकास समितिले गर्थे । सरकारको वार्षिक योजना तथा कार्यक्रममा भारतीय सहयोगका ती आयोजना र तिनको बजेट समेटिँदैनथे । भारतीय दूतावासले त्यस्ता सहयोग प्रायः आफूनिकट नेता र नीतिनिर्माताको क्षेत्रमा दिने गरेको थियो । अब अरू सहयोगजस्तै भारतीय सहयोगका साना विकास आयोजनासमेत दुई देशबीचको सम्झौताअनुसार अघि बढाइनेछ, मन्त्री बाँस्कोटाले भने, त्यस्ता साना आयोजनाको कार्यान्वयन स्थानीय तहले गर्छन् । संघीय सरकारले त्यस्ता आयोजनाको कामको अनुगमन गर्नेछ । सहयोगसम्बन्धी समझदारीपत्रमा भारतीय दूतावास र अर्थ मन्त्रालयका अधिकारीबीच हस्ताक्षर भएपछि मात्र आयोजना सञ्चालन गरिनेछ । त्यस्तो सहयोग मुलुकको बजेटरी सिस्टममा आएपछि आयोजनाको छनोटसमेत सरकारबाट हुने अर्थ मन्त्रालयका अधिकारी बताउँछन् ।भारतले औपचारिक र अनौपचारिक च्यानलबाट नेपाललाई बर्सेनि सहयोग गर्दै आएको छ । औपचारिक सहयोग रकम र विकास योजना बजेटभित्रै समेटिन्छन् । अघिल्लो वर्ष भारतले औपचारिक च्यानलबाट नेपाललाई साढे १८ अर्ब रुपैयाँ सहयोग गरेको थियो । भारतीय दूतावासले अनौपचारिक च्यानलबाट बर्सेनि साना विकास आयोजनामा आफूखुसी अर्बौं रकम सहयोग गर्दै आएको थियो ।"
धम्क्याएर डोजर चलाइयो,"जग्गा व्यवसायीले सूर्यविनायक९ नङखेल माथिल्लो खत्रीगाउँका स्थानीयलाई धम्क्याउँदै डोजर चलाएका छन् । जथाभावी रुख काटेर पर्खाल नै भासिने गरी प्लटिङ गरिएपछि स्थानीयले विरोध गरेका थिए । पर्खाल भासिने गरी डोजर चलाउन थालेपछि हामीलाई चित्त बुझेन, स्थानीय यादव खत्रीले गुनासो गरे, डोजर रोक्न खोज्दा बुबा र मलाई नै कुटे । शान्तिसुरक्षा तथा कारबाहीको माग गर्दै मंगलबार जिल्ला प्रशासन कार्यालय भक्तपुर आइपुगेका खत्रीले जथाभावी डोजर चलाउँदा बस्ती नै जोखिममा परेको बताए । पञ्चकन्या मन्दिर र खत्रीगाउँलाई भूक्षयबाट जोगाउन तत्कालीन जिल्ला विकास समितिले ०६२ सालमा टेको पर्खाल लगाएको थियो । व्यवसायीले खत्रीगाउँको पानीको मुख्य स्रोत दुईवटा इनार मासिने गरी जग्गा सम्याएका छन् । पञ्चकन्या मन्दिर ढिस्कोमाथि परिसकेको छ । करिब ७० रोपनी सार्वजनिक जग्गा र नङखेल खोलाको जग्गा हडप्ने गरी डोजर चलाइएको स्थानीय बताउँछन् । दुई वर्षअघि नै यस क्षेत्रमा प्लटिङ नगर्न जिल्ला प्रशासन र नगरपालिकाले जग्गा व्यवसायी देवेन्द्र अधिकारीलाई निर्देशन दिएका थिए । तर, निर्देशन अटेर गर्दै सडकको ट्र्याक खन्ने भन्दै सार्वजनिक जग्गा मास्ने, जोखिमयुक्त बस्तीको पर्खाल भासिने गरेर डोजर चलाइएको सूर्यविनायक नगरपालिका९ का वडाध्यक्ष उपेन्द्र केसीले बताए । सडकको ट्र्याक खन्ने भन्दै डोजर ल्यायो, उनले भने, सार्वजनिक जग्गा हडप्ने गरी स्वीकृति नै नलिई जग्गा प्लानिङ भएको छ । जिल्ला प्रशासन कार्यालय भक्तपुरले भने आईईई (वातावरणीय प्रभाव मूल्यांकन) नगरी जग्गा प्लटिङ गरेको पाइए रोक्न सम्बन्धित निकायलाई निर्देशन दिएको जनाएको छ । सार्वजनिक जग्गा मास्ने, बस्ती नै जोखिममा पार्ने गरी प्लटिङ गर्न पाइँदैन, प्रमुख जिल्ला अधिकारी हुमकला पाण्डेले भनिन् । बुधबार सुरक्षा निकायका प्रतिनिधिको बैठकले आईईई नगरी जग्गा प्लटिङ गरेको पाइए रोक्ने निर्णय गर्दै सम्बन्धित निकायलाई निर्देशन दिएको उनले बताइन् । सूर्यविनायक९ नङखेलमै अधिकारी समूहले स्वीकृतिबिना जंगलको बीचमा जग्गा प्लटिङ गरेको छ । वडा कार्यालयले उक्त कार्य रोक्न खोज्दा खत्रीगाउँको बाँसघारी फाँडेर डोजर चलाइएको वडाध्यक्ष केसीले बताए । जग्गा प्लटिङ गर्दा वडा र नगरपालिकाको सिफारिसमा नगर विकास प्राधिकरणको स्वीकृति लिनुपर्छ, तर व्यवसायीले स्वीकृति लिएका छैनन्, उनले भने, स्वीकृतिको सिफारिस गर्नुअघि नगरपालिकाले बस्ती योग्य होहोइन अध्ययन गर्नुपर्छ । बस्तीयोग्य जग्गालाई मात्र प्लटिङको सिफारिस दिइन्छ । नगरपालिकाले खेतीयोग्य जग्गामा प्लटिङको सिफारिस गर्दैन । नगरपालिकाले बस्तीयोग्य जग्गाको यकिन गरेर सिफारिस गरेपछि मात्र नगर विकास प्राधिकरणले स्वीकृति दिने उनले बताए । तर, व्यवसायीले नगरपालिका र प्राधिकरणलाई बेवास्ता गर्दै सार्वजनिक सम्पत्तिको अतिक्रमण गरी अवैध रूपमा डोजर चलाएको स्थानीय बासिन्दाको गुनासो छ । खानेपानी स्रोत पुरिएको छ, सार्वजनिक बाटो अतिक्रमण भएको छ, स्थानीय ज्ञानबहादुर खत्रीले भने । नङखेलमा मात्र नभई जिल्लाको चारवटै स्थानीय तहमा सार्वजनिकपर्ति जग्गा अतिक्रमण तथा सडकको मापदण्ड मिचेर प्लटिङ गरिएका छन् । जनप्रतिनिधिहरू भने जग्गा विकास, प्लटिङ कार्यविधि तथा निर्देशिका बनाएको नाममा व्यापारीलाई मापदण्डविपरीत प्लटिङको मौन स्वीकृति दिइरहेका छन् । जनप्रतिनिधिकै आडमा भूमाफियाले सार्वजनिक जग्गा, सडक, राजकुलो, खोला मिचेर पर्खाल लगाउने, डोजर चलाउने काम गरेका छन्, सूर्यविनायक१० चित्तपोलका राकेश थापाले भने, सार्वजनिक जग्गामा जथाभावी डोजर लगाएर निजी बनाउँदा जनप्रतिनिधि चुप छन् । चाँगुनारायण र सूर्यविनायक नगरपालिकाको विभिन्न स्थानमा अव्यवस्थित जग्गा प्लटिङ बढ्दो छ । यसबारे सम्बन्धित निकायले अनुगमनसमेत गरेका छैनन् । सूर्यविनायक नगरपालिकाको जग्गा प्लटिङ कार्यविधि२०७४ र चाँगुनारायण नगरको जग्गा विकास निर्देशिका२०७४ विपरीत व्यवसायीले काम जारी राखेका छन् ।कार्यविधिअनुसार प्लटिङ गर्दा नक्साको आवेदन नगरपालिकामा दर्ता भएको मितिले सात दिनभित्र भवन इजाजत शाखाले स्थलगत सर्जमिन गर्नुपर्छ । त्यसपछि सम्बन्धित सँधियार र रोहवरमा वडा कार्यालयका प्रतिनिधि तथा अन्य सात व्यक्तिलाई समेत राखी नगरपालिकामा पेस गर्नुपर्छ । प्लटिङ गर्न इजाजतप्राप्त भएपछि सम्बन्धित व्यक्ति वा संस्थाले सम्बन्धित मालपोतनापी कार्यालयबाट नगरपालिकामा पेस गरेको उक्त प्लटिङ नक्साका आधारमा आधिकारिक फाइल नक्सा बनाई नगरपालिकामा बुझाउनुपर्छ । प्लटिङ इजाजत लिएपछि प्रस्तावित स्वीकृत नक्साबमोजिम बाटो, ढल, विद्युत् पोल, तार, कल्भर्ट, खुला जग्गा, हरियाली वृक्षरोपणसहितका सम्पूर्ण पूर्वाधार निर्माणको ५० प्रतिशत काम भएपछि नगरपालिकाका प्राविधिकले स्थलगत निरीक्षण गर्नुपर्ने उल्लेख छ । प्राप्त प्रतिवेदनका आधारमा मात्र जग्गा खरिदबिक्रीको सिफारिस प्रक्रिया अघि बढाइने कार्यविधिले निर्देश गरेको छ । तर, बाटोको चौडाइ, घुम्ती मोडको मापदण्डसमेत मिचेर व्यवसायीले प्लटिङ गरिरहेका हुन् । अव्यवस्थित प्लटिङ क्षेत्रमा घरबाटोको सिफारिस हुँदैन, सूर्यविनायक नगरपालिकाका नगरप्रमुख वासुदेव थापाले भने । अव्यवस्थित रूपमा स्वीकृति नै नलिई प्लटिङ भएको जग्गा खरिद नगर्न नगरपालिकाले आह्वानसमेत गरेको उनको भनाइ छ । काठमाडौं उपत्यका नगर विकास प्राधिकरण जिल्ला आयुक्तको कार्यालय भक्तपुरका अनुसार ०७५ कात्तिकसम्म ३७ स्थानमा निजी प्लटिङले स्वीकृति लिएका छन् । चालू आर्थिक वर्षमा भने कुनै निजी कम्पनी तथा व्यक्तिले जग्गा प्लटिङको स्वीकृति लिएका छैनन् ।"
कृषि अनुदान रोक्दै प्रदेश सरकार,"मकवानपुर (कास) प्रदेश ३ सरकारले कृषि क्षेत्रमा वितरण गर्दै आएको कृषि अनुदान रोक्ने भएको छ । अनुदानका विषयमा विवाद बढेसँगै सरकारले आगामी आर्थिक वर्षबाट अनुदान रोक्का गर्ने भएको हो । गत आर्थिक वर्षमा प्रदेश सरकारले एक अर्ब रुपैयाँ कृषि अनुदानका लागि विनियोजन गरेकोमा ६० करोड रुपैयाँ वितरण गरेको थियो । चालु आवमा प्रदेश ३ को भूमि व्यवस्था कृषि तथा सहकारी मन्त्रालयले अनुदानका लागि २ अर्ब २० करोड रुपैयाँ विनियोजन गरेको छ । मुख्यमन्त्री पौडेलले प्रदेश सरकारले वितरण गर्दै आएको कृषि अनुदान आगामी आर्थिक वर्षबाट बन्द गरिने र थप व्यवस्थित बनाएर लैजाने बताए । कृषि र पर्यटन क्षेत्रमा प्रदेश सरकारको लगानी धेरै रहेको छ । कृषिमा आत्मनिर्भर बन्न धेरै लगानी गरिरहेका छौं, उनले भने, अनुदान वास्तविक किसानसमक्ष नपुगेको, दुरुपयोग भएको जस्ता विषय चौतर्फी उठेपछि यस्तो निष्कर्षमा पुगेका हौं ।भूमि व्यवस्था कृषि तथा सहकारी मन्त्रालयका प्रवक्ता डा शरणकुमार पाण्डेका अनुसार दूध तथा नयाँ मोडलको कृषि कार्यका क्षेत्रमा उत्पादनका आधारमा वितरण गर्दै आइरहेको अनुदान बन्द नहुने प्रस्ट्याए । नयाँ फर्म, यान्त्रिकीकरण, सामूहिक खेती तथा अन्य क्षेत्रमा वितरण गरिँदै आएको अनुदान भने बन्द हुनेछ । उत्पादनमा आधारित कृषि अनुदान बन्दै हुँदैन । सीमान्तकृत, गरिब तथा बीउपुँजी नभएकालाई समूहमा बसेर काम गर्ने गरी अनुदान उपलब्ध गराउँछौं, उनले भने, पाँच लाख रुपैयाँभन्दा बढीको अनुदान भने आगामी आवबाट वितरण हुँदैन । व्यावसायिक रूपमा कृषि खेती गर्नेका लागि सरकारले करिब डेढ अर्ब रुपैयाँ बराबरको कोष बनाएर निर्ब्याजी रूपमा ऋण प्रवाह गर्ने र केही ब्याजमा समेत ऋण दिने व्यवस्थासहित कार्यविधि बनाउन लागेको मन्त्रालयले जनाएको छ । प्रवक्ता पाण्डेले व्यावसायिक कृषि खेती गर्नेलाई ५ लाखदेखि २० लाखसम्म निर्ब्याजी, २० लाखदेखि ५० लाखसम्म १ प्रतिशत ब्याजदर र ५० लाखभन्दा बढीका लागि २ प्रतिशत ब्याजदरमा ऋण दिने गरी मन्त्रालयले कार्यविधि तयार गरिरहेको छ ।"
कोटेश्वरको जाम हटाउन हनुमन्ते करिडोर,"भक्तपुर (कास) कोटेश्वरको जाम हटाउन हनुमन्ते करिडोर निर्माणलाई प्राथमिकता दिन प्रतिनिधिसभा विकास तथा प्रविधि समितिले सुझाव दिएको छ । समितिकी सभापति कल्याणीकुमारी खड्काको नेतृत्वमा सांसद महेश बस्नेत, अधिकारसम्पन्न वाग्मती सभ्यता एकीकृत समितिका पदाधिकारी र आयोजना कार्यान्वयन निर्देशनालयका पदाधिकारीलगायतको टोलीले निर्माणाधीन हनुमन्ते करिडोरको बुधबार अनुगमन गरेको थियो । कोटेश्वरको जामको प्रमुख विकल्प करिडोर भएको र समयसीमाभित्रै निर्माण सम्पन्न गर्न स्थानीयबासिन्दाले सहयोग गर्नुपर्ने समितिले निष्कर्ष निकालेको हो । अधिकारसम्पन्न वाग्मती सभ्यता एकीकृत समितिले करिडोर निर्माणको काम थाले पनि स्थानीयको अवरोधका कारण काम अघि बढ्न सकेको छैन । विवाद नभएका स्थानमा मात्र हाल पर्खाल लगाउने कार्य भएको छ । करिडोर निर्माणलाई प्राथमिकता दिन सूर्यविनायक र मध्यपुर थिमि नगरपालिकाले हनुमन्ते खोला किनारबाट दायाँबायाँ २ सय ५० मिटर जग्गा एकीकरण तथा बस्ती विकास गर्ने निर्णय गरेपनि छलफलमै सीमित छ । हनुमन्ते खोला किनारको जग्गा एकीकरणका लागि उपभोक्ता समिति गठनको चरण छ, मध्यपुर थिमिका नगरप्रमुख मदनसुन्दर श्रेष्ठले भने । समितिले करिडोर निर्माणसँगै चालू आर्थिक वर्षमा वातावरणीय सुधारका लागि दोस्रो र तेस्रो प्याकेजको प्रक्रिया थालनी गरेको छ । सल्लाघारी पुलदेखि मनोहरा नदी दोभानसम्म करिब ११ किलोमिटर दुरीमा करिडोर निर्माण गर्ने समितिको लक्ष्य छ । पहिलो प्याकेजमा राधेराधे पुलदेखि नयाँथिमि बालकोट पुलसम्मको २ दशमलव ८ किलोमिटर दुरीको कार्य गतवर्ष मंसिरदेखि थाले पनि जग्गा विवादले वैशाखबाट काम रोकिएको छ । करिडोर निर्माणका लागि ६९ करोड ७० लाख रुपैयाँको लागतमा पीएस गोल्डेन गुडसमानान्तर जेभीले जिम्मा पाएको समितिका उपप्रमुख इन्जिनियर योगेन्द्र चित्रकारले बताए । दोस्रो प्याकेजअन्तर्गत नयाँथिमि सुन्दरबस्ती बालकोट पुलदेखि कौशलटार पुलसम्मको करिब २ दशमलव ५ किलोमिटर र सल्लाघारी पुलदेखि राधेराधेसम्मको २५ किलोमिटर दूरी रहेको छ । यस क्षेत्रको निर्माण जिम्मा लामासमानान्तर जेभीले पाएको छ । करिब ५६ करोड ६० रुपैयाँ लागतमा ०७८ चैत्रसम्म निर्माण सक्ने गरी सम्झौता भएको समितिले जनाएको छ । त्यसैगरी, तेस्रो प्याकेजअन्तर्गत कौशलटारपुलबाट चक्रपथ जोड्ने गरी ठेक्का सम्झौता भएको छ । करिब ५५ करोड ८९ लाख रुपैयाँ लागतमा बन्ने हनुमन्ते खोला करिडोर निर्माणको तेस्रो प्याकेजको जिम्मा कालिका कन्स्ट्रक्सनले पाएको छ । करिडोर निर्माणसँगै कोटेश्वरको जाम हट्ने, खोला किनारको बस्ती व्यवस्थापनका साथै वातावरणीय सुधार हुने इन्जिनियर चित्रकार बताउँछन् ।"
सुरु भयो हात्ती महोत्सव,"चितवन (कास) हात्ती चढेर जंगल घुम्न देशविदेशका पर्यटक पुग्ने ठाउँ हो, सौराहा । यहाँ बिहीबारदेखि हात्ती महोत्सव सुरु भएको छ । महोत्सवमा छावाहरूले फुटबल खेलेको रमाइलो दृश्य पनि हेर्न पाइन्छ । हात्तीपोलो र हात्ती लम्काइ महोत्सवमा हुने रोमाञ्चक गतिविधि हुन् । माहुतेले यही बेला हात्तीलाई सिँगारेर प्रतियोगितामा ल्याउँछन् । हात्ती शृंगारसँगै अर्को रोचक प्रतियोगिता पनि हुन्छ, जसलाई आयोजकले हात्ती सुन्दरी प्रतियोगिता नाम दिएका छन् । सुरुका वर्ष हात्ती दौडका नाममा कार्यक्रम आयोजना हुन्थ्यो । पशु अधिकारकर्मीले विरोध गरेपछि अरू गतिविधि थपेर हात्ती महोत्सव भन्न थालिएको हो । पशु कल्याणसँग सम्बन्धित अन्तर्राष्ट्रिय संगठनले पनि हात्तीपोलो, छावाहरूको फुटबल र हात्ती लम्काइको विरोध गरेका छन् । तर, महोत्सवलाई हात्तीको स्वभावअनुकूल बनाउँदै ल्याएको आयोजकको दाबी छ । दुर्लभ जनावर हात्तीको संरक्षण होस् भनेर नै महोत्सवमार्फत महत्व दर्शाउन खोजेका हौं, क्षेत्रीय होटल संघ सौराहाका अध्यक्ष दीपक भट्टराईले भने । संघले क्रिसमस र अंग्रेजी नयाँ वर्षको सन्दर्भ पारेर १६ वर्षयता हरेक वर्ष महोत्सव गर्दै आएको छ । पहिले पाँच दिन हुँदै आएको महोत्सव यसपटक नौ दिनसम्म चल्नेछ । पुस १८ गते समापन हुँदा प्रदेश ३ सरकारले नेपाल भ्रमण वर्ष२०२० को औपचारिक आरम्भको घोषणा गर्नेछ । हात्तीसँग सम्बन्धित खेलका साथै डुंगा प्रतियोगिता, बिच भलिबल र गाडा शृंगार प्रतियोगिता पनि समावेश भएको खेलकुद समितिका संयोजक अञ्जन पाण्डेले जानकारी दिए । धेरैको चासो रहने हात्ती पिकनिक पुस १६ गते आयोजना हुनेछ । महोत्सवका गतिविधि देशविदेशमा रुचाइन थालेको र चासो लिएर हेर्ने पर्यटक बढेको संघका पूर्वअध्यक्ष सुमन घिमिरेले बताए । पूर्वप्रधानमन्त्री तथा नेकपाका अध्यक्ष पुष्पकमल दाहालले महोत्सव उद्घाटन गर्नुअघि थारू समुदायबाट झाँकी प्रस्तुत भएको थियो ।"
आमाको हत्या गराउने छोरीसहित ४ जनालाई जन्मकैद,"भक्तपुर (कास) जिल्ला अदालत भक्तपुरले प्रेमीसँग मिलेर आमाको हत्या गराउने छोरीसहित चारजनालाई जन्मकैदको फैसला गरेको छ । बिहीबार न्यायाधीश डा श्रीप्रकाश उप्रेतीको इजलासले छोरी ईश्वरी भट्टराई र हत्यामा संग्लन अरू तीन जनालाई जन्मकैदको फैसला गरेको श्रेस्तेदार घनेन्द्र अधिकारीले बताए । चाँगुनारायण नगरपालिका७ मा गत असार १५ गते आफ्नै छोरीले प्रेमीसँग मिलेर आमा ६० वर्षीया सावित्रा भट्टराईको हत्या गराएकी थिइन् । सिन्धुपाल्चोक इन्द्रावती गाउँपालिका५ बाँडेगाउँकी भट्टराई छोरीज्वाइँको घरमा बस्दै आएकी थिइन् । प्रहरीले हत्यामा छोरीकै संलग्नता पुष्टि गरेको थियो । उक्त घटनामा संलग्न ईश्वरीका प्रेमी सिरहाका मोहम्मद नौशाद, भारतीय नागरिक अर्जुनकुमार भनिने भोलाकुमार र मोहमद रइस पनि त्यहीबेला समातिएका थिए । ईश्वरीले १२ लाख रुपैयाँमा सुपारी दिएर आमाको हत्या गर्न लगाएको पुष्टि भएको छ । भक्तपुर प्रहरी प्रमुख प्रहरी उपरीक्षक सविन प्रधानका अनुसार प्रेमीसँग मिलेर ईश्वरीले आमाको हत्या गर्न भारतीय कन्ट्र्याक्ट किलर प्रयोग गरेकी थिइन् । छोरीको प्रेम सम्बन्धबारे आमाले थाहा भएकै कारण उनको हत्या भएको प्रहरीको भनाइ छ ।"
हेलिकप्टरबाट उद्धार गरिएकी सुत्केरी गम्भीर,"काठमाडौं (कास) दोलखाबाट हेलिकप्टरमार्फत उद्धार गरिएकी सुत्केरी सुष्मा श्रेष्ठ खड्काको थापाथलीस्थित प्रसूति गृहमा उपचार भइरहेको छ । चरिकोटस्थित प्राथमिक स्वास्थ्य केन्द्रमा सुत्केरी हुन जाँदा जटिलता देखिएपछि उनलाई हेलिकप्टरमार्फत उद्धार गरिएको थियो । महिला, बालबालिका तथा ज्येष्ठ नागरिकमन्त्री पार्वत गुरुङको पहलमा उनलाई काठमाडौं ल्याइएको हो । उनको आईसीयूमा राखेर उपचार भइरहेको प्रसूतिगृहका निर्देशक डा जागेश्वर गौतमले बताए । गाउँको स्वास्थ्य चौकीमै शल्यक्रिया गरी प्रसूति गराउँदा मुटुमा समस्या आएको रहेछ । अहिले उनलाई भेन्टिलेटरमै राखेर उपचार गरिरहेका छौं, उनले भने । शिशुलाई गाउँमै छोडेर उनलाई उपचारका लागि काठमाडौं ल्याइएको हो ।"
इनारमा खसेकी महिलाको उद्धार,भक्तपुर (कास) महानगरीय प्रहरी परिसर भक्तपुरको टोलीले इनारमा खसेकी महिलाको जीवितै उद्धार गरेको छ । बिहीबार बिहान भक्तपुर नगरपालिका९ दत्तात्रयस्थित करिब ३० फिट गहिरो इनारमा खसेकी ५४ वर्षीया रत्नमाया मानन्धरको उद्धार गरिएको भक्तपुर प्रहरी प्रवक्ता प्रहरी नायव उपरीक्षक कुमारविक्रम थापाले बताए । मानन्धरको पाटन अस्पतालमा उपचार भइरहेको छ ।
मोटरसाइकलसहित चोरीको गिरोह पक्राउ,"काठमाडौं (कास) महानगरीय प्रहरी वृत्त कीर्तिपुरले मोटरसाइकल चोरीमा संलग्न गिरोहलाई पक्राउ गरेको छ । १४ वटा मोटरसाइकलसहित मदनकुमार मोक्तान, सन्देश गोले, सोम सुनार, गणेश लामा, रिक्जेन मोक्तान, सन्दीप गुरुङ, भरत थापा क्षेत्री, इन्द्रबहादुर तामाङ, रक भन्ने विक्रम भुजेल, राजु पौडेल, सबिन तामाङ, आलु भन्ने समीर तामाङ पक्राउ रहेका हुन् । कीर्तिपुर, बलम्बु, सतुंगल, कालिमाटी, फर्पिङ, बाफललगायतका इलाकाबाट मोटरसाइकल चोरी उनीहरूले धादिङ, मकवानपुर, सिन्धुपाल्चोक, काभ्रे, नुवाकोटमा बिक्री गर्ने गरेका थिए । मंसिर १४ गते मदनकुमार मोक्तानसहित तीनजनालाई पक्राउ गरेर बा९४प ११४२ नम्बरको मोटरसाइकल बरामद गरेको र थप अनुसन्धानका क्रममा बुधबार अरू व्यक्ति समातिएको काठमाडौंका प्रहरी प्रवक्ता प्रहरी नायव उपरीक्षक होविन्द्र बोगटीले बताए । उनीहरूको साथबाट बा९४प ३६४५, बा७५प १७९४, बा६७प ६३६१, ज७प १५०६, बा८४प १०३३, बा९३प ३८४३, बा८०प ११३८ र बा५९प २०५६ नम्बरको मोटरसाइकल बरामद भएको छ । त्यसैगरी, महानगरीय प्रहरी वृत्त थिमिले चोरीको मोटरसाइकलसहित दुईजनालाई पक्राउ गरेको छ । चाँगुनारायण नगरपालिका२ दुवाकोट मोडमा जाँचका क्रममा कागजात नभएर भागेका बा८६प १४५० नम्बरको मोटरसाइकल चालक काभ्रे अनेकोट गाउँपालिका१ का मनराज तामाङ र मोटरसाइकलमा सवार रामेछाप दोरम्बाका अनिल तामाङ पक्राउ परेको वृत्त प्रमुख प्रहरी नायव उपरीक्षक शान्तिराज कोइरालाले बताए ।"
एपेक्स छात्रवृत्ति घोषणा,काठमाडौं (कास) राजधानीस्थित एपेक्स कलेजले छात्रवृत्ति घोषणा गरेको छ । स्थापनाको २० वर्ष पूरा गरेको कलेजले लोगो अनावरणसहित छात्रवृत्ति घोषणा गरेको हो । सन् २०२० मा भर्ना हुने विद्यार्थीलाई एपेक्स छात्रवृत्ति प्रदान गर्ने कलेजका प्राचार्य एलपी भानु शर्माले बताए ।
लुम्बिनीभित्रका विहारमा नियमन जरुरी,"गौतम बुद्ध जन्मथलो परिसरमा विदेशी मुलुकहरूले बनाएका झन्डै तीन दर्जन विहार र गुम्बाहरू नियमविपरीत गेस्ट हाउसका रूपमा सञ्चालन हुनु यहाँको पर्यटकीय विकासमा एउटा समस्याका रूपमा देखापरेको छ । बौद्ध धर्मावलम्बी र अन्य केही मुलुकलाई लुम्बिनी क्षेत्रभित्रै दिइएको जग्गामा निर्मित विहार र गुम्बाले आफ्नो देशका सयौं पाहुनालाई त्यहीं खानपान र बसोबासको सुविधा उपलब्ध गराउँदा नियममात्र मिचिएको छैन, स्थानीय पर्यटन व्यवसाय पनि प्रभावित भएको छ । नेपालले जुन प्रयोजनका लागि यी गुम्बाविहार बनाउन दिएको हो, उनीहरू त्यतिमै सीमित रहनुपर्छ । नेपाल सरकार र लुम्बिनी विकास कोषले आवश्यक नियमन गरी त्यहाँका विहारगुम्बाहरूको व्यावसायिक गतिविधिमा रोक लगाउन आवश्यक छ ।लुम्बिनी परिसरभित्र यसरी गुम्बाविहार बनाउन दिनुका केही उद्देश्य थिए बुद्ध जन्मस्थलमा प्रमुख बौद्ध मुलुकहरूको वास्तुकला र संस्कृति झल्कियोस्, लुम्बिनीको विकासप्रति उनीहरूले ऐक्यबद्धता जनाउन् र पर्यटकले पनि एकै ठाउँमा विश्वभरिका बौद्ध कलाबारे ज्ञान प्राप्त गर्न सकुन् । यस्तो एउटा गुम्बाविहारमा पाँच जना भिक्षु र त्यति नै सहायक बस्न पाउने नियम छ । तर एउटैमा ६७ सय जनासम्म पर्यटक राख्ने गरिएको छ । कतिपय देशले बनाएका विहार त हजारौं अट्ने क्षमताका छन् । यिनीहरूले शुल्क लिएरै आफ्ना देशका नागरिक राख्ने गरेका छन् । उसै त अपेक्षाअनुसार बास बस्ने गरी लुम्बिनीमा विदेशी पर्यटकहरू आएका छैनन्, जति आउँछन् तिनीहरू पनि सम्बन्धित देशकै विहारमा बस्ने गर्दा स्थानीय पर्यटन व्यवसायी मर्कामा पर्नु स्वाभाविकै हो । भित्रका विहारले सम्पूर्ण पर्यटकीय सेवा प्रदान गर्छन् स्थानीय यातायात सुविधा, पथ प्रदर्शक, खानपिन, बसोबास सबै । अपवादबाहेक कर्मचारी पनि आफ्नै मुलुकका राख्ने गरेका छन् । अधिकांशले चन्दाका रूपमा पर्यटकबाट सेवा शुल्क लिन्छन्, कतिले कोठाअनुसार असुल्छन् । यसै कारण लुम्बिनी भित्रिने पर्यटकबाट मुलुकले आर्थिक लाभ लिन सकिरहेको छैन । ध्यान तथा साधना गर्ने आध्यात्मिक थलो हुनुपर्ने विहारहरू होटल तथा लजमा परिणत हुनु कुनै पनि दृष्टिले उचित छैन । जब ती विहारको वातावरण होटलमय हुन्छ, तब आध्यात्मिक परिवेश पनि हराउँदै जान्छ । नियमविपरीत चलेका यस्ता गुम्बाविहारलाई अनुगमनको दायरामा ल्याउन जरुरी छ । लुम्बिनी परिसरबाहिर जति पनि सुविधासम्पन्न होटल छन्, आवश्यक परे थप निर्माण हुन सक्छन् । त्यसैले लुम्बिनीभित्रका गुम्बाविहारले पर्यटक राख्ने कार्यमाथि अविलम्ब रोक लगाउनुपर्छ ।स्थानीय व्यवसायीले यसबारे लुम्बिनी क्षेत्र विकास कोष, स्थानीय सरकार र संघीय मन्त्रीसमक्ष गुनासो गरे पनि सुनुवाइ भएको छैन । स्थानीयको आरोप छ, कोषका कर्मचारी र सम्बन्धित मन्त्रालयले चलखेल गरेर सयौं पर्यटक राख्न दिएका हुन्, यसबारे छानबिन हुनुपर्छ । विहारमा भएका क्रियाकलापबारे आवाज उठाउँदा सम्बन्धित देशका दूतावासले दबाब दिएको पनि सुनिन्छ, जुन सत्य हो भने त्यो सरासर गैरकूटनीतिक कदम हो । परराष्ट्र मन्त्रालयले यसबारे उनीहरूको ध्यानाकर्षण गराउनुपर्छ । विदेशीमात्र होइन, लुम्बिनी परिसरभित्र नेपालकै विभिन्न व्यक्ति र बौद्ध संस्थाका नाममा स्थापित गुम्बाले पनि पाहुना राख्ने गरेका छन् । बौद्ध दर्शनमा विहारबासलाई महत्त्व दिने गरिएकाले श्रद्धालुहरू लुम्बिनीभित्र बस्ने गरेको केहीको तर्क छ । यदि त्यस्तो हो भने विहार पनि त्यही प्रयोजनका लागि बनाउनुपर्ने हुन्छ, तर लुम्बिनीको मूल परिसर बाहिर । फेरि त्यस्तो विहारले आर्थिक कारोबार गर्ने भएपछि त्यसको हिसाबकिताब, कर, कामदार, श्रम स्वीकृति भिसा प्रयोजन सबै विषयमा ध्यान पुर्याउन आवश्यक छ । बौद्धमार्गी मित्र मुलुकलाई लुम्बिनीमा स्थान दिइनुपर्छ र ती देशबाट बढीभन्दा बढी पर्यटक भित्र्याइनुपर्छ । उनीहरूले आवश्यक आतिथ्य पनि पाउनुपर्छ । तर नीतिविपरीतको बसोबास अधिकार कसैलाई हुनु हुँदैन । यस्तो क्रियाकलापले स्थानीय पर्यटन व्यवसायीको आर्थिक कारोबारमात्र प्रभावित भएको छैन, राज्य पनि करको लाभबाट वञ्चित भएको छ । त्यसैले कोषले व्यापारिक प्रयोजनका लागि कसैलाई पनि नराख्न भनेर विहार सञ्चालकहरूलाई पत्राचार गरिसकेको भनिएको छ, अब त्यसको पालना गर्नगराउन लगाउनुपर्छ । आएजति पर्यटक विहारमै बस्ने, मुलुकले भने कुनै लाभ लिन नपाउने स्थिति रहनु हुँदैन ।"
व्यथित भारतको कथा,"हालै भारतले नागरिकता संशोधन ऐन ल्याएको छ । ऐन बन्दानबन्दै त्यसको विरोध सुरु भयो र बनेर आएपछि झनै चर्कियो । यस मामिलामा भारत त्यसै व्यथित थियो, व्यथा अझ थपियो । देशका विभिन्न भागमा भएका विरोधका क्रममा बीसभन्दा बढी मानिसको ज्यान गयो । विरोधको प्रारम्भ पूर्वोत्तर भारतको सबैभन्दा ठूलो प्रदेश असमबाट भयो र त्यो क्रम फैलिँदै देशव्यापी हुन पुग्यो । विशेष गरेर मुसलमान समुदायका धेरै मानिस सशंकित र विद्यार्थीहरू उद्वेलित भए । दिल्लीको जामिया मिलिया इस्लामिया र उत्तर प्रदेशको अलिगढ मुस्लिम विश्वविद्यालयका विद्यार्थीहरू सडकमा आए । ऐनविरोधी र पक्षधरबीच भनाभन भइरह्यो । सत्ताधारी भारतीय जनता पार्टी (भाजपा) विरोधी नेताहरूको व्यस्तता बढ्यो । भाजपालाई नङ्ग्याउने मौका यही हो भनेर उनीहरूलाई भ्याईनभ्याई भयो । यद्यपि असममा यसको विरोध हुनुपर्ने कारण र शेष भारतमा विरोध हुनु दुई पृथक् विषय हुन्, तथापि कतिपयले यसलाई एउटै भाँडामा हालेर मुछिदिए ।असममा यसलाई राष्ट्रिय नागरिक पञ्जीकरण (एनआरसी) सँग जोडेर हेरिएको छ, जसमा पञ्जीकरण हुन नसकेका जम्मा १९ लाखमा ११ लाख बंगलादेशबाट आएका बंगाली हिन्दु छन् । उनीहरूलाई नागरिकता दिँदा असमको मौलिक संस्कृति बिथोलिन्छ भन्ने एक थरी असमियाको जिकिर छ । त्यही जिकिरका चल्ते त्यहाँ विरोध भएको हो । तर शेष भारतको मुद्दा फरक छ । अब भारतमा परापूर्वदेखि बसेका मुसलमानलाई बस्न नदिइने भयो भन्ने अफवाह फैलाइएको छ । साथै यसमा पूर्वाग्रहको भूमिका पनि प्रचुर छ । हुने नै भयो, किनभने राजनीतिको खिचडी पकाउन यस्ता संवेदनशील मुद्दाले सल्काएको आगो निकै तेजिलो बल्छ ।आन्दोलित हुनेमध्येका कमैको मात्र ध्यान वास्तवमा ऐनमा के छ भन्ने यथार्थतर्फ गयो, गएको छ । मजबुनमाथि बहसभन्दा होहल्ला बढी भएको छ । माथि भनिएझैं कतिपयले भारतबाट मुसलमानलाई भगाउन यस्तो ऐन ल्याइयो भन्नसम्म भ्याए । यो ऐन किन ल्याइयो भन्ने विषयमा आआफ्नै कथ्य निर्माण भएÙ भाष्य रचिए । कसैले यसबाट भारत एकलधर्मीय राज्य बन्ने पूर्वाधार तयार गरिँदै छ भन्ने न्यारेटिभ खडा गरे त कसैले चाहिँ यसमा, पृष्ठभूमिका कारण, प्रधानमन्त्री नरेन्द्र मोदीको चरम हिन्दुत्ववादी गुप्त आग्रह देखे । यद्यपि यस ऐनमा त्यस्तो उपकरण देखिँदैन, तथापि जानिफकारहरू भन्छन् भारतमा धार्मिक आधारमा वर्गीकरण गरेर नागरिकता दिने भाषा यसपूर्व कहिल्यै प्रयोग भएको थिएन ।सम्भवतः आलोचकहरूले यसै वर्गीकरणलाई मोदीको गुप्त हिन्दु आग्रह भनेका हुन् । तर यहाँ के ध्यान दिनयोग्य छ भने, कथं यसमा त्यस्तो गुप्त आग्रह नै रहेछ भने पनि त्यसलाई अन्यथा भन्न मिल्दैन । किनभने यो ऐन भाजपाको चुनाव घोषणापत्रमा गरिएको वाचा थियो र एकमना सरकार बनाउने जनादेश पाएको दलले आफ्नो घोषणापत्रमा गरेको वाचा पूरा गर्छ भने त्यसलाई विधानतः विधिबाहिर गएको मान्न मिल्दैन । फेरि भाजपा त्यसै पनि उदारमना (लिबरल) पार्टी होइन, घोषित रूपमै हिन्दुत्व पक्षधर भारतको (कन्जर्भेटिभ) पार्टी हो र त्यसरी चिनिएरै उसले बहुमत पाएको हो । हिन्दु राष्ट्रवाद नै उसको मुख्य चिनारी हो ।निश्चय नै मोदी हिन्दुत्व पक्षधर हुन्, हुन्छन् नै । उनी राष्ट्रिय स्वयंसेवक संघ (आरएसएस) का उत्पादन हुन् । त्यसैले यसमा कुनै शंकै छैन । उनको लागे र सके उनले भारतलाई हिन्दु राज्य बनाउलान् पनि । तर अहिले ल्याइएको नागरिकता संशोधन ऐनको तात्पर्य त्यो होइन । यसले पाकिस्तान, बंगलादेश र अफगानिस्तानबाट धार्मिक प्रताडनाका कारण पलायन गरेर भारत पुगेका शरणार्थीहरूलाई नागरिकता दिने मार्गप्रशस्त गरेको मात्र हो । विदितै छ, पाकिस्तान, बंगलादेश र अफगानिस्तान इस्लामिक देश हुन् । तिनको राज्यधर्म नै इस्लाम हो । ती तीन देशबाट धार्मिक प्रताडनाका कारण विस्थापित हुनेलाई भारतीय नागरिकता दिने भन्ने मात्र यसले गरेको व्यवस्था हो । निश्चय नै यी तीन देश मात्र किन, अरू किन होइन भन्ने प्रश्न पनि उठेको छ र यसमा भाजपा नेताहरूको तर्क के छ भने, आजका यी तीन देशमा एक त कुनै बेला हिन्दुबौद्ध बाहुल्य थियो र मुसलमान आक्रमण र त्यसपछि तिनको शासनका क्रममा त्यहाँ व्यापक धर्मान्तरण भयो । हो पनि, बौद्धको त करिबकरिब सफाया नै भयो । पछि पनि त्यहाँ बेलायतको संयुक्त शासन थियो । यद्यपि अफगानिस्तान भने सन् १९१९ मै प्रत्यक्ष अंग्रेजी शासनबाट मुक्त भएको हो । भारतले भने त्यसपछि स्वतन्त्रताका लागि २८ वर्ष कुर्नुपरेको थियो, त्यो पनि भयावह विभाजनसहित । नागरिकता मुद्दा यथार्थमा सन् १९४७ मा भारत विभाजनले निम्त्याएको कहर हो । विभाजनमा लाखौं मानिस विस्थापित भए । यताका उता र उताका यता आए । त्यति बेलै यताउता हुनेहरूको तत्कालै समायोजन भयो । तर त्यसपछिका विभिन्न कालखण्डमा धार्मिक प्रताडनामा परेर विस्थापित लाखौं हिन्दु, सिख, जैन, बौद्ध, पारसी र क्रिस्चियनहरूको समायोजन हुन सकेको थिएन । पाकिस्तान, बंगलादेश र अफगानिस्तानबाट पछिल्ला विभिन्न कालखण्डमा विस्थापितहरूमध्ये धेरैजसो अत्यन्त दयनीय अवस्थामा छन् । उनीहरू भारतमा शरणार्थीको जीवन व्यतीत गरिरहेका छन् । यसर्थ तिनको भारतीय मूलधारमा समायोजनको मुद्दा लामो समयदेखि झुन्डिइरहेको, अल्झिइरहेको सत्य हो ।यद्यपि सन् १९५० मा स्वतन्त्र भारतका प्रथम प्रधानमन्त्री पण्डित जवाहरलाल नेहरू र तत्कालीन पाकिस्तानी प्रधानमन्त्री लियाकत अली खानबीच जो जहाँ बसेका छन्, तिनलाई नागरिक अधिकारसहित त्यहीँ बस्न दिने समझदारी भएको थियो । अर्थात्, पाकिस्तानमा रहेका विशेष गरेर हिन्दु लगायतका गैरमुसलमान उतै रहने तथा भारतमा रहेका मुसलमानहरू भारतमै रहने विषयमा दुवै पक्ष सहमत भएका थिए । तर तथ्यांकहरू के बोल्छन् भने, इस्लामिक पाकिस्तानले त्यो सहमतिको अनुपालन गरेन । अफगानिस्तानको हालत विश्वव्यापी रूपमा विदितै छ । जबर्जस्ती धर्मान्तरण र त्यसमा पनि विशेष गरेर किशोरी र युवतीहरूको अपहरण गर्ने एवं मुसलमान पुरुषसँग विवाह गराउने जस्ता आततायी प्रकरणहरूका कारण अधिकांश रैथाने हिन्दुहरू दुवै पाकिस्तान अर्थात् आजका बंगलादेश र पाकिस्तानमा टिक्न सकेनन् ।हालै भारतीय गृहमन्त्री अमित शाहले आजतक टेलिभिजनले आयोजना गरेको क्रार्यक्रममा दाबी गरेको तथ्यांकलाई मान्ने हो भने, विभाजनका बेला पश्चिम पाकिस्तानमा हिन्दु लगायत गैरमुसलमानहरूको संख्या २२ प्रतिशत थियो, जुन अहिले ३ प्रतिशतमा झरेको छ । उनी प्रश्न गर्छन्, १९ प्रतिशत कहाँ गए ? तिनीहरूमध्ये कतिपयलाई जबर्जस्ती मुसलमान बनाइयो भने धेरैजसो भागेर भारत आए । त्यस्तै, विभाजनका बेला पूर्वी पाकिस्तान (आजको बंगलादेश) मा हिन्दु लगायत गैरमुसलमानको संख्या ३२ प्रतिशत थियो, जुन अहिले ७ प्रतिशतमा झरेको छ । जबर्जस्ती धर्मान्तरण लगायतका प्रताडनाहरूका चल्ते बंगलादेशका धेरैजसो हिन्दु भारतमै आए र भारतका विभिन्न प्रान्तमा राज्यविहीन अवस्थामा बसिरहेका छन् । हाम्रो सन्दर्भमा यस विषयलाई यसरी बुझ्दा कसो होला ? जस्तै नेपाली मूलका मानिस जो भुटान, बर्मा, थाइल्यान्ड आदि देशहरूमा परापूर्वदेखि बसिआएका छन्, त्यहाँ उनीहरू प्रताडित हुन थाले, विस्थापित भए भने त्यति बेला नेपालले के गर्नुपर्छ ? भोलि अस्ट्रेलिया, संयुक्त राज्य अमेरिका, क्यानाडा, बेलायतमा स्थायी बसोबास गरिरहेका नेपालीहरू त्यहाँ बस्न नसक्ने अवस्था आयो भने तिनीहरू कहाँ जान्छन् ? तिनलाई नेपालले आश्रय त पक्कै दिनुपर्ला । मानिलिऔं, आश्रय दिएर वर्षौं बित्यो, तिनका सन्तान नेपालमै जन्मे, हुर्के । त्यति बेला हाम्रो मानवीय दायित्व के हुन्छ ? बर्मा, युगान्डा आदिबाट खेदिएर भारत पुगेकालाई भारतले त्यही दायित्व पूरा गर्दै पृथक् प्रावधानद्वारा धेरैपहिल्यै समायोजन र आफैमा समाहित गरेको थियो । हालको संशोधनमार्फत चाहिँ पाकिस्तान, बंगलादेश र अफगानिस्तानमा धार्मिक प्रताडना बेहोरेर भारतमा आएका मानिसप्रति लामो समयदेखि थाती रहेको विशेष दायित्व पूरा गरेको धारणा प्रकट गरिएको छ । जहाँसम्म हालको नागरिकता ऐनबाट मुसलमानलाई किन बाहेक गरियो भन्ने प्रश्न छ, पाकिस्तान, बंगलादेश र अफगानिस्तानको राज्यधर्म नै इस्लाम भएकाले त्यहाँ उनीहरूमाथि धार्मिक प्रताडना हुँदैन भन्ने जिकिर गरिएको छ । सन् १९४७ मा भारतको विभाजन नै धार्मिक आधारमा भएको हुँदा यो जिकिरलाई नकार्न सकिँदैन ।यस मुद्दालाई राम्ररी बुझ्न एक छिन पूर्वकालका घटनाहरूतर्फ फर्किनुपर्छ । यत्तिकै बुझिँदैन । वर्तमान भारत कुनै बेलाको समस्त भारतवर्ष होइन, त्यसको एउटा प्रखण्ड हो । सन् १९४७ पूर्व भारतको पश्चिम सिमाना इरानसँग जोडिएको थियो । आज हामी जसलाई भारत भनेर चिन्छौं, त्यो सन् १९४७ मा धार्मिक आधारमा विभाजित हिन्दु बहुसंख्यक भएको भारत हो । तत्कालीन अविभाजित भारतको एउटा ठूलो, मध्यभागीय हिस्सा । तत्कालीन भारतका मुसलमानहरूका नेता मोहम्मद अली जिन्नाले मुसलमानहरूका लागि भारतबाट छुट्याएको एउटा पृथक् देश, पाकिस्तानको परिकल्पना अघि सारेका थिए र अन्ततः अगस्ट १४, १९४७ मा उनको परिकल्पना साकार भएको थियो । भारतलाई तीन टुक्रामा चिरेर दुई देश बनाइएका थिए भारत र पाकिस्तान (पूर्वी र पश्चिम) । पूर्वी पाकिस्तानमा बंगाली मुसलमानको बाहुल्य एवं मूलतः पन्जाबीहरूको वर्चस्व भएको पश्चिम र बीचमा हिन्दु बाहुल्य भएको यो भारत बनेको थियो ।विभाजन भयो, तर त्यसपछि पनि मिल्यो भन्ने पटक्कै भएन । दक्षिण एसियाकै अस्थिरताको कारण बन्यो । विभाजनसँगै विश्वकै सबैभन्दा कहालीलाग्दो विस्थापन र लाखौंको नरसंहार भयोÙ सम्भवतः त्यति भयावह विस्थापन र विभाजनका कारण नरसंहार अहिलेसम्मकै अभिलिखित मानव इतिहासमै भएको छैन । लाहोरबाट दिल्ली आउने रेलगाडी क्षतविक्षत मृत शरीरहरू लिएर आउँथे । कराँची जाने रेलगाडीमा विरलै मानिस ज्युँदै पुग्थे । देश धर्मका आधारमा टुक्रिनुको पीडा त्यसै पनि असह्य थियो । तर त्यससँगै भएको लाखौंलाख मानव विस्थापनको प्रतिध्वनि आजसम्म छ । त्यसैको प्रतिध्वनि हो भारतको वर्तमान नागरिकता संशोधन ऐन । त्यसैका प्रतिध्वनि हुन् हिन्दुमुसलमान कटुता, धार्मिक उन्माद तथा भारत र पाकिस्तानबीच कहिल्यै नसकिने युद्धजन्य अवस्था । निरन्तरको व्यथा ।"
राष्ट्रिय लज्जा,"अखबार र समाचारप्रति जेल छँदादेखि रुचि र लगाव राख्ने हाम्रा प्रधानमन्त्रीले के सरकारका विषयमा भएका आलोचनात्मक टिप्पणीहरू, सरकारले गरेका गल्तीहरू भने पढ्दैनन् ? वा पढेर पनि थाहा नपाएझैं गरेका हुन् ? मैले अखबारहरू पढेकै छैन । यसर्थ मलाई केही पनि थाहा नै छैन भनेर जनतालाई भन्दा के नेपाली जनताले पत्याउलान् त प्रधानमन्त्रीज्यू ? यस्ता कुतर्क आएमा त्यसले आफ्नो नैतिक र बौद्धिक फतन त गर्छ नै आम जनमानसमा आफू हास्यको पात्रसमेत बनिन्छ भन्ने कुरा प्रधानमन्त्री लगायत सबै नेताले बेलैमा बुझ्दा राम्रो होला । ओलीकै अध्यक्षतामा भएको गोकर्ण रिसोर्टको निर्णय र अनियमितताबारे विगत १२ दिनदेखि नेपालका सबै अखबारहरूमा समाचार आउँदा पनि प्रधानमन्त्री ओली रसरकारको प्रवक्ताले आजसम्म एउटा पनि सफाइ नदिनुले उनीहरू यो देश र जनताप्रति कत्तिको जिम्मेवार रहेछन् भन्ने प्रश्न उठाएको छ । यस घटनाले ओली र उनको पार्टीको शाख निकै गिराएको छ । नैतिक प्रश्न उठाएको छ । त्यो के भने जुन देशको सरकार प्रमुख नै भ्रष्टाचारजन्य कार्यमा संलग्न रहन्छन्, त्यो देशका जनता कसरी सुखी र सम्पन्न हुन सक्छन् ? भ्रष्टाचार गर्ने उद्देश्यले नीतिगत रूपमै ऐन, कानुन र बोर्डहरू संशोधन गर्नु, मन्त्री र बोर्ड सदस्यहरू फेर्नु र कुनै प्रतिस्पर्धा नै नगराई राष्ट्रको सम्पत्ति आफ्नो स्वार्थ गाँसिएको व्यक्तिलाई दिनु नीतिगत भ्रष्टाचारको उच्चतम नमुना हो । यस्तो कार्य प्रधानमन्त्री र उपप्रधानमन्त्री तहबाटै हुनुजस्तो राष्ट्रिय लज्जाको विषय अरु कुन होला ? गोपाल देवकोटा, जोरपाटी काठमाडौं"
गोठ भत्काएर मात्र हुन्न,"भत्काइए ६० छाउगोठ खबर पढेपछि छाउप्रथाको लेखाजोखा गर्न बाध्य हुनुपर्यो । अछाम जिल्लाको सन्दर्भलाई लिएर समाचार प्रकाशित भए पनि छाउ बार्ने परम्परा ६ र ७ नं प्रदेशका अधिकांश पहाडी र हिमाली जिल्लाहरूमा रहेको पाइन्छ । यो विषयले दशकौं अघिदेखि हल्लाखल्ला मच्चाएको र मनभित्रको छाउ हाउगुजीजस्तो बनिरहेको छ । अझसम्म निराकरणका ठोस उपाय अवलम्बन गरिएका छैनन् । अछाममा मात्र १० वर्षयता १४ जना किशोरी तथा महिलाको छाउगोठमै मृत्यु भइसकेको, १० वटा स्थानीय तहका ९१ वडामा छाउप्रथा कायमै रहँदा पनि स्थानीय तहमा समस्या यथावत छन् । यता मंसिर १५ गते राति अछामको साँफेबगर नगरपालिका३ सिद्धेश्वरमा २१ वर्षीया पार्वती बुढा रावतको छाउगोठमा मृत्यु भएपछि क्रोधित बन्दै जनप्रतिनिधि र सरोकारवालाहरूले पार्वतीले छाउ बार्न प्रयोग गरेको गोठसहित ६० वटा छाउगोठ भत्काएका छन् । रिसको झोँकमा डाङडाङडुङडुङ गर्ने, भित्तामा लात्तीमुड्की बजार्ने, होहल्ला मच्चाउने अनि पछि गएर छाउप्रथा अन्त्य भएको घोषणा गर्ने, यस्तो हास्यास्पद शैलीले संस्कारजन्य गतिविधिको अन्त्य हुनसक्छ र ? भुवनेश्वर शर्मा, चन्द्रागिरि२, काठमाडौं"
प्रवृत्तिको अन्त्य कहिले ?,"२०७४ सालको संघीय निर्वाचनपछि एउटामात्रै राजनीतिक दलले सरकार बनाउन सक्नेगरी बहुमत प्राप्त गर्यो । पटकपटक सरकार फेरिइरहने प्रक्रियाबाट वाक्क भएका नागरिकले केही राहत पाएको महसुस गरे, तर सोचेजस्तो हुन सकेन । ५ वर्षका लागि बनेको सरकार भए पनि त्यसका भित्री पार्टपुर्जालाई फेरिरहनुपर्ने बाध्यता आइपर्यो या नेतृत्वले आफ्नो स्वार्थ पूरा गर्न त्यसलाई फालिदियो, त्यो अन्तर्यको कुरा भयो । यद्यपि सरकारको निरन्तरता कायम रहन सकेन । विशेषगरी राजनीति र सत्ता सहयात्राको क्रममा ठूला भनिएका दलहरू अगुवा भए पनि दुई तिहाइ मत पुर्याउन र सरकार गठनका लागि साना भनिएका दलहरूको भूमिका महत्त्वपूर्ण रहँदै आएको छ । केपी शर्मा ओली नेतृृत्वको सरकारमा नेकपाको बहुमत भए पनि दुई तिहाइ भने छैन । संसदको दोस्रो ठूलो दल कांग्रेस प्रतिपक्षमा भएसँगै नेकपालाई दुई तिहाइका लागि अन्य दलसँगको सहकार्य जरुरी पर्छ । त्यसका लागि कि राजपा कि समाजवादीको साथ नेकपालाई चाहिन्छ । समाजवादी पार्टी सरकारबाट बाहिरिएसँगै अब नेकपाको सहयात्रा यसै पनि राजपासँग हुन जरुरी छ । जसका लागि उसले राष्ट्रियसभा निर्वाचनका लागि भन्दै राजपासँग दुईबुँदे सहमति गरिसकेको छ भने समाजवादी बाहिरिएसँगै राजपालाई सरकारमा आउन बाटो खुल्ला भएको छ । आफ्नो राजनीतिक स्वार्थका लागि कहिले कुनै दल त कहिले कुनै दललाई काखी च्याप्ने र स्वार्थ पूरा भएपछि सहयात्री दललाई हेप्ने प्रवृत्तिको अन्त्य कहिले होला खोइ ? सुजन देवकोटा, पालुङटार४, गोरखा"
फाइदा हेरेर सहयोग लिनुपर्छ,"यदि दुइटै मित्र दाउमारा निक्ले भने तेस्रो मित्र खोज्नैपर्छ । हाम्रो केसमा तेस्रो मित्र अमेरिका बाहेक अरू हुनै सक्दैन । सामरिक हिसाबले सहयोगीको हिसाबले साथै उसको आफ्नै रणनीतिक सफलताको लागि पनि हाम्रोलागि अमेरिकालाई बीचमा घुसाउनैपर्छ । हामी सबैलाई थाहै छ, ७० को दशकमा फिलिपिन्सले अमेरिकी सहयोग नपाएको भए छिमेकीबाट कहिल्यै पूर्ति हुन नसक्ने क्षति बेहोर्नुपर्थ्यो । बीआरआईबाट पनि फाइदा लिने र अमेरिकी सहयोग पनि सहस्र स्वीकार्ने, भारतसंँगको परनिर्भरतालाई सकेसम्म छिमेकीकै आडमा घटाउँदै आफ्नो अस्तित्व कायम राख्ने रणनीति लिनुपर्छ । त्यसका लागि पुराना कूटनीतिज्ञको सहयोग अपरिहार्य छ । केदारनाथ त्रिपाठी, बूढानीलकण्ठ, काठमाडौं"
एम्बुलेन्समैत्री सहर,"राजधानी काठमाडौं सबैको सहर अनि केन्द्र । भिडभाड अनि कोलाहल । राजधानीको व्यस्त सडकमा एम्बुलेन्सको कथा र व्यथालाई बेवास्ता गर्ने हामी जनता । अत्यावश्यक सेवामा पर्ने एम्बुलेन्स सेवा नाम मात्रको भइदिन्छ । उपत्यका बाहिरबाट बिरामी बोकेर जब एम्बुलेन्स काठमाडौं प्रवेश गर्छ, सवारीको चाप अनि सडक समस्या बनिदिन्छ । अझ एम्बुलेन्सलाई भन्दा हतार हुने र चाँडै जानुपर्ने मानसिकताबाट ग्रसित हाम्रो बिरामी बोकेको सवारीलाई दोस्रो प्राथमिकता राखिदिने विडम्बनापूर्ण व्यवहार हुन्छ । साइरन र हर्न बजेपछि एम्बुलेन्सलाई पहिला जान दिने पाठ सायद हामीले सिक्न जानेनौं वा चाहेनौं । हाम्रो एक मिनेटले बिरामीको जीवन जोगिन सक्छ । यसबारे हामीले सोच्ने चेष्टा अहिलेसम्म गरेनौं । जानीनजानी हाम्रै कारण धेरैको ज्यान एम्बुलेन्समै वा अस्पातल पुग्न नै नपाई बाटोमै जान्छ । सडकभरि सवारी नै सवारी देखिन्छन् । एम्बुलेन्स ओझेलमा पर्छ, बाटो पाउनै मुस्किल । ट्राफिक प्रहरीलाई पनि सवारीको चापलाई व्यवस्थापन गर्न चुनौतीपूर्ण छ । गर्भवती महिलाको सवालमा यस्तो अवस्थामा आमा र बच्चा दुबैको मृत्यु भएको समाचार बेलाबेला सुनिन्छ । सिकिस्त बिरामीको सवालमा यसले झन् ठूलो समस्या निम्त्याइरहेको छ । न त हाम्रो सडक एम्बुलेन्समैत्री बन्न सक्यो, न हामीले एम्बुलेन्सलाई सडकमा पहिलो प्राथमिकताको निम्ति सोच्न सक्यौं । तसर्थ सम्बन्धित निकाय र हामी स्वयम् यस्ता विषयमा गम्भीर हुन जरुरी छ । प्रमोदकुमार पौडेल, कलंकी, काठमाडौं"
पिच गरेको एक सातामै खाल्डा,"सडक विस्तारको सवालमा विगतको तुलनामा अहिले गाउँगाउँमा सडकहरू बन्ने क्रम धेरै बढेका छन् । सुगमदेखि दुर्गमसम्मका जिल्लाहरूमा सडक विस्तारका काम धमाधम अगाडि बढिरहेका छन् । गाउँगाउँमा मोटरसाइकल, बलेरो जिप जताततै कुदेको देखिन्छ । यसले गाउँका मानिसहरूलाई यातायातको पहुँचमा पुर्याउन सहयोग गरेको छ । यातयातको सुविधा भए पनि अधिकांश सडकको अवस्था राम्रो छैन । ग्राभेल गरेका सडकहरू साँघुरा छन् भने पिच गरेका सडकहरूमा पनि जताततै खाल्डैखाल्डा छन् । सडकको गुणस्तरीयतामा सम्बन्धित पक्षले ध्यान दिएको पाइँदैन । सडक पिच भयो भनेर खुसी हुनुपर्ने अवस्था पनि छैन, अहिले । किनभने धेरैजसो सडक पिच भएको करिब महिना दिनजति भएपछि सडकमा खाल्डा पर्न थाल्छन् । खाल्डा सडकले गर्दा राजधानीमा पनि सवारी दुघर्टना बढिरहेका छन् । आखिरी कुनै सडक पिच गरेको एक महिनामा नै खाल्डा पर्छ, पिच उप्किन थाल्छ भने यसमा कुन पक्षको दोष छ ? ठेकेदारको दोष हो कि ? दोषी इन्जिनियर हुन् कि ? गोविन्द विक, बुनपा१२, कपन, काठमाडौं"
ल्होसार गुरुङको मात्रै ?,"गुरुङ समुदायको मुख्य पर्व तमू ल्होसार नजिकिँदै छ । विडम्बना, देशभरका गुरुङ समुदाय भने राष्ट्रिय बिदाको मागसहित सडक आन्दोलनमा छन् । संविधानको धारा १८ को उपधारा (१) मा सबै नागरिक कानुनका दृष्टिमा समान हुनेछन्, कसैलाई पनि कानुनको समान संरक्षणबाट वञ्चित गरिने छैन भनी उल्लेख छ । उपधारा (३) मा राज्यले नागरिकहरूका बीच उत्पत्ति, धर्म, वर्ण, जात, जाति, लिंग, आर्थिक अवस्था, भाषा, क्षेत्र, वैचारिक आस्था वा यस्तै अन्य कुनै आधारमा भेदभाव गरिने छैन भन्ने लेखिएको छ । यस विपरीत सरकारले तमू ल्होसार लगायत अन्य आदिवासी जनजातिका पाँच चाडपर्वलाई दिइँदै आएको सार्वजनिक बिदा गत वर्षदेखि खारेज गरी तत्तत् समुदायलाई चिढ्याउने काम गरिरहेको छ ।सरकारले २०७६ का लागि सार्वजनिक गरेको १४ दिने बिदा तालिकामा दसैंलाई पाँच, तिहारलाई तीन, माघे संक्रान्तिलाई एक र महाशिवरात्रिलाई एक गरी सातदेखि दस दिन बिदा हिन्दु धर्मावलम्बीका लागि छन् भने, बाँकी चार दिन नयाँ वर्ष, मजदुर दिवस, बुद्ध जयन्ती र संविधान दिवसका लागि छन् । गत जेठ २२ गते सरकारले मुस्लिम समुदायको ईद पर्वमा अकस्मात् सार्वजनिक बिदा दियो । योसहित १५ दिन सार्वजनिक बिदा दिएको सरकारले आदिवासी जनजाति समुदायको पर्वलाई सम्बन्धित जाति, समुदाय र क्षेत्रमा मात्रै सीमित गरिदियो । संविधान देशको मूल कानुन हो । कानुनभन्दा माथि कोही हुँदैन । तर नेपाल यस्तो देश हो, जहाँ कानुनभन्दा माथि राज्यसत्ता छ, जसले संविधानको मर्मविपरीत कुनै एउटा जाति, भाषा र समुदायलाई अँगालेर अरूलाई दोस्रो दर्जाको नागरिकसरह व्यवहार गर्छ ।राज्यको यस्तो व्यवहार संविधानको धारा ४ मा उल्लिखित नेपाल धर्मनिरपेक्ष, समावेशी, लोकतन्त्रात्मक, समाजवाद उन्मुख, संघीय लोकतान्त्रिक गणतन्त्रात्मक राज्य हो भन्ने भावना विपरीत छ । के यहाँका आदिवासी जनजातिका भाषा, धर्म, संस्कृति सम्बन्धित समुदायका मात्रै हुन् ? तमू ल्होसार गुरुङको मात्रै हो ? कि दसैं, तिहार र शिवरात्रि मान्ने समुदाय मात्रै यो राज्यका नागरिक हुन् ? यो लेख लेखिरहँदा क्रिसमसको दिन थियो । आधा विद्यार्थी विद्यालय आएनन् । आएकामध्ये पनि माथिल्लो कक्षाकाले क्रिसमसको उल्लासमा राम्रोसँग पढेनन् । कक्षा ६ का विद्यार्थीहरूले भने स्वस्फूर्त रूपमा कक्षाकोठाभित्रै क्रिसमस ट्री सजाए, केक काट्ने कार्यक्रम तय गरी प्रधानाध्यापकलाई बोलाए । तर उनी गएनन् । केही शिक्षकले पनि सुनेको नसुन्यै गरे । समाज परिवर्तनको संवाहक भनिने धेरै शिक्षकले क्रिसमसको शुभकामना त दिएनन् नै, सम्मानका साथ दिएको केक पनि नखाई फिर्ता गरेछन् । जब म पाँचौं पिरियडमा कक्षामा गएँ, विद्यार्थीहरूले मलाई घेरे, टिचर, पढाउने बेलामा हामीलाई सामाजिकमा, नेपालीमा नेपाल बहुजातीय, बहुभाषिक, बहुधार्मिक मुलुक भन्ने, दसैंको बेलामा ह्वाइट बोर्डमै लेखेर भए पनि शुभकामना दिने अनि आज क्रिसमसमा चाहिँ किन शुभकामना नदिने ? उनीहरूले प्रश्नमाथि प्रश्न थप्दै गए, आज क्रिसमसमा हामीलाई बिदा नदिने, भोलिको सूर्यग्रहणको बिदाचाहिँ किन दिने (विद्यालयले अकस्मात् जाडो बिदाबाट कटौती हुनेगरी बिदा दिएको थियो) ? साना बालबालिकाका यस्ता प्रश्न सामान्य थिएनन् ।हामी कल्पना गरौं, एकाघरका दुई दाजुभाइमध्ये बाबुले जेठो छोरोलाई दस धुर जग्गा दिए, तर कान्छोलाई एक धुर पनि दिएनन् भने कान्छो चुप लागेर बस्छ ? उसले आफ्नो अधिकार माग्छ कि माग्दैन ? माग्दा अधिकार पाए त ठीकै, नपाए त्यसबाट उब्जने परिस्थिति कस्तो हुन्छ ? अहिले तमूहरूले गरेको सडक आन्दोलनको अवस्था ठ्याक्कै यस्तै छ ।यहाँ एक थरी जमात आदिवासी जनजातिको बिदा मागलाई समृद्धिको बाधकका रूपमा व्याख्या गरेर थाक्दैन । अर्को थरी जमात यस्तो छ, जो सुने पनि नसुनेझैं गरी राज्यको यस्तो विभेदप्रति खुलेर बोल्न चाहँदैन । यहाँसम्म त ठीकै थियो, तर आदिवासी जनजातिकै मतबाट सत्तारोहण गरेका नेताहरूसमेत चुपचाप बसिदिनु जस्तो गैरजिम्मेवारी अर्को के हुन सक्छ ? यो देश बन्नुबनाउनुमा अरू समुदायको जति नै योगदान गुरुङ समुदायको पनि छ । तर जब ल्होसार नजिकिन्छ, गुरुङ समुदाय ल्होसारको उल्लास बिर्सेर सडक आन्दोलनमा आउन बाध्य हुन्छन् । गुरुङहरूले मात्र एक दिन तमू ल्होसारमा राष्ट्रिय बिदाको माग गरेका हुन्, ताकि उनीहरूले एक प्रदेशबाट अर्को प्रदेशमा रहेका आफन्तजनसँग शुभकामना आदानप्रदान गर्दै खुसियालीका साथ ल्होसार मान्न पाऊन् । सबैलाई तमू च्यु (मुसा) ल्होसारको आशिमला !"
एमसीसी र नेकपाको राष्ट्रवाद,"अबको विकल्प एमसीसीबारे जतिसुकै अतिरञ्जित टिप्पणी र अति राजनीतीकरण गरिए पनि अब जारी अधिवेशनबाट अनुमोदन (आवश्यक परे संशोधनसहित) गर्नुभन्दा अर्को श्रेष्ठ विकल्प छैन । अनुमोदन नगरिए नेपालको राष्ट्रिय तथा कूटनीतिक विश्वसनीयतामाथि गम्भीर प्रश्नचिह्न खडा हुनेछ । अहिलेको कम्युनिस्ट सरकार चीनमुखी भएको तथा चीनमैत्री विदेशनीति अनुसरण गरेको विश्लेषण गर्दै अमेरिकाले नेपालप्रति आशंकापूर्ण दृष्टि लगाएको छ । यदि संसदबाट अनुमोदन नभएर एमसीसी कार्यान्वयन भएन भने अमेरिकासंँग सम्बन्ध थप चिसिन सक्छ । यही कारण पश्चिमा दाताराष्ट्रहरूसंँग समेत सम्बन्ध राम्रो नभएर वैदेशिक सहयोगमा निर्भर नेपालको अर्थतन्त्रमा पनि प्रत्यक्ष असर पर्नेछ । नेकपा र दाहालले दाबी गरेजस्तै एमसीसी नेपालको हितमा छैन भने कूटनीतिक संवादमार्फत समाधान गर्न सकिन्छ वा एक महिनाको सूचना दिएर रद्द पनि गर्न सकिन्छ । गत हप्ता श्रीलंका सरकारले पनि एमसीसी सम्झौता पुनरवलोकन गर्न उच्चस्तरीय समिति गठन गरेको छ । त्यसैले संवादमार्फत समस्या समाधान गर्ने कि धुम्बाराही, बालुवाटार र सिंहदरबारमा राष्ट्रवादी रोइलो गर्ने ?ट्वीटर :"
साझा यातायातको विद्युतीय लक्ष्य,दीक्षित साझा यातायात सहकारीका अध्यक्ष र तुलाधर कार्यकारी प्रमुख हुन् ।
मुस्ताङ चिनाउने ४३ चित्र,"उपल्लो मुस्ताङमा १५ औं शताब्दीमा बनेको छोइदे गुम्बा जीर्णोद्धार गर्नुपर्ने भइसकेको छ । जीर्णोद्धार गर्दा दुरुस्तै बनाउन पहिलेको आकारप्रकार चाहिन्छ । लोमान्थाङ छोसेरका छिरिङ फोन्जो गुरुङले गुम्बाको चित्र दुरुस्तै उतारेका छन्, रंगको माध्यमबाट । मुस्ताङको प्राचीन सभ्यता, ऐतिहासिक स्थल झल्किने चित्रकला बनाउन उनी माहिर छन् । उनै छिरिङले बनाएका मुस्ताङ चिनाउने कलाको प्रदर्शनी बुधबारदेखि पोखरामा सुरु भएको छ ।मुस्ताङको पर्यटन, संस्कृति र सम्पदाको प्रवर्द्धन गर्न उनी एकल चित्रकला प्रदर्शनीमा उत्रिएका हुन् । लेकसाइडको होटल बाराहीमा ३ दिनसम्म प्रदर्शनी चल्नेछ । प्रदर्शनीमा ४३ चित्र समेटिएका छन् । उपल्लो मुस्ताङका लोमान्थाङ उपत्यका, नाम्ग्याल उपत्यका, छोर्तेन गुम्बा, निफग गुम्बा, चराङ गुम्बा, लोमान्थाङ राजदरबारका चित्र उनले कोरेका छन् । मुक्तिनाथ, झारकोट, कागबेनीलगायत तल्लो मुस्ताङका पर्यटकीय स्थललाई पनि छुटाएका छैनन् । बाजा बजाउँदै गरेका भिक्षु, गहनाले सजिएकी मुस्ताङी महिला, वृद्धवृद्धाको पोट्रेटलाई क्यानभासमा उतारेका छन् । ३८ वर्षीया उनी एक्रेलिक, तेल र मिक्स मिडियामा काम गर्छन् ।सानैदेखि उनको चित्रकलामा दिल बस्यो । गुम्बामा कोरिएका थाङ्का देख्दा उनी खुबै चाख मान्थे । पोखरामा ५ कक्षासम्म मात्रै पढे । मन थाङ्कातिरै तानियो । छोसेर फर्किएर ल्हाक्पा लामासँग चित्रकला सिके । केही समय चित्रकलामै रमाए । गाउँका युवा धमाधम विदेश गएको देखेपछि उनमा पनि रहर पलायो । कोरिया भासिए । चार वर्ष जिन्स कम्पनीमा काम गरे । अर्कैको अधीनमा काम गर्न उनको मन कत्ति मानेन । चित्रकलामा रमाउन नपाएको छटपटीले उनलाई नेपाल फर्कायो । नेपाल आएपछि उनले काठमाडौंमै चित्र कोर्न थाले । आफ्नै गाउँठाउँलाई चिनाउने चित्र बनाए । बिक्री पनि हुन थाल्यो । अहिले उनी मासिक १२ लाख रुपैयाँ चित्रकलाबाटै आम्दानी गर्छन् । बौद्धमा उनको आफ्नै ग्यालरी छ ।आफ्नै देशमा केही गर्न सकिन्छ भनेर अरू युवालाई हौसला दिन चित्रकलामा होमिएँ, १७ वर्ष चित्रकलामा बिताएका उनले भने, आफ्नो कला, सीप नेपालमै प्रयोग गर्न सकिन्छ भन्ने यो एउटा उदाहरण पनि हो । उनको प्रयासलाई साथीहरूले पनि उत्तिकै सघाएका छन् । यसअघि दुईपल्ट एकल चित्रकला प्रदर्शनी गर्दा साथी, आफन्त, छरछिमेकले खुबै सहयोग गरे । उनले ०७५ तचैतमा काठमाडौंमा एकल चित्रकला प्रदर्शनी गरिसकेका छन् । गत जेठमा उनले छोसेरकै ऐतिहासिक झोङ गुफामा एकल प्रदर्शनी गरे ।सोखको रूपमा सुरु गरेको कलाकारिताले व्यावसायिकता पाएकोमा उनी फुरुङ्ग छन् । उनी मुस्ताङमा रहेका युवा कलाकार पनि अगाडि आउँन् भन्ने चाहन्छन् । मभन्दा पनि राम्रा कलाकार मुस्ताङमा छन्, उनी भन्छन्, उनीहरूले पनि व्यावसायिक रूपमा अगाडि बढ्न जरुरी छ । नेपाल भ्रमण वर्ष २०२० को छेकोमा गरिएको चित्रकला प्रदर्शनीले मुस्ताङलाई चिनाउन भूमिका खेल्ने उनको आशा छ ।"
एक दिन मिस वर्ल्ड जितिन्छ,"मिस वर्ल्डको मञ्चमा उभिँदा मिस नेपाल अनुष्का श्रेष्ठलाई एउटै कुराले पिरल्यो म खास अग्ली पनि छैन, कतै यो भीडमा हराउने पो हो कि ? १ सय ११ देशका सुन्दरी एक से एक अग्ला थिए । अनुष्काको कद ५ फिट ५ इन्च । हुन त मञ्चमा उनीभन्दा होचाहरू पनि थिए । उनको आँखा भने अग्लामा नै पुग्थ्यो । तर पनि विश्वभरका नेपालीले दिएको माया अनि साथ ऊर्जाको स्रोत बन्यो । त्यो बेला लाग्यो । सबैभन्दा अग्लो नभए पनि, सबभन्दा चिटिक्क नदेखिए पनि मैले हार्नुहुन्न, अनुष्काले सम्झिन्, देशको प्रतिनिधित्व गर्दै थिएँ । स्पोर्टस्मा केही गर्न सकिएन । ट्यालेन्ट राउन्डमा अघि बढ्न सकिएन । टप मोडलमा पनि अगाडि बढिएन । अब कसरी नेपाललाई देखाउने त ? त्यसपछि उनले प्रस्तुतिमा कतै सम्झौता गरिनन् । मिस वर्ल्डको मञ्चमा नेपाललाई गौरवान्वित बनाइन् । एउटा मात्रै होइन, दुईवटा अवार्ड नेपालको पोल्टामा पर्यो ब्युटी विथ पर्पस र मल्टिमिडिया अवार्ड । सबै सुन्दरीको मुखमा नेपाल मल्टिमिडिया अवार्ड घोषणा गर्नुअघि त उद्घोषकले सोधेका थिए, कसले जित्यो होला त यो अवार्ड ? सबै सुन्दरीले एउटै आवाजमा नेपाल भन्दा मञ्च गुन्जयमान भएको थियो । त्यो बेला अनुष्का आफ्नो टिमको काम देखेर निकै गर्विली बनेकी थिइन् । किनकि यो अवार्डका लागि अनुष्का नै योग्य रहेको ठान्थे सुन्दरीहरू पनि । ब्युटी विथ पर्पस पनि आस गरिएकै अवार्ड थियो उनका लागि । अनुष्का जोसँग कुरा गर्दा पनि आफ्नो प्रोजेक्टकै विषयमा कुरा गर्थिन् । अधिकांशले उनको उद्देश्यलाई मन पराएका थिए । भिडियोमा तिम्रो काम देखिन्छ अनुष्का यस्तै प्रतिक्रिया दिन्थे सुन्दरीहरू । अनुष्कालाई नेपालीहरूले गरेको माया देखेर कति त लोभिन्थे उनीसँग फोटो खिच्न । तिमी भएको फोटो हाल्यो भने हाम्रो फलोअर पनि बढ्छ । तिमीलाई त नेपालीले धेरै माया गर्दो रहेछ । तिमी नभएको फोटोमा पनि नेपाल, नेपाल भनेर कमेन्ट गर्छ मख्ख पर्दै सुनाइन् । अस्ट्रेलियाको दुःख अस्ट्रेलियामा रातदिन खटिरहँदा अनुष्काले कहिल्यै आफू कुनै दिन मिस नेपाल हुन्छु भनेर सोचेकै थिइनन् । मिस वर्ल्डमा सहभागी हुने त परको कुरा । अहिले पाएको उपलब्धिको पछाडि अस्ट्रेलियाकै जीवन भोगाइले सिकाएको उनी बताउँछिन् । आज जे जति छु, पाँच वर्षसम्म अस्ट्रेलियामा गरेको पढाइ, काम अनि त्यहाँको जीवनले सिकाएको कुरा नै हो, उनले भनिन् । उनी अस्ट्रेलियामा ५ वर्ष बसिन् । १२ कक्षा सकेर अस्ट्रेलिया पुगेकी उनले ३ वर्षमा ब्याचलर सकिन् । संघर्ष थियो । आर्थिक जोहो गर्न म्याकडोनाल्डमा काम गरिन् । अस्ट्रेलियाको व्यस्त सेड्युलमा उनको सिफ्ट कहिले बिहानको ६१० त कहिले रातको ६१० हुन्थ्यो । निद्रा मारेर मिहिनेत गरिन् । निदाउन लाग्ने बेला ए उठ्नेबेला भयो कि भनेर चनाखो हुनुपर्ने दिन पनि थियो । त्यही भएर ४४ घण्टाको इन्स्टलमेन्टमा सुत्नुपर्थ्यो, उनले दुःखका दिन सम्झिन् । त्यो बेला उनको अगाडि दुईवटा बाटा थिए । दुःखी भएर जीवन जिउने, कि त वर्तमान स्विकारेर अघि बढ्ने । उनले व्यस्त जिन्दगीमा रमाउन सिकिन् । पढ्न थालेको १ महिनामा नै बैंकमा काम पाइन् । त्यतिबेला युरोप गएर ३ महिनाको इन्टर्नसिप गर्ने अवसरसमेत पाइन् । युनिभर्सिटीबाट युरोप गएर इन्टर्नसिप गर्ने नेपालीमा उनीमात्रै थिइन् । मिहिनेत अनि लगतनशीलताले नै छोटो समयमै उनले अस्ट्रेलियोको व्यस्त जिन्दगीमा आफूलाई स्थापित गराइन् । निद्रा मारेर मिहिनेत गर्नुपर्दा जिन्दगी देखेर वाक्कै भएकी पनि थिइन् उनी । किन गर्दै छु म यो । किन यहाँ आएँ ? किन खानु नपर्ने दुःख आएर खाएँ भन्ने पनि हुन्थ्यो । जीवनमा मानिस जहाँ पुग्छ केही न केही कारणले पुग्दो रहेछ । त्यही भएर दुःख पर्दा रमाउन सक्नुपर्दो रहेछ, उनी सकारात्मक सुनिन्छिन् । राम्रै चलिरहेको थियो उनको जिन्दगी । तर, यतिका वर्ष देशबाट बाहिर रहँदा उनको मनमा देशमा केही प्रभावशाली गर्नुपर्छ भन्ने भइरह्यो । त्यसैले अस्ट्रेलिया छोडेर नेपाल फर्किन् । आम नेपालीले सोचेको जिन्दगी जिइरहँदा किन नेपाल ? एकजना व्यक्तिले भन्नुभएको थियो, लुक फर योर नेक्स्ट प्रब्लम । मलाई एकदम रमाइलो लाग्यो यो कुरा । हामी सधैं एउटा समस्या समाधान भएपछि अर्को समस्या खोज्दै हिँड्दो रहेछौं । युनिभर्सिटीमै सजिला काम गर्थें । त्यसपछि बैंकमा रुचाएँ । किनभने मलाई अर्को चुनौती चाहिएको थियो, नेपाल फर्कंदाको समय सम्झिन् । अनुष्का कहिल्यै आफैंमा सीमित हुन चाहिनन् । त्यसैले नेपाल आएर आफ्नो प्रतीभा देखाइन् । अनि जितिन् मिस नेपालको ताज । हरेक निर्णयमा परिवारको साथ पाइन् । तिमी आफू सक्षम छौं भने विश्वमा जहाँ पनि काम गर्न सक्छौं, उनका बुबा उनलाई भन्ने गर्थे, अस्ट्रेलिया पढ्न पठाएको अस्ट्रेलियामा नै सीमित हुन होइन । परिवारको साथ सहयोगले नै आज विश्वमा नेपाल प्रतिनिधित्व गर्न सक्ने भएको अनुष्का बताउँछिन् । पछिल्लो समय अनुष्काले पूर्व मिस नेपाल शृंखला खतिवडाले पाएको कभरेज नपाएको भनेर आलोचना पनि भयो । तर उनी भने यसबारे आफूलाई केही थाहा नभएको बताउँछिन् । मलाई यसबारे थाहा छैन । होला पनि, नहोला पनि । नाप्ने कुनै माध्यम छजस्तो लाग्दैन । यति हो मैले आफ्नोतर्फबाट सक्दो गरें, उनले भनिन्, सायद राम्रो काम गर्दै गएँ भने त कभरेज पक्का भइहाल्छ । मिस वर्ल्ड पो सकिएको हो त काम त कहाँ सकिएको छ त । यदि चर्चा कम भएको हो भने मैले आफूले मिहिनेत गर्न नपुगेर भएको होइन भनेर म विश्वस्त छु । जति सफल हुनु थियो त्यति त भइहाल्यो । उनी अब उनको प्रोजेक्टलाई अगाडि बढाउने योजनामा छिन् । यसपालिको मिस वर्ल्डमा अश्वेत अनुहार विजेता भइन् । कतिले यसलाई सुन्दरताको मानक फेरिएको भनेर पनि चर्चा गरे । उनी भने सुन्दरताको मानक एकनासको नरहेको बताउँछिन् । सुन्दरताको मानक त कुनै एक छँदै थिएन । व्यक्तिव्यक्तिमा फरक सुन्दरताको परिभाषा हुन्छ । यसपालिको नतिजाले ठूलो परिवर्तन नै ल्याएको जस्तो त लाग्दैन । उहाँ योग्य हुनुहुन्थ्यो अनि जित्नुभयो । फरक रंग, कद, शरीरको बनोट सबै रूपरंगको व्यक्तिलाई राम्रो र सुन्दर देख्नु त राम्रो हो नि, उनले भनिन् । अनुष्का समाज सेवामा नै समर्पित हुन चाहन्छिन् । कति मिस नेपाल सुरुमा फिल्म नखेल्ने कुरा गर्छन् । पछि फिल्मतिरै पुगिरहेका हुन्छन् । अनुष्का भने आफू कहिल्यै फिल्म क्षेत्रमा नजाने बताउँछिन् । जतिजना फिल्मलाइनमा आवद्ध हुनुभयो । उहाँहरू पहिल्यैदेखि त्यता जान चाहनुहुन्थ्यो । उहाँहरूले गर्नु पनि भयो । म निर्धक्क भन्न सक्छु, म अन क्यामेरा चाहिँ जाँदिन होला । रुचि पनि छैन, उनले भनिन् । नेपालले मिस वर्ल्डमा भाग लिएको निकै भइसक्यो । तर, आजसम्म कुनै नेपालीले विश्व सुन्दरीको ताज जितेका छैनन् । हामी कमजोर भएर ल्याउन नसकेको जस्तो मलाई लाग्दैन । कहिलेकाहीँ आफ्नो सय प्रतिशत अरूको सय प्रतिशतभन्दा कम हुन जान्छ । त्यसमा समयभाग्यले पनि फरक पार्छ । सायद यसपालि पनि अरूको शतप्रतिशत अलि बेसी भयो कि, उनले जवाफ दिइन् । थपिन्, हाम्रो देशले कोही पनि प्रतिनिधि त्यो मञ्चमा जान्छौं भने शतप्रतिशत सहयोग गर्नुपर्छ । कुनै दिन हाम्रो शतप्रतिशत अरूको भन्दा धेरै हुन्छ । हामी कुनै पनि वर्ष असफल भएका छैनौं । क्राउन पनि पक्कै आउला ।"
सुम्निमा साँझमा सागर सरी,"आउँदै हुनुहुन्छ, चिरपरिचित उनै राजेशपायल राई । उद्घोषकको घोषणा नै काफी थियो, रंगीन माहोललाई ऊर्जा थप्न । सेतो कोट, कालो पाइन्ट, कालो जुत्ता अनि गलामा हरियो गलबन्दी भिरेका राई इज किङ अर्थात् गायक राजेशपायल राई स्टेजमा उत्रेका मात्र के थिए, ताली र हुटिङको गडगडाहाटले हल नै गुन्जियो । उसो त मोहाल पहिलै रंगीन थियो । केवल, प्रतीक्षा थियो त राजेशपायल राईको । लगत्तै उनी यसरी गुन्जिए सागर सरी चोखो माया, तिमीलाई दिउला,यो ज्यानले साथ दिए, तिमीसँगै जिउला,तिम्रो नभई मरेछु भने, अर्को जुनी लिउलाराईको स्वरले मन्त्रमुग्ध मोहाल थप रोमाञ्चित हुँदै नाचगानमा उत्रिएको थियो । क्रिसमस इभको न्युयोर्कको मंगलबारे रात, जाडोले कठ्यांगि्रँदै गर्दा, ज्याक्सन हाइटको बेलारुजभित्रको नेपाली माहोल तात्दै थियो । सयौं आप्रवासी नेपाली भीडमा भर्सटाइल सिङ्गर राईले एकपछि अर्को प्रस्तुति गर्दै गर्दा, गेटबाट दर्शकहरू भित्रिने क्रम पनि जारी थियो । किरात राई सोसाइटी अफ अमेरिकाले गरेको सुम्निमा साँझ को एघारौं संस्करणमा गायक राईले मंगलबारको रातलाई यसरी थप रोमान्टिक बनाए सर सर, माया, वर वर,फिका फिका, मेरो जीवनमा, मायाको रंग भरहरेक अंग्रेजी वर्षको अन्त्यमा गरिँदै आएको सुम्निमा साँझ मा स्थानीय कलाकारहरूले पनि विभिन्न खाले सांगीतिक प्रस्तुति दिएका थिए । साकेला नृत्य, लोक गीत एवं आधनिक गीत र नृत्यहरू प्रस्तुत गरेका गरिएको थियो । कार्यक्रमलाई दुई भागमा बाँडिएको थियो । पहिलो सत्रमा संयुक्त राष्ट्रसंघका लागि नेपाली स्थायी नियोग प्रमुख अमृत राईले दीप प्रज्ज्वलन गर्दै सांगीतिक उद्घाटनको कार्यक्रम गरेको थिए । दोस्रो सत्र, पूर्णतः सांगीतिक मोहालमा केन्द्रित थियो ।"
प्रिन्ट मेकिङमा व्यस्त,"कालो रंगको जिन्क प्लेटमा परम्परागत रुपमा घरमै तयार गरिने रक्सी बनाउने भाँडाको स्केच निखार्दै थिइन् सोनी राई । कालो जापानी मसीले कालै पृष्ठभूमि बनाएको उनको प्लेटमा सियोले खोपेर बनाइएको स्केच देखिन्छ । प्रविधिको विकाससँगै हराउँदै गएको नेपाली परम्परागत मौलिक भाँडाहरूको महत्व झल्काउन सोनीले प्रिन्ट मेकिङको साहरा लिएकी हुन् । यो कलाको एउटा माध्यम हो । भाँडामा उनले विम्बात्मक रूपमा रक्सीका विभिन्न ब्रान्डको नाम उल्लेख गरेकी छन् ओल्ड दरबार, खुकुरी रम, गोर्खादेखि विदेशी ब्रान्डसम्म । रसायन हालेर विभिन्न उद्योगहरूबाट उत्पादन गर्ने रक्सीहरूले स्थानीय परम्परागत रक्सी र भाँडालाई समेत विस्थापन गरेकोप्रति व्यंग्य कसेकी हुन् उनले । बुधबारदेखि बबरमलस्थित नेपाल आर्ट काउन्सिलमा सुरु प्रिन्ट मेकिङ वर्कसप २०१९ मा चित्रकार राई लगायत ४४ जना स्रष्टा प्रिन्ट मेकिङ माध्यममा धर्म, संस्कृति र परम्परा उतार्न व्यस्त छन् । कोही उड कटलाई खोपिरहेका छन् भने कोही स्केच गरिसकेको काठमा पेपर राखी त्यसैमा वास्तविक चित्र उतार्न । नेपाल ललितकला प्रज्ञा प्रतिष्ठानको चित्रकला विभाग र प्रिन्ट मेकिङ नेपालले गरेको कार्यशालामा अनिल मचामसी, साकार खड्गी, विद्यामान तामाङ, अमन महर्जन, तारा तामाङ, तिशा श्रेष्ठ, सुजिता महर्जन, टासी लामा, संगीता घिमिरे, सन्तोष सिग्देल, जगदीश लामालगायतका चित्रकार एकअर्काका अनुभवसमेत साट्दै छन् । चित्रकार विद्यमानले ग्रामीण भेगमा मोटरबाटोको विकाससँगै हराउँदै गएको माहुरीलाई चित्रमा उतार्ने जमर्को गरेका छन् । त्यस्तै तिसाले नेवारी समुदायमा पूजा गर्दा प्रयोग गरिने बत्ती बाल्ने दियो जस्तै सुकुन्डालाई उड कट प्रिन्ट निकाल्न प्रयासरत थिइन् । उडकट प्रिन्टमा बहुरंगको चित्र बनाउन थुप्रै तहमा प्रिन्ट गरेपछि मात्र वास्तविक चित्रको आकार र रूप आउने उनले बताइन् । सुकुन्डाको सिंगो स्वरूपलाई निकाल्न उनले ७८ पटक प्रिन्ट गरिसकेकी थिइन् । अन्तिम लेयरसम्ममा पनि आफूले सोचेको जस्तो चित्रको स्वरुप नआउन सक्ने उनले बताइन् । कार्यशालामा चित्रकार अनिल, साकार, अमन सँगसँगै बसेर चित्र तयार गर्ने त्यही प्रक्रियामा तल्लीन देखिन्थे । प्रिन्ट मेकिङ माध्यममा एउटै भन्दा बहुरंगमा चित्र उतार्न कठिन हुने अनिलले बताए । भने, सिंगल कलरमा निकाल्न खोपेको उडकटमा कलर राखी एकैपटकमा प्रिन्ट गरेर चित्र बन्छ । प्रिन्ट मेकिङलाई परम्परागत विधा मानिए पनि २०५० को दशकको सुरुवातीतिर भित्रिएको यो विधा अहिले निकै फस्टाउँदै गएको देखिन्छ । विश्वविद्यालयको पाठ्क्रममा समेत समेटिएको यस विधालाई निरन्तरता दिँदै चित्रकला प्रदर्शनी गरिरहेका थुप्रै चित्रकारहरू अघि बढिरहेका छन् । उमाशंकर शाह, सीमा शाह, रागिनी उपाध्याय, सम्झना राजभण्डारी लगायतका चित्रकारहरूले प्रिन्ट मेकिङका अगुवा हुन् । मौलिक चित्रकलाको विधाका साथै संस्कृति र परम्परा झल्काउने गरि कार्यशाला सुरु गरिएको प्राज्ञ तथा चित्रकला विभाग प्रमुख सुषमा राजभण्डारीले जनाइन् ।"
फिलिपिन्समा आँधी,"मनिला (एजेन्सी) फिलिपिन्सको मध्यक्षेत्रमा आएको विनाशकारी आँधीका कारण कम्तीमा १६ जनाको ज्यान गएको छ । फानफोन आँधीका कारण देशको मध्यक्षेत्रका भौतिक संरचनामा ठूलो क्षति पुगेको अधिकारीहरूले जनाएका छन् । बीबीसीका अनुसार २ सय किलोमिटर प्रतिघण्टाको गतिमा आएको आँधीका कारण सयौं घरहरू ध्वस्त भएका छन् भने हजारौंमा विद्युत् सेवा अवरुद्ध भएको छ । अधिकारीका अनुसार कैयौं मानिस हराइरहेका छन् भने हजारौं मानिस उद्धारको प्रतीक्षामा छन् । गत मंगलबार हल्का वर्षा गराएको आँधीले बुधबार साँझ क्रिसमस मनाइरहेका मानिसलाई दुःख दिएको थियो । आँधीले बिहीबार वितण्डा मच्चाउनुअघि ५८ हजार मानिसलाई सुरक्षित स्थानमा सारिएको थियो । स्थानीय सञ्चारमध्यमका अनुसार कम्तीमा १५ हजार मानिस जोखिममा छन् । उक्त क्षेत्रमा डुंगाहरू सञ्चालनका गर्न नसकिएपछि उद्धार कार्यमा कठिनाइ भएको जनाइएको छ । फिलिपिनो अधिकारीका अनुसार आँधीका कारण इलोइलो र कापिज प्रान्त नराम्ररी प्रभावित भएका छन् । फिलिपिनो समाचार संस्था एबीएससीबीएन नेटवर्कका अनुसार आँधीका कारण घर डुबानमा परेपछि अग्लो स्थानमा जाने क्रममा एउटा परिवार बगेको थियो । इलोइलो प्रान्तमा कम्तीमा १२ जना मानिस हराइरहेको एबीएससीबीएनले जनाएको छ । फिलिपिन्स रेडक्रसका अध्यक्ष रिचार्ड गोर्डनले भने, आँधीका कारण धेरै मानिसको ज्यान गएको छ, कतिपय खाना र सुरक्षितका बासस्थानको पर्खाइमा छन् । उनका अनुसार दुवै प्रान्तका अधिकांश घरमा अवरुद्ध भएको खानेपानी तथा विद्युत् सेवा सुचारु गर्न कम्तीमा एक साता लाग्ने देखिएको छ । त्यसैगरी, लोकप्रिय पर्यटकीय टापु बोराके आँधीका कारण निकै क्षतिग्रस्त भएको जनाइएको छ । कोरियाली पर्यटक जुङ बायुङजुनका अनुसार उक्त क्षेत्रमा घुम्न जाने पर्यटक उत्रने कालिबो विमानस्थल नराम्ररी प्रभावित छ । सबै सडकहरू अवरुद्ध छन् । सुचारु गर्ने प्रयास भइरहेको छ, उनले भने । ताक्लोबन सहरमा आँधीका कारण उत्पन्न तीव्र गतिको हावासँगै आगलागी फैलिएको बीबीसीले उल्लेख गरेको छ । उक्त सहरको जनसंख्या २ लाख २० हजार रहेको छ । त्यसैगरी, आँधीले सान जोसे सहरमा समेत क्षति पुर्याएको छ । अधिकारीका अनुसार तटीय क्षेत्रका संरचना तथा माछा मार्ने डुंगाहरू क्षतिग्रस्त बनेका छन् । फानफोन ले सन् २०१३ मा आएको अत्यन्तै विनाशकारी आँधी हैयानको बाटो पछ्याएको एएफपीले जनाएको छ । हैयानका कारण कम्तीमा ७ हजार ३ सय जनाको ज्यान गएको थियो । यो हैयानको सानो भाइजस्तो छ । यसले त्यसको तुलनामा कम क्षति पुर्याएको छ, तर बाटो उही पछ्याएको छ, पश्चिमी भिसायाजको विपद् विभागका सूचना अधिकारी सिन्डी फेररले भने ।"
विवादमा तानिए भारतीय सेनाप्रमुख,"भारतका भावी चिफ अफ डिफेन्स स्टाफ का रूपमा हेरिएका सेनाप्रमुख विपिन रावत राजनीतिक अभिव्यक्तिका कारण फेरि विवादमा तानिएका छन् । यही डिसेम्बर ३१ मा अवकाश पाउन लागेका रावत बिहीबार दिल्लीमा आयोजित एक कार्यक्रमा विवादास्पद नागरिकता संशोधन ऐन र राष्ट्रिय नागरिक पञ्जीकरण (एनआरसी) का सम्बन्धमा गरेको टिप्पणीका कारण विवादमा तानिएका हुन् । उनको पछिल्लो टिप्पणी पदीय मर्यादाको खिलाफमा भएको भन्दै सार्वजनिक रूपमा आलोचना भएको छ । रावतले बिहीबार नागरिकता संशोधन ऐन र एआरसीलाई लिएर भइरहेको देशव्यापी विरोध प्रदर्शनप्रति संकेत गर्दै आगजनी र हिंसा फैलाउने भीडको नेतृत्व गर्ने नेता हुन नसक्ने बताएका हुन् । जनतालाई सही बाटोमा डोर्याउने मात्र नेता हुन् । गलत बाटोमा डोर्याउने नेता होइनन्, जुन विश्वविद्यालय र कलेजका विद्यार्थीलाई हेर्दा देखिन्छ । जुन तरिकाले भीडलाई उनीहरूले सहर र गाउँमा हिंसा र आगजनीका गर्न उक्साएका छन् त्यो नेतृत्व होइन, रावतले भनेका छन् । रावतको भनाइ नागरिकता संशोधन ऐन र एनआरसीको विरोधमा विगत तीन सातादेखि देशव्यापी रूपमा भइरहेको प्रदर्शनप्रति लक्षित रहेको थियो । प्रदर्शनका क्रममा हालसम्म २५ भन्दा बढीको ज्यान गइसकेको छ भने ठूलो मात्रामा सार्वजनिक सम्पत्तिको क्षति भएको छ । खासगरी, उत्तरप्रदेशमा गत शनिबार र आइतबार भएको प्रदर्शनमा चर्को हिंसा भएको थियो । भारतीय सञ्चारमाध्यमका अनुसार ती दुई दिनमा प्रदर्शकारी र प्रहरीबीचको भिडन्तमा उत्तरप्रदेशमा मात्र २० भन्दा बढीको मृत्यु भएको छ । आन्दोलनकारी र विपक्षी दलले प्रहरीमाथि अमानवीय ढंगले प्रदर्शनकारी र सर्वसाधारणमाथि कारबाही गरेको समेत आरोप लगाएका छन् । तर, सरकारी पक्षले भने प्रहरीले आत्मरक्षाका लागि गोली चलाएको र प्रदर्शनकारीले कानुन हात लिएर हिंसाजन्य कार्य गरेको आरोप लगाएको छ । आफ्नो सार्वजनिक अभिव्यक्तिका कारण रावत विवादमा आएको यो पहिलो घटना भने होइन । आफ्नो तीनवर्षे कार्यकालमा बेलाबखत राजनीतिक र अन्य विवादित अभिव्यक्तिका कारण रावतले सार्वजनिक आलोचना खेप्नुपरेको थियो । एक वर्षअघि महिलाहरू सेनामा फौजी भूमिकाका लागि योग्य नभएको टिप्पणी गरेपछि रावतको सार्वजनिक सञ्जालमा चर्को आलोचना भएको थियो । एक टेलिभिजन अन्तरवार्तामा रावतले सेनाहरू प्रायः साना गाउँहरूबाट आउने गरेको र उनीहरूले महिलालाई आफ्नो कमान्डर मान्न नसक्ने बताएका थिए । साथै उनले यदि लडाइँमा महिला सैनिक मारिएको खण्डमा भारतीय समाजले अझै पनि लडाइँको क्षेत्रबाट महिलाहरूको शव फर्केको दृश्यलाई सामान्य रूपमा लिन नसक्ने बताएका थिए । रावतको उक्त टिप्पणीलाई लैंगिक विभेदको संज्ञा दिएर सामाजिक सञ्जालमा चर्को विरोध गरिएको थियो ।"
घरविहीनलाई नेपालीको सहयोग,"लन्डन (कास) गोर्खा मेमोरियल फन्ड यूकेका अध्यक्ष तथा पूर्व काउन्सिलर धन गुरुङले बेलायतका घरविहीनलाई क्रिसमस तथा नयाँवर्षको अवसरमा भोज खुवाउनुका साथै लत्ताकपडा वितरण गरेका छन् । गुरुङले बेलायतको फोकस्टन क्षेत्रका १४ जना घरविहीनलाई शुभकामनासहित खाना र कपडा उपलब्ध गराएका हुन् । जाडो बढिरहँदा आफ्नो क्षेत्रका गरिब जनताको मुहारमा खुसी ल्याउन सानो प्रयास गरेको हुँ, गुरुङले भने, सबै मिले ससानो सहयोगले पनि समाजमा परिवर्तन ल्याउन सकिन्छ भन्ने लाग्छ । खाना तथा लत्ताकपडा वितरणमा फोकस्टन टाउन मेयर ज्याकी मिडको पनि उपस्थिति थियो । त्यसैगरी, नेपालीद्वारा सञ्चालित मोर्गेज एवं वित्तीय सेवा प्रदायक ए स्टार फाइनान्सियल सोलुसन्स् यूके ले पनि घरविहीनलाई सहयोग गरेको छ । संस्थाले सोमबार साँझ आफ्नो ८ औं वार्षिकोत्सव समारोहमा घरबारविहीनहरूको हितमा कार्यरत संस्था इलिङ सुप किचनलाई ६ सय ७० पाउन्ड (करिब १ लाख नेपाली रुपैयाँ) प्रदान गरेको हो ।"
नागरिकता ऐनप्रति अधिकारकर्मीको चिन्ता,"नयाँदिल्ली (कास) नागरिकता संशोधन ऐन र त्यसको विरोधमा विगत तीन सातादेखि भारतमा भइरहेको विरोध प्रदर्शनप्रति दक्षिण एसियाका प्रतिष्ठित अधिकारकर्मी, विश्लेषक, पत्रकार तथा लेखकहरूले चासो व्यक्त गरेका छन् । बिहीबार एक वक्तव्य जारी गर्दै उनीहरूले नागरिकता संशोधन ऐन विभेदकारी भएको भन्दै त्यसप्रति असहमति र चासो व्यक्त गरेका छन् । कुनै पनि धर्मनिरपेक्ष मुलुकले स्वदेशी हुन् वा विदेशी कुनै पनि नागरिकलाई धर्मका आधारमा विभेद गर्नु अस्वीकार्य हो, दक्षिण एसियाली स्वतन्त्र नागरिकका नाममा जारी वक्तव्यमा भनिएको छ । वक्तव्यमा शान्ति र आपसी समझदारीका लागि प्रयास गर्नुपर्ने पछिल्लो कानुनले बेला दक्षिण एसियाली मुलुकहरूमा भूराजनीतिक विभाजनलाई थप गहिरो बनाउने जोखिम रहेको समेत उल्लेख गरिएको छ । त्यसैगरी, देशव्यापी रूपमा लागू गर्ने घोषणा गरिएको राष्ट्रिय नागरिक पन्जीकरण (एनआरसी) लाई लिएर पनि उनीहरूले गहिरो चासो जनाएका छन् । उनीहरूले भारतका लागि बरु सामाजिक न्यायलगायतका अन्य मुद्दाका तुलनामा नागरिकताको विषय प्रमुख समस्या नरहेको दाबी गरे । यस्ता कार्यक्रमले विशेषगरी भारतको धर्मनिरपेक्ष संविधानको छहारीमुनि बस्दै आएका करिब २० करोडभन्दा बढी मुस्लिमका लागि भयानक परिस्थिति सिर्जना गनर्ज्ञ सक्नेमा समेत उनीहरूले चिन्ता व्यक्त गरेका छन् । वक्तव्यका हस्ताक्षरकर्ताले भारत सरकारका यस्ता कदमले आर्थिक विकास र समानताको योजनामात्र नभई सम्पूर्ण दक्षिण एसियाका नागरिकमाथि पनि नराम्रो असर पर्नेसमेत जनाएका छन् । कमजोर भारतले मानवताका लागि प्रमुख चुनौतीका रूपमा देखिएका आवणिक सशस्त्रीकरण, जलवायु संकट, उच्च प्रविधियुक्त निगरानी तथा प्रदूषणको मार सामना गर्न सक्दैन, वक्तव्यमा भनिएको छ । उनीहरूले भारत सरकारको अफगानिस्तान, पाकिस्तान र बंगलादेशका हिन्दु, जैन, क्रिस्चिय र शिख शरणार्थीलाई नागरिकता दिने तर, प्रताडना खेपिरहेका मुसलमानमध्येका पनि ठूलो संख्यामा रहेका अहमेदिया, सिया, हजारा विभिन्न समुदायलाई नागरकिता नदिने निर्णयमाथि पनि प्रश्न उठाएका छन् । तर, शान्तिपूर्ण प्रदर्शनमा भएको हस्तक्षेपले भारतमा बहुसंख्यकहरू निर्णायक र असहष्णिुता बढ्दै गएको प्रमाणित गरेकोमा समेत दुःख व्यक्त गरिएको छ । वक्तव्यका हस्ताक्षरकर्ताहरूमा बंगलादेशका चर्चित फोटो पत्रकार तथा अधिकारकर्मी साहिदुल आलम, पाकिस्तानका चर्चित लेखक तथा अधिकारीकर्मी आरिफ हसन, पत्रकार बिना सरवार, नेपालका पत्रकार तथा अधिकारकर्मी कनकमणि दीक्षित, अध्येता प्रत्युष वन्त, पूर्वराजदूत महेश मास्के, श्रीलकांका संविधानविद् तथा राजनीति शास्त्री जयदेवा युयांगोदालगायत १४ जना छन् ।"
नेपाली नागरिकता लिने भारतीय पक्राउ,"भारतको सीतामढी घर भएका २० वर्षीय सीताराम सिंह नेपाली नागरिकताको प्रमाणपत्रसहित पक्राउ परेका छन् । झूटो विवरण पेस गरेर नागरिकता लिएका उनी सर्लाहीको बरहथवास्थित मामा घरबाट पक्राउ परेका हुन् । इलाका प्रशासन कार्यालय बरहथवाबाट नागरिकता दिलाउने बरहथवा नगरपालिका२ का गिर्जबहादुर भण्डारी र साक्षी बसेका ५ जना फरार छन् । भण्डारीले भारतमा बिहे गरेकी बहिनीको छोरा सिंहलाई आनै छोरा बनाएर नागरिकता दिलाएको प्रशासनले जनाएको छ । सिंहले यही पुस ३ गते नीरज भण्डारीका नाममा नेपाली नागरिकता लिएका हुन् । सिंह पक्राउ पर्नासाथ फरार रहेका भण्डारी र साक्षीहरूलाई खोजिरहेको प्रहरीले जनाएको छ । भण्डारीले माइलो छोरो भनेर वडाबाट सिफारिस लिएका थिए । सशस्त्र द्वन्द्वकालमा जन्मदर्तालगायतका कागजात जलेको र भण्डारीले ल्याएको कागजातमा स्थानीय ५ जनालाई साक्षी राखेर जन्म प्रमाणित गरिदिएको हुनाले सिफारिस गरेको वडाध्यक्ष यज्ञबहादुर खड्काले बताए । भान्जालाई नागरिकता दिलाएपछि भोज खुवाएको सुनें । त्यसपछि शंका लागेर सिंहलाई पक्रेर मैले नै प्रहरीमा बुझाएको हुँ, उनले भने । नागरिकता ऐन, ०६३ अनुसार कुनै विदेशीले झूटो विवरण दिएर नेपाली नागरिकता लिए १ देखि ५ वर्षसम्म कैद वा ५० हजारदेखि १ लाख रुपैयाँसम्म जरिवाना वा दुवै सजाय हुन्छ । त्यस्तो नागरिकता रद्द हुन्छ । यस्तो नागरिकता दिलाउन सनाखत, सिफारिस गर्नेलाई ६ महिनादेखि ३ वर्षसम्म कैद वा २५ देखि ५० हजार रुपैयाँसम्म वा दुवै सजाय हुने ऐनमा व्यवस्था छ । कर्मचारीलाई भने विभागीय कारबाही हुन्छ । पक्राउ गर्न पत्राचारजिल्ला प्रशासन कार्यालय सप्तरीले झूटो विवरण पेस गरी नागरिकता लिएका सिल्टु अली र उनको बुबा बनेका सैकत अलीलाई पक्राउ गरी पेस गर्न मंगलबार जिल्ला प्रहरी कार्यालयलाई पत्राचार गरेको छ । भारतीय नागरिक सिल्टुले गत पुस ३ गते जिल्ला प्रशासन कार्यालयबाट नेपाली नागरिकता लिएका हुन् । राजविराज नगरपालिका६ घर भएका सैकतको छोरा भई सिल्टुले नागरिकता लिएका हुन् । सिल्टु सैकतका साढुभाइका छोरा भएको खुलेको छ । राजविराज६ का वडाध्यक्ष प्रेम यादवको सिफारिससहित नागरिकता प्रमाणपत्रको फारम भरी सिल्टु जिल्ला प्रशासन पुगेपछि प्रहरीले सर्जमिन गरी ल्याउन तोक लगाएको थियो । सोही तोकका आधारमा वडाप्रहरी कार्यालय राजविराजका प्रहरी नायब निरीक्षक प्रदीपशंकर प्रसादले जिल्ला प्रशासन कार्यालयलाई पुस ३ गते सर्जमिन मुचुल्का पठाउँदै सिल्टु सैकतकै छोरा भएको बताएका थिए । सर्जमिन मुचुल्कामा वडाध्यक्ष यादव रोहबरमा बसेका छन् भने स्थानीयहरू इमताज अहमद, असरुद्धिन अन्सारी, जहाँगिर शेख र हबिब अन्सारीले हस्ताक्षर गरेका छन् । सिल्टुको जन्मदर्ता ०७४ भदौ ७ मा गरिएको देखाइएको छ । उनको नागरिकतामा जिल्ला प्रशासन कार्यालयका प्रशासकीय अधिकृत किशोर रामले प्रमाणित गरेका छन् । जन्मदर्ता, वडाको सिफारिस र प्रहरी सर्जमिन ल्याएपछि नागरिकता दिनैपर्यो, रामले भने । जन्मदर्ताको प्रमाणपत्र ल्याएपछि आफूले सिफारिस गरेको वडाध्यक्ष यादवको भनाइ छ । वडाध्यक्ष र स्थानीयले सैकतकै छोरा भनेपछि आफूले सोहीअनुसार सर्जमिन मुचुल्का गरेको प्रहरी नायब निरीक्षक प्रदीपशंकर प्रसादले बताए । सिल्टु भारतीय भएको थाहा पाएपछि वडाध्यक्ष यादवले पुस ७ गते जिल्ला प्रशासन कार्यालयलाई पक्राउ गरी कारबाही गर्न पत्राचार गरेका थिए । त्यसको भोलिपल्टै जिल्ला प्रशासनले जिल्ला प्रहरी कार्यालयलाई पत्राचार गरी सिल्टु र सैकतलाई पक्राउ गरी पेस गर्न भनेको हो ।"
एक वर्षका लागि एकतिहाइ काम बाँकी,"राष्ट्रिय पुनर्निर्माण प्राधिकरण गठन भएको चार वर्ष बित्यो । पाँच वर्षभित्र पुनर्निर्माण सक्ने जिम्मा लिएको प्राधिकरणले अहिलेसम्म कुल बजेटको ५३ प्रतिशत मात्र रकम खर्चिएको छ । संशोधित ६ खर्ब ३० अर्बमध्ये ३ खर्ब ३५ अर्ब खर्च भएको छ । चालु आवमा पुनर्निर्माणका लागि १ खर्ब ४१ अर्ब विनियोजन भएको छ । एक वर्ष मात्र बाँकी छँदा पुनर्निर्माणको काम पनि ६९ प्रतिशत मात्र भएको छ । बाँकी काम एक वर्षमा सक्नुपर्छ । १४ प्रतिशत काम पुनर्निर्माणका क्रममा छ । तर बाँकी समयमा शतप्रतिशत निर्माण सक्न कठिन भएको प्राधिकरण स्रोतको भनाइ छ । अब बनाएका संरचना हस्तान्तरण गर्ने र प्राधिकरणले सुरु गरेका काम तोकिएको समयमा सक्न खटिनेछौं, प्राधिकरणका सचिव शिवहरि शर्माले भने, त्यसका लागि हामी लागिपरेका छौं । अनुदान सम्झौता गरेका ७ लाख ८० हजार १ सय ६५ लाभग्राहीमध्ये अहिलेसम्म ४ लाख ८२ हजार ३ सय २३ घरको पुनर्निर्माण सकिएको छ । अहिलेसम्मको काम सन्तोषजनक भए पनि एक वर्षभित्र पुनर्निर्माणको काम सक्न गाह्रो पर्ने प्राधिकरणका पूर्वप्रमुख कार्यकारी अधिकृत गोविन्द पोखरेलको भनाइ छ । फ्लेक्जिबल फन्डिङ (चाहेको ठाउँमा खर्च गर्न पाइने रकम) अभावलगायत कारणले पुनर्निर्माणको काम छिटो पूरा हुन नसकेको उनको भनाइ छ । पुनर्निर्माणका क्रममा सरकार र दातृ निकायबाट २ खर्ब ९३ अर्ब र गैरसरकारी संस्थामार्फत ४२ अर्ब रुपैयाँ खर्च भएको छ । यसअघि निजी आवाससम्बन्धी चार लाख गुनासोको सुनुवाइ गरिएको प्राधिकरणका प्रमुख कार्यकारी अधिकृत सुशील ज्ञवालीले बताए । भूकम्पमा क्षतिग्रस्त ७ हजार ५ सय ५३ विद्यालयमध्ये ५ हजार ८० विद्यालयको पुनर्निर्माण सकिइसकेको छ । माघ मसान्तसम्म पहिलो किस्ता लिने र घर नबनाउनेहरूको सुनिश्चितता गर्नेछौं, उनले भने, यसका लागि प्रत्येक घरको रेकर्ड लिन थालिएको छ । विभिन्न जिल्लाबाट पुनर्निर्माणको काम टुंगिँदै आएको उनले जानकारी दिए । वडा, गाउँपालिकामा पुनर्निर्माणको काम सम्पन्न भयो भने क्रमशः घोषणा गर्दै जानेछौं, उनले भने, त्यसका लागि तथ्यांक संकलन गरिरहेका छौं । ९० प्रतिशतभन्दा माथि काम भएमा त्यसलाई निर्माण सम्पन्न भएको घोषणा गरिने प्राधिकरणको भनाइ छ । रकम लगेर पनि घर नबनाएकाबारे बुझ्ने र पैसा लगेर फिर्ता नगर्नेलाई कारबाही अघि बढाइने पनि उनले बताए । भूकम्प प्रभावित पहिला घर बनाउन केन्द्रित भए, अब उनीहरू जीविकोपार्जनका काममा लागेका छन्, उनले भने, त्यसमा सहुलियत ऋणको व्यवस्था गर्छौं । पुनर्निर्माणको कामले सबैमा जनचेतना जगाउने काम गरेको छ, सचिव शर्माले भने, ३२ जिल्लामा भूकम्पप्रतिरोधी घर बनेका छन्, भूकम्पमा क्षतिग्रस्त घर मात्र होइन, नयाँ बन्नेमा पनि नयाँ प्रविधि प्रयोग भएको पाइएको छ । ७० हजार घरमा रेक्ट्रोफिटिङ गर्नुपर्ने अवस्था रहेको उनले जानकारी दिए । ढुंगामाटोबाट बनेका घरमा रेक्ट्रोफिटिङ गर्न सकिन्छ भन्ने प्रविधिको विकास भएको छ, उनले भने, तर यसमा लाभग्राही उत्साहित छैनन्, रेक्ट्रोफिटिङ गरियो भने घर बलियो हुन्छ भन्ने सन्देश सबैमा जान आवश्यक छ । पहिलो किस्ता लिएर घर नबनाउनेले पैसा फिर्ता गर्न थालेको प्रमुख ज्ञवालीले बताए । हामी निजी आवास निर्माणलाई क्लोजिङ गर्न दुई वटा रणनीति लिएर अघि बढेका छौं, उनले भने, अनुदान सम्झौता गरेर पनि पैसा लिएको छैन भने लिनुपर्यो, लगेर पनि घर नबनाउनेले रकम फिर्ता गर्नुपर्यो । लाभग्राही कायम गर्ने समय ०७६ पुस मसान्त र पहिलो किस्ता आगामी माघ मसान्तभित्र लिइसक्नुपर्ने प्राधिकरणले जनाएको छ । त्यस्तै ०७७ वैशाख मसान्तसम्म दोस्रो र ०७७ असार मसान्तसम्म तेस्रो किस्ता लिइसक्नुपर्ने प्राधिकरणको भनाइ छ ।"
विद्युतीय रेलवेको मुआब्जा २४ अर्ब,"काँकडभिट्टाइनरुवा तथा इटहरीविराटनगर विद्युतीय रेलवे लाइन आयोजना निर्माणका लागि २४ अर्ब क्षतिपूर्ति र मुआब्जा वितरण गर्नुपर्ने देखिएको छ । यो रकम आयोजनाको कुल लागतको २६ प्रतिशत हो । वातावरणीय प्रभाव मूल्यांकन (ईआईए) अध्ययन प्रतिवेदनअनुसार काँकडभिट्टाइनरुवा मुख्य लाइन तथा इटहरीविराटनगर लिंक रेलवे लाइन आयोजनाका लागि वातावरण, सामाजिक तथा पुनर्वासमा उक्त रकम खर्च हुनेछ । काँकडभिट्टाइनरुवा मुख्य लाइन १०६५९ किमि र इटहरीविराटनगर लिंक रेलवे लाइन २०१६ किमि लम्बाइको हुनेछ ।रेलवे लाइनका लागि ४ हजार घरपरिवारको ५ हजार १ सय १८ कित्ता जमिन अधिग्रहण गर्नुपर्नेछ । निजी घर तथा भौतिक संरचना ६६६ वटा भत्काउनुपर्ने ईआईए प्रतिवेदनमा उल्लेख छ । भौतिक संरचनातर्फ काँकडभिट्टाइनरुवा मुख्य लाइनमा ३५७ र इटहरीविराटनगर लिंक लाइनमा १९३ घर तथा संरचना भत्काउनुपर्नेछ । रेलवे लाइनलाई आवश्यक पर्ने इटहरी, दमक र बिर्तामोडमा स्थापना गरिने १३२ केभी विद्युत् सबस्टेसनका लागि थप ११६ संरचना भत्काउनुपर्ने प्रतिवेदनमा बताइएको छ । रेलवे आयोजनाले ५१२६९ हेक्टर खेतीयोग्य जमिन, ५३६१ हेक्टर जल क्षेत्र, ३३ हेक्टर बस्ती, १९६० हेक्टर वन क्षेत्र तथा रेलवे लाइनसँगैको सडक क्रसिङका लागि १६८६ हेक्टर क्षेत्रफल ओगट्नेछ । ११ स्टेसन, रेलवे लाइन निर्माण, प्रसारण लाइन र अन्य सुविधा गरी ६३५७७ हेक्टर जमिन आयोजनाले ओगट्ने सर्भेमा खटिएका रिकेश चित्रकारले जानकारी दिए । काँकडभिट्टाइनरुवा रेलवे आयोजनाको चौडाइतर्फको क्षेत्राधिकार ५० मिटरको हुनेछ । रेलवे लाइन निर्माणका लागि १० देखि १२ मिटरसम्म अग्लो तटबन्ध निर्माण गर्नुपर्ने उनले बताए । निजी संरचनाहरूको क्षतिपूर्तिस्वरूप ९ करोड ८७ लाख ५६ हजार खर्च हुने अनुमान छ । विद्युतीय रेलवे लाइन, स्टेसन क्षेत्र तथा प्रसारण लाइनका लागि आवश्यक जमिन अधिग्रहण गर्दा करिब २० अर्ब ६३ करोड ४० लाख ६९ हजार ७८२ रुपैयाँ खर्च लाग्ने अनुमान छ । वन क्षेत्रमा ३ करोड ६५ लाख १७ हजार ७ सय ७० रुपैयाँ खर्चिनुपर्ने देखिएको छ । काँकडभिट्टाइनरुवा मुख्य लाइन तथा इटहरीविराटनगर लिंक रेलवे लाइन निर्माणका लागि ९० अर्ब २ करोड ८२ लाख ८६ हजार रुपैयाँ लागत अनुमान गरिएको छ । वातावरण, सामाजिक र पुनर्वासतर्फ २३ अर्ब ८२ करोड ४६ लाख ८३ हजार रुपैयाँ खर्च अनुमान गरिएको रेल विभागले जानकारी दिएको छ । जमिन अधिग्रहण गर्दा मुआब्जा वितरण वैज्ञानिक ढंगबाट हुनुपर्ने बिर्तामोड नगरपालिकाका मेयर ध्रुवकुमार शिवाकोटीले बताए ।"
बैंकले ऋण ल्याउनै सकेनन्,"हालसम्म दुई वित्तीय संस्थाले करिब ३ अर्ब १७ करोड रुपैयाँ मात्र विदेशी मुद्रामा ऋण नेपाल भित्र्याएका छन् । बैंक तथा वित्तीय संस्थालाई विदेशबाट ऋण लिन पाउने व्यवस्था गरेको डेढ वर्षमा एनएमबी बैंक र निर्धन उत्थान लघुवित्त वित्तीय संस्थाले उक्त ऋण ल्याएका हुन् । राष्ट्र बैंकले हालसम्म पाँच वित्तीय संस्थालाई ९ करोड १६ लाख अमेरिकी डलर (करिब १० अर्ब रुपैयाँ) विदेशी ऋण ल्याउन अनुमति दिइसकेको छ । अनुमति दिइएकोमध्ये पनि करिब ३१ प्रतिशत मात्र विदेशी ऋण नेपाल आएको हो । यो अपेक्षाभन्दा धेरै कम हो । राष्ट्र बैंकले बैंक तथा वित्तीय संस्थालाई प्राथमिक पुँजी (कोर क्यापिटल) बराबर विदेशबाट ऋण ल्याउन पाउने सुविधा दिएको छ । हाल लघुवित्तसहित बैंक तथा वित्तीय संस्थाको प्राथमिक पुँजी करिब सवा ६ खर्ब छ । यसका आधारमा बैंक तथा वित्तीय संस्थाले विदेशबाट सवा ५ खर्ब रुपैयाँ ऋण लिन सक्छन् । यसकारण हाल नेपाल आएको ऋण नगन्य रहेको जानकारहरू बताउँछन् । विदेशी ऋण प्रदायक संस्थाले विश्वास नगरेकाले बाहिरबाट ऋण ल्याउन नसकिएको बैंकहरूको भनाइ छ । बैंक तथा वित्तीय संस्थाले भरपुर कोसिस गरेका छन्, बैंकर्स संघका अध्यक्ष ज्ञानेन्द्रप्रसाद ढुंगानाले भने, विदेशी बैंक तथा वित्तीय संस्थाले विश्वास नै गर्न सकेनन् । राष्ट्रको रेट्रिङ नभएको, ब्याजदर महँगो भएको र हेजिङ सुविधा नभएकाले पनि विदेशी मुद्रामा ऋण आउन नसकेको उनले बताए । ब्याजदर महँगो छ, धितो राख्न पनि पाइन्न, उनले थपे, सहज रूपमा ऋण आउने व्यवस्था गर्न धितो राख्न पाउनेलगायत सहज नीतिगत व्यवस्था गर्नुपर्छ । ऋण ल्याउने व्यवस्था सरल बनाउने विषयमा सरकार र राष्ट्र बैंकसँग छलफल भइरहेको उनले जानकारी दिए । राष्ट्र बैंकले निर्धन उत्थान बैंकलाई करिब दुई पटक गरी १ करोड ६ लाख ६ हजार अमेरिकी डलर ऋण ल्याउन अनुमति दिएको थियो । त्यसमध्ये निर्धनले ८१ हजार ८ सय ५ डलर ऋण ल्याइसकेको छ । एनएमबी बैंकले ४ करोड डलर (४ अर्ब रुपैयाँ) ऋण ल्याउने अनुमति राष्ट्र बैंकबाट पाएको थियो । त्यसमा ३ करोड १५ लाख डलर ऋण ल्याइसकेको राष्ट्र बैंकको तथ्यांक छ । बैंकले भने करिब ४ अर्ब रुपैयाँ आइसकेको बताएको छ । यसअघि अनुमति पाएकोमध्ये करिब सबै लिइसक्यौं, एनएमबी बैंकका प्रमुख कार्यकारी अधिकृत सुनिल केसीले भने, थप १ करोड ५० लाख डलर (१५ मिलियन डलर) ऋण ल्याउन प्रक्रिया थालेका छौं, अनुमतिका लागि छिट्टै राष्ट्र बैंकमा आवेदन दिन्छौं ।राष्ट्र बैंकले आरएमडीसीलाई १ करोड डलर, मानुषी लघुवित्तलाई १ करोड १० लाख जापानी येन र ग्लोबल आईएमबी बैंकलाई २ करोड अमेरिकी डलर बराबर ऋण ल्याउन अनुमति दिएको छ । ती संस्थाले हालसम्म ऋण ल्याउन सकेका छैनन् । अपेक्षाभन्दा निकै थोरै मात्र विदेशी मुद्रामा ऋण आएको राष्ट्र बैंकले पनि स्विकारेको छ । नीतिगत सहजतामा सक्ने जति सुविधा दिइए पनि बैंकहरूको प्रयास नपुगेकाले ऋण आउन नसकेको राष्ट्र बैंकका सहप्रवक्ता गोविन्दप्रसाद नागिलाले बताए । बैंकहरू ऋण लिन समस्या भयो भनेर औपचारिक रूपमा आएका छैनन्, उनले भने, कुनै समस्या भए छलफल गर्न तयार छौं । बैंकहरूका तर्फबाट प्रयास नै कम भएकाले अपेक्षित ऋण ल्याउन नसकिएको उनको भनाइ छ । बजारमा लगानीयोग्य रकम अभाव भएपछि स्रोत व्यवस्थापनको विकल्पमा राष्ट्र बैंकले ०७४ चैतमा बैंक तथा वित्तीय संस्थालाई विदेशबाट परिवर्त्य विदेशी मुद्रामा ऋण ल्याउन पाउने व्यवस्था गरेको थियो । सुरुमा संस्थाको प्राथमिक पुँजीको २५ प्रतिशतसम्म मात्र ऋण लिन पाउने व्यवस्था थियो । पटकपटक सीमा बढाएर हाल प्राथमिक पुँजीको शतप्रतिशतसम्म ऋण लिन पाउने व्यवस्था गरेको छ । चालु वर्षको मौद्रिक नीतिमार्फत बैंक तथा वित्तीय संस्थाले विदेशी गैरवित्तीय संस्थाबाट पनि ऋण लिन पाउँछन् ।यसअघि विदेशी बैंक तथा वित्तीय संस्थाबाट मात्र ऋण लिन पाउने व्यवस्था थियो । मौद्रिक नीतिमार्फत बैंकिङ क्षेत्रका अतिरिक्त पेन्सन फन्ड, हेज फन्डलगायत स्रोतबाट समेत ऋण ल्याउन सक्ने व्यवस्था छ । यसलाई थप सहज बनाउन लाइबर दर पनि परिमार्जन गरेर थप ४ प्रतिशत बनाएको छ । यसअघि ऋणको ब्याजदर ६ महिनाको लाइबर दरमा थप ३ प्रतिशतभित्र हुनुपर्ने प्रावधान थियो । राष्ट्र बैंकको निर्देशनअनुसार बैंक तथा वित्तीय संस्थाले १ देखि ५ वर्षसम्मका लागि विदेशी मुद्रामा ऋण लिन पाउँछन् । यसरी ल्याइएको ऋण कृषि, पर्यटन, रेलवे सेवालगायत भौतिक पूर्वाधारमा लगानी गर्नुपर्नेछ ।"
इन्दिरा सुगर मिलमा पुनः तालाबन्दी,"इन्दिरा सुगर मिलले भुक्तानी नदिएको भन्दै यहाँका उखु किसानले उद्योगमा अनिश्चितकालीन तालाबन्दी गरेर धर्ना दिएका छन् । यसअघि लगाएको तालाबन्दी प्रशासनले जबर्जस्ती खोलेपछि किसानले बुधबारबाट पुनः तालाबन्दी गरेका हुन् । उद्योगले दुई वर्षदेखिको १३ करोड रुपैयाँ भुक्तानी गर्न बाँकी छ ।जिल्ला प्रशासन कार्यालयमा दैनिक ३० लाख रुपैयाँका दरले भुक्तानी गर्ने सहमति जनाए पनि उद्योगले रकम नदिएकाले पुनः तालाबन्दी गरी धर्ना दिनुपरेको उखु उत्पादक कृषक समिति नवलपरासीका अध्यक्ष उमेश यादवले बताए । किसानको समस्याभन्दा उद्योगीको पक्षमा प्रशासन देखियो । आफ्नै अगाडि गरेको सहमति पालना नगर्दा पनि किसानले लगाएको ताला जबर्जस्ती प्रशासनले खोल्नु किसानविरोधी काम हो, उनले भने, किसानको सम्पूर्ण भुक्तानी नभएसम्म उद्योग चल्न दिन्नौं । बिचौलियाको रकम तत्काल भुक्तानी गर्ने र किसानको रकम रोक्नुमा कमिसनको खेल छ ।उद्योगमा रहेको चिनी र कच्चा पदार्थ बिक्री गर्न हरेक वर्ष उद्योगले केही रकम वितरण गर्ने र उखु उधारोमा खरिद गरेपछि भुक्तानी रोक्ने गरेको किसानको आरोप छ । १३ करोडमध्ये उद्योगले १० करोडको चिनी बिक्री गरिसकेको किसान बताउँछन् । तीन दिनअघिबाट दैनिक नौ लाख रुपैयाँका दरले भुक्तानी दिइएको प्रमुख जिल्ला अधिकारी शम्भुप्रसाद मरासिनीले बताए । उखु क्रसिङको समय सुरु भइसक्दा पनि जिल्लाका उद्योग सञ्चालन हुन सकेका छैनन् । मंसिर अन्तिम साताबाट उद्योग सञ्चालन गर्ने सञ्चालकले सहमति गरेका थिए । तर अहिलेसम्म उद्योग सञ्चालन नहुँदा क्रसर उद्योगलाई उखु बेच्न किसान बाध्य छन् । मोलासेन र चिनी बिक्री नभएका कारण एकै पटक भुक्तानी दिन नसकिए पनि दैनिक १० लाख रुपैयाँभन्दा बढी रकम भुक्तानी दिइरहेको इन्दिरा सुगर मिलका प्रबन्धक सुरेन्द्र शुक्लाले बताए । बिचौलियाको बिगबिगीपश्चिम नवलपरासीमा चिनी उद्योगले नै बिचौलिया लगाएर सस्तोमा उखु खरिद गरिरहेको किसानको गुनासो छ । सरकारले मूल्य निर्धारण गरे पनि बिचौलियाले सस्तोमै उखु खरिद गरिरहेको उनीहरूको आरोप छ । दर्ताबिना सञ्चालित यहाँका प्रायः उखु क्रसरले सरकारले तोकेको मूल्यभन्दा आधा रकममा किसानबाट नगदमा उखु खरिद गरिरहेका हुन् ।"
तयारी कपडाको आयात बढ्यो,"पछिल्लो समय तयारी कपडाको आयात बढेको छ । भन्सार विभागको पछिल्लो तीन वर्षको चौमासिक तथ्यांकअनुसार तयारी कपडा र धागोको आयात तीन गुणा वृद्धि भएको छ । आव ०७४७५ को पहिलो चार महिनामा ४ अर्ब २२ करोड ४० लाख ८७ हजार रुपैयाँको तयारी कपडा आयात भएकामा आव ०७५७६ मा १३ अर्ब ८८ करोड ७६ लाख ४० हजार रुपैयाँको आयात भएको छ । चालु आवको पहिलो चौमासमा मात्र आयात वृद्धि भएर १५ अर्ब ५ करोड २६ लाख ४७ हजार रुपैयाँ पुगेको हो । सरकारले चोरीपैठारी कपडाका आयातमा कडाइ गरेकाले भन्सार भएर आउने धागो र कपडाको आयात बढेको हो, नेपाल कपडा उत्पादक संघका अध्यक्ष शैलेन्द्र प्रधानले भने, तर, अझै पनि पूर्ण रूपमा अवैध आयात नियन्त्रण हुन सकेको छैन । आयात प्रतिस्थापन गर्न नेपाली कपडामा लाग्ने मूल्य अभिवृद्धि कर (भ्याट) कम हुनुपर्ने उनको भनाइ छ । सीमाबाट चोरी गरी ल्याएको कपडासँग नेपाली उत्पादनले प्रतिस्पर्धा गर्न सक्दैन, उनले भने । नेपाली व्यसायीलाई भ्याट लगाउने हो भने २० लाख र ५० लाख रुपैयाँको थ्रेसहोल्ड हटाउनुपर्ने उनको तर्क छ । आव ०७४७५ को पहिलो चार महिनामा ३ अर्ब २३ करोड ६० लाख ६४ हजार रुपैयाँ बराबरको धागो वस्तु आयात भएकामा बढेर आव ०७५७६ को सोही अवधिमा ४ अर्ब ७० करोड ६० लाख ९३ हजार रुपैयाँ बराबरको भित्रिएको हो । तर, चालु आवमा भने धागो आयातमा कमी आएको छ । चालु वर्षको चौमासमा ४ अर्ब ७ करोड ६१ लाख ३१ हजार रुपैयाँको मात्र धागो आयात भएको छ । टर्कीमा तीन महिनाअघि मूल्यको गिरावट भएको र उताबाट माग कम भएकाले नेपालमा उत्पादित धागो निर्यातको परिमाण घटेको नेपाल धागो उत्पादक संघका सचिव उत्तम गौतमले बताए । अहिलेसम्म नेपाली धागोको उत्पादन राम्रो भइरहेको छ । नेपालबाट सबैभन्दा बढी धागो टर्की निर्यात हुन्छ, उनले भने, तर त्यहाँ मूल्यको गिरावटले एक महिनासम्म धागो निर्यात हुन सकेन । नेपाली कपडा उद्योगका लागि धागो आयात बढ्नु राम्रो भए पनि तयारी कपडाको आयात वृद्धिले यहाँका कपडा उद्योगलाई प्रतिस्पर्धा गर्न गाह्रो अवस्था सिर्जना गराएको उनको भनाइ छ । सरकारले पछिल्लो समय भन्सार मूल्यांकनमा र चोरीपैठारीबाट आउने सामानलाई कडाइ गर्यो, उनले भने, जसले गर्दा पहिला नदेखिएको तथ्यांक पनि देखिएको हो । केही मात्रामा बढ्नुपर्ने हो । तर, तयारी पोसाकमा अचम्मले नै आयात बढेको देखियो । नेपाली कपडाको उत्पादन राम्रै भए पनि आयात प्रस्थिापन गर्न नेपाली उद्योगीका समस्या समाधानतर्फ सरकार लाग्नुपर्ने उनको भनाइ छ । स्थानीय कपडा उत्पादनलाई सरकारले प्रोत्साहन गर्न जरुरी छ, उनले भने । भन्सारबाट हुने चोरी पैठारी नियन्त्रण गर्न सीमा खटिएका प्रहरीसँग मिलेर राजस्व गस्ती सञ्चालन गरिएको भन्सार विभागका सूचना अधिकारी शिशिर घिमिरेले बताए । धागो र कपडा हामी सबै चिन्छौं । यसमा छली गरेर एकको नाममा अर्को ल्याएको पाइए कारबाही गर्छौं, उनले भने । चोरीपैठारी हुने सम्भावित नाकामा सुराकी परिचालन पनि गरिएको उनको भनाइ छ । सुराकीबाट कतिपयलाई पक्राउ गरेका छौं, उनले भने, न्यून बिजकीकरण गर्नु एक प्रकारको भन्सार चोरी नै हो । यो पनि व्यवसायीले नै गर्छन् । अनुसन्धानका क्रममा त्यस्तो भेटिए पेनाल्टी तिराउँछौं । तयारी कपडामा २० प्रतिशत भन्सार महसुल र १३ प्रतिशत मूल्य अभिवृद्धि कर (भ्याट) लाग्छ । धागोमा ५ प्रतिशत र उद्योगका लागि आवश्यक कच्चा धागोमा १ प्रतिशत मात्र आयात कर लाग्छ । सुतीमा भने भ्याट नलाग्ने घिमिरेले जानकारी दिए ।"
सार्कबीच तरकारी बीउ आदानप्रदान भएन,"पोखरा (कास) सार्क सदस्य राष्ट्रबीच तरकारी बीउ आदानप्रदान प्रक्रिया प्रभावकारी नहुँदा अन्यत्रबाट ठूलो मात्रामा आपूर्ति गर्नुपरेको निष्कर्षसहित तरकारी बीउ प्रणालीको सबलीकरणसम्बन्धी सार्कस्तरीय क्षेत्रीय परामर्श बैठक बुधबार पोखरामा सम्पन्न भएको छ । बैठकले तरकारी बीउ उत्पादन अनुसन्धानमा बजेट बढाउनुपर्नेमा जोड दिएको छ । बीउ अनुसन्धान गर्ने निकाय र जनशक्तिको कमी, गुणस्तरीय उन्नत बीउ उत्पादन, प्रमाणीकरण र नियमनमा प्रभावकारिता कम भएको समेत बैठकको निष्कर्ष छ । उपयुक्त स्थानीय स्रोतबीउको उपलब्धता नहुनु, यन्त्रीकरण तथा प्रशोधन संयन्त्रको कमी, निजी क्षेत्र लगानी गर्न आकर्षित नहुनु र बजार तथा मूल्यको सुनिश्चितता नहुनुलाई बैठकले समस्याका रूपमा पहिचान गरेको थियो । तरकारी बिउ अनुसन्धानमा लगानी बढाउनुपर्ने, स्रोत बिउको सुनिश्चितता हुनुपर्नर्,े उत्पादन तथा प्रशोधन र वितरण प्रणाली चुस्त बनाउन सार्क सदस्य राष्ट्रका सरकारी, गैरसरकारी र निजी क्षेत्र उत्पादक कृषकलगायत सरोकारवालको क्षमता अभिवृद्धिका कार्यक्रम सञ्चालन गर्नुपर्नेमा पनि बैठकले जोड दिएको छ । सार्कस्तरमा बिउ बैंकको प्रभावकारी कार्यान्वयन र भण्डारण क्षमता अभिवृद्धि गरी संकटको समयमा पनि बिउको आपूर्ति सुनिश्चितता आवश्यक रहेको बैठकका सहभागीले बताए । सार्क क्षेत्रमा उच्च मूल्य जाने तरकारी बीउ उत्पादन तथा वितरण प्रणालीलाई सबल बनाउन सार्क सदस्य राष्ट्रबीच समन्वय, सहकार्य र सहयोगका विषयमा छलफल गर्ने निष्कर्ष निकालियो, बैठकमा सहभागी वरिष्ठ कृषि अधिकृत माधव लम्सालले भने । कार्यक्रममा सहभागी ६ देशका तर्फबाट तरकारी बीउ उत्पादनसम्बन्धी राष्ट्रिय स्थितिपत्र प्रस्तुत गरिएको थियो । नेपालका तर्फबाट बागवानी अनुसन्धान केन्द्र पोरखा र कृषि विकास तथा प्रसार गर्ने निकायका रूपमा कृषि विकास निर्देशनालय, गैससका तर्फबाट लिबर्ड, निजी क्षेत्रका तर्फबाट बीउ व्यवसायी संघ गण्डकी र पोखरा सिड कम्पनीले गण्डकी प्रदेशमा तरकारी बीउ प्रणाली, समस्या र समाधानका लागि सरोकारवालाले गर्नुपर्ने विषयमा कार्यपत्र प्रस्तुत गरेका थिए ।"
मिक्वाखोलामा ४९ मेगावाटको विद्युत् आयोजना बनाइँदै,"मिक्वाखोला गाउँपालिकामा पुस १५ देखि जलाशयसहितको जलविद्युत् आयोजना निर्माण सुरु हुँदै छ । मिक्वाखोला४ साँवाको फुङफुङे झरना भएको क्षेत्रमा आयोजना निर्माण हुनेछ । तीन वर्षमा निर्माण भइसक्ने दाबी गरिएको ४९ मेगावाट क्षमताको आयोजना मध्य मेवाखोला जलविद्युत् आयोजनाले निर्माण गर्ने आयोजनाका प्रबन्धक दीपेन्द्र आङ्वोले बताए । यसका लागि ट्यांकी निर्माण हुने क्षेत्रमा २० मिटर उचाइको बाँध बाँध्ने तयारी छ । हिउँदमा १८ घण्टा पानी जमाएर पिक आवर मा ६ घण्टा चलाउने र वर्षामा नियमित चलाउने गरी बाँध बनाउन लागिएको हो । बाँधले छसात सय मिटर लामो दूरीसम्म मेवा खोलामा पानीको जलाशय बन्छ । प्रतिसेकेन्ड १२ हजार घनमिटर पानी जम्मा हुने आयोजनाले जनाएको छ ।फुङफुङे झरनासमेत बाँधभित्र पर्ने भएकाले निर्माणपछि यो आकर्षक पर्यटकीय गन्तव्य बन्ने अनुमान छ । झरना अवलोकन गर्ने, बोटिङ र र्याफ्टिङ गर्नेहरूका लागि उपयुक्त स्थल हुने सामुदायिक वन उपभोक्ता जिल्ला महासंघ अध्यक्ष सुरज ओझा बताउँछन् । झरनाको पानी सिधै जलाशयमा खस्दा थप आकर्षक हुने उनको भनाइ छ । यहाँ फुङफुङे मन्दिर पनि भएकाले त्यसलाई जोगाउन बाँध केही सानो बनाइने पूर्वसांसद तथा आयोजनाका सञ्चालक समिति सदस्य डम्बरध्वज तुम्बाहाम्फेले बताए । मन्दिर जोगाएर वरिपरि जलाशय हुने र मानिस आवतजावतका लागि पुल बनाउने योजना पनि रहेको उनले बताए । भौतिक योजना तथा निर्माणमन्त्री वसन्तकुमार नेम्बाङ आयोजना सञ्चालक समिति अध्यक्ष हुन् । अहिले आयोजनाले यहाँसम्म पुग्ने सडक निर्माण गरिरहेको छ । आयोजनास्थलमा सडक पुग्न अब करिब एक किलोमिटर मात्रै बाँकी छ । सडक पुगेपछि सुरुङ र बाँध निर्माणको काम सुरु हुनेछ । करिब तीन सय मिटर उचाइको झरनालाई सरकारले देशका सय पर्यटकीय गन्तव्यको सूचीमा राखिएको छ । यहाँ अहिले पनि पर्यटक जाने गरेका छन् । पर्यटकलाई लक्ष्य गरी तीनजुरे मिल्के जलजले (टीएमजे) क्षेत्रसँगको सहकार्यमा सामुदायिक वनले पैदल मार्ग बनाइरहेको छ ।साँवामा पाँच किलोमिटरको सुरुङ हुने आयोजनाको विद्युत्गृह भने लिबाङको नावामा हुनेछ । पापुङको तोक्पेगोलास्थित सोदु पोखरीबाट मेवाखोला सुरु भएको छ । यही आयोजनाले योभन्दा माथि सिम्बुकमा २० र पापुङमा २० गरी ४० मेगावाट निर्माण सुरु गर्दै छ । त्यहीँबाट झरेको पानीबाट यहाँको जलाशय बन्छ । यहाँ उत्पादित बिजुली मैवाखोला गाउँपालिका२ ढुंगे साँघुमा निर्माणाधीन कोसी करिडोरमा जम्मा हुन्छ ।"
सीएनआईईपीआई सम्झौता,काठमाडौं (कास) निजी क्षेत्रका अन्य प्रतिनिधि संस्थासमेतको समन्वयमा प्रादेशिक लगानी साझेदारी मञ्च (पीआईपीएफ) स्थापनाका नेपाल उद्योग परिसंघ (सीएनआई) र समुन्नति (इकोनोमिक पोलिसी इन्क्युबेटरईपीआई) ले सहकार्य गर्ने भएका छन् । परिसंघमा बिहीबार आयोजित कार्यक्रममा परिसंघका अध्यक्ष सतीशकुमार मोर र ईपीआईका प्रमुख शंकर शर्माले सम्झौतापत्रमा हस्ताक्षर गरे । प्रदेशले अघि सारेका अवसर र सम्भावनालाई पहिल्याउँदै समग्र लगानीको वातावरण बनाउन सहकार्य महत्त्वपूर्ण रहेको परिसंघका अध्यक्ष मोरले बताए । प्रदेश तहमा लगानी विस्तार गर्न सार्वजनिक निजी संवादलाई सघन बनाउन समझदारीले योगदान दिने ईपीआईका प्रमुख शर्माको भनाइ छ ।
लक्ष्मीसँग सेलपेको सहकार्य,काठमाडौं (कास) लक्ष्मी बैंकले डिजिटल भुक्तानी सेवा प्रवर्द्धन गर्न सेल पेसँग सहकार्य गरेको छ । सम्झौतापछि बैंकका ग्राहकले सेल पेबाट भुक्तानी गर्न सक्नेछन् । साथै बैंकका ग्राहकले सेल पेमा आफ्नो खाता आबद्ध गर्दा १ सय रुपैयाँको मोबाइल रिचार्ज पाउँछन् । बैंकका प्रमुख प्राविधिक अधिकृत जीवनप्रकाश लिम्बू र सेलपेका प्रबन्ध निर्देशक पवन प्रधानले सम्झौतापत्रमा हस्ताक्षर गरे ।
जलवायु जोखिम क्षेत्र घोषणा गर्न सकिने,"काठमाडौं (कास) सरकारले जलवायुजन्य घटनाहरूको संवेदनशीलताका आधारमा जलवायु जोखिम क्षेत्र घोषणा गर्न सकिने गरी वातावरण संरक्षण नियमावली ल्याएको छ । जलवायुजन्य जोखिम भएका स्थानको पहिचान र नक्सांकन वन तथा वातावरण मन्त्रालयले गर्नेछ ।मन्त्रालयले हालै ल्याएको वातावरण संरक्षण नियमावलीमा जलवायुजन्य घटनाका हिसाबले संवेदनशील स्थानलाई जोखिम क्षेत्र घोषणा गरिने उल्लेख छ । धेरै बाढी, पहिरो, हिमताल विस्फोटबाट हुन सक्ने बाढी, हिमआँधी, अतिवृष्टि र अनावृष्टिका कारण निम्तिएका समस्यालाई जलवायुजन्य घटनाका रूपमा लिने गरिएको छ । पहिल्यै जोखिम क्षेत्र घोषणा गरिए सम्भावित क्षति न्यून हुने अपेक्षा वन मन्त्रालयको छ । नियमावलीको परिच्छेद४ मा जलवायु परिवर्तनसम्बन्धी अलग्गै व्यवस्था गरिएको छ । त्यसमा जलवायु परिवर्तनको अवस्था र यसका असर तथा जोखिमका विषयमा हरेक ५५ वर्षमा वन तथा वातावरण मन्त्रालयले राष्ट्रिय प्रतिवेदन प्रकाशित गर्ने उल्लेख छ । तापक्रम र वर्षालगायतका जलवायुजन्य अवयवको आधारमा जलवायु परिवर्तन परिदृश्यसम्बन्धी अलग्गै प्रतिवेदनसमेत तयार गरिने नियमावलीमा छ । त्यसको उद्देश्य नेपाल सरकार, प्रदेश सरकार र स्थानीय तहमा योजना तर्जुमा गर्न सहज पुगोस् भन्ने हो । नियमावलीमा हरितगृह ग्यास उत्सर्जन न्यूनीकरणका लागि स्वच्छ ऊर्जा, विद्युतीय यातायात र ऊर्जा किफायती प्रविधि प्रयोगमा जोड दिनेसमेत उल्लेख छ । अहिले पनि नेपालले विकसित मुलुकको तुलनामा न्यून अर्थात् वार्षिक ००२७ प्रतिशत मात्र हरितगृह ग्यास उत्सर्जन गर्छ । त्यसैले नेपालसमेत सहभागी अतिकम विकसित मुलुकहरू (एलडीसी) ले हरितगृह ग्यास बढी उत्सर्जन गर्ने मुलुकले आर्थिक सहयोग गर्नुपर्ने आवाज उठाउने गरेका छन् । नेपालले हरितगृह ग्यास उत्सर्जनका सबै स्रोतमा उत्सर्जन न्यूनीकरणका आवश्यक व्यवस्था लागू गर्न वन तथा वातावरण मन्त्रालयले अलग्गै मापदण्ड जारी गर्ने व्यवस्था छ । नियमावलीमा अनुकूलनका योजनाहरू बनाउँदा पनि हरितगृह ग्यास उत्सर्जन न्यूनीकरणका कार्यक्रमलाई प्राथमिकता दिनुपर्ने व्यवस्था छ ।"
"कसुर भेटिएन, निष्कासनकै सम्भावना","राजधानीका विभिन्न स्थानबाट सोमबार पक्राउ परेका १ सय २२ जना चिनियाँ नागरिक अध्यागमन नियम उल्लंघनबाहेक अर्को कसुरमा संलग्न रहेको भेटिएको छैन । लामो अनुसन्धान गरेर पक्राउ गरिएको दाबी प्रहरीको छ ।महानगरीय प्रहरी परिसर काठमाडौंको प्रारम्भिक अनुसन्धानअनुसार चिनियाँहरूको नेपालमा आपराधिक कार्यमा संलग्नता खुलिसकेको छैन । अहिलेसम्म अनुसन्धानकै क्रममा छौं, चिनियाँ भाषा अनुवादक राखेर बयान लिने काम भइरहेको छ, काठमाडौं प्रहरी प्रमुख एसएसपी उत्तम सुवेदीले भने, राहदानी फेला नपरेका र कम्पनी दर्ता नगरी पर्यटक भिसामा काम गरेको पुष्टि भए उनीहरूलाई अध्यागमन विभागको जिम्मा लगाइन्छ । तर कसुर यकिन नभएपछि प्रहरीले चिनियाँलाई प्रहरीमाथि अभद्र व्यवहार गरेको आरोपमा ५ दिन थुनामा राखेर अनुसन्धान गरिरहेको छ । पक्राउ परेका आफ्ना देशका नागरिक सीमापार अपराध र साइबर अपराधमा संलग्न भएको चीनको विदेश मन्त्रालयले विज्ञप्तिमार्फत बताइसकेको छ । एसएसपी सुवेदीले पर्यटन विभाग, विश्वभाषा क्याम्पस र प्रहरीमा रहेका चिनियाँ भाषाका जानकार र अन्य उपलब्ध अनुवादकको सहयोगमा चिनियाँसँग बयान लिने काम भइरहेको बताए । अध्यागमन विभागका महानिर्देशक ईश्वरराज पौडेलले राहदानी नभएका र पर्यटक भिसामा आएर काम गरेको पाइए उनीहरूबाट जरिवाना असुल गरेर चीनमै निष्कासन गरिने बताए । कहिलेसम्म निष्कासन गर्नुहुन्छ भन्ने कान्तिपुरको जिज्ञासामा उनले प्रहरी अनुसन्धानबाट त्यसको यकिन हुने बताए । हामीलाई प्रहरीले बुझाएको केही दिनभित्रै आवश्यक प्रक्रिया पुर्याएर जरिवाना असुल गरी देशनिकाला गरिनेछ, उनले भने । पक्राउ परेका ८४ जनासँग राहदानी छैन । ६७ वटा राहदानी बरामद भएको र त्यसमध्ये ३८ जनाको नाम मात्रै राहदानीसँग मेल खाएको छ ।पक्राउकै दिन गृहमन्त्रीको चीन भ्रमण अनुमोदनकाठमाडौंका विभिन्न स्थानबाट सयभन्दा बढी चिनियाँ नागरिकलाई विभिन्न अपराध आरोपमा पक्राउ गरेकै दिन सरकारले गृहमन्त्री रामबहादुर थापालाई चीनको औपचारिक भ्रमणमा जान स्वीकृति दिएको छ । चीन सरकारको पत्रपछि नेपाल प्रहरीले उसका १ सय २२ नागरिकलाई पक्राउ गरेको थियो । चिनियाँ नागरिक पक्राउ परेकै दिन सोमबार राति गृहमन्त्री थापालाई पुस २१ गतेदेखि चीनको साताव्यापी औपचारिक भ्रमणमा जान स्वीकृति दिइएको हो । चीनको आग्रहमा १ सय २२ जना पक्राउ पर्नु र सोही दिन गृहमन्त्री थाापको भ्रमण अनुमोदन हुनुलाई संयोग मात्रै मान्न नसकिने उच्च स्रोतले बतायो । चीनका राष्ट्रपति सी चिनफिङको असोज २५ र २६ गते भएको नेपालको राजकीय भ्रमणका बेला अपराधविरुद्ध दुई देशबीच पारस्परिक कानुनी सहायता अदानप्रदान गर्ने सहमति भएको थियो । त्यसको तीन महिनापछि गृहमन्त्री थापासहितको उच्चस्तरीय सुरक्षा टोली चीन जान लागेको हो । चीनले नेपालमा लुकेर बसेका तीन कुख्यात अपराधीलाई पनि पक्राउ गरिदिन सरकारलाई कूटनीतिक पत्राचार गरिसकेको छ । गृहमन्त्री रामबहादुर थापासँगै चीन भ्रमणको सूचीमा रहेका प्रहरी महानिरीक्षक (आईजीपी) सर्वेन्द्र खनालको नाम भने मन्त्रिपरिषद् बैठकले अस्वीकृत गरेको छ । अवकाशमा जान लागेका खनालको नाम मन्त्रिपरिषद् बैठकले हटाएको हो । खनालले आगामी माघ २८ गतेबाट अनिवार्य अवकाश पाउँदै छन् ।"
विराटनगरको गजब शैली,"पोखरा प्रिमियर लिग (नमस्ते पीपीएल) मा तुलनात्मक रूपमा कमजोर आँकिएको टोली हो विराटनगर टाइटन्स । उल्लेखनीय सफलता हासिल गर्ने क्रममा विराटनगरले बिहीबार बुटवल ब्लास्टर्सलाई २१ रनले हराएर फाइनल यात्रा तय गरेको छ । लिग चरणमा २ खेल जितेर प्लेअफमा पुगेको विराटनगरले शनिबार हुने फाइनलमा चितवन राइनोजसँगको भेट निश्चित गरेको छ । चितवन टिम लिगमा अपराजित रहँदै फाइनल पुगिसकेको छ ।प्रदीप ऐरी आफैं पहिलोपल्ट फ्रेन्चाइज क्रिकेट टिमको कप्तानी गर्दैथिए । टिममा युवा खेलाडीको बाहुल्य छ । ठूला नाम नरहनु र विदेशी खेलाडीको प्रदर्शन नियमित नुहुनुमा विराटनगर चिन्तित थियो । बलिङ ठीकठाक थियो । ब्याटिङ र फिल्डिङमा कमजोरी जारी नै थियो । तर लिगको अन्तिम खेलमा बुटवलविरुद्ध विराटनगरले जस्तो खेल्यो, त्यसले उसलाई फाइनलकै हकदार बनाएको हो ।लिग चरणको सुरुआती ४ खेलमा विराटनगरले एकमात्र जित पाएको हो । अन्तिम खेलमा बुधबार बुटवलमाथि १ सय ३४ रनको लक्ष्य ११४ ओभरमै पूरा गरेर उसले प्लेअफमा स्थान बनाएको थियो । सनसनीपूर्ण त्यो जितपछि विराटनगरले नेट रनरेटमा काठमाडौं गोल्डेन्सलाई पछि पार्न सफल भयो । लगातार दोस्रो दिन बुटवलसँग खेलेको विराटनगरले उत्कृष्ट ब्याटिङलाई निरन्तरता दियो । विराटनगरका कप्तान प्रदीपले लगातार २ जितपछिको फाइनल यात्रालाई च्याम्पियन शैलीको रूपमा परिभाषित गरे ।पछिल्ला दुई खेल हामीले च्याम्पियन शैलीमा खेल्यौं । यही लयलाई निरन्तरता दिन चाहन्छौं । तर फाइनलमा प्रतिस्पर्धी नयाँ र राम्रो टिम छ । हामीसँग एक दिनको समय छ र टिममा छलफल गरेर निर्णय गर्नेछौं, बुटवलसँगको खेलबारे उनले थपे, हामीले ब्याटिङमा निकै सुधार गरेका छौं । उपाधि जित्ने हो भने बलिङ र फिल्डिङमा अझै सुधार गर्नुपर्नेछ । उनले फाइनलमा अनुभवी कप्तानविरुद्ध खेल्दा उत्कृष्ट रणनीति बनाउनुपर्ने बताए । उनले सुनील धमलाको इनिङ्सको पनि तारिफ गरे । सुनीलले राम्रो खेलेका थिए, उनले एउटा एन्ड सम्हालेर बसे । हामीसँग फिनिसरको रूपमा पुनीत (मेहरा) र म थियौं । म यस्तै इनिङ्स कुरेर बसेको थिएँ । लोकेश (बम) लाई अगाडि पठाएर म पछि गएँ । अन्तिममा राम्रो गर्न सकें, कप्तान प्रदीपले थपे ।बुटवलका कप्तान सोमपाल कामीले अन्तिम ५ ओभरमा लय गुमाउँदा हार बेहोर्नुपरेको स्विकारे । खेल सबै ठीक गइरहेको थियो । १५ ओभरपछि जसरी विकेट खस्यो, त्यसैले खेल जित्न सकिएन । क्रिकेट नै अनिर्णयको खेल हो । विपक्षीबाट शाहब आलमले पनि राम्रो बलिङ गरिरहेको थियो, उनले थपे, फ्लाट विकेट थियो, बल स्विङ भइरहेको थिएन र मैदान पनि सानो थियो । यस्तो विकेटमा लक्ष्य ठूलो त होइन तर हामीले आफ्नो लय कायम राख्न सकेनौं । भीम सार्की आउट भएपछि हामीले पुनरागमन गर्न सकेनौं । कप्तान सोमपालले इलिमिनेटर चरणसम्म पुग्नु नै ठूलो सफलता भएको भन्दै आफ्ना टिमका खेलाडीको प्रदर्शनप्रति सन्तुष्ट रहेको प्रतिक्रिया दिए । १ सय ६६ रनको लक्ष्य पछ्याएको बुटवल इनिङ्सको एक बल बाँकी छँदै १ सय ४४ रनमै समेटियो । पहिलो विकेटका लागि अफताबुद्धिन अहमदले शंकर रानासँग ५३ रनको साझेदारी गर्दै राम्रो सुरुआत दिलाए । अफ्ताबुद्धिनले २२ बलमा ४ चौका र २ छक्का सहयोगमा ४३ रन जोडे । अर्का ओपनर शंकर पनि ४ रनको स्कोरमा आउट भए । विदेशी ब्याट्सम्यान हर्ष टंक २ रनमै आउट हुँदा बुटवलको स्कोर ६४ ओभरमा ५८३ को स्थितिमा पुग्यो ।चौथो विकेटमा भीम सार्की र शिवम् सिंहले ३६ रनको साझेदारी गरी इनिङ्स उकास्ने प्रयास गरे । शिवम्ले १४ रन बनाएर आउट भएपछि आएका पूरन बिकसँग भीमले पाँचौं विकेटमा ३३ रनको साझेदारी गरेका थिए । १५ रनको स्कोरमा खेलिरहेका पूरन १५२ ओभरमा रनआउट भएपछि बुटवलको इनिङ्स धर्मराएको थियो । अर्को ओभरमा भीम पनि ४४ रन बनाएर पेभेलियन फर्किए । उनले ३४ बलमा ३ चौका र २ छक्का प्रहार गरे । त्यसपछिका ब्याट्सम्यानहरूले दोहोरो अंकको रन छुन सकेनन् । अन्तिम २ ओभरमा बुटवललाई २६ रन आवश्यक थियो । १९ औं ओभर जितेन्द्र मुखियाले रन नदिएपछि विराटनगरको जित निश्चित बनेको हो ।बलिङतर्फ शाहब आलमले ३ विकेट लिए । उनले ४ ओभरमा २६ रन खर्चिए । अन्तिम ओभरमा पुनीत मेहराले ३ विकेट लिए । जितेन्द्र मुखिया, किशोर महतो र मुहम्मद जाइद आलमले ११ विकेट झारे । म्यान अफ द म्याच चुनिएका शाहब विदेशी ब्याट्सम्यानलाई आउट गर्ने जिम्मेवारी पूरा गर्न सकेकामा खुसी व्यक्त गरे । उनले बुटवलका तीनै विदेशी ब्याट्सम्यानलाई आउट गरेका हुन् । यसअघि पोखरा रंगशालामा टस हारेर पहिले ब्याटिङ गरेको विराटनगरले ओपनर सुनील धमलाको अर्धशतकीय इनिङ्समा ५ विकेट गुमाई १ सय ६५ रनको योगफल खडा गरेको थियो । सुनील र मोहम्मद जायद आलमले पहिलो विकेटमा ३९ रनको साझेदारी गरे । भीम सार्कीबाट रनआउट हुनुअघि आलमले २० रन जोडे । त्यसपछि आएका लोकेश बम पनि १९ रनको स्कोरमा हर्ष टंकको बलमा कप्तान सोमपालको हातबाट आउट भए ।तेस्रो विकेटमा सुनीलले पुनीत मेहरासँग ६१ रनको साझेदारी गरेपछि विराटनगर सम्मानित योगफलतर्फ अघि बढेको थियो । १६३ ओभरमा हर्ष टंकको बलमा सुनील धमला ६१ रनको स्कोरमा आउट भए । उनले ५४ बलमा ६ चौका र २ छक्का प्रहार गरे ।यसअघि दुई खेलमा अर्धशतक प्रहार गरेका पुनीतलाई १९ रनको स्कोरमा अविनाश बोहराले बोल्ड गरे । तर कप्तान प्रदीप ऐरीले विष्फोटक इनिङ्स खेलेपछि विराटनगरले उच्च योगफल बनाएको हो । प्रदीपले १३ बलमा १ चौका र ४ छक्काको सहयोगमा अविजित ३३ रन बनाए ।"
टोटेनहम विजयी,"लन्डन् (एएफपी) डेल अलीले टोटेनहमलाई इंग्लिस प्रिमियर लिगको लयमा फर्काएका छन् । उनको निर्णायक गोलमा टोटेनहमले बिहीबार ब्राइटनलाई २१ ले पराजित गरी अर्को सिजनको च्याम्पियन्स लिगमा छनोट हुने आशा कायमै राख्यो । एडम बेवस्टरले टोटेनहमको रंगशालामा हेडबाट गोल गरी ब्राइटनलाई ३७ औं मिनटेमा अग्रता दिलाउँदा जोसे मोउरिन्होको टोली लगातार दोस्रो हारको खतरातर्फ बढेको थियो । ह्यारी केनले ५३ औं मिनेटमा बराबरी गोल गरे भने अलीले ७२ औं मिनेटमा महत्त्वपूर्ण गोल थपे । आइतबारमात्र चेल्सीसँग लन्डन डर्बीमा पराजित टोटेनहमलाई यस नतिजाले ठूलो राहत दिएको छ । १९ खेलमा २९ अंक जोड्दै टोली पाँचौं स्थानमा उक्लिएको छ । टोली चौथो स्थानको चेल्सीभन्दा ३ अंकले पछाडि छ । प्रिमियर लिगका शीर्ष चार टोली अर्को सिजनको च्याम्पियन्स लिगमा छनोट हुने प्रावधान छ । दोस्रो हाफको प्रदर्शनलाई लिएर म सन्तुष्ट छु । खेलाडीहरू गल्ती छन् भनेर म भन्दिनँ तर हामी केही परिवर्तित थियौं, त्यसैले खेलमा फरक ल्यायो, टोटेनहम व्यवस्थापक मोउरिन्होले भने, पराजयपछि पूर्ण आत्मविश्वास जगाउन सजिलो हुँदैन । हामीले आज खराब सुरुआत गर्यौं, यसले हाम्रो आत्मविश्वासमा प्रभावित बनायो । ब्राइटनले एयर बलहरू राम्रो खेलिरहेको थियो, त्यसले पनि हामीलाई खुलेर खेल्न दिएन ।खेलाडीहरूले दोस्रो हाफमा नकारात्मक पक्षलाई छाडेर दोस्रो हाफमा निकै बलियो प्रदर्शन गरेको जनाए । टोटेनहमले अक्टोबरमा ब्राइटनबाट पाएको हारको बदला पनि लिएको छ । टोली २००३ यता बक्सिङ डेका खेलमा अपराजित छ । टोटेनहमले पछिल्ला ४ मध्ये ३ लिग खेल जितेको छ ।"
१५ औं ढोरपाटन महिला भलिबल माघमा,"काठमाडौं (कास) ढोरपाटन महिला डबल लिग भलिबल च्याम्पियनसिपको १५ औं संस्करण माघ १६ गतेदेखि आयोजना हुने भएको छ । राजधानीको नयाँ बसपार्कस्थित कोर्टमा माघ २८ सम्म चल्ने प्रतियोगितामा १२ टिमले प्रतिस्पर्धा गर्ने बिहीबार आयोजक ढोरपाटन क्लबले पत्रकार सम्मेलनमार्फत जनाएको छ । विजेताले ४ लाख ५ हजार र उपविजेताले २ लाख ५ हजार रुपैयाँ पुरस्कार प्राप्त गर्ने प्रतियोगितामा विभिन्न विधाका उत्कृष्ट खेलाडीले स्कुटी पुरस्कार प्राप्त गर्ने छन् । उत्कृष्ट खेलाडी, वर्ष खेलाडी, उदीयमान खेलाडी र प्लेयर अफ द सिरिजले युएम स्कुटी जित्ने छन् । त्यस्तै भाग्यशाली दर्शक र ग्रेट एचिभमेन्ट अवार्ड विजेतालाई ११ थान मोटरसाइकल दिइने अध्यक्ष मनवीर छन्त्यालले बताए । प्रतियोगितामा तीन विभागीय टिम (आर्मी, पुलिस, एपीएफ क्लब), जावलाखेल भलिबल प्रशिक्षण केन्द्र, चितवन टाइगर्स, सुर्खेतको चुली युवा, थ्रीस्टार एकेडेमी बूढानीलकृण्ठ, पारामाउन्ट आवासीय मावि, न्यु डायमन्ड एकेडेमी, कर्णाली प्रदेशको बुलबुले रारा क्लब, पोखराको टप्स उमावि र आयोजक ढोरपाटन क्लबले भाग लिने छन् । दोस्रो चरणका लागि सात टिमले प्रतिस्पर्धा गर्नेछन् । प्रतियोगितालाई यसपालि सानमिगेलले मुख्य प्रायोजन गरेको छ । सानमिगेलले नगद र जिन्सी गरी १० लाख बराबरी उपलब्ध गराउने जनाइएको छ । राष्ट्रिय खेलकुद परिषद्को आर्थिक र नेपाल भलिबल संघको प्राविधिक र सामग्री सहयोग रहनेछ । संघका अध्यक्ष मनोरन्जन रमण शर्माले नयाँ खेलाडीलाई अवसर दिन ढोरपाटन कपले महत्त्वपूर्ण भूमिका खेलेको जनाउँदै भलिबललाई अझै राष्ट्रिय खेलको वैधानिकता नदिएकोमा गुनासो पोखे । ढोरपाटनकै आयोजनामा छैटौं पुरुष भलिबल भने चैत ११ देखि १८ सम्म हुने घोषणा गरिएको छ ।"
शतकबाट चुके डी कक,"सेन्चुरियन (एजेन्सी) दक्षिण अफ्रिकाका क्विन्टन डी कक शतक बनाउन ५ रनले चुकेका छन् । इंग्ल्यान्डविरुद्धको पहिलो टेस्टको पहिलो दिन उनलाई साम कुरानले ९५ रनमा आउट गरे । खराब प्रकाशका कारण पहिलो दिनको खेल ८३ औं ओभरमा रोकिँदा दक्षिण अफ्रिकाले ९ विकेट गुमाई २ सय ७७ रन बनाएको छ । भेर्नोन फिलान्डर २८ रन बनाई खेलिरहेका छन् । कागिसो राबाडा १२ रन बनाई आउट भएपछि खेल रोकिएको थियो । १ सय २८ बल खेलेका डी ककले १४ चौका प्रहार गरे र कुरानको चौथो शिकार भए । कुरानबाहेक स्टुवार्ट ब्रोडले ३ तथा जेम्स एन्डरसन र जोफ्रा आर्चरले ११ विकेट लिए । ओपनर डिन एल्गरलाई शून्यमा गुमाएको दक्षिण अफ्रिकाबाट आइडेन मारक्रम २०, जुबायर हम्जा ३९, कप्तान फाफ डु प्लेसिस २९, रसी भान डेर डुसेन ६, ड्वाइन प्रेटोरियस ३३, केशव महाराज ६ रन बनाई आउट भए ।"
बीपी कप फुटबल सुरु,मकवानपुर (कास) दोस्रो बीपी कप जिल्लास्तरीय फुटबलको उद्घाटन खेलमा हेटौंडा१ ले साबिक विजेता बकैया गाउँपालिकालाई टाइब्रेकरमा २१ ले पराजित गरेको छ । निर्धारित र थप समय गोलरहित भयो । टाइब्रेकरमा विजेताका रोशन बुढाथोकी र दीपेश कार्कीले गोल गरे भने कृष्ण रुम्बाको प्रहार बाहिरियो । बकैयाको एकमात्र गोल विकास वाइबाले गरे भने तारा नेगी र राजेन्द्र स्याङ्तानको प्रहार विपक्षी गोलरक्षकले विफल पारे ।
महिला ह्यान्डबललाई सम्मान,"काठमाडौं (कास) परेली क्याटरिङले १३ औं दक्षिण एसियाली खेलकुद (साग) मा रजत पदक जितेको नेपाली महिला ह्यान्डबल टोलीलाई बिहीबार सम्मान गरेको छ । उपरथी शशिचन्द्र सिंह तथा नेपाल ह्यान्डबल संघका सल्लाहकार संयोजकसमेत रहेका परेलीका प्रबन्ध निर्देशक विश्वबम मल्लले १६ खेलाडी, २ प्रशिक्षक र १ व्यवस्थापकलाई प्रशंसापत्र प्रदान गरी सम्मान गरे । ह्यान्डबल मुख्य प्रशिक्षक हिमाल दाहाललाई पनि सम्मान गरियो ।"
स्वर्णिम र सिद्धार्थ भिड्ने,काठमाडौं (कास) आठौं एक्सेल्सियर कपको बास्केटबलतर्फ सिनियर गर्ल्समा स्वर्णिम र सिद्धार्थ वनस्थली फाइनल भिड्ने भएका छन् । स्वर्णिमले एलआरआईलाई ३३२८ र सिद्धार्थ बनस्थलीले द चाँदबागलाई २११८ स्कोरले हराएका छन् । स्वर्णिमकी मोहिनी लोप्चनले १७ र सिद्धार्थकी यशोश्री गुप्ताले ९ स्कोर गरे । बास्केटबलकै जुनियर ब्वाइजमा महामञ्जुश्रीले डिफेन्डिङ च्याम्पियन रेडिअन्टलाई २३१९ र सेबले पिपुल्स एकेडेमीलाई १९१२ ले पराजित गर्दै फाइनलमा पुगे । महामञ्जुश्रीका शिवम् लामा र सेबका विकास डंगोलले ६६ स्कोर गरे । ब्वाइजमा रेडिअन्टले महामञ्जुश्रीलाई ६७६३ ले पराजित गर्दै फाइनलमा स्थान सुरक्षित गर्यो ।
सीसीआरसी सफल,काठमाडौं (कास) सीसीआरसी चौथो रोजबड प्लस टु छात्र बास्केटबलमा बिहीबार सेमिफाइनल पुगेको छ । रोजबड स्कुलको आयोजनामा भइरहेको प्रतियोगितामा सीसीआरसीले समृद्धिलाई ६३४३ स्कोरले हरायो । सीसीआरसीका रोशन श्रेष्ठले १४ स्कोर जोडे । ह्वाइटहाउस र टाइम्स पनि सेमिफाइनलमा पुगे । ह्वाइटहाउसले ट्रिनिटीलाई ५५५१ ले हरायो । विजेताका सुरज बस्नेतले १५ स्कोर जोडे । टाइम्सले रोजबडमाथि ६२५५ को जित दर्ता गर्दा पेम्बा शेर्पाले २३ स्कोर गरे ।
शुक्रको सुरुआत,"शुक्रबहादुर राई, टंकबहादुर कार्की, विपिन तामाङ, भीमसेन चौलागाईं, सुनील केसी, विनोद तामाङ र कमल थापाले यही सेन्ट्रल ओपनबाट व्यावसायिक गल्फमा डेब्यू गरे । विनोद, भीमसेन र कमल कट बनाउन असफल भए । शुक्र उपविजेता भए भने टंक दसौं, विपिन १२औं र सुनील १६औं स्थानमा रहे ।अन्तिम दिन २ अन्डर ७० स्कोर गरेका शुक्रले समग्रमा १ ओभर २८९ खेले । एमेच्योर छँदै गएको सिजन इस्टर्न ओपन र सूर्य नेपाल प्रिमियरको उपाधि जितेका उनले भने, व्यावसाियक गल्फको पहिलो प्रतियोगितामा सुरक्षित खेल्ने प्रयास गरें । आक्रामक खेलिनँ । दोस्रोमा रहे पनि स्कोर राम्रो भएन । हरेक दिन २ अन्डर खेल्ने लक्ष्य हासिल गर्न सकिनँ । कुल ७ लाख ९ हजार रुपैयाँ पुरस्कारको प्रतियोगितामा शिवरामले १ लाख २५ हजार र शुक्रले ८० हजार हात पारे ।रवि खड्का (३ ओभर २९१), धनबहादुर थापा (६ ओभर २९४), भुवन (८ ओभर २९६), रामे मगर (९ ओभर २९७), दीपक मगर (१० ओभर २९८), सन्जय लामा (११ ओभर २९९), एमेच्योर सुभाष तामाङ (१४ ओभर ३०२) तथा टंक, जयराम श्रेष्ठ र विपिन (समान १५ ओभर ३०३) शीर्ष दसमा अटाए । १३ औं दक्षिण एसियाली खेलकुदमा दुई स्वर्ण जितेका सुभाषपछि एमेच्योरतर्फ दोस्रोमा रहे रितेश तामाङ । उनको स्कोर २२ ओभर २१० रह्यो ।"
स्मिथको अर्को मास्टर इनिङ्स,"लन्डन (एएफपी) मास्टर ब्याट्सम्यान स्टिभ स्मिथ अर्को शतक नजिक पुगेका छन् । उनको ७७ रनमा अस्ट्रेलियाले न्युजिल्यान्डविरुद्धको दोस्रो टेस्टको पहिलो दिन राम्रो सुरुआत गरेको छ । सन् १९८७ यता न्युजिल्यान्डले बक्सिङ डेका दिन मेलबर्न क्रिकेट मैदानमा पहिलो टेस्ट खेलेको हो ।जो बर्न्सलाई पहिलो बल र भोजनअगाडि डेविड वार्नरलाई आउट गर्दा न्युजिल्यान्डका कप्तान केन विलियम्सनले टस जितेर बलिङ गर्ने निर्णय सही देखिएको थियो । तर २०१९ मा सर्वाधिक रन बनाउने सूचीमा रहेका मार्नुस लाबुसच्यान र स्मिथले अर्धशतक बनाएपछि अस्ट्रेलियाले २७५४ मा बिहीबार पहिलो दिनको खेलको टुंग्याएको छ । स्मिथलाई साथ दिनेक्रममा ट्राभिस हेड २५ रन बनाई क्रिजमा छन् । लाबुसच्यानले ६३ रन जोडे । न्युजिल्यान्डबाट कोलिन डी ग्रान्डहोमले ४८ रन खर्चेर २ विकेट लिए । स्मिथ र हेडले पाँचौं विकेटमा ४१ रन जोडिइसकेका छन् । १ सय ९२ बलको इनिङ्समा स्मिथले ८ चौका र १ छक्का प्रहार गरिसकेका छन् । न्युजिल्यान्डको चिन्ता स्मिथलाई लिएर नै छ । मेलबर्नका पछिल्ला ४ टेस्टमा उनले शतक बनाउँदै आएका छन् । उनीहरूले जसरी बलिङ गरे र फिल्डिङ तैनाथ गरे, म धैर्य हुन जरुरी थियो, स्मिथले भने, यस्तो विकेट सधैं हुँदैन । त्यसैले हामीले राम्रो गरेजस्तो लाग्छ । स्मिथले आफ्नो इनिङ्सका क्रममा ग्रेग च्यापलको ७ हजार १ सय १० रनलाई उछिन्दै अस्ट्रेलियाबाट सर्वाधिक टेस्ट रन बनाउनेमा दसौं स्थानमा आएका छन् । बर्न्सलाई ट्रेन्ट बोल्टले बोल्ड गरे । वार्नर ४१ रन बनाई निल वाग्नरको बलमा आउट भए । लाबुसच्यानको अफ स्टम्प ग्रान्डहोमले उडाइदिए । उनले १ सय ४९ बल खेल्दै ६ चौका र १ छक्का प्रहार गरे । म्याथ्यु वेड ३८ रन बनाई ग्रान्डहोमको दोस्रो सिकार भए । पर्थको दिवारात्रि टेस्टमा २ सय ९६ रनको विजय हात पारी अस्ट्रेलिया तीन टेस्टको शृंखलामा १० ले अगाडि छ ।"
तनावबीच लिगमा मनाङ अगाडि,"मनाङ मर्स्याङ्दी जस्ता केही क्लब यस्ता पनि हुन्छन्, जसले लिग भनेपछि राम्रो खेल्छ । यस्ता क्लबले राम्रो टिम भए पनि जित्ने गर्छ, नराम्रो टिम भए पनि जित्ने गर्छ । यसपल्ट मनाङसँग राम्रो टिम छैन, तर जित्न भने बिर्सेको छैन । सहिद स्मारक लिग ए डिभिजनमा लगातार तेस्रो खेल जितेर मनाङले बिहीबार नौ अंकसहित फेरि शीर्षस्थान कब्जा गरेको छ । नाइजेरियाली प्रशिक्षक फुजा टोपे पनि मान्छन्, यसपल्ट मनाङको टिम अधिकांस युवा र नयाँ खेलाडीले भरिएको छ ।त्यसैले यसले पस्कने खेल यसअघिका मनाङले खेलेका खेल जस्ता छैनन् । तर लिगमा सबैभन्दा महत्त्वपूर्ण ३ अंक नै हुन्छ । यसलाई भने मनाङ हात पार्न फेरि एकपल्ट सफल भएको छ । खेलको निर्णायक गोल जगजित श्रेष्ठको नाममा रह्यो । उनले २५ औं मिनेटमा नजिकको दूरीबाट गोल गरे । हाम्रा लागि अहिले ३ अंक नै महत्त्वपूर्ण भइरहेको छ । लिग अगाडि बढ्दै जाँदा यही टिम अझ राम्रो भने हुनेछ, टोपे मान्छन् ।बिग्रेड ब्वाइज क्लब (बीबीसी) लाई हराएको यो खेलको कथा यत्तिमै मात्र टुंगिन्न । सातदोबाटोस्थित एन्फा कम्प्लेक्समा भएको यो खेल निकै तनावपूर्ण रह्यो । दुवै टिमका खेलाडी मैदानमा आक्रामक भएर प्रस्तुत भए । मैदानभित्र खेलाडीबीच शारीरिक द्वन्द्व चलिरहेको थियो भने मैदानबाहिर समर्थक समर्थकबीच भनाभन पनि । यत्तिको तनाव हुन्छ भनेर मैले सोचेको पनि थिइनँ, यस्तो खेलमा आवश्यकता पनि हुन्न, टोपेले थपे । लिगका पुराना संस्करण हुँदो हो त मनाङ ठूलो अन्तरले जित्ने टिम हुन्थ्यो ।तनावको उत्कर्ष त्यति बेला देखियो, जति बेला बीबीसीका विजय गुरुङ ७४ औं मिनेटमा मैदानमै ढले र केही क्षण अचेतजस्तै रहे । एकराज बुढाथोकीको कुहिनाले विजयको अनुहारको दायाँ भागमा नमज्जासँग लागेको थियो । एकराजले सिधै रातो कार्ड पाए । यो खेलको कथा यत्तिकैमा मात्र पनि टुंगिन्न । बीबीसीले भने फेरि एकपल्ट आफ्ना प्रशिक्षक खगेन्द्र पुनको उपस्थितिबिना खेलेको थियो । यसअघिको खेलमा पनि बीचमै उनी एकाएक हराएका थिए । फुटबल खेलका क्रममा प्रशिक्षकको कति धेरै जिम्मेवारी हुन्छ । उनको सक्रिय उपस्थिति कति आवश्यक हुन्छ, त्यो सबैलाई थाहा छ । सम्भवतः प्रशिक्षकको प्रशिक्षणमा सुरुमै भनिन्छ होला, प्रशिक्षक खेलका क्रममा मैदानमै हुनुपर्छ । यो स्वंयसिद्ध तथ्य नै त भयो फुटबलको । तर यही तथ्यले बीबीसीलाई भने पिरोल्दैन । उल्टै क्लबका व्यवस्थापक अर्बिन गुरुङ मान्छन्, प्रशिक्षकको अनुपस्थितिले हामीलाई समस्या भएको छैन । के यस्तो पनि हुनसक्छ र ?त्यो त बीबीसीलाई मात्र थाहा होला । किनभने टिमका कप्तान हुन् अनिल गुरुङ । नेपाली राष्ट्रिय टिमदेखि मनाङ मर्स्याङ्दीमा लामै समय नेतृत्व गरेका अनिलले खेलकै क्रममा प्रशिक्षकबिना यसरी फुटबल खेलेको दुर्लभ नै होला । लिगमा दोस्रो हारले बीबीसी ३ अंकमै सीमित रह्यो । यता दशरथ रंगशालामा जावलाखेल युवा र संकटा क्लबबीचको खेल भने बराबरीमा टुंगियो । जितसँगै जावलाखेलसँग ठूलो छलाङ लिने अवसर थियो, तर बराबरीले ५ अंकमै सीमित रह्यो । क्लबका लागि उपलब्धि के रह्यो भने जावलाखेल ३ खेलपछि पनि अपराजित छ । संकटा भने तीन खेलबाट ४ अंकमै सीमित रह्यो । खेलमा संकटाले नै अग्रता लिएको थियो, लक्ष्मण रूचालले ३६ औं मिनेटमा फ्रिफ्रिकबाट उपलब्ध पासमा गोल गरे । जावलाखेलको तर्फबाट ड्याडी जुनियरले गोल फर्काए । यो ७२ औं मिनेटमा सम्भव भएको थियो । फ्रिकिकमा उनका लागि गोलको अवसर तयार भएको थियो । दुवै टिमले पूरा खेल अवधिमा यही एकएक भूल गरे र नतिजा बेहोरे ।संकटाका प्रशिक्षक विजय महर्जनले भने, त्यही एक अवसरमा हामी नराम्रोसँग चुक्यौं । जावलाखेलका नरेश थापाले पनि ठ्याक्कै यस्तै भने, हाम्रा खेलाडी पनि त्यही एक अवसरमा चुके । पूरा खेलको कथा यही थियो, दुवैले प्रशंसा गर्नयोग्य खेल खेलेनन् । सम्भवतः बराबरी नै खेलको सबैभन्दा उपयुक्त नतिजा थियो । प्रशिक्षक थापाको एउटा दाबी भने मज्जाको थियो । त्यसले टिमको बलियो मानसिक स्थिति भने देखाउँछ । उनको भनाइ थियो, यसपल्ट जावलाखेल यस्तो टिम बनेको छ, जसले लिगका कुनै पनि टिमलाई बलियो चुनौती दिनसक्छ ।"
सुमित र रुतुम्बराको जित,"रुकुम पश्चिम (कास) तेस्रो समृद्ध रुकुम फिडे रेटिङ चेस प्रतियोगिताको उपाधि होड अझ खुला बनेको छ । एक दिनअघि एकल अग्रता लिएका बद्रीलाल नेपाली बिहीबार दुवै खेलमा बराबरीमा रोकिए । सुमित पन्त र महिला फिडेमास्टर रुतुम्बरा विधारले दुवै खेलमा जित पाए । छैटौं चरण सकिँदा बद्रीलालसहित रुतुम्बरा, सुमित र राजन सुवेदीको समान ५ अंक छ । बद्रीले छैटौं चरणमा राजनसँग बराबरी गर्नुअघि पाँचौं चरणमा कृष्ण थापासँग बराबरी गरे । राजनले पाँचौं चरणमा हरिश शर्मालाई हराए । रुतुम्बराले हितेस जरिया र नवीन तण्डुकारलाई हराएपछि संयुक्त अग्रता गरिन् । सुमितले महिला फिडेमास्टर सुजना लोहनी र सुमन राइलाई हराए । नवीन तण्डुकार, मिलन लामा, सौरभ चौधरी र ऋषभ निसादको साढे ४ अंक भएको छ ।"
एक्सेल्सियर फाइनलमा,"काठमाडौं (कास) आयोजक द एक्सेल्सियर स्कुलको तीनै टोली आठौं एक्सेल्सियर कपअन्तर्गत फुटबलमा बिहीबार फाइनल पुगेका छन् ।यू१६ ब्वाइजमा एक्सेल्सियरले वृहस्पति विद्यासदनलाई ६० गोलले हरायो । एक्सेल्सियरका साकार उप्रेतीले ह्याट्रिक गरे भने धिरज जोशीले २ र मानव केसीले १ गोल थपे । फाइनलमा एक्सेल्सियरको भेट महामञ्जुश्रीसँग हुनेछ । महामञ्जुश्रीले ग्रिनफिल्डलाई टाइब्रेकरमा २१ ले रोक्यो । निर्धारित समय गोलरहित भएको थियो । टाइब्रेकरमा महामञ्जुश्रीका एन्जल श्रेष्ठ र समिर श्रेष्ठले गोल गरे भने ग्रिनफिल्डबाट आयुश बुढाथोकीले गोल गरे ।यू१६ गर्ल्समा एक्सेल्सियरले काष्ठमण्डपलाई टाइब्रेकरमा ३२ ले पन्छायो । निर्धारित समय २२ को बराबरी भएको थियो । उपाधिका लागि एक्सेल्सियरले ग्यालेक्सीविरुद्ध खेल्नेछ । ग्यालेक्सीले प्याराडाइज रिडर्सलाई २० ले हराउँदा दुवै गोल सरु श्रेष्ठले गरिन् । यू१२ ब्वाइज सेमिफाइनलमा एक्सेल्सियरले ग्रिनफिल्डलाई ४० ले हराएर किड्स लर्निङसँग उपाधि भेट पक्का गर्यो । विजेताका जोएल लामाले ३, श्रीदीप अधिकारीले १ गोल गरे । किड्सले पुष्पसदनमाथि ८० को जित पाउँदा पेम्बा तामाङ र कुलदेव टितुङले ह्याट्रिक पूरा गरे भने दुई गोल युकेश नेगीको नाममा रह्यो ।"
सैनिक र साइपाल भिड्ने,काठमाडौं (कास) सैनिक आवासीय महाविद्यालय र साइपाल एकेडेमी प्रथम ब्रिजवाटर कप उपत्यकाव्यापी अन्तरकलेज छात्र फुटबलमा बिहीबार फाइनलमा पुगेका छन् । सैनिकले आयोजक ब्रिजवाटरलाई ५० ले हरायो । सैनिकका विश्रान्त बस्नेत म्यान अफ द म्याच घोषित भए । सेमिफाइनलमा साइपालले लिटिल एन्जल्स (एलए) लाई २१ ले हरायो । साइपालका सन्जिव लामा म्यान अफ द म्याच चुनिए । फाइनल शनिबार हुनेछ ।
फाइनल आज,काठमाडौं (कास) हिमरश्मी र विनायक पाँचौं नेफसाइपाल अन्तरविद्यालय छात्र फुटबल प्रतियोगितामा बिहीबार फाइनल पुगेका छन् । हिमरश्मीले पशुपतिलाई १० गोलले हरायो । विजय लामाले निर्णायक गोल गरे । विनायकले कौस्तुभलाई २० गोलले हराउँदा दुवै गोल प्रणव कोइरालाले गरे । फाइनल शुक्रबार हुनेछ ।
फेसबुकको अपरेटिङ सिस्टम,फेसबुकले आफ्नै अपरेटिङ निर्माण गर्ने भएको छ । आफ्ना प्रतिस्पर्धी कम्पनी गुगल र एप्पलसँगको निर्भरता हटाउन फेसबुकले यस्तो योजना अघि सारेको हो । यसलाई फेसबुकका प्रवक्ताले पनि पुष्टि गरेका छन् ।फेसबुकले निर्माण गर्ने अपरेटिङ सिस्टम भविष्यका प्रविधिमा बढी केन्द्रित हुनेछ । यो अपरेटिङ सिस्टम बढी आगुमेन्टेड रियालिटी ग्लासेसजस्ता भविष्यमा आउन सक्ने उत्पादनमुखी हुनेछ । फेसबुकले सफ्टवेयरसहितका यस्ता ग्लास निर्माण गर्ने योजना यसअघि नै बताएको भए पनि यसको तयारीबारे भने सार्वजनिक गरेको थिएन । फेसबुक मोबाइल डिभाइस निर्माणको योजना अघि बढाउन असफल रह्यो । आफ्नो एप गुगल र आईओएस अपरेटिङ सिस्टममा बन्द भएको अवस्थामा फेसबुकले आपत्कालीन योजना पनि तयारी अवस्थामा राखेको छ । यसलाई प्रोजेक्ट अक्सिजन नाम दिइएको छ ।
ह्वाट्सएपमा लो डाटा मोड,ह्वाट्सएपले आइफोन प्रयोगकर्ता लक्षित गरी नयाँ भर्सनको बेटा भर्सन जारी गरेको छ । आइफोन प्रयोगकर्ताले केही महिनामा यसको प्रयोग गर्न पाउने भएका छन् ।आईओएस १३ भर्सनका प्रयोगकर्तालाई बढी लाभदायक हुने फिचर यसमा राखिएका छन् । आईओएस अपरेटिङ सिस्टमको १३ औं संस्करणमा अहिले नै लो डाटा मोड भन्ने फिचर छ र ह्वाट्सएपले सोही फिचरसँग मिल्ने गरी आफ्नो फिचर राखेको छ । जसका कारण ह्वाट्सएप निकै कम डाटा वा स्लो इन्टरनेटको प्रयोगबाट पनि काम गर्न सक्ने हुन्छ ।
गुगललाई १५ करोड युरो जरिवाना,प्रविधि कम्पनीका लागि हरेक देशको कानुन मान्नु जटिल काम बन्दै गएको छ । गत साता मात्र फ्रान्सको एक सरकारी निकायले गुगललाई १५ करोड युरो जरिवाना तिराउने निर्णय गरेको छ ।फ्रान्समा प्रतिस्पर्धाको विषयमा अनुगमन गर्ने निकायले गुगलको विज्ञापन प्रस्ट नभएको भन्दै जरिवानास्वरुप यो रकम तिराउने भएको हो । फ्रान्ससहित युरोपेली देशहरुले आफ्ना छुट्टै कानुन र संयुक्त कानुन जीडीपीआरमार्फत प्रविधि कम्पनीलाई कडाइ गर्दै आएका छन् । जसका कारण प्रविधि कम्पनीहरु युरोपमा निरन्तर जरिवानामा पर्दै आएका छन् । अघिल्लो महिना मात्र ४ वर्ष अघिको आर्थिक मुद्दामा गुगलले फ्रान्सको सरकारी निकायलाई १ अर्ब युरो तिर्न सहमति जनाएको थियो ।
दबंग शैली,"डेढ दशक अघिसम्मका सलमान खान आजका जस्ता थिएनन् । अभिनेत्री ऐश्वर्या रायसँगको प्रेम सम्बन्धले वियोगान्तको मोड लिएपछि उनी उग्र बने । ऐशलाई सुटिङ सेटमा नै आएर हातपात गर्नेदेखि पछि उनीसँग जोडिने अन्य प्रेमीको पनि दुहाई गरे । कतिका करिअर नै चौपट पार्न कम्मर कसेर लागे । त्यसताक सलमानलाई ब्याड ब्वाई कै उपनाम पनि दिइन्थ्यो । तर फिल्म भने हम दिल चुके सनम, तेरे नाम, मुझ से सादी करोगे जस्ता प्रेमिल गर्थे । तीनै फिल्मबाट दर्शकको दिलमा राज पनि गरिरहेका थिए । तर समय बदलियो । सलमान सुध्रिए । हिट एन्ड रन केस होस् वा कालो हरिण मारेको अभियोगमा मुद्दाले टाउको खान थाल्यो, तब सलमानले विस्तारै आफ्नो छवि सुधार्नतर्फ लागे । यतिबेला सलमान बलिउडकर्मीका लागि देवदूत जस्तो बनेर हरपल सहयोगमा जुट्छन् । अझ महिला, युवतीका लागि त उनी जस्ता असल प्राणी विरलै कोही होलान् । यतिबेला उनी सबैका प्रिय अभिनेता बनिरहेका छन् ।आफ्नो चरित्रमा युटर्न मार्न सफल सलमान पछिल्लो दशक पात्रको चरित्रमा भने दबंग शैली समातेका छन् । पर्दामा गुन्डावाला पुलिसको दादागिरी देखाउनमा बढी रमाएका छन् । आफ्नी प्रेमिकालाई अप्ठ्यारोमा पार्ने गुन्डालाई बर्दीमै भए पनि सुटआउट गरिदिन्छन् ।शुक्रबारदेखि सलमान दबंग ३ मार्फत पुनः चुलबुल पाण्डे बनेर फर्किएका छन् । अविनाश कश्यपले नौ वर्षअघि ल्याएको दबंगले सलमानलाई वान्टेडपछि लगातार तीन फिल्मको फ्लप यात्रालाई तोडिदिएको थियो । दुई वर्षपछि अरबाज खानको निर्देशन यसको सिक्वेलमा आए । फिल्म ठीकठाक मात्रै थियो तर व्यावसायिक रूपमा सलमानले राम्रै छलाङ मारे । सलमान बलिउडका ठूला स्टार त हुन् तर उनलाई सधैं ढंगले नाच्न र अभिनय गर्न नजान्ने अभिनेताको आरोप लागिरहन्छ । अब त समीक्षकहरू उनका फिल्मको समीक्षा गर्नु नै बेकार हो भन्न थालिसकेका छन् । फेरि एकपटक सलमानले दबंग ३ ल्याएर समीक्षकलाई बेकारको काम थपिदिएका छन् । यसपटक दबंग ३ मा उनले खेलेका मात्रै छैनन्, कथादेखि पटकथासमेत आफैंले तयार पारिदिए । फिल्म निर्माणको तौरतरिका हेर्दा लाग्छ, सलमानबाट दबंग ३ बाट राम्रो फिल्म बनाउनमा भन्दा पनि धेरै पैसा कमाउनमा उद्यत देखिन्छन् । सलमानका प्रायः फिल्ममा उनको उपस्थिति नै अह्म रहन्छ । भूमिका र चरित्रमा उनले खास ठूलो मिहिनेत नगर्दा पनि फिल्मले व्यावसायिक सफलता हात पारिरहेकै हुन्छन् । विषयवस्तु पनि त्यति उम्दा नहुँदा पनि चल्छ । सायद यही चुरो कुरो सलमानले पनि थाहा पाए होलान् र दबंग ३ मा आफैं पटकथा लेख्न कस्सिए । गीत र फाइट सिनका लागि परिस्थितिको जोरजाम गरेपछि त्यसलाई सूत्रबद्ध शैलीमा ढाल्न सन् १९८८ देखि फिल्म खेल्दै र भोग्दै आएका सलमानका लागि नौलो थिएन । उनले दबंग ३ लाई ८० र ९० को दशकदेखि चल्दै आएको बलिउड फर्मूलामा हल गरिदिए ।तर अब बलिउड चेपुवामा परिसकेको छ । सूत्रबद्ध र फाइट दृश्यका फिल्मका लागि दर्शकले बलिउड फिल्मभन्दा दक्षिण भारतीय फिल्म रुचाउन थालिसके भने विषयपरक फिल्मको लहर बोकेर आयुष्मान खुराना, राजकुमार राव, नवाजुद्दिन सिद्दिकीदेखि महिलाप्रधान फिल्मबाट अभिनेत्रीहरू फ्रन्टलाइनमा उभिसके । अब यस्तोमा सलमान खान वा शाहरुख खान जस्ता ठूलो जमातका दर्शकको ढुकढुकी बनेर लामो वर्षदेखि जागिरहेका अभिनेताले दबंग ३ ल्याउनु अब समीक्षकको लागिमात्रै बेकार हैन, दर्शक पनि अघाउन थालिसके । पात्रको चरित्रमा पनि सलमानको युटर्न मात्र जरुरी छ । जीउ देखाएरै भिलेनसँग निहुँ खोजेकै भरमा अब टिकिरहन गाह्रो हुन सक्छ । दबंग ३ कै कुरा गर्दा पनि, फिल्ममा सलमान हिरो भए पनि चर्चा र वाहवाही भिलेनको चरित्रमा देखिएका सुदीप सन्दीप (किच्चा) ले बटुलेका छन् । कारण, सलमानभन्दा उनी बढी चरित्रमा आफूलाई फिट देखिएका छन् । फिल्ममै पनि आफ्नो चरित्रका कारणभन्दा सलमान नै देखिएर बढी दर्शक सिट्टी पाउने सलमानले दबंग ३ लाई चुलबुल पाण्डेको चरित्र निर्माणको घेराबाट देखाउन खोजेका छन् । उनकै फ्यान पनि चुलबुल पाण्डे कसरी दबंग बन्यो भन्ने हेर्नमा भन्दा सलमानले कसरी पर्दामा दबंग शैली पस्कन्छन् भन्ने हेर्न चाहन्छन् । उनीहरूकै लागि पनि दबंग ३ को लामालामा फ्ल्यासब्याकले नीरस बनाउन सक्छ ।"
