शीर्षक,विवरण
आआफ्नै मोर्चा,धुम्बाराही निर्णय
गौरिका गौरव,"गुवाहाटीमा जितेको एक रजत र तीन कांस्यसहित कुल १३ पदक बनाएर उनी स्वर्गीय सुनीललाल जोशीको कीर्तिमान (१४ पदक) नजिक पुगेकी छन् । जोशीले भारोत्तोलनका ६ संस्करणमा ५ रजत र ९ कांस्य हात पारेका थिए ।नयाँ प्रशिक्षकको प्रभावयसपालिको सफलताबारे गौरिकाले भनिन्, नयाँ प्रशिक्षक (एडम टेयलर) सँगको ट्रेनिङले यहाँसम्म आइपुगें । ए लेबलमा अध्ययनरत उनले करिब एक वर्षयता लन्डनस्थित क्याम्डेन स्वीस कटेज स्वीमिङ क्लबमा टेयलरसँग प्रशिक्षण लिइरहेकी छन् ।रियो ओलम्पिक २०१६ मा दस हजार बढी खेलाडीमध्ये सबभन्दा कान्छी खेलाडी रहेर विश्वमै चर्चा पाएकी गौरिकाले १३ औं सागलाई केन्द्रित गरी गत सेप्टेम्बरमा तयारी थालेकी थिइन् । तर एक महिनाअघि उनको बायाँ काँधमा गम्भीर चोट लाग्यो । काँधमा चोट लागेपछि उनले साग खेल्न पाउँला कि नपाउँला भन्ने भएको थियो, गौरिकाकी आमा गरिमा राणाले भनिन्, निजी रूपमा एआई जमलसँग फिजियोथेरापी गरायौं । निजी रूपमै स्ट्रेन्थ र कन्डिसनिङका लागि ट्रेनर ओमिद गोलानीसँग काम गर्यौं । फिजियो, प्रशिक्षक र ट्रेनरको टिमले नै यसपालि खेल्ने वातावरण बनाइदिएका हुन् । उनले जितिन् पनि । एकदमै खुसी लागेको छ ।छोरीको ट्रेनिङ र खेलको व्यवस्थापन पनि गर्दै आएकी गरिमाले नयाँ प्रशिक्षकको टेक्निक, रणनीति र मेन्टल स्ट्रेन्थको कार्यक्रमले छोरीको सफलता मिलेको पनि बताइन् । प्रशिक्षकको कार्यक्रम उनलाई मिलेको र सफल भएकी हो । हामीले अरूका अभिभावकले जस्तै बच्चाको चाहना पूरा गर्नलाई साथ दिएको मात्रै हो, उनले बताइन् । १३ औं सागको पौडीको प्रतिस्पर्धा सुरु हुनु चार दिनअघि काठमाडौं आएकी गौरिकाले आफ्नो स्पर्धालाई लिएर हरेक दिन प्रशिक्षक टेयलरसँग सल्लाह गर्थिन् र त्यसैअनुसार रणनीति बनाएर सातदोबाटोस्थित नयाँ स्वीमिङ पुल (सर्ट कोर्स) मा पौडिइन् ।लन्डनमा हुर्किरहेकी गौरिका स्कुल बिदामा स्वदेश फर्किएका बेला ११ वर्षको छँदै गौरिकाले साउन, २०७१ मा राष्ट्रिय खुला पौडीमा प्रतिस्पर्धा गर्दै आठ राष्ट्रिय कीर्तिमान बनाएर सनसनी मच्चाएकी थिइन् । त्यसयता उनले हरेकपल्ट घरेलु प्रतियोगितामा एकपछि अर्को गर्दै कीर्तिमान बनाइरहेकी छन् । यसबीच उनलाई प्रतियोगितामा सहभागी हुनबाटै रोक्नेसम्मको चलखेल पनि भयो । तर गौरिका रोकिइनन् । उनले आफ्नो खेलमा आमाले बल गर्ने भन्दा पनि साथ दिएको बताइन् ।स्वीमिङ अभ्यास गर्न भनेपछि छोरीले कहिल्यै पनि गाह्रो मानिनन्, सातामा १८ घण्टासम्म ट्रेनिङ गर्ने गौरिकाको पौडी प्रेमबारे गरिमा भन्छिन्, सागमा नेपालका लागि स्वर्ण जित्ने उनको सपना थियो त्यो पूरा भयो । नेपालले तेस्रोपल्ट आयोजना गरेको साग (पहिला साफ गेम्स) को समापनको मार्चपासमा राष्ट्रिय झन्डा बोक्ने जिम्मेवारीसमेत पाएकी गौरिकाले भने अर्को सपना देख्न थालिसकेकी छन् । पहिला ओलम्पिक २०२० लाई छनोट हुनुपर्छ । अनि (अरू) हेर्नुपर्छ, उनले भनिन्, सपना न हो हेर्नुपर्छ, गर्नुपर्छ । नौ महिनापछि हुने ओलम्पिकको छनोटमै ध्यान केन्द्रित गर्ने उनले बताइन् ।लन्डनमा कार्यरत सर्जन पारस सिंहकी छोरी गौरिकालाई यसपालि रिलेमा हात पारेको तीन कांस्य विशेष लागेको छ । रिले टिमसँग एकदम राम्रो भयो किनभने हामीले १२ औं सागमा रिलेबाट मेडल जितेका थिएनौं । यसपालि हामीसँग अपेक्षा पनि थिएन । तीन कांस्य जित्यौं । यसले हामी अब अरू देशका लागि प्रतिस्पर्धी बनेका छौं । उनलाई पछ्याउँदै भाइ सौरेन पनि राष्ट्रियस्तरको प्रतिस्पर्धामा ओर्लन थालिसकेका छन् ।"
जसलाई खुट्टा गुमेको थाहा छैन,"(काठमाडौं) : सोमबार दिउँसो २ बजे । ललितपुर ग्वार्कोस्थित बीएन्डबी अस्पतालमा बिरामीको निकै चाप थियो । ओपीडी समय चलिरहेको थियो । कोही रिपोर्ट देखाउने पालो कुरिरहेका थिए भने कोही औषधि किन्ने लाममा थिए ।अस्पतालको पहिलो तलाको कोठा नम्बर १०२ मा पनि बिरामीका आफन्त रिपोर्टको व्यग्र प्रतीक्षामा थिए । त्यही भीडमा निराश मुद्रामा देखिन्थे, प्रकृति चन्दका काका र काकी । भतिजीको उपचारका लागि आएका उनीहरू थकित देखिन्थे । त्यति नै बेला रातो कुर्तासुरुवालमा एक महिला आइन् अनुहारमा पीडा, हतास र संशयसहित । उनी थिइन् प्रकृतिकी आमा, भगवती शाही ।कोहलपुर एनटीभी रोडकी ११ वर्षीया प्रकृति चन्दलाई विद्यालय जाने क्रममा आइतबार ट्रकले ठक्कर दिएको थियो । अस्पतालको आईसीयूमा राखिएकी उनलाई आफूले दुई खुट्टा गुमाएकी छु भन्ने समेत थाहा छैन । त्यो भयावह दुर्घटना नभएको भए अहिले प्रकृति साथीहरूसँग रमाइरहेकी हुन्थिन् होला, प्रकृतिका काकाले भने, क्लासवर्क पो गरिरहेकी हुन्थिन् कि ? जब बत्तिएको ट्रकले उनलाई सोहोरेर लग्यो, त्यसयता उनी अस्पतालको बेडमा हल न चल लडिरहेकी छन् । त्यो दर्दनाक घटनाले उनका सपना पनि सोहोरेर लगेको छ, खुसी खोसेको छ ।सधैंझैं आइतबार दुई चुल्ठी बाटेर नीलो आकासे सर्ट र गाढा नीलो स्कर्टमा विद्यालय हिँडेकी थिइन् प्रकृति । उनको विद्यालय घरबाट करिब डेढ किलोमिटर दूरीमा पर्छ । उनी कहिले स्थानीय बस, कहिले साइकल चलाउँदै त कहिले बुबाको स्कुटीमा चढेर विद्यालय आउजाउ गर्थिन् । बाँकेको कोहलपुरस्थित त्रिभुवन नमुना माध्यमिक विद्यालयको कक्षा ७ मा अध्ययनरत प्रकृतिलाई आइतबार भने बुबा नगेन्द्रबहादुरले स्कुटीमा पुर्याएका थिए । त्यो दिन उनको जीवनको कालो दिन बन्न पुग्यो । जब उनी स्कुटीबाट ओर्लेर विद्यालयको गेटतर्फ बढिन्, ट्रकले उनको खुट्टा किच्यो । केही सेकेन्डमै ट्रकले ती कलिली बालिकाको खुट्टा चुँडायो । त्यति मात्र गरेन, ब्याक गरेर फेरि लतार्यो । दुर्घटना हुनेबित्तिकै उनलाई दसबिगाहास्थित कोहलपुर शिक्षण अस्पताल लगियो । आमा भगवती भन्छिन्, अस्पताल लग्दा नानीको धेरै रगत बगिसकेको रहेछ, अक्सिजन र रगत चढाइयो । त्यसपछि थप उपचारका लागि काठमाडौं ल्याइयो ।सेनाको हेलिकप्टरबाट प्रकृतिलाई आइतबार साँझ साढे ५ मा काठमाडौं ल्याइएको थियो । सदाझैं हाँसीखुसी घरबाट बिदा भएर चिटिक्क परेर स्कुल गएकी छोरीको यो अवस्था देखेर उनी समय समयमा भक्कानिन्छिन् । अस्पतालमा पनि उनी कति बेला टोलाउँथिन् त कति बेला भावुक बन्थिन् । प्रकृतिले बारम्बार मम्मी अब ठीक भइसकेँ । मेरो स्कुल छुटिरहेको छ भनिरहेकी छ, कहिले स्कुल जाने भनेर सोधिरहेकी छ, भगवतीले भनिन्, तर उसलाई मैले यथार्थ बताउन सकेकी छैन । आफ्ना खुट्टा काटिएको बारे छोरीलाई नभनेको उनले बताइन् । थाहा पाएपछि भने छोरीलाई कसरी सम्हाल्ने भन्ने पीर परेको उनको भनाइ छ ।तीन दिदीबहिनी र एक जना भाइ छन् प्रकृतिका । प्रकृति कान्छी छोरी । बुबाआमा कोहलपुरमा खाजा पसल चलाउँछन् । कक्षाकी अब्बल विद्यार्थी हुन् प्रकृति ।सबैले सहयोग तथा हौसला दिए उसको मुहारमा पक्कै हाँसो फर्किएला, भगवती दृढ हुन्छिन्, आफ्ना खुट्टाले ठमठमी हिँड्न नसके पनि कुर्सीमा बसेर पनि केही गर्न सक्ने क्षमता छ उसको । आफ्ना सपना पूरा गर्छे भन्नेमा हामीलाई विश्वास छ । सजिलोका लागि प्रकृतिलाई प्लास्टिकको खुट्टा हालिदिने उनको सोच छ । यति दुःखद घटना हुँदा पनि ट्रकधनीले कुनै सहयोग नगरेको भगवतीले बताइन् । कोहलपुर नगरपालिकाले हेलिकप्टरबाट काठमाडौं ल्याउन र विद्यालयले एक लाख रुपैयाँ सहयोग गरेको उनले जानकारी दिइन् ।"
सुशासन भारत र भुटानसरह,"(काठमाडौं) : अख्तियार दुरुपयोग अनुसन्धान आयोगले आगामी पाँच वर्षभित्र नेपालमा सुशासनको स्तर सुधार गरी सार्कका राम्रा मुलुकको हाराहारी पुर्याउने दाबी गरेको छ । पाँचवर्षे संस्थागत रणनीतिक योजना सार्वजनिक गर्दै अख्तियारले आमस्तरमा महसुस हुने गरी भ्रष्टाचार नियन्त्रण गर्ने बताएको हो ।भ्रष्टाचारविरुद्धको अन्तर्राष्ट्रिय दिवसका अवसरमा आइतबार आयोजित कार्यक्रममा अख्तियारले चालु आर्थिक वर्षदेखि ०८०८१ सम्मको रणनीति सार्वजनिक गरेको हो । रणनीतिको अन्त्यसम्ममा भ्रष्टाचार अवधारणा सूचकांक (करप्सन पर्सेप्सन इन्डेक्ससीपीआई) ३१ बाट ४१ पुर्याउने उल्लेख छ । सन् २०१८ को सूचकांकअनुसार दक्षिण एसियामा भुटान र भारत मात्रै यो स्तरमा छन् । भ्रष्टाचार अवधारणा सूचकांकमा उल्लेख्य सुधार गर्ने योजना महत्त्वाकांक्षी जस्तो देखिए पनि राष्ट्रिय प्रतिबद्धताअनुसार काम भए कठिन नहुने पूर्वसचिव पूर्णचन्द्र भट्टराईको बुझाइ छ । राष्ट्रिय योजना आयोगले आवधिक योजनामा सुशासनको अवस्था त्यति नै सुधार गर्छु भनेको रहेछ, रणनीतिक योजना निर्माणमा समेत संलग्न रहेका भट्टराईले कान्तिपुरसँग भने, अख्तियारले मात्रै चाहेर हुने होइन, सरकारले पनि भ्रष्टाचार नियन्त्रणमा पहल गरेमा पक्कै सुधार हुनेछ । अख्तियारकै प्रयासले मात्रै सुशासनको महत्त्वाकांक्षी लक्ष्यमा पुग्न कठिन हुने उनले बताए । हालकै अवस्था कायम रहे र अख्तियार आफ्नो लक्ष्यमा पुगेमा नेपालको सुशासन भारत र भुटानको स्तरमा पुग्नेछ । मुलुकको समग्र सुशासनको अवस्था सुधारका लागि अख्तियारको कार्यक्षेत्र करिब ४० प्रतिशत हाराहारी रहेको भनिन्छ । हाल नेपालको स्थिति दक्षिण एसियाली मुलुकमा बंगलादेश र अफगानिस्तानको तुलनामा मात्रै राम्रो छ । पाकिस्तानको भन्दा नेपालको स्कोर २ अंकले बढी छ । गत वर्ष भुटानको ६८, भारतको ४१, श्रीलंकाको ३८, पाकिस्तानको ३३ र माल्दिभ्सको ३१ सूचकांक छ ।अख्तियारले पाँच वर्षको अवधिमा घुसखोरीको दर आधा घटाउने लक्ष्य लिएको छ । अख्तियारले गत वर्ष गरेको सार्वजनिक निकायमा हुने घुसखोरीसम्बन्धी अध्ययनमा ३३ प्रतिशत काममा कर्मचारीले घूस खाएको भेटिएको थियो । उसले पाँच वर्षभित्र यसलाई १५ मा झार्ने लक्ष्य राखेको छ । मुलुकमा भ्रष्टाचार छ भन्ने आमबुझाइको स्तर २९ मापन गरिएकोमा त्यसलाई १५ मा झार्ने अख्तियारको योजना छ ।अख्तियारमा परेका सबै उजुरी विस्तृत अनुसन्धानमा जाँदैनन् भने विस्तृतमा पुगेका सबै अनुसन्धान मुद्दाको रूपमा विशेष अदालतमा दायर हुँदैनन् । प्रमाण, तथ्य, अधिकारक्षेत्र लगायतका कारण अनुपात घट्दै जान्छ । अहिले विस्तृत अनुसन्धान भएकामध्ये करिब ३८ प्रतिशत मुद्दा मात्रै आरोपपत्रको रूपमा विशेष अदालतमा दायर हुन्छ । क्षेत्राधिकारको अभाव र प्रमाण नहुँदा झन्डै दुई तिहाइ अनुसन्धान प्रभावहीन बन्न पुगेको छ । मुद्दा दायर हुन नसक्ने फाइलमा अनुसन्धान अधिकृतहरू अल्मलिँदा सीमित स्रोतसाधनको उपयोग हुन सकेको छैन ।अनुसन्धान प्रभावकारी बनाउने अख्तियारले आगामी ५ वर्षभित्र विस्तृत अनुसन्धानबाट मुद्दा दायर हुने अनुपात ५० प्रतिशत बनाउने भनेको छ । यसका लागि उसले अनुसन्धान पद्धतिलाई आधुनिकीकरण गर्ने अनि अनुचित कार्य हेर्ने क्षेत्राधिकार आफ्नो मातहत ल्याउने दाबी गरेको छ । अनुचित कार्यको कारबाही गर्न नपाउँदा विस्तृत अनुसन्धान प्रभावकारी हुन नसकेको अख्तियारको दाबी छ । उसले उजुरी फर्स्योट दरलाई ६५ बाट ८० प्रतिशत पुर्याउने दाबी गरेको छ ।अख्तियारले आगामी ५ वर्षको अवधिमा आधुनिक प्रविधिबाट अनुसन्धान र अभियोजन पद्धतिलाई विश्वसनीय बनाउने दाबी गरेको छ । भ्रष्टाचार निगरानी प्रणाली विकास गर्ने भनिएको छ, गएको वर्षदेखि नै अख्तियारले कार्यविधि बनाएर निजामती, प्रहरी, अनुसन्धानलगायत सेवाका जनशक्तिको संयुक्त टोली बनाई गैरकानुनी सम्पत्ति आर्जन गर्ने व्यक्ति र भ्रष्टाचारजन्य क्रियाकलापको सूचना संकलन गरिरहेको छ । त्यसको संस्थागत विकास गरी भ्रष्टाचारको सम्भाव्य क्षेत्रको पहिचान गर्ने अनि कारबाही थाल्ने दाबी रणनीतिक योजनामा छ । उसले राष्ट्रिय गौरव र अन्य ठूला आयोजनाको निरन्तर निगरानी गर्ने जनाएको छ । साना माछामा रमाएको र ठूला माछालाई छुनसमेत नसकेको भनी आलोचना खेपिरहेको अख्तियारले ठूला भ्रष्टाचार र उच्च जोखिमयुक्त कामलाई प्राथमिकतामा राखी अनुसन्धान गर्ने रणनीतिक योजनामा उल्लेख छ । सार्वजनिक खरिद र ठेक्काहरूको अनुसन्धान गरी कारबाहीमा जाने उसको दाबी छ । सानास्तरका घुसखोरी हुने सार्वजनिक सेवा प्रवाह गर्ने निकायमा भ्रष्टाचार घटाउन विभिन्न कार्यक्रम गर्ने अख्तियारको दाबी छ । उसले भ्रष्टाचारको कारणको खोजबिन र अनुसन्धान गर्ने योजना बनाएको छ । रणनीतिक योजनाले विवादित कार्यालयमा कार्यविधि निर्धारण गर्ने कार्यसम्पादक प्रणाली बनाउनुपर्ने सुझाव दिएको । यसो भएमा प्रक्रियाअनुसार काम नगर्ने कर्मचारीमाथि सेवाग्राहीले प्रश्न उठाउन पाउनेछन् । पूर्वसचिव भट्टराईले योजनाको मस्यौदा निर्माणका क्रममा सार्वजनिक निकायमा हुने घुसखोरीलाई प्रमुख समस्याको रूपमा सबैले औंल्याएका थिए । आइतबारको कार्यक्रममा पनि अख्तियारका प्रमुख आयुक्त नवीन घिमिरे कडा रूपमा प्रस्तुत भए । आजसम्म रंगेहात परेका कर्मचारीहरू मात्रै पक्राउ परेका छन्, उनले भने, आफ्नै कार्यालयमा लथालिंग र भद्रगोल हुँदा बेपर्वाह रहने कार्यालय प्रमुखलाई पनि जवाफदेही बनाउनुपर्ने भएको छ । सचिवज्यूहरू, तपार्इंहरू पनि मातहतका निकायप्रति सजग हुनुहोस् । तीनबाट चारखुट्टे हालको संवैधानिक तथा कानुनी व्यवस्थाअनुसार अख्तियारले भ्रष्टाचार गर्नेमाथि मुद्दा चलाउने, भ्रष्टाचार रोक्ने कामकारबाही गर्ने र भ्रष्टाचारविरुद्ध जनचेतना जगाउने काम गरिरहेको छ । उपचारात्मक, निरोधात्मक, प्रवर्द्धनात्मक भनी तीनवटा मुख्य कार्यनीति भएको अख्तियारले संस्थागत क्षमता विकास लाई पनि उत्तिकै महत्त्व दिने भएको छ । भ्रष्टाचारका घटना छानबिन गरी संलग्नमाथि कारबाही चलाउने अख्तियारको मुख्य दायित्व हो । त्यसको साटो प्रचारात्मक काममा रमाएको भनी उसको आलोचना हुने गरेको छ । पूर्वसचिव भट्टराईको भनाइमा अख्तियारले आफ्नो मात्रै नभई, भ्रष्टाचार नियन्त्रण र सुशासनका लागि स्थापित कार्यपालिका र न्यायपालिकाअन्तर्गतका निकायमा संस्थागत विकास चाहेको हो । आफ्नो क्षेत्राधिकारमा नपर्ने क्षेत्रको सुशासन हेर्ने राजस्व अनुसन्धान विभाग, सम्पत्ति शुद्धीकरण अनुसन्धान विभाग र राष्ट्रिय सतर्कता केन्द्रजस्ता निकायको संस्थागत विकास भयो भने पनि अख्तियारलाई सजिलो हुन्छ, उनले भने ।स्थानीय सरकारका कामकारबाहीबारे अहिले चौतर्फी प्रश्न उठिरहेको छ । सुरुमा उदार दृष्टिकोण अपनाएर देशभर प्रशिक्षण दिएपछि अवस्था सुधार नभएको अख्तियारका प्रमुख घिमिरेले बताए । उनका अनुसार पछिल्लो समय स्थानीय तहको अनियमितताको उजुरीले शिक्षाक्षेत्रको ग्राफसमेत उछिनेको छ । अख्तियारले आफ्नो कानुनी दायरा पनि बढाउन खोजेको छ । ०७२ सालमा संविधान जारी भएपछि खोसिएको अनुचित कार्य अन्तर्गतको कारबाहीलाई आफ्नो दायरामा ल्याउन खोजेको छ । हाल मन्त्रिपरिषद्बाट संसद्मा लैजाने क्रममा रहेका दुई विधेयकमा यो व्यवस्था छ ।"
पौडेल हत्यामा संलग्नलाई उन्मुक्ति,"(काठमाडौं) : गैरन्यायिक हत्यामा संलग्न व्यक्तिहरूलाई कारबाही गर्न राष्ट्रिय मानव अधिकार आयोगले गरेका सिफारिस सरकारले कार्यान्वयन नगरेकोमा आयोग अध्यक्ष अनुपराज शर्माले राष्ट्रपति विद्यादेवी भण्डारीसमक्ष चिन्ता प्रकट गरेका छन् । राष्ट्रपतिसमक्ष आयोगको वार्षिक प्रतिवेदन पेस गर्ने क्रममा शर्माले मुलुकमा दोषीले उन्मुक्ति पाइरहेको र दण्डहीनता बढिरहेकोमा चिन्ता प्रकट गरेका हुन् ।पछिल्लोपटक नेत्रविक्रम चन्द समूहका नेता कुमार पौडेलको हत्यामा संलग्न प्रहरीहरूलाई कारबाही गर्न आयोगले गरेको सिफारिस सरकारले कार्यान्वयन गरेको छैन । मानव अधिकार आयोगसहित सबै संवैधानिक निकायका सिफारिस सरकार र मातहतका निकायले कार्यान्वयन गर्नुपर्ने संवैधानिक व्यवस्था छ । सरकारले बेवास्ता गर्दा अध्यक्ष शर्माले राष्ट्राध्यक्षसमक्ष चिन्ता व्यक्त गर्नुपर्ने अवस्था आएको आयोगका एक अधिकारीले बताए । संविधानको धारा २४८ मा आयोगले कुनै व्यक्ति वा समूहको मानव अधिकार उल्लंघन वा त्यसको दुरुत्साहन भएको विषयमा छानबिन तथा अनुसन्धान गरी दोषीउपर कारबाही गर्न सिफारिस गर्ने, मानव अधिकार उल्लंघन गर्ने व्यक्ति वा संस्थाविरुद्ध अदालतमा मुद्दा दायर गर्न सिफारिस गर्ने, मानव अधिकार उल्लंघनकर्तालाई विभागीय कारबाही तथा सजाय गर्न कारण र आधार खुलाई सम्बन्धित निकायसमक्ष सिफारिस गर्ने, मानव अधिकार उल्लंघनबाट पीडितलाई कानुनबमोजिम क्षतिपूर्ति दिन सरकारलाई आदेश दिने व्यवस्था छ । नेपाल प्रहरीले भने आयोगको कारबाही सिफारिस कार्यान्वयन गर्न मन्त्रिपरिषद्बाट निर्देशन नआएको दाबी गर्दै संवैधानिक व्यवस्थाको उल्लंघन गरिरहेको छ । पौडेलको हत्यामा संलग्न र गोली हान्न आदेश दिने उच्च प्रहरी अधिकारीलाई बचाउनकै लागि सरकारले आयोगको सिफारिस कार्यान्वयन नगरेको जानकारी गृह मन्त्रालय स्रोतले दिएको छ । आयोगले स्थलगत छानबिन गरी चन्द समूहका सर्लाही इन्चार्ज पौडेललाई प्रहरीले नियन्त्रणमा लिएर गोली हानी हत्या गरेको निष्कर्ष निकाल्दै त्यसमा संलग्नलाई कारबाही गर्न कात्तिक ४ मा सरकार र नेपाल प्रहरीलाई सिफारिस गरेको थियो । आयोगले पौडेललाई गोली हानी हत्या गर्ने प्रहरी निरीक्षक कृष्णदेवप्रसाद साह तथा हवल्दारद्वय श्रीविनोद साह र सत्यनारायण मिश्रलाई तत्काल निलम्बन गरी फौजदारी अभियोगमा मुद्दा चलाउन नेपाल प्रहरी र सरकारलाई निर्देशन भनेको थियो । साहसहित तीनै जना प्रहरी २ नं प्रदेशमा कार्यरत छन् । प्रहरी महानिरीक्षक सर्वेन्द्र खनालको प्रत्यक्ष कमान्डमा रहेको विशेष ब्युरोबाट प्रहरी निरीक्षकको नेतृत्वमा २ नं प्रदेशमा खटिएका घुमुवाले पौडेलमाथि गोली हानी हत्या गरेको आयोगले जनाएको थियो । हत्यामा संलग्न तीनै जना ब्युरोबाट २ नम्बर प्रदेशअन्तर्गतका ८ वटा जिल्ला हेर्ने गरी खटिएका हुन् ।आयोगको सिफारिसअनुसार छानबिन गरी दोषीमाथि कारबाहीको प्रक्रिया अघि बढाउनु पर्ने गृह मन्त्रालय र मातहतको नेपाल प्रहरीले आयोगको सिफारिसबारेमा आफूहरूलाई औपचारिक रूपमा कुनै जानकारी नआएको दाबी गरेका छन् । मानव अधिकार आयोग ऐनमा आयोगको सिफारिस कार्यान्वयनको निर्णय मन्त्रिपरिषद्ले गर्ने व्यवस्था छ । मन्त्रिपरिषद्बाट निर्णय भएर आएपछि मात्र त्यसमा के कारबाही गर्ने भनेर मन्त्रालयले प्रक्रिया अघि बढाउने हो, मन्त्रिपरिषद्बाट आयोगको सिफारिसबारे कुनै निर्णय भएर आएको छैन, गृह मन्त्रालयका प्रवक्ता केदारनाथ शर्माले कान्तिपुरसँग भने ।पौडेलको गत असार ५ मा सर्लाहीको लालबन्दी १ को लखन्देही जंगलनजिक गोली हानी हत्या गरिएको थियो । मौलिक हक कागजमै सीमितनागरिकलाई मौलिक हक दिलाउन सरकार असफल भएको मानवअधिकार आयोगले बताएको छ । साथै अधिकार कागजमा मात्र सीमित भएको आयोगको निष्कर्ष छ । आयोगले देशको मावनअधिकारको समग्र पक्षबारे तयार पारेको प्रतिवेदनमा सरकारले मौलिक हक कार्यान्वयनको वाचा गरे पनि पूरा भने हुन नसकेको तथ्यलाई गम्भीरताका साथ औंल्याएको छ ।सरकारका कमजोरी र प्रशासनिक लाचारीका कारण मौलिक हक मिचिएको प्रतिवेदनमा उल्लेख छ । संविधानले व्यवस्था गरेका विषयगत आयोग गठन गर्ने काम पनि हुन नसकेको आयोगले बताएको छ । संविधानतः गठित आयोग र मानवअधिकार आयोगबीचको क्षेत्राधिकार सम्बन्धमा कतिपय प्रश्न अनुत्तरित रहेको प्रतिवेदनमा उल्लेख छ । संक्रमणकालीन न्यायको मुद्दा ज्युँका त्युँ हुँदा पीडितले न्याय पाउन नसकेको विषयलाई आयोगले प्रतिवेदनमा उल्लेख गरेको छ ।"
बहिनी हाँस्दै स्कुल गएकी थिई,"(बाँके) : पसल खुलै थियो । चिया पिउने ग्राहकको भीड थिएन । चिया र नास्ता पकाउँदै फुर्सद नपाउने नगेन्द्रबहादुर चन्दको चुलो सोमबार चिसै थियो । दुर्घटनामा उपचारार्थ काठमाडौं पुर्याइएकी कान्छी छोरी प्रकृतिको न्यायको खोजीमा उनी बिहानै इलाका प्रहरी कार्यालय कोहलपुर पुगेका थिए । पसल कुर्न बसेकी १७ वर्षीया माइली छोरी पुष्पा आफैं सम्हालिँदै थिइन् । आमा र जेठी दिदीले काठमाडौंबाट बिहानै बहिनीको खबर सुनाए, नानीले खुट्टा किन बाँधेको भनेर सोध्छे । पुष्पाले मन थाम्नै सकिनन् । रुँदै ट्रक चालकलाई सराप्न थालिन् । मेरी बहिनी जस्ताको तस्तै चाहिन्छ मलाई, उनी भक्कानिँदै भन्दै थिइन्, किचेर भाग्न पाइँदैन ।पढाइ राम्रै थियो प्रकृतिको । राप्तीसोनारी गाउँपालिकास्थित शमशेरगन्जमा नगेन्द्रको घर छ । व्यवसाय गर्न र छोराछोरीलाई राम्रो पढाउन कोहलपुर सहरमा बस्दै आएका हुन् । प्रकृति यसै वर्ष कक्षा ७ मा त्रिभुवन नमुना माविमा भर्ना भएकी हुन् । सहरमा राम्रो पढाइ हुन्छ भनेर हामीलाई बुबाले कोहलपुरमा ल्याउनुभएको हो, उनले भनिन्, कियर गर्न सजिलो हुन्छ भन्दै पसलदेखि नजिकै स्कुलमा भर्ना गर्नुभएको हो । चुलबुले स्वभावकी प्रकृतिले आइतबार बिहानै दाल पकाइन् । सानै उमेर भए पनि घरको खाना पकाउन सिपालु भइसकेकी थिइन् । दाल बसालेर खाना नखाई उनी स्कुल जान लागिन् । आँखामा गाजल, ओठमा हल्का लालीमा सिँगारिएर स्कुल जान निस्केकी बहिनीलाई जिस्क्याइन् । प्रकृति मुसुक्क हाँस्दै बुबाको स्कुटर चढेकी थिइन् । बिहान १० बजे स्कुल नपुग्दै कोहलपुरबाट नेपालगन्जतर्फ जाँदै गरेको ना२ख ९४५९ नम्बरको ट्रकले प्रकृतिको खुट्टा किच्यो । स्कुल नजिकै ट्रकले प्रकृतिलाई ठक्कर दिएपछि विद्यार्थी बाहिरिए । १० बजेको थियो । घटना थाहा पाउनेबित्तिकै विद्यार्थीका हूल ट्रक घेर्न पुगेको स्कुलका गार्ड रामसफल चौधरीले बताए । त्यसपछि आक्रोशमा विद्यार्थीले ट्रकमा तोडफोड गर्न थाले । प्रहरी आएर विद्यार्थीमाथि बल प्रयोग गरेपछि भीड उत्तेजित भयो । नेपालगन्जबाट आएका प्रहरी टोलीले ट्रक चालकलाई लगे । प्रत्यक्षदर्शी युवराज पौडेलका अनुसार विद्यार्थीलाई धम्क्याउँदै स्कुलभित्र पसेर सादा पोसाकका प्रहरीले शिक्षकमाथि पनि हातपात गरे । स्थिति सामान्य थियो, जब डीएसपीले नै ढुंगा उचालेर विद्यार्थी कुट्न थाले अनि झडप सुरु भयो, उनले भने । स्कुलका शिक्षक इन्द्र बीसीले साना विद्यार्थीलाई प्रहरीले साम्य पार्नुपर्नेमा उल्टै कुटपिट गरेर वातावरण बिगारेको बताए । स्कुलमै पसेर विद्यार्थी र केही शिक्षकलाई प्रहरीले जब समातेर लगे, त्यसपछि स्थिति अझ अशान्त भयो । इलाका प्रहरी कार्यालयसम्म छुटाउन गएका विद्यार्थी र प्रहरीबीच ढुंगा हानाहान भयो । प्रहरीले लाठीचार्जसँगै रबरको गोली, अश्रुग्यास प्रहार गर्यो । झडपमा ३० प्रहरी घाइते भए भने प्रदर्शनमा उत्रेका २४ सार्वसाधारण पनि घाइते भए । बाँके जिल्ला प्रशासनले निषेधित क्षेत्र घोषणा गर्यो । गोली लागेका १० जना विद्यार्थीलाई उपचारका लागि काठमाडौंमा उपचार गर्न पठाइएको बाँकेका प्रहरी प्रमुख एसपी वीरबहादुर ओलीले बताए । घटनाको विरोध प्रदर्शन सोमबार पनि दिनभर रह्यो । जिल्ला प्रशासन कार्यालय बाँकेले आइतबार बेलुका नै स्थिति शान्त बनाउन सर्वपक्षीय भेला बोलाएको थियो । ६ बुँदे सहमतिसोमबार भएको सर्वपक्षीय छलफलमा ६ बुँदे सहमति भएको बाँकेका प्रमुख जिल्ला अधिकारी कुमारबहादुर खड्काले बताए । राजनीतिक दल, नागरिक समाज, अभिभावक, विद्यालय व्यवस्थापन प्रतिनिधि सम्मिलित छलफलले घाइतेलाई उपचार, क्षतिपूर्ति र घटना छानबिनका लागि टोली गठन गर्न गृह मन्त्रालयलाई लेखिपठाउने सहमति गरेको हो । दुवै खुट्टा गुमाएकी छात्रा प्रकृति चन्दको शिक्षादीक्षासहित जीवनयापनका लागि उचित क्षतिपूर्तिको व्यवस्था गर्न पनि गृह मन्त्रालयमा अनुरोध गरिने निर्णय गरिएको छ, प्रजिअ खड्काले भने, ठक्कर दिने ट्रकका धनी दुगड ग्रुपले घाइतेको उपचार खर्चबापत ५ लाख पठाएको छ । प्रकृतिका आफन्तले भने सोमबार दिउँसोसम्म रकमबारे कुनै जानकारी नआएको र व्यक्तिगत खर्चमा उपचार भइरहेको बताएका छन् ।"
कर्मचारीको नेतृत्व परीक्षण प्रणाली ब्युँताइने,"(काठमाडौं) : सरकारले निजामती कर्मचारीको नेतृत्व परीक्षण प्रणाली लाई पुनः सक्रिय पार्ने तयारी थालेको छ । नीति निर्माणमा संलग्न हुने सहसचिवस्तरका निजामती कर्मचारीको क्षमता जाँच नगरी जिम्मेवारी दिने र बेलाबखत कामविहीन बनाएर राख्ने विकृति हटाउन नेतृत्व परीक्षण प्रणाली लाई सक्रिय बनाउन लागिएको हो । नेतृत्व परीक्षणको व्यवस्था लागू भयो भने सहसचिव तहका कर्मचारीले क्षमताका आधारमा सरकारका महत्त्वपूर्ण विभाग, शाखाहरूको जिम्मेवारी पाउने र सेवाप्रवाहमा चुस्तता हुन्छ । त्यसैले नवनियुक्त संघीय मामिला तथा सामान्य प्रशासनमन्त्री हृदयेश त्रिपाठीले यससम्बन्धी व्यवस्था संघीय निजामती ऐनमै गर्ने प्रस्ताव गरेका छन् । प्रतिनिधिसभाको राज्यव्यवस्था तथा सुशासन समितिमा जारी संघीय निजामती विधेयकसम्बन्धी छलफलका क्रममा मन्त्री त्रिपाठीले सोमबार उक्त प्रस्ताव गरेका हुन् ।निजामती सेवा ऐनमा कर्मचारीलाई जिम्मेवारी दिन नेतृत्व मूल्याकंन र बढुवाका लागि कार्यसम्पादन मूल्यांकनलाई आधार बनाउने व्यवस्था छ तर नेतृत्व मूल्यांकनको प्रावधान कार्यान्वयनमा थिएन । बढुवाका लागि गरिएको कार्यसम्पादन मूल्यांकनको व्यवस्था भने कार्यान्वयनमा थियो । कानुनमा नेतृत्व परीक्षण प्रणाली छ तर कार्यान्वयन भएको छैन । अहिले व्याख्यासहित कानुनमा व्यवस्था गरियो भने कार्यान्वयनमा जान्छ, मन्त्री त्रिपाठीले भने, कहाँनिर राख्ने र कसरी लागू गर्ने भन्नेबारे मन्त्रालयका अधिकारीले र समितिले पनि सोचौं । सांसदहरूले भने नेतृत्व परीक्षणको विधि परीक्षा र तजबिजीका आधारमा हुन नहुने सुझाएका छन् । कांग्रेस सांसद दिलेन्द्रप्रसाद बडूले नेतृत्व परीक्षणका आधार र मापदण्ड बनाउनुपर्ने बताए । आधार र मापदण्ड नहुने हो भने पूर्वाग्रही हुन्छ, उनले भने । नेतृत्व परीक्षणबारे कानुनमा प्रस्ट उल्लेख गर्नुपर्ने नेकपा सांसद झपट रावलले धारणा राखे । कानुनमा नेतृत्व परीक्षण तजबिजीका आधारमा गर्ने व्यवस्था राख्नु हुन्न । कानुनमा कसैलाई खेल्ने ठाउँ दिनु हुन्न । वकिलहरूलाई पनि यसमा खेल्ने बाटो राख्नु हुन्न, उनले भने । नेकपाकै सांसद नवराज सिलवालले नेतृत्व परीक्षण निर्णय क्षमताको विषय भएकाले यसलाई लोकसेवाले पास गर्नुपर्ने जस्तो प्रावधान नराख्न आग्रह गरे । नेतृत्व मूल्यांकनका आधारमा जिम्मेवारी दिने व्यवस्था नभएकाले कर्मचारीतन्त्रको स्थिति सही नभएको मन्त्री त्रिपाठीले बताए । नेतृत्व परीक्षणको व्यवस्था गर्न समितिमा विगतमा पनि छलफल भएको थियो । उक्त व्यवस्थालाई जीवन्तता दिने गरी समितिले विधेयकमा प्रस्ट व्यवस्था गर्ने सभापति शशी श्रेष्ठको भनाइ छ । जिम्मेवारी दिने क्रममा राजनीतिक चलखेल हुने गरेको कर्मचारीको गुनासो छ ।"
संसद्भित्रै यौनहिंसा भयो,"(गण्डकी) : यौनहिंसा भनेको के हो ? कसरी हुन्छ ? हिंसामा परेका महिलाले कसरी व्यक्त गर्ने ? कोसँग, कहाँ गएर हिंसामा परें भनेर गुहार्ने ? यी प्रश्नको जवाफ छ ? गण्डकी प्रदेशसभा सदस्य पुष्पा केसी भण्डारीले तेर्स्याएका प्रश्न हुन् यी । उनले संसद्भित्रै आफूहरूमाथि यौनहिंसा भएको बताइन् । भनिन्, पुरुष सांसदबाट संसद्भित्रै हामीमाथि यौनहिंसा भएको छ तर इज्जतको डरले सहन बाध्य छौं ।पुरुष सांसदहरूले जिस्किने र मात्तिने नियतले फिलिङ्स दिने गरी हात मिलाउने र टाँसिएर हग गर्नर् गरेको उनले दाबी गरिन् । के हग गर्दा पनि फिलिङ्स आउने गरी गर्नुपर्छ ? टाँसिइरहनुपर्छ ? उनले भनिन् । पढेलेखेका, बुझ्ने र शिक्षित व्यक्ति पुग्ने संसद् भवनभित्रै भइरहेका यस्ता गतिविधिप्रति कसैको ध्यान नपुगेकामा उनले गुनासो गरिन् । हामी महिलापुरुष सबैसँग हात मिलाउँछौं, लैंगिकताको सवालमा संसदीय निगरानी विषयमा सोमबार आयोजित कार्यशालामा उनले भनिन्, हामी उनीहरूलाई सम्मान गर्छौं, सम्मानस्वरूप हात मिलाउने बानी छ । मैले मात्र होइन, सबै महिला साथीले पुरुषसँग हात मिलाउनुहुन्छ तर उनीहरूले सम्मान र अभिवादनका लागि हात मिलाएका हुँदैनन् । उनले शिक्षित महिला पनि यौनहिंसाबाट पीडित बन्नुपरेको बताइन् । यो उमेरमा, यो अवस्थामा आउँदा पनि किन यस्तो ?, भावुक बन्दै उनले प्रश्न गरिन्, अनावश्यक मान्छे, बिनाकाम हामीलाई छुन आउँछन् । हामीलाई किन छुने भन्ने मेरो जिज्ञासा हो । हामीले राम्रोसँग हिंसा भएको अनुभव गरेका छौं तर भन्न भएन, भन्नै परे पनि कोसँग कहाँ गएर भन्ने ? मौन बस्नुको अर्को कुनै विकल्प छैन । यौनहिंसा र महिला हिंसा गर्ने यस्ता पुरुष सांसदविरुद्ध महिला सांसदले एक भएर आवाज उठाउनुपर्ने उनले बताइन् ।पुरुष सांसदहरू बोल्ने क्रममा पनि जिस्किएर, हिंसात्मक रूपमा प्रस्तुत हुने गरेको अरू महिला सांसदले गुनासो गरे । पुरुष सांसद हामीसँग बोल्दा सांसदको हैसियतभन्दा फरक ढंगले बोल्छन्, अर्की सांसद भन्छिन्, हिँड्दा ठोक्किँदै हिँड्छन्, गफ गरेर बसेका छौं भने जिस्किँदै रफ शब्द बोल्छन्, उनीहरूले प्रयोग गरेका शब्दले हामीलाई अड लाग्छ । उनले पनि यौनहिंसाविरुद्ध खुलेर सदनमै बोल्नुपर्ने बेला आएको बताइन् । हामीले यौनहिंसा, महिला हिंसा सहनु हुँदैन भनेर आवाज उठायौं, महिला अधिकारका विषयमा लामो समयसम्म संघर्ष गर्यौं, उनले भनिन्, ज्यान जोखिममा राखेर लड्यौं पनि । पहिलो पटक सदनमा पाइला टेक्दा स्वयं यौनहिंसामा परेका छौं ।आफूमाथि भएका हिंसाबारे बोल्न नसक्ने कमजोरीको फाइदा पुरुष सांसदले उठाइरहेको उनीहरूको बुझाइ छ । कैयौं पढेलेखेका, बुद्धिजीवी भनिने महिला पनि यौनहिंसाको सिकार बनेको उनले दाबी गरिन् । बाहिर प्रस्तुत हुन नसकेका मात्र हुन्, उनीहरू दिनानुदिन सहकर्मीबाट हिंसा सहन बाध्य छन्, उनले थपिन् । प्रदेशसभा सदस्य प्रभा कोइरालाले राजनीतिक पार्टीले नै विभेद गरेको बताइन् । हिजोका दिनमा बुझेर वा नबुझेर महिला अधिकारको विषयमा लडाइँ गर्यौं, उनी भन्छिन्, अधिकार पायौं भनेर खुसी भयौं तर आफैंले कार्यान्वयन गर्न सकेनौं । अब हामीले अधिकार कार्यान्वयनका लागि लड्नुपर्छ ।गण्डकी प्रदेशकी उपसभामुख सिर्जना शर्माले महिला र पुरुषप्रति गरिने व्यवहार फरक रहेको बताइन् । महिलालाई हेरिने दृष्टिकोण बदल्न जरुरी छ, उनको भनाइ छ, संसदीय अभ्यासमा निगरानी गर्न नसके महिला अघि बढ्न सक्दैनन् । उनले महिलाले केही बुझ्दैनन् र जान्दैनन् भन्ने भ्रम हटाउनुपर्ने बताइन् । हामीलाई किन दोस्रो दर्जा ?हामीले लगाउने कोट एउटै रंगको छ । महिला वा पुरुष, समानुपातिक या प्रत्यक्ष निर्वाचित । सबै सांसदको कोट खैरो छ । लोगो फरक हुँदैन । तर, प्रत्यक्ष निर्वाचित सांसद र समानुपातिक सांसदबीच गरिने व्यवहार फरक छ । के हामी दोस्रो दर्जाका नागरिक हौं ? प्रदेशसभा सदस्य गायत्री गुरुङले भनिन्, प्रत्यक्ष सांसद जनताका रे, हामी पार्टीका । पुरुषवादी यो मानसिकता नहटेसम्म समानुपातिक सांसदलाई गरिने व्यवहारको अन्त्य कहिल्यै हुँदैन ।सांसद गुरुङले प्रत्यक्ष निर्वाचितबाट जाने सांसदको रूपमा पुरुषको संख्या बढी रहेको बताउँदै महिला अनि समानुपातिक सांसद भनेर संसद्भित्रै तल्लोस्तरको व्यवहार हुने बताइन् । महिलाको विषयमा अधिकारका कुरा धेरै उठे पनि कार्यान्वयनको पाटो फितलो रहेको उनको तर्क थियो । नेतृत्वमा महिला नपुगेसम्म यस्तो समस्याको अन्त्य नहुने उनी बताउँछिन् । नेतृत्व तहमा पुरुष भएकाले महिला समस्या ज्युँका त्युँ रहेको उनको दाबी छ । प्रदेशसभाकी अर्की सदस्य धनमाया लामाले पनि संसद्भित्रै दोस्रो नागरिकको व्यवहार हुने गरेको गुनासो गरे । बजेट बाँडफाँटको विषयमा पनि प्रत्यक्ष र समानुपातिक सांसदलाई दुईवटा नियतले हेरिने गरेको उनले बताइन् । उनले ३३ प्रतिशत महिला अधिकार भए तापनि समानुपातिकमा मात्र सीमित बन्नुपरेको बताएकी थिइन् ।कार्यक्रममा गण्डकी प्रदेशसभाका सबै २० सांसदलाई बोलाइए पनि पाँच जना मात्रै सहभागी भएका थिए ।"
राष्ट्रिय सभा चुनाव माघ ९ मा गर्न प्रस्ताव,"(काठमाडौं) : राष्ट्रिय सभाका रिक्त हुने एक तिहाइ सदस्यको चुनाव आगामी माघ ९ गते गर्न निर्वाचन आयोगले प्रस्ताव गरेको छ । आयोगका पदाधिकारीले सोमबार अपराह्न प्रधानमन्त्री केपी शर्मा ओलीलाई भेटेर मिति प्रस्ताव गरेका हुन् ।राष्ट्रिय सभाका ५९ सदस्यमध्ये १९ जनाको २ वर्षे पदावधि आगामी फागुन २० मा सकिँदै छ । तीमध्ये अर्थमन्त्री युवराज खतिवडा राष्ट्रपतिबाट मनोनीत हुन् । उनको स्थानमा सोही प्रक्रियाबाट र बाँकी १८ जना निर्वाचनबाट चुनिने छन् । राष्ट्रिय सभा र प्रतिनिधिसभाका सदस्यले ०७४ फागुन २१ गते शपथग्रहण गरेका थिए । ०७४ माघ २४ गते भएको निर्वाचनबाट चुनिएका र पछि राष्ट्रपतिबाट मनोनीत भएका तीन जनासहित राष्ट्रिय सभाका सांसदको पदावधि निर्धारण ०७५ असार ४ गते भएको गोलाप्रथाबाट गरिएको थियो । राष्ट्रिय सभाको पदावधि ६ वर्ष रहने भनिए पनि पहिलो पटकका लागि एक तिहाइको पदावधि दुई वर्ष, अर्को एक तिहाइको चार वर्ष र बाँकी एक तिहाइको ६ वर्ष रहने संवैधानिक व्यवस्था छ । नेकपाका ९ जना युवराज खतिवडा, कमलाकुमारी वली, कालीबहादुर मल्ल, खेमराज नेपाली, बलरामप्रसाद बाँस्कोटा, मीना बुढा, युटोल तामाङ, राजकुमार कुँवर र हरिचरण शिवाकोटीको पदावधि सकिन लागेको छ । त्यस्तै, कांग्रेसका ७ जना दुर्गाप्रसाद उपाध्याय, धनकुमारी खतिवडा, बद्रिप्रसाद पाण्डे, मुक्ताकुमारी यादव, विन्दादेवी आले राना, सरिता प्रसाईं र सुरेन्द्रराज पाण्डेको पद रिक्त हुँदै छ । राजपाका रमेशप्रसाद यादव र वृषेशचन्द्र लाल तथा समाजवादीका रामप्रित पासवानको पदावधि सकिन लागेको छ । प्रमुख निर्वाचन आयुक्त दिनेशकुमार थपलियाले पदावधि सकिनु ३५ दिनअगावै निर्वाचन गर्नुपर्ने कानुनी प्रावधान रहेकाले सोहीअनुसार मिति सिफारिस गरिएको बताए । प्रधानमन्त्रीलाई भेट्नुअघि आयोगले राजनीतिक दलका प्रतिनिधिसँग राष्ट्रिय सभा चुनाव सन्दर्भमा छलफल गरेको थियो । ५९ सदस्यीय राष्ट्रिय सभामा ३ जना सरकारको सिफारिसमा राष्ट्रपतिबाट मनोनीत भएका छन् । त्यसबाहेक प्रत्येक प्रदेशबाट कम्तीमा तीन महिला, एक दलित र एक अपांगता भएका व्यक्ति वा अल्पसंख्यक तथा अन्य तीन जना गरी ८८ जना निर्वाचित भएका छन् । सभामा मनोनीतबाहेक नेकपाका ३९, कांग्रेसका १३ तथा समाजवादी र राजपाका २२ सदस्य छन् ।"
सार्कलाई पुनर्जीवन जरुरी,काठमाडौं (कास) प्रधानमन्त्री केपी शर्मा ओलीले दक्षिण एसियाली क्षेत्रीय सहयोग संगठन (सार्क) लाई जतिसक्दो चाँडो पुनर्जीवन दिनुपर्ने बताएका छन् । सार्क स्थापनाको ३५ औं वार्षिकोत्सव अवसरमा सोमबार सन्देश दिँदै प्रधानमन्त्री ओलीले सार्कको संस्थापक एवं वर्तमान अध्यक्षका नाताले दक्षिण एसियाली जनताका साझा सपना साकार पार्न सदस्य राष्ट्रसँग निरन्तर संवाद र सहकार्यमा नेपाल लागिपर्ने बताए । सार्क बडापत्र जारी भएको ३५ वर्ष पुगेकामा भारतीय प्रधानमन्त्री नरेन्द्र मोदीले सार्कमा धेरै प्रगति भए पनि गर्न बाँकी काम उत्तिकै रहेको बताएका छन् । भारतपाकिस्तान विवादकै कारण ५ वर्षयता सार्क शिखर बैठक हुन नसकिरहेको सन्दर्भमा मोदीले कुनै मुलुकको नाम उल्लेख नगरी आतंकवादी गतिविधिका कारण सार्कको बृहत् सहकार्यमा बाधा परिरहेको उल्लेख गरेका छन् । सार्क क्षेत्रका सबै मुलुकले आतंकवादलाई परास्त गर्न प्रभावशाली कदम चाल्नुपर्ने उल्लेख गर्दै मोदीले दरिलो सार्क बन्नका लागि आपसी विश्वास र आत्मविश्वास जरुरी रहने बताएका छन् ।
अनि समातिए अमेरिकी बालयौन दुराचारी,"(काठमाडौं) : बालअधिकारका लागि राष्ट्रिय अभियानका एक सदस्य तिलगंगा आँखा अस्पताल छेवैको मैदानमा साँझतिर टहलिन्थे । धुले चौरमा फुटबल र क्रिकेट खेल्ने वाग्मती तीरमा बस्ने सुकुम्बासी समुदायका बालबालिकासँग प्रत्येक दिन नयाँ फुटबल हुन्थ्यो । कहिलेकाहीँ त नयाँ जुत्ता र नयाँ ब्याट पनि हुन्थे । कमजोर आर्थिक हैसियत भएका उनीहरूसँग कहाँबाट आए ती खेल सामग्री ? एकाध दिनमै उनले थाहा पाए, एक जना विदेशी केही दिन बिराएर त्यहाँ आउँदा रहेछन् । र, ती विदेशीले खेलकुदका सामग्री दिएर बालबालिकालाई फकाउँदै आफैंसँग लिएर जाँदा रहेछन् । एक दिन तिनले विदेशीसँग जाने ११ वर्षका दुई बालकलाई सोधे, तिमीहरूलाई विदेशीले किन लैजान्छ ? ती सदस्यले बालकसँग सोधेको प्रश्नोत्तर समेटिएको भिडियो क्लिप कान्तिपुरलाई पनि प्राप्त भएको छ । उनको प्रश्नमा ती बालकले भनेका छन्, उसको पेटमा हाम्रो हात लगेर दल्छ । अनि त्यति नै बेला आफ्नो पेन्ट खोलेर हेर्छ । भिडियोमा दुई बालकले थप भनेका छन्, पिसाब फेर्ने ठाउँमा हाम्रो हात लगेर चलाउँछ अनि केहीबेर चलाएपछि कफी झर्यो भन्छ । बालकहरू प्रयोग गरेर ती विदेशीले हस्तमैथुन गर्ने र वीर्य झरेपछि त्यसलाई कफी बताउने गरेको ती बालकले बताएका छन् । आफ्ना अरू साथीलाई समेत साँझतिर होटलमा लैजाने गरेको ती बालकले बताएका छन् । पैसा र खानेकुरा दिएर बालकहरूलाई फकाउँदै कहिले एक्लै त, कहिले दुई जना बालकलाई होटलमा लैजाने र यौनजन्य गतिविधिमा संलग्न गराउने गरेको पाइएको छ । अभियानका केही सदस्यले विदेशी नागरिकको यस्तो शंकास्पद गतिविधिबारे थाहा पाएपछि उक्त भिडियो क्लिप करिब एक महिनाअघि प्रहरी परिसर काठमाडौंलाई दिएका थिए । तर बालयौन दुराचारको घटना अनुसन्धानमा परिसरका अधिकारीले चासो नदिएपछि जघन्य अपराधको घटना सतहमा आउन पाएन । विमानस्थल नजिकैको एक होटलमा बस्ने र भारतीय नम्बर प्लेटको मोटरसाइकलमा ओहोरदोहोर गर्ने ती विदेशीको संदिग्ध गतिविधिबारेको सूचना महानगरीय प्रहरी कार्यालय रानीपोखरीमा पुगेको थियो । कार्यालयले ती विदेशीबारे सूक्ष्म निगरानी गरेपछि केन्द्रीय अनुसन्धान ब्युरोले थप अनुसन्धान सुरु गरेको थियो । ब्युरोले आइतबार राति सिनामंगलको मेमोरियल गेस्ट हाउसको कोठा नम्बर १०४ बाट अमेरिकन नागरिक जेसन लोएड मुडीलाई पक्राउ गरेको छ । प्रहरीले उनका कोठाबाट तीन बालबालिकाको उद्धार गरेको छ । २०१४ जुनमा पहिलो पटक नेपाल आएका जेसन २०१६ मा पुनः आएको देखिन्छ । २०१६ को अगस्टदेखि डिसेम्बरसम्म नेपाल बसेका उनी तेस्रो पटक सन् २०१७ मा नेपाल आएका थिए । २०१७ मा जनवरीदेखि मार्चसम्म नेपाल बसेका उनी पछिल्लो पटक २०१९ अगस्टदेखि यहाँ छन् । पक्राउ परेलगत्तै जेसनले मेडिकल गर्न नमानेको केन्द्रीय अनुसन्धान ब्युरोका एसएसपी बेलबहादुर पाण्डेले बताए । ब्युरोले कोठाबाट उद्धार गरेका पीडितमध्ये एक १० वर्षीया बालिकामाथि जेसनले बलात्कार गरेको पुष्टि भएको उनको भनाइ छ । अन्य दुईमाथि पनि उनले यौन दुराचार गरेको पाइएको छ । ब्युरोले उनीबाट अन्य बालबालिका पनि दुराचारमा परेको हुन सक्नै भन्दै पीडित बालबालिकाको खोजी सुरु गरेको छ ।जेसन विश्वभाषा क्याम्पसमा नेपाली भाषा सिक्ने विद्यार्थीका रूपमा भर्ना भएका थिए । विद्यार्थीको आवरणमा बसेपछि जेसनको भित्री उद्देश्य बालबालिकालाई खानेकुरा, खेल सामग्री, पैसा दिएर फकाउनु र आफ्नो कोठामा लगेर यौनजन्य गतिविधिमा सामेल गराउनु थियो । नेपाल प्रहरीले ०७५ सालमा मात्रै ६ विदेशी र एक नेपालीलाई बालयौन दुराचार आरोपमा पक्रिएको थियो । प्रहरीले यो वर्ष मात्रै बालयौन दुराचारको सिकार भएका २५ बालकलाई मनोसामाजिक परामर्श दिएको बताएको छ । केन्द्रीय अनुसन्धान ब्युरोले भने ०७३ देखि ०७६ सम्म १४ विदेशी र उनीहरूका दुई नेपाली सहयोगीलाई बालयौन दुराचारमा संलग्न भएको आरोपमा पक्रिएको छ । यी दुराचारीबाट करिब ४० जना बालबालिका यौन शोषणमा परेको प्रहरीले जानकारी दिएको छ ।"
अख्तियारका कारण विकासमा बाधा,"मकवानपुर (कास) प्रदेशका मुख्यमन्त्री डोरमणि पौडेलले अख्तियारका कारणले विकासनिर्माणमा बाधा पुगेको बताएका छन् । हेटौंडामा आयोजित कार्यक्रममा उनले अख्तियारले कर्मचारीलाई अनावश्यक दुःख दिएको कारण देशव्यापी रूपमा आतंक फैलिएको बताएका हुन् । कर्मचारीले अख्तियारका कारण कुनै पनि किसिमको जोखिम बहन गर्नै खोज्दैनन् । जसको प्रत्यक्ष असर विकास निर्माणदेखि सरकारी काममा समेत परेको छ, पौडेलले भने, अख्तियार देखाएर कर्मचारीहरू सही काम गर्न त्रसित हुने गर्छन् । अख्तियारमा आधारहीन उजुरी धेरै हुने गरेको बताउँदै उनले कसैले नाम नराखी उजुरी हालेकै भरमा आयोजना नै प्रभावित हुने गरेको जनाए । उनले भने, यस्तो कार्यलाई निरुत्साहित बनाउनुपर्छ । मुख्यमन्त्री पौडेलले सार्वजनिक पदमा रहेका व्यक्तिहरूले आफू पनि भ्रष्टाचार नगर्ने र अरूलाई पनि गर्न नदिने संकल्पलाई व्यवहारमा रूपान्तरण गर्नुपर्ने बताए । कार्यक्रममा अख्तियार दुरुपयोग अनुसन्धान आयोग हेटौंडाका प्रमुख शिवकुमार कार्कीले नेपालमा उजुरीकर्तालाई संरक्षण गर्ने कानुनी व्यवस्था नभएकाले उजुरीमा नाम उल्लेख गराउनुपर्ने बाध्यकारी व्यवस्था नरहेको बताए । जसको कारण बेनामे उजुरी पनि आउने गरेको स्विकार्दै फर्जी उजुरीहरूलाई तुरुन्तै खारेज गर्ने गरेको प्रस्ट्याए ।"
नदीजन्य उत्खनन्का लागि सीमाविवाद,"हेटौंडा (कास) मकवानपुरको पश्चिमी क्षेत्रमा पर्ने दुई गाउँपालिका मनहरी र राक्सिराङबीच नदीजन्य उत्खनन्का लागि सीमाविवाद चुलिएको छ । मनहरी८ र राक्सिराङ५ मा पर्ने मनहरी खोलामा सीमाविवाद भएको हो । विवाद सामधान गर्न समिति गठन गरिएको छ । डिभिजन वन कार्यालय राप्तीका प्रमुख दीर्घनारायण कोइरालाको संयोजकत्वमा ७ सदस्यीय समिति गरेको हो । सदस्यहरूमा सम्बन्धित वडाका वडाअध्यक्षहरू, जिल्ला समन्वय समितिका प्राविधिक, नापी कार्यालयका नापी अधिकृत, जिल्ला प्रशासन कार्यालयका अधिकृत प्रतिनिधि र मालपोत कार्यालयका प्रतिनिधि रहेका छन् । समितिलाई पुस १५ गतेसम्मको समयावधि दिइएको छ । पुस १५ गतेसम्म दुवै गाउँपालिका अध्यक्षसँग समन्वयमा आवश्यक विधि प्रयोग गरी सीमासम्बन्धी प्रतिवेदन तयार पारेर जिल्ला समन्वय समिति मकवानपुरका प्रमुख रघुनाथ खुलालसमक्ष पेस गर्ने गरी समितिलाई जिम्मेवारी दिइएको छ । अघिल्लो वर्ष दुई पालिकाको सिमानामा पर्ने मनहरी खोलामा आपसी सहमतिका आधारमा मनहरीले राजस्व संकलन गर्ने र राक्सिराङलाई उत्खनन्को सेफ्टीको ३ रुपैयाँ दिने र ६ रुपैयाँ आफू राख्ने सहमति गरिएको थियो । तर, यो वर्ष उक्त खोलामा राक्सिराङले वातावरणीय परीक्षण आइई गरी टेन्डर लगाउने भएपछि दुई पालिकाबीचमा विवाद भएको हो ।"
वडाध्यक्षमाथि दुर्व्यवहार,"चितवन (कास) वडा कार्यालय सञ्चालन गर्ने स्थानको विवाद रहेको इच्छाकामाना गाउँपालिका२ का वडाध्यक्ष पञ्चबहादुर चेपाङमाथि स्थानीयले दुर्व्यवहार गरेका छन् । प्रहरीले कालोमोसो दलेको आरोपमा दुईलाई पक्राउ गरेको छ । प्रहरीले पक्राउ गरेकाहरू निर्दोष भएको भन्दै नेपाली कांग्रेस चितवनले रिहाको माग गरेको छ । वडाध्यक्ष नेकपाबाट निर्वाचित हुन् । वडा कार्यालय कहाँबाट सञ्चालन गर्ने भन्ने विषयमा स्थानीयबीच विवाद छ । सुरुमा ओर्ल्याङस्थित जोखलाल चेपाङको घरबाट वडा सञ्चालन हुँदै आएको थियो ।त्यहाँ बाटो बनाउने क्रममा पहिरोको खतरा बढ्यो । घरभित्रै लेदो आयो । त्यसपछि असार ४ मा कक्षा ५ सम्म पढाइ हुने ओर्ल्याङकै स्कुल कोठाबाट वडा कार्यालय चलाउन थालेको थिएँ, वडाध्यक्ष चेपाङले भने । स्कुलमा साउन १४ गते तोडफोड गरेर वडा कार्यालयका समान र कागजहरूमा क्षति पुर्याएको उनले बताए । त्यसपछि पनि स्कुलबाटै कार्यालय चलाउन खोज्दा धम्कीहरू आएको वडाध्यक्ष चेपाङले जनाए । गाउँपालिका अध्यक्ष गीता गुरुङले वडाध्यक्षमाथि भएको घटना निन्दनीय र दुःखदायी भएको बताइन् ।वडाध्यक्षमाथि जे भयो त्यो दुःखद् र निन्दनीय छ । छानबिन गरेर दोषिलाई करबाही हुनुपर्छ, उनले भनिन्, वडा कार्यालय कहाँबाट चलाउने भन्नेबारे केही दिनभित्रै निर्णय हुन्छ । उनका अनुसार वडा कार्यालय पाँचवटा ठाउँ प्रस्तावित भएको छ । वडाध्यक्षको पार्टी नेकपाले घटनाको विरोधमा सोमबार ओर्ल्याङमा विरोध सभा गरेको छ । प्रहरीले अनुसन्धानका लागि उत्तर गुरुङ र बिर्खबहादुर गुरुङलाई पक्राउ गरेको छ ।"
२० वर्षपछि पक्राउ,धादिङ (कास) ज्यान मार्ने उद्योग मुद्दाका फरार अभियुक्त २० वर्ष पछि पक्राउ परेका छन् । नेत्रावती डबजोङ गाउँपालिका४ गैरागाउँका ४० वर्षीय वेगबहादुर तामाङलाई प्रहरीले आइतबार पक्राउ गरेको हो । तामाङलाई ज्यान मार्ने उद्योग मुद्दा धादिङ जिल्ला अदालतबाट २०५६ मंसिर २८ मा ९ वर्ष ११ महिना ८ दिन कैद फैसला भएको थियो ।
मर्यादित महिनावारी,"भरतपुर (कास) मर्यादित महिनावारी बारे आयोजित कार्यक्रममा महिनावारी बार्ने प्रथाले महिलाको आत्मविश्वासमा कमी ल्याएको सरोकारवालाले बताएका छन् । यसलाई न्यूनीकरण गर्नुपर्नेमा उनीहरूले जोड दिए । कार्यक्रममा भरतपुर महानगरपालिका महिला तथा बालबालिका शाखा अधिकृत कलावती ओझाले आफूले महिनावारी बार्न छोडेको बताइन् । आफ्नो घरमा नबारे पनि अब छोरीको बिहे गर्दा छोरीलाई अप्ठेरो पर्ने हो कि भन्ने चिन्ता बढेको उनले सुनाइन् । म त यसै क्षेत्रमा काम गर्छु त्यसैले मैले विरोध गर्न सहज भयो, उनले भनिन्, मेरी छोरी बिहेपछि जाने घरमा कडाइ गरियो भने उसलाई अझ बढी समस्या आउला भन्ने लाग्न थालेको छ । यौनजन्य हिंसाविरुद्धको साझा अभियानकी संगीता भट्टराईले महिनावारी महिलासँग सम्बन्धित भएकाले कसैलाई भनिराख्न नपर्ने धारणा राखिन् । अब कसले बार्छ, कसले बार्दैन भन्नेमा अल्झिए कहिल्यै मर्यादित बन्ने छैन, उनले भनिन्, मौनक्रान्ति यसको समाधान बन्न सक्छ । जिल्ला समन्वय समिति चितवनका प्रमुख कृष्णकुमार डल्लाकोटीले भने, हामी घरमा महिनावारी भन्ने गर्दैनौं, पर सरेको बेला सामान्यतः गर्न नहुने भनिएका केही काम गरेको देखेको छैन । परसरेको बेला भान्सामा पकाउने, पूजा गर्नेजस्ता काम वर्जित गरिएको उनले बताए । चितवन उद्योग संघका उपाध्यक्ष सूर्यप्रसाद न्यौपानेले महिनावारीलाई मर्यादित बनाउने जिम्मा महिलाकै भएको बताए । मेरो घर चलाउने आमा र श्रीमतीले हो, उनले भने । घरपरिवारमा चलिआएको महिनावारी बार्ने विषय सहज लागेको उनको भनाइ छ । कार्यक्रममा ज्योतिषाचार्य नवराज सुवेदीले शास्त्रमा महिनावारी बार्नुपर्ने विषयलाई प्रस्ट लेखेको दाबी गरे । नारीलाई अपमान गर्ने हेतुले मासिक धर्म बार्ने नियम लगाइएको भने होइन, उनले भने । कार्यक्रममा राजनीतिक अगुवा श्याम विष्टले भने फरक अनुभव सुनाए । राजनीतिक क्षेत्रमा सहकार्य गर्ने उनकी श्रीमतीलाई उनले महिनावारी भएका बेला बार्न लगाएनन् । न त आफ्ना आमाबुबालाई नै भने । बुबाले मलाई सोध्नुहुन्थ्यो बुहारी कहिल्यै पाखा सर्दिनन् भनेर, उनले सुनाए, मैले जवाफ नदिएरै टारेँ । दुई छोरीका बुवब विष्टले उनीहरूलाई महिनावारी हुँदा कहिल्यै अलग व्यवहार नगरेको बताए । महिनावारी नियमित प्रक्रिया हो भनेर भाषण गर्नेले आफैंबाट परिवर्तनको सुरुवात नगर्दासम्म प्रचलन कायम रहने उनी बताउँछन् ।"
माछाबिना संस्कारै रोकिन्छ,"हेटौंडा (कास) पर्सा राष्ट्रिय निकुञ्जले मकवानपुरका बोटे समुदायलाई निकुञ्जभित्रका खोलामा माछा मार्न रोक लगाएको छ । रोकपछि लोपोन्मुख बोटे समुदाय आक्रोशित बनेको छ । उनीहरूले जन्मदेखि मृत्युसम्म माछा आवश्यक पर्ने भएकाले रोक्न नहुने बताएका छन् । बोटे समुदायका लागि बनाइएका घर अवलोकन गर्न शनिबार मकवानपुर पुगेका पूर्वप्रधानमन्त्री माधवकुमार नेपालसमक्ष उनीहरूले दुःखेसो पोखे । जन्मदेखि मृत्युसम्म माछा आवश्यक पर्ने लोपोन्मुख बोटे समुदायलाई माछा मार्न रोक लगाएकोमा निकुञ्जप्रति आक्रोश व्यक्त गरेका छन् । बोटे समुदायकी अगुवा कान्छी बोटेले भनिन्, माछा नभए हाम्रो परम्परा नै मासिन्छ, किन यस्तो गरेको होला ? स्थानीय रामबहादुर बोटेले निकुञ्जका कर्मचारीले खोलामा माछा मार्न गयो भने समातेर थुन्ने गरेको बताए । पहिलादेखि नै माछा मार्दै आएका थियौं, यो वर्षदेखि रोकेको छ, उनले भने, बोटे समुदायको बच्चाका न्वारानमा पनि माछा र मृत्युमा पनि माछा चाहिन्छ । माछा नभई पूजाआज नै चल्दैन हजुर । ९० वर्षीया शुकमाया बोटेले यस्तो त पहिले कहिले नभएको बताइन् । जेठदेखि भदौसम्म चार महिना माछाको प्रजनन् समय भएकाले लाइसेन्स भए पनि निकुञ्जले आफ्नो क्षेत्रका खोला र नदीमा माछा मार्न दिँदैन । रमौलीस्थित बोटे समुदायले माछा मार्ने राप्ती खोला निकुञ्जभित्र पर्छ । निकुञ्जसँग अनुमति (लाइसेन्स) नलिईकन उनीहरूले माछा मार्न पाउँदैनन् । पर्सा राष्ट्रिय निकुञ्जले सुना र बादी जातिलाई मात्र लाइसेन्स दिन सकिने बताएको छ । बोटेलगायत अन्य समुदायलाई माछा मार्न लाइसेन्स दिने अधिकार नै नियमावलीमा छैन, पर्सा राष्ट्रिय निकुञ्जका वार्डेन अमीर महर्जनले भने, निकुञ्जको आफ्नो नियमावली छैन, बर्दिया राष्ट्रिय निकुञ्जको नियमावालीअनुसार काम कारबाही गर्न सरकारी निर्देशन छ, राजपत्रमा नै उक्त विषयमा उल्लेख गरिएको छ । उक्त निकुञ्जको नियमावलीमा सुना र बादीबाहेक अन्य समुदायलाई लाइसेन्स दिन नमिल्नेछ ।शुक्ला र पर्सा राष्ट्रिय निकुञ्जले बर्दिया राष्ट्रिय निकुञ्जको ऐननियम पालना गर्नुपर्ने व्यवस्था गरिएको छ । चितवन राष्ट्रिय निकुञ्जको आफ्नै ऐननियम भएकाले बोटेलगायत अन्य जातिलाई माछा मार्न अनुमति दिएको होला, पर्सा राष्ट्रिय निकुञ्जका वार्डेन महर्जनले भने, मकवानपुरस्थित मनहरीको रमौलीमा रहेका बोटेहरूको माछा मार्ने लाइसेन्स नवीकरण गर्न समस्या रहेको छ, नियमावली नै संशोधन नगरेसम्म लाइसेन्स नवीकरण गर्न सकिँदैन, नियमावलीमा उक्त समुदायको नाम नै छैन । जुन समुदायको नाम छ, पर्सा राष्ट्रिय निकुञ्जभित्र पर्दैन । संघीय सांसद विरोध खतिवडाले संसद्मा मकवानपुरका बोटेहरूलाई खोलामा माछा मार्न दिनुपर्ने माग गरेका थिए । मनहरी गाउँपालिकाका अध्यक्ष एकराज उप्रेतीले पर्सा राष्ट्रिय निकुञ्जका वार्डेन महर्जनलाई भेटेर मकवानपुर मनहरी गाउँपालिकामा रहेका बोटेहरूको माछा मार्ने लाइसेन्स दिन अनुरोध गरेका थिए । वार्डेन महर्जनले ऐनकानुन संशोधन नभएसम्म बोटे समुदायलाई माछा मार्न लाइसेन्स दिन नसकिने जानकारी गराए । बर्दिया राष्ट्रिय निकुञ्जको ऐन कानुन हुबहु मान्नुपर्ने भएकाले यो समस्या आएको हो, वार्डेन महर्जनले भने । मनहरी गाउँपालिका७ मा करिब ५० घरधुरीमा २ सय जना बोटेहरूको बसोबास रहेको छ । उक्त समुदायको बसोबास राप्ती खोलाको नजिक छ । चितवन राष्ट्रिय निकुञ्जले बोटे समुदायलाई निकुञ्जभित्रको नदी एवं खोलामा माछा मार्न अनुमतिपत्र दिइसकेको छ तर पर्सा राष्ट्रिय निकुञ्जले भने मकवानपुरका बोटेलाई अनुमतिपत्र दिएको छैन ।"
बस्तीबीचमा इँटाभट्टा,"(काठमाडौं) : चन्द्रागिरि नगरपालिकाको सतुङ्गलस्थित धौलागिरि आवास क्षेत्रसँगैको हीरा इँटाभट्टामा इँटा पोल्न आगो बालेपछि स्थानीय अघिल्लो वर्षझैं सकस भोग्नुपर्ने भयो भनेर छटपटिएका छन् । टोलबासी भेला हुन्छन् र अब के गर्ने भन्दै छलफल पनि गर्छन् । तर, निष्कर्ष निकाल्न भने सक्दैनन् । भट्टा बन्द गराइदिन जिल्ला प्रशासन र नगरपालिकामा महिनाअघि दिएको निवेदनको सुनुवाइ नहुँदै भट्टा सञ्चालकले इँटा पोल्न थालिसके । जुन दिनदेखि भट्टा चल्न थाल्यो त्यसपछि हामी निसास्सिएका छौं । कपडा धोएर सुकाउँदा धुलैधुलो हुन्छ, सतुङ्गलकी विना गिरीले भनिन्, कालो धुवाँ फ्याँक्छ । रातभरि ठूला गाडी चलाइरहेको हुन्छ । सफा लुगा लगाउन पाइँदैन । ध्वनि, धुलो र धुवाँले बर्बाद बनाइसक्यो । कीर्तिपुर नगरपालिका ४ झुलपोखरीका अच्यूत अधिकारीले आफ्ना बुबा इँटाभट्टाको धुलो र धुवाँका कारण फोक्सोको क्यान्सरले तीन वर्षअघि बितेको बिर्सेका छैनन् । बुबा त भट्टाकै कारण गुमायौं । थप क्षति हुन नदिन सबैतिर हारगुहार गरिरहेका छौं, उनले भने, तर कसैले वास्ता गरेनन् । उनको घरवरिपरि चारवटा इँटाभट्टा छन् । भट्टा चलेको बेला ढोका खोल्न सकिँदैन । धुलो र धुवाँले सास फेर्नै गाह्रो हुन्छ, भट्टाका कामदारले वरिपरि गरेको दिसापिसाबले उत्तिकै दुर्गन्धित बनाएको छ, उनले भने, जिन्दगी नरक बनेको छ । तर कहीं सुनवाइ छैन । इँटाभट्टाको असर शैक्षिक संस्थामा समेत परेको छ । चन्द्रागिरि नगरपालिका, विष्णुदेवी मन्दिरनजिकैको काठमाडौं शिक्षा क्याम्पसका विद्यार्थी भट्टाबाट निस्कने धुवाँधुलोमा उकुसमुकुस भएर पढिरहेका छन् । ंझ्याल ढोका खुला राखेर पढाउनै सकिँदैन । डेक्स बेन्चमा भट्टाको धुलो र कोठाभरि धुवाँ हुन्छ, क्याम्पस प्रमुख शत्रुघ्नप्रसाद गुप्ताले भने, क्यान्टिनमा खाना खान पनि सकिँदैन । भट्टाबाट निस्कने धुलो र धुवाँले भवन नै कालो भएको छ । क्याम्पस अगाडि ५० फिटको दूरीमा रहेको चन्द्रविनायक इँटाभट्टाले विद्यार्थीको स्वास्थ्य, पठनपाठन, खेलकुदमा असर पारेको र वातावरणसमेत बिगारेको भन्दै चार सय विद्यार्थीले हस्ताक्षर गरेर भट्टा बन्द गरिदिन चन्द्रागिरि नगरपालिका र जिल्ला प्रशासन काठमाडौंमा निवेदन दिएका छन् । यसपालि फेरि भट्टा सञ्चालन हुन लागिसक्यो । हाम्रो माग सुनुवाइ भएको छैन, गुप्ताले भने ।सर्वोच्च अदालतले बालबालिका पढ्ने स्कुल, घनाबस्ती र विदेशी पर्यटकका लागि बनाइएका रिसोर्टवरपरको इँटा उद्योगहरू बन्द गराउन ०६२ मंसिर २४ मा आदेश जारी गरेको थियो । राष्ट्रको ढुकुटीमा विदेशी मुद्रा आर्जन गर्ने पर्यटकका लागि बनेका ग्रामीण क्षेत्रमा भएका स्थानीय रिसोर्ट र बालबालिका पढ्ने स्कुल र घनाबस्ती क्षेत्रवरपरका इँटा उद्योगहरू बन्द गर्न लगाउने, आदेश दिँदै सर्वोच्चले यी क्षेत्रबाहेक अन्यत्रका इँटाभट्टाहरूलाई प्रदूषण नियन्त्रण उपकरण जडान गर्न लगाउने भनेको छ । तर, अदालतको आदेशविपरीत घनाबस्ती, शैक्षिक संस्था र रिसोर्टको वरिपरि नै इँटाभट्टा चलिरहेका छन् । तिनले सञ्चालन अनुमतिसम्बन्धी मापदण्डसमेत पालना गरेको छैनन् । मापदण्डमा बस्ती र जंगलको एक किलोमिटरभित्र भट्टा चलाउन नपाउने, भट्टावरिपरि धुलोरहित सडक र हरियाली बनाउनुपर्ने व्यवस्था छ । चन्द्रागिरि नगरपालिकाले ०७२ भदौ १५ मा इँटाभट्टा बन्द गर्ने निर्णय गरेको थियो । एक वर्षअघि इँटाभट्टा इजाजत नवीकरण नगर्ने र साउन १ देखि सञ्चालनमा रोक लगाउने निर्णयसमेत गरेको छ । उक्त निर्णय कार्यान्वयन गर्नुपर्ने माग राखेर स्थानीय बासिन्दाले अघिल्लो वर्ष नगरपालिका र काठमाडौंका प्रमुख जिल्ला अधिकारीलाई ज्ञापनपत्र बुझाएका थिए । त्यसपछि प्रशासनले घरेलु तथा साना उद्योग कार्यालय प्रमुखको संयोजकत्वमा सुझाव संकलन कार्यदल गठन गरेको छ । कार्यदलमा स्थानीय बासिन्दा, व्यवसायी, नगरपालिकाका प्रतिनिधि, वातावरणविज्ञलगायत छन् । कार्यदलको बैठक पटकपटक बसे पनि काम भएको छैन । इँटा उद्योग व्यवसायी महेन्द्रबहादुर चित्रकार भने एउटा भट्टामा २ करोडसम्म लगानी परेकाले तत्काल हटाउन नसकिने बताउँछन् । राज्यले अनुमति दिएर खोलेका हौं । राजस्व पनि तिरिरहेका छौं, उनले भने, घनाबस्ती विस्तार भइरहेको छ । बाध्य भएर तीन वर्षभित्र हामी आफैं बाहिरिन्छौं । यसैबीच, नगरपालिकाका मेयर, प्रवक्ता र कार्यकारी अधिकृतले इँटाभट्टा सञ्चालन गर्न दिन जिल्ला प्रशासनमा सझाव दिएपछि स्थानीय बासिन्दा थप आक्रोशित भएका छन् । व्यवसायीसँगको मिलोमतोमा मेयरले भट्टा सञ्चालन गर्न इजाजत दिए पनि फिल्डमा हामी दिँदैनौं, इँटाभट्टा पीडित मूल संघर्ष समितिका अध्यक्ष मुकुन्दप्रसाद घिमिरेले भने, हाम्रो आवाज अब भट्टाको धुलो र धुवाँले थुन्न सक्दैन ।स्थानीयले स्थानान्तरण गराउन सकेननललितपुर महालक्ष्मी नगरपालिकाका इँटाभट्टा बस्तीबीचमा छन् । स्थानीयले भट्टा स्थानान्तरण गराउन धेरै प्रयास गरेपनि सकेनन् । जनप्रतिनिधि आइसकेपछि स्थानान्तरण हुने आश गरेका थिए । तर, उल्टो संरक्षण गरेको आरोप स्थानीय रमेश घिमिरेको छ । अहिले ललितपुरको महालक्ष्मी नगरपालिका इमाडोलमा मात्र नभई सानोगाउँ, लेले, चापागाउँ, झरुवारासी, ठेचोको हकमा यो नियम पनि लागु भएको छैन । सामान्य प्रशासन मन्त्रालयले भट्टा स्थानान्तरणको योजना बनाएपनि लागु गर्न सकेको छैन । स्थानीय सरकार सञ्चालन ऐन आएपछि स्थानीय तह आफैले नियम बनाएर भट्टा हटाउन सक्छन् । महालक्ष्मी नगरपालिकाका मेयर रामेश्वर श्रेष्ठले बस्तीबीचको भट्टा हटाउन गृहकार्य भइरहेको बताए ।"
मापदण्डमा छैनन्,"(भक्तपुर) : सूर्यविनायक८ जगातीका प्रेम श्रेष्ठले इँटाभट्टाको धुलोबाट पीडित हुँदै आएको झन्डै २० वर्ष भयो । उनको घर र इँटाभट्टाको दूरी करिब ५० मिटर मात्र छ । आधा रातदेखि इँटा बनाउन सुरु गर्छन्, होहल्लाले निदाउन सकिन्न, धुलो उड्छ त्यत्तिकै, उनले भने ।चाँगुनारायण९ ताथलीस्थित च्याम्हासिंहनाला (करुणामय) अन्तर्गतको सडक त्यस्तै धुलाम्मे छ । सडकको दायाँबायाँ इँटाभट्टा सञ्चालित छन् भने सोही स्थानमा माटो बोक्ने टिपर, ट्रकको लस्करले बाटो हिँडिसक्नु छैन । सडकमा पैदल हिँड्न सक्ने अवस्था नै छैन, स्थानीय कविता श्रेष्ठले भनिन्, चौबिसै घन्टा माटो, इँटा बोक्ने टिपर कुदिरहन्छ । चाँगुनारायण८ सुडालस्थित घनाबस्तीको बीचमा महेन्द्रग्राम मावि सञ्चालित छ । विद्यालयसँगै महानगरीय प्रहरी प्रभागको कार्यालय छ । बस्तीको बीचमा करिब २० वर्षयता ९ वटा इँटा उद्योगले घेरेका छन् । च्याम्हासिंहबाट सुडाल जाने सडकखण्डमा मात्रै १५ उद्योग छन् । च्याम्हासिंहखावा सडकखण्डको अवस्था पनि उस्तै छ । केही वर्षअघिसम्म हरियाली देखिने फाँट धुलाम्मे, फुस्रो र उजाड देखिन थालेको छ । डाँडा, ढिस्कोहरू माटो उत्खनन्ले गहिरिँदै गइसके । हावा लाग्दा सडकको दायाँबायाँ केही देख्न पाइँदैन, बलबहादुर श्रेष्ठले भने, भट्टाका कारण सडक हिँडिसक्नु छैन । छरछिमेकलाई बाधा नपुर्याई उद्योग सञ्चालन गर्नुपर्ने, भइरहेको काम कारबाही मूल सडकबाट नदेखिने गरी सञ्चालन गर्नुपर्ने नियम छ । तर, अधिकांश उद्योग घनाबस्ती र सडकसँगै जोडिएर सञ्चालित छन् । खोलाकिनार, पक्की पुलबाट ५ सय मिटर टाढा, शिक्षण संस्था, स्वास्थ्य संस्था, धार्मिकसांस्कृतिकपुरातात्त्विक महत्त्वको स्थान, सुरक्षा निकाय, घनाबस्ती, वननिकुञ्जआरक्षण, पक्की पुलबाट २२ किलोमिटर टाढा सञ्चालन गर्नुपर्ने मापदण्ड तथा सर्तमा उल्लेख छ । त्यसैगरी, हाइटेन्सन लाइनबाट उद्योग सय मिटर टाढा हुनुपर्ने सर्त पनि लागू भएको छैन । यसको अनुगमन गर्ने निकाय भने मौन छन् । स्थानीय तहहरूले अनुगमन, निरीक्षण नै नगरी इँटा उद्योगसँग राजस्व लिई सञ्चालनमा मौन स्वीकृति दिइरहेका छन् । इँटा उद्योग सञ्चालनको स्वीकृति दिने निकाय नै मापदण्ड तथा सर्तको विषयबारे अन्योलमा छ । दुईदुई वर्षमा इँटा उद्योगको नवीकरण गर्ने गरेको छ, घरेलु तथा साना उद्योग कार्यालय भक्तपुरका सूचना अधिकृत कमल निरौलाले भने, अधिकांश उद्योग गाविस हुँदा ताका सञ्चालन भएका हुन् । उद्योग सञ्चालन भएकै २०३० वर्षसम्म एउटै मापदण्ड कायम हुनु र स्थानीय तह लागू भइसकेको अवस्थामा उही निर्देशिकाअनुसार उद्योग सञ्चालन हुनुले समस्या आएको उनी बताउँछन् । उद्योगको व्यवस्थापन गर्न नसकेकै कारण समस्या आएको उनले जनाए । अनुगमन गर्नका लागि कार्यालयमा दक्ष प्राविधिकको दरबन्दी नै नभएको उनले बताए । सरकारले राजपत्रमा सूचना प्रकाशित गरी धुवाँको मापदण्डअनुसार हुने गरी सञ्चालन गर्नुपर्ने र सो नगरेको पाइएमा दर्ता खारेज गर्न सकिने उल्लेख छ । पूर्वाधार विकासका लागि उद्योग नभई नहुने र त्यसको व्यवस्थापन पनि गर्न नसक्दा समस्या आएको भक्तपुरका सहायक प्रमुख जिल्ला अधिकारी दिलीपप्रसाद लामिछानेले बताए । मापदण्डमा के छ ? व्यवसायीले उद्योग सञ्चालन गर्दा बालबालिकाको सुरक्षा र अधिकारलाई ध्यान दिनुपर्ने मापदण्डमा उल्लेख छ । अस्थायी पोखरीमा तारबार गनुपर्ने, ५ वर्षमुनिका बालबालिकालाई दिवा शिशु स्याहार कक्षाको व्यवस्था गर्नुपर्ने, मजदुरका बालबालिकामध्ये विद्यालय जाने उमेरकालाई अनिवार्य विद्यालय पठाउनुपर्ने, १६ वर्षमुनिकालाई कामदारका रूपमा प्रयोग गर्न नपाइने, शौचालयको व्यवस्था गर्नुपर्ने तथा बालमैत्री शौचालय बनाउनुपर्ने मापदण्ड छ । उपत्यकामा सञ्चालित अधिकांश उद्योगले आधुनिक शैली अपनाई इँटा उत्पादन गरेको व्यवसायीको भनाइ छ । इँटाभट्टा व्यवसायी संघका अध्यक्ष नातिभाइ हेम्बाले धुलो नियन्त्रणका लागि प्रत्येक इँटा उद्योगले सडकमा पानी हाल्ने गरेको उनले बताए ।"
कोहलपुर काण्डका प्रश्न,"बाँकेको कोहलपुरमा आइतबार स्कुल जाँदै गरेकी बालिकालाई ट्रकले किचेर सख्त घाइते बनाएको घटना र त्यसपछि उत्पन्न परिस्थितिले एकसाथ तीनवटा सवाल आम रूपमै उठाएको छ पहिलो, सडक सुरक्षाको नाजुक अवस्था, दोस्रो, राज्य प्रशासन र कानुनी प्रणालीप्रति डगमगाएको नागरिक भरोसा र तेस्रो, आक्रोशित भीडसँग प्रहरीले गर्ने अनुचित व्यवहार । यी कुनै पनि विषय नयाँ होइनन्, कोहलपुरको घटनामार्फत पुनः प्रकट भएका मात्रै हुन् । राज्य र सरोकारवालाले जति छिटो यी लक्षणहरूउपर आवश्यक मन्थन गरी उपचारात्मक उपायहरू अपनाउनेछन्, यस्ता घटनाहरूको पुनरावृत्ति हुने सम्भावना त्यति नै कम हुनेछ ।हाम्रो सडक सुरक्षाको बेहाल बताउने उक्त घटना चालकले गर्ने लापरबाहीको चरम नमुना हो । कक्षा ७ मा अध्ययनरत प्रकृति चन्दलाई उक्त ट्रकले कोहलपुर चोक नजिकै जेब्राक्रसमै ठक्कर दिएर घिसार्दै परसम्म पुर्याएको मात्र थिएन, ब्याक गरेरसमेत मार्न लागेको थियो । एकातिर आफ्नो पहिलो अधिकार भएको जेब्राक्रसमै पैदलयात्रु सुरक्षित नहुनु र अर्कोतिर ठक्करले घाइते भएको व्यक्तिको ज्यानै लिन गाडी ब्याक गरेर पुनः किच्न खोज्नुले चालकहरूमा भएको गैरजिम्मेवारी मात्र होइन, आपराधिक मनोवृत्ति पनि देखाउँछ । यसले घाइतेलाई बचाउँदाभन्दा मार्दा सस्तो पर्ने राज्यको असंवेदनशील नीतिमाथि पुनर्विचार गर्नुपर्ने खाँचो औंल्याउँछ । र, लापरबाहीका कारण भएका सडक दुर्घटनालाई अरू अपराधसरह व्यवहार गर्नुपर्ने आवश्यकता पनि दर्शाउँछ । कानुन र व्यवहार दुवैमा सुधार गरी चालकहरूलाई यो हदसम्म ओर्लनबाट रोक्नुपर्छ । आफ्नो साथीमाथि त्यत्रो घटना भएपछि सहपाठी विद्यार्थी र उनका शिक्षकहरू आक्रोशित हुनु स्वाभाविक थियो । तर उनीहरूले देखाएको आक्रोशको रूप र त्यसप्रति प्रहरीको व्यवहार भने बिल्कुलै अस्वाभाविक र अनुचित देखियो । आक्रोशित विद्यार्थीलाई सम्झाइबुझाइ गर्नुको साटो प्रहरीले कुटपिट गर्दा दुईतर्फी झडपको स्थिति बन्यो । भीड नियन्त्रणमा लिन प्रहरीले सयौं रबरका गोली र अश्रुग्यास प्रहार गर्यो । पुरै कोहलपुर क्षेत्र आइतबार दिनभर तनावग्रस्त मात्रै बनेन, कर्फ्यु नै लगाइयो । सर्वसाधारण र विद्यार्थी तथा स्थानीय गरी ४० जना घाइते भए । सोमबार पनि कोहलपुरका सबै विद्यालय बन्द रहे भने घटना भएको स्थल वरिपरि निषेधित क्षेत्र घोषणा गरिएको थियो । यस्ता हरेक घटनापछि हुने ठूला प्रदर्शनहरूको खास कारण छ हाम्रो राज्य प्रशासन र कानुनी प्रणालीप्रति नागरिक विश्वास संशयरहित छैन । पीडितले उचित न्याय अर्थात् उपचारक्षतिपूर्ति नपाउने र पीडक सजिलै उम्किने गरेका दृष्टान्तहरू भएकैले नागरिकहरू विरोधमा उत्रिने गरेका हुन् । उचित दबाब नपुगेमा न्याय आफ्नो पक्षमा हुँदैन भन्ने जुन भावना पीडित पक्षमा पाइन्छ, त्यो नै मुलुकमा विधिको शासनको अवस्था सही छैन भन्ने प्रमाण हो । यदि देशमा कानुन छ, हरेक व्यक्ति तथा घटना कानुनको अधीनमा छन् र त्यो कानुन सबैका लागि समान हुन्छ अनि राज्य संयन्त्रमा पहुँच पुग्नुनपुग्नु र दबाब दिनुनदिनुले केही फरक पार्दैन भन्ने आम विश्वास भइदिएको भए नागरिकहरू घरिघरि यस्ता घटनाको विरोधमा सडकमा आउँदै आउँदैनथे । हरेक घटनाको उचित न्यायनिरूपण राज्य संयन्त्रले आफैं गरिहाल्थ्यो । त्यसैले देशको प्रशासन तथा कानुनी प्रणालीप्रति नागरिकहरूको विश्वास बढाउन राज्यले आफ्ना संस्थाहरूलाई निष्पक्ष र पीडित मैत्री बनाउनुको विकल्प छैन । यस घटनामा प्रहरी आक्रोशित भीडसँग सही व्यवहार गर्न चुकेको मात्र होइन, अमानवीय पनि देखियो । विरोधमा उत्रिएका कलिला विद्यार्थीहरू उसका लाठीले घाइते बने । आक्रोशित विद्यार्थीलाई सम्झाइबुझाइ गर्नुको साटो दमनमा उत्रँदा भीडको आक्रोश अझ बढेर तनाव लम्बिने तथ्य उसले हेक्का राखेको देखिएन । प्राकृतिक विपत्ति र दुर्घटनामा उद्धारमा सफल भएर स्याबासी कमाउने प्रहरीले यस्तै कार्यमा भने आफ्नो साख गुमाउने गरेको छ । तसर्थ, भीड नियन्त्रणको क्षमता विकासका लागि प्रहरीलाई थप तालिम तथा प्रशिक्षणहरूको खाँचो देखिन्छ ।"
हिंसाविरुद्ध हामी कति प्रतिबद्ध ?,"लैंगिक हिंसाविरुद्ध १६ दिने अभियान चलिरहेको छ देशभर, विश्वभर । यहीबीच पनि हिंसाका मथिङ्गल खलबल्याइदिने घटना सुनिइरहेकै छन् । गएको हप्ता दहेज का नाममा मारिएकी सन्जुदेवी र प्रताडित रमिता रायका आङै सिरिङ्ग पार्ने कथादेखि छाउगोठमा निसासिएर मर्ने पार्वती बुढा रावतको मुटु हल्लाउने व्यथासम्म पढेर बित्यो । यद्यपि यी घटना नयाँ होइनन् । विगतदेखि आजसम्म पीडितका नाम र उमेर मात्र फरक छन् । अधिकांशतः हिंसाका रूप उस्तै, उही छन् । बहालवाला गृहमन्त्रीले केही महिनापहिले भनेजस्तै, निर्मला काण्ड जस्ता घटना हिजो पनि भएकै हुन्, आज पनि भइरहेकै छन् । तर गृहमन्त्री थापाको झैं पंक्तिकारको हृदय यति कठोर छैन कि छाती चिरिने यस्ता घटना भविष्यमा पनि भइरहेको कल्पना गरूँ । बरु कामना छ, भोलिका दिनमा यस्ता समाचार किमार्थ सुन्न र पढ्न नपरोस् ! हुन त यसरी कुरा गर्नासाथ पुरुष पनि पीडित छन् वा पुरुष मात्रै हिंस्रक छन् र ? भन्नेजस्ता छिर्के प्रश्न तेर्स्याएर मुद्दाको विषयान्तर गर्न रुचि राख्ने मानिसहरूको पनि कमी छैन, तर महिलामाथिको घरेलु लगायत हिंसाको प्रचलित आमरूप अपवादका रूपमा पुरुषमाथि पनि हुने हिंसाभन्दा कैयौं गुणाले बढी छ । हिंसा र पाशविकता कसैका लागि र कहीँ पनि स्वीकार्य हुँदै होइन । तर महिलामाथिको हिंसा व्यवस्थाजन्य हो, संरचनात्मक हो र यो पितृसत्ताका विभिन्न रूपमा अडिएको छ भन्ने हेक्का राखिनु जरुरी छ ।बलात्कारविरुद्ध ऐक्यबद्धता को नारामा १६ दिने अभियान चलिरहेकै बेला नेपालमा छाउगोठमा मृत्युको समाचारसँगै भारत र इरानका दर्दनाक खबर बाहिर आए । सूचनाको पहुँचमा रहेमध्येका केहीले अछामको तुर्माखाँदकी पार्वती बुढा रावतको मृत्यु र भारतको हैदराबादमा घटेको बर्बर बलात्कारको घटनामाथि कडा आक्रोश पोखे । तर धेरैले यस्ता खबरमाथि प्रतिक्रिया देखाउन जरुरी ठानेनन् । कतिलाई यस्ता विषय केवल महिलाका इस्यु हुन् भन्ने लाग्छ । तिनलाई के पनि लाग्छ भने, यस्ता प्रकरणमा बोलिरहनु, लेखिरहनु केही बिल्लाधारी अधिकारकर्मीको मात्रै ड्युटी हो । त्यसो त अधिकांशका लागि सामाजिक सञ्जाल निजी उपलब्धि र आडम्बर प्रदर्शनीको थलो नै बढी भएको देखिन्छ । त्यस्तो वर्गका मान्छेहरूलाई समाजको कुनै पनि किसिमको त्रासदीले केही फरक पार्दैन । बाँकी कतिपयका लागि भने यस्ता खबरसँग ठोक्किनु मात्रै पनि नकारात्मक तरङ्गले मुड अफ हुनु हो । तिनलाई आफ्नो खुसी र मुड अन दैनिकी कसैको चीत्कार, प्रलाप, हत्या र कुनै पनि किसिमको हिंसाको खबरभन्दा बढी मूल्यवान् लाग्छ । हुन त सामाजिक सञ्जालबाट व्यक्त सहानुभूति, संवेदना र रोषमै पनि व्यक्तकर्ता स्वयम्को इमान र संवेदनशीलता कति छ भन्ने कुरो शंकाकै घेरामा रहन्छ । बलात्कार लगायत लैंगिक हिंसाका प्रतिक्रियामा सामाजिक सञ्जालमार्फत हाम्रो संवेग र आक्रोशको अनुपात अघिपछिका तुलनामा घटनालगत्तै ह्वात्तै बढ्ने गर्छ । यसरी व्यक्त हुने संवेदनालाई अन्यथा नै त नमानौं, तर त्यसपछि के ? सहानुभूति र आक्रोशका चार वटा शब्द व्यक्त गर्दैमा विवेकवान् मान्छेको भूमिका सकिँदैन । व्यक्तिगत वा सामूहिक स्तरमा आफूबाट सम्भव हुने प्रगतिशील कदम चाल्न र सकर्मक अभियानसमेत थाल्न सके मात्र हाम्रा आक्रोश अर्थपूर्ण हुन्छन् । हाम्रा आक्रोश तबसम्म व्यर्थ छन्, जबसम्म हामी महिलामाथिका सबै खाले हिंसाको नाभि पितृसत्तासँग जोडिएको छ भन्ने बुझ्दैनौं, जबसम्म हामी आफ्नै जीवन व्यवहारका सानासाना कामबाट समेत लैंगिक विभेद र हिंसामुक्त समाज बन्ने मार्गप्रशस्त हुन्छ भन्ने कुरामा सहमत हुँदैनौं, जबसम्म हामी सांस्कृतिक रूपमै महिलाको अधीनस्थ भूमिका फेरेर लैंगिक समता स्थापित गर्न प्रतिबद्ध हुँदैनौं, जबसम्म हाम्रो दैनन्दिन आचरणमा महिलामैत्री सम्यक् उदारताको अभ्यास गर्दैनौं । यो पुरुषले मात्रै होइन, स्वयम् महिलाले पनि आत्मसात् गर्नुपर्ने कुरा हो । यस पटक लैंगिक हिंसाविरुद्ध १६ दिने अभियानका क्रममा बलात्कारविरुद्धको प्रतिरोध गीतका रूपमा अ रेपिस्ट इन योर पाथ को भिडियो भाइरल भैरहेको छ । चिलीका युवा महिलाहरूले स्यान्टियागो सहरमा आँखामा कालो पट्टी बाँधेर गरेको प्रदर्शनीका क्रममा गाएको यो गीतले अन्तर्राष्ट्रिय स्तरमै फेमिनिस्ट एन्थेम का रूपमा लोकप्रियता हासिल गरेको छ । सुरुआतको चिलियन कोरियोग्राफीकै शैलीमा मेक्सिको, कोलम्बिया, अमेरिका, डोमिनिक रिपब्लिक, फ्रान्स, स्पेन, बेलायत हुँदै संसारभरका प्रदर्शनकारी महिलाहरूले सडक प्रदर्शनका क्रममा यो गीत गाएका छन् । गीतका आक्रामक शब्द र विरोधको नयाँ शैलीबाट प्रभावित धेरैले यसको भिडियो सेयर गरिरहेका छन् । गीतले भनेको छ पितृसत्ता बलात्कारी हो । यसका हाँगाहरू न्यायालय, प्रहरी, संसद, राजनीतिक दल जसले पीडकको संरक्षण गर्छन्, दण्डहीनताको शासन चलाउँछन्, ती सबै बलात्कारी हुन् । न म अपराधी हुँ, न मेरो पहिरन, न म भएको ठाउँ । अपराधी त यो दमनकारी राज्य हो, अपराधी त बलात्कारी पुरुष हो ! रोचक के भने, यो गीतका शब्द र भावको आक्रामकता मन पराउने महिलाको संख्या जति छ, त्यति नै पुरुष पनि छन् । यो भिडियोमा युट्युब र सामाजिक सञ्जालमार्फत व्यक्त पुरुषहरूका प्रतिक्रिया देख्दा असल र न्यायप्रेमी पुरुष वर्गप्रति सम्मानले मन भरिन्छ । यो एउटै गीतको ध्वनिले भावनात्मक रूपमा ऐक्यबद्ध बनाएको वैश्विक वृत्त नारीवाद र मानवतावादको तान कसरी, कहाँनेर जोडिएको छ भन्ने देखाउन समर्थ भएको छ ।बलात्कारविरुद्ध यसरी विश्वव्यापी अभियान चलिरहँदा संसारमा यस्ता देश र यस्ता कानुन पनि छन्, जहाँ बाँकी विश्वका अभियान र आन्दोलनको प्रभाव नगण्य छ । त्यहाँको कठोर कानुनले चलिरहेको बन्द समाजभित्रका महिलाको अवस्था कहालीलाग्दो छ । उदाहरण, अघिल्लो हप्ता मात्रै इरानको दक्षिणपश्चिमी प्रान्त कुज्वेस्तानमा ३३ वर्षीया सोम्योह शाहबजीलाई दिइएको मृत्युदण्डको खबरलाई लिन सकिन्छ । उनको दोष थियो आफूलाई बलात्कार गर्न खोज्ने व्यक्तिको हत्या गर्नु । आत्मरक्षाका क्रममा भएको त्यो हत्याको बदलामा उनलाई ६ वर्ष लामो जेल सजायले नपुगेर फाँसीसमेत चढाइयो । वर्तमान राष्ट्रपति हसन रुहानीको कार्यकालमा उस्तै प्रकृतिको अपराध मा दिइएको यो ९८ औं मृत्युदण्ड हो । उनीभन्दा अघि बलात्कारका क्रममा आत्मरक्षा गर्दा भएका हत्याको अभियोगमा ९७ महिला फाँसी चढिसकेका छन् । कस्तो विडम्बना ! कस्तो देश ! कस्तो समाज ! जहाँ बलात्कारलाई सही र जायज मानिन्छ र त्यसको प्रतिरोधमा आत्मरक्षा गर्दा उल्टै पीडित नै मारिनुपर्छ ! जहाँ महिलाको सम्मान, आत्मरक्षा र प्रतिष्ठाभन्दा कुनै बलात्कारी पुरुषको जीवनलाई कता हो कता महँगो मान्ने कानुन छ !भारतको हैदराबादमा केही दिनअघि भएको एक डाक्टरको बलात्कार र हत्यापछि आएका प्रतिक्रियामध्ये एउटा रोचक तर विडम्बनापूर्ण प्रतिक्रिया छ, तेलगु फिल्मकर्मी ड्यानियल श्रवणको । तिनले आफ्नो फेसबुकमा लेखेका थिए (जुन अति आलोचनापछि मेटाए) बलात्कारपछिको हत्याका मुख्य दोषी समाज र महिला संगठन हुन्, न कि वास्तविक अभियुक्त । समाज र महिला संगठनको भयले पुरुष बलात्कारपछि हत्या गर्न उद्यत हुन्छ । त्यसैले बलात्कारपछिको हत्यामा कमी ल्याउन सरकार, संसद र न्यायालयले हिंसाबिनाको बलात्कारलाई वैध मानिने विधेयक पास गरून् । उनको लामो पोस्टको मजबुन थियो बलात्कार वैध हुनुपर्छ । महिलाले बलात्कारीलाई कोअप गरिदिए ज्यान त बच्थ्यो ! मानौं महिला यति मूल्यहीन वस्तु हुन्, जो एउटा ज्यान बचाउने सर्तमा जतिखेरै, जहीँ पनि र जोसुकैको यौनको भोक मेट्न चुपचाप तयार हुनुपर्छ । हदैसम्मको प्रदूषित र निकृष्ट दिमागबाट मात्रै निस्कन्छ यस्तो तर्क । सात महिनादेखि सत्तरी वर्षसम्मका महिलालाई केवल स्त्री शरीरभन्दा बढी नदेख्ने वासनाको भोको सोचले मात्रै गर्छ यस्तो तर्क । कवि वानीरा गिरिको आइमाई कविताले भनेझैं अर्कोअगम्यस्थल योनिकोअर्द्घरहस्य थाहा पाएरउफ्रँदै चिच्याउँछ ए, सुन सुनआइमाई भन्या जाबो एउटा प्वाल रहिछ ! स्त्रीको योनिलाई सिर्जना र निर्माणको उद्गम होइन, केवल एउटा मांसल प्वाल ठान्ने रोगी मनोवृत्तिबाट मात्रै निस्कन्छ यस्तो तर्क । कतिपय विदेशी मिडिया र युट्युबमा देखिन्छ, बहस गर्न असमर्थ भएपछि उच्च बौद्धिक महिलाहरू, लेखक, राजनीतिकर्मी आदिलाई समेत बलात्कारको धम्की दिने गरेको ! पितृसत्ताका खाँटी नश्लका सन्तति हुन् ती । तिनको चेतनाको विरासतमै छ हिंसा र बर्बरता । तिनलाई सुधार्न हिँड्नु त्यति सहज र सम्भव लाग्दैन । यतिखेर सुधार र व्यावहारिक प्रतिबद्धताको अपिल न्यायप्रेमी र विवेकधर्मी वर्गसँग नै गर्न सकिन्छ । बलात्कार लगायतका सबै खाले लैंगिक हिंसाका अमानवीय र निकृष्ट कृत्यको न्यूनीकरण न्यायिक समाज निर्माणको प्रतिबद्ध प्रयासले हुने हो । र, यस्तो प्रयास हामी जोकसैले जहीँकहीँबाट थाल्न सक्छौं ।"
बालबालिकामाथिको शोषण,"बालबालिका ओसारपसार : थाहै पाउँदैनन् स्थानीय सरकार समाचारले मर्माहत बनायो । परिवारविहीन बालबालिकाका लागि बालगृह अन्तिम विकल्पको रूपमा रहे पनि पछिल्लो समय बालगृहमा बालबालिका आउने क्रम बढ्दै गएको छ । चरम आर्थिक विपन्नताका कारण विशेष गरी दुर्गम जिल्लाका बालबालिका बालगृहमा आउने गरेको पाइन्छ । १४ जिल्लामा ५३३ बालगृह सञ्चालनमा रहेका रहेछन् । अनाथ, असहाय र विपन्नतामा रहेका बालबालिकाहरूको लालनपालन गर्ने उद्देश्यले खोलिएका बालगृहहरूमा बालबालिकामाथि नै हिंसा तथा दुर्व्यवहार भएको पढ्नु पर्दा दिक्दार लाग्यो । रातारात धनी बन्ने सपना बुन्दै बालगृह सञ्चालकहरू बसेका समाचारहरू पनि बाहिर नआएका होइनन् । काठमाडौंमा पढाउन पाइने रहरले आमाबाबु नभएको झूटो कागज बनाई दलालहरूले बालबालिकालाई आश्रममा ल्याइपुर्याउँछन् । यसरी ल्याएका बालबालिका विदेशीलाई देखाएर मोटो रकम सहयोग लिने र आफ्नो खातामा राख्ने गरेका तथ्य पनि बाहिर आएका छन् । बालबालिकाको नाममा आएको पैसाले मोज गर्दै उनीहरूलाई आधारभूत आवश्यता पनि पूरा नगरिदिने बालगृहहरूको लर्को लामै छ । अब यिनीहरूलाई कारबाहीको दायरामा ल्याउनु राज्यको दायित्व हो । गोविन्द विक, बुनपा१२, कपन, काठमाडौं"
नैतिकता हराउँदा हिंस्रक,"आइतबार प्रकाशित कल्पना धमलाको नथामिने लैंगिक हिंसा पठनीय लाग्यो । धमलाले जति कुरा लैंगिक हिंसा रोकथामको लागि सुझाएकी छन्, त्यसमा समुदायलाई प्रशिक्षित गर्ने सुझाव नै मुख्य हो । आजको स्थिति हेर्दा लाग्छ, सारा मानव अधिकार, नारी जागरण र सशक्तीकरण अभियान असफल भएका छन् । मलाई मेरो जीवनका चरणहरू झलझली याद आउँछन् । बचपनमा मलाई सूर्योदयपछि जागेको याद छैन । बुबाको नित्यक्रिया र स्नान देखेको सम्झना छैन । एकैचोटि निद्रा खुलेपछि उहाँले गर्नुभएको सस्वर गीतापाठ कानमा पर्थे । गाउँमा सधैं हरिश्चन्द्र नाटक, रामलीला र भागवत कथाका आयोजनाहरू देखेंँ । स्कुलमा कल्याण पत्रिका र त्यस्तै किताबहरू उत्तीर्ण विद्यार्थीहरूलाई पुरस्कार दिएको देख्थेंँ । यी सबै आजकाल कहाँ हराए ? पत्तो छैन । अहिलेको दुनियाँले त फ्रायडको दिशा समातेको मात्र देखियो । फ्रायडले खोज गरेको कुरा विलकुल सत्य हो । तर त्यस सत्यको दिशालाई मोड्ने उपाय उनले बताएनन् । यसको लागि उनी पूर्वमा जन्मिनुपर्थ्यो, जुन उनको वशमा थिएन । हामीले त्यस घोर विप्लवी यौनको दिशा आफ्नो संस्कारमा मोडेको थियौं । यौनका नहर बनाएर सिँचाइको काम गरेका थियौं । फ्रायड र पश्चिमाले बाँध नै भत्काइदिए । कल्याण पढ्नुको सट्टा आज करोडौं युवा पोर्न हेरिरहेका छन् । यस्तोमा लैंगिक हिंसा नभए अरू के हुन्छ त ? दिशा नै गलत समातिएको छ । नैतिकता हराएको छ । छाडापन बढेको छ । डा शिवशंकर यादव, छपकैया, वीरगन्ज"
मेडिकल बेथितिविरुद्ध विद्रोह,"केही दिनअघि प्रधानमन्त्री केपी शर्मा ओलीले एउटा टेलिभिजन अन्तर्वार्तामा भनेका थिए, पहिले सरासर अतिरिक्त शुल्क तिरेका मेडिकल विद्यार्थीले अहिले किन आन्दोलन गरिरहेका छन् भने, सरकारले न्याय दिन्छ भन्ने विश्वास उनीहरूलाई छ । प्रधानमन्त्रीको त्यो भनाइ सरकारको दरिलो अडान वा गम्भीर मजाकमध्ये एक प्रमाणित हुने दुई विकल्प थिए । जब सरकारले विद्यार्थीलाई बेवास्ता गरी कलेज सञ्चालकहरूसँग ठगिएका मध्ये केहीको अतिरिक्त शुल्क फिर्ता वा समायोजन हुने अपूरो र उधारो सहमति गरेर फर्क्यो, कलेजवालाहरूले सरकारको प्रशंसा गरे । त्यससँगै प्रधानमन्त्रीले गरेको आत्मप्रशंसा पनि मजाकमा बदलियो । अहिले पनि विद्यार्थी वार्षिक बोर्ड परीक्षासम्म बहिष्कार गरेर आन्दोलनमै छन् । एमबीबीएस र बीडीएस लगायत आठ वटा शैक्षिक कार्यक्रमको क्यालेन्डर प्रभावित भइसकेको छ । नयाँ भर्ना रोकिएको छ । यति हुँदा पनि जिम्मेवारी लिनुपर्ने राज्यका निकायहरूले चाहिँं एकअर्कातिर औंला तेर्स्याउनेबाहेक केही गरेका छैनन् । नियमनका लागि भनेर स्वायत्तता र अधिकारसहित स्थापित गरिएको चिकित्सा शिक्षा आयोग किंकर्तव्यविमूढ भएर प्रधानमन्त्रीको मुख ताकेर बसेको छ । कुनै बेला ठगी गर्नेलाई कारबाहीको हुँकार दिने मन्त्रीहरू पनि प्रधानमन्त्रीकै मुख ताकेर बसेका छन् । कतिसम्म भने, शैक्षिक कार्यक्रमहरू दुरुस्त बनाउने जिम्मा पाएको विश्वविद्यालयले समेत प्रधानमन्त्रीकै संकेत पर्खेर बसेको छ । यस्तो माहोलमा स्वास्थ्यका कारणसमेत प्रधानमन्त्री केही नबोल्दा र आवश्यक निर्णय नलिंँदा सिंगो चिकित्सा शिक्षा ठप्पजस्तै छ । बलियो र पीडितलाई न्याय दिने सरकारको छवि यस्तो हुँदैन । राज्यपक्षको यस्तो बेहालबीच विद्यार्थी आन्दोलनले भने उचाइ लिँदै छ । आन्दोलनमा मुख्यतः पहिलो र दोस्रो वर्षका विद्यार्थी सक्रिय भइरहँदा उनीहरूबीच नै फुट ल्याउने नियतले मेडिकल कलेजवालाहरूले सरकारसँग एमबीबीएस र बीडीएसको पहिलो र दोस्रो वर्षको अतिरिक्त शुल्कमात्रै समायोजन गर्ने सहमति गरेका थिए । तर त्यसयता आन्दोलन झन् चर्केको छ । आन्दोलनरत विद्यार्थीहरूको पहिलो वर्षको परीक्षा एकपल्ट आईओएमलाई दबाब दिएर सार्न लगाइएको थियो । त्यस अवधिमा पनि निकास ननिस्केपछि त्यसले एउटा दुविधा जन्मायो ः अब फेरि परीक्षा सार्ने कि नसार्ने ? त्यस अवस्थामा आन्दोलनका अगुवा विद्यार्थीहरूले भने, हाम्रो न्यायको आन्दोलन भएकाले हामी आफैले मूल्य चुकाउनुपर्छ, शैक्षिक सत्रलाई बन्धक बनाउनु हुँदैन । त्यसैले हामी परीक्षा बहिष्कार गरौं, सार्नतिर नलागौं । टायर बालेर तथा रेलिङ भाँचेर आन्दोलन गर्ने पुरानो परिपाटीलाई चुनौती दिँंदै विद्यार्थीले चलाएको भद्र अवज्ञा अभियानले स्वघोषित गौरवशाली विद्यार्थी संगठनहरूलाई आधारभूत चुनौती दिएको छ । यो नयाँ विद्यार्थी आन्दोलनको उभारलाई बेवास्ता गर्ने अवस्थामा उनीहरू छैनन् । तर आआफ्नै कारणले आन्दोलनमा खुलेर होमिन पनि सकेका छैनन् । प्रतिपक्ष कांग्रेससम्बद्ध नेवि संघलाई अहिले त्यसरी सडकमा उत्रन सहज हुनुपर्ने हो । आन्दोलनमा होमिन नेवि संघका विद्यार्थीहरू आतुर पनि छन् । कति विद्यार्थी मेडिकल विद्यार्थीहरूकै सडक कार्यक्रममा सहभागी पनि भइसकेका छन् । तर मेडिकल माफियाहरूसँग मातृ पार्टीको साँठगाँठका कारण उनीहरू खुलेर यसमा लाग्न सकेका छैनन् ।सत्तारूढ नेकपासम्बद्ध अनेरास्ववियुका सीमित नेताहरू यो अभियानमा पहिलेदेखि नै जोडिएका छन् । माफियाविरुद्ध बोल्ने, लेख्ने, विद्यार्थीमाथि ठगी र दमन गर्ने पार्टीकै नेतालाई सडकबाट कारबाहीको माग राख्नेसम्म उनीहरूले गरेका छन् । तर तिनको भूमिकाचाहिंँ विशुद्ध आन्दोलनकारीभन्दा पनि आन्दोलनरत विद्यार्थी र सरकार बीचको पुलजस्तो छ । हरेक चोटि मेडिकल कलेजहरूले धोका दिंँदा र सरकार माफियासामु चिप्लिँंदा त्यसको मार उक्त संगठनको विश्वसनीयतामा परेको छ । आन्दोलन सफल भएमा त्यसको जस लिन पनि खोज्ने, आन्दोलन थामथुम पारेर सरकारलाई खुसी पार्नु पनि पर्ने असम्भव अवस्थामा छ, अनेरास्ववियु । खास गरी सरकारले मेडिकल माफियासामु आत्मसमर्पण गरेको प्रतीत हुने सहमति गरेपछि उनीहरू उभिएको धरातल झनै कमजोर भएको छ । यो आन्दोलनले नेपाली समाजप्रति आशावादी हुनुपर्ने धेरै कारण दिएको छ । एक, स्वास्थ्य र चिकित्सा शिक्षा सुधारको अभियान डा गोविन्द केसीको एक्लो काँधले सधैं बोक्न सम्भव थिएन । बेथितिविरुद्ध विद्रोहको टर्च अब बिस्तारै डा केसीबाट विद्यार्थीहरूले लिइरहेका छन् । दुई, आजका मेडिकल विद्यार्थी भनेका भोलिका चिकित्सक, स्वास्थ्यकर्मी र व्यवस्थापकहरू हुन् । ठगी, भ्रष्टाचार र अपराधविरुद्ध संघर्ष गरेर निस्केका हरेक विद्यार्थीसित भोलि भ्रष्ट व्यक्ति र संस्थाहरू त्रस्त हुनेछन् । यो संघर्षका बेला उनीहरूले विकास गरेको विद्रोही चेतना उनीहरूलाई आफ्नो करिअर र जीवनभर नै उपयोगी हुनेछ । तीन, विद्यार्थी आन्दोलन अब टायर बाल्नु र रेलिङ भाँच्नुको पर्याय रहेन । अभिभावकको पचासौं लाख रुपैयाँ खर्चमा प्राविधिक शिक्षा लिन भर्ना भएका विद्यार्थीले अरूलाई अवरोध गर्नुको बदला आफ्नै शैक्षिक क्यालेन्डर बिगारेर भए पनि न्यायका लागि शान्तिपूर्ण रूपमा लड्नु लरतरो कुरा हैन । आन्दोलनका क्रममा विभिन्न मेडिकल कलेजहरू निजी व्यवसायभन्दा पनि संगठित अपराधझैं चलिरहेको पुष्टि भयो । यो आन्दोलन नउठेको भए अरू वर्षौं वा दशकौं पनि चिकित्सक र स्वास्थ्यकर्मी उत्पादन गर्ने संवेदनशील क्षेत्र शिक्षणभन्दा पनि संगठित अपराधको अड्डा भई नै रहने थियो । विद्यार्थी र अभिभावकहरू यसरी नै प्रताडित भइरहने थिए । इमानपूर्वक चल्दा धानिनै नसक्ने हुन् भने के नेपालमा निजी मेडिकल कलेजको भविष्य नै नभएको हो त ? अहिलेको अवरोध लम्बिंँदै जाने र विद्यार्थीको भविष्य अन्योलमा पर्ने हो भने त्यसले मेडिकल शिक्षाको राष्ट्रियकरणको मुद्दालाई बलियो बनाउँदै लैजानेछ । पछिल्लो चोटि जब सरकारले कलेजवालाहरूसित लाजमर्दो सम्झौता गर्यो, त्यसले झन् आगोमा घिउ थप्ने काम गर्यो । त्यसैले आफू बलियो र न्यायप्रति प्रतिबद्ध भएकाले मात्रै विद्यार्थी आन्दोलनमा उत्रेका हुन् भन्ने आत्मरति छाडेर सरकारले व्यवहारतः विद्यार्थीका माग पूरा गर्दै अर्बौंको ठगी गर्नेहरूलाई फौजदारी कसुरमा कारबाही गर्नुपर्छ । नठगी मेडिकल कलेज नचल्ने हुन् भने तिनको सम्पत्ति किनेर सरकारले चलाउनुपर्छ । अनि बल्ल सरकार बलियो र न्यायप्रति प्रतिबद्ध ठहर्नेछ ।"
सामाजिक (अ)सुरक्षा कोष,"सबैलाई एकै नापको जुत्ताकार्यक्रमले लक्ष्य गरेका रोजगारदाता र कामदार सबै एकसमान छैनन् । अहिलेको सामाजिक सुरक्षा कोषले सबैलाई एउटै नापको जुत्ता फिट हुन्छ भन्ने मान्यता राखेको छ । भविष्यको आर्थिक सुरक्षाका लागि संसारभर धेरै किसिमका वित्तीय औजार प्रचलनमा छन् । उपभोक्ताले आफ्नो क्षमता र आवश्यकता अनुसार त्यस्ता औजार छान्न सक्छन् । यहाँ उपभोक्ता (जसलाई कामदार, श्रमिक, कर्मचारी, सेवाग्राही, योगदानकर्ता, लाभग्राही आदि भनिएको छ) छनोटको अधिकारबाट वञ्चित हुने देखिएको छ ।अहिलेको अवधारणामा सामाजिक सुरक्षा कोषमा जाँदा हामीलाई फाइदाभन्दा बेफाइदा धेरै छन् भन्ने कामदार निस्किएका छन् । नेपाल बैंकर्स एसोसिएसनले औपचारिक रूपमै कोषमा विभेद छ भन्ने गुनासो गरिसकेको छ । निजी क्षेत्रका अरू रोजगारदाताले पनि आनाकानी गरिरहेका छन् । नेपाल राष्ट्र बैंक, नेपाल धितोपत्र बोर्ड, बिमा समिति लगायतका स्वायत्त नियामक निकाय, सरकारी स्वामित्वका संस्थानहरू, निजी क्षेत्रका सूचीकृत पब्लिक कम्पनीहरूमा कार्यरत कर्मचारीहरू पहिल्यैदेखि कुनै न कुनै सामाजिक सुरक्षा कार्यक्रमको दायरामा आइसकेका छन् । सरकारको सुरक्षा कोषमा जाँदा खाईपाई आएको सुविधा कटौती हुने उनीहरूले बुझेका छन् । स्वैच्छिक कि अनिवार्य ?अहिले हामीलाई फलानो बैंकसँग मात्रै कारोबार गर वा फलानो कम्पनीबाट मात्रै बिमा गर भन्दा कति हास्यास्पद होला ? सामाजिक सुरक्षा कार्यक्रम पनि वित्तीय क्षेत्रमा आएको तुलनात्मक रूपमा नयाँ कार्यक्रम मात्रै हो । यसलाई किन सरकारले अनिवार्य भनेर जिद्दी गरिरहेको छ ? नेपालमा ज्यालामा बाँच्ने श्रमिक, कामदारको पर्याप्त आर्थिक सुरक्षा नभएको सत्य हो । तर सबै कामदारका दुःख उस्तै छैनन् । सरकारले ल्याएको कार्यक्रमभन्दा राम्रो सुविधा लिइरहेका पनि थुप्रै छन् । तिनलाई अनिवार्य रूपमा सरकारी सामाजिक सुरक्षा कोषमा जाऊ भनेर उनीहरूले खाईपाई आएको सुविधा कटौती गर्न खोज्नु न्यायिक हो ?सरकार साँच्चिकै श्रमिकको दुःखप्रति चिन्तित छ भने, उसले रोजगारदातालाई कुनै न कुनै सामाजिक सुरक्षा कार्यक्रममा आफ्ना कामदारलाई आबद्ध गराई त्यसको प्रमाण पेस गर भनिदिए मात्रै पर्याप्त हुने थियो । कर्मचारी सञ्चय कोष, नागरिक लगानी कोष, बिमा कम्पनीहरूले थप फैलिने मौका पाउने थिए । निजी क्षेत्रबाट थप पेन्सन फन्ड सञ्चालकहरू आउन सक्थे । आर्थिक वृद्धि तीव्र पार्ने सरकारी उद्देश्यमा यसले मद्दतै गर्थ्यो । सरकार सामाजिक सुरक्षा योजनाको नियामक भइदिए मात्र हुने थियो । यहाँ सरकार आफै सञ्चालक हुन आइपुगेको छ । वित्तीय क्षेत्रमा एक अर्को सेवाप्रदायकका रूपमा सरकार देखा परेको छ । सरकारी सञ्चालन टिकाउ हुँदैनन् भन्ने संसारको अनुभवले देखाएको छ! हाम्रो आफ्नै अनुभव पनि छ । तत्कालका लागि सामाजिक सुरक्षा सेवाबाट वञ्चितहरूमाझ पुग्नमा सरकारले जोड दिनुपर्थ्यो । बजारले सम्बोधन नगर्ने वर्ग (अनौपचारिक क्षेत्रमा रहेका कामदार, स्वरोजगार उद्यमी, साना उद्यमव्यवसायमा कार्यरत कामदार) मा सरकारले आफूलाई केन्द्रित गर्न सक्थ्यो । एउटै डालोमा सबै अन्डासामान्य वित्तीय चेत भएको जोसुकैले सजिलै भन्न सक्छ, एउटै डालोमा सबै अन्डा राख्नु बुद्धिमानी होइन । सरकारले प्रस्ताव गरेको सामाजिक सुरक्षा कोषका सूत्रधारले यसको हेक्का राखेका छैनन् । यसमा सेवाप्रदायक र सेवाग्राही दुवैलाई हानि छ । श्रमिकहरूको सामाजिक सुरक्षाका लागि संघर्ष गरेका हौं भन्ने ट्रेड युनियनका नेताहरू पनि यसमा चुकेका छन् । कांग्रेस होऊन् वा कम्युनिस्ट, दुवैतिरका मजदुर नेता दंग छन् । अझ यो कार्यक्रमको जस कसले लिने भनेर प्रतिस्पर्धा गरिरहेका छन् । कुनै कार्यक्रम सञ्चालनमा ल्याउनु मात्र पर्याप्त हुँदैन, त्यसलाई टिकाइराख्नु चुनौतीपूर्ण हुन्छ । सामाजिक सुरक्षा कोषले नेपाली कामदारलाई अधिकतम लाभ (पेन्सन, उपदान, बिमा, अशक्तता भत्ता, बेरोजगार भत्ता आदि) दिने वाचा गरेको छ । यो अनन्त कालसम्म अविच्छिन्न सञ्चालन गर्नुपर्ने काम हो । यसको जग बलियो भएन भने क्षति सेवाग्राहीको भागमा पर्नेछ । श्रमिकका लागि भनेर ल्याइएको कार्यक्रमले श्रमिकलाई नै लुट्नेछ । वित्तीय सञ्चालनमा जोखिम हुन्छ, जसलाई शून्यमा झार्न सकिँदैन । त्यसैले जोखिमलाई कम गर्ने एउटा उपाय हो ससाना टुक्रामा विभाजन गरी धेरैभन्दा धेरै निकायमा वितरण गर्नु । यहाँ जोखिमलाई केन्द्रीकरण गर्न खोजिएको छ । भोलिका दिनमा हाम्रो जनसांख्यिक संरचना अहिलेको जस्तो रहनेछैन । अहिले काम गर्ने उमेर समूहका युवा जनसंख्याको अनुपात उच्च छ । यसको अर्थ कोषमा योगदान गर्नेको संख्या अहिले बढी हुनेछ । योगदानकर्ता कम र हितग्राही (लाभग्राही) बढी हुने अवस्थामा कोषलाई योगदान रकम र दाबी भुक्तानीबीच सन्तुलन मिलाउन निकै कठिन हुनेछ । हाम्रो जीवनस्तरमा सुधार आएको छ, औसत आयु बढ्दो छ । यसको अर्थ भोलि पेन्सन लिनेहरूलाई लामो समयसम्म भुक्तानी दिइरहनुपर्ने हुन्छ । स्वास्थ्यसेवा महँगिँदै गएको छ । अहिलेकै विधिमा जाने हो भने हितग्राहीले पाउने स्वास्थ्य बिमा अपर्याप्त हुनेछ वा त्यसका लागि उनीहरूले थप योगदान गर्नुपर्ने हुन्छ । त्यो पनि नभए कोषलाई सरकारले अनुदान दिनुपर्ने हुन्छ । सरकारले अनुदान दिने भनेको करदाताकै पैसा हो । सरकारी कार्यक्रमहरू समस्यारहित हुँदैनन् । ब्युरोक्रेसीको विधिका कारणले ती समस्या सुल्झाउनसच्याउन जटिल हुन्छ । यसलाई शासकहरूको अहंले अझै जटिल बनाइदिन्छ । त्यस्तो अहंले शासकलाई हतपती भूल स्वीकार गर्न दिँदैन । यसले अनेक राजनीतिकसामाजिकआर्थिक विपत्ति निम्त्याउँछ! लाखौं सर्वसाधारण पीडित हुन्छन् ।"
प्रदूषणबाट जोगिन मास्क,"मास्क र अन्य उपाय नेपाली समाजमा मास्कको उपयोगिताबारे दुई थरी धारणा व्याप्त छन् । धेरैजसोलाई मास्क लगाएपछि प्रदूषणबाट बचिन्छ भन्ने विश्वास छ । कतिपयलाई यसबाट स्वास्थ्यमा कुनै सुधार हुँदैन भन्ने लाग्ने गरेको छ । बीबीसीमा प्रसारित एउटा अध्ययन रिपोर्टमा भनिएको छ बेइजिङको वातावरणमा गरिएका दुइटा अध्ययनको निष्कर्षमा, गुणस्तर भएको मास्क ठीक तरिकाले लगाउने हो भने प्रदूषणबाट बच्न सकिन्छ र कार्डियोभास्कुलर (मुटुको कार्यप्रणाली सम्बन्धी) असर पनि घटाउन सकिन्छ । पहिलेदेखि नै दम वा श्वासप्रश्वास सम्बन्धी खराबी रहेका मानिसहरूलाई मास्क लगाएर हिँड्न गाह्रो पर्न सक्छ । लामो दाह्री पालेका मानिस वा ट्राफिक कन्ट्रोलको काममा खटेर सिटी बजाइरहनुपर्ने प्रहरीलाई मास्क लगाउन कठिनाइ हुन्छ । मास्क लगाउनु प्रदूषणबाट बच्ने सहज र सरल उपाय हो । मास्क प्रदूषणमा मात्र होइन, जाडो याममा निमोनिया वा रुघाखोकी जस्ता बिमारबाट जोगिन, अस्पतालभित्र र भीडभाडमा लगाउनैपर्छ । खानेकुरा पकाउने वा वितरण गर्ने मानिसले पनि लगाउनुपर्छ । सडकको प्रदूषणबाट बच्ने उपाय मास्क नै हो, जसका कारण गलाको एलर्जी नियन्त्रण गर्न सकिन्छ ।बजारमा धेरै किसिमका मास्क पाइन्छन् । सामान्य कपडाका मास्क सामान्य प्रदूषण रोक्न मात्र उपयोगी हुन सक्छन् । ज्यादै प्रदूषण हुने काठमाडौं र तराईका कतिपय सहरमा हिँड्दा विशेष किसिमको मास्क लगाउनुपर्छ । त्यस्ता मास्क नेपालका बजारमा पनि पाइन थालेका छन् । वैज्ञानिक तरिकाले बनाइएका गुणस्तरीय मास्कको उपयोगबाट ८० प्रतिशतसम्म प्रदूषणलाई छल्न सकिन्छ । घनीभूत प्रदूषणमा परियो र मास्क लगाइएको छैन भने हातेरुमाल वा गलबन्दी वा सलले भए पनि नाकमुख छोप्नु उचित हुन्छ । तर औंलाले नाक बन्द गरेर प्रदूषण छल्न खोज्दा अर्को समस्या पैदा हुन सक्छ ।साइकल चलाउँदा, रिक्सामा सवार हुँदा वा पैदल हिँड्दा प्रदूषण नहुने बाटो रोज्नुपर्छ । सुत्नुअघि मनतातो नुनपानीले टन्सिललाई पनि लाभ पुग्ने गरी कुल्ला गर्ने बानी बसाल्न सके प्रदूषणको असरलाई नियन्त्रण गर्न सकिन्छ । प्रदूषण धेरै हुने बेला घर वा कार्यालयबाट ननिस्कनु पनि यस्तो समस्याबाट बच्ने उचित तरिका हो । प्रदूषणप्रति बेवास्ता गर्नु आफैलाई जोखिममा पार्नु हो । विष्ट स्वास्थ्यसेवा विभागका पूर्वमहानिर्देशक हुन् ।"
"न्युजिल्यान्डमा ज्वालामुखी विस्फोट, ५ जनाको मृत्यु",अकल्यान्ड (एजेन्सी) न्युजिल्यान्डमा एउटा ज्वालामुखी विस्फोट भएपछि कम्तीमा ५ जनाको मृत्यु भएको छ । अधिकारीका अनुसार २० जना घाइते छन् । उनीहरूको शरीर पोलेको छ । उद्धारकर्मीहरूका अनुसार घाइतेमध्ये केहीको अवस्था गम्भीर छ । अकस्मात् भएको ज्वालामुखी विस्फोटपछि कैयौं मानिस सम्पर्कविहीन भएको प्रहरीले जनाएको छ । स्थानीय सञ्चारमाध्यमका अनुसार ज्वालामुखी विस्फोट हुनु केही समयअघि उक्त क्षेत्र नजिकै पर्यटकरू हिंडिरहेका थिए । प्रहरीका अनुसार हताहत हुने व्यक्तिको सख्या बढ्न सक्ने बताइएको छ । २३ जनाको सकुशल उद्धार गरिएको छ । तर विस्फोटको खतरा कायमै रहेकाले थप उद्धार गर्न निकै जोखिमपूर्ण रहेको अधिकारीहरूको भनाई छ । उद्धारका लागि सेनाले प्रहरीलाई सघाइरहेको छ । बीबीसीका अनुसार न्युजिल्यान्डको उत्तरपूर्वी भेगको ह्वाकारी भनिने ह्वाइट आइल्यान्ड मा ज्वालामुखी विस्फोट भएको हो । निजी स्वामित्वमा रहेको मुख्य पर्यटकीय गन्तव्य ह्वाइट आइल्यान्डमा ज्वालामुखीहरू सक्रिय छन् । प्रहरीका अनुसार ज्वालामुखी विस्फोटका समय उक्त क्षेत्रमा ५० जनाको हाराहारीमा आन्तरिक तथा बाह्य पर्यटकहरू थिए । न्युजिल्यान्डको क्रुज एसोसियसनले विस्फोटका कारण पर्यटक सवार एक डुंगा पनि प्रभावित भएको छ । उद्धार कार्यका लागि नजिकैको ह्वकाताने नगरमा उद्धारकर्मी परिचालित गरिएको छ । तर प्रहरी उपकमिस्नर जोन टिम्सले ज्वालामुखी पुनः विस्फोट हुने खतराका कारण सुरक्षाकर्मी उक्त क्षेत्रमा पुग्न नसकेको बताए । एक स्थानीय माँझीले विस्फोटपछि उक्त क्षेत्रमा च्याउजस्तो आकारमा विशाल धुवाँको मुस्लो देखिएको बताए । सन् २००१ यता ह्वाइट आइल्यान्डमा भएको यो पहिलो ज्वालामुखी विस्फोट हो । ह्वाइट आइल्यान्डमा विगतमा पनि कैयौं ज्वालामुखी विस्फोट भए पनि उक्त क्षेत्रमा मानिस रहेका बेला भएको यो पहिलो हो । न्युजिल्यान्डकी प्रधानमन्त्री जसिन्डा आर्डर्नले घटनालाई निकै ठूलो भएको र उद्धारका लागि सुरक्षाकर्मीलाई उद्धारका लागि निर्देशन दिइसकिएको बताइन् । उनले ज्वालामुखी विस्फोटपछिको बाक्लो धुवाँ तथा खरानीका कारण सुरक्षाकर्मीलाई उद्धारका लागि कठिनाइ भइरहेको जनाइन् ।
सान्ना विश्वकै कान्छी प्रधानमन्त्री,"हेलसिन्की (एजेन्सी) फिनल्यान्डकी ३४ वर्षीया सान्ना मरिन विश्वकै सबैभन्दा कम उमेरकी प्रधानमन्त्री चयन भएकी छन् । प्रधानमन्त्री आन्ती रिन्नेले पदत्याग गरेपछि सोसल डेमोक्र्याटिक पार्टीले मरिनलाई सरकारको नेतृत्व गर्न चयन गरेको थियो । उनले मंगलबार पद तथा गोपनीयताको शपथ लिनेछिन् । उनले गत जुनयता यातायात तथा सञ्चारमन्त्रीको जिम्मेवारी सम्हाल्दै आएकी थिइन् । प्रधानमन्त्रीको पदभार ग्रहण गरेपछि मरिन विश्वकै सबैभन्दा कम उमेरकी पदमा आसीन प्रधानमन्त्री बन्नेछिन् । युक्रेनका प्रधानमन्त्री ओलेक्सी होन्चरुकको उमेर हाल ३५ वर्ष भयो भने न्युजिल्यान्डकी प्रधानमन्त्री जसिन्डा आर्डर्न ३९ वर्ष पुगिन् ।बीबीसीका अनुसार गठबन्धन सरकारमा ५ वटा दल सहभागी भएका हुन् । सबै दलको नेतृत्व महिलाले गर्नेछन् । तीमध्ये ४ दलका नेतृ ३५ वर्षभन्दा कम उमेरका छन् । हुलाक सेवामा भएको हडतालको विषयमा विश्वासको मत गुमाएपछि प्रधानमन्त्री आन्ती रिन्नेले राजीनामा दिएसँगै फिनल्यान्डको संसद्ले नयाँ प्रधानमन्त्री चयन गरेको हो ।प्रधानमन्त्री चयनका लागि भएको मतदानमा झिनो अन्तरले विजयी भएपछि संवाददाताहरूसँगै प्रतिक्रिया दिँदै उनले नवीन काममार्फत जनताको विश्वास जित्न आफू क्रियाशील रहने बताइन् । यद्यपि, उमेरबारे पत्रकारहरूले सोधेको प्रश्नको उत्तरमा भने उनी मुस्कुराइन् । त्यसलगत्तै केही गम्भीर बन्दै उनले भनिन्, मैले मेरो उमेर वा लिंगबारे कहिल्यै केही सोचेकी छैन । मरिन नोर्डिक देशमा प्रधानमन्त्री हुने तेस्रो महिला हुन् । उनले आफू राजनीतिमा आउनुको कारण र विश्वास पाएको कारणबारे सोचविचार गरेर अघि बढ्ने बताइन् । फिनल्यान्डमा गत अप्रिलमा भएको निर्वाचनमा पहिलो बनेका कारण सोसल डेमोक्र्याटिक दलकी नेता रहेकी मरिन प्रधानमन्त्री चयन भएकी हुन् । स्थानीय सञ्चारमाध्यमका अनुसार मरिनलाई उनकी आमाले एक्लै हुर्काएकी थिइन् । सन् २०१५ मा मरिनले आफू आफ्नो परिवारबाट विश्वविद्यालय जाने पहिलो व्यक्ति रहेको बताएकी थिइन् । सन् २०१५ मा सांसद बनेकी मरिन २७ वर्षकै उमेरमा टम्परे सरहको प्रशासन प्रमुखमा निर्वाचित भएकी थिइन् ।"
कार्कीको उपन्यास,"काठमाडौं (कास) मुलुककै पहिलो महिला प्रधानन्यायाधीश सुशीला कार्कीले केहीअघि आत्मकथा कृति न्याय लेखेकी थिइन् । यतिबेला भने उनी उपन्याससहित आएकी छन् । उनले लेखेको पहिलो उपन्यास कारा यसै साताबाट बजारमा आएको छ । महिलाहरूले भोग्नुपर्ने अनेकौं सामाजिकन्यायिक बन्धन समेटेर उनले उपन्यास लेखेकी हुन् । कारा एउटा बन्धनको कथा हो, पुस्तकबारे उनले भनिन्, महिला कैदीहरूले भोगेको भौतिक कारागारको मात्र बन्धन होइन, समाजले उनीहरूलाई लगाउने गरेका अनेक बन्धनको कथा यसले बताउँछ । आफूले उपन्यासमा निरकुंश शासन व्यवस्थाविरुद्ध जनआन्दोलन सुरु भएको समयको सेरोफेरोको कथा समातेको बताइन् । यो उपन्यास जेलभित्रको बेग्लै निरकुंशताको कथा पनि हो, उनले भनिन्, बेकसुरदारलाई कसुरदार बनाउने र कसुरदारलाई अझै असुर बनाउने व्यवस्थामा केही निरीह महिलाले भोगेको लामो ताडना र यातनाको गाथा छ उपन्यासमा । लोकतान्त्रिक आन्दोलनका क्रममा आफैं जेल बस्दा र ३० वर्ष वकालत गर्दा धेरै सेवाग्राही कैदी र तिनका आफन्तका कथाहरू नै उपन्यासको रचनागर्भ रहेको उनले बताइन् । तिनै घटना र अनुभवहरूले यो उपन्यास लेख्न प्रेरित गरेको हो, कार्कीले बताइन् । कारा किताब पब्लिसर्सले छापेको हो । हामीले यो उपन्यासमार्फत सुशीला कार्कीको फरक व्यक्तित्व सार्वजनिक गर्ने अवसर पाएका छौं, किताब पब्लिसर्सकी प्रमुख कार्यकारी अधिकृत कल्पना ढकालले भनिन्, यसले पाठकलाई पक्कै पनि भिन्न स्वाद दिनेछ ।"
लुम्बिनीमा चिङ र मनीषा,"(लुम्बिनी) : नेपाल भ्रमण वर्षकी सद्भावना दूत चिनियाँ अभिनेत्री सुचिङ र बलिउड अभिनेत्री मनीषा कोइरालाले सोमबार बुद्ध जन्मस्थल लुम्बिनीको भ्रमण गरेका छन् । चिङ बर्दिया निकुञ्ज भ्रमण गरेर यहाँ आएकी हुन् । कोइराला पनि यही बेला भ्रमणमा आएकी छन् । बिहान साढे ११ बजे मायादेवी मन्दिर प्रवेश गरेकी चिनियाँ अभिनेत्री चिङले दुई घन्टा बिताएकी थिइन् । दिउँसो उनी निस्कनासाथ अभिनेत्री कोइराला मायादेवी मन्दिर पुगेकी थिइन् । उनले एक घन्टा मन्दिरमा बिताइन् ।चिनियाँ अभिनेत्री चिङ मायादेवी मन्दिरभित्र बुद्ध जन्मस्थलको पदचिह्न (मार्क स्टोन) नजिक ध्यान बसिन् । अशोक स्तम्भमा पूजाआजा गरिन् । परिसरभित्र रहेको मन्दिर, स्तूप र विहार भग्नावशेषको अवलोकन गरिन् । पुष्करणी पोखरी परिक्रमा गरिन् । उनलाई लुम्बिनी विकास कोषका सूचना अधिकृत राजन बस्नेतले मायादेवी मन्दिरको उत्खनन्, संरक्षण र गुरुयोजनाबारे जानकारी गराएका थिए । उनलाई मातृत्व दर्साउने मायादेवीको मूर्ति मायाको चिनो प्रदान गरिएको थियो । चिनियाँ कलाकार चिङ बौद्ध धर्मावलम्बी रहेकाले उनले श्रद्धापूर्वक पूजाआजा गरेकी थिइन् । शान्ति, मैत्री र करुणाप्रति समर्पित भई ध्यानमग्न भएको सूचना अधिकृत बस्नेतले बताए । उनी शान्तिको अनुयायी रहेको पाइयो, उनले भने ।मन्दिर परिसरमा कोषका कर्मचारीले चिङको स्वागत गरेका थिए । त्यसैगरी सोमबार उनले राजा शुद्धोदनको राजप्रासाद तथा राजकुमार सिद्धार्थले २९ वर्षको युवा अवस्था बिताएको प्राचीन कपिलवस्तु (तिलौराकोट) को पनि अवलोकन गरिन् । त्यहाँ उनलाई कोषका सूचना अधिकृत दिलीपसिंह राईले पथ प्रदर्शन गरेका थिए । सामाजिक सञ्जाल विबोमामा करिब १ करोड ६० लाख मानिसले पछ्याएका छन् । त्यस्तै उनको भ्लगलाई १ अर्ब १३ करोडले पछ्याएको देखिन्छ । सन् १९९० मा लाइफ अन ब स्ट्रिङ मार्फत चिनियाँ फिल्मबाट डेब्यु गरेकी चिङले डार्क अब्सेसन, द इम्पेरर्स स्याडो, आई लभ यु टु, मिस्टर सिक्स लगायत दर्जनभन्दा बढी चिनियाँ र हलिउड फिल्ममा अभिनय गरेकी छन् । अभिनेत्री कोइरालाले मायादेवी मन्दिरभित्र ५ मिनेट ध्यान गरिन् । अशोक स्तम्भ, पुष्करणी पोखरी र पुरातात्त्विक भग्नावशेषको अवलोकन गरिन् । उनलाई कोषका सूचना अधिकृत बस्नेतले सम्पदाबारे जानकारी दिएका थिए । कोइरालालाई बुद्धका ज्ञान र उपदेशबारे जानकारी भएकाले अभिरुचि देखिएको सूचना अधिकृत बस्नेतले बताए । पहिलो हिन्दी चलचित्र सौदागर बाट हलिउड छिरेकी उनी चर्चित कलाकार हुन् । त्यसैगरी पूर्वराजा ज्ञानेन्द्र शाहले पनि आइतबार लुम्बिनीस्थित मायादेवी मन्दिरको भ्रमण गरेका छन् । लुम्बिनी विकास कोषलाई जानकारी नै नदिई उनी मन्दिर पुगेका थिए । आफैं गाडी चलाएर आएका उनले एक घन्टा मन्दिरमा बिताएको मन्दिर स्रोतले जानकारी दिएको छ ।"
तुन्जी मिस युनिभर्स,"जर्जिया (एजेन्सी) दक्षिण अफ्रिकन सुन्दरी जोजिबिनी तुन्जीले यस वर्षकी मिस युनिभर्सको उपाधि जितेकी छन् । आइतबार अमेरिकाको एटलान्टामा सम्पन्न फिनालेमा प्युर्टो रिकोकी मडिसन एन्डरसनलाई पछि पार्दै विश्वभरका ९० सुन्दरी सहभागी मिस युनिभर्सको उपाधि जित्न सफल भएकी हुन् । आजका महिलालाई के बारेमा शिक्षा दिनु उपयुक्त हुन्छ भन्ने प्रश्नमा तुन्जीले लिडरसिप बारे सिकाउनुपर्ने जवाफ दिएकी थिइन् । धेरै लामो समयदेखि नै महिला र युवतीमा लिडरसिपको कमी छ । त्यो हामीले चाहना नगरेर नभई समाजले नै हामीलाई त्यस्तै बनाइदियो । दबिएरै बस्नुपर्ने सोच बनायो, उनले भनेकी थिइन्, मलाई लाग्छ, हामी (महिला) संसारका सबैभन्दा शक्तिशाली प्राणी हौं र हामीलाई प्रत्येक अवसरहरू दिइनुपर्छ । आजका दिनका युवतीलाई आफ्नो स्पेस खोज्ने खालको शिक्षा दिइनु आवश्यक छ । तुन्जीले आफूले सुन्दरीको ताज जित्नु केवल आफ्नो मात्रै उपलब्धि नभई सौन्दर्यताको कथित मानकलाई समेत भत्काइदिएकोमा खुसी व्यक्त गरिन् । म यस्तो संसारमा हुर्कें जहाँ मेरो जस्तो (कालो) छाला र (छोटो घुम्रिएको) कपालको बनावट भएकी महिलालाई कहिल्यै सुन्दर मानिँदैन, मिस दक्षिण अफ्रिका हुँदै मिस युनिभर्समा सहभागिता जनाएकी तुन्जीले थपिन्, मलाई लाग्छ, आजका दिनमा त्यो मान्यता तोडिएको छ । निवर्तमान मिस युनिभर्स क्र्याट्रिओना ग्रेले ताज लगाइदिँदा तुन्जी हर्षविभोर भइन् । प्रतियोगितामा पुर्तो रिकोकी मडिसन फस्ट रनरअप हुँदा मेक्सिकोकी सोफिया अरागोनले भने सेकेन्ड रनरअपमै चित्त बुझाइन् । ताज पहिरिएपछि तुन्जीले युवायुवतीको आत्मविश्वास बढाउने क्षेत्रमा आफू सधैं क्रियाशील रहने बताइन् । तुन्जीले आफ्नो सौन्दर्यको विजयले प्रत्येक ससाना नानीहरूको सपनाप्रति विश्वास जागेको र आफ्नो अनुहारमा प्रतिछाया देख्ने बताइन् ।"
यज्ञश पुरस्कृत,"नवलपरासी (कास) कान्तिपुरकर्मी यज्ञशलाई यस वर्षको तीर्थ भुसाल स्मृति राष्ट्रिय पत्रकारिता पुरस्कार प्रदान गरिएको छ । स्वर्गीय पत्रकार तीर्थ भुसाल स्मृति ट्रस्टले गैरआख्यान, साहित्य र पत्रकारिताको क्षेत्रमा सक्रिय भूमिका निर्वाह गरेको भन्दै उनलाई पुरस्कार प्रदान गरेको हो । कावासोतीमा सोमबार आयोजित कार्यक्रममा यज्ञशलाई ताम्रपत्र र नगद राशिले सम्मान गरियो । पत्रकारिता र लेखनमार्फत समाजको बेग्लै चित्र उजागर गरेकाले पुरस्कृत गरिएको ट्रस्टका अध्यक्ष झपेन्द्रेश्वर भुसालले बताए । यज्ञशले कृति भुइयाँका लागि पहिचान पुरस्कार २०७४ र आँबुखैरेनी वाङ्मय पुरस्कार पाएका छन् । उनले भारतीय लेखक उदय प्रकाशका कृति मोहनदास (उपन्यास) र नेलकटर (कथासंग्रह) अनुवादसमेत गरेका छन् । पूर्वी नवलपरासीको कावासोतीमा रहेको नवलपुर एफएमका संस्थापक प्रबन्ध निर्देशक तीर्थराज भुसालको स्मृतिमा साहित्य र पत्रकारितामा कलम चलाउने व्यक्तिलाई प्रत्येक वर्ष पुरस्कार दिँदै आएको छ ।"
त्रिशला र रोहितको काठमान्डु सहर,"काठमाडौं (कास) टुबोर्ग ओपन सेसन्स् २ को मञ्चमा त्रिशला गुरुङले रोहित शाक्यको सहकार्यमा हिट गीत काठमान्डु सहर को लाइभ प्रस्तुति दिएकी छन् । गीतलाई रोहितले नयाँ सांगीतिक भाव दिई प्रस्तुत गरेका छन् । राजधानी सहरबाट प्रेरित उक्त गीतले त्रिशलाको नजरबाट काठमान्डुको सुन्दरता, मानिस र यादहरूको कथा बताउँछ । गीतले त्रिशलाको सुरिलो आवाज र रोहितको सांगीतिक जादूलाई एकसाथ प्रस्तुत गरेको छ । सानैदेखि संगीतमा रुचि राख्ने त्रिशला प्रशंसित गायिका हुन् भने नेपाली सांगीतिक बजारमा छुटाउन नमिल्ने नाम हो रोहित शाक्य । शाक्य लोकप्रिय प्रोग्रेसिभअल्टरनेटिभ रक ब्यान्ड जिन्दावाद का सदस्य पनि हुन् । पछिल्लो नेपाली सांगीतिक बजारमा उनलाई एक सफल युवा प्रतिभा मानिन्छ । टुबोर्ग ओपन सेसन्स्को यस सिजनका निर्माताहरूमध्ये रोहित पनि एक हुन् ।टुबोर्गको संगीतसँग लामो र गर्विलो सम्बन्ध रहेको छ जसले नयाँ शैली र कलाकारलाई नयाँ बजारमा चिनाउन मद्दत गरेको छ । पुराना साथै नयाँ कलाकारलाई आफ्नो संगीत विश्वव्यापी रूपमै धेरै दर्शकमाझ पुर्याउने मञ्चको निर्माण गर्न टुबोर्गको योगदान छ । च्यानल आरबिट्ररीद्वारा सञ्चालन हुने टुबोर्ग ओपन सेसन्स् २०१८ मा सुरु भएको एक युट्युब सिरिज हो । पहिलो संस्करणमा अपलोड गरिएको ५१ वटा गीतको सफलतापछि अहिले दोस्रो संस्करण जारी छ ।"
स्टाइपेन्ड दिलाइदिन माग,काठमाडौं (कास) बंगलादेशमा स्नातकोत्तर तहमा अध्ययनरत नेपाली आवासीय चिकित्सकले पारिश्रमिक (स्टाइपेन्ड) उपलब्ध गराइदिन नेपाल सरकारसँग माग गरेका छन् । बंगलादेशको बंगबन्धु शेख मुजिब मेडिकल विश्वविद्यालयमा विदेशीले एमडीएमएसएमडीएस पढ्न पाउँछन् । यहाँ करिब एक सय नेपाली चिकित्सक अध्ययनरत छन् । उनीहरूले प्रधानमन्त्री केपी शर्मा ओली र परराष्ट्रमन्त्री प्रदीपकुमार ज्ञवालीलाई ज्ञापनपत्र बुझाउँदै स्टाइपेन्ड उपलब्ध गराउन बंगलादेश सरकारसमक्ष कूटनीतिक पहल गर्न आग्रह गरेका हुन् ।
वेस्टिनेट गलत छैन,एम कुला सेगरान मलेसियाका मानव संसाधनमन्त्रीवेस्टिनेटले कामदारलाई आर्थिक शोषण गरेको पाइएन । उसमाथिका सबै आरोप खारेज गरियो ।
बैंकिङ कसुर ४ गुणा बढ्यो,"(काठमाडौं) : गएको वर्ष नेपालमा बैंकिङ कसुरका ३ हजार १ सय ६७ मुद्दा दर्ता भएका छन् । अघिल्लो वर्षको तुलनामा गत वर्ष मुद्दा दर्ता संख्या चार गुणाभन्दा धेरैले बढेको हो । यो आर्थिक वर्ष ०७५७६ मा बैंकिङ कसुर शीर्षकमा प्रहरीमा दर्ता भएको मुद्दाको विवरण हो । आर्थिक वर्ष ०७४७५ मा मुलुकभर बैंकिङ कसुरका ७ सय ७६ मुद्दा मात्र दर्ता भएका थिए । वित्तीय क्षेत्रको व्यावसायिक विस्तारसँगै सञ्चालन जोखिम बढेको र यसले बैंकिङ कसुरका घटना पनि बढेको बताइएको छ । उल्लिखित तथ्यांकका आधारमा दैनिक दैनिक औसत ८ वटाभन्दा बढी मुद्दा दर्ता भएको देखिन्छ । पछिल्ला महिनामा बैंकिङ क्षेत्रमा घटेका चोरीका घटनामध्ये धेरै सञ्चालन जोखिमसँगै सम्बन्धित छन् । जनता बैंक र मुक्तिनाथ विकास बैंकबाट नक्कली हस्ताक्षर गरी रकम निकालिएको छ । सोही समूहबाट प्रहरीले ज्योति विकास बैंक, एनआईसी एसिया बैंक, माछापुच्छ्र्रे, एभरेस्ट बैंकको चेक बुक, एटीएम कार्डसहित ठूलो संख्यामा ग्राहकका नागरिकताको फोटोकपी र फोटो पनि बरामद गरेको छ । नक्कली हस्ताक्षरमार्फत गिरोहले माथि उल्लिखितसहित १९ बैंकबाट रकम चोरीको प्रयास गरेको प्रहरीको दाबी छ । बाँकी बैंकको हकमा अनुसन्धान भइरहेको छ, स्रोतले भन्यो ।करिब तीन महिनाअघि नेपाल बैंकका वरिष्ठ प्रबन्धकले करिब ६० लाख रुपैयाँ हिनामिना गरेका छन् । बैंकले यो मुद्दा प्रहरीको जिम्मा लगाएको छ । प्रहरीले अभियुक्तको खोजी गरिरहेको छ । कृषि विकास बैंकमा पनि यस्तै घटना भएको छ । शाखा प्रबन्धक आफैंले रकम हिनामिना गरेपछि प्रहरीले अनुसन्धान गरिरहेको छ ।बैंकिङ कसुरकै कारणले पछिल्लो पाँच वर्षमा करिब १६ अर्ब रुपैयाँ हिनामिना भएको प्रहरीले जनाएको छ । यो सर्वसाधारणले बैंकमा राखेको पैसा हो । हिनामिना भएको रकम पनि गत वर्ष मात्र १० अर्ब ३३ करोड रुपैयाँ पुगेको छ । यो बैंकिङ कसुरमा बिगो दाबी रकम हो । अघिल्लो वर्षको तुलनामा गत वर्ष यस्तो दाबी करिब ६ अर्ब ९० करोड रुपैयाँले बढेको छ । आर्थिक वर्ष ०७१७२ मा १ अर्ब ६८ करोड रुपैयाँ बराबरको बिगो दाबी रहेको प्रहरीको तथ्यांक छ । पछिल्ला वर्षमा बैंकिङ कसुरका घटना बढेको केन्द्रीय अनुसन्धान ब्युरो (सीआईबी) का प्रवक्ता बेलबहादुर पाण्डेले बताए । बैंकिङ कसुरका मुद्दा बढेको छ, उनले भने, मुद्दाका प्रकृति फरकफरक छन् । समयसमयमा बाहिर आउने घटनाक्रमबाट पनि कसुरका घटना बढेको पुष्टि हुने उनले बताए । आर्थिक वर्ष ०७१७२ मा ३६ वटा मात्र कुसरका मुद्दा दर्ता भएका थिए । आर्थिक वर्ष ०७२७३ मा कसुरको संख्या बढेर ४६ मा पुग्यो । त्यसपछिको आर्थिक वर्ष यस्तो संख्या बढेर ९३ पुगेको तथ्यांक छ । पछिल्लो पाँच वर्षको बैंकिङ कसुरको तथ्यांकमा करिब १६ सय ३७ अभियुक्त प्रक्राउ परेका छन् । जसमध्ये १ सय ५१ महिला र १ हजार ४ सय ८६ जना पुरुष छन् । तीमध्ये १८ जना विदेशी छन् ।वित्तीय संस्थाकै कमजोरीले बैंकिङ कसुरका घटना बढेको राष्ट्र बैंकले आरोप लगाएको छ । नियामक निकायका नीति निर्देशन प्रभावकारी रूपमा पालना नहुनु, नाफा केन्द्रित हुनु, सूचना प्रविधिमा कम लगानी हुनुलगायत कारण कसुर बढेको राष्ट्र बैंकका प्रवक्ता लक्ष्मीप्रपन्न निरौलाले बताए । सञ्चालकहरूमा बैंकिङ ज्ञान भएन, उनीहरू लाभांशको पछि मात्र दौडिए, उनले भने, बाफियाको दफा २२ र २३ मा भएको व्यवस्था उत्तरदायित्व र जवाफदेहिता पालना भएन । यसैको परिणाम बैंकमा रकम हिनामिनाका घटना एकपछि अर्को आइरहेको उनले बताए । बैंकमा अयोग्य जनशक्ति भर्ना गर्ने, क्षमताभन्दा ठूलो जिम्मेवारी र लक्ष्य दिने, श्रम शोषण गर्ने, लक्ष्य पूरा नगरे मानसिक यातना दिनेलगायत कारण कर्मचारीबाट बदमासी बढेको हुन सक्ने उनले आरोप लगाए । राष्ट्र बैंकले वित्तीय क्षेत्रमा देखिएका गतिविधि निरन्तर अवलोकन गरिरहेको र समस्या समाधानका उपायबारे छलफल भइरहेको उनले बताए । राष्ट्र बैंक संवेदनशील छौं, उनले भने, जोखिम न्यूनीकरण गर्न चाल्नुपर्ने कदमबारे छलफल गरिरहेका छौं । पछिल्ला एक वर्षमा मात्र बैंकिङ कसुरका विभिन्न घटना सार्वजनिक भएका छन् । तीमध्ये धेरै कसुर कर्मचारीको बदमासी र कारोबार प्रणालीको कमजोरीका कारणले भएका उनले स्वीकार गरे । राष्ट्र बैंकमा पनि गुनासो आउने क्रम बढेको छ, उनले थपे । वित्तीय क्षेत्रमा सञ्चालन जोखिम बढेको भए पनि कसुरका घटना धेरै नभएको बैंकरहरूको दाबी छ । जोखिम देखिन थालेको छ, सम्भावित दुर्घटना रोक्न बैंकहरू सचेत हुनुपर्ने बेला भएको छ, बैंकर्स संघका अध्यक्ष ज्ञानेन्द्रप्रसाद ढुंगानाले भने । प्रहरीले चेक बाउन्सको घटनालाई पनि कसुरमै राखेर हेर्ने गरेकाले गत वर्ष बैंकिङ कसुरका घटना धेरै देखिएको उनले बताए । वास्तवमा चेक बाउन्स बैंकिङ कसुर नै होइन, यसमा कसैको नोक्सान हुँदैन, उनले भने ।"
फ्रिक्वेन्सी बोलकबोलमा एनसेल र टेलिकम,"(काठमाडौं) : नेपाल दूरसञ्चार प्राधिकरणले पुस २ गते नेपालमै पहिलोपटक फ्रिक्वेन्सी लिलामीको बोलकबोल गर्दै छ । १८०० मेगाहर्ज ब्यान्डमा बाँकी रहेको फ्रिक्वेन्सी प्राधिकरणले लिलामीमार्फत बिक्री गर्न लागेको हो । लिलामीमा भाग लिन एनसेल र नेपाल टेलिकमले आवेदन दिएका छन् । तीन चरणमा हुने लिलामी प्रक्रियामा एनसेलले भाग लिन त पाउनेछ तर लिलामी जिते १२ औं पटकको बिक्रीबापतको पुँजीगत लाभकर नतिरे फ्रिक्वेन्सी नपाउने प्राधिकरणले जनाएको छ । गत साता बसेको सञ्चालक समितिको बैठकले यस्तो निर्णय गरेको हो, अध्यक्ष पुरुषोत्तम खनालले भने, एनसेल र टेलिकम मात्रै लिलामी प्रक्रियामा सहभागी हुँदै छन् । यी दुई कम्पनीमध्ये बोलकबोलमा जसले बढी पैसा दिने प्रस्ताव गर्छ उसले स्वतः फ्रिक्वेन्सी पाउने हो । यदि यो प्रक्रियाअनुसार एनसेलले पाउने भए पुँजीगत लाभकर नतिरेसम्म फ्रिक्वेन्सी प्रयोग गर्न पाउँदैन, उनले भने ।ठूला करदाता कार्यालयका अनुसार एनसेलको १२ औं पटकको ८० प्रतिशत सेयर बिक्रीको पुँजीगत लाभकर गत बिहीबार निर्धारण भइसकेको छ । ठूला करदाता कार्यालयका प्रमुख झलकरामअधिकारीका अनुसार २२ अर्ब ४४ करोड रुपैयाँ कर निर्धारण गरिएको छ । सर्वोच्च अदालतको फैसलाअनुसार २१ अर्ब १० करोड रुपैयाँ कर निर्धारण गरिएको छ, उनले भने, बाँकी रकम वैशाख ३ गतेयताको ब्याज हो । २२ अर्ब ४४ करोड रुपैयाँभित्र मंसिरको ब्याजसमेत समावेश गरिएको छ । अब उसले पुस २ गते अर्थात् १५ दिनभित्र कर बुझाए अतिरिक्त शुल्क लाग्नेछैन । यदि किस्ताबन्दीमा तिर्छु भन्यो भने उसलाई त्यो सुविधा दिन सक्ने व्यवस्था छ, अधिकारीले भने, तर एनसेलको तर्फबाट अहिलेसम्म कोही पनि सम्पर्कमा आएका छैनन् ।ठूला करदाता कार्यालयले कर निर्धारण गरेको एनसेलले पत्र प्राप्त गरिसकेको छ । करको विषयमा एनसेलले निर्णय गरिसकेको छैन । एनसेलले कर नतिरेमा फ्रिक्वेन्सी भने नदिने प्राधिकरणले निर्णय गरिसकेको छ । फ्रिक्वेन्सी लिलामी प्रक्रियाका लागि प्राधिकरणले छुट्टै समिति गठन गरेको छ । सोही समितिले लिलामी बोलकबोलको प्रस्ताव र त्यसपछिको प्रक्रिया अघि बढाउन सञ्चालक समितिमा निर्णयार्थ सिफारिस गर्नेछ । एनसेलले बढी रकम कबुलेर फ्रिक्वेन्सी पाउने भए पनि लाभकर नतिरेसम्म सञ्चालक समितिले निर्णय नगर्ने अध्यक्ष खनालले जानकारी दिए ।प्राधिकरणले अघिल्लो वर्ष पुस ४ गते सार्वजनिक सूचना प्रकाशित गर्दै ९ सय, १८ सय र २१ सय मेगाहर्ज ब्यान्डमा फ्रिक्वेन्सी लिलाम बढाबढका लागि आह्वान गरेको थियो । प्राधिकरणको सूचनाअनुसार ९ सय र २१ सय ब्यान्डमा एनसेलको मात्रै आवेदन परेको थियो । एनसेलको मात्रै आवेदन परेका कारण यी ब्यान्डको फ्रिक्वेन्सीका लागि तत्काल लिलाम बढाबढ हुनेछैन ।लिलाम बढाबढका लागि प्राधिकरणले तय गरेको मापदण्ड अनुसार यो प्रक्रियामा भाग लिन एनसेल र नेपाल टेलिकमले मात्रै भाग लिन पाएका थिए । यो मापदण्डले दुई कम्पनीलाई मात्रै लिन योग्य बनाएको र आफूलाई भाग लिनबाट वञ्चित गरेको भन्दै सीजी टेलिकमले सर्वोच्चमा मुद्दा दायर गरेको थियो । सर्वोच्चको आदेशपछि प्राधिकरणले केही समय लिलाम बढाबढ प्रक्रिया स्थगित गरेको थियो ।प्राधिकरणले तयार पारेको लिलाम बढाबढको कार्यविधिअनुसार मोबाइल सेवाको अनुमतिपत्र पाएका र आधारभूत टेलिफोन सेवाको अनुमतिपत्र पाएका कम्पनीले मात्र लिलाम बढाबढमा भाग लिन पाउँछन् । लिलाम बढाबढमा सहभागी हुने कम्पनीले प्राधिकरणलाई तिर्नुपर्ने बक्यौता तिरेको हुनुपर्ने सर्त पनि तोकिएको थियो । एनसेलले प्राधिकरणलाई बक्यौता तिर्नु नभई ठूला करदाता कार्यालयलाई तिर्नुपर्ने भएकाले भाग लिन पाएको थियो । यिनै सर्तका कारण यूटीएल, स्मार्ट र सीजीजस्ता कम्पनीहरू लिलामी प्रक्रियामा सहभागी हुन पाएका थिएनन् ।फोजी प्रविधिमा सेवा विस्तारको लागि ९ सय मेगाहर्ज र १८ सय मेगाहर्ज राम्रो ब्यान्ड मानिन्छ । घना बस्ती र धेरै उपभोक्ता भएको सहरी क्षेत्रमा फोजी सञ्चालनका लागि १८०० मेगाहर्ज ब्यान्ड र थोरै उपभोक्ता हुने हिमाली र पहाडी क्षेत्रमा ८०० मेगाहर्ज ब्यान्डको फ्रिक्वेन्सी उपयुक्त हुन्छ ।प्राधिकरणका अनुसार ९ सय मेगाहर्ज ब्यान्डमा ३ मेगाहर्ज, १८ सय मेगाहर्ज ब्यान्डमा १६ मेगाहर्ज र २१ सय मेगाहर्ज ब्यान्डमा ४० मेगाहर्ज फ्रिक्वेन्सी बाँकी छ । यी तीनै मेगाहर्ज ब्यान्डमा फरकफरक आधार मूल्य तय गरी लिलाम बढाबढ गर्न लागिएको हो । ९ सय ब्यान्डमा प्रतिमेगाहर्ज आधार मूल्य ४ करोड ८० लाख तय गरिएको छ । १८ सय मेगाहर्ज ब्यान्डमा प्रतिमेगाहर्ज ३ करोड ६० लाख तय गरिएको छ भने २१ सय मेगाहर्ज ब्यान्डमा प्रति ५ मेगाहर्ज १२ करोड मूल्य तय गरिएको छ ।"
बैंकले गर्ने बिमामा कडाइ,"काठमाडौं (कास) बैंक तथा वित्तीय संस्थाले गर्ने बिमामा कडाइ गरिएको छ । निक्षेप संकलनको प्रतिस्पर्धामा बैंक तथा वित्तीय संस्थाले ठूला र महत्त्वाकांक्षी योजना सार्वजनिक गर्न थालेपछि सम्भावित जोखिम न्यूनीकरणका लागि बिमा समितिले कडाइ गरेको हो । यसका लागि बिमा समितिले बिमकले सहकार्यमा बिमा व्यवसाय सञ्चालन गर्दा अपनाउनुपर्ने नीतिगत मार्गदर्शन, २०७६ जारी गरेको छ । नयाँ व्यवस्थाअनुसार घातक रोगको बिमांकको अधिकतम १० लाख, दुर्घटना बिमाको अधिकतम १० लाख र औषधोपचार बिमाको अधिकतम १ लाख रुपैयाँ हुनुपर्ने व्यवस्था छ । यस्तै, घातक रोगको बिमांकको हद १० लाख र औषधोपचार बिमा पूरक करारको हद १ लाख रुपैयाँ तोकिएको छ । त्यसो त बैंकले १० लाखभन्दा बढीको पनि बिमा गर्न पाउँछन् । त्यसका लागि बिमित सदस्यको स्वास्थ्य जाँच गरी प्रत्येक घातक रोगको चिकित्सकको स्वास्थ्य परीक्षण प्रतिवेदन संलग्न राखी बिमकले जोखिमांकन (अन्डरराइटिङ) गरेको हुनुपर्ने गरिएको छ । यसको अर्थ बैंकले १० लाखभन्दा बढीको बिमा गर्न कडाइ गरिएको भन्ने हो ।समितिले जारी गरेको मार्गदर्शनमा बिमकले उक्त मार्गदर्शनको अधीनमा रही नयाँ बिमालेख जारी गर्दा पुरानो बिमालेख नवीकरण गर्दा संस्थाको नाममा एउटा मूल बिमालेख जारी गर्नुपर्ने व्यवस्था छ ।बिमकले विभिन्न संस्थासँगको सहकार्यमा बिमा व्यवसाय सञ्चालन गर्दा एवं बिमा व्यवसायको प्रचारप्रचार गर्दा एकरूपता कायम गर्न मार्गदर्शन जारी गरेको बताएको छ ।अब बिमकले विभिन्न संस्थासँगको सहकार्यमा बिमा व्यवसायको प्रचारप्रसार गर्दा सम्बन्धित बिमकको नाम उल्लेख गर्न वा बिमकसँगको सहकार्यमा बिमा भएको भन्ने उल्लेख गर्नुपर्ने छ ।बिमकले विभिन्न संस्थासँगको सहकार्यमा बिमा व्यवसाय सञ्चालन गर्दा लाग्ने बिमा प्रिमियम शुल्क सम्बन्धित संस्थाले नै तिर्ने भएमा यसको बिमा प्रिमियम शुल्क संस्था स्वंयले बेहोर्ने भन्ने सूचना दिनुपर्ने मार्गदर्शनमा उल्लेख छ ।"
"महिनौंदेखि अवैध टेलिभिजन प्रसारण, पत्र मात्रै काट्छ सरकार","(काठमाडौं) : आधिकारिक विक्रेतालाई छलेर सिम टीभीले महिनौंदेखि अवैध रूपमा विदेशी च्यानल प्रसारण गरिरहेको भए पनि सञ्चार तथा सूचना प्रविधि मन्त्रालयअन्तर्गतको सूचना तथा प्रसारण विभागले पत्र काट्नेबाहेक अन्य कारबाही गर्न सकेको छैन ।नेपालका लागि भारतीय च्यानलको आधिकारिक विक्रेतासँग सम्झौता रद्द गरी अवैध तरिकाले सिग्नल वितरण गरेको डिभाइन स्ट्रिम नेटवर्क (मेरो टीभी) लाई विभागले पत्र काटेर चेतावनी दिनेबाहेक अन्य कारबाही गर्न सकेको छैन । विभागले पछिल्लोपटक मंसिर १७ गते पत्र लेखी एक साताभित्र अवैध च्यानल बन्द गर्न पत्राचार गरेको थियो । यसअघि विभागले पटकपटक पत्र लेखेर चेतावनी दिए पनि विभागलाई डिभाइन स्ट्रिम नेटवर्कले विभागलाई टेरेको छैन ।७० भन्दा बढी भारतीय टेलिभिजनको नेपालमा वितरणको अनुमति पाएको रियलटेक नेटवर्क प्रालि र डिजिटल सिस्टम प्रालिसँगको सम्झौता डिभाइन स्ट्रिम नेटवर्क प्रालिले अवैध ढंगबाट सिग्नल वितरण गरेको भन्दै विभागमा उजुरी परेको थियो । यो कम्पनीका देशभर करिब ७ लाख ग्राहक रहेको अनुमान छ ।अवैध रूपमा सिग्नल वितरण गरेको विषयमा जिज्ञासा राख्दा डिभाइन स्ट्रिम नेटवर्क प्रालिका अध्यक्ष होमनाथ पाण्डेले अवैध सिग्नल वितरण गरेको स्विकार्दै केही दिनमा यो समस्या समाधान हुने तर्क गरे । हाम्रो कम्पनी र रियलटेक नेटवर्क प्रालि तथा डिजिटल सिस्टम प्रालिबीच केही विवाद छ, उनले भने, हामी केही दिनमै यो विवाद समाधान गर्छौ । रियलटेक नेटवर्क प्रालि तथा डिजिटल सिस्टम प्रालिका सञ्चालक शिव निरौलाले डिभाइन स्ट्रिम नेटवर्कले आफ्नो कम्पनीलाई पहिलाको वक्यौता पनि तिर्न बाँकी रहेको बताए । उनका अनुसार नेपालमा भारतीय टेलिभिजनहरू अवैध रूपमा सञ्चालन गरेको पाइए रियलटेक नेटवर्क र डिजिटल सिस्टम प्रालिलाई सम्बन्धित टेलिभिजन च्यानलहरूले कानुनी प्रक्रियामा जाने अख्तियारीसमेत दिएका छन् ।सूचना तथा प्रसारण विभागका निर्देशक सुदीप भट्टराईले अवैध रूपमा सिग्नल सञ्चालन रोक्न डिभाइन स्ट्रिम नेटवर्कलाई पत्र काटिएको र आवश्यक कानुनी कारबाही गर्ने बताए । विभागले भदौ ३१ गते लेखेको पत्रमा डिभाइनले विभिन्न च्यानलहरू अनधिकृत रूपमा प्रसारण गरेको विभागको स्थलगत निरीक्षणबाट देखिएको उल्लेख छ । प्रसारण अधिकार प्रदान गरिने विभिन्न टीभी च्यानलहरू अनधिकृत रूपमा प्रसारण गरिरहेको यस विभागको स्थलगत निरीक्षणमा पाइएको हुँदा अविलम्ब ती च्यानलहरूका अनधिकृत प्रसारण रोक्नू विभागले डिभाइनलाई पठाएको पत्रमा भनिएको छ ।अवैध रूपमा विदेशी च्यानल प्रसारण गर्ने डिजिटल केवल सञ्चालकको अनुमतिपत्र रद्द गरिदिने सरकारले चेतावनी दिए पनि व्यावहारिक रूपमा भने कार्यान्वयन नभएको रियलटेक नेटवर्कका सञ्चालक निरौलाले बताए । डिभाइन नेटवर्कले मेरो टीभीको नाममा च्यानल प्रसारण गरिरहेको छ । सो संस्थामाथि गत फागुनदेखि नै सोनी पिक्सर्च नेटवर्क इन्डिया, इन्डियाकास्ट मिडिया डिस्ट्रिब्युसन र डिस्कभरी नेटवर्क एसिया प्यासिफिकअन्तर्गत विभिन्न सशुल्क च्यानलहरू अवैध डीटीएचमार्फत प्रसारण गरेको आरोप छ ।ती च्यानलको आधिकारिक कारोबार गर्ने संस्था अर्कै भए पनि मोबाइल एप्सको समेत प्रयोग गरी नेपालमा अवैध प्रसारण गरेको पाइएको छ । कुल ७२ विदेशी च्यानल त्यसरी प्रसारण भइरहेको आधिकारिक वितरक रियलटेक नेटवर्कका सञ्चालक निरौलाको दाबी छ ।राष्ट्रिय प्रसारण नियमावलीमा सर्तबमोजिम काम गर्ने मौका दिंदा पनि अटेर गरेमा मन्त्रालयले त्यस्तो प्रसारण संस्थाको इजाजतपत्र रद्द गर्न सक्ने प्रावधान छ । सम्झौताअनुसार आधिकारिक संस्थासँग अनुमति लिएर त्यसको सर्त पूरा गरेर च्यानल प्रसारण गर्न पाउने भए पनि त्यस्तो नभएको पाइएको विभागको पत्रमा उल्लेख छ ।विभागले रियलटेक नेटवर्क र डिभाइन नेटवर्कका सञ्चालकलाई सँगै राखेर पटकपटक छलफल गराए पनि समस्या समाधान हुन सकेको छैन । सञ्चार तथा सूचना प्रविधि मन्त्रालय र विभागमा पटकपटक छलफल भएको थियो ।"
धानमा तोकेको मूल्य किसानले पाएनन्,"(विराटनगर) : बिचौलियाका कारण पूर्वका धान किसानले सरकारले तोकेको न्यूनतम समर्थन मूल्य पाएका छैनन् । संघीय सरकारले कात्तिक अन्तिम साता यस वर्ष मोटा धान प्रतिक्विन्टल २५ सय ३२ र मध्यम धान प्रतिक्विन्टल २६ सय ७३ रुपैयाँ न्यूनतम समर्थन मूल्य तोकेको थियो । तर, यस क्षेत्रका किसान अहिले मोटा धान सरकारले तोकेको समर्थन मूल्यभन्दा प्रतिक्विन्टल २५७ र मध्यम धान प्रतिक्विन्टल ३४८ रुपैयाँ घटीमा बिक्री गर्न बाध्य छन् । पूर्वी तराईमा अहिले मोटा धान राधा १२ प्रतिक्विन्टल २२ सय ७५ रुपैयाँ र मध्यम धान सोना मन्सुली प्रतिक्विन्टल २३ सय २५ रुपैयाँमा खरिदबिक्री भइरहेको मोरङ व्यापार संघले जनाएको छ । गत वर्ष यही समयमा राधा १२ प्रतिक्विन्टल २४ सय र सोना मन्सुली प्रतिक्विन्टल २३ सय ७५ रुपैयाँमा खरिद बिक्री भएको संघको तथ्यांक छ ।मोरङ व्यापार संघले सार्वजनिक गरेको धानलगायत अन्य फसलको मूल्य मोरङ र सुनसरीमा लागू हुँदै आएको परम्परा छ । संघले हरेक दिन विराटनगरको अतिथि सदनअगाडि भेला भएका धान मिलका प्रतिनिधि र बिचौलियाले कायम गरेको मूल्यलाई समर्थन गर्दै आएको छ । सीमावर्ती बजारको अवस्था हेरेर माग र आपूर्तिका आधारमा बजारले मूल्य निर्धारण गर्ने हो । मोरङ व्यापार संघका अध्यक्ष प्रकाश मुन्दडाले भने अहिले माग कम र आपूर्ति बढी भएकाले बजारले सरकारले तोकेको न्यूनतम समर्थन मूल्य बराबर धानको मूल्य तोक्न नसकेको हुनुपर्छ ।बजारले माग र आपूर्तिलाई आधार मानेर मूल्य तोक्छ । सरकारले केलाई आधार मानेर मूल्य तोक्यो । मुन्दडाले भने बजारले सरकारले तोकेको मूल्यलाई कार्यान्वयन नगरे सरकारले आफूले तोकेको मूल्यमा किसानको धान खरिद गर्नुपर्छ । संघीय सरकारले तोकेकै समर्थन मूल्यलाई नै प्रदेश सरकारले पनि कार्यान्वयन गराउने प्रदेश १ का आर्थिक मामिला तथा योजनामन्त्री इन्द्रबहादुर आङबोको भनाइ छ । तोकिएको न्यूनतम समर्थन मूल्य कार्यान्वयन नगरे व्यापारीलाई कारबाही गरिने उनले वताए । आङबोले भने, विराटनगरमा फसलको मूल्य तोक्न बिचौलियाको सिन्डिकेट छ, त्यो प्रदेश सरकारलाई मान्य छैन । उनले प्रदेश सरकारले न्यूनतम समर्थन मूल्य कार्यान्वयन गराएरै छाड्ने बताए । यहाँका बिचौलियाले सीमावर्ती बजारमा चलेको मूल्यका आधारमा फसलको मूल्य तोक्ने परम्परा छ । भारतमा किसानले धान रोपाइँ गर्दा सरकारी अनुदान पाउँछन् र त्यहाँ धान उत्पादन लागत न्यून लाग्दा मूल्य कम हुन्छ । तर यहाँका किसानले सरकारी अनुदान नपाउने मात्र नभएर धान रोप्ने समयमा रासायनिक मलसमेत पाउँदैनन् र यहाँ धान उत्पादन लागत बढी पर्छ तर मूल्यचाहिँ भारतीय धानको सरह पाउँदा किसान मर्कामा पर्दै आएका छन् ।"
चार्टर्डको २२५० प्रतिशत लाभांश,काठमाडौं (कास) स्ट्यान्डर्ड चार्टर्ड बैंक नेपालले आफ्ना सेयरधनीलाई २२५० प्रतिशत नगद लाभांश वितरण गर्ने भएको छ । बैंकको सोमबार सम्पन्न ३३ औं वार्षिक साधारणसभाबाट उक्त निर्णय पारित भएको हो । आव ०७५७६ मा बैंकले ३ अर्ब ४८ करोड रुपैयाँ नाफा गरेको थियो ।
ईसेवाबाट ९ हजार टिकट बिक्री,काठमाडौं (कास) १३ औं दक्षिण एसियाली खेलकुद (साग) खेलअन्तर्गत मंगलबारको फुटबल फाइनल खेलका लागि टिकट बिक्री तथा व्यवस्थापन गरेको ईसेवाले ९ हजार २ सय टिकट बिक्री गरेको छ । मंगलबार साग खेलअन्तर्गतको पुरूष फुटबलतर्फ नेपाल र भुटान स्वर्ण पदकका लागि भिड्दै छन् । खेल बेलुकी ३ बजेदेखि सुरु हुनेछ ।
पाटाचाइना आउट बाउन्ड सम्झौता,"काठमाडौं (कास) प्यासिफिक एसिया ट्राभल एसोसिएसन (पाटा) नेपाल च्याप्टरले चिनियाँ पर्यटकलाई भित्र्याउने प्रवर्द्धनात्मक कार्यक्रमसम्बन्धी तालिम तथा कार्यशाला आयोजना गर्ने कार्यमा चाइना आउट बाउन्ड टुरिजम रिसर्ज इन्स्टिच्युट (कोट्री) सँग सम्झौता गरेको छ । पाटा इन्डिया च्याप्टरद्वारा आयोजित टुरिजम पावर हाउस कार्यक्रममा पाटा नेपालका अध्यक्ष सुनील शाक्य र कोट्रीका सीईओ प्रोफेसर वोल्फ ग्याङ्गले सम्झौतापत्रमा हस्ताक्षर गरेका हुन् । कोट्री पर्यटन बजारको अनुसन्धान, जानकारी, तालिम, गुणस्तर निर्धारण तथा परामर्श प्रदान गर्ने रिसर्च इन्स्टिच्युट हो ।"
किस्तामा कियाको स्पोर्टेज कार,काठमाडौं (कास) कियाले आफ्नो स्टाइलिस एसयूभी स्पोर्टेज सरल किस्ताबन्दीमा उपलब्ध गराउने भएको छ । कोरियाली कार निर्माता कियाको अधिकृत विक्रेता कन्टिनेन्टल ट्रेडिङ इन्टरप्राइजेजले नबिल बैंकसँगको सहकार्यमा किस्ताबन्दी योजना अघि सारेको हो । योजनाअन्तर्गत मासिक किस्ता ४८ हजार ३८० रुपैयाँ (न्यूनतम) तिरेर कियाको स्पोर्टेज कार लिन सकिने जनाएको छ । किस्ताबन्दी योजना जनवरी १५ सम्मका लागि ल्याइएको हो ।
एनआईसी र द्वारिकाबीच सम्झौता,"काठमाडौं (कास) एनआईसी एसिया बैंक र द्वारिकाज होटलबीच बैंकका ग्राहकलाई द्वारिकाज ग्रुपका विभिन्न रेस्टुरेन्टमा १५ प्रतिशतसम्मको छुट प्रदान गर्ने सम्झौता भएको छ । बैंकका डेबिट एवं क्रेडिट कार्ड प्रयोगकर्तालाई बत्तीसपुतलीस्थित द्वारिकाज होटलका तोरण रेस्टुरेन्ट, मोकोज जापानिज रेस्टुरेन्ट, गार्डन अफ ड्रिम्सस्थित केइजर क्याफे, पाटन संग्रहालयस्थित पाटन म्युजियम क्याफेमा १० प्रतिशतसम्म र बत्तीसपुतलीस्थित कृष्णार्पण रेस्टुरेन्टमा १५ प्रतिशतसम्म छुट प्रदान गर्ने सम्झौता भएको हो ।"
हुलास डेकिङ सिट बजारमा,काठमाडौं (कास) स्टिल कम्पनी हुलास स्टिल इन्डस्ट्रिजले ढलानमा प्रयोग गर्ने पाता डेकिङ सिट सार्वजनिक गरेको छ । यो हलुका भएकाले निर्माण कार्यलाई सहज बनाउने कम्पनीले बताएको छ । हुलास डेकले कंक्रिटको प्रयोगलाई कम गर्ने भएकाले निर्माणको लागत कम पर्ने दाबी छ । यो ०८ एमएमदेखि १२ एमएम मोटाइ र आवश्यकताअनुसार १ सय मिटर चौडा वा लामोसम्म पाइने कम्पनीले जानकारी दिएको छ ।
सानोभर्याङमा महालक्ष्मीको शाखा,"काठमाडौं (कास) महालक्ष्मी विकास बैंकले काठमाडौं महानगरपालिका वडा नं १६, सानो भर्याङ शाखा कार्यालयको उद्घाटन गरेको छ । सोमबार शाखाको औपचारिक उद्घाटन महानगरका प्रवक्ता ईश्वरमान डंगोलले गरेका थिए ।"
२० वर्षपछि बक्सिङमा स्वर्ण,"(काठमाडौं) : २० वर्षअघि नेपालमै आयोजित आठौं दक्षिण एसियाली खेलकुद (साफ) मा बक्सिङमा नेपालले २ स्वर्ण जितेको हो । त्यतिबेलाका स्वर्ण विजेतामध्ये एक प्रकाश थापामगर अहिले राष्ट्रिय टोलीका प्रशिक्षक छन् । उनकै प्रशिक्षणमा नेपालले बक्सिङमा स्वर्णको भोक मेटाएको छ । १३ औं दक्षिण एसियाली खेलकुदअन्तर्गत बक्सिङतर्फ नेपालले सोमबार २ स्वर्ण जितेको छ । महिला ५४ केजीमुनि स्पर्धामा मीनु गुरुङले पदक खडेरीमात्र तोडिनन् साग इतिहासमै स्वर्ण जित्ने पहिलो महिला बक्सरसमेत बनेकी छन् । सातदोबाटोस्थित कराते हलमा भएको फाइनलमा उनले भारतकी शिक्षालाई ५० अंकका आधारमा पराजित गरिन् । सेमिफाइनलमा उनले बंगलादेशकी ओनिता मोहम्मद इस्लामलाई अंककै आधारमा हराएकी थिइन् । सोमबार दुई खेलाडीले स्वर्ण जित्दा अरू दुई बक्सर फाइनलमा पराजित हुँदै रजतमा सीमित भए । नेपाली खेलाडीको प्रतिस्पर्धा रिङभित्र जारी रहँदा रिङबाहिर प्रशिक्षक थापामगरको बेचैनी हेर्नलायक थियो । खेलाडी र प्रशिक्षकबीच धेरै कुरामा समानता भए पनि तनावचाहिँ प्रशिक्षक हुँदा बढ्दोरहेछ, आठौं साफका स्वर्ण विजेता थापामगरले थपे, खेलाडी फिजिकल्ली र मेन्टल्ली रूपमा राम्रो हुनुपर्छ नत्र भने प्रशिक्षकलाई मानसिक दबाब बढी हुँदोरहेछ । प्रशिक्षक भनेको खेलाडीको बुबाआमा जस्तै हो । उनीहरूको हेरचाह हाम्रो दायित्व हुन्छ । खेलाडीले कतिबेला खान्छ, के खान्छ, कतिबेला सुत्छ, कस्तो प्रशिक्षण गर्छ सबै हेर्नुपर्छ ।प्रशिक्षक थापामगरका अनुसार स्वर्ण विजेता मीनु र भूपेन्द्रले फाइनलमा भारतीय प्रतिस्पर्धीविरुद्ध चतुर्याइँपूर्वक खेलेका हुन् । विपक्षी बलियो भन्ने थाहा छ, हाम्रा खेलाडीले जसरी खेल्नुपर्ने त्यसैगरी खेले, उनले भने, भूपेन्द्रले आज टेक्निकल रूपमा राम्रो र अग्लो प्रतिस्पर्धीसँग आक्रामक खेल खेले त्यसैले उनलाई स्वर्ण दिलाएको हो । मीनुले दोस्रो र तेस्रो राउन्डमा सम्हालिएर खेलिन् । भूपेन्द्रको बदलाभूपेन्द्रले भारतका मनीष कौशिकलाई अंकका आधारमा ५० ले पराजित गरेका हुन् । कौशिक विश्व च्याम्पियनसिपमा कांस्य विजेता खेलाडीसमेत हुन् । यसअघि दुईपल्ट भारतीय बक्सरसँग पराजित भएको पीडा र घरेलु दर्शकसामु बदला लिने चुनौतीलाई भूपेन्द्रले पूरा गरे । सेमिफाइनलमा उनले बंगलादेशका मोहम्मद अल अमिनलाई अंककै आधारमा पराजित गरेका थिए । भारतीय खेलाडीसँग मेरो यो तेस्रो भेट हो । यसअघि इन्डियन ओपन बक्सिङको पहिलो र दोस्रो संस्करणमा भारतसँगै उसैको मैदानमा पराजित भएको थिएँ । अहिले बदला लिएजस्तो महसुस भएको छ, फाइनलमा विपक्षीबारे भूपेन्द्रले भने, विश्व च्याम्पियनसिपमा कांस्य जितिसकेको भन्ने थाहा थियो । तर मैले त्यस्तो केही सोचिनँ । मैले के सोचें भने उनी पनि बक्सर हुन् र म पनि बक्सर हुँ । उनले पनि दुई हातले पन्च हान्ने हो, मेरो पनि त्यही हो । आफ्नै रिङमा घरेलु समर्थकमाझ मलाई झन् सजिलो भयो । बक्सिङ खेल्न थालेदेखि नै म विपक्षीसँग डराएको इतिहास छैन ।होम ग्राउन्डमा एग्रेसिभ खेलिनँ भने जित्न सक्दिनँ भन्ने मलाई थाहा थियो । उनी मभन्दा टेक्निकल रूपमा धेरै राम्रो थिए, त्यसो हुँदा मैले आफ्नो पावर नै देखाउने हो । उनलाई कठिन बनाउने हो, आफ्नो जितको राज खोल्दै नेपाल पुलिसका ३० वर्षीय सिपाही भूपेन्द्रले भने, ४ महिनाको बन्द प्रशिक्षणमा हामीले २ महिना थाइल्यान्डमा प्रशिक्षण गर्यौं । नियमित प्रशिक्षण भयो । उज्वेकिस्तानका प्रशिक्षक आएपछि खेल अझै सुधारियो ।भूपेन्द्रले २०६५ सालको पाँचौं राष्ट्रिय खेलकुददेखि बक्सिङका प्रतिस्पर्धा सुरु गरेका हुन् । २०६८ सालदेखि आफ्नो तौलसमूहमा अपराजित छन् । तर सन् २०१६ को १२ औं सागमा भने इन्जुरीका कारण उनी सहभागी हुन पाएनन् । सन् २०१४ को इन्चोन एसियाड, सन् २०१८ को जाकार्ता एसियाड, थाइल्यान्ड ओपन, इन्डोनेसियाको प्रेसिडेन्ट कपमा सहभागिता जनाइसकेका उनका लागि यो पहिलो अन्तर्राष्ट्रिय स्वर्ण हो । योभन्दा अगाडि विदेशमा खेल्न जाँदा अहिलेजस्तो तयारी भएको थिएन । त्यसमाथि घरमै हुन लागेको सागमा आफ्नै घरमा बसेर कुटाइ खानु हुँदैन भनेर अरूलाई समेत भन्दै आएको छु । एउटा ईख राखेर देशका लागि पदक जित्ने अठोट गरेको थिएँ । उनले यही तयारीलाई निरन्तरता दिएर ओलम्पिक छनोटको लक्ष्य बनाएका छन् । मीनुको सपना पूराआर्मी क्लबकी २९ वर्षीया मीनुले यसपल्ट घरमै भएको सागमा स्वर्ण जित्नुमा तीन वर्षअघिको ईखले काम गरेको छ । सन् २०१६ मा भारतमा भएको १२ औं सागमा कांस्य पदकमा सीमित भएकी उनले त्यतिबेलै अर्कोपल्ट स्वर्ण जित्ने सपना देखिसकेकी थिइन्, उनको सपनामा प्रशिक्षक, विभाग र परिवारले हौसला दिए । १२ औं सागमा कांस्य जितेपछि पनि नेपालको झन्डा त फहराइएको थियो, तर सबैभन्दा तल थियो । त्यतिबेलै मैले अर्कोपल्ट आफ्नो झन्डा सबैभन्दा माथि पुर्याउँछु भन्ने सोच राखेकी थिएँ । यसमा प्रशिक्षकहरूले पनि हौसला दिनुभयो र यो दिन आयो, स्वर्ण जितेपछि मीनुले खुसी व्यक्त गरिन् । चितवनकी मीनुले सुरुमा कराते खेलिन् । आर्मी क्लबमा अनुबन्ध भएपछि बक्सिङ सुरु गरेकी उनले यसपल्ट फाइनलमा भारतीय प्रतिस्पर्धी हुँदा केही हतोत्साही भएकी थिइन् । भनिन्, विपक्षीले राम्रो खेलेकी हुन् । पहिला पनि भारतसँगै हारेको भएर यसपल्ट पनि सुरुमा अलि नर्भस भएकी थिएँ । तर स्वर्ण जित्ने अठोट कमजोर हुन दिइनँ । मीनुले अहिले बुझेकी छन्, बक्सिङमा सफल हुन शारीरिक रूपमा मात्र बलियो भएर हुने रहेनछ । मानसिक रूपमा पनि निकै तन्दुरुस्त हुनुपर्दोरहेछ । बन्द प्रशिक्षणका क्रममा प्रशिक्षकबाट उनले यही सिकिन् र यस प्रतियोगितामा लागू गर्ने प्रयास गरिन् । प्रशिक्षणका क्रममा गुरुहरूले निकै हौसला दिनुभएको थियो । हामीलाई मानसिक रूपमा बलियो बनाउनुभएको थियो । बक्सिङ भनेको शारीरिक रूपमा मात्र होइन मानसिक रूपमा पनि खेल्नुपर्छ भन्ने सिकाउनुभएको थियो, उनले थपिन्, १२ औं सागभन्दा अहिले धेरै नै सुधार आएको पनि छ किनभने हामीले प्रशिक्षण पनि त्यहीअनुसार गरेका छौं र हामी अनुभवी पनि त भयौं नि ।महिला ४८ केजीमुनि तौलसमूहमा ललिता महर्जनले भारतकी कलाइभानी श्रीनिवासनसँग स्पिलिट निर्णयका आधारमा पराजय बेहोरिन् । स्पिलिट भनेको बक्सिङका ५ निर्णायकबीच बहुमतका आधारमा गरिने निर्णय हो । ६० केजीमुनि तौलमा पनि संगीता सुनारले स्पिलिट निर्णयकै आधारमा भारतकी प्रभिनसँग पराजय बेहोरिन् । यसबाहेक पुरुष ४९ केजीमुनि, ५६ केजीमुनि, ७५ केजीमुनि र ९१ केजीमुनि तौलसमूहमा भारतीय खेलाडीले स्वर्ण जिते । बक्सिङको अन्तिम दिन मंगलबार ८ तौलसमूहको स्वर्ण छिनोफानो हुनेछ । नेपालले पुरुष ९१ केजीमाथि आशिष दुवाडी, ८१ केजीमाथि गणेश प्रधान, ६० केजीमुनि सनिल शाही तथा महिला ६४ केजीमुनि पुनम रावल र ५१ केजीमुनि माला राईले स्वर्णका लागि भिडन्त गर्नेछन् ।"
१४ औं संस्करण पाकिस्तानमा,"(काठमाडौं) : दक्षिण एसियाली खेलकुदको आगामी संस्करण (१४ औं) पाकिस्तानमा हुने भएको छ । पाकिस्तानले तेस्रोपल्ट साग आयोजनाको जिम्मेवारी लिँदै छ । १३ औं सागको मंगलबार हुने समापन समारोहमा पाकिस्तानले १४ औं साग आयोजनाको झन्डा लिनेछ । साउथ एसियन ओलम्पिक काउन्सिल (एसओएससी) को सोमबार राजधानीमा बसेको बैठकले उक्त निर्णय गरेको हो । बैठक काउन्सिलका अध्यक्ष तथा नेपाल ओलम्पिक कमिटीका अध्यक्ष जीवनराम श्रेष्ठको अध्यक्षतामा बसेको हो । बैठकमा सातै राष्ट्रका ओलम्पिक कमिटीका प्रतिनिधिको सहभागिता रहेको थियो । प्रतियोगिता जुन देशले आयोजना गर्ने हो । काउन्सिलको सचिवालय त्यही देशमा हुने भए पनि हाललाई काउन्सिलको सचिवालय नेपालमै राख्ने निर्णय भएको अध्यक्ष श्रेष्ठले जानकारी गराए । उनका अनुसार ६ महिनाभित्र काउन्सिलको बैठक पाकिस्तानमा आयोजना गरेर १४ औं सागको मिति र आयोजक सहर तोकिने छ । यसअघि पाकिस्तानले सन् १९८९ (चौथो) र २००४ (नवौं) को साग इस्लामावादमा आयोजना गरेको थियो । पाकिस्तानले १४ औं साग आयोजनाको झन्डा लिए पनि आयोजक राष्ट्रको हैसियतमा दिनुपर्ने प्रस्तुति भने देखाउने छैन ।संस्मरणात्मक आवरण प्रकाशनयसैबीच १३ औं सागलाई संस्मरणात्मक बनाउनका लागि नेपाल ओलम्पिक कमिटीले नेपाल फिलाटेलिक सोसाइटीसँग मिलेर संस्मरणात्मक आवरण प्रकाशनमा ल्याएको छ । यस्ता आवरण विशेष अवसरहरूमा प्रकाशन गरिन्छ । १३औं सागलाई पनि जीवन्त राख्न आवरण प्रकाशनका गरिएको एनओसीका उपाध्यक्ष चतुरानन्द राजवैद्यले बताए । जारी साग समापनको अघिल्लो दिन सातदोबाटोस्थित एनओसी मुख्यालयमा आयोजित कार्यक्रममा उक्त आवरणमा एनओसी अध्यक्ष श्रेष्ठले प्रथम टाँचा लगाए । आवरणमा सागको लोगो, मस्कटसहित सबै खेलका आइकन (प्रतीक चिन्ह) लाई समावेश गरिएको छ ।प्रधानमन्त्रीबाट भिडियो सम्बोधन हुने१३ औं दक्षिण एसियाली खेलकुद (साग) मंगलबार सकिँदै छ । डेढ घण्टासम्म चल्ने समापन समारोहमा प्रधानमन्त्री केपी शर्मा ओलीले भिडियोमार्फत सम्बोधन गर्नेछन् । भोलिपल्ट (बुधबार) प्रधानमन्त्री ओलीले खेलाडीकै लागि राष्ट्र नाममा सम्बोधन गर्दै प्रोत्साहन प्याकेज घोषणा गर्ने कार्यक्रम रहेको छ । राष्ट्रिय खेलकुद परिषद्का सदस्यसचिव रमेशकुमार सिलवालले समापन समारोहलाई व्यवस्थित गरिने र त्यसको तयारी पूरा भएको बताएका छन् । समापन समारोहअघि नेपाल र भुटानले फुटबलको स्वर्णका लागि फाइनलमा प्रतिस्पर्धा गर्नेछ । त्यसअघि मध्यान्ह १२ बजे सांसद ११ र राष्ट्रसेवक कर्मचारी ११ बीच मैत्रीपूर्ण फुटबल हुनेछ । साग फुटबलको फाइनललगत्तै समापन समारोह सुरु हुनेछ । प्रमुख अतिथि उपप्रधानमन्त्री ईश्वर पोखरेल, युवा तथा खेलकुदमन्त्री जगतबहादुर सुनार, नेपाल ओलम्पिक कमिटीका अध्यक्ष जीवनराम श्रेष्ठ, सदस्यसचिव सिलवालले सम्बोधन गर्ने छन् । नेपाल भ्रमण वर्ष २०२० लाई प्रवर्द्धन गर्ने गरी ड्रोनको माध्यमबाट विशेष कार्यक्रम प्रस्तुत गरिने सदस्यसचिवले जानकारी गराए । साथै मार्चपास, सांस्कृतिक कार्यक्रम र आतिशबाजी गरिने जनाइएको छ ।कार्यक्रमस्थलका प्यारापिटलाई विभिन्न श्रेणीमा वर्गीकरण गरी व्यवस्थित गरिने उनको दाबी छ । भीभीआईपी, भीआईपी, पदक विजेता खेलाडी, विदेशी, कर्मचारीलगायतलाई भिन्दाभिन्दै क्षेत्रमा राखिनेछ । फुटबल फाइनलमा भुटानी र नेपाली समर्थकका लागि छुट्टाछुट्टै जोनमा राखिने सदस्यसचिव सिलवालले बताए । सुरक्षा र पासमा पनि कडाइ गरिने जनाइएको छ ।"
पुनमलाई स्वर्ण,"(काठमाडौं) : १३ औं दक्षिण एसियाली खेलकुद (साग) अन्तर्गत जुडोको दोस्रो दिन सोमबार नेपालले एउटा स्वर्ण थपेको छ । महिला ७८ केजीमुनि पुनम श्रेष्ठले स्वर्ण जितेकी हुन् । जुडोको प्रतिस्पर्धाको पहिलो दिन आइतबार देविका खड्काले स्वर्ण हात पारेकी थिइन् ।राउन्ड रोबिन लिगमा खेलाइने जुडोको यस स्पर्धामा पुनमले श्रीलंकाकी विबुसाना जयवर्द्धने, बंगलादेशकी फरिना खानोम र भारतकी नभनित कौरलाई पराजित गरी स्वर्ण जितेकी हुन् ।महिलाकै ७८ केजीमाथि तौलमा नेपालकी आकृति जोशी रजतमा सीमित भइन् । ५ देशका खेलाडीसम्मिलित यस स्पर्धामा आकृतिले भारतकी तुलिका मानसँग हार बेहोरिन् । उनले बंगलादेशकी केदार फाही, पाकिस्तानकी बेनिश खान र श्रीलंकाकी विथाना हिरूनी इमेशालाई पराजित गरेकी हुन् । महिला ७० केजीमुनि तौलमा विनिता मगरले पनि रजत पदक जितिन् । ५ देशका खेलाडी सहभागी यस स्पर्धामा विनिता पनि भारतकी गरिमा चौधरीसँग पराजित भइन् । श्रीलंकाकी दीप्थिका कुमारसिंगेले कांस्य जितिन् । पुरुष १०० केजी तौल माथि नेपालका राजन जोशीले कांस्य पदक जितेका छन् । यस स्पर्धामा पाकिस्तानले स्वर्ण, भारतले रजत र श्रीलंकाले कांस्य जितेको छ । पुरुष १०० केजीमुनि नेपालका रमेशबहादुर चन्दले कास्य जिते । पाकिस्तानले स्वर्ण र भारतले रजत तथा श्रीलंकाले एक कांस्य जितेका छन् । पुरुष ८१ केजीमुनि भारतले स्वर्ण जित्दा पाकिस्तानले रजत जित्यो । त्यस्तै श्रीलंका र बंगलादेशका खेलाडीले कांस्य पदक जिते । यस स्पर्धामा नेपालका मनीष महतो पदकविहीन भएका छन् ।"
प्रदेश ३ को पुरस्कार घोषणा,"मकवानपुर (कास) नेपालमा जारी १३ औं दक्षिण एसियाली खेलकुद (साग) का पदकधारी खेलाडीलाई प्रदेश ३ सरकारले पुरस्कार घोषणा गरेको छ ।प्रदेश ३ को सोमबार बसेको मन्त्रिपरिषद् बैठकले सागमा पदक विजेता खेलाडीलाई नगदसहित सम्मानित गर्ने निर्णयका साथै विभिन्न पाँच निर्णय गरेको प्रदेश ३ का आन्तरिक मामिला तथा कानुनमन्त्री शालिकराम जमरकट्टेलले जानकारी दिए । बैठकले स्वर्ण विजेता खेलाडीलाई जनही एक लाख, रजत विजेतालाई जनही ५० हजार र कांस्य विजेतालाई जनही २५ हजारसहित सम्मान र प्रोत्साहन गर्ने निर्णय गरेको मन्त्री जमरकट्टेलले बताए । उनका अनुसार उक्त सम्मान र प्रोत्साहन प्रदेश ३ मा स्थायी रूपमा बसोबास गर्ने खेलाडीको हकमा मात्र लागू हुनेछ । साग प्रतियोगिता काठमाडौं, पोखरा र जनकपुरमा भइरहेको छ ।"
महिला फुटबलमा भएन क्रमभंग,"(पोखरा) : महिला फुटबलमा भारतको निरन्तर जितमाथि नेपालले क्रमभंग गर्न सकेन । भारतलाई स्वर्ण जित्ने नेपालको सपनामाथि फेरि एकपल्ट तुसारापात भयो । आयोजक नेपाललाई हराउँदै भारतले १३ औं दक्षिण एसियाली खेलकुद (साग) मा स्वर्ण जित्यो । पोखरा रंगशालामा सोमबार भारतले फाइनलमा नेपाललाई २० ले पराजित गर्यो । भारतको जितमा स्ट्राइकर एनजी बाला देवीले दुवै गोल गरिन् । उपाधि आफ्नो पक्षमा पार्न बाला देवीले नायकत्व प्रदर्शन गरिन् । उनले खेलको १८ औं मिनेटमा खाता खोल्दै भारतलाई अग्रता दिलाएकी थिइन् । नेपाली डिफेन्सको खुट्टाबाट फुत्किएको बल समात्न पुगेकी गोलकिपर एन्जिला तुम्बापो अगाडि बढ्दा बालादेवीलाई गोल गर्न सहज भयो । नेपाली डिफेन्डर र गोलकिपरबीचको आपसी समन्वय नमिल्दाको फाइदा उनले उठाइन् । खेलको ५५ औं मिनेटमा उनै बालादेवीले व्यक्तिगत दोस्रो गोल गर्दै अग्रता दोब्बर पारिन् । गोलकिपर बिट भएको फाइदा उठाउँदै उनले गोल गरिन् । फाइनलमा पनि नेपालले पाएका राम्रा अवसर गुमायो । खेलको छैटौं मिनेटमा नेपालकी स्ट्राइकर सावित्रा भण्डारीले विपक्षीको गोल एरियाभित्रै वान भर्सेस वान हुँदाको अवसर सदुपयोग गर्न सकिनन् । उनले आफैंले प्रहार नगरी अर्को खेलाडीलाई पास दिन खोज्दा बल विपक्षी डिफेन्सको पोल्टामा पुग्यो । लिग चरणमा भारतसँग खेल्दाको अवस्थामा भन्दा फाइनलमा नेपाल केही फितलो देखियो । घरेलु मैदानमा दर्शकको साथ पाएको नेपालले खेलमा जादु देखाउन सकेन । खेलको २१ औं मिनेटमा नेपालकी मिडफिल्डर अनिता बस्नेतले सेन्टर नजिकबाट गरेको प्रहार क्रसबारबाट बाहिरिएको थियो । डिफेन्स र मिडफिल्टमा राम्रो खेल्दाखेल्दै पनि नेपालले स्कोरमा चामत्कारिक प्रदर्शन गर्न सकेन । सावित्राको भरमा नेपालले पूरा खेल खेलेको स्पष्ट देखिन्थ्यो । आयोजक राष्ट्र नेपालले घरेलु दर्शक, मैदान र हावापानी सबैको साथ पाए पनि खेलमा गोल गर्न नसक्दा भारतलाई उपाधि सुम्पन्न बाध्य भयो । नेपालले रजतमा चित्त बुझाउनुपर्यो । त्यसो त, घरेलु मैदानलाई बुझ्ने अवसर नेपाली टिमले पाएनन् । निर्माण नसकिँदा खेल हुनुभन्दा २ दिनअघि मात्रै नेपाली खेलाडीले पोखराको मैदान टेकेका थिए ।फाइनल खेलमा तुलनात्मक रूपमा भारतीय खेलाडी बढी आत्मविश्वासी देखिए । धेरै दबाबमा खेलेनन् । नेपालले खेल आफ्नो नियन्त्रणमा लिए पनि स्कोर गर्न सकेन । त्यसो त भारतको डिफेन्स, स्ट्राइकर, गोलकिपर सबै उत्तिकै बलिया छन् । नेपालको स्कोर लाइन केही फितलो भएको महसुस हुन्छ । सावित्रा दक्षिण एसियाकै स्टार स्ट्राइकर हुन् । तर उनको सर्पोटिङ मा अर्को स्ट्राइकर देखिएनन् ।खेलको अन्तिमसम्म रंगशालामा भरिएका दर्शकले लगातार नेपालको हौसला बढाइरहेका थिए । तर नतिजाले उनीहरूलाई निराश तुल्यायो । शनिबार पनि लिग चरणको खेलमा भारतले नेपाललाई १० ले हराएर दुई टिम समूह विजेता र उपविजता बनेका थिए । शनिबार नै माल्दिभ्सले श्रीलंकालाई हराएर कांस्य पाएको थियो । भारतीय राष्ट्रिय टिमकी प्रशिक्षक म्यामल रक्कीले इतिहास दोहोर्याउन पाएकामा खुसी व्यक्त गरिन् । जसरी हामीले सोचेका थियौं, खेल त्यहीअनुसार भयो । हामी अत्यन्तै खुसी छौं, उनले भनिन्, नेपाल पनि धेरै राम्रो देश हो । तर फाइनलमा जित निकाल्न पाउँदा खुसी छौं । दुई खेलाडीको संन्यास, प्रशिक्षकको राजीनामासाग महिला फुटबलको फाइनलमा भारतसँग २० ले हार व्यहोरेसँगै नेपाली टिमका मुख्य प्रशिक्षक हरि खड्काले पदबाट राजीनामा दिएको घोषणा गरेका छन् । साग सुरु हुनुअघि भारतलाई हराएर इतिहास रच्ने दाबी गरेका उनले फाइनलमा फितलो प्रदर्शन गरेपछि नैतिकताका आधारमा राजीनामा घोषणा गरेको बताए । हाम्रो टार्गेट नै गोल्ड थियो । तर आफ्नै टार्गेट पूरा गर्न सकिनँ, खेलपछि उनले भने, अब यो भूमिकामा रहँदिनँ । उनले खेलाडीले राम्रो खेलेको भन्दै हारको सम्पूर्ण जिम्मा आफूले लिने बताए । फाइनलका सबै गोल आफ्नै कमजोरीले भएको पनि उनले स्वीकारेका छन् । उनले भनेका छन्, गोलकिपरलाई जुन इन्स्ट्रक्ट गरेको थिएँ, पहिलो गोलमा डिफेन्स र गोलकिपरबीच केही कम्युनिकेसन ग्याप हुन पुग्यो, उनले भने, दोस्रो गोल पनि आफ्नै कारणले हुन पुगेको हो ।उनले टिम सम्हालेपछिको यो तेस्रो हार थियो । उनी आएपछि १३ औं सागको फाइनलसम्म नेपालले भारतसँग पाँचपल्ट खेल्यो । तीनमा नेपाल पराजित भयो । एकमा भारतलाई हरायो र एकमा बराबरी खेल्यो । भारतमा भएको हिरो महिला गोल्डकपमा भारतलाई २१ ले हराउँदै नेपाल फाइनल पुगेर म्यानमारसँग पराजित भएको थियो । त्यसअघि म्यानमारमा भएको ओलम्पिक छनोटमा नेपालले भारतसँग ११ को बराबरी खेल्यो । गत साफ च्याम्पियनसिपमा घरेलु मैदानमै भारतसँग नेपालले पराजय व्यहोर्यो । साफका ५ संस्करण भारतले जित्दा ४ पल्ट नेपाल फाइनल पुगेको छ । साग सुरुआतको ३२ वर्षे इतिहासमा नेपालले तेस्रोपल्ट महिला फुटबलमा सहभागिता जनाएको हो । बंगलादेशमा भएको ११ औं सागमा पहिलोपल्ट महिला फुटबल समावेश गरिएको थियो । १२ औं साग भारतको सिलोङ र गुवाहाटीमा भयो । दुवैपल्ट नेपाल र भारत फाइनलमा पुगे । दुवैपल्ट भारतले जित्यो । ढाकामा ३१ ले भारतसँग पराजित नेपालले सिलोङमा अन्तर कम गर्दै २१ बनायो । फिफा वरीयतामा भारत नेपालभन्दा झन्डै दोब्बरले अगाडि छ । भारत ५७ औं स्थानमा हुँदा नेपाल १ सय स्थानमा छ । सागमा हार बेहोरेसँगै टिम कप्तान एवं फरवार्ड नीरु थापा र डिफेन्डर मनमाया लिम्बूले पनि अन्तर्राष्ट्रिय खेलबाट संन्यास लिएका छन् । नेपाल प्रहरीमा आबद्ध नीरुले मैत्रीपूर्ण खेलका लागि गत वर्ष नेपाली महिला फुटबल टोली चीन जाँदा पहिलोपल्ट कप्तानी जिम्मेवारी सम्हालेकी थिइन् । उनीहरूलाई मदन भण्डारी स्पोर्ट्स एकेडेमीले आधा तोला सुन र चार तोला चाँदीजडित पदक प्रदान गरेको छ । खेलाडीले संन्यास लिँदा पोखरा रंगशालाको माहोल भावुक बन्यो । नीरु भक्कानिइन् । टिमका साथीलाई गर्लम्म अँगालो हालिन् । उनको बिदाइमा आएकी गण्डकी प्रदेशकी सामाजिक विकासमन्त्री नरदेवी पुनले पनि आँसु थाम्न सकिनन् । अबको बाटो प्रशिक्षक : नीरुसाग गेम भएपछि संन्यास लिन्छु भनेर पहिलेदेखि नै भनिरहेकी थिएँ । एकपल्ट गोल्ड मेडल ल्याएर देशका लागि केही गर्छु भन्ने सोचेकी थिएँ । त्यो हुन सकेन । सागमा धेरै कोसिस गर्यौं । मेरो टिमलाई एकपल्ट जिताउनै पर्छ, मेरो देशलाई मैले केही दिएर नै अब संन्यास लिनुपर्छ भनेर साथी, प्रशिक्षकसँग पनि कुरा गर्थें । दिन सकिनँ । यही कुरा खड्किरहनेछ । आगामी दिनमा कप्तान बन्नेले देशलाई स्वर्ण ल्याएर इतिहास बनाउनुपर्छ । म आफ्नो क्लब (पुलिस) बाट निरन्तर खेल्छु । मैले आफू कप्तान हुँदासम्म कुनै खेलमा स्वर्ण मेडल ल्याउँछु भन्ने सोचेको थिएँ तर हुन सकेन । कुनै गल्ती भएको थियो होला, टिममा मिस्टेक भयो होला । अब प्रशिक्षक र रेफ्रीको ट्रेनिङ गर्नेछु । फुटबलमै लाग्छु : मनमायाविराटनगरमा भएको साफ च्याम्पियनसिपपछि मैले संन्यास लिने योजना बनाएकी थिएँ । अब एक वर्षभित्र अन्तर्राष्ट्रिय खेल भयो भने छोड्छु भनेर मेरो प्लानिङ नै थियो । टिममा लगभग सबैलाई थाहा थियो । म सबै कुरा सेयर गर्थें । प्रशिक्षकसँग आइतबार भनेकी थिएँ । आफ्नो मिहिनेत, लगनले जति देशलाई योगदान दिन पाएँ त्यसमा खुसी छु । अब पनि देशको फुटबल विकासमै लाग्ने योजना छ ।"
क्रिकेटको स्वर्ण बंगलादेशलाई,"काठमाडौं (कास) बंगलादेशले १३ औं सागको पुरुष क्रिकेटमा स्वर्ण जितेको छ । बंगलादेशले सोमबार त्रिवि क्रिकेट मैदानमा सम्पन्न फाइनलमा श्रीलंकालाई सजिलै ७ विकेटले पराजित गर्यो । बंगलादेशको महिला क्रिकेटले अघिल्लो दिन पोखरामा श्रीलंकालाई पराजित गरी स्वर्ण जितेको थियो । टस हारेर ब्याटिङ गरेको श्रीलंका पूरा २० ओभर खेली १ सय २२ रनमा अलआउट भयो । श्रीलंकाका सामु असानले २५ र ओपनर पाथुम निसान्काले २२ रन बनाए । बंगलादेशका हसन महमुदले ४ ओभरमा २० रन खर्चेर ३, तान्भिर इस्लामले २ तथा सुमोन खान र मेहन्दी हसनले ११ विकेट लिए । ओपनरद्वय सोम्य सरकारले २७ र सैफ हसनले ३३ रन बनाएपछि बंगलादेशले ११ बल अगाडि नै लक्ष्य पूरा गर्यो । नजमुल हुसैन सान्तो २८ बलमा ३५ रनमा अविजित रहे । यासिर अलीले १९ रन जोडे । नेपाललाई कांस्यनेपालले पुरुष क्रिकेटमा कांस्य पदक जितेको छ । तर त्यसका लागि नेपालले माल्दिभ्सलाई ५ विकेटले पराजित गर्न निकै कसरत गर्नुपर्यो । नेपालले टस जितेपछि ब्याटिङमा आएको माल्दिभ्सले २० ओभर खेली ९ विकेट गुमाई ९४ रनमा बनाउन सक्यो । ललितनारायण राजवंशीले ४ ओभरमा ६ रनमात्र खर्चेर ३ विकेट लिए । सुसन भारीले २ र पारस खड्काले १ विकेट लिए । माल्दिभ्सका ओपनर मोहम्मद रिसवानले १७ र कप्तान मोहम्मद महफुजले १६ रन बनाए । पारसलाई ३ रनमै गुमाएको नेपालबाट कप्तान ज्ञानेन्द्र मल्ल २२, आरिफ शेख ३२, दीपेन्द्रसिंह ऐरी २ र विनोद भण्डारी १२ रनमा आउट भए । रोहितकुमार पौडेल १५ र पवन सर्राफ १० रनमा अविजित रहे । माल्दिभ्सका उमर अदमले ३ विकेट लिए । भुटानसम्मिलित प्रतियोगितामा नेपाल राउन्ड रोबिनमा श्रीलंका र बंगलादेशसँग पराजित भएको थियो । कप्तान ज्ञानेन्द्र मल्लले स्वर्णको लक्ष्य बनाएकाले कांस्यमात्र जित्दा पूर्ण सन्तुष्ट हुन नसकेको जनाए ।"
भारतलाई कुस्तीको १४ स्वर्ण,"(धनुषा) : १३ औं सागअन्तर्गत जनकपुरमा सम्पन्न कुस्तीको २० स्वर्णलाई भएको प्रतिस्पर्धामा नेपालले १ स्वर्ण ४ रजत, ८ कांस्य पदक जितेको छ । नेपालका लागि ५५ केजीमा संगीता धामीले १ स्वर्ण दिलाइन् । महिलातर्फ ५३ केजीमा शिवांगी दुवे, ५७ केजीमा अम्बिका भण्डारी, ६५ केजीमा सुशीला चन्द र ७२ केजीमा निर्मला जागरीले रजत दिलाए । ५० केजीमा मनीषा सिंह, ५९ केजीमा कोमल खत्री र पुरुषतर्फ ५७ केजीमा नरेश यादव, ६५ केजीमा सरोज यादव, ७० केजीमा सुरेश यादव, ७९ केजीमा बुन्नीलाल राजु, ९२ केजीमा सुमिर साह र १ सय २५ केजीमा राज यादवले कांस्य पदक दिलाए । कुस्तीमा भारतले १४ स्वर्ण, पाकिस्तानले ३ स्वर्ण, ४ रजत, श्रीलंकाले २ स्वर्ण, १० रजत, २ कांस्य र बंगलादेशले २ रजत, ७ कांस्य पदक जितेका छन् । भारतका लागि पुरुषतर्फ ५७ केजीमा राहुल कुमार, ६५ केजीमा अमित कुमार, ६१ केजीमा रवीन्द्र धैया, ७४ केजीमा गौरव, ८६ केजी तौलमा पवन कुमार, ९७ केजीमा कडियन सत्यवर्ती, १ सय २५ केजीमा सुमितले स्वर्ण जिते । महिलातर्फ ५३ केजीमा पिंकी कुमारी, ५० केजीमा शीतल तोमर, ५७ केजीमा सरिता, ५९ केजीमा अंशु र ६२ केजीमा साक्षी मल्लिक, ६८ केजीमा अनिता, ७६ केजीमा गुरुचरण प्रितले भारतलाई स्वर्ण दिलाए । पुरुषतर्फ पाकिस्तानका इनायत उल्हा, ७९ केजीमा अब्दुल रेहमान, ९२ केजीमा मोहम्मद इनामले स्वर्ण जिते । यस्तै पुरुषतर्फ नै ६१ केजीमा मोहम्मद बिलाल, ८६ केजीमा उमर अहमद, ९७ केजीमा तैयब राजा र १ सय २५ केजीमा जमन अनवरले रजत दिलाए ।महिलातर्फ ६५ केजीमा दिलहानी र ७२ केजीमा अयोमीले श्रीलंकालाई स्वर्ण दिलाए । श्रीलंकालाई महिलाको ६२ केजीमा महिर, ६८ केजीमा मला, ७६ केजीमा चनी, ५० केजीमा रोशनी र पुरुषतर्फ ७० केजीमा अनिल, ७९ केजीमा चनक, ९२ केजीमा सलिथा, ७४ केजीमा लक्मल, ५७ केजीमा कथोरंगना, ६५ केजीमा चमाराले रजत दिलाए भने पुरुष ६१ केजीमा उदर र महिलातर्फ ५३ केजीमा शमिकाले कांस्य प्राप्त गरे । बंगलादेशका लागि महिलातर्फ ५५ केजीमा रेमी सरकार र ५९ केजीमा निपैरनले रजत जिते । महिलातर्फ नै ७२ केजीमा अक्टेरोजिना, ६५ केजीमा मोस लक्की, ६२ केजीमा अख्तर शरमिन र ७४ केजीमा शिपोन्षे र पुरुषतर्फ ८६ केजीमा श्री सरोतरय, ९७ केजीमा हवलदेर रसिदले कांस्य पदक दिलाए ।कुस्ती सकिएपछि नेपालका खेलाडीलाई जनकपुरमा नागरिक अभिनन्दन गरिएको थियो । खेलाडीलाई जनकपुरमा नगर परिक्रमा गराएर स्थानीयले सम्मान गरेका थिए ।१३ औं सागअन्तर्गत कुस्तीमा पदक ल्याउने नेपाली खेलाडीलाई प्रदेश सरकारले समेत सम्मान गरेको छ । कुस्ती खेलमा नेपालका लागि स्वर्ण जित्ने संगीता धामीसहित पदक ल्याउने १३ खेलाडीलाई मुख्यमन्त्री लालबाबु राउतले सम्मान गरे । संघीय सरकारले खेलाडीको संरक्षणका लागि ध्यान दिनुपर्ने राउतले बताए ।"
फाइदा चिसो र हाइअल्टिच्युडको,"(काठमाडौं) : १३ औं दक्षिण एसियाली खेलकुद (साग) मा सहभागी हुन आउने टोलीको स्वागतका लागि त्रिभुवन अन्तर्राष्ट्रिय विमानस्थलमै विशेष डेस्क व्यवस्था गरिएको छ । अतिथि सत्कार समितिका सदस्य राजन खत्री यही डेस्कको छेउमा बसेर सागमा आएका खेलाडी तथा अतिथिलाई स्वागत गर्दै गलामा मफलर (गलबन्दी) लगाई स्वागत गर्छन् । सागको समापन समारोह आइसक्दा पनि खत्रीको यो दैनिक जारी छ । अतिथिहरू काठमाडौं ओर्लिनेक्रम जारी छ । खत्रीले लगाइदिएको गलबन्दीले भने सहभागी हुन आएका खेलाडी तथा अफिसियलका लागि ज्यान भरेको छ । काठमाडौंमा मंसिरको चिसो छल्न त्यही गलबन्दीले कान र टाउको बेरेर सागमा चुनौती तेर्स्याउन खोजिरहेका छन् । सागमा प्रतिस्पर्धामा रहेका ७ मध्ये ५ राष्ट्रसामु एउटा प्रमुख समस्या काठमाडौंको चिसो झेल्नु र हाइअल्टिच्युडमा खेल्नु रह्यो । काठमाडौंको अहिलेको तापक्रम न्यूनतम ७ र अधिकतम १४ डिग्री सेल्सियस छ । भुटानको राजधानी थिम्पुको अहिलेको स्थितिमा न्यूनतम तापक्रम ३ डिग्री सेल्सियस छ । बंगलादेशको ढाकाको न्यूनतम तापक्रम २२, कोलम्बोको २६, भारतको दिल्लीको १६ र माल्दिभ्सको २८ डिग्री सेल्सियस छ । समुद्री सतहबाट काठमाडौं १४ सय मिटर उचाइमा छ । श्रीलंका ४ सयदेखि ५ सय मिटर, भारतको दिल्ली २ सय मिटर, ढाका ४ मिटर र माले १५ मिटर समुद्री सतहबाट माथि छन् । थिम्पु २२ सय मिटर माथि छ । मैदानमा प्रतिस्पर्धा गर्नुअघि नै नेपाल र भुटानबाहेक राष्ट्रका खेलाडीलाई चिसो र हाइअल्टिच्युडले पिरोलिसकेको हुन्छ । नेपालले अहिलेसम्म साग इतिहासमै सबैभन्दा बढी स्वर्ण जित्नुको कारण यही भएको आरोप लगाउने पनि छन् । अहिले यहाँ चिसोको समय छ, त्यसले हामीलाई केही समस्या भएको छ । हाम्रा खेलाडीलाई यसले समस्या दिएको छ, हामी यसमा अवस्था हेरेर भिज्ने प्रयास गरिरहेका छौं । गर्मीको मौसममा खेलाउनु नै हाम्रा लागि उत्तम हुन्छ । अरू व्यवस्थापन नेपालको ठिकै छ, बंगलादेश जुडो महासंघका महासचिव एकेएम सलिमले कान्तिपुरसँग भने । उनी बंगलादेश जुडो टोलीका व्यवस्थापक पनि हुन् । नेपालले यसअघि सन् १९८४ र १९९९ मा गरेको दुवै साफ असोज महिनामा गरिएको थियो । पौडी खुला पोखरीमा भएको थियो । यसपालि सागकै लागि भनेर बनाइएको हिटिङ सिस्टममा पौडी खेल आयोजना भयो ।एथलेटिक्समा श्रीलंका सागमा धेरै बलियो रहेको छ । यसमा पाएको पदकले श्रीलंकालाई बेलाबखत सागको पदकतालिकामा दोस्रो स्थानमा उभ्याउने गरेको छ । श्रीलंकाली एथलेटिक्स टिमका प्रमुख प्रशिक्षक वाइके कुलरत्नेले हाइअल्टिच्युड र चिसो मौसमले गर्दा आफ्ना खेलाडीको प्रदर्शन प्रभावित भएको बताए । उनले भने, हामीले यस्तो हुने अपेक्षा गरेका पनि थियौं, त्यसैले काठमाडौं आउनु अगाडि श्रीलंकामा हाइअल्टिच्युड अभ्यास गरेका थियौं । तर यही कारण हाम्रो प्रदर्शन सोचेजस्तो हुन सकेन ।श्रीलंकाका प्रदीप धाम्मिका २ घण्टा २८ मिनेट ४३ सेकेन्डमा म्याराथन पूरा गरेपछि ट्र्याकमा ढल्न पुगेका थिए । हाइअल्टिच्युड भएपछि दौड पूरा गर्दा उनको शरीर सेतो भएजस्तो देखिन्थ्यो । उनलाई रंगशालाको ट्र्याकमा घाममा राखेर उपचार गरिएको थियो । श्रीलंकाली खेलाडीले यसअघिका सागका १२ मध्ये ६ पटक म्याराथनमा स्वर्ण जितेका थिए । तर १३ औं सागमा न त धाम्मिका न त सिसिरा कुमाराले किरणसिंह बोगटीको स्वर्णमा चुनौती दिन सके । जबकि किरण नेपालको म्याराथनमा तेस्रो रोजाइका धावक हुन् । यससँगै नेपालले पनि साग म्याराथन ६ पटक जित्ने श्रीलंकाको कीर्तिमान बराबरी गरेको छ । सार्क राष्ट्रको अरू देशभन्दा नेपाल र भुटानमा आएर खेल्नु निकै फरक रहेको राष्ट्रिय टिम तयारीमा प्राविधिक विशेषज्ञ सुशील नरसिंह राणा बताउँछन् । हाइअल्टिच्युड र चिसो मौसमा खेल्दा इन्डोरेन्स इभेन्टमा धेरै फरक पर्छ, लामो दौडमा विशेषगरी । मार्सल आर्ट्समा ३ मिनेट खेल्नु भनेको ८ सयदेखि १५ सय मिटर दौडिएबराबर हो, राणाले भने, चिसोमा खेल्न झनै गाह्रो हुन्छ । राम्रोसँग वार्मअप पनि भइसकेको हुँदैन । फुल इफोर्ट दिएर खेल्दा ल्याकटिक एसिड ह्वात्तै माथि जान्छ । त्यो हुँदा मसल्स भारी हुने र स्वाँस्वाँ बढी हुन्छ । उनले सन्तोषी श्रेष्ठको १० हजार मिटर दौडको सफलता र भुटानको फुटबल फाइनल यात्रालाई चिसो मौसम र हाइअल्टिच्युडसँग जोडे । सन्तोषीको स्वर्ण नेपालको ट्र्याक एन्ड फिल्डमा पहिलो थियो । नेपालसँग ४० ले पराजित भएको भुटानले बंगलादेश, माल्दिभ्स र श्रीलंकालाई पराजित गर्दै दुर्लभ नतिजा निकालेको थियो । श्रीलंकालाई अन्तिम खेलमा ३० ले पराजित गरेपछि भुटानले पहिलो पटक साग फुटबलको फाइनलमा प्रवेश गरेर धेरैलाई आश्चर्यमा पारेको छ । नेपालले ४९ स्वर्ण जितिसकेको छ । साग इतिहासमै नेपालले एकै संस्करणमा अहिलेसम्मकै बढी स्वर्ण जितेको हो ।सन्तोषीसँग श्रीलंकाली खेलाडी सँगसँगै रहेर खेल्न खोजिन् । उनीहरू हामीभन्दा राम्रो हुन् । श्रीलंकाको समस्या त्यही भयो । सन्तोषी घरेलु स्थितिमा जस्तै पनि खेल्न सक्थिन्, तर श्रीलंकाली खेलाडी सक्दिन थिइन् । त्यसैले श्रीलंकाले बिस्तारै मात्र खेल्न थाल्यो । शरीर तातेपछि मात्र आफ्नो पूर्ण स्पिडमा खेल्यो । तर यो म्याराथनमा लागू हुँदैनथ्यो । किरणले सुरुआतमै उनलाई डेढ किलोमिटर जस्तो पछाडि पारेका थिए, राखेपका एथलेटिक्सका पूर्वमुख्य प्रशिक्षक राणाले भने, फुटबलमा पनि यो लागू हुन्छ । भुटानको सफलताको एउटा कारण यो पनि हो । यहाँको चिसोले उनीहरूलाई असर गरेको छैन, थिम्पुको भन्दा तलको अल्टिच्युडमा खेल्न पाएका छन् । चिसो र हाइअल्टिच्युड दुवैको फाइदा नेपालले उठाइरहेको र त्यो पदक तालिकामा देखिएको उनी स्वीकार्छन् । माल्दिभ्सका फुटबल प्रशिक्षक पिटर सेरगटले आफ्ना खेलाडी व्यावसायिक भएको र तिनको प्रदर्शन खराब हुनुमा हाइअल्टिच्युड र चिसो मौसमलाई दोष दिन नमिल्ने बताएका थिए । उनले भने, कसैले पनि खेल क्षेत्रमा राम्रो, नराम्रो प्रदर्शनका लागि यसलाई कारण मान्न हुन्न । खेलाडीले आफूलाई त्यही अनुकूल ढाल्नुपर्छ । चार दिनमा आफ्नो टोलीले तीन खेल खेल्नुपरेकाले टाइसिटलाई लिएर उनी आयोजकप्रति रोष प्रकट गरिरहेका थिए । राउन्ड रोबिनमा अन्तिम खेल खेल्नुअगाडि माल्दिभ्सले कुनै खेल जित्न सकिरहेको थिएन । नेपालसँग अन्तिम खेलमा २१ ले हारेर पदकविहीन भएपछि सेरगट बर्खास्तगीमा परिसकेका थिए ।"
नेपाललाई रजत,"(काठमाडौं) : मध्यान्तरअघि भारतलाई राम्रो टक्कर दिए पनि त्यसपछि लय गुमाउँदा नेपाली महिला कबड्डी टोलीको घरेलु मैदानमा स्वर्ण पदक जित्ने इच्छा अधुरै रह्यो । सोमबार हल्चोकस्थित सशस्त्र प्रहरीको कभर्डहलमा रजतमै चित्त बुझाउन बाध्य भयो नेपाल । भारतसँग ५०१३ अंकको पीडादायी हारपछि कप्तान कोषमाया बस्नेत सम्हालिन सकिनन् । उनी धेरैबेर भक्कानिइन् । यस्तो चान्स अब आउँदैन, उनले भनिन्, डिफेन्समा धेरै कमजोरी भए, टोलीमा समन्वयसमेत अभाव देखियो । मध्यान्तरअघि (१५ मिनेट) सम्म ४ अंकले मात्र पछाडि थियो नेपाल । कबड्डीमा दक्षिण एसियाकै सुप्रिम पावर मानिने भारतले १४ अंक बटुल्दा नेपालले १० अंकसाथ चुनौती दिइरहेको थियो । घरेलु दर्शकको चर्को हुटिङले उत्साही नेपाली टोलीले मध्यान्तरअघि सुधारिएको खेल प्रदर्शन गर्यो । त्यसपछि भने दर्शकलाई निराश पार्दै नेपालले बिर्सनलायक खेल खेल्यो । १५ मिनेट अवधिमा टोलीले ३ अंकमात्र बटुल्न सक्यो । उसको प्रतिस्पर्धी भारतले भने ३६ अंक जम्मा गर्यो । नेपाली डिफेन्सलाई भारतीय खेलाडीले चकनाचुर पारे । चार पटकसम्म नेपाल लोना भोग्न बाध्य भयो । हारसँगै दक्षिण एसियाली खेलकुद (साग) मा नेपालको ऐतिहासिक स्वर्ण पदक जित्ने चाहनामा तत्कालका लागि पूर्णविराम लागेको छ । रजतमै सीमित भए पनि नेपाली महिला कबड्डीका लागि यसलाई महत्त्वपूर्ण उपलब्धिको रूपमा हेरिएको छ । बलियो आँकिएका श्रीलंका र बंगलादेशलाई हराएर साग इतिहासमा पहिलोपल्ट नेपालले फाइनलसम्म यात्रा तय गरेको थियो । भारतका जुन खेलाडीका लागि हामीले जस्तो रणनीति बुनेका थियौं । त्यसको विपरीत उसले आज छुट्टै टोली मैदानमा उतार्यो, मुख्य प्रशिक्षक तारासिंह भाटले भने, हाम्रो रणनीति काम लागेन । उनीहरूले हाम्रो डिफेन्स तहननहस पारिदिए । यसअघि भारतलाई लिग चरणमा भेटेको थियो नेपालले । त्यसमा पनि भारतले ४११९ को नतिजा निकालेको थियो । बंगलादेशलाई भने नेपालले ३६२५ र श्रीलंकालाई २८२४ अंकसाथ पछाडि पार्दै फाइनल पक्का गरेको थियो । केही दिनअघि महिला भलिबलमा पनि यस्तै रोचक दृश्य दोहोरिएको थियो । पुरुषमा पनि भारतभारतले पुरुषतर्फ पनि आफ्नो पक्षमा पारेको छ । हल्चोकस्थित कभर्डहलमा भएको फाइनलमा श्रीलंकाविरुद्ध ५११८ को नतिजा निकाल्दै भारतले स्वर्णमाथि कब्जा जमाएको हो ।"
पुरानै नेपाल र सुधारिएको भुटान,"(काठमाडौं) : भुटानी फुटबलले प्रगति गरेको छ भनेर धेरै सुन्न पाइन्छ अचेल । यस्तो नहुँदो हो त भुटान १३ औं दक्षिण एसियाली खेलकुद (साग) को पुरुष फुटबलको फाइनल पुग्ने पनि थिएन । प्रतियोगिता सुरु हुनुअगाडि बिरलैले मात्र सोचेका थिए होला, नेपाल फाइनल त पुग्नेछ । तर उपाधि भिडन्तमा टिमको प्रतिद्वन्द्वी भुटान हुन्छ भनेर । यसपल्टको साग फुटबलले दिएको सबैभन्दा गज्जब, तर उत्तिकै रोमाञ्चक आश्चर्य हो यो ।यसमा भुटानी फुटबललाई उसले पाउनुपर्ने श्रेय पनि दिर्नैपर्छ । केही वर्ष भयो, भुटानले केही समयको अन्तरमा यस्तै सम्झनलायक जित निकाल्न थालेको । अहिले यही सुरुआतले एउटा राम्रो गन्तव्य लिएको छ । यो मंगलबार हुने स्वर्ण पदकको भिडन्त नै हो । अहिले जति खेलाडीले भुटानी टिमबाट खेलिरहेका छन्, ती सबै त्यहाँकै एकेडेमीका उत्पादन हुन् । जस्तै, चेन्चो ग्याल्चेन । अहिले यिनै खेलाडी आफ्नो खेलजीवनको सबैभन्दा ठूलो स्वप्निल उडानमा छन् ।भुटानी प्रशिक्षक पेमा आफैंले पनि भनेका छन्, अहिले भुटानी फुटबल आफ्नो इतिहासमै सबैभन्दा खुसीको समयबाट गुज्रिरहेको छ । पछिल्लो समय भुटानले नेपाली फुटबललाई गुन पनि लगाएको छ, विश्वकप छनोटमा नेपाल र कुवेतबीचको खेल थिम्पुमा खेलाउन दिएर । दशरथ रंगशाला समयमै तयार नभएपछि नेपालले थिम्पुलाई आफ्नो घरेलु मैदानका रूपमा उपयोग गरेको थियो । जुन दिन खेल भएको थियो, भुटानी फुटबलप्रेमी नेपाली समर्थक भएर मैदानमा उत्रेका थिए ।त्यही फुटबलप्रेमी भुटानीको हूलमा एक थिए, प्रधानमन्त्री लोटे छिरिङ । आममान्छेले जस्तै उनले टिकट किने र साधारण प्यारापिटमा बसेर खेले हेरे । रंगशालासम्म पनि उनी साइकल चढेर आएका रहेछन् । अझ खेल सकिएको साँझ त गज्जब नै भयो । यिनै प्रधानमन्त्री छिरिङ बिना पूर्वसूचना नेपाली टिम रहेको होटलमा आए र नेपाली खेलाडीले राम्रो खेल्यौ भनेर खुलेर प्रशंसा गरे । एउटा देशका रूपमा भुटान फेरिएको छ । फेरिएको छ भुटानी फुटबल पनि ।कुनै दिन त्यस्तो पनि थियो, जति बेला नेपालले भुटानी फुटबलका लागि गुन लगाएको थियो । भुटानलाई फिफा र एएफसीमा सदस्य दिलाउन डटेर लागेको थियो नेपाल । अनि कुनै समय यस्तो पनि थियो, जतिबेला नेपालमा भुटानको थिम्पु ११ ले तहल्का मच्चाउने गरेको थियो । बर्थडे कपका पाँच संस्करणमा यो थिम्पु टिम फाइनल पुगेको ०३४ देखि ०३८ बीच । त्यसमध्ये ०३६ र ०३७ सालमा यो टिमले उपाधि पनि जित्यो ।यी सबै फाइनलमा थिम्पुको प्रतिद्वन्द्वी एउटै थियो, पुलिस क्लब । त्यो बेलाको फुटबल हेरेका र सुनेका सबैमाझ अझै पनि केही खेलाडीको नाम सम्झनामा हुनुपर्छ । जस्तो, खरे बस्नेत, उर्गेन लामा, अभय गुरुङ, सोनाम टोप्के, केबी गुरुङ र प्रेम दोर्जे । गुरुङ त अनुराधा कोइरालाका दाइ नै हुन् । त्यतिबेलाको टिम पूर्णतः भुटानकै थिएन, तर यसले भुटानी फुटबलका स्वाद र गुण बोकेको थियो । बस्नेत त भुटानी नै हुन्, खुबै राम्रा स्ट्राइकर थिए । उनले लामै समय भुटानी फुटबलको नेतृत्वमा रहे ।यी त भए, सबै इतिहासका प्रसंग । जतिजति बेला नेपाल र भुटान फुटबल मैदानमा ओर्लने गर्छन्, त्यतिबेला नतिजा प्रभावित पार्ने एकमात्र तत्त्व भनेको यही हो, इतिहास नै । नेपाली फुटबलले राष्ट्रिय टिमदेखि कुनै पनि उमेर समूहको फुटबलमा अहिलेसम्म हार बेहोर्नुपरेको छैन, एकाध अपवाद छाडेर । त्यसै कारण त हो, पाँच टिम सम्मिलित टिममा भुटानले मज्जाको जित निकाल्न सक्यो । जस्तो, बंगलादेशलाई १०, माल्दिभ्सलाई २१ र श्रीलंकालाई ३० ।यी नतिजा कुनै पनि फ्लुक थिएनन् । तर यतिको खेल्न सक्ने भुटान भने नेपालविरुद्धको खेलमा ४० ले उत्तिकै मज्जाले पराजित रह्यो । साँचो हो, नेपालले भुटान भनेपछि राम्रो गर्छ । भुटानले नेपाल भनेपछि आत्तिएर दबाबमा खेल्ने गर्छ । यसलाई भुटानी फुटबलले तोड्न नसकेको जिंक भन्दा हुन्छ । फेरि प्रतियोगिता नेपाल नै यस्तो एकमात्र टिम रह्यो, जसले कुनै पनि खेल गुमाएन । त्यसैले प्रशिक्षक बालगोपाल महर्जन खुबै आत्मविश्वास भएर भनिरहेका छन्, स्वर्ण जित्ने हामी नै हौं ।खासमा भुटान सुधारिएको त छ, तर नेपाल त पुरानै हो । नेपालले खाली बंगलादेशविरुद्धको खेलअगाडि नै फाइनल पुग्यो भनेर गलत हिसाब गर्यो । सुनिन्छ, बंगलादेशविरुद्धको खेल अगाडि प्रशिक्षक महर्जन र व्यवस्थापन आफ्ना प्रमुख खेलाडीलाई आराम दिने सोचमा थियो । खेलाडी सबै हल्का मुड मा थिए । धन्न, मैदानमा नेपालले बंगलादेशलाई हराउन सक्यो । त्यही खेलपछि बंगलादेशी प्रशिक्षक जेम्स डेलाई सोधिएको थियो, फाइनलमा जित्ने टिम को हो त ? नेपाल कि भुटान ?उनले सटीक विश्लेषण गरे । जे हो, ठ्याक्कै त्यही बोले । उनले भनेका थिए, फाइनलमा तीव्र प्रतिस्पर्धा हुनेछ । सबैले बुझ्नुपर्छ, अब भुटान पहिलको टिम रहेन । राम्रो छ । त्यसैले यसले नेपालबाहेक सबैलाई हराउन सक्यो । नेपाल पनि आफ्नो ठाउँमा राम्रो छ । भुटानको तुलनामा नेपाली टिमको सबैभन्दा राम्रो पक्ष भनेकै खेलाडी प्राविधिक रूपमा अब्बल छन् । मेरो विचारमा यसैले खेलले निर्णय गर्नेछ । पक्कै पनि नेपाल नै बलियो दाबेदार हो, फेरि यसलाई घरेलु दर्शकको साथ पनि हुनेछ ।भुटानी प्रशिक्षक पेमालाई डर पनि यही दर्शकको हो । खुबै भलाद्मी देखिने यी पेमाले सोझो पारामा भनेका पनि छन्, नेपाल फाइनल नपुगेको भए ती सबै समर्थक हाम्रै हुन्थे कि ? हुन पनि भुटानले खेलेका प्रत्येक खेलमा टिमको समर्थन गर्ने नेपाली फुटबलप्रेमी नै हुन् । यो देखेर प्रशिक्षकदेखि खेलाडी सबै खुबै आभारी छन् । तय छ, नेपाल नै स्वर्ण पदकका लागि बलियो प्रत्याशी हो । टिमको सफलता सबै नेपाली फुटबलप्रेमीलाई अपार खुसी दिनेछ । तय के पनि छ भने भुटान हारेमा यी फुटबलप्रेमीलाई दुःख पनि हुनेछ ।"
स्मार्ट गाउँ घोषणामै सीमित,"डडेलधुरा (कास) सुदूरपश्चिम सबैभन्दा प्राचिन मानवबस्तीमध्ये एक डडेलधुराको रुपाललाई प्रदेश सरकारले स्मार्ट गाउँ बनाउने घोषणा गरेको २ वर्ष बितिसकेको छ । प्रदेशका भौतिक पूर्वाधारमन्त्री पठान बोहराले गाउँमै आएर प्रदेशको पहिलो स्मार्ट गाउँ बनाउने घोषणा गरेका थिए । तर त्यसका लागि हालसम्म गाउँमा न कुनै योजना आए, न त यस क्षेत्रबाट निर्वाचन जितेर मन्त्री बनेका वोहरा नै फर्केर आए । स्मार्ट गाउँको घोषणा घोषणामै सीमित हुन पुगेको छ ।डडेलधुरा सदरमुकामदेखि ४० किलोमिटर र तराइको कञ्चनपुरवाट ६० किलोमिटरको दुरीमा महाकाली किनारामा रहेको रुपाललाई पर्यटकिय गाउँ बनाउने घोषणा गरेको प्रदेश सरकार आफैंले गरेको घोषणा बिर्सिएको स्थानीय बासिन्दाहरूले गुनासो गरेका छन । स्थानीय लालबहादुर मडैले भने, स्मार्ट गाउँ घोषणा गर्ने मन्त्री पनि हराए । प्रदेश सरकारको योजना पनि हरायो । यसै क्षेत्रबाट चुनाव जितेर मन्त्री बनेका बोहराले २ वर्षअघि सस्तो लोकप्रियताका लागि स्मार्ट गाउँ घोषणा गरेको मडैले बताए ।स्मार्ट गाउँ नभएपनि भित्री मधेश हुँदै तराई जोड्न धेरै वर्ष अगाडी निर्माण सुरु भएको सडक बनाउनसमेत प्रदेश सरकारले बजेट विनियोजन गरेको स्थानीयहरूले गुनासो गरेका छन् । गाउँमा आएर मन्त्रीले घोषणा त गरे । तर सरकारबाट निर्णय गराउन सकेनन्, स्थानीय शिक्षक आरडी जोशीले भने, कुनै समय गाउँमा भएका सबैखाले सुविधा पनि बिस्तारै समाप्त हुँदै गएका छन् । हुन पनि देशमा द्वन्द्व सुरु हुनुअघि गाउँमै बैंक थियो । जिल्लामै पहिलो पटक बिजुली बलेको गाउँ पनि रुपाल नै हो । रुपाली गाडबाट बिद्युत उत्पादन गरेर साबिक रुपाल मात्र होइन, छिमेकका गाउँलेलेसमेत बिजुली बाल्न पाएका थिए । गाउँमा रहेको असिग्राम माध्यामिक बिद्यालय जिल्लाको सबैभन्दा उत्कृष्ट विद्यालय मानिन्थ्यो । जिल्लाका विभिन्न गाउँवाट मात्र नभएर छिमेकी बैतडीबाट पनि ठूलो संख्यामा विद्यार्थी उक्त स्कुलमा पढ्न आउन्थे । सेवा केन्द्रका रुपमा सबै सरकारी सेवा सहज रुपमा पाउन सकिने जिल्लाको एक मात्र सुविधा सम्पन्न गाउँ पछिल्लो समय भने सबैभन्दा दुर्गम बन्न पुगेको छ ।द्वन्द्वका बेला गाउँबाट विस्थापित भएका सरकारी कार्यालय अहिलेसम्म पनि पुनःस्थापना हुन सकेका छैनन् । भएको साना जलबिद्युत आयोजना पनि बन्द भइसकेको छ । वर्षौ देखि निर्माणाधीन रुपाल जोगबुढा सडक निर्माणाधीन अवस्थामै छ । स्थानीय तह र प्रदेश सरकारले भित्री मधेश जोड्ने सडकमा गतवर्ष केही बजेट छुट्टयाएपनि त्यसको सदुपयोग हुन सकेको छैन । भित्री मधेशको परशुराम नगरपालिकासँग जोडिएको साबिक रुपालको पोलेकबाट गाउँपालिका केन्द्र पुग्न एक दिन बढि पैदल हिँड्नु पर्ने बाध्यता छ । जनजातिको बाहुल्यता रहेको पोलेक र दुनालेक जिल्लाकै सवैभन्दा दुर्गम गाउँ हुन् । जाख, चुडी, पत्रम, साइल, गुयलालगायतका गाउँमा घना मानव बस्ती छन् । यी सबै गाउँबाट सामान्य कामका लागि पैदल हिँडेर गाउँ पालिका केन्द्र पुग्न या भित्री मधेशको जोगबुढा पुग्न बराबर दुरी तय गर्नु पर्छ ।सीमासँगै जोडिएको भारतको उत्तराञ्चलको प्रख्यात पर्यटकीय शहर चम्पावत केही वर्षभित्रै भएको चमत्कारिक विकास देख्दै आएका रुपालका बसिन्दाले मन्त्री बेहराको स्मार्ट गाउँ घोषणापछि चाँडै आफ्नो गाउँ पनि पर्यटीकय गाउँ बन्ने आशा गरेका थिए । स्थानीय निरज जोराले भने, स्मार्ट गाउँको योजना सम्बन्धि प्रदेश सरकारका कुनै पनि निकायलाई जानकारीसमेत नरहेको पाइयो । मन्त्री बोहराले गाउँमा आएर घोषणा त गरे, तर सरकारी तवरवाट स्मार्ट गाउँ बनाउने कुनै पहल नै नगरेको उनको गुनासो रहेको छ ।भागेश्वर गाउँपालिकाका वडा नम्बर १ र २ रहेको साबिक रुपाल गाविसमा प्रसिद्ध पर्यटकीय स्थलहरूमा पर्यटकको घुइँचो लाग्ने, साइलको २ सय मिटर अग्लो झरना, महाकाली किनारामा रहेको प्रख्यात गर्ग क्षेत्र, सुर्नाया र महाकाली नदीको संगमस्थलको प्राकृतिक सुन्दरता छ । ४ हजार मिटर उचाइमा रहेको भागेश्वर धुराको दर्शनका लागि केबलकारको निर्माण, महेन्द्रनगरबाट बेदकोट जोगबुढा हुँदै २ घण्टामा रुपाल पुग्न सकिने मोटर बाटो निर्माण जस्ता सपना देखाएर स्मार्ट गाउँको घोषणा गरेको प्रदेश सरकारले कुनैपनि तथ्यांकमा स्मार्ट गाउँको विषयमा उल्लेखसमेत भएको छैन । मन्त्री बोहराले यस क्षेत्रका बासिन्दासँग किन झुठो बोले ? स्थानीय शिक्षक आरडी जोशी भन्छन्, प्रदेश सरकारले प्रदेशकै पहिलो स्मार्ट गाउँ बनाउने घोषणा गरेपछि विभिन्न निकायले गरिरहेका विकास निर्माणका कामसमेत प्रभावित भएका छन् । स्मार्ट गाउँ अन्तर्गत गुरुयोजना निर्माण हुने र त्यसैअनुरुप विकास निर्माण हुने भन्दै गाउँमा आउने योजनासमेत आउन छाडेको जोशीले बताए ।"
दूषित बन्दै महाकाली,"(कञ्चनपुर) : महाकाली नदीलाई पवित्र तीर्थस्थल मानिन्छ । ऋषि पञ्चमी र माघे संक्रान्तिलगायत विभिन्न पर्वका बेला नदीका विभिन्न ठाउँमा मेला लाग्छ । महाकाली नदी धार्मिक रुपमा जति महत्वपूर्ण छ, सिँचाई र पिउने पानीका लागि पनि ठुलो महत्व छ । तर पछिल्ला वर्ष जथाभावी फोहोर गर्दा महाकाली दूषित बन्दै गएको छ ।दशक अघिसम्म महाकालीको पानी सोझै पिउन लायक थियो । तर अहिले प्रदुषणकै कारण नदीको पानी पिउन सकिने अवस्था नरहेको स्थानीय बताउँछन् । किनारका बस्तीको सबै फोहोर नदीमै जान्छ, भीमदत्त नगरपालिका ९ मटेनाका वीरसिंह भाटले भने, बगरमा जताततै फोहोर मात्रै भरिएको छ ।बजार क्षेत्रको फोहोर महाकालीमै बिसर्जन गरिन्छ । किनारका बस्तीको ढल निकास पनि नदीमै छाडिएको छ । अझ कतिपय ठाउँमा मलमूत्रसमेत नदीमै मिसाइएको सहजै देखिन्छ । यसले महाकाली नदी दिन प्रतिदिन दूषित बन्दै गएको हो । भीमदत्त नगरपालिकाअन्तर्गत ब्रह्मदेव, भुजेला, ऐरी र झोलुंगे पुल क्षेत्रमा नदी किनारका बासिन्दाले जथाभावी फोहोर फाल्ने गरेको कारण नदी दुर्गन्धित बनेको छ । दाहसंस्कार स्थलमा मृतकका लुगाकपडा तथा अन्य सामग्री फाल्दा झनै दूषित बनेको छ । व्यवस्थित ढंगले दाहसंस्कार गरी प्रयोग गरिएका सामग्रीहरू पनि निश्चित स्थानमा मात्रै फाल्दा फोहोर घटाउन सकिने भए पनि त्यसो हुन सकेको छैन । दार्चुलादेखि कञ्चनपुरसम्मै फोहोर मैला र ढल निकासका कारण नदी दुषित बन्दै गएको छ, लामो समयदेखि महाकाली नदीको स्वच्छता र जलीय जैविक विविधता संरक्षणका क्षेत्रमा काम गरिरहेका पानी विज्ञ जगदीश भट्टले भने, यसले जलचर प्राणीलाई पनि असर पुर्याएको छ । उनका अनुसार मानवबस्ती भएका क्षेत्रमा नदी अझ बढी दूषित भएको छ । बढदो सहरीकरण र बस्ती विकासका कारण भारततर्फ पनि महाकालीमा प्रदुषण निकै बढेको स्थानीय बताउँछन् । गत वर्ष गरिएको एक परीक्षणअनुसार महाकालीको पानीमा कोलिफार्म पनि देखिएको छ । नदी किनारका बासिन्दाले शौचालयको पाइप सोझै नदीमा मिसाउँदा प्रदूषण बढेको महाकाली नदीको सफाइमा लागेका भीमदत्त नगरपालिका ११ भुजेलाका किसन खड्काले बताए । यसबाहेक क्षारीयपन, एमोनियम र नाइट्रेडको मात्रा पनि बढ्दो छ । तराईमा कृषिका लागि रासायनिक मल तथा विभिन्न विषादीको प्रयोग निरन्तर बढ्दो छ । उक्त मलमा भएका विभिन्न पदार्थ खोलानाला र ढलका माध्यमबाट महाकालीमै मिसिन्छन् । यसले पनि प्रदुषण बढाएको छ । नदीमा बढ्दो प्रदुषणले जलचरहरूलाई ठुलो असर परेको जानकारहरू बताउँछन् । यसबाहेक नदी किनारमा पिउने पानी र वातावरणीय रुपमासमेत ठुलो समस्या हुने सरोकारवालाहरूको भनाई छ । गत साता अन्तर्राष्ट्रिय स्वयंसेवक दिवसका अवसरमा झोलुंगे पुल किनारका बासिन्दाले उक्त क्षेत्रमा सफाइ गरे । झोलुंगे पुल क्षेत्र पर्यटकीयस्थल भएका कारण अझ बढी फोहोर थुप्रिएको छ । उक्त क्षेत्रमा भएको होटल तथा अन्य पसलको फोहोर पनि नदीमै फाल्ने गर्दा बढी समस्या देखिएको छ ।"
आश्रयस्थल नहुँदा पीडितलाई समस्या,"(टीकापुर) : घरेलु हिंसामा परेका महिला न्यायका लागि न्यायिक निकायमा जाने गरेका भएपनि पीडकसित मिलापत्रमै जान बाध्य हुन्छन् । न्याय सम्पादन अवधिसम्म पीडितलाई राख्ने ठाउँ (सेल्टर) सम्म नभएकाले उनीहरूलाई मिलापत्रमा जानुपर्ने बाध्यता भएको हो ।इलाका प्रहरी कार्यालय टीकापुरका प्रहरी नायब उपरीक्षक मनोहरप्रसाद भट्टले भने, हिंसामा परेका महिलालाई सुरक्षित वातावरणको आवश्यकता हुन्छ । तर टीकापुरमा पीडित महिलालाई राख्न त्यस्तो सुरक्षित आश्रय स्थल (सेल्टर) छैन । पीडितलाई राखेर न्याय प्रक्रिया अघि बढाउन नसकिनेस्थिति रहेको उनले बताए । दिनभरिमा विवाद टुंगिएन भने पीडित महिलालाई कहाँ राख्ने भन्ने समस्या हुन्छ । उनीहरूलाई कसै न कसैको जिम्मा दिनुपर्ने बाध्यता छ । जिम्मा दिइएको ठाउँमा गएर पनि आक्रमण गर्न सक्ने जोखिम रहन्छ, उनले भने । उनका अनुसार स्थानीय सरकारसँग पनि न्यायिक समिति भएकाले यसका लागि सोच्न आवश्यक छ ।स्थानीय एकिन्द्र तिमिल्सिनाले न्यायिक निकायमा आपसमा मिलेजस्तो गर्ने र घरमा पुनः हिंसा सहनु परेपछि उनीहरू फर्केर न्यायका लागि नआउने र आत्महत्याको बाटो रोज्न बाध्य हुने गरेको बताए । उनले भने, कतिपय पीडितलाई मनोसामाजिक परामर्शको पनि खाँचो हुन्छ । यो नहुँदा आपसमा मेलमिलाप भए पनि उनीहरू मानसिक रुपमा विक्षिप्त भई आत्महत्याको बाटो रोज्छन् । घरमा बस्न नसक्नेलाई सेल्टरमा राखेर न्याय दिनुपर्ने प्रकृतिका पीडितलाई त्यहाँ राखेर न्याय सम्पादनको व्यवस्था हुन जरुरी छ । न्याय सम्पादनको अवधिमा पीडितलाई केही सिप पनि सिकाउन सके उनीहरूलाई जीवन जीउन सहज हुने तिमिल्सिनाले बताए । यसका लागि नगरपालिकाले विभिन्न संघसंस्थासित साझेदारी पनि गर्न सक्छ, उनले भने । न्यायमा सबैको पहुँचका लागि सबै वडामा मेलमिलापकर्ताको व्यवस्था गरिए पनि मेलमिलापकर्ता बस्ने वा न्याय सम्पादन गर्ने कोठाको भने व्यवस्था भइनसकेको मेलमिलापकर्ता लोकराज ढुंगानाले बताए । उनले भने, नगरपालिकाले मेलमिलापकर्ताको व्यवस्था गर्यो । कोठाको पनि व्यवस्था होला भन्ने आशा गरौं ।प्रहरी नायब उपरीक्षक भट्टले महिला हिंसाको घटनामा आफु संवेदनशील भएर काम गरिरहेको बताए । उनले भने, प्रमाणविना पनि विभिन्न हिंसाको घटनाका उजुरी आउँछ । आपसी सहमतिको प्रयास गर्छौं । सहमति नभए कानुनी प्रक्रिया अघि बढाउँछौं । नगरपालिकाका कानुन अधिकृत केशर थापाले पनि आफ्नो अधिकार क्षेत्रभित्रका मुद्दा सकेसम्म चाँडो न्याय दिन सक्रिय रहेको बताए । उनले भने, छिटो न्याय सम्पादन होस् भनेर नगरपालिकाका सबै वडामा मेलमिलापकर्ता खटाइसकेको छ । मेलमिलापबाट टुंगिने मुद्दा मेलमिलापबाट र नभए अरु बाटो देखाउने गरेका छौं ।न्यायमा सबैको पहुँचका लागि स्थानीय तहको न्याय समिति, प्रहरी कार्यालय, सामुदायिक सेवा केन्द्रलगायत निकाय सक्रिय रहे पनि उनीहरूबीच समन्वय अभाव छ । आपसमा समन्वय नहुँदा कुन निकायले कसरी न्याय सम्पादन गरिरहेको भन्ने पनि थाहा हुन नसकेको सरोकारवालाले बताएका छन् ।"
हिउँदमा पनि नदी कटान,"(टीकापुर) : कैलालीको टीकापुर नगरपालिका ८ मा कर्णाली नदीले हिउँदमा पनि कटान तिब्र बनाएको छ । नदी छेउमा लगाइएको तोरी बाली कटान भइरहेको स्थानीय दीपेन्द्र भण्डारीले बताए । उनले भने, हिउँदमा त जग्गा कटान नहोला भन्ने लागेको भएपनि कटान गर्न छोडेन । नदी छेउमा लगाइएको तोरी बाली कर्णालीमा बग्न थालेको छ । अरु ठाउँमा कर्णाली नदी बर्दिया र कैलालीको सीमानाको रुपमा रहेको भएपनि यो ठाउँमा भने कर्णाली नदीले यस गाउँलाई बर्दियासँग जोडिदिएको छ । यो गाउँ जान कैलालीबाट कर्णालीपारि जानुपर्छ । यहाँ ६० परिवारको बसोवास रहेको छ । कर्णालीको पुर्वी भागतिर रानी जमरा कुलरिया सिँचाइ आयोजनाले जग्गा बचाउन तटबन्ध गरेको छ । पश्चिमी भागतर्फ बर्दियाले आफनो जमिन बचाउन कर्णाली पुलबाट दक्षिणतर्फ करिब डेढ किलोमिटर तटबन्ध गरेको छ । बाँकी रहेको नेपाल भारत सीमानासम्म करिब ३ किलोमिटर श्रीलंका गाउँतर्फ तटबन्ध गर्न बाँकी रहेको छ । तटबन्ध नहुँदा सैयौं बिघा जमिन नदीमा परिणत भइसकेको रछ । योक्रम जारी रहेको टीकापुर नगरपालिका ८ का वडाध्यक्ष दीर्घ बहादुर ठकुल्लाले बताए । उनले भने, स्थानीय सरकारको बजेटबाट यो सम्भव नभएकोले केन्द्र सरकारमा तटबन्धको लागि पहल गरिरहेका छौं । बाढीका कारण गाउँ छोडेर बसाइ सरेकाहरू पनि यो गाउमा खेतीपाती गर्दै आएका छन् । पीडित दीपेन्द्र भण्डारीले भने, बाढीले धेरै मानिस विस्थापित भए । मेरो पनि घर टीकापुरमा छ । जग्गा यहाँ छ ।बर्दियातर्फ कर्णाली नदीमा तटबन्ध बनेपछि त्यही तटबन्ध बाटो बनेको छ र आउजाउमा पनि सहज छ । उनले भने, गाउँसम्म तटबन्ध बनेको छैन । तटबन्ध बनेको ठाउमा नदी कटान रोकिएको छ । गाउँसम्मै तटबन्ध बने सुरक्षित हुन्थ्यो । स्थानीय भीम महरका अनुसार यो गाउँबाट बाढीका कारण धेरै परिवार विस्थापित भएका थिए । अहिले गाउँमा सुविधा पनि थपिदैँ गएको छ । गाउँमा पनि बाटो ग्राभेल गर्न सुरु गरिएको छ । स्वास्थ्य भवन बन्दैछ । पहिला विजुली थिएन । विजुलीको पनि सुविधा छ, महरले भने, तटबन्ध गरेर कटान रोक्ने हो भने राम्रो उव्जनी हुने ठाउँ हो यो । विगतको तुलनामा श्रीलंकामा केही विकासका पुर्वाधार बन्न थालेपछि पहाडबाट पनि मानिसहरू बसाइसराइ गरि यहाँ बस्न आएका उनले सुनाए । वर्षेनीको बाढीका कारण केही हुनेखानेहरू गाउँ छोडेर अन्त बसाइ सरेका थिए । अन्यत्र बसाइ सर्न नसकेकाहरू मात्रै गाउँमा थिए । यो गाउँमा करिब ३० घर जति मात्र थिए । अहिले थपिएर करिब ५०६० घर पुगेको जनाइएको छ । टीकापुर नगरपालिका ८ का वडाध्यक्ष दीर्घ ठकुल्लाले भारतको सिमासँग जोडिएको गाउँ भएकोले आवस्यक पुर्वाधार निर्माण गरेर बस्ती विस्तारमा आफनो जोड रहेको बताए । उनले भने, मान्छे नबसे सीमा मिच्ने पनि सम्भावना रहन्छ । हाम्रो भुमिमा भारतीयले मिच्न सक्छन् ।पहिले तोली, मल्लाह र वस्ती गाउका रुपमा परिचित यो क्षेत्रलाई ०४० सालको बाढीपछि श्रीलंका भन्न थालिएको हो । ०४० को भिषण बाढीपछि कर्णाली नदीको एउटा भगालोले धार परिवर्तन गरेर तीनतिर घेरेपछि श्रीलंका भन्न थालिएको हो । अर्कोतिर भारतको सिमाना छ ।"
लुम्बिनी गुरुयोजना अझै अपुरै,"(लुम्बिनी) : लुम्बिनी गुरुयोजना तोकिएको अवधिमा पूरा नहुँदा बुद्ध जन्मस्थलको विकास सुस्त भएको छ । गुरुयोजनाले तय गरेको विकासभन्दा यहाँ आउने बौद्ध धर्मावलम्बी र पर्यटकका आवश्यकता परिवर्तन भइसके । खुला र थोरै क्षेत्रफलमा रहेको जन्मस्थलको व्यवस्थित विकासका लागि लुम्बिनी गुरुयोजना तयार भएको ४२ वर्ष पूरा भयो । गुरुयोजना पूरा गर्न लुम्बिनी विकास कोष गठन गरिएको पनि ३४ वर्ष बित्यो । गुरुयोजना पूरा गर्ने अनुमानभन्दा तेब्बर लगानी भइसक्यो । गुरुयोजना अपुरै छ ।गुरुयोजना तयार भएको यतिका वर्षसम्म पनि सम्पन्न नहुनुको मुख्य कारण कोषको मुख्य पदमा हुने गरेको राजनीतिक नियुक्ति नै हो, लुम्बिनी क्षेत्रका प्रदेशसभा सदस्य फखरुद्दिन खानले भने, ०४६ को राजनीतिक परिवर्तनपछि धेरै वर्षसम्म कायम रहेको अस्थिर राजनीतिक अवस्थाले लुम्बिनीको विकासमा प्रत्यक्ष रूपमा असर पार्यो । छोटो समयमै सरकार परिवर्तन हुने र लुम्बिनी विकास कोषमा नियुक्त पदाधिकारी पनि त्यसैगरी परिवर्तन हुँदा लुम्बिनीको विकासमा बाधा पुगेको उनले बताए । संस्कृति मन्त्रालय मातहतमा रहेको लुम्बिनी विकास कोषको अध्यक्ष संस्कृतिमन्त्री हुने गर्छन् । कोषको उपाध्यक्ष, कोषाध्यक्ष र सदस्यसचिवमा राजनीतिक नियुक्ति हुन्छ । कोषको अध्यक्षबाहेकको अन्य पदाधिकारीको कार्यकाल पाँच वर्षको रहने प्रावधान केही वर्ष अगाडि मात्रै अदालतले स्थापित गराइदिएको हो । छोटो समयमा हुने सरकार परिवर्तनसँगै कोषका पदाधिकारीको अवधि पनि सकिने भएकाले लुम्बिनीका बारेमा केही गर्न समय नै पुगेन, खानले भने, अर्कोतर्फ राजनीतिक नियुक्ति लिएर आएका अधिकांश पदाधिकारीले दलीय र व्यक्तिगत स्वार्थभन्दा माथि उठेर लुम्बिनीका लागि काम गर्न सकेनन् । यही कारणले नै गुरुयोजनाले मूर्तरूप पाउन सकेन ।०४६ पछिका सरकार तथा विभागीय मन्त्रीले क्षमतावानभन्दा आफू अनुकूलको कार्यकर्ता तथा व्यक्तिको खोजी गरी कोषमा नियुक्त गर्ने परिपाटीले नै लुम्बिनीको विकासले गति लिन नसकेको उनले बताए । कोष गठन हुनु अघिका पाँच वर्षसम्म लुम्बिनी विकास समिति थियो । यसले लुम्बिनीका लागि १ हजार १ सय ५० बिघा (३ वर्ग माइल) जमिन अधिग्रहण गर्यो । लुम्बिनी विकास कोषका योजना प्रमुख तथा निमित्त सदस्यसचिव सरोज भट्टराईले गुरुयोजना सम्पन्न गर्नका लागि आवश्यक प्रक्रिया लुम्बिनी विकास कोष र सरकारले अघि बढाइसकेको जनाउँदै अन्तिम चरणमा पुगेको बताए । गुरुयोजनाअनुरूप गर्नुपर्ने बाँकी कामको डिजाइन, जनशक्ति र अनुगमन गर्नका लागि परामर्शदाता छनोट गरिसकिएको र केही दिनमै परामर्शदाता कम्पनीसँग सम्झौता गर्न लागिएको उनले जनाए । यही महिनाभित्रै परामर्शदाता कम्पनीसँग सम्झौता गर्दैछौं, उनले भने, सम्झौता हुनासाथ गुरुयोजना अनुरूप तत्कालै गरिहाल्न मिल्ने कामको टेन्डर निकालेर कामलाई अघि बढाउनेछौं । पाँच महिनाभित्र गुरुयोजनाअनुरूप गर्नुपर्ने सम्पूर्ण कामको ग्लोबल टेन्डर निकालिने र त्यसभन्दा अगाडि नै केही गर्न मिल्ने भएमा त्यसबारेमा पनि कोषले योजना बनाउने उनले बताए ।अब पुरानो गुरुयोजनाको साटो नयाँ योजना लागू हुनुपर्ने स्थानीय सरोकारवालाका माग र दबाब छ । यस अवधिमा गुरुयोजनाका काम सम्हाल्न ३८ जना उपाध्यक्ष नियुक्त भइसके । नियुक्त सबैको पहिलो प्राथमिकता यही योजना पूरा गर्ने हुन्छ । तीन वर्गमाइल क्षेत्र ओगटेको गुरुयोजनाले मूर्तरूप कहिले पाउँछ भन्ने टुंगो छैन । विकास कोषले गुरुयोजनामै धेरै दिन रुमल्लिन नपर्ने दाबी गरेको छ । जापानका वास्तुशास्त्रविद् प्रा केन्जो टांगेले तयार पारेको गुरुयोजनालाई सन् १९७८ मा संयुक्त राष्ट्रसंघ र नेपाल सरकारले अनुमोदन गरेका थिए । सन् १९९५ सम्ममा पूरा भइसक्नुपर्ने थियो तर अहिलेसम्म ८५ प्रतिशत मात्र काम भएको छ । समयभित्र सम्पन्न नहुँदा यसले लुम्बिनीको पहिचान र महत्त्वलाई असर पुर्याएको छ । काम छिटो गर्न सन् १९८५ मा लुम्बिनी विकास कोष स्थापना भएको थियो । लामो समय योजना पूरा गर्न नसकेपछि कोष आलोचित बन्दै आएको छ । यतिका वर्षसम्म लुम्बिनी गुरुयोजना पूरा नहुँदा गुनासा आउनु स्वाभाविक हो, कोषका उपाध्यक्ष अवधेशकुमार त्रिपाठीले भने, बल्ल यसलाई राष्ट्रिय हितमा राखेर अघि बढाइएको छ । राष्ट्रिय गौरवको आयोजनामा समावेश गरिएकाले आगामी तीन वर्षभित्र बाँकी काम पूरा गरिने उनले बताए ।लुम्बिनीको विकासका लागि पाँच दशकअघि विभिन्न १३ बौद्ध धर्मावलम्बी मुलुक सहभागी गराएर अन्तर्राष्ट्रिय समिति गठन गरिएको थियो । त्यसबाट आशा गरिएअनुरूप सहयोग जुट्न सकेन । सन् १९६७ मा संयुक्त राष्ट्रसंघका तत्कालीन महासचिव उथान्त लुम्बिनी आएका थिए । उनैले उक्त समिति गठनमा भूमिका निर्वाह गरेका थिए । उनी पछिका महासचिवहरू लुम्बिनीका लागि सक्रिय नभएको त्रिपाठीले बताए । लुम्बिनीबाट फर्केपछि महासचिव उथान्तले लुम्बिनीलाई अन्तर्राष्ट्रिय तीर्थ र पर्यटन केन्द्रका रूपमा विकास गर्नमा अन्तर्राष्ट्रिय समुदायलाई आह्वान गरेका थिए । फलस्वरूप सन् १९७० मा न्युयोर्कमा संयुक्त राष्ट्रसंघमा नेपालका स्थायी प्रतिनिधिको अध्यक्षतामा लुम्बिनीको विकासका लागि बौद्ध धर्मावलम्बी मुलुक सहभागी गराएर अन्तर्राष्ट्रिय समितिको गठन भएको थियो । ६ वर्षको समय लगाएर तयार पारिएको टांगेको गुरुयोजनामा लुम्बिनीलाई बुद्धको जीवनीसँग मेल खाने गरी धार्मिक स्थल मात्रै नभएर विश्व शान्तिको महत्त्व हुने स्थलका रूपमा चित्रण गरिएको छ । केन्जो टांगेले बनाएको लुम्बिनी गुरुयोजनाका बहुआयामिक पक्ष छन्, लुम्बिनी विकास कोषमा लामो समय बिताएका वरिष्ठ पुरातत्त्वविद् वसन्त बिडारीले भने, उनले तयार पारेको गुरुयोजना बुद्धको शान्ति र करुणाको विश्वव्यापी सन्देशको अभिव्यक्ति दिने मूर्त भूदृश्यमा आधारित छ । धेरै वर्षसम्म गुरुयोजना सम्पन्न नहुँदा र लुम्बिनीमा बन्ने गरेका मापदण्डविपरीतका कार्यले लुम्बिनीमा परिकल्पना गरिएको विश्वकै शान्ति र आध्यात्मिक स्थलसँग मेल नखाने त होइन भन्ने चिन्ता सर्वत्र हुन थालेको छ । गुरुयोजना निर्धारित समयमै सम्पन्न गर्नेतर्फ भन्दा गुरुयोजनाको मर्मविपरीतका संरचना बनाउनका लागि प्रधानमन्त्री, मन्त्री, विभिन्न राजनीतिक दलका नेतालगायत स्वयं कोषका जिम्मेवार पदाधिकारी नै संलग्न हुने गरेका उदाहरण प्रशस्त छन् । गुरुयोजनाको मापदण्ड र भावनाविपरीत लुम्बिनीलाई व्यापारिक प्रयोजनका लागि उपयोग गर्ने स्थल बनाउन थालिएको कोषका एक कर्मचारीले बताए । स्वदेशी र विदेशी बिचौलियाको चलखेल छ, उनले भने, आफ्नो स्वार्थ सिद्धिका लागि उनीहरू लुम्बिनीलाई क्रीडास्थल बनाइरहेका छन् ।यही समितिले सन् १९७२ मा लुम्बिनीको योजनाबद्ध विकासका लागि गुरुयोजना बनाउन जापानका वास्तुशास्त्रविद् टांगेको नेतृत्व रहेको विज्ञ टिमको छनोट गर्यो । उक्त टिमले ६ वर्ष लगाएर सन् १९७८ मा लुम्बिनी गुरुयोजना तयार पार्यो । गुरुयोजनामा लुम्बिनी उत्तरदक्षिण तीन वर्ग माइल क्षेत्रमा फैलिएको छ । एकएक वर्गमाइलको तीन खण्डलाई पुरातात्त्विक क्षेत्र, पवित्र उद्यान, अन्तर्राष्ट्रिय बौद्ध बिहार र नयाँ लुम्बिनी गाउँ गरी तीन क्षेत्रमा विभाजन गरिएको छ । कोषले परामर्शदाता कम्पनी छनोटका लागि मात्रै एक वर्ष लगाएको छ । ०७५ मंसिर ९ मा यसका लागि ४५ दिने पहिलो सूचना प्रकाशन गरेको थियो । जसअनुसार भारतको टेलिकम्युनिकेसन कन्सल्टेन्ट अफ इन्डिया जेभी सीआईएएस नेपाल छनोट भएको छ । गुरुयोजनाअनुरूप गर्नुपर्ने बाँकी कामको डिजाइन, सुपरभिजन र मर्मतसम्भार अवधिसमेत तोकेर यस कम्पनीसँग १८ करोड रुपैयाँमा सम्झौता गरिँदै छ । गुरुयोजनाअनुरूप गर्नुपर्ने निर्माण कार्यका लागि आवश्यक रकम नेपाल सरकारले उपलब्ध गराउने भएको छ । सदस्यसचिव भट्टराईले अढाईतीन वर्षभित्र गुरुयोजना सम्पन्न गर्ने गरी परामर्शदाताको छनोट गरिएको बताए । गुरुयोजनाअनुरूपको बाँकी निर्माण कार्य सम्पन्न गर्नका लागि साढे ५ देखि ६ अर्ब रुपैयाँ लागत लाग्ने अनुमान गरिएको उनले जनाए । ४२ वर्षअघि टांगेले बनाएको गुरुयोजना सम्पन्न गर्नका लागि ५५ मिलियन यूएस डलर (साढे पाँच अर्ब रुपैयाँ) लाग्ने उल्लेख गरिएको थियो । लुम्बिनी विकास कोष गठन भएदेखि हालसम्म सरकारले विकास निर्माण र प्रशासनिक खर्चका लागि चार अर्बभन्दा धेरै रकम कोषलाई उपलब्ध गराइसकेको छ । हरेक वर्ष यूएस डलरसँग नेपाली रुपैयाँको हुने अवमूल्यन र मजदुर तथा निर्माण सामग्रीको बर्सेनि बढ्ने भाउले गर्दा गुरुयोजना सम्पन्न गर्नका लागि लागत बढ्न गएको सदस्यसचिव भट्टराईले बताए । ४२ वर्षअघि डलरको भाउ १७१८ रुपैयाँ थियो, उनले भने, त्यतिबेलादेखि अहिलेसम्मको मूल्यवृद्धि ८० गुणाले बढेको छ । गुरुयोजनाअनुरूप लुम्बिनी सांकृतिक केन्द्रको प्रत्येक भवनको ३० करोड अनुमानित लागतका दरले ६ वटा पार्किङसहितका भवन, ४० करोड लागतको उथान्त अडिटोरियम हल, २० करोड लागतको खानेपानी ट्यांकी र गुरुयोजना क्षेत्रमा खानेपानी आपूर्ति, ३० करोड लागतमा बिहार क्षेत्रभित्र फुटपाथ, १५ करोड लागतमा ठूला भवनअगाडिको खुला पार्किङ, ३० करोड लागतमा कर्मचारी आवास भवन, ६० करोड लागतमा कालोपत्रे सडक, सर्भिस रोड र ढल निकास, ४० करोडमा हरियाली र सुन्दरीकरण र विहार प्रवेश गर्ने द्वार, १० करोड लागतमा हरहहवा, तेलार खोला डाइभर्सन, ४० करोडमा उत्तरी र दक्षिणी पोखरीको सुन्दरीकरण, २५ करोडमा गुरुयोजना क्षेत्रभित्र तटबन्ध र ढल निर्माण, २० करोडमा ६ जोडी सिम्बोलिक पेभिलियन, १० करोडमा हाइस्कुल कम्प्लेक्स, २० करोडको विद्युतीय सप्लाइ, २० करोडको टेलिकम्युनिकेसन र ३० करोड लागतको ५ हजार क्षमताको सभाहल निर्माण कार्य बाँकी छन् ।"
