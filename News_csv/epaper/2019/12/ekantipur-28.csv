शीर्षक,विवरण
पोखरा र लुम्बिनी रेललाई ७ खर्ब,"समझदारीअनुसार कार्यप्रारम्भको विस्तृत माइन्युट दुई देशका अधिकारीबीच तयार भइसकेपछि पनि काम सुरु भएको छैन । अध्ययनका लागि चिनियाँ कम्पनी फर्स्ट सर्भे एन्ड डिजाइन अफ इन्स्टिच्युटलाई परामर्शदाताका रूपमा छानिएको मिश्रले जानकारी दिए । नेपालचीनबीच २०१८ जुन २१ मा यो रेलमार्गको पूर्वसम्भाव्यता अध्ययन गर्ने सम्झौता भएको थियो ।टोखाछहरे सुरुङमार्ग अध्ययन सुरुकाठमाडौंकेरुङ सडकमार्गलाई सुविधाजनक बनाउन गरिएको समझदारी पनि कार्यान्वयन चरणमा प्रवेश गरेको छ । चीनबाट आएको अर्को एक प्राविधिक टोलीले काठमाडौंको टोखादेखि नुवाकोटको छहरे जोड्ने सुरुङमार्गको पूर्वसम्भाव्यता अध्ययन थालेको छ । सुरुङमार्गका लागि आएको नौ सदस्यीय चिनियाँ विज्ञ टोलीले स्थलगत अध्ययन थालेको भौतिक पूर्वाधार तथा यातायात मन्त्रालयको विकास सहायता कार्यान्वयन महाशाखा प्रमुख अर्जुनजंग थापाले जानकारी दिए । टोली मंगलबार आएको हो, अहिले फिल्डमा काम गरिरहेको छ, उनले भने, उनीहरूलाई सघाउन हाम्रो इन्जिनियरको टोली पनि साथै छ । विज्ञ टोली एक महिनासम्म बस्ने उनले बताए । चीन सरकारले आफ्नै खर्चमा यो प्राविधिक अध्ययन गरिरहेको हो । टोलीले सुरुङमार्गको स्थलगत अवलोकन तथा प्राविधिक अध्ययन, तथ्यांक संकलन गर्ने र गल्छीबालाजु सडक हेर्नेछ । बस्ती र पहाड सर्वेक्षण गर्ने योजना छ । यो सुरुङमार्ग सात किमिको रहने अनुमान छ । चिनियाँ राष्ट्रपति सीको भ्रमणकै क्रममा यो सुरुङमार्गको सर्वेक्षण र त्यसपछि निर्माण गर्ने सम्झौता भएको थियो । यो सुरुङमार्ग निर्माण भएपछि काठमाडौंदेखि केरुङसम्म ४० किमि दूरी छोटिने अनुमान छ । अहिले काठमाडौंबाट केरुङ जान १२० किमि दूरी पार गर्नुपर्छ ।पूर्वपश्चिम रेलमार्गको पुनः डीपीआरनेपाल सरकारले नै अघि बढाइरहेको ९४५ किमिको पूर्वपश्चिम विद्युतीय रेलमार्गको डीपीआर पुनः बनाउनुपर्ने भएको छ । सुरुको डीपीआरअनुसार पर्सा र चितवन राष्ट्रिय निकुञ्जबाट रेलमार्ग पर्ने भएपछि त्यसको विकल्पमा उक्त खण्डको १३६ किमि डीपीआर फेरि गर्नुपर्ने भएको हो । निकुञ्जले गर्दा पहिलाको ट्र्याक परिवर्तन गर्नुपर्ने भयो, महानिर्देशक मिश्रले भने, विस्तृत सम्भाव्यता अध्ययनका लागि सरकारबाट निर्णय भइसकेको छ । सुरुको अध्ययनअनुसार बाराको सिमरापर्साचितवन निकुञ्ज हुँदै रेलमार्ग नवलपरासीको तमसरिया निकालिएको थियो । अब बाराको निजगढबाट हेटौंडाभरतपुर हुँदै तमसरिया निकालिनेछ । केही ठाउँमा सुरुङ निर्माण गर्नुपर्ने भएकाले पहिलाभन्दा लम्बाइ घटेको छ, मिश्रले भने । उनले डीपीआरका लागि सम्झौता भइसकेको पनि जानकारी दिए । अन्य खण्डको भने डीपीआर सकिएको छ । यो मार्गको महोत्तरीको बर्दिबासदेखि बाराको निजगढ खण्डमा काम भइरहेको छ । ७० किमिमध्ये ३५ किमिको काम सकिएको छ । ट्र्याकबेल्ट निर्माणको काम सकिएको छ, महानिर्देशक मिश्रले भने, केही पुल निर्माण भइसकेका छन् । केही निर्माणका क्रममा छन् । यसैगरी भारतले ५ वटा सीमा क्षेत्रमा रेलमार्ग निर्माण गरिरहेको छ ।"
कालीमाटीको जग्गा पनि सस्तैमा यतिलाई,"तत्कालीन माओवादीबाट गृहमन्त्री बनेका जनार्दन शर्मासहितले सरकार छाडेपछि प्रधानमन्त्री देउवाले नै गृह मन्त्रालय सम्हालेका थिए । गृहमन्त्रीसमेतको जिम्मेवारी रहेकाले ट्रस्ट सञ्चालक समितिको अध्यक्ष देउवा नै थिए । दरबारमार्गको जग्गा लिजमा दिने निर्णय भएको करिब १० महिनापछि कालीमाटीको जग्गामा सम्झौता भएको देखिन्छ । काठमाडौं महानगरपालिका१३ मा पर्ने ट्रस्टको स्वामित्वको जग्गा तीन कित्ताको छ । जुन २१९१ वर्गमिटर अर्थात् ४ रोपनी ५ आनाको छ । यो जग्गा दरबारमार्गमा रहेकोभन्दा दोब्बर बढी हो । भवनको अग्लोपन भूबनोटका साथै जग्गाको क्षेत्रफलमा समेत निर्भर हुन्छ । एक आर्किटेक्चर इन्जिनियरका अनुसार दरबारमार्गको जग्गामा ५ तले भवन बनाउन मिल्छ भने कालीमाटीमा त्योभन्दा बढी अग्लो भवन निर्माण हुन्छ । क्षेत्रफल पनि दोब्बर छ । भवन पनि अग्लो हुने भयो, प्रधानमन्त्री कार्यालय स्रोतले भन्यो, झन्डै १९ करोड रुपैयाँमा ३० वर्षका लागि लिजमा दिनु कौडीको मोलमा दिएसरह हो । दरबारमार्गमा भने ट्रस्टले ३० वर्षमा एक अर्ब ४० करोड रुपैयाँ तिर्ने सम्झौता गरेको थियो । ट्रस्टको कार्यालयले उपलब्ध गराएको विवरणअनुसार निर्माण सुरु भएपछिका तीन वर्षमा थामसेर्कुले ६ लाख रुपैयाँका दरले १८ लाख रुपैयाँ ट्रस्टलाई बुझाउनेछ । त्यसपछिका ६१ लाख ४४ हजार रुपैयाँका दरले ५ वर्ष भाडा बुझाउनेछ । भाडादर बुझाउँदै जाँदा अन्तिम २९ र ३० औं वर्षमा ७८ लाख ४१ हजार रुपैयाँका दरले बुझाउनेछ । ३० वर्षको अवधिमा ट्रस्टले कुल रकम १८ करोड ७२ लाख रुपैयाँ पाउनेछ ।"
एक्लै अघि बढे देउवा,"महाधिवेशनको कार्यतालिका र केन्द्रीय कार्यसमितिको म्याद थप्नेजस्तो निर्णय बहुमतबाट गराउन नहुने भन्दै उपसभापति विजयकुमार गच्छदार, महामन्त्री पूर्णबहादुर खड्का, केन्द्रीय सदस्य ज्ञानेन्द्रबहादुर कार्कीलगायत केही सदस्यहरूले अन्तिम घडीसम्म देउवालाई मध्यमार्गी सहमतिको प्रयासमा लाग्न सुझाए पनि बहुमत सदस्यले पार्टीलाई लामो समय अनिर्णयको बन्दी नबनाउन दबाब दिएका थिए । पार्टीभित्र बृहत् एकताकै लागि जोड दिनुपर्छ, सहमतिबाटै अघि बढ्नुपर्छ, एक नभईकन अहिले चौतर्फी खडा भएका चुनौती सामना गर्न सकिन्न, कार्कीले भने, अहिले खडा भएका विवाद र आशंकालाई संवादमार्फत हल गर्न सकिन्छ । महतले सहमतिका लागि भइरहेको प्रयासलाई भत्काएर सभापतिले एकलौटी निर्णय गरी पार्टीलाई कमजोर बनाएको बताए । उनले विधानविपरीत विभागको संख्या थप्ने, विभाग गठन गर्ने, नेविसंघ गठन गर्नेजस्ता कार्य अघि बढाएर महाधिवेशनलाई प्रभावित गर्न लागेको बताए । सभापतिको एकलौटी निर्णय घोर आपत्तिजनक छ, इतिहासमै यस्ता गलत निर्णय भएका छैनन्, महतले भने, आगामी महाधिवेशन निष्पक्ष रूपमा हुन नदिने र आफ्नो प्रभावमा पार्नका लागि सभापतिले यस्तो निर्णय गराएका हुन् । हामीलाई अब महाधिवेशन निष्पक्ष हुन्छ भन्नेमा विश्वास छैन । पूर्वमहामन्त्री सिटौलाले शुक्रबारको निर्णयपछि पार्टी नेताहरूबीच एक ठाउँमा बसेर छलफल गर्ने वातावरणको अन्त्य भएको बताए । यो निर्णयले पार्टीका नेताहरू एक ठाउँमा बसेर छलफल गर्ने वातावरण अन्त्य गराएको छ, पार्टीलाई ठूलो क्षति पुर्याएको छ, उनले भने, बृहत् एकता चाहिने बेलामा इतिहासमा कुनै पनि सभापतिले नगरेको कदम शेरबहादुरजीले उठाउनुभएको छ । यो आपत्तिजनक छ । दबाबपछि बैठक सञ्चालनबैठक १ बजे बोलाइएको थियो । सुरु भने अपराह्न साढे ५ बजे मात्रै भयो । सभापति देउवा र उनीपक्षीय केन्द्रीय सदस्य बोलाइएको समयभन्दा आधा घण्टा ढिलो केन्द्रीय कार्यालय सानेपा पुगेका थिए । त्यतिबेला वरिष्ठ नेता पौडेलपक्षीय केन्द्रीय पदाधिकारीसहित सदस्यहरूको बैठक पूर्वमहामन्त्री प्रकाशमान सिंहको निवास चाक्सीबारीमा चलिरहेको थियो । १२ बजे बसेको चाक्सीबारीको बैठकले सबै विषयमा सहमति नजुटेसम्म बैठकमा नजाने निर्णय गर्यो । त्यसपछि देउवा बैठक चलाउने कि नचलाउने भन्ने अप्ठ्यारोमा परे । देउवाले निवासबाटै सिंहलाई टेलिफोन गरे । सिंहले नेविसंघमा साठी र चालीस प्रतिशतमा सहमति जुटाउन आग्रह गरे । देउवाले प्रतिप्रश्न गर्दै भने, तपाईंहरू चालीस प्रतिशत माग्नुहुन्छ, सिटौलालाई के गर्ने ?सिंहले भने, १३ औं महाधिवेशनमा उहाँ तपाईंकै पक्षमा हुनुहुन्थ्यो । मिलाउने जिम्मेवारी तपार्इंको हो । सिंहसँग कुराकानीपछि देउवा सहमति नहुने संकेत बुझेरै पार्टी केन्द्रीय कार्यालय सानेपा हान्निए । पार्टी केन्द्रीय कार्यालय सानेपाको आफ्नै कार्यकक्षमा उनी केहीबेर पदाधिकारीसँग छलफलमा जुटे । देउवापक्षीय केन्द्रीय सदस्यहरू माइन्युट बुकमा उपस्थिति जनाएर समोसा र चिया खाँदै थिए । उपसभापति विजय गच्छदारले चालीस प्रतिशत दिएर भए पनि सहमतिमै अघि बढ्न देउवालाई सुझाए । केन्द्रीय कार्यसमितिको बैठक स्थगित गरेरै सहमति जुटाउनुपर्ने सुझाव उनको थियो । त्यस्तै सुझाव महामन्त्री खड्का र कार्कीलगायत नेताले पनि दिएका थिए । देउवाले सानेपाबाटै पौडेलपक्षीय अर्का सदस्य दिलेन्द्र बडूलाई टेलिफोन गरे । उनले पनि नेविसंघमा चालीस प्रतिशतकै कुरा अघि सारे । पार्टीलाई लामो समय अनिर्णयको बन्दीमा राख्न नहुने भन्दै मंसिर २६ गते प्रस्तुत एजेन्डा बहुमतबाटै निर्णय गराउनुपर्ने चर्को दबाब देउवालाई आफ्नो पक्षका बहुमत सदस्यको थियो । त्यही दबाब थेग्न नसकेपछि उनले बैठक सुरु गरेका थिए ।"
"स्थानीय तह सक्रिय, निजी क्षेत्र सुस्त","होमस्टेलाई प्राथमिकताचरिकोटबाट १७ किलोमिटर उत्तरमा रहेको ३ हजार ८ सय ४२ मिटर अग्लो कालिञ्चोक क्षेत्रका प्रत्येक होटलले भ्रमण वर्षको स्वागत रात्रिकालीन सांगीतिक साँझ कार्यक्रम राखेका छन् । हिउँले सेताम्मे उक्त पर्यटकीय केन्द्रमा शेर्पा र तामाङ संस्कार, संस्कृति र भोजनको व्यवस्थासमेत हुने होटल सुनपातीका सञ्चालक हरि वलीले जानकारी दिए । सगरमाथाको प्रवेशद्वार भनिने जिरी नगरपालिकाका मेयर टंक जिरेलले भ्रमण वर्षको शुभारम्भ लिंकन बजारमा नृत्य, सांस्कृतिक झाँकीबाट गर्ने बताएका छन् । होटलमा ५० प्रतिशतसम्म छुट गरेर पर्यटकलाई स्वागत गरिरहेको जिरीले भ्रमण वर्षभरिको कार्यक्रम तय गरेको छ । जिरी नगरपालिकाले टोनी हेगन इकोलोजिकल पार्क खुला गर्ने योजना बनाएको छ । स्वीस राष्ट्रपति हेगन जिरीमा पहिलोपटक ओर्लिएको स्थानमा बनाइएको पार्कसहित गुराँस पार्कमा गुराँस मेलाको आयोजना गर्ने तयारी भइरहेको मेयर टंक जिरेलले बताए । जिरी र स्वीस सरकारको विशेष नाता भएकाले यसै वर्ष स्वीस पर्यटकलाई जिरीमा निम्ता गरिएको उनको भनाइ छ । अर्को पर्यटकीय क्षेत्र शैलुङडाँडा आउने पहिलो पर्यटकलाई भ्रमण वर्षको सुरुको दिन गाउँपालिकाले विशेष स्वागत र सम्मान गर्ने योजना बनाएको छ । शैलुङ क्षेत्रको महादेव गुफामा मूर्ति राखेर विशेष प्रचार गर्ने र होमस्टेको संख्या थप्ने तयारी छ, गाउँपालिका अध्यक्ष भरत दुलालले बताए । रोल्वालिङ हिमशृंखला र गौरीशंकर हिमालसँग गाँसिएर बसेका थुप्रै पर्यटकीय केन्द्रमा विशेष कार्यक्रम हुने गौरीशंकर गाउँपालिकाका अध्यक्ष स्वयम् खड्काले बताए । गौरीशंकर संरक्षण क्षेत्रको ठूलो हिस्सा ओगटेको उक्त पालिकाले होमस्टेलाई विशेष प्राथमिकतामा राखेको छ । प्रताप विष्ट (हेटौंडा), सुवास विडारी (मकवानपुर), राजेन्द्र मानन्धर (दोलखा) र रमेशकुमार पौडेल (चितवन)"
पर्यटकलाई किबी,"भ्रमण वर्ष शुभारम्भका दिन दोलखा आउने पर्यटकले भने फलफूलको राजा मानिने किबीको कोसेली पाउने भएका छन् । दोलखाको मुख्य बजार चरिकोटको सातदोबाटोमा जिल्लाभित्र उत्पादित किबीका स्टलमा उक्त सुविधा हुनेछ । मेलामा आउने एक विदेशी पर्यटकले एक केजी किबी कोसेली त पाउँछन् नै पाँच केजी खरिद गरेमा थप एक केजी निःशुल्क दिने योजना बनाइएको छ ।भीमेश्वर नगरपालिकाका मेयर भरत केसी किबी जोनको उपाधि पाएको दोलखाले भ्रमण वर्षलाई किबी महोत्सवबाट शुभारम्भ गर्ने बताए । भ्रमण वर्षको पूर्वसन्ध्यामा चरिकोट बजारमा दीपावली गरिनेछ । भोलिपल्टदेखि सातदिनसम्म किबी, खाना र घरेलु उत्पादनको मेला लगाउने योजना छ । चरिकोटका सडकभरि खानाको परिकारसहित किबीको विशेष स्वाद चखाइने कार्यक्रम पनि छ । उक्त मेलाभरि आउने विदेशी पर्यटक र स्वदेशीलाई किबी कोसेली दिन्छौं, जिल्लाको सबैभन्दा ठूलो किबी उद्योग तिलोतमा हिमाली फुडकी सञ्चालक तथा प्रबन्धक उषा थापाले भनिन् ।"
अलपत्र अबोध मावलीको जिम्मा,"(सिन्धुपाल्चोक)  बस दुर्घटनापछि अलपत्र बनेकी सातमहिने शिशुलाई १३ दिनपछि अभिभावकको जिम्मा लगाइएको छ । बलेफी गाउँपालिकाको खाडीचौर बजारस्थित सिन्धु सदावहार अस्पतालका दुई डाक्टर र नर्सले शिशुलाई मावलीको जिम्मा लगाएका हुन् । शिशुको हेरचाह गर्ने विमला तामाङ र शिशुलाई दूध चुसाउने सुनकोसी गाउँपालिका७ की सुनीता माझी शिशुलाई जिम्मा लगाएपछि भावविह्वल भएका थिए । शिशु सिन्धुलाई मामा मइलो सिं लो, सानिमा सुकुमाया लोले जिम्मा लिएका हुन् । भगवान्ले बहिनी सुनीतालाई लगे, तर सिन्धुलाई हामी हुर्काउनेछौं, सर्लाही नारायणखोलाका सिन्धुका मामा मइलोले भने, यस्तो दुर्घटनाबाट बाँचेकी यिनी पछि केही बन्नेछिन् । १३ दिनसम्म आमाझैं हेरचाह गरेर माया दिएको भन्दै उनले सुरक्षा र सञ्चारकर्मी सबैलाई धन्यवाद दिए । मंसिर २९ मा दोलखाको धार्मिकस्थल कालिञ्चोकबाट भक्तपुर जाँदै गरेको बा४ख ४४६८ नम्बरको बस सडकबाट खस्दा १६ जनाको मृत्यु भएको थियो । जसमा शिशुकी आमा सर्लाहीकी सुनीता तामाङको समेत मृत्यु भइसकेको छ । बालमैत्री वातावरणबीच शिशु सिन्धु आफन्तको काखमा हुर्किनेछिन्, हामीले कानुनी प्रक्रिया पुर्याएर जिम्मा लगाएका छौं, प्रहरी नायब उपरीक्षक माधवप्रसाद काफ्लेले भने । यात्रुबस दुर्घटनाको केही दिनपछि सम्पर्कमा आएका शिशुका बुबा चालक इन्द्रावती१० का सुमन तामाङको स्वीकृतिपछि कानुनी प्रक्रिया सुरु गरिएको उनले सुनाए । लिशंखुपाखर गाउँपालिकाको मुडेबाट हिँडेको यात्रुबस लामोसाँघुजिरी सडकखण्डअन्तर्गतको सुनकोसी गाउँपालिका७ स्वाँराको ६ किलोबाट बस खस्दा १२ जनाको घटनास्थलमै र चारको विभिन्न अस्पतालमा उपचारका क्रममा मृत्यु भएको थियो ।"
वडाध्यक्षलाई मोसो दल्ने थुनामा,चितवन (कास) इच्छाकामना गाउँपालिका२ का वडाध्यक्ष पञ्चबहादुर चेपाङलाई मोसो दलेको आरोपमा पक्राउ परेका दुईजना थुनामा गएका छन् । चितवन जिल्ला अदालतका न्यायाधीश हेमन्त रावलको इजलासले बिहीबार बृखबहादुर गुरुङ र उत्तरकुमार गुरुङलाई थुनामा पठाउने आदेश दिएको हो । वडाध्यक्ष चेपाङमाथि उनीहरूले गत मंसिर २१ गते दुर्व्यवहार गरेका थिए । अभियोग प्रमाणित भए पाँच वर्षसम्म कैद अथवा ५० हजार रुपैयाँसम्म जरिवना वा कैद र जरिवाना दुवै सजाय हुन सक्ने कानुनी व्यवस्था छ ।इच्छाकामना२ वडा कार्यालयको काम अहिले हपनी भन्ने ठाउँमा रहेको सामुदायिक भवनबाट सञ्चालन हुँदै आएको छ । सुरुमा ओर्ल्याङ भन्ने गाउँमा रहेको जोखलाल चेपाङको घरबाट वडा कार्यालय सञ्चालन गरिएको थियो । जोखलालको घरबाट वडा कार्यालयका सामान लिएर जान लागेका बेला मंसिर २१ गते साँझ साढे ७ बजेतिर स्थानीयले विरोध गरेका थिए । सो क्रममा वडाध्यक्षमाथि मोसो दल्नुका साथै जुत्ताको मालासमेत लगाइएको थियो ।
सीमा पुल भासियो,"नुवाकोट (कास) नुवाकोट र रसुवा जोड्ने बेत्रावती पुल भासिएपछि यातायात सञ्चालनमा रोक लगाइएको छ । विदुर खानेपानी आयोजनाको पाइप फुटेपछि बिहीबार रसुवापट्टिको भाग भासिएको हो । छेउमै गल्छीत्रिशूलीमैलुङस्याफ्रुबेँसीरसुवागढी सडक आयोजनाले नयाँ पक्की पुल बनाउने क्रममा उक्त पुलको भित्ता काटेको थियो । भित्तामा रहेको पानीको पाइप टेको नभएपछि पुलमा खसेको थियो । कुनै बेला दुर्घटना हुन सक्ने भएकाले सवारीसाधनलाई वैकल्पिक बाटो प्रयोग गर्न भनिएको छ, जिल्ला प्रहरी कार्यालय प्रमुख एसपी अविनारायण काफ्लेले भने, गाडी आवतजावत गर्न किस्पाङ५ मनकामना हुँदै तुप्चेको बाटो प्रयोग गर्नुपर्नेछ । सडक आयोजनाका प्रमुख नारायणदत्त भण्डारीले खसेको भित्ता मर्मत गर्न कम्तीमा एक हप्ता लाग्ने बताए । ०३४ सालमा सेनाले निर्माण गरेको उक्त पुलबाट दैनिक २०४० टनसम्मका सवारीसाधन गुड्छन् । उक्त पुलबाट दैनिक चार हजार सवारी आजतजावत गर्छन् ।"
खाना महोत्सव,"मकवानपुर (कास) सडकमै जाऔं, सडकमै खाऔं, सडकमै रमाऔं नारासहित हेटौंडामा शुक्रबारबाट खाना महोत्सव सुरु भएको छ । नेपाल भ्रमण वर्ष २०२० लाई लक्षित गरी प्रदेश ३ को उद्योग, पर्यटन, वन तथा वातावरण मन्त्रालय र होटल एसोसिएसन अफ मकवानपुरले महोत्सव गरेका हुन् । हेटौंडा४ स्थित हुप्रचौरमा सुरु भएको महोत्सव आइतबारसम्म सञ्चालन हुनेछ । प्रदेश ३ को उद्योग, पर्यटन, वन तथा वातावरण मन्त्री अरुण नेपालले महोत्सव उद्घाटन गरे । महोत्सवमा ४० वटा स्टल रहेका छन् ।"
विद्युत् तार बिछ्याइँदै,"काठमाडौं (कास) विद्युतीय जोखिम कम गर्न सरकारले विभिन्न सहरमा तारलाई भूमिगत बनाउने तयारी थालेको छ । पहिलो चरणमा उपत्यकामा र त्यसपछि पोखरा, भरतपुर र विराटनगर लगायतका सहरमा भूमिगत प्रणालीमार्फत् विद्युत् वितरण गरिने विद्युत् प्राधिकरणले जनाएको छ । तार बिछ्याउन सडक संरचना काट्नुपर्ने भएकाले ऊर्जा मन्त्रालयलाई त्यसको अन्तिम स्वीकृत दिने काम भइरहेको भौतिक पूर्वाधार तथा यातायात मन्त्रालयका एक उच्च अधिकारीले बताए । ऊर्जा मन्त्रालयले फाइल पठाएको छ, भौतिक तथा पूर्वाधार मन्त्रालयले केही दिनमै निर्णय गर्छ, उनले भने, अब धेरै समय लाग्दैन । पहिलो चरणमा महाराजगन्ज र रत्नपार्क वितरण केन्द्रअन्तर्गतका क्षेत्रमा करिब सात अर्ब रुपैयाँ लगानीमा तार भूमिगत गर्ने योजना छ । महाराजगन्ज वितरण केन्द्रका लाजिम्पाट, बूढानीलकण्ठ, धर्मस्थली, मन्डिखाटार र बालुवाटार क्षेत्रमा काम अघि बढेको काठमाडौं उपत्यका मध्य तथा उत्तर वितरण प्रणाली सुदृढीकरण आयोजनाका प्रमुख अभिषेक अधिकारीले जानकारी दिए । त्यसका लागि भारतीय केई कम्पनीसँग करिब २६ महिनामा सम्पन्न गर्ने गरी ठेक्का सम्झौता भइसकेको छ । यो क्षेत्रमा ११ केभी मुख्य लाइन र चार सय भोल्टेजको प्रसारण लाइन अघि बढाउने योजना छ । यो प्रणालीमा एचडीई पाइपभित्र केबल राखेर भूमिगत रूपमा तार विस्तार गरिनेछ । उक्त क्षेत्रमा प्राधिकरणले १५५ किलोमिटरमा केबल बिछ्याउँदै छ । त्यसैगरी, रत्नपार्क वितरण केन्द्र क्षेत्राधिकारभित्र पनि तयारी थालिएको काठमाडौं उपत्यका पूर्व तथा दक्षिण प्रणाली सुदृढीकरण आयोजना प्रमुख सुमन श्रेष्ठले जानकारी दिए । परम्परागत बस्ती, साँघुरा सडक गल्ली र भूकम्पबाट क्षतिग्रस्त संरचना भएकाले काम गर्न निकै चुनौती रहेको उनले बताए । यो क्षेत्रमा १२५ किमिमा तार बिछ्याउने योजना छ । बागबजार, पुतलीसडक, न्युरोड, असन, डिल्लीबजार, अनामनगर, थापाथली, माइतीघर र गैरीधारालगायत क्षेत्रमा तार बिछ्याउन सबै प्रक्रिया पूरा भइसकेको छ, उनले भने । टेलिकम, इन्टरनेटलगायतका तारलाई पनि अप्टिकल फाइबरमार्फत् घरघरमा पुर्याइने प्राधिकरणको भनाइ छ । तारलाई भूमिगत गर्दा हुरीलगायतका विभिन्न समस्या आउँदा विद्युत् जाने समस्याबाट ग्राहक मुक्त हुने श्रेष्ठ बताउँछन् । काठमाडौंमा मात्र सातवटा वितरण केन्द्र छन् । कुलेश्वर, बालाजु, जोरपाटी, कीर्तिपुर र बानेश्वर वितरण प्रणालीअन्तर्गतका क्षेत्रमा पनि तार बिछ्याउन लागिएको उपत्यका पश्चिम वितरण प्रणाली सुदृढीकरण आयोजनाका प्रमुख पीयूष मालाकारले बताए । उक्त क्षेत्रमा ११ केभीको २ सय २५ किमि र ४ सय भोल्टेजको २ सय ४० किमि क्षेत्रमा तार बिछ्याइने उनको भनाइ छ । यहाँ २४० किमि क्षेत्रमा तार बिछ्याइनेछ ।"
स्वास्थ्य शिविर,"ललितपुर (कास) अरनिको समाज र ललितपुर महानगरपालिका२९ को सहकार्यमा हरिसिद्धिमा स्वास्थ्य शिविर सञ्चालन गरिएको छ । शिविरमा एक हजार चार सय जनाले उपचार गराएका छन् । जसमध्ये तीन सय ८० जनाले आँखा जाँच गराए । अरनिको समाजका अध्यक्ष डा सर्वोत्तम श्रेष्ठका अनुसार ल्याब टेस्ट गराउनेको संख्या चार सय थियो । शिविरमा दन्त, आँखा, जनरल मेडिसिन, बाल तथा स्त्री रोग, हाडजोर्नी तथा नसा, पेट तथा कलेजो रोगको पनि उपचार गरिएको थियो । ललितपुर महानगरपालिका२९ का वडाध्यक्ष गणेशकुमार महर्जनले हरिसिद्धिमा छुट्टै अस्पताल सञ्चालनमा ल्याउन पहल गर्ने बताए ।"
'रातो स्टिकर' लागेका भवनमा अस्पताल,"(काठमाडौं)  साढे चार वर्षअघिको भूकम्पले कान्ति बाल अस्पतालको प्रशासनिक भवन चर्कियो । भवन विभागबाट खटिएका प्राविधिकले रातो स्टिकर टाँसिदिए । एक वर्ष बाहिरै टेन्ट टाँगेर प्रशासनिक काम चलाएको अस्पतालले पुनर्निर्माण नभएपछि यही जोखिमपूर्ण भवन प्रयोग गर्न थालेको छ ।चर्किएको भवनमै फार्मेसी, चिकित्सक बस्ने कोठा, लाइब्रेरी र प्रशासनिक कोठाहरू छन् । विकल्प नहुँदा असुरक्षित भवन सञ्चालन गर्न बाध्य भएको अस्पतालका निर्देशक डा आरपी बिच्छाले बताए । भूकम्पले चर्काएर भवन डरलाग्दो बनाइदिएको थियो । त्यतिबेला यहाँभित्र कोही छिर्न मान्थेनन्, उनले भने, प्वाल टालटुल पारेर, रङ लगाएर बाहिरबाट छोपेका छौं, भित्र भने भवन कमजोर छ । कहिलेकाहीँ भूकम्पको धक्का आएका दिन अस्पतालका कर्मचारी त्रसित हुने गरेका छन् । चर्किएको यो भवन ४० वर्ष पुरानो हो । राष्ट्रिय पुनर्निर्माण प्राधिकरणले क्षतिग्रत भवन भत्काएर नयाँ बनाउने योजना बनाए पनि हालसम्म काम भएको छैन । गत साता प्राधिकरणको प्राविधिक टोली बोलाएर अस्पतालको जीर्ण भवनबारे जानकारी गराएको निर्देशक डा बिच्छाले बताए । भवनबारे प्रतिवेदन बनाएर हामीले स्वास्थ्य मन्त्रालयमा बुझाएका छौं, उनले भने, यो भत्काएर नयाँ भवन बनाइदिने आश्वासन दिएका छन् । भूकम्पकै कारण टेकुस्थित शुक्रराज ट्रपिकल तथा सरुवारोग अस्पतालको भवन पनि क्षतिग्रस्त भयो । अस्पतालको चारतले भवन काम नलाग्ने गरी चर्किएपछि भवन विभागले निरीक्षण गरेर रातो स्टिकर लगाइदियो । रातो स्टिकर लगाइदिएको यही भवन अहिलेसम्म प्रयोगमा छ । चारतले भवनलाई चिकित्सक र स्वास्थ्यकर्मीका लागि क्वाटर बनाइएको छ । जोखिमका बाबजुद पाँच वर्षदेखि उनीहरू यो भवनमा बसिरहेका छन् । जोखिमयुक्त भवनमा नबस्न आग्रह गरे पनि कर्मचारीले ठाउँ नछोडेको अस्पतालका निर्देशक डा वासुदेव पाण्डेले बताए । काठमाडौंको महँगो भाडा तिर्न नसक्ने कर्मचारी चर्किएकै भवनमा बसिरहेका छन्, उनले भने । अस्पतालको मुख्य भवन र प्रशासनिक भवन पनि भूकम्पले चर्काएको छ । बिरामी भर्ना गरेर राख्ने वार्ड रहेको भवन पनि सुरक्षित छैन । भवन पुनर्निर्माण हुन नसक्दा यही भवनबाट अस्पताल सञ्चालन भइरहेको छ । कमजोर यो भवन ८६ वर्ष पुरानो हो । भूकम्पले चर्काएको भवनमा त हामीलाई जोखिम छ नै, नचर्किएका भवन पनि थोत्रा भइसके, डा पाण्डेले भने, बजेट भए पनि ठाउँ अभावका कारण नयाँ भवन बनाउन सकेका छैनौं । भवन पुनर्निर्माणका लागि स्वास्थ्य मन्त्रालयसँग जग्गा माग गरे पनि वास्ता नभएको उनको गुनासो छ । टेकु अस्पतालमा भएका चारवटै भवन पुराना छन् । सबै बिरामीलाई एकै ठाउँ राखेर उपचार गरिन्छ । यसो हुँदा रोग सर्ने सम्भावना पनि उच्च छ । भवन पुरानो र चर्किएकै कारण लिफ्ट हाल्न सकिएको छैन । लिफ्ट नहुँदा माथिल्लो तलासम्म बिरामी ल्याउन गाह्रो छ, उनले भने, रङरोगनले बाहिरबाट हेर्दा अस्पताल ठिकै नदेखिए पनि भित्रको अवस्था भने कमजोर भइसकेको छ ।"
मन्दिर भत्काउँदा भेटिएको भित्तेचित्र संग्रहालयमा राखिने,"काठमाडौं (कास) जयबागेश्वरी मन्दिर भत्काउँदा फेला परेको प्राचीन भित्तेचित्र पुरातत्व विभागले संरक्षण गर्ने भएको छ । मन्दिर भत्काउने क्रममा गजुरसहितको अर्को मन्दिर भेटिएको थियो । त्यही मन्दिरको दोस्रो तलाको भित्तामा प्राचीन चित्र फेला परेको थियो । त्यसलाई उप्काएर संग्रहालयमा राखिने पुरातत्त्व विभागका अधिकृत देवेन्द्र भट्टराईले जानकारी दिए । ०७२ सालको भूकम्पले क्षति पुर्याएको मन्दिर भत्काएर पुनर्निर्माण गरिँदै छ । मन्दिरभित्र अर्को संरचना भेटिएपछि त्यसमाथि थप अध्ययन गर्न विभागले काम रोकेको थियो । मन्दिरका पूर्वपुजारी मृत्युञ्जय कर्माचार्यका अनुसार भित्तेचित्र गणेश, भैरव र कुमारीको हो । चित्रमा दुई तह छन् । बीचबीचमा मुसाले खाएर क्षति पुर्याएको छ । बाँकी रहेको भागलाई सुरक्षित तरिकाले उप्काउने जिम्मा पुरातत्त्व विभागले गृहमान सिंहलाई दिएको छ । उनी भित्तेचित्र बनाउन, धमिराले खाएको प्राचीन काठ जोगाउन र सफा गर्न कहलिएका रसायनविद् हुन् । यहाँको चित्र उप्काएर पशुपति क्षेत्र विकास कोषलाई हस्तान्तरण गरिनेछ । कोषले पशुपतिमै बन्न लागेको संग्रहालयमा चित्रलाई राख्ने भएको छ । यो चित्र कुन कालखण्डको हो भन्नेबारे पत्ता लागेको छैन । यहाँ भित्तेचित्र छ भनेर हाम्रा बाजेले समेत भनेका थिएनन्, उमेरले ७० कटेका कर्माचार्यले भने, यो चित्र भेटिनु हाम्रा लागि निकै ठूलो कुरा हो । पशुपतिनाथको मुख्य शक्तिपीठमध्ये जयबागेश्वरी लिच्छवीकालीन मानिन्छ । यहाँ हरेक १२ वर्षमा चित्रको रङ फेर्ने गरिन्छ । त्यस क्रममा माटोका प्राचीन मूर्तिसमेत परिवर्तन हुन्छन् । मन्दिरको मुख्य विशेषता नै यहाँका देवीका चित्र हुन् । संस्कृतिकर्मी मुकुन्दराज वैद्यका अनुसार जयबागेश्वरीलाई महाकाली, महालक्ष्मी र महासरस्वतीको संयुक्त रूप मानिन्छ । यी सबैका मूर्ति माटोका छन् । भित्तामा पनि यिनै देवीका चित्र छन् ।"
होर्डिङ बोर्ड हटाउन थालियो,"(काठमाडौं)  काठमाडौं महानगरपालिकाले सहरलाई नै कुरूप बनाउने गरी चोकचोकमा राखिएका होर्डिङ बोर्ड हटाउन सुरु गरेको छ । सफा, स्वच्छ र सुन्दर सहर बनाउने योजनाअनुरूप विभिन्न ठाउँमा विज्ञापनका लागि राखिएका होर्डिङ बोर्ड, भित्तामा टाँसिएका पर्चा पम्प्लेटलगायतलाई हटाउने प्रक्रिया सुरु गरेको नगर प्रहरी महाशाखा प्रमुख धनपति सापकोटाले बताए । शुक्रबार मात्रै तीनकुने, माइतीघर, टेकु र विष्णुमती पुलका चार वटा ठूला होर्डिङ बोर्ड हटाएको उनले बताए । महानगरले भित्तेलेखन तथा सडकमा जथाभावी माटो खसाल्ने १० कम्पनी र व्यक्तिलाई समेत कारबाही गरेको छ । भोटाहिटी नजिक कालोपत्रे सडकमा माटो खसाल्ने जेटीसीलाई २५ हजार, जथाभावी होडिर्ङबोर्ड र पर्चापम्प्लेट टाँस्ने भ्याली इन्स्टिच्युट चाबहिललाई १० हजार र काठमाडौं जब इम्प्लोयमेन्ट, सेन्ट जेभियर्स तथा गोल्डेनगेट मल्टिपर्पोजलाई ५५ हजार रुपैयाँ जरिवाना तिराएको सापकोटाले बताए । भित्तेलेखनलगायत प्रचार सामग्री हटाउने काममा महानगरले सोमबारबाट कम्तीमा तीन वटा टोली बनाएर परिचालन गर्ने जनाएको छ । नेपाल भ्रमण वर्ष २०२० लाई लक्षित गरेर महानगरले अभियान थालेको हो । ०७० मा जारी गरेको विज्ञापन सामग्री नियमन गर्ने कार्यविधिलाई पूर्ण कार्यान्वयन गरेको महानगरले जनाएको छ ।"
"बिचौलिया समातिन्छन्, भोलिपल्ट उस्तै","(ललितपुर)  महानगरीय प्रहरी वृत्त सातदोबाटोबाट गएको सादा पोसाकको सुरक्षाकर्मी टोली यातायात व्यवस्था कार्यालय एकान्तकुना पुग्यो । बिचौलियाको चलखेल बुझ्न परिचय लुकाएर गएको टोलीले कार्यालयअघि भेटिएका बिचौलियासित सवारी अनुमतिपत्र बनाइदिन अनुरोध गर्यो । बिचौलियाले पनि ग्राहक ठानेर नक्कली होइन, सक्कली नै बनाइदिने भन्दै २५ हजार लाग्ने बताए । प्रहरीले आफ्नो परिचय खुलाए र भोजपुरका २९ वर्षीय सञ्जीव राईलाई नियन्त्रणमा लिए । सात दिनअघि समातिएका उनले प्रहरीसँगको बयानमा सवारी प्रशिक्षण दिने, अनुमतिपत्र मिलाइदिने र सवारी दर्ता किताबको नवीकरण गर्ने गरेको बताएका छन् । बिचौलिया पक्राउ परेपछि केही दिन कार्यालयको स्थिति सामान्य बन्यो । तर, अहिले भने अवस्था पहिलेकै दोहोरिन थालेको छ । बिचौलियाको चलखेल अत्यधिक भएपछि छानबिन थालिएको अख्तियार दुरुपयोग अनुसन्धान आयोगले जनाएको छ ।यातायात व्यवस्था कार्यालय (सवारी चालक अनुमतिपत्र) वाग्मती एकान्तकुनाका निमित्त प्रमुख चेतप्रसाद उप्रेतीले कार्यालयमा बिचौलिया हाबी भएपछि पक्राउ गरी कारबाही गर्न आफैले प्रहरीलाई सूचना दिनुपरेको बताए । अधिकांश दलाल लागुपदार्थ सेवन गर्ने छन् । प्रहरीको सहयोग नभई हामीले मात्र केही गर्न सक्दैनौं, उनले भने, साता दिन बिराएर प्रहरीलाई खबर गर्ने गरेका छौं । कार्यालयमा चलखेल कम गर्न कोठाकोठामा सीसीटीभी क्यामेरा जडान गरिए पनि हाल ती सञ्चालनमा छैनन् । यातायात कार्यालय सवारी अनुमतिपत्र फाँटबारे जानकार एक सरकारी कर्मचारीका अनुसार सवारी अनुमतिपत्र बनाउने क्रममा बिचौलिया र केही कर्मचारीबीच मिलेमतो हुने गरेको छ । यस्तो कार्यमा राजधानीका केही ड्राइभिङ सेन्टरका सञ्चालकसमेत संलग्न छन् । सोझासिधा सेवाग्राहीलाई प्रभावमा पारेर बिचौलियाले एउटा लाइसेन्स निकालेबापत २५ देखि ३० हजारसम्म लिने गरेका छन् । लिखित पास भएर पनि ट्रायलमा फेल भएका व्यक्ति दलालको सम्पर्कमा जाने गरेका छन् । सवारी अनुमतिपत्रमा आर्थिक घोटाला र चलखेलको गुनासो आउने गरेको छ, एक अधिकृतले भने । बिचौलियाले १० रुपैयाँमा सजिलै पाउने एउटा दर्ता फारामको ३०, लिखित परिक्षाको नतिजा जानकारी गराइदिने भन्दै ५०, लिखित परीक्षामा आउने प्रश्नावली भन्दै केही प्रश्न दिएर ५ सयदेखि हजार रुपैयाँसम्म लिने गरेको पाइएको छ । कार्यालयमा केही साताअघि ललितपुर महानगरपालिकाबाट खटिएको प्रहरी टोलीले पनि बिचौलियाको फोटोकपी मेसिन, दर्ता फारामलगायतका सामान बरामद गरेको थियो । ललितपुरका प्रमुख जिल्ला अधिकारी भागिरथ पाण्डेयले दलालको चलखेल हटाउन प्रहरीलाई नियमित परिचालन गर्न निर्देशन दिइसकेको बताए । सादा पोसाकमा पनि प्रहरी परिचालन हुनेछ, उनले भने, दोहोर्याएर पक्राउ पर्नेलाई कडा कारबाही गर्न भनेका छौं ।"
"एन्फा : सत्ता फेरियो, प्रवृत्ति फेरिएन",रामप्रसाद मैनाली
"मार्क्स, पुनरागमन र गुरुकुल","नेपाल प्रज्ञा प्रतिष्ठानको हलमा २०७६ पुस १ गतेदेखि तीन दिनसम्म चलेको अमेरिकी नाटककार हवार्ड जिनको मार्क्स इन सोहो नाटकको नेपाली रूपान्तरण मार्क्स फर्किएको प्रस्तुति हेर्न म अन्तिम दिन गएँ । मैले त्यहाँ जे देखेँं, सुनेँ, अनि सानातिना छलफल गरेंँ, त्यसले निकै तरङ्गित भएँ । केही समय पहिले एउटा होटलमा हवार्ड जिनले लेखेको यो नाटकको नेपाली रूपान्तरण र यसको भाष्यमा चित्रण गरेको विषयमा छलफल भएको थियो । मार्क्सको द्विशत वार्षिकी समारोह समिति र नेपाल अध्ययन केन्द्रको आयोजनामा प्रस्तुत गरिने यो नाटकको नेपाली पाठको छलफल सुनील पोखरेल र प्रवीण खतिवडाले प्रस्तुत गरेका थिए । पहिलो त मलाई यो छलफलको फराकिलो र सिर्जनशील मनसाय नै मनपर्यो । नेपालमा मार्क्सवादी र सिर्जनशील मानिसहरू बसेर यसरी छलफल गरिएको मलाई त्यति सम्झना छैन । म मार्क्सका दर्शन र उनका मानवजनिन विचार अनि मानिसको मुक्ति विषयका उनका चिन्ता विषयमा जीवनभरि नै चाख राखेर तिनलाई साहित्य र सिद्धान्त अध्ययनमा पठनपाठन गरिआएको मानिसको निम्ति यो एउटा अप्रत्यासित अनुभव भयो । तर विस्तारै मार्क्सवादी भनिने शासकहरू निरङ्कुश भएको अनि तिनले लामो शासन गरेका मुलुकहरूमा मानिसको दुर्दशा भएको कारणले मार्क्सलाई मनपराउने यो विश्वका धेरै मानिसजस्तै यिनलाई लिएर निजी जगतमा यसै बस्नेमा परिसकेको मानिस हुँ म ।त्यसपछि नेपालमा मार्क्सवादी शासक र दलका नेताहरूसँग धेरै वितृष्णा भएको म एक शिक्षक र साहित्य त्यसमा पनि नाटक लेख्ने मानिसको निम्ति यो प्रयोगले केही महत्त्वपूर्ण उत्साह थपेको अवस्था थियो, त्यो छलफल । छलफलमा मार्क्सलाई जीवनवादी र जीवनका राग, चाहना, अनुभव भएको मानिसको रूपमा प्रस्तुत गर्ने विषय धेरै महत्त्वपूर्ण थियो । नाट्य कलाकार र मार्क्सवादीहरूबीच भएको छलफलमा मार्क्सलाई देउता नै बनाएर प्रस्तुत गर्ने कि मानव भन्ने विषय उठ्यो । मैले भनेँं मेरोनिम्ति मार्क्स जीवनजस्तै महान र त्यत्तिकै स्वतन्त्र दार्शनिक र मानव हुन् । तर ती अराजक थिए भन्दिन । अराजकतावादी त बाकुनिन थिए, तर मार्क्सका विचारसँगै तिनको जीवनका अराजक सिर्जना पनि साथै थिए । मार्क्स एक सिर्जनशील लेखक नै थिए । किनभने तिनले त्यही सिर्जनाको शक्ति समातेर कालजयी विचारधाराका ग्रन्थ र लेख लेखे । यसको छलफल अलिक पछाडि गरेको छु । मेरो मनसँग दुइटा कुरा नजिकसँग जोडिएका थिए मार्क्स र म सम्बद्ध गुरुकुलका निर्देशक र कलाकारहरू । त्यहाँ मार्क्स भएर खेल्ने कलाकार निर्देशक सुनील पोखरेलले विगतमा निर्देशन र प्रस्तुत गरेका मेरा नाटकमा कसरी इतिहास र पुनरागमनका विषयले हामी गुम्फित भएका थियौं, त्यसले पनि मलाई निकै उद्वेलित गरेको हो । सुनीलसँग अन्तरङ्ग काम गर्दै यो नाटकको निर्देशन गर्ने प्रवीण खतिवडाले मेरा नाटकमा पनि मूल भूमिका खेलेदेखिका अन्तरङ्ग सम्बन्ध छन् । त्यस्तै रङ्गमञ्चीय सम्बन्ध निशा शर्मा र सरस्वती चौधरीसँग पनि छन् । उनीहरूका त्यहाँ सानै भए पनि अभिनयले गर्दा म एकाएक गुरुकुलको परिवेशमा छु कि भन्ने भाव भएको थियो । यो नाटकको मार्क्सवादी पृष्ठभूमि र यसको ऐतिहासिकता अनि आज निजी लाभलक्षित योजनाहरूले शासन गर्ने नेपालका मार्क्सवादीहरूका मर्मबारे हरि रोकाको काठमाडौंमा मार्क्स ! कामरेडहरूलाई सकस त भएन ? शीर्षकको नयाँ पत्रिका (२०७६ पुस ५) मा प्रकाशित लेख अनलाइन पाइने हुनाले म त्यतातिर जान चाहन्न । म यस लेखमा रङ्गमञ्चकै विषयमा बढी लेख्न चाहन्छु । तर हामी साहित्य र रङ्गमञ्चमा मार्क्सको पुनरागमन वा मार्क्सका विचारको नैरन्तर्यको विषयलाई कसरी राख्छौं भन्ने छोटो छलफल पनि गर्न चाहन्छु ।दिवंगत भएकाहरू फर्केर आउने विषय एउटा लक्षणाको रूपमा पनि प्रयोग गरिन्छ । अनि विश्वासबाट पनि गरिन्छ । मरेर गएका आत्मा वा मानिसको अप्रत्यासित आगमनमा विश्वास गर्नेका भाष्यमा यो विषय प्रयोग भइरहन्छ । तर विश्वास नगर्नेले पनि यो विषयलाई मज्जैले प्रयोग गरेका छन् । दुई जर्मन युवकहरू २९ वर्षका इपिक्युरियन हेडोनिजम र हेगेलियन चिन्तन प्रणालीमा चाख भएका दार्शनिक कार्ल मार्क्स र २८ वर्षका फ्रेडरिक एङ्गेल्स मिलेर लेखेको फेब्रुअरी १८४८ मा प्रकाशित कमिनिस्ट घोषणापत्रको मूल वाक्यमै भनिएको छ, एउटा ख्याक वा स्पेक्टरले युरोपलाई तर्साइराखेको छ, त्यो हो कम्युनिजमको ख्याक । यो भनाइको अनेकौं किसिमले व्याख्या भएको छ । तर मार्क्सलाई लिएर नाटक जगतभित्र पस्ने यो एउटा महत्त्वपूर्ण बिन्दु हो । यो ख्याकले शेक्सपियरका नाटकसँग जोड्छ । खासगरी जब मार्क्सको मृत्यु भइसक्यो भन्ने तर्कहरू पश्चिमका पुँजीवादी चिन्तकहरूबाट निस्के, फ्रान्सेली दार्शनिक जाक डेरिडाले त्यसको प्रतिकार गरे । तर तिनले आफ्नै पाराले प्रतिकार गरे । डेरिडाले कमिनिस्ट घोषणापत्रकै ख्याकको रूपक प्रयोग गर्दा कम्युनिजमको ख्याक नभनेर मार्क्सको ख्याक भन्ने विचार प्रयोग गरे । उनको यो किताब फुकुयामाले सन् १९९० को विश्व राजनीतिमा आएको परिवर्तनपछि इतिहासको अन्त्यको विचार प्रचार गरेको लगत्तै अर्थात् सन् १९९४ मा आएको हुनाले यसमा डेरिडाले मार्क्सका विचारको सिर्जनशील शक्ति छ भन्ने कुरा देखाएको कुरा प्रस्ट छ । फुकुयामाले युगको अन्त्य भनेको धारणा क्रिस्चियानिटीको युग अन्त्यको धारणाबाट पनि बनेको छ । बाइबलमा युगको अन्त्य र नयाँ मानवको उदयको एउटा साझा स्रोत छ । मार्क्सवादी चिन्तनमा पनि इतिहासलाई यस्तै आमूल परिवर्तनको दृष्टिले हेरेको भेटिन्छ । पुँजीवादको अन्त्य र श्रमिक वर्गको विजय त्यसको उदाहरण हो । डेरिडाले उनको अध्ययनमा शेक्सपियरका नाटकहरू खासगरी ह्यामलेटको प्रयोग गरे । यसमा उनका पिताको ख्याक र ह्यामलेटका एकल सम्वादको प्रसङ्ग छ । डेरिडाले फ्रेन्च भाषामा यस्तो उक्ति नै लेखेका छन्, स्पेक्टरको इन्जङ्सनमा ः शेक्सपियर जसले मार्क्स जन्माए, मार्क्स जसले भालेरी जन्माए इत्यादि । डेरिडा भन्छन्, अनुवाद गर्छु, मार्क्स र एङ्गेल्सले आधुनिक युरोपको कुनै नाटकीय पक्षमाथि खासगरी यसका जोड्न सक्ने योजनामाथि विचार गरे होलान्, व्याख्या गरे होलान् अथवा भित्री कुरा चिने होलान् शेक्सपियरले यो मार्क्सेली रङ्गमञ्चीयतालाई बारम्बार प्रेरित गरिआएका होलान् (पृष्ठ ३) । मार्क्सको यो नाटकीय शक्ति पहिचानलाई हवार्ड जिनले राम्ररी बुझेर प्रयोग गरेका छन् । नाटकको अन्त्यमा मार्क्सले भनेका छन्, म फर्केर आएकोमा तिमीलाई झिँजो लागेको त होइन ? यसलाई यसरी बुझ न । यो दोस्रो आगमन (सेकेन्ड कमिङ) हो । क्राइस्ट आउन नसकेकाले मार्क्सले आउनुपरेको हो । यो जोडदार बुझाइ हो, जिनको । उनले मार्क्सको आगमन क्राइस्टको आगमनजस्तै गरेर राखेका छन्, तर सबभन्दा मुख्य कुरा एक नाटकको माध्यमबाट । अर्को माध्यमबाट आएको भए वा मार्क्सलाई अमूक देवत्व गरिएका कुराले भरेर, तिनका महान विचारलाई उपदेशको रूपमा राखेर गरिएको भए त्यो प्रोपगन्डा हुने थियो । यो कुरा बुझ्ने वामपन्थी युवा र तिनका सल्लाहकारहरूलाई साधुवाद । आशिर्वादी भएँ । मार्क्स आउनु र आफूमाथि लागेका लाञ्छनाको उत्तर दिनु यो नाटकको र मार्क्सवादी अध्ययनको आधार होइन । त्यो त रूपक हो । मार्क्सका विचार अहिले दिनदिनै सार्थक हुँदै गएका छन् । तिनमाथि गम्भीर भएर ती मानिसलाई देवता नमानेर, तिनलाई तिमीहामीजस्तै क्रान्ति, दर्शन, प्रेम र अनुराग भएका मानिस मानेर लिने हो भने धेरै कुरा खुल्छन् । सानो लेखमा भन्न सकिँंदैन । पुँजीवादले मानवीय संवेदना मार्दै लगेको छ । मार्क्सले पुँजी पहिलो खण्डमा भनेजस्तै मानिस अहिले झन् एक्लिने (एलियनेसन) अवस्थामा पुगेको छ । मानिस सिर्जनशील छ । ऊ बनाउँछ, उसको सिर्जनशीलता उसका काममा देखिन्छ । कर्मशील छ, अनि त्यो आफ्नो रचना आफूबाट टाढा गएको देख्छ । त्यो फेटिस हुन्छ, शोषणको रूपक हुन्छ । आजको ५ प्रतिशत धनीले चलाएको विश्वमा, पुँजीवादीहरूले एकल रूपले शोषण गरेका समाजमा, आसेपासे पुँजीवादले नेपाल आक्रान्त भएको अवस्थामा मार्क्सले भनेका यी कुराको सार्थकता अहिले झन् बढेको कुरा देख्न सकियो भने मार्क्स नेपाल आएको ठहर्नेछ । मार्क्सले म मार्क्सवादी होइन भनेजस्तै म कमिनिस्ट होइन, मार्क्सवादी हुँ भन्ने मेरो भनाइमा मार्क्सको त्यही शक्ति, त्यही रङ्गमञ्चीय प्रस्तुतिको सामर्थ्यमाथिको विश्वास व्यक्त हुन्छ । मार्क्सको पुनरागमनको यो नाटक सुनील पोखरेलले जसरी अभिनय गरेका छन्, त्यो म एक रङ्गमञ्चको मानिस र नाटक लेख्ने अनि उनले तिनको निर्देशन गर्दा सहकार्य गरेको मनुवाको हिसाबले भन्दा एक प्रशंसनीय अभिनय कला हो । यो नाटकमा इतिहासका ठूलठूला छलाङ र परिवर्तनका झड्काहरू छन् । युग सकियो वा अर्को युग आयो को द्वन्द्वमा अल्मलिएको समयको चरित्र यो अभिनयको आत्मा हो । मार्क्सलाई लिएर सुनील पोखरेलले मञ्चमा त्यही अभिनय प्रस्तुत गरेका थिए । यस नाटकमा प्रवीण खतिवडाले सूक्ष्म निर्देशन गरेका छन् । यो नाटकको नेपाली पाठ लिएर त्यो दिन मार्क्सको सही चरित्रबारे बहसमा बसेका सुनील र प्रवीण अनि सहभागीका छलफल सुन्नलायक थिए । यो नाटक गर्ने, गराउने र अभिनय गर्ने, अनि हेर्न आउने सबैलाई साधुवाद ।"
सूचना पाउनै सकस,"प्रसंग २०७६ मंसिर २७ गते कान्तिपुरको पहिलो पृष्ठमा प्रकाशित खप्तडमा गडबड समाचारको हो । २०७५ को चैत अन्तिम साता बझाङ सहकर्मी वसन्तप्रताप सिंहसँग रिपोर्टिङका क्रममा खप्तड पुगेका थियौँ । उताबाट काठमाडौं फर्केपछि मैले पर्यटन मन्त्रालय, नेपाल पर्यटन बोर्ड र राष्ट्रिय निकुञ्ज तथा वन्यजन्तु विभागमा सूचना माग्न थालेँ । सूचनाको हक सम्बन्धी ऐन, २०६४ अनुसार विवरण माग्दा निकुञ्जका सूचना अधिकारी विष्णुप्रसाद श्रेष्ठले केही दिनमै बोलाएर मागेको विवरण सर्लक्कै दिए । यही आसले पर्यटन मन्त्रालय र बोर्डमा पनि सूचना अधिकारीलाई निवेदन लेखेँ । तर राष्ट्रिय सूचना आयोगमा पुनरावेदन गरेर पटकपटक ताकेता गर्दा पनि सहज भएन । पर्यटन मन्त्रालयमा माग गरेको विवरण सूचना अधिकारी र प्रमुखले नदिएपछि जेठ ५ गते आयोगमा पुनरावेदन गरेँ । आयोगले जेठ १५ मा सूचना मागको निवेदन कार्यान्वयन गर्न मन्त्रालयलाई आदेश दियो । त्यसपछि मन्त्रालयका सूचना अधिकारी सुरेश आचार्यले आलटाल गर्ने हिसाबले एकपाने विवरण उपलब्ध गराए । जसमा माग गरेको सूचना पर्याप्त थिएन । थप सूचनाका लागि केही समय कुर्न भने । मैले कुरेँ । सहप्रवक्ता प्रकाश शर्मा ढकालसँग सम्पर्क गर्न आग्रह गरेँ । सहप्रवक्तासँग समय मागेर भेट्न गएँ । उनले बोलाएको समयमा उनको कार्यकक्ष पुगेँ । सूचनाका लागि बोलाएर उनले मलाई कार्यालयको काम देखाउन थाले । कामको चाप भएको बेला तपाईंलाई सूचना दिउँ कि मेरो काम गरुँ ? मैले भनेँ, तपाईंको काम सक्नुस्, अनि सूचना दिनुस् । उनी अर्का कर्मचारीसँग कार्यालयको फाइल पल्टाएर भट्याउन थाले । करिब एक घन्टापछि आँखा तर्दै सहप्रवक्ता ढकालले भने, यहाँ तपाई किन बस्नुभएको ? सूचना भए अघि दिइहाल्थेँ नि π जानुस् । म निस्केँ । अर्को दिन सूचना अधिकारीसँग समय लिएर कार्यालय गएँ । उनी सुरुमै कड्किए, तपाईंलाई दिन मिल्ने सूचना दिएकै छौँ, जसले जे पनि माग्छ भन्दैमा दिनुपर्छ भन्ने छैन । म यहाँको सूचना अधिकारी हुँ, मैले जति दिनसकेँ, दिइसकेँ । मैले भनेँ, सूचनाको हक सम्बन्धी ऐनले जे दिनु भनेको छ, त्यही दिनुस्, सार्वजनिक महत्त्वका विषयमा नेपाली नागरिक सबैलाई सूचना पाउने अधिकार छ । उनले प्रतिवाद गर्दै भने, सूचना आयोगले जे पनि आदेश गर्न मिल्छ ? हामीलाई दुःख दिने ? आयोग राज्यको अंग भएर राज्यको गोपनीयता भंग गर्ने बाटो खुलाइदिने ? छेउमा बसेकी अर्की कर्मचारीले पनि उनको कुरामा सही थापिन् । त्यो माहोलले के भान हुन्थ्यो भने म सूचना आयोगको प्रमुख सूचना आयुक्त भएर पुगेको हुँ, सूचना अधिकारीले सूचनाको हकलाई संकुचन पार्ने सजिलो उपाय सुझाउँदैछन् । मै सूचना आयोगको जिम्मेवारी बोकेर पुगेको प्रतिनिधि नभई नेपाली नागरिक भएको हैसियतले सूचना माग्न गएको अडान लिएँ र भनेँ, दिने भए सूचना दिनुस्, नभए के कारणले दिन मिल्दैन, आधिकारिक पत्र दिनुस् । उनले जवाफ फर्काए, दिन मिल्दैन, गैहाल्नुस् । असार २० मा सूचना आयोग पुगेर पुनः ताकेता दर्ता गराएँ । आयुक्त यशोदादेवी तिम्सिनाले मन्त्रालयका सूचना अधिकारीलाई दिनमिल्ने सूचना दिनू, नमिल्ने सूचना कारणसहित आधिकारिक चिठी लेखेर दिनू भनी सूचना अधिकारीलाई फोन सम्पर्कमा भनिन् । असार २५ मा ६१ पानाको ६१० रुपैयाँको हुलाक टिकट बुझाइ खामबन्दी सूचना लिएँ । पर्यटन बोर्डमा पनि उही कथा छ । सूचनाको हक अन्तर्गत निवेदन दर्ता गर्दा तत्कालीन सूचना अधिकारी सन्तोष पन्तले वेबसाइटबाटै लिन भने । जबकि वेबसाइटमा पर्याप्तै सूचना नै थिएन । आलटाल गर्ने काम गरेपछि आयोगमा पुनरावेदन गरेँ । कुनै प्रतिक्रिया नआएपछि असार ४ मा आयोगका प्रमुख सूचना आयुक्त कृष्णहरि बास्कोटाकै अगाडि पुनः ताकेता बुझाएँ । असार २३ मा सूचना अधिकारी पन्तले आफैले प्रमाणित सूचना उपलब्ध गराए । यी केही प्रतिनिधि घटनामात्रै हुन् । ऐन बमोजिम सार्वजनिक महत्त्वका विषयमा सूचना माग्दा सम्बन्धित निकायले सूचना दिन कञ्जुस्याइँ गर्छन् । सार्वजनिक निकायहरूमा मुस्कान सहितको सेवा नाराले सूचना अधिकारीहरूलाई गिज्याइरहे जस्तो लाग्छ । जस्तो केही हप्ताअघि समाज कल्याण परिषदका सूचना अधिकारी दुर्गाप्रसाद भट्टराईले पनि सूचना माग गर्दा तथानाम भने । सूचनाको हकको उपदफा ५ (१) र (२) भन्छ, सूचना अद्यावधिक गरी राख्नुपर्ने र सार्वजनिक निकायले सम्भव भएसम्म यो ऐन लागू हुनुभन्दा कम्तीमा बीस वर्ष अघिसम्मका आफ्नो निकायसँग सम्बन्धित सूचना अद्यावधिक गर्नु गराउनुपर्ने उल्लेख छ । तर सूचना अधिकारीहरू तथ्याङ्कै नभएको भन्दै सूचना दिन चाहँदैनन् । संविधानको मौलिक हक अन्तर्गत धारा २७ ले भन्छ, प्रत्येक नागरिकलाई आफ्नो वा सार्वजनिक सरोकारको कुनै पनि विषयको सूचना माग्ने र पाउने हक छ । अधिकारीहरू बहानाबाजी गरेर लुकाउन चाहन्छन् । गत जेठमा मैले काठमाडौं महानगरका सूचना अधिकारी र प्रमुखसँग सूचना मागेँ । प्रशासन विभागका तत्कालीन विभागीय प्रमुख ज्ञानेन्द्र कार्कीले ऐन बमोजिम माग गर्नुको प्रयोजन स्पष्ट खुलाउनुपर्ने जवाफमा लेखे । मैले असार १ मा आयोगमा पुनरावेदन गरेंँ । असार ४ मा आयोगले सूचना दिन महानगरलाई आदेश दियो । असार १७ मा महानगरले सूचना मागको प्रयोजन नखुलाई पुनः हालसम्म सूचना माग नगरेको जवाफ फर्कायो । जबकि सूचना मागको प्रयोजन खुलेकै कारण आयोगले पुनरावेदन अनुसार महानगरलाई आदेश गरेको थियो । त्यसपछि सूचना आयोगमा पटकपटक ताकेता गर्दा पनि सुनुवाइ भएको छैन । सूचनाको हक सम्बन्धी ऐन आएको १२ वर्ष भैसक्यो । यसमा सार्वजनिक महत्त्वको सूचना माग्ने र पाउने अधिकारलाई मात्रै लेखेको छैन । सार्वजनिक निकायमा रहेको कुनै लिखत, सामग्री वा सो निकायको कामकारबाहीको अध्ययन वा अवलोकन गर्ने, त्यस्तो लिखतको प्रमाणित प्रतिलिपि प्राप्त गर्ने कुरा छ । सार्वजनिक महत्त्वको निर्माण कार्य भैरहेको स्थलको भ्रमण र अवलोकन गर्ने विषय छ । कुनै सामग्रीको प्रमाणित नमुना लिने वा कुनै पनि किसिमको यन्त्रमा राखिएको सूचना त्यस्तो यन्त्रमार्फत प्राप्त गर्ने अधिकार तोकिएको छ । विडम्बना, यो पहुँच सबैलाई छैन । उपत्यका बाहिरका एक पात्रले गत साउनदेखि सूचना आयोगमा तीन पटकसम्म ताकेता गरिसके । तर उनलाई सूचना उपलब्ध गराउने सम्बन्धित निकाय र आयोग दुवैले रेसपोन्स गरेका छैनन् । के सूचनाको हक र सूचना आयोग उपत्यकामा भएका र पहुँचवालाहरूका लागिमात्रै हो ? मैले पर्यटन मन्त्रालय र बोर्डमा सूचना लिँदा आयुक्तहरूलाई भेटेर सूचना पाएजसरी ७७ वटै जिल्लाका नागरिकलाई सम्भव छ ? आयुक्तहरू नागरिकहरूले सूचना अधिकारीसँग सूचना नै मागेनन् भनेर सार्वजनिक थलोमा बोल्ने, सूचना अधिकारीहरूचाहिँ सूचना माग्नेलाई आलटाल गरिरहने हो भने नागरिकहरू सूचनाको पहुँचमा कसरी पुग्न सक्छन् ?"
धार्मिक अतिवादविरुद्ध भारतीय जागरण,"मोदीशाह आकांक्षा र छिमेकभारतीय प्रधानमन्त्री नरेन्द्र मोदी र गृहमन्त्री अमित शाह भारतमा बहुमतको आतंक फैलाएर हिन्दुत्वको नाममा एकतन्त्रीय केन्द्रीकृत राज्य स्थापित गर्न चाहन्छन् । यो अर्थराजनीतिक अभ्यासको सैद्धान्तिक स्रोत हो, गुजरात मोडल । यो अर्थराजनीतिक मोडल मोदीको राजनीतिक करियरसँगै अर्थात २००१ अक्टुबरदेखि नै सुरु भएको हो, अमेरिकामा ९११ घटनाको ठिक एक महिनापछि । भाजपाले भइरहेका मुख्यमन्त्री हटाएर अनिर्वाचित मोदीलाई मुख्यमन्त्री पद सुम्पिएको थियो । उनी मुख्यमन्त्री भएको तीन महिना नबित्दै हिन्दु तीर्थयात्रीहरू चढेको रेलमा शंकास्पद ढंगले दोधारा स्टेसनमा आगजनी गरियो, जसमा ५९ हिन्दु तीर्थयात्री मारिए । मुसलमानहरूले रेलमा आगो झोसे भन्ने हौवा फिँजाएर बदलाभाव लिएर मुस्लिम विरोधी दंगा फैलियो । दिनको उज्यालोमा झन्डै २ हजार ५ सय मुसलमान मारिए । हजारौँ घर उजाडिए, उनीहरूका हातमा रहेको उद्यम, व्यवसाय कौडीको भाउमा छोडेर हिँड्नुपर्ने वातावरण तयार भयो । मुसलमानपछि दलितहरूको लिन्चिङ सुरु भयो, त्यसपछि आदिवासी त्यही नियतको सिकार भए । सत्तारुढ दल र तिनका नेताकार्यकर्तामा समेत सेयर भाग लाग्नेगरी आर्थिक उन्नति गर्न स्वदेशी र विदेशी बहुराष्ट्रिय निगमहरू निम्त्याइए । यो मोडल बहुमतको आतंकमा स्थापित भयो । गुजरातमा तीन निर्वाचनको सफलतम प्रयोगपछि मोदी सन् २०१४ मा संघीय राजधानीमा आए र भारतीय राष्ट्रिय कांग्रेसलाई पराजित गरेर सत्तारुढ हुनपुगे ।शाहमोदीको जोडीलाई महात्मा गान्धी र नेहरूको धर्म निरपेक्षतालाई मनपर्दैन, स्वतन्त्र छिमेकीहरूलाई बलजफ्ती भए पनि भारतमा गाभ्नुपर्छ भन्ने मान्यता राख्ने सरदार बल्लभभाइ पटेल मनपर्छ । पटेलका नाममा संसारकै ठूलो मूर्ति ठड्याएका उनीहरू गान्धीनेहरूको असंलग्न परराष्ट्रनीतिमा आधारित अन्तर्राष्ट्रिय भाइचारा सम्बन्धको जरोकिलो उखेल्न चाहन्छन् । उनीहरूलाई सार्क र बीआरआई मनपर्दैन, बिमस्टेक मनपर्छ । साँघुरो र सानो भए पनि बीबीइन (बंगलादेश, भूटान, इन्डिया नेपाल गठबन्धन) मनपर्छ, किनकि पाकिस्तान नहुँदा आफ्नो हैकम सिधा लागू गराउन सकिन्छ । यही हैकमवादी सोचले नै अहिले प्रायः सबै छिमेकी सशंकित छन् । सम्बन्ध औपचारिकतामा सीमित हुँदै गइरहेको छ । बेलायती साम्राज्यवादबाट मुक्ति पाएको ७३ वर्षपछि पनि बहुसंख्यक भारतीयहरू आमरूपमा गरिबी र अन्यायमा झुल्सिरहेका छन् । हाल १ सय ३८ जना डलरअर्बपति रहेको भारतमा ९२ प्रतिशत महिला र ८२ प्रतिशत पुरुष रोजगारले महिनाको १० हजार रुपैयाँभन्दा कम आर्जन गर्छन् । एक्काइसौँ शताब्दीमा यस्तो विषमतापूर्ण समाज दक्षिण एसियाली मुलुकबाहेक अन्यत्र छैन । असमान समाजमा असन्तोष र विद्रोहलाई साम्य पार्न एक व्यक्ति हिरोइजमको संस्कृति खडा गरेर तिनले लडिदिन्छन् भन्ने आस देखाइएको छ । टाल्न नसक्ने अवस्था फेरि निर्माण हुँदा हिन्दुमुस्लिम, बहुसंख्यकअल्पसंख्यकको विभाजनको गहिरो खाडल मोदी सरकारले कोर्ने काम गरेको छ, जुन नाजी जर्मनीले यहुदीविरुद्ध गरेको खतरनाक खेलभन्दा पनि गम्भीर देखिन्छ । नाजी र फासीवादको आगोले जसरी युरोपलाई ध्वस्त बनायो, दक्षिण एसियालाई यो नग्न धार्मिक अतिवादको डढेलोले ध्वस्त पार्न सक्छ । नेपालसँग खुला सिमाना छ, त्यसको प्रत्यक्षअप्रत्यक्ष असर डरलाग्दो ढंगले पर्न सक्छ । सम्भवतः मुगलहरूको पछिल्लो हिन्दुस्तान आक्रमणभन्दा पनि चर्को व्यवधान खडा हुनसक्छ । बेलैमा सचेत रहनु राम्रो ।"
शिक्षण संस्थाहरू बने राष्ट्र बन्छ,"केही समय अगाडि मलाई रनभ्यान नामक एक संस्थाले आफ्नो वार्षिक साधारण सभामा प्रमुख अतिथिको रूपमा बोलाएको थियो । रनभ्यान राष्ट्रसंघको स्वयंसेवी कार्यक्रममा गएर विश्वका धेरै द्वन्द्वग्रस्त देशहरूमा भौतिक तथा प्रशासनिक पुनर्निर्माण र अन्य धेरै काम गरेको अनुभव सँगाली स्वदेश फर्केका नेपालीहरूको संस्था हो । त्यस सभामा जम्मा एक लाख जनसंख्या भएको सुदूर दक्षिणपूर्वीय प्रशान्त महासागरीय टापु टोङ्गादेखि आन्ध्र महासागरको पश्चिमी छेउ हैटीसम्म काम गरेका महिला तथा पुरुषहरू हुनुहुन्थ्यो । धेरैले अफगानिस्तान, सुडान, बुरुन्डी, कोसोभो जस्ता ठाउँमा ज्यादै जोखिमपूर्ण अवस्थामा काम गरेका । अफगानिस्तान जस्तो देशमा महिलालाई असमान व्यवहार गर्ने तालिबानहरूसित पनि काम गरेका नेपाली महिलासमेत त्यहाँ हुनुहुन्थ्यो । त्यो थाहा पाउँदा मलाई एक रोमाञ्चकारी अनुभव भयो । त्यहाँ मैले एउटा छोटो सम्बोधन गरेंँ, जसको सारांश यस्तो थियो ःतपाईंहरू विश्वका अनेक देशमा गएर जोखिमपूर्ण परिस्थितिमा काम गरेको अनुभव लिएर आउनुभएको छ । हाम्रा लागि तपाईंहरू एउटा सानो राष्ट्रसंघ नै हुनुहुन्छ । तपाईंहरू समक्ष उभिएर केही बोल्न लाग्दा मलाई के भनूँ, के भनूँ जस्तो लागेको छ । त्यसैले बीपी कोइरालाले २०१६ सालमा राष्ट्रिय योजना आयोगको बैठकलाई सम्बोधन गर्दैगर्दा भनेको कुराको अहिले मलाई याद आइरहेछ । नेपालको इतिहासमा प्रथम निर्वाचित प्रधानमन्त्रीका हैसियतले बोल्दा उहाँका मनमा देशको परिस्थिति खासगरी नेपालको अविकसित अवस्था र जनतामा व्याप्त अशिक्षा र गरिबीको चित्र थियो । त्यसकारण उहाँले भन्नुभयो, तपाईंहरूले योजना आयोगको भित्तामा राजाको फोटो त राख्नुभएकै छ । अब एउटा झोपडीको अगाडि हलोसँगै उभिएको गरिब नेपाली किसानको फोटो पनि भित्तामा झुन्ड्याउनोस् । अनि नेपालको विकासको योजना बनाउँदा आफैलाई सोध्नोस्, मैले बनाएको यस योजनाले त्यस गरिब किसानको जीवनमा के सुधार ल्याउन सक्छ ? के परिवर्तन ल्याउन सक्छ ? तपाईंहरूले बनाएको योजनाको मुख्य लाभ उसले पाउनुपर्छ । आज तपाईंहरूले देशविदेशबाट ल्याएको ज्ञान र अनुभव नेपालको अमूल्य निधि हो । अब यो निधिलाई हामीले कसरी सदुपयोग गर्ने भन्नेमात्र प्रश्न छ । अब तपाईहरूले आफैलाई सोध्नुपर्छ, मैले विदेशमा कठिन परिस्थितिमा काम गरेर ल्याएको मेरो अनुभवले नेपालको विकासका चुनौतीलाई कसरी सम्बोधन गर्न सकिन्छ ? म मेरा देशका जनतालाई के दिन सक्छु ? हामी सबैलाई थाहा छ, नेपाल दस वर्ष लामो युद्धबाट गुज्रिएर अनि भूकम्प लगायत अनेक विपत्ति पार गर्दै फेरि उठ्ने प्रयास गरिरहेछ ।मैले बारम्बार भन्ने गरेको छु शिक्षित देश धनी र विकसित छन् । अशिक्षित देश गरिब र अविकसित छन् । नेपाल अविकसित छ, किनकि यहाँ अझै पनि धेरै अशिक्षा छ । यति साधारण कुरा पनि नबुझेझैं गरी हालका हाम्रा नेताहरूले शिक्षाको विकासमा किन धन र श्रम लगाएका छैनन् ? उदेकलाग्दो कुरा छ । युजिन ब्रामर मिहालीको फरेन एड यान्ड पोलिटिक्स इन नेपाल भन्ने किताब हेर्नुहोला । नेपाल सरकारले २०१६ सालमा १,६०० र २०१७ सालमा ६०० प्राथमिक विद्यालय खोलेको थियो । त्रिभुवन विश्वविद्यालय पनि २०१६ सालमै खोलिएको हो । त्यतिखेर सरकारलाई देश विकास कसरी गर्ने हुटहुटी थियो । अहिले पनि त्यही हुटहुटी हुनुपर्ने हो । तर आज देशको पहिलो र पछिपछि खुलेका अन्य विश्वविद्यालयहरू राजनीतिक भागबन्डा र गुणस्तरहीनताको केन्द्र बनेका छन् । निराशाजनक प्राज्ञिक स्थिति छ । तर देश विकासको लागि सरकारको मात्र मुख ताक्ने पक्षमा म छैन । त्यसैले हामीले व्यक्तिगत रूपमा वा यस समूहको तर्फबाट सामूहिक रूपमा के गर्न सकिन्छ ? त्यो सोचौं । यतिखेर म डा सुरेशराज शर्माको नाम लिन चाहन्छु, जसले आफूले जीवनभर सँगालेको शिक्षा क्षेत्रको अनुभवका आधारमा काठमाडौं विश्वविद्यालय खडा गरेर देशलाई दिनुभएको छ । त्यहाँ आज विदेशका समेत विद्यार्थी आएर पढिरहेछन् । नेपालका अन्य विश्वविद्यालयको भन्दा काठमाडौं विश्वविद्यालयको शिक्षाको गुणस्तर माथिल्लो पनि छ । एक दिन मलाई सुरेशराज सरले आफ्नो बिर्सन नहुनेहरू भन्ने सानो किताबको भूमिका लेखिदिनुपर्यो भन्नुभयो । त्यसमा शिक्षा क्षेत्रका तीन, प्रशासन क्षेत्रका तीन, स्वास्थ्य क्षेत्रका तीन र दाताहरूमध्ये तीन गरी बाह्रजना नेपालीबारे संक्षिप्त बाह्र अध्याय छन् । शिक्षा क्षेत्रका तीन जनामा स्व शंकरदेव पन्त, स्व अमृतप्रसाद प्रधान र पृथ्वीनारायण क्याम्पस पोखराका संस्थापक जर्ज जोन हुनुहुन्छ । म आफू सानो मानिस हुनाले संकोच मानीमानी भूमिका लेखेँ, आज स्वर्गबाट शंकरदेव पन्त र अमृतप्रसाद प्रधानको आत्माले भनेको होला, बाबु सुरेशराजजी, हामीले त देशलाई एउटाएउटा कलेजमात्र दिएर आएका थियौं, तिमीले त विश्वविद्यालय नै दियौ, तिम्रो दीर्घायु होस् । हाम्रो यही आशिर्वाद छ । शिक्षण संस्था खोल्नु राष्ट्रनिर्माणको जग हाल्नु हो । अनि म लमजुङ दुराडाँडाका स्व श्रीकान्त अधिकारीलाई पनि सम्झन चाहन्छु । कारण उही छ । २००८ साल साउनमा दुराडाँडा मौजा (आजकालको गाउँपालिका) मा श्रीकान्त अधिकारी समेतका अग्रजहरूको अगुवाइमा एकैपटक चौधवटा प्राइमरी स्कुल स्थापना गरिए । स्वयंसेवी युवाहरूले निःशुल्क शिक्षादान गरे । पछि ती चौधमध्ये बाह्रवटा विद्यालयले सरकारी स्वीकृति पाए । अनि २००९ साल कात्तिकमा सर्वोदय मिडिल स्कुल स्थापना गरियो । त्यसमा पनि श्रीकान्तजीको प्रमुख योगदान रह्यो । आज त्यस स्कुलका उत्पादनहरू धेरै डाक्टर, इन्जिनियर, प्रशासक, शिक्षाविद् भई जापान, अष्ट्रेलियादेखि बेलायत, अमेरिका, क्यानाडा लगायत संसारभरि फैलिएका छन् । त्यसैगरी श्रीकान्त अधिकारीले घरघरबाट मुठीदान गरी पाणिनि संस्कृत हाइस्कुल पनि खोल्नुभयो । एक घरबाट एक मुठी चामल दिनाले गाउँमा एक विद्यालय चलाउन सकिन्छ भनेर देखाइदिनुभयो । त्यो उहाँको कीर्ति र राष्ट्रिय योगदानको नमुना हो । त्यसैले म दोहोर्याएर भन्न चाहन्छु, शिक्षण संस्था खोल्नु यशस्वी काम हो, राष्ट्रनिर्माणको जग हाल्नु हो । म प्रस्तावित गण्डकी विश्वविद्यालयको पनि अलिकति चर्चा गर्न चाहन्छु । यो विश्वविद्यालय पोखरा नगिचै पृथ्वी राजमार्गको छेउमा खोल्ने विचार गरिएको छ भन्ने सुनेको छु । तर पोखरा विश्वविद्यालय त छँदैछ, विश्वविद्यालय जस्तै ठूलो पृथ्वीनारायण क्याम्पस पनि छँदैछ, नगिचै एउटा थप विश्वविद्यालय किन चाहियो भन्ने प्रश्न पनि उठेको छ । ठिक हो । हाल चलिरहेका राजनीतिक भागबन्डाका विश्वविद्यालय वा कलेज, क्याम्पसजस्तै अर्को गुणस्तरविहीन विश्वविद्यालय चाहिएको छैन । तर साँच्चैको गुणस्तर भएको विश्वविद्यालय, कलेज वा हाइस्कुल पनि चाहिएको छ । साँच्चै भन्ने हो भने त्यस्तो प्राथमिक विद्यालयकै पनि खाँचो छ । व्यावसायिक सीप सिकाउने तालिम केन्द्रहरूको त झनै आवश्यकता छ । बेरोजगार हुने स्नातकहरू उत्पादन गर्ने विद्यालयको चाहिँ कुनै आवश्यकता छैन । सम्बन्धन दिएर पैसा लिने अर्को विश्वविद्यालय पनि चाहिएको होइन । अमेरिकाको बोस्टन सहर र त्यसको आसपास क्षेत्रमा मात्र पैंतीसवटा विश्वविद्यालय र कलेज छन् । हार्वर्ड र एमआईटी विश्वकै सर्वोत्कृष्ट शिक्षण संस्था पनि केवल आधा घन्टाको पैदलयात्रा दूरीमा त्यहीं छन् । त्यसकारण बोस्टन सहरका निवासीहरू गर्वसाथ भन्छन्, बोस्टन विश्वको बौद्धिक ऊर्जाघर (पावरहाउस) हो । हिजो त्रिचन्द्र कलेजमात्र रहेको काठमाडौं सहरमा पनि आज दर्जनौं कलेज छन् । समस्या संख्याको होइन, गुणस्तरको हो । त्यसैले म अनुरोध गर्छु शिक्षा क्षेत्रमा एउटा उच्च गुणस्तरीय काममा हाम्रो शक्ति, बुद्धि र साधनस्रोत लगाऊँ र एउटा चिरस्मरणीय योगदान गरौं । यस प्रसङ्गमा स्व विद्वान् यदुनाथ खनालसित भएको एउटा कुराकानीको सम्झन चाहन्छु । मैले एक दिन उहाँलाई सोधेँ, ठूलो मानिस कसलाई भन्ने ? धेरै धनीलाई ? राजालाई ? राष्ट्रपतिलाई ? प्रधानमन्त्रीलाई ? वीर योद्धालाई ? कसलाई ? उहाँले भन्नुभयो, जसले संस्था बनाउँछ, उसलाई ठूलो भन्नुपर्छ । मेरो चित्त बुझ्यो । उहाँले थप्दै भन्नुभयो, आज बेलायतबाट अक्सफोर्ड र केम्ब्रिज विश्वविद्यालय झिकिदिने हो भने त्यससित अरू के नै रहन्छ र ? मेरो चित्त झनै बुझ्यो । हुन पनि, आज एक हजार वर्ष पुरानो अक्सफोर्ड, नौ सय वर्ष पुरानो केम्ब्रिज, चार सय वर्ष पुरानो हार्वर्ड । अनि जम्मा साठी वर्ष पुरानो मेरो त्रिभुवन विश्वविद्यालय । त्यो पनि भागबन्डाको सिकार । टीबी रोग लागेको मरणासन्न बिेरामीजस्तो । कति टिठलाग्दो कुरा छ ?कुनै राष्ट्र सफल या असफल हुने, विकसित या अविकसित हुने कुरा त्यसका संस्थाहरूमा भर पर्छ । यसबारे एमआईटीका दुई प्रोफेसरहरू जेम्स रबिन्सन र डारोन आसमोग्लुको विश्व प्रसिद्ध किताब पनि यहाँहरूले पढ्नुभएकै होला, ह्वाइ नेसन्स फेल । उनीहरू त्यस किताबमा सप्रमाण त्यही भन्छन् । जुन देशमा संस्थाहरू विकसित भएका छन्, ती आर्थिक लगायत सबै दृष्टिले सम्पन्न हुन्छन्, जुन देशमा संस्थाहरू विकसित भएका छैनन्, ती अविकसित, असुरक्षित र असफल हुन्छन् । उनीहरूले भनेको संस्था शिक्षण संस्थामात्र होइन । अदालत, प्रशासन, राजनीति र मुख्यतया कानुनको राज्य हो । मलाई लाग्छ, ती संस्थाको विकासका लागि पनि शिक्षण संस्था नै चाहिन्छ । शिक्षा नभएको देशमा अदालत, प्रशासन, राजनीति र कानुनको राज्यको अवधारणा विकसित हुनै सक्तैन । बेलायतमा लिखित संविधान नहुँदा पनि प्रजातन्त्रको त्यति पुरानो अभ्यास चालु रहनुका कारण कानुनी राज्यको संस्कार र त्यो संस्कार विकसित गर्ने शिक्षण संस्थाहरू नै हुन् । त्यसैले मेरो अनुरोध छ कि हामी नेपालको शिक्षा विकासका क्षेत्रमा सानै भने पनि केही काम गरौं । दिनको एक मुठी अन्न उठाएर विद्यालय चलाउने श्रीकान्त अधिकारीलाई सम्झौं । तपाईंहामी जो पनि महिनाको पाँच सय रूपियाँ दान गर्न सक्छौं । त्यो भनेको दिनको सत्र रूपियाँ जति हो । आजकल सय रुपियाँले एकछाक तरकारी आउँदैन । महिनामा पाँच सय दिने जम्मा एक सयजना भयौं भने पचास हजार हुन्छ । त्यस्ता दुई सय मानिस भइयो भने त एक लाख नै हुन्छ । वर्षदिनमा बाह्र लाख हुन्छ । त्यसले एउटा छात्रवृत्ति खडा हुनसक्छ । अथवा काठमाडौं विश्वविद्यालयमा रनभ्यान प्रोफेसर अफ डिभलपमेन्ट इकोनोमिक्सको इज्जतिलो चेयर खडा हुनसक्छ । अथवा त्यो रकम महावीर पुनजस्ता त्यागी, कर्मठ, देशभक्त वैज्ञानिकको आविष्कार केन्द्रलाई वर्षैपिच्छे दिन पनि सकिन्छ । देशका लागि मरिमेट्ने उहाँले आफ्नो म्यागासेसे मेडल लिलाममा राखेको छ भन्ने पनि सुनेको थिएँ, त्यो एक लज्जास्पद विडम्बना हो । गोर्खाको बिसे नगर्चीले एक रुपियाँ चन्दा दिएर सुरु गरेको अभियानले आजको नेपाल एकीकरण भएको हो । त्यो नबिर्सौं । निसाफ हराए गोर्खा जानू भन्ने उखान नबिर्सौं । स्वच्छ निसाफ हुने व्यवस्था नै राष्ट्र बनाउने संस्था हो । त्यसको आधुनिक आधार निर्माण गर्ने पनि शिक्षण संस्थाले नै हो, जसले ज्ञान पैदा गर्छ । त्यसमा लगानी गरौं ।"
अस्ट्रेलियामा बर्सेनि किन डढेलो ?,"(अस्ट्रेलिया)  चार महिनाअघिदेखि सुरु भएको डढेलोले अस्ट्रेलियाका अधिकांश राज्यहरूमा जनजीवन प्रभावित बनाएको छ । सेप्टेम्बर ५ देखि फैलिएको आगलागीका कारण अस्ट्रेलियामा दुईजना अग्नि नियन्त्रकसहित १० जनाले ज्यान गुमाइसकेका छन् । तीमध्ये न्यु साउथ वेल्समा ८ र दक्षिण अस्ट्रेलियामा दुईको मृत्यु भएको हो । न्यु साउथ वेल्सको रुरल फायर सर्भिसका अनुसार यस राज्यमा मात्र आगलागीका कारण ३० लाख हेक्टर बढी क्षेत्रफलमा क्षति पुगिसकेको छ । ८ सय ७३ घरहरू जलेका छन् भने २ हजार ३ सय ५३ बढी भौतिक संरचनामा क्षति पुगेको छ । त्यसबाहेक दक्षिण अस्ट्रेलिया, भिक्टोरिया, क्विन्सल्यान्ड, पश्चिम अस्ट्रेलिया, तास्मानियालगायत राज्यमा समेत घर तथा भौतिक संरचनामा क्षति पुगेको छ । गर्मीयाम सुरु भएदेखि तापक्रम बढ्ने क्रममा निरन्तरता आएपछि डढेलो नियन्त्रणमा आउनुको साटो झन् फैलिएको छ । डढेलो अनियन्त्रित बन्दै गएपछि उच्च गर्मीको समयमा झन् ठूलो विपद आउन सक्ने भन्दै विज्ञहरूले चिन्ता व्यक्त गरिरहेका छन् । अस्ट्रेलियामा करिब १ सय ५० वर्षदेखि डढेलोले दुःख दिँदै आएको छ । तर पनि यस वर्षको आगलागी अन्य वर्षहरूको भन्दा फरक र डरलाग्दो भएको सञ्चारमाध्यमले उल्लेख गरेका छन् । हाल डढेलो नियन्त्रणका लागि विभिन्न राज्यमा हजारौं अग्नि नियन्त्रक खटिएका भए पनि उनीहरूको प्रयास विफल देखिएको छ । सरकारी तथ्यांकअनुसार अस्ट्रेलियामा १ सय ३४ मिलियन हेक्टर जंगल छ, त्यसमध्ये करिब २ मिलियन हेक्टर व्यावसायिक रूपमा लगाइएको जंगल हो । सरकारको जियोसाइन्स विभागका अनुसार डढेलो फैलन त्यस्तो जंगलले सहयोग पुर्याउने गरेको छ । त्यसबाहेक मानवीय लापरबाहीका कारण डढेलो फैलिने गरेको छ । रूखबाट झरेका पात, हाँगा र सुकेका रुखले डढेलो थप फैलिने गरेको छ । त्यसैगरी, तीव्र गतिको हावाले सल्केको आगोलाई थप फैल्याउने गरेको छ । त्यसबाहेक खडेरी तथा सुक्खा, बढ्दो तापक्रमसमेत आगालागी फैलिन सहयोग पुर्याउने गरेको छ । भिरालो क्षेत्रका आगलागी छिटो फैलिने तथा अग्नि नियन्त्रकलाई नियन्त्रणमा लिन गाह्रो हुने भएकाले समेत समयमै डढेलो निभाउन नसकिएको हो । अत्यधिक गर्मी, सुक्खा मौसम आगलागीका मुख्य कारण हुन् । बीबीसीका अनुसार अस्ट्रेलियाको तापक्रम करिब १ सय वर्षको अवधिमा १ डिग्री सेल्सियसले बढिसकेको छ भने दुई साताअघि अहिलेसम्मकै औसत तापक्रम ४१९ डिग्री मापन गरिएको थियो, जुन अहिलेसम्मकै उच्च हो । वैज्ञानिकहरूले डढेलोका कारण उत्पन्न कार्बनडाइअक्साइडलाई पूर्णरूपमा ग्रहण गर्न यहाँका जंगल असमर्थ हुन सक्नेतर्फ सचेत गराएका छन् । त्यसैगरी, उनीहरूले लगातारको आगलागीका कारण यहाँ सुक्खा अझ बढ्न सक्नेतर्फ समेत चिन्ता व्यक्त गरेका छन् । युनिभर्सिटी अफ तास्मानियाको फायर सेन्टरका निर्देशक डेभिड ब्राउनले भौगोलिक अवस्था र सबै डढेलो प्रायः एकै समयमा लाग्नुले आगलागी अभुतपूर्व भएको बताएका छन् । उनले आगलागीका कारण जनजीवन प्रभावित त छ नै मुख्य कुरा यसबाट सृजना हुन सक्ने र भइरहेको समस्यालाई स्विकार्नुपर्ने जनाएका छन् । अस्ट्रेलियामा अनियन्त्रित भइरहेको डढेलोको मुख्य कारण जलवायु परिवर्तन भएको चर्चा चलिरहेको समयमा अस्ट्रेलियाली सरकारले समेत यसलाई स्वीकार गरेको छ । प्रधानमन्त्री स्कट मरिसनले जलवायु परिवर्तनले डढेलो लाग्नुमा केही भूमिका खेलेको भए पनि पूर्णरूपमा जलवायु परिवर्तन नै जिम्मेवार भने नभएको बताएका छन् । तर विपक्षी दल लेबरका नेता एन्थोनी अल्बानिजले भने सरकारले जिम्मेवार भएर जलवायु परिवर्तनको नीति ल्याउन नसकेको बताएका छन् । यता जलवायु परिवर्तनलाई कम प्रभावकारी नीति ल्याउनुपर्ने भन्दै समयसमयमा प्रदर्शनसमेत भइरहेका छन् । अस्ट्रेलियास्थित वातावरणीय संस्था क्याइमेट काउन्सिल ले एक महिनाअघि सार्वजनिक गरेको एक अध्ययनमा जलवायु परिवर्तन अहिले भइरहेको डढेलोको कारण भएको जनाएको छ । उसले अस्ट्रेलियाको डढेलोको खतरालाई यहाँको खडेरी, अत्यन्तै सुक्खा माटो र अत्यधिक बढी तापक्रमले प्रोत्साहित गरेको जनाएको छ । काउन्सिलले पानी पर्ने क्रम न्यून भएको, वनस्पतिहरू अत्यन्तै सुक्खा भएको, खडेरी परेकोलगायतका घटनाहरूले डढेलोलाई प्रोत्साहित गरेको उल्लेख गरेको छ । अस्ट्रेलियाले सन् १८५१ देखि नै डढेलोका कारण ज्यान गुमाउनुपरेको तथ्यांक छ । उपलब्ध तथ्यांकअनुसार डढेलोका कारण धनजनको क्षति मुख्य गरेर डिसेम्बरदेखि फेब्रुअरी महिनामा भएका छन् । यसैका कारण अस्ट्रेलियाले हरेक वर्ष ठूलो धनजनको क्षति व्यहोर्नु परिरहेको छ । अस्ट्रेलियाको इतिहासमा अहिलेसम्मकै सबैभन्दा डरलाग्दो आगलागीको घटनालाई ब्ल्याक स्याटर्डे को नामले चिनिन्छ । २००९ को ७ फेब्रुअरीदेखि १४ मार्चमा फैलिएको आगलागीमा १ सय ७३ जनाले ज्यान गुमाएका थिए भने ४ सय बढी घाइते भएका थिए । जसमा २ हजार बढी घर जलेर नष्ट भएका थिए । सोही संख्यामा अन्य भौतिक संरचना क्षतिग्रस्त बने । अस्ट्रेलियोको भिक्टोरियामा सन् १९३८ को डिसेम्बर र १९३९ को जनवरीसम्म लागेको डढेलोमा परी ७१ जनाले ज्यान गुमाएका थिए । यस घटनालाई अस्ट्रेलियामा ब्ल्याक फ्राइडे बुस फायर ले जानिन्छ । यस आगलागीमा ३ हजार ७ सय भौतिक संरचना तथा घरहरू क्षतिग्रस्त बनेका थिए भने करिब ५० लाख हेक्टर क्षेत्रफलमा क्षति पुगेको थियो ।"
विमान दुर्घटनामा १२ को मृत्यु,नुरसुल्तान कजाखस्तानमा शुक्रबार भएको यात्रुवाहक विमान दुर्घटनामा कम्तीमा १२ जनाको मृत्यु भएको छ । अधिकारीहरूका अुनसार बेक एयरको विमान शुक्रबार बिहान अल्माटी विमानस्थलबाट उडेको केही बेरमै तल खसेर नजिकै रहेको एउटा भवनमा जोतिएको थियो । दुर्घटनापछि विमानमा आगो नफैलिएका कारण अधिकांश यात्रुलाई जीवितै उद्धार गर्न सम्भव भएको हो । बीबीसीका अनुसार विमानमा सय यात्रु र चालक दलका सदस्य रहेका थिए । अधिकारीका अनुसार ६० जनालाई उद्धार गरी अस्पताल लगिएको छ । तीमध्ये केही बालबालिका छन् । विमान दुर्घटनाको कारण भने थाहा हुन नसकेको जनाइएको छ । विमानस्थलले जीवितै उद्धार गरी अस्पताल लगिएका ६० जनाको नाम सार्वजनिक गरेको बीबीसीले उल्लेख गरेको छ । कजाखस्तानको गृह मन्त्रालयका अनुसार दुर्घटनामा विमानका क्याप्टेनसहित १२ जनाको मृत्यु भएको पुष्टि गरेको छ । मृत्यु हुनेमा ५ बालबालिका र ३ शिशु छन् । यसअघि केही सञ्चारमाध्यमले दुर्घटनामा ज्यान गुमाउनेको संख्या १५ रहेको जनाएका थिए । विमान कजाखस्तानको ठूलो सहर अल्माटीबाट राजधानी नुरसुल्तानका लागि उडेको थियो । अल्माटी विमानस्थलका स्रोतका विमान उडेको केही छिनमै एक संरचनामा ठोकिएलगत्तै दुईतले भवनमा जोतिएको थियो ।घाइते यात्रुहरूका अनुसार विमानको भग्नावशेषबाट बाहिर निस्किँदा अँध्यारो थियो र हलुका हिउँ परिरहेको थियो । सरकारले दुर्घटनाबारे अध्ययन गर्न समिति गठन गरेको जनाएको छ । घटनास्थलनजिकै रहेका रोएटर्स समाचार संस्थाका एक संवाददाताका अनुसार उक्त क्षेत्रमा बाक्लो कुहिरो लागेको थियो । आपत्कालीन सेवाका कर्मचारीहरू उद्धारका लागि दुर्घटनास्थल पुगेका थिए । टेंगी न्युजका अनुसार एक यात्रुले दुर्घटना हुनअघि केहीबेर विमान हल्लिएको भए पनि यात्रुहरूमा कोलाहल नमच्चिएको जनाएको छ । कजाखस्तानका राष्ट्रपतिले दुर्घटनाबारे सत्यतथ्य छानबिन गरी जिम्मेवार अधिकारीमाथि कारबाही गरिने बताएका छन् ।
सोचेजस्तो सहज छैन कोरिया,गोकुल थोकर तामाङ
"हृदयाघात होला, चिसोबाट बचौं","(काठमाडौं)  सो बढेसँगै हृदयाघात र मुटुको समस्याले समेत धेरै मानिसलाई पिरोलेको छ । जाडोयाम सुरु भएसँगै बर्सेनि हृदयाघातलगायत मुटुसम्बन्धी समस्या देखिनु नौलो भने होइन । यद्यपि, यस्तो समस्याबारे कुनै अध्ययन भने गरिएको छैन । त्यसकारण पनि बोलीचालीको भाषामा जाडोयामलाई हर्ट अट्याक को मौसमसमेत भन्ने गरिन्छ । मुटुरोग विशेषज्ञ डाओममूर्ति अनिलका अनुसार पाँच दशक नाघेका व्यक्ति, मुटुरोगी तथा मुटुरोगीका परिवारले जाडोयाममा मुटुको समस्यासँग सम्बन्धित लक्षणप्रति अलि बढी सतर्क रहनु आवश्यक छ । जाडो याममा मुटुरोगीहरूले सेवन गरिरहेको औषधिको मात्रा बढाउनुपर्ने स्थिति आउने गरेको औंल्याउँदै ओममूर्तिले मुटुको समस्या भएकाले चिसोमा नियमित परीक्षण गराउनुपर्ने बताए । हाल ३० देखि ४० प्रतिशतसम्म हृदयाघातलगायत मुटुको समस्या लिएर आउने बिरामीको चाप बढेको मनमोहन कार्डियोथोरासिक भास्कुलर तथा ट्रान्सप्लान्ट सेन्टरका कार्यकारी निर्देशक प्राडाउत्तमकृष्ण श्रेष्ठ बताउँछन् । उनका अनुसार कुनै विशेष अध्ययन नभए पनि मुलुकमा जाडोयाममा हृदयाघात र मुटुको समस्यामा उल्लेख्य वृद्घि देखिने गरेको छ । दैनिक कम्तीमा एक जना हृदयाघातका बिरामी इमर्जेन्सीमा आउने गरेका ग्रान्डी इन्टरनेसनल हस्पिटल, इमर्जेन्सी मेडिसिन विभागका प्रमुख डाअजयसिंह थापा बताउँछन् । हाम्रो अनुभवमा चिसोमा हृदयाघातका बिरामी ३५ देखि ४० प्रतिशतसम्मले बढी आउँछन्, उनले भने । थापाका अनुसार त्यसरी आउने बिरामीमध्ये अधिकांश ४० देखि ५५ वर्ष उमेर समूहका हुन्छन् । चिसो बढेसँगै रक्तचापको समस्या भएकामध्ये करिब एक चौथाइलाई अनियन्त्रित रक्तचापको समस्या देखिने गरेको औंल्याउँदै नर्भिक इन्टरनेसनल हस्पिटलका कार्डियोलोजी विभागका निर्देशक एवं वरिष्ठ मुटुरोग विशेषज्ञ डायादव भट्ट भन्छन्, चिसोले गर्दा हाल हर्ट फेल्योर, एन्जाइना (छाती दुख्नु), रक्तचापमा वृद्घि, हृदयाघातलगायत मुटुका समस्या उल्लेख्य रूपमा देखिएका छन् ।शरीरको आवश्यकताअनुसार अक्सिजन र पोषकतत्त्वको आवश्यकता पूरा गर्न पर्याप्त रगत पम्प गर्न नसक्ने अवस्थालाई हर्ट फेलर भनिन्छ । यसका कारण मुटु कमजोर हुनुको साथै मुटुको मांसपेसी कडा हुन्छ । नेपाल मेडिसिटी हस्पिटलका इमर्जेन्सी फिजिसियन डासञ्जय कार्कीले समेत हाल हृदयाघात र मुटुसम्बन्धी समस्याका बिरामीहरू गर्मीयामको दाँजोमा उपचारका लागि बढी अस्पतालमा पुगिरहेको बताए । जाडोमा कोरोनरी मुटुरोगका पीडित धेरैजसो एन्जाइना पीडित हुने डाओममूर्ति औंल्याउँछन् । गर्मीयाममा एकदमै सामान्य रहने व्यक्तिलाई समेत जाडो याममा एन्जाइनाको समस्या देखिने गरिएको छ । चिसोले जोखिम जाडोयाममा रक्तचाप, कोलेस्ट्रोलमा वृद्घि र रगत जम्न सक्ने सम्भावनामा वृद्घि नै हृदयाघात र स्ट्रोकका कारक रहेका डाओममूर्ति बताउँछन् । उनका अनुसार यदि तपाईं ५५ वर्षभन्दा बढी हुनुहुन्छ र मुटुसम्बन्धी समस्या छ भने जाडोयाममा विशेष सावधानी आवश्यक हुन्छ । पाको उमेरका व्यक्तिलाई आफ्नो शरीरको तापक्रम नियन्त्रणमा राख्न कठिन हुन्छ । उमेर बढ्दै जाँदा मनुष्यको मांसपेसीको द्रव्यमानमात्रा विस्तारै कम हुँदै जाँदा बढी चिसो अनुभव हुन्छ । पाको व्यक्तिले चिसोमा बढी समयसम्म बस्नु हुँदैन । यो मौसममा कोठाको तापक्रम कम्तीमा १८ डिग्री सेल्सियस हुनुपर्छ । कोठामा हावाको ओहोरदोहोर सुनिश्चित हुने गरी तातो राख्नुपर्छ । यदि कोठामा घाम आउँछ भने यो सबैभन्दा स्वस्थकर स्थिति हो । घामले गर्दा कोठा प्राकृतिक रूपमा नै न्यानो हुन्छ । चिसो बढेको समय ओछ्याउनामा सुत्दा हट वाटर ब्यागको उपयोग गर्नुसमेत फाइदाजनक हुन सक्छ । एउटा बाक्लो न्यानो लुगा लगाउनुको सट्टा थुप्रै पातले तह भएको लुगाफाटो लगाउनु राम्रो हुन्छ । घाँटीमा गलबन्दी तथा टाउकोमा टोपीसमेत उपयोगी हुन्छ । क्यानाडामा ६५ वर्षमाथिका १ लाख १३ हजार हर्ट फेल भएका बिरामीमा गरिएको एक अध्ययनअनुसार प्रत्येक १ डिग्री सेन्टिग्रड औसत तापक्रममा कमी आउँदा हर्ट फेल हुने जोखिम ०७ प्रतिशतले वृद्घि हुन्छ । जामा कार्डियोलोजी मा प्रकाशित एवं स्विडेनमा बस्ने २ लाख ७४ हजार व्यक्तिको सूचनालाई विश्लेषण गरेर गरिएको एउटा अध्ययनअनुसार तापक्रम शून्य डिग्रीभन्दा कम हुँदा हृदयाघातको जोखिम सबैभन्दा बढी हुन्छ । यदि तपाईंलाई हृदयाघातको आशंका छ भने ३२५ मिलिग्रामको एउटा एस्प्रिनको चक्की वा ४ वटा ७५ मिलिग्रामको एस्प्रिरनको चक्की सेवन गरेर सिधै अस्पताल जानुपर्ने डा ओममूर्ति बताउँछन् । यसले रगतलाई जम्नबाट रोक्छ । मुलुकमा पाइने धेरैजसो एस्प्रिनको चक्की ७५ मिलिग्रामको हुन्छ । जाडोले मुटुलाई के गर्छ ?जाडोयाममा चिसोले गर्दा शरीरमा भएको रगतको नली साँघुरो हुनुको साथै खुम्चिन्छ । यो नली साँघुरो हुनुको असर मुटुमा रगत पुर्याउने धमनीमा पर्ने भएकाले विशेष गरेर मुटु रोगीमा हृदयाघातको खतरा बढ्छ । जाडोयाममा शरीरमा तापक्रम तथा भिटामिन डी को कमीसँगै रगत बाक्लो हुने समस्याले मुटु रोगको जोखिम बढेको हो । जाडोले गर्दा शरीरको तापक्रम कम हुँदा रक्तचापमा वृद्घि हुन्छ । जाडोमा किन बढ्छ रक्तचाप ?जाडोयाममा रक्तबाहिनी नली साँघुरो हुन्छ । रगतको नली साँघुरिँदा रगतको सञ्चार गर्न मुटुलाई बढी बल लगाउनुपर्छ । यसैले गर्दा रक्तचाप बढ्छ । रगत नली साँघुरो हुने कारण भने शरीरलाई न्यानो राख्न हाम्रो शरीरले नै गरेको प्रयास हो । यो रगत नली साँघुरो भएर शरीरको तापलाई संरक्षित राख्छ । जाडोयाममा शरीरको तापक्रम र गर्मीको स्तर कायम राख्न रगतको नली खुम्चिने तथा साँघुरो हुने भएकाले रगत प्रवाहमा अवरोध पुग्छ । त्यसैगरी, जाडोयाममा हाम्रो शारीरिक सक्रियतामा समेत कमी आउने रक्तचापको समस्या बढ्छ । यति मात्र नभएर जाडोमा कैटेकोलामिन हर्मोनको स्तर वृद्घि हुन्छ । यो हर्मोनले मुटुको ढुकढुकीलाई बढाएर रक्तचाप बढ्ने अनुसन्धानहरूले देखाएको डाओममूर्ति बताउँछन् । व्यायाममा ध्यान पुर्याऔंजाडोयाममा दिनहुँ व्यायाम नगर्ने व्यक्तिले एक्कासि कडा व्यायाम सुरु गर्नु स्वास्थ्यका लागि हानिकारक हुन सक्छ । विशेषज्ञहरूका अनुसार सामान्य स्वस्थ व्यक्तिले जाडोयाममा व्यायाम सुरु गर्दा विस्तारै आफूलाई अनूकल हुने तहबाट सुरु गर्नुपर्छ । यस्तै, चार दशक नाघेका र नियमित व्यायाम नगर्नेले भने चिकित्सकसँग सल्लाह गरी व्यायाम सुरु गर्नु फाइदाजनक हुन्छ । निरन्तर व्यायाम नगर्ने व्यक्ति जब एक्कासि बढी परिश्रम गर्छन् त्यति खेर उनीहरूको धमनीमा जम्मा भएको कोलेस्ट्रोल टुक्रिन थाल्छ, डाओममूर्ति भन्छन् । उनका अनुसार यसले गर्दा टुटेको कोलेस्ट्रोलको टुक्रा रगतको नलीमा अवरोध (ब्लकेज) को कारण बन्न सक्छ । यही अवरोधले हृदयाघातलगायत विभिन्न शारीरिक समस्या उत्पन्न गर्न सक्छ ।त्यसैगरी, मुटु रोगीहरूले वा ५० नाघेकाहरूले जाडोयाममा बिहानै उठेर वा साँझपख व्यायाम वा मर्डिङवाक गर्नु पनि जोखिमपूर्ण मानिन्छ । जाडोयाममा मर्डिङ वा इभिनिङ वाकको साटो घाम लागेपछि हिँड्नु फाइदाजनक हुन्छ, डा ओममूर्ति भन्छन्, घरबाहिर निस्किँदा न्यानो लुगा लगाउनुको साथै घाँटी र कान छोप्नु राम्रो हुन्छ । कम उमेरमै हृदयाघात पहिले हृदयाघात पाको उमेर समूहका मानिसलाई मात्र हुने मान्यता रहेको भए पनि हाल कम उमेरका समेत यसबाट पीडित छन् । मोटोपनको समस्या, उच्च रक्तचाप, मधुमेह, शारीरिक निष्क्रियता, मानसिक तनाव, प्रदूषण आदिले गर्दा कम उमेरका व्यक्तिसमेत हृदयाघातको जोखिममा परेका छन् । पश्चिमा मुलुकको दाँजोमा नेपाल तथा भारतमा हृदयाघात हुने उमेर करिब १० वर्षअघि रहेको डाओममूर्ति बताउँछन् । बिहानीपख बढी हुन्छ हृदयाघात जाडोयाममा धेरैजसो हृदयाघात बिहानको समयमा हुने गरेको देखिएको छ । बिहान हुने हृदयाघात बढी खतरनाकसमेत मानिन्छ । चिसो मौसममा बिहान ४ बजेदेखि १० बजेसम्म सबैभन्दा बढी हृदयाघात हुने गरेको हो । नेसनल सेन्टर फर कार्डियोभास्कुलर रिसर्च (स्पेन) मा ८ सय बिरामीमा गरिएको एक अध्ययनअनुसार बिहानको समयमा हृदयाघातका बिरामीमा मृतकोष अन्यको तुलनामा २० प्रतिशत बढी पाइन्छ । बिहान मुटुलाई अन्य समयको दाँजोमा बढी काम गर्नुपर्छ । बिहान मुटुको कोरोनरी धमनी बढी संकुचित हुन्छन् र जमेको रगत हटाउने शक्ति बढी खपत हुने भएकाले हृदयघातको समस्या बढी हुने गरेको हो । देखिँदैन लक्षणधेरैजसो हृदयाघातको स्पष्ट लक्षण प्रस्ट देखिने किसिमका हुँदैनन् । सर्कुलेसन जर्नलमा प्रकाशित सन् २०१६ मा गरिएको एक अध्ययनअनुसार करिब ४५ प्रतिशत हृदयाघात लक्षणबिनाको शान्त (साइलेन्ट) हुन्छन् । यसलाई साइलेन्ट हर्ट अट्याकका रूपमा जानिन्छ । दुखाइ सहन सक्ने क्षमता बढी भएका मानिसमा यस्तो हृदयाघातको जोखिम बढी हुने देखिएको छ । यसैले मुटुसँग सम्बन्धित सामान्य संकेतलाई समेत ध्यान दिनु आवश्यक हुन्छ । मौसमी रुघाखोकीबाट बच्नुस् रुघाखोकीले समेत हृदयाघातको जोखिम बढाउँछ । रुघाखोकी चिसोबाट नभई भाइरसका कारण हुने संक्रमण हो । जाडोयाममा मौसमी रुघाखोकीसमेत बढी मात्रामा देखिन्छ । मौसमी रुघाखोकीले समेत रगतलाई फोक्सोमा पठाउनका लागि मुटुलाई बढी काम गर्न बाध्य पार्छ । सुन्नाइले गर्दा जमेको कोलेस्ट्रोल (प्लेक) फुट्न सक्छ, यसले रगतको नलीमा अवरोध पुर्याउनुको साथै हृदयाघात हुन सक्छ । त्यसैले मुटु रोगीले रुघाखोकीको समस्या देखिए तत्काल चिकित्सकीय परामर्श लिनुपर्छ । रुघाखोकीको औषधिमा डिकन्जस्टेन्ट र सोडियम बढी हुन्छ । डिकन्जस्टेन्ट रक्तचापको औषधिलाई काम गर्न बाधा पुर्याउन सक्छ । जाडोयाममा मौसमी रुघाखोकीबाट बच्न मुटु रोगीले घरबाहिर गएपछि अनिवार्य रूपमा साबुनपानीले हात धुनुपर्छ । त्यसैगरी, फोहोर हातले नाक, मुख नछुनेनकोट्याउने र रुघाखोकी लागेको व्यक्तिसँग कम्तीमा एक मिटरको दूरी कायम राख्नुपर्छ ।"
बेलायती स्वास्थ्य क्षेत्रमा जम्दै नेपाली,"(लन्डन)  बेलायतको राष्ट्रिय स्वास्थ्य सेवा (एनएचएस) मा काम गर्ने नेपाली जनशक्ति बढिरहेको छ । आकर्षक तलब, जागिर सुरक्षा र प्रतिष्ठित भएकाले यसतर्फ नेपालीको आकर्षण बढेको हो । एनएचएसले गत सेप्टेम्बर २०१९ मा प्रकाशित गरेको तथ्यांकअनुसार मार्चसम्म इंग्ल्यान्डमा एनएचएस जागिरे नेपालीको संख्या १ हजार ७ सय ६० छ । यसमा ब्रिटिस पासपोर्ट लिई काम गर्नेको संख्या भने उल्लेख गरिएको छैन । एनएचएसमा काम गर्ने नेपालीमूलका बेलायतीको संख्या झन् बढी छ । एनएचएसमा करिब डेढ दशकको अनुभव सँगालेका लन्डनस्थित क्विन एलिजावेथ अस्पतालका वरिष्ठ व्यवस्थापक डा बच्चुकैलाश कैनी सन् २००९ देखि तह ८ का कर्मचारी हुन् । मेरो अनुभवमा नेपालीको संख्या हरेक वर्ष बढ्दै छ । एनएचएसमा प्राविधिकतर्फ नर्स, चिकित्सकको संख्या नै हजारौं छ, कैनी भन्छन् । नेप्लिज डक्टर्स एसोसिएसन यूकेका महासचिव एवं कन्सल्टेन्ट डा कमल अर्यालका भनाइमा जनरल मेडिकल काउन्सिल (जीएमसी) मा दर्ता भएका नेपाली चिकित्सकहरूको संख्या सन् २०१६ सम्म ३ सय ३० थियो । त्यसमध्ये ट्रेनिङ ग्रेड ८६, जीपीमा ३१, स्पेसलिस्ट २९ र स्टाफ, ट्रस्ट ग्रेड ८४ जना थिए । अहिले जुनियर ग्रेडमा केही संख्या बढे पनि तथ्यांक उस्तै रहेको डा अर्याल बताउँछन् ।नेप्लिज नर्सिङ एसोसिएसन यूकेका अध्यक्ष विनोदविकास सिम्खडा बेलायतमा एनएचएसमा काम गर्ने नर्सहरूको संख्या करिब १३ सय रहेको बताउँछन् । एसोसिएसनमा दर्ता भएकाको संख्या त १ सय ८० मात्र छ ।एनएचएसमा १ देखि ९ तहसम्म हुन्छ । प्रशासन र नर्सिङमा सबैभन्दा बढी ८ तहसम्म नेपाली पुगेका छन् । तह ८ ए भनेको नर्सिङमा मेट्रोनको पद हो । निर्देशकको पदलाई भीएसएम अर्थात् भेरी सिनियर म्यानेजर भनिन्छ । नर्सिङमा तहअनुसार वार्षिक १८ हजारदेखि एक लाख पाउन्डसम्म तलब हुन्छ । उता फाउन्डेसन ट्रेनिङमा रहेका चिकित्सकको वार्षिक कमाइ करिब २८ हजार पाउन्डदेखि कन्सल्टेन्टको १ लाख ७ हजार पाउन्डसम्म छ । स्पेसियल्टी डक्टरको वार्षिक तलब ४० देखि ७५ हजार पाउन्ड छ । इंग्ल्यान्डमा एनएचएसमा १२ लाख ६० हजार ७ सय ५३ जनशक्ति काम गर्छन् । त्यसमध्ये २ लाख ९२ हजार ९ सय ३४ नर्स र हेल्थ भिजिटर, प्रशासनिक र सपोर्ट कर्मचारी १ लाख ७९ हजार ६ सय ५३, चिकित्सक १ लाख १६ हजार ४ सय १६ तथा मिड वाइफ २१ हजार ६ सय ३६ कार्यरत छन् । अहिले १८ हजार ५ सय ८३ विभिन्न पदका लागि दरखास्त आह्वान गरिएको छ । एनएचएस विकसित र कमनवेल्थ मुलुकमध्ये विश्वकै उत्कृष्ट स्वास्थ्य सेवा प्रदायक र पाँचौं ठूलो रोजगारदाता हो । सन् १९४८ मा लेबर पार्टीले राष्ट्रिय स्वास्थ्य सेवा (एनएचएस) स्थापना गरेको थियो । बेलायतमा स्वास्थ्य सेवा सबैका लागि निःशुल्क छ । बेलायतको स्वास्थ्य सेवा, नयाँ उपचार प्रणाली र बिरामी निको हुने नतिजा संसारमै सबैभन्दा उत्कृष्ट रहेको डा अर्यालको भनाइ छ । ब्रिटेनको जनसंख्या करिब ६ करोड ५० लाख छ । बेलायतको कुल बजेटको करिब १८ प्रतिशत नेसनल हेल्थ सर्भिसका लागि खर्च हुन्छ । यसमा ८० प्रतिशत साधारण कर, बिमा योगदान एवं अन्य शुल्कबाट उठाइन्छ ।बेलायतको राजनीतिमा एनएचएस सबैभन्दा बढी चर्चा गरिने मुद्दा हो । यसको बजेट नै वार्षिक झन्डै १३३ विलियन पाउन्ड छ । सन् २०१९०२० मा डिपार्टमेन्ट अफ हेल्थ एन्ड सोसल केयरले इंग्ल्यान्डमा १३९ ३ विलियन पाउन्ड खर्च गर्ने योजना बनाएको छ । बेलायती प्रधानमन्त्री बोरिस जोन्सनले गत अगस्टमा इंग्ल्यान्डस्थित २० अस्पतालका लागि १ अर्ब ८० करोड पाउन्ड तुरुन्त उपलब्ध गराउने घोषणा गरेका थिए । यसअघि निवर्तमान प्रधानमन्त्री टेरेजा मेले सन् २०२३ सम्ममा २० अर्ब पाउन्ड थप बजेट घोषणा गरेकी थिइन् ।"
स्वास्थ्यवर्द्धक सुन्तला,"चिसो बढेसँगै राजधानीलगायतका स्थानमा घाम ताप्दै सुन्तला खानेको संख्यामा समेत वृद्धि भएको छ । सुन्तला स्वास्थ्यवर्द्धक फल हो । उपवास र सबै रोगमा सुन्तला उपयोग गर्न सकिन्छ । आयुर्वेदअनुसार सुन्तला वातनाशक, तृषासामक, दाह, ज्वरो एवं हृदय विकारमा उपयोगी मानिन्छ । सुन्तलामा प्रचूर मात्रामा भिटामिन सी पाइन्छ । भिटामिन सी मांसपेसीका लागि भोजनबाट क्याल्सियम अवशोषण गर्न सहयोग गर्छ । यसमा भिटामिन ए, बी, फलाम र पोटेसियमसमेत बढी मात्रामा हुन्छ । सुन्तलाको सबैभन्दा ठूलो विशेषता यसमा भएको फ्रुक्टोज, डेक्सट्रोज, खनिज र भिटामिन, शरीरमा पुग्ना साथ ऊर्जा दिन थाल्नु हो । सूर्यको किरणद्वारा सुन्तलाको स्टार्च सक्खरमा परिवर्तित हुन्छ । यो सक्खर मानव रगतमा अपेक्षाकृत बढी छिटो समाहित हुन्छ । यसैले सुन्तला खाएपछि चुस्तता, फूर्ति अनुभव हुन्छ । सुन्तलाको सेवनले शरीर स्वस्थ रहन्छ, चुस्तता, स्फूर्ति बढ्छ, छालामा निखार आउछ र सौन्दर्यमा वृद्घि हुन्छ । सुन्तलामा भएका रेसा (फाइबर) ले पेटको सफाइसमेत गर्छ । सुन्तलाको रसमा भने रेसाहरूको कमी हुन्छ त्यसैले सिंगो सुन्तला खानु नै बढी फाइदाकारी हुन्छ । सुन्तलालाई नियमित आहारमा सामेल गर्नाले रुघाखोकी, रक्तस्रावको समस्या रहँदैन । शरीर सशक्त र दीर्घायु बन्छ । पाचन प्रणाली ठीक रहन्छ । सुन्तलामा भएको साइट्रिक एसिड मूत्र र मृगौला रोगलाई हटाउँछ । आयुर्वेद विज्ञानका अनुसार सुन्तलाको बोक्रासमेत गुणकारी मानिन्छ । बोक्रालाई पिसेर अनुहारमा लगाउँदा यसले दाग तथा कालोपोतो हट्नुका साथै अनुहारमा चमक आउँछ । बालबालिका, बूढापाका तथा रोगीलाई दुर्बलता हटाउन सुन्तला उपयोग गर्ने सल्लाह दिइन्छ । आयुर्वेदका अनुसार सुन्तलाको नियमित सेवनले पाइल्स रोगमा समेत लाभ पुर्याउँछ । यसमा रक्तस्राव रोक्ने क्षमतासमेत रहेको हुन्छ ।"
प्रधानमन्त्रीको फेरि डायलसिस,काठमाडौं (कास) प्रधानमन्त्री केपी शर्मा ओलीको शुक्रबार फेरि डायलसिस गरिएको छ । उनको त्रिवि शिक्षण अस्पतालस्थित कलेजो प्रत्यारोपणको आईसीयूमा डायलसिस गरिएको हो । दोस्रोपल्ट मिर्गौला प्रत्यारोपणको तयारीमा रहेका प्रधानमन्त्री नियमित डायलसिसमा छन् । उनको गत मंसिर १० गते मनमोहन कार्डियोथारासिक भास्कुलर तथा ट्रान्सप्लान्ट सेन्टरमा एपेन्डेक्टोमी (एपेन्डिसाइटिस हटाउने शल्यक्रिया) गरिएको थियो । त्यसबेला १० दिन अस्पताल बसाइका क्रममा पाँच पटक डायलसिस गरिएको थियो । त्यसको केहीअघि ग्रान्डी इन्टरनेसनल हस्पिटलमा २६ दिनको अवधिमा ४ पटक डायलसिस गरिएको थियो । ६७ वर्षीय प्रधानमन्त्री ओलीको सन् २००७ मा दिल्लीस्थित इन्द्रप्रस्थ अपोलो अस्पतालमा मिर्गौला प्रत्यारोपण भएको थियो ।
स्थानीयले रोके अरुण तेस्रोको काम,"संखुवासभा (कास) संखुवासभामा निर्माणाधीन अरुण तेस्रो आयोजनाको करिब ३० प्रतिशत काम भइसक्दा पनि मुआब्जा नपाएको भन्दै स्थानीयले शुक्रबारबाट भौतिक निर्माणका काम ठप्प पारेका छन् । स्थानीयले अरुण तेस्रो आयोजनाको दिदिङमा निर्माणाधीन पावरहाउसको सुरुङमार्गको काम बन्द गरेका हुन् । यसबाट दुई हजार कामदार अलपत्र परेका छन् । स्थानीय बिहीबारबाट अनिश्चितकालीन प्रवेशमार्ग बन्दमा उत्रिएका हुन् । छ्यांकुटीबाट पावर हाउसस्थल दिदिङसम्मको मुआब्जा विवाद टुंगिएको छैन । यो खण्डमा सरकारले मुआब्जा निर्धारण गरेर सरकारी मूल्यअनुसार स्थानीयलाई रकम दिनुपर्छ । यो सडक खण्डमा स्थानीय धर्नामा समेत बसेका छन् । यस क्षेत्रका दुई सय परिवारले मुआब्जा नपाएको पीडितले गुनासो गरे । छ्यांकुटीबाट पावर हाउससम्मको २४ किलोमिटर सडकखण्डमा मुआब्जा नपाएको स्थानीयको भनाइ छ । पहिले १५ मिटरको मुआब्जा दिएर आयोजनाले अहिले ३० मिटर अधिग्रहण गरेको स्थानीयले बताए । आयोजनाको ३० प्रतिशत काम भइसक्दा पनि मुआब्जा नदिनु हास्यास्पद भयो, छ्यांकुटीपुखुवा मुआब्जा संघर्ष समितिका संयोजक हर्कसिंह राईले भने, हामीले ३ वर्ष कुरिसक्यौं । अब कुर्दैनौं । नेपाल सरकार वा भारतीय कम्पनी सतलजमध्ये जसले मुआब्जा दिए पनि चाँडो व्यवस्था गर्न स्थानीयको माग छ । सहायक प्रमुख जिल्ला अधिकारीको संयोजकत्वमा यसअघि बनेको टोलीले मुआब्जा वितरणका लागि लगानी बोर्डसम्म प्रतिवेदन पठाइसकेको छ । स्थानीयले भने अहिलेसम्म मुआब्जा पाएका छैनन् । आयोजनाको विपक्षमा आफूहरू नरहेको उनको भनाइ छ । आयोजनाको मुआब्जा विवाद सक्दो छिटो मिलाउने प्रमुख जिल्ला अधिकारी जीवनप्रसाद दुलाल बताउँछन् । स्थानीय बासिन्दा, निर्माणको जिम्मा पाएको भारतीय सतलज र स्थानीय प्रशासनसँग सहमति गरेर मुआब्जाको विवाद टुंग्याउँछौं, उनले भने, अब विवाद लामो समय रहन्न ।"
घरजग्गामा महिलाको स्वामित्व १७ गुणाले बढ्यो,"यो संख्यामा रहेका महिलाले जग्गाधनी पुर्जा लिँदा ७ अर्ब ९३ करोड ७२ लाख रुपैयाँ दस्तुर शुल्क छुट पाएका छन् । सहरबजारमा भन्दा ग्रामीण भेगमा महिलाका नाममा जग्गा दर्ता गर्नेको संख्या बढी छ । बितेका १२ वर्षमा ग्रामीण भेगमा १४ लाख ५७ हजार ३ सय २० महिलाका नाममा जग्गाधनी पुर्जा दर्ता भएको छ भने सहरबजारमा ९ लाख ५० हजार २ सय ३६ छन् । संयुक्त राष्ट्रसंघीय महिला नेपाल (यूएन वुमन) को बदलिँदो विश्वका परिवारहरू सन् २०१९२०२० को प्रतिवेदनअनुसार नेपालमा घरजग्गा आफ्नो स्वामित्वमा भएका महिला सन् २०११ मा १९७ प्रतिशत थिए । सन् २०१७ मा यो दर बढेर २६ प्रतिशत पुगेको छ । घरजग्गा महिलाको स्वामित्वमा हुँदा महिला हिंसामा पनि कमी आउने गरेको पाइन्छ । जग्गा मेरो नाममा भएकै कारणले पनि छिमेकका महिलाको तुलनामा मैले घरेलु हिंसा सहनुपरेको छैन, काठमाडौं बानेश्वरकी रमिता राईले भनिन्, बरु उहाँ (पति) ले हरेक निर्णय लिँदा मेरो राय पनि लिने गर्नुहुन्छ ।"
वरिष्ठ उपाध्यक्षमा ढकालको उम्मेदवारी,"बागलुङ (कास) आगामी चैतमा हुने नेपाल उद्योग वाणिज्य महासंघको केन्द्रीय अधिवेशनमा व्यवसायी चन्द्रप्रसाद ढकालले वरिष्ठ उपाध्यक्षमा उम्मेदवारी दिने घोषणा गरेका छन् ।शुक्रबार सुरु भएको छैटौं बागलुङ महोत्सव उद्घाटनका अवसरमा उनले उम्मेदवारी घोषणा गरेका हुन् । महोत्सव आयोजक बागलुङ उद्योग वाणिज्य संघले वरिष्ठ उपाध्यक्षका लागि प्रस्ताव गरेको र साथीहरूको समर्थनमा उम्मदेवारी दिएको उनले बताए । महासंघको विधानअनुसार वरिष्ठ उपाध्यक्ष अर्को कार्यकालमा स्वतः अध्यक्ष हुने व्यवस्था छ । बागलुङ अमलाचौरमा जन्मिएका ढकाल महासंघका उपाध्यक्ष तथा रोजगारदाता परिषद् सभापति हुन् । साथीहरूको चाहना र आग्रहपछि मैले उम्मेदवारी घोषणा गरें, ढकालले भने, देशभित्रै लगानी थप्ने, रोजगारी सिर्जना गर्ने र समृद्ध राष्ट्र निर्माणमा योगदान गर्नेछु ।सानो व्यवसायबाट व्यावसायिक यात्रा थालेको र आगामी दिनमा साना, मझौला तथा समग्र उद्योगी व्यवसायीका समस्या बुझेर काम गर्ने उनले प्रतिबद्धता जनाए । मेरो जीवन सानोतिनो पसल, उद्यम र सामान्य जागिरबाट सुरु भएर यहाँ आइपुगेको हो, उनले भने, त्यसैले साना व्यवसायीको पीरमर्का र अवस्थालाई अरूले भन्दा बढी महसुस गर्न सक्छु । ढकाल आईएमई ग्रुप, ग्लोबल आईएमई बैंक र चन्द्रागिरि हिल्स लिमिटेडका अध्यक्ष तथा डिस होम मिडिया प्रालिका प्रवर्द्धक हुन् । कार्गो व्यवसायबाट व्यावसायिक यात्रा थालेका ढकालको जलविद्युत्, पर्यटन, सूचना प्रविधि, ट्राभल्स, अटोमोबाइल, केबलकारलगायत दुई दर्जनभन्दा बढी व्यवसायमा लगानी छ ।"
'बूढीगण्डकीको शिलान्यास कहिले ?',"(काठमाडौं)  बूढीगण्डकी आयोजनाबारे यही समितिमा छलफल धेरै पटक गरियो । राष्ट्रिय गौरवको आयोजना भनेर चर्चा पनि धेरै भयो । शिलान्यासचाहिँ कहिले हुन्छ, मन्त्रीज्यू ? पर्यटनमन्त्री योगेश भट्टराईले मंसिरमा निजगढ विमानस्थल शिलान्यास गर्ने घोषणा गरे जस्तो नहोस्, राष्ट्रियसभाको राष्ट्रिय सरोकार तथा समन्वय समितिमा शुक्रबार भएको छलफलमा सांसदहरूले ऊर्जामन्त्री वर्षमान पुनलाई सोधे, आयोजनाको मोडालिटी र लगानीको स्रोत के हो ? बूढीगण्डकी जलविद्युत् आयोजनाको मुआब्जा वितरण र निर्माणको पछिल्लो अवस्थामाथि सांसदहरूले प्रश्नैप्रश्न गरे । समितिले आयोजनाका सन्दर्भमा तेस्रो पटक गरेको छलफलमा सांसदहरूले जुन उपाय निकालेर भए पनि आयोजना बन्नुपर्नेमा जोड दिए । सांसदको जिज्ञासामा ऊर्जामन्त्री पुनले आयोजना शिलान्यासको समय तोक्न नसकिने प्रतिक्रिया दिए । नयाँ मन्त्री भएको भए मैले पनि शिलान्यासको मिति भन्थें होला, पुनले भने, आयोजानको सबै जानकारी भएकाले अहिल्यै बोलिहाल्ने अवस्था छैन । चालु आवमा मुआब्जा वितरण सक्ने उनको दाबी छ । मुआब्जासँगै आयोजानको मोडालिटी र स्रोतको खोजिने उनले जानकारी दिए । मन्त्रिपरिषद्ले ०७५ असोज ५ मा गेजुवासँग वार्ता गरी ईपीसीएफ मोडलमा निर्माण गर्ने गरी समझदारीपत्रमा हस्ताक्षर गर्न ऊर्जा मन्त्रालयलाई निर्देशन दिएको थियो । सोही महिनाको १४ र पुस ३, ४ गते गेजुवासँग आयोजना निर्माण सम्बन्धमा पछिल्लो वार्ता भए पनि त्यसपछि के गर्ने भन्नेमा थप कुराकानी भएको छैन । ०७४ जेठ ९ मा तत्कालीन प्रधानमन्त्री पुष्पकमल दाहाल नेतृत्वको सरकारले बूढीगण्डकी निर्माणको जिम्मा गेजुवालाई दिने निर्णय गरेको थियो । सोही निर्णयअनुसार तत्कालीन ऊर्जामन्त्री जनार्दन शर्माले गेजुवासँग ०७४ जेठ २१ मा समझदारीपत्रमा हस्ताक्षर गरेका थिए । दाहालपछि सरकारको नेतृत्व गरेका शेरबहादुर देउवाको पालामा बूढीगण्डकी निर्माणको जिम्मा गेजुवालाई दिने गरी भएको समझदारी खारेज भएको थियो । ०७४ असोज ९ मा संसद्को कृषि तथा जलस्रोत समिति र अर्थ समितिको संयुक्त बैठकले बिनाप्रतिस्पर्धा बूढीगण्डकी निर्माणको जिम्मा गेजुवालाई दिने निर्णय भंग गर्न सरकारलाई निर्देशन दिएको थियो । संसदीय समितिको सोही निर्णयलाई कारण देखाउँदै देउवा नेतृत्वको सरकारले ०७४ कात्तिक २७ मा गेजुवासँगको समझदारी खारेजीको निर्णय गरेको थियो । लगत्तै ०७४ मंसिर ८ को मन्त्रिपरिषद् बैठकले बूढीगण्डकी स्वदेशी लगानी र सीपमा बनाउने घोषणा गरेको थियो । आयोजनाको लागत करिब ३ खर्ब अनुमान गरिएको छ । समितिमा भएको छलफलमा कांग्रेस सांसद सुरेन्द्रराज पाण्डेले मुआब्जाका विषयमा स्थानीयको चित्त बुझाउन नसक्दा आयोजान अन्योलमा पर्न नहुने बताए । स्थानीयले जमिनको मूल्यको बढाउन पुनर्मूल्यांकन गर्न माग गरे पनि काुननी रूपमा जटिलता रहेकाले नयाँ उपाय निकाल्नुपर्ने उनको भनाइ छ । धादिङ र गोरखाका भूभागमा बन्ने १ हजार २ सय मेगावाटको उक्त आयोजनाले ओगट्ने निजी जमिनको मुआब्जा विवादले निर्माणमा अवरोध भएको छ । दुवै जिल्लाको बजार क्षेत्रको जमिन अधिग्रहणका लागि गत मंसिर १५ मा स्थानीय प्रशासनले मुआब्जा निर्धारण गरेको छ । धादिङको आरुघाट र खहरेको १ हजार १ सय ६१ रोपनी र गोरखाको आरुघाट र आर्खेतको ६१० रोपनी जमिनको मूल्य प्रतिआना ५० हजारदेखि ७ लाखसम्म निर्धारण गरिएको छ । दुवै जिल्लाका ३०२ जनाले नयाँ मापदण्डअनुसार निर्धारित मुआब्जा पाउन स्थानीय प्रशासनमा निवेदन दिएको आयोजानको साइट कार्यालयले जानकारी दिएको छ । मुआब्जा वितरण र आयोजना निर्माणमा राजनीतिक खिचतानी गर्न नहुने सांसद दीनानाथ शर्माले तर्क गरे । समस्या बल्झाउने मात्र होइन, नेतृत्वले समाधानको उपाय पनि खोज्नुपर्छ, उनले भने । जमिनको स्वामित्व सरकारको नभई विकास अघि बढाउन नसक्ने सांसद रामप्रित पावसवानको भनाइ छ । मुलुकभर मुआब्जाको दर एउटै बनाउनुपर्ने सांसद रमेशप्रसाद यादवले बताए । सम्झौता कार्यान्वयन गर्न निर्देशन समितिले बूढीगण्डकी आयोजनाबाट प्रभावितको सहमतिमा गत मंसिर २४ गते ऊर्जामन्त्री पुनसमेतको उपस्थितिमा स्थानीय प्रभावितसँग भएको चारबुँदे सहमति कार्यान्वयन गर्न निर्देशन दिएको छ । प्रभावितले मुआब्जाबापत पाउने रकममा लाभ कर तिर्नु नपर्ने, पुनर्वास नीति सार्वजनिक गर्नुपर्ने, आयोजना बनाउने प्रतिबद्धता कार्यान्वयन हुनुपर्ने, प्रभावितको घरगोठको ह्रास कट्टी नगरी रकम पाउनुपर्नेलगायत बुँदामा सहमति भएको समितिकी सभापति दिलकुमारी रावल (पार्वती) ले जानकारी दिइन् । ह्रास कट्टी, लाभकर तिर्नु नपर्ने र पुनर्वाससम्बन्धी सम्झौता अर्थ मन्त्रालयको सहमतिमा मन्त्रिपरिषद्बाट पारित गराउन प्रस्ताव तयार गरेको आयोजनाले जनाएको छ ।"
कानुनी झन्झटले आयातमा निर्भर,"बागलुङ (कास) राजनीतिक नेतृत्वले संसद्देखि आमसभासम्म अर्गानिक खेती, करको सहुलियत र उद्योग विकासको नारा लगाउँछन् । तर जब उद्योगीले कृषिमा आधारित वा पर्यटन प्रवर्द्धनका उद्योग खोल्न थाल्छन्, तब कानुनी झन्झटले हैरान हुन्छन् । नेपालका वरिष्ठ उद्योगीहरूले एउटै मञ्चमा गरेको टिप्पणी हो यो । करोडौं रुपैयाँ लगानीको उद्योग सञ्चालन गर्न १८ महिनादेखि दुई वर्षमा सकिए पनि त्यसका लागि कानुनी प्रक्रिया पूरा गर्न पाँच वर्ष लागेको उनीहरूको टिप्पणी छ । लगानी गर्न गाह्रो छैन तर जग्गा पाउनै मुस्किल छ, नेपाल उद्योग वाणिज्य महासंघका वरिष्ठ उपाध्यक्ष शेखर गोल्छाले भने, सरकारले जमिन, जंगल वा पानीका लागि वातावरण बनाइदिँदा दर्जनभन्दा बढी उद्योग खोल्न सकिन्छ । बागलुङ उद्योग वाणिज्य संघले बिहीबार आयोजना गरेको उज्यालो बागलुङ, समृद्ध बागलुङ विषयक बहसमा गोल्छाले साना उद्योगीलाई सहुलियत कर्जा नदिएसम्म नेपाल सधैं आयातमा भर पर्नुपर्ने दाबी गरे । हिजो हामी निर्यात गर्नेहरू ७० प्रतिशत आयातमा पुगिसकेका छौं, त्यो कृषिजन्य उद्योगमा बढी छ, उनले भने, सहज ऋण र न्यूनतम ब्याजदर पाउनासाथ सयौं उद्योगीले नेपालमा लगानी बढाउँछन् । ठूला उद्योगका लागि जग्गा प्राप्ति ऐन बाधक बनेको उनले बताए । कतै जंगल, कतै सार्वजनिक स्थान र निजी सम्पत्तिलाई एकीकृत बनाउन नसक्दा ठूला उद्योग विस्थापित हुने र नयाँ खोल्नै नसक्ने अवस्था छ, गोल्छाले भने, सामाजिक सुरक्षामा साना उद्योग जान नसक्नुको प्रमुख कारण पनि यही हो । महासंघका उपाध्यक्ष एवं उद्यमी चन्द्र ढकालले मौलाकालिका र सिक्लेसमा केबलकार निर्माण थालेकामा कानुनी झन्झटले ढिलाइ भएको बताए । २२ विभाग र आधा दर्जन मन्त्रालय धाउने अवस्था अन्त्य भए लगानी र रोजगारी बढाउन सकिन्छ, उनले भने, मन्त्रीले स्वीकृति दिन्छन्, कर्मचारीबाट प्रक्रियामा ढिला हुन्छ । सरकारले छोटो कार्यविधि बनाउनुपर्छ । राष्ट्रिय गौरवका आयोजनादेखि रोजगारी सिर्जनाका धेरै उद्योग ढिलाइ हुनुमा कानुनी झन्झट नै कारण भएको उनको टिप्पणी छ । हरेक व्यवसायले राज्यलाई कर तिर्ने दायित्व बोध हुँदा सरकार र उद्योग दुवै सबल हुने व्यवसायी मीनबहादुर गुरुङले बताए । भाटभटेनी सुपरमार्केटका अध्यक्षसमेत रहेका उनले केही वर्षमा नेपालभित्रै भाटभटेनी सुपरमार्केटमा मात्र ५० हजार रोजागरी पुर्याउने उनको भनाइ छ । उक्त अवसरमा गण्डकी प्रदेशका आर्थिक मामिला तथा योजनामन्त्री किरण गुरुङले उद्योग व्यवसायका लागि कानुनी समस्याको गाँठो फुकाउने प्रतिबद्धता जनाए । हामी कानुन निर्माणको चरणमा छौं, हरेक स्थानीय तहमा औद्योगिक ग्राम बनाउन खोज्दै छौं, उनले भने, व्यवसायीका समस्याको गाँठो फुक्ने गरी नीति बन्नेछन् ।"
निगमको बोइङ ६५ करोड २२ लाखमा लिलाम,"(काठमाडौं)  नेपाल वायुसेवा निगमको ३१ वर्ष पुरानो बोइङ विमान (गण्डकी) अमेरिकी कम्पनी सीएसडीएस एयरक्राफ्ट सेल्स एन्ड लिजिङ इंकलाई ६५ करोड २२ लाख रुपैयाँमा बिक्री गरिने भएको छ । निगम सञ्चालक समितिले शुक्रबार आफ्नो अन्तिम बोइङ विमान ७५७ सीएसडीएसलाई बिक्री गर्ने प्रस्ताव पारित गरेको हो ।सञ्चालक समिति बैठकमा कार्यकारी अध्यक्ष मदन खरेलले राखेको लिलाम बढाबढ प्रक्रियाबाट सीएसडीएसलाई अल्फा चार्ली ब्राभो कलसाइनको विमान बिक्री गर्ने प्रस्ताव पारित गरिएको छ, बैठकलगत्तै बोर्ड सदस्य अच्चुतराज पहाडीले कान्तिपुरसँग भने । गत जेठमा परामर्शदाता कम्पनी फिनटेक एफएएस एभिएसन सर्भिसेज कम्पनीले यो विमान र बाँकी रहेका ६ सय हाराहारी पार्टपुर्जाको न्यूनतम मूल्यांकन गरेको थियो । त्यसै प्रतिवेदनअनुसार निगमले यसको न्यूनतम मूल्य करिब ८७ करोड रुपैयाँ राखेर असारमा पहिलो पटक लिलामी सूचना आह्वान गरेको थियो । तर दुई पटकको सूचनामा पनि कुनै कम्पनी इच्छुक नदेखिएपछि तेस्रो पटक शुक्रबार भएको लिलामी बढाबढ प्रक्रियाबाट यो जहाज (५७१ मिलियन डलर) ६५ करोड २२ लाख रुपैयाँमा अमेरिकी कम्पनी सीएसडीएस एयरक्राफ्ट सेल्स एन्ड लिजिङ इंकले सकारेको थियो ।फिनटेकले गरेको न्यूनतम मूल्यभन्दा २२ करोड कममा सीएसडीएसलाई उसैले कबोल गरेको मूल्यमा विमान बेच्न निगम बाध्य भएको हो । असार ११ मा ४५ दिनको सूचना जारी गर्दै निगमले यसको न्यूनतम लिलाम दर ७६ लाख डलर (करिब ८७ करोड रुपैयाँ हाराहारी) राखेर टेन्डर निकालेको थियो । तर सार्वजनिक खरिद नियमावलीअनुसार तीन वटा कम्पनीको प्रस्ताव नपरेपछि टेन्डर रद्द भएको थियो । त्यसपछि निगमले साउन २९ गते दोस्रो पटक टेन्डर आह्वान गरेको थियो । त्यसमा पनि खरिद नियमावलीअनुसार प्रस्ताव नआएपछि निगमले तेस्रो पटक कात्तिक २६ गते चार दिनको मात्रै लिलामी बढाबढको सूचना जारी गरेको थियो । उक्त प्रस्तावमा तीन वटा अमेरिकी कम्पनीले जहाज खरिद गर्न प्रस्ताव बुझाएका थिए । निगमका एक अधिकारीका अनुसार लिलामी प्रक्रियामा प्रस्ताव बुझाउने अमेरिकी कम्पनीहरूमा एभियोन सिस्टम इंक, सीएसडीएस एयरक्राफ्ट सेल्स एन्ड लिजिङ इन्क र एमके एभिएसन्स थिए । ती अधिकारीले तेस्रो पटकको न्यूनतम लिलामी मूल्य यसअघिका दुईवटा टेन्डरमा परेको अधिकतम दरलाई आधार मानिएको बताए । यसअघिका दुई वटा टेन्डरमा उक्त जहाजसहित जगेडा इन्जिन, स्पेयरपार्टस आदिको अधिकतम प्रस्ताव ४८ करोड ५४ लाख रुपैयाँ मात्रै परेको थियो ।१६ बिजनेस र १ सय ७४ इकोनोमी श्रेणी गरी १९० सिट क्षमता भएको यो विमान ०७५ कात्तिक ११ पछि व्यावसायिक उडानमा प्रयोग गरिएको छैन । हाल निगमले यसलाई त्रिभुवन अन्तर्राष्ट्रिय विमानस्थलमा राखेको छ । बोर्ड सदस्य पहाडीका अनुसार यस्को जगेडा इन्जिन भने निगमले रकम भुक्तानी नगरेका कारण स्पेनको एउटा मर्मत कम्पनीमा वर्षौंदेखि थन्किएको छ । यो विमानको लिलामी प्रक्रियामा सहभागी एक अधिकारीका अनुसार ९० हजार घण्टा उडिसकेको यो विमान खरिद गर्ने कम्पनीले यसलाई मर्मत गरेर उडानमै ल्याउने भनेका छन् । निगमसँग यहीखाले दुईटा विमान थिए । अर्को विमान अल्फा चार्ली अल्फा यसअघि नेपाली कम्पनी बीबी एयरवेजलाई करिब १७ करोड रुपैयाँमा बिक्री भइसकेको छ । निगमका अनुसार ३१ वर्षअघि यी विमानको मूल्य १ अर्ब रुपैयाँ हाराहारी परेको थियो । बोइङले सन् २००४ देखि यो मोडलको विमान उत्पादन गर्न बन्द गरिसकेको छ । तर, संसारभरका अधिकांश एयरलाइन्सले यो मोडलका विमान अझै उडानमै प्रयोग गरिरहेका छन् । निगमले पनि यही मोडलका दुइटा विमानबाट काठमाडौंदेखि पूर्वमा जापानको ओसाका, चीनको सांघाई तथा पूर्वमा लन्डन, पेरिस तथा फ्यांकफर्टसम्म उडाएको थियो । ५ वर्षअघि निगमले बोइङ कम्पनीका विमानलाई छाडेर एयरबसतर्फ मोडिएपछि आफ्ना दुइटा बोइङ हटाउने निर्णय लिएको थियो ।"
पर्यटकलाई बग्गी,"कञ्चनपुर (रासस) ः नेपाल भ्रमण २०२० को पहिलो दिन पश्चिमी सीमा नाका गड्डाचौकी भएर नेपाल आउने पहिलो पर्यटकलाई विशेष सम्मान गरी भीमदत्त बजार परिक्रमा गराइने भएको छ । नेपाल भ्रमण वर्ष देशको पर्यटन प्रवर्द्धनमा मात्रै नभएर मान सम्मानसित पनि जोडिएकाले यसलाई सफल बनाउन पर्यटकलाई विशेष सम्मान दिन लागेका छौं, भीमदत्त नगरपालिका प्रमुख सुरेन्द्र विष्टले भने, ती पर्यटकलाई भोजन तथा आवासको समेत व्यवस्था गरेका छौं ।"
सुजुकीको ॅसुपर स्याटर्डे,"काठमाडौं (कास) सुजुकी गाडीको आधिकारिक बिक्रेता सीजी मोटोकर्पले शनिबार सुपर स्याटर्डे गर्ने भएको छ । यसमा ग्राहकले सुजुकीका चारपांग्रे गाडी खरिदमा १ लाख रुपैयाँसम्म एक्सचेन्ज बोनस, एक वर्षको निःशुल्क बिमा र स्वामित्व हस्तान्तरणको सुविधा पनि पाउँछन् । एक दिन मात्र रहने यो योजना देशभर रहेका सुजुकीका ३६ वटा डिलरमा लागू हुने कम्पनीले जानकारी दिएको छ ।"
'जीबी बिज फेस्ट एन्ड बिज स्टार्ट२०१९' मेला,काठमाडौं (कास) नव उद्यमीहरूका लागि अवसर प्रदान र तिनको प्रवर्द्धन गर्न गुगल बिजनेस ग्रुपले ललितपुर जाउलाखेलमा दोस्रो पटक शनिबार जीबी बिज फेस्ट एन्ड बिज स्टार्ट२०१९ आयोजना गर्दै छ । नेपालका स्टार्टअप संस्थापकले विज्ञमार्फत व्यवसायमा उपयोगी हुने गुगलका विभिन्न व्यापार प्रविधि सिक्न स्टार्टअप प्रदर्शनी उपयोगी हुनेछ । प्रदर्शनीमा वर्कसप कार्यशालासमेत सञ्चालन गरिने आयोजकले जनाएको छ । दुई सयभन्दा बढी स्टार्टअपको प्रदर्शनी रहने मेला १० हजारले अवलोकन गर्ने अपेक्षा छ ।
सानिमाब्लु क्रस सहकार्य,काठमाडौं (कास) सानिमा बैंक र ब्लु क्रस अस्पतालबीच उपचारमा छुटसम्बन्धी सम्झौता भएको छ । सम्झौताअनुसार बैंकका डेबिट वा क्रेडिट कार्ड प्रयोगकर्ताले अस्पतालको उपचारमा १० प्रतिशतसम्म छुट पाउँछन् । बैंकका डिजिटल बैंकिङ प्रमुख विक्रम श्रेष्ठ र अस्पतालका कार्यकारी व्यवस्थापन समिति सदस्य सचिव रजत श्रेष्ठले सम्झौतापत्रमा हस्ताक्षर गरे ।
वाणिज्यको 'आरबीबी इम्पावरमेन्ट एकेडेमी',काठमाडौं (कास) राष्ट्रिय वाणिज्य बैंकले प्रदेश १ का युवाका लागि आरबीबी इम्पावरमेन्ट एकेडेमी को दोस्रो चरणको कार्यक्रम सुरु गरेको छ । फाइनान्सियल ट्रेनिङ सेन्टरका रूपमा अगाडि बढाउने उद्देश्यले सुरु गरिएको एकेडेमीबाट युवालगायत सबैले लाभ लिन सक्नेछन् । प्रदेश १ अन्तर्गत स्नातक र स्नातकोत्तर डिग्री भएका कलेजका विद्यार्थी (कुनै प्रकारको काममा आबद्ध नभएका)लाई मात्र लक्ष्य गरी आवेदन आह्वान गरिएको बैंकले जानकारी दिएको छ । वित्तीय क्षेत्रमा करिअर बनाउन चाहने युवा विद्यार्थीका लागि यो अवसर रहेको बैंकले बताएको छ ।
सामुदायिकको ३२प्रतिशत बोनस सेयर,काठमाडौं (कास) सामुदायिक लघुवित्त वित्तीय संस्थाले आफ्ना सेयरधनीलाई ३२ प्रतिशत बोनस सेयर प्रदान गर्ने भएको छ । शुक्रबार सम्पन्न लघुवित्तको छैटौं वार्षिक साधारणसभाले यस्तो निर्णय गरेको हो ।
अध्यागमन छलेर भित्रिएका थिए चिनियाँ,"काठमाडौं (कास) इन्टरपोलको रेडकर्नर नोटिसमा सूचीकृत तीन जना चिनियाँ कुख्यात अपराधी अध्यागमनलाई छलेर नेपाल भित्रिएको खुलासा भएको छ । चीनमा अपराध गरेर भागेका उनीहरू पछिल्लो एक वर्षको अवधिमा पर्यटक र बिजनेस भिसामा नेपाल भित्रिएका हुन् ।ईजी ००९१७४५ राहदानी भएका जहाङ जोङमोउले ०७६ भदौ १२ मा र ईडी ८७८९४६५ का यु अइहाइले ०७५ मंसिर १२ मा पर्यटक भिसा लिएका थिए भने ईई ७८६२३१० राहदानीवाहक क्यु क्विङले ०७६ कात्तिक २ मा बिजनेस भिसा लिएका थिए । उनीहरूको भिसा अवधि सकिइसकेको छ । चीनले उनीहरूलाई कुन कसुरमा अपराधी ठहर गरेको भन्नेबारे अध्यागमनका अधिकारीले खुलाउन चाहेका छैनन् । कुख्यात अपराधीहरू कसरी वैधानिक रूपमा नेपाल भित्रिए भन्ने कान्तिपुरको प्रश्नमा विभागका निर्देशक रामचन्द्र तिवारीले नेपाल भित्रिएपछि मात्रै इन्टरपोलले उनीहरूविरुद्ध रेडकर्नर नोटिस जारी गरेको दाबी गरे । नेपाल आइसकेपछि मात्रै उनीहरूलाई इन्टरपोलले रेडकर्नर सूचीमा राखेर खोजबिन गरेको हो, उनले भने, उनीहरू रेडकर्नर नोटिसधारी अपराधी हुन् भनेर हामीलाई जानकारी आएको छ । अध्यागमनको कालोसूचीमा राखेर खोजबिन बढाइसकेका छौं । उनका अनुसार अध्यागमनको अभिलेखअनुसार तीनै जना नेपालबाट बाहिरिएको देखिँदैन । रेडकर्नर नोटिसधारी जहाङ सन् २०१९ अगस्ट २९ मा नेपाल भित्रिएका थिए । युलाई २८ नोभेम्बर २०१८ मा आएर २५ फेब्रुअरी २०१९ सम्म बस्ने गरी विभागले पटकपटक गरेर भिसा दिएको देखिन्छ । क्युले २०१९ अक्टोबर १९ मा आएर नोभेम्बर २७ सम्मको भिसा लिएका थिए । उनीहरूलाई पक्राउ गरिदिन चीनले एक महिनाअघि नेपालस्थित आफ्नो राजदूतावासमार्फत कूटनीतिक पत्राचार गरिसकेको छ । चीनको विदेश मन्त्रालयले नेपालको परराष्ट्र मन्त्रालयलाई पक्राउ गरिदिन पत्राचार गरेको थियो । परराष्ट्रले गृह मन्त्रालय हुँदै मंसिर तेस्रो साता प्रहरी प्रधान कार्यालय र अध्यागमन विभागलाई त्यसको जानकारी गराएको थियो ।स्रोतका अनुसार चीनले पक्राउ गरेर अध्यागमन कानुनअनुसार फिर्ता गरिदिन आग्रह गरेको छ । अपराधमा संलग्न विदेशी नागरिकलाई भारतबाहेक तेस्रो मुलुक सुपुर्दगी गर्न पाइँदैन । त्यही कारण उसले अध्यागमन नियम उल्लंघनको कसुरमा फिर्ता गर्न दबाब दिएको स्रोतको भनाइ छ । नेपालमा बसेर दुर्लभ वन्यजन्तु, सुन, विदेशी मुद्रालगायतको तस्करी, प्रतिबन्धित लागूपदार्थ ओसारपसार, हुन्डी कारोबार, बैंक ह्याकिङलगायत अपराधमा चिनियाँ गिरोहको संलग्नता देखिएको छ ।"
लुम्बिनीमा कुहिन्छन् भेटी,"(भैरहवा)  विभिन्न मुलुकबाट आउने बौद्ध धर्मावलम्बीले मायादेवी मन्दिर र अशोक स्तम्भमा चढाएको भेटी व्यवस्थापन हुन नसक्दा कुहिन थालेको छ । श्रद्धालुले चढाएका मुद्रा धेरै वर्षदेखि ओसिलो ठाउँमा पोको पारेर थन्क्याइएकाले सड्न थालेको हो । लुम्बिनीमा स्वदेशी तथा विदेशी गरेर वार्षिक सरदर १५ लाख श्रद्धालु आउँछन् । उनीहरूले चढाएको मुद्रा व्यवस्थापनमा चासो दिइएको छैन । वर्षौंअघि चढाइएका स्वदेशी र विदेशी कैयौं नोट धुजाधुजा भएका छन् । कुनै कुनै मुलुकको एउटै नोट एक लाखसम्मको छ । कतिपय पुरानो भएकाले मेसिनले रिड नगर्ने अवस्थामा छन् । विदेशीले चढाएका मुद्रा नेपाल राष्ट्र बैंकले विनिमय नगर्ने मुलुकका भएकाले उपयोगमा आउन नसकेका हुन् । दानबाट संकलित १९ करोड रुपैयाँभन्दा धेरैका विदेशी मुद्रा कागजको खोस्टोसरह बनेका हुन् । लुम्बिनी विकास कोषले यी मुद्राको उपयोग कसरी गर्ने भनेर ६ वर्षअघिदेखि नेपाल राष्ट्र बैंकलाई पत्राचार गरेको थियो । तर अहिलेसम्म कुनै निर्णय भएको छैन । विदेशी मुद्राको व्यवस्थापन टाउको दुखाइको विषय हुन थालेको छ, कोषका निमित्त सदस्य सचिव सरोज भट्टराईले भने, जम्मा भएका विदेशी सिक्कालाई साबुनसरफ लगाएर सफा गर्न पनि दुईचारजना मान्छे लगाउनुपर्ने अवस्था छ । भट्टराईका अनुसार विदेशी मुद्रा साट्न अपनाउनुपर्ने प्रक्रिया पूरा गर्न धेरै खर्च लाग्छ । त्यसैले साट्नुभन्दा थन्क्याउनु बेस हुने अवस्था आएको उनले बताए । जम्मा भएका सिक्कालाई लिलामी गर्ने कि भनेर पनि कोषले सोचिरहेको उनले बताए ।कोषका कोषाध्यक्ष सुरेन्द्रमुनि शाक्यले ०४२ सालदेखि विदेशी मुद्रा संकलन हुँदै आएको बताए । पुराना नोटलाई थप क्षति हुन नदिन हावा नपस्ने गरी प्लास्टिकले कपडामा लपेटेर राखिएको छ, उनले भने, यसबारेमा मैले दुईतीन चरणमा नेपाल राष्ट्र बैंकसमक्ष कुरा राखेको छु । राष्ट्र बैंकले सिंगापुरमा रहेको बैंकमा सटहीका लागि ती मुद्रा लैजानुपर्ने र सटही हुन नसके नोट पनि फिर्ता नआउने जानकारी दिएपछि झन् अन्योल भएको उनले बताए । अब के गर्ने भन्नेबारे कुनै निर्णय भएको छैन । मैले मात्र जोखिम उठाएर अघि बढ्न पनि भएन, उनले भने । मायादेवी मन्दिर परिसर र अशोक स्तम्भ वरपर क्षेत्रमा श्रद्धालुले दानस्वरूप आफ्नो मुलुकको पैसा चढाउने गर्छन् । केहीले दानपात्रमा राख्छन् । कैयौंले अशोक स्तम्भ, बुद्ध जन्मस्थलमा राखिएको शिला र मायादेवी मन्दिरभित्र घुम्ने बाटो र इँटामा पैसा चढाउने गर्छन् । कोषाध्यक्ष शाक्यका अनुसार संकलित भेटी तीनतीन महिनामा गनेर आम्दानी बाँध्ने गरिन्छ । दानपात्र बाहिर छिरोलिएका पैसा मन्दिर परिसरमा खटिएका सुरक्षाकर्मीले दिनहुँ संकलन गरेर दानपात्रभित्र राखिदिने गर्छन् । बैंकमा सटही हुने पैसा तत्काल कोषको आम्दानीमा जाने गर्छ । नहुने पैसालाई मुचुल्का बनाएर कपडामा पोको पारेर राख्ने गरिएको छ । सटहीका लागि यहाँबाट लगिएका विदेशी मुद्रा फिर्ता नआएपछि कुनै निकायले सोधखोज र छानबिन गर्दा को जिम्मेवार हुने भन्ने डरले ठोस निर्णय हुन नसकेको कोषका कर्मचारीले बताए । कोषका अनुसार दानका रूपमा प्राप्त यस्ता विदेशी मुद्रा हरेक वर्ष कोषले आम्दानीका रूपमा हिसाब राख्दै आएको छ । गत असार मसान्तसम्म १९ करोड रुपैयाँभन्दा धेरैको मुद्रा जम्मा भएको छ । जसमध्ये, म्यानमारको ९ करोड १६ लाख, भियतनामको ६ करोड ७४ लाख, इन्डोनेसियाको २ करोड ५० लाख रुपैयाँ बराबरका मुद्रा छ । श्रीलंका, मंगोलिया, बंगलादेश, लाओस, ओमान, मंगोलिया, भुटानदेखि आफगानिस्तान, युगान्डा, कंगोलगायत मुलुकका मुद्रा छन् । नेपाल राष्ट्र बैंकले नलिने भएपछि दानमा प्राप्त भएका सिक्काको गणना नै छैन ।कोषले ०७१ चैत ५ गते सबै नोटको विवरणसहित राष्ट्र बैंकको सिद्धार्थनगर शाखामा पत्राचार भएको दाबी गरेको छ । कोषले भनेजस्तो विववरणसहितको जानकारी फेला नपरेको राष्ट्र बैंक सिद्धार्थनगरका निर्देशक राजेन्द्र भट्टराईले बताए । ०७४ वैशाख २९ गते संकलित विदेशी मुद्रा सटही व्यवस्थापनको प्रक्रिया अघि बढाउन सबै नोटका विवरण र कोषको आधिकारिक धारणासहित आउन राष्ट्र बैंक शाखाले नै पत्राचार गरेको उनको भनाइ छ । यस्ता नोट सटहीका लागि बैंक अफ सिंगापुरसँग नेपाल राष्ट्र बैंकको विदेशी मुद्रा विनिमय विभागमार्फत समन्वय गरेर अघि बढ्ने हो, निर्देशक भट्टराईले भने, कतिपय नोट सटही नभएर सिज पनि हुन सक्ने भएकाले यसबारे लुम्बिनी विकास कोष आधिकारिक धारणासहित आउनुपर्छ । पुरानो प्रिन्ट भएका नोटको सटही नहुने उनले बताए । यस्ता मुद्रालाई उपयोगमा ल्याउनेबारे सरकारले पनि चासो दिएको छैन । राष्ट्र बैंकले सटही नगर्ने भए पनि नेपालले दौत्य सम्बन्ध कायम राखेको मुलुकमा आफ्नो दूतावासमार्फत पहल गरे समस्या समाधान हुन सक्ने कोषका एक कर्मचारीले बताए । जहिले पनि सरकारलाई पनि यस्तो समस्याभन्दा आफ्ना कार्यकर्तालाई कोषको पदाधिकारीमा कसरी नियुक्ति गर्ने भन्ने चासो हुन्छ, ती कर्मचारीले भने । कोषका पूर्वकोषाध्यक्ष ओमप्रसाद अर्यालले विदेशी मुद्रालाई उपयोगमा ल्याउन नसक्नुमा कोष र सरकारको कमजोरी रहेको बताए । म कोषमा रहँदा ती नोटलाई प्रयोगमा ल्याउन सक्दो प्रयास गरे पनि सफल भइनँ । नोट उपयोगमा ल्याउन राष्ट्र बैंकमा पूर्वगभर्नरदेखि प्रधानमन्त्रीसम्म कुरा राख्दा पनि सुनुवाइ नभएको उनले बताए ।"
दुई दुर्घटनामा ७ को मृत्यु,"मकवानपुर (कास) नुवाकोट र काठमाडौंमा शुक्रबार भएका छुट्टाछुट्टै जिप र टिपर दुर्घटनामा सात जनाको मृत्यु भएको छ । रौतहटको चन्द्रपुरबाट काठमाडौं जाँदै गरेको टाटासुमो मकवानपुरको इन्द्रसरोवर३ ओखरडाँडामा सडकबाट करिब दुई सय मिटर तल खस्दा तीन जनाको घटनास्थलमै र दुईको उपचारार्थ लैजाँदै गर्दा बाटैमा मृत्यु भएको छ । हेटौंडाकाठमाडौं छोटो दूरीको सडकमा ना१ज ३४३३ नम्बरको शिखरापुर यातायातको सुमो दुर्घटना हुँदा मृत्यु हुनेमध्ये रौतहटको चपुर९ का दम्पती २१ वर्षीय मनीष विक र २० वर्षीया सिर्जना विकको मात्रै पहिचान खुलेको जिल्ला प्रहरी कार्यालय मकवानपुरका प्रहरी निरीक्षक ललनप्रसाद कुर्मीले बताए । तीन जनाको शव हाल काठमाडौंको त्रिवि शिक्षण अस्पतालमा राखिएको छ । घटनामा घाइते चार जनाको काठमाडौंमा उपचार भइरहेको छ । घाइतेमध्ये सर्लाहीको वाग्मती११ का २२ वर्षीय रञ्जित रिजाल र रौतहटको बरहथवा५ का ५६ वर्षीय जय साहको बयोधा अस्पतालमा उपचार भइरहेको छ । चालक हेटौंडा१७ गंगटेका अनिल विक र यात्री सर्लाही वाग्मती९ का २७ वर्षीय रञ्जित रिजालको मेडिसिटीमा उपचार भइरहेको प्रहरीले जनाएको छ । प्रारम्भिक अनुसन्धानअनुसार ओभर स्पिडमा कुदाउँदा गाडी कन्ट्रोल गर्न नसकेर दुर्घटना भएको देखिएको छ, प्रहरी निरीक्षक कुर्मीले भने । उता नुवाकोट संवाददाताका अनुसार नुवाकोट सीमामा पर्ने काठमाडौंको तारकेश्वर नगरपालिका३ तीनपिप्लेको कोटमा फोहोर बोकेर सिसडोल जाँदै गरेको गाडी दुर्घटना हुँदा दुई जनाको मृत्यु भएको छ । ना३ख ३३८ नम्बरको टिपर अनियन्त्रित भई सडकबाट पल्टिँदा चालक हेटौंडाका माइला लामा र सहचालक धादिङ गल्छीका कमल लामाको च्यापिएर मृत्यु भएको प्रहरीले जनाएको छ । बालाजु प्रहरी वृत्तका डीएसपी रञ्जितसिंह राठौरका अनुसार कीर्तिपुरबाट फोहोर लिएर सिसडोल जाँदै गरेको टिपरले च्यापिएका चालक र सहचालकको शव क्रेन बोलाएर झिकिएको हो ।"
१० रुपैयाँमै खाना,"(मोरङ)  सादा खाना सय रुपैयाँ घटी कतै पाइँदैन । यस्तो बेला १० रुपैयाँमा पेटभरि खाना खान पाइयो भने अचम्म नमान्ने विरलै होलान् । विराटनगरको काली मन्दिर अगाडि १० रुपैयाँमै अघाउँजी खाना पाइन्छ । भात पनि बासमती चामलको ।यहाँका केही समाजसेवी र व्यापारीहरूले तीन दिनयता यसरी खाना खुवाउन थालेका हुन् । सामाजिक उत्तरदायित्व भन्दै गत बुधबारदेखि सुरु भएको लागत पनि नउठ्ने दरमा खाना खुवाउने यो अभियान चर्चामा छ । पहिलो दिनबाटै दैनिक आठ सय जनाले खाना खाइरहेका छन् । शुक्रबार आठ सय जनाले बासमती चामलको भात र राजमाको तरकारी खाए । स्थानीय दिलीप धाडेवाल, दीपक पौडेल, नन्द तापडिया, आमोद कुइँकेल, मनोज भगत, पवन अग्रवाल र मोहन भगतले न्यूनतम मूल्यमा खाना खुवाउन सुरु गरेका हुन् । १० रुपैयाँमा पेटभरि खान मात्र होइन, २० रुपैयाँमा प्याकिङ गरेर घरै लैजान पाइने पनि व्यवस्था छ । आठ सय जना जतिलाई भात र तरकारी पेटभरि खुवाउँदा दैनिक १५१६ हजार खर्च भइरहेको धाडेवालले बताए । दैनिक खाना खुवाउनका लागि सहयोगी मनकारीहरूले सघाइरहेका छन्, उनले भने, कसैले आफ्नो नामबाट खाना खुवाउन चाहेको अवस्थामा ११ हजार रुपैयाँ लिएर हामीले उनको नामबाट खाना खुवाउँछौं । बजारमा सफा र शुद्ध खाना पाउनै गाह्रो रहेको अवस्थामा आफूहरूले यो अभियान सुरु गरेको धाडेवालले बताए । बजारमा शुद्ध शाकाहारी खाना पाउन गाह्रो भएकाले हामीले यो सानो सुरुवात गरेका हौं, उनले भने, यो अभियानलाई देशभरि पुर्याउने योजना छ ।मनकारीहरूबाट सहयोग जुटाएर सित्तै खुवाउन सकिने भए पनि न्यूनतम १० रुपैयाँ शुल्क तोकेर अभियान सुरु गरेको मनोज भगतले बताए । फ्री दियो भने भिखारीले खाने भन्दै कतिपय खान आउँदैनन्, उनले भने, त्यसैले धनीगरिब सबैलाई बराबर १० रुपैयाँमा पेटभरि र २० रुपैयाँमा होम डेलिभरी खाना दिइरहेका छौं । ५०६० किलो तरकारी र ६० किलो जति बासमती चामल दैनिक खपत भइरहेको उनले बताए । काली मन्दिर अगाडि दैनिक भिख माग्नेहरू बस्छन् । उनीहरूलाई दान गर्नेहरूले ५१० रुपैयाँ दिने गरेका छन् । भिखारीहरूलाई दाताले पुण्य कमाउन भन्दै पैसा दान गरेका थिए, तर उनीहरूमध्ये कतिपय मगन्तेले त्यो पैसाले रक्सी खाने गरेको देखियो, उनले भने, त्यसैले अब दाताहरूलाई पनि १० रुपैयाँमा पेटभरि खाना खुवाएर पुण्य कमाउने अवसर प्राप्त भएको छ ।भिख माग्नेहरू पनि पेटभरि शुद्ध खाना खान पाउँदा खुसी भएको र दाताहरू पनि १० रुपैयाँमै भोका, गरिब, विपन्नलाई पेटभरि खुवाउन पाएकामा खुसी छन् । हुने खाने परिवारका व्यक्तिहरू पनि खाना खान आउने गरेको धाडेवालले बताए ।बजारमा धेरै गरिब, विपन्न र भोका मानिस आउने गरेका छन्, तर उनीहरूलाई सस्तोमा खाना खाने ठाउँको व्यवस्था छैन, उनले भने, त्यसैले अब कसैलाई पनि विराटनगरमा भोकै बस्नुपर्ने अवस्था हुँदैन । हुने खाने वर्गले १० रुपैयाँभन्दा बढी पनि पैसा तिर्न खोज्दा दानपेटिकामा दान गर्न आग्रह गर्ने गरेको र त्यहीअनुसार दान दिई सन्तुष्ट भएर जाने गरेको उनले सुनाए ।सस्तोमा खाना खुवाउने अभियान भारतका विभिन्न राज्यमा त्यहाँका सरकारले नै चलाइरहेको थाहा पाएर आफूहरू प्रभावित भई सुरु गरेको धाडेवालले बताए । हाम्रो देशमा पनि यस्ता अभियान सरकारी पक्षबाट चलाउनुपर्ने हो तर उनीहरूले गरेका छैनन्, उनले भने, त्यसैले हामीले अभियान यहाँबाट थालेर देशैभरि पुर्याउने लक्ष्य लिएका छौं ।मनकारीको यो अभियानलाई सघाउन थुप्रै जना आउन सुरु भए पनि आफूहरूले दैनिक खाना खुवाउन ११ हजारमात्रै लिने गरेको उनले सुनाए । अहिले काली मन्दिर अगाडि खाना खुवाइरहेको र अब अस्पताल अगाडि खुवाउने योजना रहेको दीपक पौडेलले बताए । अहिले सुरुवाती चरणमा यो अभियानको प्रचारप्रसारका लागि धेरै मानिस जम्मा हुने ठाउँमा सञ्चालन गर्छौं, उनले भने ।"
संसद् बैठक पाँच दिन धकेलियो,काठमाडौं (कास) सभामुखको विषयमा सत्तारूढ दल नेकपाभित्रै विवाद नमिलेपछि सभामुख चयन प्रक्रिया सुरु गर्ने गरी शुक्रबार बोलाइएको प्रतिनिधिसभा बैठक पुस १६ गतेसम्मका लागि स्थगित गरिएको छ । संसद् सचिवालयले शुक्रबार सूचना टाँसेर बैठक स्थगित गरेको हो ।
चन्द समूहविरुद्ध कठोर बन्न निर्देशन,"काठमाडौं (कास) केन्द्रीय सुरक्षा समिति बैठकले नेत्रविक्रम चन्द समूहविरुद्ध अझ कठोर नीति लिन सुरक्षा निकायहरूलाई निर्देशन दिएको छ । गृहमन्त्री रामबहादुर थापाको अध्यक्षतामा बिहीबार बसेको बैठकले चन्द समूहलाई निस्तेज पार्न सशक्त कारबाही थाल्न भनेको छ । बैठकमा सेना, गृह, नेपाल प्रहरी, सशस्त्र, अनुसन्धान विभागका प्रमुख तथा अधिकारीलगायत सम्मिलित थिए ।"
ॅस्वास्थ्य पर्यटनअनुकूल नीति अभाव,काठमाडौं (कास) मुलुकमा स्वास्थ्य पर्यटनअनुकूल कानुनी संरचनाको अभाव रहेको विशेषज्ञहरूले औंल्याएका छन् । राजधानीमा शुक्रबार सुरु नेपाल चिकित्सा पर्यटन एसिया शिखर सम्मेलन मा उनीहरूले स्वास्थ्य पर्यटनले मुलुकको द्रुत आर्थिक विकासमा उल्लेख्य योगदान दिने भए पनि सरकारी पहल खासै नभएको बताए ।
सामाजिक सुरक्षामा किन अनिच्छुक ?,"सामाजिक सुरक्षा कोष के हो ?सामाजिक सुरक्षा कोष श्रमिकको सामाजिक सुरक्षा हक सुनिश्चित गर्न उनीहरूकै योगदानमा आधारित स्वतन्त्र निकाय हो । संविधानको धारा ३४ मा योगदानमा आधारित सामाजिक सुरक्षाको हकलाई प्रत्येक श्रमिकको मौलिक हकका रूपमा उल्लेख गरिएको छ । सामाजिक सुरक्षाको प्रमुख सिद्धान्त जोखिम हस्तान्तरण हो । श्रमिकको आम्दानी घटेको अवस्थामा आम्दानीलाई निरन्तरता दिने हो । मानिसको जीवनचक्रमा हुन सक्ने अस्वस्थता, सुत्केरी, मृत्यु, दुर्घटना, वृद्धावस्था जस्ता सामाजिक जोखिमका कारण सिर्जित परिस्थितिलाई सम्बोधन गर्ने हो । यसलाई लगानीअनुकूल वातावरण बनाउने र औद्योगिक श्रम विवाद अन्त्य गर्ने साधनका रूपमा लिइएको छ । सामाजिक सुरक्षा ऐनअनुसार सरकारी सेवा, निजी क्षेत्र, स्वरोजगार र अनौपचारिक क्षेत्रमा कार्यरत श्रमिकको सामाजिक सुरक्षालाई प्रत्याभूति गरिएको छ । कोषले प्रारम्भिक चरण (१ साउन २०७६) बाट भने श्रम ऐन, २०७४ आकर्षण हुने निजी क्षेत्रमा कार्यरत सबै प्रकारका श्रमिक र रोजगारदाताको योगदान संकलन गरिरहेको छ । कोषमा कसले कसरी योगदान गर्ने ?नेपालमा कार्यरत स्वदेशी र विदेशी सबैखाले श्रमिक यसमा सहभागी हुन सक्छन् । कोषमा प्रत्येक महिना श्रमिकको आधारभूत तलबको ३१ प्रतिशत रकम जम्मा हुन्छ । त्यसमा २० प्रतिशत रोजगारदाता र ११ प्रतिशत श्रमिकको योगदान रहन्छ । श्रमिकले खाइपाई आएको सुविधा र तलबमा कटौती हुँदैन । रोजगारदाताले कम्पनी कोषमा सूचीकरण गरेपछि मात्रै श्रमिकको नाम दर्ता हुन्छ । श्रमिकलाई कार्ड नम्बर दिइन्छ । श्रमिकले रोजगारदाता परिवर्तन गरे पनि कार्ड नम्बर सधैं एउटै रहिरहन्छ । कोषबाट के सुविधा पाइन्छ ?कोषले हाल चार किसिमका सुविधा उपलब्ध गराउँछ क औषधि उपचार, स्वास्थ्य तथा मातृत्व सुरक्षा, ख दुर्घटना तथा अशक्तता सुरक्षा, ग आश्रित परिवार सुरक्षा र घवृद्ध अवस्था सुरक्षा । यीमध्ये औषधि उपचार, स्वास्थ्य तथा मातृत्व सुरक्षा श्रमिकले कोषमा योगदान सुरु गरेको तीन महिनाबाट पाउन थाल्छन् । दुर्घटना तथा अशक्तता सुरक्षा योगदान सुरु गरेकै दिनदेखि पाउनेछन् । योगदानकर्ताले १५ वर्षसम्म कोषमा रकम जम्मा गरे ६० वर्षपछि आजीवन पेन्सन पाउनेछन् । योगदानकर्ताको जुनसकै कारणबाट मृत्यु भए पनि आश्रित परिवार सुरक्षा योजनाअन्तर्गत उसको परिवारले जम्मा भएको सबै रकम एकमुष्ट फिर्ता र पेन्सन दुवै पाउनेछ । योगदानकर्ताको मृत्यु भएर दुई आश्रित परिवारलाई जीवनभरका लागि पेन्सन दिन थालिसकेका छौं, कोषका कार्यकारी प्रमुख कपिलमणि ज्ञवालीले भने, थप दुई जनाको आश्रित परिवार प्रक्रियामा छन् । कोषअन्तर्गत बेरोजगार सहायता योजनासमेत सुरु गर्ने भनिएको छ । यसबाहेक योगदानकर्तालाई कोषले सापटी ऋण पनि दिन सक्नेछ । १५ वर्षसम्मको तलब वा एक करोड रुपैयाँसम्म ऋण दिन सक्ने गरी लगानीको कार्यविधि बनिसकेको छ ज्ञवालीले बताएका छन् । उनले भने, यो ऋण घर बनाउन, घरजग्गा खरिद गर्नदेखि शैक्षिक कर्जाका लागि दिइनेछ । कोषले सापटी ऋण पनि दिन्छ । योगदानकर्तालाई १५ वर्षसम्मको तलब वा एक करोड रुपैयाँसम्म ऋण दिन सक्ने गरी लगानीको कार्यविधि बनिसकेको छ, ज्ञवालीले भने, यो ऋण घर बनाउन, घरजग्गा खरिद गर्नदेखि शैक्षिक कर्जाका लागि दिइनेछ । कोष कसरी सञ्चालन हुन्छ ?श्रम, रोजगार तथा सामाजिक सुरक्षा सचिवको अध्यक्षतामा ११ सदस्यीय सञ्चालक समिति गठन गरिएको छ । यसमा रोजगारदाताका तर्फबाट ३ जना, ट्रेड युनियन संगठनबाट ३ जना, उद्योग, अर्थ, भूमिसुधार र राष्ट्र बैंकबाट एकएक जना प्रतिनिधि सदस्य रहन्छन् । कोषको कार्यकारी निर्देशक समितिको सदस्य सचिव रहन्छन् । कोषको लगानीकर्ता सरकार होइन, श्रमिक र रोजगारदाता हुन् । ११ सदस्यीय सञ्चालक समितिमा सरकारका प्रतिनिधि चार जना मात्र रहने भएकाले सरकारले मनखुसी गर्ने सम्भावना हुँदैन । कोषको हिसाबकिताब र स्रेस्ताको लेखापरीक्षण महालेखापरीक्षकबाट हुन्छ । कोषको रकम कहाँ कति लगानी गर्ने भनेर सञ्चालक समितिले नै टुंगो लगाउँछ । ऐनले जोखिम न्यूनीकरणका लागि एउटै क्षेत्रमा २० प्रतिशतभन्दा बढी लगानी गर्न नपाइने व्यवस्था गरेको छ । ऐनअनुसार कोष जोखिममा परे कोषको सबै दायित्व र जिम्मेवारी सरकारमा सर्छ । यो सरकारी कोष हुँदै होइन । यो रोजगारदाता र श्रमिकको मात्रै हो । हाम्रो पैसा सरकारले लगेर राख्यो भन्ने श्रमिकलाई भ्रम छ, सामाजिक सुरक्षा ऐन बनाउन सुरुवाती चरणमा सक्रिय पूर्वसचिव पूर्णचन्द्र भट्टराईले भने, यसबाट सरकारले एक पैसा पनि लिन पाउँदैन । कोषको सबै नाफा श्रमिकलाई नै हो । राज्यको अरू खातामा जाँदैन । जति प्रतिफल आउँछ, योगदानकर्ताकै खातामा जान्छ ।कोषमा सहभागिता अनिवार्य हो ?कोषमा रोजगारदाता र श्रमिकको योगदान अनिवार्य हो । सञ्चय कोष र नागरिक लगानी कोषमा सहभागी श्रमिक पनि सामाजिक सुरक्षा कोषमा आउनुपर्छ । तिनमा जम्मा भइसकेको रकम श्रमिकले फिर्ता लिन वा सामाजिक सुरक्षा कोषमा जम्मा गर्न सक्छन् । २०७६ साउन १ देखि आफूसँग सम्बन्ध जोडिएको श्रमिकलाई रोजगारदाताले कोषमा सहभागी गराउनुपर्नेछ । नगराए कोषले ब्याजसहित पछि रोजगारदातालाई सहभागी गराउनुपर्छ र नगराए रोजगारदातासँग असुलउपर गरिन्छ । रोजगारदाताको आनाकानी किन ?रोजगारदाता र श्रमिकको सहमतिमा योगदानमा आधारित सामाजिक सुरक्षा कोष आएको हो । सामाजिक सुरक्षामा जान श्रमिक (ट्रेड युनियन) ले श्रम ऐनमा स्थायी हुनुपर्ने अडान छाडे । रोजगारदाताको मुख्य माग रहेको हायर एन्ड फायर नीतिमा श्रमिक सहमत भए । कम न्यूनतम तलबमै सहमति जनाए । तर सामाजिक सुरक्षा कोषले कोषमा सहभागी हुन आह्वान गरेको एक वर्ष नाघिसक्दा पनि १० हजार रोजगारदाता मात्रै सहभागी भए । तिनले एक लाख ३५ हजारलाई मात्रै सहभागी गराए । कम्तीमा ३५ लाख श्रमिक कोषमा आइसक्नुपर्ने थियो । ट्रेड युनियनहरूको छाता संगठन संयुक्त ट्रेड युनियन महासंघ (जेटीयूसी) का अध्यक्ष विनोद श्रेष्ठले श्रमिकलाई न्यूनतम तलब, उपदान र सञ्चय कोषको सुविधा दिनुपर्ने देखिएपछि रोजगारदाता अनिच्छुक भएको बताए । आफूले दिँदै आएको तलब पारदर्शी हुने डरले पनि रोजगारदाता कोषमा सहभागी नभएका हुन् । कर छल्न रोजगारदाताले तलबमानको विवरण दुईथरी बनाउँछन् । रोजगार सेवा अवधि सकिएपछि उपदान दिने भनिए पनि रोजगारदाताले उपदान कोष बनाउने गरेका छैनन्, उनले भने । कोषमा सूचीकृत रोजगारदाताले राज्यले तोकेको न्यूनतम सेवासुविधा नदिनासाथ कोषको सफ्टवेयरमा रातो बत्ती बल्छ । कोषमा सरकारद्वारा तोकिएको न्यूनतम तलबभन्दा कम सञ्चय कोष र उपदान जम्मा गर्न पाइने छैन । रोजगारदाताहरूको छाता संगठन नेपाल उद्योग वाणिज्य महासंघले यसबारे प्रस्ट रूपमा आफ्नो सवाल सार्वजनिक रूपमा भने उठाएको छैन । उनीहरू जान्छौं भनिरहेका छन् तर गएका छैनन् । के रोजगारदाता र श्रमिकको खर्च बढ्यो ?यो कोषमा सहभागी भएबापत रोजगारदातालाई चाहिएका बेला श्रमिकलाई राख्ने र निकाल्ने व्यवस्था गरिएको छ । ठूलादेखि साना रोजगारदाताले आफूअनुकूल काम लगाउन पाउँछन् । रोजगारदाताले आफ्नै हैसियतअनुसार श्रमिकसँग रोजगार सम्बन्ध (नियमित, कार्यगत, समयगत, आकस्मिक र आंशिक) छनोट गर्न छुट छ । त्यही प्रकृतिअनुसार तलब र भत्ता दिन मिल्छ । रोजगारदाताका तर्फबाट योगदान हुने २० प्रतिशतमध्ये सञ्चय कोषबापत १० प्रतिशत र उपदानबापत ८३३ पुरानै श्रम कानुनले प्रत्याभूति गरेको विषय हो । बाँकी १६७ पनि श्रमिकको बिमाका लागि खर्च हुने गरेकै छ । श्रमिकको पनि सञ्चय कोषबापत १० प्रतिशत र सामाजिक सुरक्षा कर (२०६७ देखि) बापत १ प्रतिशत कर काटिने गरेकै छ । श्रम कानुनलाई इमानदारीपूर्वक कार्यान्वयन गरिराखेका रोजगारदाताको खर्च यथावत् रह्यो । नयाँ खर्च केही थपिएन, जिफन्टका उपाध्यक्षसमेत रहेका सामाजिक सुरक्षाका विज्ञ रमेश बडालले भने, पहिलादेखि नै श्रम ऐन छलिरहेका, श्रमिकलाई शोषण गरिरहेका रोजगारदाताको खर्च बढ्यो । सामाजिक सुरक्षामा जाँदा रोजगारदाताको दायित्व झन् घटेको छ । श्रमिकलाई नियमित तलब दिए पुग्छ । अन्य दायित्व लिइराख्नुपर्दैन । बैंकर्सले उठाएको विवाद के हो ?निजी क्षेत्रका बैंकहरूको छाता संगठन बैंकर्स एसोसिएसनले तीन विषयलाई प्रमुख रूपमा उठाएको छ । कर्मचारीले खाइपाई आएको सेवा सुविधा नै काटिने भएपछि कसरी जान सकिन्छ ? कर्मचारीहरू अहिले यसरी जानु हुँदैन भनिरहेका छन्, एसोसिएनका अध्यक्ष ज्ञानेन्द्र ढुंगानाले भने, योगदानकर्ताले हाल आफ्नो आयमा ३६ प्रतिशतसम्म कर तिर्ने र अवकाश रकम लिँदा त्यही रकममा पुनः १५ प्रतिशत कर तिर्नुपर्ने व्यवस्थाका कारण कर्मचारीले ५१ प्रतिशतसम्म कर तिर्नुपर्छ । यसरी कर्मचारीलाई दोहोरो मारमा पार्ने व्यवस्था हटाउनैपर्छ । ५८ वर्षसम्म सेवा अवधि भएपछि पेन्सन किन ६० वर्षपछि पाउने भन्ने सवाल पनि छ । बैंकर्सको गुनासो कति जायज ?बैंकमा काम गर्ने सबै श्रमिकलाई दोहोरो कर लाग्ने होइन । मासिक एक लाख ७० हजार रुपैयाँसम्म तलब खाने श्रमिकलाई कर लाग्दैन । त्यसभन्दा माथि तलब खाने श्रमिकलाई भने दोहोरो कर परेको हो । तर सामाजिक सुरक्षा ऐनमा कर्मचारी सञ्चय कोष ऐन, २०१९ बमोजिमको कोषले पाएसरहको छुट र सुविधा पाउने उल्लेख छ । यो व्यवस्थालाई अर्थ मन्त्रालयले व्याख्यासहित कर कार्यालयमा पत्र नपठाइदिँदा झमेला निस्किएको हो । श्रम, रोजगार तथा सामाजिक सुरक्षा मन्त्रालयले यसबारे अर्थ मन्त्रालयको ध्यानाकर्षण गराइसकेको छ ।कोषमा गएबापत कर्मचारीले खाइपाई आएको सुविधा कटौती गर्न नपाइने व्यवस्था श्रम ऐनले नै प्रत्याभूति गरिदिएको छ । दफा १७८ (३) मा लेखिएको छ, यो ऐन जारी हुँदाका बखत प्रचलित कानुन वा सामूहिक सम्झौताद्वारा ऐनमा उल्लेख गरिएभन्दा बढी सुविधा प्राप्त गरिरहेको श्रमिकको सेवा, सर्त र सुविधामा यस ऐनमा उल्लिखित कुनै कुराले प्रतिकूल असर पारेको मानिने छैन ।यहाँ न्यूनतम तलबको मात्रै योगदान गर्ने हो । बैंकबाट थप पाउने सेवासुविधा बैंक व्यवस्थापन र श्रमिकबीचको कुरा हो, ज्ञवालीले भने । अर्कोतिर निजी क्षेत्रमा ५८ वर्षमै काम छाड्नुपर्ने बाध्यता छैन । के निजामती र श्रमिकबीच विभेद छ ?सरकारले गत साउनदेखि निजामती सेवामा प्रवेश गर्ने कर्मचारीका लागि योगदानमा आधारित पेन्सन दिने निर्णय गरेको छ । जसमा कर्मचारीका तर्फबाट ६ प्रतिशत र त्यो रकममा सरकारको शतप्रतिशत थपी कर्मचारी सञ्चय कोषमा जम्मा गर्ने प्रावधान छ । श्रमिक र रोजगारदाताका तर्फबाट सामाजिक सुरक्षा कोषमा ३१ प्रतिशत रकम जम्मा गर्नुपर्छ । बैंकरहरूले पेन्सनका लागि निजामतीलाई १२ प्रतिशत र निजी क्षेत्रलाई २८३३ प्रतिशत किन गर्नुपर्यो भन्दै प्रश्न उठाइरहेका छन् । श्रम मन्त्रालयका अनुसार कोषमा न्यूनतम तलबको ३१ प्रतिशतमात्रै जम्मा गर्नुपर्ने हो । निजामतीको खाइपाई आएको तलब सुविधाबाट योगदान काटिन्छ । जस्तो निजामतीको खाइपाईको ४० हजारबाट १२ प्रतिशत हो भने कामदारको ४० हजारको ६० प्रतिशतबाट ३१ प्रतिशत हो ।श्रम मन्त्रालयका अनुसार निजामतीको पेन्सन स्किम मात्रै हो भने निजी क्षेत्रको श्रमिकको पेन्सनसहित पूर्ण सामाजिक सुरक्षा प्रदान गर्ने योजना हो । पुरानो निजामती सेवाका कर्मचारीलाई राज्यले शतप्रतिशत लगानी गरिरहेको छ । चालु आर्थिक वर्षका लागि मात्रै सरकारले पेन्सनका लागि कुल बजेटको झन्डै साढे दुई प्रतिशत रकम विनियोजित गरेको छ । सामान्य प्रशासन मन्त्रालयका पूर्वसचिवसमेत रहेका भट्टराईले निजामती कर्मचारी राज्यको दायित्वभित्र पर्ने बताए । पेन्सनलाई तलबको एउटा हिस्साका रूपमा बुझ्छौं । पेन्सन भनेको सरकारलाई सेवा गरेबापत राज्यका तर्फबाट लामो समयका लागि दिइएको भुक्तानी हो । यसलाई निजी क्षेत्रसँग दाँजेर हेर्न मिल्दैन, उनले भने । बडालले पनि निजी र सरकारबीच फरक दायित्व रहेको बताए । पहिला त एक पैसा योगदान नगरी राज्यले पेन्सन दिन्थ्यो । अब ६६ प्रतिशत योगदान गर्नुपर्ने व्यवस्था लागू भयो, उनले भने । श्रमिकले पाउने सबै सामाजिक सुरक्षा योजना निजामतीलाई छैन । निजी क्षेत्रमा कार्यरत श्रमिकलाई व्यवसायजन्य रोग लागे जति खर्च लागे पनि भुक्तानी गर्ने सुविधा छ । निजामतीलाई त्यस्तो छैन । निजामती कर्मचारीले सञ्चय कोषमा जम्मा गरेको एकमुष्ट रकम फिर्ता पाउँदैनन् । यो रकम पेन्सनका रूपमा पाउने हो । बीचमा छाड्दा मात्रै निजामती कर्मचारीले उपदानका रूपमा एकमुष्ट बुझ्न पाउँछन् ।"
रक्सौलकाठमाडौं रेल डीपीआरका लागि पत्राचार,"रेल विभागले भारत सरकारले अध्ययन गरिदिने भनेको काठमाडौंरक्सौल रेलमार्गको विस्तृत परियोजना प्रतिवेदन (डीपीआर) को प्रक्रिया अघि बढाउन पत्राचार गरेको छ । हामीले परराष्ट्र मन्त्रालयमार्फत पत्राचार गरेर डीपीआरका लागि अनुरोध गरिसकेका छौं, विभागका महानिर्देशक बलराम मिश्रले भने, यसमा भारत सकारात्मक छ । काम चाँडो सुरु हुनेमा आशावादी छौं । डीपीआरका लागि अनुरोध गरेको दुई महिना भइसकेको उनले जानकारी दिए । भारतको कोंकण रेलवे कर्पोरेसन लिमिटेडको विज्ञ टोलीले पूर्वसम्भाव्यता अध्ययन प्रतिवेदन नेपाललाई बुझाइसकेको छ । यो रेलमार्ग निर्माणको सुरु विन्दु वीरगन्जको रक्सौल हुनेछ । यो १३६ किमि रहने र यसभित्र ४२ किमि टनेल निर्माण गर्नुपर्ने अध्ययनले देखाएको छ । लागत भने करिब ३ खर्ब लाग्ने अनुमान छ । यो मार्गमा पनि पहाड धेरै पर्छन्, त्यसैले धेरै सुरुङ निर्माण गर्नुपर्छ, उनले भने, जसले गर्दा लागत बढी पर्छ ।"
अनुभवीविरुद्ध युवा जोस,"(पोखरा)  पोखरा प्रिमियर लिग क्रिकेट (नमस्ते पीपीएल) को दोस्रो संस्करणको उपाधिका लागि चितवन राइनोज र विराटनगर टाइटन्सबीच शनिबार पोखरा रंगशालामा प्रतिस्पर्धा हुँदै छ । चिवतन गत संस्करणको उपविजेता हो । चितवनका कप्तान पारस खड्का र विराटनगरका कप्तान प्रदीप ऐरी दुवैले फाइनलमा राम्रो र सकारात्मक क्रिकेट खेल्ने बताए ।चितवन अनुभवी खेलाडीले भरिएको टिम छ । राष्ट्रिय टोलीका पूर्व कप्तान पारससँग नै धेरै घरेलु फ्रेन्चाइज प्रतियोगितामा फाइनल खेलेको अनुभव छ । राष्ट्रिय टोलीका करण केसी, आरिफ शेखलगायतले एकरुपको प्रदर्शन गरिरहेका छन् । नेपाली लिगमा छुट्टै पहिचान बनाउन सफल विदेशी खेलाडी भारतका सन्नी पटेल, हङकङका पूर्व कप्तान बाबर हायत, यूएईका पूर्वकप्तान रोहन मुस्तफा टिमका मुख्य हतियार हुन् । लिग चरणमा शतप्रतिशत जित पाउने क्रममा यी तीन खेलाडीको प्रदर्शन नै निर्णायक रह्यो ।त्यस विपरीत विराटनगरमा युवा र कम अनुभवी खेलाडीको जमघट छ । उनीहरू निकै कठिन गरी प्लेअफ हुँदै फाइनलमा पुगेका हुन् । लिग चरणमा ५ मध्ये २ खेल जितेर सनसनीपूर्ण सफलता पाएको विराटनगरका कप्तान प्रदीप आफैं फ्रेन्चाइज क्रिकेट पहिलोपल्ट नेतृत्व गरिरहेका छन् । विराटनगरले उपाधि जित्नका लागि शाहब आलम, लेकेश बम, किशोर महतो, मिनास थापालगायतका युवा खेलाडीबाट राम्रो नतिजाको आशा गर्नुपर्नेछ । पुनीत मेहराबाहेक अन्य दुई विदेशी खेलाडी पाकिस्तानका मोहम्मद जाइद आलम र नोमन खान नेपाली लिगका नयाँ अनुहार हुन् । अलराउन्डरको रूपमा आलमले राम्रो गरिरहेका छन् । नोमनको प्रदर्शन औसत छ ।फाइनलमा प्रवेश गरेलगत्तै विराटनगरका कप्तान प्रदीपले आफ्नो टिममा युवा खेलाडी बाहुल्य रहेकाले उनीहरूलाई बेलाबेलामा झक्झक्याउनुपर्ने अवस्था रहेको बताएका थिए । त्यो भनेको उनीहरूलाई पटकपटक जिम्मेवारीबोध गराउनु हो । लिग चरणको अन्तिम खेल तथा इलिमिनेटर चरणमा बुटवल ब्लास्टर्सलाई पराजित गर्दा विराटनगरका युवा खेलाडीको जोशले धेरै भूमिका खेलेको थियो । कप्तान प्रदीप यही लयलाई निरन्तरता दिन चाहन्छन् ।पछिल्ला खेलहरूमा हामीले जस्तो क्रिकेट खेलिरहेका छौं, त्यसलाई निरन्तरता दिन चाहन्छौं । फाइनलमा विपक्षी टिम निकै बलियो छ, अनुभवी खेलाडी छन् र सबै खेल जितेर आएको छ । फाइनलको नतिजा भोलिको अवस्थामा भरपर्ने कुरा हो । कस्तो अवस्थामा कस्तो प्रदर्शन आवश्यक पर्छ त्यहीअनुसार मैदानभित्रै योजना बनाएर खेल्नेछौं, कप्तानको रूपमा पहिलोपल्ट फ्रेन्चाइज प्रतियोगिताको फाइनल खेल्न पाउँदा उत्साही रहेको बताएका प्रदीपले शुक्रबार भने, राम्रो क्रिकेट खेल्न कमभन्दा कम गल्ती गर्नुपर्छ । भोलिको खेलमा हामी त्यही गल्ती कम गर्ने प्रयास हुनेछौं । ब्याटिङमा पछिल्ला दुई खेलको लय निरन्तरता दिने प्रयास गर्नेछौं । बलिङका लागि विशेष योजना बनाउनुपर्छ । विपक्षी ब्याट्सम्यान हेरेर बलर प्रयोग गर्नेछौं ।चितवनका कप्तान पारस भने टिमको अहिलेसम्मको प्रदर्शनबाट सन्तुष्ट हुने ठाउँ रहे पनि फाइनलमा विपक्षीलाई कमजोर रूपमा लिन नहुनेमा दृढ छन् । हामीले पछिल्ला ५ खेलमा निकै राम्रो क्रिकेट खेल्यौं । विपक्षीलाई अवसर दिएनौं । सबैले आआफ्नो जिम्मेवारीअनुसार खेलेका थिए । हिजो के भयो भन्दा पनि भोलि के गर्ने भन्नेमा चिन्तित हुनुपर्छ । लिग चरणमा हामीलाई विराटनगरले नै कठिन पारेको थियो, कप्तान पारसले थपे, विराटनगर टाइटन्स फाइनलमा किन छ भने उनीहरूले राम्रो र सकारात्मक क्रिकेट खेलिरहेका छन् । हामीले पनि त्यस्तै खेलेका छौं । त्यसैले फाइनलमा छौं । यसको अर्थ दुवै टिमको सम्भावना बराबर छ ।लिग चरणमा चितवनले विराटनगरलाई १८ रनले पराजित गरेको थियो । चितवनले दिएको १ सय ४७ रनको लक्ष्य पछ्याउने क्रममा विराटनगरका लोकेश बमले ६१ रनको सानदार इनिङ्स खेलेका थिए । जसको इनिङ्स विपक्षी कप्तानले पारसले पनि तारिफ गरे ।दुवै टिममा म्याच फिनिसरहरू छन् । सबैले आफ्नो जिम्मेवारी सही ढंगले बहन गरेर खेल्नुपर्छ । क्रिकेटमा एकजनाले नै खेलको नतिजा फरक पारेका धेरै उदाहरण छन् । हामी ढुक्क छैनौं, किनभने दुवै टिम उत्कृष्ट छन् र दुवैले जुनसुकै बेला एकअर्कालाई हराउन सक्ने सामर्थ्य राख्छन्, पारसले थपे । अपराजित नतिजा निकाल्ने क्रममा चितवनका शीर्षक्रमका ब्याट्सम्यानको प्रदर्शन उल्लेखनीय छ । उनीहरूको मध्यक्रम परीक्षण भइसकेको छैन । कप्तान पारसले टिमका सबै खेलाडीले आफ्नो जिम्मेवारी लिएमात्र सफलता हासिल गर्न सकिने बताए ।टिमका सबै खेलाडीले आफ्नो जिम्मेवारी लिनुपर्छ । ब्याट, बल र फिल्डमा समग्र राम्रो भएमात्र राम्रो नतिजा आउने हो । रन स्कोर र जितको हिसाबमा हामी अलिकति माथि छौं । भोलि पनि त्यस्तै होस् । टप वा मिडिलअर्डर भन्ने हुँदैन । किनभने सबै खेलाडीलाई जे जिम्मेवारी दिइएको हो त्यो पूरा गर्ने हो, कप्तान पारसले भने, अघिल्लो संस्करणमा हामी फाइनलमा हारेका कारण हामी अहिले उपाधि जित्न चाहन्छौं । तर सजिलो चाहिँ हुने छैन । विराटनगरले निकै राम्रो क्रिकेट खेलेको छ । क्रिकेट भनेको यस्तो खेल हो कि पेपरमा भन्दा पनि मैदानमा तपाईले गर्ने प्रदर्शनबाट नतिजामा असर पर्छ ।"
आर्मी र एपीएफ एकै समूहमा,"काठमाडौं (कास) त्रिभुवन आर्मी र नेपाल एपीएफ क्लब मनमोहन मेमोरियल राष्ट्रिय क्रिकेट प्रतियोगिता (एमएम कप) मा एउटै समूहमा परेका छन् । पूर्व प्रधानमन्त्री मनमोहन अधिकारीको सम्झनामा इनरुवा नगरपालिका र मनमोहन मेमोरियल क्रिकेट सेन्टर प्रदेश १ को संयुक्त आयोजनामा पुस १५ देखि माघ ४ सम्म प्रतियोगिता हुँदै छ ।आयोजकले शुक्रबार प्रकासित गरेको खेलतालिकाअनुसार आर्मी र एपीएफसँगै समूह ए मा घरेलु इनरुवाको एमएमसीसी टोली रहने छ । समूह बी मा नेपाल पुलिस क्लब, कर्णाली प्रदेश र प्रदेश २, समूह सी मा प्रदेश १, ३ र ५ तथा समूह डी मा सुदूरपश्चिम, मलेसिया ११ र गण्डकी प्रदेश छन् । सेमिफाइनल माघ १ र २ तथा फाइनल माघ ४ मा हुने कार्यक्रम छ । पुस १५ मा उद्घाटन भएपछि त्यसको पर्सिपल्ट प्रदेश १ र ५ का बीच प्रतिस्पर्धा हुनेछ । तीन विभाग, सातै प्रदेश, मलेसिया ११ सहित १२ टोलीले प्रतिस्पर्धा गर्ने प्रतियोगिताको विजेताले ४ लाख ५ हजार, उपविजेताले २ लाख ५ हजार तथा सेमिफाइनल पुग्ने टोलीले जनही ६० हजार रुपैयाँ पाउने छन् । म्यान अफ द सिरिजलाई ५५ हजार तथा प्रत्येक खेलको म्यान अफ द म्याचलाई ३ हजार ५ सय प्रदान गरिने आयोजकले जनाएको छ ।"
लिभरपुलको फराकिलो अग्रता,"लन्डन लिभरपुलले इंग्लिस प्रिमियर लिगमा शीर्षस्थानको आफ्नो अग्रता बिहीबार १३ अंक पुर्याएको छ । यसका लागि बक्सिङ डेको खेलमा लेस्टरलाई ४० ले सजिलै हरायो । त्यसै दिनका अरु खेलबाट म्यानचेस्टर युनाइटेड र टोटेनहमले चौथोमा रहेको चेल्सीसँगको दूरी छोट्याएका छन् । आर्सनल व्यवस्थापकका रूपमा मिखेल आर्टेटाको सुरुआत सुखद रहेन । टोली बर्नमाउथमा ११ को बराबरीमा खेल्न बाध्य रह्यो ।कार्लो एन्सेलोट्टीले भने एभरटनका लागि सुखद सुरुआत लिएको छ । डोमिनिच क्लेभर्ट लेविनको उत्कृष्ट डाइभिङ हेडर मदतमा एभरटनले बर्नलीलाई १० ले हरायो । आइतबार मात्रै फ्रान्क लाम्पार्डले आफ्नो पुराना गुरु जोसे मोउरिन्होको टोटेनहमविरुद्ध जित रचेका थिए । तर यसपल्ट चेल्सी आफ्नै घरमा पुछारतिर रहेको साउथह्याम्पटनसँग २० ले पराजित भएपछि भने शीर्ष चारमा क्लबको अग्रता ३ अंकमै झरेको छ ।ह्यारी केन र डेल अलीले गोल गरेपछि टोटेनहमले पछाडि रहेको स्थिति उल्टाएर ब्राइटनलाई २१ ले हराएको थियो । म्यानचेस्टर युनाइटेडले भने एन्टोनी मार्सलको दुई गोल मदतमा न्युकासललाई ४१ ले हरायो । दिनको सबैभन्दा ठूलो विजेता भने लिभरपुल नै रह्यो । भर्खरै क्लब विश्व्कप जितेको लिभरपुल दोस्रो स्थानमा रहेको लेस्टरको घरमा भ्रमण निस्केको थियो । यसैक्रममा लिभरपुलले आफू किन बलियो छ भनेर प्रमाणित गर्न खोज्यो ।हाम्रा लागि केही सुखद खेलमध्ये यो पनि रह्यो, लिभरपुलका मिडफिल्डर जेम्स मिल्नरले खेलपछि प्रतिक्रिया दिए, हामी लिगको ठीक मध्यभागमा पुगेका छौं । बाँकी समय लिगमा अझै धेरै परिवर्तन आउनसक्छ । खाली हामी यतिमात्र दाबी गर्न सक्छौं कि प्रत्येक खेलमा हामी बलियो चुनौती पेस गर्न सक्षम छौं । लिभरपुलको प्रभुत्व रहेको पहिलो हाफमा रोबर्टो फिर्मिनोले हेडबाट पहिलो गोल गरे । दोस्रो हाफमा लिभरपुलले सात मिनेटको अन्तरमा ३ गोल गरेको थियो । मिल्नरले पेनाल्टीबाट अग्रता दोब्बर गरे भने फिर्मिनोले खेललाई ३० को स्थितिमा पुर्याए । सुरुआती तीनै खेलमा भूमिका खेलेका ट्रेन्ट एलेक्जेन्डर आर्नोल्डले आफ्नो व्यक्तिगत उत्कृष्ट प्रदर्शन मदतमा चौथो गोल थपे । हामीले लिगका पछिल्ला दुई खेलमा लिग इतिहासकै सबैभन्दा बलिया टिमसँग खेल्यौं र दुवैमा पराजित रह्यौं, लेस्टर व्यवस्थापक ब्रेन्डन रोजर्सले भने । शनिबारमात्र लेस्टर म्यानचेस्टर सिटीसँग पराजित रहेको थियो ।चेल्सीले भने साउथह्याम्पटनविरुद्ध घरमै दबाबमा खेल्यो र राम्रो गर्न सकेन । हारपछि निरास लाम्पार्डले भने, हाम्रो खेललाई लिएर धेरै प्रश्न उठेका छन्, विशेषतः घरमै हुने खेलमा । अहिले हामी ती सबैको उत्तर दिनसक्ने हैसियतमा छैनौं । बराबरीमा पनि आर्सनल व्यवस्थापक आर्टेटाले सकारात्मक जवाफ दिए । उनले भने, टिमको प्रदर्शनमा म उत्साही छ । म चाहन्छु हाम्रा खेलाडीले यस्तै शक्ति र गतिमा खेलोस् ।"
धादिङका पदक विजेतालाई सम्मान,"धादिङ (कास) धादिङबाट १३ औं दक्षिण एसियाली खेलकुदमा पदक जितेका ९ खेलाडीलाई शुक्रबार जिल्ला सदरमुकाममा सम्मान गरिएको छ । राष्ट्रिय तेक्वान्दो संघ जिल्ला कार्यसमिति धादिङले शुक्रबार धादिङबेसीमा उनीहरूलाई सम्मान गरेको हो । विजेता खेलाडीलाई राष्ट्रिय खेलकुद परिषद्का सदस्यसचिव रमेशकुमार सिलवालले सम्मान गरे ।सागमा ज्वालामुखी गाउँपालिकाकी सन्तोषी श्रेष्ठले १० हजार मिटर दौड (एथलेटिक्स), सिद्धलेक गाउँपालिकाकी सोनी गुरुङले ट्रायथलन र त्रिपुरासुन्दरी गाउँपालिकाकी सन्जिला तिमल्सिनाले तेक्वान्दोको पुम्से (१७२३ वर्ष उमेर समूह) मा स्वर्ण पदक जितेका थिए ।रजत पदक जित्नेमा ज्वालामुखी गाउँपालिकाका आशिष दुवाडी (बक्सिङ, ९१ केजी तौलसमूह), नेत्रावती डब्जोङ गाउँपालिकाका गणेश प्रधान (बक्सिङ, ८१ केजी तौल) र गल्छी गाउँपालिकाका लक्ष्मण मल्ल (ट्रायथलन, दुवाथलन) छन् । कांस्य जित्नेमा गंगाजमुना गाउँपालिकाका दीपक अधिकारी (१० हजार मिटर दौड), गंगाजमुनाकै हरि रिमाल (एथलेटिक्स, ५ हजार मिटर दौड) र त्रिपुरासुन्दरी गाउँपालिकाका पवन श्रेष्ठ (जुडो, ९० केजी) छन् ।धादिङ जिल्लाबाट सहभागी ११ खेलाडीमध्ये तीनले स्वर्ण, तीनले रजत र तीनले कांस्य पदक जितेका थिए । विजेता खेलाडीले जिल्लाको मात्र नभई राष्ट्रकै गौरव बढाउन सफल भएको भन्दै खेलाडीको सम्मान गरिएको आयोजक संघका अध्यक्ष अमृत तामाङले बताए ।"
एक्सेल्सियरलाई दोहोरो उपाधि,"काठमाडौं (कास) आयोजक द एक्सेल्सियर स्कुलले आठौं एक्सेल्सियर कपअन्तर्गत फुटबलमा दोहोरो उपाधि जितेको छ । शुक्रबार एक्सेल्सियर ब्वाइजगर्ल्सको यू१६ उमेर समूहमा च्याम्पियन भयो । यू१२ ब्वाइजमा फाइनल पुगे पनि एक्सेल्सियर किड्स लर्निङसँग पराजित भयो । घरेलु मैदानमा यू१६ फाइनलमा एक्सेल्सियरले महामञ्जुश्रीलाई १० गोलले हरायो । धिरज जोशीले विजयी गोल गरे । गर्ल्सतर्फ एक्सेल्सियर (तस्बिरमा) ले ग्यालेक्सीलाई १० ले पराजित गर्दा एफ्रोजा श्रेष्ठले गोल गरिन् । यू१२ मा किड्स लर्निङले ५० ले जित पाउँदा लर्निङका कुलदेव तितुङले ह्याट्रिक र युकेश नेगीले २ गोल गरे । यू१२ मा जोएल लामा, यु१६ मा श्रीदिना अधिकारी र धिरज जोशी उत्कृष्ट खेलाडी घोषित भए । सबै एक्सेल्सियरका हुन् । किड्स लर्निङका संकल्प विष्ट, एक्सेल्सियरका दिपिना लामा र दिपायन पोखरेल उत्कृष्ट गोलरक्षक चुनिए ।"
विनायक च्याम्पियन,"काठमाडौं (कास) विनायकले पाँचौं नेफसाइपाल अन्तरस्कुल छात्र फुटबलको उपाधि शुक्रबार जितेको छ । उत्तरभेगीय शैक्षिक मञ्च (नेफ) र साइपाल एकेडेमीद्वारा संयुक्त आयोजित स्पर्धाको फाइनलमा विनायकले हिमरश्मीलाई १० गोलले हरायो । प्रणव कोइरालाले गोल गरे । कौस्तुभले पशुपतिलाई ३० ले हराएर तेस्रो स्थान हात पार्यो । विनायकका सतिश थापा उत्कृष्ट खेलाडी, हिमरश्मीका ईश्वर गुरुङ उत्कृष्ट गोलरक्षक र कौस्तुभका विवस मगर उत्कृष्ट स्ट्राइकर घोषित भए । प्रतियोगिताका २० उत्कृष्ट खेलाडीलाई साइपाल एकेडेमीले प्लस टु अध्ययनका लागि ६० हजारबराबरको छात्रवृत्ति प्रदान गरेको छ ।"
टेनिस टिम कतार जाने,काठमाडौं (कास) कतार एसियाली यु१४ जुनियर टिम कपमा सहभागी हुन २ खेलाडीसहित ३ सदस्यीय नेपाली टेनिस टोली शनिबार कतार जाने भएको छ । सोमबारदेखि हुने प्रतियोगितामा निहालजंग थापा र प्रसिद्ध मोक्तानले नेपालको चुनौती प्रस्तुत गर्ने छन् । प्रशिक्षकमा कृष्णराज घले छन् ।
ज्ञान निकेतन विजयी,काठमाडौं (कास) ज्ञान निकेतन शुक्रबार चौथो रोजबड प्लस टु छात्र बास्केटबल प्रतियोगितामा सेमिफाइनल पुगेको छ । ज्ञानले जेभियर कलेजलाई ६२६१ स्कोरले पराजित गर्यो । मनीष तामाङले १७ स्कोर जोडे ।
चार टोली विजयी,"मकवानपुर (कास) दोस्रो संस्करणको बीपी कप फुटबलमा शुक्रबार चार टोली विजयी भएका छन् । हेटौंडा उपमहानगरपालिकाका टोलीहरू हाबी देखिएका छन् । हेटौंडा२, ७, १९ र ८ वडा विजयी हुँदै दोस्रो चरण पुगेका छन् । हेटौंडा२ ले भीमफेदी गाउँपालिकालाई १०, हेटौंडा७ ले १४ लाई २०, हेटौंडा९ ले १९ लाई १० र हेटौंडा ८ ले १५ वडालाई १० गोलले हराए ।"
"कप्तान, कमब्याक र बर्थडे","पहिलो जितयो लिगको तेस्रो खेलमा आएर पुलिसले पहिलो जित रचेको हो । त्यो पनि रविनको पुनरामगन र कप्तानीमा । उनको खुसी यत्तिमै सीमित छैन । जन्मदिन पनि हो उनको । वर्थडे, कमब्याक र कप्तानी जित लाई लिएर ३० वर्षीय रविन भावुक भए, एउटा खेलाडीका लागि त्योभन्दा बढी (पुनरागमन) के नै हुन्छ र १ त्यही पनि लिगजस्तो महत्त्वपूर्ण प्रतियोगितामा ३ अंक पाएका छौं । एकदमै खुसी छु । उनको यी तीन पक्षको खुसीमा बुवा, पत्नी, छोरी र आफन्तहरू साक्षी बन्न शुक्रबार रंगशालाको प्यारापिटमा आइपुगेका थिए ।यो चिसो मौसममा बर्थडे परिवारलाई रंगशालाबाहिर पर्खाएर नबलेको फ्लडलाइटमुनि उभिएका रविनले भने, कमब्याक गर्दिनँ भन्ने कहिल्यै लागेन । त्यस्तो महसुस नै भएन । पहिला पनि चाँडै खेलौंजस्तो भएको थियो । यसपालि विश्वकै उत्कृष्ट हस्पिटलमा उपचार गर्ने मौका पाएँ, रिकोभरी गर्न पाएँ । त्यसैले कन्फिडेन्ट भएँ । पहिलाभन्दा बढी कन्फिडेन्ट । लिगको अघिल्ला दुई खेलमा पुलिसको लेफ्टब्याकमा प्रवेश दनुवार खेलेका थिए । राइटब्याक सन्तोष हेमरन घाइते भएपछि प्रवेशलाई अर्को साइडमा खेलाउँदै प्रशिक्षक अनन्तराज थापाले लेफ्टब्याकमा रविन उतारेका हुन् । रविनले ट्रेनिङमा मिहिनेत गरिरहेका थिए । तर, सुरुका दुई खेलमा चुनौती लिइनँ, प्रशिक्षक थापाले भने, आज उनको ठाउँबाट त्यति गल्ती भएको छैन । अझै मिहिनेत गर्नुपर्नेछ । पुलिसको पहिलो खेलमा जुमनु राई र दोस्रोमा नीरकुमार राईले कप्तानी गरेका थिए । तेस्रो चरणमा आर्मब्यान्ड रविनलाई दिइएकोबारे उनले भने, विभागीय टिममा वरिष्ठताको कुरा आउँछ । प्रोटोकल मिलाउँदा कप्तान परिवर्तन भइरहन्छ । मलाई लाग्छ टिममा सबै खेलाडी कप्तान हुन् । सबैले कप्तान भएको महसुस गरे टिम स्पिरिट राम्रो हुन्छ । प्रहरीका असई रविन यसअघि पनि थुप्रै खेलमा टिमका कप्तान भइसकेका छन् ।"
मस्तीको स्वर्ण,"(काठमाडौं)  विप्लवलाल श्रेष्ठ सातामा एक दिन स्कुल पुगेर विद्यार्थीलाई कराते सिकाउँछन् । शुक्रबार उनको यही दैनिकी थियो । उनी आफू आबद्ध आइजे पायोनियर स्कुलमा गएर सिकाउनुपर्थ्यो । एक महिना बितेको छैन यी युवा खेलाडीले घरेलु भूमिमा सम्पन्न १३ औं दक्षिण एसियाली खेलकुद (साग) मा करातेबाट स्वर्ण जितेको । स्कुल पुग्दा आफूले स्वर्ण जितेको बारे धेरै बेखबर जस्तै थिए । स्कुलमा पढाउने धेरै शिक्षकहरू विप्लवको स्वर्णबारे जानकार थिएनन् । उनको सफलताबारे स्कुलमा धेरैले शुक्रबार (हिजो) मात्रै थाहा पाएका थिए । अब भने स्कुलले उनको स्वर्ण पदकको बहादुरीमा सम्मान गर्ने कार्यक्रम बनाइरहेको छ । विप्लव खासमा सागको सफलताले सेलिब्रेटी भइन्छ कि भन्नेमा थिए । तर अझै खेलकुद धेरैको पहिलो प्राथमिकतामा नरहेको पाए । सानोतिनो सम्मान र बधाईको ओइरो पाइरहेका छन् । उनले भने त्यो भन्दा ठूलै सोचेका थिए । त्यसैले होला सागपछि पनि जुन रौनक आउनुपर्ने हो त्यो उनले देखेका छैनन् । अनुभूति गर्न पाएका छैनन् । कतै केही प्रतिक्रिया आएको छैन, सागअघि सामान्य जीवन जसरी चलेको थियो, त्यस्तै चलिरहेछ, पुसको चिसोजस्तै सागपछिको माहोलले उनलाई आश्चर्य पारेको छ । लोकप्रियता बढ्ला, क्रमशः सम्मानका कार्यक्रम आउला भन्ने थियो उनलाई । त्यस्तो केही महसुस नै गर्न पाएनन् । स्वर्ण पदकले उनमा सोचेजस्तो केही परिवर्तन ल्याएको छैन । नेपालले १३ औं सागमा पदकको ओइरो लगाएकाले पनि पदक विजेताको सम्मानमा कमी आएको हुनसक्ने उनको आँकलन छ ।जबकि १३ औं सागसम्म विप्लवको यात्रा आफैंमा अनौठो थियो । चैतवैशाखमा नेपालगन्जमा सम्पन्न आठौं राष्ट्रिय खेलकुदका विजेता खेलाडीलाई मात्र बन्द प्रशिक्षणमा राखिएको थियो । विप्लवले भने आठौं राष्ट्रिय खेलकुद खेलेकै थिएनन् । अस्ट्रेलियन ओपन कराते च्याम्पियनसिप खेल्न गएका बेला उतै मस्ती गरिरहेका थिए । त्यही मस्ती उनको साग स्वर्ण यात्राको एउटा कारण बन्यो । अस्ट्रेलियन ओपनमा उनले ७४ केजी तौलमा प्रतिस्पर्धा गरेका थिए । प्रतियोगिता सकिएपछि उनी तीन महिना थप अस्ट्रेलियामै बसे । सिड्नी, क्यानबेरा सबैतिर घुमे । अस्ट्रेलियामा मस्तीका क्रममा कमाएको उनको तौल थियो । उनको ज्यान बढेर ८६ केजी पुगेको थियो । नेपाल फर्किएपछि उनमा खेल्न छाडेर व्यवसाय गर्छु भन्ने सोच थियो । अल्लारे निर्णयमा उनको खेल्ने मन मरिसकेको थियोभन्दा हुन्छ । विकास कार्की उनका मिल्ने साथी हुन् । दुवै एकअर्कालाई राजा भनेर सम्बोधन गर्छन् । विप्लवलाई राष्ट्रिय खेलाडी हुनुको अर्थ विकासले बुझाइरहेका हुन्थे । त्यसैले विप्लवको मन बदलिएको थियो । उनमा फेरि कराते खेल्ने भोक जाग्न थाग्यो । सागका यसअघिका स्वर्णधारी विनोद शाक्यदेखि विनोद महर्जन, मीनकृष्ण महर्जनले विप्लवलाई हौसला भरिरहन्थे । उनलाई घरबाट करातेमा लाग्न ठूलै हौसला छ । आठौं साफमा करातेमा स्वर्ण जितेका सुरेन्द्रलाल श्रेष्ठ उनका काका हुन् । उनैले विप्लवलाई रंगशालाको केन्द्रीय डोजोसम्म पुर्याए । अनि दसौं सागका स्वर्ण विजेता विनोद शाक्यमार्फत प्रशिक्षण गराए । बुवा, आमा, दिदीहरू पनि उनले कराते खेलेकामा रमाउँछन् । आठौं राष्ट्रिय नखेलेकाले उनलाई सागमा नेपाली टोलीमा पर्छु भन्ने मनमै लागेको थिएन । तर करातेमा धेरै विवाद हुने भएकाले छनोटका लागि एउटा मौका आउँछ भन्ने उनलाई भित्रैदेखि लागिरहेको थियो । आखिर त्यो मौका आयो । अर्थात उनले सागमा नेपाली टोलीमा पर्न छनोट खेल्न पाउने भए । अस्ट्रेलियामा फर्मबाहिर रहेकाले उनी लयमै थिएनन् । त्यहाँबाट फर्केपछि व्यक्तिगत प्रशिक्षण भने गरिरहेका थिए । नेपाली राष्ट्रिय कराते टोलीका अर्का खेलाडी दिवस श्रेष्ठ र विप्लवको एउटै तौल समूह थियो । यी दुईबीचमा भद्र सहमति थियो । एउटा माथिल्लो तौल र अर्को त्यही तौल समूहबाट खेल्ने । अस्ट्रेलियाको मस्तीले गर्दा विप्लव यसपल्ट तौल घटाएर खेल्ने स्थितिमा थिएनन् । उनले ८४ केजीमाथि अर्थात हेभीवेटमा खेल्नुपर्ने भयो । प्रतिभावन खेलाडीका लागि मौका भनेर आठौं राष्ट्रिय खेलकुद नखेलेका खेलाडीलाई छनोटको अवसर दिइएको थियो । विप्लव नेपाल पुलिस क्लबबाट खेल्छन् । उनले फाइनलमा आर्मीका खेलाडीलाई हराएर सागमा छनोट भए । उनीसँगै १६ खेलाडी छनोट भएपछि सागको बन्द प्रशिक्षणका लागि नेपाली खेलाडीसंख्या १ सय २ पुगेको थियो । बन्द प्रशिक्षणको बिहान र बेलुकी २२ घण्टाको अभ्यासले विप्लवलाई लयमा ल्याइसकेको थियो । सागको क्याम्प सुरु भए पनि अरु धेरै खेलजस्तै कराते टोली पनि अन्योलमा थियो । खेल सामग्री आइपुगेको थिएन, साग हुने नहुने अन्योल थियो । करातेको प्रशिक्षक विवाद उत्कर्षमा थियो । अन्य खेलाडी यस्तै विषयमा कानेखुसी हुने गरेको विप्लव स्मरण गर्छन् । खेलाडीलाई राम्रोसँग निखार्ने कार्य नेपाली प्रशिक्षकले नै गरेको उनी जनाउँछन् । निकै उपयोगी मानिएको डाइट, न्युट्रिसियन नेपाली टोलीसँग थिएन । बिहान र बेलुकै दालरोटी खाएर ज्यान घटाउने पनि हाम्रो टोलीमा थिए, उनी नेपालको कमजोर पक्ष उप्काउँछन् । कराते टोलीलाई १० दिन मलेसियामा सागको बन्द प्रशिक्षणमा राखिएको थियो । त्यसपछि बंगलादेशमा दक्षिण एसियाली कराते च्याम्पियनसिप खेल्न गयो नेपाली टोली । १३ औं सागको स्वर्ण पदकको संकेत विप्लवले त्यहींबाट दिएका थिए । भारत नभएकाले नेपालले १३ औं सागमा स्वर्ण पदकको ओइरो लगाएको आरोपहरू आइरहेका छन् । बंगलादेशमा विप्लवले पहिलो खेलमै भारतीय खेलाडीलाई ढालेका थिए । उनलाई नेपाली टोलीले स्पष्ट भनेको थियो, भारतलाई हराऊ, स्वर्ण तिम्रै हुनेछ । भयो पनि त्यस्तै । उनले फाइनलमा पराजित गर्न बंगलादेशी खेलाडीलाई खासै गाह्रो भएन । १३ औं सागअघि बंगलादेशको सफलताले उनको मनोबल उच्च बनाएको थियो । सागमा पहिलो खेलमा उनले श्रीलंकाका म्यागोना विमलासिरीलाई टेक्निकलका आधारमा पराजित गरे । विप्लवका अगाडि श्रीलंकाली प्रतिद्वन्द्वी १ मिनेट १० सेकेन्ड पनि टिक्न सकेनन् । ८० ले खेल जिते । पाकिस्तानबाट सागमा नेपालले करातेमा निकै ठूलो चुनौती पाउने अनुमान गरिएकै थियो । विप्लवले त्यो फाइनलमा भोगे । विप्लव पाकिस्तानी खेलाडी मोहम्मद बाजसँग ०२ ले पछाडि परिसकेका थिए ।अर्को एकपटक ३४ ले पछाडि परे । दुवै पटक उनले बाजारी प्रहार गर्दै २२ अंक जोडेर खेल ६५ ले आफ्नो पक्षमा पल्टाएका थिए । सागमा उनको बाजारी किक राम्रैसँग चल्नु एउटा संयोग बन्यो । सेमिफाइनलमा पनि उनले यही हानेका थिए । उनको विशेषता ग्याकुचुकी (पञ्चले हान्ने) हो । कुरेर खेल्ने उनको शैली छ । यो पनि चल्यो तर बाजारीले स्कोर बढाइदियो । यसले उनलाई आफ्नो खेलमा एउटा नयाँ आयाम दिएजस्तो लाग्छ । उनको खेलमा नयाँ टेक्निकको विकास भएको उनी मान्छन् । सागलगत्तै सरकारले स्वर्ण विजेतालाई ९ लाख रुपैयाँ दिने प्रधानमन्त्री केपी शर्मा ओलीले घोषणा गरिसकेका छन् । त्यो रकम विजेताहरूले अझै पाएका छैनन् । अहिलेसम्म आफूले अरु काम केही नगरेकाले त्यो रकम घरमा दिने उनको योजना छ । अन्तर्राष्ट्रिय प्रतियोगिता खेल्ने मौका आएमा त्यो रकम त्यसमा खर्च गरेर खेल्न जाने उनको अर्को योजना पनि छ । विप्लवलाई उछिन्न सकेको भए पाकिस्तानी खेलाडी बाजले साग स्वर्णमा ह्याट्रिक गर्नेथिए । विप्लवले उनको अविजित यात्रामा ब्रेक लगाइदिए । विप्लवको टेक्निकमा उनको केही चलेन । मेरो उमेर छ, साग निरन्तर भयो भने ह्याट्रिक स्वर्ण जित्ने मेरो पनि सुर छ, उनमा पनि नेपालबाट सागमा तीन वा सो भन्दा बढी स्वर्ण जितेका दीपक विष्ट, गौरिका सिंह, वैकुण्ठ मानन्धर, आयशा शाक्य जस्तै महान् खेलाडीको सूचीमा उभिने भोक छ । त्यसपछि आफू पनि सेलिब्रेटी बन्ने उनको धोको छ ।"
सरस्वतीको तेस्रो हार,काठमाडौं (कास) पुलिसले पहिलो हाफको इन्ज्युरी समयमै डिफेन्डर अन्जन राईले दोस्रो पहेँलो कार्ड बेहोर्दै मैदान छाडे पनि सहिद स्मारक ए डिभिजन लिगमा शुक्रबार सरस्वतीलाई २० ले पराजित गरेको छ । दशरथ रंगशालामा दुवै गोल दोस्रो हाफमा भयो ।म्यान अफ द म्याच घोषित सुमन लामाले ४६ औं मिनेटमा पुलिसलाई अग्रता दिलाए । सब्स्टिच्युट भोलानाथ सिलवालले ७९ औं मिनेटमा २० ले अगाडि बढाउँदै पुलिसको यो लिगमा पहिलो जित पक्का गरेका थिए । यसपालि तेस्रो चरणमा आइपुग्दा सरस्वती र फ्रेन्ड्स तीनै क्लब हार्ने क्लब भएका छन् । सातदोबाटोस्थित एन्फा कम्प्लेक्समा भएको खेलमा आर्मीले हिमालयन शेर्पालाई २० ले हरायो । आर्मीका कप्तान भरत खवासले ५७ औं र टेकबहादुर बुढाथोकीले ६१ औं मिनेटमा गोल गरे । आर्मी र पुलिसले तीन खेलबाट ४४ अंक जोडेका छन् ।
रेडिअन्ट च्याम्पियन,"काठमाडौं (कास) आठौं एक्सेल्सियर कपको बास्केटबल सिनियर ब्वाइजमा रेडिअन्ट, गर्ल्समा स्वर्णिम र जुनियर ब्वाइजमा सेब स्कुल च्याम्पियन भएका छन् । फाइनलमा रेडिअन्टले न्यु जेनिथलाई ६१५० स्कोरले हराएर उपाधि रक्षा गर्यो । रेडिअन्टका उपेन्द्र बस्नेतले २९ स्कोर जोडे । गर्ल्समा स्वर्णिमले सिद्धार्थ वनस्थलीलाई ३६१८ ले पन्छाउँदै उपाधि जित्यो । स्वर्णिमकी मोहिनी लोप्चनले २० स्कोर गरिन् । जुनियर ब्वाइजमा सेबले सेब र महामञ्जुश्रीविरुद्ध २६१९ को जित पायो । सेबका कुमार तामाङले ९ स्कोर जोडे । फाइनलका सर्वाधिक स्कोरकर्तात्रय उपेन्द्र, मोहिनी र कुमार आफ्नो विधामा मोस्ट भ्यालुएबल प्लेयर भए ।"
टार्गेट किमाथांका,गाउाको शिरमा सुस्ताउादै किमाथांकालीहरु
नदीहरूको मृत्यु,"योग्य हुनु संगीतको बुझाइसम्मको कठिन बाटोमा हिँड्नु हो । सहरबाट पोखरी, जंगल, पहाड, समथर, डाँडाकाँडा जाने बाटो बिराउनुलाई पोलिटिकल इकोलोगीले स्पस्ट पार्न सक्दैन । मलाई लाग्छ, सञ्जीव उप्रेतीको उपन्यास हंस पोलिटिकल इकोलोगीको मर्म बुझेको कथा हो । पर्यावरणीय समस्या पोखरीबाट सहरतिर आएको छ । यो सिद्धान्तले समुदायको सीमित व्याख्या गरिदिँदा, प्रकृतिप्रतिको हाम्रो संरचनात्मक झुकाउलाई अलग्याउँछ । एउटा रूख ढलेको हेर्दा मुटु काम्छ । अमेजनमा त हजारौं रूख जलेका छन् । त्यहाँका आदिवासी समुदायलार्ई के भयो होला ? त्यहाँ पनि होलान् हजारौँ रहमत । उनीहरूको सामुदयिक सपनामाथि को घोत्लिन्छ होला ? गायत्री स्पिभाकको भनाइ सधैं सम्झिन्छु, धेरै गाह्रो छ भन्दै जाऊ, लेख्दै जाऊ, सजिलो बाटोबाट हामी हिँड्दैनौँ । सल्लक परेको गाडी र ट्रेन दौडाउने बेगअघि हिउँदको जम्ने र कँपाउने बर्फिला बाटोहरूमा छिनछिनमा खाली खुट्टा हिँडिरहनु अविकसित मानसिकता हो भनिन्छ । खाली खुट्टा दगुर्ने गाउँको त्यो केटालाई एकै छिनको लागि भए पनि फर्काउने मन छ । विभाल्दीको गीतको सर्थकता र सञ्जीव उप्रेतीको पोखरी को गम्भीरता बुझ्न पोलिटिकल इकोलोगीले मात्र हुँदैन । खाली खुट्टाले बरु सम्भव होला कि ?"
अमेजनको आगो,"कसको हो जंगल ?खासमा कसको हो जंगल ? कसका लागि हो पर्यावरण ? आम सीमान्तकृत भुइँमान्छेहरूलाई लाग्छ, पर्यावरण या वन हुनेखानेको सोखको विषय हो । वास्तवमा जंगल या पर्यावरण सम्भ्रान्त वर्गको सोख वा अर्थोपार्जन स्वार्थको विषय होइन । जल, जमिन र जंगल त आदिवासी र स्थानीय समुदायको अधिकारको विषय हो । हरेक सरकार वा सत्ता यसमा संवेदनशील हुनैपर्छ । अरुन्धती रोयले भारतमा उठाइरहेको एउटा पेचिलो मुद्दा यो पनि हो । त्यस्तै अपदस्त बोलिभियन राष्ट्रपति इभो मोरालेज र उपराष्ट्रपति अल्भारो गार्सिया लिनेराले त पर्यावरण रक्षार्थ पृथ्वी माता र आदिवासीको विशेषाधिकार संविधानमै उल्लेख गरेका थिए । यसलाई पछि पेरुजस्ता मुलुकले समेत पछ्याएका छन् ।पर्यावरणीय विनाशले जब प्राकृतिक विपत्ति निम्तिन्छ, सबैखाले विपत्तिमा पहिलो सिकार भुइँमान्छेहरू नै हुन्छन् । डढेलो, बाढीपहिरोहावा हुरीले यिनै सीमान्तकृतलाई विस्थापित पार्छ, विचलित बनाउँछ । कतिपय अवस्थामा यी भुइँमान्छेको जीवन पनि जंगलमै आश्रित हुन्छ । तिनको जीवन जंगलसँग अभिन्न ढंगले जोडिएको हुन्छ । यति हुँदाहुँदै पनि भूमिहीन विपन्न वर्गहरूलाई भने सत्ता र वन विभागले सदैव वन र पर्यावरणको दुश्मनको रूपमा लिएको पाइन्छ । तिनलाई वन अतिक्रमणकारीको रूपमा हेरिन्छ । भूमिहीन सुकुम्वासीहरूको बस्ने आश्रयस्थल पनि वन क्षेत्र र त्यसको आसपास नै हो । वन अतिक्रमणको नाममा पटकपटक वन विभागले तिनलाई लखेटेर विस्थापित बनाउनु समाजको सामान्य घटना हो । वास्तवमा सुकुम्बासीको नाममा हुकुमवासीले वन क्षेत्र हडप्ने र मुनाफा निकाल्ने गरेको विषय लेखक यज्ञशले भुइँया मा उठाएका छन् । उनी लेख्छन्, वनबाट हुने ठूलो काठको तस्करीमा सुकुम्बासीहरूको खासै हात रहेको भेटिँदैन । ठूलो मात्राको तस्करी उनीहरूले गर्न सक्दैनन् । वनबाट सुकेका दाउरा ल्याएर बेच्नेसम्म गर्न सक्छन् । काठ अन्तै पुर्याएर बेच्ने तहको शक्ति उनीहरूमा भएको पाइँदैन । वास्तवमा यी भुइँमान्छेहरूका लागि जंगल विनाश गरेर अकूत कुम्ल्याउनु कल्पनाबाहिरको कुरा हो । तर, जंगलबाट उनीहरू अन्य विकल्प नहुँदा हातमुख जोर्न सक्ने वातावरण भने पाउन सक्छन् । तारा विकको प्रसंगमा यज्ञश लेख्छन्, वनवाट कुनै बेला उनी भारीका भारी दाउरा निकाल्थिन् । दुःख गरेर, दिनभरि रनवन चहारेर जम्मा गरेका सुकेका दाउराको भारी बोकेर तुरुन्तै धनगढी बजार पुग्थिन् र होटलतिर बेच्थिन् । ताराजस्ता भूमिहीनहरूका लागि नजिकैको वन रोजीरोटीको आधार हो । तर, शासकको लागि वन भनेको धन हो । जंगबहादुरले बक्सिसस्वरूप फिर्ता ल्याएको बाँके, बर्दिया, कैलाली र कञ्चनपुरको जंगल औलो नलाग्ने थारू जनशक्तिले फँडानी गरेर खेतीयोग्य मात्र बनाएनन्, आधाभन्दा अधिक जमिन आफू र आफ्ना भाइभारदारका नाममा गराए । थारूहरू आफ्नै थातथलोमा जल, जमिन र जंगलको अधिकारबाट वञ्चित हुन पुगे । यसरी इकोसाइड र जेनोसाइड सँगसँगै जाने गर्छ । सत्ताद्वारा गरिने पर्यावरणीय विनाशमा मात्र होइन, संरक्षण क्षेत्र निर्माण र विस्तारजस्ता पर्यावरणीय महत्त्वका योजनामा पनि स्थानीय आिीवासीहरू पीडित हुन्छन् । मोहन मैनाली देखेको देश मा पुरानो पदमपुर निकुञ्ज क्षेत्रभित्र परेपछि नयाँ पदमपुरमा प्रतिस्थापित थारूहरूका समस्या देखाउँछन् । नयाँ ठाउँमा थारूहरू जल, जमिन र जंगलमा आश्रित परम्परागत जीविकोपार्जन पद्धतिबाट वञ्चित हुन्छन् । पाहुन महतो भन्छन्, त्यहाँ निकुञ्जको जंगलमा गयो भने निगुरो, कर्कलो र अरू केके जाती तरकारी टिपेर ल्याउन पाइन्थ्यो । बास्तवमा वनले सीमान्तकृतका सामान्य तर महत्त्वपूर्ण आवश्यकताहरू पूरा गर्छ । जंगल, संरक्षण क्षेत्र र स्थानीय समुदाय एकअर्काका परिपूरक हुन् भन्ने मान्यता नेपालमा स्थापित भइसकेको छ । यसको श्रेय डा सुशीला चटर्जी नेपालीलाई जान्छ । संरक्षण क्षेत्रमा काम गर्दा पहिलो प्रथामिकता स्थानीय समुदायको आवश्यकतालाई दिनुपर्छ भन्ने अवधारण उनले अघि सारेकी थिइन् । यसको उदाहरण हुन् चितवनका सामान्य आदिवासी शंकर चौधरी । उनले बाघमारा सामुदायिक संरक्षण कार्यक्रम अघि सारे, नर्सरीका लागि आफ्नै जग्गा उपलब्ध गराए । उनलाई थाहा थियो, वन पैदावर र वन्यजन्तु संरक्षण गर्नु छ भने सर्वप्रथम स्थानीयको आवश्यकताको सम्बोधन गरिनुपर्छ । उनको अवधारणा अनुकरणीय निस्कियो । अहिले स्थानीय मात्र बाघमारा सामुदायिक संरक्षण क्षेत्रभित्र घाँस, दाउरा, निगुरो, जलुको र घुँगीका लागि आश्रित छैनन् । त्यसो त त्यहाँ गैंडा, बाघ, हरिणजस्ता वन्यजन्तु पनि आश्रित छन् । स्थानीयकै हो जंगल भन्ने डिस्कोर्स नेपालका सामुदायिक वनको अवधारणाले पाएको सफलताले पनि पुष्टि गरिसकेको छ । वन विभागका अनुसार, नेपालमा १९,३६१ सामुदायिक वन छन् । २४,६१,५४९ स्थानीय परिवारहरू वनबाट लाभान्वित मात्र छैनन्, तिनले समुचितसँग वन व्यवस्थापन र संरक्षण पनि गरिरहेका छन् । सीमान्तकृत वर्ग, समुदायलगायत महिलालाई पनि सामुदायिक वनले सशक्तीकरणतिर डोहोर्याएको छ । वन क्षेत्रको पुनर्जागरणमा स्थानीय समुदायकै हात छ । तसर्थ, आदिवासी र स्थानीय समुदायको हो जंगल । लोबो, शंकर र ५५० हेक्टर ब्रह्मपुत्रको बालुवाको किनारलाई घनाजंगलमा परिणत गरिदिने मिसिङ आदिवासी पाएङको हो, जंगल । दाउराको भारी होटलामा बेचेर नुनतेल किन्ने ताराहरूको हो जंगल, पाहुन महतोहरूको हो जंगल, परिवारका लालाबाला भोकले रन्थनिँदा निगुरो, कर्कलो र घुँगीदेखि सिस्नो, गिठ्ठाभ्याँकुर र बाँसको फूलको खोजीमा रनवन रन्थनिनेहरूको हो जंगल ।वनका असली विनाशक त शासक र सम्भ्रान्त वर्ग नै हुन्, जसले इतिहासदेखि आजसम्म वनलगायतका प्राकृतिक सम्पदा दोहन गरेर अर्बौं कुम्ल्याइरहेका छन् । जंगबहादुरले पश्चिम तराई फाँडेर अंग्रेजलाई नबेचेको भए, नयाँ बस्ती विस्तारका लागि पञ्चायतले पूर्वी तराई फाँडेर भारत काठ निकासा नगरेको भए, के जंगल नासिन्थ्यो त यसरी ? अहिले पनि सत्तासीन शासकहरू नै विकास, पूर्वाधार र समृद्धिको नारा दिएर वनमाथि हमला गर्छन् । किनकि प्राकृतिक दोहनबाट सबैभन्दा द्रुत नाफा सम्भव छ । अमेजनले भोगिरहेको र निजगढ जंगलले भोग्न लागेको पीडा पनि यही हो ।"
इन्कलाब अमिताभ !,"असामान्य यात्राअमिताभको जीवन भनेको संघर्षको कथा पनि हो । उतारचढावहरूको कथा पनि हो । उनको स्वरको प्रशंसा सधैं हुने गर्छ । उनले केही गीतसम्म गाउन भ्याइसकेका छन् । तर, उनै अमिताभ हुन्, जो फिल्ममा आउनुअघि आकाशवाणी मा सामाचार वाचकको निम्ति अन्तर्वार्ता दिँदा फेल भएका थिए ।उसो त, फिल्मी करियर पनि उनको उतारचढावपूर्ण नै छ । त्यसैले होला, निराशाको कारण केहीचोटि उनले फिल्मी दुनियाँ नै छोड्ने कोसिस पनि गरे । तर, फिल्मले उनलाई कहिल्यै छाडेन । जुन समय फिल्मबाट उनी हराउँदै थिए, त्यो समय उनको जादू सानो पर्दामा चल्यो । हु वान्ट्स टु बी ए मिलिनियर्स त्यो शो हो, जसले उनको डुब्दै गरेको जहाजलाई सम्हालिदियो । त्यसपछि कौन बनेगा करोडपति त अहिलेसम्म उनले सञ्चालन गरिरहेकै छन् ।बलिउडमा पचास वर्ष टिक्नु भनेको सामान्य विषय होइन । र, त्यही असमान्य यात्रामा अहिले अमिताभ बच्चन हिँडिरहेका छन् । उनले दर्जनौं पुरस्कार जितिसकेका छन् । लाखौं प्रशंसक कमाइसकेका छन् । तैपनि उनले आफ्नो जमिन बिर्सिएका छैनन् ।मुम्बई, जहाँ उनको घर छ । त्यहाँ आज पनि हरेक आइतबार समर्थकहरूको भीड लाग्ने गर्छ । उनले घरबाहिर निस्केर एकचोटि हात मात्रै हल्लाइदिऊन् यत्तिकै निम्ति सैकडौं मानिस बिहानैदेखि कुरिबसेका हुन्छन्, जहाँ रिक्सावालादेखि करोडपतिसम्मको ताँती लाग्ने गर्छ ।यति सौभाग्यशाली महानायक, सायदै भारतमा अर्का छैनन् ।"
घटना : एक विश्लेषण,"भाग्यमाया : वैदेशिक रोजगारीका क्रममा साउदी अरब पसेको छोरा महिनौंदेखि सम्पर्कविहिन भएपछि उनको चिन्ताको पारो उक्लिएको थियो तर त्यो उनको आँगनबाट देखिने पहाड भन्दा होचै थियो । उनी चिन्ता पचाउन चुरोट तान्थिन् र मुखबाट चिम्नीले झैं धूवाँ फाल्थिन् । आकासिँदै बिलाइजाने धूवाँले उनको चिन्तालाई कहिल्यै छोप्न सकेन । धूमपानकै असरले उनी तारन्तार खोकिरहने भइन् । जोडले खोक्दा यस्तो लाग्थ्यो, फोक्सो अन्न नलीको बाटो हुँदै मुखबाट फुत्त बाहिर निस्कन खोज्दै छ । त्यतिबेला उनलाई मूर्च्छा परेजस्तो हुन्थ्यो । पेट बाउँडिन्थ्यो, आँखाका दुवै चेपबाट आँसुको पित्को निस्कन्थ्यो । गाउँमा सरकार थियो । कतिले त्यसलाई गाउँमै सिंहदरबार छ भनि अर्थ्याउँथे । तर गाउँले स्वास्थ्य चौकीमा डाक्टर थिएनन् । तर त्यहाँ कन्डम भने निःशुल्क पाइन्थ्यो । गाउँले तन्नेरी यसैलाई सरकारको उपस्थिति भन्ठान्थे र यौन खेलमा भुल्थे । तर, भाग्यमायाको व्यथा फरक थियो । सहनै नसक्ने भएपछि उनी क्लान्त शरीर लिएर सदरमुकामको अस्पताल धाइन् । खाली पेटमा खाने केही औषधि बोकेर उनी घर फर्किने भइन् । अनि । पख्नुस् है । कर्मप्रसाद : नामजस्तै उनी कर्मजीवी थिए । सानैदेखि देशमै केही गर्नुपर्छ भन्थे । संगातीहरू भन्थे, खुरुक्क लाहुर नपसेर । एक दिन अरूलाई छक्क पार्ने गरी उनले गाउँमै कुखुरापालन सुरु गरे । बैंकबाट लोन निकाल्ने प्रक्रिया बढाए । यही उपक्रमका एकदिन बैंकले फोन गरेर भन्यो, तपार्इंको खातामा भएको हस्ताक्षर र लोन माग फारमको हस्ताक्षर फरक पर्यो । तु सच्याउन आउनुस । बेलैमा नपढेको भए उनी हस्ताक्षरको चंगुलमा पर्दैनथे । किनकि औंठाछापले जो काम चल्थ्यो । हस्ताक्षर गर्ने उनको रोजको काम थिएन । किनकि आफ्नो हस्ताक्षर कहीं बिक्दैन भन्ने उनले चाल पाएका थिए । यसरी हस्ताक्षरको फन्दामा डोहोरिएर उनी सदरमुकाम पुगे । अनि । पख्नुस् है । पूर्णबहादुर : नामजस्तै भयो । भूकम्पले उनको घरमा पूर्ण क्षति पुर्यायो । तर,सरकारी टोलीले उनको नाम आंशिक क्षति पाउनेको सूचीमा राखिदियो । भेदभाव भएको भन्दै उनले पुनर्निर्माण प्राधिकरणमा निवेदन दिए । कैयन घाम उदाए । अस्ताए । तर, केही भएन । अनि निवेदन उपर सुनुवाइ नभएपछि ताकेता गर्न उनी सदरमुकाम हान्निए । अनि। पख्नुस् है । दुखीमाया : नामजस्तै उनको जीवन दुःखले भरिएको थियो । तर, पनि उनलाई आफ्नो जीवनको औधी माया थियो । एकदिन जिल्लास्थित प्रहरी कार्यालयबाट बोलावट आयो । उर्दीको भाषा मिसिएको फोन सन्देश सुनेपछि उनलाई लाग्यो, यतिन्जेल भोगेको दुःख त बरै केही रैनछ । असली दुःख यात्रा अब पो सुरु हुँदै छ । भएको के थियो भने, एउटा गम्भीर अपराधमा समातिएको मुख्य अभियुक्तले बोक्ने मोबाइलमा प्रयोग भएको सिम उनको नागरिकताको फोटोकपी राखेर निकालिएको भेटियो । यस्तो कसरी हुन गयो ?हुन सक्थ्यो, भूकम्पको राहत लिने बेलामा उनले नागरिकताको फोटोकपी गरेकी थिइन् । त्यसको कुनै प्रति उनले कतै भुलेकी वा हराएकी हुन सक्छिन् । हुन सक्थ्यो, कुनै उटपट्याङले योजनाबद्ध रूपमा उनको नागरिकताको फोटो खिचेर अपराधीलाई पठाइदिएको थियो । हुनसक्थ्यो, राज्यले दिएको एउटै कागजी खोस्टोमा कसैले मजाक गरिरहेको छ । कुनै पनि सम्भावित उत्तरसँग उनको जान पहिचान थिएन । तर, प्रहरीले उनीबाटै उत्तरको अपेक्षा गरेको थियो । घटनाको मतियारझैं उनलाई सदरमुकामस्थित प्रहरी कार्यालय बोलाईयो । अनिबयान दिएर फर्किने बेला । पख्नुस है । पात्रहरू यति नै हुन् । तर उनीहरूको कथा बल्ल सुरु हुन्छ । साँझ ढल्किँदै थियो । विरही स्वरमा न्याउली कराइरहेको समय थियो । त्यही बेला त हो, सम्हाल्नै नसक्ने गतिमा आएको बसले सुनकोसीमा जलसमाधि लिएको । प्रत्यक्षदर्शी एकले भनेका थिए, बस उधोमुन्टो लगाउँदै खोलातिर तीव्र गतिमा हुत्तियो । झ्याउँकिरीको चर्को आवाजले गाडीभित्रका यात्रुहरू कराएको आवाज सुनिएन । तर पक्का हो, बसको पुठोमा पशुपतिनाथले सबैको कल्याण गरुन् लेखिएको थियो ।टाठा पत्रकारहरूले कसरी हो कसरी सबै यात्रुको नाम फेला पारे । ति यात्रुको नाम क्रमशः रेडियोमा बज्यो, अनलाइनमा देखियो, पत्रिकामा छापियो । कसैले यस्तो भनेनन्, सञ्चारमाध्यममा नाम आउनका लागि यिनीहरूले दुःखद मृत्यु रोज्नुपर्यो ।सरकार सक्रिय थियो । घटनालगत्तै प्रहरी पुग्यो । फोटो खिच्यो । मुचुल्का उठायो । तर घटनापछि कुनै मन्त्रीले, कुनै संसद्ले शोक विज्ञप्ति निकालेनन् । संसद्मा बोलेनन् । किनकि मर्नेहरू कुनै मेडिकल कलेजका सञ्चालक थिएनन् । कुनै निजी विद्यालयका मालिक, कुनै ब्यापारी वा ठेकेदार थिएनन् । अनि यो घटना भेनेजुयलामा नभएर स्वदेशमै भएको थियो । यद्यपि सरकारले घटनाबारे छानबिन समिति बनाएर आफ्नो जिम्मेवारी निर्वाह गर्यो । समितिमा विज्ञहरू थिए । उनीहरूसँग घुम्तीले भरिएको साँघुरो पहाडी बाटोमा सार्वजनिक बस चढेको अनुभव थिएन । तर, सबै कुरा अनुभवले गर्ने पनि त होइन । अनुभव नगरिएका विषयमा पनि मान्छे विज्ञ बन्न सक्छ । सायद सरकारले यही सोचेर उनीहरूलाई समितिमा राखेको थियो । बडो दुःखले, बडो कष्टले र बडो कुदाकुदपछि समितिले रिपोर्ट निकाल्यो, जसको संक्षेप विवरण यस्तो थियो । भाग्यमाया : धूमपान स्वास्थ्यका लागि हानिकारक छ भनेर सरकारले भनेको भन्यै छ । रेडियो र टीभीमा पनि सन्देश बाँडेको बाँड्यै छ । तर, भाग्यमायाले सरकारलाई नै टेरिनन् । उनलाई चुरोट खानु कसले भनेको थियो ? चुरोटले उनको स्वास्थ्य बिगार्यो । अनि उनी अस्पताल जान बाध्य भइन् । स्वास्थ्य नबिग्रेको भए, अस्पताल धाउनै पर्दैनथ्यो । अस्पताल नधाएको भए फर्किने बेला बस चढ्ने लेठो नै पर्दैनथ्यो । बस नै नचढेको भए उनी दुर्घटनामै पर्ने नै थिइनन् । नहुनु त भइगयो । समितिले भाग्यमायाप्रति हार्दिक श्रद्धाञ्जलि प्रकट गर्ने निर्णय गरेको छ । कर्मप्रसाद : सरकारले पूर्ण साक्षर देश घोषणा गरेको यतिका वर्ष भइसक्यो । आफ्नो हस्ताक्षरमा एकरूपता कायम गर्न नसक्ने कर्मप्रसादजस्ता मान्छे हुनु आजको समयमा लज्जाको विषय हो । खासमा यो घटनामा राम्ररी हस्ताक्षर गर्न नजान्नु नै मृत्युको मुख्य कारण भएको देखियो । किनी हस्ताक्षरमा आत्मनिर्भर हुनु प्रत्येक नागरिकको दायित्व हो । हस्ताक्षर फरक नपरेको भए उनलाई सायदै बैंकले बोलाउने थियो । बैंकले नबोलाएको भए उनलाई सदरमुकाम धाउनु पर्दैनथ्यो । नधाएको भए उनलाई सार्वजनिक बस चढेर घर फर्किनुपर्ने थिएन । अनि त दुर्घटनामा उनको मृत्यु हुने नै थिएन । यद्यपि समिति कर्मजीवी कर्मप्रसादको मृत्युमा शोक व्यक्त गर्छ । पूर्णबहादुर : वर्षौंदेखि सरकारले घर निर्माणको विशेष मापदण्ड बनाएको छ । मापदण्ड मिचेर घर नबनाएको भए पूर्णबहादुरको घरमा अपूर्ण क्षति हुने थिएन । फेरि भूकम्प आउनुमा सरकारी दोष भन्ने पनि त हुँदैन । घर नभत्किएको भए वा भत्किए पनि घरको मूल्यांकन सरकारी टोलीले जे जसरी गर्यो त्यसैमा चित्त बुझाएको भए उनलाई सदरमुकाम जानै पर्दैनथ्यो । शास्त्रमा पनि अप्रसन्न चित्त हुनु शुभ कुरा होइन भनेर लेखेको छ । अप्रसन्न चित्त लिएर पुनर्निर्माण प्राधिकरणमा निवेदन दिन उनलाई कसले उकासेको थियो ? उनी आफैं यस संसारमा नभएकाले यसबारे अब छानबिन गर्नुपर्ने देखिएन । त्यसो त उनको गुनासो निवेदन दर्ता गरेर सरकारले आफ्नो कर्तव्य निर्वाह गरेकै थियो । कर्म गर्नू फलको आशा नगर्नू भन्ने त शास्त्रीय मत नै छ । पूर्णले शास्त्रविपरीत निवेदन दर्ता गरेपछि पनि बारम्बार सदरमुकाम धाएर ताकेता गर्ने कष्ट उठाए । उनी सदरमुकाम नै नगएको भए बस चढेर फर्किनुपर्ने भन्ने प्रश्न नै हुँदैनथ्यो । बस नचढेको भए उनको दुर्घटनामा मृत्यु हुने तथ्य नै स्थापित हुँदैनथ्यो । अतः समितिले उनको मृत्युमा अप्रसन्न चित्त मुख्य कारण रहेको निष्कर्षमा पुग्दै आत्मशान्तिको कामना गर्छ । दुःखीमाया : सेक्सपियरले भनेकै छन्, आखिर नाममा के छ र ? दुःखीमायाले दुःख मान्नुपर्ने कुनै कारण थिएन । दशक लामो जनयुद्ध, दशक लामो संक्रमण पार गरेर जनताको बलिदानीको जगमा संविधान लेखिएको छ । जनताकै सुखका लागि भनेर सरकार रातदिन खटिएको छ । यस्तो समयमा सरकारले उपलब्ध गराएको नागरिकताजस्तो अमूल्य कागजको संरक्षण गर्नु, त्यसको दुरुपयोग हुन नदिनु र हुन खोजेमा त्यसका विरुद्ध सशक्त प्रतिरोध गर्नु प्रत्येक नागरिकको कर्तव्य हुन आउँछ । दुःखीमायाको कमजोरी यही भयो कि उनले सरकारले दिएको अमूल्य नागरिकतालाई सदुपयोग गर्न सकिनन् । नागरिकताको महत्त्व बुझेको भए उनीबाट सायदै यस्तो भूल हुने थियो । सायद उनको कमजोरीको फाइदा अपराधीहरूले उठाएका हुनसक्छन् । यद्यपि त्यो निष्कर्षमा प्रहरी पुगिनसकेकाले अहिलेलाई यही नै हो भन्ने ठहर गर्न नसकिने देखिन्छ । तथापि नागरिकताको जतन गरेको भए उनलाई सदरमुकाम धाउनुपर्ने बाध्यता नै पर्दैनथ्यो । सदरमुकाम नधाएको भए उनलाई सार्वजनिक बस चढेर घर फर्किनुपर्ने अवस्था नै हुँदैनथ्यो । अनि सुनकोसीको चिसो पानीमा हेलिँदै, छटपटिँदै आफ्नो प्राण गुमाउनुपर्ने अवस्था निश्चय नै आउँदैनथ्यो । यद्यपि समिति उनको मृत्युबाट दुःखी छ र मृतक परिवारलाई भगवान्ले धैर्यधारण गर्ने शक्ति प्रदान गरून् भन्ने कामनासम्म गर्छ । समितिले यस्तो प्रतिवेदन सार्वजनिक गरेपछि सबैले त्यसको स्वागत गरे । सरकारी समितिको रिपोर्टलाई स्वागत गर्नु प्रत्येक नागरिक, सञ्चारकर्मी, अगुवाहरूको कर्तव्य हुन आउँछ भनेर संविधानमा लेखिएको छैन ।"
"मेरो विमति छ, खगेन्दाइ !","प्रिय खगेन्दाइ,एउटा लेखकको मानक के हो ? लेखक कस्तो हुनुपर्छ ? जवाफ मसँग थिएन । तर, लेखक भनेको खगेन्द्र संग्रौलाजस्तो हुनुपर्छ भन्नेचाहिं लाग्थ्यो । कान्तिपुरमा हरेक बुधबार आउने बेलाको बोली स्तम्भको व्यग्र प्रतीक्षा हुन्थ्यो । त्यो स्तम्भमार्फत म आफैं तपाईंको चेतनाका अन्तरकुन्तर पुगेर आफ्नोभन्दा फराकिलो दृष्टिले संसारलाई हेरेजस्तो लाग्थ्यो । पछि, खासगरी विदेशी स्तम्भकारलाई पढ्न थालेपछि आदर्श लेखकको एउटै मानक नहुँदोरहेछ, लेखक पनि हामीजस्तै गुणदोषयुक्त मानिस रहेछन्, तिनीसँग जगत्का सबै प्रश्नका उत्तर नहुने रहेछन् र तिनले लेखेको कुरा अकाट्य नहुँदोरहेछ भन्ने बोध हुँदै गयो । समयक्रममा तपाईंको स्तम्भ लेखनको बक्रयात्रा ले पनि विश्राम लियो । खैर खगेन्दाइ, यो त भयो तपाईंसँग म कसरी भावनात्मक रूपमा जोडिएँ भन्ने कुरा । यो टिप्पणीको विषयचाहिं अलिकति फरक छ । तपाईंको अनुवादमा छापिएको याङ मोको युवाहरूको गीत उपन्यास पटकपटक पढेको झन्डै दुई दशकपछि त्यो पुस्तकप्रतिका यहाँका भावना पढ्न पाइयो २१ मंसिरको, कोसेली मा । पढ्नासाथ त्यसको जवाफमा केही लेख्नैपर्ने बोध भयो । सो पुस्तक कथा र लेखनकौशलका हिसाबले अब्बल त छ नै, म्याक्सिम गोर्कीको आमा र निकोलाई आस्त्रोभस्कीको अग्निदीक्षा सँगै त्यो पुस्तक यस्तो खजाना हो, जसले तपाईं हामीलाई सपना देख्न सिकाए । चिरकालसम्म यस्तै अभावग्रस्त र अन्यायपूर्ण रहलाजस्तो लाग्ने यथार्थबीच ती पुस्तकले हाम्रो जीवनमा यस्तो प्रकाश छरे, जसको आलोकमा हामीले संसार बदलिनेछ भन्ने विश्वास मात्रै आर्जेनौं, हामीले नै यसलाई बदल्नेछौं भन्ने सपनासमेत देख्न सक्यौं । तपाईं हाम्रो पुस्ताका धेरै मानिसको चेतना निर्माणमा ती पुस्तकले विशिष्ट भूमिका खेलेका छन् । अरू वा संसारको भलाइका लागि लड्नुपर्छ र त्यसका लागि त्याग र बलिदान दिनुपर्छ, अभाव, पीडा र यातना सहनुपर्छ भनेर हामीलाई तिनै पुस्तकले सिकाएका हुन् । तिनमा चित्रित क्रान्तिका कथाले सिकाएका हुन् । कोसेली मा प्रकाशित तपाईंको संस्मरणात्मक निबन्धको निचोड यस्तो छ : नेपाली बाम नेताहरू, जो तपाईंहाम्रैजस्तो कम्युनिस्ट चेतना र नैतिकताबीच हुर्केका हुन् सत्ता र शक्तिको स्वाद चाखिसकेपछि अब उनीहरूले त्यो सब भुले । अब अर्थ संकलन तिनको एक मात्र ध्येय भयो, सुविधाहरूको उपभोग तिनको जीवनको एक मात्रै सार्थकता । दुवैले तिनलाई भ्रष्ट बनाए । यो अवस्थाका कारण उनीहरूमा युवाहरूको गीत की नायिका ताओ चिङको जस्तो क्रान्तिकारी चरित्र त रहेन नै, उक्त उपन्यास अनुवाद गरेर पढाउने खगेन्द्र संग्रौलासित समेत दूरी राख्न विवश अवस्थामा पुगे । हाम्रा नेतागणबारे तपाईंले जे भन्नुभयो, त्यसमा विमति जनाउनुपर्ने कारण छैन । तर, तपाईंसँग मेरो विमति युवाहरूको गीत छापिँदाताकाको र सन् १९७६ पछिको चीनको चित्रणमा छ । प्रकारान्तरले विश्व कम्युनिस्ट आन्दोलनलाई कसरी हेर्ने भन्ने प्रश्नमा तपाईंसँग मेरो विमति छ । तपाईं लेख्नुहुन्छ ः युवाहरूको गीत प्रकाशित भएको सुखद साल हो सन् १९५८ । सन् १९५९ मा चिनियाँ क्रान्तिको दसौं वार्षिकोत्सवको औसरमा यस उपन्यासमा आधारित फिल्म सार्वजनिक भयो । जब सन् १९७६ आयो, याङ मो र युवाहरूको गीत का दुःखका दिन सुरु भए । उक्त साल, सनातनी क्रान्तिकारीहरूको आक्षेपकारी भाषामा, शासनको बागडोर पुँजीपन्थीहरूका हातमा पर्यो । त्यसपछि के भयो ? चतुर शासकको कालो बिरालो र सेतो बिरालोको कथनले बजार पिट्यो । अब व्यक्तिवादले टाउको उठायो । संस्कृतिमा स्वार्थी प्रतिस्पर्धा हावी भयो ।प्रिय खगेन्दाइ, चीनमा भएको क्रान्ति र प्रतिक्रान्तिबारे यस्तो व्याख्या मैले पहिलोपल्ट सुनेको कक्षा ८ पढ्दा हो । नेकपा मसालको लाल किल्ला भनिने बागलुङको हाम्रो स्कुलमा सहपाठी साथी तथा नेता नरबहादुर केसीले हामीलाई यस्तो दिव्यज्ञान बाँड्थे । सर्वहारा क्रान्तिमार्फत संसार बदल्ने हाम्रो सामूहिक संकल्पको केन्द्रमा भएका उनीसँग हरेक प्रश्नको उत्तर छजस्तो लाग्थ्यो हामीलाई । वामपन्थ असल, दक्षिणपन्थ खराब ! साम्यवाद असल, पुँजीवाद खराब ! त्याग असल, उपभोक्तावाद खराब ! जीवन र जगत्का यावत् समस्याको श्यामश्वेत र अकाट्य उत्तर हामीले पाएको त्यही बेलादेखि हो ।हाम्रो त्यो निर्दोष वैचारिक पाठशालामा पहिलो धक्का तब लाग्यो, जब स्कुल सक्दानसक्दै जीविकाको कठोर यथार्थले साथी नरबहादुर र उनीजस्ता धेरै कमरेडहरूलाई आफैं भारतीय सेनामा भर्ती भएर विस्तारवाद को सेवा गर्न विवश तुल्यायो । दोस्रो धक्का तब लाग्यो, जब कक्षा १२ पछि मैले सनातनी वाम साहित्यबाहिरका सामग्रीबाट सोभियत संघ र साम्यवादी चीनबारे पढेर बुझ्न थालें । तपाईंले सुखद भनेको सन् १९५८ मा चीनमा के भइरहेको थियो ? चीनमा माओत्सेतुङको नेतृत्वमा साम्यवाद स्थापना भएको दशक बित्ने संघारमा थियो । युरोप र एसियाको विशाल भूभागमा कम्युनिस्ट सोभियत संघ स्थापना भइसकेको अवस्थामा भूभाग र जनसंख्या दुवै हिसाबले ठूलो चीनमा उस्तै व्यवस्था आएकाले पश्चिममा स्थापित पुँजीवादी अर्थ प्रणालीले कडा चुनौतीको महसुस गरिरहेको थियो । संसारभरका विचारक र राजनीतिज्ञहरू अमेरिकाको जस्तो पुँजीवाद ठीक कि सोभियत संघ र चीनको जस्तो साम्यवाद ठीक भन्ने अन्योलसहित दुई ध्रुवमा विभाजित थिए । सन् १९५३ मा जोसेफ स्टालिनको मृत्यु भएयता कम्युनिस्ट विश्वको सर्वेसर्वा नेता हुने माओको इच्छा चुलिएको थियो । त्यसका लागि चीनको अर्थतन्त्रको सोभियत संघलाई नै उछिन्ने गरी तीव्र विकास अनिवार्य थियो । तर, झन्डै शताब्दीभर विदेशीहरूको हस्तक्षेपले थिल्थिलो भएको चीन सन् १९२७४९ को लामो गृहयुद्धका कारण हरितन्नम अवस्थामा पुगेको थियो । संरक्षकबाट प्रतिस्पर्धीमा दरिँदै गरेको सोभियत संघबाट आउने सहयोगले सीमित मात्रै प्रभाव पार्न सक्थ्यो भने सन् १९४९ को क्रान्तिसँगै बाँकी विश्वसित चीनको सम्बन्ध करिब विच्छेदित थियो । त्यो अवस्थामा चीनको तीव्र आर्थिक विकास हातले पहरो फोड्नुजस्तै थियो । ढल्दो सामन्तवादको गर्भबाट पुँजीवाद जन्मेजस्तै परिपक्व भएर ढल्दो पुँजीवादको गर्भबाट मात्रै समाजवाद जन्मन सक्छ भन्ने मार्क्सको दर्शन र प्रक्षेपण थियो । तर, लेनिन नेतृत्वमा स्थापित सोभियत संघले रुसी समाजलाई सामन्तवादबाट साम्यवाद सम्मको छलाङ लगाएर मार्क्सको त्यो दर्शनलाई चुनौती दिएको थियो । रुसी क्रान्तिमा मार्क्सले परिकल्पना गरेझैं औद्योगिक मजदुरहरू हर्ताकर्ता थिए भने माओले चलाएको चिनियाँ क्रान्तिमा त मार्क्सले तिरस्कारपूर्वक क्रान्तिकारी चेतनाविहीन आलुको बोरा भन्ने गरेका गरिब किसानहरूले मुख्य भूमिका खेलेर क्रान्ति सम्पन्न गरेका थिए । त्यसैले मानिस जातिका इतिहास र अनुभवजन्य सीमाहरू माओलाई मिथ्या लाग्थे । इच्छाशक्ति र सही कार्यक्रम भए असम्भव केही पनि थिएन । कार्ल मार्क्सले देखाएको साम्यवादसम्मको लामो र दुरूह यात्राका लागि धैर्य नहुने संसारभरका कम्युनिस्टहरूले मार्क्सवादका पछाडि लेनिनवाद र माओवादको फुर्को लगाएर छोटो बाटोबाट आफ्नै जीवनकालमा आदर्श साम्यवादी राज्य निर्माण गर्ने सूत्र पछ्याए । मार्क्सवादमा जुन काम ९ महिना नपुग्दै बच्चा जन्माउनेजस्तो असम्भव वा प्रत्युत्पादक प्रतीत हुन्थ्यो, माओवादसम्म आउँदा त्यो काम कम्युनिस्ट पार्टीहरूको क्रान्तिकारिताको मानक बन्न पुग्यो । असम्भवलाई सम्भव पार्दै पहिले सोभियत संघलाई आर्थिक रूपमा पछि पार्ने अनि पश्चिमा विश्वलाई पनि माथ ख्वाएर संसारभर आफ्नो नेतृत्वमा अकण्टक साम्यवाद स्थापना गर्ने माओको महत्वोन्माद वा मेगालोमेनिया को सुरुआती वर्ष थियो सन् १९५८ । त्यस वर्ष सुरु भएको महान् फड्को वा द ग्रेट लिप फरवार्ड का ५ वर्ष विश्व इतिहासमै ठूलो भोकमरीका लागि चिनिन्छन् । त्यसरी मर्ने चिनियाँहरूको संख्या १ करोड ८० लाखदेखि ४ करोड ५० लाखसम्म रहेको मानिन्छ । तीमध्ये ठ्याक्कै कति माओको आर्थिक नीतिका कारण मरेका हुन्, तीमध्ये राजनीतिक हिंसाकै कारण मर्ने कति थिए भन्ने विवाद अद्यापि कायम छ । तर, माओकालीन चीनका दस्तावेजहरूको अध्ययन गरेर साढे चार करोड मृत्युको आँकडा निकाल्ने हङकङ विश्वविद्यालयका इतिहासकार फ्र्यांक डिकोटरको अनुमान त्यस्तै अध्ययन गर्ने अन्य चिनियाँ लेखकहरू याङ सिसेङ (३६ करोड), चेन यिजी (४३ करोड) र यु सिग्वाङ (५५ करोड) को अनुमानसँग मेल खान्छ ।यसरी मारिने चिनियाँहरूमध्ये धेरै माओ वा उनको लालसेनाबाट मारिएका पक्कै होइनन् । मानिसहरूलाई मार्नुपर्ने वा उनीहरू मारिने अवस्था सिर्जना गर्नुपर्ने कारण पनि माओसँग थिएनन् । तर, सामन्तवादबाट साम्यवादमा छलाङ मारेजस्तै कंगाल मुलुकबाट विश्वकै समृद्ध मुलुकमा छलाङ मार्न उनले अँगालेको आर्थिक नीतिका कारण प्रलयकारी भोकमरी भएको थियो । जमिनको सामूहिकीकरण र कम्युन को निर्माण त्यो नीतिको पहिलो कदम थियो । हजारौं वर्ष अनेक वंशका साम्राज्यकालमा किसानसित रहँदै आएको, उनीहरूको भावना र पहिचानसित जोडिएको जमिन एकाएक राज्यको भयो । आफ्नो जिन मै जमिन खोस्रेर अन्न उब्जाएर खाने अवधारणा बसेका चिनियाँहरू एकाएक पार्टीका लागि खेती गरिदिने र उसले तोकेको अन्न उसैले तोकेजति गाँस खान पाउने प्राणीमा बदलिए । मानव जीविकाको यस्तो आदिम उपकरण हातमा पर्नासाथ माओको कम्युनिस्ट पार्टीले कम्युनहरूलाई उडन्ते अनुमान र महत्त्वाकांक्षाका आधारमा अन्न उत्पादनको असम्भव रूपमा उच्च लक्ष्य दिन थाल्यो । माथिल्लो कमिटीलाई खुसी पार्न तल्लो कमिटीले यथार्थ उब्जनीभन्दा निकै बढीको आँकडा माथि दिने र कागजी सर्प्लस सिर्जना गर्ने थिति बस्यो । मिथ्या रेकर्ड रिपोर्टिङ गर्ने त्यो सिल्सिला पार्टीको गाउँ कमिटीबाट सुरु भएर अध्यक्ष माओसम्मै पुग्थ्यो । जब पार्टीका कमरेडहरू अन्न संकलनका लागि आउँथे, काम गर्ने किसानको छाक टार्ने अन्न पनि नछाडी लैजान्थे । किनकि पहिले दिइएको हावादारी लक्ष्यअनुसार, अन्न नपुग्दा उनीहरू आफैं निसाना बन्थे । जहाँ सर्प्लस तोकिएको जमिनमा खडेरी वा अन्य प्राकृतिका कारणले किसानलाई नै पुग्ने अन्न उब्जेको हुँदैनथ्यो, त्यहाँका किसानहरू प्रतिक्रान्तिकारी गद्धार घोषित हुन्थे र उनीहरूमाथि हिंसा हुन्थ्यो । आदेश जति केन्द्रबाट आउने, तिनको कार्यान्वयनको विवरण मात्रै भुइँ तहबाट माथि पुग्ने एकतर्फी सूचना प्रवाहका कारण चारचार वर्षसम्म यो दुश्चक्र चलिरह्यो । यस्तो बौलठ्ठीपनविरुद्ध आवाज उठाउने पार्टी सम्बद्ध विवेकशील मानिसहरूसमेत गद्दार घोषित भएर सफायामा परे । पाँच वर्षपछि यस्तो गलत आर्थिक नीतिका दुष्परिणाम बेवास्ता गर्नै नमिल्ने भए । अर्थतन्त्रले सोभियत संघलाई उछिन्नु त कताकता, उल्टै यसै निम्छरो चिनियाँ अर्थतन्त्रको आकार नै खुम्चिन पुग्यो । जनसंख्याको ५ प्रतिशत जति मानिस भोकमरीमा मरे भने चीनको ६०० वर्षको इतिहासमा पहिलोपल्ट १९६० र ६१ बीचमा जनसंख्या घट्न पुग्यो । यस्तो अवस्थामा पार्टीभित्रै विरोधी आवाजहरूको गुन्गुनाहट सुनिनु स्वाभाविक हो । महान् फड्कोको दौरानमा भएका कमजोरी स्विकारेर नीति बदल्नुको सट्टा माओले केही वर्षको अन्तरालमा भिन्न मतलाई निमिट्यान्न पार्न दशक लामो विनाशकारी सांस्कृतिक क्रान्तिको तानाबाना बुने । राजनीतिक हिंसा र बर्बरताको परिष्कृत शृंखला सन् १९७६ मा माओको मृत्यु भएपछि मात्रै रोकियो ।प्रिय खगेन्दाइ, वाम वृत्तमा श्रद्धापूर्वक पूजा गरिने सांस्कृतिक क्रान्तिका अगाडि मैले विनाशकारी शब्द लगाउँदा तपाईंमा कस्तो भाव उत्पन्न हुन्छ, म जान्दिनँ । तर, तपाईंको जस्तो बागी चेतना भएको मानिसले सन् २०१९ मा उभिएर त्यो समयका यावत् क्रूरताहरूका वस्तुगत विवरणसहितका सामग्रीहरू पढ्नुभएन होला भनेर विश्वास गर्न मलाई गाह्रो छ । ती पढिसकेपछि सांस्कृतिक क्रान्तिलाई पार्टीका कमरेडहरूले जस्तै प्रश्न र संशयको घेराभन्दा माथि राख्नुहुन्छ भनेर कल्पना गर्न पनि मलाई गाह्रो छ । सन् १९७६ मा माओको मृत्युपछि चीनमा के भयो ? देङ स्याओ पिङ नेतृत्वको चिनियाँ कम्युनिस्ट पार्टीले प्रतिस्पर्धी मानिने पश्चिमा पुँजीवादी लोकतन्त्रहरूबाट पुँजीवादचाहिं भित्र्याए, लोकतन्त्रमाथिको निषेधलाई कायम राखे । महान् फड्कोका प्रलयकारी परिणाम छताछुल्ल भएको बेला सन् १९६२ मै देङले भनेका थिए, जबसम्म बिरालोले मुसा मार्छ, तबसम्म त्यो कालो वा सेतो भएर केही फरक पर्दैन । माओको मृत्युपछि सो उक्तिलाई चरितार्थ गर्दै उनले चीनमा लगानीका लागि संसारभरको पुँजीको बाटो खोलिदिए । युरोप र अमेरिकाभन्दा बीसौं गुणा कम ज्यालामा काम गर्ने चिनियाँ कामदारहरू लगाएर शीघ्र नाफा कमाउन खोज्ने लगानीकर्ताहरू कुँडुलो लागेर चीन आए । कर छुट र अन्य सुविधासहितका विशेष आर्थिक क्षेत्रहरूका कारण कुनै बेलाका अनकण्टार गाउँहरू एकाध वर्षमा अत्याधुनिक महानगर बने । कलकारखानाहरू चीनमा भित्रिएसँगै रोजगार मात्रै भित्रिएन, ज्ञान र प्रविधि पनि भित्रियो । खगेन्दाइ, तपाईंले १९७६ पछिको चीनलाई व्याख्या गर्न चारवटा विशेषता प्रयोग गर्नुभएको छ ः व्यक्तिवाद, स्वार्थी प्रतिस्पर्धा, लोभ र विलासिता । यी चार शब्दबिना त्यो समयको सही चित्रण हुन सक्दैन । तर, यथार्थको अर्को पाटो के हो भने विश्व बैंकका अनुसार, चीनमा निरपेक्ष गरिबहरू (दिनमा १२५ डलरभन्दा कम खपत गर्नेहरू) को संख्या सन् १९८१ मा ८३५ करोड रहेकोमा २००८ मा आउँदा १७३ करोडमा झरेको थियो । अर्थात् ती १७ वर्षको अवधिमा ६६ करोड चिनियाँहरू निरपेक्ष गरिबीको रेखा पार गर्न सफल भए । आजका दिनसम्म आउँदा त्यसरी गरिबीको रेखा पार गर्ने चिनियाँहरूको संख्या ८५ करोड नाघेको छ । दशकौंको तीव्र आर्थिक वृद्धिका लागि चीनले चर्को असमानता र तीव्र पर्यावरणीय स्खलनजस्ता मूल्य चुकाएको पक्कै छ । तर, जुनसुकै तर्क लगाए पनि १९७६ अगाडिका चिनियाँ शासक माओलाई नायक र त्यसपछाडिका देङलगायतका नेताहरूलाई खलनायकका रूपमा चित्रण गर्नु भनेको यसबीच निरपेक्ष गरिबीको घेरा नाघेका तथा समृद्धि हासिल गरेका झन्डै एक अर्ब चिनियाँहरूको भावना र संवेदनालाई निषेध गर्नु हो । प्रिय खगेन्दाइ, कक्षा आठमा साथी नरबहादुरबाट प्राप्त वैचारिक विरासत त्याग्न मैले लामो समय संघर्ष गरें । माओ र स्टालिनका बर्बरतासम्बन्धी यावत् सामग्रीहरू पढ्दा पनि मलाई त्यो विरासत त्यागिहाल्न सहज भएन । तर्क एकातिर हुन्थे, मेरो भावना अर्कैतिर । तर, एक दिन इतिहासको यस्तो क्षणबारे पढें, जसले मलाई हामी कम्युनिस्ट, कम्युनिस्ट महान् भन्ने जीवन दर्शन त्याग्न सहज बनाइदियो । त्यो क्षण थियो ९ नोभेम्बर १९३२ को साँझ । नादेझ्दा अलिलुएभा नामक ३२ वर्षे महिलाले त्यस साँझ कञ्चटमा गोली हानेर आत्महत्या गरिन् । ती थिइन् जोसेफ स्टालिनकी पत्नी । सर्वहारा शासनबारे आफूले देखेको सुन्दर सपनाको कुरूप पटाक्षेप असह्य भएपछि उनले आत्महत्या गरेकी थिइन् । अन्तमा, बितिसकेका कुरामा यति साह्रो घोत्लिनु किन ? हामी कम्युनिस्ट, कम्युनिस्ट महान् भन्ने रुढी मन्त्र जप्नुको सट्टा स्टालिन र माओ शासनको क्रूर र प्रलयकारी यथार्थबारे प्रचण्ड र बाबुरामहरू समयमै घोत्लिएको भए सायद आज १७ हजार थप नेपाली जीवितै हुन्थे । कति फरक पार्छ इतिहासको सही पठनले ?"
चुनाव हारेपछि किताब लेखें,"यो किताब किन लेख्नुभएको ?म केटाकेटिदेखि नै अर्थव्यवस्थामा चासो राख्ने मान्छे हुँ । सन् २००५ मा राजाले सत्ता कब्जा गरेपछि हाम्रो फुर्सदको दिन सुरु भयो । त्योबेला इन डिफेन्स अफ डेमोक्रेसी किताब लेखेँ । राजाले डमोक्रेसी कै बद्नाम गरेपछि मैले त्यसलाई काउन्टर दिन पुस्तक लेखेको थिएँ । अमेरिकाको न्यु मेक्सिको युनिभर्सिटीले त्यो किताब विकासोन्मुख मुलुकको अर्थराजनीतिक विषयलाई केस स्टडी अध्ययन गर्न पाठ्यक्रममा राखेको छ । यसपटक नुवाकोटबाट संसदीय चुनावमा हारेपछि फुर्सदको समय उपयोग गर्न अर्को किताब लेखौँ भन्ने लाग्यो । नेपालको वर्तमान अर्थव्यवस्था कसरी अगाडि बढिरहेको छ ? के उतारचढाव आइरहेका छन् ? कमीकमजोरी के छन् ? अहिलेको सत्ताले कहाँकहाँ सुधार गर्नुपर्छ ? भन्ने विषयमा यो किताब लेख ।तपाईं अर्थमन्त्री भएको बेला निजी क्षेत्रलाई अधिक सुविधा दिनुभयो र सरकारी संस्थान कौडीको भाउमा निजीकरण गर्नुभयो भन्ने आरोप छ । तर, तपाईंले किताबमा यसबारे प्रस्टसँग लेख्नुभएको छैन नि ?ज्ञान नभएका मानिसहरू मलाई त्यो आरोप लगाउँछन् । कौडीको भाउमा मैले नै बिक्री गरेको हुँ र ? निजीकरणको काम भएको बेला म योजना आयोगमा थिएँ । तर, म निजीकरणको नीतिको पक्षमा थिएँ । वस्तुको भाउ बजारले निर्धारण गर्छ । प्रतिस्पर्धा गराएर, बजारले निर्धारण गरेको मूल्यमा निजीकरण भएको हो । ती उद्योग निजी क्षेत्रले पनि सञ्चालन गर्न सकेनन्, घाटा भइरह्यो । तर, निजी क्षेत्रलाई ठाउँ दिएपछि अन्य उद्योग खुल्न थाले । सरकारको एउटा चिनी उद्योग बन्द भयो, दर्जनौं अरू चिनी उद्योग खुले । एउटा छालाजुत्ता कारखाना बन्द भयो, अहिले पचासौँ छालाजुत्ता उद्योग खुले । विदेशमा समेत निर्यात भइरहेको छ । निजी उद्योगले सरकारी ढुकुटीमा पैसा पनि बुझाएका छन् । त्यो नीति गलत भएको भए लगानी वृद्धि भन्दै अहिले सरकार किन ठूलोठूलो स्वरमा कराइरहेको छ ? नेपालमा ढुक्क भएर लगानी गर्नुस् भनेर प्रधानमन्त्रीलगायत सबैजना भाषण गरेर हिँडिरहेका छन् । हामीले जुन नीति लिएका छौँ, त्यसलाई हाम्रा अलोचकले पनि अपनाइरहेका छन् । भारत, बेलायतमा मात्रै होइन, चीनजस्तो मुलुकमा समेत ६० हजार उद्योग निजीकरण भएको छ भनेर किताबमा लेखेको छु ।बजार अर्थतन्त्रमा विश्वास गर्नेमध्ये सबैभन्दा ठूलो मुलुक चीन हुँदै छ । नेपालमा पनि निजीकरणले सरकारको राजस्व बढाएको छ । यो रकम देशको पूर्वाधार विकास, गरिबी निवारण, समाजिक विकास, पछाडि परेका वर्गका लागि खर्च गर्न सजिलो भएको छ ।समाजवाद, उदारवाद र बजार अर्थतन्त्रको कुरा गर्दा एडम स्मिथ, डेबिड ह्युम, जोन लोकजस्ता शास्त्रीय उदारवादीहको चर्चा किताबमा उल्लेख छैन !हरेक विषयको चर्चा जरुरी हुँदैन । समाजवादको अवधारणा कसरी सुरु भयो र अहिले यसले कसरी आकार लिएको हो भनेर किताबमा चर्चा गरेको हुँ । मैले चर्चा गरेको नीति सारा संसारले अँगालेको छ । नेपालका माओवादीले पनि समाजवाद भन्ने, अमेरिकाको वर्नी स्यान्डर्सले पनि समाजवाद भन्ने ? समाजवादलाई आआफ्नो ढंगले व्याख्या गर्ने काम भएको छ । तर, अहिलेको समाजवाद प्रजातान्त्रिक नीति नै हो, छ । जस्तो विश्वेश्वरप्रसाद कोइराला प्रजातन्त्र पनि चाहिन्छ, राजनीतिक र आर्थिक सन्तुलन चाहिन्छ भन्नुहुन्थ्यो । अवधारणा कसरी विकसित हुँदै आयो र सही अवधारणा के भन्ने मुख्य कुरा हो । हिजोको समाजवादको र आजको बजार अर्थव्यवस्थाको सकारात्मक पक्ष चाहिन्छन् । दुवैतिरका कमजोर पक्ष हटाउनुपर्छ भनेको हुँ । किताबको दोस्रो खण्डमा बीपीको समाजवादको चर्चा गर्नुभएको रहेछ नि !बीपीको कुरा मात्रै छैन । नेपालको सन्दर्भमा समाजवादको पहिलो कुरा बीपीले गर्नुभएको हो । नेपाली कांग्रेसले सत्तामा आउँदा के गर्यो ? सामाजिक विकासका काम केके गर्यो ? हामीलाई आलोचना गर्नेका गल्ती के थिए भनेर लेखेको छु ।बीपी विचारधारको श्रेय लिन खोज्नुभएको हो ?बीपी र कांग्रेसको दृष्टिकोणले मात्रै होइन, समग्र देशकै कुरा लेखेको छु । हामीले लिएका जुन नीति सही थिए, त्यसमा श्रेय लिनु स्वाभाविक हो । पार्टीका कुरा मात्रै लेखेको होइन । समाजवादको नीति के भनेर लेखेको हो । आफ्नो विचारधाराभन्दा माथि उठेर किताब लेख्नुपर्छ । नेपालमा आर्थिक सुधार कसरी सुरु भयो भन्दा सन् १९९० मा हामीले ल्याएको विचारधारा नै थियो । यसलाई हामीले ठीक भनेका छौँ । नेपालको रेमिट्यान्स अर्थतन्त्र, जलस्रोतको विकासको सन्दर्भ पनि छ यसमा । अर्थतन्त्रको नीतिगत तहमा लामो समय तपाईंले नै नेतृत्व गर्नुभयो । तर, विगतका हाम्रो कमजोरीको विषयमा धेरै चर्चा भेटिएन !गरेको छु । माओवादीले अर्थतन्त्र कसरी ध्वस्त पार्यो भनेर लेखेको छु । माओवादीले १० वर्षसम्म र त्यसपछि पनि ६८ महिना राजनीतिक अस्थिरता ल्याउने काम नगरेको भए मुलुक धेरै माथि जान्थ्यो । राजनीतिक अस्थिरता र द्वन्द्वले हामी धेरै पछाडि पर्यौं ।माओवादीलाई मात्रै दोष लगाउने कुरा भयो नि यो त ?त्यसोभए, माओवादीले ठीक गर्यो भनेर प्रशंसासहित लेख्नुपर्यो त !कांग्रेसका पनि कमजोरी थिए होलान् ?कांग्रेसमा मात्रै केन्द्रित भएर किताब लेखेको होइन । समग्रमा कमजोरी भनेको तीव्र राजनीतिक ध्रुवीकरण हो । दलीय राजनीति बढी भयो, उत्पादनमा ध्यान दिएनौँ । भाषणबाजीमा मात्रै ध्यान छ । पार्टीसँग नजिक भएको मान्छेलाई मात्रै अदालत, संवैधानिक निकाय र कर्मचारीतन्त्रमा राखियो । राजनीतिमा मात्रै ध्यान भयो, अर्थतन्त्रलाई भाषणमा मात्रै सीमित पारियो । व्यवहार र आचरणमा राजनीतिक रूपमा बलियो हुने काम गरियो । विद्यालय व्यवस्थापन समितिमा समेत पार्टीगत चुनाव हुने वातावरण बनायौँ । रेलका ठूला कुरा गर्ने तर काठमाडौंको सडकको हालत नहेर्ने काम भएको छ । यी सबैबारे अन्तिम खण्डमा लेखेको छु ।यी सबै काम गर्न कांग्रेसले लामो समय सत्ता पाएको थियो त !कांग्रेसका कमजोरी के, अर्कोको कमजोरी के भन्न खोजेकै होइन । देशमा घटना भए । त्यसको उथलपुथýलले के परिणाम ल्यायो ? माओवादी द्वन्द्व, शान्तिप्रक्रिया र संविधान निर्माणमा केके भयो ? संविधान कस्तो छ ? संविधान कार्यान्वयन गर्ने चुनौती केके छन् ? भूकम्पले हम्रो अर्थतन्त्रलाई के गर्यो भन्ने विषयमा केन्द्रित भएको छु ।तपाईं अर्थमन्त्री हुँदा गठन भएको कर फर्स्योट आयोगको विषय पनि केही लेख्नुभएको रहेनछ !सबै विषय किन लेख्ने ? कर फर्स्योट आयोग संसारमा जहाँ पनि व्यवस्था गरिएको हुन्छ । कर अधिकृतले गरेको काम चित्त बुझेन भने अदालत जाने, त्यहाँ दसौँ वर्ष लाग्न सक्छ भनेर सरकारले कानुन बनाएर अधिकारसम्पन्न आयोग बनाउने चलन छ । नेपालमा पनि कानुनअनुसार आयोग बनेको हो । मलाई स्वार्थवश विवादमा ल्याइएको हो । तपाईंहरूले निकाल्नुभएको रिपोर्ट पनि पूर्वाग्रही छ । मन्त्रालयमा शुद्ध ढंगले काम गरेको मान्छे हुँ म । यदि कसैले भ्रष्टाचार गरेको भए छानबिन गरे हुन्छ । सम्पत्ति हेर्ने कानुन छ । तपाईंचाहिँ कस्ता पुस्तक पढ्नुहुन्छ ?धेरै पढ्न भ्याउँदिनँ । अर्थव्यवस्थामा चासो राख्ने भएकाले समय हुँदा आफ्नै विषयका पुस्तक पढ्छु । नेपालकै सन्दर्भमा नयाँ पुस्तकमा कहिलेकाहीं ध्यान जान्छ ।अर्थ राजनीति विषयमा तपाईंलाई राम्रो लागेको कुनै पुस्तक ?जोसेफ स्टिग्लिट्जको पिपुल पावर एन्ड प्रोफिट निकै राम्रो लागेको किताब हो । नोबेल पुरस्कार विजेता उनी लिबरल व्यक्ति हुन् । अहिले रिपब्लिकन पार्टीको खिलाफमा छन् । उनले लेखेको किताबको मुख्य उद्देश्य बजारबाट फाइदा लिनु भन्ने हुन्छ । फाइदा पिपुलका लागि हुनुपर्छ, बजारको उद्देश्य पिपुलको पक्षको हुनुपर्छ भन्ने यो पुस्तकको उद्देश्य हो ।अर्को मन परेको पुस्तक सिभिलाइजेसन : द वेस्ट एन्ड द रेस्ट हो । हावर्ड विश्वविद्यालयका प्रोफेसर नियाल फर्ग्युसन हुन् लेखक । उनको किताबको केही कुरा मैले मेरो पुस्तकमा पनि लखेको छु । उनले ६ सय वर्षअगाडिसम्म पूर्वीयाहरूको सभ्यता पश्चिमाहरूको भन्दा धेरै माथि थियो भनेर लेखेका छन् । पश्चिमाको सभ्यता ६ सय वर्षयता निकै माथि गएको उनको किताबमा उल्लेख छ । यसपछाडि ६ वटा कारणको व्याख्या छ । कानुनी शासनको प्रजातन्त्र, बजारका लागि देश मात्रै होइन, विज्ञानको प्रयोग, औषधि उपचारमा उच्च गुणस्तर र प्रविधिको विकास, काम गर्ने कल्चर र बाँच्नका लागि काम होइन, काम गर्नका लागि बाँच्ने भनी लेखेका छन् किताबमा । सरकारले किताबको आयातमा १० प्रतिशत भन्सार महसुल लगाइदिएको छ । यसमा तपाईंको धारणा के छ ?यो गलत काम हो । अर्थमन्त्री हुँदा मैले पनि एकपटक पुस्तक आयातमा कर लगाउन खोजेको थिएँ । युनेस्कोले पुस्तक आयातनिर्यातमा भन्सार महसुल लगाउन पाइँदैन, शून्य भन्सार महसुल हुनुपर्छ भनेको रहेछ । यो थाहा पाएपछि फिर्ता लिएँ । नेपालका छपाइ उद्योगको संरक्षणका लागि यो काम गरिएको भनिएको छ । यदि उनीहरूलाई प्रोत्साहन गर्ने हो भने, कागज आयातमा भन्सार छुट दिँदा हुन्छ । विदेशबाट आउने पुस्तकलाई कर लगाउन हुँदैन ।"
डोल्पाका हामी केटाकेटी,"उपल्लो डोल्पाको प्रख्यात गन्तव्यको नाम हो फोक्सुन्डो ताल । यही फोक्सुन्डो तालबाट निकास भएर बग्ने पानी फोक्सुन्डो खोलाको नामले बगेर झर्छ । फोक्सुन्डो तालबाट करिब दुईतीन किलोमिटर तेर्सोओरालो बगेर हामफाल्दै झर्छ पहिरोमा । ताल पुग्नुभन्दा अघिको अन्तिम बिसाउनीबाट एकसाथ देखिन्छन् आकाशको छाया खसेजस्तो नीलो ताल र पहिरोबाट हाम्फालेर खस्दै गरेको सेतो झरना । ताल पुग्नुभन्दा अघिको अन्तिम उकालो बाटाको टुंग्याउनीबाट झरना देखिने भएकाले त्यस ठाउँलाई झरना भनिँदो रहेछ । अघिसम्म खोला भएर बगिरहेको फोक्सुन्डोको पानी, करिब पाँच सय मिटरभन्दा लामो पहिरो भेटेपछि एक्कासि फोक्सुन्डो झरनाको रूपमा बद्लिन्छ । क्षणभरमै खोलाबाट झरनामा परिणत भएको पानीले एक छिनसम्म त आँखालाई अन्त भाग्नै दिँदैन । आधा बिहानको उकालो छिचोलेपछि भेटिने झरनामा नरोकिने को होला र ? पर देखिएको मनमोहक फोक्सुन्डो तालले लोभ्याए पनि झरनालाई चटक्कै छाडेर भाग्नै नसकिने बनाइदिन्छ । गहिरो खोँचमा बजारिएपछिको झरनाको आवाजसँगै आइपुग्ने चिसो बतासले छिनभरमै शरीरको पसिना सुकाइदिन्छ । यस झरनालाई पृष्ठभूमि बनाएर दुईचार सेल्फी नहानी हिँड्ने यात्री फोक्सुन्डो ताल पुग्नै सक्दैन भने पनि हुन्छ । गएको असार महिनाको पहिलो हप्ता फोक्सुन्डो काव्य यात्राले बताएको मेरो अनुभवले यही भन्छ । पहिरोमा उफ्रिन पाएसम्म न हो झरना । पहिरो सकिएपछि त बग्नैपर्यो । झरनाले छिनमै खोलाको आकार लिन्छ । र, बिस्तारै बग्न थाल्छ ओरालो । खोंचमा केही किलोमिटर एक्लै बगेपछि तल गाउँमा देखापर्छ फोक्सुन्डो । सायद गाउँमा यही फोक्सुन्डो खोलाको भरोसामा गाउँलाई त्यहाँ बस्न मन लागेको । नत्र त यो हिमाली भेगमा पानीको मूल भेट्नै मुस्किल पर्छ । पानी नभएको ठाउँमा बस्ती बस्ने कुरै भएन । माथिल्लो डोल्पाका तीन गाउँपालिकामध्ये शेफोक्सुन्डो गाउँपालिका हो एउटा । यही शेफोक्सुन्डोको एउटा स्यानो गाउँ हो साइजल । तीनतिर हिमालले बार लगाएर सुरक्षा दिएको छ साइजललाई । दक्षिणतिर फोक्सुन्डो खोलाको बाटो । साइजल पुग्दा असारको झरी परेर रोकिएको थियो । झरीपछिको खुला आकाशमुनिको गाउँ विछट्टै सुन्दर देखियो । वरिपरि पहाडले घेरिएको । पहाडभन्दा माथि हजुरबाको फुलेको कपालजस्तो सेतै देखिन्थे हिमाल । साँझपखको असारे घाम कताबाट निस्केर हो, हिमालको टुप्पोमा टल्किन पुगेको थियो । त्यस दिन हिमालमुनिको स्यानो उपत्यका साइजलभन्दा माथि पुग्नु थिएन हामीलाई । त्यसो त हिमालमाथि टल्किएको घामले पनि यहाँभन्दा अघि नबढ्नु भन्ने संकेत दिइरहेको थियो ।साइजलमा नमुना विद्यालयतापिरिचा मावि, अपर डोल्पाको तीनैवटा स्थानीय तहमा एउटा मात्रै माध्यमिक विद्यालय हो । शे फोक्सुन्डो गाउँपालिका८, साइजलस्थित सञ्चालनमा रहेको छ विद्यालय । अपर डोल्पाको सरकारी विद्यालयहरू रित्तोरित्तो भए पनि, साइजलको तापिरिचा मावि सानदार ढंगले चलिरहेको छ । त्यो पनि पूरापूरा अंग्रेजी माध्यममा । निर्माणाधीन केही भवनसहित विद्यालयको व्यवस्थित भौतिक संरचना, दक्ष शिक्षक, अनुशासि त छात्रछात्रा र आधा दर्जनभन्दा बेसी विद्यालयका कर्मचारीसहित सञ्चालित तापिरिचा मावि, सहरमा कहलिएको निजी विद्यालयभन्दा कम छैन । तर कसरी ? दिनभरि हिँडेर साँझ साइजलको तापिरिचा माविको आँगनमा पुग्दा क्यान्टिनमा ३४ जना भान्से साँझको खाना तयार गर्न व्यस्त थिए । पूर्ण रूपमा आवासीय व्यवस्थापनमा सञ्चालित तापिरिचा माध्यमिक विद्यालयमा जम्मा २०५ जना छात्रछात्रा छन् । तिनै विद्यार्थीका निम्ति खाना तयार भइरहेको थियो । विद्यालय प्रमुख व्यास्थापक सेम्दुक लामा हाम्रो काव्य यात्रासँग जोडिने भएको हुनाले हामी रोकिएका थियौँ त्यहाँ । अपर डोल्पाका धेरै विद्यालयमा शिक्षकले पाइला नटेकी सदरमुकाममा बसेर हाजिर गर्ने र तलब बुझ्ने गरेको समाचार पढ्दै गरेको हामी, तापिरिचा माविको व्यवस्थापन देखेर भने आश्चर्यमा परिरहेका थियौँ । यो दूरदराजको विद्यालयमा त्यस्तो के जादूको छडी चल्छ, जसले विद्यार्थीहरूलाई त्यो तहको सेवा, सुबिधा र नतिजासहितको नमुना विद्यालय सञ्चालन गर्न सम्भव बनाइरहेको छ ?२०५४ सालमा स्थापना भएको यस विद्यालय त्यति सजिलो बाटो हिँडेर आजको तापिरिचा माविसम्म आइपुगेको भने होइन । यसको जरा पहिल्याउँदै जाने हो भने स्विजरल्यान्ड हुँदै अमेरिका नपुगेसम्म डोल्पाको तापिरिचा मावि भेट्नै सकिँदैन । जतिखेर स्विजरल्यान्डकी मानवशास्त्री मारियटा र अमेरिकी क्याथ्री इनमानले आफ्नो पीएचडीको शोधको विषय बोन धर्मलाई रोजे, त्यसबेलासम्म उनीहरूलाई डोल्पाको भौगोलिक अवस्था कस्तो छ भन्ने थाहै थिएन । तर, नेपालको हिमाली जिल्ला अपर डोल्पा र आसपास नपुगी मारियटा र क्याथ्रीको रिसर्च पूरा हुँदैन थियो । त्यसपछि झोलीतुम्बी कसेर उनीहरू नेपाल उडे । नेपाल आएर उनीहरूले कर्णालीको नक्सा तयार पारे । कर्णालीको पनि विशेषगरी डोल्पा जिल्लाको फोक्सुन्डो तालमा चिनो लागाए र यात्रामा निस्किए । फोक्सुन्डो त्यही ताल हो, जसको उत्तर किनारामा बोन धर्म गुरु तापिरिचाले तपस्या गरेर ज्ञान प्राप्त गरेको पवित्र भूमि हो । बोन धर्मका प्रवर्तक तोन्पा सेन्राव मिवोले १८ हजार ३६ वर्षअघि बोन धर्मको सुरुआत गरेका थिए । त्यही बोन धर्मको रिसर्च गर्ने क्रममा मारियटा र क्याथ्री इन्मान डोल्पाको रिग्मो गाउँ पुगे । संयोगबस त्यसबेला सेम्दुक लामा फोक्सुन्डो ताल नजिकैको रिग्मो गाउँमा स्यानो पसल गरेर बसेका थिए । मारियटा, ब्याथ्रो र सेम्दुकको भेट त्यहीँ गाउँमा भयो । लामाले उनीहरूको रिसर्चको निम्ति सक्दो सहयोग गरे । मारियटा र क्याथ्रो आफ्नो शोधकार्य सकेर फर्किने समय नजिकिइरहेको थियो । सेम्दुक लामालगायत साथीहरूले उनीहरूलाई गाउँको निम्ति केही सहयोग गरिदिन आग्रह गर्ने भए । तर, के सहयोग माग्ने ? अलमलमा परे उनीहरू । त्यतिबेलासम्म डोल्पाको धोतराप उपत्यकामा मारियटा र क्याथ्रोजस्तै विदेशीले खोलिदिएको व्यवस्थित विद्यालय क्रिस्टल माउन्टेन सञ्चालनमा आइसकेको थियो । उनीहरूले सोचे, गाउँमा विद्यालयको जरुरी छ । लामा र साथीहरूले ति विदेशी साथीहरूलाई क्रिस्टल माउन्टेनजस्तै स्कुल खोलिदिन आग्रह गरे । पढेलेखेका उनीहरूले त्यस क्षेत्रमा विद्यालयको जरुरी छ भन्ने बुझेका थिए । आफ्नो शैक्षिक अनुसन्धान पूरा गर्न सहयोग गरेका साथीहरूको आग्रहप्रति सकारात्मक भए उनीहरू । मारियटा र क्याथ्रीको त्यही सकारात्मक सोचको परिणामको नाम हो आजको तापिरिचा मावि । विद्यालय बनाउन सहयोग गर्ने वचन दिएर मारियटा र क्याथ्रो आफ्नो देश फर्के । देश फर्केर उनीहरूले विद्यालय सहयोग कोषको स्थापना गरे । कोषमा पचास, सय डलर गर्दै रकम जम्माजम्मा गरे । मारियटाले स्विजरल्यान्डमा तापिरिचा भोरोइन र क्याथ्रीले अमेरिकामा फ्रेन्डस अफ डोल्पा मार्फत रकम संकलन गरे । यता सेम्दुक लामा, रामचन्द्र बूढाहरू भएर तापिरिचा एसोसिएसन फर सोसल हेल्प इन डोल्पा भन्ने नन्फ्रोफिटेबल अग्रनाइजेसन सुरु गरे । बोन धर्मसँग नजिक रहेका उनीहरूले, बोन धर्म गुरुको नामबाट संस्थाको गतिविधि सुरु गर्ने निर्णय गरे । तापिरिचा नाम गरेको विख्यात बोन धर्म गुरुको नामबाट संस्थाको नाम राखेर बोन धर्म र गुरुप्रति समर्पण गरेको देखिन्छ । उनीहरूले संस्थाको नाम मात्रै तापिरिचा राखेनन् । विद्यालयको नाम समेत धर्म गुरुको नामबाटै राखे तापिरिचा प्रावि । त्यही बालक तापिरिचा आजको लाठे तापिरिचा मावि भएको हो । २०५४ सालमा जम्मा पन्ध्र विद्यार्थी जम्मा गरेर विद्यालय सुरु भयो । विद्यालयको आफ्नो भवन थिएन । दर्तासमेत थिएन । तर, सेम्दुकले शेफोक्सुन्डो राष्ट्रिय निकुञ्जको सुम्दुवामा अवस्थित खाली भवनमा पठनपाठन सुरु गरे । तर, सधैं यसरी सम्भव थिएन । अनुमतिबिना सुरु गरेको विद्यालयले आधिकारिकता प्राप्त गर्न सरकारी प्रक्रियामा जानैपर्थ्यो । यो प्रक्रिया झन्झटिलो पनि थियो । बरु सञ्चालनमा रहेको एउटा विद्यालयसँग छलफल गरे साम्दुक र उसको समूहले । विद्यार्थीको अभाव खड्किरहेको शेफोक्सुन्डोको पुनिखास्थित सरस्वती प्राबिलाई साइजल ल्याएर सञ्चालन गर्ने टुंगो गरे उनीहरूले । पूर्ण आवासीय सुविधासहित सुरु भएको विद्यालयले बिस्तारै गति लिन थाल्यो । विद्यालय स्थापना भएको दुई वर्षपछि रामचन्द्र बुढामगर विद्यालयको व्यवस्थापनसँग जोडिए । संस्थालाई टेकओभर गर्ने सवालमा रामचन्द्र दक्ष मानिन्थे । विद्यालय सरकारी भए पनि अमेरिका र स्विजरल्यान्डबाट प्राप्त सहयोगले विद्यालय थप मजबुद बन्दै गयो । सरकारी विद्यालय, त्यसमाथि अपर डोल्पाका अधिकांश विद्यालय नाम मात्रैका विद्यालय छन् अहिले पनि । न त्यहाँ शिक्षक उपस्थित हुन्छन्, न विद्यार्थी । तर, तापिरिचाको अवस्था ठीक उल्टो देखिन थाल्यो । जतिजति विद्यार्थी बढ्दै गए, उति नै विद्यालयको तह बढाउदै लग्नुपर्ने देखियो । २०५४ सालमा सुरु भएको विद्यालय ११ वर्षपछि पहिलो एसएलसी ब्याच २०६५ मा पासआउट भए । त्यो पनि उत्कृष्ट नतिजासहित ।११ वर्ष भएछ तापिरिचा माविबाट बर्सेनि विद्यार्थीहरूले विद्यालय छोड्दै हिँडेको । तापिरिचाले पखेटा हालेर पठाउँछ, जसरी फोक्सुन्डो तालबाट निकास भएर बग्दै बग्दै आउने पानीले साइजल छोएर बग्छ ओरालै ओरालो । ठीक त्यसरी नै तापिरिचाबाट बर्सेनि २५ जना विद्यार्थी निस्केर जान्छन् । उनीहरू कहाँकहाँ पुग्छन् ? पुग्नेहरूलाई मात्रै थाहा हुने कुरा हो । लेखाजोखा राखेर साध्य पनि त हुन्न विद्यालयलाई । तर, तापिरिचाले उत्पादन गरेका आफ्ना केही विद्यार्थी, अहिले विद्यालय आफैंले हायर गरेर ल्याएको छ । विद्यालयले सञ्चालनमा ल्याएको हेल्थ डिपार्डमेन्टमा केही स्टाफ नर्स, एचए र निजी शिक्षकको रूपमा माथिल्लो तहको डिग्री लिएर विज्ञान, गणित र अंग्रेजी विषय पढाइरहेका छन् । आफैंले अध्ययन गरेको विद्यालयमा फर्केर सेवा गर्न पाउनुको आनन्द उसैलाई मात्रै त हुने हो, जसले सेवा गर्ने मौका पाइरहेका छन् । यस विद्यालयले सञ्चालन गरेको स्वास्थ्य कार्यक्रममा विद्यालयका सदस्यहरूले मात्रै सेवा लिँदैनन् । अपर डोल्पाका तिनै स्थानीय तहका मानिसले सेवा लिन्छन् । स्विजरल्यान्डकी मारियटा होस् वा अमेरिकी क्याथ्री वा उनीहरूजस्तै शोधकर्ता, पर्यटकहरूलाई होस् वा मजस्तो बेलाबखतको डुलुवालाई समेत स्वास्थ्यमा समस्या परे तापिरिचा माविको स्वास्थ्य विभाग हरदम हाजिर छ । अहिले तापिरिचा माविमा जम्मा दुई सय पाँच जना विद्यार्थी छन् । एलकेजीदेखि कक्षा दससम्म पढाइ हुने विद्यालयको प्रत्येक कक्षामा अधिकतम २५ भन्दा माथि विद्यार्थी राखिँदैन । तर, हरेक वर्ष कात्तिक २५ गतेदेखि चैत १० सम्म विद्यालय पूर्ण रूपमा बन्द हुने गर्छ । अधिकतम हिमपातका कारण प्रत्येक हिमाली जिल्लाका विद्यालयहरूको अवस्था उस्तै हुने गर्छ । कात्तिक महिनादेखि माथिल्लो डोल्पाका सारा गाउँहरू रित्तो हुने गर्छन् । हिउँ छल्न बेंसी झरेका हिमालीहरू चैतमा घर फर्कंदा अधिकांशको कमजोर घरहरू हिउँले खाइसकेको हुन्छ । हिमालमा बस्ने प्रत्येक मानिसहरूको दुःख हो यो । हिउँद सकिएपछि उनीहरू घर फर्कन्छन् र आफ्नो जीर्ण घर मर्मत गरेर बस्छन् । वर्षौवर्षदेखि उनीहरू यसरी नै बाँचिरहेका छन् । अन्य विद्यालय, सरकारी कार्यालयहरूको हालत पनि उस्तै हो । तर साइजलमा तापिरिचा मावि कात्तिकबाट रित्तो भए पनि यसबीचमा उसको गतिविधि भने निरन्तर रहन्छ । कक्षा १० का विद्यार्थीलाई एसईई तयारीका लागि काठमाडौँमा छुट्टै होस्टलको व्यवस्था गर्छ विद्यालयले । उनीहरू उतै जाँचको तयारी गर्छन् । एसईईको बेला जिल्ला सदरमुकाम डोल्पा आउँछन् र जाँच लेख्छन् । कात्तिकमा पहाड झरेको तापिरिचा एकैपटक छ महिनापछि हिमाल फर्कन्छ । वैशाखमा नयाँ शैक्षिक सत्र सुरु हुनपूर्व विद्यार्थी भर्ना कार्यक्रम सुरु हुन्छ । अभिभावकहरू आफ्ना नानीहरूलाई भर्ना गराउन लाम लाग्छन् । तर, सीमित सिटका कारण सबैले भर्ना पाउँदैनन् । विद्यालयले प्रवेश परीक्षा लिन्छ र सफल हुनेहरू वैशाख पहिलो सातादेखि विद्यालयमा हाजिर हुन्छन् । विद्यालय हाजिर भएका सम्पूर्ण विद्यार्थी २४ सै घण्टा विद्यालयको आचारसंहिताभित्र बस्छन् । विद्यार्थीको सम्पूर्ण खर्च विद्यालय आफैंले बहन गरेर, उनीहरूको चौतर्फी विकासका लागि विद्यालय व्यवस्थापनले गर्न सक्ने जति सिर्जनात्मक क्रियालकलापमा सहभागी गराउँछन् । उनीहरू कविता लेख्छन्, गीत लेख्छन्, गाउँछन् । बाजा बजाउँछन्, नृत्य गर्छन् । भाषण गर्छन् । अन्य साधना, ध्यान गर्छन् । उनीहरू समरको हरेक बिहान ५ः३० बजे नै ब्युँझन्छन् । ब्रस गर्छन् । मेडिटेसन गर्छन् । चिया पिउँछन् र करिब एक घण्टा पाठ्यक्रमसँग सम्बन्धित विषयमा घोत्लिन्छन् । हरेक साँझ ९ः३० बजे निदाउने तापिरिचाका विद्यार्थीहरू शुक्रबार भने ऐच्क्षिक क्रियाकलापमा व्यस्त हुन्छन् । विद्याथीहरूको रुचिअनुसार कोही गीत गाउँछन् । कोही गीत लेख्छन्, कोही कविता लेख्छन्, कोही विद्यालयको पुस्तकालयमा आफ्नो रुचिअनुसारका पुस्तक पढ्छन् । कोही नृत्य गर्छन् त कोही खेल खेल्छन् । तापिरिचा माविको आँगनमा, गत असार महिनामा फोक्सुन्डो काव्य यात्राबाट फर्किंदा हाम्रो निम्ति विद्यालयले गरेको छोटो स्वागत कार्यक्रमको सन्दर्भ यसको गतिलो उदाहरणको रूपमा लिन सकिन्छ । केही मिनेटको अन्तरमा उनीहरूले रचना गरेको गीत, कविता र नृत्य हाम्रा लागि नयाँ त हुने नै भयो । साथै तापिरिचाबाट डोल्पा सदरमुकामको दुईदिने पैदलयात्राका लागि केही ऊर्जासमेत संकलन भएको थियो । तापिरिचा माविका केटाकेटीहरूले आधा घण्टाको समयमा पैदा गरेको सिर्जनात्मक झंकार बोकेर फोक्सुन्डो खोलाको डिलैडिल फर्क्यौँ हामी ।"
द्रौपदीकर्णको दुःखान्त प्रेम,"दुःखान्त प्रेमझट्ट हेर्दा, महाभारतको मूलकथामा द्रौपदी र कर्णको सम्बन्ध मूलतः घृणाले निर्देशित भएझैँ लाग्छ । तर, भारतको प्रख्यात मूर्तिदेवी पुरस्कार विजेता प्रथम महिला लेखक प्रतिभा राय, अमेरिका निवासी भारतीय लेखक चित्रा बनर्जी दिबकरुणीलगायत नयाँ धारणाका लेखकले मूलकथाकै सूक्ष्म संकेतलाई पक्रेर पाण्डवसँग विवाहअघि नै द्रौपदी धनुर्वीर कर्णप्रति आकर्षित भएकी र कर्णको हृदयमा पनि द्रौपदीकै वास रहेको उल्लेख गरेका छन् । विवाहअघि नै सूर्यबाट गर्भवती भएर कुन्तीले कर्णलाई जन्म दिएकी थिइन् । लोकलाजका कारण उनले शिशुलाई बाकसमा हालेर गंगामा बहाइदिइन् । बग्दै बग्दै धेरै पर पुगेपछि गंगा किनारमा बस्ने सारथि अधिरथले उनलाई उद्धार गरे । पत्नी राधाले शिशुलाई पुत्रका रूपमा प्रेमपूर्वक पालन पोषण गरिन् । ठूलो हुँदै जाँदा कर्ण सारथि हुनुभन्दा धनुर्विद्यामा रुचि देखाउन थाले । परशुरामलाई गुरु थापेर उनले धनुर्विद्यामा असाधारण क्षमता देखाए । धनुर्विद्यामा दक्षता प्रमाणित गर्न उनी विभिन्न देशमा आयोजना हुने समारोहमा पुग्थे । ठूला योद्धा एवं राजकुमारलाई हराएर थुप्रै धनराशिका पुरस्कार जित्थे । उनको कुशलता र वीरताको प्रसिद्धि देशदेशावरमा फैलियो । अनि कर्णलाई नदेख्दै द्रौपदीको मनमा उनीप्रति मृदु भाव जागिसकेको थियो । पाञ्चालमा एकपल्ट कर्णको वीरता र सुन्दरता प्रत्यक्ष देखेर द्रौपदीले मनमनै उनलाई आफ्नो हृदयमा वास दिइन् । द्रौपदीका आँखामा आफूप्रति असीम प्रेमको किरण देखेर कर्ण पनि उसैगरी मोहित भए । दुवै जना एक अर्कालाई पाउने सपना देख्न थालेका थिए । तर, उनीहरूको प्रेम अव्यक्त थियो । प्रतिभा रायले आफ्नो उपन्यास याज्ञसेनी मा चाहिँ द्रौपदीले आफ्नो स्वयंवरमा पहिलोपल्ट कर्णलाई देखेर मोहित भएको उल्लेख गरेकी छन् ।हस्तिनापुरका राजकुमारहरूका गुरु द्रोणाचार्य र पाञ्चाल नरेश द्रुपदबीच ठूलो दुस्मनी थियो । द्रुपद छोरी द्रौपदीको विवाह वीर अर्जुनसँग गराएर आफ्नो शक्ति बढाउन चाहन्थे । त्यसैले द्रौपदीको स्वयंवरमा उनले तल खड्कुलाको पानीमा छाया हेरेर धेरै माथि फनफनी घुमिरहेको यन्त्रमाछाको आँखामा वाणले निशाना लगाउनुपर्ने सर्त राखे । द्रुपदको अनुमानमा यो काम अर्जुनबाहेक अरूले गर्न सक्दैनथे । मत्स्यवेदको यो सर्त कर्णका लागि झनै मामुली थियो । त्यसमा द्रौपदी पनि विश्वस्त थिइन् । स्वयंवरमा आउने राजकुमारहरूको भीडमा उनका आँखाले कर्णलाई नै खोजिरहेका थिए । त्यसै बेला कृष्णले कर्ण सूतपुत्र हुन्, उनीसँग विवाह भए आजीवन दासी हुनुपर्ला भनी द्रौपदीको कान फुकिदिए । द्रौपदीको मनमा कोलाहाल मच्चियो । कृष्णको कुरा मानौँ, पूरा हुनै लागेको सपनाको बलिदान हुने । नमानौँ, कत्रो समस्या ! उनलाई पनि पिता द्रुपदले द्रोणसँग प्रतिशोध लिने प्रतिज्ञा पूरा गर्न अर्जुनलाई ज्वाइँ बनाउन चाहेको थाहा थियो । त्यसमाथि कर्ण राजकुमार नभई सूतपुत्र भएकाले उनीसँग विवाह भए जीवनभर दासी भएर बाँच्नुपर्ने कुराले पिरोल्यो । कर्णले धनुकाण खैँचनै लाग्दा अकास्मात् उनले भनिदिइन्, म सूतपुत्रसित विवाह गर्दिनँ । द्रौपदीजस्ती निडर र विवेकी युवतीले समेत जातको आधारमा गरेको अपमानजनक व्यवहारले कर्णको मनमा गहिरो चोट लाग्यो । यो अपमान उनले जीवनभर भुल्न सकेनन् । द्रौपदीले भने पाँच पाण्डवसँग विवाह भए पनि कर्णलाई बिर्सन सकिनन् । महाभारतको पूरै कथामा यही जातिभेदको भूमिका छ । जातिभेद गर्ने पाण्डवहरूको जितबाट महाकवि व्यासले यसको औचित्य साबित गर्न खोजे पनि उनले नचाहँदा नचाहँदै यसका खतरनाक पार्श्व प्रभावहरू प्रकट भएका छन् । कौरव पक्षधर मात्र नभई पाण्डव पक्षधर र तिनका सन्तानसमेत सखाप हुनु त्यसको ज्वलन्त प्रमाण हो ।मौन वेदनाकर्णको दुर्नियति सम्झँदा संसारका सारा अभागी वीरहरूको जीवनका अनेक विपत्ति साक्षात्कार भएझैँ लाग्छ । उनी महाभारतका निमित्त नायक हुन् । वेदव्यास स्वयंले चाहेर पनि उनलाई खलनायक बनाउन सकेनन् । त्याग, पराक्रम र सत्यनिष्ठाका पर्याय कर्णको जीवन अरण्य रोदनजस्तै एक अविरल निःश्वास थियो । एउटा मौन वेदना, मौन चित्कार, मौन विद्रोह । सारथि पुत्र भएकै कारण धनुर्विद्यामा उनले अर्जुनसँग प्रतिस्पर्धा गर्न पाएनन् । जन्मकै कारण देखाई उनलाई रंगभूमिमा अर्जुनसँग प्रतिस्पर्धा, द्रौपदीको स्वयंवरमा मत्स्यवेद र भीष्मको नेतृत्व रहुन्जेल महाभारत युद्ध गर्नबाट वञ्चित गरियो । खासमा उनी शूद्र पनि थिएनन् । उनको नश्लमाथि उठाइएको प्रश्न इतिहासकै भयानक गल्ती थियो । त्यसको सजाय आधुनिक युगमा पनि सकल दलित, उपेक्षित र उत्पीडितले बेहोर्नुपरेको छ । तिनको प्रतिभा, पराक्रम र सौर्यको कदर गर्न आज पनि हाम्रो समाज तयार छैन । परशुरामबाट ब्राह्मणत्वको परीक्षामा सफल भएर उनले शस्त्रविद्या सिके । तर, गुरुको निद्रा भंग हुन नदिन बिच्छीको टोकाइ चुपचाप सहँदा ब्राह्मण नभएको थाहा पाएर परशुरामले उनलाई ब्रह्मास्त्रको पूर्ण ज्ञान दिएनन् । अनुपम गुरुभक्ति र अतिसहनशीलताको पुरस्कार उनले यसरी पाए । तर, पितातुल्य गुरु द्रोणको हत्या गराउन झूटभन्दा पनि कैयन् गुणा खतरनाक अर्ध सत्य बोल्ने युधिष्ठिर सत्यवादी ठहरिए । द्रौपदीलाई पाँच पति थोपर्ने उनी आदर्श पुरुष र आर्यावर्तका नायक भए । अभागी महावीररंगभूमिमा अर्जुनको चुनौती स्विकार्न सक्ने एक मात्र योद्धा उनै कर्ण थिए । हस्तिनापुरका कुलगुरु कृपाचार्यले सूतपुत्रलाई राजकुमारसँग प्रतिस्पर्धा गर्न अधिकार नहुने अविवेकी घोषणा गर्दा पितातुल्य गुरु द्रोणाचार्य, हस्तिनापुरका महारथि र भारदारहरूले ल्याप्चे लगाइदिए । भीमले त सूतपुत्रले राजकुमारलाई ललकार्ने भनेर बातैपिच्छे उनको कुलको अपमान गरे । कर्णले आफ्नो योग्यताको परीक्षा दिन नपाउने भए । कुन्तीलाई थाहा थियो, कर्ण उनकै जेठा छोरा हुन् । लोकलाजबाट बच्न आफ्नै छोराको अपमान उनले चुपचाप हेरिरहिन् । आखिर दुर्योधनले भने, वीरता कुनै जाति वा नश्लको पेवा होइन । ऋषि, नदी र शूरवीरहरूको उत्पत्तिको कथा सबैलाई थाहा हुँदैन । पाण्डवहरू हो, जन्म वा कुलको होइन, वीरताको सम्मान गर्न सिक । होइन भने तिमीहरूको जन्मका हाल हामीलाई पनि थाहा छ । कुलगुरुले राजकुमारसँग युद्ध गर्न राजकुमार नै हुनुपर्ने नियम बताएपछि दुर्योधनले तत्काल कर्णलाई अंगदेशको राजा बनाए । तैपनि, घाम डुबिसकेकाले कर्णले प्रतिस्पर्धा गर्न पाएनन् । बदलामा कर्ण आफ्नो असीम अपमान र विपत्मा साथ दिने दुर्योधनको आजीवन हितैषी भए । दुर्योधनले निच जातिका कर्णलाई मित्र र अंगदेशको राजा बनाएको हस्तिनापुरका भारदारहरूलाई पचेन । कौरव सेनापति बन्ने क्रममा भीष्मले भने, म सेनापति रहुन्जेल सूतपुत्र कर्णले युद्ध गर्न पाउँदैन । भीष्म अर्जुनको सरशय्यामा नपरुन्जेल महावीर कर्णबिना महाभारत युद्ध चलिरह्यो । भीष्मपछि सेनापति बनेका द्रोणलाई रणनीति सुधार्न जब उनी सुझाव दिन्थे, द्रोण बातैपिच्छे उनलाई युद्धबाट निकालिदिने धम्की दिन्थे । द्रोण हत्यापछि कर्ण स्वयं सेनापति भए । उनले माद्र नरेश शल्यलाई सारथि बनाए जो नकुल र सहदेवका साख्य मामा थिए । ती एक नम्बरका जाली र धोकेबाज थिए । पाण्डवका पक्षमा लड्न आएका उनी युधिष्ठिरको उपेक्षा र दुर्योधनको सत्कारबाट प्रेरित भएरै कौरव पक्षमा लागेका थिए । युद्ध सुरु हुने बेला कुन्ती र कृष्णले पाण्डव पक्षलाई सघाउन आग्रह गर्दा उनले कौरव पक्षबाट लडे पनि ऐनमौकामा तिनलाई कैँची मार्ने वाचा गरेका थिए । त्यो वाचा उनले बारम्बार कर्णलाई अर्जुनको दाँजोमा अत्यन्त हेय देखाएर, उनको मनोबल गिराउने व्यवहार गरेर पूरा गरे । सारथि भएर पनि आदेश मान्न अस्वीकार गरेर, अर्जुनले तिमीलाई नमारी छाड्दैनन् भनेर उनी कर्णलाई कायल पार्थे । यति गर्दा पनि पाण्डवहरूबाट उनले माफ पाएनन् । अन्ततः युधिष्ठिरले उनको वध गरे । पाण्डवले त कौरव पक्षकै एक भाइ विकर्णको समेत गुण सम्झेनन् जसले सभामा नंग्याउन ल्याइएकी द्रौपदीको पक्षमा निडर र निष्पक्ष भएर बोलेका थिए । युद्धमा भीमले क्रूरुतापूर्वक उनको वध गरे ।कर्णलाई पाण्डवतर्फ मिलाउन कृष्णले कर्णको जन्मभेद खोल्दै भनेका थिए, तिमी नै पाण्डवमध्ये जेठा मानिने छौ । जेठा भएका नाताले राजा बन्ने र पद्मिनी देहकी द्रौपदीसँग सुखभोग गर्ने अवसर तिमीलाई पनि प्राप्त हुनेछ । अत्यन्त कमनीय देहकी द्रौपदीसित मोहित भएर पाँचै पाण्डव उनीसँग विवाह गर्न लालायित भएका थिए । तर, कुनै समय आफ्नै चिर सपनाकी रानी तिनै पद्मिनीमाथि हिस्सा लाग्ने लोभले कर्णलाई तान्न सकेन । कृष्णको प्रस्ताव अस्विकार्दै कर्णले निर्द्वन्द्व भएर भने, मेरो यौवन केबल मेरी पत्नीका लागि हो । जन्मले राजकुलकै भए पनि आमाकै कारण नीच जातिको अपमानपूर्ण जिन्दगी बाँच्नुपरेको पहिलोपल्ट थाहा पाउँदा कुनै युवकको हालत कस्तो होला ? कर्णले त्यही मर्मभेदी स्थितिको साक्षात्कार गरे । तर, त्यसको प्रतिक्रिया उनले आमा कुन्तीसित कहिल्यै प्रकट गरेनन् । युद्ध सुरु हुनै लाग्दा कुन्तीले पनि उनलाई पाण्डवतर्फ लाग्न आग्रह गरिन् । जन्मदात्री भएर पनि आमा हुन नसकेकी, आफ्नो अपमानपूर्ण जीवनको कारक बनेकी तिनै कुन्तीलाई समेत उनले ममतामयी आमाको सम्मान दिए । तिनको कुकृत्यका लागि कुनै गुनासो गरेनन् । याचकलाई कहिल्यै निराश नफर्काउने कर्णले उनीसँग अर्जुनबाहेक कसैलाई नमार्ने वचन दिए । नभन्दै युद्धमा युधिष्ठिर, भीम, नकुल, सहदेवलाई पक्रेर, तिनको तेजोबध गरेर ज्यान माफी दिए । अर्जुनको शरशय्यामा सुतेपछि भीष्म स्वयंले पाण्डवतर्फ लाग्न सुझाव दिँदा उनले विनम्रतापूर्वक अस्विकार्दै दुर्योधनप्रतिको अविरल बफादारी दर्साएका थिए । द्रौपदीसँग प्रतिशोधटुहुरा पाँच पाण्डवमाथि सय भाइ कौरवले गर्नुसम्म अन्याय गरेका थिए । भीमलाई विष खुवाएर नदीमा फ्याँकिएको थियो । राज्यसत्ताबाट च्युत गर्न अत्यन्त विस्फोटक पदार्थहरूले बनेको लाहाको घरमा जलाएर मार्ने षड्यन्त्र गरियो । बनवास र गुप्तवासका क्रममा पनि बारम्बार मार्न खोजियो । भीष्म, विदुर, द्रोण, कृपाचार्यजस्ता न्यायप्रेमी लाचार छाया भए । कौरवको हाहामा लागेर विपत्तिमा परेका पाण्डवको धज्जी उडाउनु, आफ्नो अपमानको प्रतिशोध लिन दुःखी द्रौपदीप्रति अश्लील कटाक्ष गर्नु, दुर्योधनलाई युद्ध प्रेरित गरेर नरसंहारलाई निमन्त्रणा दिनु सज्जन कर्णलाई सुहाउने कुरा थिएन । तर, उनलाई दुर्योधनको दायरामा धकेल्ने भूमिका पाण्डव र उच्च भारदारहरूले नै खेलेका थिए । यस्तोमा ऐनमौकामा आफूलाई लगाएको असाधारण गुणको भर्पाई गर्न पनि उनी आजीवन दुर्योधनको मित्र हुनु अनिवार्य थियो । भीम सानैदेखि हदै खलेपु थिए । उनी रूख हल्लाएर हाँगामा बसेका कौरवलाई खुत्रुक्कै पार्थे । जुल्फी पक्री फनक्क घुमाएर पाहाजस्तै पछार्थे । टाउको थिचेर पोखरीमा डुबाइदिन्थे । यही सम्झेर दुर्योधनले पाण्डवलाई पन्छाउन खोजे । कति अवस्थामा पाण्डव दुर्योधनसँग सम्झौता गर्ने मनस्थितिमा पुग्थे । कृष्ण बारम्बार युद्धका लागि उचाल्थे । तर, आफैं राजपाठबाट गहलहत्याइँदा पनि पाण्डवको क्षत्रीय र राजकुलीन अभिमान हदै उत्ताउलो थियो । तिनको यही जातिवादी अहम्ले कर्णलाई दुर्योधनको दायरामा धकेलिदिएको थियो । कर्ण आफ्नो सत्यनिष्ठा, दयालुपन र दानी स्वभावबाट डगमगाएनन् । चक्रपाणि चालिसेको संक्षिप्त भारत का अनुसार युधिष्ठिर जुवामा पराजित भएपछि दुर्योधनले द्रौपदीलाई सभामा घिच्याएर ल्याउन कर्णलाई अह्राएका थिए । (मूलकथामा ती व्यक्ति दुर्योधनका भाइ प्रतिकामी थिए ।) दुर्योधनको अन्यायपूर्ण आदेशका लागि उनले द्रौपदीसँग माफी मागे । द्रौपदी रजश्वला भएर एकवस्त्रा रहेकी थाहा पाउँदा त्यसै फर्के । दुर्योधनले षड्यन्त्रपूर्वक पाण्डवको हत्या गर्ने योजनालाई कायरता भन्दै दुत्कारे । अनुपम वीरतामहाभारत युद्धमा कर्णले देखाएको अद्वितीय वीरताका अनेक घटना छन् । उनले अश्वमुख नामक वाण प्रहार गर्दा कृष्णले चलाखी गरेर रथ ननुहाएका भए अर्जुन स्वयं मारिने थिए । तैपनि कर्णको वाणले अर्जुनको किरिट र मुकुट उछिट्ट्यायो । अरू चार पाण्डवको त उनले सातो लिएका थिए । यस्ता परमवीर कर्ण अरू बेला अर्जुनसँग सामना हुँदा कायरतापूर्वक भागेको महाभारत मूलकथाका प्रसंगहरू पटक्कै पत्यारिलो लाग्दैन । अन्ततः कर्ण स्वयं युद्धको नियमविपरीत अर्जुनको ब्रह्मास्त्र प्रहारबाट मारिए । हिलोमा जाकिएको रथको पाङ्ग्रा उठाउन लाग्दा निःशस्त्र कर्णमाथि प्रहार गर्न कृष्णले आदेश दिए । कर्णले युद्धको नियम सम्झाउँदा कृष्णले उनको खिल्ली उडाए । कर्णको सहादतपछि सञ्जयले भनेका थिए, याचकले माग्दा जसले सदैव दिन्छु भन्यो, याचकका लागि जसले कहिल्यै हुन्न भनेन, जसलाई सज्जनहरूले सदैव सत्पुरुष माने, तिनै कर्ण आज युद्धमा मारिए । याचकरूपी पन्छीहरूको कल्पवृक्ष ढल्यो ।भारतीय टीभी स्टार प्लसको महाभारत शृङ्खलामा एउटा विशेष दृश्य छ । कर्णको ब्रह्मास्त्रबाट अर्जुनलाई बचाउनु असम्भव भएपछि कृष्ण भागेझैँ गरी अर्जुनको रथ दलदलतिर लैजान्छन्, जसलाई पछ्याउँदै जाँदा कर्णको रथ भासिन्छ । आचारसंहिताविरुद्ध अर्जुनको प्रहारबाट कर्ण मरणान्त हुँदा आर्तनाद गर्दै कुन्ती पाण्डवहरूलाई कर्णको असली परिचय दिन्छिन् । यसका लागि पश्चात्ताप गर्दै युधिष्ठिरले खै गर्दा आमा कुन्तीको बचाउ गर्दै कर्ण भन्छन्, यो सब मैले गर्दा भएको हो प्रिय अर्जुन । म तिमीलाई हराउन चाहन्थेँ । छल गरेर तिमीले ममाथि विजय प्राप्त गरे पनि धर्म र नैतिकताका दृष्टिले मैले नै तिमीलाई पराजित गरेँ ! किनभने कृष्णको छल बुझ्दाबुझ्दै मैले तिमीमाथि कहिल्यै छलपूर्वक प्रहार गरिनँ ।द्रौपदीको अमर प्रेम !कर्णको हत्यापछि द्रौपदीका मनमा कस्तो कोलाहाला मच्चिएको होला ? यसमा परम्परागत लेखकहरूले मूलकथाको सतहको फेर समातेर यी दुईबीच घृणाको सम्बन्धबाहेक केही थिएन भन्दै सिंगै किताब लेखिदिन सक्छन् । बरु, एक छिन प्रतिभा रायको उपन्यास याज्ञसेनी, चित्रा बनर्जी दिबकरुणीको भ्रमहरूको दरबार (द प्यालेस अफ इल्युजन्स), का तर्कपूर्ण कथालाई आधार मानेर व्याख्या गरौँ । आफूले जानाजान अपमान गरे पनि कर्णप्रति द्रौपदीको अनुराग कहिल्यै सकिएन । इन्द्रप्रस्थमा कौरव पक्ष भ्रमणमा आउँदा कर्णका लागि विशेष कोठा द्रौपदीले नै छुट्ट्याइदिएकी थिइन् । उनको ध्यान तान्न द्रौपदी अनेक हाउभाउ गर्थिन् । चोरीचोरी हेर्थिन् । तर, कर्णलाई यस्ता कुराले छुँदै छोएन । मत्स्यवेदमा देखिएको उनको आँखाको चमक द्रौपदीले गरेको जातिभेदी अपमानपछि सदाका लागि गायब भयो । तर, कर्णले पनि आफूलाई त्यतिकै प्रेम गर्थे भन्ने कुरा भीष्मसँग गरेको वार्ता सुनेर द्रौपदीले थाहा पाएकी थिइन् ।त्यही आधारमा एक छिन गमौँ त, कर्ण र द्रौपदीको प्रेम सफल भएर विवाह भएको भए के हुँदो हो ? प्रस्ट छ, महारानी हुन नपाए पनि उनको जिन्दगी शान्त र प्रेमको बगैँचामा हराभरा हुन्थ्यो । तनावले उनको मनमा वास पाउने थिएन । कुनै मालसामानसरह उनी कौडाको खालमा थापिने थिइनन् । पाँच पाण्डवका बगाल निजी पत्नीहरूको सौतेनी व्यवहार उनले सहनुपर्ने थिएन । कर्ण पनि धीर, गम्भीर, शान्त र प्रेमरसले सिँचित रहन्थे । उनीभित्र कुनै आत्महीनता र कुण्ठा रहने थिएनन् । द्रौपदीको अपमान गर्ने कसैको हिम्मत हुने थिएन । द्रौपदीसँग बिहे नभएको स्थितिमा पाण्डवहरू त्यति शक्तिशाली पनि हुने थिएनन् । तिनले राज्य नपाए पनि त्यति कमजोर स्थितिमा महाभारत युद्ध नै हुँदैनथ्यो । लाखौँ मान्छेले ज्यान गुमाउनुपर्ने थिएन । तिनका पत्नी विधवा हुनुपर्दैनथ्यो । कर्णप्रति द्रौपदीको प्रेमको हत्या जातिवादको अस्त्र प्रयोग गरी छलपूर्वक गरिएको थियो । अन्ततः प्रेमी कर्णकै हत्या पनि छलपूर्वक नै गरियो । त्यो पनि उनकै पतिद्वारा । दुवैमा कृष्णले भूमिका खेलेका थिए ।यस्तोमा द्रौपदीको हृदयभित्र कस्तो आँधी चलेको थियो होला ?"
होला कि ? कि हुन्न ?,"विश्व फुटबल मैदानकै खेलमा मात्र सीमित हुँदो त यति रोमाञ्चक र सनसनीपूर्ण हुने थिएन । विशेषतः क्लब फुटबललाई सधैं चर्चामा कायम राख्न केही न केही चाहिन्छ, मैदानको खेललाई छाडेर । अझ भन्नैपर्छ, यिनै बाहिरिया तत्त्वले नै त हो, मैदानी खेललाई अझ स्वादिलो बनाउने । बाह्रै महिना पूरा सिजन फुटबलका पारखीहरूबीच चर्चा चलिरहन्छ, को खेलाडी कता जाने होला ? कुन खेलाडीलाई कुन क्लबले किन्ने होला ? किन्ने र बेच्ने काम हुँदा पनि त्यसको मूल्यले कति छुँदो हो ? यी यस्ता हल्ला हुन्, जसले फुटबललाई वास्तवमै जीवन्त राख्छ । खेलाडीको चर्को मूल्यमा हुने ट्रान्सफर बीच सधैं भन्ने गरिन्छ, होला कि ? कि हुन्न ? हुन सक्छ, किनभने कहिलेकाहीं क्लबले आफ्नो खेलाडीबाट चाहे जत्तिकै मूल्य पाउने सक्छ । नहुन पनि सक्छ, किनभने क्लबले खेलाडी बेचेर चित्तबुझ्दो रकम नपाउन पनि सक्छ । अनि खेलाडीलाई पनि त सोध्नुपर्यो, जाने को कि यतै बस्ने भनेर । भन्न कर लाग्छ, खेलाडीको यस्ता ट्रान्सफरमा हल्लाले राम्रै भूमिका खेल्छ । मान्छेहरूलाई थरीथरी अनुमान लगाइरहेका हुन्छन् । जति बेला ट्रान्सफर विन्डो खोल्ने र बन्द हुने समय आउँदा यी हल्ला अझ चुलिने गर्छन् । खेलाडीका एजेन्टदेखि क्लबका मालिक खुबै बेफुर्दिलो हुने गर्छन् । खेलाडीको वास्तविक नखरा पनि यही बेला देख्न पाइन्छ । खेलाडीले जिद्दी गर्ने समय पनि यही हो । अहिले डिसेम्बर चलिरहेको छ, त्यसैले पनि खेलाडीको यताउता जाने हल्ला बढी छ । सबैभन्दा पहिले यो ट्रान्सफर विन्डो होचाहिँ के त ? यो त्यो समय हो, जति बेला खेलाडी एउटा क्लबबाट अर्कोमा जाने गर्छन्, मूल्यसहित । पूरा वर्ष नै यसरी खेलाडीले यताउता पनि गर्दैनन् । केही वर्ष भयो, वर्षमा दुईपल्ट ट्रान्सफर विन्डो खुल्ने गरेको । यसको सबैभन्दा ठूलो विशेषता कानुनी पनि हुने गर्छ । यसमा धेरे यस्ता सर्त पनि हुने गर्छन्, जसले निर्देशन गर्ने गर्छ, यस्तो गर्ने, यस्तो नगर्ने भनेर । खालि यति बुझौं, एउटा ट्रान्सफर विन्डो जनवरीतिर हुन्छ । अर्को मे अगस्टतिर । अचेल इंग्लिस क्लब फुटबल बढी लोकप्रिय रहेको स्थितिमा यो ठ्याक्कै उनीहरूकै समयसीमा हो । स्पेन र इटालीतिर पनि लगभग यही समय हो । खासमा यो समयसीमा देशपिच्छे नै फरक पनि छ । फिफाले खालि जहाँ पनि लागू हुने गरेर बनाएको एउटै नियम हो, ट्रान्सफर विन्डो १२ साता भन्दा बढी हुनुहुन्न । सबैभन्दा बढी नाटक भने जुन दिन ट्रान्सफर विन्डो बन्द हुन्छ, त्यसको मध्यरात हुन्छ । त्यति बेला सबैलाई किन्न र बेच्न हतारो हुने गर्छ । विशेषतः बेलायती मिडियाका लागि पनि खुबै मन पर्ने विषय हो, खेलाडीको ट्रान्सफर । विशेषतः टेबलाइड पाराका पत्रिकाको त कामै हो, ट्रान्सफरको हल्ला चलाउने । प्रायः यस्तो मिडियाले त समाचार नै बनाउने गर्छन्, ट्रान्सफर र्युमर भनेर । डिसेम्बर भएकाले अहिले खास समय हो, हल्लाको । यति बेला युरोपेली क्लब सिजन लगभग मध्यभागमा पुग्न लागेको छ । त्यसैले पनि क्लबलाई टिम अझ बलियो बनाउन खेलाडी किन्न आवश्यक हुन सक्छ । जस्तो यसपल्ट सबैभन्दा हल्लाको केन्द्रमा रहेको छ, लिभरपुल । यो क्लब युरोपेली च्याम्पियन्स लिगको डिफेन्डिङ च्याम्पियन त भइहाल्यो । भर्खरै क्लब वर्ल्डकप पनि जित्यो । अहिले इंग्लिस प्रिमियर लिगको शीर्ष स्थानमा छ । इंग्लिस फुटबलको सबैभन्दा सफल क्लब रहेर पनि यसले अहिलेसम्म प्रिमियर लिग जित्न सकेको छैन । यसपल्ट लिग जित्ने बढी सम्भावना यसकै छ । उसले लिग जितेको भनेको पुरानो ए डिभिजनको पालामा हो, अहिले जिते तीन दशकपछि यस्तो सफलता हात पार्छ । त्यसैले लिभरपुललाई यति बेला अब्बल दर्जाको खेलाडी चाहिएको छ र संख्या एक पनि हुन सक्छ, होइन भने दुईसम्म । अहिले लिभरपुलले आफ्नो बनाएका खेलाडी हुन्, जापानका ताकुमी मिनामिनो हुन । र, मूल्य रहेको छ, ७२५ मिलियन पाउन्ड । उनले जनवरी १ बाट त क्लबबाटै खेल्न पाउने छन् । यसअघि उनी अस्ट्रियाको क्लब रेडबुल साल्सबर्गमा थिए । उनी आएपछि लिभरपुलको मजुबत टिम अझ झन् बलियो हुने अनुमान गरिएको छ । लिभरपुलका व्यवस्थापक योर्गन क्लोपलाई उनको खेल्ने शैली खुबै मन परेको थियो । हुन त, बायर्न म्युनिख र मार्से पनि यी खेलाडीलाई किन्न चाहन्थ्यो । तर होडमा भने लिभरपुल नै अगाडि रह्यो । उमेरको हिसाबमा मिनामिनो आफ्नो खेल जीवनको उत्कर्षमा लिभरपुल जान लागेका हुन् । फेरि लिभरपुललाई पनि एसियामा आफ्नो बजार विस्तार गर्नु छ, अझ सके, जापानमा । त्यसमाथि मिनामिनो जत्तिको खेलाडी यति सस्तोमा कहाँ पाउनु र ? केही क्लब भने त्योभन्दा कम उमेरका खेलाडी किन्न हतारो गरिरहेका छन् । तिनको दाउ दुई प्रकारको हुन सक्छ । कम मूल्यमा किनेका यस्ता खेलाडी पछि राम्रो भयो भने फाइदैफाइदा । होइन भने फेरि अरू कसैलाई चर्को मूल्यमा बेच्न पनि त सकिन्छ । यस्तै एक खेलाडी हुन्, टिमो वार्नर । उनले अहिले जर्मन बुंडेसलिगामा तहल्का मच्चाइरहेका छन् । त्यसैले उनलाई किन्नमा फ्रायन्क लाम्पार्डको चेल्सीले रुचि देखाएको छ । उनी लेपजिपका खेलाडी हुन् । मुसा डेम्बेले यस्तै अर्का किशोर खेलाडी हुन्, जसमाथि सबैको आँखा छ, विशेषतः प्रिमियर लिग क्लबहरू । रियल म्याड्रिडको नजरमा पनि एक १७ वर्षीय खेलाडी परेको छ, एन्गोलामा जन्मेर फ्रान्सको रेनेसका लागि खेलिरहेका एडवार्डो कामाभिनगाका रूपमा । उनलाई त बोलाउँदासमेत वन्डर किड भन्ने गरिन्छ । उल्भ्सले यसपल्ट अपेक्षा गरिएभन्दा पनि राम्रो खेलिरहेको छ र यसको एउटा कारण ओवेन आटासोवे हुन् । उनलाई भविष्यका ठूला स्टार मानिएको छ । त्यसैले उनका पछाडि परेका छन्, तिनै रियलदेखि युभेन्ट्स र पीएसजी पनि । यी सबैको हूलमा सबैभन्दा ठूलो स्टार हुने छाँट देखाएका खेलाडी हुन्, साल्सबर्गका इर्लिङ ब्रट हल्यान्ड । उनको पछाडि त को छैन भन्दा हुन्छ । उनीमाथि बोर्सिया डर्टमन्डदेखि लेपजिपकै नजर छ । तर हल्यान्ड स्वंयले योभन्दा पनि ठूला क्लब जाने इच्छा देखाइरहेका छन् । हुन सक्छ, यी नर्वेली सनसनी म्यानचेस्टर युनाइटेड अथवा युभेन्ट्स जान सक्छन् । यहाँनिर फेरि जोड्न पर्छ, यी सबै हल्ला नै हुन् । तर हल्ला हुनुपछाडि पनि त केही ठोस कारण पक्कै होला । ट्रान्सफर विन्डो हो, जे फनि हुन सक्छ ।"
भूपि शेरचनको बुँख्याःचा,"अपराजिता (पारिजात),एउटा नयाँ आदत पलाएछ ममा । विश्वास गर्नै नसकिने परिवर्तन । साँझपख दुईतीन जना बच्चालाई लिएर टोलको मुख्य सडक एक चक्कर लाउने । दिनभर घरमा बसेर अल्छी भएका घुँडाले केही व्यायाम पाउने, मन पनि प्रफुल्ल हुने । गाउँबाट सहर भइसकेछ, हाम्रो टोल त, बाबै । एक जमानामा खेतैखेतले भरिएको, शान्त हाम्रो टोलको बीच खेतमा उभिएको गोदामजस्तो हाम्रो घरलाई भूत नाच्ने घर भन्थे अरूले । टाढाटाढा रहेका दुईचार घर र पश्चिमतिर दाहसंस्कार गर्ने घाट, आँगनमा सिमकुखुरा नाच्ने, स्यालले दिउँसै कुखुरा उडाउने । तर, यस टोलको आफ्नै मोहनी थियो । मौसमअनुसारका बालीनाली, लरक्क लर्किरहेका धानका बाला र चराचुरंगी तर्साउन उभ्याइएका बुँख्याःचा (स्केयरक्रो) । बुँख्याःचाको आकृति मनमा आउनासाथ पेटैदेखि हाँसो उठ्यो । बेस्कन हाँसें । किन हाँसे हुँला ? तिम्रो पनि त बुँख्याःचा नामले न्वारान भएको है । दुब्लो शरीर, लुरे हातखुट्टा, लामो गर्दन र ठूलो टाउको देखेर कवि भूपि शेरचन तिमीलाई बुँख्याःचा भन्थे । कवितै लेखे । ल त बुँख्याःचा, तिम्रा समकालीन साहित्यकार साथीमा भूपि शेरचनको नाम अग्रणीमा आउँछ । तिम्रो माध्यमबाट म पनि उनको नजिक भएँ । साहित्यकारको नाताले न सही, श्रोताको नाताले, मान्छेको नाताले । चुम्बकीय व्यक्तित्वका धनी कवि भूपिलाई हाम्रो आफ्नै मायालु सम्बोधन थियो, भूपि दाइ । उनलाई मैले आफ्नै ढंगले चिनेकी छु । यस्ता चुम्बकीय व्यक्तित्व औंलामा गन्न पाइन्छ । कुनै पनि उमेर र श्रेणीमा उत्तिकै पपुलर । वृद्धवृद्धामाझ जमाएर बसेको देखेँ, समकालीनबीच त कुरै नगरौं, टीनएजरलाई नि लठ्याएको देखेँ । बालबालिकाबीच बालकै भएर घुलमिल गर्न सक्ने । तासका जादू, सलाईका सिन्का र रुमालका जादू देखाएर रम्नसक्ने । हँसाउँदा एउटा पेट मात्रै हाँसो थाम्न पर्याप्त नहुने । ढोकाबाट भित्र पस्नासाथ वरिपरिका साराले घेरिहाल्ने । सानाहरूलाई केही किन्न पठाउँदा उब्रेका पैसा फिर्ता नलिने । यतिले मात्र कहाँ पूरा हुन्छ र उनको लोकप्रियता ! मीठो र सुरिलो आवाज, अर्कै विशेषता । सुनेको थिएँ, बनारस स्कुलमा पढ्दा उनी र उनको दाइको आवाजले स्कुल एसेम्ब्लीमा सारा विद्यार्थीको आवाजलाई लिड गर्थ्यो रे । धेरै वर्षअघिको सम्झना कोट्याउँ । इन्द्रचोकको हल, स्टेजसहितको कोठा, कवि गोष्ठी थियो । तिमीले मलाई पनि लिएर गएकी । त्यहीबेला उनको प्रथम दर्शन पाएकी । बनारसबाट आएको भन्थे । उनले निर्झर कविता पाठ गरे । अति मीठो, झरर झरना बगिरहेको आभास दिलाउने । मुग्ध भएर सुन्नेमा म मात्र होइन, सारा श्रोता थिए । उत्कृष्ट कवि मात्र ठानिन, जुझारु व्यक्ति पनि ठानें । केही तत्त्व पसेका रहेछन्, गडबड गर्न । स्टेजमा उभिएर उनले कड्केर ललकारे, गुन्डागर्दी नै गर्ने मनसाय भए इन्द्रचोकका अरू गल्लीमा गुन्डागर्दी गर्नुहोला । यस शान्त कवि गोष्ठी बिथोल्ने प्रयास नगर्नोस् । ठाडै चुनौती दिने कस्तो बेजोडको आँट । मुरीमुरी प्रशंसा गरेँ ।पुरानो नगरपालिकाको क्षेत्र, रणमुक्तेश्वर छेउछाउ हुन सक्छ, एउटा ठूलै हलमा विराट साहित्यिक कार्यक्रम थियो । पुरानो र नयाँ पुस्ताका साहित्यकारको ठूलै जमघट थियो । भूपि दाइ, वासु शशी, भवानी भिक्षु र अरू धेरै थिए । नाटककार बालकृष्ण समले नवरस अभिनय गरेर देखाए । तिमीले कुन कविता पाठ गर्यौ, सम्झना भएन । जूनले वशीकरण गरेको रात यी चार शब्द याद छ । कवितामा हिन्दी शब्द बढी प्रयोग गर्ने भएकीले पारिजातका कवितामा कुनै महानुभवले कमेन्ट गर्न मानेनन् रे । अँ, एउटा उदेकलाग्दो तथ्य, भवानी भिक्षुले लय हालेर कविता पाठ गर्दा नयाँ पुस्ताका केही कवि मरीमरी हाँसे । लेघ्रो तानेर वाचन गरेकाले हो या कविता सुनेर । उनको कविताको एक लाइन अझै सम्झन्छु, रस वर्षणमा अवरोध किन ?वटुको डेरामा हुँदा भूपिका कतिपय उत्कृष्ट कविता जन्मे । उनकै मुखारविन्दबाट कतिपय कविताका रसास्वादन गरें । वटुमै बस्ने निर्मल लामा, लक्ष्मण राजवंशीजस्ता प्रगतिशील विद्यार्थी नेतासँग उनको घनिष्ठता थियो । यी नेताहरूका जोडदार प्रभाव उनमा नपरेको भन्न मिल्दैन । अपराजिता, तिमी र भूपि दाइको मित्रता पनि झ्यांगिँदै गयो । त्यस बखतसम्म हिँडडुल गर्न सक्थ्यौ । उनको डेरामा तिमीहरूको भेटघाट प्रायशः भइरहन्थ्यो । कहिलेकाहीँ म पनि तिम्रो साथ लागेर जान्थेँ । नजिकै गल्लीमा उत्तम रेस्टुराँ थियो, अति व्यस्त र चल्तीको । भेला भएका सबैका निम्ति उनी पाउरोटी, अमलेट र चिया अर्डर गरेर चिट रेस्टुराँमा पठाउँथे । हदभन्दा बढी फुर्मासी गर्थे । उनका कविताले मन छुन्छन्, चित्त बुझ्छ र माहोल जम्छ । मैनबत्तीको शिखा पढेर रानी जगदम्बाका पनि आँखा रसाएका थिए रे ! उनका व्यंग्यात्मक कविता धेरैले अति रुचाए । साहित्यिक दृष्टिकोणले मूल्यांकन गर्न मेरो स्तर कसै गरे पनि पुग्दैन । त्यसैले साहित्यकार हरि अधिकारीको भाषा खुसुक्क चोरें । उनी लेख्छन्, सानासाना, चुटुक्क परेका चुट्किलाजस्ता, व्यंग्यका पाइन हालिएका, सरल सहज बोधगम्य विम्ब प्रयोग गरिएका, समाजमा फैलिएका विकृति र विसंगतिमाथि कठोर प्रहार गर्ने उनका कविता प्रकाशमा आएको समयमा आधुनिक नेपाली कविताका मुख्य स्वर मात्र होइन, एक प्रकारले मानक नै ठानिएका थिए । नेपाली साहित्यका पाठक, अध्येता र समालोचक सबैले शेरचनलाई आआफ्ना ठाउँबाट स्वतःस्फूर्त किसिमले आधुनिक नेपाली कविताका सर्वाधिक मुखर हस्ताक्षरका मान्यता दिएका थिए । सेन्स अफ ह्यूमर उनमा कुटीकुटी भरिएको पाएँ । एउटा रमाइलो घटना सम्झेँ । आज भूपिलाई चाउचाउ खुवाउने ! मलाई चाउचाउ बनाउने काम सुम्पियौ । हाम्रो घरका सबैले हरियो धनियाँ खुबै रुचाउने । म त धनियाँ मसिनोसँग काटेर भातमा छरेर खाने । त्यस दिन धनियाँको मात्रा निकै थियो । आफैंजस्तो ठानेर बेस्कन धनियाँ हालेँ । बढी भएका धनियाँ मसिनोसँग काटेर थालमा हालेर सर्भ गरेँ । खाइसकेपछि तिमीतिर फर्केर उनले भने, पारिजात, तिमीले मलाई चाउचाउ खान बोलाएको कि घाँस ? बस्, के थियो, हाँसेर सब लोटपोट । हामी बेहाल भयौं । खाइसकेपछि भूपिले मुख पुछ्ने रुमाल मागे । एउटै सेतो भुवादारी रुमाल, त्यही पनि धेरै पुरानो । भुवा खसेर कागजजस्तै कडा भएको । मुख पुछ्दापुछ्दै मतिर हेरेर भने, सुकन, यो तिम्रो मुख पुछ्ने रुमाल हो कि स्यान्ड पेपर ? हुन पनि स्यान्ड पेपर खाक्सीजस्तै थियो रुमाल, मुखै खोस्रेर लाने । अर्को हँसोको फोहोरा छुट्यो । सबैलाई चिया पकाएर खुवाउने जिम्मा मेरो थियो । अलिकति चियापत्ती, चिनी, दूध र पानी खाएर स्टोभमा पेट सेकाए त पेटमै पाक्छ नि चिया, उनी भन्थे । बनारसबाट आएलगत्तै शायर मजाजका अन्ध फ्यान थिए भूपि । यति डुबेर मजाजका ट्राजिक जीवनका कथा सुनाउँथे, म त उनमा मजाज नै देख्थेँ । पागलप्रेमी मजाज दुःख बिर्सन मदिरा पिउँथे । उनको अधिकांश समय मदिरालयमै बित्थ्यो । मध्यरातमा मदिरामा धुत्त परेर कोठामा फर्किंदा बाटोमा पर्ने साथीलाई, अभी से आ गए ? र, सखारै अँध्यारोमा कोठाबाट निस्किँदा त्यही साथीलाई, अभी तक सो रहे हो ? भन्थे रे । उनी हामीलाई मन्त्रमुग्ध पार्नेगरी मजाजका शायरी कण्ठस्थ सुनाउँथे । ए गम ए दिल क्या करुँ, ए बहस के दिल क्या करुँ ? यो शायरी सुनेको उनीबाटै । म्हयपीको घरमा आएर पनि हामी तलत महमुदको आवाजमा यो गजल सुन्ने गथ्यौं, अझै सुन्ने गर्छु । मन छुन्छ, एक किसिमको दुखाइको आनन्द मिल्छ । विचार र विचारले निर्देशित अनुशासनले मात्र भावनाको वेगलाई रोक्न त गाह्रै हुने रहेछ । अँ, भूपि दाइको अर्को मन छुने उद्गार । एक कवि बिरामी साथीलाई भेट्न गए रे ।कैसे हँ, यार ?क्याँ करुँ, बिस्तर से उठा नहीं जाता ।भोलिपल्टै ती साथीको निधन भएको दुःखद घडीमा कवि साथीले भनेछ,कल तक तो कहते थे बिस्तर से उठा नहीं जाता, आज इतनी लम्बी सफर को चल दिए ? यही उदगार भूपि दाइ मनको गहिराइबाट व्यक्त गर्थे । यो उद्गार अति मूल्यवान छ, मेरा सारा कृतिले पनि यसको उचाइ भेट्न सक्दैन ।अर्को एक घटना याद आयो । पुतलीसडकमा सडकछेउकै हाम्रो कोठामा पुरानो शैलीको झ्याल थियो, भेन्टिलेशन नभएको । राति तिम्रो सिरानपट्टिको झ्यालका खापा आधा उघारेर राख्नुपर्थ्यो हावाका लागि । सडकको आवाज कोठाभित्र प्रस्ट सुनिन्थ्यो । आधा रातमा केही पुरुषको गाइँगुइँ आयो, हाम्रो नाम बोलाएको सुनियो । उनीहरूको मकसद निश्चय नै ठीक लागेन । त्यही कुरा हामीले भूपि दाइ, दया दिज्यु र ज्यानुलाई (दया दिज्युकी बहिनी) लाई सुनायौं । उनीहरू रिसले तात्तिए । त्यसो त दया दिज्यु र ज्यानु साँझ प्रायशः भेटघाट गर्न, दुख्खसुख्ख बुझ्न र सहयोगका हात बढाउन आउँथे र जमघटमा सामेल हुन्थे । ज्यानु एक अत्यन्त स्वाभिमानी, आत्मविश्वासी, निडर र तर्कशील महिला हुन्, जसलाई रानी लक्ष्मीबाई (झाँसीकी रानी) भन्ने गर्थें । उनीसमेत हाम्रो समस्या सल्ट्याउन लागिपरेका देख्दा ढुक्क भयौँ । त्यस घटनापश्चात् उनीहरू केही समयसम्म दिनहुँ आए र हामीकहाँ बिताउने अवधि लम्ब्याएर बसे, कथंकदाचित ती बदमासहरू आइहाले तह लगाउन । तर, यस्तो घटना फेरि दोहारिएन ।धेरै निकट भइसकेका थिए भूपि दाइ हामीसँग । काम परेर सिंहदरबार गएको बेला होस् अथवा पुतलीसडकबाट हिँड्नुपर्ने बेला, हाम्रो डेरामा पसी मुख मात्र भए पनि देखाएर जान्थे । एक साँझ दसबाह्र जना साथी लिएर आए, दुई वरिष्ठ सरकारी कर्मचारीसँगै । कोठा सानो भएकाले उनी मात्रै भित्र पसे । बाँकीचाहिँ ढोका र भर्याङभरि उभिएर बसे । त्यो दिन उनले साथीहरूलाई कुनै रेस्टुराँमा दावत दिएको भान हुन्थ्यो । हाम्रो कोठामा केही क्षणअघि मात्रै घरपतिबाट विशेष पर्वको उपलक्ष्यमा भोजको भाग आएको थियो । नेवारको भोजमा रक्सी नहुने त सवालै भएन । ठूलो लपेसमा भोजको परिकार देखेपछि रक्सीको प्याला टपक्क टिपेर उनले सोधे, कोही छ पिउने ? एक जना वरिष्ठ कर्मचारी भित्र पसेर भुइँमा घुँडा टेकेर मुख आँ गरे । रक्सी स्वाट्ट पिएर भूपि दाइ कड्किए, लाज लाग्दैन तिमीहरूलाई यहाँ आएर रक्सी पिउँछु भन्न ? ल हिँड, म तिमीहरूलाई जति भने पनि पिलाउँछु । नभन्दै फुत्त बाहिर निस्किए, अरू सबै पछि लागे । मलाई उनीहरूको मानसिक दरिद्रता देखेर दया लाग्यो । प्रश्न मनमा जाग्यो, भूपि दाइ किन यस्तरी पैसा उडाउँछन् ? पुतलीसडककै भित्री डेरामा सरिसकेपछि तिमीहरूको भेटघाट पातलिँदै गयो । उनी औषधि गर्न भारततिर गए भन्ने सुनियो । एकपटक एक युवा गायक लिएर आए, जसको सुमधुर स्वरमा मीठामीठा गीत सुन्ने अवसर मिल्यो । म्हयपीको घरमा सरेपछि पनि त्यही गायकलाई लिएर आए । तिमी घरमा थिएनौ, मैले मात्र गीत सुनें । खुलेरै भनौं, त्यस बेलासम्म तिमीहरूको सुमधुर सम्बन्ध चिसिसकेको थियो, स्थानको दूरीले गर्दा मात्रै होइन, मनकै दूरीले गर्दा पनि ।कोही भन्थे, भूपिले प्रज्ञा प्रतिष्ठानको जागिर खाए, राजाको जन्मदिनमा शुभकामना टक्य्राए, राजावादी भए । उनी आफैँले स्विकारेका थिए, मलाई तीनवटा क, कविता, कम्युनिस्ट र क्रान्तिले बिगारे । प्रतिरोधस्वरूप तिमीलगायत प्रगतिशील समकालीन साहित्यकारहरू उनीसँग चिढिए । भूपि दिलले होइन, दिमागले लेख्छन् उनका अन्तरंग प्रगतिवादी मित्रहरू यसै भन्थे । मलाई यो पहेली बुझ्न धेरै गाह्रो भो ।यस सम्झनाको तरंग टुंग्याउनुअघि फेरि एकचोटि हरि अधिकारीका महत्त्वपूर्ण वाक्य उद्धृत गर्न चाहन्छु । शेरचनमा जुन उच्चकोटिको सिर्जनात्मक प्रतिभा थियो, त्यो उनले जानी वा नजानी अपनाएको असन्तुलित र आत्मपीडक जीवनशैलीका कारण राम्रोसँग उपयोग नै हुन नपाई खेर गएको कुराको सम्झनाले मेरो मन अमिलो भएको छ । जानी वा नजानी अपनाएको असन्तुलित र आत्मपीडक जीवनशैली ले मेरो दिमाग पनि चस्काउँछ । यी शब्दले गहन माने बाकेको भान हुन्छ मलाई । तिमीलाई कस्तो लाग्यो, अपराजिता ?"
यो देशलाई अझै मेरो खााचो छ,"म नहुादो हुा तकहाा खपत हुन्छ शासकको महागो गोली ?कसरी चल्छ अदालतको गोरखधन्दा ?कसले लेख्छ सहानुभूतिको धुरन्धुर आख्यान ?माननीयको भत्तापुलिसको फुलीहाकिमको गोजी व्यापारीको नाफासबथोक मेरै कारणले चलिरहेछम छु र नै तआहालजस्तो जमेको देश चल्मलाउाछगति पैदा हुन्छर, देश छ जस्तो लाग्छबस् यत्तिकै लागि भए पनियो देशलाई अझै मेरो खााचो छ ।।"
