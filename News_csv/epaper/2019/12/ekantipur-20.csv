शीर्षक,विवरण
७ अर्ब लिनुपर्नेमा डेढ अर्ब मात्रै,"महालेखाले पनि ६ अर्ब ४५ करोड रुपैयाँमा सम्झौता हुनुपर्नेमा १ अर्ब ४० करोड रुपैयाँमा मात्रै भएको भन्दै अनियमितता औंल्याएको थियो । महालेखाका अनुसार बोलपत्र कागजात परीक्षण गर्दा अंकगणितीय त्रुटि पाइए इकाई दरका आधारमा कुल रकम सच्याउनुपर्ने थियो । तर नेपाल ट्रस्टको कार्यालयले राज्यकोषमा वार्षिक साढे १८ करोड नोक्सानी हुने निर्णय गरिदियो । यसमा छानबिन गरी यकिन गरिनुपर्छ महालेखाको प्रतिवेदनमा भनिएको छ ।कार्यविधिमा पनि त्रुटिनेपाल ट्रस्टले जग्गा भाडामा दिने प्रक्रिया अवलम्बन गर्दा कार्यविधिमा पनि त्रुटिहरू गरेको कागजातबाट पुष्टि हुन्छ । सञ्चालक समितिको २०७१ साउन २८ को निर्णयअनुसार जग्गा लिजमा दिने योजना स्वीकृत भयो । झन्डै २ वर्षपछि २०७३ असार १४ गते बोलपत्र प्रस्तावका लागि १५ दिने सूचना निकालियो । उक्त अवधिमा ६ वटा प्राविधिक तथा आर्थिक प्रस्ताव परे । करिब दुई महिनापछि भदौ २६ गते प्रस्ताव खोलियो । त्यसपछि करिब ६ महिना कुनै निर्णय भएन । तत्कालीन सचिव कार्कीले फागुन ६ गते बोलपत्र मूल्यांकन समितिको सिफारिसअनुसार ६ अर्ब ४५ करोड रुपैयाँकै अंकमा सम्झौता अघि बढाउन स्वीकृति दिए । अर्को वर्ष २०७४ वैशाख ५ गते थामसेर्कुको प्रस्ताव स्वीकृत भयो । कानुनी प्रावधानअनुसार प्रस्तावको वैधता पेस गरेको मितिले ९० दिन मात्रै हुन्थ्यो । महालेखाको वार्षिक प्रतिवेदनमा भनिएको छ, प्रस्तावको मान्य अवधि नै समाप्त भइसकेपछि प्रस्ताव स्वीकृत गर्न मिल्ने देखिएन ।यो निर्णय हँॅदा नेकपाका अध्यक्ष पुष्पकमल दाहाल प्रधानमन्त्री थिए । निर्णयको एक महिनापछि उनले शेरबहादुर देउवालाई सरकारको नेतृत्व हस्तान्तरण गरेका थिए । नेपाल ट्रस्टको सञ्चालक समितिका एक पूर्वसदस्यका अनुसार सचिव आफैंले गर्नुपर्ने सम्झौता सहसचिवलाई अधिकार प्रत्यायोजन गर्न मिल्ने अवस्थै थिएन । राजप्रासाद सेवाबाट आएका सहसचिव लेखबहादुर कार्की यसरी प्रयोग भएको केही महिनामै उनले अवकाश लिएको त्यहाँका कर्मचारीले बताए । यसबारे तत्कालीन सचिव कार्कीले भने, म अवकाश भइसकेको मान्छे, महालेखाले औंल्याएको विषयमा म के टिप्पणी गरौं ?३ वर्षको भाडा पचाउने खेलएकपछि अर्को चतुर्याइँ गरेको थामसेर्कुले ३ वर्षको भाडासमेत पचाउने खेल गरेको देखिन्छ । बोलपत्रको प्रस्तावमा तीनतले भवन निर्माणको अवधि ३ वर्ष हुने भनिएको थियो । नेपाल ट्रस्टको सञ्चालक समितिबाट २७ वर्ष मात्रै व्यावसायिक प्रयोजनका लागि सञ्चालन गर्न पाइने कागजात स्वीकृत भएको थियो । तर थामसेर्कुले चलाखीपूर्वक ३ वर्षे निर्माण अवधि सकिएपछि ३० वर्ष सञ्चालन गर्ने कागजात स्वीकृत गराएको छ । उसले पेस गरेर स्वीकृत भएको दररेटसहितको प्रस्तावमा अन्तिममा २९ देखि ३० वर्षसम्म २३ करोड ७४ लाख ३२ हजार ६७० रुपैयाँका दरले रकम तिर्ने प्रस्ताव छ । परिमाण मा २ वर्ष लेख्नुपर्नेमा उसले ५ वर्ष लेखेर थप ३ वर्षे अवधि बढाउने छिद्र पहिल्याएको हो । नेपाल ट्रस्टका एक तत्कालीन सञ्चालक सदस्यले भने, यो कुरा सबैले देखे पनि आँखा चिम्लिदिए ।थामसेर्कुको खेल यतिमै मात्र टुंगिँदैन । दरबारमार्गजस्तो अत्यधिक व्यापारिक महत्त्वको ठाउँमा उसले तीनतले भनी बनाएको निर्माणाधीन भवन ४ तलाबाट पनि उक्लिँदै छ । निर्माणमा संलग्न स्रोतका अनुसार चार तलामाथि पनि आधाजसो संरचना बनाउने योजना छ । सम्झौता विपरीतको कामबाट थामसेर्कुलाई अतिरिक्त मुनाफा हुनेछ । त्यतिबेला ५ वर्षको अनुभव भएको कम्पनीले पछिल्ला तीन वर्षको कुल कारोबार रकम ३० करोड देखाए मात्रै प्रतिस्पर्धा गर्न पाउने मापदण्ड तोकिएको थियो । नेपाल ट्रस्टले सार्वजनिक गर्ने प्रकाशनमा दरबारमार्गको भवनको विवरण छैन । हरेक बोर्ड बैठकको निर्णय समेटिने वार्षिक प्रतिवेदनमा समेत २०७१ साउन २८ को निर्णयको विवरण छैन । यसबारे प्रतिक्रिया लिन खोज्दा ट्रस्टका सचिव गजेन्द्र ठाकुरले आफू आउनुअघि भएको निर्णयबारे सोधेर हैरान नपार्न आग्रह गर्दै भने, यो म आउनुभन्दा धेरै अघिको निर्णय हो । केके सोधेर हैरान नगर्नुस् । सूचनाको हकअनुसार निवेदन हाल्नुस् ।नेपाल ट्रस्टको सम्पत्ति र त्यसमा यति समूहको स्वार्थ जोडिएका निर्णयहरूको पूर्वतयारीस्वरूप यिनै सचिव ठाकुरले गत कात्तिक ५ गते एउटा निर्णय गरेका थिए । उनको निर्णयअनुसार विभिन्न ६ प्रकारका सूचना ट्रस्टले सार्वजनिक नगरी गोप्य राख्नेछ । निर्णयअनुसार दुई पक्षीय सम्झौता, ठेक्का स्वीकृतिको प्रक्रिया, ठेक्का मूल्यांकन प्रतिवेदन, ठेक्का स्वीकृत गर्दा पदाधिकारीहरूले पेस गरेको राय र विभिन्न आइटमको दररेटलगायत आर्थिक तथा व्यापारिक विवरण सार्वजनिक हुनेछैन । उनले यीबाहेक अरू ६ प्रकृतिका सूचना मात्रै दिन मिल्ने बताए । यो पदमा बसेको सचिवले गरेको निर्णय हो, उनले कान्तिपुरसित भने, तपाईंलाई चित्त बुझ्दैन भने सूचना आयोग जानुस् ।"
नेतृत्वलाई ५ प्रश्न,"स्थायी समिति सदस्यहरूबीच मात्रै होइन, यो विषयले पार्टीबाहिर पनि तरंग सिर्जना गरेको छ । शुक्रबारबाट सुरु हुने संसद्को बैठकबाटै यसलाई पारित गर्ने सरकारी योजना छ । प्रधानमन्त्री ओलीले सार्वजनिक रूपमै एमसीसी अनुमोदन हुने बताइसकेका छन् । तर पार्टीका नेताहरूबाट यो तहको अविश्वास सिर्जना भएपछि अब अध्यक्ष ओली र दाहालले आफ्नो जवाफमा एमसीसीबारे चित्तबुझ्दो स्पष्टीकरण दिनुपर्ने अवस्था आएको छ । किनकि अहिले प्रश्न उठाउनेमध्येका अधिकांश नेताहरू नेकपाका सांसद हुन् । सम्झौता अनुमोदनमा संसद्मा उनीहरूको पनि समर्थन आवश्यक पर्छ ।बीआरआई र इन्डोप्यासिफिक उस्तै कि फरक ?अध्यक्षद्वयको प्रतिवेदनमा चीनले अघि सारेको बीआरआई र अमेरिकाले अघि सारेको इन्डोप्यासिफिक रणनीति लाई करिब उस्तै ढंगले तुलना गर्दै टिप्पणी गरिएको छ । आफ्नो अति महाशक्तिको स्थिति कायम राख्ने अमेरिकाको चाहना र त्यसको प्रतिवाद गरी आफूलाई विश्व अर्थतन्त्र र शक्तिको केन्द्र बनाउने चिनियाँ रणनीति भन्ने टिप्पणी प्रतिवेदनमा छ । जुन कुरा परस्पर विरोधी हो । नेपाल बीआरआईमा हस्ताक्षर गरी त्यसको एउटा अंग बनेको छ । यसलाई आर्थिक, सामाजिक विकासका योजनाका रूपमा स्विकारेर नेपाल त्यसमा जोडिएको छ । तर इन्डोप्यासिफिक रणनीति सैन्य गठबन्धनसमेत भएकाले यसमा सहभागी नहुने सरकारी धारणा आउने गरेको छ ।सत्तारूढ पार्टीको दस्ताबेजमा भने चीन र अमेरिकाका यी दुइटा रणनीतिलाई एउटै ढंगले व्याख्या गर्दा विरोधाभास भएको छ । जसलाई झलनाथ, खनाल, ईश्वर पोखरेल, नारायणकाजी श्रेष्ठ, रामबहादुर थापा र परराष्ट्रमन्त्री ज्ञवालीले समेत प्रश्न उठाएका छन् । बीआरआई समावेशी विकासको एउटा बृहत् अवधारणा र परियोजना हो भने इन्डोप्यासिफिक रणनीति अमेरिकाको सुरक्षा र विदेश नीतिको महत्त्वपूर्ण पाटो । दुई विषयलाई एकै रूपमा प्रस्तुत गर्दा अन्यथा अर्थ लाग्छ, उनले भनेका छन् । अध्यक्षहरूले यी दुवै विषयलाई नै गोलमटोल गरेर ल्याएको प्रतिवेदनको यो अंश यथावत् रहन्छ कि परिमार्जन हुन्छ ? अध्यक्षद्वयले आउँदो बैठकमा स्पष्ट पार्नुपर्नेछ । नभए नेपालले समदूरीमा राखेर सम्बन्ध बनाउन खोजेका चीन र अमेरिकाले हेर्ने दृष्टिकोण शंकालु हुने अवस्था सिर्जना हुन सक्छ । व्यक्ति ठूलो कि विधि ?पार्टीभित्र पटकपटक उठेको प्रश्न हो व्यक्ति ठूलो कि विधि ? विधानअनुसार नचलेको, संस्थागत नभएको भन्ने प्रश्न आउने सम्भावनालाई ख्याल गर्दै ओली र दाहालले आफ्नो प्रतिवेदनमा आत्मालोचना भन्ने शब्द प्रयोग गरेर सुरुमै केही रक्षात्मक बन्न खोजेका थिए । तर स्थायी समिति सदस्यहरूले यसमा चित्त बुझाएका छैनन् । विधि, पद्धति मिचिएको र पार्टी कमिटीभन्दा केही नेता मात्र प्रधान भएको कुरा चर्को रूपमा उठेको छ । बैठक नबस्ने मात्र होइन, केही नेताकेन्द्रित गरेर पदहरू सिर्जना गर्ने प्रसंग पनि उठेको छ । वामदेव गौतमलाई उपाध्यक्ष बनाउने गरी विधान संशोधन प्रस्ताव आएको छ । किन उनलाई उपाध्यक्ष बनाउनुपर्यो भन्ने कारण खुलाइएको छैन । यसको उत्तर नेतृत्वसँग मागिएको छ । पूर्वपार्टी एमाले र माओवादी केन्द्रमा उपाध्यक्ष हैसियतमा भीम रावल, अष्टलक्ष्मी शाक्य, युवराज ज्ञवाली र नारायणकाजी श्रेष्ठ पनि थिए । गौतमजस्तै महाधिवेशनबाट निर्वाचित उनीहरूलाई पाखा लगाउँदै गौतमलाई किन च्यापियो ? विधि ठूलो कि व्यक्ति भन्ने प्रश्न यो प्रसंगमा बढी उठेको छ । विधिको पालना गर्ने, आत्मालोचना गरेर अघि बढ्ने, छलफलबाट निर्णयमा पुग्ने भन्ने भनेर अध्यक्षहरूले पेस गरेको प्रतिवेदनमाथि पार्टीमा छलफल भइरहँदा बिहीबार नै त्यसअनुसार व्यवहार नेतृत्वबाट भएन । स्थायी समितिको बैठक चलिरहेका बेला बालुवाटारमा अध्यक्षद्वयले राजपासंँग राष्ट्रिय सभा चुनावमा तालमेल गर्ने निर्णय गरे । जुन कुरा सचिवालय स्तरका प्रमुख नेताहरूले पनि सञ्चारमाध्यमबाट मात्रै थाहा पाए । यो विषय बैठकमा शीर्ष नेताहरूले नै उठाइसकेका छन् । अध्यक्षद्वय ओली र दाहालले आउँदो बैठकमा कसरी जवाफ दिन्छन् भन्नेतर्फ नेताहरूका आँखा सोझिएका छन् ।गुट अन्त्य कसरी ? अध्यक्षद्वयको प्रतिवेदनमा पार्टीभित्र गुटबन्दी बढेको, यसले संस्थागत रूपमा धारणा राख्ने गरेको उल्लेख छ । पार्टी अनुशासनको स्थान गुट अराजकताले लिने खतरा दिन प्रतिदिन बढ्दै गएको प्रतिवेदनमा छ । तर यही प्रतिवेदनमाथि स्थायी समितिमा भएको बहसमा नेताहरूबीच गुटबन्दीको गन्ध ह्वास्सै आइसकेको छ । प्रतिवेदनमाथि धारणा राख्ने क्रममा आफ्नो गुटले यसअघि उठाउँदै आएका विषयलाई उठाइएको छ । पूर्वएमाले र पूर्वमाओवादी धारका नेताहरूको कित्ता छुट्टिएको छ । पूर्वएमालेभित्र केपी शर्मा ओली र माधव नेपालको पक्षधर देखिएको छ । सरकारमा बस्ने प्रधानमन्त्रीनिकट नेताहरूले सरकारको बचाउ गरेका छन् । नेतृत्वलाई खुइल्याउने काम भएको भन्दै आक्रोश व्यक्त गर्नेहरूप्रति टिप्पणी गरे । जो सरकारबाट बाहिर छन्, उनीहरूले सरकारको आलोचना गरेका छन् । बैठकमा केही सैद्धान्तिक विषय पनि नजानिँदो गरी प्रवेश गरेका छन् । पार्टीले तत्कालीन कार्यक्रम जनताको जनवाद भन्दै आएको छ । यसअघि एमालेले अघि सारेको जनताको बहुदलीय जनवाद र एमाओवादीले अघि सारेको माओवादलाई थाती राख्दै जनताको जनवाद शब्द प्रयोग गर्ने भनिएको थियो । शंकर पोखरेल, प्रदीप ज्ञवालीलगायतका लिखित जवाफमा यसपटक पनि जनताको बहुदलीय जनवादलाई स्मरण गरिएको छ । पार्टीको समग्र लाइन जबजको भएकाले त्यसलाई जबज नै भनेर जाँदा हुन्छ भन्ने आशय उनीहरूमा झल्किन्छ, जुन कुरा माओवादी धारका नेताहरूलाई चित्त बुझेको छैन । जनताको जनवादलाई पूर्वमाओवादी धारका नेताहरूले जोड दिइरहेका बेला बुधबारको बैठकमा अनुशासनको प्रसंगमा नेता मातृका यादवले प्रचण्डपथ को सम्झना गरेका छन् । जनयुद्धकालमा माओवादीले अघि सारेको प्रचण्डपथ लाई एमाओवादी पार्टी एक्लै हुँदा नै खारेज गरिसकेको थियो । तर त्यो शब्द यादवले पार्टी अनुशासनको विषयसँग जोडेर केपी शर्मा ओली अनुपस्थित बैठकमा छिराउनु अर्थपूर्ण छ ।प्रदेश २ को इन्चार्जसमेत रहेका स्थायी समिति सदस्य सत्यनारायण मण्डलले बैठकमा कसरी गुटबन्दी तल्लो तहसम्म झाँगिएको छ भन्ने दृष्टान्त पेस गरेका छन् । प्रदेश २ लाई त नेताहरूले गुटबन्दीको प्रयोगशाला नै बनाएको उदाहरण उनले दिएका छन् । शीर्ष नेताहरूले चलाउने गुटले त्यहाँको पार्टीमा परेको असरको फेहरिस्त उनले प्रस्तुत गरेका छन् । बैठकभित्र गुटबन्दीको दृष्टान्त र गन्ध आइरहँदा प्रतिवेदनले औंल्याएको गुट अराजकता अन्त्य गर्ने विधि के हुन्छ ? अध्यक्षद्वयले यो प्रश्नको पनि जवाफ दिनुपर्नेछ । सरकारले पार्टी चलाउने कि पार्टीले सरकार ? अघिल्लो स्थायी समिति बैठकमा पनि पटकपटक उठेको प्रश्न हो पार्टी प्रधान कि सरकार ? कम्युनिस्ट पार्टीको खास सैद्धान्तिक कार्यशैलीअनुसार पार्टी निर्णय प्रधान हुनुपर्छ । त्यही नीतिगत आधारमा टेकेर सरकार चल्छ । तर नेकपाको यो बैठकमा पनि सरकार र पार्टीको समन्वय नभएको कुरा उठेको छ । सरकारले गरेका निर्णयहरूको पार्टी र नेताहरूले स्वामित्व लिनै नसक्ने अवस्था आएको नेताहरूले बताएका छन् । सरकारले गर्ने नियुक्ति, मन्त्रीहरूको फेरबदलदेखि सामाजिक, सांस्कृतिक रूपमा प्रभाव पार्ने खालका विधेयकहरू अघि सार्दासमेत पार्टी बेखबर हुने अवस्था आएको कुरा उठाएका छन् । सरकारले आफ्नो काम गर्ने कुरालाई सरकारमा रहेका नेताहरूले स्वाभाविक ठानेका छन् । सरकारबाहिर रहनेले सरकारमा पार्टीको लगाम हुनुपर्ने खालका धारणा राखेका छन् । सरकारका नीति र योजनाबारे पार्टीमा छलफल नहुँदा हाम्रो क्षमता र प्रतिभाको समुचित प्रयोग हुन सकेको छैन ।प्रधानमन्त्री एक्लै दौडिएर मात्र पुग्दैन, अरूलाई पनि दौडाउन सक्नुपर्छ, प्रधानमन्त्रीले आफ्नो घेरा फराकिलो पार्न जरुरी छ, स्थायी समिति सदस्य हरिबोल गजुरेलको टिप्पणी छ । तर सरकारनिकट नेताहरूको मत फरक छ । जस्तो विष्णु रिमालको टिप्पणी प्रधानमन्त्रीप्रति पूर्वाग्रह राखिएको भन्ने छ । हाम्रो आनीबानी ०५१ सालदेखि नै सरकार नढलेसम्म सरकारले राम्रो काम गर्यो भनिएको जानकारी मलाई छैन । मरेपछि नेता महान् हुने, ढलेपछि सरकार तगडा गनिने परम्परा हामीले थेगेका छौं, उनले भनेका छन्, कहिले पार्टीमा सल्लाह नगरेको आरोप, कहिले पार्टी कमिटीलाई किन साक्षी बसेको भन्ने कुरा कति सुहाउँदो टिप्पणी हो ? त्यो पनि वरिष्ठ कमरेडहरूबाट ? यो त सिधै प्रधानमन्त्रीप्रतिको पूर्वाग्रह भएन र ?"
ट्रम्पलाई महाअभियोग,"तल्लो सदनले ट्रम्पविरुद्ध महाअभियोग प्रस्ताव पारित गरेसँगै यो मुद्दा माथिल्लो सदन सिनेट मा प्रवेश गर्नेछ । सिनेटबाट पारित भएको खण्डमा उनी अमेरिकाको राष्ट्रपतिबाट हट्नेछन् । सिनेटमा सत्तारूढ दल रिपब्लिकनको बहुमत रहेको छ । ट्रम्पमाथि महाअभियोग मुद्दाले सिनेटमा कहिले प्रवेश पाउँछ भन्ने निश्चित नभए पनि जनवरी पहिलो वा दोस्रो साता छलफल सुरु हुन सक्ने बीबीसीले उल्लेख गरेको छ । सिनेटमा अल्पमतमा रहेका डेमोक्र्याट नेता चक सुमरले छलफलका लागि हिउँदे बिदापछिको समय माग गरेका छन् । ट्रम्पलाई तल्लो सदनले लगाएको महाअभियोगको अनुमोदन माथिल्लो सदन सिनेटको दुई तिहाइले मात्र गर्न सक्ने संवैधानिक व्यवस्था छ । एक सय सदस्यीय सिनेटमा ट्रम्पलाई पदबाट हटाउने सुपर मेजोरिटी अर्थात् ६७ मत आवश्यक पर्छ । हाल सिनेटमा रिपब्लिकन पार्टीबाट ५३, विपक्षी डेमोक्र्याटिक पार्टीबाट ४५ र स्वतन्त्र २ सिनेटर छन् । डेमोक्र्याटहरूले तल्लो सदनमा नियन्त्रण कायम गरेकाले दर्जनौं विधेयक पारित भएका छन् । तर तीमध्ये थोरैमात्र सिनेटले पारित गरेको छ । त्यसकारण उनीविरुद्धको महाअभियोग अनुमोदन हुने सम्भावना न्यून छ । रिपब्लिकन पार्टी नियन्त्रित सिनेटका बहुमत नेता मिच म्यकेनलले राष्ट्रपति ट्रम्पविरुद्धको महाअभियोग अनुमोदन हुने सम्भावना सिनेटमा शून्य प्रतिशत रहेको टिप्पणी गरिसकेका छन् । ट्रम्प र उनको दल रिपब्लिकनले यो विषय राजनीतीकरण गरिएको र आगामी राष्ट्रपतीय निर्वाचनको सम्भावित हारबाट तर्सिएर महाअभियोग लफडा अगाडि ल्याइएको तर्क गर्दै आएको छ । बुधबार महाअभियोगको मतदान हुँदै गर्दा ट्रम्प भने मिचिगनको एक चुनावी सभाअन्तर्गत क्रिसमस भेलालाई सम्बोधन गर्दै थिए । निकै आक्रामक देखिएका राष्ट्रपतिले आफूले कुनै गल्ती नगरेको दाबी गर्दै महाअभियोगको छानबिनको नेतृत्व गर्ने हाउस सभामुख नान्सी पेलोसीलाई अमेरिकी जनताले तह लगाउने बताए । विशाल सभालाई सम्बोधन गर्दै ट्रम्पले भने, म चिन्तित भएको छैन । कुनै गल्ती नगर्दा पनि महाअभियोग लगाइएको छ । महाअभियोग प्रक्रियालाई डेमोक्र्याटहरूले सस्तो विषय बनाएका छन् । माथिल्लो सदन सिनेटको आफ्नो सहज स्थितितर्फ संकेत गर्दै उनले थपे, सिनेटरहरूले भने राम्रो नतिजा निकाल्नेछन् । यता हाउस सभामुख पेलोसीले ट्रम्पमाथिको महाअभियोगलाई अमेरिकी संविधानको जितको संज्ञा दिइन् । बुधबारको मतदानपूर्व ट्रम्पले पेलोसीलाई एक पत्र लेख्दै कडा रोष प्रकट गरेका थिए । यसअघि सन् १८६८ मा १७ औं राष्ट्रपति एन्ड्र्यु जोहन्सन र १९९८ मा ४२ औं राष्ट्रपति बिल क्लिन्टनलाई तल्लो सदनले महाअभियोग लगाएको थियो । अब्राहम लिंकनको हत्यापछि उनका उत्तराधिकारी बनेका राष्ट्रपति जोन्हसनलाई लिंकनको पथमा हिँड्न नसकेको, रंगभेद नीति निर्मूलअन्तर्गत पुनर्निर्माणलाई बेवास्ता गरेको आरोप थियो । क्लिन्टनमाथि प्रशिक्षार्थी कर्मचारी मोनिका लेवस्कीमाथिको यौन काण्डमा कंग्रेसलाई झूट बोलेको अभियोग थियो ।सन् १९७३ मा वाटरगेट स्क्यान्डल का विषयमा कंग्रेसले सम्भावित महाअभियोगबारे छानबिन गरिरहेकै अवस्थामा रिचार्ड निक्सनले राजीनामा दिएका थिए । महाअभियोग लागेर अहिलेसम्म कुनै पनि अमेरिकी राष्ट्रपति पदमुक्त भएका छैनन् ।"
घट्यो चहलपहल,"(बुटवल)  पश्चिमी वायुको प्रभावले पश्चिम तराई र यहाँका पहाडी जिल्लामा चिसो बढेको छ । अरेबियन सागर र भारतको जम्मुकश्मीर हुँदै भित्रिएको वायु सोमबारदेखि तराई हुँदै पहाडी जिल्लामा प्रवेश गरेको जलवायु विज्ञले बताएका छन् । बुधबार रूपन्देहीको बुटवलसहित विभिन्न क्षेत्रमा वर्षकै न्यून तापक्रम देखिएको छ । भैरहवा विमानस्थलमा रहेको जल तथा मौसम मापन केन्द्रले बुधबार भैरहवामा १० डिग्री र बुटवलमा १२ डिग्री सेल्सियस मापन गरेको केन्द्रका प्रमुख राममणि मिश्रले बताए । त्यससँगै बुधबारदेखि नै तराईमा शीतलहर सुरु भएको छ । बुधबार पहाडी जिल्लामा घाम लागे पनि बिहीबार बिहानैदेखि जाडो बढेको छ । हिमाली जिल्ला र उच्च पहाडी क्षेत्रमा भने मंगलबारदेखि नै हिउँ पर्न थालेको छ । त्यसले जनजीवन प्रभावित बनाएको छ । तराईका जिल्लामा हुस्सु, कुहिरो र शीतलहर सुरु भएको छ ।यात्रुको भीड हुने बुटवलका सडकमा ओहोरदोहोर पातलिएको छ । सडकमा छाडा छाडिएका गाईबस्तु, छाप्रा वा टहरामा बस्ने मजदुर पनि अत्तालिन थालेका छन् । बजारका चोकहरूमा आगो बाल्न थालिएको छ । बजारमा न्यानो कपडाको व्यापार भने बढेको छ । चिसोले प्रदेश ५ का तराईका जिल्ला शीतलहरबाट र पहाडी जिल्ला हिमपातबाट प्रभावित छन् । पूर्वी रुकुममा भारी हिमपात भएको छ । रोल्पा, प्यूठान र गुल्मीका उच्च पहाडी क्षेत्रमा पनि हिउँ परेको छ । तराईका रूपन्देही, पश्चिम नवलपरासी, कपिलवस्तु, दाङ, बाँके र बर्दियामा शीतलहर चलेको छ ।शीतलहर र बाक्लो हुस्सुका कारण बुधबार दिनभर भैरहवास्थित गौतम बुद्ध विमानस्थलमा उडान प्रभावित भएको थियो । बिहीबार दिउँसोबाट हुस्सु कम भएपछि सुचारु भएको विमानस्थलले जनाएको छ । चिसो र शीतलहर बढेपछि विपद् व्यवस्थापन समितिको बैठक बसेर कार्ययोजना बनाएको र स्थानीय सरकारसँग समन्वय गरेर मानवीय क्षति नहुने गरी संयन्त्र तयार गरेर परिचालक गरिएको रूपन्देहीका प्रमुख जिल्ला अधिकारी महादेव पन्थले बताए ।चिसो बढेसँगै रुघाखोकी, निमोनिया, दमलगायतका रोगीलाई असर गर्ने र थप बिरामी बढ्ने भएकाले त्यसबाट जोगिन चिकित्सकले सुझाव दिएका छन् । बालबालिकालाई पनि कोल्ड डायरियाको संक्रमण बढ्न सक्छ । लुम्बिनी प्रादेशिक अस्पतालका मेडिकल सुपरिटेन्डेन्ट डा राजेन्द्र खनालले चिसोसँगै यसको संक्रमणका बिरामी बढ्न थालेको बताए । चिसो बढेको छ, यस्तो अवस्थामा न्यानो भई बस्ने, तातो पेय पदार्थ खाने गर्नुपर्छ, उनले भने, वृद्धवृद्धा र बालबालिकाको बढी ख्याल गर्नुपर्छ ।किसान र मजदुर मर्कामा जाडो थेग्न बाल्ने दाउरासमेत नहुँदा पश्चिम नवलपरासीको सुस्ता५ का ६५ वर्षीय चन्द्र चमारलाई बिरामी परिने हो कि भन्ने चिन्ता बढेको छ । पुस लागेसँगै बढेको चिसो र चलेको शीतलहरले चमार दम्पती समस्यामा छन् । आगो बाल्न दाउरा छैन, पानी छेक्ने खालको घर छैन, उनले भने, बिमार भए उपचार गर्ने अन्य परिवार पनि छैनन् । जंगलमा दाउरा खोज्न जान सक्ने अवस्थासमेत नरहेको उनीहरूले बताए । स्थानीय बच्चा राजभरको अवस्था पनि उस्तै छ । सानो झुप्रो घर छ । भित्र पराल बिछ्याएका छन् । त्यसमै बस्छन् र सुत्छन् । पश्चिम नवलपरासीको सीमावर्ती क्षेत्रमा बसोबास गर्ने विपन्न समुदायको अवस्था यस्तै छ । चिसो बढेपछि जिल्ला विपद् व्यवस्थापन समितिका अध्यक्ष एवं प्रमुख जिल्ला अधिकारी शम्भुप्रसाद मरासिनीको अध्यक्षतामा स्थानीय तहका प्रमुख, सुरक्षा निकायका प्रमुख, जिल्लास्थित सरकारी कार्यालय प्रमुख, राजनीतिक दलका प्रतिनिधि, उद्योग वाणिज्य संघ, सामाजिक संघसंस्थाका प्रतिनिधिको सहभागितामा पूर्वतयारी बैठक बसेको छ । शीतलहरबाट प्रभावित हुन सक्ने विपन्न परिवार, ज्येष्ठ नागरिक, महिला, बालबालिकाको अवस्था र शीतलहरबाट बचाउन गर्नुपर्ने पूर्वतयारी र राहत सामग्रीको व्यवस्थापनका विषयमा छलफल भएको प्रमुख जिल्ला अधिकारी मरासिनीले बताए । जाडो बढेपछि सुनवल नगरपालिकाले नगरका मुख्य चोकमा आगो ताप्नका लागि काठका मुढा वितरण गरेको छ । कपिलवस्तुमा कठ्यांग्रिने गरी चिसो बढेको छ । गत शुक्रबार वर्षा भएपछि मंगलबारबाट शीतलहर चलेको हो । घाम देखिएको छैन ।"
बाल्न थालियो धुनी,"(जनकपुर)  पोहोरसम्म जाडो सुरु हुँदाहुँदै दाउराको जोहो हुन्थ्यो, चोक चोकमा धुनी बाल्ने इन्तजाम हुन्थ्यो । योपटक एक्कासी शीतलहर सुरु भयो । चिसो बढेर तराईका जिल्लाको जनजीवन प्रभावित भइरहँदा धुनी ताप्ने क्रम फेरि सुरु भएको छ । गत मंगलबारदेखि जनकपुरधाम, वीरगन्ज, कलैया, गौर, मलंगवा, जलेश्वर, लहान र राजविराजलगायतमा बिहान बाक्लो हुस्सु लाग्न थालेको छ । जाडोले सर्वसाधारणका दैनिकी प्रभावित भएका छन् । जल तथा मौसम विज्ञान विभागका अनुसार पश्चिम, मध्य र पूर्वी तराईको तापक्रम घटेर चिसो बढेको हो । बिहीबार बिहान ९ बजे प्रकाशित विभागको मौसम प्रतिवेदनअनुसार जनकपुरको तापक्रम राति ७ डिग्री सेल्सियस र बिहान १० डिग्री रेकर्ड छ । जाडो, हुस्सुसँगै बतास चलेको छ । मौसम बिग्रेर जनकपुर विमानस्थलमा हवाई सेवा प्रभावित भएको छ । यातायातका साधन तथा सेवाप्रदायक कार्यालयहरूमा सेवाग्राहीको संख्यामा कमी आएको छ । बिहीबार यो वर्षकै जाडो दिन मापन भएको जल तथा मौसम विज्ञान विभागको फिल्ड कार्यालय जनकपुरले जनाएको छ ।थालियो जोगिने तयारी जाडोबाट हुने क्षति न्यूनीकरणका लागि जिल्ला प्रशासन कार्यालय धनुषाले शीतलहर पूर्वतयारी तथा प्रतिकार योजना २०७६ लागू गरेको छ । जिल्लाका १८ वटै स्थानीय तहलाई लक्षित गरी सुरु गरिएको उक्त योजनाअन्तर्गत विपन्न समुदायलाई कम्तीमा एक थान न्यानो लुगा वितरण गर्ने र आगो बालेर धुनी लगाउने व्यवस्था गर्न सूचना जारी गरेको छ । चिसोका कारण बिरामी बढ्न सक्ने भएकाले स्वास्थ्य संस्थालाई सतर्क रहन निर्देशन दिइएको छ । सडक पेटी, रेल्वे स्टेसन तथा विभिन्न धर्मशालामा अव्यवस्थित रूपमा रात बिताउनेको झन् बिजोग छ । न्यानो लुगा नभएका विपन्न परिवारका सदस्यहरू दैनिक काममा जान सकिरहेका छैनन् । पसल तथा उद्योगधन्धा, कलकारखानामा काम गर्ने मजदुर प्रभावित छन् । जल तथा मौसम विज्ञान विभागको फिल्ड कार्यालय जनकपुरका प्रमुख राजीवकुमार झाले बिहीबार यो वर्षकै सबभन्दा चिसो दिन भएको बताए । बिहीबार बिहान साढे ८ बजे जनकपुरको न्यूनतम तापक्रम ८४ डिग्री मापन भएको छ । यो वर्षकै सबभन्दा न्यूनतम तापक्रम हो, उनले भने । बुधबार जनकपुरको न्यूनतम तापक्रम ११ डिग्री सेल्सियस थियो । गत वर्ष जनकपुरको न्यूनतम तापक्रम ४४ डिग्री सेल्सियससम्म झरेको थियो । जाडो बढेकाले तापक्रम अझ तल झर्ने अनुमान छ । भिजिबिलिटी कम भएका कारण जनकपुरमा बिहीबार बिहानको हवाई सेवा अवरुद्ध भएको थियो । गत मंगलबार अपराह्नको हवाई सेवा पनि अवरुद्ध भएको थियो । रेडक्रस सोसाइटी धनुषाका सभापति नरेशप्रसाद सिंहले चिसोबाट बच्ने उपायबारे चेतनामूलक कार्यक्रम सञ्चालन गरिएको बताए । प्रमुख जिल्ला अधिकारी प्रदीपराज कँडेलले बिहीबार जिल्लाका १८ वटा स्थानीय तहका प्रमुखसँग शीतलहर पूर्वतयारी तथा प्रतिकार योजनाबारे छलफल गरेका थिए । उनले भने, धुनी लगाउनेले नै निभाउनुपर्छ । आगलागी हुने जोखिमप्रति सचेतना पनि जरुरी छ । गत वर्ष धनुषामा आगो ताप्दै गरेका २१ जना डढेर घाइते भएका थिए । धनुषामा समुदाय नागरिकसँगको साझेदारी कार्यक्रमअन्तर्गत प्रहरीले जनकपुरको रामानन्द चोक, पिडारी चोक, भानु चोक, शिव चोक, मुरली चोक र जिरोमाइललगायतमा विपन्न परिवारका लागि दाउरा वितरण गरेको छ । प्रमुख जिल्ला अधिकारी कँडेल र क्लोथ बैंक जनकपुरका प्रमुख राजीव झाको सक्रियतामा गत मंगलबार राति ३७ वटा कम्बल वितरण गरिएको थियो । चिसो बढेयता रौतहटका बजार क्षेत्रमा चहलपहल घटेको छ । कुहिरो डम्म लाग्न थालेपछि राजमार्गमा सवारी आवागमन पनि पातलिएको छ । यस्तो बेला सवारी दुर्घटनाको जोखिम बढी हुने ट्राफिकका प्रहरी निरीक्षक शैलेश न्यौपानेले बताए । व्यापारीहरूले पनि पसल ढिलो खोल्छन्, छिट्टै बन्द गर्छन् । चिसो बढेपछि व्यापार व्यवसाय प्रभावित भएको उद्योग वाणिज्य संघ चन्द्रपुरका अध्यक्ष सुनीलकुमार जैसवालले बताए । अस्पताल, स्वास्थ्य चौकीमा चिसोका कारण बिरामी भने बढेका छन् । हाडजोर्नी, रुघाखोकी र दमका बिरामीको संख्या बढेको चन्द्रपुर अस्पतालका डा सुभाष चौधरीले बताए । जाडोले बढी प्रभावित हुनेमा मुसहर, डोम र चमारलगायतका दलित बस्ती छन् । पोहोर रौतहटमा कठ्यांग्रिएर तीन जनाको मृत्यु भएको थियो । पर्सामा घाम नलाग्ने र पश्चिमबाट चल्ने चिसो सिरेटोले जाडो ह्वात्तै बढाएको छ । अत्यावश्यक काम भएकाबाहेक सर्वसाधारण घरबाट निस्किरहेका छैनन् । वीरगन्जमा बिहीबार बिहान साढे ११ बजे तापक्रम ९ डिग्री सेल्सियस थियो । आदर्शनगरको ग्रिनसिटी सामुदायिक संस्थाले बिहीबार सडकमा सर्वसाधारणलाई निःशुल्क चिया वितरण गर्यो । सात सय बटुवालाई चिया खुवाइएको संस्थाका अध्यक्ष जयप्रकाश खेतानले बताए । बटुवालाई आगो ताप्न नागरिक प्रहरी साझेदारी कार्यक्रमअन्तर्गत हजार किलो दाउराको व्यवस्था गरिएको छ । वीरगन्जका आदर्शनगर, ग्रिनसिटी र एसटीएफ चोकमा आगो बालेर ताप्ने व्यवस्था मिलाइएको उनले बताए । बाक्लो कुहिरोले भिजिबिलिटी नभएर सिमरा विमानस्थलबाट हुने हवाई सेवाको उडान प्रभावित भएको छ । महोत्तरीमा मंगलबारदेखि घाम लागेको छैन । चहलपहल घटेर महोत्तरीको जलेश्वर, गौशाला, बर्दिबास र ढल्केबर बजार क्षेत्र सुनसान जस्तै बनेका छन् । जाडो बढेर व्यापार व्यवसायमा असर परेको बर्दिबासकी व्यापारी अञ्जु लिम्बूले बताइन् ।"
पूर्वी र मध्यभागमा केही दिन शीतलहर,"काठमाडौं (कास) मुलुकको पूर्वी र मध्य भागको तराईमा अझै केही दिन हुस्सुकुहिरो र शीतलहर हुने देखिएको छ । जल तथा मौसम पूर्वानुमान महाशाखाका अनुसार बुधबारको तुलनामा पूर्वी र मध्य भागमा बिहीबार केही सुधार आए पनि अझै प्रभाव कायमै रहने देखिन्छ । पश्चिम भागमा भने सुधार आएको छ, महाशाखाले भनेको छ, पूर्वी र मध्यभागमा घाम पनि नलाग्ने र चिसो हुने भएकाले सचेत रहनुहोला । शुक्रबारपछि भने केही सुधार आउने महाशाखाले जनाएको छ । पश्चिमको तुलनामा पूर्वी क्षेत्रमा पारदर्शिता (भिजिबिलिटी) पनि घटेको छ । विराटनगरमा ५०, जनकपुर र भैरहवामा सय र सिमरामा दुई सय मिटर मात्र भिजिबिलिटी छ । पश्चिमको नेपालगन्ज र धनगढीमा भने क्रमशः १ हजार ८ सय र हजार मिटर छ ।"
हिउँले खुम्चियो दैनिकी,"(रुकुम पूर्व)  उत्तरगंगाको ठूलो झार्लुङका मनबहादुर पुनमगरले एक सातायता घर छाडेका छैनन् । भित्रै बस्छन्, आगो ताप्छन् । गाईबस्तु फुकाएका छैनन् । गोठमै स्याहार गरिरहेका छन् । एक साताअघिसम्म यस्तो थिएन । बस्तुभाउ चराउन लैजान्थे । घर बाहिर आउजाउ हुन्थ्यो । अब उनलाई पुरानै अवस्थामा फर्कन केही महिना लाग्नेछ । सिस्ने गाउँपालिका१ की सुवर्णावती बुढा मेलापात गएकी छैनन् । गत बुधबारसम्म मेलापात गरेकी थिइन् । त्यसयता घरभित्र खुम्चिएकी छन् । पहिल्यै जोहो गरेको घाँसपातले बस्तुभाउलाई पुर्याएकी छन् । यो सिजनका लागि जोहो गरेको खाद्यान्नले परिवारलाई पुर्याइरहेकी छन् । हिउँदभरि अब मेलापात जान नसकिने उनले बताइन् । ठन्डी रहुञ्जेल घरपरिवार र बस्तुभाउका लागि चाहिने कुराको व्यवस्थापन भइसकेको उनले बताइन् । अब मेलापात जाँदैनौं, उनले भनिन्, घरभित्रै बसेर काम गर्ने हो । पुन र बुढाको मात्र होइन, पूर्वी रुकुमको उत्तरी क्षेत्रका बस्तीकै चिसोले दैनिकी बदलिएको छ । उनीहरूका लागि सबै महिना एकैनास रहँदैन । मंसिरदेखि वैशाखसम्म चिसोले जनजीवन प्रभावित तुल्याउँछ । अहिले बाक्लो हिमपात भएकाले सर्वसाधारण घरभित्रै खुम्चिएका हुन् । कतिबेला हिउँ पर्छ भन्ने पत्तो हुँदैन । त्यसैले उनीहरूले त्यसको पूर्वतयारी गरेका हुन्छन् । हिमपातको मौसम सामना गर्न मानसिक रूपमा तयार हुन्छन् । खाने, बस्ने तथा बस्तुभाउलाई खुवाउने बन्दोबस्त ठन्डी सुरु हुनुअघि नै गर्छन् । यी बस्ती नै हिमालमुनि छन् । यो यामलाई स्थानीयले भेटघाट, गफगाफको अवसरका रूपमा लिने गर्छन् । हिउँ नपर्ने हिउँद हुने कुरै भएन, सुवर्णवतीले भनिन्, यसैले हाम्रो हिउँ पर्नुअघि र परेपछिका काम फरक पर्छ । बाक्लो हिमपातपछि यतिबेला बस्ती सेताम्य छ । हिउँ सजिलै र छिटो पग्लँदैन । घाम लाग्ने ठाउँमा केही दिनमा पग्ले पनि मेलापात गर्ने जंगल, खोलानालातिर तीन महिनासम्म पनि हिउँ हुने भएकाले बाहिर निस्केर काम गर्न नसकिने मनबहादुरले बताए । मेलापात गर्न नपाएपछि घरमा बस्नै पर्यो, उनले भने, मंसिरपुसदेखि चैतको अन्तिमसम्म त घरभित्र हुने काम मात्रै हुन्छन् । मान्छे घरभित्रै र बस्तुभाउ पनि गोठभित्रै हुन्छन् । संघीयतापछि रुकुमबाट रुकुम पूर्व छुट्टै जिल्ला बन्यो । देशभरका अन्य १९ र रुकुम पूर्वसहित २० हिमाली जिल्ला घोषित भए । प्रदेश ५ को यो एकमात्रै हिमाली जिल्ला हो । यहाँको जीवनशैली दुई किसिमको छ, पुथाउत्तरगंगा गाउँपालिका सदस्य जिताराम कामीले भने, सातदेखि आठ महिना एउटा जीवनशैली हुन्छ भने चारदेखि पाँच महिना अर्कै जीवनशैली हुन्छ । चिसोले सर्वसाधारणको जीवनशैली फेर्न बाध्य बनाउने उनले बताए । हिउँ पर्नुअगावै सर्वसाधारणले दाउरा, घाँसपात, सोत्तर र अन्नपानी जम्मा गर्ने गर्छन् । जति दिनसम्म हिउँ परे पनि पुग्ने गरी तयारी सर्वसाधारणले गरेका हुन्छन् । आफ्ना लागि पिठोदेखि अरू खानेकुराको व्यवस्थापन गर्ने, गाईबस्तुका लागि पनि खर तथा अरू घाँसपातको व्यवस्थापन पहिल्यै हुन्छ । हिउँ परेपछि त्यसबाटै व्यवस्थापन गर्ने गरी मिलाएका हुन्छन् । असोज महिनापछि सर्वसाधारणले हिउँ पर्ने समयका लागि भनेर हरियो खर काटेर सुकाउँछन् भने आफ्नाका लागि चुलोमा बाल्ने दाउरा जम्मा गर्छन् । हिउँ पर्यो भने घरभित्रै बसेर गेडागुडी र जाँडरक्सी खाने चलन धेरै छ । चिसो पचाउनलाई पनि जाँडरक्सी खाने चलन रहेको स्थानीयले बताए । हरियो मकै उसिनेर पनि सुकाएर राखिएको हुन्छ, त्यसलाई पकाएर खाने, सिमी तथा आलु पकाएर खाने चलन छ । हाम्रा सबै बस्तीमा बाक्लो हिमपात हुन्छ, पुथाउत्तरगंगा गाउँपालिका अध्यक्ष ओमप्रकाश घर्तीमगर भन्छन्, हिमपातका कारण केही समस्या नहोस् भनेर विपद् जोखिम टार्न केके गर्ने भनेर कार्ययोजना बनाएका छौं । प्रतिकार्यमा यसलाई पनि समेटिएको छ । आफूहरू पहिल्यैदेखि हिमपातको दैनिकीमा रहेकाले सहन गर्न सक्नेसम्मको हिउँमा रमाइलै हुने उनको भनाइ छ ।"
एमसीसी कार्यान्वयनमा कांग्रेसले सघाउने,"(काठमाडौं)  कांग्रेसले नेपाल सरकार र अमेरिकी सहयोग निकाय मिलेनियम च्यालेन्ज कर्पोरेसन (एमसीसी) बीच भएको अनुदान सहायता सम्झौता कार्यान्वयन गर्न संसद्मा आवाज उठाउने भएको छ । संघीय संसद्को शुक्रबारबाट सुरु हुने हिउँदे अधिवेशनमा एमसीसी कार्यान्वयनका लागि सरकारलाई कांग्रेस संसदीय दलको बैठकले दबाब दिने निर्णय गरेको प्रमुख सचेतक पुष्पा भुसालले बताइन ।सत्तारूढ दलका नेताहरूले एमसीसीको आलोचना गरिरहेका बेला कांग्रेसले सरकारलाई साथ दिन लागेको हो । एमसीसीमार्फत अमेरिकी सहयोगबाट नेपालमा सडक र ऊर्जा क्षेत्रमा परियोजना सञ्चालन गर्न लागिएकामा नेकपाका नेताहरूले सरकारको आलोचना गरिरहेका छन् । सैन्य गठबन्धनका लागि उक्त परियोजना आएको भन्दै उनीहरूले मंसिर २९ देखि जारी स्थायी समिति बैठकमा आवाज उठाएका छन् । पार्टी सभापति शेरबहादुर देउवा प्रधानमन्त्री र नेता ज्ञानेन्द्रबहादुर कार्की अर्थमन्त्री भएका बेला सम्झौता भएकाले कांग्रेसले एमसीसीलाई कार्यान्वयन गर्न सरकारलाई साथ र दबाब दिने निर्णय गरेको भुसालले खुलाइन् । एमसीसी सम्झौता हाम्रा सभापति प्रधानमन्त्री भएका बेला भएको हो, यो विकाससँग जोडिएको विषय भएकाले कार्यान्वयन गर्न हामी सरकारलाई सदनबाट साथ र दबाब दिन्छौं, उनले भनिन् ।एमसीसी कार्यान्वयनका लागि सदनबाट दबाब दिन देउवाले सांसदलाई निर्देशन दिएका छन् । सरकारले एमसीसी सम्झौता किन सदनबाट अनुमोदन गरेन र कार्यान्वयनमा लगेन भनेर सदनमा प्रश्न गर्न सभापतिले निर्देशन दिनुभएको छ, एक सांसदले भने । कांग्रेस संसदीय दलको बिहीबार सिंहदरबारमा बसेको बैठकले हिउँदे अधिवेशनमा सरकारलाई प्रश्न गर्ने एजेन्डाहरू तय गरेको छ । सरकार संविधानविपरीत चल्न खोजेको र संविधानसँग बाझिने विधेयक संसद्मा ल्याएको भन्दै त्यसको विरोध गर्ने कांग्रेसको निर्णय छ । सरकारले सदनमा दर्ता गराएको नेपाल विशेष सेवा विधेयक र नीति अनुसन्धान प्रतिष्ठान विधेयकको प्रतिवाद गर्ने सचेतक भुसालले बताइन् । विशेष सेवा विधेयकमा जनताको स्वतन्त्रता र गोपनीयता हनन गर्ने व्यवस्था राखिएको छ भने नीति अनुसन्धान प्रतिष्ठानलाई कार्यकर्ता भर्ती गर्ने केन्द्र बनाउन खोजिएको छ, उनले भनिन् । भारतले कालापानी, लिम्पियाधुरा र लिपुलेकलाई आफ्नो नयाँ राजनीतिक नक्सामा राखे पनि त्यसविरुद्ध सरकारले कदम चाल्न नसकेकोबारे पनि कांग्रेसले संसद्मा आवाज उठाउने भएको छ । यस विषयमा प्रधानमन्त्री केपी शर्मा ओलीले सर्वदलीय बैठक बोलाउनुभएको थियो तर नेपाली भूमि फिर्ता ल्याउन आवश्यक पहल भएन, उनले भनिन्, कूटनीतिक पहल होला भन्ने थियो तर सरकारले बेवास्ता गरेको देखियो । अब संसद्मा यसबारे कुरा उठ्छ । भारतले नोभेम्बर २ मा राजनीतिक नक्सा जारी गरेको थियो । भारतको उक्त कदमको चर्को विरोध भएपछि सरकारले भारतलाई कूटनीतिक नोट पठाए पनि त्यो पर्याप्त नभएको कांग्रेसको ठम्याइ छ । संवैधानिक परिषद्बारेको कानुन परिमार्जन गरेर अध्यादेश ल्याउन खोजेको प्रति पनि कांग्रेसले सरकारलाई ध्यानाकर्षण गराउने भएको छ । संवैधानिक नियुक्तिमा विपक्षीलाई किनारा लगाउन यस्तो गर्न खोजिएको कांग्रेसको आरोप छ । गोकर्ण रिसोर्ट भाडामा लगाउन सरकारले अनावश्यक तदारुकता देखाएको तथा विश्वविद्यालयमा प्रधानमन्त्रीले आफूनिकट व्यक्तिलाई नियुक्त गरेको विषयमा पनि कांग्रेसले विरोध गर्ने भएको छ ।आलमलाई नेकपाले फसायो ः देउवासंसदीय दल बैठकमा सभापति देउवाले सांसद मोहम्मद आफताव आलमलाई नेकपाको सरकारले फसाएको बताएका थिए । बैठकमा सहभागी एक सांसदले भने, आफताव आलमबारे पनि सभापतिले कुरा राख्नुभएको थियो । आलमलाई प्रमाणबिना पक्राउ गरेको उहाँको भनाइ थियो । पूर्वाग्रही ढंगबाट कांग्रेसका सांसददेखि कार्यकर्तासम्मलाई सरकारले निसाना बनाएको छ । ती सांसदका अनुसार आलमलाई फसाएको धारणा प्रमुख सचेतक बालकृष्ण खाँण, देवप्रकाश तिमिल्सिनालगायतले पनि राखेका थिए । प्रेसरकुकर पड्केर घाइते भएकालाई बम विस्फोटमा परेको भनिएको छ । मिडियाले प्रोभोक गरेको कुरालाई आधार बनाएर आलमलाई फसाइएको छ संसदीय दलको बैठकमा उनीहरूले भनेका थिए । नेपालगन्जमा तरुण दलका कार्यकर्ता सन्दीपजंग शाहलगायतलाई पनि फसाइएको कुरा दलको बैठकमा उठेको थियो । नेकपा शासन र विकास गर्न असफल भएको छ । जनताको ध्यान कांग्रेसतिर फर्काउन आलमलाई पक्राउ गरिएको कुरा संसदीय दल बैठकमा उठ्यो, एक सांसदले भने ।प्रधानमन्त्रीदेउवा भेट कांग्रेस सभापति देउवाले विवादित विधेयक संसद्मा नल्याउन सरकारको ध्यानाकर्षण गराएका छन् । प्रधानमन्त्री केपी शर्मा ओलीसँग बिहीबार भएको भेटमा उनले यस्तो आग्रह गरेका हुन् । प्रधानमन्त्री ओलीले बिहीबार बिहान देउवालाई आफ्नो सरकारी निवासमा बोलाएका थिए ।"
सरकार र पार्टीबारे सचिवालय सदस्यबीचमै मतभेद,"(काठमाडौं)  सरकार सञ्चालन र पार्टीका काम कारबाहीबारे नेकपा सचिवालय सदस्यहरूबीच मतभेद देखिएको छ । पार्टी कार्यालय धुम्बराहीमा जारी स्थायी समिति बैठकमा बिहीबार धारणा राख्ने सचिवालय सदस्यहरूको मत परस्पर बाझिएको हो । ईश्वर पोखरेलबाहेक सचिवालयका सबै सदस्य सरकारको काम र पार्टी पद्धतिप्रति आक्रामक देखिएका छन् । वरिष्ठ नेता झलनाथ खनालले सरकार अलोकप्रिय बन्दै गइरहेको बताए । सरकारको काम पटक्कै लोकप्रिय छैन, जनताले सरकार छ भन्ने अनुभूति गर्न पाएका छैनन्, उनले भने, तीनै तहका सरकारको समीक्षा गर्नुपर्छ र सरकार पार्टीबाट सञ्चालित हुनुपर्छ । उनले पार्टीभित्र गुटउपगुट मौलाउँदै गएको तथ्य अध्यक्षहरूकै प्रतिवेदनमा आएको बताउँदै त्यसलाई महारोगको संज्ञा दिए । प्रतिवेदनमा बेल्ट एन्ड रोड इनिसिएटिभ (बीआरआई) र इन्डोप्यासिफिक रणनीतिलाई उस्तै रूपमा अघि सारिएको भन्दै खनालले इन्डोप्यासिफिकको सैन्य रणनीतिमा नेपाल संलग्न हुन नहुने बताए । उनले विकास र सहयोगसम्बन्धी अमेरिकी नियोग मिलिनियम च्यालेन्ज कर्पोरेसन (एमसीसी) इन्डोप्यासिफिकको अंग होहोइन भन्ने छुट्याएर मात्रै त्यसमा संलग्न हुनुपर्ने धारणा राखे । वरिष्ठ नेता माधवकुमार नेपालले सरकारको काम राम्रो छ भन्ने अध्यक्षद्वयको प्रतिवेदन गलत भएको टिप्पणी गरे । सरकारले राम्रै राम्रो काम गरेको छ भन्ने दाबी गरियो, नेपालले भने, सरकारलाई जनताले कुन रूपमा हेरेका छन् भन्ने बुझ्न जनतासँग भेट्नुपर्छ । उनले पार्टीमा विधिको पालना भएन भनेर आत्मालोचना गर्ने, पेल्दै निर्णय पनि गर्ने तरिका ठीक नभएको बताए । सचिवालय बैठकहरूमा आफूले राखेको फरक मतबारे छलफल गरेपछि मात्रै स्थायी समिति बैठकबाट सचिवालयका निर्णयहरू अनुमोदन गर्नुपर्ने बताए । मैले सचिवालयमा नोट अफ डिसेन्ट राखेको छु, त्यो विषयमा छलफल भयो भने मात्रै निर्णय अनुमोदन हुन्छ, नेपालले भने, नत्र अनुमोदन गर्न दिइँदैन ।ईश्वर पोखरेलले प्रतिवेदनमा संगठन र सरकारबारे नकारात्मक कुरा धेरै आएकाले त्यसलाई सच्याउनुपर्ने बताए । दुईवटा फरक धार हुँदाहुँदै पनि पार्टी एकीकरण हुनु सकारात्मक भएको उनको भनाइ थियो । एकीकरण प्रक्रिया ढिलो हुँदा कतिपय कुरामा जनतालाई अनुभूति हुने गरी काम गर्न सकिएन, उनले भने, यति जटिल काम भन्न सजिलो भए पनि व्यवहारमा उतार्न गाह्रो हुने रहेछ । उनले संगठन सञ्चालनमा भएको कमी कमजोरीबारे नेतृत्वले आत्मालोचना गरेकाले कार्यान्वयनको विषयमा शंका गर्ने बेला भइनसकेको बताए ।नारायणकाजी श्रेष्ठले पार्टी एकताको औचित्य पुष्टि गर्नु नै नेकपाको मुख्य चुनौती रहेको बताए । उनले सामाजिक न्यायसहितको समृद्धि र समाजवादको लक्ष्य पूरा गर्न पार्टी एकता गरिएको हो कि चुनावमा कांग्रेसलाई जितेर ठूलो पार्टी बन्न खोजिएको हो, त्यसको हेक्का राख्नुपर्ने तर्क गरे । पार्टी एकताको अर्थ, औचित्य र मर्मलाई ठीक ढंगले बुझ्नुपर्छ, उनले भने । त्यसका लागि पार्टी कमिटीमा अनौपचारिक बहस थाल्नुपर्ने उनको भनाइ थियो । सत्यनिरूपण तथा मेलमिलाप र बेपत्ता छानबिन आयोगलाई सहयोग गर्न राजनीतिक संयन्त्र बनाउनुपर्छ भन्ने प्रस्ताव प्रतिवेदनबाट हटाउनुपर्ने राय उनले राखे ।रामबहादुर थापाले सरकार र पार्टीमा नोकरशाह प्रवृत्ति बढेको टिप्पणी गरे । हाम्रोमा नोकरशाह र अराजकताको समस्या छ, यसलाई हल गरेर अघि बढ्नुपर्छ, उनले भने । उनले राष्ट्रलाई नोक्सानी नहुने गरी एमसीसीमा सम्झौता भएको हो भन्ने कुरा प्रस्ट पारेर मात्रै अनुमोदन गर्नुपर्ने धारणा राखे । स्थायी समिति सदस्यहरू सुवास नेम्वाङ र विष्णु रिमालले सरकारको कामको बचाउ गरे । नेम्वाङले पार्टी एकीकरण प्रक्रिया टुंगिनु ऐतिहासिक रहेको बताउँदै त्यसलाई उपलब्धिका रूपमा हेर्नुपर्ने बताए । उनले उपनिर्वाचनले सरकारलाई नमात्तिन र प्रतिपक्षीलाई नआत्तिन सन्देश दिएको उल्लेख गरे । रिमालले सरकारले गरेका कामको फेहरिस्त प्रस्तुत गर्दै कामै भएन भनेर आलोचना गर्नु उचित नभएको बताए । रिमालले सरकारले गरेका विभिन्न कामको तथ्यांकीय फेहरिस्त प्रस्तुत गरेका थिए ।राजपासँग सहमतिको आलोचना स्थायी समिति सदस्यहरूले राष्ट्रिय सभा निर्वाचनमा तालमेल गर्ने नेकपा राजपा सहमतिको विरोध गरेका छन् । बैठक चल्दाचल्दै कसैलाई थाहा नदिई सहमति गर्नुको कारण के हो ? नेता भीम रावलले सुरुमै सोधेका थिए । त्यसपछि वामदेव गौतम, माधवकुमार नेपाललगायतले पनि सहमतिको तौरतरिकाको विरोध गरे । गौतमले स्थायी समिति बैठक चलिरहेका बेला सहमति नलिई निर्णय गर्नु पार्टी अनुशासनको उल्लंघन भएको टिप्पणी गरे भने नेपालले निर्णयभन्दा पनि विधिको पालना नगर्नु अनुचित रहेको बताए । बैठक चल्दाचल्दै त तपाईंहरूले विधिको पालना गर्नुहुन्न भन्ने प्रमाण दिनुभयो, यो विधि र पद्धतिको घोर अपमान हो, उनले भने । नेताहरूले प्रश्न उठाएपछि अध्यक्ष दाहालले त्यो विषयमा बालुवाटार पुगुन्जेल आफूलाई समेत थाहा नभएको बताएका थिए । प्रधानमन्त्रीज्यूले बालुवाटार आउनुस् भन्नुभयो, म गएँ, त्यहाँ पुग्दासम्म मलाई राजपासँग सहमति हुँदै छ भन्ने थाहा थिएन, उनले भने, पछि छलफल गर्दै जाँदा कुरा ठीकै लाग्यो, सहमति गरियो । गोकर्ण रिसोर्टको निर्णय कानुनसम्मत ः पोखरेल सम्झौताको म्याद सकिन ६ वर्ष बाँकी छँदै गोकर्ण फरेस्ट रिसोर्ट, गल्फ कोर्स र त्यहाँको जंगल क्षेत्र अरू २५ वर्षका लागि भाडामा दिने सरकारी निर्णयको व्यापक विरोध भएपछि रक्षामन्त्रीसमेत रहेका पोखरेलले त्यसको बचाउ गरे । उनले कानुनअनुसारै यति होल्डिङ्स प्रालिको म्याद थपिएको बताए । लगत्तै रघुजी पन्त, पम्फा भुसाल, अष्टलक्ष्मी शाक्य, युवराज ज्ञवाली, बेदुराम भुसाललगायतले कुन कानुनअनुसार निर्णय गरिएको हो भनेर सोधे । पोखरेलले ०७५ फागुनमा संसद्ले पारित गरेको कानुनअनुसार मन्त्रिपरिषद्ले निर्णय गरेको भन्दै त्यसको कागजपत्र पछि पेस गर्ने बताएका थिए । सीमा समस्याबारे परराष्ट्रमन्त्रीको ब्रिफिङबैठकमा परराष्ट्रमन्त्री प्रदीप ज्ञवालीले भारतीय पक्षद्वारा अतिक्रमित नेपाली भूमिका सम्बन्धमा सरकारले गरेका पहलबारे जानकारी गराए । उनले गत नोभेम्बर २३ मा सरकारले कूटनीतिक नोट पठाएर सीमा समस्या समाधानका लागि वार्ताको प्रस्ताव गरेको बताए । तर भारतीय पक्षको जवाफ आएको छैन, उनले भने ।"
नेकपामा पुरुषसत्ता,"काठमाडौं (कास) चार दिनदेखि काठमाडौंमा जारी नेकपा स्थायी समिति बैठकमा बोलेका ४७ जनामध्ये अधिकांशको विषय दोहोरिएको छ । एमसीसी, कालापानी, सरकारको कार्यशैली र पार्टीको आन्तरिक जीवन नेकपा स्थायी समिति सदस्यहरूका साझा एजेन्डा हुन् । तर बैठकको दोस्रो दिन सोमबार दुई महिला सदस्य अष्टलक्ष्मी शाक्य र पम्फा भुसालले राखेको एउटा विषय त्यसपछि दोहोरिएन, त्यो हो दलीय संयन्त्र र राज्यसत्तामा महिला सहभागिता । पुरुषहरू सँगसँगै बराबरी नै काम गरेर आएका हौं, अहिले भिख मागेजसरी अधिकार माग्न परिरहेको छ, शाक्यले बैठकमा भनेकी थिइन्, नेतृत्वमा पुरुषै पुरुष बस्दा तपाईंलाई अप्ठ्यारो लाग्नुपर्ने हो, लाज हुनुपर्ने हो । पार्टी एकीकरणपछि नेकपाको कुनै पनि संयन्त्रमा संविधानले नै सुनिश्चित गरेअनुसारको महिला सहभागिता छैन । ४५ सदस्यीय स्थायी समितिमा ४ प्रतिशत अर्थात् २ जना मात्रै महिला छन् । नेकपाले नै नेतृत्व गरेको २५ सदस्यीय मन्त्रिपरिषद्मा आठ प्रतिशत अर्थात् ९ जना मात्रै महिलाको सहभागिता छ । यो नेकपासहितका दलहरूले नै व्यक्त गरेको प्रतिबद्धता र परिवर्तनका लागि महिलाले खेलेको भूमिकाविरुद्ध रहेको नेकपाको भगिनी संगठन महिला संघकी सहइन्चार्ज अमृता थापामगर बताउँछिन् । हाम्रो लोकतन्त्र समावेशी लोकतन्त्र हो तर संविधानले ग्यारेन्टी गरेको कुरा नेकपा र नेकपा नेतृत्वकै सरकारले लागू गर्न बाँकी छ, उनले भनिन्, कम्युनिस्ट पार्टीले आफ्नो प्रतिबद्धता पूरा गर्नै पर्छ । २०७४ मा भएको चुनावमा तत्कालीन एमाले र माओवादीले जारी गरेको चुनावी घोषणापत्रमा महिलाको अधिकार कम्युनिस्टहरूबाटै सुनिश्चित भएको उल्लेख छ । घोषणापत्रले सबै जनप्रतिनिधित्व हुने क्षेत्रमा कम्तीमा ३३ प्रतिशत महिला सहभागिता सुनिश्चित गर्ने महिलाका संविधानप्रदत्त अधिकार पूर्ण रूपमा कार्यान्वयन गर्ने विषय पनि समेटेको थियो । संविधानको धारा २६९ (४) मा दलका विभिन्न तहका कार्यकारिणी समितिमा नेपालको विविधतालाई प्रतिविम्बित गर्ने गरी समावेशी प्रतिनिधित्व गरिएको हुनुपर्ने व्यवस्था छ । शीर्ष नेताहरूले महिला सहभागितालाई नजरअन्दाज गरेपछि बाध्य भएरै बैठकमा कडा रूपमा प्रस्तुत हुनुपरेको भुसालको भनाइ छ । महिला पदमा पुग्नका लागि कि त श्रीमान्को निधन हुनुपर्ने या त खान्दानी हुनुपर्नेजस्तो देखियो, यस्तो परिपाटी अन्त्य हुनुपर्छ, उनले भनिन् । नेकपाका नेत्रीहरूले सचिवालयलाई दुई महिलासहित १५ सदस्यीय बनाउनुपर्ने, उपाध्यक्षको व्यवस्था केन्द्रदेखि स्थानीय तहका सबै कमिटीमा उपाध्यक्षको व्यवस्था गरेर अध्यक्ष र उपाध्यक्षमध्ये एक जना महिला हुनुपर्ने माग गरेका छन् । शाक्य र भुसालले यो बीचमा पार्टी अध्यक्ष पुष्पकमल दाहालसँग पनि भेटेर पार्टीलाई समावेशी बनाउन माग गरिसकेका छन् । असाध्यै असह्य भएपछि हामीले पार्टी अध्यक्षलाई पनि भेटेर सच्चिन आग्रह गर्यौं, यस्तो गर्दै जाने हो भने त तपाईंहरूलाई एकदमै अप्ठ्यारो हुन्छ भन्यौं, शाक्यले कान्तिपुरसँग भनिन् । उनले दाहालबाट सकारात्मक जवाफ पाएको सुनाइन् । तत्कालीन एमालेले पार्टीका सबै तहमा ३३ प्रतिशत महिला सहभागिता सुनिश्चित गर्ने व्यवस्था गरेको थियो । वर्गीय आन्दोलनमा महिलाको विषयलाई प्राथमिकता दिएर सशस्त्र युद्ध गरेको माओवादीको सेनामा ४० प्रतिशत महिला थिए । पार्टी एक हुँदा महिलाको योगदानको कदर हुन नसकेको नेकपाका नेत्रीहरूको गुनासो छ । पूर्वनिर्वाचन आयुक्त इला शर्मा भन्छिन्, दलहरूको अनिच्छा नै यसको मूल कारण हो । आन्तरिक समावेशीको कुरामा सबै दलले कन्जुस्याइँ गर्छन् । अहिले सरकार बनाएको सबैभन्दा ठूलो दललाई हेर्नुस्, केन्द्रीय समितिदेखि अन्य सबै तहका आन्तरिक समितिमा राख्न ३३ प्रतिशत महिला भेटिएनन् होलान् र ? शर्माले भनिन् ।"
संसद् अधिवेशन आजबाट,"(काठमाडौं)  संघीय संसद्को पाँचौं अधिवेशन शुक्रबारबाट सुरु हुँदै छ । प्रतिनिधिसभाका सभामुख नभएको अवस्थामा उपसभामुखको अध्यक्षतामा बैठक सञ्चालन गर्ने तयारी संसद् सचिवालयले गरेको छ । प्रतिनिधिसभा नियमावली ०७५ को उपदफा (६) मा प्रत्येक बैठकको प्रारम्भ र अन्त्य सभामुखले गर्ने प्रावधान छ तर सचिवालयले संविधानको धारा ९१ को उपधारा (४) मा टेकेर उपसभामुख शिवमाया तुम्बाहाङ्फेको अध्यक्षतामा बैठक सञ्चालन गर्ने तयारी गरेको हो । संविधानको उक्त धारामा सभामुखको अनुपस्थितिमा उपसभामुखले प्रतिनिधिसभाको अध्यक्षता गर्ने उल्लेख छ । सचिवालयले संविधानको प्रावधानलाई नियमावलीले काट्न नसक्ने तर्क गर्दै यस्तो तयारी गरेको हो । प्रतिनिधिसभाको कार्यव्यवस्था समिति बैठकमा भने यस विषयमा छलफल हुन बाँकी नै छ । शुक्रबार बस्ने कार्यव्यवस्था परामर्श समिति बैठकले अन्य निर्णय गरेको अवस्थामा बाहेक बिहीबारकै तयारीअनुसार हुनेछ, सचिवालयका एक अधिकारीले भने, कार्यव्यवस्था समितिको काम सभामुखलाई सल्लाह दिने हो । मान्नेनमान्ने अधिकार उहाँमै निहित हुन्छ । संघीय संसद्का दुवै सभाको बैठक अपराह्न ४ बजे बानेश्वरस्थित अन्तर्राष्ट्रिय सम्मेलन केन्द्रमा बस्नेछ । संसद् सचिवालयकी एक महिलालाई बलात्कार प्रयास गरेको अभियोग लागेपछि तत्कालीन सभामुख कृष्णबहादुर महराले गत असोज १४ गते राजीनामा दिएका थिए । महरा पदमुक्त भएपछि प्रतिनिधिसभा नेतृत्वविहीन छ । संसद् सचिवालयका प्रवक्ता रोजनाथ पाण्डेले बैठक सञ्चालनका विषयमा विवाद नभएको बताए । सभामुख नभएपछि उपसभामुखले बैठक सञ्चालन गर्नु स्वाभाविक प्रक्रिया हो, उनले भने । संसद्को चौथो अधिवेशन गत असोज ४ गते अन्त्य भएको थियो ।संसद् सचिवालयका महासचिव मनोहरप्रसाद भट्टराईका अनुसार प्रतिनिधिसभाले सभामुख चयनको कामलाई प्राथमिकता दिनेछ । सभामुखको चयनपछि मात्र विधेयकमाथि छलफल सुरु हुन्छ, भट्टराईले भने, कार्यव्यवस्था समितिको बैठकबाट अन्य विषय टुंगो लगाइनेछ । सचिवालयका अनुसार सभामुख चयनका लागि कम्तीमा एक साता लाग्नेछ । सभामुख नहुँदा संसदीय समितिहरूको कामकारबाहीमा समेत असर पर्दै आएको छ । अघिल्लो अधिवेशनबाट पारित पाँचवटा विधेयक प्रमाणीकरण हुन सकेका छैनन् । सभामुख चयनपछि संघीय संसद् र समितिहरूमा विचाराधीन २७ वटा विधेयकमाथि छलफल हुनेछ । सचिवालयमा दर्ता भई सांसदलाई वितरण गरिएको १० विधेयक छन् । समितिमा रहेका शान्ति र सुरक्षा, राष्ट्रिय सुरक्षा परिषद् र मानव अधिकार विधेयकमा उल्लिखित प्रावधानमा भने विवाद छ । संसद्को विषयगत समितिमा १५ विधेयक विचाराधीन छन् । समितिमा रहेकामध्ये नेपाल नागरिकता, संघीय निजामती, मिडिया काउन्सिल र लोकसेवा आयोगको विधेयकका केही प्रावधानमा सहमति जुटेको छैन । नगारिकता विधेयक ०७५ साउनमै संसद्मा दर्ता भएको थियो । नेकपा सांसद विजय सुब्बाको संयोजकत्वमा उपसमिति बनाएर तयार पारिएको प्रतिवेदनमा पटकपटक छलफल गर्दा पनि अंगीकृत नागरिकता प्रदान गर्ने प्रावधानका विषयमा सहमति जुट्न सकेको छैन ।राज्य व्यवस्था समितिमा विचाराधीन संघीय निजामतीसम्बन्धी विधेयकका केही प्रावधानमा विवाद छ । निजामती विधेयकमा सहमति जुटाउन संघीय मामिला तथा सामान्य प्रशासनमन्त्री हृदयेश त्रिपाठीले कांग्रेससँग छलफल सुरु गरेका छन् । लोकसेवा विधेयकमा कर्मचारी सरुवा र बजेट खर्चका विषयमा कुरा मिलेको छैन । मिडिया विधेयक राष्ट्रिय सभाको विधान समितिमा विचाराधीन छ । विधेयकका प्रावधानमा सरोकारवालाले विरोध जनाएपछि उपसमिति बनाएर प्रतिवेदन तयार गरिएको छ । ठगेन्द्रप्रकाश पुरीको संयोजकत्वमा बनाइएको उपसमितिले प्रतिवेदन दिइसकेको समितिले जनाएको छ । इन्जिनियरिङ परिषद् विधेयक विधान समितिबाट पारित भएको छ ।"
राष्ट्रिय सभामा कांग्रेस र समाजवादीले सिट गुमाउँदै,"(काठमाडौं)  नयाँ राजनीतिक घटनाक्रम विकास नभए राष्ट्रिय सभाको आसन्न चुनावमा १८ मध्ये १६ सिट नेकपाले जित्ने देखिएको छ । कांग्रेसले सात र समाजवादीले एक सिट गुमाउनेछन् । नेकपाराजपा गठबन्धनपछि अरूले कुनै सिट नजित्ने देखिएको छ । प्रदेश २ बाहेकका सबै प्रदेशमा नेकपाको सहज बहुमत छ । प्रदेश २ बाट रिक्त हुने चार सिटमा नेकपा र राजपाले २२ सिट जित्नेछन् । राष्ट्रिय सभामा रहेका नेकपाका ३९ मध्ये ८, कांग्रेसको १३ मध्ये ७, राजपाका २ मध्ये २ र समाजवादीका २ मध्ये १ जनाको दुईवर्षे पदावधि फागुन २० गते सकिन लागेपछि ती पदपूर्तिका लागि माघ ९ गते चुनाव हुन लागेको हो । राष्ट्रिय सभामा रहेका आफ्ना २ सदस्यको पदावधि सकिन लाागेपछि त्यसलाई जोगाउन राजपाले नेकपासँग गठबन्धन गरेको छ । राजपाले आफ्नो सिट सुरक्षित गरेसँगै २ सिटको प्रत्यक्ष फाइदा नेकपालाई पुग्ने भएको छ । प्रदेश २ बाट कांग्रेस र समाजवादीबाट रिक्त हुने ११ सिट नेकपाको भागमा पर्ने निश्चित जस्तै छ । तर, गोप्य मतदान हुने भएकाले भोट क्रस हुने सम्भावना पनि छ । राष्ट्रिय सभाका लागि प्रदेशसभा सदस्य ५ सय ५० र स्थानीय तहका प्रमुख, उपप्रमुख, अध्यक्ष र उपाध्यक्ष १ हजार ५ सय ६ जनासमेत कुल मतदाताको संख्या २ हजार ५६ छन् । प्रदेशगत रूपमा रिक्त स्थानका लागि त्यही प्रदेशका प्रदेशसभा सदस्य र स्थानीय तहका प्रमुख, उपप्रमुख, अध्यक्ष र उपाध्यक्षले मतदान गर्नेछन् । प्रदेशगत रूपमै निर्वाचन आयोगले सञ्चालनमा ल्याउने निर्वाचन कार्यालयमा मतदान हुनेछ । प्रदेशसभा सदस्यको ४८ र स्थानीय तहका मतदाताको मतभार १८ निर्धारित छ । यसपटक प्रदेशगत रूपमा प्रत्येक समूहबाट एकएक जना मात्रै चुनिने भएकाले बहुमत ल्याउने उम्मेदवारले चुनाव जित्नेछन् । यसअघि एकल संक्रमणीय तथा बहुमतीय दुवै निर्वाचन प्रणालीबाट मतदान भएको थियो । एक जना सदस्यमात्र निर्वाचित गर्नुपर्ने दलित र अपांगता भएका व्यक्ति वा अल्पसंख्यक समूहको निर्वाचन बहुमतीय प्रणालीबाटै तथा महिला र अन्य समूहको ३३ जनाको निर्वाचन एकल संक्रमणीय मत प्रणालीबाट भएको थियो । प्रदेश १ को प्रदेशसभाका ९३ सदस्यमध्ये ६६ जना र स्थानीय तहका २ सय ७४ जना मतदातामध्ये १७० नेकपाका छन् । त्यहाँ कांग्रेसको प्रदेशसभा सदस्य २१ र स्थानीय तहका ८९ मतदाता छन् । प्रदेशसभामा समाजवादी ३, राप्रपा १, संघीय लोकतान्त्रिक मञ्च १ र स्वतन्त्र १ छन् । स्थानीय तहमा तत्कालीन मधेसी जनअधिकार फोरम (लोकतान्त्रिक) का ७, राप्रपा र समाजवादीका ४४ जना मतदाता छन् । त्यहाँबाट निर्वाचित नेकपाका खेमराज नेपाली, हरिचरण सिवाकोटी र कांग्रेसका सरिता प्रसार्इंको दुईवर्षे कार्यकाल सकिन लागेको हो । उक्त प्रदेशबाट महिला १, दलित १ र अन्यबाट १ जनाका लागि चुनाव हुँदै छ । प्रदेश २ मा राजपाका वृषेशचन्द्र लाल र रमेशप्रसाद यादव, कांग्रेसकी मुक्ताकुमारी यादव र समाजवादी पार्टीका रामपृत पासवानको कार्यकाल सकिने भएपछि चार पदका लागि चुनाव हुँदै छ । नेकपा र राजपाको गठबन्धनसित प्रदेश २ मा बहुमत छ । प्रदेशसभाका १ सय ७ सदस्यमध्ये राजपाका २५ र नेकपाका ३२ जोड्दा ५७ मत एक ठाउँमा भएको छ । स्थानीय तहका कुल २ सय ७२ मतदातामध्ये नेकपाका ८३ र राजपाका ५४ जोड्दा १ सय ३७ पुग्छ । त्यहाँ प्रदेशसभामा कांग्रेसका १९, समाजवादीका २९, संघीय समाजवादी १ र स्वतन्त्र १ सदस्य छन् । स्थानीय तहमा कांग्रेसका ७५, समाजवादीका ५२, तत्कालीन फोरम लोकतान्त्रिकका ६, जनता दलका २ जना मतदाता छन् । प्रदेश ३ मा १ जना महिला र १ जना अन्य समूहका गरी दुई पदका लागि चुनाव हुन लागेको छ । त्यहाँ नेकपाबाट निर्वाचित बलरामप्रसाद बाँस्कोटा र कांग्रेसबाट निर्वाचित धनकुमारी खतिवडाको पदावधि सकिन लागेको हो । उक्त प्रदेशमा पनि नेकपा बहुमतमा छ । प्रदेशसभाका १ सय १० सिटमा ८० जना नेकपाका छन् । स्थानीय तहका २ सय ३८ मध्ये १ सय ६६ नेकपाका मतदाता छन् । सामान्य हिसाबले पनि नेकपाले दुइटै सिट जित्नेछ । प्रदेशसभामा कांग्रेसका २२, राप्रपाका १, विवेकशील साझाका ३, समाजवादीका १, नेमकिपाका २, राप्रपा (प्र) का १ जना छन् । स्थानीय तहमा कांग्रेसका ६७, राप्रपा २, नेमकिपा २ र समाजवादीको १ जना मतदाता छन् । गण्डकीमा राष्ट्रिय सभामा रिक्त हुने महिला र अन्य समूहबाट ११ जनाका लागि चुनाव हुँदै छ । कांग्रेसका सुरेन्द्रराज पाण्डे र विन्दा देवी आले (राना) को पदावधि सकिँदै छ । गण्डकीमा नेकपाको सहज बहुमत छ । प्रदेशसभाका ६० सदस्यमध्ये ३९ जना नेकपाका छन् । स्थानीय तहका १ सय ७० मध्ये ८२ जना नेकपाका छन् । प्रदेशसभामा कांग्रेसका १५, समाजवादीका २, राजमोका ३ र स्वतन्त्र १ छन् । स्थानीय तहमा कांग्रेस ८१, राप्रपा २, जनमोर्चा ३ र स्वतन्त्र २ जना छन् । प्रदेश ५ बाट निर्वाचित नेकपाका मीना बुढा, राजकुमार कुँवर र कांग्रेसका दुर्गाप्रसाद उपाध्यायको पदावधि सकिन लागेको छ । त्यहाँ महिला, अल्पसंख्यक र अन्य समूहबाट ११ जनाका लागि निर्वाचन हुँदै छ । प्रदेशसभा र स्थानीय तहका कुल मतदातामध्ये नेकपा सहज बहुमतमा छ । प्रदेशसभाका कुल ८७ सदस्यमध्ये नेकपाका ६१ जना छन् । स्थानीय तहका २ सय १८ मतदातामध्ये नेकपाका १ सय ३१ जना छन् । प्रदेशसभामा कांग्रेसका १९, समाजवादीका ५, राजपाका १ र जनमोर्चाका १ जना छन् । स्थानीय तहमा कांग्रेसका ६४, समाजवादीका १२, जनमोर्चाका ४, स्वतन्त्र ३, राप्रपाका २, फोरम (लोकतान्त्रिक) का २ जना मतदाता छन् । कर्णाली प्रदेशबाट राष्ट्रिय सभामा रिक्त हुने नेकपाका युटोल तामाङ र कालीबहादुर मल्लको स्थान पूर्तिका लागि चुनाव हुन लागेको छ । त्यहाँ महिला र अन्य समूहबाट ११ जना चुनिने छन् । प्रदेशसभाको कुल ४० सदस्यमध्ये ३३ जना नेकपाका छन् । प्रदेशसभामा कांग्रेसका ६ र राप्रपाका १ जना छन् । स्थानीय तहका १ सय ५८ जना मतदातामध्ये नेकपाका १ सय १० र कांग्रेसका ४० जना छन् । राप्रपाका २ र स्वतन्त्रका ६ जना छन् । प्रदेश ७ मा पनि राष्ट्रिय सभाका २ सदस्यका लागि चुनाव हुन लागेको छ । त्यहाँबाट निर्वाचित नेकपाका कमलाकुमारी वली र कांग्रेसका बद्रीप्रसाद पाण्डेको दुईवर्षे पदावधि सकिन लागेको छ । महिला र अन्य समूहबाट ११ सिटका लागि हुन लागेको चुनावमा नेकपाले सहजै बहुमत ल्याउने देखिन्छ । प्रदेशसभाका ५३ मध्ये ३९ सदस्य नेकपाका छन् । स्थानीय तहका कुल १ सय ७६ मतदातामध्ये १ सय २ जना नेकपाका छन् । प्रदेशसभामा कांग्रेसका १२ र राजपाका २ जना सदस्य छन् । स्थानीय तहमा कांग्रेसका ७२ र तत्कालीन फोरम (लोकतान्त्रिक) का २ जना मतदाता छन् ।"
सवारी लाइसेन्स बाँडिँदै,"मकवानपुर (कास) यातायात व्यवस्था सेवा कार्यालय हेटौंडाबाट सवारी चालक अनुमतिपत्र (लाइसेन्स) वितरण प्रक्रिया सुरु भएको छ । लामो समयको प्रयासपछि प्रदेश ३ को मुकाम हेटौंडाबाट लाइसेन्स वितरण प्रक्रिया अघि बढेको हो । मंसिर २६ गतेबाट नयाँ लाइसेन्सका लागि आवेदन खुला गरेको कार्यालयले बिहीबार लिखित परीक्षा लिएको छ भने शनिबारलाई प्रयोगात्मक परीक्षा तय गरेको छ । पहिलोपटक गरिएको आह्वानमा ३ सय २५ जनाले आवेदन दिएका थिए । कार्यालयका सूचना अधिकारी सुरेश चपाईंका अनुसार हालसम्म २ सय ५८ जनाले नयाँ लाइसेन्सका लागि र ६७ जनाले अन्य सवारी चलाउनको लागि अनुमति थप गर्न आवेदन दिएका छन् । कार्यालयले आवेदनमार्फत हालसम्म १ लाख ६२ हजार ५ सय रुपैयाँ राजस्व संकलन गरेको छ । प्रदेश ३ को अस्थायी राजधानी हेटौंडा कायम भएपछि प्रदेश सरकारले हेटौंडाबाटै नै लाइसेन्स वितरण गर्ने घोषणा गरेको थियो । त्यसको करिब डेढ वर्षपछि वितरण हुन लागेको हो । कार्यालयले प्राइभेट ट्रायल सेन्टरलाई भाडामा लिएर पहिलोपटक हेटौंडाबाटै लाइसेन्स वितरण गर्न लागेको हो । आफ्नै ठाउँबाट लाइसेन्स पाउने भए पनि मकवानपुरसहित प्रदेशका अन्य जिल्लाका नागरिक खुसी भएका छन् । यसअघि प्रदेश २ को वीरगन्ज कार्यालय धाउनुपर्ने बाध्यता थियो । प्रदेश सरकारले सवारी करबापत् वार्षिक करिब ११ अर्ब रुपैयाँ संकलन गर्ने लक्ष्य लिएको छ । प्रदेश ३ अन्तर्गत काठमाडौं उपत्यकामा आठवटा, चितवनको भरतपुर र मकवानपुरको हेटौंडामा यातायात व्यवस्था सेवा कार्यालय रहेका छन् ।"
चोरिएका मोटरसाइकल भेटिए,"सिन्धुपाल्चोक (कास) काठमाडौंको थापाथली र ट्रमा सेन्टरनजिक घरबाट दुईवटा नयाँ मोटरसाइकल हराए । प्रहरीमा सूचना दिएलगत्तै विभिन्न स्थानमा खोजी सुरु भयो । तर, महिनौंसम्म फेला नपरेपछि सवारीधनीले मोटरसाइकलको माया मारे । तर, सिन्धुपाल्चोकको बलेफी गाउँपालिकास्थित खाँडीचौर अँधेरीमा तिनै मोटरसाइकल मंगलबार फेला परेपछि ट्राफिक प्रहरी नै चकित परे । राजधानीबाट दोलखा गइरहेको अवस्थामा बा४१प ६८३६ नम्बरको पल्सर र बा३८प ९४०७ नम्बरको साइन मोटरसाइकलसहित चालकलाई जिल्ला ट्राफिक कार्यालयले नियन्त्रणमा लियो । सामान्य जाँचका क्रममा सवारी चालकले लाइसेन्स र कागज देखाउन सकेनन् । कागज लिएर फर्कने बहाना बनाउँदै भाग्न खोजे । पक्राउ पर्नेमा थिए, दोलखा कालिन्चोक गाउँपालिका३ सिंगटीका १९ वर्षीय अब्राहम थामी र आकाश खड्का । चालक भाग्न खोजेपछि मात्रै चोरीको मोटरसाइकल भन्ने थाहा भयो, जिल्ला ट्राफिक प्रहरी कार्यालयका प्रमुख प्रहरी नायब निरीक्षक राजेशकुमार दाहालले भने, हराएकै मोटरसाइकल भएको पुष्टि भएपछि जिल्लामा बुझाइएको छ । मोटरसाइकल चोरेर बिक्री गर्ने एउटा गिरोहले १९ या १७ वर्षका यस्ता युवालाई प्रलोभन देखाएर प्रयोग गर्ने प्रवृत्ति देखिएको प्रहरीको भनाइ छ । दुई वर्षको अन्तरालमा मात्रै झन्डै एक दर्जन चोरीका मोटरसाइकल भेटेर सम्बन्धित पक्षलाई जिम्मा लगाइएको दाहालले बताए । यो त उदाहरण मात्रै हो, प्रलोभनमा फसेर स्कुले केटाकेटी नै यस्ता काम लागेका छन्, उनले भने ।"
किशोरीको संस्कृत मोह,"(भरतपुर)  १२ वर्षीया एन्जिला बराल दसैंतिहारको लामो बिदाबाहेक घर जान पाउँदिनन् । देवघाटमा संस्कृत अध्ययन गरिरहेकी उनलाई घर गएर पढाइ बिगार्नु उचित पनि लाग्दैन । सानी छँदा आमाको पछि लाग्दै गाउँमा आयोजना गरिएको धनधान्याञ्चल महायज्ञमा गएको स्मृति उनलाई अझै ताजा छ । महायज्ञमा कथा वाचन गर्ने विदूषीको वाककला र मिठो स्वरले गाएको भजनले सानी एन्जिलालाई यसरी तान्यो कि उनले मनमनै आफू पनि यसैगरी कथा वाचन गरेको कल्पिन थालिन् । ठ्याक्कै यति वर्ष भन्ने मलाई थाहा छैन, तर निकै सानी थिएँ, उनले सम्झिन खोजिन्, गुरुमाताले कथा भन्दा सबैजना नमस्कार गरेर बसेको याद छ । त्यसपछि नै हो उनले भागवत वाचक बन्ने सपना बुनेको । एक वर्षयता उनी झापाबाट देवघाट आएर गुरुकुल शिक्षा आर्जन गर्दै छिन् ।ठूलो भएपछि के बन्छौ भनी सोध्दा डाक्टर वा इन्जिनियर भन्ने साथीहरूमाझ एन्जिलाले भने ठूली भएपछि भागवत भन्छु भन्न थालिन् । जहाँ इच्छा त्यहाँ उपाय भनेझैं उनको सपना पूरा गर्ने माध्यम बनेको छ, देवघाटमा रहेको नेपालकै पहिलो कन्या गुरुकुल । उनका अभिभावकले झापादेखि ल्याएर देवघाटमा श्रीरामजानकी गार्गी कन्या गुरुकुलमा आवासीय शिक्षाका लागि भर्ना गरिदिएका हुन् । मलाई संस्कृत पढेर विदूषी बन्नु छ, उनले भनिन्, त्यही भएर खुब मेहनत गरेर पढिरहेकी छु । उनी ६ कक्षामा पढ्छिन् । गुरुकुल शिक्षा ६ कक्षाबाटै सुरु हुन्छ । प्राथमिक तहको शिक्षा पास गरेका विद्यार्थीलाई मात्र गुरुकुलमा भर्ना लिइन्छ । ओखलढुंगा घर भएकी चेतना वाग्ले ९ कक्षामा पढ्दै थिइन् । छोरीलाई पनि गुरुकुल शिक्षा दिने विद्यालय सञ्चालनमा आएको खबर सुनेपछि उनका बुवाले देवघाटमा आएर सोधखोज गरे । त्यसपछि १६ वर्षीया चेतनालाई देवघाटमा संस्कृत अध्ययन गर्न ल्याए । हिन्दु धर्म संस्कारको मौलिकता जोगाउन पनि संस्कृतको अध्ययन आवश्यक रहेकाले आफू देवघाट आएर पढ्न उत्साहित भएको चेतना बताउँछिन् । हामी हाम्रो मौलिकता भुल्दै गएका छौं, उनले भनिन्, संस्कृत र यसको इतिहासबारे जानकार हुन पाए धर्मसंस्कार जोगाउन अरूलाई पनि प्रेरित गर्न सक्छु जस्तो लागेको छ । चेतनालाई गीत संगीतमा उत्तिकै रुचि छ । उनी निकै राम्रो हार्मोनियम बजाउँछिन् । तबला बजाउन पनि सिक्दै छिन् । गुरुकुलमा हुने पूजापाठमा उनलाई नै भजन गाउन लगाइन्छ । कैलालीकी प्रतिभा चौधरी यसै वर्षदेखि गुरुकुलमा भर्ना भएकी छिन् । १४ वर्षीया उनलाई संस्कृतका केही शब्द गाह्रो लागे पनि श्लोक कण्ठस्थ पार्न रमाइलो लाग्छ । उनीसँगै उनकै गाउँकी दीक्षा चौधरी पनि गुरुकुलमा पढ्छिन् । दसैंतिहारको बिदामा घर गएका उनीहरूलाई गाउँलेले संस्कृत पढ्न कत्ति गाह्रो रहेछ भनी सोधे । उनीहरूले आफूले जानेका केही श्लोक सुनाइदिए । हाम्रो गाउँमा संस्कृत पढेका केटाहरू मात्रै देखेको थिएँ, प्रतिभाले भनिन्, मैले पनि उनीहरूले जस्तै पढेको सुनाउँदा साथीहरू दंग पर्छन् । दुई वर्षअघि स्थापना भएको गुरुकुलमा हाल १५ जना ६ कक्षामा र १० जना सातमा अध्ययन गरिरहेका छन् । तीन जना भने अरू आश्रमबाट पढ्न आउँछन् । ब्राह्मण, थारू, तामाङ, नेवार र दलित समुदायका विद्यार्थीलाई समान शिक्षाको अवसर प्रदान गरिएको छ । पाँच कक्षासम्म अन्य विद्यालयमा पढेर गुरुकुल शिक्षा पढ्न आउने किशोरीले ६ कक्षामा संस्कृतका आधारभूत शिक्षा लिने विद्यालयका प्रधानाध्यापक खिमनाथ चालिसेले बताए । यहाँ सरकारले तोकेको पाठ्यक्रमअनुसार व्याकरण, ज्योतिष विज्ञान, नीतिशास्त्र र संस्कृत भाषा पढाइन्छ । उनीहरू वेदको ज्ञान लिइरहेका छन् । गुरुकुलमा बिहान सबैजना उठेर नुहाएपछि करिब एक घन्टा योग अभ्यास हुन्छ । त्यसपछि पूजापाठ र आराधना गरिन्छ । करिब दुई घन्टाको पढाइपछि खाना खाने समय हुन्छ । त्यसपछि फेरि कक्षा सञ्चालन हुन्छ । करिब ४ बजे कक्षा सकेपछि उनीहरू मनोरन्जनका लागि खेलकुदमा सहभागी हुन पाउने प्रधानाध्यापक चालिसेले बताए । छोरीलाई समान शिक्षाको कुरा गरिरहँदा गुरुकुल शिक्षाबाट प्रतिबन्ध गर्नुहुन्न भन्ने सोचसहित कन्या गुरुकुल सञ्चालनमा आएको सञ्चालक समितिकी सहसचिव ममता शर्मा न्यौपानेले बताइन् । इतिहासकै कुरा गर्ने हो भने पहिलाका देवी, रानीहरू विदूषी थिए भन्ने उल्लेख गरेका पाउँछौं, उनले भनिन्, समयको परिवर्तनसँगै महिलाहरू दमित, शोषित हुन थाले र शिक्षाको पहुँचबाटै टाढा हुन थाले, जसको प्रत्यक्ष असर हाम्रो धर्म संस्कृतिमा समेत परेको छ । धर्म संस्कार र मौलिकता जोगाउन पनि महिलाले संस्कृत अध्ययन गर्नुपर्ने समय आएको उनको बुझाइ छ । अहिलेका तन्नेरीलाई समेत कम चासो हुँदै गएको संस्कृत अध्ययनलाई छोरीहरूका लागि वातावरण तयार गर्नु सहज नभएको बताउँछन्, महेश संन्यास आश्रमका प्राचार्य डा गुरुप्रसाद सुवेदी । छोरीलाई स्कुले शिक्षामा समेत विभेद गर्ने नेपाली समाजमा गुरुकुल शिक्षाको सपना फलामको चिउरा चपाउनु जस्तै हो, उनले भने, यसले सुरुआत गरेको छ, निरन्तरताका लागि सबैले साथ दिनुपर्छ । देशभर सञ्चालनमा रहेका एक सय ९० गुरुकुलमा बालकपुरुष मात्रै अध्ययन गर्छन् । दुई वर्षदेखि सञ्चालनमा आएको एकमात्र कन्या गुरुकुलले प्रत्येक वर्ष कक्षा बढाउँदै लैजाने योजना बनाएको छ । नेपालमा संस्कृत विषयमा विद्यावारिधि गर्ने महिलाको संख्या औंलामा गन्न सकिने अवस्था रहेकोमा कन्या गुरुकुललाई १२ कक्षासम्मको संस्कृत शिक्षा दिने गुरुकुलको रूपमा विकास गर्नुपर्ने प्रमुख संरक्षक भगवती उपाध्यायले बताइन् ।"
भ्रमण वर्षमा पूर्वाधारको चिन्ता,"भक्तपुर (कास) नेपाल भ्रमण वर्ष २०२० सुरु हुनै लाग्दा भक्तपुरमा पनि सरोकारवालाहरूले छलफल थालेका छन् । आन्तरिक तथा बाह्य पर्यटकको मुख्य गन्तव्यको छनोट र पूर्वाधार निर्माणमा सम्बन्धित निकायको ध्यान जान थालेको छ । बिहीबार जिल्ला समन्वय समिति भक्तपुरले सरोकारवालालाई सहभागी गराई मुख्य गन्तव्यको छनोट र पूर्वाधारको तयारी विषयमा छलफल गरेको छ ।जिल्ला समन्वय समिति प्रमुख नवराज गेलालको संयोजकत्वमा आयोजित कार्यक्रममा प्रतिनिधिसभा सदस्य महेश बस्नेत, प्रमुख जिल्ला अधिकारी हुमकला पाण्डे, सुरक्षा निकाय, स्थानीय जनप्रतिनिधि, पर्यटन व्यवसायीलगायतले जिल्लास्थित पर्यटकीय क्षेत्रको प्रर्वद्वन तथा आन्तरिकबाह्य पर्यटक आगमनलाई बढाउन पूर्वाधार मजबुत हुन आवश्यक रहेको सुझाव दिएका छन् । कार्यक्रममा सांसद बस्नेतले भ्रमण वर्ष सुरु हुन केही दिनमात्र बाँकी भएकाले यथाशीघ्र पूर्वाधार छनोट र पूर्वाधार सुधारमा लाग्न आवश्यक भएको बताए । पर्यटकीय गन्तव्य नगरकोटको मुख्य सडक निर्माणाधीन छ । जतिसक्दो छिटो कालोपत्र नभए भ्रमण वर्ष प्रभावित हुन सक्छ, उनले भने, अन्य पर्यटकीय स्थलसम्म पुग्ने सडकको अवस्था पनि उस्तै छ, तत्काल मर्मत, सुधार हुन आवश्यक छ ।प्रमुख जिल्ला अधिकारी पाण्डेले भ्रमण वर्षमा आन्तरिक तथा बाह्य पर्यटक भित्र्याउन स्थानीय तहलगायत सम्बन्धित संघसंस्थाले समन्वय गरी पूर्वाधार निर्माण, स्थानीय सांस्कृतिक, ऐतिहासिक झल्को दिने गतिविधि बढाउन आवश्यक रहेको बताइन् ।"
काठमाडौंलाई केहब बनाउन सम्झौता,"काठमाडौं (कास) काठमाडौं महानगरपालिकाले काठमाडौं मेट्रोपोलिटन सिटी हब (केहब) बनाउन संयुक्त राष्ट्रसंघीय विकास कार्यक्रम (यूएनडीपी) सँग सम्झौता गरेको छ । महानगर प्रमुख विद्यासुन्दर शाक्य र यूएनडीपीका आवासीय प्रतिनिधि आइसानी मेडागाङ्गोडा लबेले सम्झौतापत्रमा हस्ताक्षर गरे । युवाहरूबीच उद्यमशीलतामा आधारित तथा उत्पादनमूलक कार्यक्रम सुरु गर्न सम्झौता भएको महानगरले जनाएको छ । सम्झौतापछि मेयर शाक्यले सीप भए पनि आफ्नो ठाउँमा कमाइ नदेखेर विदेश जाने सहरी युवालाई कार्यक्रममा सहभागी गराइने बताए । हामीले सार्वजनिक, निजी तथा सामुदायिक क्षेत्रसँग मिलेर सहरका युवाका लागि यो कार्यक्रम थालनी गर्न लागेका हौं, उनले भने, बाहिरबाट आएका हजारौं व्यक्तिले काठमाडौंमा राम्रो आम्दानी गरिरहेका छन् भने यहाँका युवाले किन सक्दैनन् ? स्रोतसाधन भएर पनि अलमलमा परेका युवालाई बाटो देखाउने काम यो कार्यक्रमले गर्ने उनले दाबी गरे । साढे दुई वर्षभित्र पाँचवटा उद्यम सञ्चालन गरिने महानगरले जनाएको छ ।सम्झौतापछि लबेले स्थानीय स्तरमा उपलब्ध तर बजारभाउ नपाएका सामानलाई बिक्रीयोग्य बनाउने र बजारको पहुँचमा पुर्याउने लक्ष्यसहित यो कार्यक्रममा यूएनडीपी सहभागी भएको बताइन् । कम लागतमा गुणस्तरीय वस्तु उत्पादन, ढुवानी, भण्डारण र वितरण व्यवस्थाका लागि युवालाई प्रोत्साहित गर्नुपर्ने उनको भनाइ थियो ।"
दृष्टिहीन शिक्षकलाई नियुक्ति पाउनै गाह्रो,"(काठमाडौं)  प्रधानाध्यापकले नै नियुक्तिपत्र नस्विकारेपछि २८ वर्षीय सन्तोष तिमल्सिना एक महिनादेखि अन्योलमा छन् । शिक्षक महासंघको केन्द्रीय अध्यक्षसमेत रहेका ललितपुरको खोकनास्थित रुद्रायणी माविका प्रअ बाबुराम थापाले दृष्टिविहीन तिमल्सिनालाई एक महिनादेखि हाजिर गर्न दिएका छैनन् । उनले हालैमात्र प्राथमिक तहमा शिक्षक सेवा आयोगको परीक्षा उत्तीर्ण गरेका छन् । तिमल्सिनालाई ललितपुरको शिक्षा विकास तथा समन्वय इकाइले कात्तिक २७ मा स्थायी नियुक्ति दिएको पत्रमा उल्लेख छ । इकाइ प्रमुख योगेन्द्रप्रसाद बरालले विभिन्न पाँच निकायलाई बोधार्थसहित नियुक्तिपत्र दिएको बताए । ललितपुर महानगरको शिक्षा महाशाखाले मंसिर १० मा खोकनाको रुद्रायणी माविको रिक्त पदमा पदस्थापनाका लागि पत्र लेखेको थियो । तिमल्सिना महानगरले दिएको पदस्थापना पत्र बुझेलगत्तै तोकिएको विद्यालय पुगेका थिए । तर, विद्यालयका प्रअ थापाले भोलि हाजिर गराउने भन्दै एक सातासम्म धाउन लगाए । त्यसपछि दृष्टिविहीनको कारण देखाउँदै नियुक्ति अस्वीकार गरे । मैले आँखा देख्न नसक्ने भन्दै हेडसरले पढाउन नदिने भन्नुभयो, तिमल्सिनाले सुनाए, यसकारण नियुक्ति दिन मिल्दैन भनेर आधिकारिक पत्र लेखेर दिनुस् भन्दा मैले भनिसकेपछि किन लेख्नुपर्यो भनेर रिसाउनुभयो ।प्रअ थापाले भने यस विषयलाई प्रस्ट्याउन चाहेनन् । मैले तिमल्सिना ललितपुरकै हुन् भन्ने बुझेँ । अपांगता भएका शिक्षकलाई अधिकार दिलाउन अग्रसर व्यक्ति हुँ । हाजिर नगराउने भन्दा पनि पायक पर्ने अरू विद्यालय छन् भने खोज्नु भनेको हुँ, उनले भने । जन्मेदेखि नै तिमल्सिनाको आँखाको दृष्टि क्षमता कमजोर थियो । दृष्टि जलबिन्दु भएपछि पछि उनी पूर्ण रूपमा देख्न नसक्ने भए । भक्तपुरको सानोठिमी क्याम्पसबाट ०७३ सालमा उनले नेपाली विषयमा स्नातक उत्तीर्ण गरे । तिमल्सिनासँगै नियुक्ति पाएकी सबलांग सरना महर्जनले भने पढाउन थालिसकेकी छन् । तिमल्सिनाजस्तै रौतहट चन्द्रनिगाहपुर४ की ३३ वर्षीर्या हेमकुमारी वाग्लेले पनि पढाउन पाएकी छैनन् । राम्ररी आँखा देख्न नसकेको कारण देखाएर पदस्थापना पाएको विद्यालयले नियुक्ति अस्विकार गरेको उनले बताइन् । वाग्लेलाई ललितपुरको महालक्ष्मी नगरपालिका३ स्थित गम्भीर समुद्र सेतु माविमा मंसिर ३ गते पदस्थापनपत्र दिइएको थियो । तोकिएको विद्यालयमा जाँदा विद्यालय व्यवस्थापन समितिका अध्यक्ष विजय बानियाँ र प्रअ देवेन्द्र महर्जनले पत्र अस्विकार गरेको वाग्लेले दुखेसो पोखिन् । विद्यालय पुग्नेबित्तिकै प्रअले आँखा कमजोर भएपछि कसरी पुस्तक हेर्नुहुन्छ ?, कसरी पढाउनुहुन्छ ?, कसरी परीक्षा कपी जाँच गर्नुहुन्छ ? जस्ता प्रश्न गरेका थिए । उनीसँग १० वर्षको शिक्षण अनुभव छ । नियुक्ति अस्विकार गरेपछि वाग्ले अपांगता सरोकारवालाहरूको शरणमा गइन् । ललितपुर नेत्रहीन संघका अध्यक्ष प्रताप विष्टका अनुसार विद्यालय दरबन्दी नै फिर्ता गर्ने तयारीमा जुटेको छ । समितिका अध्यक्ष बानियाँले दरबन्दी बढी भएर फिर्ता पठाएको बताए । भने, दरबन्दी बढी भयो, त्यही भएर फिर्ता पठायौं । ललितपुर शिक्षा विकास तथा समन्वय इकाइ प्रमुख बराल भने आफूहरूसँग कारबाहीको अधिकार नभएको बताउँछन् । आयोगमा योग्यता देखाएर आएको व्यक्तिलाई पढाउन सक्दैन भन्नु ऐनविपरीतको हो, नियुक्ति देऊ भनेको छु, विद्यालयहरू मान्दैनन्, उनले भने, पदस्थापना, तलब स्थानीय तहले नै दिने हो, कारबाही अधिकार पनि स्थानीय तहलाई नै हुन्छ ।"
अब वाग्मतीमा सफा पानी,"(काठमाडौं)  फोहोर पानी प्रशोधन गरेर अब वाग्मतीमा सफा पानी बगाइने भएको छ । काठमाडौंको गुह्येश्वरीस्थित पानी प्रशोधन केन्द्रबाट वाग्मतीमा सफा पानी बगाउने गरी खानेपानी तथा सरसफाइ मन्त्रालयले तयारी थालेको हो । बौद्ध, जोरपाटी, गोकर्ण, गोठाटारलगायत क्षेत्रको ढल र फोहोर पानी प्रशोधन गरी वाग्मतीमा पानी मिसाउने अन्तिम तयारी भइरहेको मन्त्री बिना मगरले जानकारी दिइन् । प्रशोधन केन्द्रको निर्माण सम्पन्न भइसकेको छ, उनले भनिन्, मेलम्चीको पानी आइसकेपछि फोहोर पानीको मात्रा पनि बढ्ने भएकाले त्यहीअनुसार संरचना तयार गरेका हौं । मन्त्रालयका अनुसार केही दिनभित्रै प्रधानमन्त्री केपी शर्मा ओलीले प्रशोधन केन्द्रको उद्घाटन गर्ने कार्यक्रम छ ।प्रशोधन केन्द्रको उच्च प्रविधिबाट फोहोर पानी फिल्टर गरेर वाग्मतीमा मिसाउन लागिएको हो । केन्द्रले दैनिक ३ करोड २४ लाख लिटर पानी प्रशोधन गर्नेछ । पहिलो चरणमा सल्लाघारी र कोडकुमा एकएकवटा तथा धोबीघाट र गुह्येश्वरीमा दुईदुईवटा प्रशोधन केन्द्र निर्माण भइरहेका छन् । सल्लाघारीमा १ करोड ४२ लाख फोहोर पानी प्रशोधन गरिनेछ । प्रशोधन गर्दा निस्केको मिथेन ग्यासबाट करिब ३ सय ८० किलोवाट विद्युत्समेत निकालिने बताइएको छ । त्यसैगरी धोबीघाटमा ८ करोड ७७ लाख र कोडकुमा प्रतिदिन १ करोड ७५ लाख लिटर फोहोर पानी प्रशोधन हुने मन्त्रालयले जनाएको छ । मेलम्ची खानेपानी आयोजना कार्यान्वयन निर्देशनालयले पहिलो चरणमा निर्माणाधीन ६ वटा केन्द्रले उपत्यकाको २० प्रतिशत फोहोर पानीमात्र प्रशोधन गर्ने जनाएको छ । ८० प्रतिशत फोहोर पानी प्रशोधित गर्न थप प्रशोधन केन्द्र निर्माण गर्ने तयारीसमेत भइरहेको छ । गुह्येश्वरीको पुरानो फोहोर पानी प्रशोधन केन्द्रको क्षमता अभिवृद्धिको काम अघि बढिरहेको आयोजना कार्यान्वयन निर्देशनालय प्रमुख भोज थापाले बताए । अब गुह्येश्वरीमा फिल्टर गरेर पठाएको पानीमा माछालगायतका प्राणी बाँच्न सक्छन्, उनले भने । प्रशोधन केन्द्रले सुरुङमार्फत तिलगंगास्थित वाग्मतीमा पानी मिसाएको उल्लेख गर्दै उनले अब गुह्येश्वरीबाट सिधै वाग्मतीमा प्रशोधित पानी मिसाइने बताए । आर्यघाटमा नुहाउनयोग्य पानी हुन्छ, उनले भने, तर, पिउन योग्यचाहिँ हुँदैन । १० वर्षअघि जापान सरकारको सहयोगमा निर्माण गरिएको केन्द्र पूर्ण रूपमा सञ्चालनमा छैन । आयोजनाका अनुसार दोस्रो चरणमा धोबीघाटमा २२ करोड, कोडकुमा १ करोड ७० लाख, गुह्येश्वरीमा १ करोड ६० लाख लिटर क्षमताको प्रशोधन गर्ने केन्द्र निर्माण गरिनेछ । बाँकी ठाउँको पानी प्रशोधनका लागि चाल्नाखेलमा केन्द्र निर्माण गर्न अध्ययन भइरहेको थापाले जानकारी दिए । मेलम्ची खानेपानी आयोजना सम्पन्न भइसकेपछि उपत्यकामा दैनिक ५१ करोड लिटर पानी थपिनेछ । पहिलो र दोस्रो चरणका प्रशोधन केन्द्र निर्माण भइसकेपछि मात्र फोहोर पानीको व्यवस्थापनका लागि पर्याप्त हुने उनले बताए । दोस्रो चरणमा गोकर्ण, टुकुचा र भक्तपुरको हनुमानघाटमा समेत प्रशोधन केन्द्र निर्माण हुने थापाले जानकारी दिए । गोकर्णमा २० लाख लिटर, हनुमानघाटमा १० लाख र टुकुचामा १० लाख लिटर क्षमताका प्रशोधन केन्द्र निर्माण गरिनेछ । सन् २०३० सम्म ५४ लाख जनसंख्यालाई लक्षित गरेर फोहोर पानी प्रशोधनको व्यवस्था गर्न लागिएको आयोजनाको दाबी छ ।"
जुवाडे पक्राउ,"काठमाडौं (कास) जुवा खेलिरहेको अवस्थामा नागार्जुन नगरपालिका९ स्युचाटारका सीताराम बुढाथोकीसहित नौ जना पक्राउ परेका छन् । बुढाथोकीको घरमा जुवा खेलिरहेका उनीहरू पक्राउ परेका हुन् । उनीहरूको साथबाट १ लाख ७ हजार ५ सय १० रुपैयाँ बरामद भएको प्रहरीले जनाएको छ । त्यसैगरी, महानगरीय प्रहरी प्रभाग दधिकोटले जुवाताससहित सात जनालाई पक्राउ गरेको छ । मंगलबार राति सूर्यविनायक नगरपालिका४ दधिकोटस्थित पासाङ तामाङको जस्ताको टहरामा जुवातास खेलिरहेका उनीहरू समातिएका हुन् । उनीहरूको साथबाट प्रहरीले २ लाख ७ हजार ८ सय ८५ रूपैयाँ बरामद गरेको छ ।"
घर नभत्काई कालोपत्र,ललितपुर (कास) सरकारले ललितपुरको ढोलाहिटीलेलेसरस्वती कुण्ड सडकमा पर्ने घर नभत्काईकन उपलब्ध हुने चौडाइमा मात्रै कालोपत्रे गर्ने निर्णय गरेको छ । मन्त्रिपरिषद् बैठकले निर्माण कार्य बाँकी रहेका ठेक्का कार्यसम्पन्नका आधारमा फरफारक गर्न सैद्धान्तिक स्वीकृति दिएको हो । मन्त्रिपरिषद् बैठकका निर्णय सार्वजनिक गर्न बिहीबार आयोजित पत्रकार सम्मेलनमा सरकारका प्रवक्ता एवं सञ्चार तथा सूचना प्रविधिमन्त्री गोकुल बाँस्कोटाले यसबारे जानकारी गराएका हुन् ।सातदोबाटोलेले सडकको विभिन्न मितिमा चारवटा ठेक्का लागेको थियो । ढोलाहिटीठेचो ३२ किमि सडक दिवा र शैलुङ कन्स्ट्रक्सन जेभीले २३ करोड ३१ लाख ४६ हजार रुपैयाँमा ०७५ कात्तिकमा सक्ने गरी ०७३ मा ठेक्का पाएका थिए । ठेचोचापागाउँ ४ किमि सडक कन्टेक कम्पनीले २६ करोड ७१ लाख ९३ हजारमा ०७५ भदौमा सम्पन्न गर्ने गरी ०७३ मा ठेक्का पाएका थिए । कम्पनीले आफ्नो ठेक्काअन्तर्गत कालोपत्र गरिसकेको छ । चापागाउँदेखि २७ किमि सडक पप्पुमहालक्ष्मीवर्ल्डवाइड जेभीले ३७ करोड ५२ लाख ७६ हजारमा ०७६ मा सम्पन्न गर्ने गरी ०७४ मा ठेक्का पाएका थिए । चापागाउँलेले सरस्वती कुण्डसम्मको ३११ किमि सडक पनि पप्पुमहालक्ष्मीवर्ल्डवाइड जेभीले नै ३७ करोड ५२ लाख ७६ हजारमा ठेक्का पाएका थिए । चापागाउँदेखि लेले सरस्वती कुण्ड सडकमा कालोपत्र सुरु भएको छैन । काम सम्पन्न गर्ने ठेकेदारले अब यो निर्णयको आधारमा पूरा पैसा पाउनेछन् ।
ल्यान्डफिल साइटकै समस्या,"(काठमाडौं)  मेयर विद्यासुन्दर शाक्य बिहीबार वातावरण तथा फोहोर व्यवस्थापन विभागको कामबारे जानकारी लिन टेकु पुगे । त्यस क्रममा विभागका प्रमुख हरिकुमार श्रेष्ठले ओखरपौवामा क्षमता सकिएको र बञ्चरे डाँडामा पूर्वाधार तयार नहुँदा ल्यान्डफिल साइट महानगरका लागि चुनौती रहेको बताए । फोहोर व्यवस्थापन आफैमा चुनौती छ, त्यसमाथि फोहोर व्यवस्थापनमा प्रयोग हुने उपकरण मर्मत गर्न आवश्यक पर्ने स्पेयर पार्टस पनि पाइँदैन, उनले समस्या सुनाए ।समस्या सुनिसकेपछि मेयर शाक्यले फोहोर व्यवस्थापनमा बाधा पुर्याउने व्यक्ति, संस्था, समुदाय तथा संरचना पत्ता लगाउन विभागलाई निर्देशन दिए । फोहोर व्यवस्थापनका लागि जनशक्ति अभाव भए पनि नपुग्दो नरहेको उनको भनाइ थियो । काम गर्दा व्यक्तिगत अभिलाषा र आफूलाई केन्द्रमा राख्दा समस्या भइरहेको छ, उनले भने, संस्थागत निर्णय कार्यान्वयनमा समस्या सिर्जना गर्ने व्यक्ति वा समूहको को हो पत्ता लगाउनुपर्यो । फोहोर व्यवस्थापनमा निजी क्षेत्रको सहभागिता गराउनेसम्बन्धी फाइल लगानी बोर्डबाट फिर्ता आएको पनि उनले जानकारी गराए । यन्त्र तथा उपकरण महाशाखा प्रमुख पुरुषोत्तम शाक्यले अत्यावश्यक सेवा व्यवस्थापन गर्न कानुनी प्रबन्ध र प्रशासनिक व्यवस्थापन हुनुपर्ने खाँचो औंल्याए । आवश्यकताका आधारमा सरसफाइमा खटिने जनशक्ति परिचालनमा समस्या छ, उनले भने । फोहोरमैला व्यवस्थापन महाशाखाका प्रमुख निर्मलराज बरालले मेयरसामु २८ वटा सूची प्रस्तुत गरेका थिए । सूचीमा ट्रान्सफर स्टेसन सञ्चालन, व्यवस्थापन र सौन्दर्यीकरणदेखि ल्यान्डफिल साइटको व्यवस्थापन र यसका लागि सहरी संरचनागत त्रुटि समावेश छ । फोहोर व्यवस्थापनको चक्रमा एक ठाउँमा समस्या आउनेबित्तिकै ट्रान्सफर स्टेसनमा दबाब सिर्जना हुने विभागले जनाएको छ । स्टेसनलाई पर्खाल लगाएर वा पार्क बनाएर व्यवस्थित बनाउनुपर्ने, ओखरपौवाको ल्यान्डफिल साइट व्यवस्थापन हुनुपर्ने विभागको माग छ । महानगरको वातावरण व्यवस्थापन विभाग मातहतमा सफाइमा खटिने कर्मचारीको संख्या चार सय ९३ छ । महानगरलाई भौगोलिक क्षेत्रका आधारमा ८६ वटा रुट बनाएर सरसफाइ गर्ने गरिएको छ । सफाइमा एक सय १० वटा सवारी तथा उपकरण प्रयोग हुन्छन् । यीमध्ये २० ठूला सवारीलाई ट्रान्सफर स्टेसनबाट ल्यान्डफिल साइट पठाउने गरिएको छ । भारी सवारी चालकको संख्यामा कमी र यान्त्रिक गडबडीका कारण यो संख्या नियमित हुन नसकेको विभागले जनाएको छ ।"
एमसीसी : अबको बाटो,"अमेरिकी सहयोगमा स्थापित मिलेनियम च्यालेन्ज कर्पोरेसन (एमसीसी) नेपाल कम्प्याक्टका विषयमा अहिले सत्ताधारी नेकपाको स्थायी समिति बैठकमा चर्को बहस चलिरहेको छ । यो बहसका विभिन्न पाटाहरू छन्, जसमध्ये मुख्यतः तीन मुद्दाहरू अहिले सतहमा आएका छन् । पहिलो, एमसीसीलाई अपनाउनु नै उचित छ वा छैन ? दोस्रो, एमसीसी परियोजना नेपालको संघीय संसद्बाटै अनुमोदन गर्नुपर्ने मामिला हो कि होइन ? तेस्रो, यो अमेरिकाको इन्डोप्यासिफिक स्ट्राटेजी अर्थात् हिन्दप्रशान्त रणनीतिसित जोडिएको छ वा छैन ?विश्वको महाशक्ति मुलुकसँग अर्थपूर्ण साझेदारी स्थापित गर्ने सम्झौतालाई लिएर बहस हुनु आफैंमा अस्वाभाविक होइन । कुनै पनि सार्वभौम मुलुकका राजनीतिक दल र नागरिक आफूसित सरोकार राख्ने जुनसुकै विषयमा बहस गर्न स्वतन्त्र हुन्छन् । यस मानेमा एमसीसीबारे छलफल गर्न नेकपा पनि स्वतन्त्र छ, तर जिम्मेवार दल एवम् यसका नेताहरूले समय र संवेदनशीलतालाई भने ख्याल गर्नैपर्छ । नेपालले एमसीसीसित जोडिन चाहेको दशकअगाडि नै हो । यससम्बन्धी दुई देशबीच अन्तरक्रिया हुन थालेकै पनि आधा दशक भइसक्यो । यसलाई लिएर दुई वर्षअघि सम्झौता हुँदा अहिलेको सत्तारूढ दलको एउटा हिस्सा रहेको तत्कालीन माओवादी केन्द्र सरकारमै थियो । त्यसयताका सबै सरकारहरूले यो परियोजनालाई आत्मसात् गर्दै, अघि बढाउँदै आएका छन् । तसर्थ, हाल चलिरहेको बहस उतिबेलै किन भएन वा गरिएन भन्ने स्वाभाविक प्रश्न उठ्छ । एउटा राज्यले अर्को राज्यसँग गरेको कुनै पनि सम्झौतालाई, त्यो राष्ट्रिय हितविपरीत देखिएको अवस्थामा बाहेक, कार्यान्वयनको चरणमा आएर अस्वीकार गर्नु द्विपक्षीय सम्बन्धका दृष्टिले समेत उचित हुन्न । यसको अर्थ एमसीसीका कुनै बुँदा वा प्रावधान आपत्तिजनक छन् भने त्यसमाथि थप छलफल र परिमार्जन गर्नै नमिल्ने होइन, तर अहिले आएर त्यसलाई समग्रमै उल्ट्याउन खोज्दाचाहिँ नेपालअमेरिका सम्बन्धमा अनावश्यक चिसो उत्पन्न हुनेछ । एमसीसी एकपक्षीय र कसैबाट लादिएको सहयोग परियोजना पनि होइन, यो नेपालको आफ्नै आवश्यकतामा आधारित द्विपक्षीय साझेदारी हो । यसमा अमेरिकाको ५ सय मिलियन अमेरिकी डलर र नेपालको १ सय ३० मिलियन डलरको योगदान रहनेछ । यो विशुद्ध पूर्वाधार विकासका क्षेत्रमा, त्यो पनि नेपाललाई अति आवश्यक भएको विद्युतीय प्रसारण लाइन विस्तारका लागि भनेर स्थापना गरिएको परियोजना हो । फेरि, यो दुईचार करोडको सांकेतिक सहयोगमात्र पनि होइन, अनुदान भएकाले ऋण पासोमा परिएला कि भन्ने भय पनि छैन । तसर्थ, बाह्य सहयोगमै बाँचिरहेको मुलुकले यति ठूलो परिमाणको अनुदान सहयोग अस्वीकार गर्ने चेष्टा गर्नु हुँदैन । तर माथि उल्लेख गरिएझैं यसलाई अनावश्यक रूपले जटिल बनाउने विवादास्पद बुँदाहरूलाई परिमार्जन गर्न भने दुवै पक्ष तयार हुनुपर्छ ।एमसीसीसँग जोडिएको एउटा विवादास्पद विषय भनेको यसलाई संसद्बाट अनुमोदन गर्नुपर्ने बाध्यकारी प्रावधान हो । यो सम्झौतामा हस्ताक्षर गर्दा यसलाई संसद्बाट अनुमोदन गर्न नेपाली पक्ष तयार हुनु त्रुटिपूर्ण कूटनीतिक अभ्यास थियो । नेपालको संविधानको धारा २७९(२) अनुसार शान्ति र मैत्री, सुरक्षा एवं सामरिक सम्बन्ध, नेपाल राज्यको सिमाना र प्राकृतिक स्रोत र त्यसको उपयोगको बाँडफाँट का विषयमा भएका सन्धिसम्झौतालाई मात्रै संसद्ले अनुमोदन गर्नुपर्ने हुन्छ । सन्धि ऐनको दफा ६ अनुसार पनि संविधानको धारा २७९(२) मा उल्लेख भएका बाहेक अन्य जुनसुकै विषयका सन्धि नेपाल सरकारको निर्णयबाट हस्ताक्षर गरिसकेपछि स्वीकृत भएको मानिनेछ । यस्तो सम्झौता नेपाल सरकारले हस्ताक्षर गरी लागू गर्न सक्नेछ । यसर्थ हाम्रो संवैधानिक तथा कानुनी व्यवस्थाअनुसार पनि पूर्वाधार विकाससँग सम्बन्धित एमसीसी सम्झौतालाई संसद्बाट अनुमोदन गरिरहनु पर्दैनथ्यो । तर एमसीसीलाई संसद्बाट अनुमोदन गर्नैपर्ने प्रावधान राख्नाले यो विकास परियोजनाभन्दा माथिको स्वार्थ जोडिएको मामिला हो कि भन्ने भान पर्न गएको छ । यसलाई चिर्नु दुवै पक्षको दायित्व हो ।एमसीसीका हकमा संसदीय अनुमोदनको नजिर स्थापित भएमा छरछिमेक र अन्य मित्रराष्ट्रले समेत आफ्ना सहयोग परियोजनालाई यसैगरी संसद्बाटै अनुमोदन गर्नुपर्ने सर्त राख्न सक्छन् । यसले नेपाललाई शक्तिराष्ट्रहरूको अनावश्यक होडबाजी र कूटनीतिक जटिलतातर्फ पनि उन्मुख गराउन सक्छ । हालै श्रीलंकाको नयाँ सरकारले एमसीसी सम्झौतालाई तत्कालका लागि निलम्बन गरी त्यसमाथि थप अध्ययन गर्न चार सदस्यीय समिति गठन गरेको समाचार प्रकाशमा आएको छ । नेपाल त्यहाँसम्म पुग्न आवश्यक नहोला । तर, उसले अमेरिकालाई एमसीसी कार्यान्वयन हुने पूर्ण सुनिश्चितता दिलाउँदै यसमा रहेको संसदीय अनुमोदनको प्रावधान संशोधन गर्नका निम्तिचाहिँ आग्रह गर्न सक्छ । पुरानो मित्रराष्ट्र भएकाले अमेरिकाले नेपाली संवेदनशीलतालाई नबुझ्ने वा बेवास्ता गर्ने कुरा पनि आउँदैन । यसका निम्ति नेपाली पक्षले कुशल कूटनीतिक पहल लिन आवश्यक छ । नेपालमा एमसीसीका सम्बन्धमा यस स्तरको सार्वजनिक बहस भइसकेपछि मित्रराष्ट्र अमेरिकाले पनि केही कुरामा प्रस्ट पार्नुपर्ने देखिन्छ । खासगरी कतिपय अमेरिकी अधिकारीहरूले यसलाई हिन्दप्रशान्त रणनीतिको अंगकै रूपमा व्याख्याविश्लेषण गर्ने गरेकाले पनि नेपालभित्र संशय बढेको हो । उसको यो रणनीति मूलतः चीनसँगको विश्वव्यापी प्रतिस्पर्धासँग सम्बन्धित रहेको पृष्ठभूमिमा त्यसका बाछिटा नेपालमा समेत देखापर्छ कि भन्ने भय राजनीतिक वृत्तमा छ । नेपालले एमसीसीलाई पूर्वाधार विकास सहयोगका रूपमा स्वीकार गरेको हो, यसलाई कुनै पनि सैन्य वा सामरिक स्वार्थको हिस्साका रूपमा ग्रहण गर्न सम्भव छैन । तसर्थ अमेरिकी पक्षले एमसीसी आफ्नो सैन्य रणनीतिसँग सम्बन्धित नरहेको र नरहने भन्नेबारेमा मूर्त रूपमै प्रस्ट्याउनु उपयुक्त हुन्छ । नेपालको भारत र चीनजस्ता छिमेकी मात्र होइन, अमेरिका, जापान, बेलायतलगायत कैयौं मुलुकसित स्वतन्त्र र समानान्तर ढंगको विशिष्ट सम्बन्ध रहँदै आएको छ । त्यसैअनुसार सबैसँग प्रभावकारी द्विपक्षीय सम्बन्धहरू कायम राख्दै नेपालले आफ्नो राष्ट्रिय हित सुनिश्चित गर्दै आएको हो । अब पनि अगाडि बढ्ने बाटो यही हो । एउटा मुलुकसितको उज्यालोअँध्यारोमा अर्को मुलुकलाई हेर्न खोज्दा न दृष्टिकोण सही बन्न पुग्छ, न त्यसले नेपाललाई दीर्घकालीन फाइदा पुग्छ । मित्रमुलुकहरूसित हाम्रो सम्बन्ध कुनै विषयमा अल्झिने होइन, अघि बढ्ने दिशामै केन्द्रित हुनुपर्छ । त्यसमा सानातिना अस्पष्टता वा व्यवधान आएका छन् भने त्यसमा अल्झिने होइन, आपसी संवादबाट सुल्झाएर अगाडि बढ्ने हो । यस अर्थमा हालसम्म विशुद्ध विकास परियोजना मानिँदै आएको एमसीसीलाई अस्वीकार गर्ने होइन, यसमा रहेका कमीकमजोरी र त्रुटिहरूलाई सच्याएर यथाशीघ्र चाँडो कार्यान्वयनतर्फ लैजाने हो । सरकारको अबको बाटो यसैतर्फ केन्द्रित हुनुपर्छ ।"
सन्तुलित सम्बन्ध,"इन्द्र अधिकारीद्वारा लिखित टु प्लस वान अवधारणा र नेपालले भारतचीन सम्बन्धको चर्चा गर्ने प्रयास गरेको पाइयो । नेपालका बढी सिमाना भारतसित जोडिएका छन् । भौगोलिक सहजताको कारण भारतसित निर्यात र आयात गर्ने काम बढी भएकाले नेपालको सम्बन्ध चीनभन्दा भारतसित नजिक देखिएको हो । तर भारतले बेलाबेला अनाहकमा लगाउने नाकाबन्दीले नेपाल मारमा परेको सन्दर्भमा मात्रै चीनतिर हात फैलाउने प्रयास गरेको देखिन्छ । अवस्था सामान्य भएपछि सबै कुरा बिर्सेर गएको देखिन्छ । समस्याको बेलामात्रै चीनतिर ढल्किने प्रयास हुनु नै चीनको नेपालप्रति विश्वासमा कमी आउनु एक कारण हो । हरेक देशका आआफ्नै स्वार्थ हुन्छन् । भारत होस् या चीन, आफ्नो स्वार्थ नहेरिकन नेपालसित आफ्नो सम्बन्ध विस्तार र सम्झौता निश्चय पनि गर्दैनन् । यसैकारण नेपाल दुई ढुङ्गा बीचको तरुलजस्तै बेलाबेला चेपिने गरेको भान हुन्छ । नेपाल आफै एक भूपेरिवेष्टित देश भएकोले छिमेकी मुलुकहरूसित आफ्नो स्वार्थ हेरी सन्तुलित सम्बन्ध राख्न सक्नुपर्छ । बढी सीमानाका भारतसित जोडिएकाले पनि सामानहरूको आयात, निर्यात गर्न सजिलो भएकाले भारतसितको सम्बन्ध चीनभन्दा नजिक देखिएको हो । चीनसित भौगोलिक कठिनाइका कुरा पनि जोडिएका छन् । हिमाली र पहाडी इलाकाहरू छिचोलेर जानुपर्ने कठिनाइहरू छन् ।यद्यपि नेपालले पनि चीनले जस्तै सडकमार्ग, रेलमार्ग लगायतका विकासको अवधारणालाई अगाडि बढाउनसके यसले चीन र नेपालसितको सम्बन्धमा नौलो आयाम थप्न सकिन्छ । खालि भारतले नाकाबन्दी गर्दामात्र चीनसितको नाकाहरूको चर्चा गरिनु छेपारोको कथाजस्तै हुनेछ । रेशमकुमार सुनुवार, बौद्ध, काठमाडौं"
राजपाको छटपटी,"करिब ११ महिनाअघि केपी शर्मा ओली नेतृत्वको सरकारलाई दिएको समर्थन फिर्ता लिएको राष्ट्रिय जनता पार्टी (राजपा) नेपाललाई सत्ता बाहिर बस्नुपर्दाको छटपटीले पुनः एकपटक जुरुकजुरुक उचालेको छ । संविधान संशोधन र सांसद रेशम चौधरीको रिहाइको मुद्दालाई प्रमुख एजेन्डा बनाएर सरकालाई समर्थन गरेको यस दलले सरकारबाट संविधान संशोधनको कुनै छनक नदेखेपछि र चौधरी रिहाइ हुने सम्भावना पनि नदेखेपछि सरकारलाई दिएको समर्थन फिर्ता लिएको थियो । यता प्रदेश २ सरकारमा सँगै सहयात्रा गरेको दल समाजवादी पार्टीसँग राजपाले सम्बन्ध तोड्न लागेको हो कि भन्ने आशंका पनि उब्जिएको छ । एकातिर राजपा र समाजवादी पार्टीबीच पार्टी एकताबारे अनौपचारिक छलफल भइरहेको छ भने अर्कोतिर राजपाले नेकपासँग राष्ट्रियसभा निर्वाचनका लागि सहकार्य गर्ने भन्दै २ बुँदे समझदारी गरेको छ । यसबाट राजपाको द्वैध चरित्र प्रस्टै देखिएको छ ।पछिल्लो घटनाक्रमले केही समयअघि समाजवादी पार्टीले राजपाप्रति गरेको आशंकालाई पनि वास्तविकतामा परिणत गरेको हो कि भन्ने देखिएको छ । जुनबेला प्रधानमन्त्रीले मन्त्रीपरिषद पुनर्गठन गरे, त्यसबेला समाजवादी पार्टीलाई सरकारबाट बाहिरन पार्टीभित्रैबाट चर्को दबाब परेको थियो । तर उसले आफू सरकारबाट बाहिरिए राजपा सरकारमा जानसक्ने भन्दै सरकार छाड्न चाहेन । अहिले संघीय सरकारमा नेकपासँग सहकार्य गरेको समाजवादी पार्टीलाई राजपाले पुनः एकपटक छेउ लगाउन खोजेर आफू सरकारमा जाने बाटो बनाएको हो कि जस्तो देखिएको छ । राजपाको पछिल्लो कदमले गर्दा समाजवादी पार्टीसँगको एकता प्रक्रिया पनि भाँडिने हो कि जस्तो देखिएको छ भने राजपालाई सरकार बाहिर बस्नुपर्दाको पीडाले छटपटी भएको महसुस भएको छ । सुजन देवकोटा, पालुङटार४, गोरखा"
मोदी लीला,"लोकप्रियतावादको पहिलो सिकार भन्नु नै बहुलवाद हुन्छ । सांस्कृतिक विविधता र बहुल विचारधारा लोकप्रियतावादीलाई अमान्य हुन्छ । लोकप्रियतावादी नीति चरम दक्षिणपन्थी रुझानको द्योतक हुन्छ । भूमण्डलीकरणको दुष्पदले पिरोलिएको सम्भ्रान्त वर्गविरुद्ध लक्षित मध्यम वर्गको आक्रोशलाई लोकप्रियतावादीहरूले सहजै उपयोग गरी आफ्ना निहितार्थ प्रयोग गरेका छन् । भारतीय राजनीतिमा प्रतिपक्षी दलहरू अहिले जुन निरीह अवस्थामा पुगेका छन् त्यसको परिप्रेक्ष्यमा मुलुकका सबै वैधानिक संस्थाहरू सत्तारुढ दलको कब्जामा पुगेका छन् । बहुमतीय शक्तिको प्रतापमा लोकरिझाइको नमुनास्वरुप अफगानिस्तान, पाकिस्तान र बंगलादेशबाट बहिस्करणमा परी लखेटिएका र ३१ डिसेम्बर २०१४ अघि भारतमा शरण लिई बसेका गैरमुस्लिमहरूलाई उनीहरूले चाहेमा सहजै नागरिकता उपलब्ध गराउने तर भारतमै शरण लिएका रोहिंग्याहरूलाई भने मुस्लिम भएकै कारण उक्त प्रावधानबाट वञ्चित गर्ने घोषणाले कट्टर हिन्दुपन्थीहरूलाई आल्हादित गरे पनि भाजपा सरकारको यस नीतिले जातीय विभेदलाई प्रश्रय दिएको छ । हिन्दुत्वको यस नीतिले जातीय तथा धार्मिक हिंसालाई नै उत्प्रेरित गरी भाजपाले आफ्नो जातीय सफायाको कुचेष्टापूर्ण कुरूप अनुहार उघारेको छ । तर भाजपाको यो अभियानमा तगाराहरू भने थपिँदैछन् । फलस्वरुप शान्ति सुरक्षासितै खस्किँदो अर्थतन्त्र सुधारी रोजगारीको निम्ति संघर्षशील युवा पुस्ताको व्यवस्थापन गरी मुलुकलाई अस्थिरताको भंँगालोमा फँस्नबाट जोगाइ आफ्नो सार्थकता सिद्ध गर्न भाजपालाई त्यति नै आवश्यक हुनेछ ।सन् २०१९ को आमचुनावले मोदीलाई भाग्यमानी सिद्ध गरेको छ । उनको लोकप्रियता बढाएको छ । दलभित्र उनको पकड चुनौतीहीन बनाएको छ । तर वर्ष २०१९ ले काँचुली फेर्नलाग्दा मोदीको भाग्यमा धमिरा लाग्दैछ । उनको लोकप्रियतावादी नीतिमा चुनौती थपिँंदैछ । यस वर्षको चुनावी नतिजाले भारतमा २०१४ को जितपछिको ५ वर्षे अवधिमा गृहनीतिमा नोटबन्दी र विदेश नीतिमा नाकाबन्दी जस्ता विवादित र दुरासयपूर्ण काम गरे पनि जनताले मोदी इफेक्ट लाई सकारेका छन् । भोट दिन योग्य ९० करोड जनतामध्य ६७ प्रतिशतले मात्र निर्वाचनमा सहभागिता जनाएका थिए । ती मध्ये भाजपाको पोल्टामा ३७४ प्रतिशतमात्र लोकप्रिय मत परेको थियो । त्यो २०१४ मा भाजपाले बटुलेको ३१३४ प्रतिशत लोकप्रिय मतभन्दा ६ प्रतिशत बढी बटुल्न सफल हुनाले मोदीको लोकप्रियतावादी कौशल र मतदाताको बलियो नेतृत्वको चाहना बीचको समिश्रणको सकारात्मक संकेत भन्न मिल्छ । तर भाजपाको उक्त लोकप्रियताले भारत नै गेरुवा रंगमा रंगिएको भन्न सुहाउँदैन । घरभित्रका मुस्लिम समुदाय तथा आलोचकहरूप्रतिको असहिष्णुता र निन्दनीय व्यवहार अनि घर बाहिर पाकिस्तान विरुद्ध बढ्दो आक्रामकताले मोदीको सुधारवादीभन्दा कट्टर हिन्दुवादी अनुहारले छिमेकमा समेत सन्त्रास फैलाएको छ । घरभित्र धर्म निरपेक्षताको साथै राजनीतिक नियन्त्रण कायम गर्न सफल भएका छन् । विवादित नागरिकता संशोधन कानुनले मुलुकभित्र रहेका २० करोडभन्दा बढी अल्पसंख्यक मुस्लिम समुदायलाई अलग्याई संविधान प्रदत्त अधिकार तुहाई भारतलाई धार्मिक राज्यमा परिवर्तन गर्न खोज्नु अन्ततः इस्लामिक पाकिस्तानको आदर्श पछ्याउनु नै हुनेछ । भारतभित्र अल्पसंख्यक भए पनि पाकिस्तान र बंगलादेशको जनसंख्याभन्दा भारतीय मुस्लिम समुदाय बढी छन् । इन्डोनेसियाको जनसंख्याभन्दा मात्र कम छन् ।आफ्नो कुटिल नीति र त्यस अनुरुपको उद्देश्यप्रति समर्थन बटुल्न भाजपाका नेताहरू कति हदसम्म बहुमतीय संसदलाई समेत ढाँटेर झुठ बोली गलत सूचना प्रवाह गर्न तत्पर हुन्छन् भन्ने तथ्य गृहमन्त्री अमित शाहले राज्यसभामा नागरिकता संशोधन विधेयक (क्याब) पारित गर्न प्रस्तुत गर्दा उल्लेख गरेका निराधार तथ्यांकले स्पष्ट गर्छ । उनको भनाइमा १९४७ मा भारतपाकिस्तान विभाजनपछि पाकिस्तानमा रहेका २३ प्रतिशत गैरमुस्लिम समुदाय (मुख्यतः हिन्दुहरू) घटेर अहिले ३७ प्रतिशत पुगेबाट त्यहाँ धार्मिक जातीय विभेद, थिचोमिचो र लखेटिइनु नै यसको कारण भएको अपुष्ट तथ्यांक पेस गर्दै विधेयकको औचित्यता प्रमाणित गर्न खोजेका थिए । उक्त तथ्यांकलाई १२ डिसेम्बर २०१९ को इन्डिया टुडे को अनुसन्धानात्मक विवरणले नितान्त झुठो र दुराशययुक्त प्रमाणित गरिदिएको छ । उपलब्ध आँकडा अनुसार विभाजनपछिको पाकिस्तान (हालको बंगलादेशसहित) मा २३ प्रतिशत गैरमुस्लिम आवादी कहिल्यै पनि थिएन । विभाजनपछि १९५१ मा पहिलोपटक गरिएको जनगणना अनुसार पाकिस्तानको कुल जनसंख्यामध्ये १४२० प्रतिशतमात्र गैरमुस्लिम थिए, जुन १९७१ मा बंगलादेशको उदयपछि अहिलेसम्म लिइएको २०११ को जनगणना अनुसार ३४४ प्रतिशत छ । सन् १९५१ को जनगणनाले भने पूर्वी पाकिस्तान (बंगलादेश) मा २३२० प्रतिशत गैरमुस्लिमहरू रहेकोमा २०११ पछि ९६० प्रतिशतमात्र देखाएको छ । अमित शाहले जस्तो तर्क दिएर दुवै सदनबाट विधेयक पारित गराई राष्ट्रपतिको अनुमोदनपछि कानुनी रूप लिएको छ त्यो तर्क मुस्लिम समुदाय विपरीत अनि मुस्लिम बाहुल्य छिमेकी पाकिस्तान र बंगलादेश विरुद्धको अवशाद भनी बुझ्न सकिन्छ ।हिन्दु राष्ट्रवादी विभेदकारी गृहनीतिको पुष्टिको निम्ति भाजपाका नेताहरूले धर्म निरपेक्षता, उदारवाद अनि बहुसांस्कृतिक धारणाहरूले गर्दा नै सांस्कृतिक, आर्थिक र राजनीतिक रूपमै राष्ट्र कमजोर भएको फासीवादी अभिव्यक्ति दिने गरेका छन् । यस प्रवृत्तिले भारतीय विदेश नीति सञ्चालन प्रक्रिया प्रभावित हुनेछ र भारतको अन्तर्राष्ट्रिय छविमा आँच आउनेछ । भारतले कश्मीर समस्यालाई आन्तरिक मामला भनी ढाकछोप गर्न खोजेजस्तै नागरिकता संशोधन कानुनलाई गृहनीति भने पनि त्यसविरुद्ध नयाँदिल्ली लगायत मुलुकको विभिन्न राज्यहरूमा विरोध प्रदर्शनका घटना बढ्दै जानाले अन्तर्राष्ट्रिय ध्यानाकर्षण हुनथालेको छ । विरोध प्रदर्शन हिंसात्मक हुँदै जानु र तोडफोड बढ्नुसितै जामिया मिलिया इस्लामिया तथा अलिगढ मुस्लिम विश्वविद्यालयहरूका विद्यार्थीहरू प्रहरी र अर्धसैनिक दस्ताद्वारा निर्मम कुटिएपछि विरोधको आगो अन्य विश्वविद्यालयहरूमा पनि सल्केको छ । सरकारप्रतिको विरोध प्रदर्शनले अराजकता बढाउने सम्भावनाले गर्दा शान्तिको निम्ति आह्वान गर्न मोदी बाध्य भएका छन् । तर मोदी विरुद्धको विरोध थामिने छैन । पश्चिम बंगालकी मुख्यमन्त्री ममता वनर्जीसमेत नागरिकता संशोधन कानुनको विरोधमा सडकमा ओर्लिएकी छन् । केरला, पंजाव, मध्यप्रदेश, छत्तीसगढ र दिल्लीका मुख्यमन्त्रीहरूले कुनै हालतमा पनि उक्त कानुन लागू नगर्ने घोषणा गरेका छन् । केन्द्र र राज्यहरूबीच यसले तनाव चर्काउने अवश्यंभावी छ । वास्तविकता त के भने नागरिकता संशोधन कानुन राष्ट्रवादी नभई राष्ट्रघाती ठहरिएको छ । जसबारे हिन्दु राष्ट्रवादी दल शिवसेनाले समेत विमति जनाएको छ । मोदीले कश्मीरका मुसलमान बासिन्दालाई आतंकवादीको संज्ञा दिएर राज्य टुक्र्याई केन्द्र शासित क्षेत्रमा परिणत गर्नसके जसरी पंजावदेखि तमिलनाडुमा भएका विरोध प्रदर्शनलाई उग्रवादीआतंकवादी भनेर नियन्त्रणको निम्ति आर्म्ड फोर्सेस स्पेसल पावर एक्ट मुलुकभरि लागू गर्न सक्ने त छैनन् । यसले आन्तरिक सुरक्षा चुनौती झनै व्यापक बनाउनेछ ।भारतमा सर्वोच्च अदालतले नागरिकता संशोधन कानुन विरुद्ध रिटको सुनुवाइ पन्छ्याएको छ । मोदी हार्ने पक्षमा छैन । त्यसैले सडकमा विरोध चर्कनेछ, हिंसा बढ्नेछ । यही आशंकाले गर्दा संयुक्त राष्ट्र संघ, अमेरिकादेखि युरोपियन युनियनसम्मले चिन्ता व्यक्त गर्दै प्रदर्शनकारीहरूको हकको सुरक्षा गर्न भारतलाई सचेत गराएको छ । लोकतन्त्रका मर्यादित मापक कुल्चेर धार्मिक पाखण्डीपन प्रदर्शनको कारण मोदीले नचाहँदा पनि भाजपा सरकारप्रति खासगरी पश्चिमी राष्ट्रहरूको दृष्टिकोण फेरिँदैछ । भारतलाई धार्मिक राज्यको रूपमा अवतरण गराउने गृहनीतिको कारण अन्तर्राष्ट्रिय राजनीतिमा भारतीय प्रभाव खस्किँदैछ । यो चाणक्य नीतिको अनुयायी भारतीय विदेश नीति सञ्चालकहरूको शक्ति र प्रभाव बढाउने उद्देश्य विपरीतको भाष्य हुनपुगेको छ । तसर्थ भारतको महाशक्ति हुने महत्त्वाकांक्षा, गृहनीति र राष्ट्रिय क्षमताबीच तादात्म्य नहुँदा मोदीले उपमहाद्विपको शक्तिराष्ट्रकै रूपमा चित्त बुझाउनुपर्ने अवस्था अर्थतन्त्रको स्खलन र बढ्दो आन्तरिक असमानताले जनाउँछ । २६ ट्रिलियन डलरबाट २०२५ सम्म ५ ट्रिलियन डलरको आर्थिक शक्ति हुने सपना बोलबमको नारामै सीमित हुन बेर छैन । शक्तिराष्ट्रहरूको दाँजोमा आर्थिक र सैन्य क्षमतामा कमजोर भारत अझै पनि विदेशी सैन्य सामग्री आयातमा निर्भर शक्तिराष्ट्र हुन खोज्नु विडम्बनापूर्ण स्थिति छ । क्वाड र इन्डोप्यासिफिक जस्ता अवधारणाको कार्यान्वयनमा सहभागी हुनाले अमेरिकासितको सम्बन्ध सुमधुर देखिए पनि व्यापार प्रबर्द्धनजस्तो महत्त्वपूर्ण मुद्दामा कुनै समझदारी हुन नसक्दा सम्बन्ध सन्तोषजनक छैन । उहान स्पिरिटसितै चीनसित नजिकिँदै दाँजिन खोज्ने हिन्दु भारत दुर्भाग्यवश अहिले पनि इस्लामिक पाकिस्तानको समकक्षी हुनपुगेको छ ।भारतको निर्यात नै उसको आफ्नै दुर्नीतिले गर्दा चाहेर पनि दक्षिण एसियाली क्षेत्रबाट बाहिर निस्कनु नसक्नु नै हुनेछ । चीन, पाकिस्तान मात्र होइन, नेपालजस्तो कमजोर मुलुकसित पनि सीमा विवादमा अल्झेर महाशक्ति राष्ट्र हुने सपना आफैंमा विडम्बनापूर्ण स्थिति हो । सोह्र राष्ट्र सम्मिलित हुने भनिएको रिसेप (रिजनल कोअपरेसन अन इकोनोमिक पार्टनरसिप) बाट अन्तिम घडीमा बाहिरिनाले भारतको मर्यादा बढेको छैन । आफूले चाहेजस्तो कानुनको आधारमा मुलुकको जातीय संरचनामा दखल दिई भारतीय मुस्लिम समुदायलाई बेदखल गर्न खोज्नुको उद्देश्य जातीय सफाया नै हुनेछ । यो मानवता विरुद्धको अपराध नै ठहरिनेछ । यसले भारतको अहित नै गर्नेछ र अन्तर्राष्ट्रिय स्तरमै भारतलाई अलग्याउनेछ, सुकीको म्यानमारलाई जस्तै । बंगलादेशका विदेश अनि गृहमन्त्रीले भारत भ्रमण रद्ध गर्नुसितै भारतमा गैरकानुनी तवरबाट कति बंगलादेशी बसेका छन् भनी संख्या माग गरेको छ । यसले द्विपक्षीय सम्बन्धमा गहिरिँंदो अविश्वास जनाउँछ । जापानका प्रधानमन्त्री सिन्जो आबेले भारत भ्रमण स्थगित गरेका छन् । यसको कारण नागरिकता संशोधन विधेयक पारित भई कानुनी रूप लिएपछि उत्तरपूर्व भारतमा विरोध प्रदर्शन र हिंसा जनाइएको छ । बुधबार अमेरिकी विदेशमन्त्री माइकल पोम्पिओले वासिङटन डिसीमा सम्पन्न २२ को बैठकपछि उठेको नागरिकता संशोधन कानुनबारे प्रश्नको जवाफमा भारतीय विदेशमन्त्री एस जयशंकर तथा रक्षामन्त्री राजनाथ सिंहसामु उक्त कानुन धार्मिक विभेदीकरण प्रवृत्त भएको हुँदा भारतीय लोकतन्त्रको मर्यादा रक्षा गर्नुपर्ने भनी उल्लेख गर्नुले भारतको पहललाई अन्तर्राष्ट्रिय क्षेत्रमा कसरी बुझिएको रहेछ भन्ने स्पष्ट हुन्छ । भारतको निम्ति यो अमान्य छ । यसैले भारतको भविष्य अहिले धरापमा परेको छ । मोदीको भनाइमा भारत अहिले गुरिल्ला राजनीति मा फँसेको छ । यसबाट पार लगाउने कर्तव्य त उनैको हुन आउँछ ।"
वित्तीय साक्षरता अभिवृद्धिमा सहकारी,"वित्तीय साक्षरता भन्नाले सामान्यतया आम्दानी, खर्च, बचत तथा लगानी लगायत वित्तीय क्षेत्रका विभिन्न विषयहरू बुझ्ने क्षमतालाई जनाउँछ । कुनै पनि व्यक्तिमा यस्तो चेतना भएनभएको मापन गर्ने विधि हुँदैन । व्यवहारबाट भने त्यसको आँकलन सजिलै गर्न सकिन्छ । जस्तै घरमा नगद थन्काइराख्नुको सट्टा वित्तीय संस्थामा राख्ने, आम्दानी, बचत, खर्च तथा लगानीको योजना बनाउने, व्यक्तिगत तथा पारिवारिक बजेट बनाउने र वित्तीय रूपमा अनुशासित बन्ने कुरा वित्तीय रूपमा साक्षर व्यक्तिबाट मात्र सम्भव हुन्छ । वित्तीय संस्थाहरूको कारोबारको आकार र प्रवृत्तिले पनि वित्तीय मुलुकमा साक्षरताको स्थिति अनुमान गर्न सकिन्छ । नेपाल राष्ट्र बैंकले केही समय अगाडि वित्तीय पहुँच सम्बन्धी एक अध्ययनको प्रतिवेदन सार्वजनिक गरेको थियो । उक्त प्रतिवेदनका अनुसार ६१ प्रतिशत नेपाली नागरिकको वाणिज्य बैंक, विकास बैंक र वित्त कम्पनीमा गरी कम्तीमा एक निक्षेप खाता छ । यस बाहेक लघुवित्तीय संस्था र बचत तथा ऋण सहकारी संस्थामा खोलिएका व्यक्तिगत निक्षेप खाता भने यस अध्ययनमा समावेश छैन । अन्य विषयगत सहकारी संस्थाले पनि बचत तथा ऋणको कारोबार गर्ने भएकोले यस क्षेत्रलाई समेत समावेश गर्दा झन्डै ८० प्रतिशत नागरिक कुनै न कुनै रूपमा वित्तीय सञ्जालमा जोडिएको अनुमान हुने गरेको छ । बैंकमा निक्षेप खाता खोलिँदैमा व्यक्तिलाई पूर्णरूपमा वित्तीय साक्षर भएको मान्न सकिँदैन । यो त वित्तीय साक्षरताको प्रारम्भिक चरण मात्र हो । आफूसँंग भएको नगद सुरक्षित गर्न वा व्याज आर्जन गर्ने उद्देश्यले बचत खाता खोल्न सकिन्छ । कतिपय अवस्थामा त बढी व्याज पाउने आसमा पनि वित्तीय सूचक राम्रो नभएका संस्थाहरूमा बचत गरेर जोखिममा परेका उदाहरणहरू पनि थुप्रै छन् । अर्कोतर्फ नेपालमा वाणिज्य बैंक, विकास बैंक र वित्त कम्पनीहरू गरी ७५ वित्तीय संस्थाबाट करिब १४ लाख व्यक्तिलाई मात्र ऋण प्रवाह भएको कुरा सोही अध्ययन प्रतिवेदनले देखाउँछ । यसअनुसार बैंकिङ क्षेत्रबाट कुल जनसंख्याको ५ प्रतिशतभन्दा कमलाई मात्र कर्जा उपलब्ध भएको स्थिति देखिन्छ । यसको निराकरण गर्न वित्तीय साक्षरता र वित्तीय पहुँचमा वृद्धि गरी उद्यमशीलताको विकास गर्न व्यापक रूपमा आकर्षक कार्यक्रमहरू सञ्चालन गर्नुपर्ने हुन्छ । वित्तीय संस्थाबाट ऋण लिएर उद्यमशील बन्न माथिल्लो स्तरको वित्तीय चेतना, ज्ञान र सजगता चाहिन्छ । वित्तीय साक्षरता र समृद्धिको बीचमा दरिलो सम्बन्ध हुन्छ । वित्तीय साक्षर व्यक्तिले आफ्ना आवश्यकताको प्राथमिकीकरण गर्दै उपलव्ध सीमित स्रोत र साधनको प्रभावकारी ढंगले उपयोग गर्न सक्छ । यसैकारण नीति निर्माण तहमा पछिल्लो समय वित्तीय साक्षरता अभिवृद्धि गर्ने विषयले प्राथमिकता पाउन थालेको छ । वित्तीय क्षेत्र रणनीति र पञ्चवर्षीय योजनाका साथै सरकारको बजेट र मौद्रिक नीतिमा समेत यसलाई महत्त्वका साथ उल्लेख गर्न थालिएको छ । सहकारी क्षेत्रले पनि वित्तीय साक्षरतालाई आफ्ना कार्यक्रममा समावेश गर्न थालेको छ । वित्तीय साक्षरतालाई कसरी प्रभावकारी ढङ्गले अघि बढाउने भन्ने सन्दर्भमा स्पष्ट दृष्टिकोण बनेको देखिँदैन । नेपाल राष्ट्र बैंक, सहकारी तथा अन्य वित्तीय क्षेत्रले वित्तीय साक्षरताको आवश्यकता महसुस गरेको त देखिन्छ, तर ठोस र प्र्रभावकारी कार्यक्रम सञ्चालन भएको छैन । कार्यक्रम आयोजना वा बाटो खर्चमै ठूलो रकम खर्च गरी एकाध घन्टाको प्रवचनले ठोस नतिजा दिन सक्दैन । दुर्गम र पिछडिएको स्थानहरूमा त संस्था र कार्यक्रम दुबैको कमी छ । संस्थागत रूपमा कसले कुन स्तरको वित्तीय साक्षरता कार्यक्रम गर्ने भन्ने कुनै मार्गदर्शन बनेको देखिँदैन । विद्यालय तहदेखि नै विस्तृत ढंगले पाठ्यक्रममा वित्तीय साक्षरता समावेश गरी विद्यार्थीलाई सानैदेखि पैसाको महत्त्व बुझाउने, वित्तीय योजना र बचतको अभ्यासमा सहभागी गराउन सकियो भने वित्तीय साक्षरता अभियान प्रभावकारी हुनसक्छ । पछिल्लो समय केही सहकारी संस्थाहरूले विद्यालयमा वित्तीय साक्षरता र बचत क्लब निमार्णको अभियान सञ्चालन गरेका छन् । सहकारी संस्था स्थापनाको प्रमुख उद्देश्य सामुहिक प्रयासबाट सदस्यहरूको आर्थिक तथा सामाजिक अवस्थामा सुधार गर्नु हो । वित्तीय साक्षरता र पहुँच सहकारीको केन्द्रविन्दु रहने गरेको छ । तथ्याङ्कबाट हेर्दा पनि वित्तीय क्षेत्रमा दुई तिहाइभन्दा बढी अंश रहेको बैंकिङ क्षेत्रबाट हालसम्म करिब १४ लाख नागरिकले ऋण पाएका छन् भने वित्तीय क्षेत्रमा करिब १३ प्रतिशत योगदान रहेको सहकारी संस्थाहरूमा ६५ लाखभन्दा बढी सदस्यहरू संलग्न छन् । यसमध्ये धेरैजसो संस्थाको बचत तथा ऋण नै मुख्य कारोबार छ । सरकारी क्षेत्रबाट वित्तीय पहुँचको मापन गर्दा सहकारीको योगदान समावेश गरिँदैन । सहकारी क्षेत्र स्वयंले पनि अध्ययन, अनुसन्धानमा जोड दिएको छैन । त्यसले गर्दा करिब ३५ हजार संस्था भएको अभियानले वित्तीय साक्षरता र पहुँच अभिवृद्धिमा गरेको योगदानलाई न त आफैले तथ्यका आधारमा दाबी गरेको छ, न अन्य क्षेत्रले नै यसको कदर गरेको देखिन्छ । वित्तीय साक्षरता अभियान एक नियमित र सबैका लागि आवश्यक सिकाइ प्रक्रिया हो । यो व्यक्तिको व्यावहारिक अभ्यासबाट विकास हुँदै जाने प्रक्रिया पनि हो । एकातिर असाक्षरलाई साक्षर बनाउने र साक्षरलाई विज्ञ बनाउने र अर्कोतर्फ नीति निर्माण तहमा बसेकाहरूले संसारमा देखिएका असल अभ्यासलाई अवलम्बन गर्दै वित्तीय क्षेत्रको विकास र विस्तारका लागि उचित सम्बोधन गर्न पनि उच्च स्तरको वित्तीय साक्षरताको जरुरी हुन्छ । तसर्थ नीति निर्माण तहमा रहेकाहरूले वित्तीय असाक्षरलाई साक्षर बनाउन दौडनुभन्दा माथिल्लो स्तरको वित्तीय साक्षरता अभिवृद्धिमा वा विज्ञता हासिलमा केन्द्रित हुनु आवश्यक छ । प्रारम्भिक चरणको वित्तीय साक्षरताका लागि विद्यालय स्तरको पाठ्यक्रम र विद्यार्थीको सिकाइमा जोड दिनु आवश्यक छ । वित्तीय साक्षरताका माध्यमबाट विद्यार्थीले सानैदेखि बचत गर्ने बानी बसाल्ने र योजना बनाएर खर्च गर्ने तरिका सिक्छन् । आफूले सिकेको कुरा घरपरिवार तथा समाजमा पनि सिकाउँछन् । दक्षिण कोरियाले सन् १९७० को दशकमा गरेको यस्तो अभ्यासले अर्थतन्त्रमा लामो समयसम्म बचत र लगानीमा सकारात्मक प्रभाव देखिएको थियो । अन्य विभिन्न मुलुकहरूले पनि वित्तीय साक्षरतालाई अभियानको रूपमा सञ्चालन गरेको पाइन्छ । सहकारी संस्थाहरू वित्तीय साक्षरताका लागि प्रभावशाली माध्यम हुन सक्छन् । बैंक तथा वित्तीय संस्थाहरू नपुगेका स्थानमा सहकारी संस्थाहरू पुगेका छन् । यसको सञ्जाल अन्य कुनै पनि संस्थाहरूको भन्दा धेरै फराकिलो छ । नेपालका करिब ३५ हजार सहकारी संस्थाहरूका ६५ लाखभन्दा बढी सदस्यहरू आबद्ध छन् । त्यसैले सहकारीमार्फत सञ्चालन गरिने कार्यक्रहरू लक्षित समुदायसम्म पुर्याउन सजिलो हुन्छ । यसका लागि राज्यले सहकारीलाई प्राथमिकतामा राख्नु आवश्यक छ । वित्तीय साक्षरता अभियानलाई प्रभावकारी र नतिजामूलक बनाउन नीतिगत स्पष्टता हुनु आवश्यक छ । बैंक तथा वित्तीय संस्थाहरूलाई नाफाको एक निश्चित प्रतिशत सहकारी संस्थाहरूमार्फत वित्तीय साक्षरतामा खर्च गर्ने प्रावधान बनाउन सकिन्छ । यसका साथसाथै सरकारी निकाय, बैंक तथा वित्तीय संस्था, सहकारी संस्था, निजी क्षेत्र, गैरसरकारी संस्था, दातृ निकायले नेपालमा आआफ्नै तरिकाले वित्तीय साक्षरता कार्यक्रम सञ्चालन गरिरहेको सन्दर्भमा एकीकृत रूपमा जाँदा उपलब्धिमूलक हुन्छ, कार्यक्रमको दोहोरो र तेहोरोपना हट्छ । वित्तीय साक्षरताको क्षेत्रमा देशमा भैरहेका अलगअलग प्रयासहरूलाई एकीकृत गरी समन्वयात्मक ढंगले अगाडि बढाउन विभिन्न तहका सरकारले सहकारीका तहगत निकायसंँग समन्वय र कार्यान्वयन गर्न सक्छन् । पन्त राष्ट्रिय सहकारी विकास बोर्डकी सञ्चालक हुन् ।"
सडक सुरक्षा : सुरक्षित यातायातको आधार,"आर्थिक समृद्धिलाई प्रमुख एजेन्डा बनाएको सरकारले हाल पूर्वाधार विकासमा प्रमुख प्राथमिकता दिँंदै आएको छ । पूर्वाधारमा पनि सबैभन्दा बढी प्राथमिकतामा परेको छ, सडक निर्माण । तर भएका सडक संरचना व्यवस्थित नभएका कारण देशमा दिनप्रतिदिन दुर्घटना बढ्दै गएका छन् । सडक र यातायात प्रणालीको व्यवस्थापन आजको मुख्य चुनौती बनेको छ । यसको समाधानका उपायहरू पनि विश्वमा प्रचलनमा आइसकेका छन्, सरकरी वा निजी स्तरबाट । पछिल्लो समयमा सुरक्षित सडक र यातायातको लागि रोड सेफ्टी अडिट आसलाग्दो प्रयोग बन्न सक्ने देखिन्छ । बढ्दो सवारी र यसको व्यवस्थापनका लागि यो विधि निकै प्रभावकारी देखिएको छ । नेपालमा ३५ लाखको हाराहारीमा सवारी साधन सञ्चालनमा छन्, तीमध्ये राजधानीमा मात्र १३ लाख सवारी छन् । सवारी साधनको संख्या नबढ्ने हो भने अहिलेको सडकले दीर्घकालीन रूपमा ट्राफिक व्यवस्थापन गर्न सक्ने देखिन्छ । द्रुतगतिमा बढेको सवारी संख्या हेर्दा यसको व्यवस्थापन थप चुनौती बन्दै गएको छ । गाडीको आयातमा रोक लगाउन तत्काल सम्भव देखिँदैन । करिब ९० हजार किमि सडक सञ्जाल रहेको नेपालमा अहिलेको सवारी साधनको वृद्धिलाई थेग्ने क्षमता देखिँदैन । सवारी साधनको संख्यामध्ये मोटरसाइकलको संख्या ८० प्रतिशतभन्दा ज्यादा छ, जसको कारण दुर्घटनाको जोखिम झन् बढी देखिन्छ । विभिन्न अध्ययनले देखाए अनुसार दुईपांग्रे सडक दुर्घटनामा मृत्यु हुने सम्भावना ८० प्रतिशत हुन्छ भने चारपांग्रेमा त्यो सम्भावना २० प्रतिशतको हाराहारीमा मात्र हुन्छ । चाहे चारपांग्रे होस् चाहे दुईपांग्रे सवारी दुर्घटनाको दर नेपालमा दिनप्रतिदिन आकाशिएको देखिन्छ । सरकारी तथ्यांक अनुसार गतवर्ष मात्र १३ हजार ४ सय २१ सडक दुर्घटनाबाट मृत्यु हुनेको संख्या नेपालमा २७६२ पुगेको थियो, जसको अर्थ हो, दुर्घटनाबाट दैनिक ८ जनाले ज्यान गुमाए । अघिल्लो वर्ष करिब २५४१ जनले सडक दुर्घटनामा ज्यान गुमाएका थिए । यो समस्यालाई कम गर्न नसकिने भने होइन । सडक सुरक्षामा सुधार गर्न मुख्य रूपमा चार प्रमुख विषयमा ध्यान पुर्याउन जरुरी छ ः सडक पूर्वाधारमा सुधार, सावारी साधनको सही प्राविधिक अवस्था, कानुनको परिपालना (सडक प्रयोगकर्ताको अनुशासन) र आपत्कालीन उपचार । सडक निर्माण गर्दा सुरक्षाको मापदण्ड अनुसार गरिनुपर्छ । यान्त्रिक गडबडी रोक्न सवारी समय समयमा जाँच गराउनुपर्छ । शतप्रतिशत कन्डिसनको गाडीमात्र चलाउनुपर्छ । बिग्रिएको गाडी चलाउनु भनेको बिरामी मानिसलाई काम लगाउनु जस्तै हो । सवारी साधन कन्डिसनमा छ कि छैन भनेर सरकारी निकायले समयसमयमा चेकजाँच गर्नुपर्ने व्यवस्था लागू गर्ने हो भने पनि यस्ता दुर्घटना कम हुने देखिन्छ । सडक प्रयोगकर्ता सबैलाई ट्राफिक ज्ञान आवश्यक छ । पैदलयात्रीले आकाशे पुललाई त्यति प्रयोग गरेको देखिँदैन । यसको उपयोगिताबारे चेतना फैलाउन आवश्यक देखिन्छ । जेब्राक्रसिङबारे पनि कमैले ध्यान दिन्छन् । त्यसैले ट्राफिक शिक्षा अझै महत्त्वपूर्ण छ । दुर्घटनापछि उद्धार र आपत्कालीन उपचार व्यवस्थाको विकास गर्नुपर्छ । उद्धार कार्य र आपत्कालीन उपचार जति चुस्त हुन्छ, यसले मानवीय क्षति कम गर्न सघाउँछ । विकसित मुलुकमा आपत्कालीन हेलिकप्टर र सवारी साधन तम्तयार राखिन्छ ।अर्को महत्त्वपूर्ण विषय ट्राफिक नियमको कार्यान्वयन । मुख्य सडकका प्रयोगकर्ताहरू चालक, साइकलयात्री र पैदलयात्री हुन् । सडक सबैको साझा सम्पत्ति भएकाले सबैको उत्तिकै अधिकार हुन्छ । एकअर्काको अधिकार हनन नहुनेगरी कानुनको पालना गर्नुपर्छ । फुटपाथमा गरिने पार्किङ र जथाभावी राखिने पसलले पैदलयात्री सडकबाट हिँड्न बाध्य हुन्छन् । यसले पनि दुर्घटना बढाइरहेको छ । यसैले सडकमा गरिने पार्किङ र राखिने पसल तुरुन्त हटाई फुटपाथमा हिँड्नलायक बनाउनुपर्छ । अध्ययनले देखाए अनुसार वैज्ञानिक ट्राफिक व्यवस्थापन गरी कानुन कडाइका साथ लागू गर्ने हो भने ४० प्रतिशत दुर्घटनामा कमी आउँछ । अध्ययनले ट्राफिक कानुन लागू गर्ने तीन कदमहरू औंल्याएको छ । पहिलो, ट्राफिक सम्बन्धित कानुन विकास गरेर पास गराउने, दोस्रो, यस्ता ट्राफिक नियमको कार्यान्वयन गरेर हरेक सडक प्रयोगकर्तालाई कानुन पालना गर्न बाध्य बनाउने, तेस्रो, यस्तो नियम पालना नगर्नेलाई कारबाही गर्ने । तथ्याङ्कहरूले देखाए अनुसार सवारी नियम उल्लंघन गर्नेलाई दुर्घटनास्थलमै तत्काल कारबाहीको व्यवस्था गर्ने हो भने पनि त्यस्ता व्यक्तिहरू निरुत्साहित हुन्छन् । कानुन मिच्नेलाई दिइने सजाय पनि कठोर राख्न सक्ने हो भने पनि यस्ता घटना कम गर्न मद्दत पुग्छ भने साथसाथै जनचेतना र परामर्शका काम पनि सँगै अगाडि बढाउनुपर्छ । विश्वका अधिकांश मुलुकले वैज्ञानिक ट्राफिक व्यवस्थापनमा अपनाएको उपायहरूलाई नेपालले पनि अपनाउन सक्छ । तर सडक सुरक्षाको बारेमा नेपालमा सरकारी र जनस्तरमा खासै बहस भएको पाइँदैन । आजसम्म पनि हामी दुर्घटनामा यति जनाले ज्यान गुमाए र यति घाइते भए भन्ने मात्र सुन्छौं र सुनाउँछौं । हामीले निमयित उद्धार, उपचार र कानुनी व्यवस्थामा मात्र संलग्न भएकोले कुनै पनि दुर्घटनाबाट हुने आर्थिक, सामाजिक, मनोवैज्ञानिक तथ्यांक त के अनुमानसम्म गर्नसकेका छैनौं । ज्यान गुमाउनेको पारिवारिक व्यवस्थापन, काजकिरिया र परम्परागत कार्य, घाइतेको उद्धार र उपचार खर्च क्षतिपूर्ति, कुनै दुर्घटनापछि हुने चक्काजाम, तोडफोड र झैझगडा अनि त्यसले पुर्याउने क्षति, घाइतेको निगरानी र उपचार खर्च, अनि तिनको नियमित रेखदेख र स्याहारसुसार जस्ता अत्यन्त संवेदनशील विषयमा त हामीले नगन्य मात्रामा पनि विमर्श गरेका छैनौं । सञ्चार माध्यममा पनि यस्ता लुकेका विषयहरू कमै प्राथमिकतामा परेका पाइन्छन् । हाम्रै देशमा वर्षेनि हुने सडक दुर्घटनामा हुने घाइतेहरू र यिनीहरूका लागि राज्यले वा परिवारले व्यहोर्ने आर्थिक नोक्सानको लेखाजोखा कतै भएको पाइँदैन । सडक दुर्घटना शून्यमा झार्न कुनै पनि देशले सकेका छैनन् र त्यो सम्भव पनि छैन । स्वीडेनले अगाडि ल्याएको भिजन जिरो नामक सडक दुर्घटना शून्यमा झार्ने लक्ष्यसहितको रणनीति अहिले लागू छ, जसले पूर्वाधारको सुधारबाट मानवीय गल्तीलाई व्यवस्थापन गर्ने योजना समेटेको छ । हामीले पनि मानवीय त्रृटि शून्यमा झार्न नसकिने हुँदा त्यस्ता त्रुटिबाट हुने दुर्घटनाबाट हुने क्षतिलाई कम गर्ने खालको पूर्वाधार निर्माण गर्नुपर्ने हुन्छ । यस बाहेक सवारी साधनको अवस्था जाँच गर्ने व्यवस्था, कडा सवारी कानुनको कार्यान्वयन र सडक प्रयोगकर्तालाई लक्षित गरी जनचेतना तथा परामर्शलाई सँगै लग्न सकिएमा दुर्घटना कम गर्न सकिने देखिन्छ । दीर्घकालीन सडक सुरक्षालाई नीतिगत रूपमा अगाडि बढाउन शक्तिशाली सडक सुरक्षा परिषद् गठन गरी २४ सै घन्टा सडक सुरक्षाको अनुगमन, कार्यान्वयन र व्यवस्थापनको काम अगाडि बढाउनुपर्ने देखिन्छ । हाम्रा अधिकांश सडक पहाडी भूभागबाट निर्माण भएका कारण सडकबाट सवारी नखस्ने व्यवस्थाका लागि तत्कालै सडक सुरक्षाबारे सबै सडकमा निर्माण गर्ने हो भने पनि सवारी दुर्घटनाबाट मृत्यु हुनेको संख्या निकै घट्छ ।"
मृत्युदण्डको फैसला प्रतिशोधपूर्ण,"दुबई पाकिस्तानका पूर्वराष्ट्रपति तथा सैनिक शासक परवेज मुसर्रफले आफूविरुद्ध प्रतिशोध का आधारमा मृत्युदण्डको फैसला गरिएको बताएका छन् । उपचारका क्रममा संयुक्त अरब इमरेट्सको दुबईमा रहेका मुसर्रफद्वारा बुधबार राति अबेर सार्वजनिक भिडियो सन्देशमा मुसर्रफले उक्त टिप्पणी गरेका हुन् । पाकिस्तानको राजधानीस्थित एक विषेश अदालतले गत मंगलबार मुसर्रफलाई देशद्रोहको अभियोगमा मृत्युदण्डको फैसला गरेको थियो । मेरा विरुद्धमा नियोजित रूपमा यस्तो फैसला गर्न लगाइएको छ, यसमा प्रस्ट रूपमा व्यक्तिगत प्रतिशोध देखिन्छ, भिडियो सन्देशमा मुसर्रफले भनेका छन् । अन्तर्राष्ट्रिय सञ्चारमाध्यमका अनुसार उक्त भिडियो अस्पतालको शय्याबाटै सार्वजनिक गरिएको हो । मुसर्रफले निकै असहज अवस्थामा बोलिरहेको भिडियोमा देखिन्छ । मुसर्रफले विशेष अदालतको फैसलाविरुद्ध पुनरावेदनको प्रक्रिया थाल्ने बताएका छन् । त्यसका लागि आफ्नो कानुनी सल्लाहकारको टोलीले गृहकार्य गरिरहेको उनको भनाइ छ । अदालतको तीन सदस्यीय इजलासले मुसर्रफलाई पाकिस्तानी संविधानको धारा ६ अनुसार दोषी ठहर गरेको थियो । सन् २००७ को नोभेम्बर ३ मा संकटकाल घोषणासँगै संविधान निलम्बन गरेपछि मुसर्रफविरुद्ध देशद्रोहको मुद्दा लगाइएको थियो । सन् २०१३ को डिसेम्बरदेखि विचाराधीन मुद्दामा अदालतले मुसर्रफलाई सन् २०१४ को मार्च ३१ देखि अभियुक्त बनाएको थियो । पाकिस्तानी सेनाले मुसर्रफविरुद्ध विशेष अदालतले गरेको फैसलाप्रति आपत्ति जनाउँदै चार दशकसम्म देशको सेवा गरेका पूर्व सेनाप्रमुख तथा पूर्वराष्ट्रपति देशद्रोही नहुने दाबी गरेको थियो ।"
सयौं प्रदर्शनकारी पक्राउ,"(नयाँदिल्ली)  विवादित नागरिकता संशोधन ऐनको विरोधमा बिहीबार पनि भारतको राजधानीलगायत प्रमुख सहरमा व्यापक प्रदर्शन भएको छ । प्रहरीले बिहीबार देशका कतिपय स्थानमा निषेधाज्ञा जारी गरेको भए पनि आक्रोशित प्रदर्शनकारी भने रोकिएनन् । बिहीबारका प्रदर्शनका क्रममा प्रहरीले सयौं जनालाई पक्राउ गरेको छ । बैंग्लोरमा आयोजित शान्तिपूर्ण प्रदर्शनमा सामेल इतिहासकार तथा चर्चित लेखक रामचन्द्र गुहालाई समेत पक्राउ गरिएको छ । गुहाले सुरुदेखि नै नगारिकता ऐनको चर्को आलोचना गर्नैर् आएका थिए । उनलाई नागरिकता ऐनको विषयमा सञ्चारमाध्यमलाई अन्तरवार्ता दिइरहेका बेला निषेधाज्ञा उल्लंघन गरेको आरोपमा प्रहरीले पक्राउ गरेको हो । गुहाको गिरफ्तारीलाई लिएर सामाजिक सञ्जालमा नरेन्द्र मोदी सरकारको चर्को आलोचना भएको छ । त्यसैगरी, नागरिकता ऐनको विरोधमा राजधानी नयाँदिल्ली, लखनउ, हैदरबाद, पटनालगायत स्थानमा समेत प्रदर्शन चर्केको छ । प्रदर्शनलाई निस्तेज पार्न सरकारले दिल्लीको केही स्थानमा मोबाइलको इन्टरनेट र म्यासेज सेवासमेत बन्द गरेको थियो । प्रदर्शनमा राजनीतिक दलका कार्यकर्ता, विद्यार्थी, कलाकार, अधिकारकर्मी तथा सर्वसाधारणको उल्लेख्य सहभागिता रहेको छ । सम्भावित प्रदर्शनलाई मध्यनजर गर्दै स्थानीय प्रशासनले ती सहरहरूमा कतिपय स्थानमा निषेधाज्ञा लागू गरेको थियो । दिल्लीको लालकिला र मण्डीहाउसमा भेला भएका प्रदर्शनकारीलाई निषेधाज्ञा उल्लंघन गरेको भन्दै पक्राउ गर्यो । त्यस क्रममा वामपन्थी नेताहरू सीताराम यचुरी, डिराजालगायतका राजनीतिकर्मीदेखि स्वराज अभियानका संस्थापक तथा अधिकारकर्मी योगेन्द्र यादवलगायतका सयौं प्रदर्शनकारी पक्राउ गरेका छन् । बिहीबार पहिलोपटक उत्तरप्रदेशको लखनउमा समेत प्रदर्शनकारी सडकम उत्रेका छन् । भारतीय सञ्चारमाध्मयहरूका अनुसार लखनउको भित्री भागहरूमा बिहीबार दिनभरि नै प्रदर्शनकारी र प्रहरीबीच झडप भएको थियो । प्रदर्शनमा प्रहरीले हस्तक्षेप गरेपछि प्रदर्शनकारीहरूले प्रहरीचौकी तथा सार्वजनिक सवारीहरूमा आगजानी गरेको स्थिति तनावपूर्ण बनेको छ । बिहीबार प्रदर्शनलाई मध्यनजर गर्दै बिहीबार दिल्लीका दुई दर्जनभन्दा बढी मेट्रो स्टेसनहरू बन्द गरिएका थिए । जसले गर्दा सर्वसाधारणले निकै सास्ती खेप्नुपरेको थियो । राजधानी दिल्लीमा दिनहुँ प्रदर्शन हुन थालेपछि स्थानीय प्रहरीले राजमार्गको सुरक्षाजाँच कडा पारेको छ । दुई साताअघि लोकसभा र राज्यसभाबाट पारित भएर जारी भएको नागरिकता संशोधनसम्बन्धी नयाँ कानुनले ३१ डिसेम्बर २०१४ अघि पाकिस्तान, बंगलादेश र अफगानिस्तानबाट भारत प्रवेश गरेका हिन्दु, शिख, बौद्ध, क्रिस्चियन, जैन, फारसीलाई नागरिकता दिने व्यवस्था गरिएको छ । विधेयकमा उनीहरूलाई ६ वर्षभित्र नागरिकता दिने प्रावधानसमेत राखिएको छ । ऐनको उक्त व्यवस्थाले पूर्वोत्तरमा गैरकानुनी रूपमा बस्दै आएका विशेषगरी बंगलादेशी हिन्दु आप्रवासीहरूले नागरिकता पाउने र त्यसले आफूहरूको पहिचान र संस्कृतिमाथि प्रहार हुनुका साथै आफूहरू राजनीतिक रूपमा अल्पमतमा परिने भन्दै असमी, त्रिपुरालगायतका पूर्वोत्तर क्षेत्रका रैथानेहरूले विरोध गरेका हुन् । अर्कोतर्फ, मुस्लिमहरूले भने नयाँ कानुनमा मुस्लिमलाई नसमेटेर भारतीय जनता पार्टी नेतृत्वको सरकारले भारतलाई हिन्दुत्वको बाटोमा डोर्याउन थालेको भन्दै चर्को विरोध गर्दैआएका छन् । सरकारले यसअघि नै असममा लागू गरेको राष्ट्रिय नागरिक पञ्जीकरण (एनआरसी) ले मुस्लिमलगायतका भारतका अल्पसंख्यक र तल्लो वर्गमा त्रासपूर्ण अवस्था सिर्जना गरिरहेका बेला पछिल्लो नागरिकता संशोधन ऐनले आगोमा घ्यू थप्ने काम गरेको हो । एनआरसीको प्रस्थानबिन्दु तत्कालीन प्रधानमन्त्री राजीव गान्धीले १५ अगस्ट १९८५ मा गरेको असम सम्झौताको हो । जसअनुसार २५ मार्च १९७१ प्छि आसाममा बस्दै आएका गैरभारतीयलाई विदेशी मान्ने र आफ्नो देश फर्काउने, १९५१ देखि १९६१ बीच आएकालाई नागरिकता र मताधिकार दुवै दिने, सन् १९६१ र १९७१ बीच आएकालाई नागरिकता मात्र दिने र १९६६ र १९७१ बीच आएकाहरूको जस्तो मतदाता सूचीमा छ त्यसलाई हटाउने र आगामी दस वर्षसम्म मतदान गर्न पाउने छैनन् । उक्त घोषणाअनुसार असममा बस्दै आएको कुनै पनि व्यक्तिले आफू र आफ्ना पूर्वजहरू यदि २४ मार्च १९७१ अघि आएको आवश्यक प्रमाण पेस गर्न सक्दैन भने त्यो व्यक्ति विदेशी ठहरिनेछ । र, त्यही व्यवस्थाअनुसार लागू गरिएको एनआरसीको ३१ अगस्ट २०१९ मा अन्तिम सूची प्रकाशित गरिएको थियो । सूचीमा करिब २० लाख नागरिक छुटेका थिए । एनआरसीको कानुनले उक्त सूचीमा अटाउनेहरूले ढिलोचाँडो देश छाड्नुपर्ने व्यवस्था गरेको छ । सूचीमा छुटेका २० लाखमा हिन्दु र मुस्लिम दुवै समुदायका मानिस छन् । तर, त्यसमध्ये अधिकांश विपन्न र कागजात पुर्याउन नसकेर सूचीमा छुटेको भन्दै एनआरसी लागू भएको खण्डमा ठूलो संख्यामा भारतीयहरू नै समस्यामा पर्ने भन्दै त्यसको देशव्यापी विरोध भएको छ । साथै, बलिउडका कलाकार तथा सिनेकर्मीहरूले मुम्बईस्थित अगस्ट क्रान्ति मैदानमा भेला भएर नागरिकता ऐनको विरोध गरेका छन् । अभिनेत्री प्रियंका चोपडाले शान्तिपूर्ण प्रदर्शनको समर्थन गरेकी छन् । उनले ट्वीट गर्दै भनेकी छन्, एक सफल लोकतन्त्रमा शान्तिपूर्ण रूपले आवाज उठाउन आवश्यक छ र त्यो आवाजविरुद्ध हिंसा गलत छ । अभिनेता हृतिक रोशनले पनि पछिल्लो अवस्थाप्रति चिन्ता व्यक्त गरेका छन् । उनले भनेका छन्, एक पिता र भारतीय नागरिकको रूपमा देशका कैयौं शैक्षिक संस्थामा देखिएको अशान्ति र गतिरोधले म चिन्तित छु । यसअघि निर्देशक तथा कलाकार फरहान अख्तरले ट्वीट गर्दै विरोध प्रदर्शनमा सहभागी हुन सार्वजनिक आह्वान गरेका थिए ।"
सम्झनामा नातिकाजी,"(काठमाडौं)  गायक यम बरालले नेपाली हामी रहुँला कहाँ नेपालै नरहे गाउँदै गर्दा माहोल भावुक बन्यो । यसकारण कि यो गीतसँग संगीतहस्ती नातिकाजी श्रेष्ठको स्मृति जोडिएको थियो । बिहीबार राजधानीमा राष्ट्रकवि माधव घिमिरेको शब्दमा नातिकाजीकै संगीत र स्वरमा सजिएको यो गीत प्रस्तुत भइरहँदा उपराष्ट्रपति नन्दबहादुर पुन पनि गम्भीर देखिए । नातिकाजी स्मृति समाजले गरेको समारोहमा गायिका रेखा शाहले काली पारे दाइ कति राम्रो, गायिका टीका प्रसाईंले फूलको थुंगा बगेर गयो गंगाको पानीमा र उन्नति पाण्डेले रानी तलाउ किनार जस्ता गीतमार्फत नातिकाजीको सम्झना गरे । उपराष्ट्रपति पुनले भने, मुलुकको राष्ट्रिय पहिचान निर्माणमा कलाकारको महत्त्व ठूलो हुन्छ । उनले नयाँ प्रतिभा जन्माउन र प्रतिभा प्रस्फुटनका लागि विशेष पहल गर्न पनि सरकारको ध्यानाकर्षण गराए । उपराष्ट्रपति कार्यालयमै आयोजित समाजले नेपाली संगीत क्षेत्रमा उल्लेख्य योगदान दिएका विभिन्न स्रष्टालाई पुरस्कृतसमेत गर्यो । यस वर्ष नातिकाजी राष्ट्रिय विशिष्ट स्रष्टा सम्मान डासमरबहादुर मल्लले पाए । नातिकाजीकै समकालीन स्रष्टा मल्ल आधुनिक नेपाली संगीतमा योगदान पुर्याएबापत् सम्मानित भएका हुन् । उनलाई उपराष्ट्रपति पुनले २० हजार १ रुपैयाँ र सम्मानपत्र हस्तान्तरण गरे । यस्तै, नातिकाजी राष्ट्रिय विशेष संगीत सम्मानबाट ८ संगीतकर्मीलाई सम्मानित भएका छन् । गायनबाट कर्म योञ्जन, जगतमर्दन थापा, भारती उपाध्याय, तीर्थकुमारी थापा, शम्भु राई, संगीत सृजनाबाट सिके रसाइली, मिलन मोक्तान, वाद्यनवादनबाट मोहनकृष्ण ढलीलाई सम्मान गरिएको हो । नातिकाजी राष्ट्रिय संगीत पुरस्कार भने संगीतकार सुरेश अधिकारी, गायक यम बराल, प्रमोद खरेल र गायिका रेखा शाहले पाए । चारै जनाले ११ हजार १ एक सय ११ रुपैयाँ पाए । त्यस्तै, नातिकाजी राष्ट्रिय संगीत प्रतिभा पुरस्कारबाट संगीतकार मनराजा नकर्मी, गीतकार भूपेन्द्र खड्का, गायक प्रल्हाद तिमिल्सिना र गायिका टीका प्रसार्इं सम्मानित भए । नाजिकाजी स्मृति समाजका अध्यक्ष एवं संगीतकार शम्भुजित बाँस्कोटाले नातिकाजीको योगदानलाई जीवन्त बनाउन समाजले विभिन्न गतिविधि गर्दै आएको बताए ।"
सिने स्टार अवार्डको मनोनयन,"(काठमाडौं)  अंग्रेजी नयाँ वर्षलगत्तै क्यानडाको टोरन्टोमा हुन गइरहेको पहिलो सिने स्टार अवार्डको विधागत उत्कृष्ट तीनको मनोनयन सार्वजनिक गरिएको छ । बिहीबार राजधानीमा आयोजित मनोनयन तथा प्रमाणपत्र वितरण कार्यक्रममा उत्कृष्ट फिल्मको प्रतिस्पर्धामा प्रसाद, बुलबुल र छक्का पञ्जा ३ पर्दै अन्य विधामा पनि वर्चस्व कायम गरेका छन् ।उत्कृष्ट अभिनेतातर्फ ए मेरो हजुर ३ बाट अनमोल केसी, प्रसाद बाट विपिन कार्की र यात्रा बाट सलिनमान बनियाँ प्रतिस्पर्धामा रहँदा अभिनेत्रीतर्फ बुलबुल बाट स्वस्तिमा खड्का, रोमियो एन्ड मुना बाट सृष्टि श्रेष्ठ र प्रसाद बाट नम्रता श्रेष्ठ रहेका छन् । यस्तै, पटकथातर्फ प्रसाद बाट सुशील पौडेल, बुलबुल बाट विनोद पौडेल र छक्का पञ्जा ३ बाट दीपकराज गिरी मनोनयनमा छन् भने निर्देशनतर्फ पनि प्रसाद बाट दिनेश राउत, छक्का पन्जा ३ बाट दीपाश्री निरौला र बुलबुल बाट विनोद पौडेल नै प्रतिस्पर्धामा छन् । गत वर्ष प्रदर्शनमा आएका फिल्महरूमध्येबाट निर्णायकले मूल्यांकन गरी मनोनयन निकालेको हो । फेब्रुअरी २२ मा हुने उक्त अवार्डमा १२ विधा समेटिएको छ । कार्यक्रममा बोल्दै आयोजक हिल्सा इन्टरटेन्मेन्ट प्रमुख प्रतीक बुढाथोकीले राष्ट्रका गहना मानिने कलाकार र सामाजिक अगुवाका रूपमा रहने फिल्मकर्मीलाई सम्मान गर्न पाउनु गर्वको विषय रहेको बताए । उनले नेपाली फिल्मको बजार विस्तार र अन्तर्राष्ट्रियकरण गर्न विदेशी भूमिमा हुने यस्ता अवार्डले सघाउ पुर्याउने बताए । अवार्डको निर्णायक समितिमा निर्देशक त्रय मोहन निरौला, रमेश बुढाथोकी र दिनेश डिसी रहेका छन् ।"
दिदीबाट आमा बनायो,"(काठमाडौं)  जब कलाकार मिथिला शर्माको २०४९ मा फिल्म दिदी रिलिज भयो, उनलाई फिल्म क्षेत्रमा सबैले मायाले दिदी भनेर बोलाउन थाले । त्यसको २७ वर्षपछि उनको परिचय बदलिएको छ । अचेल मलाई सबैले आमा भन्न थाल्नुभएको छ, अभिनेत्री शर्माले यति बेला फिल्म आमा मा शीर्ष भूमिका निर्वाह गरिरहँदा आफ्नो दिदीको परिचय बदलिएर आमामा परिणत भएको बताउँदै थपिन्, आमा फिल्म मेरा लागि टर्निङ प्वाइन्ट हो । बिहीबार राजधानीको क्युज सिनेमाजमा आयोजित फिल्म आमा को ट्रेलर सार्वजनिक कार्यक्रममा अभिनेत्री शर्माले उक्त फिल्म खेल्न पाएकोमा आफूलाई भाग्यमानी रहेको बताइन् । त्यसो त उनी भाग्यवश नै उक्त भूमिकाका लागि छानिएकी थिइन् । पहिले उक्त भूमिकाका लागि सूर्यमाला खनाल अनुबन्ध थिइन् । फिल्मका केही दृश्यको छायांकनसमेत सकिएको थियो । तर छायांकन अवधि लम्बिने भएपछि खनालले समय दिन सकिनन् र त्यस भूमिकाका लागि मिथिला आएकी हुन् ।दीपेन्द्र के खनालको लेखन तथा निर्देशन रहेको फिल्म आमा ले सन्तान र आमाबाबुबीचको सम्बन्ध र परिबन्दका कथाहरू व्यक्त गर्ने बताइएको छ । फिल्मको ट्रेलरले पनि यही कुरालाई संकेत गरेको छ । निर्देशक खनालले नै छायांकन गरेको फिल्मको अधिकांश दृश्यलाई वर्षामा खिचिएको छ । निर्देशक खनालले फिल्मको कथा र विषयवस्तुले धेरैलाई मर्माहत पार्न सक्ने आशा गरे । यसै फिल्मका लागि केश मुण्डन गरी चर्चामा आएकी अभिनेत्री सुरक्षा पन्तले आमा फिल्म खेलेर कलाकारका रूपमा आफूलाई सन्तुष्टि मिलेको दाबी गरिन् । फिल्ममा सरिता गिरी, देशभक्त खनाल, मनीष निरौला, लक्ष्मी भुसाल, टीका पहारी, पदमप्रसाद पौडेल, आशान्त शर्मा, सरोज अर्याल, अस्मिता खनाललगायतको अभिनय रहेको छ । फागुन ९ देखि सार्वजनिक प्रदर्शनीमा आउन लागेको उक्त फिल्मलाई डीएस डिजिटलको ब्यानरमा शर्मिला पाण्डेले निर्माण गरेकी हुन् ।"
ललिताले ३५ दिनपछि भेटिन् छोरी,"(राजविराज)  अनुहार हेरेर पहिले भक्कानिइन् । अनि आफूलाई सम्हाल्दै छोरीलाई दूध खुवाइन् । सप्तरीको तिलाठी कोइलाडी८ की ललितादेवी खंगले अस्पतालमा जन्म दिएकी छोरीलाई ३५ दिनपछि बल्ल देख्न पाएकी हुन् । उपचार खर्च बुझाउन नसक्दा अस्पतालबाट निस्कन नपाएकी खंग रकम जुटेपछि बिहीबार साँझ मुक्त भएर घर जान पाएकी हुन् । आज म पुनर्जन्म पाएर घर फर्किएकी छु, मेरो मात्र होइन, मेरी छोरीले पनि नयाँ जीवनसँगै आमाको सहारा पाएकी छे, उनले भनिन्, यसमा सहयोग गर्ने सबै मेरा लागि भगवान् हुन् । अस्पतालमा सुत्केरी गराउँदा लागेको खर्च तिर्न नसक्दा पछिल्लो १५ दिनदेखि उनी विराटनगर अस्पताल प्रालिमा थिइन् । उनका बारेमा कान्तिपुर दैनिकमा समाचार प्रकाशित भएपछि विभिन्न सहयोगी व्यक्ति र संस्थाहरूले उपचार खर्च जुटाइदिएपछि छुटेकी हुन् । गत कात्तिक २८ को राति उनले जुम्ल्याहा छोरी जन्माएकी थिइन् । प्रसूतिपछि सिकिस्त विरामी भइन । पहिलो, दोस्रो स्वास्थ्य संस्था गर्दै तेस्रो पटकमा उनलाई विराटनगर अस्पताल लगेर आईसीयूमा भर्ना गरिएको थियो । उनले हेर्न नपाउँदै जुम्ल्याहामध्येकी एउटी छोरीको मृत्यु भएको थियो । उनलाई आईसीयूमा भर्ना गरिएपछि अर्की छोरी पति गोपीकुमार खंगले स्याहारका लागि सप्तरीको तोपास्थित घर ल्याएर आफन्तको निगरानीमा राखेका थिए । ललिता निको भए पनि उपचार खर्च बुझाउन नसक्दा अस्पतालबाट घर जान पाएकी थिइनन् । विभिन्न संस्था र व्यक्तिले सहयोग गरेपछि उनी डिस्चार्ज भएकी हुन् । उनको उपचार खर्चमा पोखरा७ मासवारको मदरल्यान्ड माविले ५० हजार ५ रुपैयाँ, विशाल ग्रुप फाउन्डेसन, थापाथली र इटहरीस्थित स्वदेशी लघुवित्त वित्तीय संस्थाले ५० हजार, सप्तरीको तिलाठी कोइलाडी गाउँपालिका अध्यक्ष सतीशकुमार सिंहले २५ हजार र हनुमाननगर कंकालिनी नगरप्रमुख शैलेशकुमार साहले २५ हजार सहयोग गरे । प्रदेशसभा सदस्य मनीषकुमार सुमनले ११ हजार, मैथिली अभियानी करुणा झाले १० हजार, पोषण पुनःस्थापना गृह राजविराजकी प्रमुख रश्मि झाले १५ हजार, सप्तरी युथले ५ हजार, सशस्त्र प्रहरी बल गण नम्बर ६ का गणपति एसपी उद्धव न्यौपानेले ६ हजार १ सय ५, महिलानेत्री रमिला साहले २ हजार १ सय, हेल्प मधेसी साउदीका अध्यक्ष कमलदेव साहले ५ हजार, हेल्प मधेसी जापानका अध्यक्ष अशोक शर्माले ५ हजार र अन्तर्राष्ट्रिय मधेसी एकताका अध्यक्ष त्रिभुवन सिंहले ५ हजार रुपैयाँ गरी २ लाख १४ हजार २ सय १० रुपैयाँ सहयोग संकलन भएको थियो । अस्पतालको बिल ३ लाख ५० हजारको थियो । अस्पतालले पनि छुट गरेपछि २ लाख ७ हजार ९ सय ५ रुपैयाँ बुझाएर ललिता घर जान पाएकी हुन् । संकलित सहयोग रकममध्ये उब्रेको ६ हजार ३ सय ५ रुपैयाँ पति गोपीले बुझेका छन् ।"
बिक्न छाड्यो जलविद्युत्को सेयर,"सुरुमा नबिकेको सेयर किन्ने जिम्मा लिने र पछि नकिन्ने प्रवृत्ति देखापरेको छ । यस्ता उजुरी धितोपत्र बोर्डमा पनि परेका छन् । हिमाल दोलखा हाइड्रोपावर, शिवश्री हाइड्रो पावर र सिँगटी हाइड्रो इनर्जीको सेयरमा अन्डरराइटर र कम्पनीबीच विवादको उजुरी परेको बोर्ड स्रोतले जनाएको छ । विवादको बहाना जेसुकै भए पनि जलविद्युत् आयोजना घाटामा जान थालेपछि अन्डरराइटरले बेइमानी गरेको इप्पानका अध्यक्ष गुरागाईंले आरोप लगाए । स्रोतका अनुसार हिमाल दोलखा हाइड्रो पावरको ७८ लाख कित्ता सेयर लक्ष्मी क्यापिटल, नबिल इन्भेस्टमेन्ट, बीओके क्यापिटल मार्केट र नेपाल बंगलादेश क्यापिटल प्रत्याभूति गरेका थिए । शिवश्री हाइड्रो पावरको सेयर मुक्तिनाथ क्यापिटल (साविकको भिबोर क्यापिटल) र सीबीआईएल क्यापिटलले अन्डरराइटिङ गरेका थिए । सिंगटी हाइड्रो इनर्जीको सेयरमा ग्लोबल आईएमई क्यापिटलले प्रत्याभूति सम्झौता गरेको हो । हाल तीनै कम्पनीमा अन्डरराइटिङ विवाद छ ।केही जलविद्युत् कम्पनीको आईपीओमा अन्डरराइटिङ विवाद देखिएको बोर्डका प्रवक्ता निरज गिरीले स्वीकार गरे । कानुनी रूपमा प्रत्याभूतिकर्ताले सेयर किन्दिन भन्न पाउँदैनन्, उनले भने, यससम्बन्धमा बोर्डमा परेका उजुरीउपर दुवै पक्षसँग छलफल गरी दोषीलाई कानुनबमोजिम कारबाही गरिनेछ । डेढ दर्जन कम्पनीको सेयर सय तलसेयर बजारमा सूचीकृत भएकामध्ये करिब डेढ दर्जन कम्पनीको सेयर मूल्य अंकित मूल्यभन्दा कम छ । बाँकी कम्पनीमध्ये पनि अपवादबाहेक धेरैको सेयर मूल्य १२० रुपैयाँभन्दा तल छ । पछिल्लो समय शिवश्री जलविद्युत्को ठूलो परिणामको आईपीओ बिक्री नै भएन । कम्पनीले असोज १६ देखि सर्वसाधारणका लागि सेयर निष्कासन गर्यो । कम्पनीले छिटोमा असोज २४ सम्म र ढिलोमा कात्तिक १५ सम्म आवेदन दिन सक्ने गरी ३३ करोड रुपैयाँको सेयर बिक्रीमा राख्यो । असोज २४ सम्म सेयर बिक्री नभएपछि एक महिना (कात्तिक १५ सम्म) नै सर्वसाधारणको आवेदन संकलन गरियो । सो अवधिमा जम्मा ७ करोड २० लाख रुपैयाँ (७ लाख २० हजार कित्ता) बराबरको सेयरका लागि करिब १६ हजार आवेदन परेको थियो । त्यसपछि कात्तिक २७ सम्म संस्थापका सञ्चालकका लागि आवेदन आह्वान गरियो । त्यसमा कुनै पनि आवेदन परेन ।"
वरुण वेभरेजविरुद्ध राजस्व छली मुद्दा,"काठमाडौं (कास) नक्कली भ्याट बिल प्रयोग गरी कर छलेको आरोपमा राजस्व अनुसन्धान विभागले वरुण वेभरेजका सञ्चालकविरुद्ध काठमाडौं जिल्ला अदालतमा मुद्दा दायर गरेको छ । तीन वर्ष कैदसहित ६४ करोड ९६ लाख बिगो माग दाबी गरी राजस्वले वरुणका सञ्चालक अमित गुप्तासहित ७ जनाविरुद्ध मुद्दा चलाएको हो । विभागले वरुणका सञ्चालक गुप्ता, रविकान्त जयपुरिया, रोहित कोहली, प्रवीणकुमार अग्रवाल, विनोद सिंह भनिने विनोद कुमार सिंह र अशोक कुमारविरुद्ध मुद्दा दायर गरेको हो । राजस्वले ६४ करोड ९६ लाख रुपैयाँ बिगो र त्यसको दोब्बर १ अर्ब २९ करोड ९२ लाख रुपैयाँसम्म जरिवाना मागेको छ । बिगो र जरिवाना १ अर्ब ९४ करोड रुपैयाँ हुन्छ । नक्कली बिल जारी गर्ने योजनासाथ फार्म दर्ता गरेको र तिनको नामबाट जारी बिल खरिद गरेको आरोप उनीहरूमाथि छ ।"
'कोषमा जाँदा सुविधा खोसिँदैन',"काठमाडौं (कास) सामाजिक सुरक्षा कोषमा दर्ता हुँदा खाइपाई आएको सुविधा नघट्ने सरकारले प्रस्ट्याएको छ । निर्धारित समयमा निजी क्षेत्रका धेरै रोजगारदाता सामाजिक सुरक्षा कोषमा दर्ता नभएका बेला श्रम रोजगार तथा सामाजिक सुरक्षा मन्त्रालयले बिहीबार विज्ञप्ति जारी गरी यस्तो बताएको हो । बैंक तथा वित्तीय संस्था, ठूला कर्पोरेट हाउसलगायत रोजगारदाता कम्पनी सुरक्षा योजनामा गएका छैनन् । योजनामा सहभागी हुँदा खाइपाई आएको सुविधा घट्छ भनेर चलाइएको हल्लामा कुनै सत्यता नभएको र सुरक्षा योजना कार्यान्वयनबाट श्रमिकको पारिश्रमिक एवं सुविधामा प्रतिकूल प्रभाव नपर्ने मन्त्रालयको भनाइ छ । श्रम ऐनको दफा १७८ को उपदफा (३) मा यो ऐन जारी हुँदाका बखत प्रचलित कानुन वा सामूहिक सम्झौताद्वारा ऐनमा उल्लेख गरिएभन्दा बढी सुविधा प्राप्त गरिरहेको श्रमिकको सेवा, सर्त र सुविधामा यो ऐनमा उल्लिखित कुनै कुराले प्रतिकूल असर पारेको मानिनेछैन, विज्ञप्तिमा उल्लेख छ । श्रम ऐन, ०७४ को दफा ३ मा व्यवस्था भएका विषय न्यूनतम मापदण्डका रूपमा रहने प्रावधान रहेकाले हाल खाइपाई आएको सुविधा नघट्ने विज्ञप्तिमा बताइएको छ । बैंक तथा वित्तीय संस्थाका कर्मचारीले पाइरहेको सुविधा खोसिने, दोहोरो कर तिर्नुपर्ने, ५० वर्षमा अवकाश हुँदा पनि पेन्सन पाउन ६० वर्ष कुर्नुपर्ने जस्ता व्यवस्थाले कोषमा दर्ता हुन नसकिएको बताएका छन् । उनीहरूले सरकारी र निजी क्षेत्रका कर्मचारीबीच योगदानमा आधारित सामाजिक सुरक्षामा विभेद गरिएकाले त्यसको अन्त्य गर्न पनि माग गरेका छन् ।सामाजिक सुरक्षा कोषबाट प्राप्त हुने सुविधालाई कर्मचारी सञ्चय कोष तथा नागरिक लगानी कोषले दिने सुविधासँग तुलना गर्नु उपयुक्त नभएको मन्त्रालयले बताएको छ । सामाजिक सुरक्षा कोष श्रमिमको योगदानमा आधारित सामाजिक सुरक्षाको हक सुनिश्चित गर्ने सन्दर्भमा स्थापित निकाय हो, विज्ञप्तिमा भनिएको छ, जनतामा बचत गर्ने बानी बसाल्न वा मुलुकमा पुँजीबजारको विकास गर्ने उद्देश्यले स्थापित कोष वा यस्तै बचत उन्मुख कोषसँगै सामाजिक सुरक्षा कोषलाई तुलना गर्नु युक्तिसंगत देखिँदैन । सामाजिक सुरक्षा योजनाको संख्याका आधारमा योगदानको दरमा थपघट वा हेरफेर गर्न सक्ने व्यवस्था रहेकाले यसलाई समयसापेक्ष बनाइने मन्त्रालयले जानकारी दिएको छ । कोषले अहिले चार प्रकारका सामाजिक सुरक्षा योजना कार्यान्वयनमा ल्याएको छ । औषधोपचार, स्वास्थ्य तथा मातृत्व सुरक्षा, दुर्घटना तथा अशक्तता सुरक्षा, आश्रित परिवार सुरक्षा र वृद्धास्था सुरक्षा योजना सञ्चालन गरेको छ ।"
"विद्युत् विस्तार बढ्यो, व्यवस्थापन सुध्रिएन","(इलाम)  झापा सीमावर्ती रोङ गाउँपालिकादेखि भारतको दार्जिलिङस्थित सिंहलीला नेसनल पार्कसँग जोडिएको माईजोगमाईको तुम्लिङसम्म विद्युत् विस्तार भएको छ । माई नगरपालिकादेखि देउमाई नगरपालिकाको राँके हुँदै पाँचथरको रविसम्म पनि विद्युत् विस्तार भएको छ ।यति धेरै क्षेत्रमा विद्युत् विस्तार भए पनि दुई मात्र सबस्टेसन छन् । एउटै सबस्टेसनमार्फत २ सय ५० किमिभन्दा धेरै क्षेत्रमा विद्युत् विस्तार गरिएको हो । हरेक ५० किमि क्षेत्रमा एउटा सबस्टेसन हुनुपर्ने प्राविधिक बताउँछन् ।यति ठूलो क्षेत्रमा एउटा सबस्टेसनले हेर्नुपर्ने भएपछि दुर्घटनाको जोखिम हुन्छ । गुणस्तरमा पनि कमी हुन्छ, विद्युत् प्राधिकरण इलाम शाखाका प्राविधिक तारा एक्तेनले भने । कतैको लाइन काटेर मर्मत गर्दा सम्बन्धित व्यक्ति सबस्टेसनमा आएर निवेदन दिनुपर्ने र मर्मतपछि पुनः सबस्टेसनमै आएर जानकारी गराउनुपर्ने प्रावधान छ । सुरुमा निवेदन दिएपछि काटिएको लाइन सम्बन्धित व्यक्ति आएपछि मात्र जोडिनुपर्ने हो । तर लामो प्रसारण लाइनका कारण त्यो सम्भव छैन ।फोनको भरमा लाइन काट्ने र जोड्ने गर्दा पनि कतिपय अवस्थामा दुर्घटना हुने गरेको छ । विद्युत् उपयोग गरेर चलाइने उद्योगदेखि हरेक सामग्री सञ्चालनमा पनि कठिनाइ हुने गरेको छ । सबस्टेसन थप गर्न माग गरिए पनि कार्यान्वयन हुन सकेको छैन, प्राधिकरण शाखा प्रमुख पंकज गोहितले भने । जिल्लामा ७० प्रतिशत विद्युत् वितरण भएको छ । स्थानीय सरकारसँगै प्रदेश र केन्द्र सरकारले पनि विस्तारको काम धमाधम गरिरहेका छन् । तर दुई सबस्टेसनमार्फत थप विद्युत् विस्तार गर्दा समस्या चुलिँदो छ । एउटै सबस्टेसनले लामो दूरीमा विद्युत् प्रवाह गर्दा घाटा पनि हुने गरेको छ । यसले प्राधिकरणलाई समस्यामा पारेको छ । काबेली करिडोरअन्तर्गत इलाम नगरपालिकाको गोदक राजदुवालीमा सबस्टेसन छ । यहाँ सञ्चालित आयोजनाको विद्युत् यो सबस्टेसनमा जोडिन्छ । आवश्यक विद्युत् इलाम र फिक्कल स्टेसनमा प्रवाह हुन्छ । जिल्लामा विद्युत् उत्पादन बढ्दै गएको छ । उत्पादनको तुलनामा खपत न्यून छ । तर पनि गुणस्तरीय नभएको गुनासो छ ।इलामको उत्पादन क्षमता १ सय मेगावाट हाराहारी छ । केही विद्युत् योजना अझै निर्माणको क्रममा छन् । गोदक सबस्टेसन सञ्चालनपछि भने विद्युत् अवरोध भइरहने समस्या हटेको छ । आफ्नै उत्पादन भएकाले भारतबाट आएको विद्युत्भन्दा धेरै कारणले पटकपटक विद्युत् काटिने झन्झट हटेको प्राधिकरणको भनाइ छ । तर, लामो दूरीको ग्रामीण क्षेत्रमा विद्युत् विस्तार हुनु र सबस्टेसन कम भएकाले भने हावाहुरी चल्ने सिजनमा समस्या बढ्ने गरेको छ । कतिपय स्थानमा धेरै दिनसम्म विद्युत् अवरोध हुँदा उपभोक्ता मारमा पर्छन् । ठाउँठाउँमा अवरोधफिक्कल सबस्टेसनबाट पशुपतिनगर र कन्याम फिडर छुट्याउने लाइन विस्तार गर्न खोज्दा स्थानीयले अवरोध पुर्याएका छन् । सबस्टेसनदेखि बजारसम्मको क्षेत्रमा करिब २० वटा पोल गाड्न अवरोध पुगेको हो । यहाँ गाडिएका ५ वटा पोल पनि उखेलिएपछि काम अघि बढ्न सकेको छैन । प्रणाली सुदृढीकरण आयोजनाअन्तर्गत थालिएको काममा अवरोध भएपछि प्राधिकरणले नगरपालिकासँग समन्वय गरेर काम अघि बढाउने पहल गरेको छ । यस्तै गोदकस्थित काबेली करिडोरको सबस्टेसन छेउमा अवरोध छ । मंगलबारे र दानाबारीतर्फ जाने विद्युत्को फिडर छुट्याउन अरू सबै काम भए पनि पोल गाड्न सम्बन्धित जग्गाधनीले नदिएपछि ६ महिनादेखि काम हुन सकेको छैन । यस क्षेत्रमा १२ वटा पोल गाड्न बाँकी छ । यो फिडर छुट्याउन सके लोड कम हुने र गुणस्तरीय विद्युत् प्रभाव गर्न सहज हुने सपरभाइजर प्रमोदकुमार यादवले वताए । पश्चिमी इलाम र दक्षिणी पाँचथरमा सेवा पुर्याउने उद्देश्यले चिसोपानी पञ्चमीमा सबस्टेसन निर्माण हुने भए पनि त्यसको काम अघि बढ्न सकेको छैन । सबस्टेसनका लागि जग्गासमेत तय भएको अवस्थामा ठेकेदारले नै काम अघि नबढाएको प्राधिकरणले जनाएको छ । यहाँ सबस्टेसन नबन्दा त्यस क्षेत्रमा विद्युत् विस्तारमा अवरोध पुग्नुका साथै इलाम सबस्टेसनको लोड पनि अधिक भएको छ । इलाम र फिक्कल सबस्टेसनबाट विस्तारित विद्युत्का लागि ३ सय २५ ट्रान्सफरमर जोडिएको छ । धराप बन्दै काठेपोलजोखिम हटाउँदै गुणस्तरीय सेवा प्रभाव गर्ने उद्देश्यले प्राधिकरणले पुराना काठेपोल हटाउने नीति लिएको छ । नयाँ विस्तार भएका ठाउँमा स्टिल पोल नै प्रयोग गरिएको छ । तर इलाममा मात्र अझै २० हजार वटा पोल पुराना छन् । ४० हजार पोलमध्ये आधा मात्र स्टिल पोल छन् ।काठेपोलका कारण कतिपय स्थानमा जोखिम बढेको गुनासो आउने गरेको छ । सेवा क्षेत्र धेरै भएकाले सबैतिर ध्यान पुर्याउन नसकिएको प्राधिकरणले बताएको छ । कतै स्कुसका लहरा त कतै रुखपातले ग्रामीण क्षेत्रको लाइन जेलिने गरेको छ । पुराना पोल विस्थापित गर्न मात्रै करिब ६७ करोड रुपैयाँ खर्च हुने अनुमान छ । जिल्लाको विद्युतीकरण हुन बाँकी ३० प्रतिशतका लागि अरू ५१ करोड रुपैयाँ लाग्नेछ । तर चालु आवमा प्राधिकरण शाखालाई साढे ९ करोडको मात्र सिलिङ दिइएको छ । यही रकमबाट नयाँ लाइन विस्तारदेखि मर्मत सम्भार र पुराना पोल हटाउने काम गर्नुपर्ने बाध्यता छ ।हरेक वर्ष १ हजार हाराहारीमा काठेपोल हटाइने गरेको छ । यही गतिमा काम गर्ने हो भने गुणस्तरीय र जोखिमयुक्त विद्युत् विस्तार गर्न वर्षौं लाग्छ, गोहितले भने । केन्द्रले तोकेको मापदण्डबाहेक काठेपोल भने पूर्ण रूपमा निषेध गरेको कार्यालयको भनाइ छ । हेलचेक््रयाइँले ज्यान जाँदैछतमा बसेर पढ्दै गर्दा अचानक ११ केभीएको लाइनमा हात पर्दा पाँचथरका एक युवकको केही महिनाअघि सदरमुकामस्थित धोबीधारामा ज्यान गयो । पोल ढल्किएर घर नजिकै आएकाले दुर्घटना भएको थियो । विद्युत् कार्यालयबाट करिब ४ सय मिटर मात्र टाढा लापरबाहीकै कारण ती युवकले ज्यान गुमाउनुपर्यो । गत वर्ष इलाम नगरपालिकाको सोयाकमा ८५ वर्षीय १ वृद्धको कुलो बनाउन गएको अवस्थामा ज्यान गयो । गाउँमा वितरण गर्न लगिएको लाइन केही दिनदेखि लत्रिएर भुइँमा थियो । हावाहुरीका कारण पोल ढलेर तार लत्रिएपछि लाइन काटियो ।"
हिमपातले रोकिएनन् पर्यटक,"(लमजुङ)  चक्रीय अन्नपूर्ण पदमार्गको गन्तव्य थोराङ्ला भन्ज्याङ (५,४१६ मिटर) यति बेला हिमपातले सेताम्मे छ । चिसो बढेको छ । पर्यटक भने यही हिउँ र चिसोमा रमाउँदै पदयात्रा गरिरहेका छन् । शुक्रबार र शनिबार हिमपातले रोकिएका पर्यटक आइतबारदेखि गन्तव्यतिर लागेका छन् । हिउँ पर्दा मात्रै गोराहरू हिँड्दैनन् । रोकिएपछि खेलीखेली हिँड्दा रहेछन्, मनाङ ङिस्याङ गाउँपालिका अध्यक्ष कान्छा घलेले भने, चिसो महसुस गरेका छन् । रमाएका पनि छन् ।हिमपातपछि तल्लो मनाङको नासों गाउँपालिका९ दानाक्युदेखि सवारीसाधन चामे तथा माथिल्लो क्षेत्र जान सकेका छैनन् । दानाक्युदेखि तिमाङसम्म हिउँ पग्लिएर बाटो हिलाम्मे रहेको नेपाल प्रहरीका डीएसपी टीकाबहादुर कार्कीले बताए । दैनिक २० देखि २५ पर्यटक चक्रीय अन्नपूर्ण पदमार्गमा आउने गरेको अन्नपूर्ण संरक्षण क्षेत्र आयोजना (एक्याप), इलाका संरक्षण कार्यालय मनाङअन्तर्गत तल्लो मनाङको धारापानी चेकपोस्टकी पर्यटक सहायक सोमी गुरुङले बताइन् । बेंसीसहरबाट सवारीमा आएका पर्यटक माथिल्लो क्षेत्र हिँडेर जाने गरेका छन् । बाटो अवरुद्ध नभएको बेला पर्यटक बेंसीसहरदेखि सीधै माथिल्लो मनाङ क्षेत्रसम्म पुग्थे । आइतबारदेखि माथिल्लो क्षेत्रमा घाम लागेको एक्याप मनाङका प्रमुख बाबुलाल तिरुवाको भनाइ छ । हिउँ परेपछि हावाहुरी चल्यो । त्यसले हिउँ उडाइदियो । भएको हिउँ पनि बिस्तारै पग्लिन थालेको छ, उनले भनेव, पर्यटक खुसीसाथ हिँडेका छन् । पर्यटक हिँड्ने पदमार्ग सेना र प्रहरी मिलेर चामे क्षेत्रमा सरसफाइ गरिएको मनाङस्थित सशस्त्र प्रहरीको ३२ नम्बर गुल्म चामेका डीएसपी रमेश भुवाजीले बताए । सरसफाइपछि पर्यटक र स्थानीयलाई सजिलो भएको छ, उनले भने । हिमपातपछि स्थानीयको जनजीवन प्रभावित भए पनि पर्यटकलाई भने खासै फरक नपरेको प्रमुख जिल्ला अधिकारी पुष्पराज पौडेलको भनाइ छ । हामीलाई चिसोले गाह्रो बनाएको छ । यही चिसोमा हिउँ खेल्दै पर्यटक हिँडेका छन् । उनीहरू रोकिएका छैनन्, उनले भने । पर्यटकलाई हिउँ परेका बेला भने नहिँड्न सुझाएको उनले बताए ।"
रसुवागढीबाट ८ हजार क्विन्टल प्याज,"रसुवा (कास) रसुवागढी नाका हुँदै गत असोजदेखि मंसिरसम्म ८ लाख २३ हजार किलो प्याज आयात गरिएको छ । भारतले आयातमा रोक लगाएपछि रसुवागढी नाकाबाट प्याज आयात बढेको हो । यो अवधिमा ४ करोड २२ लाख ६५ हजार बराबरको ८ लाख २३ हजार किलो प्याज आयात भएको रसुवागढी भन्सार कार्यालयका प्रमुख भन्सार अधिकृत पुण्यविक्रम खड्काले जानकारी दिए । मंसिरमा सबैभन्दा धेरै ५ लाख ७३ हजार किलो प्याज आएको छ । आव ०७५७६ मा भारत र चीनबाट गरी १६ करोड ७९ लाख किलो प्याज आयात भएको भन्सार विभागको तथ्यांक छ । रसुवागढी नाकाबाट आयात हुने कृषि तथा वनजन्य सामग्रीमा स्याउ, नास्पाती, लसुन, प्याज, तयारी मसला, गुन्द्रुक, ड्राई मसरुम, बोडी, धानको बीउ, पिठो, ओखर, बदाम, अचार, कफी, ग्रिन टी र सुकेको बयर छन् । बाँसको मुडा, काठको टेबल, नाङ्लो, बोधीचित्तको माला, धुपदानी र अम्रिसोको कुचोलगायतका वस्तु चीन निर्यात हुने गरेका छन् । यो नाकाबाट चीनतर्फ अझै कृषिजन्य सामग्री निर्यात हुन सकेका छैनन् । चीनबाट हुने धेरैजसो आयात ०७२ मंसिरदेखि यहीँबाट हुँदै आएको छ ।"
सीएनआईश्रम मन्त्रालय सहकार्य प्रतिबद्धता,"काठमाडौं (कास) श्रम रोजगार तथा सामाजिक सुरक्षा मन्त्रालय र नेपाल उद्योग परिसंघ (सीएनआई) ले रोजगारमैत्री वातावरण सिर्जना गर्न सहकार्यको प्रतिबद्धता जनाएका छन् । श्रम, रोजगार तथा सामाजिक सुरक्षामन्त्री रामेश्वर राय यादवसँग परिसंघका प्रतिनिधिमण्डलले बिहीबार भएको भेटमा उक्त प्रतिबद्धता जनाइएको हो । भेटमा मन्त्री यादवले उद्योगी र श्रमिकबीच सौहार्दपूर्ण वातावरण भए आर्थिक क्षेत्रको उत्पादकत्व बढ्ने र यसले मन्त्रालयको उद्देश्य पनि पूरा हुने बताए ।"
चामलको गुणस्तर जाँच्न माग,"काठमाडौं (कास) नेपाल चामल तेल, दाल, उद्योग संघले आयातित चामलको मूल्य (एमआरपी) र गुणस्तर जाँच हुनुपर्ने माग राखेका छन् । संघका अध्यक्ष सुबोधकुमार गुप्ता नेतृत्वको प्रतिनिधिमण्डलले बिहीबार अर्थमन्त्री युवराज खतिवडालाई ज्ञापन पत्र बुझाएको छ । उनीहरूले चामल आयातमा लगाइएको भन्सार मूल्यांकनलाई १५ प्रतिशत बनाउनुपर्ने माग गरे । तोरीका दाना आयातमा भन्सार महसुल वृद्धि गरी ५ प्रतिशत कायम गरिएकामा परिमार्जन गरी १ प्रतिशत बनाउन सके राहत मिल्ने संघको भनाइ छ ।"
दुगडको 'ज्ञान भुजा',काठमाडौं (कास) केएल दुगड समूहले ज्ञान ब्रान्डमा नयाँ उत्पादन ज्ञान भुजा नेपाली बजारमा ल्याएको छ । यो ४ सय ग्रामको कन्जुमर प्याकमा उपलब्ध रहेको कम्पनीले जारी गरेको विज्ञप्तिमा उल्लेख छ ।
प्राइमकैलाश सम्झौता,काठमाडौं (कास) प्राइम कमर्सियल बैंक र कैलाश विकास बैंकबीच प्राप्ति (एक्विजिसन) गर्ने सम्बन्धमा बिहीबार सम्झौता भएको छ । प्राइम बैंकका सञ्चालक समिति अध्यक्ष राजेन्द्रदास श्रेष्ठ र कैलाश बैंकका सञ्चालक समिति अध्यक्ष नारायणप्रसाद पौडेलले सम्झौता पत्रमा हस्ताक्षर गरेका थिए ।
कतार जान लागेका नौ पक्राउ,"काठमाडौं (कास) दुबईको पर्यटक भिसा देखाएर नौ नेपाली गत सोमबार कुवेती विमान जजिरा एयरवेज चढेर काठमाडौंको त्रिभुवन अन्तर्राष्ट्रिय विमानस्थलबाट उड्न आँटेका थिए । अध्यागमनको जाँच सकेर अगाडि बढेका उनीहरूलाई विमानस्थलको अन्तिम प्रतीक्षा कक्ष पुग्नुअघि प्रहरीले जाँच गरे । लगत्तै उनीहरू पक्राउ परे । त्यसपछि पोल खुल्यो, पर्यटक भिसामा कुवेत हुँदै दुबई जान आँटेका भनिएका उनीहरूको गुप्त उद्देश्य कतार पुगेर काम गर्नु थियो । प्रहरीले उनीहरूको साथबाट कतारको भिसा र अन्य कागजातसमेत फेला पारेको छ । श्रमस्वीकृतिको सरकारी प्रक्रिया छलेर उनीहरू कतारमा कामदारको हैसियतमा पुग्न खोजेका थिए । विमानस्थल प्रहरी स्रोतका अनुसार कुवेतबाट दुबई जाने भन्दै उनीहरूले देखाएको विमान टिकट नक्कली थियो । पर्यटक भिसामा दुबई जाने भने पनि उनीहरू कुवेतबाट सोझै कतार उड्ने योजनामा थिए । पक्राउ परेकाहरूलाई प्रहरीले वैदेशिक रोजगार विभागलाई बुझाइदिएको छ । वैदेशिक रोजगार विभागका महानिर्देशक भीष्मकुमार भुसालले श्रमस्वीकृति प्रक्रिया छल्नेमाथि अनुसन्धान चलिरहेको बताए । विभाग स्रोतका अनुसार कतार पुग्न हिँडेका सबैले व्यक्तिगत पहलमा कतारी एजेन्टबाट कतारमा काम खोजेका थिए । उनीहरूले कतारी कम्पनीबाट काम पक्का हुने कागजात पाइसकेका थिए । व्यक्तिगत पहलमा काम खोजेर विभागबाट श्रमस्वीकृति लिन सकिने कानुनी व्यवस्था भए पनि उनीहरूले श्रमस्वीकृतिको प्रक्रिया किन छल्न खोजे भन्नेबारे विभागले अनुसन्धान थालिसकेको छ । महानिर्देशक भुसालले भने, छलीको यो प्रक्रियामा ट्राभल एजेन्सीदेखि अन्य ५६ वटा संस्था संलग्न भएको प्रारम्भिक अनुसन्धानले देखाएको छ । यसअघि घरेलु महिला कामदारका निम्ति प्रतिबन्धित देशमा उडाउन संगठित समूहले झन्डै यस्तै शैलीमा विमानस्थल अध्यागमनका कर्मचारीलाई झुक्याएका थिए । १२ असोजमा पाँच नेपाली महिला नक्कली भारतीय मतदाता परिचयपत्र बनाएर बुर्का लगाई भारत जान लागेको भन्दै अध्यागमन पार गरेका थिए । विमानस्थलको अन्तिम सुरक्षा कक्षमा जाँचका क्रममा मात्रै उनीहरू नेपाली भएको खुलेको थियो ।"
महरा थुनामै,"काठमाडौं (कास) उच्च अदालत पाटनले निवर्तमान सभामुख कृष्णबहादुर महरालाई पुर्पक्षका लागि थुनामा राख्ने जिल्ला अदालत काठमाडौंको आदेशलाई सदर गरेको छ । तत्काल प्राप्त प्रमाणका आधारमा कसुरमा संलग्न होइनन् भन्न सक्ने अवस्था नरहेको ठहर उच्च अदालतले गरेको हो ।मुख्य न्यायाधीश नहकुल सुवेदी र न्यायाधीश टेकनारायण कुँवरको इजलासले गत कात्तिक १८ गतेको जिल्ला अदालतको आदेशलाई सदर गरेको जानकारी रजिस्ट्रार बाबुराम दाहालले दिए । महरालाई यो आदेशविरुद्ध सर्वोच्च अदालतमा निवेदन दिने बाटो खुला छ । मूल मुद्दा भने जिल्ला अदालतमा विचाराधीन छ । उच्च अदालतले एक महिनाभित्र न्यायनिरूपण गर्न जिल्ला अदालत काठमाडौंलाई आदेश दिएको छ । सुरक्षाकर्मीको बयान, घटनास्थलमा पुगेर डेढ घण्टामा मात्रै फर्केको विवरण र पीडितले आत्तिएर प्रहरीमा गरेको उजुरीले निर्दोष भन्न नसकिने उच्च अदालतको ठम्याइ छ । घटनाबारे मौखिक रूपमै भए पनि जाहेरी परेको थियो भने घटना हुनासाथ प्रहरीको १०० नम्बरको हटलाइनमा फोन गरेर सहयोगको याचना गरिएको थियो । उच्च अदालतले यो विषयलाई पनि विवेचना गरेको छ । पीडितले प्रहरीमा किटानी जाहेरी दिएको केही दिनपछि पतिका साथमा प्रहरीमा फेरि निवेदन दिएर महराले आफूमाथि कुनै दुर्व्यवहार नगरेको व्यहोरा दर्ता गराएकी थिइन् । उनले अदालतमा समेत त्यही व्यहोराको निवेदन दिएकी थिइन् भने उच्च अदालतमा पुगेर पनि निवेदन दोहोर्याइन् । तर उच्च अदालतले आदेशका क्रममा भने त्यो निवेदन र जिल्ला अदालतमा व्यहोरा फेरिएको दोस्रो जाहेरीबारे कुनै टिप्पणी गरेको छैन ।संघीय संसद् सचिवालयमा कार्यरत एक कर्मचारीले महराले आफ्नो कोठामा आएर बलात्कार प्रयास गरेको भन्दै गत असोज १७ गते राति फोनबाट प्रहरीमा उजुरी दिएकी थिइन् । प्रहरीले महरालाई असोज १९ मा पक्राउ गरेको थियो भने कात्तिक १४ गते जिल्ला अदालतमा मुद्दा दायर भएको थियो ।"
त्रिविमा ७० हजार विद्यार्थी दीक्षित,"काठमाडौं (कास) त्रिभुवन विश्वविद्यालयले ७० हजार ७७ जना विद्यार्थीलाई बिहीबार दीक्षित गरेको छ । अघिल्लो वर्षभन्दा प्राविधिक धारतर्फ दुई प्रतिशत बढी विद्यार्थीले स्नातक, स्नातकोत्तर, एमफिल र विद्यावारिधि तहको उपाधि हासिल गरेका छन् । शैक्षिक सत्र ०७५७६ मा साधारण धारतर्फ ८३ र प्राविधिक धारतर्फ १७ प्रतिशत विद्यार्थी उत्तीर्ण भएको त्रिविले जनाएको छ । पुल्चोकस्थित इन्जिनियरिङ क्याम्पसमा आयोजित ४५ औं दीक्षान्तमा १० हजार छात्रछात्रा सहभागी भए । त्रिविअन्तर्गत ५ संस्थान र ४ संकायका विद्यार्थीलाई दीक्षित गरिएको हो । उपकुलपति धर्मकान्त बाँस्कोटाले जानकारी दिए । ३१ जनाले विभिन्न पदक र पुरस्कार पाएका हुन् । दीक्षान्त समारोहमा बंगलादेशको ढाका विश्वविद्यालयका उपकुलपति मोहम्मद अख्तरुज्जमान प्रमुख अतिथि थिए । उनले विश्वविद्यालयको पढाइलाई सूचना प्रविधिसँग जोडेर लैजानुपर्ने बताए । त्रिविका कुलपति एवं प्रधानमन्त्री केपी शर्मा ओली स्वास्थ्य समस्याका कारण कार्यक्रममा सहभागी भएनन् । शिक्षामन्त्री तथा सहकुलपति गिरिराजमणि पोखरेलले सरकारले जारी गरेको शिक्षा नीति र ऐनले विश्वविद्यालयलाई थप सुदृढ गर्दै लैजाने बताए ।त्रिविका ६२ वटा आंगिक र एक हजार ६१ वटा सम्बन्धन प्राप्त क्याम्पसमा शैक्षिक कार्यक्रम सञ्चालन हुँदै आएको छ ।"
सीमामा थपिँदै ११४ बीओपी,"ललिता निवासको जग्गा अनुसन्धान गर्न १ महिना म्यादसरकारले ललिता निवासको जग्गा हिनामिना प्रकरणको अनुसन्धान गर्न प्रहरीको केन्द्रीय अनुसन्धान ब्युरोलाई चौथो पटक १ महिनाको म्याद थप गरेको छ । सोमबार बसेको मन्त्रिपरिषद् बैठकले ब्युरोलाई अनुसन्धानका लागि पुस २८ गतेसम्मको समय दिएको हो ।मंसिर २८ गते म्याद सकिएपछि ब्युरोले प्रहरी प्रधान कार्यालयमार्फत गृह मन्त्रालयलाई पत्र लेखी अनुसन्धानले पूर्णता नपाएको भन्दै म्याद थप्न प्रस्ताव गरेको थियो । ०७५ फागुन २८ गतेको मन्त्रिपरिषद् बैठकले ब्युरोलाई अनुसन्धान प्रतिवेदन बुझाउन ३ महिनाको समय दिएको थियो । अनुसन्धान नसकिएपछि मन्त्रिपरिषद्ले असार १२, भदौ २२ र असोज ३० गते तीन पटक २२ महिनाको समय थपेको थियो ।ॅएमसीसी सम्झौता अनुमोदन हुन्छसत्तारूढ दल नेकपामा विवादको विषय बनेको अमेरिकी नियोग मिलेनियम च्यालेन्स कर्पोरेसन (एमसीसी) को परियोजनासम्बन्धी सम्झौतालाई संसद्ले अनुमोदन गर्ने सञ्चारमन्त्री गोकुल बाँस्कोटाले बताएका छन् । पार्टीभित्र त अनेक कुरा उठिहान्छन् तर ती सबै सदर हुन्छन् भन्ने छैन । संसद् बोलाइसकेका छौं, एससीसी सम्झौता पारित हुन्छ, बाँस्कोटाले भने, यो नेपालअमेरिकाको सम्बन्ध सुदृढ गर्ने र बजेटको पनि कुरा हो । उनले सत्तारूढ दलले बोकेको राजनीतिक विचारसँग सरकारको विदेश नीति फरक हुन सक्ने बताए ।"
नेपालको सीमाबाट भारतमा अशान्ति,"नयाँदिल्ली (कास) भारतीय गृहमन्त्री अमित साहले केही तत्त्वले नेपाल र भुटानसँगको खुला सीमाको फाइदा उठाएर भारतमा अस्थिरता निम्त्याउने प्रयास गरिरहेको दाबी गरेका छन् । दिल्लीमा बिहीबार आयोजित सशस्त्र सीमा बल (एसएसबी) को ५६ औं स्थापना दिवसका अवसरमा गृहमन्त्री साहले भने, नेपाल र भुटान भारतका मित्र राष्ट्र हुन् । अरू कुनै खतरा छैन । आवागमन सरल भएको छ । दूरी नजिक भएको छ । तर यही खुला सीमाबाट भारतमा शान्ति नचाहने तत्त्व र देशहरू प्रवेश गर्ने प्रयास गरिरहेका छन् । उनले सीमामा गलत तत्त्वहरूको घुसपैठ रोकेर एसएसबीले प्रशंसनीय काम गरेको समेत जिकिर गरेका छन् । गत वर्ष भारतनेपाल सीमाबाट ५४ विदेशीलाई पक्राउ गरिएकोमा दुईजना पाकिस्तानी रहेको उनले दाबी गरे । यसले पनि एसएसबीले जसलाई आउन दिनुपर्छ तिनलाई सम्मानका साथ आउन दिने गरेको र जसलाई रोक्नुपर्ने हो तिनीहरू एसएसबीको आँखा छलेर देशभित्र प्रवेश गर्न सक्दैनन् भन्ने देखाउँछ, शाहले भने । साहले पछिल्लो एक वर्षमा ३ सय ८० करोड भारु मूल्यको प्रतिबन्धित वस्तु एसएसबीले जफत गरेको र त्यसमध्ये १ सय ६७ करोड भारुभन्दा बढीको लागूपदार्थ रहेको बताए । उनले एसएसबीमा विभिन्न पदमा गरेर १२ हजार दरबन्दी थपिने घोषणा पनि गरेका छन् ।"
श्रीलंकामा एमसीसी रोक्का,"काठमाडौं (कास) नेपालसँगै पाउन लागेको मिलेनियम च्यालेन्ज कर्पोरेसन (एमसीसी) को प्रस्तावित सहयोगलाई श्रीलंकाले तत्कालका लागि रोक्का गरेको छ ।श्रीलंकन सरकारका प्रवक्ताले विस्तृत अध्ययन गरेर मात्रै निर्णय हुने बिहीबार मिडियालाई बताएका छन् । विज्ञ समूहले एमसीसीबारे अध्ययन गरेर मात्रै प्रक्रिया अघि बढाउँछौं, उनले भने । सरकारले एमसीसीबारे अध्ययन गर्न कोलम्बो विश्वविद्यालयका अर्थशास्त्र विषयका प्राध्यापक ललिथश्री गुनवारुवनको संयोजकत्वमा कार्यदल बनाएको छ । उच्च अदालतमा स्वतन्त्रता र सार्वभौमिकतामा एमसीसीले आघात पार्न सक्ने भन्दै रिट दायर भएपछि यो सहयोगका बारेमा विवाद चर्किएको थियो । श्रीलंकाको भूमि तथा यातायात व्यवस्थापनका लागि एमसीसीले ४ सय ८० मिलियन डलर सहयोग प्रदान गर्ने टुंगो भइसकेको थियो । नेपाल सरकार र अमेरिकी सहयोग निकाय एमसीसीबीच ५ वर्षअघि भएको विकास साझेदारको यो योजनामा नेपालका लागि ५ सय मिलियन डलर (झन्डै ५५ अर्ब रुपैयाँ) को बजेट निर्धारण गरिएको छ ।"
चितवनको लगातार जित,"(पोखरा)  तीन स्टार विदेशी खेलाडीसहित राष्ट्रिय टोलीका पूर्व कप्तान पारस खड्काको नेतृत्वमा रहेको चितवन राइनोज नमस्ते पोखरा प्रिमियर लिग (पीपीएल) को उपाधि दाबेदार टोली हो । गत संस्करण फाइनलमा पराजित चितवनले यसपल्ट लगातार दोस्रो जित निकाल्ने क्रममा बिहीबार बुटवल ब्लास्टर्सलाई १ सय १९ रनको फराकिलो अन्तरले हरायो ।लगातार जितसँगै उसको प्लेअफ सम्भावना बलियो हुन थालेको छ । पारसकै भनाइमा लगातारको जितले आत्मविश्वास दिएको छ । हामीले राम्रो क्रिकेट खेल्यौं र राम्रो गर्न सक्यौं । हामीले लगातार खेल जित्यौं र आगामी खेलमा पनि यही लयलाई निरन्तरता दिने प्रयास गर्नेछौं तर सजिलो चाहिँ छैन, उनले भने ।पहिलो खेलमा काठमाडौं गोल्डेन्स वारियर्समाथि सुपर ओभरको जित निकालेको बुटवलले पनि ३ खेल खेल्न बाँकी छ । चितवनविरुद्ध ठूलो योगफल पछ्याउँदा बुटवलको ब्याटिङक्रम निकै नै कमजोर देखियो । यो नतिजाले आसन्न खेलहरूमा उसलाई चुनौती हुनसक्छ । तर कप्तान सोमपाल कामीले नयाँ दिनमा नयाँ रणनीति हुने भएकाले आगामी खेलमा सकारात्मक नतिजाको आशा गरेका छन् ।ठूलो टार्गेट थियो । यो विकेटमा लक्ष्य पार गर्नै नसक्ने चाहिँ थिएन । तर हाम्रा सुरुआती ब्याट्सम्यानहरू टिक्न सकेनन् । त्यसैले एकपछि अर्को दबाब थपियो, आगामी खेलबारे कप्तान सोमपालले भने, यो क्रिकेट पनि मानिसको जीवनजस्तै हो । किनभने हामीले बिहान उठ्नुपर्छ, काम गर्नुपर्छ । त्यस्तै क्रिकेटमा पनि जित हासिल गर्न राम्रो ब्याटिङ र राम्रो बलिङ गर्नुपर्छ । जुन दिन राम्रो गर्न सकिँदैन हार्नुपर्छ । अहिले हाम्रो त्यस्तै दिन चलिरहेको छ । भोलि पनि हाम्रो खेल छ । नयाँ दिनको नयाँ खेलमा कमजोरी सुधार्ने प्रयास गर्नेछौं । बुटवलका कप्तान सोमपालले टस जितेपछि फिल्डिङ रोजेका थिए । अनिलकुमार साहको स्थानमा पारस आफैंले रोहन मुस्तफासँग चितवनको ओपनिङ गर्ने भए । हामीले विपक्षीको बलियो र कमजोर पक्षलाई मध्यनजर गरेर नयाँ रणनीति बनाएका थियौं, त्यसमा सफल भयौं । भोलिका खेलमा अनिलले नै ओपनिङ गर्न सक्छन्, कप्तान पारसले भनेका छन् ।रणनीति सफल भयो । यी दुईले १ सय १७ रनको साझेदारी गर्दै चितवनलाई विशाल योगफलतर्फ अग्रसर गराए । ११३ ओभरमा कप्तान पारस ६३ रन बनाएर आउट भए । ४० बलमा ६ चौका र २ छक्का प्रहार गरेका उनी अफ्ताव उद्दिन अहमदको बलमा सोमपालबाट क्याचआउट भएका हुन् । कप्तान पारसले शतकको अवसरमा चुकेको स्वीकारे । उनले थपे, शतक बनाउने अवसर गुमेको पक्कै हो । तर मलाई टिमको जितभन्दा आफ्नो शतक ठूलो हुँदैन । तेस्रो नम्बरमा आएका बाबर हायतले १ रनमात्र बनाउन सके । पहिलो खेलमा पोखराविरुद्धको जितका क्रममा अर्धशतक प्रहार गरेका उनलाई पनि अहमदले नै बोल्ड गरेका हुन् ।२ सय ३ रनको ठूलो योगफल बनाउने क्रममा अन्तिमसम्म क्रिजमा टिकेका रोहन ७० रनमा अविजित रहे । उनले ५६ बलमा ७ चौका र २ छक्का प्रहार गरेका हुन् । रोहनले तेस्रो विकेटका लागि आरिफ शेखसँग ६५ रनको साझेदारी गरेका थिए । आरिफले ४० रनको योगदान गरे । अन्तिम ओभरको तेस्रो बलमा आउट हुनुअघि आरिफले १९ बलमा ३ चौका र ३ छक्का प्रहार गरेका थिए । उनलाई अविनाश बोहराले आउट गरेका हुन् । ठूलो लक्ष्य पछ्याएको बुटवल १८४ ओभरमा ८४ रनमै समेटियो । बुटवलका लागि मध्यक्रमका शिवम सिंह, भीम सार्की र हरिबहादुर चौहानबाहेक अन्यले दोहोरो अंकको रन बनाउन सकेनन् । सुरुआती ब्याट्सम्यान अफ्ताव उद्दिन अहमद २, शंकर राना ५ र हर्ष टंक १ रनमा आउट भएका थिए । चौथो नम्बरमा आएका शिवमले ३३ बलमा १ चौका र ३ छक्काको सहयोगमा ३३ रन बनाएर विक्रम भुसालको बलमा आउट भए ।पाँचौं नम्बरमा आएका भीम सार्कीले पनि विक्रम सोबको बलमा आउट हुनुअघि २१ बलमा २१ रन जोडे । कप्तान सोमपाल ३, शेर मल्ल २ र हरिबहादुर चौहान १० रन बनाएर आउट भए । बलिङमा करण केसीले ४ विकेट लिए । उनले ४ ओभरमा १० रनमात्र खर्चिए । रोहन मुस्तफाले ३ ओभरमा ५ रन खर्चेर २ विकेट लिए । सन्नी पटेल, भुवन कार्की, विक्रम सोब र विक्रम भुसालले ११ विकेट लिए ।अलराउन्ड प्रदर्शन गरेका चितवनका मुस्तफा म्यान अफ द म्याच चुनिए । टिमको सिनियर खेलाडी र विदेशी खेलाडी हुनुको नाताले रन हान्ने दबाब थियो । त्यसैले आज मैले त्यो जिम्मेवारी पूरा गरेजस्तो लागेको छ, कप्तान पारससँगको सुरुआती साझेदारीबारे उनले थपे, पारस नेपालको महान खेलाडी हो र उहाँसँग खेल्दा जहिले पनि रमाइलो लाग्छ । हामीले सुरुमै स्ट्राइक रोटेट गर्दै खेल्यौं र ठूलो स्कोरको आधार तयार गर्यौं । शुक्रबार दुई खेल हुनेछ । पहिलो खेलमा बुटवल र साविक विजेता पोखरा पल्टन तथा दोस्रो खेलमा चितवन र धनगढी ब्लुचबीच प्रतिस्पर्धा हुनेछ ।"
काठमाडौं म्याराथनमा ५ हजार दौडने,"काठमाडौं (कास) काठमाडौं अन्तर्राष्ट्रिय म्याराथनमा ५ हजारभन्दा बढी दौडिने भएका छन् । प्रो स्पोर्ट्सको आयोजनामा शनिबार हुने प्रतियोगिताको १३ औं संस्करणले नेपालको पर्यटन क्षेत्रलाई विश्वसामु चिनाउने अपेक्षा आयोजकको छ । आयोजक प्रमुख नीलेन्द्रराज श्रेष्ठले ३५ सय जनाले काठमाडौं म्याराथनमा दौडन आफ्नो नाम दर्ता गरिसकेका छन् । दर्ता मिति शुक्रबार साँझसम्म छ । दर्ता भएकामा ५० विदेशी खेलाडी छन् । उनले यसपालि ५ हजार जतिले दौडिने सम्भावना रहेको बताए । प्रतियोगितामा म्याराथन, हाफ म्याराथन, ५ किमि खुला, ५ किमि मास्टर, विद्यार्थी, ह्विलचेयरमा महिला र पुरुषको इभेन्ट हुनेछ । त्यस्तै कर्पोरेट र फेमेली रन पनि हुनेछ । विजेताको पुरस्कार राशिमा गत वर्षकै यथावत राखिएको छ । त्यसअनुसार म्याराथनमा पहिलो तीन स्थानका विजेता पुरुष र महिलाले क्रमशः ५०, २० र १५ हजार रुपैयाँ पाउने छन् । त्यस्तै हाफ म्याराथनमा पहिलो तीन स्थान हात पार्नेले २०, १३ र ७ हजार, ५ किमि खुला र मास्टरले १०, ६ र ४ हजार, ५ किमि छात्रछात्रा र ह्विलचेयरतर्फ ५, ३ र २ हजार, फेमेली रनतर्फ १०, ५ र ३ हजार पाउने छन् । कर्पोरेट हाफ म्याराथनतर्फ रिले हुनेछ । त्यसमा चार जनाले मिलेर दौड पूरा गर्नुपर्नेछ । त्यसको शीर्ष तीन स्थान हात पार्नेले २०, १० र ५ हजार पाउने छन् । यसपालि काठमाडौं म्याराथनलाई प्रदेश ३ सरकारले साथ दिएको छ । प्रदेश ३ को सरकारले काठमाडौं म्याराथनको स्वामित्व ग्रहण गरेको छ, आगामी दिनमा पनि प्रदेश ३ सरकारको साथ रहनेछ, प्रदेश ३ का पर्यटनमन्त्री अरुण नेपालले भने, हाम्रो देशको समृद्धिनिम्ति पर्यटन क्षेत्र निकै महत्त्वपूर्ण छ । त्यसमा यस म्याराथनलाई देशको पर्यटनसँग जोड्नुपर्छ ।आयोजक प्रमुख श्रेष्ठले विदेशमा बस्दा सहरको नाममा ठूला म्याराथन हुने गरेको त्यसबाट प्रभावित भएको जनाउँदै उनले भने, एनआरएन म्याराथनबाट सुरु गरेको प्रतियोगिता अहिले १३ औं संस्करणमा आइपुगेको छ र अहिले पनि हामी सिकिरहेका छौं । जनताप्रति स्वास्थ्य चेतना बढाउनु यस दौडको मुख्य लक्ष्य हो । अर्को लामो दूरीका धावकलाई यो अवसरका रूपमा पनि छ । विदेशी धावकहरू दौडिने मात्र नभएर घुम्न पनि आउने भएकाले नेपालको पर्यटन क्षेत्रले त्यसलाई सदुपयोग गर्नुपर्छ ।प्रदेश ३ सरकार र काठमाडौं महानगरपालिकाले प्रतियोगितालाई ५५ लाख तथा मध्यपुर थिमि नगरपालिकाले १ लाख सहयोग गरेको श्रेष्ठले बताए । ललितपुर महानगरपालिका र भक्तपुर नगरपालिकाले व्यवस्थापकीय सहयोग गरेका छन् । प्रो स्पोर्टसकी कार्यकारी निर्देशक वागमती राईले विदेशी खेलाडीमा युरोप, अमेरिका, जापान र भारत लगायतका देशका धावकलाई एजेन्टमार्फत प्रतियोगिताबारे जानकारी दिएको बताइन् । त्यसमध्ये एक विदेशी जापानका काजुएकी नागानुमा हुन् । उनी सन् १९८४ देखि ८६ सम्म नेपालको प्रशिक्षक थिए । त्यसक्रममा उनले वैकुण्ठ मानन्धर, पुष्पराज ओझा, आमिरी यादव, सुशील नरसिंह राणालगायतलाई प्रशिक्षण दिएका थिए । हरेक वर्ष काठमाडौं म्याराथनमा सहभागी नागानुमाले यसपल्ट हाफ म्याराथन दौडने छन् । सवारीसाधन नचलाउन अनुरोधआयोजकले शनिबार बिहानीसत्रमा सवारीसाधन नचलाउन अनुरोध गरेको छ । बिहान ७ बजे हुने म्याराथनले १२ बजेसम्म सवारी प्रभावित गर्नेछ । सुरक्षित हिसाबमा म्याराथन गर्न शनिबार बिहानको सत्रमा सवारी साधन नचलाउन आयोजकले अनुरोध गरेको हो । म्याराथन हामीसँग भ्यालीबाहिर गर्न पनि विकल्प थियो । सिटी म्याराथन सहरको मुख्य स्थानबाटै सुरु गरिने विश्वव्यापी चलन छ, नेपाल ओलम्पिक कमिटीका महासचिव रहेका आयोजक प्रमुख श्रेष्ठले भने, १३ औं सागमा म्याराथनको ट्राफिक व्यवस्थापन निकै राम्रो भएको थियो । काठमाडौं म्याराथनको टाइमिङ २ घण्टा २१ मिनेटको छ, त्यतिखेरसम्म ट्राफिक व्यवस्थापन राम्रै रहने गरे पनि त्यसपछि दौड पूरा गर्नेका लागि निकै समस्या हुने गरेको छ । श्रेष्ठका अनुसार एकदिन सबै धावकको इन्स्योरेन्स हुनेछ ।"
प्याब्सन स्पोर्ट्स मिट सुरु,"विराटनगर (कास) एघारौं मोरङ प्याब्सन स्पोर्ट्स मिट बिहीबार सुरु भएको छ । पहिलो दिन छात्रातर्फ ज्याभलिन थ्रोमा पूर्वाञ्चल एकेडेमी हरैचाकी सरिता तामाङले स्वर्ण पदक जितिन् । मुनाल आर्दश रतुवामाईकी सुजता ताजपरियाले रजत र स्मृति स्कुल बुढीगंगाकी रेणुका चौधरीले कांस्य जितेका थिए ।लङजम्प छात्रातर्फ सुन्दर हरैचा बालसदनकी कञ्चन कार्कीले स्वर्ण, ग्रामथान जनककी स्वेच्छा माझीले रजत तथा ग्रामथानकै अंकिताकुमारी माझीले कांस्य जित्दा छात्रतर्फ युनिक एकेडेमीका सागर माझीले स्वर्ण, लब्ली एन्जलका धिरज माझीले रजत र दुलारीका सुशील खड्काले कांस्य जितेका छन् । प्याब्सनका केन्द्रीय अध्यक्ष टीकाराम पुरीले उद्घाटन गरेको प्रतियोगिता तीन दिन चल्नेछ । एथलेटिक्सका विभिन्न २५ स्पर्धासहित महिला र पुरुष भलिबल समावेश गरिएको छ । मोरङका डेढ सय विद्यालयका २ हजार बढी विद्यार्थीको सहभागिता छ । फुटबलमा महानगरको एभरेस्ट बोर्डिङले उपाधि हात पारेको थियो ।"
भगवतीलाई मेयर कप,भोजपुर (कास) तेस्रो भोजपुर मेयर कप फुटबलको उपाधि भगवती क्लब खोटाङले जितेको छ । भोजपुर नगरपालिकाको प्रायोजन तथा भोजपुर जिल्ला फुटबल संघ भोजपुरको आयोजनामा भएको खेलमा कुलुङ्ग यातयात प्रालि उपविजेता बन्यो । भगवती क्लबका सौजन राईले दोस्रो हाफको २८ औं मिनेटमा गोल गर्दै टोलीलाई विजयी बनाए । भगवतीकै जीवन परियार उत्कृष्ट खेलाडी बने । विजेताले ५ लाख र उपविजेताले ३ लाख रुपैयाँ पुरस्कार पाए ।
सुभांगी र अजाको जित,"काठमाडौं (कास) सुभांगीलक्ष्मी शाह तथा अजा रेग्मी १७ औं जयकर स्मृति राष्ट्रिय जुनियर टेनिसमा बिहीबार विजयी भएका छन् । छात्रा १४ वर्षमुनि सुभांगीले मार्सा महर्जनलाई ६०, ६० र अजाले श्रेया भट्टराईलाई ६१, ६३ को सेटमा हराए । आइशा डोल्कर गुरुङले सृष्टि राईलाई ६४, ६३ ले र इशाश्री शाहले निमिशा ढकाललाई ३६, ६४, ६२ ले हराए । छात्रा यू१२ मा ईभा अधिकारी, प्रशंसा मोक्तान, जेनी खड्का र सुनिरा थापा विजयी भए । यू१० मा शैली ढकाल र समृद्धि महर्जन तथा यू९ मा शिभाली गुरुङ, जु सेङ्गोइ र कर्मिष्ठा नुघा विजयी भए । छात्र १४ वर्षमुनि चिराग तिमल्सिनाले प्रितम परियारलाई ६४, ६३ ले, आर्यन गिरीले रुस्त अरोरालाई ६०, ६० ले, सौगात बिकले निहालजंग थापालाई ६४, ६४ ले, आयुशमान घलेले दर्शिल श्रेष्ठलाई ६१, ६२ ले हराए ।"
ग्रिनफिल्ड र सेब विजयी,काठमाडौं (कास) ग्रिनफिल्ड र सेबले आठौं एक्सेल्सियर कपअन्तर्गत बास्केटबलमा बिहीबार जित पाएका छन् । सौरभ पौडेलले ११ स्कोरमा ग्रिनफिल्डले स्वर्णिमलाई ३४२१ ले हरायो । जुनियरमा कृपाल कोइरालाको १३ स्कोरमा सेबले ग्रिनफिल्डमाथि ३२१८ को जित पायो । स्वर्णिमले आयोजक द एक्सेल्सियरलाई २०१० र सिनियरमा विद्योदयले ओसिसलाई २७२३ ले हराए । गर्ल्समा द चाँदबागले स्वर्णिमलाई १९१६ ले हरायो । फुटबलको यू१६ गर्ल्समा एलआरआईले किड्स लर्निङलाई १० तथा एक्सेल्सियर रातो ले एलआरआईलाई ४० गोलले हराए । एक्सेल्सियर नीलोले काष्ठमण्डपसँग गोलरहित तथा रातो ले ग्यालेक्सी पब्लिकसँग ११ गोलको बराबरी खेले ।
माउन्ट ओलिभलाई उपाधि,काठमाडौं (कास) माउन्ट ओलिभले तेस्रो एन प्याब्सन खेलकुदअन्तर्गत ब्वाइज फुटसलको उपाधि जितेको छ । बिहीबार फाइनलमा माउन्ट ओलिभले भीमेश्वर एकेडेमीलाई १०ले पराजित गर्यो । तेश्रो स्थानका लागि भएको खेलमा ग्रिनफिल्ड नेसनल स्कुलले मान्डु एकेडेमीलाई २० गोलले हरायो । सिनियर ब्वाइज बास्केटबलको उपाधि ग्रिनफिल्ड नेसनल स्कुलले जित्यो । फाइनलमा ग्रिनफिल्डले युनिभर्सल सेकेन्डरीमाथि २२२१ स्कोरको जित दर्ता गर्यो । कान्तिपुर इङलिस तेस्रो भयो । ब्वाइज क्रिकेटमा कान्तिपुर पहिलो भयो । फाइनलमा कान्तिपुरले ग्रिनफिल्डलाई ६ विकेटले हरायो । अंकुर विद्याश्रमले विनायक स्कुललाई ७ विकेटले हराउँदै तेस्रो भएको प्रसार प्रमुख गेन्द्र लामाले जनाएका छन् ।
कैलाली र पोखरा सेमिफाइनलमा,मकवानपुर (कास) हेटौंडामा जारी पाँचौं राष्ट्रिय भेट्रान्स कप फुटबलको सेमिफाइनलमा अमरसिंह क्लब पोखरा र बौद्ध फुटबल क्लब पुगेका छन् । हेटौंडा४ स्थित लोकतान्त्रिक मैदानमा अमरसिंहले कैलाली भेट्रान्स र बौद्धले हेटौंडा भेट्रान्स रातोलाई समान लाई १० ले पराजित गर्दै सेमिफाइनलमा स्थान बनाए ।
एमएम कप खेल्न मलेसिया टिम आउने,"काठमाडौं (कास) मलेसियाको राष्ट्रिय टोलीले मनमोहन मेमोरियल राष्ट्रिय क्रिकेट प्रतियोगिता (एमएम कप) मा सहभागिता जनाउने भएको छ । पूर्व प्रधानमन्त्री मनमोहन अधिकारीको सम्झनामा इनरुवा नगरपालिका र मनमोहन मेमोरियल क्रिकेट सेन्टर प्रदेश १ को संयुक्त आयोजनामा पुस १५ देखि माघ ४ सम्म प्रतियोगिता हुनेछ । इनरुवा रंगशालामा हुने प्रतियोगितामा मलेसियाको राष्ट्रिय टोलीसहित त्रिभुवन आर्मी क्लब, नेपाल पुलिस क्लब, नेपाल एपीएफ क्लब, सातै प्रदेश र आयोजक इनरुवा गरी १२ टोलीले प्रतिस्पर्धा गर्नेछन् । सहभागीलाई ४ समूहमा विभाजन गरी पुस १२ सम्म खेलतालिका प्रकाशित गर्ने आयोजकले जनाएको छ । राष्ट्रिय खेलकुद परिषद्का प्रमुख क्रिकेट प्रशिक्षक एवं प्रतियोगिताको प्राविधिक समिति प्रमुख जगत टमाटाले मलेसिया इनरुवा आएर खेल्नुका साथै नेपाली राष्ट्रिय टोलीसँग १२ वटा अन्तर्राष्ट्रिय म्याच खेल्ने तयारी भइरहेको जनाए । एमएम कपका निर्देशक विप्लव घोषले मलेसियाको राष्ट्रिय टोलीले प्रतियोगितापछि नेपाली राष्ट्रिय टोलीसँग तीन ट्वान्टी२० खेल्नका लागि नेपाल क्रिकेट संघसँग छलफल भइरहेको जनाए ।प्रतियोगिताको यो दोस्रो संस्करण हो । एक करोड २५ लाखभन्दा अनुमानित बजेट रहेको प्रतियोगिता विजेताले ४ लाख ५ हजार, उपविजेताले २ लाख ५ हजार तथा सेमिफाइनल पुग्ने टोलीले जनही ६० हजार रुपैयाँ पाउने छन् । म्यान अफ द सिरिजलाई ५५ हजार तथा प्रत्येक खेलको म्यान अफ द म्याचलाई ३ हजार ५ सय प्रदान गरिने आयोजकले जनाएको छ । इनरुवा नगरपालिकाले आयोजनाको जिम्मेवारी लिएको छ । इनरुवा नगरपालिकाका मेयर राजन मेहताले आफ्नो क्षेत्रलाई चिनाउन खेलकुद र यस प्रतियोगिताले ठूलो भूमिका खेल्ने जनाए । मनमोहन मेमोरियल क्रिकेट सेन्टरका अध्यक्ष ठाकुर गैरेले यति ठूलो प्रतियोगिताका लागि नगरपालिका सक्रिय रूपमा लाग्नु निकै ठूलो विषय भएको जनाए । राष्ट्रिय खेलकुद परिषदका सदस्यसचिव रमेशकुमार सिलवालले इनरुवालाई चिनाउन यो प्रतियोगिताले अझ महत्त्वपूर्ण भूमिका खेल्ने विश्वास लिए । उनले अगाडि भने, नेपाली क्रिकेटमा अहिले धेरै फ्रेन्चाइजप्रति लगाव देखिएको छ, यसले ५० ओभर खेल्दा चाँडो आउट हुने गरेको पाएको छु । ५० ओभरको प्रतियोगिता खडेरी भइरहेको स्थितिमा यो प्रतियोगिता आउनु निकै राम्रो सन्देश हो ।प्राविधिक समिति प्रमुख टमाटाले पनि नेपाली क्रिकेटलाई माथि लग्न लामो इनिङ्सको क्रिकेट अपरिहार्य भइसकेको र त्यसका लागि यो प्रतियोगिता एउटा बुँदा भएको बताए । उनले प्रतियोगिताका लागि प्रदेशमा खेलाडी छनोट प्रक्रिया सुरु भइसकेको जनाए । निर्देशक घोषले अन्य क्षेत्रमा छनोट सुरु भए पनि प्रतियोगिता आयोजनास्थल प्रदेश १ को खेलाडी छनोटमा विवाद आएको बताए ।"
सुदूरको घोषणा,"धनगढी (कास) सुदूरपश्चिम प्रदेश सरकारले १३ औं दक्षिण एसियाली खेलकुद (साग) का पदक विजेता आफ्नो प्रदेशका खेलाडीलाई नगद पुरस्कार प्रदान गर्ने भएको छ ।प्रदेशका सामाजिक विकासमन्त्री कृष्णराज सुवेदीका अनुसार १ वा एकभन्दा बढी स्वर्ण पदक विजेता खेलाडीलाई २ लाख, १ स्वर्ण विजेतालाई १ लाख ५० हजार, रजत पदक विजेतालाइ १ लाख र कांस्य विजेतालाई ७५ हजार रुपैयाँ प्रदान गर्ने प्रदेश सरकारको मन्त्रिपरिषद्ले निर्णय गरेको हो । सागमा सुदूरपश्चिमबाट पदक जित्ने खेलाडी संख्या ७० रहेको छ, मन्त्री सुवेदीले भने, सुदूरका खेलाडी जुनसुकै ठाउँमा बसोवास गर्ने र खेल्ने भए पनि सुदूरपश्चिममा घर भएका सवै विजेता खेलाडीलाई प्रदेश सरकारले नगद पुरस्कारसहित सम्मान गर्नेछ ।"
गुगलको विकल्प !,"हुवावेको एप ग्यालरीको एसिया प्रशान्त क्षेत्रमा मात्रै १ करोड ४० लाख प्रयोगकर्ता भएको कम्पनीको तथ्यांक छ । यीमध्ये मासिक रूपमा सक्रिय रहने ७० लाख छन् । आफ्नो एप ग्यालरीमा ११ हजार एपहरू रहेको उसले जनाएको छ । हुवावेको एप ग्यालरीमा ९ लाख बढी डेभलपर आबद्ध छन् । विश्वव्यापी रूपमा ३७ करोड प्रयोगकर्ता हुवावेको एप ग्यालरीमा सक्रिय रहेको कम्पनीको दाबी छ ।गुगलको हरेक सेवाजस्तै हुवावेको आफ्नै एप ग्यालरी, संग्रहका लागि क्लाउडमा आधारित सेवा, स्वास्थ्य स्थितिबारे जानकारी दिने हुवावे हेल्थ, तीव्र गति भएको हुवावे ब्राउजरजस्ता सेवा समवोश गरिएको कम्पनीले जनाएको छ ।हुवावेका अनुसार सन् २०१९ को जनवरीदेखि १० महिनासम्म उसले विश्वभर २० करोड स्मार्टफोन बिक्री गरेको छ । बजार हिस्सा र बिक्रीको हिसाबले हुवावे सामसङपछि दोस्रो स्थानमा छ । सन् २०१९ को दोस्रो त्रैमासिकको तथ्यांकअनुसार हुवावेको बजार हिस्सा १७६ प्रतिशत छ, जुन २ वर्षअघि सोही अवधिमा करिब १५ प्रतिशतमात्रै थियो । ५ सय डलरमाथिको महँगा स्मार्टफोन बजारमा हुवावेको बजार हिस्सा २३ प्रतिशत रहेको कम्पनीले जनाएको छ । महँगो स्मार्टफोन बजारमा हुवावेले एक वर्षमा ९ प्रतिशतले बजार हिस्सा बढाएको हो । महँगो मूल्यका स्मार्टफोनबाट कम्पनीले गत वर्षभन्दा ६१ प्रतिशत बढी आम्दानी गरेको छ ।स्मार्टफोनबाहेक कम्प्युटर, ट्याब्लेट, स्मार्ट अडियो, स्मार्टवाचजस्ता डिभाइस बजारमा पनि आफ्नो हिस्सा बढ्दै गएको हुवावेले दाबी गरेको छ । हुवावे नेपालले आइतबार नेपालमा ६ वटा नयाँ उत्पादन सार्वजनिक पनि गर्यो । उसले हुवावे मेट थर्टी प्रो, वाई नाइन एस स्मार्टफोनसहित हुवावे वाच जीटी टु, हुवावे फ्रि बड थ्री र फ्रि लेस वायरलेस हेडफोन, हुवावे ब्यान्ड फोर यहाँको बजारमा ल्याएको हो ।"
बुलिङ रोक्न नयाँ फिचर,"इन्स्टाग्रामले क्याप्सनमार्फत हुने बुलिङ रोक्न नयाँ फिचर सार्वजनिक गरेको छ । क्याप्सन वार्निङ नाम दिइएको यो फिचरले इन्स्टाग्राममा कुनै पोस्टको क्याप्सनमार्फत हुने बुलिङलाई रोक्ने लक्ष्य राखेको छ ।प्रयोगकर्ताले कुनै शब्दमा आपत्ति जनाएका छन् र सोही शब्द कुनै क्याप्सनमा उल्लेख गरिएको छ भने त्यस्तो अवस्थामा प्रयोगकर्ताले पहिल्यै क्याप्सन वार्निङ देख्नेछन्, जसबाट प्रयोगकर्ताले उक्त क्याप्सनमा आफूलाई मन नपर्ने शब्द वा वाक्य भएको थाहा पाउन सक्छन् । इन्स्टाग्रामले यसअघि नै रेस्ट्रिक फिचरमार्फत बुलिङ रोक्ने कदम चालेको थियो । यो फिचरले आफूलाई बुलिङ गर्नेलाई प्रयोगकर्ताले सहजै इग्नोर गर्न सक्छन् । फेसबुक स्वामित्वको इन्स्टाग्रामले सुरु गरेको यो फिचर फेसबुकअन्तर्गतको अन्य प्लेटफर्ममा पनि लागू गर्ने तयारी छ ।"
क्यान्सरपीडितलाई कपाल !,"नखिपोट बस्ने नानुकला राई खेर जाने कपाल क्यान्सरपीडितलाई दान गर्न काठमाडौं मलको फेसियल हाउस छिरिन् । फेसियल हाउसका ब्युटिसियनले नानुको दुई तिहाइ भाग लामो कपाल काटेर राखे । बाँकी कपाल मिलाएर चिटिक्क पारिदिए । आयल निगम बबरमहलकी कर्मचारीसमेत रहेकी उनी कपालको स्याहारमा उत्तिकै ध्यान दिन्थिन् । लामो र बलियो कपाल हेर्दै लोभलाग्दो देखिन्थ्यो । बेलाबेला पार्लर छिरेर छाँटकाँट गर्थिन् ।एक दिन इन्टरनेट चलाउँदै गर्दा खेर जाने कपाल क्यान्सरपीडितलाई दान गर्न मिल्ने थाहा पाइन् । पार्लरमा काटेर डस्टविन मा फाल्नुपर्ने कपालले कसैको सौन्दर्य भर्छ भने कि दान नगर्ने ? उनले भनिन् । नानुसँगै ११ वर्षीया छोरी निष्ठा र साथी मीना कटवालले पनि कपाल दान गरे । निष्ठा जावलाखेलस्थित सेन्ट जेभियरमा कक्षा ६ मा पढ्छिन् । नानुकलालाई बर्सेनि कपाल दान गर्ने चाहना छ । कपाल स्याहारेर लामो बनाएर हरेक वर्ष दान गर्ने सोच छ, आफ्नो रहरसँगै अरूको रहर पनि त पूरा हुन्छ, उनले भनिन् । फेसियल हाउसले कपाल गुमाएका क्यान्सरपीडितलाई खुसी दिन र जीवन जिउने प्रेरणा प्रदान गर्न लामो कपाल दान गर्न सम्बद्ध अभियानकर्मीहरूसँग एक वर्षदेखि हातेमालो गर्दै आएको छ । २५ बढीले कपाल दान गरिसकेको सञ्चालक सुष्मा महराले बताइन् । फेसियल हाउसको नारा नै छ, आशा छ मेरो सानो सहायताले कसैको अनुहारमा मुस्कान ल्याउनेछ । फेसियल हाउसले कपाल काटेको र मिलाइदिएको शुल्क लिँदैन । प्राकृतिक र बलियो कपाल मात्रै दान गर्न मिल्छ । यसका लागि कम्तीमा १० इन्च हुनैपर्छ । जम्मा भएको कपाल कोसेली नेपाल नामक संस्थालाई उपलब्ध गराउँछ । कोसेलीले विग अर्थात् नक्कली कपाल बनाउने कम्पनीलाई दिन्छ । उनीहरू सबैले सेवा भावले कपाल दानको काम गर्दै आएका छन् । विद्या"
माथिमाथि उड्दै,"पहिलेको तुलनामा दोस्रो भागमा एड्भेन्चरहरू थपिएका छन् । यसमा पात्रको फेरबदल पनि रोचक छ । जस्तो पहिलो भागमा ड्वाइन जोन्सन, द रक बन्ने स्पेन्सर यो भागमा पकेटमार केटी बनेका छन् । जब अन्य पात्रले भिडियो गेममा किन छिरेको भनेर सोध्दा उसले भन्छ पनि, मलाई लागेको थियो म पहिलेजस्तै सबभन्दा बलियो बन्नेछु । एउटा पात्र त गेममा घोडाका रूपमा समेत पुग्छे । ड्वाइन जोन्सनले निर्माणसमेत गरेको यो फिल्म कमेडी एड्भेन्चर नै हो । जोन्सन, केविन हार्ट, ज्याक ब्ल्याक र करिन गिलानजस्ता हलिउडका स्थापित कलाकारहरू यसमा छन् । केविन हार्ट र ज्याक ब्ल्याकले कमेडीको कोटा पूरा गरेका छन् र जोन्सनले एक्सनको । जोन्सन पछिल्लो समय हलिउडको सबभन्दा धेरै कमाइ गर्ने हिरोमा पर्छन् । फास्ट एन्ड फ्युरियस र अन्य एक्सन सिरिजसँगै जुमान्जी पनि उनको ठूलो फ्रेन्चाइज बनिरहेको छ । हलिउडलाई अहिले फ्यान्टासी फिल्मले छपक्कै छोपेको छ । लगभग हरेक महिना दुई तीनवटा ठूला एनिमेसन फिल्महरू आइरहेका छन् । यिनका पनि शृंखला नै बनिरहेका छन् । अर्कातिर सुपरहिरो फिल्म छन् । एनिमेसन र सुपरहिरो फिल्मले कमाइ पनि निकै गरिरहेका छन् । लगत्तै स्टार वार आउँदै छ । यस्तोमा, मानवीय सम्बन्धका वास्तविक कथाहरू भन्ने काम सानो बजेटका फिल्महरूले गरिररहेका छन् । गत महिनाको फोर्ड भर्सेस फरारीजस्ता फिल्मलाई छोडिदिने हो भने हलिउडका पात्रमात्र होइन, पूरै हलिउड नै हावामा माथिमाथि उडिरहेजस्तो लाग्छ । जहाँ सामान्य मानिसका कथा तल कतै छुटिरहेका छन् ।"
