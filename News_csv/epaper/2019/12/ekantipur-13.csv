शीर्षक,विवरण
खप्तड मा गडबड,"राष्ट्रिय निकुञ्ज तथा वन्यजन्तु विभागमार्फत खप्तड राष्ट्रिय निकुञ्जले यही कामका लागि आव ०६६६७ देखि ०७४७५ सम्म २२ लाख १० हजार खर्चिएको पाइयो । यी विवरणबाट खप्तड क्षेत्रको गोरेटो, घोडेटो निर्माण र मर्मतका लागि पछिल्लो १२ वर्षमा १३ करोड ३४ लाख ३४ हजार खर्च भएको देखिन्छ । पदमार्ग बनाउन यतिविघ्न पैसा खर्च गरिए पनि खप्तडमा पर्यटकलाई घुम्न न सजिलो बाटो छ, न त बाटो देखाउने कुनै संकेत चिह्नको व्यवस्था नै । पर्यटक दैनिकजसो जंगल र पाटनमा हराउँछन् । ०७६ असोज दोस्रो साता खप्तड बाबा आश्रमको दर्शन गरेर त्रिवेणी स्नान गर्न ओरालो लागेका काठमाडौं कोटेश्वरका संयोग थापासहित १७ जनाको टोली ६ घण्टासम्म पाटनमा हराएको थियो । खप्तडमा होटल सञ्चालन गर्ने व्यक्तिले आश्रमबाट १५ मिनेटमै त्रिवेणी भेटिने र त्यहाँ स्नान गरेपछि १० मिनेटमै होटल आइपुगिने भनेर दिएको सूचनाका आधारमा चिया मात्रै पिएर बिहान ८ बजे घुम्न निस्किएका उनीहरू दिनभर भोक, प्यास र थकानले लखतरान परे । त्रिवेणी जाने बाटो बिराएपछि दिउँसो २ बजे मात्रै खप्तडको सैन्य ब्यारेक जाने संकेत बोर्ड भएको ठाउँ भेटियो । काठमाडौंबाट खप्तड पुगेका उनीहरूले जीवनमै नपाएको दुःख भोग्नुपरेको सुनाए । काठमाडौंदेखि तीन दिन लगाएर आउनु त के दुःख ? थापाले भने, नौ बजे नै होटलमा पुगिहालिन्छ भनेर चिया मात्र खाएर निस्केका थियौं, पाटन जता गयो उस्तै देखिने, भोकै हिँड्नुपर्यो । अघिल्लो दिनझैं हराउने डरले भोलिपल्ट यात्रा टुंग्याएर काठमाडौं फर्किएको टोलीका अर्का सदस्य प्रदीप थापाले बताए । आव ०६४६५ यता १ हजार ४ सय ४४ विदेशी र ५७ हजारभन्दा बढी स्वदेशी पर्यटकले यहाँ भ्रमण गरिसकेको खप्तड राष्ट्रिय निकुञ्ज कार्यालयको तथ्यांक छ । प्रतिवर्ष सरदर ५ हजार हाराहारीमा पर्यटक खप्तड पुग्छन् । खप्तडका ठुल्ठुला पाटनमा पर्यटक हराउनु स्वाभाविक हो । यहाँ बाटो भुलेर कतिपय बेला स्थानीय गोठालासमेत हराएका छन् । केहीको ज्यान गएको उदाहरण पनि छ । ०७२ सालमा बाटो भुलेर हराएका बझाङ, मालुमेलाका ध्याने खड्का साता दिनपछि मृत भेटिएका थिए ।०७३ सालमा बेपत्ता भएकी खप्तडछान्ना गाउँपालिका३, धडाकी हरिना सार्की अहिलेसम्म पनि बेपत्ता रहेको खप्तड राष्ट्रिय निकुञ्जका गेमस्काउट कृष्णदत्त अवस्थीले बताए । पर्यटकहरू मरेको वा बेपत्ता भएको मलाई जानकारी छैन, उनले भने, बाटो भुलेर दुःख पाउने त कति हुन्छन् कति । हराएकाहरूलाई रातबिरात नभनी उद्धार गर्ने गरेको उनको भनाइ छ । गत वर्ष गंगादशहरा मेला भर्न गएका बझाङको थलारा गाउँपालिकाकी लक्ष्मी रोकाया, किरादेवी रोकाया, देवकी रोकाया र पारु रोकाया दुई दिनसम्म खप्तडमा हराएका थिए । मेला हेरेर घर फर्कने क्रममा बिहान आठ बजेतिर हराएका उनीहरूले एक रात एक दिन जंगल र पाटन चहार्दा पनि बाटो फेला पार्न सकेनन् । अर्को दिन राति मात्रै टाढाको घरमा देखिएको उज्यालो पछ्याउँदै उनीहरू डोटीको सायल पुगेका थिए । बिरामी परेका उनीहरूलाई धेरै दिनसम्म उपचार गर्नुपरेको लक्ष्मी रोकायाका देवर जगदीश रोकायाले बताए ।संकेत चिह्नमा ४६ लाखसरकारी निकायहरूले पदमार्गमा कहाँबाट कता जाने भनेर बाटोमा संकेत चिह्न राख्न प्रशस्तै पैसा खर्च गरेको कागजातबाट देखिन्छ । ०६९ सालयता खप्तड आउने पर्यटकको यात्रा सहज बनाउने उद्देश्यले ४६ लाख ३० हजार संकेत चिह्न साइनेज, सूचना बोर्ड तथा सूचना केन्द्रहरू स्थापनामा खर्च भएको देखिन्छ ।राष्ट्रिय निकुञ्ज तथा वन्यजन्तु विभागले यो सात वर्षमा ७ लाख ३० हजार र नेपाल पर्यटन बोर्डले आव ०७१७२ मा १५ लाख सूचना र साइनेजका लागि खर्चेका छन् । यस्तै आव ०६५६६ देखि ०७२७३ सम्ममा खप्तड क्षेत्र पर्यटन विकास समितिले २४ लाख साइनेज र सूचना केन्द्रका लागि खर्च गरेको विवरणबाट देखिन्छ तर यो खर्चको कुनै नतिजा यहाँ देखिँदैन । खप्तड घुमेर फर्केका काठमाडौं जडीबुटीका प्रतिरोध सुवेदी भन्छन्, खप्तड निकुञ्जभित्र प्रवेश गर्ने बाटो र यहाँका पदमार्गमा कहाँबाट कता पुगिने हो, केही पनि थाहा पाइँदो रहेनछ । सुन्दा सामान्य लागे पनि चिह्न र सूचना बोर्ड नभएका कारण खप्तडमा रमाउनुको साटो डराउनुपर्ने रहेछ ।स्थलगत रिपोर्टिङका क्रममा संवाददाताको टोली पनि झन्डै पाँच घण्टा यहाँ हराएको थियो । बाबा आश्रमबाट त्रिवेणीका लागि हिँडेका हामी डोटीको छिन्टे ढुंगा भन्ने ठाउँमा निस्केका थियौँ । अग्लाअग्ला डाँडा चढेर निसाना खोजेपछि हामीले बाटो भेटाएका थियौं । भूस्वर्ग भनेर चर्चित सुदूरपश्चिम प्रदेशको मुख्य पर्यटकीय गन्तव्य खप्तड पुग्नेहरूले यहाँ विकासका लागि केही नै नगरिएको पाइलापाइलामै अनुभव गर्छन् । डोटीका प्रमुख जिल्ला अधिकारी टेकनारायण पौडेल यीमध्ये एक हुन् । पर्यटन क्षेत्रमा कुन वर्ष कति बजेट विनियोजन भएको छ भनेर थाहा पाउने आफू जस्ताले खप्तडमा आएको बजेट दुरुपयोग भएको प्रत्यक्ष अनुभव गरेको उनले बताए । पौडेल तत्कालीन प्रमुख कार्यकारी यमराज कुँवरलाई पदमुक्त गराउँदा पर्यटन मन्त्रालयको प्रशासन तथा जनशक्ति व्यवस्थापन शाखामा उपसचिव थिए ।स्थानीय बासिन्दाले दिएको जानकारीका आधारमा यात्रा गरेर खप्तड पुग्ने पर्यटकका लागि खान, बस्न सहज पूर्वाधार छैन । भएका केही सरकारी गेस्टहाउस पनि अव्यवस्थित छन् । चिसोमा सकसपूर्ण तरिकाले रात कटाउनुपरेको पर्यटकको गुनासो छ । न न्यानो र सुरक्षित सुत्ने घर छ न पेटभरि खान दिने होटल नै छन्, काठमाडौंबाट घुम्न आएकी रश्मिला क्षत्रीले भनिन्, काठले बारे पनि प्वालै प्वाल भएकाले घरमा चिसो पस्छ । सानो म्याट्रेसका भरमा चिसो भुइँमा रात कटाउनुपर्छ ।खप्तड पर्यटकीय गन्तव्य मात्रै नभएर धार्मिक महत्त्वको क्षेत्र पनि हो । वृद्ध उमेरका मानिस पनि धर्मकर्मका लागि खप्तड पुग्न रुचाउँछन् । अभिभावक बालबालिकालाई यहाँ घुमाउन चाहन्छन् । न्यूनतम सुविधायुक्त पूर्वाधार नहुँदा यहाँ पुग्ने धेरैले दुःख पाएका छन् । एकै पटक ३०३५ जनाको टोली गइदियो भने या एकै ठाउँमा कोचिएर सुत्नुपर्छ या बाहिरै खुला ठाउँमा रात बिताउनुपर्ने अवस्था छ, डोटी उद्योग वाणिज्य संघका पूर्वअध्यक्ष नरेन्द्र खड्काले भने तर अहिलेसम्म खप्तडमा भवन पूर्वाधारमा गरिएको लगानी हेर्ने हो भने खड्काको भनाइ गलत हुनुपर्ने हो । यहाँको ब्यारेक क्षेत्रमा तीन, त्रिवेणी क्षेत्रमा तीन, केदारढुंगामा तीन वटा पक्की भवन र पाँचवटा फलामे ट्रस्ट रहेको खप्तड राष्ट्रिय निकुञ्ज कार्यालयका रेन्जर मिलन खड्काले बताए । यस्तै बाबा आश्रम जाने बाटामा चार, घोडा दाउना पाटनमा एक, खापर दहमा तीन र सहस्रलिंगमा एक पक्की भवन बनेको अभिलेखबाट देखिन्छ । डोटी भएर आउने बाटो बिचपानीमा दुई वटा पक्की भवन र तीनवटा फलामे ट्रस्ट भएको कागजातबाट देखिन्छ । अछामबाट खप्तड छिर्ने बाटामा पर्ने गणेशस्थान पाटनमा एक र बझाङको बाटामा पर्ने लोखाडामा एक गरी खप्तड क्षेत्रमा मात्र ३० भन्दा बढी भवन रहेको देखिन्छ । यसरी हेर्दा खप्तडको घोडा दाउना पाटन, त्रिवेणी, विचपानी, खापरदह, खप्तड बाबा कुटी नागढुंगा, सहस्रलिंगलगायत ठाउँमा धर्मशाला, प्रतीक्षालय, अतिथिगृह आदिका नाममा २२ वटा सानाठूला भवन र आठ ट्रस्ट छन्, जहाँ एक पटकमा ३ हजारसम्मलाई खानेबस्ने व्यवस्था गर्न सकिनुपर्ने हो । तर यथार्थ अर्कै छ । जस्तापाता प्रयोग गरेर बनाइएका नाम मात्रका भवन धेरैको छानो हावाले उडाइसकेको छ । कतिपय भवन भत्किएका छन् । छाडा छाडिएका बस्तुभाउ र घोडाखच्चडको मलमूत्रले भवन ढाकिएका छन् । ब्यारेक क्षेत्रमा रहेका दुई वटा र बिचपानीमा रहेको एउटा भवन दुःखसुख प्रयोग गर्न सकिने अवस्थाका छन् ।यति धेरै भवन बनेका तर सबैजसो काम नलाग्ने किन भए होला ? हाम्रो अनुसन्धानले यी भवन प्रयोग गर्ने उद्देश्यले भन्दा पनि पैसा खर्च गरेको देखाउन बनाएको भेटियो । कतिपय भवन हामीलाई हस्तान्तरण नगरी छाडिएका छन्, कतिपय अपायक ठाउँमा छन्, खप्तड राष्ट्रिय निकुञ्ज कार्यालयका रेन्जर खड्काले भने, बनाउने र छाड्ने काम हुन्छ, नियमित मर्मतसम्भारमा कसैले ध्यान दिँदैन । संरचना अलपत्र छन् । बनाउने निकायले निकुञ्जलाई हस्तान्तरण गरेपछि मात्र निकुञ्जले त्यसको हेरचाह गर्ने गरेको दाबी निकुञ्जका कर्मचारीहरूले गरे पनि निकुञ्जले नै बनाएका प्रायः भवनको हालत अरूभन्दा फरक छैन ।खप्तड क्षेत्रमा यी भवन बनाउन कति पैसा खर्च भएको रहेछ भनेर हामीले केलायौं । खप्तड राष्ट्रिय निकुञ्जको कार्यालय, नेपाल पर्यटन बोर्ड, खप्तड क्षेत्र विकास समितिले यसमा प्रशस्त रकम लगानी गरेको भेटियो । त्यसैगरी तत्कालीन जिल्ला विकास समिति बझाङ, अछाम, डोटी र बाजुरा तथा डोटीको पूर्वचौकी गाउँपालिकाले पनि खप्तडमा भवन बनाउन बजेट खर्च गरेको भेटियो । यी सबै निकायले ०६६ सालयताका १० वर्षमा यहाँ सुविधासम्पन्न भवन बनाउन २३ करोड ५२ लाख खर्च गरेका रहेछन् । तर आनन्दले रात काट्न सकिने एउटा पनि भवन छैन ।बढी मानिसको चाप हुने नेपाली सेनाको ब्यारेक नजिकै बनिरहेको एउटा पक्की भवन १० वर्षदेखि बनेको बन्यै छ । अहिलेसम्म करिब २ करोड खर्च भइसके पनि अझै काम सकिएको छैन । खप्तड क्षेत्र पर्यटन विकास समितिका पूर्वअध्यक्ष पूर्णराज जोशी भन्छन्, ०६६६७ देखि भवन बनेको बन्यै छ, बजेट सकिए पनि काम सकिएन । खप्तड राष्ट्रिय निकुञ्जभित्र १३ वर्षदेखि होटल सञ्चालन गर्दै आएका बाजुराका लोक रावल यहाँ भएको अनियमितताका एक प्रत्यक्षदर्शी हुन् । खप्तडको विकासका नाममा कति रकमको दोहन भयो भन्ने हिसाब त गरेका छैनन् । तर नजिकबाट अनुभव भने गरेका छन् । खप्तडका नाममा खर्च भएका सबै पैसाका नोट मात्र ओछ्याउने हो भने यहाँका पाटन भरिन्थे होला, उनले भने, झोलामा पैसा ल्याएर मेरै होटलमा बसेर भाग लगाएको देखेको छु ।नाम खप्तडको, योजना अन्तैखप्तडको पर्यटन विकासका नाममा आएका योजना सरोकारै नभएका ठाउँमा हालेको पनि भेटियो । हाल सुदूरपश्चिम प्रदेश सरकारका मुख्यमन्त्री त्रिलोचन भट्ट खप्तड क्षेत्र विकास समितिको अध्यक्ष भएको कार्यकाल आव ०६५६६ मा मात्रै खप्तडका नाममा छुट्याएको ७ करोडमध्ये ४ करोड अन्यत्रै खर्च गरिएको भेटियो ।०६५ साल भदौमा पर्यटनमन्त्री भएकी तत्कालीन माओवादी पार्टीकी नेत्री हिसिला यमीले राजनीतिक नियुक्ति दिएर भट्टलाई खप्तड क्षेत्र विकास समितिको अध्यक्ष र बझाङका तत्कालीन माओवादी नेता प्रेमबहादुर सिंहलाई कार्यकारी निर्देशकमा नियुक्त गरेकी थिइन् । यमीको कार्यकाल आव ०६५६६ मा खप्तडको पर्यटन पूर्वाधार विकासका लागि मन्त्रालयले ७ करोड विनियोजन गरेको थियो । त्यो रकम खप्तडको विकासमा लगानी भएन । बरु खप्तडसँग जोडिएका चार जिल्लाका माओवादी कार्यकर्ता सम्मिलित उपभोक्ता समिति बनाएर भागबन्डा गरेर खर्च गरियो । हाल सुदूरपश्चिम प्रदेशको मुख्यमन्त्रीसमेत रहेका भट्टले चाहिँ यसबारे विस्तृत रुपमा तत्कालीन कार्यकारीसँग बुझ्न भने । सम्झौता गर्ने, पैसा निकासा गर्ने कार्यकारीले हो, अनियमितता भएनभएको उनैसँग बुझ्नुस् । मैले त घटना नै बिर्सिसकें, उनले भने ।त्रिलोचन भट्टभन्दा अघिल्लो कार्यकालमा अध्यक्ष भएका पूर्ववनमन्त्री भानुभक्त जोशी भन्छन्, २० प्रतिशत पनि काम नगरी पैसा खाने काम भयो । त्यो रकमबाट ठीक ढंगले काम गरेको भए खप्तडमा थप लगानी चाहिने नै थिएन । आठ वर्षसम्म विकास समितिको शाखा अधिकृत भएर काम गरेका बझाङका धीरेन्द्र सिंह भन्छन्, आव ०६५६६ सबैभन्दा बढी बजेट आएको वर्ष हो र पैसा सक्नकै लागि खप्तडसँग सरोकार नराख्ने क्षेत्रमा सबैभन्दा बढी खर्च भएको वर्ष पनि हो ।यो बजेटबाट खप्तडसुर्मा, खप्तडउरै, खप्तडबडिमालिका, खप्तडरारा, खप्तड रामारोशन पर्यटकीय पैदल मार्ग आदि सर्भे डिजाइन, सुपरिवेक्षण र निर्माण गर्ने भन्ने योजनामा १ करोड खर्च गरियो । सर्भेका लागि १५ लाख र निर्माणका लागि ८५ लाख खर्च भएको थियो । यतिसम्म कि खप्तडसँग सरोकार नराख्ने डोटी, अछाम, बाजुरा र बझाङका विभिन्न ठाउँमा गोरेटो बाटो बनाएको भनेर देखाइयो ।त्यस बेला बझाङको खापरमान्डौं (साबिक मालुमेला गाविस), वारामतुवा (साबिक कालुखेती गाविस), खापरदेव, पाटादेवल (साविक पाटादेवल गाविस), बान्नी मस्टा मन्दिर (साविक व्यासी गाविस), बडीकेदार (साविक लाना केदाश्वर गाविस), सालमुनी (कालागाउँ), डाडामाडौं ऋषिकुण्ड (लुँयाटा), थलिदेवी (लेकगाउँ गाविस) लगायत ठाउँमा पैदल मार्ग बनाउनुका साथै मर्मत गरेको भनेर कागजी योजनामा १५ लाख फरफारक गरिएको थियो । यी ठाउँ दूरीका हिसाबले खप्तडबाट २०० किलोमिटरसम्म टाढा छन् ।त्यस बेला खप्तड सुर्मा पदमार्ग निर्माणमा भएको बेथिति आफ्नै आँखाले देखेका बझाङ उद्योग वाणिज्य संघका अध्यक्ष दानबहादुर सुर्मेली भन्छन्, अघिल्लो वर्ष एक दिन मात्र १५१६ जना गएर बाटो तलमाथिका झार फाँडे । पछिल्लो वर्षको बजेट त त्यहाँ एक दिन पनि नपुगेर खाए । भट्ट समितिले गरेका अनियमिततामध्ये अर्को हो सम्पर्क कार्यालय स्थापना । खप्तडसँग जोडिएका चार जिल्ला बझाङ, बाजुरा, डोटी र अछाममा सम्पर्क कार्यालय स्थापना गर्न र व्यवस्थापन तथा फर्निचर खरिदका लागि ५ लाख विनियोजन गरिएको थियो । कागजमा कार्यालय स्थापना भए । रकम फरफारक भएर सकियो ।यसैगरी खप्तड क्षेत्रभित्रै विकास समितिको कार्यालय भवन, पर्यटन सूचना केन्द्र, पुस्तकालय, संग्रहालय तथा निवास कक्षसहितको भवन सर्भे डिजाइन तथा सुपरीवेक्षण र निर्माणका लागि ५० लाख रुपैयाँ विनियोजन भएको थियो । सर्भे र डिजाइनमा ६ लाख र निर्माणका लागि ४४ लाख रुपैयाँ छुट्याएकामा काम भएन तर बजेट सकियो । सोही वर्ष खप्तड क्षेत्रलगायत सुर्मासरोवर, बडिमालिका, रामारोशन आदि क्षेत्रको पर्यटकीय पूर्वाधार व्यवस्थापनका लागि सम्भाव्यता तथा गुरुयोजना शीर्षकमा ४० लाख खर्च भयो । आर्किटेक्चर इन्जिनियर डिजाइनमार्फत खप्तड क्षेत्रका खप्तड आश्रम, त्रिवेणी मन्दिर, सहस्रलिंग, खप्तड दह, नागढुंगा, माइकाथान, भेलछडोलगायत क्षेत्रको मर्मतसम्भार तथा पाटन जोड्ने निर्माणका लागि १ करोड रुपैयाँ खर्च भयो, जुन कागजमा काम देखाएर खर्च गरिएको थियो ।सबैभन्दा लामो समय (तीन वर्ष) सम्म खप्तड पर्यटन क्षेत्र विकास समितिको कार्यकारी निर्देशक भएका बझाङका गणेशबहादुर सिंह पनि विवादमा तानिएका थिए । कार्यकारी निर्देशक सिंहले आव ०६६६७ मा काल्पनिक व्यक्ति राखेर उपभोक्ता समिति गठन गरी योजनामा रकम खर्च भएको देखाएको भनेर अख्तियार दुरुपयोग अनुसन्धान आयोगमा उजुरी परेको थियो ।खप्तडमा चरम बेथितिको गन्ध पाएकाले हुन सक्छ, सरकारले तीन वर्षअघि एउटा कार्यदल नै खप्तड पठाएको रहेछ । ०७३ मंसिरमा पर्यटन मन्त्रालयले आव ०७२७३ मा सम्पन्न तथा आव ०७३७४ मा सञ्चालित योजनाको अनुगमन र परीक्षण गर्न तीन सदस्यीय टोली पठाएको थियो । मन्त्रालयका तत्कालीन लेखा अधिकृत कृष्णबाबु रिजाल, इन्जिनियर नीरज चौलागाईं र नायब सुब्बा सुदीप दाहाल स्थलगत अनुगमन गर्न खप्तड पुगेका थिए ।उनीहरूले मन्त्रालयमा पेस गरेको प्रतिवेदनमा डिटेल ड्रइङ र डिजाइन इस्टिमेटबिनै ९ लाख ५० हजार खर्चिएर त्रिवेणीमा निर्मित शौचालय र १४ लाख २५ हजार रुपैयाँ खर्च भएको नागढुंगा जाने पदमार्गमा पनि रकमअनुसारको काम नगरी अनियमितता भएको उल्लेख छ । प्रतिवेदनमा भनिएको छ, ससाना योजना बनाउने, उपभोक्ता समितिमार्फत काम गरेको देखाउने तर कामै नगरी वा योजना पूरा नगरी भुक्तानी दिने र असान्दर्भिक ठाउँमा रकम हालेर अनियमितता गरेको देखिन्छ ।प्रतिवेदनमा सरकार फेरिएपिच्छे कार्यकारी फेरिने, कार्यकारीले चलाउँदै गरेका ल्यापटपकम्प्युटरसमेत आफैं लैजाने र अर्को आउँदा नयाँ खरिदका लागि बजेट माग्ने गरेको, समिति दलका कार्यकर्ताको बजेट खाने दुहुनो गाई बनाइएको उल्लेख छ ।खप्तडको विकासका लागि सरकारले पछिल्लो एक दशकमा कति पैसा खर्च गरेछ भनेर थाहा पाउन यस क्षेत्रको भूक्षय, खानेपानी, फोहोर व्यवस्थापन, पदमार्ग, गोरेटो र घोडेटो बाटो निर्माण र मर्मतमा भएको खर्च थाहा पाउनुपर्छ ।प्राप्त विवरणअनुसार खप्तडका नाममा सरकारले पछिल्लो दशकमा मात्रै ४७ करोड ७० लाख ९१ हजार खर्चिएको भेटियो । संस्कृति, पर्यटन तथा नागरिक उड्डयन मन्त्रालयले आव ०६३६४ देखि ०७४७५ सम्म खप्तड पर्यटन विकास समितिका लागि २६ करोड ४ लाख २२ हजार खर्चिएको छ । आव ०६५६६ देखि ०७४७५ सम्म राष्ट्रिय निकुञ्ज तथा वन्यजन्तु विभागले खप्तड राष्ट्रिय निकुञ्जमा १८ करोड ४ लाख ५९ हजार खर्चिएको छ, जसमध्ये १४ करोड ४७ लाख ६४ हजार तलब, भत्ता, कर्मचारी प्रशासनिक तथा कार्यालयमा खर्च गरेको देखिन्छ ।आव ०६५६६ देखि ०७५७६ सम्म नेपाल पर्यटन बोर्डले यहाँ ३ करोड ५२ लाख ५७ हजार खर्चिएको छ । राष्ट्रिय निकुञ्ज तथा वन्यजन्तु विभागले यसको मध्यवर्ती क्षेत्रका लागि भनेर आव ०६७६८ देखि ०७४७५ सम्म ९ लाख ५३ हजार खर्चिएको छ । चालु आवमा पनि नेपाल पर्यटन बोर्डले खप्तड राष्ट्रिय निकुञ्जमार्फत कार्यान्वयन गर्ने गरी खप्तडमा दुई वटा आवासीय भवन बनाउन ५ करोड विनियोजन गरेको छ । यसको ठेक्का लागिसकेको छ । ०७७ असार मसान्तसम्म काम सम्पन्न गर्ने लक्ष्य छ । यो अंकसमेत जोड्ने हो भने पछिल्लो एक दशकमा खप्तडका नाममा खर्च भएको रकम ५२ करोड ७० लाख ९१ हजार पुग्छ ।यसरी एक दशक अवधिमा झन्डै आधा अर्ब खर्च भएको खप्तडको विकास र प्रवर्द्धन भने शून्य जस्तै छ । ०६३ सालमा गठन आदेशबमोजिम स्थापना भएको खप्तड क्षेत्र पर्यटन विकास समिति यहाँ भएको अनियमिततामा प्रमुख रूपमा जिम्मेवार छ ।खप्तड क्षेत्र पर्यटन विकास समितिमा पछिल्लो दशकका अध्यक्षहरूमा सुदूरपश्चिम प्रदेशका मुख्यमन्त्री त्रिलोचन भट्ट (डोटी), पूर्ववनमन्त्री भानुभक्त जोशी (बझाङ), अख्तियार दुरुपयोग अनुसन्धान आयोग कञ्चनपुरका प्रमुख शिवकुमार कार्की (डोटीका तत्कालीन स्थानीय विकास अधिकारी), कर्णबहादुर केसी (अछाम), सहदेव बोगटी (बाजुरा) र पूर्णराज जोशी (डोटी) थिए ।यस अवधिमा यमबहादुर बम (डोटी), प्रेमबहादुर सिंह (बझाङ), गणेशबहादुर सिंह (बझाङ), पदमबहादुर भण्डारी (बझाङ), मोहनबहादुर बम (डोटी) र यमराज कुँवर (अछाम) समितिको कार्यकारी निर्देशक भएका थिए । प्राप्त कागजातबाट स्पष्ट हुन्छ खप्तडका नाममा भएको अनियमितता र बेथितिका प्रमुख जिम्मेवार अध्यक्ष र कार्यकारी निर्देशक हुन् ।खोज पत्रकारिता केन्द्रको सहयोगमा"
कांग्रेस बैठक पौडेल पक्षद्वारा बहिष्कार,"बैठकले दक्षिण एसियाली खेलकुदमा पदक प्राप्त गर्ने खेलाडीलाई बधाई दिनुका साथै संवैधानिक परिषद्को कार्यविधि परिवर्तन गर्न मन्त्रिपरिषद्ले ल्याउन खोजेको अध्यादेशको विरोध गरेको छ । पार्टीका आन्तरिक विषयमा सहमति खोज्नका लागि भने कुनै निर्णय गरिएको छैन । अर्को बैठक आइतबार बोलाइएको छ । सहमहामन्त्री प्रकाशशरण महतले सहमतिका लागि शुक्रबार र शनिबार प्रयास हुने जानकारी दिए । भोलि र पर्सि सहमतिका लागि सरसल्लाह हुन्छ, भएन भने आइतबारको बैठकले ९ वटै एजेन्डामा निर्णय लिन्छ, सहमतिकै लागि अहिलेसम्म पर्खियौं, अब अनिर्णयको बन्दी भएर पार्टी बस्दैन, उनले भने । पार्टीका वडा तहका संरचना नबनेसम्म क्रियाशील सदस्यता वितरण र नवीकरण हुन नसक्ने उनले बताए । क्रियाशील सदस्यताको प्रक्रिया अघि नबढेसम्म कसरी महाधिवेशनको कार्यतालिका सार्वजनिक गर्ने ? पौडेल दाइ आफैंले प्रस्तुत गरेको ९ बुँदे प्रस्तावमा पनि महाधिवेशन कार्यतालिका ल्याउनुपर्ने माग छैन, उनले भने, पौडेल दाइ आदरणीय हुनुहुन्छ, उहाँजस्तो मान्छेले बैठक बहिष्कार गरेर होइन, सहभागी भई छिटो काम सक्ने विषयमा छलफल गर्नुपर्थ्यो ।पौडेलले भने सहमति नै गर्न नखोजिएको बताए । कार्यतालिकाको एजेन्डा बैठकमा ल्याउनै नखोजिएपछि आफूहरूलाई आशंका बढेको बताए । पौडेल पक्षको मुख्य आशंका सभापति देउवाले कार्यकालको अन्तिम समयमा महाधिवेशनलाई प्रभावित पार्ने गरी केन्द्रीय विभाग गठन गर्न खोजेको प्रति छ । त्यस्तै नेविसंघ र तरुण दल गठनसमेत एकपक्षीय रूपमा गर्न खोजेको आरोप पौडेल पक्षको छ ।"
दस्ताबेज बनाउन एकान्तवास,"(काठमाडौं)  नेकपा अध्यक्ष पुष्पकमल दाहाल आउँदो आइतबार सुरु हुने स्थायी समिति बैठकमा पेस गर्ने कार्ययोजनासहितको राजनीतिक दस्ताबेज तयारीमा जुटेका छन् । पहिलो पटक कार्यकारी अध्यक्षको हैसियतमा पार्टीमा राजनीतिक दस्ताबेज पेस गर्ने तयारीमा रहेका उनले प्रधानमन्त्री एवम् अर्का अध्यक्ष केपी शर्मा ओली र नेकपा सचिवालय सदस्य तथा केही स्थायी समिति सदस्यसँग छुट्टाछुट्टै छलफल गरेका छन् ।शीर्ष नेताबीचकै विवाद नमिल्दा प्रत्येक तीन महिनामा बस्ने भनिए पनि एक वर्षदेखि नेकपाको स्थायी समिति बैठक टर्दै आएको थियो । दुई अध्यक्षबीच पार्टी र सरकार सञ्चालनबारे कार्यविभाजन भएपछि स्थायी समिति बैठक बस्न लागेको हो । दाहाललाई स्पष्ट काम र समयतालिकासहितको ६ महिने कार्ययोजना ल्याउन गत मंसिर २३ को सचिवालय बैठकले निर्देशन दिएको थियो । त्यसपछि दाहालले सबै सचिवालय सदस्य र प्रधानमन्त्रीसँग छुट्टाछुट्टै परामर्श गरेपछि प्रतिवेदन लेख्न थालेका हुन् । उहाँ (दाहाल) बिहानैदेखि भेटघाट बन्द गरेर कार्ययोजना लेखनमा व्यस्त हुनुहुन्छ, दाहाल सचिवालयका एक सदस्यले बिहीबार साँझ कान्तिपुरसँग भने, दुइटा विषयको प्रस्ताव तयार भइसकेको छ । शुक्रबार साँझसम्म कार्ययोजना तयार पार्ने लक्ष्य रहेको पनि उनले सुनाए । दाहालले स्थायी समिति बैठकमा पेस गर्ने कार्ययोजना पारित गर्नका लागि शुक्रबार सचिवालय बैठक बोलाएका थिए । कार्ययोजनै तयार नभएपछि सचिवालय बैठक सरेको छ । महासचिव विष्णु पौडेलका अनुसार सचिवालय बैठक शनिबार हुनेछ । अध्यक्ष दाहालले तयार पारेको प्रस्तावित कार्ययोजना अर्का अध्यक्ष ओलीलाई देखाएर परिमार्जन गरिसकेपछि मात्रै स्थायी समिति बैठकमा पेस गरिने भएको छ । सचिवालय बैठकमा नयाँ सभामुख बनाउने विषयमा पनि प्रस्ताव पेस गर्ने तयारीमा अध्यक्ष दाहाल छन् । दुई अध्यक्षबीच भएको भेटमा सभामुखबारे सहमति जुटिनसकेकाले पनि दाहालले सचिवालय बैठक सारेको स्रोतको भनाइ छ ।ओली र दाहालबीच बुधबार भएको भेटमा कस्ताकस्ता विषय समेटर कार्ययोजना बनाउने भन्नेबारे छलफल भएको थियो । छलफलमा ओलीले तपाईं प्रस्ताव तयार पार्नुस्, एक पटक दुई जना अध्यक्ष बसेर हेरौंला, त्यसपछि सचिवालय बैठकबाट पारित गराउनुहोला भनेपछि दाहाल दस्ताबेज लेखनमा जुटेका हुन् । सचिवालय सदस्य रामबहादुर थापाका अनुसार दाहालले पार्टीको वैचारिक सांगठनिक एकता हुने गरी राजनीतिक प्रतिवेदन बनाउनेछन् । उहाँले हामी सबैसँग एकसरो छलफल गर्नुभयो, पार्टी संगठन, जनपरिचालन, प्रदेश र स्थानीय तहका कमिटी कार्यकर्ताको पनि कार्यविभाजन गर्ने गरी कार्ययोजना तयार पार्नुहुनेछ, थापाले भने, स्थानीय तहको विकास निर्माणका लागि पार्टीको भूमिकाबारे पनि केही खाका आउला ।अध्यक्ष दाहालले स्थायी समितिको बैठक सकिएलगत्तै केन्द्रीय कमिटीको बैठक बोलाउने, पार्टी विभाग तथा जनवर्गीय संगठनहरूलाई पूर्णता दिने, पार्टी स्कुल सञ्चालन पोलिटब्युरो गठन गर्ने, पार्टीको विधान संशोधन गर्ने, आर्थिक परिचालन गर्ने र पार्टीको आम्दानीको स्रोत जुटाउने विषयमा राजनीतिक कार्ययोजना तयार पार्दै छन् । गत २३ गते बसेको सचिवालय बैठकले पार्टीको कार्यक्रम ३ भागमा बाँड्ने गरी विधान संशोधन गर्ने निर्णय गरेको थियो । उक्त निर्णयअनुसार नेकपाको आधारभूत कार्यक्रम वैज्ञानिक समाजवाद, तात्कालिक कार्यक्रम समाजवादउन्मुख, जनताको जनवाद र दीर्घकालीन कार्यक्रम साम्यवाद छ । अब पार्टी कार्यक्रमसँग मेल खाने गरी योजनाहरू ल्याउनुपर्छ, प्रवक्ता नारायणकाजी श्रेष्ठले भने । उनका अनुसार आउँदो फागुन र चैतमा नेकपाले देशव्यापी अभियान सुरु गर्दै छ । अभियानमा पार्टीका नेता र कार्यकर्तालाई पार्टीको नीति र सिद्धान्तबारे प्रशिक्षण दिने तयारी नेकपाको छ ।नेपालले पोलिटब्युरो गठनको प्रस्ताव लैजानेसचिवालय सदस्य माधवकुमार नेपालले पोलिटब्युरो गठनसँगै यसअघि सचिवालय बैठकमा राखेका लिखित फरक मतलाई छलफलका लागि स्थायी समिति बैठकमा पनि लैजाने तयारी गरेका छन् । एक व्यक्ति एक कार्यकारी पद अध्यक्षहरूमा मात्रै होइन, बीचमा र तल्लो तहमा पनि छ, नेपालनिकट स्थायी समिति सदस्य युवराज ज्ञवालीले भने, पार्टीको प्रदेश इन्चार्ज नै मुख्यमन्त्री हुने, मेयर नै जिल्ला कमिटीको प्रमुख हुने चलन पनि हटाउनुपर्छ । उनले पार्टीलाई बहुपदीय पद्धतिमा लानुपर्ने आफूहरूको जोड रहेको र नेतृत्वलाई पनि त्यही किसिमको सुझाव दिएको जानकारी दिए ।नेता नेपालले भदौ ३ गते बसेको सचिवालय बैठकमा एक व्यक्ति कार्यकारी पद हुनुपर्ने, तत्कालीन एमालेका सबै उपाध्यक्षलाई सचिवालयमा ल्याउनुपर्ने, पार्टीको विधानअनुसार बैठकहरू नियमति बोलाउनुपर्ने लगायत मागसहित फरक मत राखेका थिए ।"
भारतीको सजाय पुनरावलोकन हुने,"(काठमाडौं)  सर्वोच्च अदालतले सुडान घोटाला प्रकरणमा दोषी ठहर भएका ठेकेदार शम्भु भारतीलाई सजाय गर्ने आफ्नै फैसला पुनरावलोकन गर्ने भएको छ । तीन जना न्यायाधीशको पूर्ण इजलासले मुद्दा पुनरावलोकन गरिपाऊँ भनी ठेकेदार भारतीले दिएको निवेदनलाई बिहीबार अनुमति हुने आदेश गरेको हो । सर्वोच्च अदालतले सुडान घोटाला प्रकरणमा २०७४ वैशाख १७ गते फैसला सुनाउँदै तीन पूर्वप्रहरी महानिरीक्षकलाई कैद र जरिवाना सुनाउनुका साथै ठेकेदारका नेपाल प्रतिनिधि शम्भु भारतीलाई समेत दोषी ठहर गरेको थियो । तत्कालीन प्रधानन्यायाधीश सुशीला कार्की र न्यायाधीश विश्वम्भरप्रसाद श्रेष्ठको इजलासले भारतीलाई एक वर्ष कैद सजाय तोकेको थियो । बिगोको आधा रकम भनी १४ करोड २० लाख आठ हजार तीन रुपैयाँ तीन पैसा भराउने फैसला पनि भएको थियो र त्यति नै रकम जरिवानासमेत तोकिएको थियो । बिहीबार न्यायाधीशहरू तेजबहादुर केसी, प्रकाशकुमार ढुंगाना र मनोजकुमार शर्माको इजलासले भारतीका हकमा मात्रै फैसला पुनरावलोकन गर्ने आदेश गरेको हो । न्याय प्रशासन ऐनअनुसार सर्वोच्चको फैसला अन्तिम हुन्छ तर सर्वोच्चले नै प्रतिपादन गरेको नजिर बाझिए, नयाँ तथ्य वा प्रमाण फेला परे र फैसलामा गम्भीर त्रुटि भेटिए पुरावलोकन हुने व्यवस्था छ । त्यसका लागि फैसलामा चित्त नबुझाउने पक्षले ६० दिनभित्र सर्वोच्चमा निवेदन दिनुपर्छ । निवेदन उपर दुईभन्दा बढी न्यायाधीश सम्मिलित इजलासले पुनरावलोकनको स्वीकृति दिनेनदिने आधार खोज्नेछ । आधार भेटिए अदालती भाषामा निस्सा हुने भनी पुनरावेदनका लागि स्वीकृति दिइन्छ । पुनरावलोकनका क्रममा अघिल्लो फैसलामा सम्मिलित न्यायाधीशहरूबाहेकको इजलासले सुनुवाइ गर्छ । भारतीबाहेक अरू पक्षले समेत निवेदन दिए अनि त्यसलाई सर्वोच्चले अनुमति दिए उनीहरूका हकमा भएको फैसलाको समेत पुनरावलोकन हुन्छ तर अहिले भारतीको हकमा मात्रै पुनरावलोकन हुन लागेको हो । ॅराष्ट्रिय लज्जा सर्वोच्च अदालतले २०६४ सालको बहुचर्चित सुडान घोटाला प्रकरणलाई राष्ट्रिय लज्जाको विषय भनी व्याख्या गरेको थियो । सुडान घोटाला प्रकरणमा सर्वोच्चले गरेको फैसलाको पूर्णपाठमा राष्ट्रको सम्पत्तिमा हानिनोक्सानी भए सबै जनताले नोक्सान बेहोर्नुपर्ने र समग्र राष्ट्रलाई नै असर हुने भन्दै त्यसलाई राष्ट्रिय लज्जाको क्रियाकलाप भनेको थियो । छिमेकी मुलुकको अनुभव र त्यहाँ उपलब्ध हुन सक्ने हतियारसमेत अध्ययन गरेर निष्कर्षमा पुग्न सकिने थियो, कानुन पत्रिकामा प्रकाशित नजिरमा भनिएको छ, यूएन मिसनमा गएका प्रहरीको ज्यान जोखिममा पर्दासमेत उनीहरूमाथि मायासम्म नहुनु र राष्ट्रको प्रतिष्ठाको अनुभूतिसम्म राष्ट्रसेवकले गर्न नपाउनु आफैंमा गम्भीर विषय हो । काम नलाग्ने सामान फिर्ता गर्ने कुनै पहल नभएको, खरिद गरिएका स्पेयर पार्टसको कुनै पत्तो नभएको, भुक्तानी लिइसक्दा सामान सम्बन्धित ठाउँमा पुग्न नसकेको भन्दै सर्वोच्चले सामान्य मानिसले पनि बुझ्न सक्ने यस्ता विषयवस्तुमा तत्कालीन प्रहरी अधिकारीहरू मौन रहनु मिलेमतोको उपज भनी चित्रण गरेको थियो । ठेकेदारको कामको हैसियतसमेत विचार नगरी जिम्मेवारी दिएको सर्वोच्चको ठहर थियो । प्रतिष्ठित कम्पनी भएको भए ठेकेदार एस्युर्ड रिस्क कम्पनी र त्यसका निर्देशक मिचेल राइडरले आफूविरुद्धको मुद्दामा सफाइ लिने र आफूमाथि लागेको आरोपको प्रतिवाद गर्ने प्रयास गर्थ्यो भन्दै फैसलामा उक्त कम्पनीका एजेन्ट शम्भु भारतीले समेत मिलेमतोमा काम गरेको ठहर गरेको थियो । तत्कालीन प्रहरी महानिरीक्षक ओम विक्रम राणासँगको मिलेमतोमा स्पेसिफिकेसन र क्याटलगबिनै सामानको दर बनाएको आरोप खेपेका एजेन्ट भारतीले भ्रष्टाचार गरेको ठहर सर्वोच्चले गरेको थियो । विशेषकै फैसला सदर गर्दै सर्वोच्चले उनीमाथि १४ करोड २० लाख ८ हजार ३ रुपैयाँ जरिवाना र एक वर्ष कैदको फैसला गरेको हो । अरूका हकमा के के भयो ? सर्वोच्चले तत्कालीन महानिरीक्षक राणा, उनीपछिका प्रहरी महानिरीक्षक हेमबहादुर गुरुङ, अर्का महानिरीक्षक रमेशचन्द ठकुरीका हकमा कैद सजाय र जरिवानाको फैसला गरेको थियो । सर्वोच्चले अन्य प्रहरी अधिकारीलाई पनि एपीसी खरिदमा कसुरदार ठहर गरेको थियो । २०६८ फागुन १ गते विशेष अदालतले सुडान भ्रष्टाचार मुद्दामा फैसला गरेको थियो । फैसलामा चित्त नबुझाएको अख्तियार दुरुपयोग अनुसन्धान आयोग र प्रहरी अधिकारीहरू पुनरावेदनका लागि सर्वोच्च पुगेका थिए ।"
मन्त्रीलाई स्थानीयको गुनासैगुनासो,"(काठमाडौं)  चाबहिलसाँखु सडकखण्ड निरीक्षणमा पुगेका मन्त्री र सांसदलाई स्थानीयले सडकको दुरवस्थाबारे गुनासो सुनाएका छन् । भौतिक, पूर्वाधार तथा यातायातमन्त्री वसन्त नेम्वाङ, पूर्वप्रधानमन्त्री माधवकुमार नेपाल, प्रदेशसभा सांसद तथा स्थानीय जनप्रतिनिधिको टोलीले बिहीबार सडकको निरीक्षण गरेको थियो । ०७४ मा निर्माण सक्नुपर्ने सडकको काम अझै अधुरै छ । विस्तार क्रममा दक्षिणढोकाको खोल्सामाथि ढलान गरेपछि पानी पर्दा बस्ती नै डुबानमा परेको स्थानीयले गुनासो गरे । यस्ता अनुगमन जति आए पनि हाम्रो समस्याको अन्त्य भएन, रामेश्वर गिरीले भने । मुलपानी खण्डको तीन सय मिटर सडक स्थानीयको अवरोधले निर्माण अवरुद्ध छ । त्यस्तै, मुलपानी तिवारी चोकमा पनि पानी पर्दा निकै समस्या हुने स्थानीयले सुनाए । टोलीसामु उनीहरूले हिउँद लागेपछि मात्र निरीक्षण गर्न आउने ? भन्दै प्रश्न गरेका थिए । सारा बस्ती पानीले डुब्दा कोही आउँदैनन्, धुलो उड्दाचाहिँ निरीक्षणको नाममा देखापर्छन्, गिरीले भने । स्थानीय भगवती दाहालले पनि सरकारले दिएको न्यून मुआब्जाले घर बनाउन नपाएको पीडा सुनाइन् । सरकारले तीन लाख मुआब्जा दियो । त्यसले घर बनाउने की पाटी ? उनले भनिन् । निरीक्षणपछि मन्त्री नेम्वाङले सडक निर्माणको गति बढाउन निर्माण व्यवसायीलाई निर्देशन दिए । यो सडक आम जनताको सरोकारको विषय हो, उनले भने, अनुगमन गर्दा निर्माण व्यवसायीले क्षमतालाई अभिवृद्धि गर्नुपर्ने देखिएको छ । निर्माणको जिम्मा पाएका ठेकेदार नारायण भट्टराई र बालकृष्ण थापाले स्थानीयको अवरोधले काम गर्न नसकेको सुनाए । एउटै सडकमा पनि एकातर्फका घरधनीले मुआब्जा लिन्छन्, अर्कोतर्फले लिँदैनन्, भट्टराईले भने, सडक निर्माणमा मुआब्जा विवाद नै मुख्य समस्या बन्यो । त्यसकारण नौ सय मिटर सडक टुक्राटुक्रामा पिच गर्नुपर्यो । पूर्वप्रधानमन्त्री नेपालले छिटो र गुणस्तरीय काम होओस् भनेरै आफूहरू निरीक्षणमा आएको बताए । सडकको गुणस्तरमा फरक पाइएको छ, अब त्यस्तो नहोस्, ठेकेदारलाई उनले भने, सडकका खाल्डाखुल्डीले सर्वसाधारण सास्ती खेप्न बाध्य छन्, तत्काल त्यस्ता ठाउँ सम्याउनुस् । चाबहिलसाँखु सडकखण्डको काम पाँच महिनाभित्र सम्पन्न गर्न पनि उनले आग्रह गरे । उपत्यका विकास प्राधिकरणका प्रमुख भाइकाजी तिवारीले उक्त सडक निर्माणका क्रममा घरधनीले मुआब्जा लिएकाले तत्काल घर भत्काउन सूचना जारी गर्ने बताए । भत्काउने सहमतिमै मुआब्जा दिइएको हो । मुआब्जा लिए पनि घर नभत्काएकाहरूको हकमा भोलि घर भत्काउन सूचना जारी गर्छौं, उनले भने ।शंखरापुर नगरपालिकाका मेयर सुवर्ण श्रेष्ठले सर्वोच्च अदालतले घरधनीलाई जग्गाको मुआब्जा दिएर मात्रै घर भत्काउने आदेश दिएकाले निर्माणमा ढिलाइ भएको बताए ।"
हात्ती महोत्सवको विरोध,"चितवन (कास) पशु अधिकारकर्मीहरूले सौराहामा हुने हात्ती महोत्सवको विरोध गरेका छन् । अन्तर्राष्ट्रिय र स्थानीयस्तरका पशु अधिकार तथा पशु कल्याणसँग सम्बन्धित संघसंस्थाले विज्ञप्ति जारी गर्दै महोत्सवका नाममा हात्तीमाथि क्रूर व्यवहार भएको उल्लेख गरेका छन् । पशु कल्याणका दृष्टिले यस्ता महोत्सव उपयुक्त नभएको भन्दै जनावरको पक्षमा वकालत गर्ने अन्तर्राष्ट्रिय संस्था, पशुसँग नैतिक व्यवहारका पक्षधर व्यक्तिहरू (पेटा) र स्थानीय स्तरमा सक्रिय पशु अधिकार क्लब (आर्क) ले संयुक्त विज्ञप्ति निकालेका छन् । गतवर्ष गराइएको हात्ती दौड, छावाफुटबल र हात्तीपोलोका भिडियो क्लिपमा हात्तीमाथि क्रूर व्यवहार भएको पेटाले जनाएको छ । ती भिडियोमा माहुतेले हात्तीलाई अंकुशे, लट्ठी तथा काठको तिखो हतियारले घोचेर घाउ बनाएको देखिएको भन्दै अघिल्लो वर्ष पनि पेटाले विज्ञप्ति जारी गरेको थियो । उक्त विज्ञप्तिपछि प्रायोजकहरूले महोत्सवसँगको सम्बन्धन तोडेको एनिमल राइट्स क्लब (आर्क) का सहसंस्थापक सुराजन श्रेष्ठले बताए । तर, आयोजकले आफ्ना गतिविधि जारी नै राख्ने बताए, उनले भने, विश्वव्यापी रूपमा यस्तो गतिविधिले नराम्रो सन्देश जान्छ । यसो नगर्नुस् भनेर आयोजकलाई गरेको अनुरोध सुनुवाइ भएन । क्रिसमस र अंग्रेजी नयाँ वर्षको अवसर पारेर चितवनमा १६ वर्षदेखि हात्ती महोत्सव हुँदै आएको छ । यसपालि पुस १० देखि १४ गतेसम्म १६औं हात्ती महोत्सव हुँदै छ । सुरुमा हात्ती दौडाएर कार्यक्रम हुने गर्थ्यो । पशु अधिकारकर्मीको विरोधपछि नाम परिवर्तन गरेर र केही गतिविधि थपेर महोत्सव हुने गरेको छ । हात्ती दौडलाई दौड नभनेर महोत्सव आयोजकहरू इलाफेन्ट फास्ट वाक भन्ने गर्छन् ।श्रेष्ठका अनुसार पशु कल्याण र अधिकारको क्षेत्रमा क्रियाशील संघसंस्थाको पहल र विरोधपछि विश्वमा हात्तीसँग सम्बन्धित क्रियाकलाप बन्द हुने गरेका छन् । हात्तीका खेलमात्रै नभएर पर्यटन कार्यक्रममा हात्ती सफारी घट्दै गएको उनले बताए । टाइगर टप्स जंगल लजले वर्षौंदेखि आयोजना गरेको हात्तीपोलो बन्द गरेको छ । पेटाको आग्रहमा थाइल्यान्डमा हुने हात्तीपोलो पनि गत वर्ष बन्द भएको उनले बताए । महोत्सवमा समावेश हात्तीको वनभोजबाहेक अरू सबै गतिविधि हात्तीको बानीव्यवहार र आचरण अनुकुल छैनन् । यसले हात्तीलाई तनाव र दुःखमात्रै दिन्छ, उनले भने, त्यसमाथि खेल जित्नका लागि हात्तीमाथि अत्याचार भइरहेको छ । महोत्सव आयोजक संस्था क्षेत्रीय होटल संघ सौराहाले भने हात्तीमाथि क्रूर व्यवहार नगरिएको जिकिर गर्दै आएको छ ।"
गाउँपालिकामा कर्मचारी अभाव,"नुवाकोट (कास) नुवाकोटको पञ्चकन्या गाउँपालिकामा कर्मचारी अभावका कारण कार्यसम्पादनमा समस्या देखिएको छ । गाउँपालिकामा २९ जनाको दरबन्दी भए पनि सातजना मात्र कार्यरत छन् । पर्याप्त कर्मचारी नहुँदा काम गर्न कठिनाइ भइरहेको छ, गाउँपालिका अध्यक्ष तेजबहादुर तामाङले भने, बढीजसो प्राविधिक कर्मचारीको अभाव छ । यहाँ आएका स्थायी कर्मचारी सरुवा मिलाएर सुगममा जाने गरेका छन् । स्थानीय प्रशासन र जिल्ला समन्वय समितिमा गुनासो गरे पनि दरबन्दीअनुसार नपठाइएको अध्यक्ष तामाङले बताए । शिक्षा क्षेत्र हेर्ने विद्यालय निरीक्षक र स्रोतव्यक्ति छैनन् भने माविमा अध्यापन गराउने शिक्षकको अभाव छ । गाउँपालिकाले प्राथमिक तह अध्यापन गराउने शिक्षकबाट माविका विद्यार्थीलाई पढाउने कार्य गराइरहेको छ । स्वयंसेवक शिक्षक भनेर तलबभत्ता दिनेगरी व्यवस्थापन मिलाएका छौं, अध्यक्ष तामाङले भने । शिक्षक सेवा आयोगबाट सातजना आउने भए पनि अझै शिक्षक अपुग हुने उनले बताए । गाउँपालिकामा नौवटा मावि छन् । यहाँ कृषि क्षेत्रमा कुनै समस्या आए प्राविधिक ज्ञान भएका विशेषज्ञ छैनन् । खानेपानीको इष्टिमेट गर्ने प्राविधिक छैनन् । खानेपानीको अत्यधिक माग छ, अध्यक्ष तामाङले भने, प्राविधिक नहुँदा खानेपानीको काम गर्न सकिएको छैन ।"
४४ किशोरी घर फिर्ता,"रसुवा (कास) माइती नेपालले सन् २०१९ मा रसुवागढी नाकाबाट ४४ किशोरीलाई घर फिर्ता गरेको छ । २० वर्ष नपुगेका, अभिभावकबिना केरुङ जान लागेका किशोरीलाई नाकाबाट फर्काइएको माइती नेपाल रसुवाकी कार्यक्रम संयोजक लालुमाया घलेले बताइन् । उक्त संस्थाले सन् २०१८ मा पनि एक सय १० किशोरीलाई घर फिर्ता गरेको थियो । संस्थाको वार्षिक कार्यक्रमबारे जानकारी दिन बुधबार धुन्चेमा आयोजित पत्रकार सम्मेलनमा घलेले भनिन्, श्रीमान्श्रीमती बनेर जाने जोडीलाई पनि विवाह दर्ताबिना जान रोक लगाइएको छ । राम्रो आम्दानी हुने आशामा कामका लागि केरुङ जाने धेरै छन् । रोजगारीमा जाने क्रम बढेपछि माइती नेपालले रसुवागढी नाकामा किशोरकिशोरीका लागि परामर्श केन्द्र स्थापना गरेको छ । एक हजार ९ सय ९३ जनाले केन्द्रबाट परामर्श लिएको घलेले बताइन् । केरुङमा करिब ५ सय किशोरी कार्यरत रहेका संस्थाले जनाएको छ ।"
एक्स्काभेटर दुर्घटनामा मृत्यु,"दोलखा (कास) चरिकोटको गौतमटोलबाट दोलखा बजारतर्फ जाँदै गरेको एक्स्काभेटर दुर्घटना हुँदा एक जनाको मृत्यु भएको छ । बुधबार राति भीमेश्वर नगरपालिका तिखातलमा भएको दुर्घटनामा बिगु गाउँपालिकास्थित खोपाचागुका २२ वर्षीय राजु थामीको मृत्यु भएको हो । गम्भीर घाइते चालक राजकुमार थामी, विजय श्रेष्ठ र सुमन थामीलाई उपचारका लागि काठमाडौं लगिएको छ । यस्तै, कुलदेवता पूजाका लागि हिँडेका २२ वर्षीय सुजन रिजालको विदुर नगरपालिका७ तुप्चेटारमा मोटरसाइकल दुर्घटनामा परी मृत्यु भएको छ । तुप्चेटारबाट विदुर आउँदै गरेको उनी सवार बा८०प ६५७६ नम्बरको मोटरसाइकल सडकबाट १० मिटर तल खस्दा उनको मृत्यु भएको हो"
पनौतीमा पनि रोहिंग्या,"(काभ्रे)  म्यानमारबाट लखेटिएपछि नेपाल छिरेर काभ्रेको पनौतीमा बस्दै आएका रोहिंग्या समुदायका मानिसले आफू घर फर्कन तयार रहेको बताएका छन् । उनीहरूले घर फिर्तीका लागि नागरिकता दिनुपर्ने, जग्गालगायत सम्पत्ति फिर्ता हुनुपर्ने सर्त भने रहेको बताए । हाम्रा माग पूरा भए तत्काल घर फर्कन्छौं, मोहम्मद यसुपले भने, यूएनएचसीआरले कुरा गरोस् ।पनौतीको कुशादेवीमा रहेका उनीहरू बंगलादेश, भारत हुँदै नेपाल आइपुगेका हुन् । उनीहरूले ज्यान जोगाउन म्यानमार छाडेको बताए । जन्मथलोको माया लाग्ने गरेको उनीहरूले सुनाए ।काठमाडौंबाट मंसिर १० गते यहाँ आइपुगेका रोहिंग्याहरूले चार रोपनी जग्गामा अस्थायी टहरा बनाएका छन् । यहाँ रहेका ३४ जनामध्ये १३ जना पुरुष र ९ जना महिला तथा १२ जना बालबालिका छन् । उनीहरू श्रम गर्ने भन्दै आइपुगेका हुन् । यहाँ ९० जना बस्न मिल्ने संरचना बनाएका छौं, श्रम गर्न भन्दै पनौती आएको समूहका नेता मोहम्मद यसुपले भने, हामीलाई काम लगाउने ठेकेदारमार्फत यहाँ आएका हौं । भाडाको कुरा भएको छैन । यसुपका अनुसार स्थानीय रामेश्वर थापासँग २०१४ देखि नै चिनजान थियो । थापाले नै बाटाको ठेक्का पाएकाले कामदारका रूपमा उनीहरूलाई कुशादेवी ल्याएका हुन् । थापाले २०७४ सालमा बनेपामा एकीकृत खानेपानीको पाइप बिछ्याउन १४ जना रोहिंग्यालाई काममा लगाएका थिए । उनले नै बस्नका लागि काकाको जग्गा मिलाइदिएका हुन् । संयुक्त राष्ट्रसंघीय शरणार्थीसम्बन्धी उच्चायोग (यूएनएचसीआर) बाट शरणार्थी प्रमाणित भएको दाबी गर्ने यसुपले जिल्ला प्रशासन कार्यालय र स्थानीय सरकारलाई पनि जानकारी गराएको बताए । हामी शरणार्थीको प्रमाणपत्र भएका मात्रै छौं, २०१७ देखि एक जना पनि थपिएका छैनन्, उनले दाबी गरे । पनौती वडा नं ३ का अध्यक्ष किशोर थापाले कामदारका रूपमा रोहिंग्या आएको जानकारी भएको बताए । प्रमुख जिल्ला अधिकारी श्रवणकुमार तिमल्सिनाले उक्त समूहले आफू आएको जानकारी दिँदै सुरक्षाका लागि निवेदन दिएको बताए । गृह मन्त्रालयमा जानकारी गराएको छु, कानुनतः शरणार्थीले काम गर्न हुँदैन, उनले भने, कामदार नपाउने कारण उनीहरूलाई ल्याएको भनेर ठेकेदारले जानकारी दिनुभएको छ, थप विषयमा माथि समन्वय भइरहेको छ । सो समूह परिचालन गर्ने टोली नेतामध्येका एक नूर हापिसका अनुसार टहरा निर्माणका लागि प्रतिपरिवार ७० हजारका दरले खर्च भएको छ । बालबालिकाको शिक्षाका लागि पनि उनीहरूले तयारी थालेका छन् । स्थानीय विद्यालयमा भर्नाका लागि कुरा भइरहेको छ, हापिसले भने । हापिस २०१३ मा कोलकाता हुँदै विराटनगरको नाका प्रयोग गरेर नेपाल आएका हुन् । यहाँ आएपछि सन् २०१४ मा विवाह गरेका उनका सन्तानसमेत छन् ।"
'तथ्य खोजेर सत्य स्थापित गर्छौं',"काठमाडौं (कास) सरकारले लिम्पियाधुरा, कालापानी र लिपुलेक क्षेत्रमा सीमा मिचिएको विषयमा एकैपटक मुख्य तहमा कुरा गर्दा पोजिसन बन्न सक्ने भएकाले समाधानका लागि विभिन्न विकल्प प्रयोग गरिरहेको स्पष्ट पारेको छ । सीमा समस्याबारे परराष्ट्र सचिवस्तरीय संयन्त्रको बैठक, विशेषदूत पठाउनेलगायतका चर्चा भइरहेका बेला सरकारका प्रवक्ता एवं सञ्चार तथा सूचना प्रविधिमन्त्री गोकुल बाँस्कोटाले तथ्यका आधारमा भारतीय पक्षलाई कन्भिन्स गर्दै जाने बताए । उनले विशेषदूत पठाउने कुरा हल्ला गर्नुपर्ने विषय नभएको बताए । यो विषय (कालापानी, लिपुलेक) लाई विभिन्न ट्र्याकबाट अघि बढाउनुपर्छ, समाधानका लागि पनि दृष्टिकोणहरू राख्नुपर्छ, एकैपटक मूल तहमा वार्ता गर्दा पोजिसन मात्र बन्न पनि सक्छ, तथ्यहरूकै आधारमा कन्भिन्स गर्दै जानुपर्छ, उनले भने, त्यसका लागि ट्र्याक वान, टु र मल्टिपल ट्र्याक लिनुपर्छ, अलिकति समय लाग्न सक्छ, मन्त्रिपरिषद्का निर्णय सार्वजनिक गर्न बिहीबार आयोजित पत्रकार सम्मेलनमा बाँस्कोटाले भने ।उनले नेकपाकै वरिष्ठ नेता माधव नेपाललाई विशेषदूतका रूपमा भारत पठाउन लागिएको विषयबारे आफूलाई जानकारी नभएको बताए । मैले पनि मिडियाबाटै थाहा पाएँ । यो कुरा मिडियामै उठ्यो, मिडियामै चर्चामा छ, उनले भने, विशेषदूत पठाउने हल्लाको कुरा होइन । जहिले पठाइन्छ, त्यही बेला थाहा हुन्छ । राजनीतिक र कूटनीतिक तहबाट कुरा हुन्छ । उनले सरकारले पहिलोपटक लिम्पियाधुरासमेतको कुरा जोडेर डिप्लोम्याटिक नोट पठाएको उल्लेख गर्दै अधिकतम तथ्यहरू खोजेर भारतसामु सत्य स्थापित गर्ने बताए ।"
भारतको पुरानै अडान,"(नयाँदिल्ली)  भारतले सीमा विवादका सम्बन्धमा नेपालसँग वार्ताको टुंगो लागिनसकेको बताएको छ । भारतीय विदेश मन्त्रालयका प्रवक्ता रविश कुमारले नियमित पत्रकार सम्मेलनमा बिहीबार भने, वार्ता कहिले हुन्छ भन्न सक्दिनँ । उनले नयाँ नक्साका सम्बन्धमा भारतको पुरानै अडान रहेको समेत दोहोर्याएका छन् । जम्मुकश्मीरलाई दुइटा केन्द्रशासित राज्यमा विभाजन गरिएपछि जारी नयाँ राजनीतिक नक्साका कारण सतहमा आएको कालापानी विवादका सम्बन्धमा सचिवस्तरीय वार्ता गर्न भारत अनिच्छुक रहेको आशंका भइरहेका बेला प्रवक्ता कुमारले त्यस्तो प्रतिक्रिया दिएका हुन् । यसले भारत नेपालसँग कालपानीलगायत विषयमा तत्काल वार्ता गर्न तयार छैन भन्ने प्रस्ट भएको छ । नेपालले एक महिनाअघि नै उक्त विवादका सम्बन्धमा औपचारिक छलफलका लागि तत्काल बैठकको समय मिलाउन भारतसँग आग्रह गरेको थियो । परराष्ट्र मन्त्रालयले दिल्लीस्थित नेपाली दूतावासमार्फत् औपचारिक रूपमै पत्र पठाएर त्यस्तो आग्रह गरेको थियो तर भारतले कुनै प्रतिक्रिया जनाएको छैन । परराष्ट्र सचिवस्तरीय संयन्त्र नेपाल र भारतबीच सीमासम्बन्धी विवाद समाधानका लागि गठन गरिएको सबैभन्दा माथिल्लो संयन्त्र हो । सन् २०१४ मा सम्पन्न नेपाल र भारत मन्त्रीस्तरीय संयुक्त संयन्त्रको बैठकमा कालापानी र सुस्तासम्बन्धी विवाद प्राविधिकहरूको सुझावका आधारमा विदेश सचिवस्तरमा टुंग्याउने निर्णय भएको थियो । उक्त बैठकमा भारतका तर्फबाट विदेशमन्त्री सुष्मा स्वराज सहभागी थिइन् तर त्यसयता कालपानी र सुस्ताका सम्बन्धमा कुनै प्रगति भएको छैन । गत भदौमा काठमाडौंमा सम्पन्न पाँचौं मन्त्रीस्तरीय बैठकले पनि थाँती रहेको सीमासम्बन्धी विवादलाई विदेश सचिवस्तरमा टुंग्याउन निर्देशन दिए पनि कुनै ठोस पहल सुरु भएको थिएन ।नक्सालाई लिएर नेपालमा विरोध सुरु भएलगत्तै आयोजित पत्रकार सम्मेलनमा प्रवक्ता रविश कुमारले नै नेपालका तर्फबाट बैठकका लागि औपचारिक रूपमा पहलपछि प्रक्रिया सुरु हुने बताएका थिए तर नेपालले औपचारिक पत्र पठाएको करिब एक महिना हुन लाग्दा समेत चासो देखाएको देखिँदैन । बैठकका सम्बन्धमा भारतीय पक्षबाट सकारात्मक जवाफ आएको छैन, परराष्ट्र स्रोतले भन्यो । बिहीबारको पत्रकार सम्मेलनमा प्रवक्ता रविश कुमारले वार्ताका सम्बन्धमा हुने निर्णय कूटनीतिक च्यानलबाट हुने पनि बताए ।"
डेढ लाख शिक्षकको दरबन्दी मिलान,"(काठमाडौं)  शिक्षा, विज्ञान तथा प्रविधि मन्त्रालयले विद्यालय तह (बालकक्षादेखि कक्षा १२ सम्म) का १ लाख ५२ हजार ५ सय २३ शिक्षकको दरबन्दी मिलान गरेको बताएको छ । नयाँ शैक्षिक सत्र ०७७ सुरु हुनुअघि नै दरबन्दी मिलान सकिने मन्त्रालयले जानकारी दिएको छ । सरकारले ०७५ असारमा पूर्वसचिव महाश्रम शर्माको संयोजकत्वमा गठित कार्यदलको प्रतिवेदनअनुसार पालिकागत आधारमा दरबन्दी मिलान गरिएको मन्त्रालयमा बुधबार आयोजित पत्रकार सम्मेलनमा बताइएको छ । मुलुकभर २९ हजार सामुदायिक विद्यालय छन् । तिनमा कार्यरत शिक्षकको विस्तृत अध्ययन गरी कार्यदलले प्रतिवेदन बुझाएको थियो । मिलान दरबन्दीमा प्राथमिक तहतर्फ महिला परियोजनाको दरबन्दीसहित ८० हजार १ सय ७६ छन् । निम्न माध्यमिकमा १६ हजार २ सय ४४, माध्यमिकतर्फ १२ हजार ७ सय २५ र साविक उच्च माध्यमिकका २ हजार छन् । राहत अनुदान कोटातर्फ प्राथमिकमा २१ हजार ८ सय ७१, निम्न माध्यमिकका ९ हजार ६ सय ९ शिक्षक छन् । माध्यमिक तह राहत कोटामा ६ हजार ८ सय ९८ र साविक उच्च माध्यमिकमा ४ हजार शिक्षक छन् । अनुदान कोटाका शिक्षकको समेत दरबन्दी मिलान गरिएको छ । कार्यदलको सुझावअनुसार केही ढिलो गरी शिक्षक दरबन्दी मिलान गृहकार्यसहित कार्यान्वयनको निर्णय गरेका छौं, शिक्षामन्त्री गिरिराजमणि पोखरेलले भने, यिनै संख्याभित्रै रहेर स्थानीय तहगत रूपमा शिक्षक दरबन्दी तथा राहत अनुदान कोटाको बाँडफाँट तथा पुनर्वितरण गरिएको छ । यसलाई सबै शिक्षकले बुझिदिनुहुनेछ । विद्यालयमा कार्यरत शिक्षक विद्यार्थी अनुपातमा मिलान मात्र गरिएका हुन् । स्थायी दरबन्दीमा परिणत हुनेनहुनेबारे अहिले छिनोफानो नगरिएको पोखरेलले जानकारी दिए । मुलुकभरका १ सय २३ पालिकाबाट ४ हजार ८ सय ५२ शिक्षक दरबन्दी तथा राहत अनुदान कोटा अन्य स्थानीय तहमा हस्तान्तरण हुने मन्त्रालयले जानकारी दिएको छ । १४ जिल्लाका ३ हजार ३ सय ५९ शिक्षक दरबन्दी तथा राहत अनुदान कोटा अन्य जिल्लाको स्थानीय तहमा हस्तान्तरण हुनेछन् । त्यसमा ताप्लेजुङ, इलाम, झापा, मोरङ, सुनसरी, धनकुटा, सोलु, काभ्रे, रसुवा, बागलुङ, गुल्मी, पाल्पा, अर्घाखाँची र दार्चुला परेका छन् ।१५ जिल्लाभित्र एक स्थानीय तहबाट अर्कोमा १ हजार ४ सय ९३ शिक्षक मिलान गरिनेछ । त्यसमा डोल्पा, पर्वत, म्याग्दी, मुस्ताङ, मनाङ, कास्की, स्याङ्जा, तनहुँ, लमजुङ, गोरखा, चितवन, काठमाडौं, भक्तपुर, ललितपुर र तेह्रथुम छन् । त्यसका अतिरिक्त १ सय ५ शिक्षक दरबन्दी तथा राहत अनुदान कोटा एक प्रदेशबाट अर्को प्रदेशको स्थानीय तहमा हस्तान्तरण गरिनेछ । यकिन दरबन्दी तथा राहत अनुदान कोटा स्थानीय तहभित्र एक विद्यालयबाट अर्को विद्यालयमा सम्बन्धित स्थानीय तहले मिलान गर्नेछन् मन्त्रालयका प्रवक्ता दीपक शर्माले भने, जिल्लाभित्र एक स्थानीय तहबाट कटौती हुने र अर्को स्थानीय तहमा बढी भएको अवस्थामा पुलमा रहेका शिक्षकको हकमा आवश्यक समायोजन गर्न सम्बन्धित जिल्ला समन्वय समितिलाई अनुरोध गरिनेछ ।"
नाम र राजधानीको सकस,"संविधानप्रदत्त कतिपय अधिकार क्षेत्रका विषयमा संघसित छिनाझपटी गरिरहेका प्रदेश आफ्नै नाम र राजधानी तोक्ने विषयमा भने निर्णयविहीनताको बन्दी बनिरहेका छन् । प्रदेशसभा र प्रदेश सरकार गठन भएको दुई वर्ष पुग्न लाग्दा पनि आधाजसो प्रदेशले न आफ्नो नाम टुंग्याएका छन् न राजधानी । प्रदेश २, ३ र ५ ले नाम र राजधानी दुवै तोक्न सकेका छैनन् भने प्रदेश १ ले विराटनगरसहित बृहत् विराट क्षेत्रलाई राजधानी बनाउने निर्णय गरे पनि नाम जुराउन सकेको छैन । दुई वर्षसम्म प्रदेशको नाम र राजधानी संक्रमणकालमै गुज्रिरहनुले आम जनमानसमा संघीय अभ्यासप्रति सही सन्देश गएको छैन ।प्रदेशसभा निर्वाचनपछि तत्कालीन शेरबहादुर देउवा नेतृत्वको कामचलाउ सरकारले सातै प्रदेशको अस्थायी राजधानी तोकेको थियो । प्रदेशसभा र सरकार बनेको केही महिनामै प्रदेश ६ ले कर्णाली नाम र सुर्खेतको वीरेन्द्रनगरलाई राजधानी अनि प्रदेश ४ ले गण्डकी नाम र पोखरालाई राजधानी तोकेका थिए । प्रदेश ७ ले पनि एक वर्षअघि नै सुदूरपश्चिम नाम राखेर कैलालीको गोदावरीलाई राजधानी तोकेको हो । अरू प्रदेशले भने सत्तारूढ दलभित्रकै मतान्तरका कारण नाम र राजधानी तोक्न सकेका छैनन् । प्रदेश सांसद र राजनीतिक दलका नेताले प्रदेशको वस्तुस्थिति, ऐतिहासिक, आर्थिक, सांस्कृतिकभावनात्मक कारण र उचित तर्कका आधारमा भन्दा पनि व्यक्तिगत स्वार्थका हिसाबले र चुनावमा भोटको राजनीतिका लागि गरेका वाचाका आधारमा आफ्नो अडान राख्दा नाम र राजधानीमा सहमति हुन नसकेको हो । संविधानको धारा २९५ अनुसार सम्बन्धित प्रदेशसभाको सम्पूर्ण सदस्य संख्याको दुई तिहाइ बहुमतले प्रदेशको नाम राख्न सक्छ भने धारा २८८ अनुसार प्रदेशसभामा तत्काल कायम सदस्य संख्याको दुई तिहाइ बहुमतले राजधानी तोक्न सक्छ । यसरी आफ्नै संवैधानिक अधिकार प्रयोग गर्न नसक्नुले सम्बन्धित प्रदेशहरूको कार्यशक्ति तथा निर्णय क्षमतामा स्वाभाविक प्रश्न उठेको छ किनभने प्रदेश २ बाहेकका सबै प्रदेशमा सत्तारूढ नेकपाको दुई तिहाइ बहुमत छ । न संघ सरकारसित स्वरसंगति नमिल्ला भन्ने संशय, न मत संख्या नपुग्ने डर तैपनि उनीहरूले निर्णय गर्न नसक्नुको औचित्य पुष्टि हुन सक्दैन । प्रदेश १ मा कोसी, सगरमाथा, किरात, कोसीकिरातजस्ता नाममा छलफल भइरहेको छ । प्रदेश ३ र ५ दुईवटै प्रदेशका अस्थायी राजधानी बहुसंख्यक जनताका लागि अपायक छन् । प्रदेश ३ मा राजधानीसम्बन्धी अध्ययन गर्न गठित कार्यदलले प्रतिवेदन बुझाएको महिनौं भइसक्दा पनि प्रदेशसभाले निर्णय गर्न सकेको छैन । प्रदेश ५ मा राजधानी र नामका सम्बन्धमा अध्ययन गर्न बनेको कार्यदलले काम थालेको एक वर्ष पुगिसके पनि प्रतिवेदन बुझाएको छैन । प्रदेश २ मा राजधानी जनकपुर वा जनकपुरको बृहत् क्षेत्रलाई मान्ने विषयमा दलहरू सहमति नजिक भए पनि निर्णय गरिसकेका छैनन्, नाममा भने विवादै छ । सत्तारूढ दल समाजवादी र राजपा नाम मधेस प्रदेश राख्नुपर्ने पक्षमा छन् भने नेकपाले जानकी र कांग्रेसले मिथिला राख्न चाहेका छन् । प्रदेशहरूले निर्णयविहीनतामै रुमल्लिरहेर दलको केन्द्रीय नेतृत्वको निर्देशनहस्तक्षेप पर्खिबसेको जस्तो बुझिन्छ, जुन शिशु संघीयताको स्वास्थ्यका लागि राम्रो होइन । कुनै नाम र स्थान विशेषप्रति केन्द्रीय नेतृत्वको सदासयता हुन सक्छ तर उसले नै तोकिदिएर प्रदेशसभा रबर स्ट्याम्प मात्रै बन्ने स्थिति आउनु हुँदैन, यदि त्यस्तो अवस्था आयो भने प्रदेशहरूले आफ्नो खुट्टामा आफैं बन्चरो हानेको हुनेछ । आफ्नो भूमिकालाई स्थापित गर्न पनि प्रदेशहरूले स्वतन्त्र ढंगले नै आफ्नो संवैधानिक अधिकार प्रयोग गर्ने ल्याकत राख्नुपर्छ ।नाम र स्थायी राजधानी तोक्न सजिलो नभए पनि प्रदेश नेतृत्व र सांसदहरूले भोटको राजनीतिभन्दा माथि उक्लिएर, सम्पूर्ण प्रदेशको हित हेर्ने हो भने त्यति गाह्रो पनि छैन । हरेक प्रदेशका लागि उपयुक्त नाम र राजधानीहरूबारे सके सर्वसम्मतिमै, नसके मतदानको लोकतान्त्रिक विधिद्वारा टुंग्याउन सकिन्छ । भौगोलिक, सांस्कृतिक, ऐतिहासिक र भावनात्मक हिसाबमध्ये कुन नामले सबभन्दा धेरै जनतालाई समेट्छ, त्यही छान्न सकिन्छ । राष्ट्रियअन्तर्राष्ट्रिय क्षेत्रमा समेत प्रदेशको पहिचान उजिल्याउन सक्ने नाम भए अझ राम्रो हुनेछ । राजधानी छान्दा पनि कि प्रदेशमा धेरैलाई पायक पर्ने हिसाबले हेर्नुपर्छ, कि धैरेजना सहमत हुन सक्ने खास तर्कका आधारमा । यस्तो सहर भौगौलिक, पूर्वाधार निर्माण, पर्यावरणजस्ता हिसाबले उपयुक्त र प्रदेशको अर्थतन्त्र र पर्यटनलाई पनि टेवा दिने हुनुपर्छ । राजधानीका लागि नयाँ सहर बसाल्ने विकल्प पनि खुला राख्नुपर्छ किनभने मुलुकमा व्यवस्थित आधुनिक नगर स्थापना गर्ने अवसर पनि हो यो तर यसअघि सुदूपश्चिमका लागि तोकिएको राजधानी विवादमा आएर संरचना निर्माणको थालनी हुन सकेकै छैन, त्यो पक्षमा भने बाँकी प्रदेशले विचार पुर्याउनुपर्छ ।"
निजगढ विमानस्थलबारे सोचौं,"निजगढमा अन्तर्राष्ट्रिय विमानस्थल निर्माणकार्य अघि नबढाउन सर्वोच्च अदालतको आदेश जारी भए पनि साढे दुई दशक अघि उठान भएको सन्दर्भ र यसका बहुआयामिक पक्षलाई राष्ट्रिय बहस बनाउनुपर्छ । एकातिर वन र जैविक विविधताको महाविनाश धेरैको चासोको विषय बनेको छ भने अर्कोतिर मुलुकको निम्ति उक्त विमानस्थल आवश्यक हुँदाहुँदै पनि कतिपय अप्ठ्याराले गर्दा संवेदनशील पनि छ । सुरक्षाको दृष्टिले विश्वभरका कुनै पनि देशले सीमाक्षेत्रमा अन्तर्राष्ट्रिय विमानस्थल सञ्चालन गरेको पाइँदैन । बरु धेरैले सैन्य अखडा राखेका छन् । भारतको विहार राज्यसमेतबाट गुन्डा, आतंककारीको घुसपैठ भइरहने निजगढ क्षेत्र पूर्वपश्चिम राजमार्ग खण्डमा सबैभन्दा खतरनाक ठाउँ मानिन्छ । अनि यस्तो संवेदनशील स्थानमा हवाई अड्डा सुरक्षित रहला र ?कहिले पनि नसिद्धिने भारत र पाकिस्तानको द्वन्द्वको असर पनि पर्न सक्छ । करिब २० वर्षअघि पाकिस्तानी आतंककारीहरूले काठमाडौंबाट उडेको भारतीय विमान अपहरण गरेको सन्दर्भसमेत केलाउँदा निजगढ क्षेत्रमा दुष्टहरूको घुसपैठ नहोला भन्न सकिँंदैन ।ठूला जहाजको लागि १०० किमिसम्म एयर स्पेसको परिधि आवश्यक पर्ने हुँदा दक्षिणको भारतीय सीमा नजिक उड्न नमिल्ने अनि काठमाडौंको आकाश पनि मिच्न नपाइने अवस्थाको लेखाजोखा गर्नु आवश्यक छ । चुरे मरुभूमि सरह बनिसकेको र निजगढको वन पनि सखाप भएपछि काठमाडौं लगायतका ठाउँमा तातो मुस्लो पस्ने द्वार खुल्ने सम्भावित खतरालाई पनि ध्यान दिनुपर्छ । भुवनेश्वर शर्मा, चन्द्रागिरि२, काठमाडौं"
असंवेदनशील प्रहरी,"बाँकेस्थित कोहलपुरमा विद्यालय जाँदै गरेकी बालिकालाई ट्रकले ठक्कर दिएपछि घाइते भइन् । विद्यालयको द्वारमै बालिकालाई ट्रकले किचेर घाइते बनाएपछि उक्त विद्यालयका विद्यार्थी र शिक्षकहरू विरोधमा उत्रे । उत्तेजित बने । शान्ति सुरक्षाको जिम्मेवारी लिएको प्रहरीले पनि परिस्थितिलाई शान्तिपूर्ण ढंगले नियन्त्रणमा लिनुपर्नेमा अराजक शैलीमा कुटपिटमा उत्रेकाले प्रहरीमा संवेदना नभएको प्रमाणित भयो ।दुघर्टनापछि भएको आन्दोलनमा प्रहरीले स्कुले बालबालिकामाथि जुन किसिमको धरपकड गर्यो, त्यो कार्य निन्दनीय छ । बालबालिकाको टाउकामा लट्ठी वर्षाउने प्रहरीमा मानवीय संवेदना नभएको देखिन्छ । प्रहरीमाथि जाइलागेको भन्दै अबोध बालबालिकालाई अश्रुग्यास प्रहार गर्ने प्रहरीले बालबालिकाप्रतिको संवेदनशीलतालाई बेवास्ता गरेको देखिन्छ । उक्त दमनकारी भूमिका खेल्नेमाथि छानबिन गर्न आवश्यक छ । कुनै पनि बहानामा बालबालिकालाई दमन गर्न पाइँदैन । यस गतिविधिबाट बालअधिकारको ठाडो उल्लङ्घन भएको छ । हाम्रा सडकहरू पैदलयात्री मैत्री छैनन् । बिहानको ९१० बजेको समयमा बालबालिकाहरूको स्कुल जाने समय भएको हुनाले अधिकांश सामुदायिक विद्यालयमा अध्ययन गर्ने बालबालिकाहरू पैदल हिँंडेर नै विद्यालय जाने गर्छन् । उक्त समयमा सवारी चालकहरूले सडकमा सजगता अपनाउनुपर्ने हुन्छ । स्कुल जाने समयमा सडकमा बालबालिकाहरूको चाप हुने कुरालाई सवारी चालकले विशेष ध्यान दिनुपर्छ । जसले गर्दा दुघर्टनाबाट बचाउन सकिन्छ । गोविन्द विक, बुनपा१२ कपन, काठमाडौं"
महिला र पुरुषबीचको विभेद,"समाज प्रगतितिर लम्कनुपर्छ । प्रगति तब हुन्छ, जब पुरुष र महिला दुवैको मिलन हुन्छ, सम्मान हुन्छ्र । शिवजी र पार्वतीको मिलनजसरी मिलन भए मात्र सम्मान बढ्छ । एकअर्काको शक्ति, विवेक र विचारको मिलन हुन जरुरी छ्र । हाम्रा धेरै पौराणिक ग्रन्थहरू पनि पुरुषद्वारा लेखिएका छन् । त्यसैले यी ग्रन्थहरूमा पितृसत्ता हावी हुनु स्वाभाविक हो । यसले महिलामाथि शोषण र सिमाना छुट्याइदिनाले अन्याय हुन पुग्यो । अबको जमानामा महिला र पुरुष भनेर छुट्याइरहनु पर्दैन । किनभने यसपालिको साग खेलकुदमै पुरुषले भन्दा नेपाली महिलाले बढी पदक जिते । यसबाट प्रस्ट हुन्छ, महिलालाई अगाडि बढ्न दिनुपर्छ । समाजको उन्नतिमा टेवा पुग्छ । हाम्रो समाजमा महिला र पुरुषबीच अझै विभेद कायमै छ । विभिन्न प्रथा र संस्कारका नाममा महिलामाथिको दमन र शोषण पनि निमिट्यान्न भएको छैन । मध्य र सुदूर पश्चिम क्षेत्रमा कायम छाउपडी प्रथाले नै विभेद पुष्टि गर्छ । महिला र पुरुषबीच विभेद हुनु हुँदैन । सर्वेश ढुंगाना, सेन्ट जेभियर्स कलेज, काठमाडौं"
"खेलाडीलाई पैसा होइन, जागिर","काठमाडौंमा सम्पन्न १३ औं दक्षिण एसियाली खेलकुद (साग) मा पदक जितेर नेपालको नाम उच्च राख्ने खेलाडीहरूको जति प्रशंसा गरे पनि कमै हुन्छ । उनीहरू राष्ट्रका गहना हुन् । आज उनीहरूकै कारण सागमा नेपालको नाम रोशन भयो । यसर्थ सम्पूर्ण खेलाडीहरू नमनका पात्र भएका छन् । भौतिक पूर्वाधारको अभाव र खेल्ने समयमा राम्रोसँग डाइट खान पनि नपाइरहेको अवस्थामा नेपाली खेलाडीहरूले जुन साहस र गौरवसाथ पदक ल्याए, त्यो स्तुति गर्नलायक छ । ५१ वटा स्वर्ण पदक जितेर ७ राष्ट्रमै दोस्रो हुनु चानचुने होइन । नेपाली खेलाडीले देशका लागि गर्नसम्म गरे, अब गर्ने पालो सरकारको हो । स्वर्णधारीलाई ९ लाख, रजतधारीलाई ६ लाख र कास्यधारीलाई ४ लाख नगद पुरस्कार दिनु राम्रो हुन्थ्यो । यसले खेलाडीहरूको मनोबल उच्च हुने थियो । तथापि पैसा दिएर मात्र सरकारको कर्तव्य पूरा हुँदैन । उनीहरूलाई क्षमतामुताबिक राम्रो जागिर दिन सके मात्र भविष्यमा पनि खेल कौशललाई अगाडि बढाउन सक्छन् । भविष्यको चिन्ता गर्न नपरे मात्र खेलाडीहरूले आफ्नो सम्पूर्ण ध्यान खेलमा लगाउन सक्छन् । गोपाल देवकोटा, चावहिल, काठमाडौंभर्खरै सम्पन्न सागले खेलकुदको राष्ट्रिय अन्तर्राष्ट्रिय महत्त्व र गरिमालाई उजागर गरेको छ । राष्ट्रिय एकताको सन्देश दिने यस प्रकारका खेलकुद प्रतियोगिताहरू नियमित रूपमा भइरहनुपर्ने देखिन्छ । सरकारले विजयी खेलाडीहरूलाई नगद पुरस्कार घोषणा गरेर हौसला प्रदान गर्नु सकारात्मक हो तर पदक नजितेका र खेलकुदमा सहभागी भएका अन्य खेलाडीहरूलाई पनि उनीहरूको अथक प्रयासमा सरकारले प्रोत्साहन गर्न सक्नुपर्छ । यसतर्फ खोइ सरकारको ध्यान पुगेको ?नेपालले क्षेत्रीय स्तरको खेलकुद प्रतियोगिता आयोजना गरेर यस क्षेत्रकै ध्यान तान्न सफल भएको छ भने प्रतियोगितामा प्रथम भएको भारतपछि दोस्रो स्थान हासिल गरेर देशको साख माथि उकास्न खेलाडीहरू सफल भएका छन् । ५१ स्वर्ण, ६० रजत र ९५ कास्य पदकसहित नेपालको सफलताले भविष्यमा खेलकुदको लागि राज्यले थप लगानी र पूर्वाधारहरू निर्माण गर्नुपर्ने चुनौती थपिएको छ । खेलाडीहरूको मनोबल उच्च राख्न राज्यले नगदसहित सम्मान गर्ने घोषणा गर्नु सकारात्मक छ । तर यस्ता नगद पुरस्कार घोषणालाई स्वेच्छाचारिताबाट बचाउन निश्चित कार्यविधि बनाएर व्यवस्थित गर्न जरुरी छ ।यो खेलकुदको अवसरमा खेलाडीका आआफ्नै पीडा पनि सार्वजनिक नभएका होइनन् । कसैले थोत्रो साइकलले प्रतियोगिता जित्नुपरेको थियो भने कसैले साथीको ड्रेस सापटी मागेर प्रतियोगिता खेल्नुपरेको बताए । नपड्किने बन्दुक हातमा हुँदा पनि प्रतियोगितामा सहभागी हुनुपरेको कुरा पनि खेलाडीबाट सार्वजनिक भयो । यसबीच आयोजकले खेलकुदको बजेटबाट मन्त्रीहरूलाई दौरासुरुवाल, कोट खरिद गरिदिएको, कार्यक्रमको बजेटमा आर्थिक भ्रष्टाचार भएका दुःखद खबर पनि सार्वजनिक भए । यी सबैका बाबजुद पनि खेलाडीले मरिमेटेर खेल्नुले आम नेपालीलाई खुसी बनाएको छ । देशले गर्व गरेको छ । खेलकुदकै लागि भनेर काठमाडौं, ललितपुर, पोखरा, जनकपुरमा भौतिक पूर्वाधार निर्माण र मर्मत हुनु सुखद हो । नोदनाथ त्रिताल, चौबिसे गापा३, धनकुटासागले सम्पूर्ण नेपालीलाई खुसी बनायो । सरकारले विजेता खेलाडीहरूका लागि नगद पुरस्कार घोषणा गरेपछि उनीहरू हर्षित भए भने पराजित तथा स्वर्ण बाहेकका पदक विजेताहरू खिन्न हुनुपर्यो । टिममा स्वर्ण, रजत र कास्य जित्ने खेलाडीहरूले असन्तुष्टि जनाउनुलाई अन्यथा मान्न सकिंँदैन । सबैको चासो रहेको फुटबल खेलमा स्वर्ण पदक जित्ने खेलाडीले ५ लाख रुपैयाँमात्र पाउनु र फुटबल, भलिबल तथा बास्केटबलमा रजत जित्ने महिला खेलाडीको विषयमा अनिश्चितता हुनु राम्रो होइन । एकभन्दा धेरै स्वर्ण पदक जित्नेले एक स्वर्ण बराबरको रकम थप स्वर्ण पदकको लागि पाउने हुँदा त्यो नै आकर्षक हुन्छ । त्यस्तोमा अझ बढीका दरले प्रत्येक पदकको हकमा रकम प्राप्त गर्नु र टिममा खेल्ने खेलाडीहरूबाट स्वर्ण जित्दा पनि लघुताभाष हुनेगरी पुरस्कार दिनु अनि रजत र कास्य पाउने खेलाडीहरू निराश बन्नुपर्ने अवस्थाले व्यक्तिगत खेलिने र समूहगत रूपमा खेलिने खेलमा खेलाडीहरूको उत्तिकै हुने योगदानको यथोचित कदर हुन नसकेको स्पष्ट हुन्छ । महेशप्रसाद ढुंगाना, नयाँबानेश्वर, काठमाडौं"
समुन्नतिका लागि अनुसन्धान,"नेपाल समसामयिक अध्ययन केन्द्र (एनसीसीएस) यही पुस १ बाट विधिवत् रूपमा बन्द हुँदै छ । यसको प्रमुख कारण आर्थिक स्रोतको कमी र भावी सम्भावना पनि नहुनु हो । एनसीसीएसले गैरसरकारी संस्थाका रूपमा सन् १९९५ देखि समसामयिक विषयका अनेक पक्षमा काम गर्दै आएको हो । हालसम्म यस केन्द्रबाट विभिन्न पुस्तक, अर्धवार्षिक जर्नल र पुस्तिकाको प्रकाशनÙ आन्तरिक र क्षेत्रीय गोष्ठी शृंखला, युवा समाजशास्त्रीका लागि आवासीय अभिमुखीकरणका शृंखला, अनुसन्धान विधि र सर्भे आदि गतिविधिसहित २०० भन्दा बढी युवाको शैक्षिक स्तर बढाउने काम भएको हो । देशविदेशका राजनीतिक नेता, शिक्षा क्षेत्रमा ख्याति कमाएका विद्वान् प्राध्यापक, वकिल, पत्रकार सबैको सहभागिता गराई व्यावहारिक राजनीति र सैद्धान्तिक पक्षबीच सहकार्य गर्ने पद्धति बसाउन यसले सघाउ पुर्याउंँदै आएको हो । त्रिभुवन विश्वविद्यालय स्थापना भएपछि मुलुकमा केही समय पठनपाठनमै बढी जोड दिइयो । अनुसन्धान भने नगण्य रूपमा गरिन्थ्यो । तथापि सन् १९६० को उत्तरार्धमा जर्नल निकाल्ने, विद्यावारिधि गर्नेतिर विश्वविद्यालयका शिक्षक लाग्न थाले । कोलम्बो प्लान र विदेशका अन्य सहयोगी संस्था तथा सरकारहरूबाट धेरैले उच्च शिक्षा आर्जन गर्न जाने अवसर पाए । बिस्तारै विदेशी प्राध्यापकहरूको ठाउँ नेपाली दक्ष जनशक्तिले लिने प्रक्रिया अघि बढ्यो । काम गर्न अलि अप्ठ्यारो पर्ने डरले राजनीतिशास्त्रमा धेरै जना वस्तुगत आधारमा विश्लेषणात्मक कृति तयार गर्न अघि सर्दैनथे । निर्दलीय पञ्चायत व्यवस्थाको भावनाविपरीत होला र हन्डर खाइएला भन्ने त्रासमा समाजशास्त्रीले काम गर्नुपर्थ्यो । हामीले समसामयिक अध्ययन केन्द्र खोल्नुको प्रमुख कारण स्वतन्त्र रूपले समाज अध्ययनका विभिन्न पहलुको सूक्ष्म अध्ययन र अनुसन्धान गर्दै नयाँ पिढीका समाजशास्त्रीहरू तयार पार्ने कोसिस गर्नु थियो । विश्वविद्यालयले गर्ने काम एउटा सानो एनजीओ ले गर्नु भनेको हुटिट्याउंँले सगर थामेजस्तो मात्र हो । तर साधनस्रोत जुट्ता प्रतिबद्धता र अठोट भए काम गर्न सकिने रहेछ भन्ने शिक्षा पनि पाइयो । विश्वविद्यालयमा त्यतिका व्यक्ति र साधनस्रोत हुँंदा पनि आज अनुसन्धान केन्द्रहरू हराएका छन् । आर्थिक तथा प्रशासन केन्द्र (सेडा), नेपाल र एसियाली अनुसन्धान केन्द्र (सिनास) र अरू केन्द्र र विभागहरू राजनीतिक भर्तीकेन्द्र भई अनुसन्धान गर्ने परिपाटी विश्वविद्यालयमा हराएको छ । दलीयकरणको छाया हरेक संस्थामा परेको छ र विश्वविद्यालय यसको अपवादमा रहन नसक्ने तथ्य सबैलाई अवगत भएकै छ । पहिले पनि विश्वविद्यालय विद्यार्थी राजनीतिको अखडा नहुने होइन, तर पठनपाठन र अनुसन्धानमा भने त्यसको खासै प्रभाव पर्दैनथ्यो । आज सबै विश्वविद्यालयका कुलपति प्रधानमन्त्री छन् । तर सात विश्वविद्यालयमा उपकुलपति नियुक्त गर्न नसक्दा ती सबै नेतृत्वविहीन रहेकाले नाम मात्रका संस्थामा परिणत भएका छन् । सबैजसोमा सधैं ताला लाग्ने र गतिहीन भई बेवारिसे भएका छन् । यो समस्या प्रधानमन्त्रीको स्वास्थ्यसित सम्बन्धित छैन, किनभने प्रधानमन्त्री सद्धे हुँंदा पनि यस्तो अनिर्णयको बन्दी भइरहने अभ्यास चलेको धेरै भयो । यस्तै अन्य निकायमा पनि समस्या धेरै छन् । तिनको समाधानका लागि सरकार अघि सर्ने लक्षण देखिन छोडेको छ । भागबन्डाको राजनीति र नेतृत्वको अक्षमताले सबै क्षेत्र ग्रस्त छन् । सरकारले खडा गरेका अनुसन्धान केन्द्रहरू दक्ष जनशक्तिभन्दा आफ्ना दलका समर्थक भर्ना गर्ने केन्द्र भएकाले त्यस्ता संस्थाको गतिविधिका लागि सरकारको मुख ताक्नुपर्ने अवस्था छ । यसरी सरकारले चलाएका अनुसन्धान केन्द्रको औचित्य कायम हुन नसक्ने भएकाले उनीहरूको गतिविधि वस्तुगत अध्ययनभन्दा पनि सरकारी प्रवक्ताका रूपमा देखिनुले वजन स्वतः घट्दै छ । यसै कारण प्रधानमन्त्रीले बनाएको नीति प्रतिष्ठान र धेरैपहिले खडा गरिएको परराष्ट्र मामिला अध्ययन प्रतिष्ठानको गतिविधि सीमित हुन पुगेको हो । सरकारलाई यी संस्थाले कस्तो नीतिनिर्माण गर्न सघाउ पुर्याउँंछन्, भन्न सकिने अवस्था छैन । यी दुई प्रतिष्ठानको भिन्नता मर्यादाक्रममा मात्र हुने देखिन्छÙ नियन्त्रणको प्रकृति उस्तै छ ।आखिर अध्ययनअनुसन्धानको आवश्यकता किन पर्छ ?पहिलेको शिक्षण विधि प्रयोगात्मक थिएन । सैद्धान्तिक भाषण या पाठ्यपुस्तकमा आधारित लेक्चर (भट्याइ) र विद्यार्थीले परीक्षाका लागि रट्ने प्रणालीका आधारमा मूल्यांकन गरिन्थ्यो । यो विशेष गरी कला संकायमा प्रयोग गरिने शैली थियो । यसलाई पछि मेकाले प्रणाली भनियो । भारतमा अंग्रेज शासन रहेका बेला लर्ड मेकालेले यस्तो नीति बनाएका थिए । तर अब सबैतिर सिद्धान्त र व्यवहार दुवैमा आधारित वैज्ञानिक शिक्षाको महत्त्व बढेको छ । राजनीतिशास्त्रलाई बढी वैज्ञानिक या प्रयोगवादी बनाउन मानवशास्त्र, समाजशास्त्र, अर्थशास्त्र आदिसरह यसमा पनि अनुसन्धान विधि अपनाउन थालिएको छ । यसले तथ्य र वस्तुगत आधार समाउने परिपाटी बसाउने भएकाले, आत्मपरक विश्लेषणलाई मात्र लेखनको आधार बनाउँदा पक्षपातपूर्ण हुन सक्ने र अध्ययनको औचित्यमाथि प्रश्नचिह्न लाग्ने भएकाले भरसक वस्तुपरक हुने संस्कार निर्माण गर्ने विद्या हुनुपर्ने मान्यता स्थापित भइसकेको छ । तर तथ्यवाद अथवा कोरा तथ्य या तथ्यांक मात्र प्रस्तुत गर्दा समीक्षात्मक निष्कर्ष निकाल्न गाह्रो पर्ने भनी आलोचना पनि हुने गरेको छ । अनुसन्धानका विविध पक्ष समाई अनेक समस्याको वैज्ञानिक अध्ययन र अनुसन्धानका लागि विश्वविद्यालय मात्र एउटा औपचारिक र विश्वसनीय थलो हो । यदि देशका विश्वविद्यालयमा यस्ता शैक्षिक गतिविधि हुँदैनन् र राजनीतिक नेतृत्वलाई यस्ता अध्ययनअनुसन्धानको महत्त्व थाहा भएन भने, सबै निकाय दलका कार्यक्रम लागू गर्ने औजारमा परिणत हुन्छन् ।अर्कातर्फ गैरसरकारी संस्था हुन्छन्, जो विश्वविद्यालय बाहिर रहेर काम गर्छन् । तर ती परजीवीका रूपमा रहेका हुन्छन् । तिनलाई पैसाका लागि दातृ संस्थाको चाहना र हस्तक्षेप सहेर काम गर्नुपर्ने बाध्यता हुन्छ । सरकारको साधारण असन्तुष्टि या असहिष्णुता महसुस भए दातृराष्ट्रले सहयोग बन्द गरिदिन्छन् र गैरसरकारी संस्थाहरू धराशायी हुन्छन्, भएका पनि छन् । अन्तर्राष्ट्रिय गैरसरकारी संस्थाहरू आफूले अरू देश वा फाउन्डेसनबाट पैसा लिएर देशभित्रका संस्थाहरूलाई केही अनुदान दिई काम चलाउँछन् र आफ्नो मुख्य आर्थिक स्रोतदातालाई खुसी पार्ने काम गराउन दबाब दिन्छन् । आत्मसम्मान भएकाहरूलाई यस्तो काम अमर्यादित लाग्छ । तर संस्था चलाउन उनीहरूसित सहकार्य गर्नुको विकल्प पनि हुँदैन । कतिपय आईएनजीओ ले आफै कार्यक्रम चलाउँछन् । सरकारी र गैरसरकारी स्रोतमा खडा गरिएका अनेक अनुसन्धान केन्द्र नेपालमा छ्रन् । समाजशास्त्र अध्ययन परिषद र ठूला उद्योगपतिको उपलब्ध स्रोतले चलेका केन्द्र यहाँ नभएकाले विदेशी दाताको निगाहमा अनेक संस्था खोलिएकाले पनि मानिसमा यीप्रति केही नकारात्मक धारणा बनेका छन् । तर कतिपय संस्थाले विश्वविद्यालयको साटो अध्ययनअनुसन्धान धान्दै आएका छन् । तर तिनको भविष्य पनि निश्चित देखिँदैन । यो पृष्ठभूमिमा अगाडिको बाटो तय गर्ने उपाय खोज्नुपर्छ । पहिलो उपाय हो शिक्षा क्षेत्रमा देखिएको अराजकता सर्वदलीय निर्णय गरी हटाउने पहल । नेताले शिक्षाको महत्त्व थाहा पाउन सके शिक्षण संस्थाको आजको दुर्दशा स्वतः समाप्त हुनेछ । दलभन्दा माथि उठेर निर्णय गरी लागू गर्न सके मात्र अति दलीयकरण र अराजक अवस्थाको अन्त्य हुनेछ । दोस्रो हो शिक्षण प्रशासनको सबलीकरण र नैतिक धरातल उच्च पार्ने उपायको खोजी । तेस्रो हो समाजशास्त्र, अन्तर्राष्ट्रिय राजनीति, परराष्ट्र नीति आदिको अध्ययनअनुसन्धानका लागि स्वतन्त्र अध्ययन प्रतिष्ठान बनाई योग्यताका आधारमा यसका पदाधिकारीको नियुक्ति । अन्य विधाका लागि पनि यस्तै प्रतिष्ठान बनाउन सकिन्छ । तर विज्ञान र प्रविधि क्षेत्रमा काम गर्ने त्यस्ता अन्य संस्थान या केन्द्र नभए मात्र नयाँ संस्था खोल्नपट्टि लाग्नुपर्छ ।यी प्रस्तावनाको कार्यान्वयन राजनीतिक नेताहरूको नयाँ सोच र अठोटबाट मात्र सम्भव हुन सक्छ । किनभने आजको जस्तो लहडका भरमा नयाँ प्रतिष्ठान या विश्वविद्यालय खोलेर केही अर्थ रहँदैन । त्यसैले गम्भीर अध्ययनअनुसन्धानका लागि निष्पक्ष संस्थाहरूको आवश्यकता अहिले झन् बढेको छ । वैश्विक र क्षेत्रीय वातावरण झन् जटिल र संवेदनशील हुँदै गएको तर हाम्रो सोचाइ र गराइ भने पुरानै खाले रहेकाले नयाँ परिस्थिति बुझ्न र नीति बनाउन भने गाह्रो परिरहेछ ।"
प्रदेशमा महिला संरचना खोइ ?,"संघीयता कार्यान्वयनसँगै सात वटा प्रदेश सरकार बनेका छन् । ती सबैमा मुख्यमन्त्री तथा मन्त्रिपरिषदको कार्यालयसहित कम्तीमा सातसात मन्त्रालय छन् । तिनका मातहत महाशाखा र एक दर्जनभन्दा बढी निर्देशनालय छन् । जिल्ला तहमा विषयगत डिभिजन कार्यालय छन् । तर जनसंख्याको करिब ५१ प्रतिशत हिस्सालाई, महिलालाई सम्बोधन गर्न कुनै संरचना छैन । मन्त्रालय, महाशाखा, निर्देशनालय, डिभिजन कार्यालय कतै पनि महिलाको छुट्टै संरचना छैन । प्रदेश संरचना बनाउँदा महिलाको आवश्यकता, मूल्यांकन र भूमिका बिर्सिइएको छ । संघीयतामा महिलाको हकमा खोलो तर्यो, लौरो बिर्स्यो भनेजस्तै भएको छ ।जनसांख्यिक तथा स्वास्थ्य सर्वेक्षण२०१६ अनुसार, नेपालमा हिंसा भोगेर पनि कसैलाई नबताउने वा चुपचाप सहने महिला ६६ प्रतिशत छन् । यस्तो दर प्रदेश २ मा ७६४ प्रतिशत र प्रदेश ५ मा ७०४ प्रतिशत छ । शारीरिक हिंसा भोग्ने महिलाको संख्या देशभरमा २१८ प्रतिशत छ । प्रदेश तहमा सबैभन्दा धेरै प्रदेश २ मा ३४२ र प्रदेश ५ मा २२६ प्रतिशत छ । देशमा लैंगिक असमानता व्याप्त छ, जसले हिंसा जन्माएको छ । हिंसा न्यूनीकरण र लैंगिक समानताका लागि महिलाका क्षेत्रमा हुनुपर्ने धेरै काम बाँकी छन् । संघीयता कार्यान्वयनसँगै जिल्ला तहबाट महिला कार्यालयका संरचनासमेत हटेका छन् । कर्मचारी स्थानीय तहमा गएका छन् । तर यसअघि भएका क्रियाकलापलाई स्थानीय तहले अगाडि बढाएका छैनन् । यसले संघीय संरचनामा महिला अभियानलाई कमजोर बनाएको छ । छुट्टै सरकारी संयन्त्र नहुँदा महिला सम्बन्धी योजना र कार्यक्रम प्रभावित बनेका छन् । हिंसा प्रभावितको संरक्षण र वकालतका काम रोकिएका छन् । थप प्रगति त कता हो कता, विगतका उपलब्धि संस्थागत गर्नसम्म समस्या देखिएको छ । महिला तथा बालबालिका कार्यालय अन्तर्गत खुलेका महिला सशक्तीकरण समूह, बचत समूह तथा सहकारी अभिभावकविहीन छन्, जसका कारण सामाजिकीकरण गर्न र आत्मनिर्भर बन्न थालेका हिंसापीडित अलपत्र परेका छन् । स्थानीय तह सञ्चालन ऐनले दुई वर्षअघि जिल्लामा रहेका सबै विषयगत कार्यालयलाई स्थानीय तहमा समायोजन गरेको थियो । जिल्लाका अन्य विषयगत कार्यालयसँगै महिला तथा बालबालिका कार्यालय पनि स्थानीय तहमा समायोजन भए । लगत्तै प्रदेश सरकारले स्थानीय तहमा रहेकाबाट काम नचल्ने भन्दै एक दर्जनभन्दा बढी आफ्नै विषयगत कार्यालय खोले । जिल्ला कृषि कार्यालय कृषिज्ञान केन्द्र, जिल्ला पशु कार्यालय पशुविज्ञ केन्द्र, जिल्ला जनस्वास्थ्य कार्यालय जनस्वास्थ्य कार्यालय बने । बालबालिका तथा ज्येष्ठ नागरिकसमेत हेर्ने महिला कार्यालयको संरचना भने कतै राखिएको छैन । संघीय सरकारले जिल्ला शिक्षा कार्यालयलाई संघ अन्तर्गत राख्न जिल्ला शिक्षा समन्वय इकाइको नामबाट संरचना राखेको छ । संघीय सरकारसमेत महिला तथा बालबालिका कार्यालयबारे मौन छ । महिला हिंसा न्यूनीकरण र सशक्तीकरणका लागि भन्दै पञ्चायतकालदेखि खुलेका महिला कार्यालय संघीय लोकतान्त्रिक गणतन्त्रले खोसेको छ । यो महिलामाथिको अन्याय हो ।समयसँगै लैंगिक हिंसाका स्वरूप फेरिएका छन् । त्यसलाई सम्बोधन गर्ने व्यावहारिक कार्यक्रमको अभाव छ । महिला भएकै कारण हुने आर्थिक, सामाजिक र राजनीतिक हिंसा व्याप्त छन् । घरेलु हिंसाको अवस्था भयावह छ । न्यायिक प्रक्रिया फितलो छ । करणी, यौनहिंसा तथा दुर्व्यवहारका घटना बढ्दो अवस्थामा छन् । बालविवाह, बहुविवाह, बेचबिखन तथा ओसारपसार, सार्वजनिक स्थलमा हुने हिंसा, आर्थिक तथा सम्पत्ति उपयोगबाट वञ्चित जस्ता बाह्र किसिमका मुद्दा प्रहरीमा पुग्ने गरेका छन् । न्यायिक प्रक्रियामा आएका महिलाले पनि छिटो र सहज न्याय पाएका छैनन् । अदालत र प्रहरी महिलामैत्री नहुँदा न्यायिक प्रक्रियामा आएका धेरै हिंसापीडित महिला बीचबाटोबाटै फर्किने गरेका छन् । राज्यले पीडितका लागि सुरक्षित आवासगृह र भविष्यको ग्यारेन्टी गर्न सकेको छैन । लैंगिक समानता र सशक्तीकरणका अधिकांश सूचकमा महिला पछाडि छन् । घरमा ६७ प्रतिशत र जग्गामा १० प्रतिशत महिलाको मात्रै स्वामित्व छ । निर्णायक तहमा पनि महिला कमजोर छन् । स्वास्थ्य उपचार, घरायसी वस्तु किनबेच र आफन्तसँग भेटघाटको निर्णय गर्न सक्ने महिलाको हिस्सा ३७७ प्रतिशत छ । यस्तो अवस्था फेर्न प्रदेशले महिला संरचना नबनाउनु पितृसत्ताको उपज हो । यो प्रवृत्ति अविलम्ब फेरिनुपर्छ । महिला संरचना महिलाका लागि मात्रै हो वा पुरुषलाई दबाउन खोलिने हो भन्ने गलत बुझाइ छ, राजनीतिक नेतृत्व तहमा । संरचना बनाउने बेला पुरुष बस्ने र निर्णय गर्ने गरेकाले यस्तो भएको हुनुपर्छ । हुन त संरचना बनाउने बेलामै प्रदेश तहमा महिला मन्त्रालय र जिल्ला संरचना राख्न संघीय सरकारमा महिला नेताहरूले धेरै लबिङ पनि गरेका थिए । तर आश्वासन दिएका नेताले काम गरेनन् । महिला अधिकार स्थापित गर्न नीति बदल्न भन्दा नियतले काम गर्योÙ प्रणाली होइन, प्रवृत्ति हावी भयो । प्रदेश सरकार अन्तर्गत अहिले महिला, बालबालिका, ज्येष्ठ नागरिक, अपांगता, शिक्षा, स्वास्थ्य, युवा, खेलकुद समेतलाई हेर्ने गरी सामाजिक विकास मन्त्रालय छ । उपसचिवको नेतृत्वमा रहेको सामाजिक महाशाखाले नै महिला, युवा, बालबालिका, ज्येष्ठ नागरिक, दलित, जनजाति र अपांगताको क्षेत्रमा काम गरेको छ । तर महिला लक्षित कार्यक्रम कार्यान्वयनमा जटिलता छ । योजना छनोट र बजेट कार्यान्वयनमा समेत समस्या छ । अभियानले लक्षित वर्गको आवश्यकतालाई छोएका छैनन् । मन्त्रालय आफै जिल्लाजिल्ला पुग्ने सम्भावना छैन । अन्य संरचनाले महिलाका क्षेत्रमा काम गर्दैनन्Ù गरेका पनि नाम मात्रैका छन् ।लैंगिक समानता र महिला सशक्तीकरण बढाउन तथा महिला भएकै कारण हुने हिंसा घटाउन र तिनमा पैरवी गर्न छुट्टै महिला संरचना बन्नुपर्छ । संघमा जस्तै प्रदेशमा पनि महिला मन्त्रालय हुनुपर्छ । छुट्टै निर्देशनालय राखिनुपर्छ । जिल्ला तहमा अनिवार्य महिला कार्यालय हुनुपर्छ । तिनले हिंसापीडितका लागि सहजीकरणको काम गर्नेछन्Ù पीडितको पक्षमा पैरवी गर्नेछन्Ù लैंगिक समानता र महिला अधिकारका क्षेत्रमा क्रियाकलाप गर्नेछन् अनि बल्ल महिला अधिकार सम्बन्धी उपलब्धि संस्थागत गर्न सहज हुनेछ ।"
साँघुरो काठमाडौं,"दस दिनसम्म चलेको दक्षिण एसियाली खेलकुदको १३ औं संस्करण मंगलबार साँझ भव्यतापूर्वक सम्पन्न भयो । भोलिपल्टै बुधबार प्रधानमन्त्री केपी शर्मा ओलीले नेपाली खेलाडीहरूलाई बालुवाटारमा निम्त्याएर प्रशंसनीय प्रदर्शनका लागि बधाई दिए र प्रोत्साहनस्वरूप पुरस्कृत गरे । नेपाली खेलाडीहरूले उत्कृष्ट प्रदर्शन गर्दै र आफ्ना पछिल्ला समस्त रेकर्ड तोड्दै ५१ स्वर्ण पदकमाथि अधिकार स्थापित गरे । उनीहरू सर्वत्र प्रशंसित भए । दक्षिण एसियालीमाझ गर्वले नेपालीहरूको छाती अरू चौडा भयो । नेपालले अपेक्षाकृत सहजतापूर्वक बृहत् महत्त्वको कार्यक्रम आयोजन गर्न सक्दैन भनेर धेरैले नपत्याइरहेको अवस्थामा यस्तो क्षेत्रीय महत्त्वको खेलकुद काठमाडौंको साँघुरोमा सम्पन्न गर्नु आयोजकका हकमा निश्चय नै प्रशंसनीय कार्य हो । हो, आयोजनाका दृष्टिले कमीकमजोरी नभएका होइनन्, भए । तयारी पर्याप्त नभएको र कतिपय प्रबन्धनमा आँखा नपुगेकै हो । जस्तै सुटिङ प्रतियोगितामा खेलाडीहरूले प्रतिस्पर्धीहरूसँग बन्दुक माग्नुपरेको थियो । हामीकहाँ भइहाल्छ नि, गरिहालिन्छ भन्ने परम्परागत प्रवृत्ति अलि बढी नै छ । यस्तो प्रवृत्ति नसच्चिएसम्म कमीकमजोरीलाई न्यूनतममा झार्न मुस्किलै हुन्छ । यसो भनिरहँदा तर कार्यक्रम प्रशंसनीय रूपमा सम्पन्न गरेको होइन भन्ने अर्थ नलागोस्, त्यस्तो किमार्थ होइन । खेललाई काठमाडौंमा सीमित नराखेर पोखरा र जनकपुरसम्म फैलाउनु थप प्रशंसाको विषय हो । क्षेत्रीय दृष्टिले नेपालीहरू राम्रा खेल प्रदर्शक हुन् र खेलाडीहरूलाई तज्जन्य सुविधा र सहयोग उपलब्ध गराइयो भने यसमा अझ प्रगतिका प्रचुर सम्भावना छन् । यस पालिको खेलकुद आयोजनले यस विषयलाई राम्ररी प्रस्ट्याएको छ । गर्दा, गर्न चाहँदा गर्न सकिन्छ । अझ उन्नत गर्दै जान सकिन्छ । तर यो आयोजनको एउटा पाटो मात्रै हो । यस आलेखमा तर म खेल समीक्षा गर्न गइरहेको छैनÙ साँघुरो सहरमा अन्तर्राष्ट्रिय महत्त्वका आयोजना गरिँदा सहरवासीमाथि पर्ने सकस, सामान्यजनले बेहोरेका सास्ती र काठमाडौंको अव्यवस्थाबीच आयोजकका समस्याबारे चर्चा गर्न लागिरहेको छु । हुन त तर्क हुन सक्छ यति महत्त्वपूर्ण आयोजन हुँदा सकस हुनु स्वाभाविकै हो । देशको प्रतिष्ठाका विषयमा सहरवासीहरू र सहर भित्रिनेबाहिरिनेले अलिअलि सास्ती पनि सहनुपर्छ । यस्तो तर्कमा चाहिँं वास्तवमा जे छ ठीकै छ, अरू उन्नत विकल्पबारे सोच्नुपर्दैन, जेजसरी गरियो महान् काम गरियो भन्ने मनसाय हुन्छ । सकस बेहोर्नु र सास्तीप्रति कुनै गुनासो नगर्नु भनिरहँदा कामहरू तदर्थ हिसाबले भइरहून्, परेका बेला बेहोरौंला भन्ने मनोविज्ञानले काम गरिरहेको हुन्छ । यस्तो सोच प्रगतिबाधक हो । यसो भन्नु भनेको कुनैकुनै बूढापाकाले हाम्रा पालामा कस्ताकस्ता दुःखसास्ती बेहोर्यौं, तिमीहरू यति पनि नसहने ? भनेजस्तै हो । हरेक पुस्ताले दुःखै पाउनुपर्छ, सकस र सास्ती बेहोरिरहनुपर्छ भन्नु परपीडक मानसिकता हो । यस पालिका खेलकुदको प्रसंग मात्र होइन, हरेक ठूला इभेन्टमा काठमाडौंको साँघुरोका कारण जनमानसमा आयोजनप्रति अपेक्षित उत्साह हुँदैन । कताकता खल्लो हुन्छ, यतै बाधा उतै बाधा ! आवागमनमा अवरोध त सामान्यजस्तै हुन्छ । अवसर खुसीको हुन्छ, तर कहिले वाहनमा जोरबिजोर, कहिले भने बाटो पूरै खाली गर्नैपर्ने । कुनै विशेष महत्त्वको आयोजन हुँदा बाटो छेक्दै राष्ट्रपतिको सवारी चल्नैपर्ने ! क्या गजब छ भने, राष्ट्रपति त जनताका हुन् तर उनको यात्रालाई राजामहाराजका सवारीको झलक दिनैपर्ने ! कि हेलिकप्टरमा उडाउनुपर्ने, नभए यात्रा होइन, बाटै ओगटेर सवारी चलाउनुपर्ने ! यतिका आलोचना भइरहँदा पनि नसच्चिएपछि वर्तमान राष्ट्रपतिको कार्यकाल सकिएर अर्को राष्ट्रपति आउँदासमेत उही महाराजाधिराजवाला परम्परालाई निरन्तरता दिइनेछ भन्ने विषयमा अब शंका नगरौं । यहाँ शानशौकतको मामिलामा राज्यसञ्चालनको अधिकार पाउनेहरू सच्चिऊन् भनी कामना गर्नु व्यर्थ प्रतीत हुन थालेको छ । आफै खटन गर्न पाएको, किन छोड्ने भन्ने मानसिकता बनिसकेपछि त्यसो नगर्नु, सुहाउँदैन भनेर सद्सल्लाह दिने नै उल्टै अर्घेलो हुन्छ । जति भने पनि, सत्ताको छाला यति बाक्लिइसकेको छ, छुँदै छुँदैन । जम्माजम्मी ५१ वर्ग किलोमिटरको उपत्यका र यसैमा सवारी चलाउनुपरेको, सबै थोक कोचाकोच अटाउनुपरेको छ । बढ्दो जनसंख्याका साथै देशका विभिन्न भागबाट आउनेलाई अन्ततोगत्वा यहीँ घर बनाउनुपरेको छ । कतिपय ठाउँमा ढोकै सडकमा खुल्ने घरहरू छन् । सडक साँच्चै स्तरीय, फराकिला बनाउन विस्तार गर्नुपर्छ, तर विस्तार कहाँ गर्नु ! जताततै अव्यवस्थित बसोबास, मुआब्जा दिँदैमा ढुकुटी रित्तिने अवस्था छ । कुनै बृहत् महत्त्वको कार्यक्रम गर्नुपर्यो भने, विशष्टि पाहुना निम्त्याउनुपर्यो भने कतै टाल्दै, कतै छोप्दै हिँड्नुपरेको छ । बाहिरबाट आउने विशिष्टलाई त सुन्दरता पोतेरै भए पनि देखाउनैपर्यो । त्यति मात्र कहाँ हो र, देशभित्रकै विशिष्टहरूले पनि आफ्नो तामझामका लागि साँघुरा सडकमाथि नै आँखा गाडेका हुन्छन् ! चिनियाँ राष्ट्रपतिको भ्रमणमा होओस्, भारतीय प्रधानमन्त्री आउँदा होओस् कि सार्क र बिमस्टेकको आयोजन हुँदा, काठमाडौं त बिचरा अस्तव्यस्त नै बन्छ । जनताको गाली खाइरहन्छ । काँकाँ र कुँकुँ गर्दै विशिष्टका गाडी दौडिन्छन् । प्रहरीको दादागिरी फेरि उत्तिकै । शासनमा पुगेका आफ्नै मान्छे जनतालाई मान्छे नमानेर वस्तुसरह व्यवहार गर्छन् । त्यसमाथि त्यसै पनि कति अव्यवस्थित बसोबास छ राजधानीको, यो आफैंमा झन् दर्शनीय छ ! आवासीय क्षेत्र भनिएका ठाउँमा समेत जतासुकै सटरैसटर छन् । मछली (माछा) बजार हो कि आवासीय क्षेत्र, छुट्याउनै गाह्रो । मूल सडकमै हेर्नुहोस्, कतै जाम पर्यो कि फुटपाथमा पैदलयात्री हिँड्ने हो कि मोटरसाइकल चढ्ने हो, अलमलै हुन्छ । कहिलेकाहीँ त गाडी नै फुटपाथमा उक्लिन्छन् । निर्माण सामग्री असरल्ल छरिएका, खाल्डा नपुरिएका सडकहरू, धूलो र धूवाँले मन पराएको काठमाडौंमा महानगर प्रशासनका कार्यालय नै चारतिर छरिएका छन् । त्यसै साँघुरो, त्यसमाथि व्यवस्थापनका दृष्टिले अनाथजस्तो यो सहरमा अन्तर्राष्ट्रिय स्तरका कार्यक्रम गर्ने आँट गर्नु नै आफैमा ठूलो दुस्साहस हो । कुनै विशेष महत्त्वको कार्यक्रम गर्नुपर्यो कि इज्जत धान्नै मुस्किल । तीनकुनेमा नक्कली फूलबारी बनाए जस्तै कता सिँगार्नु कता छोड्नु ! फाटेको सिरकलाई कम्बलले छोपेजस्तै सधैं यसरी कसरी सक्नु ? हुन त धेरैअघि नै, २०४० को दशकमै योजनाविद् हर्क गुरुङले काठमाडौं राजधानीका लागि उपयुक्त स्थान होइन भनेका थिए । तर पृथ्वीनारायण शाहका पालादेखि आजसम्म यो उपत्यकाको आकर्षण यस्तो छ कि जस्तै होओस्, जे परोस्, यहीं नकोचिई नेपाली दिल मान्दै मान्दैन । स्वयम्भू उक्लेर हेर्नुहोस्, सर्लक्कै उपत्यकामा विरलै खाली ठाउँ देखिन्छ । सहरबीचको टुँडिखेल पनि मिचिँदामिचिँदै नाम नै फेर्नुपर्ने अवस्थामा पुगेको छ । साँच्चै भन्ने हो भने, काठमाडौं आफूले धान्नै नसक्ने संरचनाहरूको भार सहेर बसेको छ । भूकम्पजस्ता प्राकृतिक विपद् आइपर्दा अब खाली ठाउँका लागि ढलेका संरचनाकै आड लाग्नुपर्ने जस्तो अवस्था बन्दै गएको छ ।निश्चय नै विशेष महत्त्वका कार्यक्रम आयोजन गर्नु खुसीको विषय हो । विशिष्ट पाहुना पनि निम्त्याउनैपर्छ । त्यसका लागि ठाउँ पनि फराकिलो चाहिन्छ । आयोजन सम्पन्न गरिसकेपछि फुर्किनु, फुर्क्याउनु आफ्नो ठाउँमा छ तर सधैं कठिनाइपूर्वक नै गरिरहनुपर्छ भन्ने छैन । मानिसले थप सास्ती नबेहोरी कार्यक्रमहरू सम्पन्न गरिनुपर्छ । यसका लागि सहरको पुनर्व्यवस्थापनका साथै उपत्यकाबाहिर उपसहर (सेटेलाइट टाउन) हरूको योजनाबद्ध विकास हुनुपर्छ । उपसहरहरूको योजनाबद्ध विकासका लागि साँखु, नुवाकोट, बनेपाधुलिखेल उपलब्ध विकल्प हुन् । तर त्यहीँ पनि जेजसरी अव्यस्थित विस्तार भइरहेको छ, योजनासहित अविलम्ब हस्तक्षेप गरिएन भने केही वर्षपछि त्यहीँसमेत सम्हालिनसक्नु हुन सक्छ ।आजको जमानामा मुख्य विषय कनेक्टिभिटी होÙ उपसहरहरूको योजनाबद्ध विकास र तिनलाई मुख्य सहरसँग जोड्ने द्रुतमार्ग (एक्सप्रेस हाइवे) हरूको निर्माण हो । बढ्दो ट्राफिक जामका कारण चोकहरूमा अन्डरपास आवश्यक भइसकेका छन् । मेट्रो रेल आवश्यक मात्र होइन, अनिवार्य भइसक्यो । भन्सारबापतको राजस्व बटुल्नका लागि गाडी थप्दै जाने तर सडक फराकिला बनाउने ठाउँ आकाश मात्रै रहने अवस्था बनिरहेको परिदृश्यतर्फ अर्थमन्त्री युवराज खतिवडाको ध्यान जानु आवश्यक छ । सहरमा गाडी थुपारेर मात्र हुँदैन, तिनलाई गुड्न सडक चाहिन्छ, पार्किङ चाहिन्छ । सहरी विकास र विस्तार मात्र होइन, यसको अद्यावधिक व्यवस्थापन भइरहनुपर्छ, उपसहरहरूको योजनाबद्ध विस्तार र विकास हुनुपर्छ । त्यसपछि बृहत् महत्त्वका कार्यक्रम आयोजन गर्न अतिरिक्त तत्परता भए पुग्छ । कार्यक्रम आयोजन गरिसकेपछि आफूआफै फुर्किराख्नुपर्दैन, अरूले नै प्रशंसा गर्नेछन् । खेलका लागि मात्र होइन, एसिया स्तरका अरू इभेन्ट आयोजन गर्नसमेत स्थान उपलब्ध गराउन सकिनेछ । नेपालमा स्थान छ, संरचना छन्, वातावरण इभेन्टमैत्री छ भनेर प्रस्ताव गर्न सकिनेछ । प्रचार गर्न सकिनेछ । त्यसका लागि सर्वप्रथम, यो साँघुरो काठमाडौंबाहिर, यसका आसपासका स्थानमा उपसहरहरू निर्माण गरेर फराकिलो बनाउनुपर्नेछ ।"
सदैव श्रोताका पक्षमा,"सेयरकास्ट इनिसिएटिभले ४ हजार १ सय २९ जनामा गरेको नेपाल मिडिया सर्वे, २०१९ का अनुसार, ९१ प्रतिशत नेपालीले कम्तीमा एउटा मोबाइल सेट बोक्छन् । तीमध्ये आधाभन्दा बढीले स्मार्ट फोन प्रयोग गर्छन् । हाल ८० लाखभन्दा बढी नेपालीको फेसबुक एकाउन्ट छ । ८८ प्रतिशतभन्दा बढी नेपालीले फेसबुक चलाउँछन् भने ४५ प्रतिशतले मेसेन्जर । नेपालमा रेडियो श्रोताको संख्यामा कमी आउनुको प्रमुख कारण श्रोता चाहना र रेडियो सामग्रीबीच तालमेल नमिल्नु पनि हो । रेडियो सेट नभएकै कारण सुन्न नपाउनेहरूको संख्या पनि कम छैन । सेयरकास्टकै सर्वेक्षणले पनि ५५ प्रतिशतभन्दा बढीले रेडियो सेट नभएकाले रेडियो नसुन्ने गरेको देखाएको छ । रेडियो सेटबाट रेडियो सामग्री सुन्नेको संख्या ४८ प्रतिशत छ, जबकि मोबाइलबाट रेडियो सुन्नेहरू ५६ प्रतिशत छन् । पहिले रेडियो सुन्ने भए पनि अचेल छाडेका श्रोता ९ प्रतिशत छन् । रेडियो सञ्चालकहरूले अब श्रोता कतातिर छन् भन्ने बुझेर सोहीअनुसार आफ्ना सामग्रीलाई परिष्कृत र प्रविधिमैत्री बनाउन जरुरी भइसकेको छ । यति हुँदाहुँदै रेडियोलाई सूचनाको स्रोत मान्नेको संख्यामा कमी आएको छैन । समाचार र सूचना सम्प्रेषणमा टेलिभिजनपछि सबैभन्दा विश्वसनीय रेडियो नै देखिएको छ । ३५ प्रतिशतले टेलिभिजनलाई विश्वास गर्छन् भने ३० प्रतिशतले रेडियोलाई । अनलाइन पोर्टलहरूलाई केवल २ प्रतिशतले विश्वास गर्ने गरेको तथ्य सर्वेक्षणले देखाएको छ । ३८ प्रतिशतले टेलिभिजनलाई सूचनाको स्रोत मान्ने गरेका छन् भने ३६ प्रतिशतले रेडियोलाई । रेडियोको पहुँच विकट क्षेत्रमा समेत रहेकाले पनि यो संख्या बढेको हो । रेडियोको पहुँच नपुगेको नेपाली भूभाग अब सायदै छ । श्रोताको विविधतासँगै रेडियो कार्यक्रममा पनि विविधीकरण गर्नु अपरिहार्य भइसकेको छ । विषयगत रूपमा रेडियोलाई एउटै स्वादमा केन्द्रित गर्ने परिपाटी हामीकहाँ अलि कम छ । तर, जतिले त्यसलाई अपनाएका छन्, उनीहरू बिस्तारै लोकप्रियताको शिखर चढ्दै छन् । मनोरञ्जन र हास्यव्यंग्य प्रस्तुत गर्ने रेडियो अडियो उपत्यकामा लोकप्रिय छ । त्यस्तै, पछिल्लो समय गीतसंगीत मात्रै बजाउने रुस्लान एफएम रुचाइनेमै पर्छ । बाटाको अवास्थाबारे बुझ्न ट्राफिक प्रहरीले सञ्चालन गर्ने एफएम सुन्नेको संख्या पनि बढ्दै छ । यसले देखाउँछ श्रोताको चाहना समयसँगै परिवर्तन हुँदै गइरहेको मात्रै छैन, विषयविशेषमा उनीहरूको रुचि पनि उत्तिकै बढ्दो छ । पहिले जस्तो एउटै रेडियोबाट सूचना, मनोरञ्जन, व्यंग्य, शिक्षा, स्वास्थ्य लगायतको जानकारी खोज्ने श्रोता अचेल छैनन् भन्दा हुन्छ । श्रोताले पनि आफू वरपरकै समाचार बढी सुन्न चाहने सोही सर्वेक्षणले देखाएको छ । ६९ प्रतिशतभन्दा बढीले स्थानीय गतिविधि र समाचार मन पराउने रहेछन् । राष्ट्रिय महत्त्वका घटनामा २४ प्रतिशतको रुचि हुँदा ४८ प्रतिशतले गीतसंगीतमा चाख रहेको बताएका छन् । कृषिसम्बद्ध कार्यक्रममा ९ प्रतिशत अनि महिलाका मुद्दा र सवालमा ६ प्रतिशतको रुचि छ । तर, रेडियो समाचारमा सबैभन्दा बढी समेटिने र प्राथमिकता पाउने राजनीतिक घटनाक्रम र दलगत समाचारमा केवल ५ प्रतिशतले चासो प्रकट गर्ने रहेछन् ।चुनाव र दैवी विपत्तिका बेला सबैभन्दा बढी प्रभावकारी रेडियो नै देखिएको छ । छिनछिनमा अपडेट गराइराख्ने र प्रयोगका हिसाबले पनि सजिलो भएकाले त्यस्तो समयमा रेडियोको प्रयोग र लोकप्रियता दुवै बढ्ने गरेको छ । तर, सुखदुःख, आपत्विपत्मा साथीको भूमिका निर्वाह गर्ने रेडियोले आफूलाई सदैव त्यही रूपमा किन उभ्याउन सक्दैन ? विपत्का बेला आफ्ना घरपरिवारभन्दा श्रोतालाई केन्द्रविन्दुमा राख्ने रेडियोकर्मीहरू अरू बेला त्यसै गरी किन खट्दैनन् ? यी र यस्ता अनेक प्रश्नको उत्तर खोज्ने बेला आइसकेको छ साथै हाम्रा रेडियोहरू कसरी र के उद्देश्यले सञ्चालन भइरहेका छन् भनी थाहा पाउने बेला पनि भइसकेको छ । गाउँघरतिर बूढापाकाले नयाँ पुस्तालाई कथा सुनाइसकेपछि सुन्नेलाई सुनको माला, भन्नेलाई फूलको माला भन्दै बिट मार्थे । उति बेलादेखि नै श्रोतालाई कति महत्त्व दिइन्थ्यो भन्ने बुझ्न हामी सबै विगततर्फ फर्किए मात्रै पुग्छ । अचेल हाम्रा रेडियोहरू श्रोताकेन्द्रित कम र आत्मकेन्द्रित ज्यादा त भइरहेका छैनन् ? रेडियाकर्मीसँगै व्यवस्थापकहरूले समय घर्किनुअघि नै गहिरिएर सोच्ने बेला भएको छ । रेडियो कान्तिपुर पहुँचका हिसाबले रेडियो नेपालपछि दोस्रो हो । आफ्ना विविध प्रस्तुतिमार्फत यसले आफूलाई प्रमाणित गर्दै आइरहेकै छ । दूरदराजका र नसुनिएका कथाव्यथालाई जस्ताको तस्तै सुनाउने, आशा र सम्भावनाका अनेक पाटा उजागर गर्दै लैजाने काममा पनि रेडियो कान्तिपुर सदैव सचेत छ । उपर्युक्त सर्वेक्षणअनुसार कर्णाली प्रदेशमा ७० प्रतिशतभन्दा बढीले रेडियो सुन्ने गरेका छन् तर उल्लेख्य श्रोता भएको त्यो भेगका समाचार र अन्य रेडियो सामग्री कति उत्पादन भए वा बजाइए त ? यसको लेखाजोखा गर्नुपर्ने बेला आइसकेको छ । सातै प्रदेशमा आफ्नो स्टेसन भएको रेडियो कान्तिपुर पनि अब श्रोताको चाहना बुझ्न उनीहरूकै माझ जाने समय भइसकेको छ । दुःखजति बिकाउ अर्थोक हुँदैन । साहित्यमा पनि आँसु बढी बिक्छ । पत्रकारितालाई हतारको साहित्य भनिन्छ, जहाँ पनि नकारात्मकताले बढी स्पेस पाइरहे जस्तो भान श्रोता, दर्शक र पाठकलाई पर्न थालेको छ । रेडियो तरङ्गमार्फत सकारात्मक ऊर्जा प्रवाहका लागि प्रेरणादायी प्रसङ्ग, सन्दर्भ र व्यक्तिलाई प्रस्तुत गरेर समाज रूपान्तरणमा भूमिका खेल्ने यत्नमा रेडियो कान्तिपुर आगामी दिनमा अझ सशक्त भएर लाग्नेछ किनभने रेडियो कुनै पनि राजनीतिक दल वा तिनका नेताको प्रभावमा पर्दैनन् भन्नेमा ८५ प्रतिशत श्रोता विश्वस्त छन् । श्रोताको यही अविचलित स्नेह र प्रेमलाई जीवन्त राख्ने क्रममा रेडियो कान्तिपुरले आफूलाई सदैव तटस्थ उभ्याएको छ । जुनसुकै घटनाक्रम र परिवेशमा पनि हाम्रो स्थान भनेको श्रोतापट्टि नै हो । कुनै अमुक राजनीतिक पार्टी, व्यक्ति वा संस्थाको पक्ष वा विपक्षमा उभिनेभन्दा पनि सन्तुलित र तटस्थ हुने यत्नलाई नै हामीले सर्वोपरि ठान्यौं, ठानिरहनेछौं । प्रतिनिधिसभा र प्रदेशसभा निर्वाचनमा सञ्चार माध्यमले प्रस्तुत गरेका समाचार र सूचनालाई आधार मानेर नेपाल प्रेस काउन्सिलले गरेको मिडिया अनुगमनमा पनि रेडियो कान्तिपुर अब्बल साबित भयो । यो सन्तुलित समाचार र तटस्थ विचार दिने रेडियो बन्नुमा पछाडि श्रोताको मार्गदर्शनले पनि भरपुर भरथेग गर्यो भन्ने हाम्रो बुझाइ छ । श्रोताका यिनै चाहनाको विविधतालाई दुई दशकदेखि सम्बोधन गर्दै आएको रेडियो कान्तिपुरले आगामी दिनमा आफ्ना सामग्रीलाई थप परिष्कृत गर्नुपर्ने देखिएको छ किनभने कुनै पनि सञ्चार माध्यमका लागि २० वर्ष भनेको निकै लामो समय हो । आफूलाई परिपक्व पार्दै सूचना र मनोरञ्जनको दुनियाँमा नयाँ मानक स्थापित गर्नका लागि व्यावसायिक एफएमहरूमाझ अभिभावकीय भूमिका निर्वाह पनि रेडियो कान्तिपुरले नै गर्नुपर्छ । नेपालमा व्यावसायिक रेडियो प्रसारणको इतिहास रेडियो कान्तिपुरसँगै जोडिएकाले यो जिम्मेवारीलाई बोक्ने अभिभारा पनि यसकै काँधमा छ । पछिल्ला दुई दशकमा रेडियो कान्तिपुरले यसका लागि देखाएको अग्रसरता सबैसामु छर्लङ्ग छ । कार्यक्रममा विविधता, सूचना सङ्कलनदेखि प्रसारणसम्म गुणस्तरीयता र प्रविधिमा नयाँपन खोज्न जरुरी भइसकेको छ । साथै संघीयता कार्यान्वयनमा स्थानीय तहलाई बलियो पार्दै लैजाने क्रममा स्थानीय समाचार र विषयलाई मूलधारमा स्थापित गराउनु र भाषिक, क्षेत्रीय र जातीय विविधतालाई समेत सम्बोधन गर्नु समयको माग हो ।"
उँधौलीमा रमे किराती,"(कास्की)  किरात सामुदायले बिहीबार विविध सांस्कृतिक कार्यक्रम गरी उँधौली पर्व मनाएका छन् । विभिन्न जिल्लादेखि आएर पोखरामा बसिरहेका समुदायले विधिपूर्वक प्रकृतिको पूजा गरि उँधौली मनाएका हुन् । खेतबारीमा लगाएको अन्नबाली भित्र्याएपछि उँधौली पर्व मनाइने लिम्बू जातिका अगुवा गजेन्द्र सुब्बाले बताए । यस दिन किरात संस्कारअनुसार, भित्र्याएको धान, मकै, कोदोलगायतका अन्नबाली, रक्सी, मासु तरकारी समुदायको संस्कारअनुसार विभिन्न सर्दाम जुटाएर प्रकृतिको पूजा गर्ने प्रचलन रहेको सुब्बाले सुनाए । पूजा गरे देवता खुसी हुने विश्वासले समेत यो पर्व मान्दै आएको हो, सुब्बाले थपे, देवतालाई खुसी गराएर मात्र समुदायमा भित्र्याएको अन्नबाली खाने चलन छ । यो पर्वमा किरात सामुदायमा आधारित साकेला, धान, केलाङलगायत विविध सांस्कृतिक कार्यक्रम गरेर मनाइन्छ । त्यसैगरी वैशाख महिनामा बालीनाली चाहेजस्तो राम्रो बनाउन, असिना पानीबाट जोगाउन, स्वास्थ्य राम्रो बनाउनका लागि सिमे, भुमे, नाग, नागिन सबैलाई चोखो राखेर पूजा गरी उँधौली पर्व मनाउने गरिन्छ । खेतीपाती लगाउनेले हामी खुसी छौं तपाईंले भनेजस्तै गरिदिनुभयो भनेर देवतालाई पूजा गरेर अन्नबाली खाएर उँधौली मान्ने गरिन्छ । यस अवसरमा किरात समुदायको विविध सांस्कृतिक भेषभूषा, लिपिको समेत संरक्षण र सम्बर्द्धन हुने किरात याक्थुङ चुम्लुङ पोखराका अध्यक्ष धनप्रसाद लिम्बूले बताए । पर्वमा लोप हुन लागेको धनुषवाणको प्रतियोगिता पनि राखिएको थियो । कार्यक्रमा प्रस्तुत गरिएका साकेला, धान, केलाङ नाचहरू विवाह, न्वारनजस्ता शुभकार्यमा पनि नचाइने गरिन्छ ।कार्यक्रमको उद्घाटन गर्दै क्याप्टेन प्रदीप लिम्बूले समुदायको संस्कार संस्कृति संरक्षणमा सबै किरात एक हुनुपर्ने बताए । यसका लागि युवाहरूले चासो देखाउनुका साथै राज्यको समेत सहयोग हुनुपर्छ, उनले भने ।सानोछँदादेखि धान नाच नाचेको सम्झना सुनाउँदै ७० वर्षीया जसमाय लिम्बूले यस्ता संस्कृति जोगाउन नयाँ पुस्तामा हस्तान्तरण गर्दै जानुपर्ने बताइन् । यसको संरक्षण भएन भने हाम्रो पहिचान पनि हराउँछ, जसमायाले भनिन्, खेतीबाली लगाउन छाडेपछि उँधौली पनि हराउँदै जाला भन्ने डर छ । खेतीपाती नगरे पनि हाम्रो संस्कार र संस्कृति जोगाउनका लागि यसलाई लिम्बू समुदायमा मात्र सीमित नराखी अरू समुदायले समेत मनाउने प्रचलन ल्याउनुपर्छ । कार्यक्रम किरात याक्थुङ चुम्लुङ पोखराले आयोजना गरेको हो ।"
अनुष्कालाई मल्टिमिडिया अवार्ड,लन्डन (कास) यस वर्षको मिस नेपाल विजेता अनुष्का श्रेष्ठले लन्डनमा आयोजना हुने मिस वर्ल्डमा सहभागी हुँदै बिहीबार प्रतियोगिताको सबटाइटल मल्टिमिडिया अवार्ड जितेकी छन् । अघिल्लो संस्करणमा पनि नेपालकी शृंखला खतिवडाले उक्त टाइटल जितेकी थिइन् । मल्टिमिडिया अवार्ड जितेपछि खुसी व्यक्त गर्दै अनुष्काले आफूलाई मत दिने सबैप्रति आभार व्यक्त गरेकी छन् । लन्डन एक्सेल हलमा ताजका लागि शनिबार हुने ६९ औं मिस वर्ल्ड प्रतियोगितामा १ सय ११ मुलुकका सुन्दरीले प्रतिस्पर्धा गर्दै छन् । अनुष्का यसअघि नै हेड टु हेड च्यालेन्ज राउन्डमा इन्डोनेसियाकी सुन्दरीलाई जितेर टप ४० मा परिसकेकी छन् । यसबाहेक उनी ब्युटी विथ अ पर्पोस को टप १० मा पनि परेकी छन् । प्रतियोगिताका लागि आफ्नो बुद्धि विवेक र क्षमताले भ्याएसम्म बलियो उपस्थिति जनाउने अनुष्काले बताएकी छन् ।
सम्मानको रकम क्यान्सरपीडितलाई,"काठमाडौं (कास) यस वर्षको बुङ्वाखाविष्णुमकर बान्तावा राष्ट्रिय पुरस्कारबाट पाँचथरका प्राडा नोवलकिशोर राई सम्मानित भएका छन् । पुरस्कार रकममा २४ हजार थप गरी राईले इलाम बिब्लाटेकी क्यान्सरपीडित ज्योति राईलाई ७५ हजार रुपैयाँ सहयोग गरे । बुङ्वाखापञ्चकुमारी संगीत पुरस्कारबाट भोजपुरकी संगीतकर्मी लीला राई ३५ हजार रुपैयाँसहित सम्मानित भइन् । बुङ्वाखारत्नमाया चेन्चेक्वा पुरस्कारबाट पत्रकार रिता राराहाङ राई र बुङवाखाधनेन्द्र बादिहाङ स्मृति पुरस्कारबाट भक्तबहादुर रुछेन्बुङ राई सम्मानित भए । रितालाई ६ हजार र भक्तलाई ५ हजार रुपैयाँ प्रदान गरिएको हो । यसैगरी, कार्यक्रममा बान्तावा कविता प्रतियोगितामा भोजपुर, आमचोकका इमानसिंह राईको आन खिम टेन अर्थात् हाम्रो गाउँघर शीर्षक कविता पहिलो भयो । कवितामा आधुनिकताले गर्दा हराउँदै गएको बान्तावा राई समुदायको संस्कृति, परम्परा र गाउँघरको मौलिकताबारे उल्लेख गरिएको छ । भोजपुरकै प्रजितकला राईको कविता बुङ्वा लाम अर्थात् फुलको बाटो दोस्रो र त्रिलोक त्रिवेणी राईको अङ्का छुन्ङ्गा अर्थात् म मान्दिनँ शीर्षकको कविता तेस्रो भएको थियो । पहिलो, दोस्रो र तेस्रो हुने कविताले क्रमशः १५ हजार, १० हजार र ५ हजार रुपैयाँको बुङ्वाखाश्यामराज दुब्देङहाङ स्मृति पुरस्कार प्राप्त गरे ।"
सात वर्षीयले छमछमी नचाउँछन्,"धनकुटा (कास) हातमा माइक बोकेर व्यावसायिक प्रस्तोताजस्तै शैलीमा देखा पर्छन् ७ वर्षीय एक बालक । उनले चुड्के गीत र भजन सुरु गर्नासाथ जेष्ठ नागरिकको नृत्यका लागि तँछाडमछाड चल्छ । उनी उपस्थित नहुँदा गाउँबस्तीका हजुरबाहजुरआमा सबै न्यास्रो मान्छन् । त्यसैले हरेक हप्ता त ती बालकको प्रतिभाले उनीहरूलाई नचाउने र हँसाउने गर्छ । यस्तो प्रतिभा भएका धनकुटा ७ मोती टोलका आगमन (निराजन) सुवेदी वृद्धवृद्धाको नजिकका साथी भएका छन् । उनी त्रिवेणी चोकस्थित नर्वदेश्वर मन्दिरको प्रांगणमा हरेक शनिबार बस्तीका वृद्धवृद्धा उनको प्रतिभा नियाल्न भेला हुन्छन् । जेष्ठ नागरिक वडा समितिले भेलाको चाँजोपाँजो मिलाउने गरेको समितिका अध्यक्ष बुद्धिकान्त घिमिरे बताउँछन् ।गत वर्षदेखि नियमित उपस्थित हुने गरेका बालकले माइकबाट पौराणिक भजन, उखान टुक्का, गीत र मनोरञ्जनका विभिन्न प्रस्तुति दिँदै आएका छन् । हामीलाई उनको उपस्थितिले असाध्यै मनोरञ्जन मिल्ने गर्छ, घिमिरेले भने, कुनै दिन उनी आएनन् भने असाध्यै न्यास्रो लाग्छ । पीर चिन्ता र सानातिना स्वास्थ्य समस्या नै भाग्ने गरी आनन्द दिने गरेको उनले बताए । स्थानीय तुलसी मेमोरियल विद्यालयमा २ कक्षामा अध्ययनरत सुवेदी माइक समाएर कुनै टेलिभिजन वा भव्य कार्यक्रमका प्रस्तोताझैं खरो उत्रन्छन् । बुबा, काका ठूलाबाले भजन गाएको सुनेर त्यसैबाट प्रभावित भएको उनको भनाइ छ ।८२ वर्षीया हजुरआमा डम्बरकुमारीको साथमा गतवर्ष जेष्ठ नागरिकको भेलामा पुगेका उनी त्यस मितिदेखि नियमित पुग्ने गर्छन् । कहिले शनिबार आउला र हजुरबाआमासँग नाचौँला भन्नेमा हुन्छु, उनले भने, पहिले पहिले उहाँहरूको भजन गीतमा नाच्थे, अचेल त म गाउँने, हजुरबा आमा नाच्ने गर्दा आनन्द आउँछ । पढाइमा समेत अब्बल रहेका सुवेदीले वृद्धवृद्धालाई रमाइला उखान, टुक्का र प्रश्न सोध्छन् र मिलाउनेलाई पुरस्कारबापत् चकलेट दिने गर्छन् ।"
बिदामा आएर साउदी नफर्के तीन वर्ष प्रतिबन्ध,"(काठमाडौं)  साउदी अरबले बिदामा आएका कामदार भिसाको म्यादभित्रै नफर्के तीन वर्ष प्रतिबन्ध लगाउने निर्णय गरेको छ । साउदीको राहदानी विभाग (जवाजत) ले भिसा रद्द नगरी साउदी छाडेपछि पुनः सोही रोजगारदातासँग काम गर्न नआए तीन वर्षसम्म फर्कन नदिने निर्णय गरेको हो । बिदामा गएकाहरू समयमै नफर्कर्दां रोजगारदातालाई कामदार अभाव भएपछि साउदीले यस्तो नीति ल्याएको हो । साउदी रोजगारदातालाई नयाँ कामदार भर्ती गर्न कम्तीमा दुई महिना लाग्ने गर्छ । साउदी सरकारले गैरकानुनी हैसियतमा कामदार भर्ती गर्ने रोजगारदातालाई भने एक लाख रियालसम्म जरिवाना लगाउने नीति ल्याएको छ ।पछिल्लो समय भिसाको म्यादभित्र बिदामा आएका कामदार पुनः तोकिएको अवधिमा साउदी फर्कने गरेका छैनन् । जसमा नेपालीसमेत छन् । कामदारहरू कामका आधारमा ज्याला नपाउने र बचत नहुने भएपछि पुरानो रोजगारदातासँग काम गर्न इच्छुक नदेखिएका हुन् । म भिसा रद्द नगरी आएको थिएँ । राम्रो तलब मिल्ने काम पाए अन्तै जाने योजना बनाएको छु, साउदीमा तीन वर्ष काम गरी फर्केका रूपन्देहीका उज्ज्वल मगरले भने, अहिले पनि भिसाको अवधि बाँकी छ । तर जाने योजना बनाइसकेको छैन । उनका अनुसार साउदीमा पहिलाजस्तो भागेर अन्य रोजगारदातासँग काम गर्नसमेत कठिन छ । पहिला भागेका कामदारलाई रोजगारदाताले पनि सहजै लिन्थ्यो । पैसा पनि कमाइ हुन्थ्यो । अहिले त भागेका कामदारलाई ५० हजार रियाल जरिवाना र ६ महिना जेल बस्नुपर्ने नियम छ, झापाका उमेश रिजालले भने, भिसाको म्याद छ । फेरि जाउँ कि नजाउँ भएको छ । कतिपय कम्पनीले कामदारसँग लेबी उठाउन थालेपछि पनि कामदारहरू फर्कन अनिच्छुक देखिएका हुन् । साउदी सरकारले सन् २०१७ देखि नै लागू हुने गरी प्रतिकामदारको लेबी कम्पनीसँग उठाउन थालेको छ । जसमा २०१८ मा ५० प्रतिशतभन्दा कम साउदीलाई रोजगार दिने कम्पनीले प्रतिकामदार महिनामा ४ सय रियाल, २०१९ देखि प्रतिकामदार ६ सय रियाल र २०२० देखि ८ सय रियाल लेबी तिर्नुपर्ने नीति ल्याएको थियो । यसको मार कामदारमाथि परेको छ । यो नीति ल्याएपछि धेरै कामदारले साउदी छाडेका छन् । वैदेशिक रोजगार विभागका अनुसार गत वर्ष बिदामा आएका ४४ हजार ४ सय ९३ नेपाली फर्केर साउदी गएका थिए । जसमा चार सय ४६ महिला थिए । गत वर्ष पुरानासहित १ लाख १७ हजार ९ सय ४ जना साउदी गएका थिए ।"
दुई दिन वर्षा र हिमपात!,"काठमाडौं (कास) जल तथा मौसम विज्ञान विभागले शुक्रबार मुलुकभर सामान्यदेखि पूर्ण बदली रही देशका केही स्थानमा हल्का वर्षा र उच्च पहाडी तथा हिमाली भूभागमा हिमपात हुने सम्भावना रहेको जनाएको छ । विभागको मौसम पूर्वानुमान महाशाखाले बिहीबार साँझ विशेष बुलेटिन जारी गरी मुलुकभर पश्चिमी न्यूनचापीय मौसमी प्रणालीको प्रभाव रहेको र त्यही कारण शुक्रबार पश्चिमी उच्च पहाडी तथा हिमाली भूभागहरूमा भारी हिमपात हुने जनाएको छ । महाशाखाले शुक्रबार मध्य तथा पूर्वका उच्च पहाडीसहित हिमाली भूभागमा हल्कादेखि मध्यम हिमपात हुनेसमेत जनाएको छ । मुलुकको पश्चिमी भूभागका केही स्थानमा शुक्रबार हावाहुरी आउनेसमेत सम्भावना छ, बुलेटिनमा छ ।महाशाखाले बुलेटिनमा पश्चिमी उच्च पहाडीसहित हिमाली भूभागमा भारी हिमपात हुने सम्भावना रहेकाले ती क्षेत्रमा सतर्कता अपनाउन अनुरोध गरेको छ । महाशाखाले बुलेटिनमा शनिबारसमेत देशभर आंशिकदेखि सामान्य बदली रही पश्चिम, मध्य तथा पूर्वका केही स्थानमा हल्का वर्षा हुने र उच्च पहाडीसहित हिमाली भूभागमा हल्कादेखि मध्यम हिमपात हुने जनाएको छ ।विभागले मौसम बदली भएको र पश्चिमी उच्च पहाडी तथा हिमाली भूभागमा हिमपात भएकाले देशभर चिसो बढेको उल्लेख गरेको छ । महाशाखाले बिहीबार पूर्वी तराईमा सामान्य कुहिरो र हुस्सु लागे पनि आगामी २४ घण्टासम्म शीतलहरको सम्भावना नरहेको जनाएको छ । बुलेटिनमा बिहीबार पश्चिमका उच्च पहाडी तथा हिमाली भूभागका केही स्थानमा भारी हिमपात भएको मध्य तथा पूर्वी भूभागमा सामान्य बदली भएको जनाएको छ ।हुम्ला र मनाङमा हिमपातहुम्ला हुम्लामा यो वर्ष बिहीबार दोस्रोपटक हिमपात भएको छ । हिमपातका कारण सुर्खेत र नेपालगन्जबाट सिमकोटमा कुनै पनि उडान भएनन् ।सिमकोटको तापक्रम माइनस ६ डिग्रीमा झरेको छ । चिसोका कारण शुक्रबारदेखि सुरु हुने सिमकोट गाउँपालिकास्तरीय कक्षा ८ र ५ को परीक्षा प्रभावित हुने भएको छ । सिमकोट गाउँपालिकामा २२ विद्यालय छन् । यी विद्यालयमा अध्ययनरत कक्षा ८ र ५ का ३ सय ४८ विद्यार्थी परीक्षाबाट प्रभावित हुन सक्ने गाउँपालिकाका शिक्षा शाखा प्रमुख उजिर रोकायाले बताए ।उत्तरी नाम्खा गाउँपालिकामा सिमकोटभन्दा बढी चिसो रहेको जिल्ला प्रहरी कार्यालयका निमित प्रमुख राजेन्द्र सिंहले बताए । हिमपातले दक्षिणी क्षेत्रका किसानलाई भने फाइदा पुगेको छ । हिउँदे बाली गहुँ, जौ लगाउन खनजोत गर्ने समयमा हिमपात हुँदा सजिलो भएको चंखेली गाउँपालिका नेप्कागाउँका तिलक तामाङले बताए ।मनाङमा पनि माइनसमनाङमा हिउँ पर्न थालेसँगै तापक्रम माइनस ८ डिग्री सेन्टिग्रेटसम्म झरेको छ । माथिल्लो मनाङस्थित अन्नपूर्ण संरक्षण क्षेत्र आयोजना (एक्याप), इलाका संरक्षण कार्यालय मनाङका अनुसार माथिल्लो क्षेत्रमा साँझबिहान माइनस ८ र दिउँसो माइनस ५ डिग्रीसम्म तापक्रम झर्ने गरेको छ । मौसम मापनयन्त्र (थर्मोमिटर) र मौसम पूर्वानुमानसम्बन्धी विभिन्न वेबसाइटमार्फत मनाङमा तापक्रम मापन गरिँदै आएको छ । सातायता बढेको चिसोका कारण जनजीवन प्रभावित बनेको छ । स्थानीय सबेरै घरबाहिर निस्कन नसकेको मनाङ ङिस्याङ गाउँपालिका अध्यक्ष कान्छा घलेले बताए । प्रमुख जिल्ला अधिकारी पुष्पराज बरालका अनुसार पानी पनि जम्न थालेको छ ।"
"हिउँमा चिप्लियो टिपर, दुईको मृत्यु","(हुम्ला)  हिल्साबाट नाम्खा गाउँपालिकाको यालबाङ आउँदै गरेको बा५ख ५३४४ को टिपर बिहीबार तुम्कोट भीरबाट खस्दा दुई जनाको मृत्यु भएको छ । टिपर हिउँमा चिप्लिएर करिब आठ सय मिटर खस्दा नाम्खा१, हेप्काकी २५ वर्षीया सोनाम मिगुर लामा र त्यही ठाउँका ३५ वर्षीय साबेल लामाको मृत्यु भएको हो । जिल्ला प्रहरी कार्यालयका निमित्त प्रमुख राजेन्द्र सिंहका अनुसार घाइते दुई जनाको मुचुस्थित स्वास्थ्य चौकीमा उपचार भइरहेको छ । घाइतेमध्ये चालक सिन्धुपाल्चोक, मेलम्ची नगरपालिका४ का फूलमान तामाङको अवस्था गम्भीर रहेको सिंहले बताए । ६ महिनामा १८ को मृत्युहुम्ला राष्ट्रिय सडक सञ्जालसँग जोडिएको छैन । चीन जोड्ने हिल्सासिमकोट सडक भने सञ्चालनमा छ । यो सडकमा ६ महिनायता ५ वटा दुर्घटना भएका छन् जसमा १८ जनाको मृत्यु भएको छ ।भर्खरै ट्र्याक खोलिएको हिल्सासिमकोट सडकमा गाडी सञ्चालनका लागि सरकारले अनुमति दिएको छैन । तर ९५ किलोमिटर लामो यो सडकमा करिब तीन दर्जन गाडी दैनिकजसो चलिरहेका छन् । सडक स्तरीय नहुँदा दुर्घटना पनि भइरहेको छ । असार ३ गते खार्पुनाथ गाउँपालिकाको बेडुबिसौनीमा जिप खस्दा ११ जनाको मृत्यु भएको थियो । दुर्घटनामा खार्पुनाथ गाउँपालिकाकी तत्कालीन उपाध्यक्ष सिन्धु हमाल शाहीको समेत मृत्यु भयो । मंसिर ११ गते सिमकोटको लाग्नामा भएको टिपर दुर्घटनामा ५ जना र हिल्साको नौमुल्यामा ट्याक्टर दुर्घटना हुँदा एक जनाको मृत्यु भएको निमित्त जिल्ला प्रहरी प्रमुख सिंहले बताए । उनका अनुसार अर्को एक दुर्घटनामा ७ जना घाइते भएका थिए ।सिमकोटहिल्सा सडकमा मालसामान ओसारपसार गर्ने ट्याक्टर र टिपरमा समेत यात्रु ओहोरदोहोर गर्ने गर्छन् । यहाँ ट्राफिक प्रहरी छैनन्, मान्छे जेमा पायो त्यसमै चढ्छन्, निमित्त प्रहरी प्रमुख सिंहले भने, यसले गर्दा पनि दुर्घटनाको जोखिम बढेको छ ।कर्णाली प्रदेश यातायात व्यवस्थापन कार्यालयका प्रमुख सुनील लिम्बूले हुम्लाका प्रमुख जिल्ला अधिकारीसँग रुट परमिट नभएको सडकमा सवारी चलाउन नदिनेबारे छलफल भए पनि कुनै निर्णय नभएको बताए । उनका अनुसार प्रमुख जिल्ला अधिकारीको अध्यक्षतामा रहेको जिल्ला यायाताय व्यवस्थापन समितिले उक्त सडकमा भाडादरसमेत निर्धारण गरेको छ । रुट परमिट नभएको सडकमा प्रजिअकै अध्यक्षतामा बसेको समितिले भाडा निर्धारण गरेको रहेछ, उनले भने ।सरकारले यातायात सञ्चालनको अनुमति नदिए पनि जिल्लामा यातायात व्यवसायीको संख्या भने दिन प्रतिदिन बढ्दो छ । खार्पुनाथ यातायात प्रालिका अध्यक्ष सरोज रावतले ट्र्याक खुलेपछि जनताको आवश्यकताअनुसार सवारी सञ्चालन भइरहेको तर सरकारले सडक सुरक्षामा चासो नदिएको बताए ।"
सिन्धुपाल्चोकमा ४८ म्याग्निच्युड,काठमाडौं (कास) सिन्धुपाल्चोकको श्रेमथाङ आसपास केन्द्रबिन्दु भई बिहीबार साँझ ४८ म्याग्निच्युडको भूकम्प गएको छ । भूकम्पको धक्का काठमाडौं उपत्यकासहित आसपासका जिल्लामा समेत महसुस गरिएको थियो । खानी तथा भूगर्भ विभागको भूकम्प मापन केन्द्रले यो गोरखा भूकम्पको परकम्प भएको जनाएको छ । केन्द्रका अनुसार गोरखा भूकम्पपछि हालसम्म ४ म्याग्निच्युडभन्दा माथिका ५ सय ३७ वटा परकम्प गइसकेका छन् ।
सुत्केरीलाई २५ हजार सहयोग,"राजविराज (कास) उपचार खर्च तिर्न नसकेर अस्पतालबाट डिस्चार्ज हुन नपाएकी सप्तरीको तिलाठी कोइलाडी गाउँपालिका८ की ललितादेवी खंगलाई हनुमाननगर कंकालिनी नगरपालिकाका प्रमुख शैलेशकुमार साहले २५ हजार रुपैयाँ सहयोग गरेका छन् । नगरप्रमुख साहले कान्तिपुरमार्फत ललिताका पति गोपीकुमार खंगलाई रकम प्रदान गरेका हुन् । एक महिनाअघि सुत्केरी भएकी ललितादेवीले विराटनगरस्थित विराटनगर अस्पतालमा उपचारबापत ३ लाख र औषधिको ५० हजार रुपैयाँ तिर्नुपर्नेछ । विराटनगरकै जनरल हस्पिटल एन्ड ट्रमा केयर सेन्टरमा जुम्ल्याहा छोरी जन्माएपछि ललितलाई उपचारका लागि विराटनगर अस्पताल लगिएको थियो । बिल तिर्न सकेको भए उनी १० दिनअघि नै डिस्चार्ज हुन्थिन् । ललिताले जन्माएका दुई शिशुमध्ये एकको सेन्टरमै मृत्यु भएको थियो । अर्की भने स्वस्थ छिन् । उनलाई सप्तरीस्थित घर ल्याइएको छ । गोपीकुमार पैसा जुटाउन गाउँगाउँ घुमिरहेका छन् । उनको घरबाहेक जग्गा छैन । जग्गा भए बेचेरै पनि श्रीमतीलाई अस्पतालबाट ल्याउँथेँ, उनले भने ।"
आलु आयात देखाई ४१ करोड अवैध धन भारतमा,"(काठमाडौं)  आलु आयातको झुटो कागज बनाई ४१ करोड अवैध धन भारत पुर्याएको आरोपमा दुई बैंकका २० कर्मचारीमाथि मुद्दा दायर हुने भएको छ ।२०६९ जेठ मा एक भारतीय नागरिकसँग एनआईसी एसिया र एसबीआई बैंकका कर्मचारीको मिलेमतोमा आलु आयात नै नगरी फर्जी प्रतीत पत्रमार्फत अवैध धन भारत पुर्याएपछि उनीहरूविरुद्ध सम्पत्ति शुद्धीकरणको अभियोगमा मुद्दा दायर हुने भएको हो । मुद्दा दायर गर्न विशेष सरकारी वकिलको कार्यालयमा सम्पत्ति शुद्धीकरण अनुसन्धान विभागले फाइल पेस गरी राय माग गरिसकेको छ । सरकारी वकिलको कार्यालयले निर्णय भने गरिसकेको छैन, सरकारी वकिल कार्यालयका एक अधिकारीले भने । उनका अनुसार २० जनामाथि १ अर्ब रुपैयाँभन्दा बढी बिगो मागदाबी गरिएको छ ।अवैध धन यसरी पठाइयोफाइलको अध्ययन गरिसकेका ती अधिकारीका अनुसार गैरकानुनी क्रियाकलापबाट आर्जित ४१ करोड रुपैयाँ भारत पठाउँदा फर्जी कागजातका आधारमा प्रतीत पत्र खोलिएको छ । कपिलवस्तुमा दर्ता रहेको रेहान ट्रेडर्स नामक ट्रेडिङ कम्पनीमार्फत अवैध धन भारत पठाउने काम भएको स्रोतको दाबी छ । कम्पनी भारतीय नागरिक प्रमोदकुमार जैसवालको नाममा दर्ता छ, ती अधिकारीले भने, तर, जैसवाल कपिलवस्तुकै सामडिह गाविस२ का नेपाली नागरिक हुन् भनी कम्पनी दर्ता भएको छ । भारतीय नागरिकका नाममा दर्ता रहेको यो कम्पनीले बैंकका कर्मचारीहरूसँगको मिलेमतोमा नक्कली प्रतीत पत्र खोल्यो । त्यसका आधारमा आलु आयात भनियो । वास्तविक रूपमा नेपालमा आलु नै आयात भएन, ती अधिकारीले भने, तर, ४१ करोड रुपैयाँ भने भारत पठाइयो । यो रकम भ्रष्टाचार, करछली वा अन्य गैरकानुनी क्रियाकलापबाट आर्जित भएको अनुमान अनुसन्धानले गरेको छ । ठूलो परिमाणको गैरकानुनी क्रियाकलापबाट आर्जित रकम बैंकमा राख्ने वा अन्य सम्पत्ति खरिद गरे स्रोत खुलाउनुपर्ने बाध्यताले त्यो रकम वैध बनाउन यस्तो उपाय अपनाइएको अनुसन्धानले देखाएको छ । सम्भवतः भारतमा यो रकम आलु बिक्रीबाट आम्दानी गरेको भनेर स्रोत खुलाई शुद्धीकरण गरिएको हुन सक्छ, ती अधिकारीको अनुमान छ, तर, यसका लागि भारतको अनुसन्धानकारी निकायसँगको सहकार्यमा पुष्टि हुने कुरा हो । नेपालमा भने ४१ करोड रकम कसरी उत्पत्ति भयो भन्ने पुष्टि हुन सकेको छैन । यो कारोबार पटकपटक गरेर भएको हो ।तर, यो रकमको वास्तविक धनी को हो ? कस्तो गैरकानुनी क्रियाकलापबाट अवैध धनको उत्पत्ति भयो ? भन्नेबारे खुल्न सकेको छैन, ती अधिकारी भन्छन्, त्यसकारण राष्ट्र बैंकको नियम तथा निर्देशनअनुसार गर्नैपर्ने काम नगरेको र अवैध रकमलाई शुद्धीकरण गर्ने प्रक्रियामा मिलेमतो गरेको पुष्टि भएपछि कर्मचारीहरूमाथि मुद्दा चल्ने निश्चित भएको हो ।मुद्दा दायर हुने सूचीमा दुई बैंकका तत्कालीन शाखा प्रबन्धकहरू मात्रै १० जना छन् । बढी मात्रामा वीरगन्ज र कपिलवस्तु क्षेत्रमा काम गर्ने बैंकका कर्मचारीहरूको संलग्नता देखिन्छ, स्रोतले भन्यो, केही काठमाडौंस्थिति केन्द्रीय कार्यालयका कर्मचारीहरूको पनि मिलेमतो छ । मिलेमतोमा संलग्न १५ जनामाथि विभागले बयान लिएर विशेष सरकारी वकिल कार्यालयमा रायका लागि फाइल पेस गरेको हो । पाँच जना फरारको सूचीमा देखिन्छ, कार्यालय स्रोतले भन्यो, भारतीय नागरिक जैसवाल पनि फरार छन् । भारतीय नागरिक भएकाले उनीमाथिको कारबाही प्रक्रिया भने मुद्दा दायर भइसकेपछि अगाडि बढाउने योजना छ । भारतसँग जानकारी माग्न र सूचना आदानप्रदानका लागि पनि मुद्दा दायर गर्नुपर्ने हुन्छ, ती अधिकारीले भने ।सरकारी वकिलको ढिलाइविशेष सरकारी वकिलको कार्यालयमा मुद्दा दायर गर्ने विषयमा विभागले फाइल पेस गरे पनि निर्णय भने भइसकेको छैन । तीन महिनाअघि (दसैंअगाडि) नै विभागले फाइल पेस गरेको हो । बैंकको ब्रान्ड बिग्रन्छ भनेर तत्काल निर्णय नगरिदिए हुने भन्ने दबाब छ, कार्यालय स्रोतले भन्यो, यो फाइलको विषयमा महान्यायाधिवक्ता कार्यालयसम्म केही छलफल भइरहेको बुझिन्छ । सरकारी वलिकको कार्यालयका अधिकारीले भने कार्यव्यस्तता र अन्य क्रमसंख्याका आधारमा निर्णय हुने जनाएको छ । विशेष सरकारी वकिल कार्यालयका प्रमुख मुरारि पौडेलले ठूलो फाइल भएकाले अध्ययन गर्न समय लागेको बताए । फाइल पनि ठूलो छ । सुरुमा फाइल अध्ययन गर्न तोकिएको कर्मचारीको सरुवा भयो । अर्कोलाई तोकेपछि फेरि उहाँ पनि सेवाकालीन तालिममा हुनुहुन्छ, उनले भने, सुरुमा फाइल जुन फाँटमा तोकिएको त्यसैले हेर्नुपर्छ । त्यसकारण यो फाइलमा धेरै समय लागेको हो । चाँडै निर्णय गर्ने तयारीका साथ काम गरिरहेका छौं । सरकारी वकिलले फाइल हेरेर मुद्दा चल्ने राय दियो भने सम्पत्ति शुद्धीकरण अनुसन्धान विभागले विशेष अदालतमा मुद्दा दायर गर्नेछ । अनुसन्धानमा केही कमजोरी भएमा सरकारी वकिलको कार्यालयले थप प्रमाण जुटाएर अघि बढ्न निर्देशन दिन सक्छ । मुद्दा नचलाउने भने निर्णय गरी रायसहित महान्यायाधिवक्ताको कार्यालयबाट अनुमोदन गराउनुपर्ने विकल्प सरकारी वकिलको कार्यालयसँग हुन्छ । यसबारे चाँडै निर्णय हुने कार्यालयले जनाएको छ । सात वर्षसम्म लुकाइयोबैंकहरूमा दैनिक हुने बचत, ऋण परिचालन तथा अन्य कारोबारको विषयमा शंका लागे उनीहरूले राष्ट्र बैंकको वित्तीय इकाईमा जानकारी गराउनुपर्ने हुन्छ । विभिन्न माध्यमबाट प्राप्त हुने जानकारीबारे केही अध्ययन गरी उसले सरोकारवाला अनुसन्धानकारी निकायमा अनुसन्धानका लागि सिफारिस गरी पठाउँछ । धेरैजसो अनुसन्धानका विषय सम्पत्ति शुद्धीकरण अनुसन्धान विभागमा जान्छन् । आलु आयात प्रकरण पनि अस्वाभाविक देखिएपछि ६९ सालमा राष्ट्र बैंकको वित्तीय जानकारी इकाईले विभागलाई शंकास्पद कारोबार भनी छानबिन गर्न पठाएको थियो, स्रोतले भन्यो । यो सात वर्षमा विभागका सात जना महानिर्देशक फेरिइसके । सायद दबाबले होला उनीहरू कसैले पनि यसबारे अध्ययन नगरेको देखिन्छ, सरकारी वकिलको कार्यालयल स्रोतले भन्यो । अब सम्पत्ति शुद्धीकरण निवारणसँग सम्बन्धित क्रियाकलाप गरे नगरेको विषयमा आउँदो वर्षबाट अन्तर्राष्ट्रिय निकायले नेपालको मूल्यांकन गर्दै छ । हालसम्मको अवस्थाअनुसार मूल्यांकनमा नेपालको स्थिति कमजोर देखिन्छ । त्यसका लागि समेत विभागले अहिले कतिपय पुराना फाइलहरू ब्युँताई विभागले अनुसन्धान थालेको छ ।"
आर्थिक वृद्धिदर ७१ मात्रै : विश्व बैंक,"(काठमाडौं)  सरकारले अनुमान गरेको लक्ष्यभन्दा कम हुने गरी विश्व बैंकले नेपालको चालु आर्थिक वर्षमा वृद्धिदर ७१ प्रतिशत हुने दाबी गरेको छ । विश्व बैंकले बिहीबार सार्वजनिक गरेको नेपाल डेभलपमेन्ट अपडेटमा उल्लेख गरिएको प्रक्षेपण सरकारले बजेटमा गरेको प्रक्षेपणभन्दा १ प्रतिशत विन्दुले कम हो । सरकारले यो वर्ष ८१ प्रतिशतको वृद्धिदर हासिल गर्ने लक्ष्य लिएको छ ।विश्व बैंकका अनुसार नेपालले आगामी तीन वर्षसम्म औसत ६५ प्रतिशतका दरले आर्थिक वृद्धिदर कामय राख्नेछ । अगामी वर्ष नेपालको आर्थिक वृद्धिदर ६४ प्रतिशत र त्यसपछिको वर्ष ६५ प्रतिशत हासिल गर्ने प्रक्षेपण छ । पर्यटन वर्ष, दोस्रो अन्तर्राष्ट्रिय विमानस्थलको निर्माण सम्पन्न हुनु, होटल र हवाई रुटको संख्यामा भएको वृद्धिले नेपालको वृद्धिदरलाई सहयोग गर्ने विश्व बैंकको विश्लेषण छ । ढिला भएको मनसुन, नक्कली बीउबिजनका कारण उत्पादनमा कमी आई आगामी वर्ष आर्थिक वृद्धि दर कम हुने विश्व बैंकको आंकलन छ । विश्व बैंकले गरेको यो प्रक्षेपण सरकारले तय गरेको वृद्धिदरको लक्ष्यभन्दा कम हो । योजना आयोगले यो वर्ष तयार पारेको मध्यकालीन खर्च संरचनाको विवरणअनुसार चालु आर्थिक वर्षमा ८५ प्रतिशत, आगामी वर्ष ९६ प्रतिशत र आर्थिक वर्ष २०७८७९ मा ९९ प्रतिशतको आर्थिक वृद्धिदर हासिल गर्ने उल्लेख छ ।प्रतिवेदन सार्वजनिक कार्यक्रममा अर्थमन्त्री युवराज खतिवडाले नेपालको चालु खाताको पछिल्लो अवस्था प्रतिवेदनमा नसमेटिएको भन्दै समेट्न आग्रह गरे । उनले नेपालको आर्थिक विकाससम्बन्धी सूचकहरू राम्रो रहेकाले सन्तुष्ट हुने ठाउँ रहेको बताए ।विश्वभर नै व्यापार र लगानीको प्रवृत्ति घट्दो क्रममा रहे पनि नेपालको आर्थिक वृद्धि निरन्तर बढ्दो क्रममा रहेको उनको भनाइ थियो । उनले चालु आर्थिक वर्षमा सरकारले तय गरेको ८१ प्रतिशतको आर्थिक वृद्धिदरको लक्ष्यमा कुनै संशोधन नगरेको बताए । अहिलेसम्म लक्ष्यमा कुनै संशोधन गरेका छैनौं, भ्रममा नपर्नु होला, उनले भने, नेपालको चालु खाता पनि तुलनात्मक रूपमा राम्रै अवस्थामा रहेकाले यसबारे पछिल्लो जानकारी प्रतिवेदनमा समेट्नुपर्छ ।सरकारले अहिले कुल गार्हस्थ्य उत्पादनका लागि आधार वर्ष मानेको सन् २०००२००१ लाई परिवर्तन गरेर आव सन् २००९१० पुर्याउने तयारी गरेको उनले जानकारी दिए ।विश्व बैंकको यो पटकको प्रतिवेदन नेपालमा डाटा इकोसिस्टम निर्माणको विषयमा केन्द्रित छ । कार्यक्रममा बोल्दै अर्थमन्त्री खतिवडाले विकास प्रक्रियाका लागि डेटा अति महत्त्वपूर्ण हुने भए पनि नेपालमा अझै परम्परागत किसिमबाटै तथ्यांक संकलन हुने गरेको बताए । नेपालमा डाटा संकलनमा बढी प्रचलनमा रहेको स्याम्पल सर्भे विधि पनि बढी अनुमानमा आधारित रहेको उनले बताए । उनले डाटा संकलनलाई थप प्रभावकारी बनाउने उद्देश्यसहित तथ्यांकसम्बन्धी ऐन निर्माणका लागि मन्त्रिपरिषद्ले स्वीकृति दिएको र छिट्टै संसद्मा दर्ता हुने बताए । यसले केन्द्रीय तथ्यांक विभागलाई थप प्रभावकारी बनाउने अर्थमन्त्री खतिवडाको विश्वास छ । विश्व बैंकका नेपालका लागि निर्देशक फेरिस हदाद जेर्भोसले सरकारको समग्र कार्यक्षमता बढाउन पनि डाटाको प्रयोग जरुरी रहेको बताए । संघीय संरचनाको प्रभाव मूल्यांकनका लागि नेपाललाई बिग डेटा आवश्यक पर्ने उनको सुझाव थियो ।नेपाल डेभलपमेन्ट अपडेटसम्बन्धी प्रस्तुतिमा विश्व बैंक नेपालका वरिष्ठ अर्थशास्त्री केन एज्मेनारीले पछिल्लो समय आयात घट्दो र निर्यात बढ्दो प्रवृत्ति नेपालको व्यापारमा देखापरे पनि व्यापार घाटाको स्थितिमा खास परिवर्तन नभएको बताए । कार्यक्रममा राखिएको छलफल सत्रमा वक्ताहरूले नेपालमा पर्याप्त डेटा नरहेको र भएका डेटाको वितरण पनि हुन नसकेको बताए । राष्ट्रिय योजना आयोगका सदस्य रामकुमार फुँयालले नेपालमा परम्परागत र आधुनिक विधिबाट डाटा लिने गरिएको बताए । मन्त्रालयस्तरबाट सार्वजनिक हुने डेटा आधुनिक किसिमको रहेको र त्यसमा समयअनुसार परिमार्जन पनि हुँदै गएको उनको भनाइ थियो ।"
विद्युतीय सवारी आयात घट्दो,"(काठमाडौं)  विद्युतीय सवारी साधनको आयातको संख्या घटेको छ । भन्सार विभागको तीनवर्षे तथ्यांकलाई तुलना गरेर हेर्दा सुरुको वर्षको भन्दा आयातमा आधाले कमी आएको हो । आर्थिक वर्ष २०७३७४ मा ११ हजार ४ सय ८० थान सवारी आयात भएकामा २०७४७५ मा ५ हजार २ सय ३९ भित्र्याइएको छ । त्यस्तै आर्थिक २०७५७६ मा भने ४ हजार ७ सय ५० मात्र सवारी आयात भएको छ । आयात हुने सबैभन्दा बढी तीनपांग्रे सवारी साधन १८ हजार २ सय ६४ एवं कार, जिप र भ्यान ३ हजार २ सय छन् । ठूला सवारी साधन भने आर्थिक वर्ष २०७५७६ मा मात्र ५ वटा मात्र भित्रिएका छन् । सवारी आयात हुने राष्ट्रमा सबैभन्दा बढी चीन र भारत छन् भने तेस्रो मुलुकमा कोरिया, बंगालदेश, बेलायत, फ्रान्स, थाइल्यान्ड छन् । यी वर्षमा विभागले ४२ करोड ९१ लाख १४ हजार भन्सार महसुल संकलन गरेको छ ।रकमका आधारमा आव २०७३७४ मा ७९ करोड ५८ लाख ३८ हजार रुपैयाँको विद्युतीय सवारी भित्र्याइएको थियो । आव ०७४७५ मा ७४ करोड ४९ लाख १८ हजार रुपैयाँ र गत वर्ष १ अर्ब ४३ करोड ९३ लाख २५ हजार रुपैयाँको सवारी आयात भएको भन्सार विभागको तथ्यांकमा छ । विभागकै तीन वर्षको चौमासिक तथ्यांकलाई हेर्दा विद्युतीय सवारी आयातमा पनि थपघट भएको देखिन्छ । चालु आर्थिक वर्षको तुलनामा आर्थिक वर्ष २०७५७६ भन्दा केही मात्राले आयातको संख्यामा सुधार भए पनि आव २०७४७५ को तुलनामा यो संख्या कम हो । चालु आर्थिक वर्षको चौमासमा २ हजार ३ सय ७७ सवारी साधन आयात भए पनि २०७४७५ मा २ हजार ७ सय ८८ मात्र भित्र्याइएका छन् । गत वर्षको पहिलो चौमासमा यो संख्या घटेर १ हजार ९ सय ४२ मा झरेको छ । आव ०७४७५ को पहिलो चौमासमा ३४ करोड १२ लाख २९ हजार रुपैयाँ, आव ०७५७६ ३५ करोड ७९ लाख रुपैयाँ र चालु आर्थिक वर्षमा १ अर्ब २७ करोड ७६ लाख ३० हजार रुपैयाँका विद्युतीय सवारी साधन भित्रिएका छन् । यसबाट ३ करोड ६४ लाख ८१ हजार ४ सय ७७ रुपैयाँ भन्सार संकलन भएको छ । विद्युतीय सवारी साधनका लागि पर्याप्य पूर्वाधार नभएकाले यसको आयातमा प्रभाव परेको र यस्ता साधन उपत्यकाभित्र मात्र प्रयोगमा रहेकाले अहिलेको बजार मागअनुसार आयात सामान्य रहेको नाडा अटोमोबाइल्स एसोसिएसन अफ नेपालका अध्यक्ष शम्भुप्रसाद दाहालले बताए । दाहालले विद्युतीय सवारी अन्य सवारीभन्दा महँगो भएकाले आयात कम हुन सक्ने बताए । विश्वमा पहिले नै सुरु भए पनि नेपालमा यो वामे सर्ने अवस्थामा छ, यसका पहिला पर्याप्त पूर्वाधार तयार हुनुपर्छ, उनले भने, पेट्रोल र डिजेलले चल्ने गाडीको स्थानमा विद्युतीय सवारी साधनले लिन्छ । अबको ३४ वर्षमा विद्युतीय गाडी मात्र हुन्छन् । यसको मूल्यमा पनि बिस्तारै कमी हुने आशा पनि छ । अहिले उपत्यकाभित्र छोटो दूरीका लागि मात्र प्रयोगमा आएको छ । यस्ता सवारी साधन बाहिर लैजान पर्याप्त चार्जिङ स्टेसन चाहिने उनको भनाइ छ । हरेक महिना सबै ब्रान्डका गरी २३ सय विद्युतीय सवारी बिक्री भइरहेको उनी बताउँछन् । विद्युतीय गाडीको माग छ तर त्यसका लागि चाहिने आवश्यक सर्भिस सेन्टर पनि हुनुपर्छ, उनले भने, अहिलेको बजार माग भनेको निजी र व्यावसायिक गरेर २८ हजारको मात्र हो । यिनीहरू गुड्ने बाटो राम्रो हुनुपर्छ । ठूला सवारी साधन अप्ठ्यारो बाटाको कारण केहीले मात्र सञ्चालन ल्याए पनि प्रभावकारी नभएको उनको भनाइ छ । २०७३ सालतिर तराईमा चल्ने इरिक्साको आयात धेरै भएको थियो, भन्सार विभागका सूचना अधिकारी शिशिर घिमिरेले भने, अहिले भने बिस्तारै विद्युतीय कारहरूको आयात बढी छ । विद्युतीय तीनपांग्रे सवारी साधनलाई १ प्रतिशत भन्सार महसुल लाग्छ भने कार, जिप र भ्यानलाई १० प्रतिशत लाग्छ । पूर्ण विद्युतीय सवारीमा ५० प्रतिशत भन्सार महसुलमा छुट छ । विद्युतीय सवारी साधनमा त्यसको क्षमताअनुसार अन्तःशुल्क लाग्ने भए पनि मूल्य अभिवृद्धि कर (भ्याट) नलाग्ने बताए । पेट्रोलियम पदार्थको आयातलाई घटाउन विद्युतीय सवारी साधनको आयातलाई बढाउनुपर्ने उनको भनाइ छ । यसको आयातले पेट्रोलियम पदार्थका लागि देशबाट बाहिरिएको खर्च कम हुन्छ, उनले भने, स्वदेशकै विद्युत्को उपयोगले व्यापार घाटा पनि कम हुन सक्छ । विद्युतीय गाडीको मर्मत खर्च पेट्रोलियम गाडीको भन्दा कम लाग्ने उनको भनाइ छ ।"
डेढ सय मेगावाट विद्युत् थपियो,काठमाडौं (कास) चालु आर्थिक वर्षको सुरुवाती चार महिनामा १४७ दशमलव ५ मेगावाट जडित क्षमता भएका विद्युत् आयोजनाहरू राष्ट्रिय प्रणालीमा जोडिएको नेपाल विद्युत् प्राधिकरणले जनाएको छ ।प्राधिकरणका अनुसार प्राधिकरण अन्तर्गतका २ र निजी क्षेत्रका ६ वटा गरी ८ वटा विद्युत् आयोजना निर्माण सम्पन्न भई प्रणालीमा जोडिएका हुन् । प्राधिकरणअन्तर्गतका आयोजनाको जडित क्षमता ७४ मेगावाट छ भने निजी क्षेत्रका आयोजनाको जडित क्षमता ७३ दशमलव ५ मेगावाट छ । यो अवधिमा विद्युत् प्राधिकरणद्वारा सञ्चालित आयोजनाको वित्तीय प्रगति १०२ प्रतिशत भएको प्राधिकरणले जनाएको छ । यी आयोजनामा पहिलो चौमासिकमा १३ अर्ब ११ करोड रुपैयाँ खर्च गर्ने लक्ष्य राखिएकामा १३ अर्ब ३१ करोड रुपैयाँ खर्च भएको प्राधिकरणले जनाएको छ । प्राधिकरणले चालु आवमा नेपाल सरकारको स्रोतबाट १० अर्ब ३१ करोड र वैदेशिक ऋण तथा अनुदानबाट ४५ अर्ब ३० करोड गरी ५५ अर्ब ६१ करोड रुपैयाँ बजेट पाएको छ ।
डेढ अर्ब बुझाउन शिवम्लाई ताकेता,"(काठमाडौं)  नेपाल विद्युत् प्राधिकरणले शिवम् सिमेन्टले डेडिकेटेड फिडरबाट लिइरहेको विद्युत् महसुल ७ दिनभित्र तिर्न पत्र काटेको छ । सर्वोच्च अदालतले २०७५ कात्तिक २० गते शिवम् सिमेन्टले २०७२ पुस ११ देखि लिएको डेडिकेटेड लाइनको विद्युत् महसुल उठाउन प्राधिकरणका नाममा उत्प्रेषण परमादेश जारी गरेको थियो । प्राधिकरणले उक्त रकम तिर्न आलटाल गरेको भन्दै पत्राचार गरेको हो । नेपाल विद्युत प्राधिकरण हेटौंडा वितरण केन्द्रले मंगलबार शिवम् सिमेन्टलाई पत्र लेख्दै ७ दिनभित्र १ अर्ब २१ करोड १४ लाख तिर्न भनेको छ । छुट बिलिङ रकम बुझाउने बारेको अन्तिम ताकेता विषयसहित पठाइएको पत्रमा तोकिएको अवधिभित्र रकम नबुझाए प्रचलित कानुनबमोजिम कारबाही हुने उल्लेख छ । बक्यौता रकम सात दिनभित्र बुझाउन अन्तिम ताकेता गरिएको छ, रकम तोकिएको अवधिभित्रमा नबुझाएमा प्रचलित कानुनबमोजिम भैजाने व्यहोरा निर्देशानुसार अनुरोध छ, केन्द्रले उद्योगलाई लेखेको पत्रमा उल्लेख छ । शिवम् सिमेन्टका सञ्चालक सतीशकुमार मोर भने उद्योगले यो रकम तिर्न नसक्ने बताउँछन् । सर्वोच्चले पैसा तिर्नुपर्ने फैसला गरेको हो । त्यो पुरानो फैसला हो, उनले भने, तर, प्राधिकरणको महसुल संकलन विनियमावलीअनुसार पैसा तिर्नुपर्ने अवस्था छैन । उनका अनुसार कम्तीमा ६ घण्टा लोडसेडिङ भएको अवस्थामा दैनिक २० घण्टाभन्दा बढी विद्युत् लिए मात्रै डेडिकेटेडको परिभाषाभित्र पर्ने प्रावधान छ । सोही प्रावधानअनुसार शिवम्ले उक्त महसुल तिर्नु नपर्ने मोरको दाबी छ । डेडिकेटेड लिन प्राधिकरणमा निवेदन दिनुपर्ने र प्राधिकरण सञ्चालक समितिले स्वीकृत गरेको हुनुपर्ने प्रावधान छ, उनले भने, हामीले डेडिकेटेड लाइन लिन प्राधिकरणमा निवेदन पनि दिएकै थिएनौं । सर्वोच्च अदालतका तत्कालीन प्रधानन्यायाधीश ओमप्रकाश मिश्र र न्यायाधीश केदारप्रसाद चालिसेको २०७५ कात्तिक २० गतेको संयुक्त इजलासले विद्युत् महसुल निर्धारण आयोगले स्वीकृत गरेको प्रिमियम शुल्कसहितको महसुल शिवम् सिमेन्टबाट असुल गर्नु गराउनु भनी प्राधिकरणलाई परमादेशको आदेश जारी गरेको थियो । शिवम् सिमेन्टले २०७२ पुसबाट हालसम्म डेडिकेटेड फिडरबाट लिइरहेको विद्युत्को प्रिमियम शुल्कसहितको महसुल १ अर्ब २१ करोड पुगेको छ । त्यसमा जरिवाना जोड्दा उद्योगबाट उठनुपर्ने रकम डेढ अर्ब पुग्ने अनुमान छ । विद्युत् महसुल निर्धारण आयोगको २९ पुस २०७२ बैठकले डेडिकेटेड फिडरबाट विद्युत् आपूर्ति लिइरहेका ग्राहकका लागि प्रिमियम शुल्कसहितको महसुल स्वीकृत गरेको थियो । उद्योगको बक्यौता १ अर्ब ३४ करोड पुगेको भए पनि सर्वोच्च अदालतको आदेशअनुसार १२ करोड ४२ लाखलाई समायोजन गरी जरिवाना बाहेक १ अर्ब २१ करोड रुपैयाँ तिर्नका लागि प्राधिकरणले अन्तिम ताकेता गरेको हो । सर्वोच्चले प्राधिकरण सञ्चालक समितिले गरेको निर्णयको मितिबाट नभई आयोगबाट स्वीकृत भएको मितिबाट मात्रै डेडिकेटेड महसुल उठाउन आदेश दिएको हो । उद्योगले कमाने सबस्टेसनबाट ३३ केभी डेडिकेटेड फिडरमार्फत १५ एमभीए (करिब १२ मेगावाट) विद्युत् लिइरहेको छ । प्राधिकरण सञ्चालक समितिको २०७२ असार १२ गतेको बैठकले डेडिकेटेड फिडरमार्फत विद्युत् आपूर्ति दिने र त्यस्तो फिडरबाट विद्युत् आपूर्ति लिने ग्राहकलाई प्रिमियमसहितको महसुल लगाउने निर्णय गरेको थियो । प्राधिकरण सञ्चालक समितिको यो निर्णयलाई तत्कालीन विद्युत् महसुल निर्धारण आयोगले पुस २९ गते मात्रै स्वीकृत गरेको थियो । प्राधिकरणको हेटौंडा वितरण केन्द्रले १८ मंसिर २०७२ मा २०७२ साउनदेखि मंसिरसम्मको खपत गरेको विद्युत्को छुट युनिट शुल्क भन्दै बिल तिर्न पत्राचार गरेपछि त्यसको विरुद्धमा उद्योग सर्वोच्च अदालत गएको थियो । सर्वोच्चले मुद्दाको अन्तिम फैसला गर्दै विद्युत् महसुल निर्धारण गर्ने आयोगको क्षेत्राधिकार भएको ठहर गरेको थियो । आयोगले निर्णय नगरी प्राधिकरण आफैंले निर्धारण गरी २०७२ साउन देखि मंसिरसम्मको थप महसुल बुझाउनु भनी प्राधिकरणले गरेको पत्राचारलाई सर्वोच्चले उत्प्रेषणको आदेशबाट बदर गरिदिएको थियो । तर, सर्वोच्चले आयोगको २९ पुसको निर्णयपछि वृद्धि गरिएको महसुल भने उद्योगबाट असुल गर्न प्राधिकरणको नाममा परमादेशको आदेश जारी गरेको हो । प्राधिकरणले अन्य उद्योगलाई पनि डेडिकेटेड फिडर एवं ट्रंक लाइनबाट विद्युत् आपूर्ति लिइरहेका ग्राहकलाई छुट बिल भन्दै महसुल तिर्न पत्राचार गरेपछि अन्य उद्योगजस्तै शिवम् सिमेन्टले पनि उच्च अदालत पाटनमा रिट दायर गरेको थियो । तर, प्राधिकरणले शिवम् सिमन्टलाई भने सुरुबाटै डेडिकेटेड लाइनको महसुल बिलिङ गर्दै आएको थियो । उच्च अदालतका मुख्य न्यायाधीश नहकुल सुवेदी र टेकनारायण कुँवरको संयुक्त इजलासले मुद्दाको अन्तिम फैसला गर्दै प्राधिकरणले यथा समयमा बिलिङ नगरेकै कारण मुलुकभर लोडसेडिङ कायम रहेको अवस्थामा उपलब्ध गराइएको विशेष विद्युत् आपूर्तिबापत विनियमावलीबमोजिम तिर्न बुझाउनुपर्ने महसुल तिर्न बुझाउन पर्ने दायित्वबाट उद्योगले उन्मुक्ति पाउन सक्ने आधार र अवस्था नदिएको ठहर गरेको छ । अदालतले बिलिङमा चित्त नबुझे पुनरावेदन जाने कानुनी अवस्था रहँदारहँदै वैकल्पिक उपचारको मार्ग अवलम्बन नगरी सोझै रिट क्षेत्राधिकारको माध्यमबाट अदालत प्रवेश गरेको भन्दै रिट खारेज गरिदिएको थियो । शिवम्सहित अन्य उद्योगीको रिटमा पाटन उच्च अदालतसहित अन्य अदालतले खारेज गरिदिएपछि प्राधिकरणको सञ्चालक समितिको बैठकले चैत अन्तिम साता डेडिकेटेडबापतको रकम असुल्ने निर्णय गरेको छ ।"
चीनतर्फ खाद्य वस्तु निर्यात ठप्प,"रसुवा (कास) चार महिनादेखि रसुवागढी नाका हुँदै चीनतर्फ नेपाली खाद्य वस्तुको निर्यात ठप्प भएको छ । वस्तुको लेबलिङमा भाषाको समस्या देखाउँदै चिनियाँ पक्षले नेपाली खाद्य वस्तु निर्यातमा रोक लगाएको व्यापारीहरूले बताएका छन् । खाद्य वस्तुको निर्यात गर्न नपाएको चार महिना भयो, व्यापारी मकुन्द पौडेलले भने, चिनियाँ पक्षले किन हो नेपाली खाद्य वस्तु लैजान रोक लगाएका छन् । नेपालबाट चीनतर्फ खाद्य वस्तुमा मैदा, वनस्पति घिउ, चाउचाउ, पास्ता, बिस्कुट, जुस, जाम, चिउरा, लप्सिको क्यान्डी, चकलेट, सख्खर, चुइगमलगायत वस्तु निर्यात हुँदै आएको थियो । अहिले ती वस्तु निर्यात हुन नसकेको रसुवा भन्सार कार्यालयका प्रमुख भन्सार अधिकृत पुण्यविक्रम खड्काले बताए । अन्य वस्तु भने नियमित निर्यात भइरहेको छ, उनले भने । चिनियाँ भाषामा लेबलिङ भएका सामग्री मात्र निर्यात गर्न दिने अडान चिनियाँ पक्षको रहेको छ । नेपाली पक्षले पनि चिनियाँ भाषामा लेबलिङ भएका खाद्य वस्तु आयातमा कडाइ गरेको छ । त्यसैको बदलामा चिनियाँ पक्षले नेपाली खाद्य वस्तुको निर्यातमा रोक लगाएको हुन सक्ने व्यापारीहरूले बताएका छन् । खाद्य वस्तु निर्यातमा चिनियाँ पक्षले गरेको अवरोध हटाउन व्यापारीहरूले माग गर्दै आएका छन् ।"
बरौनीबाट इन्धन ढुवानी बन्द,"पर्सा (कास) मोतिहारीअमलेखगन्ज पेट्रोलियम पाइप लाइन परियोजना सञ्चालनमा आएपछि भारतको बरौनीबाट ट्यांकरमा इन्धन ढुवानी बन्द भएको छ । नेपाल आयल निगम अमलेखगन्ज डिपो प्रमुख प्रदीप यादवका अनुसार, भारतबाट पाइप लाइनबाटै डिजेल भित्रिन थालेपछि वर्षौंदेखि बरौनीबाट हुँदै आएको इन्धनको ढुवानी बन्द भएको हो । हाल बरौनीबाट इन्धनको ढुवानी ठप्प भएको छ, उनले भने, इन्डियन आयल कर्पोरेसनको रक्सौल डिपोबाट भने पेट्रोल, हवाई इन्धन, मटितेल र थोरै परिमाणमा डिजेल पनि आइरहेको छ । यसअघि वीरगन्जबाट करिब १२५ किमि दूरीमा रहेको बरौनीबाट दैनिक १ सयभन्दा बढी ट्यांकरले २ हजारदेखि ३ हजार किलोलिटरसम्म इन्धन ढुवानी गरी अमलेखगन्ज ल्याउने गरेका थिए । बरौनीबाट डिजेलको ढुवानी बन्द भएपछि वीरगन्जअमलेखगन्ज सडकमा ट्यांकरको चाप केही कम भएको र इन्धनको ढुवानी खर्च पनि जोगिएको छ । बेलाबेलामा नेपाली ट्यांकर चालक बरौनीरक्सौल रुटमा लुटिने, कुटपिटमा पर्ने, अवैध असुलीको सिकार हुने जस्ता घटना हुँदै आएका थिए । यसै वर्षको जुलाईको तेस्रो साताबाट मोतीहारीअमलेखगन्ज पाइप लाइन परियोजना सञ्चालनमा आएको हो । यादवका अनुसार हाल पाइप लाइनबाट डिजेल मात्र आयात भइरहेको छ । पाइप लाइनबाट भारतबाट १ घण्टामा १ लाख ९० हजार लिटर डिजेल अमलेखगन्ज डिपोमा आइपुग्छ । लगातार ५ दिन पाइप लाइनबाट इन्धन भित्रिएपछि २३ दिन डिजेल आउँदैन । त्यसपछि फेरि डिजेल आउन थाल्छ । करिब २ हजार केवल डिजेल पाइप लाइनमै बसिरहने गरेको छ । यसो गर्दा पाइपमा हावा भरिँदैन । हाल भारतको पटनामा रहेको आईओसीको पम्पबाट पाइप लाइनमार्फत नेपालतर्फ डिजेल आउने गरेको यादवले जानकारी दिए ।"
पुसमा स्टार्टअप मेला,काठमाडौं (कास) लिभिङ विथ आईसीटीले पुस ४ र ५ गते काठमाडौंमा आईसीटी स्टार्टअप एन्ड इन्नोभेसन मेला आयोजना गर्ने भएको छ । स्टार्टअप कम्पनीका नयाँ प्रडक्ट तथा इन्नोभेसनलाई प्रवर्द्धन गर्ने उद्देश्यले मेला आयोजना गर्न लागिएको हो । मेलामा ५० भन्दा बढी स्टल हुनेछन् । विभिन्न प्रदेशमा आयोजना गर्दै आएको आईसीटी स्टार्टअप एन्ड इन्नोभेसन मेला यस पटक काठमाडौंमा आयोजना गरेको बताइएको छ ।
'एमजी जेडएस ईभी' नेपालमा,काठमाडौं (कास) एमजी गाडीको अधिकृत वितरक पारामाउन्ट मोटर्सले नयाँ विद्युतीय एसयूभी एमजी जेडएस गाडी सार्वजनिक गरेको छ । विद्युतीय जेडएसले ११० किलोवाट पावर र ३५० एनएम अधिकतम टर्क दिन्छ । यसमा भएको लिथियम आयन ब्याट्रीले ३० मिनेटमा ८० प्रतिशतसम्म चार्ज हुन्छ । यसलाई एक पटक चार्ज गरेपछि ४ सय २८ किमिसम्मको माइलेज दिने कम्पनीले बताएको छ । ब्याट्री लाइफमा ८ वर्ष (१ लाख ५० हजार किमि) वारेन्टी रहेको छ । यो गाडी ४९ लाख ९९ हजार रुपैयाँमा उपलब्ध हुने कम्पनीले बताएको छ ।
सेन्सेईका घरायसी सामान,"काठमाडौं (कास) जापानी टेक्नोलोजीद्वारा निर्मित सेन्सेई ब्रान्डका घरायसी सामग्री नेपाली बजारमा भित्रिएको छ । सेन्सेईले नर्मल टीभी, स्मार्ट टीभी, अडियो सिस्टम, चेस्ट फ्रिजर, वासिङ मेसिन, भ्याकुम क्लिनर र रेफ्रिजेरेटर नेपाली बजारमा भित्र्याएको छ । चौधरी ग्रुपअन्तर्गत क्वालिटी प्रोडक्ट रहेको सेन्सेई ब्रान्डले नयाँ घरायसी सामग्री नेपालमा ल्याएको हो ।"
तिब्बती छ्याङ बजारमा,काठमाडौं (कास) आर्कस ग्रुपले तारागोब तिबेत छयाङ कम्पनीद्वारा उत्पादित जौको छ्याङ बजारमा ल्याएको छ । तिब्बतको ३५ सय मिटरभन्दा बढी उचाइमा उब्जेको जौबाट उत्पादन गरिएको छ्याङ नेपालीले मन पराउने कम्पनीले बताएको छ । ३५० एमएलको क्यानको १५५ प्रतिशत अल्कोहल रहेको छ्याङको १२५ रुपैयाँ र १० प्रतिशत अल्कोहल रहेको छ्याङको २२५ रुपैयाँमा उपलब्ध हुनेछ ।
सम्पदा निर्माणका लागि इनटेक परिचालन,"काठमाडौं (कास) नेपालमा भूकम्प प्रभावित ११ वटा सांस्कृतिक सम्पदाको पुनर्निर्माणका लागि काठमाडौंस्थित भारतीय राजदूतावासले इन्डियन नेसनल ट्रस्ट फर आर्ट एन्ड कल्चरल हेरिटेज (इनटेक) सँग बिहीबार सम्झौता गरेको छ । इनटेकले काठमाडौं, ललितपुर, भक्तपर र सोलुखुम्बु गरी चार जिल्लाका ११ वटा सांस्कृतिक सम्पदाको पुनर्निर्माणका लागि डिजाइन तथा परियोजना व्यवस्थापन परामर्श सेवा प्रदान गर्नेछ । सम्झौता पत्रमा भारत सरकारका तर्फबाट काठमाडौंस्थित भारतीय राजदूतावासका नियोग उपप्रमुख अजयकुमार र इनटेककी सदस्य सचिव सीटी मिश्राले हस्ताक्षर गरेका थिए । राष्ट्रिय पुनर्निर्माण प्राधिकरणका वरिष्ठ अधिकारी तथा नेपालका लागि भारतीय राजदूत मञ्जीव सिंह पुरीले समारोहमा उपस्थिति जनाएका थिए ।"
सिद्धार्थको 'सरल एसएमई कर्जा',"काठमाडौं (कास) सिद्धार्थ बैंकले साना तथा मझौला व्यवसायलाई लक्षित गर्दै ७५ लाख रुपैयाँसम्मको कर्जा सुविधा प्रदान गर्ने उद्देश्यका साथ सरल एसएमई कर्जा सञ्चालनमा ल्याएको छ । यो कर्जा पर्यटक, कृषिमा संलग्न महिला उद्यमीका लागि लक्षित गरिएको बैंकले बताएको छ ।"
भरतपुरमा पिटर इंग्ल्यान्ड,काठमाडौं (कास) पुरुष एपेरल ब्रान्ड तथा भारतको पुरुष गार्मेन्ट ब्रान्ड पिटर इंग्ल्यान्डले भक्तपुरको सीजी ल्यान्डमार्कमा बिहीबारदेखि आउटलेट सुरु गरेको छ । आउटलेटको उद्घाटन अभिनेत्री प्रियंका कार्कीले गरेकी थिइन् ।
इर्गोनोमिक्सको कुर्सी नेपालमा,"काठमाडौं (कास) इर्गोनोमिक्सको भिबोन ब्रान्डका कुर्सी अब नेपालमा उपलब्ध हुने भएको छ । चक्रपथ महराजगन्जस्थित हलेसी डेकोरमा कम्पनीले इर्गोनोमिक्स कुर्सीको अनुभव तथा बिक्री केन्द्र स्थापना गरेको बताएको छ । घर, अफिस तथा अन्य प्रयोजनका लागि ४० भन्दा बढी डिजाइनका भिबोनका कुर्सी उपलब्ध हुने कम्पनीले बताएको हो ।"
झैरहवामा होन्डाको नयाँ सोरुम,"काठमाडौं (कास) होन्डा मोटरसाइकल, स्कुटर तथा गाडीका अधिकृत बित्रेता स्याकार ट्रेडिङ कम्पनीले बिहीबार भैरहवा अञ्चलपुरमा होन्डाको नयाँ सोरुम सञ्चालनमा ल्याएको छ । भैरहवामा अवस्थित होन्डाको दोस्रो सोरुमलाई सिद्धिविनायक अटो इन्टरनेसनलले सञ्चालन गर्ने कम्पनीले बताएको छ ।"
एनसेलका विजेतालाई नगद पुरस्कार,काठमाडौं (कास) एनसेल प्राइभेटले रिचार्जमा चमत्कार को विजेता सिरहाका आशिष राउत र धादिङकी नानीमैयाँ थापालाई जनही २ लाख रुपैयाँ नगद पुरस्कार हस्तान्तरण गरेको छ । राउत तेस्रो हप्ताको विजयी रे थापा दोस्रो हप्ताको पाँच विजयी ग्राहकमध्येका एक रहेको कम्पनीले जानकारी दिएको छ ।
टेलिकमको एफटीटीएच सेवा,काठमाडौं (कास) नेपाल टेलिकमले देशभरका विभिन्न स्थानमा तीव्र गतिको डाटा र भ्वाइस सेवासमेत चलाउन मिल्ने एफटीटीएच (फाइबर टु द होम) सेवा उपलब्ध गराएको छ । काठमाडौंबाट वितरण सुरु गरिएको एफटीटीएच सेवा हाल देशभरका २५ जिल्लाका विभिन्न स्थानमा उपलब्ध रहेको छ ।
'सुप्रिम फेसन' पुल्चोकमा,काठमाडौं (कास) युरोपेली देशमा निर्मित छालाका सामग्रीको बिक्री वितरण गर्दै आएको सुप्रिम फेसन लन्डनले बिहीबारदेखि पुल्चोकमा नयाँ आउटलेट सञ्चालनमा ल्याएको छ । ललितपुरको पुल्चोकस्थित लबिम मलमा सुप्रिम फेसन लन्डन को बिहीबार गायक योगेश्वर अमात्यले उद्घाटन गरेका हुन् ।
जलवायुजन्य क्षतिमा कसले लगानी गर्ने?,"(म्याड्रिड, स्पेन)  जलवायुजन्य जोखिम न्यूनीकरण र हानिनोक्सानीलाई सम्बोधन गर्न आवश्यक आर्थिक लगानी जुटाउनेबारे कोप २५ (जलवायु परिवर्तनसम्बन्धी राष्ट्रसंघीय संरचना महासन्धि (यूएनएफसीसीसी) का पक्ष मुलुकको सम्मेलन) ले कुनै निर्णय लिन सकेको छैन । १९७ वटा पक्ष मुलुकको बैठकले सहमति जुटाउन नसकेपछि यो विषय बुधबार सुरु मन्त्री र उच्च अधिकारीहरू सम्मिलित बैठकमा प्रवेश गरेको छ । जलवायुजन्य जोखिम झेलिरहेका अतिकम विकसित र टापु देशले हानिनोक्सानीका क्षेत्रमा लगानी गर्न अलग्गै संयन्त्र बनाउन दबाब दिइरहेका छन् । पोल्यान्डको वार्सामा सन् २०१३ मा भएको कोप १९ ले जलवायुजन्य जोखिम न्यूनीकरण र हानिनोक्सानीको मुद्दामा काम गर्न विम एक्जम (वार्सा इन्टरनेसनल मेकानिजम फर लस एन्ड ड्यामेज) बनाएको थियो । जी७७ र चीन समूहको सक्रियतामा भएको विम एक्जमको साताव्यापी छलफलले एउटा मस्यौदा तयार पारेर यूएनएफसीसीसीसमक्ष निर्णयार्थ प्रस्ताव गरेको छ । त्यसमा पक्ष मुलुकबीच सहमति जुटेपछि मात्र वित्तको विषय टुंगोमा पुग्छ । खासगरी विकसित मुलुकहरूले त्यस्तो वित्तका लागि हात अघि बढाउनुपर्ने हुन्छ । विम एक्जमको कार्यकारी समितिले दिएको मस्यौदामा जलवायुजन्य जोखिम न्यूनीकरणका लागि पर्याप्त, सजिलो गरी र सबैको पहुँच पुग्ने किसिमको वित्त (अर्थ व्यवस्थापन) को जोहो गर्न विकसित मुलुकहरूलाई झकझक्याउन आग्रह गरिएको छ । मस्यौदामा विम कार्यकारी समितिअन्तर्गत रहने गरी एउटा विज्ञहरूको समूह बनाउन प्रस्ताव गरिएको छ । यूएनएफसीसीसीअन्तर्गत हानिनोक्सानी (लस एन्ड ड्यामेज) सम्बन्धी मुद्दालाई पछ्याइरहेका डब्लूडब्लूएफ सिंगापुरका विज्ञ सन्दीप चाम्लिङ राईले विज्ञ समूहले दिएका गाइडलाइनका आधारमा वित्तको व्यवस्थापन अघि बढ्न सक्ने बताए । कार्यकारी समितिले मस्यौदामा हानिनोक्सानी सम्बोधन गर्न सान्टियागो नेटवर्क बनाउनसमेत प्रस्ताव गरेको छ । सम्भवतः शुक्रबारसम्म जारी हुने यो सम्मेलनको उच्चस्तरीय बैठकले यसबारे निर्णय गर्नेछ । करिब एक दशकदेखि यूएनएफसीसीसीमा लस एन्ड ड्यामेजका वार्ता पछ्याउँदै आएका एक्सन एडका हरजित सिंहले जलवायुजन्य प्रकोप न्यूनीकरणबाट बच्नका लागि आवश्यक वित्तको विषयमा केही हदसम्म प्रगति हुने विश्लेषण गरे । उनले भने, मन्त्रीहरूसमेत सहभागी बैठकले यसबारे केही गतिलो निर्णय गर्ने अपेक्षा छ । युरोपियन संसद्ले यो सम्मेलन सुरु हुनुअघि ईयू आयोग र सदस्य राष्ट्रहरूलाई जलवायुजन्य जोखिम न्यूनीकरण र हानिनोक्सानी सम्बोधन गर्न आवश्यक पर्ने वित्त जुटाउन सबैलाई आग्रह गरेको थियो । यो सम्मेलनले हानिनोक्सानीका क्षेत्रमा लगानी गर्न गतिलो वित्तको व्यवस्थापन गर्ने सबैले अपेक्षा गरेका थिए । कार्यकारी समितिले अहिले भइरहेको हरित जलवायु कोष (जीसीएफ) मा भएको रकमसमेत हानिनोक्सानी (लस एन्ड ड्यामेज) मा लगानी गर्न सकिने प्रस्ताव गरेको छ । जीसीएफमा बढी हरितगृह ग्यास उत्सर्जन गर्ने विकसित देशहरूले दिएको करिब १ खर्ब १७ अर्ब ४२ करोड रुपैयाँ (१०३ बिलियन डलर) जम्मा भएको छ । ४७ भन्दा बढी देशले सहयोग रकम जम्मा गरेका छन् । एक महिनाअघि नेपालले चुरे क्षेत्रमा परियोजना सञ्चनालनार्थ साढे ४ अर्ब रुपैयाँ (३९३ मिलियन अमेरिकी डलर) प्राप्त गरेको छ । जीसीएफको फन्ड उपयोगलाई अलि सहज पार्ने भनिएको छ, राईले भने, त्यो बाहेकका अरू संयन्त्रको रकमलाई समेत प्रयोग गर्ने बाटो खुल्न सक्छ । पेरिस सम्झौताको धारा ८ मा जलवायु परिवर्तनका प्रतिकूल प्रभावसँग सम्बन्धित हानिनोक्सानीका साथै विषम मौसमी घटना तथा बिस्तारै देखापर्ने घटना रोक्ने, कम गर्ने तथा तिनीहरूलाई सम्बोधन गर्ने उल्लेख छ । हानिनोक्सानीका सम्बन्धमा वार्सा इन्टरनेसनल मेकानिजम् फर लस एन्ड ड्यामेज (विम एक्जम) संरचनामार्फत सहकार्य तथा सहजीकरणका आधारमा समझदारी, सहकार्य र सहयोग अभिवृद्धि गर्नेसमेत उल्लेख छ । जलवायु परिवर्तनसम्बन्धी अन्तरसरकारी सञ्जाल (आईपीसीसी) का अनुसार जलवायु परिवर्तनका कारण बाढी, पहिरो, चरम मौसम (एक्स्ट्रिम वेदर), खाद्य संकट, डढेलो, आँधीबेहरी, हिमपहिरो, हिमताल विस्फोट (ग्ल्फ), तातो वायुजस्ता घटनामा बढोत्तरी भएको छ । त्यसका कारण मानवीय र धनको क्षति अत्यधिक भएको छ । त्यसको न्यूनीकरणका लागि गर्नुपर्ने क्रियाकलापमा वित्त अपरिहार्य भएको जलवायु वार्ताकारहरू बताउँछन् ।"
एक वर्षमै तेस्रो चुनाव,जेरूसेलम (एएफपी) इजरायली संसद्का मुख्य दलबीच सरकार निर्माणका लागि सहमति नभएपछि एक वर्षभित्रै तेस्रो आमनिर्वाच हुने भएको छ । राजनीतिक गतिरोध अन्त्यका लागि प्रधानमन्त्री बेन्जामिन नेतान्याहू र मुख्य विपक्षी नेता बेन्नी गान्जबीच सहमतिको सरकार निर्माण गर्न बुधबार मध्यरातसम्मको समय दिइए पनि सहमति हुन नभएको बीबीसीले जनाएको छ । अन्तर्राष्ट्रिय सञ्चारमाध्यमका अनुसार इजरायलमा सन् २०२० को मार्च २ मा संसदीय चुनाव गरिने भएको छ । गत अप्रिल र सेप्टेम्बरमा भएका चुनावमा प्रधानमन्त्री नेतान्याहू तथा मध्यमार्गी प्रतिद्वन्द्वी गान्ज दुवैको नेतृत्वका दलले स्पष्ट बहुमत ल्याउन असफल भएपछि राष्ट्रपतिले संयुक्त सरकारका लागि बुधबार रातिसम्मको समयसीमा दिएका थिए । तर दुई पक्षबीच सरकार गठनबारे सहमति नजुटेपछि कानूनअनुसार नेसेट (इजरायली संसद्) स्वतः भंग भएको हो । चुनाव सम्पन्न भएको तीन महिनासम्म पनि नयाँ सरकार गठन हुन नसकेपछि नेतान्याहुले कामचलाउ सरकारको नेतृत्व गरिहेका छन् ।
असम र त्रिपुरामा चर्कियो प्रदर्शन,"(नयाँदिल्ली)  नागरिकता संशोधन विधेयक (क्याब) को विरोधमा असमलगायत पूर्वोत्तर भारतका विभिन्न क्षेत्रमा विगत केही दिनदेखि जारी आन्दोलन थप चर्केको छ । मंगलबार भारतको माथिल्लो सदन राज्यसभाले समेत क्याब पारित गरेपछि विशेषगरी असम, त्रिपुरालगायत राज्यमा त्यसको विरोधमा आन्दोलन थप चर्किएको हो । आन्दोलन चर्किँदै गएपछि राज्य सरकारले गुहावटीलगायत केही स्थानमा अनिश्चितकालीन कर्फ्यु लगाएको थियो । तर, बिहीबार आन्दोलनकारीले कर्फ्युको उल्लंघन गर्दै प्रदर्शन गरेका छन् । प्रहरी र प्रदर्शनकारीबीच विभिन्न स्थानमा भिडन्तसमेत भएको छ । गुवाहटीमा प्रहरीको गोली चलाउँदा एकजनाको मृत्यु भएको छ भने केही प्रदर्शनकारी घाइते भएका छन् । आन्दोलन चर्किँदै गएपछि स्थानीय प्रशासनले असमका दसवटा जिल्लामा इन्टरनेट र मोबाइल सेवा बन्द गरेको छ । साथै, त्रिपुरा र असममा लोकल रेलसेवा पनि तत्कालका लागि बन्द गरिएको छ । जसले गर्दा हजारौं यात्री अलपत्र परेका छन् । साथै असम जाने दर्जनौं उडान पनि रोकिएका छन् । विद्यार्थी संगठन एएएसयू र किसानको संगठन केमएसएसको विरोधप्रति असमका सिनेमा र संगीत क्षेत्रका प्रतिष्ठित कलाकारहरूले पनि ऐक्यबद्धता जनाएका छन् । स्थिति तनावपूर्ण बन्दै गएपछि सरकारले निजी टेलिभिजन च्यानलहरूलाई आन्दोलनका दृश्य प्रसारण गर्दा विशेष सजगता अपनाउन निर्देशनसमेत जारी गरेको छ । दुवै सदनबाट पारित भएको विधेयकले ३१ डिसेम्बर २०१४ अघि पाकिस्तान, बंग्लादेश र अफगानिस्तानबाट भारत प्रवेश गरेका हिन्दु, शिख, बौद्ध, क्रिस्चियन, जैन, फारसीलाई नागरिकता दिने व्यवस्था गरिएको छ । र, विधेयकमा गरिएको व्यवस्थाअनुसार योग्य ठहरिएलाई ६ वर्षभित्र नागरिकता दिने प्रावधान पनि राखिएको छ । जब कि भारतीय नागरिकता प्राप्त गर्नका लागि सामान्यतः कम्तीमा पनि १२ वर्ष हुनुपर्ने व्यवस्था छ । क्याबको व्यवस्था असम, मेघालय, त्रिपुरा र मिरोजका आदिवासी बहुल स्वायत्त क्षेत्र र अरुणाचल, नागाल्यान्ड र मिरोजमका केही विशेष अनुमति लिनुपर्ने क्षेत्रमा पनि लागू हुने छैन । त्यसैगरी, विधेयकले यदि कुनै पनि व्यक्ति यसअघिका प्रावधानहरूका कारण नागरिकताबाट वञ्चित छ भने नयाँ व्यवस्थाअनुसार योग्य ठहरिएमा नागरिकता पाउने बाटो खोलेको छ । यो विधेयक पारित भएको खण्डमा पूर्वोत्तरमा गैरकानुनी रूपमा बस्दै आएका विशेषगरी बंगलादेशी हिन्दु आप्रवासीहरूले नागरिकता पाउने र त्यसले आफूहरूको पहिचान र संस्कृतिमाथि प्रहार हुनुका साथै आफूहरू राजनीतिक रूपमा अल्पमतमा परिने भन्दै त्यस क्षेत्रमा विरोध सुरु भएको हो । विधेयकलाई लिएर भारतभित्र मात्र होइन, क्षेत्रीय र अन्तर्राष्ट्रिय रूपमै पनि असन्तुष्टि व्यक्त गरिएको छ । बंगलादेशका विदेश मन्त्री एके अब्दुल मोमेनले आफ्नो पूर्वनिर्धारित भारत भ्रमण एकाएक स्थगित गर्नुलाई पनि विधेयकप्रतिको असन्तुष्टिका रूपमा भारतीय सञ्चारमाध्यमले व्याख्या गरेका छन् । विदेश मन्त्री मोमेन छैटौं इन्डियन ओसियन डायलगका लागि बिहीबार नयाँदिल्ली ओर्लने कार्यक्रम थियो । तर, दिल्ली ओर्लनुअघिल्लो दिन नै बंगलादेशले भ्रमण स्थगित गरेको थियो । यद्यपि मोमेनले सार्वजनिक अभिव्यक्तिमा भने आफ्नो भ्रमण स्थगन हुनुमा अन्य महत्त्वपूर्ण कार्यक्रमहरू जुधेको कारण बताएका छन् । यसअघि पाकिस्तानी प्रधानमन्त्री इमरान खानले पनि मंगलबार ट्वीटमार्फत विधेयकको कडा विरोध जनाएका थिए । उनले विधेयकले दुई देशबीचको मानवअधिकार र द्विपक्षीय सम्झौताको उल्लंघन भएको र यो राष्ट्रिय स्वयंसेवक संघको भारतलाई हिन्दुराष्ट्र बनाउने योजनाको अंग भएको उल्लेख गरेका थिए । तर, पाकिस्तानले दिएको प्रतिक्रियाको जवाफमा भारतले त्यसलाई आन्तरिक मामिलामा ठाडो जवाफ भन्दै विरोध जनाएको थियो ।त्यसैगरी, अमेरिकी सरकारको यूएस कमिसन एवं इन्टरनेसनल रिलिजियस फ्रिडम (यूएससीआईआरएफ) ले विधेयकले भारतीय संविधानको इतिहास तथा धर्मनिरपेक्ष छवि क्षति पुग्ने भन्दै क्याबप्रति आपत्ति जनाएको थियो ।"
लिगलाई कतार एयरको प्रायोजन,"(काठमाडौं)  सहिद स्मारक लिग फुटबलका लागि अखिल नेपाल फुटबल संघ (एन्फा) ले बिहीबार कतार एयरवेजसँग कीर्तिमानी सम्झौता गरेको छ । सम्झौताअनुसार कतार एयरवेजले एन्फालाई यस सिजनमा प्रायोजनवापत १ लाख ५० हजार डलर उपलब्ध गराउने छ । लिग शनिबार दशरथ रंगशालामा सुरु हुँदै छ ।कतार एयरवेजले पहिलो किस्तामा ९० हजार र दोस्रो किस्तामा ६० हजार डलर एन्फालाई उपलब्ध गराउने छ । एन्फाका अध्यक्ष कर्माछिरिङ शेर्पा र नेपालका लागि कतार एयरवेजका कन्ट्री म्यानेजर मोहम्मद अल इमामले बिहीबार सम्झौतापत्रमा हस्ताक्षर गरे । त्यसअनुरुप सहिद स्मारक लिगको नाम अगाडि कतार एयरवेज थपिने छ । अन्तर्राष्ट्रिय ब्रान्डलाई प्रमुख प्रायोजक बनाउन पाउँदा हामी निकै खुसी छौं, एन्फा अध्यक्ष शेर्पाले पत्रकार सम्मेलनमा भने, यस सम्झौताले कतार फुटबल महासंघसँगको हाम्रो सम्बन्ध पनि बढाउने छ । एन्फाले पहिलोपल्ट अन्तर्राष्ट्रिय ब्रान्डलाई भित्र्याएको जनाएको छ । तर २०५२ सालको लिगमै मालब्रोले प्रमुख प्रायोजन गरेको थियो ।मनाङ मर्स्याङ्दी, संकटा, थ्रीस्टार, नेपाल पुलिस, नेपाल एपीएफ, त्रिभुवन आर्मी, जावलाखेल युथ, फ्रेन्ड्स क्लब, मछिन्द्र क्लब, च्यासल युवा, न्युरोड टिम, ब्रिगेड ब्वाइज र हिमालयन शेर्पा क्लबले लिगमा प्रतिस्पर्धा गर्नेछन् । लिग विजेताले ५० लाख रुपैयाँ पुरस्कार पाउने छ । त्यस्तै दोस्रोदेखि छैटौं स्थानमा रहनेले क्रमशः ३५, २५, १५, ७ र ५ लाख पाउनेछन् । ६ करोड ३० लाख बजेट रहेको लिगमा सहभागी टोलीलाई तयारीवापत जनही २० लाख दिइने जनाइएको छ । उत्कृष्ट गोलरक्षक, रक्षक, मिडफिल्डर र स्ट्राइकर तथा प्रशिक्षकले जनही १ लाख ५० हजार पाउनेछन् । प्रत्येक खेलको म्यान अफ द म्याचले १० हजार पाउने छन् । हरेक खेल जित्ने टोलीलाई ५० हजार र बराबरी खेल्ने टोलीलाई समान १५ हजार प्रदान गरिनेछ । लिगमा कुल ९१ खेल हुनेछ । पुछारमा रहने टोली रेलिगेसनमा पर्नेछन् । एउटा टोलीले लिगमा १३ खेल खेल्नुपर्नेछ । दशरथ रंगशालामा ५ वर्षपछि लिग हुन लागेको हो । भूकम्पले दशरथ रंगशाला खेल्न नसक्ने बनाएपछि लिग यहाँ हुन सकेको थिएन । मंगलबार सम्पन्न १३ औं दक्षिण एसियाली खेलकुदका लागि दशरथ रंगशालाको पुनर्निर्माण कार्य सकाएपछि लिग नेपालको मुख्य फुटबल खेलस्थलमा फर्किएको हो । एन्फा कम्प्लेक्स सातदोबाटोमा पनि लिगका खेल हुनेछन् ।"
अन्तिम १६ को समीकरण पूरा,एटलान्टा इटालीएट्लेटिको म्याड्रिड स्पेनबार्सिलोना स्पेनबायर्न म्युनिख जर्मनीबोरुसिया डर्टमन्ड जर्मनीचेल्सी इंग्ल्यान्डयुभेन्ट्स इटालीलिभरपुल इंग्ल्यान्डलियोन फ्रान्सम्यानचेस्टर सिटी इंग्ल्यान्डआरबी लेपजिग जर्मनीरियल म्याड्रिड स्पेनटोटेनहम इंग्ल्यान्डभ्यालेन्सिया स्पेन
पीपीएलमा तीन विदेशी खेलाडी,"काठमाडौं (कास) नमस्ते पोखरा प्रिमियर लिग (पीपीएल) को दोस्रो संस्करणमा तीन विदेशी खेलाडीले प्रतिस्पर्धा गर्न पाउने भएका छन् । गत वर्ष सम्पन्न पहिलो संस्करणमा दुई विदेशी खेलाडी कोटामात्र राखिएको थियो । दोस्रो संस्करण शनिबार पोखरा रंगशालामा सुरु हुँदै छ । पुस १२ सम्म हुने प्रतियोगितामा काठमाडौं गोल्डेन्स वारियर्स, विराटनगर टाइटन्स, पोखरा पल्टन, बुटवल ब्लास्टर्स, चितवन राइनोज र धनगढी ब्लुज गरी ६ फ्रेन्चाइज टोलीले प्रतिस्पर्धा गर्नेछन् । शनिबार पोखरा पल्टन र काठमाडौं गोल्डेन्सबीच खेल हुनेछ । काठमाडौं यसै संस्करणबाट प्रतिस्पर्धा गर्न लागेको टोली हो । विजेताले २७ र उपविजेताले १० लाख रुपैयाँ पुरस्कार पाउने आयोजक क्विन्स इभेन्ट म्यानेजमेन्टले बिहीबार जनाएको छ । गतवर्षको जति नै यसपालि पनि नगद पुरस्कार राखिएको हो । गत वर्ष पोखरा पल्टनले चितवन राइनोजलाई ४ विकेटले पराजित गरी उपाधि जितेको थियो । व्यक्तिगत विधामा उत्कृष्ट हुने तीन खेलाडीलाई मोटरसाइकल प्रदान गरिने आयोजकले जनाएको छ । म्यान अफ द सिरिज, उत्कृष्ट ब्याट्सम्यान र बलरलाई जगदम्बा मोटर्सले टीभीएस मोटरसाइकल प्रदान गर्नेछ । मोस्ट भ्यालुएबल खेलाडीलाई १ लाख, इमर्जिङ खेलाडीलाई ५० हजार, प्रत्येक खेलको म्यान अफ द म्याचलाई नेपाल टेलिकमको प्रायोजनमा १० हजार प्रदान गरिने भएको छ । उत्कृष्ट क्याच लिने र छिटो अर्धशतक बनाउनेलाई पुरस्कृत गरिनेछ ।"
प्रताप बने विजेता,"ताप्लेजुङ (कास) उधौली पर्व (चासोक तङनाम) का अवसरमा पाँचथर सदरमुकाम फिदिममा आयोजित चौथो सुम्हात्लुङ मिनी दौडको उपाधि फिदिम १० का प्रताप थाम्सुहाङले जितेका छन् । ३३ प्रतिस्पर्धीलाई उछिन्दै प्रतापले उपाधि हात पारे । ९ किमि दुरी दौड उनले २९ मिनेट ३० सेकेन्डमा पूरा गरेका थिए । मोरङको मिक्लाजुङका याङदेव राई ३० मिनेट १५ सेकेन्डबाट दोस्रो बने । फिदिमका कुशल राई ३१ मिनेट ३० सेकेन्डबाट तेस्रो भए ।विजेताले २० हजार, दोस्रोले १५ हजार र तेस्रो हुनेले १० हजार रुपैयाँसहित ट्रफी पाए । विजेता धावकलाई प्राज्ञ हरिचन्द्र लावतीले पुरस्कार प्रदान गरे । चार वर्षयता उधौलीपर्वका अवसरमा दौड प्रतियोगिता सुम्जिरी सुम्हात्लुङ संरक्षण प्रतिष्ठान र सामुदायिक रेडियो सुम्हात्लुङ एफएमले गर्दै आएका छन् ।"
सातौं आमन्त्रित महिला फुटबल हुने,"काठमाडौं (कास) नेपाली सेनाको आयोजनामा प्रधानसेनापति सातौं अन्तर्राष्ट्रिय आमन्त्रित महिला फुटबल प्रतियोगिता आइतबार सुरु हुने भएको छ । अखिल नेपाल फुटबल संघसँगको सहकार्यमा प्रतियोगिता हुन लागेको हो । आठ टिमले भाग लिने टिमलाई दुई समूहमा विभाजन गरिएको छ । समूह ए मा आयोजक त्रिभुवन आर्मी क्लब, प्रदेश १, एपीएफ र सिक्किम छन् । समूह बी मा प्रदेश २, नेपाल पुलिस क्लब, प्रदेश ५ र भुटान छन् । प्रत्येक समूहबाट शीर्ष दुई स्थानमा रहने टिम सेमिफाइनलमा पुग्नेछन् । पछिल्ला ६ संस्करण नकआउटको आधारमा सम्पन्न भएकोमा यसपालिदेखि समूह विभाजन गरी लिगकम नकआउटको आधारमा हुने जनाइएको छ । पहिलो खेलमा आर्मी र प्रदेश १ बीच प्रतिस्पर्धा हुनेछ ।विजेताले तीन लाख र उपविजेताले १ लाख ५० हजार रुपैयाँ पाउने छन् । सेमिफाइनलमा पराजित दुई टिमलाई समान ५० हजार दिइनेछ । सर्वोत्कृष्ट खेलाडीले स्कुटर पुरस्कार पाउनेछन् । उत्कृष्ट गोलरक्षक, मिडफिल्डर, डिफेन्डर, फरवार्ड र प्रशिक्षकलाई जनही १० हजार पुरस्कार पाउने छन् । महासेनानी शशिकिरण रायमाझीले २०७० सालदेखि भइरहेको यो प्रतियोगितालाई अझ स्तरीय बनाउन दुई विदेशी टिमलाई सहभागी गराइने जनाइएको छ । सिक्किम र भुटानको उत्कृष्ट महिला टिमले खेल्नेछन् ।"
पदकधारीलाई आज सहर परिक्रमा गराइने,"काठमाडौं (कास) १३ औं दक्षिण एसियाली खेलकुद (साग) का पदक विजेता खेलाडीलाई शुक्रबार नगर परिक्रममा गराइने भएको छ । बिहान ११ बजे त्रिपुरेश्वरबाट सुरु भई न्युरोड, इन्द्रचोक, मखन, भोटाहिटी, रत्नपार्क, भृकुटीमण्डप, भद्रकाली, सिंहदरबार, थापाथली, पुल्चोक, जावलाखेल, लगनखेल, सातदोबाटो, कोटेश्वर, जडिबुटी, नयाँ थिमी, राधेराधे, सल्लाघारी, सूर्यविनायक चोकको परिक्रमा गर्दै पुनः त्यही बाटोबाट कोटेश्वर, तीनकुने, नयाँ बानेश्वर, थापाथली हुँदै परिषद हातामा टुंगिने राखेपले जनाएको छ । बुधबार सकिएको सागमा नेपाली खेलाडीले ५१ स्वर्ण, ६० रजत र ९५ कांस्य पदक जितेका थिए ।"
कौस्तुभ र करियर फाइनलमा,काठमाडौं (कास) कौस्तुभ एकेडेमी र करियर चौधौं फेका कप अन्तरस्कुल छात्र फुटबलमा बिहीबार फाइनल पुगेका छन् ।पेप्सीकोला टाउन प्लानिङको मैदानमा कौस्तुभले कस्मिकलाई २० गोलले हरायो । कौस्तुभका विलोभ तामाङ र रविन बमले गोल गरे । सेमिफाइनलमा करियरले गेटवेलाई २० ले नै हरायो । करियरका साहिल बस्नेत र सम्योग गुरुङले गोल गरे । गत संस्करणमा पनि कौस्तुभ र करियर नै उपाधिका लागि भिडेका थिए । त्यसमा करियर पेनाल्टी सुटआउटमा विजयी भएको थियो ।
रिभेन्ज पोर्नको पीडा,"सामाजिक सञ्जालबाट हुर्किएको प्रेम अनि विछोडपछि सामाजिक सञ्जाललाई नै हतियार बनाएर रिस साध्ने प्रवृत्ति । प्रहरी परिसर काठमाडौंको साइबर शाखामा कार्यरत इन्स्पेक्टर बुद्धि सुवेदीले तन्नेरी पुस्तामाझ हुर्किंदो यस्तो प्रवृत्तिलाई नजिकबाट नियालेका छन् । प्रेम सम्बन्धमा रहँदाका गोप्य तस्बिर भिडियोको प्रयोग सम्बन्ध बिग्रेपछि प्रतिशोध साध्नका निम्ति प्रयोग गर्ने प्रवृत्ति नेपाली समाजका निम्ति नयाँ रहेन ।महोत्तरीको गौशाला नगरपालिका ६ घर भई काठमाडौंमा बसेर पढ्दै गरेका फूलबाबु यादव फूलदास अधिकारी, म केटो बिन्दासजस्ता दुई तीनवटा फेसबुक आईडी चलाउँथे । फेसबुकबाटै उनले एउटी युवतीसँग प्रेम अंकुराएको थियो । प्रेममा रहँदा उनीहरूबीच स्वाभाविक शारीरिक आकर्षण रह्यो । उनले प्रेमिकासँगको चुम्बनदेखि अन्य गोप्य गतिविधिको फोटो खिचेर राखेका रहेछन् । जब प्रेमको यात्रामा खटपट सुरु भयो र सम्बन्धमा पूर्णविराम लाग्यो, उनले त्यही तस्बिरलाई प्रतिसोध साध्ने हतियार बनाए ।प्रहरीका अनुसार फूलले केटीकै नामबाट नक्कली फेसबुक आईडी खोलेर सम्बन्धमा रहँदाको गोप्य तस्बिरहरू पोस्ट गरे । केटीका आफन्तहरूले सामाजिक सञ्जालमार्फत भएको यस्तो हर्कत थाहा पाए । प्रहरीमा उजुरी गरे । अनुसन्धानलगत्तै प्रहरी परिसर काठमाडौंले मंसिरको पहिलो साता फूलबाबुलाई पक्राउ गर्यो र साइबर अपराधमा मुद्दा चलायो । काठमाडौं जिल्ला अदालतको आदेशपछि डेढ लाख धरौटी बुझाएर उनी २३ मंसिरमा थुनामुक्त भए ।प्रेम सम्बन्धको यात्रा टुंगिएको झोंकमा सम्बन्धमा रहँदाको तस्बिरहरूको दुरुपयोग गर्ने र केटीको सामाजिक चरित्रमाथि प्रहार गर्ने अपराध गर्ने फूलबाबु पहिलो पात्र होइनन् । मंसिरकै पहिलो साता प्रहरीले सिरहा सुखीपुर १ घर भई काठमाडौंमा बसेर इन्जिनियरिङ पढ्दै गरेका सुनीलकुमार चौधरीलाई पक्राउ गर्यो ।सुनील पक्राउको कारण पनि उही सामाजिक सञ्जालको दुरुपयोगको घटनासँग जोडिएको थियो । प्रेम सम्बन्धमा रहेका सुनील तिनै युवतीसँग एक वर्षसम्म लिभिङ टुगेदरमा बसेका थिए । सम्बन्धको गति प्रेमको तापमा चलिरहेकै थियो । तर समय सधैं उस्तै रहेन । एक दिन सुनीलले आफ्नी प्रेमिकाको पहिलो पूर्वप्रेमीबारे थाहा पाए । शंका र आशंकाको दोहोरी सुरु भयो । उनीहरूको सम्बन्धमा पूर्णविराम लाग्यो ।सम्बन्ध सकिएपछि पनि सुनील त्यत्तिकै चुप लागेनन् । उनले सम्बन्धमा रहँदाका केही निजी गतिविधिका फोटा र भिडियो खिचेका थिए । बदलाको भावनाले प्रेरित सुनीलले ती फोटा र भिडियो प्रेमिकाको आफन्तलाई पठाइदिए । सामाजिक सञ्जालको हतियार चलाएर चरित्रहत्याको खेलमा लागेपछि प्रेमिकाको परिवार प्रहरीमा पुग्यो । अनि सुनील पक्राउ परे ।इन्स्पेक्टर सुवेदीको अनुभवमा प्रतिशोध साध्न सामाजिक सञ्जालको प्रयोग गर्ने प्रवृत्ति तन्नेरी पुस्तामा मौलाउँदो देखिन्छ । उनका अनुसार प्रेम सम्बन्ध टुटेपछि केटीको चरित्रहत्या गर्न गोप्य गतिविधि समेटिएको फोटो र भिडियोलाई हतियारको रूपमा प्रयोग गर्ने डरलाग्दो प्रवृत्ति देखिन्छ । उनले भने, सामान्यदेखि सामाजिक हैसियत र छवि बनाएहरू पनि यस्तो चरित्रहत्याको खेलबाट पीडित भएका कैयन उदाहरणहरू छन् ।सम्बन्ध बिग्रिएपछि आफ्ना पूर्वप्रेमीप्रेमिकाका गोप्य तस्बिरहरू सामाजिक सञ्जाल वा इन्टरनेटमार्फत सार्वजनिक गरेर रिस साध्ने समस्या नेपालको मात्रै होइन, विश्वभरकै हो । अंग्रेजी भाषामा यस्तो प्रवृत्तिलाई रिभेन्ज पोर्न भनिन्छ । रिभेन्ज पोर्नको सिकार संसारमा धेरै मानिस भएका छन् । कत्तिले आफ्नो गोप्य तस्बिर र भिडियो सार्वजनिक भएपछि आत्महत्याको गलत बाटो रोज्छन् भने कतिले कानुनी लडाइँमार्फत न्याय भेट्ने प्रयास गर्छन् ।केही समय मात्रै दक्षिण कोरियाकी केपप स्टारले पनि रिभेन्ज पोर्नकै कारण आत्महत्याको गलत बाटो रोजिन् ।प्रेमीले गोप्य रूपमा आफ्नो भिडियो खिचेकोमा आपत्ति जनाउँदै त्यसविरुद्ध सार्वजनिक रूपमै लडिरहेकी कोरियाली केपप स्टार गू हाराले गत साता आत्महत्या गरेकी हुन् । आफूलाई भएको अत्याचारबारे आवाज उठाएकै कारण अनलाइनमा उनको निकै धेरै आलोचना भएको थियो । दक्षिण कोरियामा अहिले गोप्य क्यामराको प्रयोग गरेर महिलाहरूको भिडियो बनाउने र त्यसलाई अनलाइनमा प्रसारण गर्ने होड नै चलेको छ । यसबाट सेलिब्रेटीदेखि आम मानिस सबै पीडित भएका छन् ।यसबारे आवाज उठाइरहेकी केपप स्टार गू हाराको आत्महत्याको खबर बाहिरिएसँगै महिलाहरूले यस्तो काम गर्नेमाथि झन् बढी सजायको माग गर्न थालेका छन् । गू हारा केपपकी रानी नै थिइन् । उनी कोरियाली महिला समूह कारा बाट चर्चाको शिखरमा पुगेकी थिइन् । तर पछिल्लो एक वर्ष भने उनी स्टेजमाथिभन्दा पनि स्टेजतलका गतिविधिका कारण चर्चामा थिइन् ।गत सेप्टेम्बर महिनामा उनले आफ्नो प्रेमीविरुद्ध नै ब्ल्याकमेलिङको मुद्दा हालेकी थिइन् । प्रेमीले उनीहरू दुईबीच भएको शारीरिक सम्पर्कको भिडियो अनलाइनमा सार्वजनिक गरेर करिअर नै सकिदिने धम्की दिएको उनको आरोप थियो ।अदालतले धम्कीबाहेकका अन्य आरोपलाई सही ठहर्याउँदै उनको प्रेमीलाई डेढ वर्ष जेल सजाय सुनाएको थियो । दक्षिण कोरियामा यो दुई वर्षमा मात्रै ११ हजार २ सय गोप्य क्यामराबाट खिचिएका भिडियोलाई प्रहरीकहाँ उजुरीहरू परेका छन् । यसविरुद्धका अभियन्ताहरूको दाबी मान्ने हो भने यो संख्या निकै माथि हुन सक्छ । किनभने दक्षिण कोरियाजस्तो पितृसत्तात्मक समाजमा अधिकांश महिला बोल्न डर मान्छन् ।"
उत्कृष्ट १३,"जुनी राई, उसु१३ औं सागमा उसुको थाउलोमा नेपालले ४ स्वर्ण जित्यो । सान्सौतर्फ एक मात्र स्वर्ण जुनी राईले जितिन् । सन् २००६ को कोलम्बो सागपछि नेपाली खेलाडीले उसुको सान्सौतर्फ स्वर्ण पदक जितेको यो पहिलो अवसर थियो । त्यतिबेला राजकुमार रसाइलीले यो सफलता दिलाएका थिए । यसपल्ट जुनीले ५६ केजीमुनि तौलसमूहमा श्रीलंकाकी पीएमएम मधुमलीलाई पराजित गरी स्वर्ण जितेकी हुन् ।"
सानदार स्वर्ण,मीनु गुरूङ (बक्सिङ)
बहादुर मुस्टेन,"मेटालिका मन पराउनेका लागि डेव मुस्टेन पनि उत्तिकै मन पर्छ अथवा पर्दैन ? मेटालिकाको डाइहार्ड फ्यान हो भने सायद मुस्टेनको नाम लिनेबित्तिकै मुख बिगार्ने पनि होलान् । हेट को सम्बन्ध छ भनिन्छ, यो ब्यान्ड र ती प्रतिभाशाली गितारिस्टबीच । खासमा मेटालिकाका सुरुआती लिड गितारिस्ट हुन्, उनी । धेरै अगाडि कुनै एक दिन लार्स उलरिचले पत्रिकामा विज्ञापन छपाएका थिए, गितारिस्ट चाहियो भनेर । त्यही विज्ञापन हेरेर उनी उलरिचलाई भेट्न गए र काम पनि पाए ।तर उनीहरूको सम्बन्ध लामो समय टिक्न सकेन, किनभने मुस्टेन बेफिक्री पाराका थिए, पिउने भनेपछि एक पाइला अगाडि सर्थे । खास बेपत्ता पिउँथे । समस्या सुरु गर्थे । यसले ब्यान्डको काममा पनि गाह्रो हुन थालेपछि उनी बर्खास्तीमा परे । पछि मुस्टेनले अर्को अमेरिकी हेभिमेटल ब्यान्ड मेघाडेथ बनाए । मेटालिकामा अधिकांश समय ओझेलमा जस्तै रहेका मुस्टेन मेघाडेथका भने फ्रन्टम्यान भए । यो ब्यान्ड पनि कम्तीको रहेन । मेटालिकाको छेउछाउमै रहेर लोकप्रिय रहे । अझै पनि भनिन्छ, थ्रायस मेटलको चार प्रमुख ब्यान्डमा त्यही मेटालिकासँगै एन्थ्राक्स, स्लेयर र यही मेघाडेथ पर्छ । जत्तिकै लेभ एन्ड हेट को सम्बन्ध रहेपछि मेटालिका फ्यानलाई पनि चिन्ता हुँदो हो, मुस्टेनको स्वास्थ्य स्थितिबारे । अहिले यी अमेरिकी संगीतकर्मी आफ्नो जन्मभूमि एल एन्जेलसमा आराम गर्दै छन् र ब्यान्डको अधिकांश टुर पछिल्लो समय रद्द गरिएका छन् । खासमा उनलाई सन्चो छैन र उनी क्यान्सरबाट मुक्त हुन उपचारबाट गुज्रिरहेका छन् । त्यसैले अहिले पश्चिमेली संगीत मन पराउने सबैले उनको स्वास्थ्यमा सुधारको कामना गरिरहेका छन् । मुस्टेन स्वयं पनि कम बहादुर छैनन्, उनले हालै मात्र केही अमेरिकी मिडियालाई अन्तर्वार्ता दिएका छन् र भनेका छन्, म यो रोगबाट हार खाने मान्छे होइन । त्यसै पनि मुस्टेन चुपचाप बसिरहनुपर्ने खालका मान्छे नै होइनन्, उनले केही बढी गरे भने त त्यसले विवादको रूप लिइहाल्छ । अहिले भने उनी वास्तवमै चुपचाप छन् । सन् २०१९ को सुरुमा नयाँ एल्बमका लागि काम सुरु गर्ने बेला उनलाई आफ्नो प्रतिकूल स्वास्थ्य स्थितिबारे थाहा पाए र सबै काम छाडेर उपचारमै लागे । उनले भनेका छन्, मेरो पहिलो चरणको उपचार सकिएको छ र अहिले मैले आफैंले आफैंलाई बलियो महसुस गरिरहेको छु । मलाई काममा कहिले फर्कने हो भनेर हतारो भइरहेको छ । सुरुमा आफूलाई लागेको रोगलाई सुनेर उनी पनि केही आत्तिएका थिए तर उही पुरानै पाराले उनले त्यही रोगलाई नै सबैभन्दा बढी गाली गरे । सरापे पनि । उनलाई खुसी केमा पनि छ भने आफूलाई रोग लागेको थाहा पाएपछि चाँडै निको होस् भनेर प्रार्थना गर्नेहरू पनि यही संगीत क्षेत्रमा रहेछन् । त्यसमा भने उनलाई गर्व पनि छ । उनलाई लागेको थियो, आफू युवा छँदाजस्तो बदमासीको जीवन बिताएको थियो, त्यो आधारमा त उनलाई गाली गर्नुपर्ने पो हुनुपर्थ्यो । तर खुसी के भन्दा मुस्टेनको गितारबाट निस्केको धुन मन पराउने पनि उत्तिकै छन् । मेटालिकामा छँदा बिताएका मीठा पललाई सम्झेर माया गर्ने पनि छन् । यी सबै कारणले पनि मुस्टेन सकारात्मक भएका हुन् । सुरुआती दिनमा उनी आफ्नो परिवारलाई लिएर पनि उत्तिकै उदासीको व्यवहार गर्थे । अहिले उनलाई बिसन्चो हुँदा सबैभन्दा माया र सहयोग गर्ने त यही परिवार रहेछ । मुस्टेनले ५८ वर्षको उमेरमा आएर यो पनि राम्रोसँग बुझेका छन् । तय छ, उनी चाँडै निको हुनेछन् र फेरि एल्बमको काममा लागिहाल्नेछन् । अबका दिनमा उनी फेरिएका पनि हुनेछन् । अब यी बहादुर संगीतकर्मीबाट अझ राम्रा सिर्जना सुन्न पाइनेछ ।"
