शीर्षक,विवरण
९ वडामा नेकपा,सिन्धुपाल्चोकको इन्द्रावती८ मा नेकपाका केदारनाथ आचार्य ७ सय १२ मत ल्याएर वडाध्यक्ष बनेका छन् । उनका प्रतिस्पर्धी कांग्रेसका राले तामाङले ४ सय ३९ मत ल्याए । रोल्पाको थबाङ१ मा नेकपाका जनकबहादुर बुढामगर विजयी भएका छन् । उनले १ सय ७४ ल्याए । कांग्रेसका कलम रोकामगरले २६ मत प्राप्त गरेका छन् । बैतडीको सुर्नया गाउँपालिका १ मा कांग्रेसका गजेन्द्रबहादुर चन्द विजयी भएका छन् । उनले २ सय १९ मत पाए भने नेकपाका धनबहादुर चन्दले २ सय १५ मत ल्याए । सर्लाहीको हरिपुर्वा १ मा समाजवादी पार्टीका श्यामबाबु राय ३ सय ४७ मत ल्याएर विजयी भएका छन् । यो वडामा पहिले तत्कालीन एमालेले जितेको थियो । पर्साको सखुवा प्रसौनी ५ समाजवादीका रूपलाल यादव विजयी भएका छन् । गुल्मीको रुरुक्षेत्र६ मा नेकपाका गिरिप्रसाद सिंजाली ८०२ मत ल्याएर विजयी भएका छन् । संखुवासभाको खाँदबारी ३ मा नेकपाका भरतकुमार घिमिरेले जितेका छन् । राजपाले महोत्तरीको मटिहानी ६ मा राजपाका रामबाबु नायक विजयी भएका छन् ।
साग आजदेखि,खेल ः २८ स्वर्ण ः ३२४ रजत ः ३२४ कांस्य ः ४८७ कुल खेलाडी ः ३०००नेपाली खेलाडी ः ५९४
डायलसिसको पालो कुरेको कुर्यै,"नर्स नहुँदा २० मेसिन प्रयोगविहीनवीरलाई ६ महिनाअघि जाइकाले दिएको २० वटा डायलसिस मेसिन सञ्चालनमा आउन सकेको छैन । जाइकाले अस्पतालपरिसरमै छुट्टै तीनतले भवन बनाएर दिएको मेसिन सञ्चालन गर्न जनशक्ति अभाव भएको बताउँदै आएको छ । नर्सिङ जनशक्ति अभावका कारण ती उपकरण सञ्चालनमा आउन नसकेको हेमोडायलसिसकी इन्चार्ज श्रेष्ठले बताइन् । कम्तीमा २० जना नर्स थपिदिने हो भने उपकरण चलाउन सकिन्थ्यो, उनले भनिन्, घर पनि बनिसकेको छ । उपकरण पनि छ तर आवश्यक नर्स नभएकै कारण बिरामी फर्काउनुपरेको छ । वीरमा अहिले एक जना नर्सले एकैपटक चार बिरामीको डायलसिस गर्न खटिने गरेका छन् ।महाराजगन्जस्थित त्रिवि शिक्षण अस्पतालमा पनि डायलसिस गर्ने बिरामीको चाप उत्तिकै छ । दैनिक ७० जनाको नियमित डायलसिस गर्दा पनि ९० बिरामी डायलसिसको पर्खाइमा छन् । उपकरण अभावले अस्पताल आउने बिरामीलाई सेवा दिन नसकिएको अस्पतालका निर्देशक डा प्रेम खड्काले बताए । मेसिन थप्नका लागि डोनर खोजिरहेका छौं, उनले भने, अझै २० वटाजति मेसिन भए हामीले बिरामी फर्काउनु पर्दैनथ्यो । अस्पतालमा अहिले डायलसिस गर्न १० वटा उपकरण छन् । दैनिक १० जना नयाँ बिरामी आए पनि आकस्मिक डायलसिस गरेर फर्किने गरेका छन् । एकपटकका लागि आकस्मिक डायलसिस सेवा पाइहाले पनि नियमित उपचारका लागि पालो पाउन बिरामीलाई सास्ती छ ।भक्तपुरस्थित सहिद धर्मभक्त राष्ट्रिय प्रत्यारोपण केन्द्रमा अहिले एक सय ४० बिरामी डायलसिसको पर्खाइमा छन् । दैनिक एक सय बिरामीको डायलसिस गरिरहेको केन्द्रका शाखा अधिकृत हरिहर पौडेलले बताए । हामीसँग ३० वटा हेमोडायलसिस मेसिन छन्, बिरामीको चाप भने धान्ने नसक्ने छ, उनले भने । साँघुरो भौतिक संरचनाका कारण उपकरण थप्ने बजेट भए पनि सेवा विस्तार गर्न नसकिएको उनले बताए ।सरकारले पाँच वर्षअघि मिर्गौला डायलसिस निःशुल्क गर्ने निर्णय गरेपछि अस्पतालमा चाप छ । बढ्दो चापअनुसार जनशक्ति र उपकरण नहुँदा बिरामीले एक वर्षसम्म पालो कुरेर डायलसिस गराउने गरेका छन् ।शिक्षण अस्पतालका नेफ्रोलोजिस्ट डा मुकुन्द काफ्लेका अनुसार नियमित डायलिसस गर्नेको तुलनामा नगर्नेको चाँडै ज्यान जाने खतरा हुन्छ । बेलैमा डायलसिस नहुँदा किड्नीबाट निस्कने वेस्ट प्रोडक्ट (खराब पदार्थ) शरीरमा जम्मा भइरहन्छ, यसले हड्डी, मुटु, मस्तिष्कलगायत अंगलाई असर गर्छ, उनले भने, यसका लागि नियमित डायलसिस गर्नुपर्छ ।निःशुल्क डायलसिसका लागि देशभरिका सरकारी, निजी र गैरसरकारी गरेर ५४ अस्पताल तोकिएका छन् । राजधानीमा मात्रै यस्ता २२ अस्पताल भए पनि बिरामीको चाप थेग्न सकिएको छैन । विश्व स्वास्थ्य संगठनका अनुसार नेपालमा प्रतिदस हजारमा एक व्यक्तिको मिर्गौला फेल हुने गरेको छ । हरेक वर्ष ३ हजारको हाराहारीमा मिर्गौला फेल भएका बिरामी थपिने गरेका छन् । बिरामीको चापअनुसार डायलसिस सेवा भने सहज हुन सकिरहेको छैन ।"
"मतदाता थपिए, मतदान गर्ने घटे","(पोखरा)  प्रतिनिधिसभा सदस्यका लागि शनिबार सम्पन्न उपनिर्वाचनमा कास्की क्षेत्र २ मा ०७४ को तुलनामा कम मतदान भएको छ । प्रारम्भिक विवरणअनुसार ६५ प्रतिशत मत खसेको जिल्ला निर्वाचन कार्यालयले जनाएको छ । पोखरा महानगरका ११ वटा वडा समेटिएको निर्वाचन क्षेत्रमा ४५ हजार ५ सय ६३ जनाले मतदान गरेका छन् । ०७४ मा ७०६ प्रतिशत मत खसेको थियो । यो शनिबारको उपनिर्वाचनको भन्दा करिब ७२ प्रतिशत बढी थियो । मतदाताहरू रोजगारी तथा अध्ययनका लागि बाहिर जानु, आफ्नो काम छाडेर मतदानमा नआउनु आदिले कम मत खसेको जिल्ला निर्वाचन अधिकारी महेन्द्रराज सुवेदीले बताए । ३२ मतदानस्थलमा ८२ मतदान केन्द्र तोकिएको थियो । पोखरा३३ बाघमारास्थित सरस्वती टीका मावि, पोखरा९ नयाँबजारको नवप्रभात मावि, पोखरा१६ को शान्ति मावि र दीप चण्डीका मतदानस्थल नजिकै बम विस्फोटका घटना भएका थिए ।पोखरा३३ भरतपोखरीको बरपाण्डेथुममा मतदान अधिकृतले हस्ताक्षर नगरेको मतपत्र भेटिएपछि केहीबेर विवाद भएको थियो । उक्त केन्द्रबाट नेकपा उम्मेदवार विद्या भट्टराईले मतदान गरेकी थिइन् । १० पार्टी र ११ स्वतन्त्र गरी २१ उम्मेदवार चुनावी मैदानमा छन् । उनीहरूमध्ये आठ जनाले मात्रै आफैंलाई मतदानको अवसर पाए । कांग्रेस उम्मेदवार खेमराज पौडेल ३ नम्बर क्षेत्रका स्थायी बासिन्दा भएकाले मतदान गर्न पाएनन् । जिल्ला समन्वय समिति कास्कीको सभाहलमा राति १०ः३० बाट मतगणना सुरु भएको सहायक निर्वाचन अधिकृत रामचन्द्र उपाध्यायले बताए । रवीन्द्र अधिकारीको गत फागुन १५ मा निधन भएपछि रिक्त क्षेत्रमा निर्वाचन भएको हो । बागलुङ संवाददाताका अनुसार गण्डकी प्रदेशसभा सदस्यका लागि बागलुङ२ (ख) मा ६१ प्रतिशत मत खसेको छ । ३५ हजार १ सय ८४ मतदातामध्ये २१ हजार ४ सयले मताधिकार प्रयोग गरेको निर्वाचन कार्यालयले जनाएको छ । राष्ट्रिय जनमोर्चाका टेकबहादुर घर्तीको गत मंसिर २८ मा मृत्यु भएको थियो । वाम गठबन्धनका तर्फबाट राजमोका खिमविक्रम शाही र कांग्रेसका जीतबहादुर शेरचन उम्मेदवार छन् । ८ दल र २ स्वतन्त्र गरी १० उम्मेदवार चुनावी मैदानमा छन् । सबै केन्द्रका मतपेटिका इलाका प्रहरी कार्यालय बुर्तिबाङमा संकलन गरी गणनाका लागि सदरमुकाम ल्याउने तयारी भएको छ । बुर्तिबाङ सदरमुकाम बागलुङ बजारदेखि ९० किलोमिटर र निसीखोला गाउँपालिकाको भल्कोट १४२ किलोमिटर पश्चिममा पर्छन् । बागलुङकै बडीगाड गाउँपालिका२ मा वडाध्यक्ष पदमा पनि निर्वाचन भएको छ । वडाध्यक्ष विष्णु भुसाल जिल्ला समन्वय समितिमा उपप्रमुख भएपछि पद रिक्त भएको थियो । वडामा १ हजार ७ सय ४२ मतदातामध्ये १ हजार १ सय १५ मत अर्थात् ६५ प्रतिशत खसेको छ । लमजुङको सुन्दरबजार२ को वडाअध्यक्ष पदका लागि भएको निर्वाचनमा ६६३० प्रतिशत मत खसेको छ । स्थानीय तह निर्वाचनमा ७०२४ मत खसेको थियो । २ हजार २ सय ९७ मतदातामध्ये १ हजार ५ सय २३ ले मतदान गरेका छन् । मतपेटिका सुन्दरबजारस्थित मुख्य निर्वाचन अधिकृतको कार्यालयमा ल्याइएको छ । पूर्वी नवलपरासीको बौदीकाली५ मा वडाध्यक्षका लागि भएको चुनावमा ७२९ प्रतिशत मत खसेको छ । ८ सय ५३ मतदातामध्ये ६ सय १५ ले मतदान गरेका छन् । धरानमा मतदान ५९ प्रतिशत सुनसरीको धरान उपमहानगरपालिकाका प्रमुख र ७ नम्बरको वडाध्यक्षका लागि भएको चुनावमा ५९ प्रतिशत मतदान भएको छ । २८ मतदानस्थलका ९९ मतदान केन्द्रमा यसअघिको स्थानीय तहको चुनावकै हाराहारी मत खसेको हो ।०७४ को स्थानीय तह निर्वाचनमा ६७८७ प्रतिशत मत खसेको थियो । मतदाता संख्या त्यसबेला ७९ हजार २ सय ९० थियो । यसपटकको चुनावमा १३ हजार मतदाता थपिएका छन् । धरान१४ को विजयपुरस्थित पञ्चायत माविको मतदानस्थलमा ६७ प्रतिशत मत खसेको छ भने सबैभन्दा कम धरान८ भोटेपुलस्थित ल्याबरोटरी माविमा ५० प्रतिशत मत खसेको प्रमुख निर्वाचन अधिकृतको कार्यालयले जनाएको छ । यसपटक ५४ हजार ७ सय मत खसेको छ । यसअघिको निर्वाचनमा ५३ हजार ८ सय १२ मत खसेको थियो । मुख्य निर्वाचन अधिकृत राधाकृष्ण उप्रेतीले शान्तिपूर्ण रूपमा मतदान सम्पन्न भएपछि मतपेटिकाहरू धरान१५ को पुष्पलाल मार्गस्थित निर्वाचन अधिकृतको कार्यालयमा ल्याइएको र गणनाका लागि सर्वदलीय बैठक बसेर निर्णय गर्ने तयारी भएको बताए । उत्साहपूर्ण मतदानचितवनको भरतपुर महानगरपालिकाको एउटा र खैरहनीका दुईवटा वडामा ७५ प्रतिशत हाराहारी मत खसेको छ । भरतपुर१६ र खैरहनीको ४ र ५ नम्बर वडामा चुनाव भएको हो । चितवन जिल्ला निर्वाचन कार्यालयका प्रमुख हरि ढकालका अनुसार भरतपुर१६ मा मतदान ७४ प्रतिशत हाराहारीमा भएको छ भने खैरहनी४ मा ८० प्रतिशत र ५ मा ७९ प्रतिशत भएको छ । खैरहनीका दुईवटै वडामा पहिले कांग्रेस र भरतपुर१६ मा साविक एमालेका प्रतिनिधिले जितेका थिए । भरतपुर१६ मा ८ हजार ४ सय ८१ र खैरहनी४ मा २ हजार ६ सय ९२ मतदाता छन् । कुनाघारी र हात्तीलेवटका दुई स्कुलमा तीन मतदान केन्द्र थिए । काभ्रेको धुलिखेल नगरपालिका२ मा ८००२ प्रतिशत मत खसेको छ । १ हजार ८ सय ७७ मतदातामध्ये १ हजार ५ सय २ जनाले मतदान गरेको मुख्य निर्वाचन अधिकृत पुरुषोतम ढकालले बताए । रामेछापको उमाकुण्ड गाउँपालिका५ को वडाध्यक्ष पदका लागि भएको उपनिर्वाचनमा १ हजार ७ सय ४९ मतदातामध्ये १ हजार २ सय ७२ जना मतदानमा सहभागी भएको प्रमुख जिल्ला अधिकारी लीलाकुमारी केसी पाण्डेले बताइन । उक्त वडामा एमालेबाट निर्वाचित वडाध्यक्ष कुविरबहादुर खत्रीले आत्महत्या गरेपछि रिक्त पदमा चुनाव भएको हो । सिन्धुपाल्चोकको इन्द्रावती८ मा वडाध्यक्षका लागि मतदान उत्साहजनक रूपमा भएको छ । १ हजार ४ सय ४ मतदातामा ८३६९ प्रतिशत मत खसेको मुख्य निर्वाचन कार्यालय नवलपुरले जनाएको छ । १ हजार १ सय ७७ जनाले मतदान गरेका छन् । १० पद, मतदान ७५ प्रतिशत प्रदेश २ मा स्थानीय तहका रिक्त १० सिटका लागि भएको चुनावमा ७५ प्रतिशत मत खसेको छ । महोत्तरीको पिपरा गाउँपालिका अध्यक्ष, सप्तरीको छिनमस्ता गाउँपालिका७ को वडाध्यक्ष, सिरहाको कल्याणपुर१२ को वडाध्यक्ष, महोत्तरीको बलवा गाउँपालिकाका २ र ८ का वडाध्यक्ष, मटिहानी नपा६ को वडाध्यक्ष, सर्लाहीको हरिपूर्वा१ वडाध्यक्ष, बाराको गढीमाई२ वडाध्यक्ष, रौतहटको बारागढी१ वडाध्यक्ष र पर्साको सखुवापर्सैनी५ को वडाध्यक्षका लागि निर्वाचन भएको हो । सप्तरीको छिन्नमस्ता७ मा ७९ प्रतिशत मत खसेको छ । रौतहटको गढीमाई२ मा ८५०२ प्रतिशत मत खसेको छ । १ हजार ८ सय २२ मतदाता रहेको वडामा १ हजार ५ सय ४९ मत खसेको मुख्य निर्वाचन अधिकृतको कार्यालयले जनाएको छ । सर्लाहीको हरिपुर्वा नगरपालिका१ को वडाध्यक्षका लागि उपचुनावमा १ हजार ३ सय ५६ मतदातामध्ये १ हजार ९३ जनाले मतदान गरेको मुख्य निर्वाचन अधिकृत कृष्णराम कोइरालाले बताए । सिरहाको कल्याणपुर१२ को वडाअध्यक्षका लागि ७२ प्रतिशत मतदान भएको छ । २ हजार ४ सय ८० मतदातामध्ये १ हजार ४ सय ४७ महिला र १ हजार ३३ पुरुषले मतदान गरेका छन् । पर्साको सखुवापर्सैनी५ को वडाध्यक्षका २ हजार ६ सय २ मतदातामध्ये २ हजार १ सय २८ मताधिकार प्रयोग गरेका छन् । कपिलवस्तुमा ८३, रोल्पामा १६ प्रतिशत मतदानप्रदेश ५ मा सबैभन्दा बढी कपिलवस्तुमा ८३ प्रतिशत र सबैभन्दा कम रोल्पामा १६ प्रतिशत मत खसेको छ । दाङमा ६६९३ प्रतिशत मत खसेको छ । दाङ३ (ख) को प्रदेशसभा सदस्य र घोराही१६ को वडाध्यक्षका लागि निर्वाचन भएको हो । दाङ३ (ख) मा ६८ हजार ७ सय १९ मतदातामध्ये ४५ हजार ७ सय १८ ले मतदान गरे । प्रदेशसभा सदस्य उत्तरकुमार वलीको सडक दुर्घटनामा निधन भएपछि उक्त क्षेत्रमा चुनाव भएको हो । घोराही१६ मा ७२४४ प्रतिशत मत खसेको छ । ४ हजार ४ सय ५३ मतदातामध्ये ३ हजार २ सय २६ ले मताधिकार उपयोग गरेका छन् । गुल्मीको रुरु क्षेत्र६ रिमुवामा वडाध्यक्षका लागि १ हजार ५ सय ४४ मत खसेको छ । अर्घाखाँचीको मालारानी३ को वडाध्यक्षको निर्वाचनमा ३ हजार ११ मतदातामध्ये २ हजार २ सय ५० मत खसेको छ । कपिलवस्तुको शिवराज१० को वडाध्यक्षको चुनावमा ८३१० प्रतिशत मत खसेको छ । प्यूठान नगरपालिका२ को वडाध्यक्षका लागि भएको निर्वाचनमा ३ हजार २१ मतदातामध्ये ६६०३ प्रतिशतले मतदान गरेका छन् । ऐरावती गाउँपालिका१ र २ को वडाध्यक्षका लागि भएको निर्वाचनमा ६५ प्रतिशत मतदान भएको मुख्य निर्वाचन अधिकृत विष्णुप्रसाद गौतमले बताए ।"
सत्ताको दुरुपयोग भयो : कांग्रेस,काठमाडौं (कास) कांग्रेसले सत्तापक्षले उपनिर्वाचनमा सरकारी साधनस्रोत दुरुपयोग गरेको आरोप लगाएको छ । सत्ताको संरक्षणमा भौतिक आक्रमण तथा अनेक भय र प्रलोभनका घटना भएको समेत उल्लेख गर्दै कांग्रेसले त्यसप्रति आपत्ति जनाएको छ । कांग्रेस केन्द्रीय कार्यालयका मुख्यसचिव कृष्णप्रसाद पौडेलले शनिबार विज्ञप्ति जारी गरी निर्वाचन निष्पक्ष र भयरहित वातावरणमा गराउनुपर्नेमा सरकारले आफ्नो पार्टीलाई विजय गराउने ध्याउन्नमा सत्ता दुरुपयोग गरेको बताएका छन् । उपनिर्वाचनमा सत्तापक्षको भूमिका निष्पक्ष नहुनु लोकतान्त्रिक अभ्यासका लागि समेत प्रतिकूल भएको टिप्पणी कांग्रेसले गरेको छ । उसले विज्ञप्तिमा सरकारले चुनावलाई प्रभावित पार्न कहाँ कहाँ र कसरी सत्ता दुरुपयोग गर्यो भन्नेचाहिँ उल्लेख गरेको छैन ।
प्रधानमन्त्रीको सातौं डायलसिस,"मोदीद्वारा स्वास्थ्यलाभको कामनानयाँदिल्ली भारतीय प्रधानमन्त्री नरेन्द्र मोदीले स्वास्थ्य समस्याका कारण अस्पताल भर्ना गरिएका नेपालका समकक्षी केपी शर्मा ओलीको स्वास्थ्य लाभको कामना गरेका छन् । काठमाडौंस्थित भारतीय दूतावासमार्फत् शनिबार सन्देश पठाउँदै प्रधानमन्त्री मोदीले ओलीको उपचारमा सहयोग गर्न तयार रहेको संकेतसमेत गरेका छन् । घनिष्ठ मित्रका हिसाबले भारत सरकार र भारतीय जनताका तर्फबाट प्रम ओलीको आवश्यक थप चिकित्सीय तथा परामर्श सेवासमेत प्रस्ताव गर्छु, मोदीले सन्देशमा भनेका छन् । उनले प्रम ओलीको नेतृत्वको प्रशंसा गर्दै आफू दुईबीचको उल्लेखनीय साझेदारीबाट दुवै मुलुकका जनता लाभान्वित भएको समेत उल्लेख गरेका छन् । उनले नेपाल र भारतको सम्बन्धलाई नयाँ उचाइमा पुर्याउन आगामी दिनमा प्रधानमन्त्री ओलीसँग मिलेर काम गर्ने चाहना व्यक्त गरेका छन् ।"
लोग्ने बनाएर अमेरिका लैजाने भन्दै ४१ लाख ठगी,"(काठमाडौं)  झापा, दमकको बेलडाँगीस्थित शिविरमा बस्ने भुटानी शरणार्थी २९ वर्षीया सावित्री गुरुङले ०७४ कात्तिक २१ मा मोरङ जिल्ला अदालतमा ४२ वर्षीय चिरञ्जीवी राईसँग लोग्नेस्वास्नीको सम्बन्ध कायम गरिपाऊँ भन्दै निवेदन दिइन् । राईसँग तीन वर्षअघि चिनजान भएको र प्रेम सम्बन्ध कायम भएलगत्तै घरजम गरेको उनले निवेदनमा उल्लेख गरेकी थिइन् । निवेदन आएकै दिन जिल्ला न्यायाधीश महेन्द्रप्रसाद पोखरेलको इजलासले उनीहरूलाई लोग्नेस्वास्नीको मान्यता दियो । तिनै सावित्रीले एक महिनापछि ०७४ मंसिर २६ गते जिल्ला अदालत भक्तपुरमा खगेन्द्र बलम्पाकीसँग लोग्नेस्वास्नीको नाता कायम गराई पाऊँ भन्दै अर्को निवेदन दिइन् । यो निवेदनमा भने उनले झापाबाट भक्तपुरस्थित मामाको घर आउनेजाने क्रममा फोन तथा फेसबुकबाट कुराकानी हुँदै खगेन्द्रसँग प्रेम सम्बन्ध स्थापित भएर बिहे भएको विवरण लेखेकी छन् । उनले ०७४ वैशाख २८ मा आफूहरूले बिहे गरेको पनि उल्लेख गरेकी थिइन् । यता पनि निवेदन दिएकै दिन जिल्ला न्यायाधीश महम्मद जुनैद अजादको इजलासले सावित्री र खगेन्द्रलाई लोग्नेस्वास्नीको मान्यता दियो । अदालतमा एकीकृत सूचना प्रणाली अभाव रहेको फाइदा उठाउँदै सावित्रीले करिब एक महिनाको अन्तरमा दुई जिल्ला अदालतमा दुई फरक पुरुषसँग बिहे गरेकी थिइन् । यसको पछाडि भने ठगी र मानव तस्करीको धन्दा रहेको खुलेको छ । इटहरीको बीपी चोक बस्ने थमन भनिने खगेन्द्र बलम्पाकीलाई एक दिन काठमाडौंको पुरानो बानेश्वर बस्ने जेठी सासूको घरमा डेरा गरी बस्ने सरस्वती राईले सुनाइन्, गाउँले ज्वाइँ पर्ने पूर्णबहादुर राईले भुटानी शरणार्थीसँग बिहे गराएर सजिलै अमेरिका लगिदिन्छ रे । सरस्वती पनि भुटानी शरणार्थीसँग अदालती बिहे गरेर अमेरिका उड्न लागेको बताएपछि उनले पत्याए । सरस्वतीकै चिनापर्चीका आधारमा खगेन्द्रले ०७४ मंसिरमा झापा बेल्डाँगीस्थित शिविरमा बस्ने भुटानी शरणार्थी पूर्णलाई भेटे । पहिलो पल्ट भेट्दा त उनलाई सजिलै अमेरिका पुगिन्छ भन्नेमा उतिसाह्रै विश्वास थिएन । तर पूर्णसँगै उभिएकाहरूले भने, उहाँले कतिलाई अमेरिका उडाइसक्नुभयो । तपाईंको काम पनि भइहाल्छ ।पूर्णले उनलाई जुक्ति दिएका थिए, भुटानी शरणार्थी परिचयपत्र बाहकसँग अदालती बिहे गर्ने र उसैको लोग्ने बनेर सजिलै अमेरिका जाने । कुरा पत्याएर खगेन्द्रले पूर्णलाई केही दिनमै ११ लाख रुपैयाँ थमाइदिए । अनि एक दिन पूर्णले उनलाई भक्तपुर जिल्ला अदालत बोलाए । त्यति बेला उनको मनमा चिसो नपसेको होइन । अदालती बिहे त झापामै गर्न सकिन्थ्यो तर किन भक्तपुर बोलाइयो । धेरै चासो राखे काम बिग्रेला कि भनेर उनले केही सोधनेन् । पूर्णले भनेअनुसार खगेन्द्र भक्तपुर जिल्ला अदालत आए । पूर्णले उनलाई अदालतभित्र न्यायाधीशसमक्ष केके भन्ने भनेर सिकाए । उनले भने अनुसारै उत्तर दिए । एक छोरीका बाबु खगेन्द्रलाई न्यायाधीशले सोधे, तपाईंहरूले प्रेम सम्बन्धपछि विवाह गर्नुभएको हो ? उनले हो भने । सावित्रीको निवेदनअनुसार न्यायाधीश महम्मद जुनैद अजादको इजलाशले लोग्नेस्वास्नीको नाता कायम गरिदियो । अदालतले लोग्नेस्वास्नीको सम्बन्ध कायम गरिदिए पनि खगेन्द्रले सावित्रीलाई दोस्रो पटक मात्रै देखेका थिए । कागजी बिहेपछि मेरो सावित्रीसँग भेट भएन, उनले भने । श्रीमतीसँग सल्लाह गरेरै आफूले अमेरिका जाने लोभमा अदालती बिहे गरेको खगेन्द्रले बताए । भने, पैसा दिइसकेपछि पूर्णले भनेअनुसार गर्नैपर्ने थियो ।पूर्णले बेलाबेला उनलाई भन्थे, यो सबै कुरा गोप्य राख्नुपर्छ है । अदालतबाट निस्केपछि उनलाई लागेको थियो, अब विधिसम्मत रूपमै अमेरिका उडिने भइयो । तर उनले भनेजस्तो भएन । पछि पूर्ण सम्पर्कमै आउन छाडे । पहिलो पटक शिविरमा र दोस्रो पटक अदालतमा भेट भएकी सावित्री पनि अमेरिका उडिसकेको पत्तो पाए । उनको मनमा चिसो पस्यो । उनले सावित्री र पूर्णको खोजी सुरु गरे । त्यही बेला उनले थाहा पाए, संखुवासभा खाँदबारी घर भएका चिरन्जीवी राईलाई पनि पूर्णले झुक्याएका रहेछन् । कानुनी छिद्र प्रयोग गर्दै पूर्णले उनीहरूलाई भक्तपुर जिल्ला अदालत र चिरञ्जीवी राईलाई मोरङ जिल्ला अदालतबाट एउटै केटी सावित्रीसँग बिहे गराइदिएका रहेछन् । कान्तिपुरसँग सम्पर्कमा आएका संखुवासभा खाँदबारी याङमाका चिरन्जीवीले पूर्णको विश्वासमा परेर आफूले सावित्रीसँग अदालती बिहे गरेको सुनाए । अमेरिका जान भन्दै दुई वर्षअघि दिएको ३० लाख फसिहाल्यो, उनले भने । भुटानी शरणार्थी परिचयपत्र बाहकसँग अदालती बिहे गरेर अमेरिका जान पाइने आशमा ठगिएकाहरूमा खगेन्द्र र चिरञ्जीवी मात्र छैनन् । ओखलढुंगा चिसंखुगढीका मीनबहादुर राईले पनि दुई वर्षअघि भुटानी शरणार्थी विनीता राईसँग मोरङ जिल्ला अदालमा बिहे गरेका थिए । उनलाई पनि पूर्णले नै केटी खोजेर अदालती बिहेको चाँजोपाँजो मिलाएका थिए । मीनले सुनाए, बिहे गर्ने भनेकी केटीलाई त मैले पहिलो पटक अदालतमै देखेको थिएँ । पूर्णलाई १५ लाख रुपैयाँ दिएको उनले बताए । अदालती बिहेपछि पूर्ण र आफूसँग अदालती बिहे गरेकी विनीता सम्पर्क बाहिर रहेपछि उनले आफू ठगिएको चाल पाए । गत साता मात्रै मीनले जिल्ला प्रहरी कार्यालय मोरङमा पूर्णविरुद्ध ठगीको उजुरी दिएका छन् । भुटानी शरणार्थीसँग अदालती बिहे गरेर अमेरिका उड्न पाइने लोभमा पैसा फसाउनेमा केटाहरू मात्रै छैनन् । दमकस्थित भुटानी शरणार्थी शिविर बेल्डाँगी बस्ने ३० वर्षीय चन्द्रबहादुर मगरले पनि ०७४ फागुन १६ मा मोरङ जिल्ला अदालतमा संखुवासभा खाँदबारी ४ घर भई मोरङको उर्लाबारी३ की सरस्वती राईसँग बिहे गरेका थिए । अमेरिका जाने सपनाको पछि लागेर ठगिएपछि सरस्वती नेपाल प्रहरीको मानव बेचबिखन नियन्त्रण ब्युरोको सम्पर्कमा समेत पुगेकी थिइन् । प्रहरी स्रोतअनुसार पूर्णले झापा, मोरङ, भक्तपुर र काठमाडौं जिल्ला अदालतमा एउटै भुटानी शरणार्थीसँग कैयौंलाई बिहे गराइदिएको देखिन्छ । एउटै व्यक्तिले केही समय अन्तरमा फरकफरक जिल्ला अदालतमा फरकफरक व्यक्तिसँग अदालती बिहे गरेको देखिन्छ, अनुसन्धानमा संग्लन एक प्रहरी अधिकारीले भने । रकम फिर्ता माग्ने केही पीडितलाई पूर्णले बहुविवाहको मुद्दा हालिदिने वा अंश मुद्दा दायर गर्ने भन्दै धम्क्याएको समेत पाइएको छ ।"
एकतापछि समाजवादीले सत्ता छाड्ने,"(काठमाडौं)  समाजवादी पार्टी र राष्ट्रिय जनता पार्टी (राजपा) पार्टी एकीकरण गर्न अनौपचारिक संवादमा जुटेका छन् । पार्टी एकीकरणमा सहमति भएकै दिन सरकार छाड्नेमा समाजवादीले आश्वस्त तुल्याएपछि राजपासित अनौपचारिक संवाद अघि बढेको हो ।राजपाले यसअघि पार्टी एकीकरणका लागि समाजवादीले सरकार छाड्नुपर्ने सर्त अघि सारेको थियो । आफूले सरकार छाड्दा राजपा सरकारमा जान सक्ने भन्दै समाजवादीले तत्काल सत्ता नछाड्ने निर्णय गरेको थियो । सरकारको सवाललाई लिएर एकीकरण प्रयास टुट्न नदिन दुवै पार्टीका केही नेता पछिल्ला दिन सक्रिय भएका छन् । राजपा अध्यक्ष मण्डलका संयोजक राजेन्द्र महतोले पार्टी एकताका लागि एकीकरणका सबै सवाल टुंग्याएपछि समाजवादीले सरकार छाडे पनि हुने भन्दै नरम प्रतिक्रिया दिए । सबै विषयमा सहमति जुटेपछि त्यही दिन सरकार छाडे पनि फरक पर्दैन, उनले कान्तिपुरसँग भने, पहिलो कुरा एकीकरणका सबै विषयमा मुख मिलाउनुपर्यो । उनले एकीकरणका विषयमा दुवै पार्टीका नेताबीच अनौपचारिक संवाद भइरहेको र केही दिनमा आफूले औपचारिक वार्ताका लागि बैठक राख्ने तयारी गरेको जानकारी दिए । सरकारको कार्यशैलीप्रति असन्तुष्ट भए पनि समाजवादी पार्टीको केही दिनअघि सम्पन्न पदाधिकारी बैठकले तत्काल सत्ता नछाड्ने निष्कर्ष निकालेको थियो । संविधान संशोधनको विषयमा सरकारसँग भएको सहमति कार्यान्वयन हुने या नहुने टुंगोमा नपुगेसम्म सरकार छाड्न नहुने अडानमा पार्टी अध्यक्ष उपेन्द्र यादव रहँदै आएका छन् । त्यसका लागि सरकार र सत्तारूढ नेकपासँग छलफल गर्न कार्यकारिणी अध्यक्ष यादव, संघीय परिषद्का अध्यक्ष बाबुराम भट्टराई, वरिष्ठ नेता अशोक राई र सहअध्यक्ष राजेन्द्र श्रेष्ठ सम्मिलित समितिसमेत बनाइएको छ । सरकारबाट हट्ने कि नहट्ने भन्ने विषयमा समाजवादी पार्टीभित्र तीव्र मतान्तरसमेत देखिएको छ । संघीय परिषद्का अध्यक्ष भट्टराई र उनी पक्षीय नेताहरू मन्त्रिपरिषद् पुनर्गठन र प्रदेश प्रमुख हटाउने सरकारको निर्णय एकलौटी गरिएकाले सत्ताबाट बाहिरिन अध्यक्ष यादवलाई दबाब दिँदै आएका छन् । यादवले आफूहरू बाहिरिए राजपा सरकारमा जाने भन्दै आनाकानी गरिरहेका छन् । राजपा अध्यक्ष मण्डलका संयोजक महतोले भने यस्तो तर्क वाहियात भएको बताए । हामी सरकारमा जानका लागि समाजवादीको बहिर्गमन आवश्यक छैन, सरकारमा जाने भए डेढ वर्षअघि नै जाने थियौं, महतोले थपे, सरकारबाट सांसद रेशम चौधरीविरुद्ध मुद्दा फिर्ता भएको छैन । आन्दोलनका क्रममा पार्टीका कार्यकर्ताविरुद्ध लगाइएको झूटा मुद्दा फिर्ता भएका छैनन् । संविधान संशोधनको विषय अघि बढेको छैन । यस्तो अवस्थामा हामी सरकारमा जाने कुरा कल्पनामा पनि छैन ।"
भक्तपुरमा ७१ प्रतिशत मतदान,"भक्तपुर (कास) भक्तपुर नगरपालिका१० सरस्वती विद्यागृह मावि नवदुर्गास्थान मतदान केन्द्र ङ मा ८ सय ९७ मतदातामध्ये ५ सय २० ले मतदान गरे । भक्तपुर क्षेत्र नम्बर १ प्रदेशसभा १ (क) को उपनिर्वाचनको सबैभन्दा सुगम क्षेत्रकै केन्द्रमा ५७ प्रतिशत मत खसेको हो । यो मतदान केन्द्रमा मात्रै होइन २२ वटै मतदानस्थलमै मतदाताको उपस्थिति न्यून छ । निर्वाचन कार्यालय भक्तपुरका सूचना अधिकारी भीम बिसीका अनुसार ७११६ प्रतिशतले मात्रै मतदानमा भाग लिएका छन् । यसपालिको निर्वाचनमा पहिलाको जस्तो उत्साह देखिएन, नेकपा भक्तपुरका अध्यक्ष बचन देउजाले भने, उपनिर्वाचन भएकाले मतदाताको इच्छा कम भएको हुन सक्छ । कांग्रेस नेता विष्णुराज कार्कीले पनि निर्वाचन शान्तिपूर्ण, सौहार्दपूर्ण भएपछि मतदातामा उत्साह कम भएको बताए । ०७४ सालको प्रतिनिधिसभा तथा प्रदेशसभा निर्वाचनमा उक्त क्षेत्रमा ७५ प्रतिशतले मतदान गरेका थिए । प्रदेशसभा सदस्य हरिशरण लामिछानेको निधनपछि रिक्त स्थानका शनिबार उपनिर्वाचन भएको हो । प्रदेशसभा १ (क) मा ४५ हजार १५ मतदातामध्ये ३२ हजार ३७ मत अर्थात्, ७१ दशमलव १६ प्रतिशत मत खसेको सूचना अधिकारी बीसीले जानकारी दिए । चाँगुनारायण नगरपालिकाको ९ वटै वडा र भक्तपुर नगरपालिका १० रहेको यस क्षेत्रमा २२ मतदानस्थल र ५४ मतदान केन्द्र तोकिएको थियो । अघिल्लो निर्वाचनमा लामिछानेले १२ हजार ७ सय ८७ मत पाएर विजयी भएका थिए । यसपालि यो क्षेत्रमा नेकपाबाट डीपी ढकाल, कांग्रेसबाट कृष्णलाल भँडेल, नेमकिपाबाट निरज लवजु, राप्रपाबाट श्यामप्रसाद नेपाल, साझा पार्टीबाट सुरज प्रधानले उम्मेदवारी दिएका थिए । नेकपा मालेबाट सुदर्शन लामिछाने, समाजवादी पार्टीबाट सुदर्शन मुनंकर्मी, संघीय लोकतान्त्रिक राष्ट्रिय मञ्चबाट मिङमार लामा, नेपाली कांग्रेस बीपीबाट मधुसुदन न्यौपाने, स्वतन्त्रबाट कृष्ण ह्योगो, जीवन नेपाली, कृष्णराम पोटामाहा, अर्जुन कोजू, उत्तम साखकर्मी, राकेश सुवाल, सुमना कार्की, जीवनचन्द्र अधिकारी, संगीता पौडेल आचार्य र सुजता देउजा छन् । नक्कली मतदाता पक्राउचाँगुनारायण नगरपालिका२ दुवाकोट वडा कार्यालयस्थित मतदान केन्द्र ग बाट नक्कली मतदाता पक्राउ परेका छन् । सविन खड्काको नाममा मतदान दिन पुगेका सिन्धुपाल्चोक चौतारा नगरपालिका३ साँगाचोकका ३० वर्षीय बच्चुराम काफ्लेलाई पक्राउ गरेको महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले बताए ।"
जेब्राक्रसका घाइते ३ वर्षदेखि भेन्टिलेटरमा,"(काठमाडौं)  बोल्न खोज्छिन्, आवाज निस्कँदैन । घाँटीमुनिको भाग चल्दैन । एकोहोरो टोलाउँछिन् मात्रै । कोल्टो फेर्नसमेत उनलाई सहारा चाहिन्छ । कसैको सहयोगबिना खान, दिसापिसाब गर्न पनि सक्दिनन् । स्वास अड्किएको बोली उनका श्रीमान्बाहेक अरूले बुझ्न सक्दैनन् । बेडछेउमा राखिएको भेन्टिलेटरको सहायतले तीन वर्षदेखि उनको प्राण धानेको छ । भेन्टिलेटरको पाइप निकाल्दा अनुहार रातो पार्छिन् । आँखा पल्टाउँछिन् ।ट्रमा सेन्टरको बेड नं ५१४ मा चेली तामाङ यसरी गुज्रिएको तीन वर्ष हुन लाग्यो । श्रीमान् बसन्त शाही उनको हेरचाहमा अहोरात्र खटिएका छन् । चिकित्सकले अब चेलीलाई बचाउन सकिँदैन भने पनि उनले हार खाएका छैनन् । भेन्टिलेटरको पाइप निकालिदियो भने स्वास फेर्न नसकेर २० मिनेटमै मर्छिन् रे, उनले मसिनो स्वरमा भने । राजधानीको तीनकुनेस्थित जेब्राक्रसबाट बाटो काट्दा बा६५प ७५४९ नम्बरको मोटरसाइकलले ०७३ चैत २५ मा ठक्कर दिएपछि चेली उठ्न र बोल्न नसक्ने गरी थलिएकी हुन् । नौ सय ५९ दिनदेखि उनी भेन्टिलेटरमै छिन् । काभ्रेको भकुण्डेबेँसीकी उनी काठमाडौंको जडिबुडीमा ब्युटीपार्लर चलाएर जीवन गुजारा गर्थिन् । दुर्घटना हुँदा श्रीमान् वैदेशिक रोजगारीका लागि मलेसिया गएका थिए । जुन दिन घटना भयो, त्यसबेला बसन्त नेपाल आउने तयारीमा थिए । घर ल्याउने सामान जुटाइरहेका थिए । फोनमा चेलीले भनेकी थिइन्, त्यहाँ केही किन्नु पर्दैन । यहीँ सस्तो हुन्छ, यतै किनौंला । पाँच वर्षमा कमाएको २० लाख पनि उनले मलेसियाबाट पठाइसकेका थिए । दुर्घटना परेपछि चेलीको फोन अफ भयो । अनि बसन्त छटपटाउन थाले । त्यत्रो पैसा पठाइसकेको थिएँ । पछि फोन नै अफ हुँदा म त आत्तिएँ, त्यसबेलाको घटना सम्झँदै बसन्तले भने, यत्रो पैसा लिएर अर्कैसँग पो गइन् कि भनेर नराम्रो सोचेँ । दुर्घटनाको खबर सुनेपछि भने बसन्तले आफूलाई थाम्न सकेनन् । दुर्घटना भएको पाँच दिनपछि नेपाल फर्केर मात्रै उनले चेलीलाई भेटे, जतिबेला उनी नर्भिक अस्पतालको आइसीयूमा थिइन् । मैले देख्दा टाउको र खुट्टा बेस्सरी सुन्निएको थियो, उनले भने, धेरै दिन आइसीयूमा बेहोस अवस्थामा थिइन्, आज यत्तिको पनि देख्न पाइएला भनेर मैले सोचेको थिइनँ । नर्भिक अस्पतालको महँगो उपचार खर्च धान्न नसकेपछि ट्रमा सेन्टर सारिएको उनले बताए । यहाँ ल्याएपछि पनि एक वर्ष त आइसीयूमै बसिन् । अहिले बेडमा सारे पनि अवस्था उस्तै छ, आफैले स्वास फेर्न सक्दिनन्, उनले भने, उपचारमा ८० लाख खर्च गरिसकेँ ।अस्पतालले निःशुल्क बेडमा राखेर चेलीलाई उपचार गरिरहेको छ । उनको दुःख देख्न नसकेर बसन्तलाई अस्पतालले नै सुरक्षा गार्डको रोजगारी दिएको छ । उनी रातभर गार्ड बस्छन्, दिनभर श्रीमतीको हेरचाहमा खटिन्छन् । कुर्ने मान्छे अरू कोही छैन । म त ननिदाएको पनि धेरै दिन भइसक्यो, उनले सुनाए । अझै कति समय अस्पतालमा बिताउनुपर्ने हो, उनलाई थाहा छैन । भेन्टिलेटरबिना चेली २० मिनेटभन्दा बढी बाँच्न सक्दिनन् । अस्पतालले भेन्टिलेटरसहित चेलीलाई घर लगे हुन्छ भने पनि उनले आँट गर्न सकेका छैनन् । प्रेमविवाह गरेपछि बसन्तको परिवारले चेलीलाई स्वीकार गरेन । दुर्घटनापछि अस्पताल अचेत हुँदासमेत घरतिरका कोही पनि उनलाई भेट्न आएका छैनन् । आठ वर्षकी छोरी चेलीकी बैनीको रेखदेखमा छिन् । ठक्कर दिने मोटरसाइकल चालक प्युठानका रेशम केसीलाई प्रहरीले पक्राउ गरे पनि उपचार खर्च बेहोर्नेलगायत सर्तमा छाडिदियो । त्यसपछि उनी फरार छन् । थप उपचार खर्च कसरी जुटाउने भन्ने चिन्ताले बसन्तलाई पिरोलेको छ । सुरुमा त त्यो मान्छे अस्पताल आउँथ्यो, उपचार खर्च पनि दिएको थियो, उनले भने, अहिले त फोन पनि लाग्दैन, अस्ट्रेलिया भागेको छ भन्ने सुनेको छु । श्रीमतीलाई घाइते बनाएर भाग्ने मान्छे खोजिदिनुपर्यो भनेर बसन्त तीनकुनेस्थित प्रहरी वृत्तमा गइरहन्छन् । प्रहरीको असहयोगले उनलाई थप पीडा दिएको छ । उपचार खर्च जुटाउँदा बसन्त ऋणमा डुबेका छन् । थप उपचार गर्ने पैसा छैन । ऋण कसैले पत्याउँदैन, उनले भने, ठक्कर दिने चालक पनि बेपत्ता छन् ।उपचारमा संलग्न चिकित्सक डा राजीव झाका अनुसार उनको स्वास फेर्ने नसा मृत भइसकेको छ । कृत्रिम स्वास फेराउनेबाहेक बचाउने अन्य कुनै उपाय छैन । हामीले पेस मेकर राखेर उनलाई स्वास फेराउने कोसिस गर्र्यौं, भारतबाट चिकित्सक बोलाएर पनि हेर्न लगायौं तर भएन, उनले भने, अब कुनै चमत्कारले मात्रै उनलाई बचाउन सक्छ ।"
बर्सेनि ज्यान गुमाउँछन् ६८ पैदलयात्रु,वर्ष मृतक पैदलयात्रु२०७० ५३२०७१ ५७२०७२ ६५२०७३ ७९२०७४ ६३२०७५ ९३स्रोत ः ट्राफिक प्रहरी महाशाखा
तीन अर्ब ठग्ने योजना असफल,"काठमाडौं (कास) नक्कली पत्थर देखाएर करिब तीन अर्ब रुपैयाँ ठगी गर्ने गिरोहको योजना असफल भएको छ । सर्वसाधारण र व्यापारीलाई बहुमूल्य पत्थर भन्दै ठगी गर्ने गिरोहका पाँचजनालाई नेपाल प्रहरीको महानगरीय अपराध महाशाखाको टोलीले करिब एक लाख मूल्य पर्ने पत्थरजन्य वस्तुसहित काभ्रेको पनौतीबाट पक्राउ गरेको हो । काभ्रे बेथानचोकका नवराज खड्का, झापाका हरि खापुङ र यमकुमार गिरी, मोरङका लोकबहादुर सार्की र रौतहटका भीमबहादुर लामा पक्राउ परेका हुन् ।बिहीबार बिहान गैरकानुनी रूपमा बहुमूल्य पत्थर बिक्री गर्ने समूह सक्रिय रहेको भन्दै प्रहरीलाई सूचना आएको थियो, महाशाखा प्रमुख एसएसपी सहकुल थापाले कान्तिपुरसँग भने, त्यसपछि मध्याह्न १२ बजेतिरबाट गिरोहसँग व्यापारी बनेर हामीले खरिद गर्ने बहानामा डिल गर्न थाल्यौं । व्यापारी बनेर गिरोहसम्म सम्पर्क बनाएपछि महाशाखाले एसपी ईश्वर कार्कीको नेतृत्वमा हतियारसहित सादा पोसाकका प्रहरीलाई पत्थर खरिदकर्ता बनेर काभ्रे पठायो । गिरोहले पत्थर किन्न डिल गर्ने समूहलाई पनौती बोलाएको थियो । गिरोहले मोजनाइट, काइनेटिक, ब्ल्याकस्टोन, ग्रिन डायमन्ड, एलबी डायमन्ड, फेन्सी डायमन्ड, पुष्पराज, नीलम, लसुनिया, रुवी लगायतका पत्थर रहेको जानकारी दिएको थियो । सोहीअनुसार शो मनी (अनुसन्धानका क्रममा आपराधिक तथा गैरकानुनी गतिविधिमा संलग्न व्यक्तिलाई लोभमा पार्न देखाइने पैसा) सहित प्रहरी गिरोह नियन्त्रणका लागि काभ्रे प्रस्थान गर्यो । व्यापारी बनेर पुगेको प्रहरीले सुरुमा पत्थर हेर्ने भन्दै प्रस्ताव गरेपछि नक्कली सामान देखाइएको थियो । गिरोह र सामानमा पहुँच पुगेलगत्तै प्रहरीले बिहीबार साँझ ६ बजे हतियार देखाएर उनीहरूलाई नियन्त्रणमा लिएको हो । उनीहरूको साथबाट एक केजी एक सय २३ ग्राम नक्कली पत्थर र पहेँलो धातुमा जडित ८९३ ग्रामका औंठीसमेत बरामद भएको छ । प्रहरीका अनुसार उक्त पत्थर सक्कली भएको भए त्यसको मूल्य तीन अर्बभन्दा बढी पर्ने थियो ।"
साइकललाई छुट्टै लेन,"ललितपुर (कास) कुपन्डोलपुल्चोकजावलाखेल हुँदै लगनखेलसम्म, लगनखेलबाट मंगलबजार र पुल्चोकबाट मंगलबजारसम्म तीनवटा रुटमा साइकल लेन निर्माण हुने भएको छ । ललितपुर महानगरपालिकाका मेयर चिरीबाबु महर्जनले सडकमा रङ पोतेर शनिबार साइकल लेन निर्माणको सुरुवात गरे । केही दशकपहिलेसम्म ललितपुर साइकलमैत्री सहर रहेको स्मरण गर्दै मेयर महर्जनले भने, भोटो जात्राको बेला पुल्चोकमा साइकल स्ट्यान्ड राखेका थियौं र एउटा साइकल राखेबापत १० पैसा लिँदा पनि ३५ रुपैयाँ पुगेको थियो । फेरि उपत्यकालाई साइकलमैत्री सडक र सहर बनाउने अभियानको थालनी गरिएको उनले बताए । काठमाडौं महानगरपालिकाले बूढानीलकण्ठसम्म र बूढानीलकण्ठ नगरपालिकाले शिवपुरीसम्म पुर्याओस्, उनले भने, गोदावरी नगरपालिकासँग कुरा गर्दै छौं । गोदावरीले बोटानिकल गार्डेनसम्म पुर्यायो भने शिवपुरीदेखि गोदावरीपार्कसम्म मज्जाको साइकल लेन बन्छ । साइकल लेनले शिवपुरी र फुलचोकीसमेत जोड्न चाहेको उनको भनाइ थियो । अहिले महानगरले पाटन दरबार क्षेत्रलाई केन्द्र बनाएर चारै दिशाबाट दरबार क्षेत्रमा आउन साइकल लेन बनाउने योजना बनाएको छ । सडकको दायाँ र बायाँ दुवैतर्फ १ दशमलव २ मिटर चौडाइको लेन निर्माण गरिनेछ, महानगरका इन्जिनियर रामरतन शाहले भने, उक्त लेन साइकलको हो भनी चिनाउन साइकलको चित्र, ट्राफिक चिह्नहरू पनि बनाइन्छ । अहिले उक्त साइकल रुटको करिब पाँच किलोमिटर सडकमा साइकल लेन निर्माण गरिने उनले बताए ।ललितपुर पहिलो साइकलमैत्री सहर बन्ने नेपाल साइकल सोसाइटीले दाबी गरेको छ । माइतीघरदेखि तीनकुनेसम्म साइकल लेन पहिले नै बने पनि त्यो प्रयोगमा आएन र मापदण्डअनुसार पनि छैन, सोसाइटीका अध्यक्ष रत्नराम श्रेष्ठले भने । कुपन्डोल पुलदेखि कानदेवता चोकसम्म दुवैतिर लेन छुट्याइसकेको र लेनमा साइकलका चित्रसमेत राखिएको उनले बताए । महानगरपालिकाले गत वर्ष ५० लाख रुपैयाँ छुट्याएको थियो । सोही बजेटमा अहिले काम भइरहेको छ । यस वर्ष पनि ५० लाख छुट्याएको छ । गत भदौमा रमित कन्स्ट्रक्सन प्रालिसँग चैतसम्म पहिलो खण्डको काम सकाउने गरी महानगरले सम्झौता गरेको थियो ।"
३१ वर्ष पुरानो साइकलमा मेयर,"ललितपुर (कास) साइकल लेन निर्माणको सुरुवात गर्न बिहीबार रातिदेखि सडकमा साइकल चिह्न र लाइन कोर्न प्राविधिकहरू खटिएका थिए । लेनको उद्घाटन ललितपुर महानगरका मेयर चिरिबाबु महर्जनले गर्ने तय भइसकेको थियो । कार्यक्रममा जान मेयर महर्जन अरू दिनजस्तो गाडीमा नभई घरबाट शनिबार साइकलमै पुल्चोकस्थित महानगर कार्यालय पुगे । उद्घाटनस्थल कुपन्डोलमा पनि अरू साइकलयात्रुसँगै साइकलमै आए । उद्घाटन गरे । त्यही साइकलमा थापाथली चोकबाट साइकल फर्काएर महानगर गए । यो त ३१ वर्ष पहिले किनेको सन्तोषा साइकल हो, उनले भने, म अरू बेला पनि चलाउँछु ।"
ब्युँताइयो पूर्णचण्डी पोखरी,"ललितपुर (कास) पाटनको गाबाहलस्थित पूर्णचण्डी पोखरीको पुनर्निर्माण सकिएको छ । बगैंचा र केही भाग पानी नभएको ठाउँलाई समेटेर पुरानै आकारमा पोखरी निर्माण गरिएको हो । २४ दशमलव २५ वर्गमिटरमा फैलिएको पोखरीको वरिपरि दुईवटा पाटी र पूर्णचण्डी मन्दिर छ । ०७२ को भूकम्पमा भत्किएको एउटा पाटीको पुनर्निर्माण सकिएको छ । अर्को पुनर्निर्माणकै क्रममा रहेको ललितपुर महानगरपालिकाका२० का वडाध्यक्ष चन्द्रलाल महर्जनले बताए ।दुवै पाटी पुनर्निर्माणमा ललितपुर महानगरपालिकाले ४० लाख रुपैयाँ छुट्याएको छ । पोखरी निर्माणका लागि गतवर्ष महानगरपालिकाले एक करोड बजेट दिएको थियो । विश्वबैंकले पोखरी वरिपरि सोलार बत्तीसमेत राखिदिएको छ । पोखरीमा अहिले पनि साढे तीन फिट पानी छ, वडाध्यक्ष महर्जनले भने, वर्षायाममा पाँच फिटसम्म पानी जम्मा हुन्छ । पोखरी वरिपरि ढुंगा छाप्ने काम गरिएको छ । यसका लागि ४६ लाख खर्च भइसकेको र अब ७० लाख बजेटमा काम गरिने उनले बताए ।किंवदन्तीअनुसार पहिले यो स्थान नख्खु र वाग्मती खोलाको दोभान थियो । खोला किनारमा स्वामी पूर्णानन्ददेवले तपस्या गरेको स्थानीय गोपीलाल महर्जन बताउँछन् । उनलाई सिद्धिलक्ष्मी देवीले दर्शन दिइन् । आफ्नो तन्त्रमन्त्रको बलमा सिद्धिलक्ष्मीलाई वशमा पारेर त्यहाँ प्रतिस्थापन गरे । पोखरीसँगै पूर्णचण्डी मन्दिर पनि यहीँ स्थापना गरिएको हो, उनले भने । स्वामी पूर्णानन्ददेवकै नामबाट मन्दिरको नामकरण गरिएको उनको भनाइ छ । यहाँ इन्द्रजात्राको अन्तिम दिन १२ भुजाको विशेष पूजा हुने गरेको छ ।"
लक्ष्य हासिल नभएका सरकारी काम,"सरकारका कुनै पनि मन्त्रालयले आफैंले निर्धारण गरेको लक्ष्यसमेत हासिल गर्न नसकेको विवरणले मुलुकको प्रगति पथको तीतो यथार्थ झल्काएको छ । सरकारले जुन उद्देश्यले कार्यसम्पादन सम्झौता गरेको थियो, त्यस अनुसारको परिणाम कुनै पनि मन्त्रालय तथा निकायहरूको कार्यप्रगतिमा प्रतिविम्बित हुन सकेको छैन । यसले के प्रस्ट्याउँछ भने हाम्रा मन्त्रालय तथा निकायहरू कि धरातलमा आधारित र वास्तविक लक्ष्य राख्दैनन्, कि कामप्रति गम्भीर छैनन् या उद्देश्य हासिल गर्ने रणनीति र कार्यकौशल उनीहरूसित छैन । यसको कारण जे भए पनि सरकारले जनआकांक्षा अनुसार काम गर्न नसकेको भने वास्तविकता हो ।सरकार बनेको साल अपेक्षित प्रगति नभएपछि प्रधानमन्त्री केपी शर्मा ओलीले यो आर्थिक वर्षको सुरुमै औपचारिक हरेक मन्त्रालयसँग कार्यसम्पादन सम्झौता गरी तिनका कामकारबाहीको निगरानी गरेका थिए । तैपनि आर्थिक वर्षको पहिलो चार महिनामा कुनै पनि मन्त्रालयनिकायले आफैंले निर्धारण गरेको लक्ष्यसमेत पूरा गर्न सकेनन् । प्रधानमन्त्री तथा मन्त्रिपरिषद् कार्यालयमा सोमबार भएको समीक्षा बैठकमा प्रस्तुत प्रतिवेदन अनुसार प्रधानमन्त्री तथा मन्त्रिपरिषद् कार्यालय स्वयंले आधाभन्दा बढी काम पूरा गर्न सकेको छैन । सम्झौता गरेका २३ निकायमध्ये १० वटाले मात्र ५० प्रतिशतभन्दा माथि काम गर्न सकेका छन्, ५ मन्त्रालयले त २० प्रतिशत पनि बजेट खर्च गरेका छैनन् । यो तथ्यले हाम्रा मन्त्रालयहरू र समग्र सरकारकै कार्यशैलीमाथि गम्भीर प्रश्न उब्जाएको छ । यस्तो कार्यसम्पादन मापनको मापदण्ड कति वैज्ञानिक छ भन्ने छुट्टै प्रश्न पनि छ । परस्परविरोधी तथ्यांकहरूसमेत सार्वजनिक हुँदा अन्योल बढेको छ । समीक्षा बैठकमा प्रस्तुत प्रतिवेदनमा श्रम, रोजगार तथा सामाजिक सुरक्षा मन्त्रालयले चौमासिक लक्ष्यको ५७ प्रतिशतमात्रै काम सकेको भनिएको छ । मन्त्रालयले भने यसै अवधिमा ७० प्रतिशत काम भएको दाबी गरेको छ । यसले यो समीक्षा प्रक्रियामा कुनै समस्या या त्रुटि रहेको देखाउँछ । प्रधानमन्त्रीले गर्ने यस्ता समीक्षा बैठकको तौरतरिकामाथि पनि पुनर्विचार गर्न जरुरी देखिन्छ । लक्ष्यअनुसार परिणाम नआएपछि प्रधानमन्त्री ओलीले मन्त्री र सचिवहरूप्रति यसपटक पनि आक्रोश व्यक्त गरे । अघिल्लो वर्षका समीक्षा बैठकहरूमा पनि हरेकपटक प्रधानमन्त्रीले मन्त्री र सचिवहरूसँग कार्यशैलीमा समस्या रहेको भन्दै सुधार्न निर्देशन दिने गरेका थिए । तर समीक्षा बैठकमा दिइने यस्तो मोटो निर्देशनले मात्र काम हुन सक्दैन । यस्ता बैठकमा निश्चित काम समयमा सुरु नहुनु या नसकिनुका खास अवरोधहरू के हुन्, तिनलाई हटाउन कसले के गर्नुपर्छ भनेर टुंगो लगाउने गरी छलफल गरिनुपर्छ । सम्बन्धित कामका लागि गैरकानुनी रूपमा कुनै व्यक्ति वा निकाय अवरोध भए, त्यही अनुसार कारबाहीको बाटो खोजिनुपर्छ । नत्र काग कराउँदै गर्ने, पिना सुक्दै जाने जस्तो हुन्छ प्रधानमन्त्रीले निर्देशन दिइरहने तर लक्ष्य कहिल्यै हासिल नहुने । १ हजार ८ सय ६५ वटा सरकारी आयोजना पहिलो चार महिनामा सम्पन्न या सुरुवात हुनुपर्नेमा ३६ प्रतिशत मात्र सम्पन्न भएका छन् । नेपालको सधैँको समस्या विकास रकम खर्च यसपटक पनि अत्यन्तै न्यून छ, पोहोरभन्दा पनि कम । खासमा विकास खर्चमा प्रभावकारी बनाउन सरकारी निकायहरू गम्भीर भएकै देखिँदैन । पुँजीगत खर्च बढाउनकै निम्ति संविधानमै व्यवस्था गरेर हरेक वर्ष जेठ १५ मै बजेट ल्याउन थाले पनि यथोचित प्रगति हुन सकेको छैन । समयमै बोलपत्र आह्वान नहुने, ठेक्का लगाइहाले पनि ठेकेदारले राम्ररी काम नगर्ने, सरकारले पनि काम लगाउन नसक्ने रोग यथावत् छ । जबसम्म यी समस्याहरूको सही निदान खोजिन्न, तबसम्म जति कार्यसम्झौता गरे पनि व्यवहारमा परिणाम देखिँदैन । सरकार आफैंले मन्त्रालयहरूको मूल्यांकन गर्ने प्रणाली बसालेर काममा तदारुकता खोज्नु सकारात्मक प्रयास हो । तर, वास्तविक मूल्यांकन त जनता आफैंले गरिरहेकै हुन्छन् । जुन दिन नागरिकहरूले मुलुकमा सुशासन भएको महसुस गर्छन्, त्यति बेला मात्रै सरकार सफल भएको ठहर्छ । गुणस्तरीय बाटोघाटो, खानेपानी, बिजुली, शिक्षा, स्वास्थ्य र रोजगारी पाइयोपाइएन, सरकारी कार्यालय धाउँदा समयमै सहज ढंगले काम भयोभएन भन्ने नै जनताले मूल्यांकन गर्ने आधार हुन् । सरकारको काम देखिन जनताले मूल्यांकन गर्ने यिनै आधारमा प्रगति भएको हुनुपर्छ, एउटा विकास निर्माण र अर्को सेवा वितरण । अहिलेसम्म यी काममा सरकार प्रभावकारी देखिएको छैन । जे होस्, यो मूल्यांकन प्रतिवेदनले हाम्रा मन्त्रालय तथा निकायहरूलाई अवरोध पहिचान गर्ने अवसर उपलब्ध गराएको छ, उनीहरूले यसबाट पाठ सिकेर अझै धेरै मिहिनेत गर्नुपर्छ ।"
साँघुरिँदै शिशु मस्तिष्क,"बिना थिङ तामाङ लिखित साना हातमा पुस्तक कि ग्याजेट शीर्षक लेख समसामयिक लाग्यो । वास्तवमै अहिलेका केटाकेटी शारीरिकमानसिक रूपमा विक्षिप्त बन्दै गएका छन् । तिनको मस्तिष्क साँघुरिँदै गएको छ । मोबाइल फोन र भिडियो गेमले तिनको बालापन खोसिरहेको छ । यो घातक समस्यातर्फ सरकार एवं सरोकारवालाहरूले खासै चासो दिएको पनि पाइँदैन । हरघरको यस्तो समस्याले चिन्तित नहुने को होला ? वास्तवमा घरपरिवार, समाज र स्कुलको भूमिकामा आमूल परिवर्तन नभएसम्म केटाकेटीलाई सही बाटो देखाउन सकिन्न । प्रथमतः विद्यालयहरूले नवीन सोच राखेर भिन्नै प्रकारका गतिविधि गर्न थाल्नुपर्छ । पुस्तकालय व्यवस्थित बनाउने, विद्यार्थीले पाठ्यपुस्तक बाहेकका पुस्तक अनिवार्य पढ्ने व्यवस्था मिलाउने, बहुआयमिक र सिर्जनशील बनाउन निबन्ध प्रतियोगिता गराउने, सोका लागि विविध कुराको जानकारी दिन खेलकुद, भूगोल, इतिहास, प्रकृति, समाज, संस्कृति अध्यात्मसँग सम्बन्धित विषयमा तीन विद्यार्थीलाई एउटा शीर्षकको दरले सहभागी गराउने गरे केही परिवर्तन हुन सक्छ । आफ्ना केटाकेटी सपार्ने काममा अभिभावकले कुनै कसर बाँकी राखेका हुँदैनन्, तर त्योभन्दा महत्त्वपूर्ण भूमिका सरकार र विद्यालयले खेल्न सक्नुपर्छ । भुवनेश्वर शर्मा, चन्द्रागिरि२, काठमाडौं"
बढ्दो सडक दुर्घटना,"लाग्छ, नेपाल सडक दुर्घटनामा कीर्तिमान राख्ने हिसाबले अघि बढिरहेको छ । नत्र सडकमा बर्सेनि हजारौंले अनाहकमा ज्यान गुमाउनु पर्दैनथ्यो र यसलाई रोक्न सरकार तदारुकतासाथ अघि बढिसक्ने थियो ।भर्खरै मात्र अर्घाखाँचीको नरपानीमा १९ सर्वसाधारणको एक चिहान भयो । बझाङमा ३ जना अकालमा बिते । सरकारले कडाभन्दा कडा कानुन नल्याएसम्म यस्ता दुर्घटना दोहोरिइरहन्छन् । जतिसुकै लामो दूरीमा पनि बसधनीले खर्च बढ्ने भनेर चालक नफेर्ने, भत्केका साँघुरा सडक, सवारी साधनको नाजुक अवस्था आराम गर्न नपाएको तनावमा बस चलाउने गरेका कारण दुर्घटना हुने गरेको छ । समाचारमै उल्लेख छ, गत वर्ष मुलुकभर भएका १३,४२१ सवारी दुर्घटनामा २,७६२ जनाको मृत्यु भयो । ९४० वटा दुर्घटनाको कारण चालकको लापरबाही भएको ठहर्याइयो । चालकहरू भने बसधनी र राज्यबाट ठगिएको गुनासो गर्छन् । तर खास गरेर दुर्घटना हुनुमा तीन पक्षका गल्ती देखिन्छ । पहिलो, सवारी साधन र सडकको नाजुक अवस्थामा पनि जतिसुकै लामो दूरी भए पनि चलाउनुपर्ने । दोस्रो, लामो (२०० किमिभन्दा बढी) दूरीसम्म चल्ने सवारी साधनमा दुई चालक राख्नमा कडाइ गर्ने । तेस्रो, ट्राफिक नियम पालना नगर्ने सवारीधनी र चालकलाई ठाउँको ठाउँ कारबाही गर्न चौबीसै घण्टा प्रहरी सजग रहने । मुलुकका नागरिकको मृत्यु हुने तेस्रो मुख्य कारण बनेको सवारी दुर्घटना न्यूनीकरण गर्ने हो भने सवारीधनीले आफ्नो गाडी राम्ररी जाँचपडताल नगरी चलाउन लगाउनै हुँदैन । अर्कातिर, कानुन कार्यान्वयनका लागि प्रहरीले ठाउँठाउँमा कडाइ गर्नेबित्तिकै सवारी दुर्घटना न्यूनीकरण गर्न सकिन्छ । गंगाराज अर्याल, पाणिनि ८, पाली, अर्घाखाँची"
धाँधलीरहित निर्वाचन,"निर्वाचनमा मतदातालाई प्रभाव पार्न गरिने सबै खालका हर्कत बन्द गर्न निर्वाचन आयोगले कडा कानुन बनाउनैपर्छ । अहिलेको उपनिर्वाचनमा मौन अवधिलाई समेत बेवास्ता गर्दै पैसा, चामल, मासुभातको लोभ देखाएको सुन्नमा आएको छ । मतदाता रिझाउन बिजुलीका पोल, खानेपानीका पाइप उपलब्ध गराउने प्रवृत्तिले निर्वाचनको स्वच्छतालाई चुनौती दिएको छ । निर्वाचन आयोगले भड्किलो प्रचारप्रसार, अनावश्यक झन्डा, ब्यानर, सवारी साधनजस्ता अनुत्पादक खर्चमा नियन्त्रण गर्नैपर्छ । निर्वाचन जति खर्चिलो भयो, भ्रष्टाचार त्यति नै बढ्ने हो । चुनाव जितेपछि पहिलो खर्चभन्दा दोब्बर कमाइ गर्ने मनस्थिति हावी पाइन्छ अचेल । यसले विकासनिर्माणमा असर पुर्याएको छ । चुनावमा हुने अनुत्पादक खर्चले एकातिर भ्रष्टाचारलाई बढावा दिन्छ भने अर्कातिर खर्च गर्न नसक्ने तर निष्ठाको राजनीति गर्नेहरू पाखा पार्ने गरिएका छन् । यस्तो परिपाटीले निष्ठावान् नेता कहिल्यै नेतृत्वमा पुग्न सक्दैनन् । तसर्थ निर्वाचन आयोगले यसतर्फ तुरुन्तै ध्यान दिन जरुरी छ । अर्को निर्वाचनसम्म अवस्था सुध्रिएको देख्न पाइयोस् । कुसुम न्यौपाने, मध्यबिन्दु ११, अरुणखोला, नवलपरासी"
एक्लिएका मेडिकल विद्यार्थी,"केही समयदेखि आन्दोलित मेडिकल विद्यार्थीहरूलाई ठूलठूला दलका विद्यार्थी संगठनहरूले साथ नदिएको देख्दा आश्चर्य लागेको छ । तिनको मौनता अर्थपूर्ण छ । विद्यार्थीको हकहितका लागि भनेर अस्तित्वमा आएका त्यस्ता संगठन चुप बस्नु स्वाभाविक मानिँदैन । मेडिकल विद्यार्थीहरूका माग जायज छन् र यसमा नेविसंघ वा अखिलहरूले साथ नदिनुपर्ने कुनै युक्तिसंगत कारण छैन । विद्यार्थी संगठनहरूले आफू सच्चिएको सन्देश दिन ढिलो भइसकेको छ । अहिले मेडिकल विद्यार्थीहरू ठगिँदा रमिता हेर्नेहरूले पछि आफूलाई पर्दा कसलाई गुहार्नु ? त्यस्तो नैतिकता बाँकी रहन्छ ? आम विद्यार्थीसँग भोटका लागि हात फैलाउनुपर्ने दिन सरम नलाग्ला ? पछिलाई पनि त बाटो राख्नुपर्यो ! समय सधैं एकनास रहँदैन र कोही पनि सधैं शक्तिमा भइरहँदैन । त्यसैले मेडिकल विद्यार्थीहरूको हितमा विद्यार्थी संगठनहरूले मुख खोल्नु अत्यावश्यक भइसकेको छ । प्रकाश सुवेदी, स्वयम्भू, काठमाडौं"
न बलि न मेलाको औचित्य,"चन्द्रकिशोरको लेख बदलिँदो गढीमाई मेला लेखले मलाई बालककाल सम्झाइदियो । बाल्यावस्थामा गढीमाई मेला हाम्रो उमेर थाहा पाउने अवसर हुने गर्थ्यो । सिनो लग्दै गरेका चमारहरूको लर्को द्वारमा बसेर हेर्दै हामी कति गढीमाई मेला देखिसक्यौं र हामी कति वर्षका भयौं भनेर गणना गर्ने गर्थ्यौं । त्यति बेला गढीमाई मन्दिर अनकन्टार बगैंचामा थियो, जहाँ दिउँसै जान पनि डर लाग्थ्यो । पाँचवर्षे मेलामा पनि पहिले यति भीड हुँदैनथ्यो । यातायात र सञ्चारले गढीमाई मेलामा घुइँचो ह्वात्तै बढाइदिएको छ । बालककालमा हामी तरकारी र लत्ताकपडा किन्न बजार जान्थ्यौं । अब त्यस्ता सरसामान घरैमा आइपुग्छन् । ठूलो सहरको बजार र प्रदर्शनीको महत्त्व घटेको छ । मेरो जानकारीमा, मेला नलाग्ने मधेसको कुनै गाउँ छैन होला । प्रत्येक मन्दिरमा कुनै न कुनै आस्था जोडिएको हुन्छ । गढीमाई मेलाको आस्था गढीमाई मन्दिरसँग जोडिएको छ । जेल परेका एक थारू व्यक्तिले सपनामा गढीमाईलाई देखेको र माईको आदेशानुसार जेलमुक्त भएपछि गढीमाईलाई आफ्नै शरीरको रगत चढाएको किंवदन्ती छ । पछि मानिसहरूले बोका, राँगा र पन्छीहरूको रगत चढाउन थाले । अचेल रोजै गढीमाईको दर्शन गरन्छि । अतः पाँचवर्षे मेलाको र त्यहाँ बलिप्रथाको अन्त्य गर्ने बेला आएको छ । तब मात्र गढीमाई मेला बदलिएको मान्न सकिन्छ । डा शिवशंकर यादव, छपकैया, वीरगन्ज"
विषादीयुक्त कृषि उपज र लाचार सरकार,"भारतमा सिक्किमपछि अर्को राज्य पनि विषादीमुक्त हुने तरखरमा रहेछ । त्यो हो हामीसँगै पश्चिम सीमा जोडिएको उत्तराखण्ड । हामी भने विषादीलाई माया गरेर बसिरहेका छौं । नेपालकै लागि भनेर अत्यधिक विषादी प्रयोग गरी चाँडो बजार पठाउन सीमाक्षेत्रमा उत्पादन गरिने भारतीय तरकारी र फलफूल आयात गरिरहेका छौं । सीमावर्ती भारतीय क्षेत्रमा आफ्नो बजार हेर्ने र नेपाली कृषि उत्पादकलाई हतोत्साहित पार्ने रणनीतिले सधैं काम गरेको देखिन्छ । नेपालले भने बीउ किनेर अनुदान दिँदा आफ्नो कृषिमा समृद्धिको सपना पूरा भएको ठान्ने गरेको छ । नेपाली तरकारी, फलफूल, अन्डा, अदुवा, अलैंची, सुपारीजस्ता कृषि उपजमा केही न केही खोट देखाएर, उत्पादन बढेका बेला र राम्रो आम्दानीको ग्यारेन्टी भएकै वर्ष मिसावटको गलत प्रचार गर्ने गरेका छन् भारतीयहरूले । अलैंची, अदुवा, सुपारी लगायतको निर्यातमा दुःख दिने, बजार भाउ घटाइदिने र बिचौलियाको मद्दतले विषादियुक्त कृषि उत्पादन नेपाल भित्र्याउन संगठित रूपमा लाग्ने पनि गर्छन् भन्ने रहस्य सीमानाकामा बिहानबेलुका भित्रिने मालवाहकहरूका मालिकको रवाफबाट थाहा हुन्छ । उनीहरू कुनै ठूला आयातकर्ताबाट परिचालित छन् भन्ने बुझ्न गाह्रो छैन । तिनै बिचौलियाहरू कृषकलाई रिनपान दिने साहूमहाजन हुने गर्छन् । कृषिमा सिन्डिकेटको कुरूपता हो यो । विषादिको मुद्दा बेलाबेला उठ्ने र लगत्तै सेलाउने गर्छ । विषादिविरुद्ध पूर्वमा केही सञ्चारकर्मी नै अभियन्ताका रूपमा लागिरहेको र कतिपय गाउँ नै विषादिमुक्त बनाउन सफल भइरहेको दृष्टान्त हुँदाहुँदै सरकारले न तिनलाई प्रोत्साहन दिएको छ, न त आफैं कुनै कार्यक्रम ल्याउन सकेको छ । त्यही भारतीय कृषि उत्पादन छोटो दूरीको सिक्किममा भित्र्याउन नपाइने अनि नेपालमा चाहिँ पाइने ? हाम्रो सरकार यति हदसम्म लाचार किन भएको ? आफ्नो देशमा हैन, नेपालमा विषादियुक्त तरकारी र फलफूल बेचौं भारतीय रणनीतिलाई टुलुटुलु हेरेेरै कहिलेसम्म बसिरहने ? विषादियुक्त कृषि उपजको नियमनका लागि सीमानाकामा परीक्षण गर्न भनेर चालिएको कदम कहाँ अड्किएको छ ? कसको ब्रिफकेसमा गएर अल्झेको छ ? स्मरणीय छ, विषादियुक्त कृषि उपज खाँदा मिर्गौला र प्यान्क्रियाज बिग्रने अनि क्यान्सर हुने हुन्छ । मुटु, छाला र मस्तिष्कसम्बन्धी रोग लाग्ने गर्छ । हामीलाई विषादियुक्त कृषि उपज खुवाउनमा दिल्ली, भेल्लोर, हैदरावादजस्ता भारतीय सहरका महँगा अस्पतालका एजेन्टहरूको त हात छैन ? सडेगलेका भारतीय तरकारी र फलफूल खाएर हामीले उनीहरूकै दोहोरो व्यापार कहिलेसम्म गरिरहनुपर्ने हो ? सुरेश खतिवडा"
महिला राजनीति र पुरुषचाल,"गत मंसिर १ मा कान्तिपुरमा प्रकाशित आहुतिको चुनावी खालमा महिला शीर्षक लेखले यस पंक्तिकारमा महिलाको विद्यमान हालतबारे थप कुरा राख्न उत्सुकता जगायो । उक्त लेखको आशय छ महिला राजनीति अझै पनि पुरुषकेन्द्रित र पुरुषद्वारै निर्देशित छ अनि पुरुषनिर्धारित महिलाको राजनीति त्यो बेलासम्म पुरुषका निम्ति स्वीकार्य हुन्छ, जबसम्म पुरुषलाई अघि बढ्न त्यो बाधा बन्दैन । यो प्रसंग आहुतिले तत्कालीन मन्त्री रवीन्द्र अधिकारीको निधनपछि कास्की क्षेत्र नम्बर २ को उपनिर्वाचनमा उनकी पत्नी विद्या भट्टराईले पाएको उम्मेदवारीका सन्दर्भमा उठाएका हुन् । विद्या भट्टराईको आफू अखिलको केन्द्रीय सचिव र एउटा विभाग प्रमुख भएर काम गरेको व्यक्ति भएकाले चुनावका लागि पहिल्यै योग्य उम्मेदवार थिएँ, तापनि विवाहपछि घर चलाउने मामिलामा पछि बस्नुपर्ने माहोल बन्यो भन्ने भनाइलाई उद्धरण गर्दै आहुतिले जुनसुकै पार्टीका नेताले पनि महिलालाई यसरी नै आफ्नो खालको गोटी सम्झेर प्रयोग गर्ने गरेकाले महिलाको सबलीकरण हुन सकेकै छैन भन्ने जिकिर गरेका छन् ।निर्वाचनमा विद्या भट्टराईले जित्लिन् वा हार्लिन्, त्यो बेग्लै कुरा हो । उनी टिकट पाउनयोग्य थिइन् वा थिइनन्, यो पनि बेग्लै प्रसङ्ग हो । तर पतिको निधनपछि मात्र उनलाई किन खोजियो ? यस्ता उम्मेदवार रोजिनुलाई सबल महिलालाई उचित स्थान दिएको भनेर बुझ्ने कि पार्टीले उनका दिवङ्गत पतिप्रति कृतज्ञता प्रकट गरेको भनेर ? एउटा प्रसङ्गबाट कुरा सुरु गरौं । केही समयपहिले आफ्ना अधिकारका कुरा लिएर भेट्न पुगेका नेकपाकै महिलाहरूका अघि प्रधानमन्त्री केपी शर्मा ओलीले पूरै महिला जमातलाई हियाउँदै ट्याउँट्याउँ नगर्न चेतावनी दिए, जुन अधिकांश नेपालीको स्मरणमा ताजै छ । उनै अध्यक्ष रहेको पार्टीले कास्की उपनिर्वाचनमा विद्या भट्टराईलाई टिकट दिएर आफ्नो परम्परागत प्रवृत्तिको सक्कली उदाहरण फेरि प्रस्तुत गरेको छ । यद्यपि नेकपा मात्र यस्तो पार्टी होइन । पतिको सामयिकअसामयिक निधनपछि रिक्त भएको स्थानमा पत्नीलाई उभ्याएर सहानुभूतिको भोट बटुल्ने अभ्यास नेपालका सबै पार्टीले गर्दै आएका छन् । आरक्षणद्वारा महिलाको सशक्तीकरण भएको बखान अचेल जताततै सुनिन्छ । तर त्यही आरक्षणको व्यवस्थाअनुसार सहभागिता वृद्धि गर्न दबाब दिने महिलाहरूलाई ट्याउँट्याउँ नगर्न चेतावनी दिने नेताले किन एक विधवा महिलालाई सहजै उम्मेदवार बनाए ? कुरो प्रस्टै छ । पहिलो कुरा, उनले महिलाको दबाब महसुस गरे, दोस्रो, आफ्नो हात माथि परेको सम्झे । आवरणमा महिलालाई उम्मेदवार बनाइयो, तर यथार्थमा दिवङ्गत मन्त्रीप्रति आदर र उनकी पत्नीप्रति दया गरियो, जसका कारण उनी नेताप्रति सधैं कृतज्ञ रहने भइन् । यसमा न संगठन न त क्षमताको कुरा सान्दर्भिक हुन आउँछ । नेताले महिलाको सामूहिक शक्तिलाई उपेक्षा गर्ने र एकएकलाई छानेर दया गर्दै आफूप्रति लोयल बनाउने खेलअनुसार नै नेताका पत्नी, साली, दिदीबहिनी राजनीतिमा अगाडि देखा पर्ने अनि सक्रिय महिला सधैं पछि पर्ने गरेका छन् । आरक्षणको प्रावधानले राजनीतिक परिदृश्यमा महिलालाई गनीगनी धेरै देखाउनुपर्ने व्यवस्था त गरेको छ, तर परम्परागत रूपमा दीक्षित नेताकार्यकर्ता वा महिला कसैले पनि महिलाका जेन्युइन समस्यालाई समस्या मानेको कमै देखिन्छ । नेताका अर्घेल्याइँप्रति चुनौती दिने संगठन छैन, त्यही भएर महिलाहरू नेतृत्वपंक्तिका नेतासामु सधैं नतमस्तक रहन बाध्य हुन्छन् एवं महिला हितमा दबाब प्रस्तुत गर्न सक्दैनन् । यस्तो अवस्थामा नेताका नातेदार, नेताका ढोकामा सेवा दर्शाउन खप्पिस र दयाको झोली फिँजाउने महिलाहरूप्रति नेताले तथास्तुको शैलीमा उम्मेदवारी र पद प्रदान गर्छन् । यसरी आउने महिला सशक्त हुन जरुरी छैन । बरु तिनको विनम्रता र सोझोपन नेता रिझाउने उपयुक्त हतियार बन्न पुग्छ । यसबाट पुरुष नेताका लागि महिलालाई सबल बनाउन सहयोग पुर्याएको सन्देश जाने भइहाल्यो । अर्कातिर, आफूले फेवर गरेकी महिला सधैं आफ्नो आशय अनुसार चल्ने हुँदा नेतालाई हुनसम्म फाइदा पनि हुन्छ । अनि लामो समय सशक्त काम गरेर क्षमता र अनुभव बटुलेका सक्षम महिला प्रायः पछाडि पर्छन् र ठगिएको अनुभूति गर्न थाल्छन् । राजनीतिमा महिलाको शून्यता हाम्रो संस्कार र संस्कृतिको परिणति हो । यसमा परिवर्तन ल्याउनुपर्ने उद्देश्य अनुरूप नै आरक्षणको व्यवस्था गरिएको हो । यसबाट राजनीतिक परिदृश्यमा महिलाको उपस्थिति ह्वात्तै बढेको त देखिन्छ, यो वृद्धिले महिला सशक्तीकरणका पक्षमा काम गरेको छ कि पितृसत्ताकै पृष्ठपोषण गरिरहेको छ भन्नेचाहिँ मननीय विषय हो । न कुनै पार्टीका नेताकार्यकर्ताले यसलाई गम्भीरतापूर्वक लिएका छन्, न त राजनीतिमा संलग्न महिलाले नै यसबारे गहिरिएर चिन्तनमनन गरेका छन् ।राजनीतिमा नेपाली महिलाको सहभागिता सदियौं पुरानो चिन्तन र संस्कारबाट अझै पीडित छ भन्दा कुनै अर्घेल्याइँ नहोला । विद्यार्थी जीवनमा अथवा विवाहपूर्व राजनीतिमा सँगसँगै काम गरेकामध्ये पुरुषलाई विवाहपछि पनि राजनीतिक यात्रामा लागिरहन कुनै विघ्नबाधा हुँदैन भने महिलामा एकाएक राजनीतिक जीवन टुंग्याउनुपर्ने बाध्यता आइपर्छ, विद्या भट्टराईलाई जस्तै । अर्कातिर, राजनीतिमा चाख नहुने जीवनसाथी महिलालाई पतिले आफू राजनीतिइतर पेसामा रहेर राजनीति गर्ने अनुमति दिएको देख्नु दुर्लभै हुन्छ । राजनीतिमा चाख राख्ने जीवनसाथी नै परे पनि ऊ स्वयं अगाडि सर्छ । महिलाको इच्छा र क्षमताको कदर गर्दै आफू पछाडि हट्ने पुरुष देख्न कठिनै हुन्छ । अरू पार्टीको त कुरै छोडौं, भूमिगत जनयुद्धमा पुरुषसँगै हतियार उठाएका र आफूलाई अब्बल दर्जाका क्रान्तिकारी भन्दै आएका माओवादी महिला कार्यकर्ताहरूमध्ये पनि धेरैले युद्ध समाप्तिसँगै आफ्ना जीवनसाथीलाई राजनीतिमा अघि बढाउन आफू परम्परागत घरायसी काममा लाग्नुपरेका गुनासो गरेको निकै सुनिएको छ । २०४६ को आन्दोलनपछि ल्याइएको आरक्षणको प्रावधानले गर्दा पढेलेखेका केही महिलालाई टिकट पाउन सजिलो भयो । किनकि राजनीतिमा महिलाको सहभागिता शून्य रहेका बेला स्कुलकलेजको राजनीतिमा संलग्न महिलालाई नै टिकट दिनुपर्ने अवस्था सिर्जना भएको थियो । त्यो बेला सँगसँगै काम गरेका छात्र नेताकार्यकर्ताले आफूले टिकट नपाउने अवस्था देखेपछि महिलाका नाताले मेरी पत्नीले टिकट पाउनुपर्छ भन्दै हिँडे । फेरि, तिनै पुरुषमध्ये केहीचाहिँ पत्नी सांसद भएपछि आफ्नो इगोमा धक्का परेको महसुस गर्दै पछुताए भने केहीले पत्नीको उन्नति सहन नसकी सम्बन्ध विच्छेदसम्म गरे ।यही घटनालाई अर्कातर्फबाट पनि सोचौं । के कुनै महिलालाई सांसद अथवा मन्त्रीकी पत्नी हुँ भन्न असजिलो लाग्छ ? पटक्कै लाग्दैन । उनीहरू त बरु यस्तो अवसर आए मक्ख पर्छन् । पतिको नाम लिन पाउँदा आफ्नो इज्जत बढेको सम्झन्छन्, पतिको काम र जिम्मेवारीमा सघाउँछन् । किनकि हाम्रो संस्कार र संस्कृतिले यही सिकाएको छ । तर के यही कुरा लोग्ने मानिसको हकमा मिल्छ ? कदापि मिल्दैन । आफू राजनीतिक नेतृ, सांसद अथवा मन्त्रीको पति हुँ भनेर गर्व गर्ने पुरुष कति भेटिएलान् ? ज्यादै कम । पत्नीको आर्जनबाट घरखर्च चलेकामा आनन्द माने पनि बाहिर खुलेर गर्व गर्ने त होइन, आफ्नो इगो हर्ट भएको सम्झने पुरुष प्रशस्त भेटिन्छन् । आफ्नी पत्नी पढेलेखेकी होऊन्, टाठीबाठी होऊन्, जागिर खाएर होओस् कि अन्य व्यवसायमा लागेर, आफूलाई आर्थिक सहयोग पुर्याऊन् भनी चाहने पुरुष पनि महिलाले राजनीति गरेको उति रुचाउँदैनन् । यदाकदा आफ्नी पत्नीले राजनीति गरून्, अरूभन्दा प्रखर र सबल होऊन् भन्ने चाहना राख्ने पुरुष पनि पत्नी आफूभन्दा माथि नजाऊन्, आफ्नो इसारामा नाचून् भन्ने धारणा राख्छन् । यही संस्कारजन्य मनोवृत्तिले महिला पुरुषका सहयोगीका रूपमा मात्र रहन बाध्य भए । राजनीतिक परिदृश्यमा अहिले पनि केही अविवाहितबाहेक पुरुषबेगरको बेग्लै अस्तित्ववान् महिला फेला पार्न मुस्किलै छ । यही संस्कारले गर्दा राजनीतिलाई पुरुषको एकलौटी क्षेत्र मान्ने हाम्रो संस्कारमा परिवर्तन उति सजिलो देखिएन, भलै आरक्षण जस्तो विधिबाट महिलाको राजनीतिक सहभागिता बढाउने प्रक्रियामा अभ्यासरत छौं हामी । स्थानीय तहदेखि केन्द्रसम्म ५ प्रतिशत, २० प्रतिशत हुँदै ३० र ३३ प्रतिशतसम्म पुर्याइएको महिला आरक्षणका कारण आवरणमा त निकै परिवर्तन देखिएको छ, तर यस प्रावधान अनुसार मौका पाएका र निर्वाचन जितेका महिला आफ्नै समुदायको हितमा भन्दा पार्टी नेताको इसारामा चल्ने र पार्टीको उद्देश्य परिपूर्तिका लागि कसिने गरेकाले महिलाका वास्तविक समस्या ज्युँका त्युँ रहने गरेका अनेक उदाहरण छन् । यसो हुनुमा संस्कारजन्य मान्यताकै असर जिम्मेवार देखिन्छ । यति हुँदा पनि महिलालाई कमजोर राखिराख्ने परम्परालाई परिवर्तन र परिमार्जन गर्नमा कुनै पार्टीका नेताकार्यकर्ता वा महिला स्वयंले अग्रसरता लिएको देख्न पाइएको छैन ।"
सीमा बहसका बहुआयाम,"आयाम चार ः आन्तरिक राष्ट्रियताका घाउभूपरिवेष्टित वा भूजडित भने पनि अन्तिम चाबी अरूकै हातमा रहने हो । तिब्बतमा हान जातिको बाहुल्य नहुँदासम्म र हालका दलाई लामाको मृत्युपछि चीनमै दलाई लामाको नयाँ अवतार नजन्माइँदासम्म मात्र उत्तरी अतिरिक्त शालीनता कायम रहने यथार्थ बुझ्नैपर्छ । दक्षिण त घाँटीसम्मै चहर्याइरहेकै छ । विश्वव्यवस्थामा मानवता र पर्यावरणकेन्द्रित समाजवादी राजनीतिक लहर आउन नसके भविष्यमा उत्तरदक्षिणका छिमेकी नेपाली राष्ट्रियताका निम्ति हदैसम्मका निकृष्ट सौदागर हुने सम्भावना टड्कारो छ । यस्तो यथार्थमा उभिएर गम्दा भविष्यसम्मको स्वाधीनताको निम्ति पहिलो आवश्यकता हो घरको समस्या समाधान गरेर सदस्यहरूलाई सन्तुष्ट पार्नु । नेपालको स्वाधीनता, क्षेत्रीय अखण्डताका सन्दर्भमा निर्णायक महत्त्व नेपालभित्रको आन्तरिक राष्ट्रियतालाई मजबुत पार्न सक्नुमा छ भन्ने यथार्थलाई ओठे स्वीकारोक्तिमा होइन, ठोस व्यवहारमा अभ्यासको सुरुआत अबको मुख्य आवश्यकता हो । नेपालका मधेसी, जनजाति, दलित, मुस्लिम आदि उत्पीडित राष्ट्रियता र समुदायका न्यायमा आकांक्षामाथि कस्तो व्यवहार हुँदै जान्छ भन्नेले नेपालको आन्तरिक राष्ट्रियता मजबुत वा फितलो हुने प्रक्रिया अगाडि बढ्नेछ । नयाँ संविधान बनाउँदा उत्पीडितहरूका आकांक्षामाथि गरिएको खेलबाड र हालका दिनहरूमा दस हजार सरकारी रोजगारी खोल्दा उत्पीडितको भागमा पाँच सय मात्र पर्ने गरी षड्यन्त्र गर्ने शासकीय प्रवृत्तिले आन्तरिक राष्ट्रियता मजबुत हुने दिशामा गम्भीर प्रश्न खडा भैसकेका छन् । मानिसको शरीरलाई देशसँग तुलना गर्ने हो भने मुटु देशको सिमाना हो । त्यो आधारभूत महत्त्वको हुन्छ । तर मानिसको प्रगतिशील सांस्कृतिक जीवनका निम्ति सर्वाधिक महत्त्वपूर्ण हुन्छ मस्तिष्क । देशको मस्तिष्क भनेको देशवासीको अवस्था हो । मुटु र मस्तिष्क दुवै स्वस्थ हुनुपर्छ । सिमाना र आन्तरिक राष्ट्रियता दुवै मजबुत हुनुपर्छ । मुटु र मस्तिष्क एकअर्कासँग अन्तरनिर्भर हुन्छन्, एकको मृत्यु भएमा अर्को केही घण्टाभन्दा बढी जीवित रहन सक्तैन ।"
सत्य निरूपणमा सिफारिस अनिश्चित,"(काठमाडौं)  सिफारिस समितिका संयोजक पूर्वप्रधानन्यायाधीश ओमप्रकाश मिश्र एक महिनाका लागि शुक्रबार अमेरिका लागेपछि सत्य निरूपण तथा मेलमिलाप आयोग र बेपत्ता छानबिन आयोगमा पदाधिकारी नियुक्ति प्रक्रिया धकेलिएको छ । संयोजक मिश्र सिफारिसका सबै काम टुंग्याएर अमेरिका जाने तयारीमा थिए । शीर्ष नेताहरूबीच अनौपचारिक समझदारी बनेपछि सिफारिस समितिले योग्य उम्मेदवारहरूको सूची पनि सार्वजनिक गरेको थियो । सूची सार्वजनिक भएको दुई साता बित्दा पनि पदाधिकारी भने समितिले सिफारिस गर्न सकेको थिएन । संयोजक नै नभएपछि बैठक बस्ने कुरा भएन, सिफारिस समितिकी प्रवक्ता शर्मिला कार्कीले भनिने, उहाँ (मिश्र) नआएसम्म काम अघि नबढ्ने नै भयो ।मिश्रले अध्यक्षता गरेको समितिको बैठकले दुई साताअघि ६१ उम्मेदवारको सूची सार्वजनिक गरेको थियो । उनीहरूबारे कुनै गुनासो र आपत्ति भए ५ दिनभित्र उजुरी दिन सार्वजनिक आह्वान गरिएको थियो । उजुरीको छानबिनपछि निर्विवाद देखिएका योग्य उम्मेदवारमध्येबाट सत्य निरूपणमा पाँच र बेपत्ता छानबिन आयोगमा पाँच आयुक्त नियुक्तिका लागि सिफारिस गर्नुपर्ने ऐनमा उल्लेख छ । प्रधानमन्त्री केपी शर्मा ओली, नेकपा अध्यक्ष पुष्पकमल दाहाल र कांग्रेस सभापति शेरबहादुर देउवाबीच भएको समझदारीअनुसारै बेपत्ता आयोगमा पुरानै सदस्यलाई दोहोर्याउने र सत्य निरूपण तथा मेलमिलापमा पनि अध्यक्ष तथा एक सदस्यबाहेक बाँकी तीन सदस्य पुरानैलाई नियुक्त गर्ने तयारीका साथ समितिले उम्मेदवारहरूको सूची प्रकाशित गरेको थियो । द्वन्द्व पीडितहरूले समिति सहमतिका नाममा राजनीतिक प्रभावमा परेको भन्दै विरोध जनाउन थालेका थिए । मानवअधिकार आयोगले पीडितहरूको संवेदनामा आघात पार्ने कुनै पनि काममा साथ दिन नसकिने भन्दै आफू प्रक्रियाबाट अलग हुने संकेत दिएको थियो । शान्ति सम्झौताको तेह्रौं वर्षगाँठका दिन पीडितहरूसँगको अन्तरसंवादमा नेकपा अध्यक्ष दाहालले पुरानैलाई दोहोर्याउनुपर्छ भन्नेमा आफू सुरुदेखि नै नरहेको भन्दै सत्य निरूपणमा सबै नयाँ अनुहार नियुक्त हुने उद्घोष गरेका थिए । यस्तै, घरेलु अवस्था प्रतिकूल बन्दै गएका बेला एमनेस्टी इन्टरनेसनल, ह्युमन राइट्स वाचलगायतका अन्तर्राष्ट्रिय मानवअधिकार संगठनहरूले संयुक्त रूपमा विज्ञप्ति जारी गर्दै संक्रमणकालीन न्यायको प्रक्रियालाई राजनीतिक हस्तक्षेपबाट मुक्त राख्न अपिल गरेपछि सिफारिस समितिलाई थप दबाब परेको थियो । स्रोतका अनुसार दाहालले मिश्रलाई पुराना अनुहार नदोहोर्याउने संकेत गरेपछि उनी अन्तिम समयमा आएर सिफारिसलाई थाती राख्दै अमेरिका गएका हुन् । अन्तरिम संविधान २०६३ मा संविधान जारी भएको ६ महिनाभित्रै दुई आयोग गठन गरी सशस्त्र द्वन्द्वकालमा भएका मानवअधिकार उल्लंघनका घटनाहरूको दुई वर्षभित्रमा छानबिन गरी शान्ति प्रक्रियालाई टुंग्याउने भनिएको थियो । ०७१ माघमा मात्रै गठन भएका सत्य निरूपण र बेपत्ता आयोगले चार वर्षसम्म पनि कुनै एक घटना छानबिन गर्न सकेनन् । दुवै आयोगमा गरी ६५ हजारको हाराहारी भने दर्ता भएका छन् । राजनीतिक इसारामा आयुक्तहरूले काम गर्न नसकेको भन्दै द्वन्द्व पीडितहरूले तीव्र विरोध गरेपछि र अन्तर्राष्ट्रिय समुदायले पटकपटक खबरदारी गरेपछि सरकारले गत माघ २५ गते सत्य निरूपण तथा मेलमिलाप आयोग ऐन ०७१ दोस्रो पटक संशोधन गर्दै आयुक्तहरूको पदावधि सकिने तथा आयोग भने रहिरहने व्यवस्था गर्यो । त्यसअनुसार ०७६ वैशाख १ गतेदेखि नै लागू हुने गरी दुवै आयोगका पदाधिकारीको जागिर गइसकेको छ । संशोधित ऐन अनुसार दुवै आयोगमा नयाँ पदाधिकारीहरू नियुक्तिका लागि सरकारले ०७५ चैत १२ गते सर्वोच्च अदालतका पूर्वप्रधानन्यायाधीश मिश्रको नेतृत्वमा ५ सदस्यीय सिफारिस समिति गठन गरेको थियो । समितिले दुवै आयोगमा नियुक्तिका लागि योग्यता पुगेका व्यक्तिहरूको दरखास्त आह्वान गरेकामा ५४ जनाले आवेदन दिएका थिए । समितिले ७ जनाको नाम थप गरी ६१ जनाको सूची दुई साताअघि सार्वजनिक गरेको थियो ।"
जेलबाट छुटेका थिए आक्रमणकारी,लन्डन बेलायतको राजधानी लन्डनमा चक्कु प्रहार गर्ने व्यक्तिले यसअघि आतंकवादसँग सम्बन्धित अपराधमा जेल सजाय भुक्तान गरेका प्रहरीले जनाएको छ । लन्डन ब्रिजमा शुक्रबार भएको चक्कु आक्रमणमा एक पुरुष र एक महिला गरी दुई जनाको मृत्यु भएको थियो । आक्रमणमा तीन जना घाइते भएका थिए । आक्रमणकारीलाई भने प्रहरीले गोली हानी मारिदिएको थियो । बेलायत प्रहरीका अनुसार आक्रमणकारी २८ वर्षीय उस्मान खान हुन् । उनी गतवर्ष ससर्त जेलमुक्त भएका थिए । लन्डन ब्रिजमा चक्कु प्रहार भइरहेको देखेपछि सर्वसाधारणले उनलाई नियन्त्रणमा लिएका भए पनि प्रहरीले गोली चलाउँदा उनको ज्यान गएको थियो । आक्रमणको समय घटनास्थलमा केहीबेर भागाभाग भएको थियो । घाइते हुने तीन जनामा एक पुरुष र दुई महिला छन् । उपचारका लागि अस्पताल पुर्याइएका उनीहरूको परिचय खुलाइएको छैन ।घाइतेमध्ये एक जनाको स्थिति गम्भीर तर स्थिर भएको स्वास्थ्य सेवा एनएचएसका प्रमुखले शुक्रबार बताएका थिए । अरू दुई जनामध्ये एक जना स्थिर अवस्थामा भएका र अर्का व्यक्तिलाई सामान्य पटक लागेको बताइएको छ । प्रहरीका अनुसार खान सन् २०१२ मा आतंवादसम्बन्धी मुद्दामा दोषी ठहर भएका थिए । लन्डन प्रहरीले उक्त आक्रमणलाई आतंकवादी घटना भएको बताएको छ । लन्डन महानगरीय प्रहरीका आयुक्त नील वसुले एक विज्ञप्ति प्रकाशित गर्दै खान सन् २०१८ को डिसेम्बरमा कारागारबाट सर्तसहित बाहिर आएको बताएका छन् । बेलायती सञ्चारमाध्यमका अुनसार शरीरमा विद्युतीय उपकरण लगाउने र आफ्ना गतिविधि प्रहरीले निगरानीमा राख्ने सहमति गर्दै खान जेलमुक्त भएका थिए । बसुका अनुसार खानले यस्तो आक्रमण किन गरे भन्नेबारे प्रहरीले छानबिन सुरु गरेको छ । प्रहरीले स्याफोर्डसरस्थित खान निवासमा खानतलासी गरेको जनाइएको छ । प्रहरीले आक्रमणमा अन्य व्यक्तिको संलग्नताबारे पनि अनुसन्धान भइरहेको जनाएको छ । शुक्रबार दिउँसो १ बजेर ५८ मिनेटमा लन्डनको व्यस्थ पर्यटकीय स्थान लन्डनब्रिजको उत्तरी भागमा आक्रमण भएको थियो । आक्रमणकारी क्याम्ब्रिज विश्वविद्यालयले कैदीहरूको पुनर्बासका विषयमा गरेको एक कार्यक्रमबाट निस्केका थिए । प्रहरी आयुक्त वसुका अनुसार खानले कार्यक्रमको आयोजना गरिएको भवनमा नै आक्रमण गरेका थिए । त्यसको केहीबेरमा लन्डन ब्रिजमा पुगेपछि एक पैदलयात्रीले उनलाई नियन्त्रणमा लिएका थिए । तर तत्कालै पुगेको प्रहरीले गोली चलाएपछि उनको ज्यान गएको हो । बेलायती प्रधानमन्त्री बोरिस जोन्सनलगायत नेताले आक्रमणकारीलाई नियन्त्रणमा लिने पैदलयात्रीको प्रशंसा गरेका छन् । विपक्षी दल लेबर नेता जेरेमी कोर्बिनले पनि उनले निकै साहस देखाएका बताएका छन् ।
जापानलाई उत्तर कोरियाको चेतावनी,सोल पछिल्ला दिनमा क्षेप्यास्त्र परीक्षणलाई तीव्रता दिएको उत्तर कोरियाले जापानी प्रधानमन्त्रीलाई वास्तविक ब्यालेस्टिक क्षेप्यास्त्र चाँडै देखाइदिने चेतावनी दिएको छ । उत्तर कोरियाले जापानी प्रधानमन्त्री सिन्जो अबेलाई मन्दबुद्धि र राजनीतिक कदबिनाको नेता को संज्ञा दिंदै आफ्नो हतियार परीक्षणलाई गलत रूपमा प्रस्तुत गरेको आरोपसमेत लगाएको छ ।उत्तर कोरियाले बिहीबार क्षेप्यास्त्र परीक्षण गरेको थियो । उक्त परीक्षणपछि जापानी प्रधानमन्त्री अबेले उत्तर कोरियाले बारम्बार ब्यालेस्टिक क्षेप्यास्त्र परीक्षण गरेको भन्दै निन्दा गरेपछि प्योङयाङ रुष्ट बनेको हो । उत्तर कोरियाले एकैपटकमा एकभन्दा बढी क्षेप्यास्त्र प्रहार गर्न सक्ने सुपर लार्ज मल्टिपल रकेट लन्चर को परीक्षण गरिएको दाबी गरेको छ ।
गोल्डन टेस्ट मा नेपाली रेस्टुराँ दोस्रो,"पेरिस (कास) फ्रान्सको एसोन क्षेत्रमा नेपालीहरूले सञ्चालन गर्दै आएको एक रेस्टुराँले पापी दोर (गोल्डन टेस्ट) पुरस्कारमा दोस्रो स्थान हासिल गरेको छ । विश्वभरका विदेशी रेस्टुराँहरू सहभागी प्रतिस्पर्धामा नेपाली रेस्टुराँ मेजोँ द हिमालय दोस्रो भएको हो । फ्रान्समा आआफ्ना देशका खाना बनाउने रेस्टुराँको खाना, सेवा, पहिरन, कच्चा पदार्थको स्तर, प्राविधिक ढाँचा, स्वागतलगायत विषयको परीक्षणपछि जुरीले पुरस्कार विजेताको घोषणा गर्ने गर्छन् । तीन तहका परीक्षणमा सुरुमा रेस्टुरेन्टमा खान आउने ग्राहकबाट गोप्य तरिकाले जाँच लिने गरिन्छ । त्यसैगरी, दोस्रो तहमा परीक्षणमा पाक विज्ञ, परीक्षणकर्ताले रेस्टुरेन्ट सञ्चालकलाई जानकारी नदिई जाँचबुझ तथा परीक्षण गर्ने तथा तेस्रो तहमा विशेषज्ञले ग्राहकका रूपमा रेस्टुराँको खाना खाने गर्छन् ।पुरस्कार विजेता घोषणाअघि ५ सय ९३ रेस्टुराँको खाना चाखिएको जनाइएको छ । पुरस्कार ग्रहण गरेपछि रेस्टुराँ सञ्चालकमध्येका एक चितवनका रविन शर्मा ओलीले आफूमा थप हौसला बढेको बताए । उनले भने, सयौं रेस्टुरेन्टमा प्रतिस्पर्धा गरेको । जितिएला भन्ने लागेको थिएन । जुरीको निर्णय सुन्दा थप हौसला बढेको छ ।"
विरासत फिर्त्याउने गरी टिम बनाएका छौं : मन्त्री,"सरकारको पछिल्लो कार्यसम्पादन मूल्यांकनमा दोस्रो हुनुभएको छ, यो उत्कृष्ट प्रदर्शनलाई निरन्तरता दिन भविष्यका योजना के के छन् ?म एउटा आधारभूत परिवारमा जन्मेको मान्छे हो । आफूलाई प्राप्त भएको जिम्मेवारी निष्ठा र इमानसाथ निर्वाह गर्ने मेरो स्वभाव छ । त्यसैले खुरुखुरु काम गर्दा कति काम भए । कति काम गर्न सकिएन । कति बाँकी छ त्यो मलाइ थाहा छ । खेलक्षेत्रको विकास र विस्तारका लागि युवासँग सरोकारका धेरै काम गर्न बाँकी छन् । यसबीचमा धेरै काम गर्न सकियो जस्तो मलाई लाग्दैन । मैले मन्त्रालयको जिम्मेवारी लिएपछि केही समय त खेलकुद बुझ्न नै लाग्यो । कार्यसम्पादन मूल्यांकनको कुरा मन्त्रालयको नियमित कामको प्रतिफल हो, यो ठूलो कुरा वा उपलब्धि होइन ।"
नतिजामुखी तयारी छ : सिलवाल,"अहिलेसम्म पनि कति खेलाडी र कति स्वर्ण पदक छ भन्ने ठ्याक्कै यकिन किन नसकेको होला ?दक्षिण एसियाको यो एउटा रोग नै रहेछ । त्यसको दुई पाटो छ । एउटा खेलकुद र अर्को खेलाडीको नाम । धेरैमा तोकिएको समयभित्र ती देशका खेल संस्थाहरूले दर्ता गर्न सकेनन् । खेलाडीको नाममा पनि यस्तै भयो । नोभेम्बर २० सम्म दर्ताका लागि समय राखेका थियौं । त्यसलाई बढाएर नोभेम्बर २५ सम्म पुर्यायौं । नोभेम्बर २६ सम्म पनि पूर्ण दर्ताहरू आएका छैनन् । अलि अलि छुटको पनि चलन रहेछ यहाँ । ८ वटा स्वर्ण पदक फेरि घटेका छन्, यही प्रक्रियाका कारण । अब कुल ३ सय १६ स्वर्णका लागि प्रतिस्पर्धा हुनेछ । ३ हजारभन्दा बढी खेलाडी हुनेछ ।"
मूल घरमै दक्षिण एसियाली खेलकुद,"(काठमाडौं)  १३ औं दक्षिण एसियाली खेलकुद (साग) आजदेखि सुरु हुँदै छ । यो नेपालले आयोजना गर्न लागेको साग तेस्रो अवसर हो । यसअघि नेपालले सन् १९८४ मा पहिलोपल्ट प्रतियोगिताको आयोजना गरेको थियो । त्यतिबेला यसको नाम थियो, दक्षिण एसियाली महासंघीय खेलकुद । छोटकरीमा साफ । यो नामले सन् १९९९ सम्म प्रतियोगिता भयो । यो संयोगले नेपालले दोस्रो पटक आयोजना गरेको प्रतियोगिता रह्यो । त्यसपछि भने यसको नाम दक्षिण एसियाली खेलकुद (साग) रहेको छ । बंगलादेशको ढाकापछि काठमाडौं तीनपल्ट दक्षिण एसियाली खेलकुद आयोजना गर्ने देश हुनेछ । यसपल्ट भने प्रतियोगिता आतिथ्य काठमाडौंले मात्र होइन, पोखरा र जनकपुरले पनि गर्नेछ । भारतले पनि तीनपल्ट प्रतियोगिताको आयोजना गरेको छ । तीनै अवसरमा आयोजक सहर फरकफरक छन् । पाकिस्तान र श्रीलंकाले भने दुईदुईपल्ट यो प्रतियोगिता आयोजना गरेका छन् । भुटान र माल्दिभ्सले अहिलेसम्म आयोजना गर्न सकेका छैनन् । दक्षिण एसियाली खेलकुद फेरि एकपल्ट नेपालमा फर्कंदा सबैले सम्झने तथ्य के हो भने नेपालले नै यो प्रतियोगिता आयोजना गर्नुपर्छ भन्ने सोच प्रस्तुत गरेको थियो । अवधारणा तयार भइसक्दा पनि प्रतियोगिताले गति लिन नसकेपछि नेपालले नै अगाडि सरेर पहिलो संस्करणको प्रतियोगिता आयोजना गरेको थियो । त्यसैले प्रतियोगिताको सोच र कार्यान्वयनको जस नेपाललाई जाने गर्छ । निकै लामो समयको छलफलपछि मात्र प्रतियोगिता पहिलोपल्ट काठमाडौं आयोजना भएको थियो । दक्षिण एसियाली देश आफ्नो छुट्टै खेल महोत्सवको लागि प्रेरित हुनु पछाडि केही ठोस कारण पनि थिए । एक त यसले दक्षिण एसियाली देशबीचको सम्बन्ध अझ सुदृढ हुने निश्चित थियो, खेलकुदको माध्यमबाट । दोस्रो कारण थियो, दक्षिण पूर्वी एसिया र पश्चिम एसियाका आआफ्नै क्षेत्रीय प्रतियोगिता हुन्थ्यो । यसको सञ्चालन पनि सफलतापूर्वक भइरहेको थियो । तेस्रो महत्त्वपूर्ण कारण भने ओलम्पिक र एसियाली खेलकुद जस्ता ठूला खेल महोत्सवमा दक्षिण एसियाली देशले प्रस्तुत गर्ने कमजोर चुनौती । ओलम्पिकमा अधिकांस समय दक्षिण एसियाको चुनौती केबल सहभागितामै सीमित हुने गर्थ्यो । एसियाली स्तरमा भने भारतले मात्र केही राम्रो गर्दै आएको थियो । यी सबै कारण देखाएर नेपालले प्रतियोगिता आयोजनाको कारण तयार पारेको थियो । बंगलादेशले लगातार दुईपल्ट प्रतियोगिता आयोजना गर्न असमर्थता देखाएपछि नेपालले अगाडि सरेको थियो । पहिलो साफ काठमाडौंमा सन् १९८४ सेप्टेम्बर १७ देखि २३ सम्म आयोजना भएको थियो । पहिलो संस्करणमा जम्मा पाँच खेल मात्र समावेश थियो । ती थिए एथलेटिक्स, पौडी, फुटबल, बक्सिङ र भारोत्तोलन । सहभागी संख्या पनि निकै कम थियो, ३ सय ७३ मात्र । प्रतियोगिताको सफल आयोजनाका लागि नेपालले कुनै प्रकारको कन्ज्युस्याइँ गरेको थिएन र नेपालको आतिथ्यमा सबै पाहुना खुसी भएका थिए । प्रतियोगिताको उद्घाटन र समापन समारोह दशरथ रंगशालामा आयोजना भएको थियो । तत्कालीन राजा वीरेन्द्रले भव्य समारोहबीच प्रतियोगिताको उद्घाटन गरेका थिए । कुल १ सय ८५ पदकका लागि भएको प्रतियोगितामा भारत ४४ स्वर्ण पदकसहित शीर्षस्थानमा रह्यो । त्यसयता श्रीलंका र पाकिस्तान रहे । आयोजक नेपालले चार स्वर्ण पदक जित्यो र चौथो स्थानमा रह्यो । नेपालले पहिलो साफको के आयोजना गरेको थियो, बंगलादेशलाई त्यसको दोस्रो संस्करण आयोजना गर्न हतार भइहाल्यो । एक वर्ष जतिको अन्तरमै बंगलादेशको ढाकाले सन् १९८५ को डिसेम्बर २० देखि २६ सम्म खेलकुदको माध्यमबाट दक्षिण एसियाकै सात देशलाई जोड्ने प्रयास गर्यो । ढाकाले पनि प्रतियोगिता आयोजनामा कुनै कसर बाँकी राखेन । एउटा स्वतन्त्र देशको रूपमा अस्तित्वमा आएयता बंगलादेशमा भएको त्यो पहिलो ठूलो खेल महोत्सव थियो । प्रतियोगिताको मुख्य आयोजनास्थल ढाकाको प्रसिद्ध बंगबन्धु नेसनल स्टेडियम । यसको स्थापना बंगलादेशका पिता मानिएका शेख मुजिबर रहमानको सम्मानमा गरिएको थियो । भारतले पहिलोपल्ट साफ आयोजना गरेको सन् १९८७ मा हो । त्यतिबेला आयोजक सहर रह्यो, पश्चिम बंगालको प्रसिद्ध सहर कोलकाता । हुगली नदीको छेउमा रहेको सहर त्यतिबेला कलकत्ता नामले परिचित थियो । नोभेम्बर २० देखि २७ सम्म आयोजित प्रतियोगिताको तेस्रो संस्करणमा समावेश गरिएको खेलसंख्या बढेर १० पुगेको थियो । प्रतियोगिताको उद्घाटन तत्कालीन भारतीय राष्ट्रपति रामास्वामी बैंकटरमनले गरेका थिए । मुख्य आयोजनास्थल थियो, प्रसिद्ध साल्टलेक स्टेडियम । यो भारतकै सबैभन्दा बढी दर्शक क्षमताको रंगशाला हो । सन् १९८९ मा राजधानी इस्लामाबादमा यस प्रतियोगिताको चौथो संस्करण आयोजना गरेको थियो । डिसेम्बर २० देखि २७ सम्म आयोजना भएको प्रतियोगिताको मुख्य आयोजनास्थल इस्लामाबादको प्रसिद्ध जिन्हा स्पोर्ट्स स्टेडियममा भएको थियो । सन् १९७० मा निर्माण भएको यो रंगशालाले आयोजना गरेको सबैभन्दा ठूलो खेल महोत्सव यही दक्षिण एसियाली खेलकुद रह्यो । पाकिस्तानका तत्कालीन राष्ट्रपति गुलाम इस्क खानले प्रतियोगिताको उद्घाटन गरे । पाँचौं संस्कणको दक्षिण एसियाली खेलकुदको आयोजना गर्ने पालो रह्यो श्रीलंकाको । राजधानी कोलम्बोले सन् १९९१ को डिसेम्बर २२ देखि ३१ सम्म प्रतियोगिताको आयोजना गरेको थियो । श्रीलंकाका तत्कालीन राष्ट्रपति रणसिंघे प्रेमादासाले प्रतियोगिताको उद्घाटन गरे । सुगतदासा रंगशालामा उद्घाटन र समापन समारोहसँगै अन्य प्रमुख खेलको आयोजना गरिएको थियो । सन् १९६२ मा निर्माण सम्पन्न भएको यस रंगशालालाई पाँचौं दक्षिण एसियाली खेलकुदका लागि भनेर पुनर्निर्माण गरिएको थियो । सन् १९९३ को डिसेम्बर २० देखि २७ सम्म बंगलादेशको राजधानी ढाकाले छैटौं संस्करणको दक्षिण एसियाली खेलकुद आयोजना गर्यो र यसक्रममा बन्यो, यो क्षेत्रका सर्वोच्च खेल महोत्सव दोस्रोपल्ट आयोजना गर्ने सहर । प्रतियोगिताका अधिकांस खेल फेरि एकपल्ट ढाकाका बन्गबन्धु नेसनल स्टेडियममा भएको थियो । प्रतियोगिताकै लागि भनेर रंगशालालाई नयाँ रूप दिइएको थियो । बंगलादेशका तत्कालीन राष्ट्रपति अब्दुर रहमान विश्वासले प्रतियोगिताको उद्घाटन गरे । भारतले सन् १९९५ मा दोस्रोपल्ट दक्षिण एसियाली खेलकुदको आयोजना गर्यो । प्रतियोगिताको सातौं संस्करण आयोजना गर्ने सहर रह्यो, दक्षिणी प्रान्त तमिलनाडुको राजधानी मद्रास । अचेल यसको नाम चेन्नई भएको छ, तर जतिबेला यो प्रतियोगिता आयोजना भएको थियो, सहर पुरानै नामले परिचित थियो । प्रतियोगिताको आयोजना डिसेम्बर १८ देखि २७ सम्म आयोजना भएको थियो । प्रतियोगिताको मुख्य आयोजनास्थल जवाहरलाल नेहरू स्टेडियम रहेको थियो । भारतका तत्कालीन राष्ट्रपति शंकरदयाल शर्माले उद्घाटन गरेका थिए । साफको आठौं संस्करणका लागि लामो चार वर्ष कुर्नुपर्यो । तर जतिबेला काठमाडौंले यसको आयोजना गर्यो, त्यो उत्कृष्ट आतिथ्यको अर्को नमुना बन्यो । नेपालको प्रदर्शन पनि प्रतियोगिताको इतिहासमै सर्वाधिक उत्कृष्ट रह्यो र पहिलोपल्ट दोस्रो स्थान हात पार्न सफल रह्यो । ढाका पनि नेपाल प्रतियोगिताको दोस्रोपल्ट आयोजना गर्ने दोस्रो सहर बन्यो । सन् १९९९ को सेप्टेम्बर २५ देखि अक्टोबर ४ सम्म आयोजित प्रतियोगितामा नेपालले भने ३१ स्वर्ण जितेर दोस्रो स्थान कब्जा गर्न सफल रह्यो । प्रतियोगिताका लागि भनेर दशरथ रंगशालाका पुनर्निर्माण गरिएको थियो । पहिलोपल्ट सिन्थेटिक ट्र्याक बिछ््याइएको थियो । प्रतियोगिताकै लागि भनेर सातदोबाटोमा पनि भौतिक संरचना पनि तयार भए । तत्कालीन राजा वीरेन्द्रले प्रतियोगिताको उद्घाटन गरे । पाकिस्तानको राजधानी इस्लामाबादले सन् २००४ मा दक्षिण एसियाली खेलकुदको नवौं संस्करण आयोजना गर्यो । यो इस्लामाबादले प्रतियोगिताको आयोजना गरेको दोस्रो अवसर हो । मार्च २९ देखि अप्रिल ७ सम्म आयोजित प्रतियोगिताको सबैभन्दा ठूलो विशेषता रह्यो, अफगानिस्तानको प्रवेश । जिन्हा स्टेडियम मुख्य आयोजनास्थल रहेको यस संस्करणको उद्घाटन तत्कालीन राष्ट्रपति परवेज मुसरफले गरेका थिए । कोलम्बोले दोस्रोपल्ट दक्षिण एसियाली खेलकुद आयोजना गर्नेक्रममा सन् २००६ मा यसको दसौं संस्करणको आयोजना गरेको थियो । अगस्ट १८ का सुरु भएर २८ मा सकिएको प्रतियोगिताको प्रमुख खेलस्थल प्रेमदासा स्टेडियम थियो । यसको उद्घाटन तत्कालीन राष्ट्रपति महिन्द्रा राजपाक्षेले गरेका थिए । प्रतियोगिताकै लागि भनेर प्रेमदासा स्टेडियम सुधार गरिएको थियो । प्रतियोगिताका बेला श्रीलंकाली सरकारले कडासुरक्षाको व्यवस्था गरेको थियो । ढाकाले सन् २००४ को जनवरी २९ देखि फेब्रुअरी ८ सम्म आयोजना भएको ११ औं संस्करण आयोजना गर्यो । फेरि एकपल्ट बंगबन्धु नेसनल स्टेडियममा आयोजना गरिएको थियो । प्रतियोगिताका लागि भनेर फेरि एकपल्ट स्टेडियममको पुनर्निर्माण गरिएको थियो । यसको उद्घाटन गरेकी थिइन् प्रधानमन्त्री शेख हसिनाले । दक्षिण एसियाली खेलकुदको इतिहासमै पहिलोपल्ट प्रतियोगिताको आयोजना दुई सहरले गरेको अवसर जुरेको थियो, सन् २०१६ मा । फेब्रुअरी ५ देखि १६ सम्म आयोजित प्रतियोगिताको १२ औं संस्करण भारतको उत्तरी पूर्वी दुई सहर गुवाहाटी र सिलोङमा भएको थियो । प्रतियोगिताको उद्घाटन आसाम गुवाहाटीको इन्दिरा गान्धी एथलेटिक्स स्टेडियममा भएको थियो । प्रधानमन्त्री नरेन्द्र मोदीले प्रतियोगिताको उद्घाटन गरे । सिलोङको जवाहरलाल नेहरू स्टेडियममा खेलहरू आयोजना गरिएको थियो ।"
नाटकमय तीन दिन,"(काठमाडौं)  पाँच वटा प्रदेशका ६ नाटक मञ्चन गर्दै तीनदिने नेसनल स्कुल थिएटर फेस्टिभल शुक्रबार सकिएको छ । राजधानीको बानेश्वरस्थित कुञ्ज थिएटरमा जारी फेस्टिभलको अन्तिम दिन आहाल भञ्ज्याङ मावि गोर्खाको प्रस्तुतिमा रंगकर्मी सुरज तमुले निर्देशन रहेको नाटक चालिसे भीर र आरङ्ग नेपाल, सुर्खेतका कलाकार समूहको प्रस्तुतिमा तुसारोभित्रका मुनाहरू मञ्चन गरिएको थियो । नाटक चालिसे भीर मा मरेको मान्छेको आत्मालाई जिउँदो मान्छेको आङमा बोलाउने परम्परा देखाइएको थियो । गणेश गौतमको लेखन एवं यामनारायण आचार्यको निर्देशन रहेको तुसारोभित्रका मुनाहरू भने बाल यौनशोषणमा केन्द्रित थियो । महोत्सवको पहिलो दिन एभरेस्ट बोर्डिङ स्कुल कैलालीका तर्फबाट पुष्प अवस्थीको निर्देशन रहेको नाटक कठै तीन मास्टर मञ्चन गरिएको थियो । नाटकले शिक्षित भए पनि रजश्वलाप्रति पुरातन दृष्टिकोण राख्ने एक ग्रामीण परिवारको कथा प्रस्तुत गरिएको थियो । त्यस्तै लिम्बू संस्कारमा मृतकबाट छुटकारा पाउन झाँक्री राखेर आत्मा बोलाउने परम्परालाई नाटक थान ले प्रस्तुत गरेको थियो । यो नाटक वरबोटे इंग्लिस बोर्डिङ स्कुल इलामका तर्फबाट सुरेश पोर्तेलले निर्देशन गरेका थिए । दोस्रो दिन क्रिएटिभ एकेडेमी कीर्तिपुरबाट जीवन बरालले निर्देशन गरेको नाटक आनमयाँ प्रस्तुत गरिएको थियो । नाटकमा सशस्त्र द्वन्द्वकालमा निःहत्था नागरिकले बेहोर्नुपरेको सास्तीलाई उतारिएको थियो । त्यही दिन मञ्चन भएको गोपाल कृतिको निर्देशन र युवराज दाहालको लेखन रहेको नाटक म सपना पनि देखाइएको थियो । घरको कामले गर्दा शिक्षाबाट वञ्चित एक बालिकाको कथाव्यथा प्रस्तुत गरिएको यो नाटक सगरमाथा मोडेल स्कुल गाईघाटले प्रस्तुत गरेको हो । स्कुल थिएटर नेपाल र एसियन एकेडेमी फर पिस र रिसर्च एन्ड डेभलपमेन्टले गरेको महोत्सवको समापनमा सहभागी सबैलाई प्रमाणपत्र, मायाको चिनो प्रदान गर्दै साहित्यकार तथा वरिष्ठ रंगकर्मी अभि सुवेदीले अचेल नाटकमा समाजका कुरा बढी आउन थालेको भन्दै प्रशंसा गरे । महोत्सव निर्देशक टंक चौलागाईंले दिगो शान्ति, सामाजिक मेलमिलापजस्ता विषयमा बालबालिकालाई सामेल गराउन महोत्सव केन्द्रित रहेको बताए ।"
नेपाल पानारोमामा १४ फिल्म,"(काठमाडौं)  काठमाडौं अन्तर्राष्ट्रिय पर्वतीय फिल्म महोत्सव (किम्फ) को नेपाली पानारोमाअन्तर्गत १४ वटा फिल्म छानिएका छन् । आउँदो मंसिर २५ देखि राजधानीमा सुरु हुने पाँचदिने महोत्सवमा सरला थापाको ब्रिटेन्स् लोन्ली गोर्खास्, गणेश पाण्डेको सहायक श्रीमान्, निपिल शर्माको अटिसार्गा, धोंडप छिरिङको आमा खुन्डो, सुमन सापकोटाको अठारौं र धनराज बर्कोटेको एउटा रूखको पीडा छानिएका हुन् ।त्यस्तै केदार श्रेष्ठको जुनुको जुत्ता, प्रशिश वज्राचार्यको कोक्रो, पहिचान, फुर्वा, साइलेन्स प्लिज, रंगहीन पुतली, द कलरलेस र तिर्खा पनि प्रदर्शन हुनेछन् । प्रदर्शन गरिने फिल्महरूमा १७ वटा फिल्म प्रतिस्पर्धात्मक खण्डमा छन् भने ३२ फिल्म गैरप्रतिस्पर्धात्मक खण्डमा समावेश गरिएको विज्ञप्तिमा जनाइएको छ । किम्फको यो १७ औं संस्करणका लागि ६९ देशका ४ सय २७ वटा फिल्महरूको प्राप्त भएकोमा २९ देशका ६६ वटा फिल्म मात्रै महोत्सवमा प्रदर्शन गरिने बताइएको छ । महोत्सवको अन्तर्राष्ट्रिय प्रतिस्पर्धामा पहिलो, दोस्रो र तेस्रो हुनेले क्रमशः २ लाख, १ लाख ५० हजार र एक लाख रुपैयाँ जित्नेछन् । त्यस्तै नेपाल पानोरामा अन्तर्गत उत्कृष्ट हुने कथानक (फिक्सन) र गैरकथानक (ननफिक्सन) फिल्मलाई क्रमशः एक लाख र ७५ हजार रुपैयाँ प्रदान गरिनेछ । कथानक विधातर्फको पुरस्कार मिला प्रोडक्सनले र गैरकथानक विधातर्फको नगद पुरस्कार चलचित्र विकास बोर्डले प्रायोजन गर्नेछ ।यसपटक किम्फले नै गरेको परिवर्तित नेपाल शीर्षकको तीन मिनेटको सर्ट फिल्म प्रतियोगितामा छनोट भएका उत्कृष्ट १० फिल्म पनि प्रदर्शन गरिनेछन् । त्यसबाहेक महोत्सवमा तीनवटा स्विस फिल्महरूको विशेष प्रदर्शनी गरिने बताइएको छ । स्विस कथानक फिल्म हाइडी महोत्सवको समापन समारोहमा प्रदर्शन गरिनेछ । माफिल कोट्स (बेलायत), जे क्यु ली (कोरिया) र ग्याब्रियला कुहृन (पोल्यान्ड) सहितको निर्णायक टोलीले महोत्सवको उत्कृष्ट फिल्म छनोट गर्नेछन् । पछाडि पारिएकाहरूको आवाज नारासहित आयोजना हुन लागेको महोत्सवको उद्घाटनमा द एसेन्ट अफ एभरेस्ट फिल्म प्रदर्शनी गरिने बताइएको छ ।महोत्सवमा फ्रेन्च नागरिक डेनिस पौलेद्वारा खिचिएका नेपालका ४० वर्ष पुराना तस्बिरको पनि प्रदर्शनी हुनेछ । यसपटक महोत्सवमा फिल्म प्रदर्शनीसँगै विश्व वन्यजन्तु कोष (डब्लूडब्लूएफ) को हिउँचितुवा संरक्षणसम्बन्धी स्टोरी टेलिङ कार्यक्रम पनि हुने आयोजक हिमाल एसोसिएसनले जनाएको छ । एसियाली कला संग्रहालयबारे छिरिङ शेर्पा र साहसिक फिल्म निर्माणसम्बन्धी माइकल डिलनले मास्टरक्लास सञ्चालन गर्नेछन्, एसोसिएसनका कार्यकारी निर्देशक वसन्त थापाले भने, नेपाली फिल्महरूलाई अन्तर्राष्ट्रिय स्तरमा पुर्याउन पाँचदिने महोत्सवले सघाउनेछ ।"
गाउा चिनाउने भिडियो प्रतियोगिता,"काठमाडौं (कास) ओझेलमा परेका प्राकृतिक, सांस्कृतिक सम्पदा, भेषभूषा, जातजातिको पहिचान, खानपान, कलासंस्कृतिलगायतका विषयवस्तुमा केन्द्रित रहने गरी वी विल राइज फाउन्डेसन काठमाडौंले दोस्रो भिडियो प्रतियोगिता मेरो गाउँ, मेरो ठाउँ घोषणा गरेको छ । नेपाल भम्रण वर्ष २०२० को सचिवालयमा आयोजित कार्यक्रममा फाउन्डेसनले उत्कृष्ट भिडियोलाई ५ लाख रुपैयाँको पुरस्कार दिने घोषणा गर्दै १० वटा विधामा पुरस्कार दिइने जनाएको छ । जसमा बेस्ट भिडियो अफ द इयर, पब्लिक च्वाइस अवार्ड, बेस्ट डिरेक्टर, वुमन भिडियो मेकर अफ द इयर, फ्युचर स्टार अफ द इयर, मोस्ट पोटेन्सियल डेस्टिनेसन, मोस्ट एनरजेटिक भिडियो मेकर, बेस्ट स्क्रिप्ट भ्वाइस ओभर, बेस्ट सिनेमाटोग्राफर र बेस्ट एडिटर विधा छन् ।आयोजकले यो प्रतियोगिताका लागि सय दिनको समयसीमा तोकिएको जनाउँदै सहभागी हुन चाहने प्रतियोगीले डिसेम्बर १ देखि मार्च ९ सम्म भिडियोहरू पठाइसक्नुपर्ने भनेको छ । प्रतियोगितामा सहभागी गराइने भिडियोको समय अधिकतम ५ मिनेटको हुनुपर्नेछ । आयोजकले यो प्रतियोगिताले नेपाल सरकारले घोषणा गरेको नेपाल भ्रमण वर्ष २०२० लाई मद्दत पुग्ने जनाएको छ । यसपटक प्रतियोगितामा गण्डकी प्रदेश र गैरआवासीय नेपाल संघ पनि अभियानमा जोडिएको छ ।"
सम्पदा लडाइँ टुँडिखेलमा,"काठमाडौं (कास) अकुपाई टुँडिखेल अभियानअन्तर्गत चौथो शृंखला लेखक तथा पत्रकार दामोदर न्यौपानेको पुस्तक सम्पदा लडाइँ मा केन्द्रित रहेर शनिबार सम्पन्न भएको छ । पुस्तकमाथि टिप्पणी गर्दै संरक्षणकर्मी भीम नेपालले सम्पदा केका लागि, किन, कसरी र कसले गर्ने भन्ने चारवटा प्रश्नको उत्तर पुस्तकमा पाइने बताए । उनले पुस्तकमा संरक्षणको विधि, कानुनी व्यवस्था, सम्पदाको अहिलेको अवस्थालगायतमा केन्द्रित भएकाले यो पुस्तक उपयोगी हुने बताए । पुस्तकका पात्र सञ्जय अधिकारीले सम्पदा संरक्षणमा लाग्न पुस्तकले प्रेरणा दिने दाबी गरे । पुस्तकले सम्पदा संरक्षणमा हुटहुटी जगाउँछ, उनले भने । दृष्टिविहीनहरूको संस्था ब्राइट स्टार सोसाइटीका सुशील अधिकारीले युवाहरू सुतेर बसेकाले अब जाग्नुपर्ने बताए । उनले सम्पदा लडाइँ पुस्तक अडियो बनाएर दृष्टिविहीनलाई सुनाउने पनि बताए । लेखक न्यौपानले पुर्खाको गौरव र पहिचानका रूपमा रहेका सम्पदा एकपछि अर्को गर्दै मासिएकाले यसलाई जोगाउने सचेतनाका लागि पुस्तक लेखेको जनाए । सम्पदा लडाइँ टुँडिखेल कार्यक्रममा फोटो पत्रकार विकास रौनियार, संगीतकार लक्ष्मण शेष, सञ्चारकर्मी रूपा जोशी लगायतले भनाइ राखेका थिए । टुँडिखेललाई अतिक्रमण मुक्त गर्न चार सातादेखि अकुपाई टुँडिखेल अभियान सञ्चालन भइरहेको छ । तीन महिनाभित्रमा टुँडिखेलको अतिक्रमण हटाउने अभियानको उद्देश्य रहेका संयोजक विजय श्रेष्ठले बताए ।"
मरीचिका लाई कृति पुरस्कार,सुर्खेत (कास) यस वर्षको कर्णाली साहित्य समाज कृति पुरस्कार महेश थापाद्वारा लिखित मरीचिका कथा संग्रहलाई दिने निर्णय गरिएको छ । कर्णाली साहित्य समाजले प्रेस विज्ञप्तिमार्फत् ५० हजार राशिको पुरस्कार मरीचिका लाई दिने निर्णय गरिएको जनाएको हो । यो कर्णाली प्रदेशको सर्वाधिक राशिको साहित्यिक पुरस्कार भएको समाजले जनाएको छ । समाजले २५ हजार राशिको कर्णाली साहित्य समाज प्रतिभा पुरस्कार उपन्यासकार बुद्धिसागरलाई प्रदान गर्ने निर्णय गरेको छ । लेखक तथा साहित्यकार हरिहर अधिकारी श्यामल लाई कर्णाली साहित्य समाज साधना सम्मान प्रदान गरिने समाजद्वारा प्रेषित विज्ञप्तिमा उल्लेख छ । समाजका अध्यक्ष खगेन्द्र अधिकारी अमृत ले आगामी मंसिर २१ गते वीरेन्द्रनगरमा मदन पुरस्कार विजेता साहित्यकार महेशविक्रम शाहको प्रमुख आतिथ्यतामा पुरस्कार तथा सम्मान प्रदान गरिने जानकारी दिए । तीनवटै पुरस्कार तथा सम्मान पहिलोपटक प्रदान गर्न लागिएको र आगामी वर्ष नियमित रूपमा प्रदान गरिने उनले बताए ।
भाषा परीक्षा उत्तीर्णलाई कोरिया लैजाऊ,"(काठमाडौं)  दक्षिण कोरियाले रोजगार अनुमति प्रणाली (ईपीएस) को भाषा र सीप परीक्षामा नक्कली परीक्षार्थी पनि सहभागी हुने गरेको भन्दै कम्प्युटर प्रणालीमा आधारित परीक्षा सञ्चालन गर्न नेपाललाई आग्रह गरेको छ । कोरियन मानव संसाधन विकास सेवाका महानिर्देशक किम सुङ जाए नेतृत्वको टोलीले बिहीबार वैदेशिक रोजगार विभागका महानिर्देशक भीष्मकुमार भुसाललाई भेटी नक्कली परीक्षार्थीमाथि कडाइ गर्न ध्यानाकर्षण गराएको हो । ईपीएस प्रणालीबाट कोरियामा कामदार पठाउने १६ राष्ट्रमध्ये नेपालमा मात्र कम्प्युटरमा आधारित परीक्षा प्रणाली लागू गर्न बाँकी छ, किमले भने । नेपालले भने भाषा परीक्षामा उत्तीर्ण प्रशिक्षार्थीलाई यथाशीघ्र लैजान कोरियाली टोलीसमक्ष आग्रह गरेको छ । विभागले नेपालस्थित कोरियन संसाधन कार्यालयसँग समन्वय गरी काठमाडौं र पोखरास्थित स्कुलहरूमा परीक्षा सञ्चालन गर्दै आएको छ । हरेक वर्ष परीक्षार्थी बढ्दै गएकाले परीक्षाका लागि मात्रै कोरियाबाट धेरै जना आउनुपर्ने अवस्था छ । सन् २०१९ का लागि भाषा परीक्षामा ९२ हजार ३ सय ५६ जना सहभागी भएका थिए । त्यसमध्ये भाषा परीक्षामा उत्तीर्ण १२ हजार ९ जना नोभेम्बर २० मा सीप परीक्षामा सहभागी भएका थिए । भेटमा भुसालले भाषा र सीप परीक्षामा नक्कली परीक्षार्थीलाई विभागले पक्राउ गर्ने गरेको जानकारी दिएका थिए । कोरियाले यसै वर्षदेखि भाषा परीक्षामा उत्तीर्ण हुने प्रशिक्षार्थीले सीप परीक्षणमा पनि उत्तीर्ण हुनुपर्ने व्यवस्था गरेको छ । भाषा परीक्षामा उत्तीर्ण झन्डै १० हजार नेपाली कोरिया जान पाएका छैनन् । सन् २०१८ सम्म ६९ हजार ९८ जना भाषा परीक्षा उत्तीर्ण भएका छन् । जसमध्ये ५९ हजार ६ सय ९८ जना मात्रै कोरिया गएका छन् । परीक्षामा उत्तीर्ण भएर रोजगार फारम भर्नेबित्तिकै कोरियामा रोजगारी पाउने ग्यारेन्टी नभएको काठमाडौंस्थित कोरियाको मानव संसाधन विभाग (एचआरडी) की निर्देशक पार्क सुङ हीले बताइन् । रोजगारदाताले छनोट र करारपत्रमा हस्ताक्षर भएपछि मात्रै रोजगारी ग्योरन्टी हुने हो, उनले भनिन्, कामदार कति जना जान्छन् भन्ने कुरा कोरियाका रोजगारदाताको मागमा भर पर्छ । भेटमा महानिर्देशक भुसालले कोरियाले नेपालीलाई उपदानलगायतका व्यवस्था गर्न आग्रह गरे ।"
साग र उपनिर्वाचन सुरक्षा भत्तामा विवाद,"(काठमाडौं)  दक्षिण एसियाली खेलकुद (साग) र उपनिर्वाचन सुरक्षा भत्ता व्यवस्थापनमा गृह मन्त्रालयले मागेको रकम अर्थ मन्त्रालयले नदिएपछि दुई मन्त्रालयबीच विवाद भएको छ । साग र उपनिर्वाचन सुरक्षामा बढी बजेट मागेको भन्दै अर्थ मन्त्रालयले गृहको प्रस्ताव संशोधन गरेर पौने ११ करोड रुपैयाँ मात्र निकासा दिएको छ । गृहले निर्वाचनका लागि थप सवारीसाधन भाडामा लिनुपर्ने भन्दै बजेट निकासाका लागि गरेको प्रस्ताव पनि अर्थले अस्वीकृत गरेको छ । गृहले उपनिर्वाचन सुरक्षा भत्ताका लागि करिब ११ करोड र साग सुरक्षा व्यवस्थापनमा करिब २३ करोड मागेको थियो । अर्थले सागसम्बन्धी बजेट एकमुष्ट रूपमा युवा तथा खेलकुद मन्त्रालयलाई दिएकाले त्यतैबाट व्यवस्था गर्न गृहलाई भनेको छ । गृहले ३७ जिल्लामा हुने उपनिर्वाचन सुरक्षामा करिब ३२ हजार सेना, प्रहरी, सशस्त्र प्रहरी र राष्ट्रिय अनुसन्धान विभाग तैनाथ गरिएको जनाएको छ । उनीहरूका लागि तीन दिनको यातायात र खाजा खर्चबापत सिपाहीहवल्दार तहलाई दैनिक १२ सय, जुनियर अधिकृत (असईसई) तहलाई १४ सय र अधिकृतस्तरका सुरक्षाकर्मीलाई १६ सय रुपैयाँका दरले बजेट निकासा गरिदिन अर्थमा प्रस्ताव गरिएको थियो । यस्तै साग सुरक्षा भत्तासमेत अर्थले खेलकुद मन्त्रालयबाटै माग्न गृहलाई आग्रह गरेको छ । अर्थको उक्त निर्णयप्रति सुरक्षा निकायले गृह मन्त्रालयमार्फत असन्तुष्टि जनाएका छन् । उपनिर्वाचन सुरक्षा व्यवस्थापनका लागि अर्थबाट केही रकम निकासा भएको गृह मन्त्रालयका प्रवक्ता सहसचिव केदारनाथ शर्माले बताए । हामीले शीर्षकगत रूपमा उपनिर्वाचन सुरक्षा बजेट मागेका थियौं । तर, अर्थबाट केही रकम निकासा भएको छ, उनले भने, अब निकासा भएको रकमबाटै न्यूनतम आवश्यकता पूरा गरेर निर्वाचनलाई सुरक्षित रूपमा सम्पन्न गर्छौं । उपनिर्वाचन, विशिष्ट व्यक्तिका भ्रमण व्यवस्थापन र साग आयोजनाजस्ता महत्त्वपूर्ण इभेन्ट को खर्चमा कन्जुस्याइँ नगरिने तर हरेक खर्चको पुस्ट्याइँ हुने गरी प्रस्ताव आउन आवश्यक रहेको अर्थ मन्त्रालयका प्रवक्ता उत्तरकुमार खत्रीले बताए । हरेक इभेन्ट गर्दा सुरक्षा निकायले आवश्यकताभन्दा दोब्बरतेब्बर बढी बजेट माग्ने गरेको पनि उनको भनाइ छ । यति बजेट चाहियो भनेर कसैले एकमुष्ट बजेट मागेकै भरमा रकम निकासा दिने भन्ने हुँदैन, हरेक प्रस्तावको पुस्ट्याइँ हुनुपर्छ, उनले भने । उपनिर्वाचनका लागि भएकै सवारीबाट व्यवस्थापन गर्न भन्दै अतिरिक्त सवारी खरिद तथा भाडामा लिन गरिएको प्रस्ताव पनि बदर गरिएको अर्थ मन्त्रालयले जनाएको छ ।"
३५ लाख दिएर स्कुलको नाम परिवर्तन,"ताप्लेजुङ (कास) मैवाखोला गाउँपालिका२ ढुंगेसाँघुको एक परिवारले विद्यालयलाई ३५ लाख रुपैयाँ बराबरको सहयोग गरेर नाम र ठेगाना परिवर्तन गराएका छन् । दिवंगत सिंगराज र मनरानी बनेमका नाममा उनीहरूका छोराछोरीले विद्यालयको नाम लेखाएका हुन् । प्रस्ताव साधारणसभाबाट पारित गरेर गाउँपालिकाले विद्यालयको नाम परिवर्तन गरिदिएपछि साबिक ठोट्ने आधारभूत विद्यालय ढुंगेसाँघु८ बरडाँडा अब ठोट्ने सिंगराजमनरानी आधारभूत विद्यालय मैवाखोला२ (चुम्लोक लेकुवा) भएको हो । प्रधानाध्यापक चित्र लिम्बूले नाम परिवर्तनको जानकारी गाउँपालिका, शिक्षा समन्वय इकाई, जिल्ला समन्वय समिति, प्रदेश सरकार, शिक्षक किताबखाना, नागरिक लगानी कोष, कर्मचारी सञ्चय कोष, संघीय शिक्षा मन्त्रालय र चन्दादातालाई गराइएको बताए । गाउँपालिकाका तत्कालीन प्रमुख प्रशासकीय अधिकृत गणेश अधिकारीले शिक्षा ऐनमा भएको व्यवस्थाअनुसार नाम र ठेगाना परिवर्तन गरिएको बताए । शिक्षा इकाईका अनुसार चन्दादाताको नाममा विद्यालयको नाम परिवर्तन भएको यो दोस्रो विद्यालय हो । यसअघि फक्ताङलुङ गाउँपालिका६ लेलेपको सरस्वती माविलाई सरस्वती च्यारिबुक मावि बनाइएको थियो । च्यारी विदेशी नागरिक हुन् । ठोट्नेमा सिंगराज र मनरानीका आठ सन्तानले २७ लाख लगानी गरेर खेल मैदान बनाइदिएको प्रधानाध्यापक लिम्बूले बताए । यो ९५ मिटर लम्बाइ र ३२ मिटर चौडाइको छ । यसका लागि ९ रोपनी २ आना जमिन सिंगराजमनरानीका जेठा छोरा मकरध्वजले विद्यालयका नाममा पास गरिदिएका छन् । विद्यालय स्थापना हुँदा ९ रोपनी १४ आना जमिन पनि आफूहरूले नै दिएको मकरध्वजले बताए ।"
वन्यजन्तु विदेशमा बेच्न पाइने,"(काठमाडौं)  व्यावसायिक हिसाबले पालिएका वन्यजन्तुबाट जन्मिएका पुस्ता (एफ २ जेनेरे।सन), तिनका अंग र अंग प्रयोग गरी तयार गरिएका वस्तु विदेश निकासी गर्न दिने गरी सरकारले मापदण्ड तयार गरेको छ । निकुञ्ज विभागले तयार गरेको मापदण्ड वन मन्त्रालयले स्वीकृत गरेपछि कस्तुरी मृग, सुगन्धित कस्तूरी (बिना) र बिना प्रयोग गरी बनाइएका वस्तुसमेत निकासी गर्न पाइनेछ ।०७५ मा संशोधन भएको वन्यजन्तु ऐन र ०७६ मा संशोधन भएको राष्ट्रिय निकुञ्ज तथा वन्यजन्तु संरक्षण नियमावलीमा व्यावसायिक रूपमा वन्यजन्तु, चरा, भ्यागुतापाहा र दुम्सी पालन तथा प्रजनन गर्न दिइने व्यवस्था छ । वन्यजन्तुको दिगो संरक्षण, संवर्द्धन र सदुपयोग गरी आयआर्जनका अवसर वृद्धि गर्ने, वन्यजन्तु पालन गर्ने व्यक्ति, समूह वा संस्थालाई अभिप्रेरित गरी महिला, गरिब तथा पिछडिएका वर्गको जीवनस्तरमा सुधार ल्याउने र पालनमा निजी क्षेत्रको सहभागितालाई प्रोत्साहन गर्ने भन्दै सरकारले वन्यजन्तु पालनलाई खुला गरेको हो । व्यावसायिक रूपमा वन्यजन्तु पालन तथा प्रजननसम्बन्धी मापदण्ड मस्यौदामा पालिएका वन्यजन्तु र चरा तथा तिनका अंग र वस्तु निकासी गर्न विभागको अनुमति लिनुपर्ने व्यवस्था गरिएको छ । पालिएका वन्यजन्तुको मासु र आखेटोपहार पनि बेच्न पाइने छ, त्यसका लागि विभागले बिक्री केन्द्र तोक्ने र त्यही केन्द्रबाट मात्र बेचबिखन गर्नुपर्नेछ । पालिएका संरक्षित सूचीका (जस्तो कस्तूरी मृग) वन्यजन्तुको दोस्रो पुस्ता बिक्रीवितरण वा कसैलाई हक हस्तान्तरण गर्नुपरे वन तथा वातावरण मन्त्रालयको अनुमति लिनुपर्ने व्यवस्था गरिएको छ । पालकले अन्य देशबाट पनि बीउ प्राणी ल्याउन पाउनेछन् । त्यसका लागि मन्त्रालयबाट अनुमति लिनुपर्नेछ । बीउ प्राणी कुनै किसिमको रोग नलागेको भनी सम्बन्धित अधिकारीले प्रमाणित गरेका कागजात विभागमा पेस गर्नुपर्नेछ । कति संख्यामा र कुन प्रजातिका बीउ प्राणी कुन देशबाट आयात गरिएको हो भन्ने एक साताभित्र जानकारी विभागलाई दिनुपर्ने हुन्छ । विश्वमै संकटापन्न सूचीका वन्यजन्तु र चरा भने आयात गर्न पाइनेछैन । वन्यजन्तु नियमावलीको ३६ (ख) २ मा कुनै व्यक्ति वा संस्थाले तोकिएको राजस्व दस्तुर बुझाएर वन्यजन्तु, चरा, सर्प र भ्यागुतालगायत व्यावसायिक रूपमा पाल्न र प्रजनन गराउन सक्ने व्यवस्था छ । त्यसैलाई थप व्यवस्थित गराउन विभागले मापदण्ड तयार गरेको हो । मापदण्डको परिच्छेद ६ मा अनुमति लिएर पालिएका बीउ वन्यजन्तु (विभागले उपलब्ध गराएको) अरू कसैलाई बिक्रीवितरण वा उपहारका रूपमा दिन भने नपाइने उल्लेख छ । बीउ प्राणीबाट जन्मिएको अर्को पुस्ता (एफ २ जेनेरेसन) का जिउँदो वन्यजन्तु बिक्री वा कसैलाई हक हस्तान्तरण गर्न पाइनेछ, मापदण्डमा भनिएको छ । बायोमेडिकल अनुसन्धानका लागि प्रजनन केन्द्र स्थापना गरिए पनि नमुना परीक्षण गर्ने सुविधा नेपालमा नभएका हकमा परीक्षणका लागि रगत, भुत्लाजस्ता पदार्थ डीएनए परीक्षणका लागि विदेश पठाउन सक्ने प्रस्ताव गरिएको छ । वन्यजन्तु पालन तथा प्रजननको सिफारिस निकुञ्ज विभागले दिनेछ । त्यस निम्ति व्यक्ति वा संस्थाले व्यावसायिक योजनासहित कार्ययोजना पेस गर्नुपर्नेछ । संरक्षित सूचीको कस्तुरी मृगसमेत पाल्न दिइने व्यवस्था गरिएको छ । व्यावसायिक रूपमा पालन तथा प्रजननका लागि छनोट गरिएको स्थानबाट बढीमा २ किमिको दूरीमा सरकारी, अर्ध सरकारी र निजी पशु अस्पताल हुनुपर्ने मापदण्ड तय गरिएको छ । प्रजनन तथा पालन कार्यको निर्णय गर्न विभागका उपमहानिर्देशकको संयोजकत्वमा मन्त्रालयको जैविक विविधता महाशाखाबाट उपसचिवस्तरका प्रतिनिधि, वन तथा भूसंरक्षण विभाग, विभागले तोकेका सम्बन्धित तीनजना विज्ञ, विभाग वा अन्तर्गतको पशु चिकित्सक, त्रिविको प्राकृतिक विज्ञान संग्रहालयको अधिकृतस्तरको प्रतिनिधि सदस्य र विभागका इकोलोजिस्ट सदस्यसचिव रहेको एक समिति हुने प्रस्ताव गरिएको छ ।"
दूरसञ्चार सेवा प्रदायकको आम्दानी घटेको घट्यै,"(काठमाडौं)  नेपालमा सञ्चालित दुई ठूला दूरसञ्चार सेवा प्रदायकको आम्दानी निरन्तर घट्ने क्रममा छ । एनसेलले सार्वजनिक गरेको पछिल्लो त्रैमासिकको वित्तीय विवरणमा पछिल्लो त्रैमासिकमा आम्दानी ५ दशमलव २ प्रतिशतले घटेको छ । एनसेलले अंग्रेजी वर्ष २०१९ को तेस्रो त्रैमासिकमा गरेको आम्दानी सन् २०१५ यताकै न्यून हो ।एनसेलको मातृ कम्पनी आजियटाले सार्वजनिक गरेको वित्तीय विवरणअनुसार कम्पनीले पछिल्लो त्रैमासिक जुलाईदेखि सेप्टेम्बरसम्म (नेपाली पात्रोअनुसार १६ असारदेखि असोज १३ गतेसम्म) मा १३ अर्ब ५८ करोड आम्दानी गरेको छ । अघिल्लो वर्ष यही अवधिमा कम्पनीले १४ अर्ब १२ करोड आम्दानी गरेको थियो । कुल आम्दानीको २३ प्रतिशत रकम डाटा सेवाबाट प्राप्त भएको कम्पनीले उल्लेख गरेको छ ।दुई साताअघि अर्को दूरसञ्चार सेवा प्रदायक नेपाल टेलिकमले सार्वजनिक गरेको त्रैमासिक वित्तीय विवरणमा पनि आम्दानी घटेको देखिएको छ । यद्यपि लगभग उस्तै अवधिमा नेपाल टेलिकमले भन्दा एनसेलले करिब तीन अर्ब बढी आम्दानी गरेको देखिन्छ । साउनदेखि असोजसम्मको तीन महिनामा टेलिकमले कुल १० अर्ब ६० करोड आम्दानी गरेको थियो । अघिल्लो वर्षको यही अवधिमा कम्पनीको कुल आम्दानी १० अर्ब ८५ करोड थियो । यो अवधिमा कम्पनीले कम्पनील ३ अर्ब २४ करोड ६७ लाख नाफा गरेको वित्तीय विवरणमा उल्लेख छ । एनसेलले सार्वजनिक गरेको वित्तीय विवरणअनुसार मोबाइल सेवा (भ्वाइस) बाट हुने आम्दानी साढे तीन प्रतिशतले कमी आएको छ । यस्तै अन्तर्राष्ट्रिय कलबाट हुने आम्दानी साढे १० प्रतिशतले घटेको एनसेलको विवरणमा उल्लेख छ ।दूरसञ्चार सेवा प्रदायकहरूले आफ्नो आम्दानी गर्ने मोडल परिवर्तन नगरे आम्दानी घट्दै जाने सूचना प्रविधिसम्बन्धी काम गर्ने संयुक्त राष्ट्रसंघीय मल्सिस्टेकहोल्टर एड्भाइजसरी ग्रुप (म्याग) सदस्य आनन्दराज खनाल बताउँछन् । अन्तर्राष्ट्रिय कल मात्रै नभएर आन्तरिक भ्वाइल कल पनि घट्ने क्रममा छ, उनी भन्छन्, इन्टरनेट सेवा प्रदायकका कारण पनि दूरसञ्चार सेवा प्रदायकबाट डाटा प्रयोग गर्ने प्रयोगकर्ता कम भएका हुन सक्छन् ।यही मोडलमा रहेर दूरसञ्चार सेवा प्रदायकहरूले आफ्नो आम्दानी वृद्धि गर्न नसक्ने उनको ठम्याइ छ । भन्छन्, इन्टरनेट सेवा नपुगेका स्थानमा दूरसञ्चार सेवा प्रदायकहरूले सेवा विस्तार गर्ने र आम्दानीका लागि अन्य मोडलहरू पछ्याउनु उपयुक्त हुन्छ । दूरसञ्चार प्रविधिमा आएका नवीन परिवर्तनका कारण यस्ता कम्पनीहरूको लगानी पनि बढ्दै जाने उनको विश्लेषण छ । इन्टरनेट सेवा प्रदायकसँग भएको प्रतिस्पर्धाका कारण डाटा सेवाबाट प्राप्त हुने आम्दानी पनि घटेको एनसेलले आफ्नो वित्तीय विवरणमा उल्लेख गरेको छ । एनसेलको वित्तीय विवरणमा उल्लेख भएअनुसार कम्पनीका १ करोड ६५ लाख ग्राहक छन् । तीमध्ये ४८ प्रतिशतले डाटा सेवा पनि लिइरहेका छन् ।आम्दानी घट्नुमा नेपाल टेलिकम र एनसेलले दिएको कारण पनि लगभग उस्तै छ । भाइबर, ह्वाट्सएप, म्यासेन्जर जस्ता ओभर दि टप मिडिया सर्भिस (ओटीटी) का कारण एक देशबाट अर्को देशमा गरिने फोन कलमा कमी आउनु, उपभोक्ताले नियमित डाटा ट्यारिभभन्दा सस्तो प्याकेजमा रुचि देखाउनुको कारणले पनि आम्दानीमा कमी आएको हो । नियमित डाटा शुल्कभन्दा छुट दिइएको डाटा प्याकेजमा उपभोक्ता आकर्षित हुँदै गएको विश्लेषण टेलिकमको छ । टेलिकम बजारमा प्रतिस्पर्धा, प्रविधिको तीव्र विकास, अन्तर्राष्ट्रिय कलमा आएको कमी, वैदेशिक रोजगारीमा जानेको संख्यामा आएको कमीलाई टेलिकमले चुनौतीका रूपमा उल्लेख गरेको छ ।एनसेलले भने इन्टरनेट सेवा प्रदायकसँगको प्रतिस्पर्धाको कारण डाटा आम्दानीमा कमी आएको उल्लेख गरेको छ । पछिल्ला वर्ष इन्टरनेट सेवा प्रदायकहरूले उपत्यकाबाहिरका अधिकांश जिल्लामा सेवा विस्तार गरिसकेका छन् ।आजियटाले सार्वजनिक गरेको वित्तीय विवरणअनुसार इन्डोनेसिया र बंगलादेशमा आम्दानी घटेको छैन । वित्तीय विवरणमा मलेसिया र नेपाली टेलिकम बजारलाई चुनौतीपूर्ण भनी विश्लेषण गरिएको छ ।विशेषगरी नेपालमा प्रतिकूल नियामक वातावरण रहेको वित्तीय विवरणमा उल्लेख गरिएको छ । नेपालमा भएको पुँजीगत लाभकरको विषयलाई लिएर एनसेलले उक्त टिप्पणी गरेको हो ।"
आधाको प्रगति ५० भन्दा कम,"माथिल्लो तामाकोसी ९९५मेलम्ची खानेपानी आयोजना ९५५चुरे संरक्षण कायक्रम ९२११५गौतमबुद्ध विमानस्थल ८४२५५लुम्बिनी विकास कोष ८२५पशुपति क्षेत्र विकास कोष ६५५सिक्टा सिँचाइ आयोजना ६०५पोखरा क्षेत्रीय विमानस्थल ५२५रानीजमरा कुलरिया सिँचाइ ४४५५मध्य पहाडी लोकमार्ग ४२५बबई सिँचाइ ४१५हुलाकी लोकमार्ग ४३५भेरीबबई डाइभर्सन ३९५रेलवे तथा मेट्रो विकास आयोजना, बर्दिबाससिमरा २०५कोसी लोकमार्ग ५०५कालीगण्डकी लोकमार्ग ४७५५कर्णाली लोकमार्ग १९५५तराई मधेस द्रुतमार्ग ७५पश्चिम सेती जलविद्युत् ०५निजगढ अन्तर्राष्ट्रिय विमानस्थल ०५बूढीगण्डकी जलविद्युत् ०५"
गबारो र फौजी किराले सक्यो मकै,"(मोरङ)  जहदा गाउँपालिका२ भाथिगछका किसान राजेन्द्र साहले यस वर्ष ५ बिघामा मकै खेती गरेका छन् । उनले लगाएको मकै बाली हुर्केर अहिले ५ देखि ८ पत्ताको भएको छ । तर, फौजी किराले ३ बिघा जमिनमा लगाएको बाली सखाप पारेको उनले गुनासो गरे । सुरुमा २३ पत्ताको मकैको बिरुवा भएदेखि नै रोग लागे जस्तो देखियो, उनले भने, कृषि ज्ञान केन्द्र इकाई मोरङका प्राविधिकले दिएको सुझावअनुसार लिथल औषधि छरें । तर, किरा भागिसकेको छैन । स्थानीय अन्य किसानले गरेको मकै खेतीमा पनि फौजी किराले क्षति पुर्याएको छ । खेतमा पटकपटक औषधि छरेको र पानी हाल्दासमेत फौजी किरा नभागेको उनीहरू बताउँछन् । धनपालथान७ का सफाल उघिन मियाँले १ बिघा क्षेत्रफलमा लगाएको मकै बालीमा गबारो किरा लागेको छ । मकैको पात सुक्ने र किराले गुभो खाइदिन थालेपछि बिरुवा नै सुक्न थालेको छ, उनले भने । जिल्लाभरि नै मकै बालीमा रोग लाग्दै गएपछि किसान चिन्तामा परेका छन् । जिल्लामा यस वर्ष १० हजार हेक्टरमा हिउँदे मकै बाली विस्तार गर्ने लक्ष्य रहेको कृषि ज्ञान केन्द्र इकाई मोरङका प्रमुख रामदेव सिंहले बताए । यसअघि किसानले धान काटेपछि गहुँ खेती गर्दै आएका थिए, उनले भने, तर अहिले मकै खेतीतर्फ आकर्षित हुँदै गएका छन् । गहुँ खेती गर्दा प्रतिबिघा ३० हजार लगानी गरेर ५० हजार रुपैयाँसम्म आम्दानी हुने गरेको उनले बताए । तर, मकै खेती गर्दा प्रतिबिघाबाटै करिब २ लाख रुपैयाँ आम्दानी हुने उनको भनाइ छ । किरा नियन्त्रण गर्न टास्क फोर्समकैलगायत बाली संरक्षणका साथै फौजी किरा नियन्त्रण गर्न प्रदेश १ सरकारले इमिडियट रेस्पोन्स टास्क फोर्स गठन गरेको छ । प्रदेश कृषि निर्देशनालय विराटनगरका प्रमुख बेनुपप्रसाद प्रसाईंको नेतृत्वमा टास्क फोर्स गठन गरिएको हो । भूमि व्यवस्था, कृषि तथा सहकारी मन्त्रालयका प्रतिनिधि, बाली संरक्षण प्रयोगशाला, कृषि ज्ञान केन्द्रका प्रतिनिधि, विभिन्न संस्था र विषादी विक्रेतासमेतको प्रतिनिधि रहने गरी टास्क फोर्स गठन गरिएको कृषि निर्देशनालयका सूचना अधिकार प्रकाश डाँगीले बताए ।"
नगदे बाली उधारो कारोबार,"(सर्लाही)  उखु नगदे बाली भए पनि बर्सेनि उधारोमा कारोबार हुने गरेको छ । समयमा भुक्तानी नपाएर घरव्यवहार धान्न, उखुको गोडमेल गर्न र मलखाद हाल्न ऋण लिनुपर्ने बाध्यता किसानको छ । उद्योगी र किसानबीच ४५ दिनभित्र उखुको भुक्तानी दिने सहमति प्रत्येक वर्ष हुने गरेको छ । तर, समयमा किसानले भुक्तानी पाउँदैनन् । बर्सेनि भुक्तानीमै झमेला हुँदै आएको छ । कतिपय उद्योगले वर्षौंअघिको भुक्तानी पनि किसानलाई दिन सकेका छैनन् । उखुको मूल्य तोक्न र बेचेको उखुको पैसा चिनी मिलबाट पाउनसमेत किसानलाई आन्दोलन गर्नैपर्छ । सिँचाइ सुविधा नभएका कारण जिल्लाको दक्षिणीपश्चिम क्षेत्रका किसानका लागि उखु खेती गर्नुपर्ने बाध्यता छ । यहाँ चिनी उद्योग स्थापनाअघिदेखि नै किसानले उखु उत्पादन गर्दै आएका थिए । झन्डै आठ वर्षअघि जिल्लाको धनकौल गाउँपालिकामा अन्नपूर्ण चिनी उद्योग स्थापित हुँदा त्यस क्षेत्रका किसान हर्षित थिए । मिहिनेत र परिश्रमको फलले आकर्षक मूल्य पाउनेमा विश्वस्त थिए । ठाउँठाउँमा चिनी उद्योग स्थापनापश्चात् किसानहरू उखुको ब्यवसायीक खेती गर्न थाले । आफ्नै गाउँ ठाउँमा उद्योग स्थापना भएपछि उखु बिक्री हुने र घरव्यवहार सहज हुने अनुमान गरेका थिए । तर, उद्योगले किसानबाट उखु उधारो लिएर बिक्री गरी नाफा कमाइसक्दा पनि वर्षौंदेखि भुक्तानी दिएको छैन । उखुको भुक्तानीमा झमेला भएपछि तीन वर्षअघि बारा उधोरणका सुशील सिंहले उखु खेती छोडेर धान खेती गरेका थिए । वर्षौंदेखि चिनी उद्योगीले ठग्दै आएको सिंहलाई प्रकृतिले पनि साथ दिएन । त्यस वर्ष पर्याप्त मात्रामा अकासेपानी नै परेन । समयमा पानी नपरेर धान फस्टाउन नसकेपछि चिन्तामा परेका सिंह भदौको अन्तिम साताको बाढीले धान बगाएपछि थप चिन्तामा परे । धान बगाएर बाँझो बसेको खेतमा सिंहले पुनः अर्को वर्ष उखु खेती नै गर्नुपर्ने बाध्यता सुनाए । किसानको बाध्यताको फाइदा चिनी उद्योगीले उठाइरहेको किसानहरूको भनाइ छ । चिनी उद्योगीले भुक्तानी समयमा नदिएकाले यस क्षेत्रका अधिकांश किसान यस वर्ष कम मूल्य दिए पनि स्थानीय क्रसर उद्योगमा उखु बेच्ने तर चिनी उद्योगलाई उखु नदिने निर्णयमा पुगेका छन् । वर्षौंदेखि उद्योगपतिले ठग्दै आएका छन्, बाली फेर्यो भने प्रकृतिले पनि हामी किसानलाई ठग्छ, सिंहले भने, लाखौं रुपैयाँ चिनी उद्योगमा बक्यौता छ । आपतविपत आइपर्दा समेत असुल नभएपछि साहुको ऋणकै भर पर्नुपर्छ, त्यसकारण यस्ता उद्योगलाई उखु दिनुभन्दा थोरै रकम दिए पनि स्थानीय क्रसर उद्योगमा नै उखु बिक्री गर्छु ।नेपालमा सबैभन्दा बढी उखु उत्पादन गर्दै आएका यहाँका किसानले भुक्तानीका लागि उद्योगमा तालाबन्दी, अनशन र जिल्ला प्रशासनमा ज्ञापन पत्र पनि बुझाइसके तर कतै पनि सुनुवाइ नभएको किसानको गुनासो छ । भुक्तानीका लागि कतै सुनुवाइ नभएपछि विकल्पका रूपमा उखु पेल्ने क्रसर उद्योग किसानका रोजाइमा पर्न थालेका छन् । यस क्षेत्रमा क्रसर उद्योग फस्टाइरहेका छन् । क्रसरमा उखु दिन किसानको भीड लाग्ने गरेको छ । किसानलाई मध्यनजर गर्दै कात्तिकदेखि नै यहाँ क्रसर उद्योग सञ्चालनमा आएका छन् । गत वर्ष चिनी उद्योग बन्द भए पनि स्थानीय क्रसर उद्योग जेठ अन्तिम सातासम्म सञ्चालनमै थिए । क्रसर उद्योगले उखुको भुक्तानी नगदै दिन थालेपछि किसानको रोजाइमा क्रसर उद्योग परेको छ । गत वर्ष यहाँका चिनी उद्योग सञ्चालनमा हुँदा पनि कतिपय किसानले तुरुन्त भुक्तानीका लागि क्रसर उद्योगमा उखु बेचेका थिए । किसानले उखु काटेर क्रसर उद्योगमा पुर्याउँदा प्रतिक्विन्टल तीन सयको दरले हात पार्छन् । वर्षभरिमा एउटा क्रसर उद्योगले झन्डै ५० हजार क्विन्टल उखु क्रसिङ गर्दै आएको छ । यस्ता उद्योग जिल्लामा दर्जनभन्दा बढी छन् । गत वर्ष झन्डै ५० हजार क्विन्टल उखु क्रसिङ गरे, यस वर्ष अहिलेदेखि नै किसानको चाप बढेको छ, चिनी उद्योगबाट भुक्तानी नपाउँदा हामीलाई भ्याइनभ्याई छ, स्थानीय क्रसर व्यवसायी रत्नेश महतोले भने, हामीले नगदमै किसानको उखु खरिद गरिरहेका छौं, चिनी उद्योगले बेलैमा पैसा नदिएपछि किसानले क्रसरमा उखु ल्याउने क्रम पनि बढेको छ । उत्पादन भएको चिनी नै बिक्री नभएपछि समयमा भुक्तानी गर्न नसकेको उद्योगी बताउँछन् । किसानलाई चिनी उद्योगीले मात्र हैन सरकारले पनि बेवास्ता गर्दै आएको छ । गत वर्ष नै बिक्री गरेको उखुको अनुदान रकमसमेत किसानले अझै पाउन सकेका छैनन् । जिल्लाका तीनवटा चिनी उद्योगमा ५५ लाख क्विन्टलभन्दा बढी उखु बेचेका किसानले सरकारबाट ३६ करोड १२ लाख २१ हजार ३ सय ९६ रुपैयाँ अनुदान रकम पाउनुपर्नेछ । गत वर्ष उखु बिक्री गरेका किसानले सरकारबाट पाउनुपर्ने अनुदानबापतको रकममध्ये ६८ प्रतिशत मात्र कोष तथा लेखा नियन्त्रण कार्यालयमा आएको र त्यो रकम पनि पाउन विभिन्न किसिमको झमेला खडा गरिएको नेपाल उखु उत्पादक महासंघका अध्यक्ष कपिलमुनि मैनाली बताए । उनले गत वर्ष अनुदान रकमका लागि किसानले आन्दोलन नै गर्नुपरेको सम्झँदै यस वर्ष पनि सरकारविरुद्ध आन्दोलन नै गर्नुपर्ने अवस्था आइलागेको सुनाए ।गत सिजन उखु क्रसिङ गरेको इन्दुशंकर चिनी उद्योगले मात्र आफ्ना किसानको भुक्तानी सकेको जनाएको छ । मैनालीका अनुसार अन्नपूर्णले तीन वर्षदेखिको र गत वर्षबाट क्रसिङ सुरु गरेको महालक्ष्मी चिनी उद्योगले किसानको करिब ३५ करोड बाँकी राखेको छ । उनले उद्योगीभन्दा पनि बढी करिब ३६ करोड अनुदान रकम सरकारले दिन नसकेको गुनासो गरे ।"
कुस्मामा धान जोन कार्यक्रम,"(पर्वत)  उन्नत जातको खेती विस्तार गरी उत्पादन बढाउन कुस्मा नगरपालिका र फलेबास नगरपालिकाका केही वडा समेटेर धान जोन कार्यक्रम सञ्चालनमा ल्याइएको छ । यसअघि फलेबास नगरपालिकामा सञ्चालित मकै जोन कार्यक्रम सफल हुँदै गएपछि कुस्मा र मोदीमा धानको खेती विस्तार गर्न जोन कार्यक्रम सुरु गरिएको हो । कुस्मा नगरपालिका१, २, ३, ७, ८, ९, १०, ११, १२, १३ र १४ तथा मोदी गाउँपालिकाको वडा ५ र ६ लाई जोनमा समावेश गरिएको कृषि ज्ञान केन्द्र पर्वतले जनाएको छ । कुस्मा र मोदी गाउँपालिकाको एउटै करिडोरमा पर्ने क्षेत्र समेटेर धान जोन बनाइएको हो । जोन कार्यान्वयन हुने क्षेत्रमा धान जोन सञ्चालक समितिसमेत गठन भइसकेको छ । वडाहरूमा पनि वडास्तरीय समिति बनाएर कृषकलाई तालिम दिन थालिएको छ । जोन कार्यक्रम विस्तार गर्नका लागि कुस्मामा जोन कार्यान्वयन इकाई कार्यालय पनि सञ्चालनमा आइसकेको छ ।तत्कालका लागि मुडिकुवामा सञ्चालित मकै जोन इकाई कार्यक्रममार्फत कार्यक्रम विस्तार गरिने मकै जोन कार्यान्वयन इकाई कार्यालयका प्रमुख धनबहादुर थापाले जनाए । उनका अनुसार यसअघि धानको पकेट क्षेत्रका रूपमा विस्तार भएको क्षेत्रलाई प्रधानमन्त्री कृषि आधुनिकीकरण परियोजनामा समेटेर कार्यक्रम सञ्चालन गरिनेछ । जोन कार्यान्वयन हुने क्षेत्रमा नेपालभित्रै उत्पादन गरिएका र पहाडी जिल्लाका लागि सिफारिस गरिएका विभिन्न जातका धानको व्यावसायिक खेती हुनेछ । हालसम्म बर्खे धानको मात्रै खेती हुँदै आएको सिँचाइयोग्य क्षेत्रमा चैते धानको खेतीमा पनि जोड दिइनेछ । अधिकांश समथर भूभाग समेटिएको क्षेत्रमा खेती प्रणालीमा समेत सुधार ल्याउन कार्यक्रमले जोड दिनेछ । जोन कार्यक्रम सञ्चालनमा आएपछि किसानलाई सिँचाइदेखि धान उत्पादनका लागि आवश्यक बीउ, मल, रोगकिराको निदान, भण्डारणलगायतमा खर्च गरिने कार्यालयले जनाएको छ ।परम्परागत धान खेती प्रणाली, बीउको छनोट, सिँचाइलगायतमा परिवर्तन गरी आधुनिक खेती प्रणाली अपनाउन धान जोन क्षेत्र घोषणा गरी तत्कालका लागि अभिमुखीकरण, सचेतना तथा व्यावसायिक प्रशिक्षणलगायत कार्यक्रम सञ्चालन गर्न जोन कार्यान्वयन इकाई कार्यालयले तयारी सुरु गरेको छ । केन्द्रका अनुसार पर्वतको २८ हजार ६ सय हेक्टर खेतीयोग्य जमिनमध्ये ९ हजार ७० हेक्टरमा वर्षे र दुई हजार हेक्टरमा चैते धानको खेती हुँदै आएको छ । केन्द्र प्रमुख वासुदेव रेग्मीले फलेबास नगरपालिका१० कुर्घामा गत वर्षदेखि नै धानको ब्लक घोषणा गरी रैथाने धानबाली संरक्षण तथा धानको व्यावसायिक खेती विस्तार कार्यक्रम सञ्चालन हुँदै आएको बताए । फलेबासको एउटै करिडोरमा ब्लकका लागि आवश्यक जग्गा समेट्न सकिएन, उनले भने, जोन हुन कम्तीमा ५ सय हेक्टर जमिन चाहिन्छ । फलेबासमा उपयुक्त जमिन भेटिएन । उनका अनुसार पैयुँ गाउँपालिका४ हुवासमा पनि यस वर्ष धानको ब्लक विस्तार गर्न कार्यक्रम स्वीकृतिका लागि मन्त्रालय पठाइएको छ ।"
लेखा समितिले थाल्यो छानबिन,"(काठमाडौं)  प्रतिनिधिसभाको सार्वजनिक लेखा समितिले कालीगण्डकी करिडोर निर्माणको प्रगति निराशाजनक रहेको पाइएपछि छानबिन थालेको छ । समितिले कालीगण्डकीअन्तर्गत नवलपरासीको गैंडाकोटदेखि मुस्ताङको कोरालासम्मको ४ सय ३५ किमि सडक र त्यसमा बनेका मोटरेबल पुलको भौतिक प्रगति एवं विनियोजित बजेट खर्च सम्बन्धमा छानबिन थालेको हो । आयोजना सुरु भएको एक दशक बित्दा पनि करिडोरको निर्माण र बजेट खर्चको अवस्था निराशाजनक छ । महालेखापरीक्षकको कार्यालयले वार्षिक प्रतिवेदनमा राष्ट्रिय गौरवको यो आयोजना निर्माणको जिम्मेवारी लिएका कतिपय ठेकेदार सम्पर्कमा नरहेको र निर्माणाधीन संरचनासमेत उल्लेख गरेपछि समितिले चासो दिएको हो । आयोजनाका सम्बन्धमा महालेखापरीक्षकले ५५ र ५६औं वार्षिक प्रतिवेदनमा औंल्याएका भौतिक प्रगति, बेरुजु र बजेट खर्चको अवस्थालाई आधार मानेर समिति छनबिन गर्ने निष्कर्षमा पुगेको समितिका सचिव रोजनाथ पाण्डेले जानकारी दिए । समितिका सांसदको टोलीले मंसिर पहिलो साता आयोजनाअन्तर्गतको बेनीजोमसोम खण्डको गलेश्वर पुल तथा आसपासका सडकको अवलोकन गरेर कार्यालय प्रमुखसँग जानकारी लिएको छ । सांसद पार्वती डीसी चौधरीको संयोजकत्वमा ५ सदस्यीय टोली स्थलगत अध्ययनमा गएको हो । करिडोरको बेनीजोमसोम खण्डको निर्माण सन्तोषजनक नरहेको टोलीका सदस्य तथा सांसद यज्ञबहादुर बोगटीले बताए । हामीले निरीक्षण र अनुगमन गर्यौं, उनले भने, नेपाली सेनाले बागलुङ खण्डमा गरेको काम सन्तोषजनक भए पनि सडक विभागले काम गरिरहेका खण्डको निर्माणमा ढिलाइ भइरहेको पाइयो । किन ढिलाइ भयो भन्ने कारण खोजेर सरकारलाई निर्देशन दिन्छौं । बेनीजोमसोम खण्डको ठेक्का सम्झौताको अवधि आइतबार सकिन लागेको योजनाका प्राविधिकले जानकारी दिए । महालेखाले करिडोरका सबै खण्डको कामको प्रगतिको विषयमा आधारित भएर प्रतिवेदन तयार गरेको हो । समितिले भने बागलुङ, म्याग्दी र मुस्ताङ खण्डको मात्र अध्ययन गरेको हो । करिडोरअन्तर्गत नवलपरासीको गैंडाकोटदेखि पर्वतको मालढुंगासम्म पहिलो र मालढुंगाकोरालालाई दोस्रो खण्ड मानेर काम भइरहेको छ । करिडोरको बेनीगलेश्वरदेखि कोरालासम्म १ सय ८६ किमि सडक ११ प्याकेजमा निर्माण भइरहेको छ । उक्त खण्डमा ३४ वटा मोटरेबल पुल बनाउनुपर्छ । तीमध्ये १९ निर्माणाधीन छन् । सबै ठेकेदार कम्पनीको सम्झौता यही साता सकिने बेनीजोमसोमकोराला सडक आयोजनाका इन्जिनियर आश्विनी यादवले जानकारी दिए । उनीहरूको म्याद थप्ने तयारीमा छौं, यादवले भने । बेनीजोमसोम सडकको ७६ किमि खण्डअन्तर्गत १० वटा पुल बनिरहेका छन् । यसमा ५५ प्रतिशत काम सकिएको उनको दाबी छ । उक्त खण्डमा ४ ठेकेदार कम्पनीले काम गरिरहेका छन् । बेनीजोमसोम सडकलाई ११ मिटर चौडा बनाएर कालोपत्रे गर्ने योजना रहेको उनले बताए ।"
गुठी विधेयक समेटेर एकीकृत भूमि विधेयक,"काठमाडौं (कास) गुठी विधेयकसमेत समेटेर भूमिसम्बन्धी एकीकृत विधेयक ल्याउन मन्त्रिपरिषद्ले भूमि व्यवस्था, सहकारी तथा गरिबी निवारण मन्त्रालयलाई सैद्धान्तिक स्वीकृति दिएको छ । मंसिर ५ गतेको मन्त्रिपरिषद् बैठकले एकीकृत विधेयक तर्जुमा गर्न मन्त्रालयलाई स्वीकृति दिएको हो ।सरकारले संसद्मा पेस गरेको गुठी विधेयकको जनस्तरबाट चर्को विरोध भएपछि फिर्ता गरेको थियो । भूमि व्यवस्था मन्त्रालयले गुठीसम्बन्धी कानुनलाई एकीकरण र संशोधन गर्न बनेको विधेयक वैशाख १७ मा संसद् सचिवालयमा दर्ता गरेको थियो । विधेयकको विरोध भएपछि असार १० मा मन्त्रालयले फिर्ता लिएको थियो । मन्त्रिपरिषद्का निर्णय सार्वजनिक गर्दै बिहीबार सरकार प्रवक्ता तथा सञ्चारमन्त्री गोकुलप्रसाद बाँस्कोटाले भने, भूमिको वैज्ञानिक, स्पष्ट, एकीकृत, उत्पादन र उत्पादकत्व बढाएर आत्मनिर्भर हुने गरी कानुन ल्याउन स्वीकृति दिएका हौं । भूमिसम्बन्धी ५ दर्जनभन्दा बढी ऐन, नियमावली, निर्देशिका भएर काम गर्न अप्ठ्यारो परेकाले तिनलाई एकीकृत गर्न लागिएको भूमि व्यवस्था मन्त्रालयका सहसचिव एवं प्रवक्ता जनकराज जोशीले बताए । कुनै विषयका कानुन ओभरल्याप भएका छन्, कुनै विषयमा ग्याप छन्, एकीकृत ऐन बनेपछि सहज हुनेछ, उनले भने । हाल भूमिसम्बन्धी ऐन, नियमहरूमा देवानी संहिता, गुठी संस्थान ऐन २०३३, भूमिसम्बन्धी ऐन २०२१, जग्गा नापजाँच ऐन २०१९, मालपोत ऐन २०३४, जग्गा नाप जाँच नियमावली २०५८, मालपोत नियमावली २०३६, भूमिसम्बन्धी नियमहरू २०२१ लगायत छन् ।"
सेनाको मेडिकल कलेजले शुल्क फिर्ता गर्ने,"काठमाडौं (कास) नेपाली सेनाद्वारा सञ्चालित स्वास्थ्य विज्ञान संस्थान (मेडिकल कलेज) ले विद्यार्थीबाट लिएको अतिरिक्त शुल्क फिर्ता गर्ने प्रतिबद्धता जनाएको छ । शिक्षामन्त्री गिरिराजमणि पोखरेल, शिक्षा सचिव महेश दाहाल र चिकित्सा शिक्षा आयोगका उपाध्यक्ष श्रीकृष्ण गिरीसँगको भेटमा प्रधानसेनापति पूर्णचन्द्र थापाले सेनाको कलेजले बढी लिएको रकम विद्यार्थीलाई फिर्ता गर्ने प्रतिबद्धता जनाएका हुन् । थापाले बढी शुल्क फिर्ता गरेर सरकारलाई सघाउने बताएको शिक्षामन्त्रीको सचिवालयले जनाएको छ । सेनाको मेडिकल कलेजका विद्यार्थीले मन्त्री पोखरेललाई भेटी बढी शुल्क उठाएको विषयमा जानकारी गराएका थिए । एमबीबीएस अध्ययनरत विद्यार्थीले कलेजले धम्क्याएर अतिरिक्त शुल्क लिएको गुनासो गरेका थिए ।"
गेस्टहाउस सञ्चालकविरुद्ध भ्रष्टाचार मुद्दा,"काठमाडौं (कास) अख्तियार दुरुपयोग अनुसन्धान आयोगले प्रहरीलाई घूस दिन खोजेको अभियोगमा काठमाडौं, टोखा नगरपालिकास्थित आगमन फुडल्यान्ड एन्ड गेस्टहाउस की सञ्चालक सोममाया राईविरुद्ध विशेष अदालतमा भ्रष्टाचार मुद्दा दायर गरेको छ । अख्तियारका अनुसार गेस्टहाउस जाँच नगरिदिन आग्रह गर्दै प्रहरी टोलीलाई घूस दिन खोजेकी राई ५० हजार रुपैयाँसहित पक्राउ परेकी थिइन् । राईले घूस दिन खोजेको पुष्टि भएको र उक्त कार्य भ्रष्टाचार निवारण ऐनअनुसारको कसुर भएकाले मुद्दा दायर गरिएको अख्तियारले जनाएको छ । अभियोगपत्रमा डेढ महिना जेल सजाय र घूस दिन खोजेको रकम जफत गर्न मागदाबी गरेको छ । यसैगरी अख्तियारले सिन्धुलीको साविक जलकन्या गाउँ विकास समितिका तत्कालीन सचिव विष्णुप्रसाद भण्डारीविरुद्ध समेत भ्रष्टाचार मुद्दा दायर गरेको छ ।"
"रेन्ज नयाँ, हतियार पुरानै",१० मिटर महिला एयर राइफल सुस्मिता नेपाल कल्पना परियार मीरा बन्जारा१० मिटर पुरुष एयर राइफल अर्नभ घिमिरे हरिबहादुर थापा कुमार कार्की१० मिटर महिला एयर पेस्तोल श्रेया केसी कृष्णा थापा सरिता बस्नेत१० मिटर पुरुष एयर पेस्तोल विपेश खड्का सुकदेव चौधरी बदरुद्दिन अन्सारी२५ मिटर सेन्टर फायर पेस्तोल (पुरुष) विजय कार्की अनिल ठकुरी सुमन तुलाधर२५ मिटर र्यापिड फायर पेस्तोल (पुरुष)ः विपेश खड्का सुकदेव चौधरी बदरुद्दिन अन्सारी२५ मिटर स्पोर्ट्स पेस्तोल (महिला) सीमा तुलाधर दुर्गा सिंजाली हेमा चौधरी५० मिटर थ्री पोजिसन फ्री राइफल (पुरुष) धनबहादुर बिक दीपक थापा सुसे चौधरी५० मिटर थ्री पोजिसन राइफल (महिला) निशा लामा कल्पना परियार मीरा बन्जारा१० मिटर मिक्स टिम (एयर पेस्तोल) विपेश खड्का श्रेया केसी सुकदेव चौधरी कृष्णा थापा१० मिटर मिक्स टिम एयर राइफल अर्नभ घिमिरे कल्पना परियार हरिबहादुर थापा सुस्मिता नेपाल
महिला क्रिकेटको लक्ष्य स्वर्ण,"(पोखरा)  नेपालमा महिला क्रिकेटले औपचारिकता पाएको १२ वर्षपछि पहिलोपल्ट घरेलु मैदानमा अन्तर्राष्ट्रिय खेल खेल्दै छ । १३ औं दक्षिण एसियाली खेलकुद (साग) मा महिला क्रिकेट पहिलोपल्ट समावेश भएपछि नेपाललाई त्यो अवसर जुरेको हो । नेपालले पोखराको मैदानमा तीन देशको सामना गर्नेछ । नेपालसहित माल्दिभ्स, श्रीलंका र बंगलादेश सहभागी छन् । भारत, पाकिस्तान र भुटान प्रतियोगितामा सहभागी भएनन् । राउन्ड रोबिनका आधारमा खेल हुनेछ । महिला टी२० क्रिकेटमा नेपालले मंसिर १६ मा माल्दिभ्ससँग पहिलो खेल खेल्नेछ । नेपालले बंगलादेशसँग मंसिर १८ र श्रीलंकासँग मंसिर २० मा खेल्ने तालिका छ । शीर्ष दुई टिमबीच स्वर्णका लागि मंसिर २२ मा प्रतिस्पर्धा हुनेछ । तेस्रो र चौथो टिमले कांस्यका लागि मंसिर २१ मा खेल्नेछन् ।महिला क्रिकेटको राष्ट्रिय टिममा रूबिना क्षेत्री (कप्तान), सीता रानामगर (उपकप्तान), इन्दु वर्मा, काजल श्रेष्ठ (विकेटकिपर), करुणा भण्डारी, अप्सरी वेगम, सोनु खड्का, सरस्वती चौधरी, ममता चौधरी, अञ्जली चन्द, सरिता मगर, शान्ति खतिवडा, रोमा थापा, डली भट्ट, कविता कुँवर छन् । वैकल्पिक खेलाडीमा ज्योति पाण्डे, संगीता राई र अस्मिता कर्माचार्यलाई राखिएको छ । सुरुमा ३५ खेलाडी बन्द प्रशिक्षणमा थिए । तीमध्ये २५ हुँदै १८ अन्तिम सूचीमा परेका हुन् । प्रमुख प्रशिक्षकको जिम्मा जगत टमाटाले पाएका छन् ।कप्तान रुबिना अलराउन्डर खेल्छिन् । दायाँहाते ब्याटर उनी मध्यम गतिकी बलर हुन् । टिममा पुरानो खेलाडी हुन् सीता मगर । उनीे स्थापनाकालदेखि नै महिला क्रिकेट टिममा छिन् । बाँयाहाते ब्याटर उनीे मध्यमतीव्र गतिकी बलर हुन् । प्रशिक्षकको नजरमा कविता, डली, रोमा, अप्सरी आशलाग्दा हुन् । गत वर्षको माघमा थाइल्यान्डमा भएको महिला टी२० स्म्यास क्रिकेटमा उपविजेता भएपछि नेपाली महिला क्रिकेटको चर्चा एकाएक चुलियो । प्रमुख प्रशिक्षक जगत टमाटा झन्डै ४ महिना बन्द प्रशिक्षणमा रहँदा टिम निकै निखारिएको बताउँछन् । पहिले बलिङमा जमेको नेपाली टिम प्रशिक्षणपछि ब्याटिङमा पनि उत्तिकै बलियो भएको उनले बताए । यसपालि हाम्रो लक्ष्य स्वर्ण हो, उनले भने, खेलाडीले त्यसैअनुरुप कडा मिहिनेत गरेका छन् । त्यसो त टेस्ट राष्ट्रको मान्यता पाएको बंगलादेशले सन् २०१९ कै विश्वकप खेलेको टिमलाई पोखराको मैदानमा उतार्दै छ । श्रीलंकाले यू२३ को टिममा ५ सिनियर खेलाडी समावेश गरी आउँदै छ । प्रशिक्षक टमाटा बंगलादेशलाई मुख्य प्रतिस्पर्धी ठान्छन् । यसअघि विभिन्न प्रतियोगितामा बंगलादेशले नेपाललाई हराए पनि उसको खेल थाहा भएकाले यसपल्ट नेपालले हराउने उनको विश्वास छ । टी२० मा बलियो टिम भन्ने हुँदैन, उनले भने, अवसर सदुपयोग गर्ने पक्षमा हामी छौं । वैशाखमा भएको पहिलो महिला क्रिकेट लिगमा खेलाडीले ७ अर्धशतक जोड्नुलाई उनी सकारात्मक संकेत मान्छन् । प्रतियोगिता हुनुभन्दा चार दिनअगावै महिला क्रिकेट टिमले पोखरा मैदानमा अभ्यास गरिरहेको छ । अभ्यासले खेलाडीलाई विकेट र आउटफिल्डबारेमा ज्ञान हुने टमाटा बताउँछन् । परिवार, समाज त्यागेर यति लामो समय क्रिकेटलाई दिनु महिलाका लागि सहज थिएन, उनी भन्छन्, आफ्नो देशका लागि खेल्न सधैं तयार भएर आएका खेलाडी भएकाले जित टाढा छैन ।क्रिकेट मैदानमा अस्थायी प्यारापिट बन्द ैछ । चेन्जिङ रुम र ट्वाइलेट बाथरुम पनि अस्थायी बन्नेछन् । अभ्यास पिच भने अझै सकिएको छैन । जिल्ला क्रिकेट संघका अध्यक्ष सञ्जयकान्त सिग्देल शनिबारसम्म सम्पूर्ण तयारी पूरा हुने बताउँछन् ।"
महिला भलिबलमा रजत पदक पक्का,"(काठमाडौं)  श्रीलंकालाई पराजित गरी नेपाली महिला भलिबल टोली एक महिनाको अन्तरमा लगातार दोस्रो अन्तर्राष्ट्रिय उपाधि नजिक पुगेको छ । दुई साताअघि एभीसी सेन्ट्रल जोन वुमन्स भलिबल च्याम्पियनसिपको उपाधि जितेको नेपालले १३ औं दक्षिण एसियाली खेलकुद (साग) को फाइनल पुगेर कम्तीमा रजत पदक पक्का गरेको हो । दक्षिण एसियाली खेलकुदमा महिला भलिबलतर्फ नेपाल पहिलोपल्ट फाइनल यात्रा तय गरेको हो ।त्रिपुरेश्वरस्थित राखेप कभर्डहलमा खचाखच घरेलु समर्थकमाझ नेपालले श्रीलंकालाई ३० को सोझो सेटमा पराजित गर्यो । दक्षिण एसियाकै बलियो टोलीमध्ये एक श्रीलंकालाई नेपालले सोझो सेटमा हराएको पनि पहिलोपल्ट हो । सुरुआती दुई सेटमा नेपालले कुनै समय पछाडि नपरेर २५१४, २५१७ सेट आफ्नो पक्षमा बनायो । तेस्रो सेटमा आरामदायी देखिएको नेपाल सुरुदेखि नै पछि पर्यो । १२१२ को बराबरीबाट अग्रता लिएको नेपालले त्यसपछि पछाडि फर्केर हेर्नुपरेन । तेस्रो सेट २५२१ ले जितेर नेपालले इतिहास कायम गरेको छ ।जितपछिको पत्रकार सम्मेलनमा कप्तान अरुणा शाहीले पछिल्लो चार महिनाको मिहिनेतको नतिजाका रूपमा यो जित अर्थ्याइन् । लामो समयदेखि मिहिनेत गरिरहेका छौं । हामीले दिनदिनै राम्रो प्रदर्शन दिइरहेका छौं । फाइनलमा भारतसँग अझै सुधारिएको प्रदर्शनका लागि प्रयासरत हुनेछौं, उनले भनिन् ।कप्तान अरुणाका अनुसार श्रीलंकाविरुद्धको जितमा नेपालको खेलस्तर पनि राम्रो थियो । घरेलु समर्थकले पनि सकारात्मक उर्जा दिएका थिए । उनले थपिन्, पछिल्लो खेलभन्दा श्रीलंकाले पनि राम्रो खेलेको हो । आज हामीले उपल्लो स्तरको खेल प्रदर्शन गर्यौं । घरेलु समर्थकको जोसले हामीलाई उर्जा थपिएको महसुस भयो । प्रशिक्षक जगदीश भट्टले पनि सफलताको श्रेय लामो समयदेखिको तयारीलाई नै दिए । नेपाल भलिबल संघको योजना र राखेपको सहयोगमा खेलाडीले वैदेशिक प्रशिक्षण, प्रतियोगितासहित राम्रो एक्पोजर पाए । हाम्रा खेलाडीहरू स्तरीय र क्षमतावान छन् भन्ने प्रमाण पनि आजको जित हो, उनले थपे, श्रीलंकाका मुख्य खेलाडीको भिडियो फुटेज हेरेर उनीहरूलाई टार्गेट गरेका थियौं । अर्को कुरा उनीहरूको स्पाइक, ब्लक र सर्भिस राम्रो थियो, हामीले त्यहीअनुसार तयारी गरेका थियौं । हाम्रा खेलाडीले पछिल्लो खेलको कमजोरी पनि सुधार गरे ।प्रशिक्षक भट्टले भारतविरुद्धको फाइनलमा दबाबविना कोर्टमा उत्रने बताए । हामीले ऐतिहासिक रजत जितिसकेका छौं । अब हाम्रो लक्ष्य फाइनलमा भारतलाई हराउने हो । त्यसका लागि हामीलाई लिग चरणमा जस्तो कुनै दबाब हुने छैन । श्रीलंकाको यही टोलीसँग भारतले हालै पाँच सेट खेलेको छ । हामी भारतलाई हराउनै नसक्ने होइनौं, उनले भने ।भारतलाई हराउने लक्ष्य लिँदा आफ्नो टिममा केही सुधार आवश्यक उनले देखेका छन् । हाम्रो मिडल पोजिसनका खेलाडीबीच अझै राम्रो तालमेल मिलेको छैन । यसबाहेक डिफेन्समा सुधार गर्नुपर्छ र सशक्त सर्भिस प्रहार गर्नुपर्छ । यसबाहेक केही ससाना गल्तीहरू सुधारेर नकारात्मक अंक दिनु हुँदैन, उनले थपे, अलिकति सुधार गर्दा भारतलाई हराउन कठिन हुँदैन ।उपाधिका लागि नेपालले भारतसँग मंगलबार प्रतिस्पर्धा गर्नेछ । लिग चरणको खेलमा नेपालले भारतसँग ३० को सोझो सेटमा पराजय बेहोरेको थियो । पहिलो सेट २२२४ ले अग्रता लिएर २४२६ ले गुमाएको नेपालले त्यसयता दुई सेटमा कमजोर प्रदर्शन गरेको थियो ।दक्षिण एसियाली खेलकुदमा २० वर्षको इतिहासमा नेपालले ३ कांस्य जितेको छ । सन् १९९९ मा नेपालमै भएको साफमा पहिलो सहभागितामै कांस्य जितेको थियो । सन् २००४ को नवौं र सन् २००६ को दसौं संस्करणमा महिला भलिबल समावेश थिएन ।सन् २०१० मा बंगलादेशमा सम्पन्न ११ औं सागमा नेपालले कांस्य जित्दा सेमिफाइनलमा श्रीलंकासँग सोझो सेटमा पराजय बेहोरेको थियो । सन् २०१४ मा नेपालमै भएको दक्षिण एसियाली आमन्त्रण महिला भलिबल च्याम्पियनसिपमा नेपालले श्रीलंकामाथि ५ सेटमा विजय पाएको थियो । श्रीलंकाविरुद्ध त्यो ऐतिहासिक पहिलो जित पनि थियो ।सन् २०१६ मा भारतमा सम्पन्न १२ औं दक्षिण एसियाली खेलकुदमा पनि नेपाली टोली कांस्यमै समेटिएको थियो । जतिबेला लिग चरणमा श्रीलंका र सेमिफाइनलमा भारतसँग पराजित भएको थियो । भलिबल संघले गत जेठमा युवा खेलाडीलाई समेटेर टिम तयार पार्दै सागको तयारी सुरु गरेको हो । यसबीच त्यही टिमले कात्तिक अन्तिम साता बंगलादेशमा सम्पन्न सेन्ट्रल जोनमा शतप्रतिशत जित निकाल्दै उपाधि जितेको थियो ।"
स्वर्ण जित्ने सबै महिला,"(काठमाडौं)  सन् १९९१ को डिसेम्बर २२ देखि ३१ सम्म आयोजना भएको पाँचौं दक्षिण एसियाली खेलकुदमा श्रीलंकाले घरेलु भूमिका फाइदा उठाउँदै उत्कृष्ट प्रदर्शन गर्यो । श्रीलंकाले ४४ स्वर्ण जितेर दोस्रो स्थान हात पारेको थियो । भारत फेरि एकपल्ट शीर्षस्थानमा रह्यो तर उसको नाममा ६४ स्वर्णमात्र रह्यो । एकप्रकारले दक्षिण एसियाली खेलकुद इतिहासमा भारतको प्रभुत्व केही कम भएको यो नै संस्करण हो । नेपाल भने पदक तालिकाको पाँचौं स्थानमा रह्यो ।नेपालले खालि दुई स्वर्ण मात्र जित्न सक्यो । यो एकप्रकारले नेपालको खराब प्रदर्शन थियो । नेपालले ८ रजत र २९ कांस्य जित्न सफल रह्यो । कुल १० खेल समावेश गरिएको यस संस्करणको एउटा विशेषता थियो, भुटान पदक जित्न असफल, तर माल्दिभ्सको नाममा पहिलोपल्ट रजत पदक । माल्दिभ्सले पहिलो संस्करणमा पदक जितेयता यो नै हात पारेको पहिलो सफलता थियो । नेपालले जितेका दुवै स्वर्ण भने महिलाको नाममा रह्यो ।सुटिङतर्फ ऐतिहासिक सफलता दिलाउने नायिका रहिन्, अनिता श्रेष्ठ । उनले एयर राइफल ४० शट व्यक्तिगतमा ३ सय ८० अंक प्राप्त गरेर स्वर्ण जितिन् । महिलाको एयर राइफलमा ४० शट टिम स्पर्धामा नेपालले १ हजार १ सय १५ अंक जितेर रजत पदक जित्यो । अर्को स्वर्ण भने महिलाकै टिम स्पर्धामा रह्यो । यो खेल थियो टेबलटेनिस । नेपालका लागि यो ऐतिहासिक सफलता दिलाउने खेलाडी थिए, गीता क्षेत्री, सिजरिन शाह, पूजा थापा र नीलम तुलाधर । नेपालले एथलेटिक्सतर्फ एक रजत र दुई कांस्य निकाल्यो । बिसनसिह राउतले २ घण्टा ३३१८ मिनेटमा म्याराथनतर्फ रजत जिते । बक्सिङबाट तीन रजत आएकोमा यो सफलता दिलाउने खेलाडी थिए, विष्णुबहादुर सिंह, कृष्णमान श्रेष्ठ र प्रकाश थापामगर । नेपालले फेरि एकपल्ट फुटबलमा कुनै पदक जित्न सकेन । भारोत्तोलनबाट धेरै संख्याको पदक आउँदा तीन रजत दिलाउने खेलाडी थिए, सुनीललाल जोशी ।"
फुटबलमा ऐतिहासिक पदक,"नेपालको दृष्टिकोणबाट बंगलादेशको ढाकामा भएको सन् १९९३ को दक्षिण एसियाली खेलकुदको सबैभन्दा ठूलो विशेषता रह्यो, फुटबलमा प्राप्त स्वर्ण । संयोगले यो नेपालले जितेको एकमात्र स्वर्ण रह्यो । यसले देखाउँछ, यो नेपालका लागि कत्तिको ठूलो महत्त्वको पदक हो भनेर । डिसेम्बर २० देखि २७ सम्म आयोजित प्रतियोगितामा डर भइसकेको थियो, कतै नेपालले कुनै पदक नजित्ने त होइन भनेर । तर आखिरमा नेपालले निराश पारेन ।भारत फेरि एकपल्ट ६० स्वर्ण जितेर शीर्षस्थानमा रह्यो भने पाकिस्तानले २३ र श्रीलंकाले २० स्वर्ढा हात पारेका थिए । घरेलु बंगलादेशले पनि ११ स्वर्ण जित्यो । भुटान र माल्दिभ्स पदकविहीन रहे । नेपालको नाममा भने खाली १ स्वर्ण । तर यो स्वर्ण कस्तो भने नेपालले अहिलेसम्म जितेका सबै पदक एक ठाउँमा । यो एक स्वर्ण एक ठाउँमा । नतिजा, सायद त्यो एक पदक नै भारी हुनेछ कि ? स्वर्णका लागि भएको ऐतिहासिक फाइनलमा नेपालले भारतलाई हराएको थियो टाइब्रेकरमा ।निर्धारित र अतिरिक्त समयको खेल २२ को बराबरीमा रहेको थियो । यी दुई गोल उमेश प्रधान र मणि शाहको नाममा रह्यो । टाइब्रेकरको नतिजा भने ४३ रह्यो । त्यसमा गोल गर्ने खेलाडी थिए, राजेश मानन्धर, कप्तान राजुकाजी शाक्य, मणि शाह र वसन्त गुरुङ । टाइब्रेकरमा नेपाल एकसमय ३१ ले पछाडि थियो । तर भाग्यले नेपाललाई नै साथ दियो । त्यस अगाडि नेपालले बंगलादेशलाई लिग चरणमा १० ले हराएको थियो । नेपालले एथलेटिक्समा तीन कांस्य मात्र जित्न सक्यो । बक्सिङबाट भने २ रजत र ६ कांस्य हात परेको थियो । रजत जित्नेमा उमेश कटुवाल र निमा तामाङ थिए । यसै संस्करणको दक्षिण एसियाली खेलकुदबाट जुडोले प्रवेश पायो र त्यसमा नेपालले ४ रजत र ४ कांस्य पदक जित्यो । यो सन्तोषजनक प्रदर्शन थियो । रजत जित्ने खेलाडी थिए, रमेशकुमार बस्नेत, वीरबहादुर राना, गंगाबहादुर तामाङ र कान्छाराम तामाङ । कुस्तीबाट दुई कांस्य प्राप्त भयो ।"
ब्याडमिन्टन आजदेखि,"(पोखरा)  ब्याडमिन्टनको टिम इभेन्टको खेलसँगै आइतबार पोखरामा १३ औं दक्षिण एसियाली खेलकुदको सुरुआत हुने भएको छ । पोखरामा ८ खेल हुँदै छ । पोखरामा सागको उद्घाटन भने सोमबार हुनेछ । पोखरामा हुने ब्याडमिन्टनमा सहभागी हुन सातै देशका खेलाडी तथा अफिसियल पोखरामा छन् । कास्की जिल्ला ब्याडमिन्टन संघका अध्यक्ष डम्बरसिंह गुरुङले आइतबार टिम इभेन्ट सुरु हुने र टिम इभेन्ट सकिएपछि अन्य इभेन्ट हुने बताए ।टिम इभेन्टमा आइतबार महिला तथा पुरुष क्वाटरफाइनल, सोमबार सेमिफाइनल र मंगलबार फाइनल हुनेछ । व्यक्तिगततर्फ सोमबार महिला एकल तथा डबल्स, पुरुष एकल, डबल्स र मिक्स डबल्सतर्फको खेल हुनेछ । मंगलबार महिला तथा पुरुष एकल र डबल्सको क्वाटरफाइनल खेल हुनेछ । बुधबार सबै इभेन्टका सेमिफाइनल र २० मा सबै इभेन्टका फाइनल खेल हुने प्राविधिक समितिका संयोजक विद्याप्रसाद मर्सानीले जानकारी दिए । महिला टिमतर्फ पाकिस्तान र माल्दिभ्स, नेपाल र बंगलादेश भिडनेछन् । भारत र श्रीलंका बाई पाएर क्वाटरफाइनल पुगेका छन् । पुरुषतर्फ भारत र श्रीलंकाले बाई पाएर सिधै क्वाटरफाइनल यात्रा तय गरेका छन् । पाकिस्तान र बंगलादेश, नेपाल र भुटानले प्रतिस्पर्धा गर्ने छन् । सहभागी सबै सात देशले सहभागिता जनाउने एकमात्र खेल ब्याडमिन्टनका लागि ९४ खेलाडीले प्रतिस्पर्धा गर्ने छन् । प्रतियोगितामा ७ स्वर्णका लागि प्रतिस्पर्धा हुनेछ । नेपालबाट पुरुषतर्फ दीपेश धामी, रत्नजित तामाङ, विकास श्रेष्ठ, प्रिन्स दाहाल, नवीन श्रेष्ठ, प्रफुल्ल महर्जन, जीवन आचार्य, साजककृष्ण ताम्राकार, विष्णु कटुवाल र सुनील जोशी खेल्दैछन् । महिलातर्फ टिममा रसिला महर्जन, नङसल तामाङ, अनुमाया राई, सीता राई, शोभा गौचन, सीमा राजवंशी, जेसिका गुरुङ, नीता लम्साल, पूजा श्रेष्ठ र अमिता गिरी छन् ।"
नसकिने के छ ?,"सुधा चन्द्रन चर्चित बलिउड नृत्यांगना एवं टेलिभिजन कलाकार हुन् । भारतको महाराष्ट्रमा सन् १९६५ सेप्टेम्बर २७ मा जन्मिएकी चन्द्रन १६ वर्षको उमेरमा सवारी दुर्घटनामा परिन् । घाइते भएकी उनको संक्रमण बढेपछि दायाँ खुट्टा गुमाउनुपर्यो । चन्द्रनका अनुसार त्यो समय उनको जीवनको सबैभन्दा पीडादायी क्षण थियो । आफ्नो खुट्टा गुमे पनि उनले हिम्मत हारिनन् । कृत्रिम खुट्टा राखेर नाच्न थालिन् । उनको कुशल भरतनट्यम नृत्यले संसारभरकै तारिफ बटुलेको छ । दुर्घटना भएको दुई वर्षपछि उनी नृत्यकलामा सामेल हुन् थालेकी थिइन् । उनले साउदी अरब, अमेरिका, बेलायत, क्यानडालगायत देशमा आफ्नो नृत्यकला प्रस्तुत गरिसकेकी छन् । चन्द्रनले तेलगु फिल्म मयुरीबाट अभिनय क्षेत्रमा आफ्ना पाइला अघि बढाइन् । तामिल र मलायलम भाषामा समेत डब भएर आएको उक्त फिल्म पछि हिन्दीमा पनि आयो, जुन उनकै जीवनमा आधारित थियो । चन्द्रनले दर्जनौं फिल्म, टेलिभिजन सिरियल र रियालिटी सो गरिसकेकी छन् ।"
आयामले देखेको बादल,"ए मेरा पुराना साथीहरूठानेको छु तिमीहरू आरामै छौआज म टाढा गइसकेको छु,तर तिमीहरूको सुदिनको कामना गर्दर्र् ैछुमलाई थाहा छ, मैले हिँड्नै पर्छतिमीहरूको सहयोगबिना नैतर सधैं आश्वस्त होऊ साथीम तिमीलाई सम्झिरहनेछु ।"
दाइा हाल्दा,"दाइँ हालेर तयार भयोपरालको ठूलो भारी,सबै मिली पुर्याइयोधानपराल खोलापारि । अंकित खनाल, कक्षा५सिद्धिविनायक इंग्लिस बोर्डिङ स्कुल, तनहुँ"
सुन्तला,कोट्याई बोक्रा केसरा झिक्दा हात नै बसायोरसिला मीठा बिजुला देख्दा मुख नै रसायो ।झिकेर खाएा सुन्तला मैले बारीमै अघाएँबचेका जति घरमा लान बुबालाई सघाएँ ।। कमल कोइराला
गौरव र हजुरआमा,सविता मैनाली
