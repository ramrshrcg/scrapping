शीर्षक,विवरण
सयभन्दा कम कामदार पठाए खारेज,"एक वर्षमा सय जनाभन्दा कम कामदार पठाउने वैदेशिक रोजगार कम्पनी स्वत: खारेज हुने भएका छन् । प्रतिनिधिसभाको कानुन, न्याय तथा मानव अधिकार समितिले सोमबार सर्वसम्मत पारित गरेको केही नेपाल संशोधनसम्बन्धी विधेयकमा यस्तो व्यवस्था गरिएको हो । संशोधन विधेयकमा नेपाल वैदेशिक रोजगार ऐन २०६४ को प्रावधान संशोधन गरी नयाँ व्यवस्था गरिएको हो । गत आर्थिक वर्ष ४ सय १३ म्यानपावर कम्पनीले वैदेशिक रोजगारीका लागि सयभन्दा कम कामदार पठाएका थिए । विधेयकको प्रावधान संघीय संसद्बाट हुबहु पारित भए सयभन्दा कम कामदार पठाउने म्यानपावर कम्पनी स्वत: खारेज हुनेछन् । वैदेशिक रोजगार विभागमा १ हजार २ सय १५ म्यानपावर कम्पनी दर्ता भएका छन् । यीमध्ये २९ वटा सञ्चालनमा छैनन् । ८ कम्पनीले एक र ७ वटाले २ जना मात्र वैदेशिक रोजगारीमा पठाएका छन् । ३ देखि १० जना मात्र कामदार पठाउनेमा ६० म्यानपावर छन् । ११ देखि ५० जना पठाउनेको संख्या १ सय ८२ छ । २ हजारभन्दा बढी मान्छे पठाउने म्यानपावरको संख्या १५ छ ।समिति सभापति कृष्णभक्त पोखरेलका अनुसार नयाँ प्रावधानअनुसार एउटै परिवारका सदस्यले एकभन्दा बढी कम्पनी दर्ता गरे त्यसलाई मर्ज गर्नुपर्नेछ । ६ महिनाभित्र मर्ज नगरे त्यस्ता कम्पनी पनि स्वत: खारेज हुनेछन् । विधेयकमा म्यानपावर कम्पनीको धरौटी बढाउने प्रावधानसमेत राखिएको छ । कम्पनीहरूको क्षमताअनुसार ३ खालका धरौटी सीमा तोकिएको छ । ३ हजारसम्म कामदार पठाउने कम्पनीको ५० लाख रुपैयाँ धरौटी र डेढ करोड बैंक ग्यारेन्टी आवश्यक पर्छ । ३ देखि ५ हजारसम्म कामदार पठाउनेको एक करोड रुपैयाँ धरौटी र ३ करोड बैंक ग्यारेन्टी हुनुपर्नेछ । त्यस्तै ५ हजारभन्दा बढी पठाउनेको २ करोड धरौटी र ४ करोड बैंक ग्यारेन्टी राख्नुपर्ने प्रावधान छ । म्यानपावर कम्पनीले हाल ७ लाख रुपैयाँ धरौटी र २३ लाख रुपैयाँ बैंक ग्यारेन्टी गर्नुपर्ने व्यवस्था छ ।वैदेशिक रोजगारीमा जाने कामदारको सुरक्षा र म्यानपावर संख्या घटाउन सरकारले यस्तो प्रावधान ल्याउन लागेको जनाएको छ । बाबुराम भट्टराई प्रधानमन्त्री भएका बेला २०६७ असोजमा विभागको अनुगमन संयन्त्र बलियो नभएसम्म नयाँ म्यानपावर दर्ता बन्द गरिएको थियो तर अदालतको आदेशपछि भने विभागले नयाँ म्यानपावर दर्तालाई निरन्तरता दिइरहेको छ, जसका कारण सरकारले ऐन संशोधन गरी व्यवस्थित गर्ने निर्णय गरेको थियो । यसअघि पूर्णचन्द्र भट्टराई नेतृत्वको वैदेशिक रोजगार सुधार कार्यदलले म्यानपावरलाई मर्ज गराउन सुझाव दिएको थियो । वैदेशिक रोजगार व्यवसायी संघका अध्यक्ष रोहन गुरुङ भने धरौटी बढाउँदैमा समस्या समाधान नहुने बताउँछन् । म्यानपावर संख्या पक्कै धेरै भएको हो । यसलाई सीमित गर्न जरुरी छ । यसलाई व्यवस्थापन गर्ने मुख्य पाटो लागत खर्च र अनुगमन हो, उनले भने । यसैबीच कानुन, न्याय तथा मानव अधिकार समितिले सामुदायिक वनको १० प्रतिशत आम्दानी स्थानीय तहलाई दिनुपर्ने निर्णय गरेको छ । समितिले सामुदायिक वनको २५ प्रतिशत आम्दानी स्थानीय तहले लिने प्रस्तावित प्रावधान हटाउँदै १० प्रतिशतमा सीमित गरेको हो । अब सामुदायिक वनले स्थानीय तहबाट आफ्ना कार्यक्रम स्वीकृत गरेपछि मात्र लागू गर्नुपर्नेछ । त्यसैगरी समितिले निर्वाचन आयोगले निर्वाचनसम्बन्धी सामग्री खरिद गर्दा सार्वजनिक खरिद कानुनअनुसार गर्नुपर्ने प्रावधानलाई केही परिमार्जन गरेको छ । निर्वाचनका बेला तत्काल केही समस्या आए खरिद कानुनअनुसार प्रक्रिया अघि बढाउन समय लाग्न सक्ने भएकाले यसअघिको प्रावधानलाई केही लचिलो बनाएको सभापति पोखरेलले जनाए । त्यस्तै, आयोगले चुनावका लागि आवश्यक कर्मचारी भर्ना गर्दा नेपाल सरकारबाट एकमुष्ट स्वीकृति लिनुपर्ने प्रावधान राखिएको छ ।"
मक्किँदै अशोक स्तम्भ,"यहीकारण छिटो सुरक्षात्मक व्यवस्था गर्नुपर्ने उनले बताए । स्टोन विशेषज्ञ म्युचीको प्रतिवेदनपछि स्तम्भलाई सुरक्षित बनाउन गृहकार्य भइरहे पनि ढिलाइ भएको लुम्बिनी विकास कोषका योजना प्रबन्धक सरोज भट्टराईले बताए । पारदर्शी रूपले स्तम्भलाई ढाक्छौं, उनले भने, सिसा र फाइवर केले ढाक्ने भन्नेमा निर्णय हुन सकेको छैन । म्युचीले प्रतिवेदन बुझाएको ३ वर्ष बितिसक्दा पनि कोष चुपचाप छ । कोषका कर्मचारीले लुम्बिनीको आस्था बढाउनेभन्दा पनि कताबाट आम्दानी हुन्छ भन्नेतिर ध्यान दिने गरेको एक स्थानीयले बताए । त्यही भएर नबिगिँ्रदासम्म लुम्बिनीमा केही हुनेवाला छैन, उनले भने । स्तम्भले भारतीय सम्राट् अशोकको लुम्बिनी यात्रा, त्यसको उद्देश्य र लुम्बिनीमा उनका पवित्र क्रियाकलापबारे जानकारी दिएको छ । स्तम्भ यहाँ २४९ ईसापूर्वमा ठड्याइएको थियो । यो भारत, उत्तर प्रदेशको वाराणसी नजिक चुनार पहाडबाट ल्याइएको बलौटे ढुंगाको हो । बुद्ध लुम्बिनीमा जन्मिएको अकाटय प्रमाण यो अशोक स्तम्भ हो, भिक्षु महासंघ अध्यक्ष भिक्षु मैत्री महास्थवीरले भने, त्यसकारण यसको संरक्षणमा लाग्नुपर्छ ।"
भ्रष्टाचार संस्थागत भएकोमा चिन्ता,"काठमाडौं राष्ट्रपति विद्यादेवी भण्डारीले भ्रष्टाचार संस्थागत भएकोमा चिन्ता व्यक्त गरेकी छन् । नवीन प्रविधि र परिवर्तित प्रवृत्तिका कारण चुनौती थपिँदै गएको अवस्थामा भ्रष्टाचार संस्थागत हुन थालेको भन्ने सुनिन गएको छ, यो चिन्ताको विषय हो, अख्तियारको २८औं स्थापना दिवस कार्यक्रममा सोमबार साँझ उनले भनिन्, नेपाल भ्रष्टाचारविरुद्धको राष्ट्रसंघीय महासन्धिको पक्ष राष्ट्र हो । आवश्यक कानुनी, नीतिगत र संस्थागत प्रबन्ध गरी भ्रष्टाचार नियन्त्रण गरिनुपर्छ । विष वृक्षजस्तै भ्रष्टाचार सबैका लागि पीडादायी हुनुपर्ने उल्लेख गर्दै राष्ट्रपति भण्डारीले भनिन्, यो जति बढ्दै जान्छ उति नै नियन्त्रण कठिन हुन्छ । समाजका हरेक क्षेत्रलाई क्षतविक्षत र तहसनहस बनाउँदै जान्छ ।"
भ्रष्टाचार अब लुक्दैन : प्रधानमन्त्री,"काठमाडौं प्रधानमन्त्री केपी शर्मा ओलीले सरकार भ्रष्टाचार नियन्त्रण गर्ने संकल्पका साथ अगाडि बढेको बताएका छन् । अब भ्रष्टाचार लुक्न र लुकाउन सम्भव छैन, अख्तियार दुरूपयोग अनुसन्धान आयोगको २८ औं स्थापना दिवसमा सोमबार आयोजित कार्यक्रममा प्रधानमन्त्रीले भने । उनले कारबाही गरेर दण्ड विधिबाट भन्दा नियन्त्रणको विधिबाट भ्रष्टाचार अन्त्य गर्नुपर्ने बताए । उनले सरकारका सबै निकायलाई भ्रष्टाचारबाट मुक्त राख्न आफूले अख्तियारलाई सहयोग गर्ने बताए । अख्तियारका प्रमुख आयुक्त नवीन घिमिरेले सार्वजनिक सेवा, खरिद र निर्माण कानुनअनुसार भएमा भ्रष्टाचार निवारण हुने बताए ।"
बेरोजगारलाई १०० दिनको निर्वाह भत्ता,"चैत मसान्तभित्र बेरोजगार सूची तयार गरिन्छ, असार २६ भित्र बैंकमार्फत भत्ता दिइनेछ, श्रम, रोजगार तथा सामाजिक सुरक्षामन्त्री गोकर्ण विष्टले भने । उनीहरूलाई न्यूनतम तलबको ५० प्रतिशत भत्ता दिइने मन्त्रालयले जनाएको छ । चालु आर्थिक वर्षमा सरकारले यो कार्यक्रमका लागि ३ अर्ब ५ करोड रुपैयाँ बजेट विनियोजन गरेको छ । गाउँपालिका वा नगरपालिकाको निर्णयमा कोष तथा लेखा नियन्त्रण कार्यालयमार्फत परिवारका सदस्यहरूको मञ्जुरीनामासहित सिफारिस भई आएका सदस्यको बैंक खातामा सोझै भुक्तानी दिइने श्रम मन्त्रालयले जनाएको छ । स्वदेशमा रोजगारको व्यवस्था नहुँदा ठूलो हिस्सा वैदेशिक रोजगारमा निर्भर हुनुपरेको छ । तथ्यांक विभागका अनुसार हाल १५ वर्ष वा त्यसभन्दा माथिको उमेरका व्यक्तिको संख्या अर्थात श्रमशक्ति करिब १ करोड १८ लाख छ । यस्तो उत्पादक उमेर समूहमा बेरोजगारीको आकार तथ्यांकमा २१ मात्र देखिए पनि श्रमको अल्प उपयोग दर ३० प्रतिशतको उच्च आकारमा छ ।मन्त्री विष्टले एक आर्थिक वर्षमा १ सय दिनको न्यूनतम रोजगारीको सुनिश्चितता र व्यावसायिक तथा सीप विकास तालिम र रोजगारी सहजीकरण गर्ने गरी प्रधानमन्त्री रोजगार कार्यक्रम ल्याइएको बताए । प्रत्येक नागरिकलाई न्यूनतम रोजगारीको प्रत्याभूतिका लागि आन्तरिक रोजगारीका अवसर सिर्जना गर्न सरकारले प्रधानमन्त्री रोजगार कार्यक्रम कार्यान्वयनमा ल्याएको हो, उनले भने, यसका लागि प्रत्येक गाउँपालिका र नगरपालिकामा रोजगार सेवा केन्द्र रहनेछ । बेरोजगार व्यक्तिले आफ्नो वडा कार्यालमा दर्ता गरेको निवेदनका आधारमा गाउँनगरपालिकाको निर्णयबाट रोजगार व्यवस्थापन सूचना प्रणालीमा सूचीकरण गरिने उनले बताए । सूचीकरणमा पेरका व्यक्तिलाई रोजगार दिइनेछ । रोजगार दिलाउन नसकिए सामाजिक सुरक्षाका लागि निर्वाह भत्ता दिइनेछ, उनले भने, अबको ५ वर्षभित्र वैदेशिक रोजगार बाध्यकारी होइन, वैकल्पिक बनाउने अभियान बोकेको छ । संघ, प्रदेश र स्थानीय सरकारसँग समन्वय गरी सार्वजनिक क्षेत्रमा रोजगारी उपलब्ध गराइने मन्त्रालयको योजना छ । सार्वजनिक क्षेत्रबाहेक निजी, सहकारी तथा गैरसरकारी क्षेत्रमा समेत सम्बन्धित क्षेत्रसँगको सहकार्यमा रोजगारीको सिर्जना गर्नेछ । स्वरोजगार हुन खोज्ने बेरोजगार युवालाई व्यवसाय सञ्चालन गर्न व्यावसायिक तालिमसमेत दिइनेछ । जसको जुन विषयमा रुचि, योग्यता र अनुभव छ, त्यस्तो क्षेत्रमा लगानी गर्न सहुलियत ऋणको समेत व्यवस्था गरिनेछ । संघीय तथा प्रदेश सरकारका मन्त्रालय र स्थानीय तह आआफ्नो क्षेत्रभित्रका सडक, खानेपानी, ढल व्यवस्थापन, सिँचाइ, ऊर्जा, सहरी विकास, शिक्षा, स्वास्थ्य, पुनर्निर्माण, पर्यटन, वन, सामुदायिक पूर्वाधार, कृषि तथा सहकारी, सूचना प्रविधि, वातावरण संरक्षण तथा जलवायु अनुकूलन क्षेत्रमा रोजगारी सिर्जना गर्ने मन्त्रालयले जनाएको छ ।"
एपबाट चालकको निगरानी,"उनका अनुसार एपमा ट्राफिक सन्देश प्रवाह गर्ने व्यवस्था छ । एप ओराकल कम्पनीले जाभा प्रोग्रामिङबाट एन्ड्रोइड भर्सनमा विकास गरेको हो । एप प्रयोगका लागि एन्ड्रोइड भर्सन ६ वा सोभन्दा माथिको मोबाइल फोन र इन्टरनेटका लागि मोबाइल डाटा वा वाइफाई सुविधा हुनुपर्ने पश्चिम नवलपरासीका ट्राफिक प्रमुख हेमबहादुर शाहीले बताए । उनका अनुसार एप प्रयोगकर्ताले सवारी साधन रहेको स्थान थाहा पाउन सक्नेछन् । त्यसैगरी, एपमा चालकको लाइसेन्स नम्बर, टाइम कार्डको समय गुज्रिएनगुज्रिएको समेत पत्ता लाग्ने सुविधा छ । सवारी साधनमा चालक परिवर्तन भएनभएको र निश्चित विन्दुमा सवारी चालकको तस्बिर खिची सवारी साधनको नम्बर, प्रस्थान तथा गन्तव्य स्थान दर्ता गरिन्छ । मुलुकका जुनसुकै कुनाबाट पनि चालकको फोटोसहितको विवरण हेर्न सकिने भएकाले सुरक्षा अवस्था मजबुत पार्न पनि यसले सहयोग पुर्याउनेछ ठानिएको छ । प्रहरीका अनुसार एप पहिलो चरणमा पश्चिम नवलपरासीको भुमही, बाँकेको कोहलपुर, काठमाडौंको नागढुंगा र सर्लाहीको कर्मैयाबाट सञ्चालनमा ल्याइएको हो ।"
प्रजातन्त्र दिवस मनाउन समिति,"काठमाडौंं सरकारले ६९ औं राष्ट्रिय प्रजातन्त्र दिवस फागुन ७ मा भव्यताका साथ मनाउन प्रधानमन्त्री केपी शर्मा ओलीको अध्यक्षतामा मूल समारोह समिति गठन गरेको छ ।समारोहलाई सफल बनाउन विभिन्न उपसमितिहरू पनि गठन गरिएको प्रधानमन्त्री तथा मन्त्रिपरिषद् कार्यालयले जनाएको छ ।प्रधानमन्त्री ओलीको अध्यक्षमा गठित मूल समारोह समितिमा प्रधानन्यायाधीश चोलेन्द्रशमशेर जबरा, प्रतिनिधिसभाका सभामुख कृष्णबहादुर महरा, राष्ट्रिय सभाका अध्यक्ष गणेशप्रसाद तिमिल्सिना, पूर्वप्रधानमन्त्रीहरू, मन्त्रीहरू, सांसदहरू र संवैधानिक निकायका प्रमुख सदस्य छन् ।फागुन ७ गते सैनिक मञ्च टुँडिखेलमा आयोजना हुने समारोहमा राष्ट्रपति विद्यादेवी भण्डारी प्रमुख अतिथि र उपराष्ट्रपति नन्दबहादुर पुन विशेष अतिथिका रूपमा सहभागी हुनेछन् । प्रधानमन्त्रीले समारोहलाई सम्बोधन गर्ने कार्यक्रम छ ।"
शव भेटिएका छात्राहरूको कोठामा सुसाइड नोट,"वीरगन्ज  भारतीय रेल्वे लिकमा शव फेला परेका दुई नेपाली छात्राको कोठामा सुसाइड नोट फेला परेको छ । घटनास्थल र भारतीय समकक्षीलाई भेटेर आएको पर्सा प्रहरीले वीरगन्ज रानीघाटमा ती छात्रा बस्ने कोठा फोरेर खानतलासी गर्दा सुसाइड नोट पाएको हो । प्रहरी उपरीक्षक रेवती ढकालले भने, भित्र पस्नासाथ देखिने गरी सुसाइड नोट राखिएको थियो । पर्साको कालिकामाई गाउँपालिका२ भेडिआरीकी निभा कुमारी र सोही गाउँपालिका३ हरिहरपुरकी किरण चौरसियाको शव आइतबार बिहान सीमावर्ती रक्सौलसुगौली खण्डको कनना रेल्वे ढाला नजिकै क्षतविक्षत अवस्थामा फेला परेको थियो । एक जनाको घाँटी र अर्कोको दुवै घुँडा माथिको भाग छिनेको थियो । उनीहरूको साथमा भेटिएको परिचयपत्रबाट शव सनाखत भएको हो । रातो मसीले लेखिएको सुसाइड नोटमाथि रातो गुलाब र घडी राखिएको थियो । सुसाइड नोटमा कसैलाई आरोप लगाइएको छैन । हामी पूरै होसमा यो चिट्ठी लेख्दै छौँ । हामी यो संसारमा बाँच्न सक्दैनौँ । हाम्रो यो निर्णयका पछाडि कसैको हात छैन । हामी दुवैले खुसीसाथ यो निर्णय लिएका हौँ, सुसाइड नोट उद्धृत गर्दै एसपी ढकालले भने, मम्मीपापा हामीलाई माफ गर्नुहोला । हामीले तपाईंहरूको सपना पूरा गर्न सकेनौँ । आई लभ यु पापाममी ।नोटको अन्त्यमा निभा र किरण लेखिएको छ । सुसाइड नोट फेला परेपछि प्रहरीले आत्महत्या अनुमान गरेको छ । घरमालिकलाई पूजा गर्न जान्छु भनेर दुवै जना आइतबार बिहान करिब साढे ६ बजे निस्केका थिए । छात्राका परिवारजन गाउँमा बस्ने गरेका छन् । पारिवारिक स्रोतका अनुसार कक्षा ११ मा अध्ययनरत किरण चौरसियाको केही दिनअघि इन्गेजमेन्ट भएको थियो । सुसाइड नोटमाथि राखिएको घडी इन्गेजमेन्टकै बेला किरणले पाएको हुन सक्ने प्रहरीको अनुमान छ । वीरगन्जको एक स्कुलमा कक्षा ११ मा अध्ययनरत निभा र किरणबाहेक अन्य दुई छात्रा पनि त्यही कोठामा सँगै बस्ने गरेका थिए । घटनाका दिन अरू दुई छात्रा गाउँ गएका थिए । भारतीय प्रहरीले समेत प्रत्यक्षदर्शीको बयानका आधारमा दुवै छात्राले आत्महत्या गरेको अनुमान गरेको छ । रक्सौलका डीएसपी सञ्जय झा र रेल्वे सुरक्षा बलका अधिकारीले घटनास्थल अवलोकन गरी प्रत्यक्षदर्शीसँग बयान लिएका थिए । छात्रा बस्ने डेराबाट सुसाइड नोट फेला परेपछि पर्सा प्रहरीले थप अनुसन्धान अगाडि बढाएको छैन । परिवारजनले भने घटना शंकास्पद भएको दाबी गरेका छन् । एक जनाको मात्र विवाह तय भएको अवस्थामा दुवै छात्राले किन सुसाइड गरे ? एक छात्राका काकाले भने, सुसाइडको कारण पत्ता लाग्नुपर्छ । हामी चकित छौँ, एक्लै रक्सौल नजाने उनीहरू कसरी त्यो रेल्वे ढालासम्म पुगे ? भारतीय प्रहरीको भनाइअनुसार एक छात्रालाई बचाउने क्रममा दुवै ट्ेरनले किचिएका थिए । सुसाइड नोटमा भने दुवैको नाम उल्लेख छ । आइतबार सामाजिक सञ्जालमा छात्राहरूको शव र परिचयपत्रसहितको विवरण भाइरल बनेपछि पर्सा प्रहरी घटनास्थलतर्फ गएको थियो । कानुनी प्रक्रिया पूरा गरी शव आफन्तलाई बुझाइने भारतीय प्रहरीले जनाएको छ ।"
सचिव सरुवा र पदस्थापनको क्लस्टर हटाइँदै,"काठमाडौं ,सचिव (विशिष्ट श्रेणी) को सरुवा र पदस्थापनमा सेवाको समूहीकरण (क्लस्टर) हटाइने भएको छ । संघीय संसद् सचिवालयमा दर्ता भएको संघीय निजामती सेवाको गठन, सञ्चालन र सेवासर्त सम्बन्धमा व्यवस्था गर्न बनेको विधेयक मा सचिव बढुवामा समूहीकरण (क्लस्टर) लागू भए पनि सरुवा र पदस्थापनमा त्यो लागू नहुने प्रस्ताव गरिएको छ । अहिले कानुन, परराष्ट्र, स्वास्थ्य, वन, कृषि, सहरी विकास, ऊर्जा र भौतिक पूर्वाधार मन्त्रालयसहित महालेखा परीक्षकको कार्यालयका सचिवमा क्लस्टरबाट बढुवा भएकालाई मात्र सरुवा गरिने व्यवस्था छ । विधेयकमा क्लस्टरबाट बढुवा भएका जुनसुकै सचिवलाई कानुन, न्याय मन्त्रालयबाहेक जुनसुकै मन्त्रालय वा नेपाल सरकारको जुनसुकै निकायमा सचिवमा सरुवा गर्न सकिने प्रस्ताव गरिएको छ । न्याय सेवाबाट बढुवा भई कानुन मन्त्रालयमा सचिव रहेकालाई अन्यत्र सरुवा गर्नुपर्दा र न्याय सेवाबाहेकको क्लस्टरबाट विशिष्ट श्रेणीमा बढुवा भएका सचिवलाई कानुन, न्याय मन्त्रालयमा सरुवा गर्दा भने न्याय सेवा आयोगको परामर्श लिनुपर्ने प्रावधान राखिएको छ । संसद् सचिवालयमा भने संसद् सेवाकै सचिव रहनेछन् । शिक्षा, आर्थिक योजना तथा तथ्यांक, प्रशासन र विविध सेवाका राजपत्रांकित प्रथम श्रेणी (सहसचिव) बाट बढुवा भएका विशिष्ट श्रेणी (सचिव) लाई प्रशासन सेवामा समूहीकृत हुने व्यवस्था गरिएको छ । विधेयकमा भएको व्यवस्थाअनुसार त्यो क्लस्टरबाट बढुवा भएका पनि जुनसुकै मन्त्रालय पा निकायमा सचिवका रूपमा सरुवा र पदस्थापन हुन सक्नेछन् । संघीय मामिला तथा सामान्य प्रशासन मन्त्रालयका प्रवक्ता सहसचिव सुरेश अधिकारीका अनुसार नयाँ व्यवस्थाअनुसार संघीय सरकारमा ५६ सचिव रहनेछन् । सबै संघीय सरकारअन्तर्गत समायोजन भइसकेका छन् । सचिवको कार्यविवरण (टीओआर) सरकारले स्वीकृत गरेअनुसार हुने उल्लेख छ । पदस्थापन गर्दा सबै कर्मचारीलाई टीओआरसमेत दिइनेछ । न्याय, इन्जिनियरिङ, कृषि तथा वन, प्रशासन, स्वास्थ्य, परराष्ट्र र लेखा परीक्षण सेवाबाट विशिष्ट श्रेणी (सचिव) मा बढुवा हुन सक्ने प्रावधान विधेयकमा राखिएको छ । ती समूहबाट विशिष्ट श्रेणी (सचिव) पदमा बढुवा भए पनि सरुवा र पदस्थापनका हकमा विशिष्टकृत क्षमताअनुसार जिम्मेवारी दिने अहिलेको प्रचलन हटाउने प्रस्ताव गरिएको हो । यो व्यवस्थाले सबभन्दा बढी अवसर प्रशासन सेवाबाट बढुवा भएका सचिवले पाउनेछन् । ५६ सचिवमध्ये धेरै प्रशासन सेवाबाट बढुवा भएका छन् । विधेयकमा श्रेणी र तहगत व्यवस्था गरिएको छ । लोक सेवा आयोगले भने निजामती कर्मचारीलाई श्रेणी र तह नभनी एउटै नाम दिन परामर्श दिएको थियो । त्यसलाई बेवास्ता गर्दै विधेयक अघि बढाइएको हो । विधेयकमा राजपत्रांकिततर्फ विशिष्ट (सचिव), प्रथम (सहसचिव), द्वितीय (उपसचिव), तृतीय (अधिकृत) र राजपत्र अनंकिततर्फ प्रथमदेखि पाँचौंसम्म राखिएको छ । स्वास्थ्य सेवाका हकमा पाँचौंभन्दा तल्लोलाई सहायक र छैटौंदेखि १२ औंसम्मलाई अधिकृत तह प्रस्ताव गरिएको छ । स्वास्थ्यका १२ औं तहका कर्मचारी विशिष्ट श्रेणी (सचिव) मानिनेछन् भने ११ औं तहका सहसचिव मानिनेछन् । विधेयकमा खुला प्रतिस्पर्धाबाट सहसचिव हुने व्यवस्था हटाइएको छ । सहसचिवका लागि अन्तर सेवा प्रतिस्पर्धाबाट १०, ज्येष्ठता, कार्यसम्पादन र कार्य क्षमता मूल्यांकनबाट ३५३५ र आन्तरिक प्रतिस्पर्धाबाट २० प्रतिशत प्रस्ताव गरिएको छ । स्वास्थ्य सेवामा पनि ११ औं पद (सहसचिव) का लागि खुला प्रतिस्पर्धाका लागि छुटयाइएको प्रतिशतको व्यवस्था हटाइएको छ । सबै कम्प्युटर अपरेटरलाई तृतीय श्रेणीका कर्मचारीका रूपमा बढुवा गरिने उल्लेख छ ।"
राष्ट्रिय परिचयपत्रबारे बहस,"काठमाडौं बहुपयोगी प्रमाणपत्रका रूपमा रहने राष्ट्रिय परिचयपत्रको हुन सक्ने दुरुपयोग रोक्न कानुन निर्माणकै बखत चनाखो बन्न सरकारलाई सुझाव दिइएको छ । राष्ट्रिय परिचयपत्रको दुरुपयोग रोक्न सरकारले कानुन तर्जुमाकै चरणमा विश्लेषण गर्न संसद्ले सल्लाह दिएको हो ।प्रतिनिधिसभा, राज्यव्यवस्था तथा सुशासन समितिले राष्ट्रिय परिचयपत्र तथा पञ्जीकरण सम्बन्धमा व्यवस्था गर्न बनेको विधेयक का सम्बन्धमा संशोधनकर्ता र सरकारसँग प्रारम्भिक छलफल गरेको हो । बैठकमा सदस्यले राष्ट्रिय सुरक्षासँग जोडिएको विषय भएकाले राष्ट्रिय परिचयपत्र निर्माण गर्ने प्रविधिको नियन्त्रण र छपाइ नेपालभित्रै रहने व्यवस्था गर्न सरकारलाई सुझाव दिएका थिए । सरकारले तत्काल नागरिकता र राहदानीबाहेक चालक अनुमतिपत्र, मतदाता परिचयपत्र लगायतका परिचयपत्र एउटै कार्डको प्रयोगबाट गर्न सकियोस् भन्ने उद्देश्यले बहुउपयोगी परिचयपत्रका रूपमा राष्ट्रिय परिचयपत्रलाई पाइलट प्रोग्रामका रूपमा अघि बढाएको छ । बैठकमा सदस्यहरूले परिचयपत्र निर्माण गर्दा व्यक्ति र राज्यको गोपनीयता र सूचना चुहावट हुन सक्ने खतराको पक्षलाई हेक्का राख्न सुझाव दिएका थिए । सदस्यको जिज्ञासाको जवाफ दिँदै गृह मन्त्रालयका सचिव प्रेमकुमार राईले विश्व नयाँनयाँ प्रविधिका साथ बढिरहेको अवस्थामा नवीनतम प्रविधिको प्रयोग गर्दा अपनाउनुपर्ने सावधानी र चुनौतीप्रति सरकार सजग र संवेदनशील रहेको बताए ।"
नेविसंघ अध्यक्षले दिए राजीनामा,"काठमाडौं कांग्रेसको भ्रातृ संगठन नेपाल विद्यार्थी संघ (नेविसंघ) का अध्यक्ष नैनसिंह महरले राजीनामा दिएका छन् । पार्टीेको केन्द्रीय कार्यसमितिबाट नेविसंघको वर्तमान कार्यसमिति विघटन गर्ने तयारी भइरहेका बेला महरले सोमबार राजीनामा दिएका हुन् । पार्टी सभापति शेरबहादुर देउवालाई सम्बोधन गर्दै उनले राजीनामा बुझाएका हुन् । सभापति देउवाले महरको राजीनामा स्वीकृत गरेका छन् । महरको कार्यकाल भदौ २ मै सकिएको थियो । महाधिवेशन गराउन पार्टीले उनलाई पहिलो पटक तीन र दोस्रो पटक दुई महिनाको समय दिएको थियो । तोकिएको समयभित्र महाधिवेशन गराउन नसकेपछि विधानत: कार्यसमिति नै विघटन गर्ने तयारी पार्टीको थियो । पूर्वमहामन्त्री कृष्णप्रसाद सिटौलासहित केही नेताले भने वर्तमान नेतृत्वलाई महाधिवेशन गराउन दिनुपर्ने बताउँदै आएका थिए । सभापति देउवा र वरिष्ठ नेता पौडेल भने महर नेतृत्वको कार्यसमिति भंग गरेर महाधिवेशनका निम्ति तदर्थ समिति बनाउन सहमत भएका छन् । महरले आफूलाई पार्टी केन्द्रीय कार्यसमितिबाटै असहयोग भएपछि राजीनामा दिएको बताएका छन् । उनले तोकिएको समयमा महाधिवेशन गराउन नसक्नुमा समयमै नेविसंघको विधान नहुनुलाई मुख्य कारण ठानेका छन् । महाधिवेशनको प्रक्रिया अघि बढिरहेको थियोछ, पार्टीले थपेको समयभित्र महाधिवेशन गराउन विधान समयमै नआउँदा समस्या भयो, उनले भने । महर नेतृत्वको कार्यसमितिका पदाधिकारी तथा सदस्य गरी ५१ जनाले राजीनामा दिएपछि उनी थप दबाबमा परेका थिए । महरले राजीनामा दिइसकेकाले पार्टी केन्द्रीय कार्यसमितिको बैठकमा नेविसंघका बारे सभापति देउवाले सदस्यहरूलाई बोल्न दिएका थिएनन् ।"
सरकारी चिकित्सक पुन: आन्दोलनमा,"काठमाडौं सरकारी चिकित्सकहरू सहमति कार्यान्वयन गर्न माग गर्दै चरणबद्घ आन्दोलनमा उत्रिएका छन् । गत पुस ३० गते स्वास्थ्य मन्त्रालय र सरकारी चिकित्सक संघ (गोदान) बीच ८ बँुदे लिखित सहमति भएको चार साता नबित्दै चिकित्सकहरू पुन: आन्दोलनमा उत्रेका हुन् । स्वास्थ्य मन्त्रालयले गोदानसँग अध्यादेशअनुसार कर्मचारी समायोजन गर्दा संघीय लोकसेवा आयोगवाट नियुक्त भएका स्वास्थ्य सेवातर्फका चिकित्सकलगायत अधिकृतस्तरका कर्मचारीलाई संघीय सरकारले परिचालन गर्ने गरी आवश्यक व्यवस्था गर्न सामान्य प्रशासन मन्त्रालयलाई अनुरोध गर्ने सहमति गरेको थियो । यही सहमति कार्यान्वयन नभएको भन्दै सरकारी चिकित्सकहरू आन्दोलनमा ओर्लेका हुन् । सोमबार करिब १ सय ५० सरकारी चिकित्सकहरू वीर अस्पतालबाट र्यालीसहित स्वास्थ्य मन्त्रालय प्रवेश गर्न खोजे पनि प्रहरीले जान दिएन । प्रहरीले स्वास्थ्य मन्त्रालय प्रवेश गर्न नदिएपछि हामी माइतीघरमै ११ देखि २ बजेसम्म धर्नामा बस्यौं, गोदानका अध्यक्ष डा दीपेन्द्र पाण्डेले भने, भोलि (मंगलबार) समेत हाम्रो र्याली छ ।सरकारी चिकित्सकहरूले फागुन ३ सम्म शान्तिपूर्ण धर्नालगायत चरणबद्घ आन्दोलनलाई सरकारलाई वास्ता नगरे कडा कार्यक्रम ल्याउन बाध्य हुने चेतावनी दिएको छ । मुलुकभर हाल करिब एक हजार ६ सय सरकारी चिकित्सक छन् ।"
कांग्रेसमा विवाद चर्कियो,"काठमाडौं  कांग्रेसमा केन्द्रीय पदाधिकारी र सदस्य स्वत: महाधिवेशन र क्षेत्रीय प्रतिनिधि बन्ने प्रावधान राख्नेनराख्ने विवाद चर्किएको छ । जारी केन्द्रीय कार्यसमिति बैठकमा संस्थापन पक्षका नेताहरूले यस्तो प्रावधान राख्नुपर्ने अडान लिँदै अन्यथा पार्टी दुर्घटनामा पर्ने चेतावनी दिएका छन् । संस्थापन इतरका नेताहरूले भने धोका दिन नपाइने भन्दै महासमिति बैठकबाटै हटाउने निर्णय भइसकेकाले त्यसलाई उल्टाउन नपाइने बताएका छन् ।विवाद बढदै गएकाले महासमिति बैठक सकिएको डेढ महिना बित्दासमेत पार्टी विधान, राजनीतिक प्रस्ताव र आर्थिक प्रस्ताव केन्द्रीय कार्यसमितिमै अडकिएको छ । केन्द्रीय कार्यसमिति बैठकबाट परिमार्जनसहित जारी गर्ने गरी विधानसहितका प्रस्ताव महासमितिबाट पारित भएका थिए । स्वत: प्रतिनिधिको व्यवस्था राख्ने कि नराख्ने भन्नेमा विवाद लम्बिएपछि विधान जारी हुन नसकेको हो ।केन्द्रीय सदस्य अर्जुननरसिंह केसी, दिलेन्द्र बडु, नवीन्द्रराज जोशी, प्रदीप पौडेललगायतले महासमितिको म्यान्डेट अनुसार स्वत: प्रतिनिधिको प्रावधान हटाउनुपर्ने माग गरे । सभापति र वरिष्ठ नेताले सार्वजनिक रूपमा प्रतिबद्धता जनाएकाले विधानमा स्वत: प्रतिनिधि बन्ने प्रावधान राख्न नहुने उनीहरूको जोड थियो । संस्थापन पक्षीय नेताहरू चीनकाजी श्रेष्ठ, शंकर भण्डारी, मीन विश्वकर्मालगायतले भने षड्यन्त्र मूलक ढंगबाट यस्तो प्रावधान हटाउन खोजिएको बताए । यस्तो प्रावधान हटाउँदा पार्टी दुर्घटनामा पर्न सक्ने चेतावनीसमेत उनीहरूले दिए । स्वत: प्रतिनिधि हुने व्यवस्था हटाउने र समानुपातिक तथा समावेशी कोटा नदोहोर्याउने प्रतिबद्धता गरेपछि मात्रै महासमिति बैठकबाट विधान पारित भएको हो, केसीले भने, महासमितिबाट पारित भइसकेको विषयलाई राख्दा जिल्ला सभापति र महासमितिका बहुमत सदस्यहरूको अवमूल्यन हुन्छ । धोका हुन्छ । विधानमा पार्टी पदाधिकारी र केन्द्रीय सदस्यहरू महाधिवेशन प्रतिनिधि र पूर्वपदाधिकारी तथा सदस्यहरू, जिल्ला सभापति, क्षेत्रीय सभापति, संघीय संसदका सदस्य तथा उम्मेदवार, प्रदेशसभाका सांसद र सांसदका उम्मेदवार स्वत: क्षेत्रीय प्रतिनिधि हुन पाउने व्यवस्था छ । महासमिति बैठकमा ५० भन्दा बढी जिल्ला सभापतिहरूले यो प्रावधान संशोधन गरी समानुपातिक तथा समावेशी सिट दोहोर्याउन नहुने व्यवस्था विधानमा राख्न प्रस्ताव दर्ता गरेका थिए । देउवा र पौडेलले यी दुवै माग केन्द्रीय कार्यसिमिति बैठकबाट सम्बोधन हुने भनी प्रतिबद्धता जनाएपछि मात्रै विधान महासमिति बैठकबाट पारित भएको थियो । बडुले प्रतिनिधित्व हुने संख्या बढाइएकाले हार्ने भय नराख्न केन्द्रीय कार्यसमितिका सदस्यहरूलाई आग्रह गरे । यसैलाई लिएर विवाद बढाउनु उचित छैन । प्रतिनिधित्वको संख्या पहिलाभन्दा बढेकै छ, हतास हुनुपर्ने अवस्था पनि छैन, उनले भने, केन्द्रीय सदस्यहरू बुथमै गएर चुनाव लडदा हार्ने अवस्था हुन्न । अर्का सदस्य पौडेलले स्वत: प्रतिनिधिको प्रावधान राखिए महासमिति बैठकको म्यान्डेट विपरीत हुने भन्दै त्यसमा सहमति नहुने बताए । स्वत: प्रतिनिधिको व्यवस्था नहटाउँदा नेताहरूप्रति नै अविश्वास बढ्छ र महासमिति सदस्यहरूलाई धोका हुन्छ, उनले भने, महासमिति बैठकबाट पारित भइसकेका विषयलाई उल्टाउँदा तपार्इंहरूको (देउवा, पौडेल) विश्वासमा कुठाराघात हुन्छ । विधान मस्यौदा समितिका सदस्यसमेत रहेका पौडेलले कुनै पनि जिल्लाबाट स्वत: प्रतिनिधिको व्यवस्था कायम राख्न सुझाव नआएको दाबी गरे । सुझावअनुसार नै प्रारम्भिक मस्यौदामा यो विषय नराखिएको उनले बताए । संस्थापन पक्षीय सदस्य विश्वकर्माले नाटकीय रूपमा सभापति नै महाधिवेशन प्रतिनिधिबाट हारे के हुन्छ भन्ने प्रश्न गरे । सभापति चुनाव हारे महाधिवेशन गर्ने कि नगर्ने ? पार्टी के हुन्छ ? उनले भने, विश्वमै यस्ता प्रावधान राखिएका हुन्छन् । हामीले पनि पार्टीका तत्तत तहका पदाधिकारी र सदस्यका लागि स्वत: प्रतिनिधिको व्यवस्था गरिनुपर्छ । संस्थापन पक्षले लिएको अडानमा संस्थापन इतरपक्षीय कतिपय सदस्यहरूको समेत समर्थन छ । समर्थन जनाउने संस्थापन इतरपक्षीय सदस्यहरू अधिकांश मौंन छन् । केन्द्रीय सदस्य कल्याण गुरुङले स्वत: प्रतिनिधिको दायरा अझै फराकिलो बनाउँदै सुपर डेलिगेट्स को अवधारणा राखेका छन् । अर्का सदस्य नवीन्द्रराज जोशीले स्वत: क्षेत्रीय प्रतिनिधिको व्यवस्था राखेर केन्द्रीय पदाधिकारी तथा सदस्यहरू महाधिवेशन प्रतिनिधिबाट चुनावी प्रतिस्पर्धा गर्न सुझाएका छन् । केन्द्रीय सदस्य मीनेन्द्र रिजालले यो विषयमा मौन रहँदै विधानले व्यवस्था गरेको संक्रमणकालीन प्रावधानलाई कार्यान्वयनमा लैजानुपर्ने माग गरे । खै वाइडबडी ? केन्द्रीय सदस्य अर्जुननरसिंह केसी र प्रदीप पौडेलले वाइडबडी जहाज खरिद गर्दा भएको अनियमितासम्बन्धी मुद्दा पार्टीले छाड्न नहुने बताएका छन् । संसदीय दलका नेतासमेत रहेका सभापति देउवाले संसद्मा उठाएको र महासमिति बैठकले पारित गरेको यो विषयलाई कांग्रेसले मुद्दा बनाएर जानुपर्ने उनीहरूको जोड छ ।"
जन्मसिद्ध नागरिकताको समस्या चाँडै टुंगिन्छ,"सिरहा नेकपाका अध्यक्ष एवं पूर्वप्रधानमन्त्री पुष्पकमल दाहालले मधेसको समस्याका रूपमा रहेको जन्मसिद्ध नागरिकताको समस्या चाँडै टुंगिने बताएका छन् । मिर्चैयामा सोमबारदेखि सुरु भएको प्रथम मिर्चैया महोत्सवको सोमबार उद्घाटन गर्दै दाहालले नागरिकता प्राप्तिका लागि संसद्मा विधेयक पेस भइसकेको र राज्य व्यवस्था समितिमा छलफल भइरहेकाले चाँडै नै जन्मसिद्धका नागरिकता पाएका छोराछोरीले वंशजका आधारमा नागरिकता पाउने बताए । २०६३ पछि जन्मसिद्ध नागरिकताका छोराछोरीले नागरिकता पाउन ठूलो समस्या रहेको उनको भनाइ थियो । उनले मधेसी जनताको भावना र आवश्यकता सम्बोधन गर्न संविधान संशोधनको प्रयास भइरहेको बताए । २०७० को संविधानसभा निर्वाचनमा तत्कालीन सिरहा ५ बाट विजयी उनले सिरहा आउँदा माइत आएजस्तो लाग्ने गरेको बताए । उनले सुनकोसी डाइभर्सनले सिरहा र धनुषा मात्र नभएर प्रदेश २ का धेरै जिल्लामा सिँचाइ सुविधा पुर्याउने भएकाले यो योजना चाँडै कार्यान्वयनमा आउने बताए । अन्न उत्पादन हुने प्रमुख भूभाग तराई मधेसमा सिँचाइ, खानेपानी र पूर्वाधार समस्याले कृषि उत्पादकत्व बढाउन नसकेकामा चिन्ता व्यक्त गर्दै उनले प्रदेश २ का आठै जिल्लामा तिनको समस्या समाधानका लागि ठूला परियोजना सञ्चालनमा आउने बताए ।हामी अहिलेसम्म संघीय लोकतान्त्रिक गणतान्त्रिक व्यवस्थालाई संस्थागत गर्नतर्फ मात्र लाग्यौं, तर यसरी लाग्दा हामीले कृषि क्रान्तिलाई मुख्य प्राथमिकतामा राख्न सकेनौं, उनले भने, अब देशमा स्थिर सरकार आइसकेका बेला हाम्रो मुख्य ध्यान कृषि क्रान्तितर्फ जान्छ । उनले एक दशकभित्र आर्थिक समृद्धिलाई नयाँ शिखरमा पुर्याउन कृषि क्रान्तिलाई नयाँ ढंगले अगाडि बढाउने योजना रहेको बताए । उनले देशमा आर्थिक क्रान्ति गर्न सार्वजनिकनिजी सहकार्य हुनु जरुरी रहेको उल्लेख गर्दै निजी क्षेत्रलाई सकारात्मक हिसाबले अगाडि बढाए मात्र देशले समृद्धिको उचाइ प्राप्त गर्न सक्ने धारणा राखे ।"
सहकर्मीबाट २१ लाख सहयोग,"काठमाडौं साउदी अरबस्थित अल्मराई कम्पनीको केन्द्रीय प्लान्टमा कार्यरत नेपालीले आफ्ना सहकर्मी वेगबहादुर थापाका परिवारलाई २१ लाख रुपैयाँ आर्थिक सहयोग गरेका छन् । चापाकोट४, स्याङ्जाका ३३ वर्षीय थापाको गत नोभेम्बर २७ मा कार्यस्थलमै गाडी पल्टिएर ज्यान गएको थियो । अल्मराई कम्पनीको अल्खर्ज सेल्स, विभिन्न विभाग, फार्म डिभिजन, बेकरी डिभिजन, रियाद, हायल, जेद्दा साथै अल्खर्ज क्षेत्रका नेपाली एकता समाजको पहलमा रकम संकलन गरिएको नाथन शर्माले बताए ।"
रहेनन् गाडी बोक्ने जिउँदो इतिहास,"हेटौडा  त्रिभुवन राजपथ निर्माण हुनुअघि भीमफेदीबाट गाडी बोकेर काठमाडौं पुर्याउनेमध्येका एक जुक्तबहादुर वाइबाको निधन भएको छ । दमका बिरामी ९३ वर्षीय वाइबाको सोमबार बिहान थाहा नगरपालिका ५ तसरस्थित घरमा निधन भएको हो । उनलाई उपचार गर्न माघ १० मा काठमाडौं लगिएको थियो । उपचारपछि शनिबार घर ल्याइएको थियो । दमको रोगी हुनुहुन्थ्यो, कम भयो भनेर काठमाडौंबाट ल्याएको तीन दिनमै मृत्यु भयो, स्थानीय चमेली वाइबाले भनिन् । वाइबा गाडी बोक्न छाडेपछि गाउँमा धामीझाँक्री गरेर बसेका थिए । घरमा आएका बिरामीलाई ढ्याङग्रो ठोकेर झारफुक गरेर पठाउँथे । हिँड्न नसक्ने बिरामीलाई उनीहरूका घरमै गएर सेवा दिन्थे । युवा अवस्थामा उनका काँधमा गाडीको नोल बस्थ्यो, पछि ढ्याङग्रो बस्ने गरेको थियो । धामीझाँक्री भए पनि उनलाई गाउँका सबैले गाडी बोक्ने भरिया वाइबा भन्ने गर्थे । वाइबा नयाँ पुस्ताका निम्ति जिउँदो इतिहास थिए । अहिले गाडीले मान्छे बोक्छ, त्यतिबेला मान्छेले गाडी बोक्थे भन्ने इतिहासको उनी जीवित पात्र थिए । वाइबाले भीमफेदीबाट १६ वर्षको उमेरदेखि गाडी बोक्न सुरु गरेका थिए । नाइकेले उनलाई अग्लो र बलियो देखेर गाउँबाट छानेर लगेका थिए । ६ फिट अग्ला वाइबाले सानाठूला गरेर सयभन्दा बढी गाडी बोकेर काठमाडौं पुर्याएका थिए । पहिलो पटक भीमफेदीबाट सानो गाडी नोल लगाएर ८८ जना गरी ३२ जनाले ७ दिनमा थानकोट पुर्याएको उनलाई सम्झना थियो । भेटको सुरुमै उनी त्यही कुरा सबैलाई सुनाउँथे । त्यतिबेला उनले ५ रुपैयाँ ज्याला पाएका थिए । त्यसमध्ये तीन रुपैयाँ बाटामा खाना र खाजामा खर्च गरे र दुई रुपैयाँ घरमा बुझाएका थिए । दुई रुपैयाँ घरमा बुझाउँदा सबै खुसी भएको घटना उनले तीन वर्षअघि सञ्चारकर्मीलाई हाँसी हाँसी सुनाएका थिए । गाडी बोक्दा परालको चप्पल लगाउने बानी परेका वाइबालाई अरू खालका चप्पल र जुत्ता लगाउँदा असजिलो हुने गरेकाले उनी गाउँमा जुत्ताचप्पल लगाउँदैनथे । नातिले बजारबाट किनेर ल्याएको प्लास्टिकको चप्पल लगाउँदा वाइबा आँगनमै लडेका थिए । त्यसपछि उनले प्लास्टिकको चप्पल लगाएनन् । परालको चप्पल बुनेर लगाउनलाई नातिहरूले दिएनन् । त्यसैले उनी नाङ्गै खुट्टा हिँडे । गाडी बोक्दा चिप्लिने डरले सबै भरिया परालको चप्पल लगाउने गर्थे । भीमफेदीबाट काठमाडौंसम्म एउटा गाडी बोकेर लैजाँदा चार जोर परालका चप्पल फाट्ने गथ्र्यो । गाडी बोकेर कमाउन थालेपछि उनको विवाह गाउँमा भएको थियो । २०७३ भदौमा सञ्चारकर्मीसँग हाँस्दै भनेका थिए, गाडी बोक्न थालेपछि विवाह गर्न समस्या नै भएन, त्यतिबेला २,४ वटीसँग विवाह गरेको भए पनि हुन्थ्यो, तर त्यसो गरिनँ । वाइबाकी पत्नी ६ वर्षअघि नै बितेकी थिइन् । उनी नातिसँग बस्दै आएका थिए । साना गाडीमा लामालामा नोल बाँधेर चार कुनामा ८८, १६१६ र २४२४ तन्नेरीहरू काँधमा बोकेर हिँड्थे । त्यतिबेला भरिया र नाइकेहरूले ८८ जनाले बोक्ने गाडी ३२ मोडेल, १६१६ जनाले बोक्ने गाडी ६४ मोडेल र २४२४ जनाले बोक्ने ९६ मोडेलको गाडी भन्ने गर्थे । भीमफेदी, कुलेखानी, मार्खु, चित्लाङ, चन्द्रागिरि हँुदै काठमाडौं गाडी बोकेर पुर्याउँदा ७ देखि १२ दिनसम्म लाग्ने गथ्र्यो । त्यसबापत एक जनाले ५ रुपैयाँ पाउँथे । २०१२ सम्म वाइबाले गाडी बोकेका थिए । विसं २०१३ मा त्रिभुवन राजपथ निर्माण भएपछि गाडी बोकेर राजधानी लैजाने परम्परा छुट्यो । जुक्तबहादुरको निधनपछि गाडी बोकेर काठमाडांै पुर्याउनेमध्ये पहिचान भएका अब एक पात्र मात्र जीवित छन् । वाइबाकै घरबाट आधा घण्टा उकालो हिँडेपछि पुगिने थाहा नपा५ पुरन्डीका ८९ वर्षीय हिराबहादुर घलान अब एक मात्र जिउँदो इतिहास छन् । उमेरमा गाडी बोकेर लैजाने घलानलाई अहिले आँगन नै परदेश बनेको छ । लौराका सहारामा बल्लतल्ल घर भित्रबाहिर गर्छन् । गाडी बोक्ने जीवित पात्र घलान मात्र एक हुन सक्छन्, अरूको निधन भइसक्यो, इन्द्रसरोवर गाउँपालिका मार्खुका ९४ वर्षीय दलबहादुर बलामीले भने, गाडी बोक्नेहरू अधिकांश यसै भेगका थिए । विगतमा गाडी बोकेर राजधानी प्रवेश गराउने भरियाहरूको थातथलो मार्खु, कुलेखानी र चित्लाङ, फाखेल र वज्रबाराही थियो । गाडी बोक्ने फाखेलका ९२ वर्षीय हिराबहादुर बलामी र चित्लाङका ९४ वर्षीय धनबहादुर गोलेको ५ वर्षअघि नै मृत्यु भइसकेको छ ।"
बाटो काट्दा काट्दै ज्यान गयो,राजधानीको सिनामंगलमा सोमबार बाटो काट्दै गर्दा ज्यान गुमाउन पुगेका सोलुखुम्बुका ४९ वर्षीय पदमबहादुर कार्कीलाई बसले ठक्कर दिएको स्थान । अर्को तस्बिरमा मृतक पदमबहादुरकी श्रीमती सीतालाई काठमाडौं मेडिकल कलेज परिसरमा सम्हाल्दै आफन्त । राससका अनुसार बिहान कोटेश्वरबाट सिनामंगल जाँदै गरेको बा३ख ७०५७ नम्बरको बसले कार्कीलाई ठक्कर दिएको थियो । महानगरीय ट्राफिक प्रहरी महाशाखाका प्रमुख वसन्त पन्तले दुर्घटनामा गम्भीर घाइते भएका कार्कीको उपचारका क्रममा काठमाडौं मेडिकल कलेजमा मृत्यु भएको बताए । बसलाई प्रहरीले नियन्त्रणमा लिएको छ । चालक फरार छन् ।
३ हजार ८ सय रुख काटिने,"रसुवा थाम्बुचेत हबदेखि त्रिशूली थ्रीबी हबसम्म २ सय २० केभी प्रसारण लाइन निर्माण गर्दा ३ हजार ८ सय २५ वटा रुख काटिने भएको छ ।रुख कटान गर्न र वनको जग्गा भोगाधिकार गर्न गत साता बसेको मन्त्रिपरिषद् बैठकले स्वीकृति दिइसकेको छ । कटान गर्नुपर्ने रुखको गणना भइसकेको छ । रसुवा जिल्लातर्फ ३ हजार ३ सय १४ र नुवाकोट जिल्लातर्फ ५ सय ११ वटा रुख काट्नुपर्ने चिलिमेत्रिशूली २ सय २० केभी प्रसारण लाइन आयोजनाले बताएको छ । रुख कटानका लागि अझै एक महिनाभन्दा बढी समय लाग्ने देखिन्छ । मन्त्रिपरिषद् बैठकले रुख काट्न स्वीकृति दिए पनि आयोजनाले वन विभागसँग सम्झौता गर्नुपर्छ । वन विभागले आयोजनासँग गरेको सम्झौतासहित आवश्यक कारबाहीको पत्र डिभिजन वन कार्यालय रसुवा र नुवाकोटलाई पठाउने छ । त्यसपछि डिभिजन वन कार्यालयले रुख कटानका लागि आदेश दिएपछि मात्र काम सुरु हुने चिलिमेत्रिशूली २ सय २० केभी प्रसारण लाइन आयोजनाका प्रमुख केदारराज सिलवालले बताए । डिभिजन वन कार्यालयसँग समन्वय गरेर खाली भएको ठाउँमा काटिएको एक रुख बराबर २५ वटा बिरुवा रोपिनेछ, उनले भने ।आमाछोदिङ्मो गाउँपालिकाको थाम्बुचेतदेखि नुवाकोट जिल्ला किस्पाङ गाउँपालिका त्रिशूली थ्रीबी सबस्टेसनसम्म निर्माण हुने २ सय २० केभी प्रसारण लाइनको दूरी २७ किलोमिटर लामो रहेको छ । थाम्बुचेतदेखि मैलुङसम्म २ सय २० केभी डबल सर्किट र मैलुङदेखि त्रिशूली थ्रीबी सबस्टेसनसम्म फोर सर्किट प्रसारण लाइन निर्माण हुनेछ । उक्त प्रसारण लाइनमा ७९ वटा टावर रहनेछन् । अहिले निजी जग्गा रहेको ठाउँमा प्रसारण लाइनको जग खन्ने काम भइरहेको छ । थाम्बुचेतमा रहने सबस्टेसन निर्माणका लागि जग्गा सम्याउने काम भइरहेको छ । मुअब्जा वितरण गर्ने काम पनि भइरहेको सिलवालले बताए । केहीले जग्गाको मुअब्जा बुझिसकेका छन्, उनले भने । अब प्रसारण लाइनको काम धमाधम अगाडि बढ्छ, सिलवालले भने । प्रसारण लाइनको क्षमता करिब ५ सय मेगावाट रहेको छ ।"
गिरानचौरमा पशुपालन निषेध,"सिन्धुपाल्चोक  मेलम्ची नगरपालिका वडा ८ स्थित धुर्मुससुन्तली एकीकृत बस्तीभित्र पशुपक्षी पालन गर्न पाइँदैन । कृषिमा निर्भर रहने समुदायलाई बस्तीको नियमले बाँधेपछि केही असहज भएको गुनासो सुनिन थालेको छ । अधिकांशले वरिपरिको जग्गा आपसमा बाँडेर नै गोठ बनाएर पशुपालन गरिरहेका छन्, एकीकृत बस्तीका व्यवस्थापन समितिका सचिव लालबहादुर वाइबाले भने । त्यहाँ बसेका स्थानीय तामाङ समुदायको मुख्य पेसा पशुपालन र कृषि । अहिले उनीहरूले बस्ती माथिको पाखो बाँडेर पशु पालेका छन् । उनीहरूले चाहे जस्तो पशु पाल्न नपाउँदा केही अप्ठ्यारो महसुस गरेका छन् ।०४३ साल चैत ६ गते आगो घरमा सल्किएपछि गिरानचौरको पूरै बस्ती जलेको थियो । त्यसपछि उनीहरू छाप्रोमा बस्दै आएका थिए । मडारिएको हावाले पूरै गाउँ जलेको सम्झँदा ७५ वर्षीय सिंंगेमान तामाङ अझै झस्कन्छन् । डरलाग्दो गरी मडारिएर आएको हावासँगै बढेको आगोले बस्ती खरानी तुल्यायो, फेरि यस्तो व्यवस्थित घर पाइएला भनेर सोचेका थिएनौं, उनले भने । धुर्मुससुन्तली फाउन्डेसनले गिरानचौरमा ६५ परिवारलाई दुई वर्षअघि सुविधासम्पन्न घर र एउटा सामुदायिक भवनसहित ६६ भवन राष्ट्रपति विद्यादेवी भण्डारीको उपस्थितिमा हस्तान्तरण गरेको थियो । गिरानचौर सामुदायिक भवन, पाहुना घर, फूलबारीसहित फिल्म सुटिङ गर्न मिल्ने गरी बगैंचामा अनेक फूल लगाइएको छ । तीनवटा सार्वजनिक शौचालय र पार्किङ स्थलदेखि बालबालिकाको मनोरञ्जनका लागि चिल्ड्रेन पार्कले सजिएको देखिन्छ । सेतो मानेको माथिल्लो गाउँ काटिसकेपछि पुगिन्छ मेलम्ची नगरपालिका ८ स्थित चिटिक्क गिरानचौर एकीकृत बस्ती । नीलो, सेतो रंगले सजिएको अघिल्लो घरको फूलबारी छेउमा भेटिएकी ८० वर्षीया सेती तामाङ रापिलो घाम ताप्दै थिइन् । धुर्मुससुन्तली एकीकृत बस्तीमा स्वागत छ । हजुरलाई हामी के सहयोग गर्न सक्छौं ? उनले स्वागत गर्दै भनिन् । एकीकृत बस्ती हेर्न आउने यात्रुलाई यसरी स्वागत गर्ने गरेको उनले सुनाइन् । फाउन्डेसनले जीवनयापन गर्दा आइपर्ने समस्याबारे पनि सुनिदिनुपर्ने आशा उनले राखिन् । तर पनि एकीकृत बस्तीमा बस्नुको मज्जा बेग्लै रहेको उनी बताउँछिन् ।बस्तीसँगै छुट्टै गौरव पाएका छौं, अतिथिलाई स्वागत गर्न पाउँदा एकदम खुसी लाग्छ, उनले भनिन् । उच्च हिमाली भेगमा हिउँले ढाकेपछि जाडो बढेको छ । एकीकृत बस्ती हेर्दा पनि न्यानो लाग्ने उनको अनुभव छ । जस्तोसुकै आपत परे पनि बस्तीमा मिलेर बस्दा सद्भाव र एकताको भावना पलाएको छ । गिरानचौरमा पुग्ने जोकोहीलाई बौद्ध परम्पराको ध्वजा अगाडि तामाङ संस्कृतिअनुसार स्वागत गर्ने गरिएको छ । दुई वर्षसम्म टहरामा बसेर हिउँद र गर्मी झेलेका तामाङ समुदायले एकीकृत बस्ती पाएपछि टोलपिच्छे नियम बनाएका छन् । गिरानचौरमा ६५ परिवारले सुविधासम्पन्न घर र एउटा सामुदायिक भवनसहित ६६ भवन पाए । बस्तीका सबै आवास बाल मैत्री, वातावरण मैत्री, भूकम्पप्रतिरोधक, पहिरो निरोधक, अपांग मैत्री छन् । हरेक घरमा चार वटा कोठा छन् भने सिलिङमा सामान भण्डारण गरेर राखिएको छ । सबै घरभित्र ट्वाइलेट, बाथरुम र घर अगाडि बगैंचा फैलाउँदै लगिएको छ । पूरै बस्तीलाई ए, बी, सी गरी तीन ब्लकमा विभाजित गरेर बसोबास भइरहेको छ । खानेपानी र घरैपिच्छे धाराको व्यवस्थापन भएपछि सहज दैनिकी बनेको छ । फाउन्डेसनले जनस्तरबाट ६ करोड १७ लाख एक हजार एक सय ३९ रुपैयाँ संकलन गरेको थियो । सबै घर निर्माण गर्न ५ करोड १३ लाख ८५ हजार एक सय ८७ रुपैयाँ खर्च भएको परियोजनाले जनाएको छ ।"
वनकरियाको घर होमस्टे,"हेटौंडा  लोपोन्मुख वनकरिया समुदायको बस्तीमा गाउँपालिकाले होमस्टे (घरवास) सञ्चालन गर्ने भएको छ । मकवानपुरको मनहरी गाउँपालिकाले तत्कालीन प्रधानमन्त्री डा बाबुराम भट्टराई बास बसेको माया वनकरियाको घरमा होमस्टे सञ्चालन गर्ने तयारी गरेको छ । मनहरी गाउँपालिका४ हाँडीखोलास्थित वनकरिया समुदायको बस्तीमा ६ वर्ष अघि डा भट्टराई एक रात बास बसेका थिए । सोही घरबाट होमस्टे सञ्चालन गर्न तयारी गरेका छौं, मनहरी गाउँपालिकाका अध्यक्ष एकराज उप्रेतीले बताए । तत्कालीन प्रम भट्टराई २०६९ माघ २२ गते माया वनकरियाको घरमा बेलुकाको खाना खाएर बास बसेका थिए । उनले वनकरियाले खाने गिट्ठा, भ्याकुर र कोदाको ढिँडो भोर्लाको पातमा राखेर खाएका थिए ।उपाध्यक्ष मनिला विष्टले भनिन्, प्रधानमन्त्री बास बसेको घर ऐतिहासिक भएकाले होमस्टे त्यहींबाट सञ्चालन गर्न लागेका हौं । वनकरिया बस्तीमा होमस्टे सञ्चालन गर्नका लागि आइतबार वनकरिया बस्तीमा गापाका अध्यक्ष, उपाध्यक्ष र वडाध्यक्ष पुगेका थिए । वनकरिया समुदायसँग लामो अन्तरक्रिया गरेर उक्त घरमा होमस्टे सञ्चालन गर्ने निधो गरेको वडाध्यक्ष ध्रुव खड्काले बताए । होमस्टे सञ्चालनका लागि माया वनकरियाकै संयोजकत्वमा होमस्टे (घरवास) सञ्चालन व्यवस्थापन समिति गठन गरिएको छ । गाउँपालिकाले वनकरिया बस्तीमा होमस्टे सञ्चालन गर्न ५ लाख रुपैयाँ विनियोजित गरेको छ । प्रभावकारिता हेरेर बस्तीमा थप होमस्टे स्थापना गर्ने सोच रहेको अध्यक्ष उप्रेतीले बताए । फागुन ५ गतेसम्ममा वनकरिया बस्तीलाई सफा र स्वच्छ बनाउने अभियान सञ्चालन गर्ने समितिले निर्णय गरेको छ । होमस्टेका बारेमा व्यावहारिक ज्ञान हासिल गर्नका लागि मकवानपुरको चित्लाङस्थित होमस्टेमा समितिले अवलोकन गर्न जाने निर्णय गरेको संयोजक मायाले बताइन् । नयाँ वर्षको पूर्वसन्ध्या अर्थात् आगामी चैतको अन्तिम सातामा होमस्टे सञ्चालनमा ल्याउने तयारी छ, वडाध्यक्ष खड्काले भने । मुलुकको अन्य भागमा वनकरिया समुदायको बसोबास छैन । मकवानपुरको मनहरी गाउँपालिका४ मुसेधापमा वनकरिया बस्ती छ । उक्त बस्तीमा १८ घरधुरीमा ८९ जना वनकरिया छन् । करिब २० वर्षअघिसम्म चुरेघाँचमा फिरन्ते जीवन बिताउँदै आएका वनकरिया समुदाय २०५५ सालदेखि मुसेधापमा छाप्रो हालेर बस्न थालेका हुन् । सरकारले उक्त समुदायलाई राज्यको मूलधारमा ल्याउने उद्देश्यले २०६६ सालदेखि सामाजिक सुरक्षा भत्ता उपलब्ध गराउँदै आएको छ ।"
स्थानीय तहमै बढी भ्रष्टाचार,"हेटौंडा अख्तियार दुरुपयोग अनुसन्धान आयोगको तथ्यांक अनुसार स्थानीय तहमा भ्रष्टाचारको उजुरी बढेको छ । हेटौंडाको कार्यालयमा चालु आवको सोमबारसम्म स्थानीय तहकासहित ६ सय ७६ वटा उजुरी दर्ता भएका छन् । गत वर्षको यो अवधिमा ६ सय २० वटा दर्ता भएका थिए । ती मध्ये ३ सय ४७ वटा छानबिन गरेर फछ्र्योट गरिसकेको छ भने ६३ वटा उजुरीको विस्तृत छानबिन गरिएको आयोगका कार्यालय प्रमुख हुमकला पाण्डेले बताइन् । आयोगको २८ औं स्थापना दिवसको अवसरमा सोमबार हेटौंडामा आयोजित कार्यक्रममा आयोगका प्रमुख पाण्डेले यस अवधिमा ११ वटा स्ट्रिङ अपरेसन गरेको जानकारी दिएकी थिइन् । ११ वटा जिल्ला कार्यक्षेत्र रहेको आयोगमा क्रमश: बारा, पर्सा, मकवानपुर र चितवन जिल्लाका उजुरी बढी दर्ता भएका छन् । उजुरीमध्ये स्थानीय तहको नै बढी छ, आयोगका एक अधिकृतले भने ।"
सौरहामा खाना महोत्सव,चितवन प्रणय दिवसको अवसर पारेर पर्यटकीय क्षेत्र सौरहामा सोमबार फुड फेस्टिबल सुरु भएको छ । रेस्टुरेन्ट तथा बार एसोसिएसन (रेबान) सौरहाले १३ वर्षदेखि प्रणय दिवसको अवसरमा फेस्टिभल गर्दै आएको छ । रेबान सौरहाका अध्यक्ष गोकर्ण गिरीका अनुसार विभिन्न प्रकारका खानाका ५० वटा स्टल रहनेछन् । फेस्टिभल संयोजक ध्रुव गिरीका अनुसार यो अवसरमा खेलकुदलगायतका गतिविधिसमेत हुनेछन् । रेस्टुरेन्टका वेटरहरूबीच दौड प्रतियोगिता पनि सञ्चालन गर्ने उनले बताए । रत्ननगर नगरपालिका७ शिशुवार चौरमा फेस्टिभल आयोजना भएको छ । शुक्रबारसम्म हुने फेस्टिभलको उद्घाटन पूर्वअर्थमन्त्री तथा चितवन१ का सांसद सुरेन्द्र पाण्डेले गरे ।
वर्षौंदेखि नागरिकताकै पछि,"काठमाडौं  विदेशी नागरिकसँग विवाह गरेकी ६२ वर्षीया तुलसालता अमात्य तीन दशकदेखि सन्तानलाई नागरिकता दिलाउन प्रयास गरिरहेकी छन् । तीन सन्तानकी आमा उनी विदेशीसँग विवाह गरे पनि नेपालमै बस्दै आइरहेकी छन् । उनी चाहन्छिन्, सन्तान नेपाली नागरिक भनेर चिनिऊन्, नेपालमै बसून् । यसका लागि उनी सन्तानलाई आफ्नै नामबाट नागरिकता दिलाउन खोजिरहेकी छन् । तीन दशक लामो लडाइँ लडदा पनि आफ्नो नाममा सन्तानको नागरिकता बन्न नसक्दा उनी दु:खी छन् ।उनी भन्छिन्, मैले विदेशीसँग विवाह गरें त के भयो, मेरै कोखबाट जन्मेका बच्चा विदेशीकै हुनुपर्ने ? सन्तानलाई आमाको नाममा नागरिकता दिलाउन प्रशासन, अदालत, नेतासँग गुहार मागेर उनी थाकिसकिन् । नेपाली नागरिक बन्न नसकेकै कारण उनका सन्तान उनीसँग छैनन् । विदेशमा पढ्छन् । नेपालमा जन्मदर्ता र नागरिकता बन्न नसक्दा सन्तान विदेशी नागरिक बन्न बाध्य नहुन् भन्ने उनको चाहना छ । उनी भन्छिन्, कि त मेरा बच्चालाई अवैधानिक भनेर देशनिकाला गरियोस्, कि उनीहरूले नेपाली नागरिकता पाऊन् ।भारतीय नागरिकसँग प्रेमविवाह गरेकी मकवानपुरकी सुकुमाया लामा पनि दुई दशकदेखि नागरिकता प्राप्तिका लागि राज्यसँग लडिरहेकी छन् । भारतमा श्रीमान्को मृत्यु भएपश्चात् नेपाल फर्किएकी उनका आमाबाबु दुवैको नागरिकता छ । यति हुँदा पनि प्रशासनले श्रीमानको नागरिकता प्रमाणपत्रबिना उनको नागरिकता बनाउन मानेको छैन । उनको नागरिकता नहुँदा उमेर पुगिसकेका उनका तीन सन्तानको पनि नागरिकता बनेको छैन । नागरिकताबिना सन्तानलाई उच्च शिक्षा कसरी दिने, उनीहरूले के व्यवसाय गरी खालान् भन्ने उनको चिन्ता छ ।उनी भन्छिन्, न भारतले स्विकार्छ, न आफ्नै देशले पहिचान दिन्छ, हामीले त आत्महत्या गर्ने जस्तो स्थिति आइसक्यो । जिल्ला प्रशासनले नागरिकता दिन नमानेपछि उनी सर्वोच्च अदालतसम्म पुगेकी छन् । उनको मुद्दा अहिले अदालतमा विचाराधीन छ । नयाँ संविधानले नेपालमा जन्मेका सबै नागरिकलाई नागरिकता सुनिश्चित हुने व्यवस्था गरेको छ । संविधान बनेको तीन वर्षभित्र नागरिकता ऐन बनिसक्नुपर्ने भनिए तापनि ऐनहरू बन्न सकेका छैनन् । पुरानो नागरिकता ऐन, २०६३ अनुसार १६ वर्ष पुगेका नेपालमै जन्मेका प्रत्येक नेपालीले नागरिकता प्रमाणपत्र प्राप्त गर्न सक्ने भनिए तापनि यो प्रभावकारी रूपमा लागू हुन सकेको छैन ।नागरिक भएको तर बाबु नभएका आधारमा नागरिकता पाउनबाट वञ्चित भएकाले संघर्ष गरिरहेका छन् । निकै कमले मात्रै आमाको नामबाट नागरिकता पाएका छन् । जन्मदर्ताको कारण देखाएर प्रशासनले नागरिकता दिन नमान्ने गरेको अधिवक्ता मीरा ढुंगाना बताउँछिन् । उनी भन्छिन्, संविधानमा नागरिकता दिनु भन्ने सुनिश्चित भए पनि ऐन कानुन बनेको छैन भनेर फर्काइन्छ, सर्वोच्च अदालतले प्रक्रिया पूरा गरेर नागरिकता दिन आदेश दिँदा पनि जिल्ला प्रशासनले दिँदैन । नागरिकतालाई सबैभन्दा महत्त्वपूर्ण औपचारिक कानुनी प्रमाण मानिन्छ । शैक्षिक प्रमाणपत्र, लाइसेन्सलगायत विभिन्न अन्य पहिचानका आधार प्राप्त गर्नसमेत नागरिकता प्रमाणपत्र आवश्यक पर्छ । नागरिकता प्रभावितहरू जन्म र विवाह दर्ता, बैंक खातालगायत कुरा उपभोग गर्नबाट वञ्चित भएका छन् । पाँच वर्षअघि महिला, कानुन र विकास मञ्चले गरेको एक अध्ययनअनुसार २०६८ सम्ममा नेपालमा १६ वर्ष वा सो भन्दा माथिका उमेरका ४३ लाख ४६ हजार ४६ व्यक्तिसँग नागरिकता छैन । प्रभावितहरू नागरिकता नहुँदा स्कुल तहसम्मको मात्रै शिक्षामा सीमित हुनुपरेको, सीप हुँदाहुँदै पनि रोजगारी नपाउने, रोजगारी पाइहाले पनि कार्यालयले नागरिकताबिना नियुक्ति दिन नमान्ने जस्ता समस्या भोगिरहेका छन् ।सडक बालबालिका, एकल महिलाका सन्तान, सुकुम्बासी र तेस्रो लिंगी नागरिकताबाट वञ्चित छन् । अधिवक्ता सविन श्रेष्ठका अनुसार जिल्ला प्रशासनमा नगारिकताका लागि निवेदन परिरहन्छन् । उनी भन्छन्, बाबु पत्ता नलागेको हकमा नागरिकता दिनुपर्दा आमालाई सार्वजनिक ठाउँमा बाबु पत्ता नलागेको कारण खुलाउन लगाइन्छ, आमाको आत्मसम्मानमा ठेस पुर्याइन्छ र नागरिकता पनि दिइँदैन । बाबु पत्ता नलागेको कारण खुलाएर नागरिकता दिए पनि पछि बाबु भेटिएमा आमालाई ५ वर्ष जेल सजाय हुने विभेदकारी कानुन हटाउनुपर्ने उनी बताउँछन् ।बाबु पहिचान नभएको खण्डमा सिधै आमाको नाममा नागरिकता दिन मिल्ने भनिए तापनि पितृत्व ठेगान नभएको भनेर नागरिकता दिँदा प्रभावितहरूको आत्मसम्मानमा ठेस पुगेको छ । उनीहरू यस्तो नागरिकता लिन मान्दैनन्, कतिले फिर्ता गरेका छन् । नागरिकता वितरण प्रक्रिया सजिलो बनाउन प्रमुख जिल्ला अधिकारी र सम्बन्धित अन्य सरकारी कर्मचारीलाई क्षमता अभिवृद्धि गर्ने खालका कार्यक्रम ल्याउनुपर्ने श्रेष्ठ बताउँछन् । नागरिकतासम्बन्धी बन्न लागेको ऐन संसद्मा अडकिएको छ । विधेयक संशोधन गरेर भए पनि आमाको नाममा सजिलै नागरिकता पाउन सक्ने खालको ऐन बनाउनुपर्ने अधिवक्ता बताउँछन् ।अधिवक्ता सुजना महर्जनका अनुसार नागरिकता दिलाउने स्थानीय निकायका कर्मचारीको कानुनी ज्ञानको कमी र पितृसत्तात्मक सोचका कारण उनीहरू आमाको नाममा नागरिकता दिन मान्दैनन् । उनी भन्छिन्, आमाबाबु नभएका, सडकमा भौतारिएकाले त झनै गाह्रो छ नागरिकता पाउन । नागरिकता पाउन बाबु प्रमुख हुनैपर्ने कानुन र मानसिकता हटाए मात्रै न्याय मिल्न सक्छ । २०६८ को जनगणनाअनुसार नेपालमा ९ लाख बालबालिका आमासँग मात्रै बस्छन् । आमाको नाममा नागरिकता दिने सजिलो कानुन नबने ती सबै बालबालिका गैरनागरिक हुने अवस्था छ ।संसद्मा अहिले नागरिकतासम्बन्धी ऐनबारे छलफल चलिरहेको छ । संसद्मा यस्ता १ सय प्रस्ताव दर्ता भएका छन् । विधेयक संशोधन गरेर भए पनि सजिलै नागरिकता पाउन सक्ने खालको ऐन बनाउनुपर्ने कानुनव्यवसायी बताउँछन् । आमाको नाममा बिनासर्त नागरिकता पाउनुपर्ने, सडक बालबालिकाले स्थानीय तहबाट सिधै नागरिकता पाउनुपर्ने, श्रीमतीले पनि श्रीमान्लाई नागरिकता दिलाउन पाउनुपर्ने, तेस्रो लिंगीले लिंग परिवर्तन नगरे पनि आफूले चाहेको नाममा नागरिकता पाउनुपर्ने, जात नभई थरका आधारमा नागरिकता दिनुपर्ने जस्ता संशोधन प्रस्ताव संसद्मा दर्ता भएका छन् ।"
नयाँ बन्दै विद्यालय भवन,"भक्तपुर  चाँगुनारायण नगरपालिका६ नगरकोटस्थित कालिका माविको नवनिर्मित भवन विद्यालय व्यवस्थापन समितिलाई हस्तान्तरण गरेको छ । भूकम्पका कारण क्षतिग्रस्त भवन एसियाली विकास बैंक (एडीबी) को सहयोगमा राष्ट्रिय पुनर्निर्माण प्राधिकरण केन्द्रीय आयोजना इकाई (शिक्षा) मार्फत पुनर्निर्माण गरी आइतबार समितिलाई हस्तान्तरण गरिएको हो । नवनिर्मित भवनको उद्घाटन चाँगुनारायण नगरप्रमुख सोमप्रसाद मिश्रले गरे । एडीबीको ३ करोड १७ लाख २७ हजार ७१६ रुपैयाँ लागत सहयोगमा ६ कोठे दुईतले भवन निर्माण गरेको जिल्ला आयोजना कार्यान्वयन इकाई शिक्षा (डीएलपीआईयू) भक्तपुर प्रमुख डिल्लीश्वर प्रधानले बताए । उक्त अपांगमैत्री भवनमा फर्निचरयुक्त साइन्स ल्याब, कम्प्युटर ल्याब, प्रशासन, प्रधानाध्यापक कक्ष, शिक्षक कक्ष, ईसीडी कक्ष, किचेनलगायत आधुनिक शैलीमा निर्माण गरेको छ । बालबालिकाहरूका लागि सुविधायुक्त महिला, पुरुष र अपांगमैत्री छुट्टाछुट्टै चारकोठे शौचालय निर्माण गरेको समेत जनाएको छ ।त्यस्तै, भूकम्पका कारण क्षतिग्रस्त पञ्चकन्या मावि सुडाल र देवी मावि ताथलीको भवन पुनर्निर्माणका लागि विद्यालय व्यवस्थापन समिति र डीएलपीआईयूबीच पुनर्निर्माणको सम्झौता भएको छ । ७७ कोठे तीन तले भवन र शौचालय निर्माणका लागि सम्झौता भएको प्रधानले बताए । उक्त दुई विद्यालय आगामी असार मसान्तभित्र पुनर्निर्माण सक्ने गरी ठेक्का लागिसकेको जनाएको छ । भूकम्पका कारण क्षतिग्रस्त अधिकांश विद्यालय पुनर्निर्माणको चरणमा छन् भने कतिपय विद्यालय पुनर्निर्माणको प्रक्रियामा रहेको जनाएको छ । जिल्लाका क्षतिग्रस्त विद्यालय तीन पद्धतिबाट पुनर्निर्माण भइरहेको जनाएको छ । जसमध्ये, विद्यालय व्यवस्थापन समितिले डीएलपीआईयूसँग सम्झौता गरी व्यवस्थापन समितिले निर्माण गर्ने, सीएलपीआईयू मार्फत ठेकेदारमार्फत र त्रिपक्षीय सम्झौता (राष्ट्रिय पुनर्निर्माण प्राधिकरण, सीएलपीआईयू र गैसस) बाट पुनर्निर्माण थालिएको छ । अघिल्लो आर्थिक वर्ष ०७३७४ भित्र पुनर्निर्माण सुरु गरी चालु आर्थिक वर्षभित्र सम्पन्न गरिसक्नुपर्ने विद्यालयहरू समेत पूरा नभएको डीएलपीआईयूले जनाएको छ । विद्यालय पुनर्निर्माणका लागि सरकारी मापदण्डअनुरूप जग्गाको समस्या र नगरपालिकाहरूले नक्सापासमा ढिलाइ गरिदिँदा पुनर्निर्माण प्रभावित भएको प्रधानले बताए । अघिल्लो आर्थिक वर्षमा पुनर्निर्माण थालेका १३ विद्यालयमध्ये डीएलपीआईयूले क्रमागत रूपमा पुनर्निर्माण गर्ने गरी ११ विद्यालयको निर्माण कार्य थालनी गरेको थियो । जसमध्ये, तौथली आधारभूत विद्यालय नगरकोट गैरीगाउँ र देउजा गाउँ आधारभूत विद्यालय चित्तपोलको भने आन्तरिक समस्याका कारण पुनर्निर्माणको थालनी हुन नसकेको डीएलपीआईयू प्रमुख प्रधान बताउँछन् ।चालु आर्थिक वर्ष ०७५७६ भित्र पुनर्निर्माण सक्ने गरी बाल शिक्षा सदन, दोलागिरि मावि, फैढोका आधारभूत विद्यालय, गणेश मावि ताथली, आजात मावि झौखेल, कुलमाया भगवती आधारभूत विद्यालयको पुनर्निर्माण थालिएको छ । डीएलपीआईयू भक्तपुरका अनुसार एडीबीको ऋण सहयोगमा ११ विद्यालय पुनर्निर्माणको प्रक्रियामा छन् । जसमध्ये श्रीकृष्ण मावि खरिपाटी, चाँगुनारायण मावि दुवाकोट, वागेश्वरी मावि च्याम्हासिंहको सर्भे भइरहेको छ । शान्ति निकेतन मावि सिपाडोल, बालप्रेमी मावि थिमि, चुनादेवी मावि नगरकोट, आदर्शआजात मावि भेलुखेल, समाजसुधार मावि तौलाछेंको भवन निर्माणका लागि टेन्डर प्रक्रियामा छन् । सोही योजनाअनुरूप पुनर्निर्माण गर्ने भनिएको विश्वसम्पदा क्षेत्रमा पर्ने श्रीपद्म मावि दरबार क्षेत्र, विद्यार्थी निकेतन मावि, शारदा माविको पुनर्निर्माण अझै अन्योलमा छ । सम्पदा क्षेत्रभित्र पर्ने विद्यालयको नक्सापास प्रक्रिया ढिलाइले पुनर्निर्माण अन्योलमा परेको डीएलपीआईयूले जनाएको छ ।नगरपालिकाहरूले विद्यालय पुनर्निर्माणका लागि सहज रूपमा नक्सापास गर्ने र जग्गाको समस्यालाई सहजीकरण गरिदिए पुनर्निर्माण प्रभावकारी हुने प्रधानले बताए । भूकम्पका कारण जिल्लाका ९७ वटा विद्यालय प्रभावित भए । भक्तपुरमा २ विद्यालय पूर्ण क्षति, ६० वटा आंशिक र ३५ वटा विद्यालयमा सामान्य क्षति पुग्यो । डीएलपीआईयू भक्तपुरले जिल्लाका चारवटै नगरपालिकालाई भूकम्पले क्षति पुर्याएर पुनर्निर्माण नगरी नहुने विद्यालयहरू विवरण पेस गर्न पत्राचार गरेको छ ।"
कन्डम प्रयोग ८ प्रतिशत मात्रै,"काठमाडौं देशमा कुल जनसंख्याको आठ प्रतिशतले मात्रै कन्डमको प्रयोग गर्ने गरेका छन् । स्वास्थ्य सेवा विभागले २०१७ मा गरेको अध्ययनअनुसार कन्डमप्रतिको गलत धारणा हट्न नसकेका कारण यसको प्रयोग बढ्न नसकेको हो । जनस्वास्थ्यमा परिवार नियोजनको सुरक्षित साधनको रूपमा मानिएको र सरकारले नि:शुल्क रूपमा वितरण गर्दै आइरहेको कन्डमको प्रयोग वार्षिक जनसंख्या वृद्धिदरअनुसार बढ्न नसकेको विज्ञ बताउँछन् । राष्ट्रिय एड्स तथा यौन रोग नियन्त्रण केन्द्रका निर्देशक डा तारानाथ पोख्रेल भन्छन्, कन्डमले परिवार नियोजनमा त सघाउँछ नै, एचआईभी लगायत विभिन्न यौनरोग सर्न पनि दिँदैन । तैपनि यसको प्रयोगदर कम देखिएको छ । शिक्षा र जनचेतनाको अभावका कारण कन्डमको प्रयोग बढ्न नसकेको उनी बताउँछन् ।नेपाल स्वास्थ्य सर्वेक्षण २०१६ को तथ्यांकअनुसार प्रजनन उमेरका १५ देखि ४९ वर्षका दम्पतीमा ४३ प्रतिशतले मात्रै परिवार नियोजनका आधुनिक साधन प्रयोग गर्छन् । विवाहित किशोरीमध्ये १५ प्रतिशत किशोरीले मात्र परिवार नियोजनका आधुनिक साधन प्रयोग गर्छन् । विशेषगरी मधेसी, मुस्लिम, चेपाङलगायत पिछडिएको समुदायमा यसको प्रयोग थोरै छ ।परम्परागत रूपमा कन्डमलगायत परिवार नियोजनका अन्य साधनलाई बच्चा नजन्माउने उपायको रूपमा मात्रै लिइन्थ्यो । अहिले यसलाई किशोरकिशोरीको स्वास्थ्य सुधार, व्यवस्थित परिवार र नवजात तथा बालस्वास्थ्यसँग पनि जोडेर हेरिन्छ । विशेषज्ञका अनुसार एचआईभी संक्रमित भइसकेका व्यक्तिलाई पनि यौनरोग लगायत पुन: संक्रमण हुनबाट जोगाउन कन्डमले सघाउँछ । नेपालमा करिब ७७ प्रतिशत एचआईभी संक्रमणका कारण कन्डमबिनाको यौन सम्पर्कलाई मानिएको छ । एचआईभी संक्रमित, यौनकर्मी, लागूपदार्थ प्रयोगकर्ता र तेस्रोलिंगी व्यक्तिहरूमा कन्डमको प्रयोग बढाउन आवश्यक रहेको विज्ञ बताउँछन् । राष्ट्रिय एड्स तथा यौनरोग नियन्त्रण केन्द्रका एक स्वास्थ्य शिक्षा अधिकृत भन्छन्, यि समुदायमा एचआईभी र यौनरोगको संक्रमणदर बढी भएकाले यहाँ कन्डमको प्रयोग बढाउन जरुरी छ । यसका लागि कन्डमको सुरक्षित प्रयोगबारे जनचेतनाको व्यापक आवश्यकता छ । कन्डमको सही प्रयोगबारे थाहा नहुनाले यो प्रभावकारी हुन नसकेको उनले बताए । यसको सहज र सुलभ उपलब्धता दर बढाएर प्रयोग बढाउनुपर्ने बताउँदै उनले थपे, कन्डमप्रतिको नकारात्मक धारणा हटाउन पनि उत्तिकै आवश्यक छ । यसको महत्त्वबारे बुझाउने खालका कार्यक्रम हुनुपर्छ ।नेपालमा मातृशिशु मृत्युदर भने घटेको छ । दुई दशक पहिले नेपालमा मातृ मृत्युदर प्रति दस हजार ५३९ थियो । अहिले घटेर प्रतिदशहजार २३९ भैसकेको छ । साधनले महिलाको पाठेघरमा रोग लाग्न नदिने, हेपाटाइटिसलगायत अन्य संक्रमणबाट पनि बचाउँछ । साधन प्रयोग नगर्दा यसले धेरै पटक गर्भपतन गर्नेुपर्ने स्थिति निम्त्याउँछ । गर्भपतन गर्नेमा २० वर्ष नपुगेका किशोरीको संख्या हवात्तै बढ्नुको कारण पनि यही हो । निर्देशक पोख्रेल भन्छन्, साधन सेवाप्रदायी संस्था किशोरकिशोरीमैत्री हुन आवश्यक छ, गोपनीयता कायम गर्न सके उनीहरूमा यसको प्रयोग बढेर जान्छ ।विश्व स्वास्थ्य संगठनका अनुसार अनिच्छित गर्भ रोक्न सकेमा मात्रै मातृ मृत्युदर ३० प्रतिशत घटेर जान्छ । किशोरी अवस्थामा गर्भको कारण हुने मातृ मृत्युदर २० वर्ष माथिका महिलामा दोब्बर भइरहेको संगठनको तथ्यांक छ । देशका १३ जिल्लामा परिवार नियोजनका साधन प्रयोग न्यून छ । पहुँच नपुग्नुले पनि किशोरीमा साधनको प्रयोग न्यून भएको हो ।"
करछली रोके कानुनीराज,"सर्वोच्च अदालतले निजी क्षेत्रको मोबाइल सेवा प्रदायक एनसेलबाट पुँजीगत लाभकर असुल्न आदेश दिने ऐतिहासिक फैसला गरेपछि संसद्को अर्थ समितिले उक्त कम्पनीका विगतका बिक्रीमा पनि त्यस्तै करछलीको आशंका गर्दै छानबिन थालेको छ । १२ औँ पटकसम्म खरिदबिक्री भइसकेको कम्पनीको यसअघि विभिन्न पटक स्वामित्व हस्तान्तरण हुँदा बिक्रीको लाभकर तिरेनतिरेको विवरण मगाउनु आर्थिक अनुशासनका क्षेत्रमा सराहनीय अग्रसरता हो । सर्वोच्च अदालतबाट हालैको परमादेशको पूर्ण पाठ आएपछि धेरै प्रश्न सुल्झिने आशा गरिएको छ । परमादेशपछि आन्तरिक राजस्व विभाग र ठूला करदाता कार्यालयले समय तोकेर एनसेल र आजिएटालाई कर दाखिला गर भन्न सक्छन् । यसअघि नै एनसेल र आजिएटाले ६० अर्ब ७१ करोड कर तिर्नुपर्ने निर्धारण भइसकेको छ । बैंकमा रहेको कम्पनीको मौज्दातबाट सरकारले कर असुल गर्न सक्नेछ । आइतबार संसद्को अर्थ समितिको बैठकमा अर्थमन्त्री युवराज खतिवडाले कोषमा भएको रकमबाट कर दाखिला गर्ने वचन दिएका छन् । एनसेल र आजिएटाको सम्पत्ति लिलाम बिक्री गरेर पनि रकम उठाउने अधिकार सरकारलाई छ । आजिएटाले कमाएको आम्दानी विदेश लैजान डलर सटहीलगायत सुविधाका लागि प्रक्रिया बढाउन सक्छ । यसमा आन्तरिक राजस्व विभाग, राष्ट्र बैंक र सरकार चनाखो हुनुपर्ने हुन्छ । विगतको खरिदबिक्रीमा भने करछली भएको अहिले आशंका मात्रै हो । १० औँ र ११ औँ बिक्रीमा छली भएको पुष्टि भइसकेको छ । सिनर्जी नेपाल प्रालिले एनसेलको २० प्रतिशत सेयर बिक्री गर्दा ३ अर्ब २९ करोड ४८ लाख ७० हजार रुपैयाँ कर छलेको भनी ठूला करदाता कार्यालयले कर निर्धारण गर्न खोजेका थिए । यी दुई मुद्दामा सर्वोच्चको तत्काल कर निर्धारण नगर्नुनगराउनु भन्ने आदेशले कर असुली अवरुद्ध भएको थियो । यससम्बन्धी मुद्दा विचाराधीन नै छ । १२ औँ बिक्री प्रकरणको अर्को मुद्दा पनि अदालतमा विचाराधीन छ । फैसलामा बोल्नुपर्ने प्रकृतिको आदेश पहिला अन्तरिममै दिएको सर्वोच्चले यी दुई मुद्दा किनारा लगाउन भने बाँकी छ । वार्षिक झन्डै २० अर्ब रुपैयाँ नाफा गर्ने कम्पनीबारे सरकारले समयमै स्पष्ट विवरण राख्नुपथ्र्याे । कर कानुनअनुसार करदाताले स्वयम् कर घोषणा गरी राजस्व रकम बुझाउन सक्छन् । घोषणा चित्त नबुझे सरकारले हेर्न पाउँछ । लेखा परीक्षण गर्न पाउँछ । रकम ठूलो भएकै आधारमा होस् वा अन्य कारणले कुनै एउटा बिक्री प्रकरणमा कर निर्धारण गर्ने, असुली गर्ने, विगतमा जे भयो भयो भनेर बस्न हुँदैन ।२०५८ असार ७ गते स्थापना भएको यो कम्पनी खरिदबिक्रीमा मात्रै डेढ दर्जन कम्पनी तथा व्यक्ति संलग्न छन् । कुनै बेलाका चर्चित व्यापारी खेतान ग्रुपदेखि, पूर्व शाही परिवारका नातेदार राजबहादुर सिंह, पछिल्लो समय चर्चित व्यापारी अजेयराज सुमार्गी तथा गैरआवासीय नेपाली संघका संस्थापक अध्यक्ष उपेन्द्र महतोजस्ता प्रभावशालीहरू एनसेलका पुराना बिक्रेता हुन् । संस्थागत रूपमा भारतको स्पाइस नेपालदेखि प्रभावशाली दूरसञ्चार कम्पनी टेलियासोनेरासम्मले एनसेलमा पहिला लगानी गरेका थिए । धेरै विवाद आइसकेपछि सबै सत्यतथ्य सार्वजनिक गरी गल्ती भए सजाय हुनुपर्छ र बित्थामा कोही आरोपित भएको भए शंकामुक्त गरिनुपर्छ ।यो छलीबाट मुलुकलाई घाटा लाग्न नदिने विषय मात्र होइन, आर्थिक अनुशासन कायम गर्ने राज्यको प्रतिबद्धताको प्रश्न पनि हो । ठूलालाई छल गर्ने अवसर रहेसम्म सबैलाई कर तिर्न प्रोत्साहित गर्न सकिँदैन । कानुनका अगाडि सबै बराबर भन्ने प्रत्याभूत गर्न पनि यो एउटा अवसर हो । वित्तीय पारदर्शिता र कानुनी राजको बलमा मुलुकको अर्थतन्त्रलाई सकारात्मक दिशा दिन सकिन्छ । समृद्धिका लागि सुशासन अनिवार्य सर्त हो । कुनै विदेशी लगानीको स्रोत शंकास्पद छ भने त्यसको निवारण गर्न खोज्दा वैदेशिक लगानी निरुत्साहित हुने होइन, योग्य लगानी प्रोत्साहित हुन्छ । लगानीको आकर्षण कानुनीराजको छविबाट आर्जिन सकिन्छ ।"
नेकपाको नयाँ ऐतिहासिकता,"इतिहास सबैको हुन्छ गतिलो होस् कि अगतिलो, गौरवशाली होस् कि लज्जाजनक वा लेखिएको होस् कि नलेखिएको । माक्र्सवादसँग सम्बद्ध विमर्शमा इतिहास भन्ने अवधारणाको भूमिका र अर्थ विशेष हुन्छ । इतिहासलाई वैज्ञानिक रूपमा तथा इतिहासका वर्गीय सम्बन्ध र द्वन्द्वलाई तिनको ऐतिहासिकतामा नबुझी अहिलेको समस्यालाई बुझ्न र समाधान गर्न सकिन्न भन्ने तत्त्वज्ञान माक्र्सवादको प्रथम अध्यायमै पढाइने कुरा हो । माक्र्सवादी विद्यालयबाट दीक्षित धेरैले इतिहासको प्रयोग र दुरुपयोग दुबै ऐतिहासिक रूपमा गर्ने गर्छन् ।जस्तो नेपालमा राजतन्त्र विरुद्ध जनक्रान्ति गर्नु इतिहासको आवश्यकता थियो, क्रान्तिको दौरान त्यही राजतन्त्रसँग कार्यगत एकताका लागि प्रयास गर्नु त्यही इतिहासकै अर्को आवश्यकता थियो । तत्कालीन एकीकृत माओवादीका नेता मोहन वैद्य किरणहरूले पुरानो पार्टी क्रान्तिका लागि भुत्ते भयो भनेर नयाँ पार्टी बनाए । जुन उनीहरूका लागि इतिहासको आवश्यकता थियो । क्रान्तिको बाँकी कार्यभार सम्पन्न गर्न तत्कालीन एमाले र माओवादीको एकीकरण हुनु पनि इतिहासको आवश्यकता थियो । उदाहरण जति पनि हुने भइहाले । तर वेदको मूल पाठमा के लेखिएको छ र कुनै चल्तीका पण्डितले त्यसको व्याख्या आफ्नो व्यवहारको सुविधा अनुरूप कति तन्काएका हुन सक्छन् भन्ने हामी धेरैले देखेका हुन सक्छौं । त्यस्तै हेगेल र माक्र्सले गरेको इतिहासको परिभाषालाई अहिलेको आफ्नो निजी सुविधा अनुसार तन्काउने हक धेरै माक्र्सवादीले सधैं प्रयोग गरिरहेका छन् । तसर्थ नेकपाका दुई अध्यक्ष केपी ओली र पुष्पकमल दाहालबीच हालै सार्वजनिक रूपमै प्रकट भएको अन्तरसंघर्षलाई कसरी बुझ्ने भन्ने सन्दर्भमा छिर्न उक्त पार्टीको एकीकरण घोषणा गर्दाको ऐतिहासिकतालाई समात्नैपर्छ । त्यसपछि अहिले देखिएको विरोधाभाषको नयाँ ऐतिहासिकता छर्लङ्ग हुन्छ ।नेपालका वामपन्थी पार्टीहरू प्राय: फुटिरहने जुन इतिहासको सन्दर्भ छ, त्यसमा उनीहरूको इतिहास शब्दलाई प्रयोग गर्ने इतिहास स्वयम् जिम्मेवार छ । यसलाई पनि उदाहरणबाट हेरौं । समाजको वर्गीय चरित्रलाई व्याख्या गर्दा माक्र्सवादको शिशु कक्षामै पढ्नुपर्छ इतिहास बुझ्ने दृष्टिकोण विज्ञान सम्मत हुनुपर्छ । प्रत्येक दलगत, निजी स्वार्थ र कामनालाई इतिहासको आवश्यकता भनेर बुझ्ने र बुझाउन खोज्ने नेपालका वामपन्थीहरूको चरित्र इतिहासलाई वैज्ञानिक रूपमा बुझ्न र बुझाउन बाधक छ । जस्तो एमाले र माओवादीको एकीकरण हुन इतिहासको आवश्यकता के थियो भने उनीहरू एकअर्कासँग नमिल्दा दुबैले चुनावमा राम्रो परिणाम ल्याउन सक्दैनथे । उनीहरूले चुनावका लागि तालमेल सुुरु गरेर त्यसलाई पार्टी एकीकरणसम्म पुर्याए, जुन राम्रो भयो । यो एकीकरण त्यतिबेला दुवै पार्टीको चुनावका लागि इतिहासको आवश्यकता भएको तर्क वैज्ञानिक हो । तर त्यति सपाट वैज्ञानिक तथ्यलाई व्याख्या यसरी गरियो, मानौं यी दुई पार्टी एक हुनलागेको इतिहासदेखिको नेपाली वामपन्थी क्रान्तिको राष्ट्रिय कार्यभार पुरा गर्नका लागि थियो । हो, कतिपय कार्यकर्ता र शुभेच्छुकलाई त्यस्तो भइदिए हुन्थ्यो भन्ने थियो । नेपालको वामपन्थी आन्दोलनका लागि त्यो कार्यभार भएको पनि साँचो अर्थात् वैज्ञानिक होला । तर दुई पार्टीको एकीकरणको जग त्यो ऐतिहासिक आत्मबोध थिएन, यस विषयमा त्यतिबेलै पनि धेरै लेखिएको हो । तर अहिले यति भनिहालौं त्यति ठूलो इतिहासको कार्यभार अथवा इतिहासको आवश्यकताले त्यो एकीकरण सुरु भएको थियो भने संविधानको भावना अनुसार संघीयता कार्यान्वयन भएको छैन भन्ने, द्वन्द्वका बेलाका मानव अधिकार उल्लंघन लगायतका संक्रमणकालीन मुद्दालाई सम्बोधन गर्ने विधिजस्ता खुद्रा विषयमा दुई अध्यक्षको एउटै ऐतिहासिक दृष्टिकोण हुने थिएन र ?इतिहासको वैज्ञानिक कारण नहुनाले त्यतिबेलाका यी दुई दल आआफ्नो ऐतिहासिक, सैद्धान्तिक र राजनीतिक दृष्टिकोण सबैलाई थन्क्याएर केवल चुनावमा होमिए । चुनावपछि पनि सकेसम्म आआफ्नो पुराना दलका दृष्टिकोणलाई कार्पेटमुनि राख्न सकिन्छ कि भनेर कोसिस गरे । एकीकरण प्रक्रियाका सन्दर्भमा तत्कालीन दुई दलले संघीयता, संक्रमणकालीन न्याय र मधेसी दलले उठाएको संविधान संशोधनको मुद्दा आदिमा कमसेकम केही वैचारिक छलफल र दृष्टिकोणमा एकरूपता हुनुपर्दैन र भनेर जसजसले झकझकाउन खोजे, ती सबैलाई एकता विरोधी भनेर खारेज गर्न खोजियो । एक वर्ष पहिले यो सरकार बन्ने बेला जब मधेसी दलको समर्थन लिन खोजियो, भनियो आवश्यक र उपयुक्त भए संविधान संशोधन हुनसक्छ । इतिहासमा के आवश्यक र के उपयुक्त भन्ने कसले निर्धारण गर्छ भन्ने सबैलाई थाहा भएकै कुरा हो । त्यो शक्तिले गर्छ । आफैँ बाँचिरहेकै समयको इतिहासप्रति दृष्टिकोणसमेत नबनाई भएको पार्टी एकीकरणलाई ऐतिहासिक भनियो वा इतिहासको आवश्यकता भनियो । समग्रमा भन्दा जसको वैचारिकबौद्धिक संस्कृति इतिहासलाई वैज्ञानिक रूपमा हेर्नुपर्छ भन्ने थियो, उनीहरूले नै इतिहासप्रतिको दृष्टिकोणलाई निषेध गरे, अझै गर्न चाहिरहेका छन् । त्यो निषेधको गाग्रो छचल्किएर अहिले अलिकति पोखिनमात्र आँटेको हो प्रचण्ड र ओलीको एकअर्काप्रति हालै सार्वजनिक कटाक्षमा ।शाब्दिक रूपमा इतिहासमा हुने हरेक कुरालाई ऐतिहासिक वा इतिहासको आवश्यकता भन्न सकिन्छ । जसरी भाग्यवादमा विश्वास गर्नेले जसरी जे भयो वा हुन्छ, त्यो पहिल्यै निर्धारित थियो भन्छन् । कुनै विषय ऐतिहासिक कहलिन त्यसमा कति नाटकीयता वा अरू केके हुनुपर्छ भनेर कुनै शास्त्रमा व्याख्या भएको जस्तो लाग्दैन । जसलाई जे कुरा ऐतिहासिक लाग्छ, उसले त्यो दाबा गर्न पाउँछ । तर कुरा एउटा व्यक्ति वा दलको निजी आवश्यकतालाई इतिहासको आवश्यकता भन्ने तर्कलाई कतिसम्म तन्काउँदा त्यो वैज्ञानिक भइराख्छ भन्ने हो । यतिसम्म कि ओली र दाहालको पार्टीसरकारको सत्ता लेनदेन सहमतिलाई मजबुत राख्न दुई वर्षमा गर्ने भनिएको महाधिवेशनबारे उक्त पार्टीभित्र चर्चासमेत हुने गर्दैन । केन्द्रीय तहको प्राविधिक एकीकरणपछि पार्टीका अरू संरचनाको आधारभूत भागबन्डा लेनदेनसमेत मिलेको छैन । यस्तो स्थितिमा ओली र प्रचण्डले महाधिवेशन चाहने कुरै भएन । त्यसो भए महाधिवेशन सकेसम्म गर्दै नगर्ने कुरा पनि इतिहासको आवश्यकता वा क्रान्तिको बाँकी कार्यभार पुरा गर्ने कार्यसूची अन्तर्गत नै पर्छ ? लोकतन्त्रलाई मजबुत गर्न सत्ता सञ्चालक र विपक्षी सबै दलमा आन्तरिक लोकतन्त्र सुदृढ हुनुपर्छ । त्यसका लागि एउटा पूर्वसर्त स्वरूप बिना अधिवेशन दल लामो समय चल्नु हुँदैन भन्ने विषय आम नेपालीको आजको ऐतिहासिक आवश्यकता हो कि प्रारम्भिक एकीकरणबाट फाइदा लिएका तर आफ्नो शक्ति खुम्चने डरले महाधिवेशनको चर्चा नै नगर्नु उनीहरूको इतिहासको आवश्यकता हो ?नेपालमा सत्तरी वर्षको इतिहासमा यति धेरै कम्युनिस्ट पार्टी बन्ने र भत्कने क्रम जारी रह्यो कि कुनै कम्युनिस्ट पार्टी भन्नासाथ त्यसको पछाडि कुनै विशेषण फेला परेन भने अधुरोजस्तो प्रतीत हुने भइसकेको छ । कम्युनिस्ट पार्टी भन्नासाथ कि माक्र्सवादी, कि लेनिनवादी वा दुबै वा माओवादी, मशाल, मसाल, चौथो महाधिवेशन आदि विशेषणले अलिकति फरक छुट्याउन सजिलो भएको स्थितिमा जनमोर्चा, मजदुर किसान पार्टी आदिबारे भने नामले मात्र धेरै भन्दैनथ्यो । यस्तो सन्दर्भमा माक्र्सवाद, लेनिनवाद र माओवाद जस्ता तीनवटा त्यति विशाल वैचारिक र रणनीतिक विशेषण भएका दुईवटा पार्टी एक भएर सरकार चलाएको एक वर्ष बितिसक्यो । आफ्नो एक वर्ष पुरा हुँदासम्म अरू नीतिगत सिर्जनशीलता र सुशासन प्रत्याभूतिका कुरा छाडिदिऊँ, सरकार कहिलेकाहीँ आफू नै को हुँ र आफूलाई के भनेर चिनाउने भनेरसमेत अलमलमा परेजस्तो लाग्छ । आफ्ना कार्यकर्तासामु आफूलाई कम्युनिस्ट सरकार भएको भन्न पाए जस्तो लाग्दोरहेछ भन्ने देखिन्छ । तर नेकपाको सरकार भन्नु र कम्युनिस्ट सरकार भन्नुको आलंकारिक तर महत्त्वपूर्ण फरकसमेत उक्त पार्टी र सरकारका कतिपय मान्छेले नै थाहा नपाएको जस्तोसमेत बेलाबेला देखिन्छ । यी सबै प्रसंगले इंगित गर्ने एउटैमात्र निष्कर्ष के हो भने नेकपा जबर्जस्ती नयाँ ऐतिहासिकतामा प्रवेश गरेको छ । अबको उसको इतिहासको आवश्यकता नेपालको शान्ति प्रक्रियाको इतिहासबारे साझा दृष्टिकोण कस्तो बनाउने र त्यसको आधारमा शान्ति प्रक्रियाका बाँकी काम राष्ट्रिय र अन्तर्राष्ट्रिय रूपमा विश्वसनीय तरिकाले सम्बोधन गरेर निष्कर्षमा कसरी पुग्ने भन्ने भएको छ । नेपालको वामपन्थी क्रान्तिको बाँकी रहेको राष्ट्रिय कार्यभार पुरा गर्न अब उक्त दलको तत्कालको कार्यसूची के हो भनेर निक्र्याेल गर्नु पनि उसमाथि थोपरिएको अर्को ऐतिहासिकता हो । दुई तिहाइको स्थिर सरकार बन्दा र भूराजनीतिक परिस्थिति कम जटिल हुँदासमेत सरकारले जनअपेक्षा अनुसार काम किन गर्नसक्दो रहेनछ भन्ने पहिल्याउनु इतिहासको अर्को आवश्यकता भएको छ । हैन भने यतिसम्म बुझ्ने सबै भइसकेको हुनुपर्छ कि यो पार्टी एक हुन नसकेर कुनै दुर्घटना भयो भने पनि फेरि यिनै नेताहरूले भन्नेछन् क्रान्ति जोगाउन इतिहासको आवश्यकता यही थियो । जनताको आवश्यकतालाई इतिहासको आवश्यकता भन्ने कि आफ्नै निजी आवश्यकतालाई इतिहासको आवश्यकता भन्दै थप एक वर्ष पनि यसरी नै कटाउने, नेकपाको नयाँ ऐतिहासिक परिस्थिति यही हो ।"
जीविकावादीको शासन,"बौद्धिक जागरणको नेपाली तिर्खा आलेखमा आहुतिले इतिहासमा सम्पन्न भएका विभिन्न राजनीतिक क्रान्ति र तिनले समाजमा ल्याएको जागरण र चेतनाको सार खिच्ने प्रयास गरेका छन् । उनले मूलत: नेपाली समाजमा विश्व राजनीतिका दुई प्रमुख घटना भारतीय स्वतन्त्रता संग्राम र रूसी अक्टोबर क्रान्तिको गहिरो प्रभाव परेको उल्लेख गरेका छन् । उनको भनाइ अनुसार विश्व राजनीतिको माथि उल्लेखित दुई प्रमुख परिवर्तनबाट प्रभावित भएर नेपालमा राजनीतिक क्रान्तिको नेतृत्व गरेका नेपाली कांग्रेस र कम्युनिस्ट पार्टीमा अब त्यो क्रान्तिले लिएर आएको जागरण र चेतना समाप्त भएको छ । उनीहरूले त्यही क्रान्तिको ब्याज अनन्त कालसम्म खान जीविकावादलाई शासनको अभिन्न अंग बनाएको उल्लेख गरेका छन् ।उनले वर्तमान शासकहरूले युवा पुस्तालाई गलत र भ्रामक विचारद्वारा कठपुतली पुस्तामा रूपान्तरण गर्न खोजेको आरोप लगाएका छन् । युवा पुस्तालाई जीविकावादको चक्रबाट माथि उठेर बौद्धिक जागरणका निम्ति पहलकदमी लिन आग्रह गरेका छन् । १९९० बाट सुरु भएको बौद्धिक जागरणको अभियानको विवेचना गर्दै अब नेपालमा मात्रै नभएर पुरा विश्वभर नै एउटा नयाँ किसिमको बौद्धिक जागरणको आवश्यकता पनि औंल्याएका छन् । उनले बौद्धिक र बुद्धिजीवी बीचको फरकबारे स्पष्ट पार्दै वर्तमान पुँजीवादी व्यवस्थाले कथित विकास र समृद्धिको नाममा चलाउँदै आएको दोहन र शोषणको शृङ्खलाको पनि विरोध गरेका छन् ।नेपाली बौद्धिक वर्गमाझ बहस छेड्ने प्रयास गरेका छन् । पुँजीवादको विकास मोडल अहिले फेल भइसकेको छ । अब सम्पूर्ण विश्व जगत नै वातावरणलाई प्रधानता दिँदै नयाँ राजनीतिक विचारधाराको निर्माणमा नलागे पृथ्वीको विनाशलाई रोक्न सकिने स्थिति छैन । पुँजीवादको यो कथित विकास मोडलमा केही मुठ्ठीभर सधंै सम्पन्न भइरहने र आफ्नो शक्तिलाई जोगाउन पुँजीपतिहरूले साधन र स्रोतको चर्को शोषण र दमन गर्दै आएका छन् । यो व्यवस्थामा शोषित, उत्पीडित, महिला, आदिवासी आदिको पूर्णत: मुक्ति सम्भव छैन । सरकारले समृद्धि र विकासको मिठा कुरा गर्दैछ । रेल, पानीजहाज जस्ता सपना बाँडिएको छ र त्यसको बलियो आधारका रूपमा दुई तिहाइको सरकारलाई प्रस्तुत गरिएको छ । तर सरकार कुन विचारधारामा टेकेर यो समृद्धिको लक्ष्यमा पुग्ने भन्नेमा स्पष्ट छैन । पश्चिमा पुँजीवादकै मोडलमा देशलाई समृद्धिको बाटोमा हिँडाउन खोजेको हो भने सरकारले भनेको समृद्धि आए पनि त्यसले समाजको असमानतालाई कदापि हटाउन सक्ने छैन । विदेशी आयातित विचारधाराको आधारमा राजनीतिक लडाइँ लड्न छाडेर नेपालका बौद्धिक वर्गले समाजको अग्रगामी जागरणका निम्ति मौलिकतामा आधारित विश्वलाई नै नवीन दृष्टि दिनसक्ने विचारधाराबारे किन बहस नगर्ने ? यसका लागि यथेष्ट सैद्धान्तिक एवं व्यावहारिक ज्ञानको साथै संगठित बौद्धिक वर्गको आवश्यकता छ । वर्तमान शासकीय धार, समाजको चेतनास्तर लगायत नेपाली बौद्धिक वर्गको धरातल हेर्दा यो मिहिन बहसको शृङ्खला त्यति सहज त देखिँदैन । तर अब सुरु नगर्ने हो भने निकै ढिलो भइसक्नेछ । मनोज लम्साल, देवचुली३, नवलपुर"
वैदिकभन्दा फरक दर्शन,"बौद्ध दर्शनको मूलभूत सिद्धान्त मध्येको एक हो बज्रयान । नेपालमण्डलका बज्रचार्यहरू बौद्ध दर्शनमा आधारित तन्त्र उपायको प्रयोगद्वारा बोधीज्ञान हासिल हुने विश्वास गर्छन् । आज प्रकाशित कान्तिपुरको काष्ठमाण्डपको चार थाम ठड्याएको सम्बन्धी फोटो फिचरका सन्दर्भमा भने वैदिक विधि अनुसार बज्रयानी सम्प्रदायका बज्रचार्यले ठड्याए लेखिएको छ । नेपाली बृहत् शब्दकोश२०७२ अनुसार वैदिक भन्नाले वेदसँग सम्बन्धित भनी लेखिएको छ । वैदिक विधि र बौद्धतन्त्र (बज्रचार्य परम्परा) विधि नितान्त फरक दर्शन र प्रणालीसँग आबद्ध छ । भविष्यमा हेक्का राखियोस् । लामा युवराज, बाँसबारी, काठमाडौं"
द्वन्द्वकालीन मुद्दा दबाउन खोज्दा,"सरकारका क्रियाकलापले संघीयता कमजोर हुने खतरा बढिरहेको छ । सरकारले शान्ति सम्झौता कार्यान्वयनमा ढिलाइ गरेको भनी नेकपाका अध्यक्ष प्रचण्डले अर्का अध्यक्ष तथा प्रधानमन्त्री केपी शर्मा ओलीमाथि दोषारोपण गर्दै चितवनमा दिएको अभिव्यक्तिपछि दुवै नेतामा देखिएको मनमुटावलाई आपसी वार्ताले मत्थर पार्ने प्रयास भइरहेको छ । द्वन्द्वकालीन मुद्दालाई सरकार र सदन दुवै बलियो भएको अवस्थामा सजिलै समाधान गर्न सकिने धारणा सहितको दबाब प्रधानमन्त्रीमाथि प्रचण्डले दिएका छन् । द्वन्द्वकालीन गम्भीर प्रकृति र राजनीतिक आवरणमा दुस्मनी साधेका मुद्दालाई हालको सत्ताशक्तिको जोडमा दबाउन खोज्दा त्यसको नकारात्मक असर पर्नजाने बोध अध्यक्ष दुवैलाई होस् । महेन्द्रसिंह बम, टीकापुर१, कैलाली"
बीपी उद्यानमा विवाद ?,"वीरगन्जको घन्टाघर उत्तरपट्टिको १० विगाहा जग्गामा यतिखेर विवाद देखिएको छ । सोही जग्गामा बीपी उद्यान बनाउने सरकारको सहमति भइसक्दा प्रदेश २ का मुख्यमन्त्रीले सहिद पार्क निर्माणका लागि शिलान्यास गर्नु विवादलाई मलजल गर्नु हो । यही विषयलाई लिएर नेपाली कांग्रेस असन्तुष्ट देखिएको छ । सोही जग्गामा नेपालभारत सहयोग मञ्चले वातानुकूलित हल तथा पार्क बनाउन भारतीय वाणिज्य दूतावास, वीरगन्जमार्फत भारत सरकारको सहयोगमा निर्माण गरिने सम्झौता वीरगन्ज महानगरपालिकासँग भएको थियो । सो आयोजनाको डीपीआरसमेत नेपालभारत सहयोग मञ्चको पहलमा बनाई वीरगन्ज महानगरपालिकालाई हस्तान्तरण गरिएको थियो । आयोजना निर्माणका लागि भारत सरकार सकारात्मक देखिए पनि नेपाल सरकारले खासै चासो नदिँदा आयोजना अलपत्र पर्न गयो । अहिले पनि वीरगन्ज महानगरपालिकामा डीपीआर तथा अन्य कागजात सुरक्षित रहेकोले सम्बन्धित निकायले अनुगमन गरी वास्तविकताको अध्ययन गर्न सकिन्छ र विवादलाई टुंग्याउन सकिन्छ । मुख्यमन्त्री लालबाबु रावतलाई बीपी उद्यानबारे पूर्णज्ञान तथा जानकारी भएकोले विवाद बढाउनु उपयुक्त हुँदैन । प्रमोद पौडेल, वीरगन्ज११, श्रीपुर"
गेउरिया खोलामा बाँध,"आफू पनि प्रधानमन्त्रीकै क्षेत्रको भएको हुनाले प्रधानमन्त्री ओलीको गृहजिल्लामा योजनैयोजना समाचार पढ्दा खुसी नै लाग्यो तर कुन कुराको विकास तथा योजना महत्त्वपूर्ण छ भन्ने पहिचानै नगरी लहडका भरमा लोकप्रियताका लागि जथाभावी योजना पार्नु गलत हो । आवश्यक ठाउँमा बेवास्ता गरिएको देखिन्छ । गत वर्ष पनि करोडौं रकम सडक तथा ढलमा खर्च भएछ तर खोइ हामीले त्यसको महसुस गरेका छैनौं । अहिलेका योजना पढ्दा त केही खुसी लागे पनि जुन प्राथमिकता दिनुपर्ने हो, त्यो नै योजनामा छैन । यसले सारै दु:ख लाग्यो । विकासका योजना दमकमा मात्र थुपारेर हुन्छ ? जस्तै रतुवा मार्गको स्तर उन्नतिको कुरा आयो, तर वर्षाको समयमा रतुवामा आएको बाढीले वरपरका धानबाली नष्ट गर्नुका साथै खोला आसपासका बस्तीमा त्रास फैलिन्छ । कमल गाउँपालिकामा रहेको गेउरिया खोलाले वर्षायाममा बाढी आएका बेला गाउँलेलाई भाग रे भाग पार्छ, खोइ यसमा ध्यान गएको ? ग्रामीण क्षेत्रका सडकहरूको अवस्था तथालिङ्ग छ । दमकमा बुद्ध मूर्ति ठड्याउनुभन्दा गेउरिया खोलमा बाँध आवश्यक छ । गोविन्द विक, कपन फैका, काठमाडौं"
रङमा घातक रसायन,"२०७५ माघ २५ गते शुक्रबार प्रकाशित गाउँको चिनारी रङलेबारे सामाचारमा अहिले आएर गाउँठाउँलाई मौलिक चिनारी दिन पूर्वका गाउँ, नगरले लगाएका उपायसम्बन्धी एकैखाले रङ लगाउने अभियानस्वरूप धनकुटा नगरपालिका३ ले हरियो रङको प्रयोगलाई बढावा दिएको पाइयो । गत साल म स्वयम् धनकुटा नगरपालिका पुग्दा बजारको अर्काे वडा सुन्तला रङले रङ्गाएको पाइएको थियो । मौलिक पहिचान बनाउन प्रयोग प्रवद्र्धन भइरहेको अमूक रङ हेर्न र सुन्न जति राम्रो लागे पनि नेपालमा उत्पादन, आयात, खरिदबिक्री तथा प्रयोग गर्ने अधिकांश रङमा सरकारले २०७१ सालमै तोकेको घातक रसायन सिसाको बाध्यकारी मापदण्ड ९० पीपीएमभन्दा बढी पाइरहेको कुरा गाउँठाउँको मौलिक पहिचान बनाउन एकैखाले रङ लगाउने अभियान चलाउने व्यक्ति, संघसंस्था लगायत स्थानीय सरकार एवं यस्ता अभियानलाई प्रचारप्रसार गर्नेगराउने सबैले हेक्का राख्नुपर्नेतर्फ सम्बन्धित सबैको ध्यानाकर्षण गराउन चाहन्छु । रामचरित्र साह, इमाडोल५, ललितपुर"
भ्रममा नपर्न अनुरोध,"कान्तिपुरमा माघ २५ गते प्रकाशित यौन दुव्र्यवहार छानबिन समिति समाचारप्रति मेरो गम्भीर ध्यानाकर्षण भएको छ । दुई दशकदेखि शिक्षण पेसामा निष्ठापूर्वक क्रियाशील एक शिक्षकको चरित्रहत्याप्रति घोर आपत्ति र खेद प्रकट गर्छु । युवा अवस्थामा पदार्पण गरिसकेका छोराछोरीको पिता र समाजको एक इमानदार एवं प्रतिष्ठित सदस्यको रूपमा परिचित व्यक्ति मलाई उक्त आधारहीन समाचारले गहिरो चोट पुर्याएको छ । मेरा इष्टमित्र, साथीभाइ, सहकर्मी शिक्षक साथीहरू र विद्यार्थी भाइबैनीहरूलाई उक्त भ्रामक र काल्पनिक समाचारको भ्रममा नपर्न हार्दिक अनुरोध गर्दछु । गोकुल शर्मा, ललितपुर"
महायज्ञबाट समृद्धि र समाजवाद !,"कल्पित शत्रुको निर्माणनेपालमा जनमत बनाउन वा जनताको मनमस्तिष्कलाई शासकीय स्वार्थ र हित अनुकूल ढाल्न खासै कठिन रहेनछ । कुनै एक शत्रु निर्माण गरिनासाथ अनुकूल जनमत सिर्जना हुनथाल्छ, चाहे त्यो शत्रु देशभित्रको होस् वा बाहिरको । पृथ्वीनारायण शाहले असिल हिन्दुस्थाना निर्माणका लागि मुसलमान शासक र फिरङ्गी साम्राज्यसँगै इसाई धर्मप्रचारकहरूलाई शत्रुका रूपमा पेस गरेका थिए, जबकि उनी तिनै शासकहरूबाट अनेक पदवी पनि ग्रहण गर्थे । भारत, चीन र अमेरिकाको आशिर्वादमा प्रजातन्त्र विरुद्ध बल प्रयोग गर्ने राजा महेन्द्रले २०१९ सालमा पहिलोपटक पञ्चायती संविधानमा हिन्दु राष्ट्र घोषणा गरेका थिए, भारत र इसाईहरूलाई शत्रुका रूपमा देखाएका थिए । बाह्य शक्तिको हस्तक्षेप वा भिन्न धर्मको प्रचार र धर्मान्तरणलाई दुश्मनका रूपमा प्रस्तुत गरेपछि आन्तरिक रूपमा बहुलता, विभिन्नता र विरोधी मतलाई दमन गर्न एवं नेपाली राष्ट्रवादको जग बसाउन सहज भएको जगजाहेर छ । यस्तो राष्ट्रवादका आधार थिए हिन्दु धर्म, परम्परा र संस्कृतिको वर्चस्व, खसनेपाली भाषाको पकड, पहाडको प्रभुत्व, पहाडका पनि उच्च वर्णजात, पुरुष र कुलिनहरूको एकाधिकार । इसाई धर्मप्रचारकहरूको आयोजनामा भएको एसिया प्यासिफिक समिटमा ओली सरकारको संलग्नता देखिनासाथ त्यही राष्ट्रवाद जागेको र जगाइएको हो, जसको जगमा धर्मनिरपेक्ष मूल्यमान्यता होइन, एक धर्मप्रतिको आस्था, निष्ठा र श्रद्धाको भाव रहेको छ । चाहे इसाई होस्, बौद्ध, प्राकृत वा हिन्दु, कुनै पनि धर्म, पन्थ र त्यस्ता संस्थासँग नेपाली राज्यको अलगाव र लौकिकताको पक्षपोषणका लागि सेकुलर राज्य र जनमत निर्माण गरिएन भने कल्पित शत्रुका आधारमा धार्मिक दोहनशोषण जारी रहने देखिन्छ, चाहे त्यो कुनै पनि धर्मबाट किन नहोस् । ट्विटर :"
भ्यालेन्टाइन्स गिफ्ट पुस्तक,"साथीकी छोरीले सोधी, आन्टी हजुरले भ्यालेन्टाइन्स डेमा अंकललाई के दिने ? बाह्रतेह्र वर्षकी ऊ सात कक्षामा पढ्छे । आजकालका केटाकेटी प्रेमको विषयमा बोल्न खासै संकोच मान्दैनन् । उमेरसँगै आउने चञ्चलतालाई युगले खासै फरक नपार्ला तर अभिव्यक्तिको सन्दर्भमा भने पहिलेका भन्दा आजका किशोरकिशोरी सहजै खुल्छन् । त्यसैले दैलोमै आएको भ्यालेन्टाइन्स डेसँग साथीकी छोरी उत्साहित छे । भ्यालेन्टाइन्स डे सहरमा नौलो रहेन । यसको प्रभावबाट गाउँ पनि अछुतो छैन । हामी टिनएजर्स हुँदा यसबारे कुरा गर्न पनि लजाउँथ्यौँ । यो हाम्रो समाजमा जबर्जस्त स्थापित भइसकेको छ । भ्यालेन्टाइन्स डे मनाउनुको आफ्नै इतिहास छ, महत्त्व छ । यो हाम्रा लागि आयातित संस्कृति हो । नवप्रवेशी भए पनि यसको फैलावट तीव्र छ, आकर्षक छ । पुँजीवादले यसलाई आकर्षक बनाएको छ । त्यसै त प्रेम रंगीन हुन्छ, अझ त्यसमा पुँजीवादले मोहिनी कलेवर थपिदिएको छ । यो व्यापारको युग हो, नाफाको । भर्खरका युवकयुवतीलाई काउकुती लगाउने प्रेमका नाममा व्यापार भएपछि यसको फैलावटमा मल्टिप्लायर इफेक्ट परिहाल्छ । प्रेम दिवसका नाममा भित्रिएको यो रोज डे, प्रपोज डे, चक्लेट डे, टेडी डे, प्रोमिस डे, हग डे, किस डे आदिका नाममा भ्यालेन्टाइन्स सप्ताहमा विस्तार भइसकेको छ । कसैले चाहे पनि नचाहे पनि यो संस्कृतिका रूपमा भित्रिसक्यो । यसको प्रभाव घरपरिवार, समाज हुँदै अर्थतन्त्रमा समेत देखिन्छ । पत्रपत्रिकाका पेज कक्टेल पार्टी लगायत विविध उत्पादनका पिंक कलरका विज्ञापनले भरिन्छन् । सांस्कृतिक अतिक्रमणका विषयमा केही बहस हुन्छन् । यसका अतिरिक्त यो वर्षको भ्यालेन्टाइन्स डेलाई लक्षित गरी कति गुलाबका फूल तथा चक्लेट र भ्यालेन्टाइन्स कार्ड आयात भएसम्मको लेखाजोखा हुन्छ । आयात हाम्रो संस्कृति बनेको छ । राजनीतिक दर्शन, शिक्षा प्रणाली, विज्ञता, प्रविधिदेखि धर्मसम्ममा आयात हावी छ । गत आर्थिक वर्षमात्र हामीले १३ खर्ब रुपैयाँभन्दा बढीको विविध वस्तु आयात गरेका छौँ । कुल जनसंख्याको दुई तिहाइ जनसंख्या कृषि पेसामा संलग्न देशले खाद्यान्न, फलफूल र तरकारीमात्र अर्बौँको आयात गर्छ । कृषकहरू दूध सडकमा पोख्छन्, बारीमा उखु सुक्छ । तरकारी बारीमा डोजर लगाउँछन् । यहाँका उपभोक्ता किसानले बेच्ने मूल्यभन्दा कैयौं गुना महँगोमा तरकारी किन्न बाध्य छन् । सायद हाम्रो समाज आयात मैत्री हो । जसरी किसानलाई बारीको बन्दामा डोजर लगाउन बाध्य पारेर हामी विदेशबाट तरकारी आयात गर्छौं, त्यसरी नै हाम्रा मौलिक संस्कृतिलाई डोजर लगाउँदै हामी भ्यालेन्टाइन्स संस्कृति आयात गरिरहेका छौं । प्रेम र प्रणयलाई केन्द्रमा राखेका हाम्रा आफ्नै मौलिक परम्परा छन् । श्रीपञ्चमी, अक्षय त्रितीया, विवाह पञ्चमीजस्ता परम्परा प्रेम र प्रणयकै सेरोफेरोमा रहेको मानिन्छ । अहिले चलिरहेको श्रीस्वस्थानी व्रतकथाको अन्तर्यमा पनि हामी प्रेमकै महिमा पाउँछौं । हो, यी परम्परामा समयानुकूल परिवर्तनको खाँचो छ । यिनमा रहेका विभेदकारी हरफहरूको पुनर्लेखन आवश्यक छ । हाम्रो आफ्नै मौलिक कथा समेटेका यी संस्कृतिलाई विकृतिमुक्त बनाउने र यी परम्पराको जगेर्नामा हाम्रै रैथाने उत्पादनको प्रयोगलाई निरन्तरता दिने हो भने कमसेकम मौसमी आयातलाई विस्थापन गर्न सकिन्थ्यो कि ! यसले समृद्धिको बहसमा ट्रेन्डिङमा रहेका केही नामले जस्तै प्रभाव पार्न नसके पनि केही गरिब नेपालीको घरघरमा समृद्धि ल्याउँथ्यो कि ! अन्त्यमा, हजार सूर्यको जस्तो तेज भएको प्रणय दिवस अर्थात फेब्रुअरी १४ कै दिन अर्को एउटा दिवस पनि रहेछ । यो दिन अन्तर्राष्ट्रिय पुस्तक उपहार दिवस मनाउने गरिन्छ । सन् २०१२ मा अमेरिकी ब्लगर एमी ब्रोडमुर र उनका छोराले जतिसक्दो धेरै केटाकेटीको हातमा पुस्तक पुर्याउने उद्देश्य राखेर यस दिवसको अवधारणा सुरु गरेका थिए । नेपालमा पनि पाँच वर्षदेखि विविध कार्यक्रमका साथ पुस्तक उपहार दिवस मनाइँदै आइएको छ । पठन संस्कृति विकासमा योगदान पुगोस् भनेर यो दिवस मनाउन सुरु गरिएको हो । सबै आयातित संस्कृति हाननिकारक हँुदैनन् । एकै समयमा जुधेका प्रेम दिवससँगै पुस्तक उपहार दिवस हामी पनि मनाऔं । आफन्त तथा साथीभाइलाई पुस्तक उपहार दिई पढ्ने संस्कृति विकासमा लाग्न हामी पनि प्रयास गरौं । कम्तीमा भ्यालेन्टाइन्स गिफ्ट पुस्तक छनोट गरौं ।"
देश बूढो हुँदै छ,"व्यवस्थापनका चुनौतीज्येष्ठ नागरिक पहिचान गरी परिचयपत्र सहज पाउने व्यवस्था स्थानीय सरकारले गर्नु आवश्यक छ । कतिपय ठाउँमा यो परिचयपत्र पाउन कठिन भएको सुनिएको छ । प्रौढहरूका लागि औषधोपचारको व्यवस्था सरकारबाट गरिनुपर्छ । निवृत्तिभरणका लागि सरकारले ७० वर्ष नाघेकालाई २ हजार रुपैयाँ भत्ता व्यवस्था गरेको छ । यसमा समय अनुसार महंँगीको भार जोडिँदै जानुपर्छ । अहिले यो भत्ता बाँड्न सरकारलाई करिब २ अर्बको आर्थिक दायित्व परेको छ । सन् २०६८ मा पुग्दा १७५ लाख भत्ता पाउने उमेरका वृद्ध हुने अनुमान छ । त्यस अनुसार बढ्ने दायित्वका लागि सरकार तयार हुनुपर्छ ।केही प्रौढ हेरचार गृहहरू खुलेका छन् । काठमाडौं आसपास साँखु, बुढानीलकण्ठ जस्ता ठाउँमा अत्याधुनिक सुविधासहित सामुहिक घर र छुट्टाछुटै फ्लाटजस्ता सेवा उपलब्ध छन् । त्यहाँ किनेर बस्नेले मासिक २०३० हजार रुपैयाँ तिर्दा खाना, डाक्टरको नियमित जांँच र सुसारेको सुविधा पाउन सकिन्छ । प्राय: सबै परिवारका छोराछोरी विदेशमा हुने र यहाँ केवल प्रौढ आमाबा हुनेगरी पारिवारिक संरचना रूपान्तरित हँुदै गएकाले यस्ता प्रौढ हेरचार गृहहरूको विस्तार आवश्यक देखिन्छ । यस्तो व्यवस्था केहीका लागि सम्भव भए पनि महँगो छ । वडा स्तरबाट गर्न सकिने व्यवस्था उपयोगी हुनसक्छ । प्राय: प्रौढको चाहना आफ्नै घरमा बस्ने हुन्छ, जहाँ उनीहरूको लामो जीवन बितेको हुन्छ, छिमेकी चिनेका हुन्छन् । प्रत्येक वडामा यस्ता एकल या प्रौढ जोडीलाई आवेदनका आधारमा मासिक न्युन शुल्क लिएर केही स्वास्थ्यसेवी या नर्स या आवश्यक परे डाक्टरको नियमित र साप्ताहिक स्वास्थ्य परीक्षणको व्यवस्था वडा कार्यालयले गर्न सक्छ । यी प्रौढहरूलाई हटलाइनको व्यवस्था गर्नुपर्छ, ताकि कुनै आकस्मिकता परे स्वास्थ्यसेवीलाई उनीहरू खबर गर्न सकुन् र जरुरी भए अस्पतालसम्म पुग्न सकुन् । यस्तो व्यवस्था गर्न वडाहरूमा छुटै एकाइ बनाउनु आवश्यक छ । यो मोडालिटीमा सरकारलाई कम आर्थिक बोझ पर्छ र नागरिकले पनि रुचाउँछन् । सरकारले स्वास्थ्य बिमाको प्रावधान ८ जिल्लामा ल्याएको छ । यो परिवारमा आधारित व्यवस्था हो, जसमा ७० हजार जनता आबद्ध भइसकेका छन् । झन्डै २० प्रतिशतले सरकारले तोकेको विभिन्न अस्पतालबाट उपचार सेवा लिएको सरकारको आंँकलन छ । यो सबै जिल्लामा लागू गर्नु र यसको दायरा फराकिलो बनाएर लानु, प्रौढ केन्द्रित उपचार यसमा समावेश गर्नु आवश्यक छ । काठमाडौंमा धेरै मासिए पनि पाटन र भक्तपुरमा डबलीहरू भेटिन्छन्, जहाँ प्रौढहरू साँझमा गफिएर बसेको देखिन्छ । हाम्रा पुर्खाहरूले यो डबली संस्कृति सायद प्रौढक्लबका रूपमा विकसित गरेका थिए । प्राय: सबै मन्दिरमा यस्ता जमघट गर्ने ठाउँ हुन्छ, जहाँ प्राय: प्रौढ र केही युवा भजनकिर्तन गरेर आनन्दसंँग समय बिताउने गरेको देखिन्छ । यो संस्कृति आफूजस्तै उमेरका, समस्याका, दौंतरीका हालचाल बुझ्न र गफ गरेर समय कटाउन र समाजमा मिल्न प्रौढहरूका लागि अति उपयोगी व्यवस्था हो । सहरका प्रत्येक टोलमा यस्ता डबली या जमघटस्थल बनाउनु, सम्बद्र्धन गर्नु, सुरक्षित राख्नु जरुरी छ । बुढ्यौलीका सामाजिक समस्या घटाउन स्थानीयहरूको सक्रिय भूमिका आवश्यक छ ।आफ्नो परिवार राम्ररी चलाइरहेका छोराछोरीले आफूलाई हुर्काउने वृद्ध बाआमालाई वृद्धाश्रममा लगेर छाड्ने संस्कृति राम्रो होइन । तर समाजमा यो प्रशस्त देखिन्छ । आफ्ना कोही नभएका या आर्थिक अवस्था दयनीय भएका वृद्धहरूलाई यस्ता आश्रमको व्यवस्था गरिनु आवश्यक छ । मानव अधिकार आयोगको प्रतिवेदन अनुसार ४५ जिल्लामा ८७ वटा वृद्धाश्रम छन्, जहाँ ९६५ महिला र ६१२ पुरुष आश्रित छन् । वृद्धाश्रम सञ्चालनका लागि राज्यबाट मात्रै वर्षमा करिब ६० करोड रुपैयाँ लगानी भएको छ । सबै ठूला सहरमा वृद्धाश्रम आवश्यक भए पनि यस्ता केन्द केही सहरमा मात्र केन्द्रित छन् । अधिकांश वृद्धाश्रम अव्यवस्थित भएको मानव अधिकार आयोगको ठम्याइ छ । खानलाउन त्यति समस्या नभए पनि औषधिउपचारको व्यवस्था कमजोर छ । यसैगरी देशभर ११९ वटा दिवासेवा केन्द्र सञ्चालनमा छन् । प्राय: एनजीओबाट सञ्चालित यस्तामा वृद्धवृद्धा दिउँसो मात्र जम्मा हुन्छन् र भजनकिर्तन, एकआपसमा गफगाफ गरेर समय बिताउँछन् । मानव अधिकार आयोगका अनुसार यस्ता दिवासेवा केन्द्रहरू ज्येष्ठ नागरिक नियमावलीको मापदण्ड अनुरूप छैनन्, आयव्यय पारदर्शी छैनन्, एनजीओहरूको पैसा कमाउने माध्यममात्र बनेका छन् । सरकारको खर्चबाट चल्ने र अन्य माध्यमबाट चल्ने दुबैमा सरकारी अनुगमन र नियमन गरिनु आवश्यक छ । यसका लागि महिला बालबालिका तथा ज्येष्ठ नागरिक मन्त्रालय जिम्मेवार संस्था हो । लेखक त्रिवि तथ्यांक विभागका प्राध्यापक हुन् ।"
विश्वविद्यालयको किचलो उस्तै,"विराटनगर आफू पदाधिकारी हुँदा ठीक, अरू भए बेठीक भन्ने मानसिकताले पूर्वाञ्चल विश्वविद्यालयमा सधैं किचलो छ । पदाधिकारी र कर्मचारी नियुक्ति गरिँदा अवसर नपाउनेले हरेक पटक ताला लगाउँदै आएका छन् ।त्यसैको निरन्तरता यसपटक सहरजिस्ट्रार र २ डिनको नियुक्तिमा माघ पहिलो साता विश्वविद्यालयका प्राध्यापकले लगाएको ताला अझै खुलेको छैन । कर्मचारीले लगाएको ताला भने दुई सातापछि खुलेको थियो ।विश्वविद्यालयले समन्वय महाशाखा प्रमुख राजेश झालाई सहरजिस्ट्रार तथा डिनमा गोपाल शर्मा र कोमल दुलाललाई नियुक्त गरेको थियो । प्राध्यापकले उपकुलपति घनश्यामलाल दास, रजिस्ट्रार प्रमिला थापा, सहरजिस्ट्रार झाको कार्यकक्ष, प्रशासन र लेखामा ताला लगाएका थिए । यसले विश्वविद्यालयको सबै काम प्रभावित भएको छ । उपकुलपति दासको कार्यकाल अब ७ महिना बाँकी छ । प्राध्यापकहरूको तालाबन्दी उनको उत्तराधिकारीमा बार्गेनिङका रूपमा हेरिएको छ । उनीहरूले उपकुलपतिसहित पदाधिकारी विश्वविद्यालय भित्रबाटै हुनुपर्ने माग गर्दै आएका छन् । अघिल्ला उपकुलपतिको नियुक्तिमा पनि कार्यालयमा लामो समय ताला लागेको थियो । उक्त समस्या सुल्झाउन व्यवस्थापन क्याम्पस प्रमुख बिजु थपलिया संयोजकत्वमा वार्ता टोली गठन गरेको थियो । उक्त समितिसँग प्राध्यापकहरूको वार्ता नगर्ने अडानका कारण केही भएको छैन । थपलिया संयोजक रहेको समितिले भने कर्मचारीका पक्षबाट लगाइएको ताला खुलाएको थियो । विश्वविद्यालयले दर्जन बढी कर्मचारी सरुवा गरेको थियो । उक्त सरुवा स्थगित गरेपछि कर्मचारीले ताला खोलेका थिए । थपलिया टोलीसँग प्राध्यापकहरूले वार्ता गर्न नमानेपछि चिकित्साशास्त्रका डिन शैलमणि पोखरेल संयोजकत्व टोलीले वार्ता पहल भइरहेको उपकुलपति दासले बताए । तर, वार्ता भने हुन सकेको छैन ।तालाबन्दीसँगै प्राध्यापक संघ पनि विभाजित भएको छ । बहुमत प्राध्यापकले संघ अध्यक्ष नरेश साहलाई अल्पमतमा पारेर सन्देशदास श्रेष्ठको संयोजकत्वमा तदर्थ समिति गठन गरेका छन् ।"
पुल माग्दै नगरपालिका घेराउ,"संखुवासभा भोजपुर र संखुवासभा जोड्ने लम्सुवाघाट पुल निर्माण ८ वर्षदेखि अलपत्र पारेको भन्दै षडानन्द नगरपालिका घेराउ गरिएको छ । पुल नबनेपछि स्थानीयले संघर्ष समिति गठन गरेर सोमबार नगरपालिका घेराउ गरेका हुन् ।अरुण नदीमा समयमै पुल नबनेको भन्दै षडानन्दवासीले माघ २७ देखि फागुन ६ गतेसम्म संघर्षको कार्यक्रम घोषणा गरेका छन् । पुल निर्माणले गति नलिएपछि षडानन्द कार्यालय घेराउ गरी दबाब दिएको संघर्ष समिति संयोजक दिलबहादुर राईले बताए ।संघर्षका क्रममा नगरपालिकाको कार्यालय घेराउ तथा बन्द, नगरपालिकालाई असहयोग, प्रमुख र उपप्रमुखलाई नगर क्षेत्रमा निषेध, वडामा अध्यक्षलाई निषेध गरिएको छ । भोजपुरको उत्तरी क्षेत्रको विकासमा बाधक बनेको अलपत्र पुलको समस्या झेल्दै आएका सर्वसाधारणलाई ज्यान जोखिममा राखेर डुंगाबाट आवतजावत गर्नुपर्छ ।षडानन्द नगरपालिकालगायत भोजपुरका उत्तरी क्षेत्रका करिब ७० हजार सर्वसाधारणले अरुणमा पुल नहुँदा दिनहुँ जोखिम मोलेर नदी वारपार गर्दै आएका छन् । पुलको काम बेवारिसे बनेपछि भोजपुर र संखुवासभावासीलाई अढाई घण्टाको घुमाउरो बाटो हिंड्नुपरेको छ । लामो बाटो पछि सतिघाटको पुल र डुंगाको सहारामा वारपार गर्नुपर्छ । नगरपालिका प्रमुख वीरबल राईले पुल निर्माणमा संघीय र प्रदेश सरकारसँग पहल भइरहेको बताए ।"
आँखैअघि दा भिन्ची,"म्युनिख  मोनालिसा र साल्भाटोर मुन्डी त लियोनार्दो दा भिन्चीका महानतम कलाकृति भइगए, तीबाहेक पनि उनका थुप्रै मास्टरपिस छन्, जसका लागि कलाको लिलामी बजार हरेकपल्ट उचालिने गर्छ । तर, लिलामीमा उनका कला विरलै उपलब्ध हुन्छन् । मोनालिसा र साल्भाटोर मुन्डी फ्लोरेन्सको पुनर्जागरण युगका पेन्टिङ हुन् । त्यही युगमा दा भिन्चीले बनाएका म्याडोना अफ द कार्नेसन लाई हालै जर्मनीको म्युनिखस्थित आल्टे पिनाकोठेमा विशेष प्रदर्शनीमा राखिएको थियो, फ्लोरेन्स एन्ड इट्स पेन्टर्स शीर्षकमा ।हालैको दिन प्रदर्शनीमा पुग्दा कलापारखीहरूको चासो लोभलाग्दो थियो । यतिसम्म कि, प्रदर्शनी अक्टोबर २०१८ देखि जनवरी २०१९ सम्म तोकिएको भए पनि कलापारखीको माग भएपछि प्रदर्शनी एक साता थपिएको थियो ।आधुनिक कलाको पुनर्जागरण युग कस्तो थियो भन्ने नै फ्लोरेन्स कला प्रदर्शनीको मुख्य विषयवस्तु थियो । जहाँ गिटो, आन्द्रे डेल भेरोचियोदेखि दा भिन्चीसम्मका बेलायत, अमेरिका, फ्रान्स लगायतमा रहेका थुप्रै संग्रहालयबाट ल्याइएका १ सय २० चित्रकला थिए । उनीहरूसहित डोनाटेलो, फ्रा एन्गेलिको, फिलिप्पो लिप्पी, पोलाइओलो, बोटिसेली, गिरलान्डाइओ लगायतका पेन्टिङ, ड्रइङ र मूर्तिकला प्रदर्शनीमा थिए ।भिन्चीदेखि उनका गुरुसम्मको कला एउटै प्रदर्शनीमा हेर्न पाउनु भाग्य नै हो, दोस्रोपल्ट फ्लोरेन्स कला प्रदर्शनी नियालेकी म्युनिखकी इभेटले भनिन्, यस्तो अवसर विरलै पाइन्छ । म्युनिखको हिउँ र सिरेटो छल्दै संग्रहालय पुगेर पनि युरो १२ को टिकट किन्न पनि लाइनै बस्नुपर्ने अवस्था थियो । प्रदर्शनी हलमा प्रवेश गरेपछि भने वातावरण भिन्न थियो । जर्मन र अंग्रेजी भाषामा राखिएका पेन्टिङ र पेन्टरबारे जानकारी अनुसार, आधुनिक कलाको पुनर्जागरण युगका कला विशेषत: जिसस क्राइस्ट र इसाई किंवदन्तीबाट प्रभावित थिए । अनि दरबार, पादरी र थोरै मात्रै सर्वसाधरणसम्म पुगेका । फिलिप्पो लिप्पी र डेभिड गिरलान्डाइओले बनाएका फ्लोरेन्सका युवायुवतीका मुहारचित्रमा धेरै दर्शक अडिएका थिए ।दा भिन्चीका गुरु भेरोचिनोसम्मकै कला आल्टे पिनाकोठेमा राखिएको भए पनि अत्यधिक दर्शक प्रदर्शनी हलको मध्यभागमा पुगेपछि टक्क अडिए, जहाँ भिन्चीको म्याडोना अफ द कार्नेसन सजाइएको थियो । पुनर्जागरण युगका चर्चित चित्रकारहरूका ठूलठूला कलाले भित्ता भरिएको भए पनि सबैको ध्यान ६२ गुणा ४७५ सेन्टिमिटरको उक्त चित्रमा अडिएको थियो, एउटी आमा र काखमा रहेका शिशु जिससको चित्रमा । यसमा आमाले तल र छोराले माथि हेरे पनि दुई चरित्रको आँखाजुधाइ देखिँदैन । एउटा कोठालाई आधार बनाइएको यस चित्रमा झ्यालबाहिर क्षितिज पनि लोभलाग्दो रूपमा देखाउने दा भिन्चीको कलात्मक ट्रेडमार्क कायमै छ ।कला समीक्षकहरूले सुरुमा म्याडोना अफ द कार्नेसनलाई दा भिन्चीको सिर्जना मानेका थिएनन् । उनका गुरु भेरोचियोको पेन्टिङ भएको दाबी गरिएको थियो । यसमा कहींकतै दा भिन्चीको हस्ताक्षर, नाम वा जनाउ दिने त्यस्तो केही पाइँदैन । तर, लामो अध्ययन र खोजपछि इतिहासकारहरू यो कला दा भिन्चीकै भएकोमा एकमत भए । आल्टे पिनाकोठेमा दा भिन्चीका तीन ड्रइङ पनि प्रदर्शनीमा थिए । पेन्टिङमा उतार्नुअघिका ती खाकामा शिशु जिसससँगै घोडाले पनि स्थान पाएको थियो ।चित्रकलाको फ्लोरेन्स युगआधुनिक कलाको पुनर्जारण युगमा इटालीलाई सबभन्दा महत्त्वपूर्ण मानिन्छ । त्यसमा पनि फ्लोरेन्सलाई । पन्ध्रौं शताब्दीमा मेडिसी परिवार सत्तामा रहेको अवधिलाई युरोपमा कला पुनर्जागरणको आधार मानिन्छ । त्यस बेला चित्र र मूर्तिकलामा ठूलै परिवर्तन भएको थियो । दरबार र चर्चको वरिपरि सीमित रहेको कला सर्वसाधारणसम्मै पुगेको थियो । गिटोदेखि लियोनार्दो दा भिन्ची यही समयका कलाकार हुन् ।दा भिन्चीका गुरु भेरोचियोले सन् १४६६ देखि १४७६ सम्म फ्लोरेन्समा गरेका कार्यशालालाई कला पुनर्जागरण युगको लागि महत्त्वपूर्ण खुडकिलो मानिन्छ । भिन्ची बहुमुखी व्यक्तित्व हुन् । आर्किटेक्ट पनि रहेका पेन्टिङ, ड्रइङ, मूर्ति बनाउने, आविष्कार, अन्वेषण, संगीत, भूगर्भ, गाणितीय तथा चिकित्सा क्षेत्रमा नवीन खोज, अनुसन्धानलगायत उनले के मात्रै गरेनन् ? चित्रकलामै पनि उनलाई विश्वकै महान् मानिन्छ ।दा भिन्चीको सबभन्दा प्रख्यात चित्र मोनालिसा हो, जुन फ्रान्सको लुभ्र संग्रहालयमा राखिएको छ । मोनालिसाको बिमाको मूल्य मात्रै सन् १९६२ मा १० करोड अमेरिकी डलर थियो । २०१८ मा आइपुग्दा यसको बिमा मूल्यांकन ८२ करोड १७ लाख डलरभन्दा बढी भएको बताइएको छ । लिलामीमा राख्ने हो भने विश्वकै सबभन्दा महँगो कला नै मोनालिसा हुने लगभग निश्चित छ ।बुलेट प्रुफ फ्रेममा राखिएको मोनालिसालाई कहिल्यै लिलामीमा नल्याए पनि विश्वको सबभन्दा महँगा चित्र दा भिन्चीकै हुन् । उनले बनाएको जिसस क्राइस्टको पोट्रेट साल्भाटोर मुन्डी नोभेम्बर २०१७ मा न्युयोर्कमा भएको लिलामीमा ४५ करोड डलरमा बिक्री भएको थियो । यसको मूल्य २००५ मा १० हजार मात्र थियो । त्यसअघि त कौडीको भाउमा भने पनि हुन्छ किनभने यो चित्र सन् १९५८ मा लन्डनमा केवल ४५ पाउन्डमा बिक्री गरिएको थियो ।"
सुमितको कन्सर्ट,"विराटनगर गायक सुमित खडकाले राष्ट्रिय गीतहरूको कन्सर्ट गरेका छन् । विराटनगरस्थित वीरेन्द्र सभागृहमा आयोजित एकल साँझमा उनले डेढ दर्जनजति गीत सुनाए ।हिमाल पहाड तराई, म जातैले नेपाली, मेरो देश सुन्दर, हाम्रो देश हामी नेपाली, झुक्या छैन कहिले, हामी शान्ति चाहन्छौँ, हिजोभन्दा आज राम्रो, रोइरहेछन् बुद्ध आज, जुनै आकाश लगायतका गीत गाएका सुमितलाई गाउनमा गायिका प्राश्ना शाक्यले सघाएकी थिइन् । अनुमा चौधरी र समीक्षा कट्टेलले कोरसमा साथ दिएका थिए । वाद्यवादनमा चाहिँ साजन शाह, प्रवीण खड्का, विवेक राई, सुजित शाह, अशोक विश्वकर्मा, सुमन श्रेष्ठ लगायतले सहयोग गरेका थिए । कन्सर्टकै क्रममा विराटनगरका मेयर भीम पराजुलीले सुमित र फिल्म निर्देशक दीपाश्री निरौलालाई यो महानगरपालिकाका सद्भावनादूत नियुक्त पनि गरेका थिए ।"
ग्रामीमा गायिकाहरुले बनाए इतिहास,"लस एन्जलस केसी मसग्रेभ्स, डुअ लिपा, कार्डी बी र लेडी गागाले महत्त्वपूर्ण अवार्ड जितेर ग्रामी अवार्डको ६१ औँ संस्करणलाई अभूतपूर्व बनाएका छन् ।क्यालिफोर्नियाको लस एन्जलसमा स्थानीय समय अनुसार आइतबार राति आयोजित समारोहमा कन्ट्री सिंगर मसग्रेभ्सले गोल्डन आवर मार्फत चार अवार्ड पाइन् । गायक चाइल्डिस ग्याम्बिनोले पनि चारै अवार्ड पाए । बेस्ट र्याप एल्बममा अवार्ड पाउने एक्ली गायिका भएर कार्डी बीले पनि इतिहास बनाइन् । बेलायती पप स्टार डुअ लिपाले बेस्ट न्यु आर्टिस्टसहित दुई अवार्ड थापिन् ।गायिकाहरूले उत्कृष्ट विधामध्येका पाँच अवार्ड जितेको ग्रामीको इतिहासमा यही पहिलो पनि हो । मसग्रेभ्सले एल्बम अफ दी इयर र बेस्ट कन्ट्री एल्बम, आरियाना ग्रान्डेले बेस्ट पप एल्बम, एचईआरले बेस्ट आर एन्ड बी एल्बम र कार्डी बीले बेस्ट र्याप एल्बम अवार्ड पाए । ग्रान्डेले स्विटनर का लागि आफ्नो पहिलो ग्रामी पाएकी हुन् ।लेडी गागाले बेस्ट पप पर्फमेन्स, पप डुएटसहित तीन अवार्ड हात पारिन् ।चाइल्डिस ग्याम्बिनोले दिस इज अमेरिका का लागि रेकर्ड अफ दी इयर, सङ अफ दी इयर, बेस्ट म्युजिक भिडियोसहित चार अवार्ड जितेका हुन् । विली नेल्सनले बेस्ट ट्रेडिसनल पप भोकल एल्बम, क्रिस कोर्नेलले बेस्ट रक पर्फमेन्स, हाई अन फायरले बेस्ट मेटल पर्फमेन्स, ग्रेटा भान फ्लीटले बेस्ट रक एल्बम, बेकले बेस्ट अल्टरनेटिभ एल्बम र ड्रेकले बेस्ट र्याप सङमा अवार्ड पाएका थिए ।"
लन्डनबाट सम्हालिन्छ कहिले मन,"लन्डन नेपाली फिल्म छायांकनका लागि अचेल लन्डन उत्कृष्ट रोजाइ बन्दै गएको छ । यो पंक्तिमा जोडिएको छ सम्हालिन्छ कहिले मन पनि । उक्त फिल्मको छायांकन लन्डनबाट भएको छ । नायिका पूजा शर्मा र नवनायक सोनम तोप्देनले पहिलो सर्ट दिएका थिए । फिल्ममा आकाश श्रेष्ठ, सरोज खनाल, गौरी मल्ल, धिरेन शाक्य लगायतका कलाकारको मुख्य भूमिका छ । निर्देशक सुदर्शन थापाले लण्डन, स्कटल्याण्ड र वेल्समा फिल्मको छायांकन हुने जानकारी दिएका छन् । एबी इन्टरनेशलको ब्यानरमा निर्माण हुन लागेको उक्त फिल्मको छायांकन बेलायतपछि नेपालको मुस्ताङमा पनि हुनेछ । करिब ५० दिनको छायांकन सेड्यूलका साथ यसका कलाकार र निर्माण समूह केही दिन अघि मात्र लण्डन आइपुगेको थियो ।अमित बस्नेतको लगानी रहेको फिल्ममा अर्जुन पोखरेल, सुगम पोखरेल र ताराप्रकाश लिम्बुको संगीत, सौरभ लामाको छायांकन, कविराज गहतराजको कोरियोग्राफी रहनेछ । त्रिकोणात्ममक प्रेमकथामा आधारित फिल्मको पटकथा महेश दवाडीले लेखेका हुन् ।"
यात्रा गीत,"काठमाडौं यात्राको क्रममा आउने आरोह अवरोहलाई समेटेर बनाइएको यात्रा फिल्मको ट्राभल सङ पाँच पन्छी सोमबार सार्वजनिक गरिएको छ । गीतमा पाँच पात्रलाई काठमान्डूदेखि सोलुखुम्बुसम्म पुगेको देखाइएको छ । धर्मेन्द्र सेवान, मेलिना राई, प्रेक्षा बज्राचार्य र उपकार पाण्डेको स्वर रहेको गीत र संगीत प्रतीक पौडेलले तयार पारेका हुन् ।ए मेरो हजुर २ बाट डेब्यू गरेका सलिनमान बानियाँले यस फिल्ममा भ्लगरको भूमिका निर्वाह गरेका छन् । मैले चाहेकै भूमिकालाई यसमा निर्वाह गरेको छु, सलिन भन्छन् फिल्मले नेपालको आन्तरिक पर्यटनलाई प्रवद्र्धन त गर्छन नै दर्शकलाई पनि लोकेशनले आँखामा शीतलता दिन्छ । फिल्मलाई सम्राट शाक्यले निर्देशन गरेका छन् । फिल्मको कथावस्तु यात्रामा केन्द्रित भएकाले पनि दर्शकलाई यसले पूर्ण रूपमा मनोरञ्जन दिन्छ, निर्देशक शाक्य भन्छन्, सुटिङ सुरु भएदेखि यसलाई झन्डै पाँच दिन लगाएर छायांकन गरेका हौं । गीतमा हामीले साथी बीचको रमाइलो र एकतालाई प्रस्तुत गर्ने कोसिस गरेका छांै ।फिल्ममा सलिनसँगै, सलोन बस्नेत, जाह्नवी बस्नेत, जयनन्द लामा, रेअर राई, प्रेक्षा बज्राचार्य, धीरेन शाक्य, राजाराम पौडेल, विशाल कटवाल, समृद्धि राई, योगेशजंग कुँवर, इश्वर पौडेल, नानीकाजी डंगोल, राजेश बिसुराल, इश्वर पौडेल, बिशाल पहाडी, प्रजोल भट्टराई, देशभक्त खनाल, कमल मैनाली, सौगात शर्माको अभिनय रहेको छ । यसैफिल्म मार्फत मल्लिका महतले डेब्यु गर्दैछिन् ।"
सोसल मिडिया फिल्म अवार्ड,"काठमाडौंं पछिल्लो समय सामाजिक सञ्जाल भिजुअल सिर्जना प्रवद्र्धन र व्यापारको राम्रो प्लेटफार्म बन्दै गएको छ । युट्युबकै लागि फिल्म र म्युजिक भिडियो बनाउने क्रम धेरै अघि सुरु भएको हो । सामाजिक सन्जालमा आएका छोटा फिल्म, भिडियो, सन्देशदेखि समाचारसम्मका सामग्री समेटर यो वर्षदेखि सोसियल मिडिया फिल्म अवार्ड २०७५ नै शुरु भएको छ । आइतबार राजधानीमा सम्पन्न अवार्डको पहिलो संस्करणमा विभिन्न १२ विधाका सिर्जनालाई प्रोत्साहन गरियो । ड्रिम वल्र्ड अफ फिल्म मेकरले सुरु गरेको अवार्डमा उत्कृष्ट डकुमेन्ट्री अवार्ड दयाराम घिमिरेको जोगीले पायो । फेसबुक र युट्युब भिडियो अवार्ड निमेष श्रेष्ठले पाए । न्युज भिडियो अवार्ड सन्तोषी अधिकारीलाई र उत्कृष्ट ट्रोल अवार्ड ट्रोल फुटबल नेपाल लाई दिइयो । त्यस्तै सर्ट फिल्मतर्फ अनिरुद्र दवाडीको अलिखितले उत्कृष्ट फिल्म र निर्देशनको अवार्ड जित्दा सर्ट फिल्म एडिटर अवार्ड पुन्टेको पांग्रोबाट मुकेश चौधरी र योगराज खनाललाई, सर्ट फिल्म ध्वनि अवार्ड पुन्टेको पांग्रोबाटै विनय अधिकारीलाई दिइयो । सर्ट फिल्म छायांकार अवार्ड भने द आर्टिस्टिक आर्टिस्टबाट विकल थापालाई दिइयो । यस्तै, सर्ट फिल्म उत्कृष्ट अभिनेताको अवार्ड बोकाहरू : द क्रोनिकल्स अफ सोसियल अवेर्नेसबाट अनिषजंग थापा र निमेश श्रेष्ठलाई, सर्ट फिल्म उत्कृष्ट अभिनेत्रीको अवार्ड लाचारबाट स्मृति न्यौपानेलाई दिइयो । त्यस्तै सञ्चिता बुढाथोकीलाई पब्लिक च्वाइस अवार्ड, विकास गुरुङ घलेलाई इन्करेजमेन्ट अवार्ड, राज मानन्धरलाई उत्कृष्ट सन्देश अवार्ड दिइयो । सामाजिक योगदानबापत समता स्कुलका संस्थापक उत्तम सञ्जेललाई सोसियल मिडिया सामाजिक अभियान्त सम्मान, पत्रकार कुवेर गिरीलाई सोसियल मिडिया रंग पत्रकारिता सम्मान र फिल्म निर्देशक संगीता श्रेष्ठलाई सोसियल मिडिया चलचित्रकर्मी सम्मान प्रदान गरियो । तीनै जनालाई सम्मानसागै जनही ११ हजार १११ रुपैयाँ दिइयो ।"
अफगान युद्ध रोक्न अमेरिका सक्रिय,"काबुल अमेरिकी रक्षा मन्त्रालय पेन्टागनका कार्यवाहक प्रमुख प्याट्रिक सनाहन अप्रत्याशित भ्रमणका क्रममा सोमबार अफगानिस्तान आइपुगेका छन् । अमेरिकाले अफगान सरकार र युद्धरत तालिबान लडाकुसँग शान्ति वार्ताको जारी राखेको अवस्थामा सनाहनको भ्रमणलाई महत्त्वका साथ हेरिएको छ । सनाहनले आफगानिस्तानका राष्ट्रपति असरफ घानीसँग भेटवार्ता गर्ने जनाइएको छ । गत महिनाको अन्त्यमा कतारको राजधानी दोहामा अमेरिका र तालिबान लडाकुबीच भएको वार्ता हतारमा गरिएको भन्दै राष्ट्रपति घानीले चेतावनी दिएका थिए । अमेरिकी राष्ट्रपति डोनाल्ड ट्रम्पले अफगानिस्तानमा रहेको अमेरिकी सेनाको संलग्नता अन्त्य गर्ने बताइरहेका छन् । त्यसका लागि अमेरिका तालिबान विद्रोही र अफगान सरकारबीच दिगो शान्ति सम्झौताको पक्षमा रहेको अमेरिकी अधिकारीहरू बताउँछन् । अफगानिस्तानमा हाल १४ हजार अमेरिकी सेना छन् । सनाहनले अफगानिस्तानबाट तत्काल सेना फिर्ता गर्नेबारे आफूलाई कुनै निर्देशन प्राप्त नभएको बताए । मलाई सेना फिर्ता गर्नेबारे कुनै निर्देशन प्राप्त भएको छैन, उनले पत्रकारहरूसँग भने, हाम्रो देशको प्रतिरक्षा र क्षेत्रीय सुरक्षाका लागि अफगानिस्तानमा अमेरिकी सेनाको उपस्थिति आवश्यक छ । काबुल पुगेलगत्तै सनाहनले अफगानिस्तानस्थित अमेरिकी तथा नेटो सेनाका कमान्डर स्कट मिलरसँग भेटवार्ता गरेका थिए । त्यसपछि उनले अमेरिकी सेनाका क्याम्पको भ्रमण गरेको अन्तर्राष्ट्रिय समाचार संस्थाहरूले जनाएका छन् । अमेरिकाले अफगानिस्तानमा १७ वर्षदेखि जारी सरकार र तालिबान लडाकुबीच जारी द्वन्द्व समाधानका लागि मध्यस्थता गरिरहेको बताउने गर्छ । तालिबान लडाकु समूहले अफगान सरकार अमेरिकी कठपुतली बताउँदै उसको मालिक अर्थात् अमेरिकासँग मात्रै वार्ता गर्ने बताउने गर्छ । तर अफगान राष्ट्रपति घानीका समर्थकहरू तथा मित्रराष्ट्रहरूले तालिबानसँगको शान्ति प्रक्रियामा अफगान सरकारको मुख्य भूमिका हुनुपर्ने बताउँदै आएका छन् । तालिबानसँगको वार्ताका लागि अमेरिकी विशेष दूत जाल्मी खलिलजादले आगामी जुलाईमा हुने अफगानिस्तानको राष्ट्रपतीय निर्वाचनअघि नै शान्ति सम्झौता हुने आपेक्षा गरेका छन् । तालिबान लडाकु समूहले अफगान राजनीतिज्ञको उच्चस्तरीय प्रतिनिधिमण्डलसँग गत साता मस्कोमा भेटवार्ता गरेको थियो ।"
थाई राजकुमारीको उम्मेदवारी रद्द,"बैंकक थाइल्यान्डको निर्वाचन आयोगले थाई राजकुमारी प्रधानमन्त्री पदमा प्रतिस्पर्धा गर्न अयोग्य रहेको औपचारिक निर्णय गरेको छ । आगामी मार्च २४ मा हुने निर्वाचनमा आफ्नो उम्मेदवारी दर्ता गराएपछि राजकुमारी उबोल रतना राजकन्या श्रीबन्दना बर्नाभेदी चर्चामा आएकी थिइन् । तर उनको उम्मेदवारीप्रति राजा महा भाजिरालंकर्णले असन्तुष्टि जनाएपछि निर्वाचन आयोगले आयोग्य घोषणा गर्ने अनुमान गरिएको थियो । राजदरबारद्वारा जारी विज्ञप्तिमा राजकुमारीको कदम देशको शाही परम्परा र संस्कृति विपरीत हुने उल्लेख भएलगत्तै थाई रक्सा चार्ट पार्टीले राजाको आदेशअनुसार चल्ने जनाएको थियो । उबोल रतना पूर्वप्रधानमन्त्री थाक्सिन सिनावात्राको दलबाट प्रधानमन्त्री उम्मेदवार बनेकी थिइन् । थाइल्यान्डको निर्वाचन आयोगले सोमबार उबोल रतनाको उम्मेदवारी रद्द गर्दै उनी बाहेकका प्रतिस्पर्धीको नाम सार्वजनिक गरेको हो । आयेगले विज्ञप्तिमार्फ भनेको छ, शाही परिवारका सबै सदस्य राजनीतिभन्दा माथि छन् । राजकुमारीको चुनाव लड्ने घोषणासँगै थाइल्यान्डको राजनीति एकाएक तातेको थियो । तर निर्वाचन आयोगको पछिल्लो निर्णयसँगै विपक्षी दलले राजकुमारीलाई अघि सारेर सत्ताबाट सेनाबाट सत्ता आफ्नो पोल्टामा पार्ने रणनीति असफल हुने भएको छ ।"
शरणार्थी फिर्ता गराउन अस्ट्रेलियाको पहल,"अस्ट्रेलिया  अस्ट्रेलियामा शरणार्थी बनेका बहराइनका फुटबल खेलाडी थाइल्यान्डमा पक्राउ परेपछि सरकारले फिर्ता गराउने पहल सुरु गरेको छ । बहराइनको राष्ट्रिय फुटबल टोलीका डिफेन्डर हकिम अल अरैबी बहराइनबाट करिब ५ वर्षअघि अस्ट्रेलियामा आएर शरणार्थी बनेका थिए । स्थानीय एक प्रहरी कार्यालय तोडफोडपछि पक्राउ परेका अरैबी जमानतमा रिहा भएका थिए । तर त्यसलगत्तै भागेपछि बहराइन सरकारले रेड कर्नर नोटिस जारी गरेको थियो । करिब २ महिनाअघि बिदा मनाउन थाइल्यान्ड गएको समय उनी एयरपोर्टबाटै पक्राउ परेका थिए । थाइल्यान्डमा पक्राउ भएपछि अस्ट्रेलिया फिर्ताका लागि सरकारले औपचारिक माग गरेको छ । उनी अस्ट्रेलियाको शरणार्थी र स्थायी बासिन्दा भएकाले फिर्ता पठाउनुपर्ने अस्ट्रेलियाको भनाइ छ । तर थाइल्यान्डले बहराइनको मागअनुसार सुपुर्दगी गर्न लागेको जनाएको छ । बहराइन सरकारले लगाएको आरोप अरैबीले अस्वीकार गरेका छन् । प्रहरी कार्यालयमा गरिएको तोडफोडका क्रममा आफू फुटबल प्रतियोगिता खेलिरहेकाले उनको दाबी छ । उनले आफूलाई बहराइनमा चर्को यातना दिइएको बताएका छन् । अस्ट्रेलियाका प्रधानमन्त्री स्कट मरिसन, सुरक्षामन्त्री क्रिस्टोफर पाइन लगायतका उच्च नेताहरूले थाइल्यान्ड सरकारसँग उनलाई अस्ट्रेलिया फिर्ता गर्न माग गरेका छन् । यसैगरी अस्ट्रेलियाको फुटबल एसोसिएसन (एफएफए) र एओसीले समेत उनलाई रिहा गर्न माग गरेका छन् । आफूलाई बहराइन फिर्ता पठाइए आफ्नो ज्यानको असुरक्षा रहेको अरैबीको भनाइ छ । मरिसनले आफूहरूले उनलाई फिर्ता ल्याउन लगातार पहल गरिरहेको बताएका छन् । उनले थाइल्यान्डका प्रधानमन्त्री प्रयुथ चान ओ चालाई पत्र लेख्दै अरैबीलाई अस्ट्रेलिया फिर्ता गर्न आग्रह गरेको सञ्चारमाध्यमले जनाएका छन् । हकिम अल अरैबी अस्ट्रेलियाको शरणार्थी र स्थायी बासिन्दा भएकाले उनको अवस्थाप्रति अस्ट्ेरलियमा सरकार चिन्तित छ । अस्ट्रेलियाका सुरक्षामन्त्री पाइनले भनेका छन् । अष्ट्रेलियाका विदेशीमन्त्री मरिस पेईनले यसअघि आफ्नो थाइल्यान्ड भ्रमणका समय आफ्ना समकक्षीसँग अरैबीको फिर्तिका लागि आग्रह गरेकी थिइन् । अस्ट्रेलिया सरकारले अरैबीलाई सहयोग पुर्याउन थाइल्यान्डस्थित कूटनीतिक अधिकारीलाई खटाएको जनाएको छ ।मानव अधिकारवादी संस्था एमनेस्टी इन्टरनेसनल लगायतका संस्थाहरूले अरैबी बहराइनमा असुरक्षित रहेको भन्दै अस्ट्रेलिया फर्काउन माग गरेका छन् । त्यसैगरी थाइल्यान्डको गुफामा गत जुन महिनामा थुनिएका १२ जना युवा फुटबल खेलाडी बचाउन महत्त्वपुर्ण योगदान पुर्याएका अस्ट्रेलियाली नागरिकद्वय डा रिचार्ड हयारिस र डा क्रेग चालनले समेत थाइल्यान्डका प्रधानमन्त्रीसँग उनको रिहाइका लागि आग्रह गरेको समाचारमा जनाइएको छ । यसका साथै उनलाई रिहा गर्नका लागि माग गर्दै अस्ट्रेलियाका पूर्व फुटबल कप्तान क्रेग फोस्टर लगायतका खेलाडी समेत लागिपरेका छन् । यद्यपि थाइल्यान्डले भने उनको मुद्दा अदालतमा चलिरहेकाले अहिल्यै केही गर्न नसकिने बताएको सञ्चार माध्यमले जनाएका छन् । अल अरैबी २०१५ देखि भिक्टोरियाका विभिन्न क्लबबाट व्यावसायिक फुटबल खेलिरहेका छन् । उनी हाल प्रिमियर लिग टोली टिम पास्कोभेलबाट व्यावसायिक फुटबल खेल्छन् । अरैबीलाई क्लबले सन् २०१९ सिजनका लागि अनुबन्धन गरिसकेको जनाएको छ ।"
रेडियोटीभीलाई डीएसआर अनिवार्य,"सुर्खेत  कर्णाली प्रदेश सरकारले प्रदेशभित्र रेडियो तथा टेलिभिजन सञ्चालनका लागि आर्थिक, प्राविधिक तथा व्यावसायिक क्षेत्रको विस्तृत अध्ययन प्रतिवेदन (डीएसआर) अनिवार्य गरेको छ । आन्तरिक मामिला तथा कानुन मन्त्रालयले तर्जुमा गरेको प्रदेश सार्वजनिक प्रसारण सम्बन्धमा कानुनी व्यवस्था गर्न बनेको विधेयक मा उक्त व्यवस्था छ ।विधेयकको दफा ६ मा रेडियो, एफएम वा टेलिभिजन सञ्चालनका लागि अनुमति लिन निवेदनसाथ विभिन्न पाँच कागजपत्र पेस गर्नुपर्ने उल्लेख छ । सार्वजनिक सञ्चारमाध्यम सञ्चालनका लागि आर्थिक, प्राविधिक तथा व्यावसायिक क्षेत्रको विस्तृत अध्ययन प्रतिवेदन संलग्न गर्नुपर्नेछ, विधेयकको मस्यौदामा भनिएको छ, प्रसारण केन्द्र रहने ठाउँको चार किल्ला विवरण र नक्सासहितको विवरण पनि पेस गर्नुपर्नेछ ।विद्यमान राष्ट्रिय प्रसारण ऐन, २०४९ अनुसार रेडियोएफएम, टेलिभिजन सञ्चालनका लागि निवेदन दिए पुग्छ । प्रदेश सरकारको यो व्यवस्थाले सञ्चारमाध्यम सञ्चालनमा अंकुश लगाउन खोजेजस्तो देखिए पनि यसले सञ्चारमाध्यमको दिगोपन र व्यावसायिकतामा टेवा पुर्याउने सरोकारवालाको भनाइ छ । सामुदायिक रेडियो प्रसारक संघका प्रदेश सदस्य सूर्यप्रकाश कँडेल यो प्रावधानले विस्तृत अध्ययन र मापदण्डबिनै बल्ग्रेती एफएमटेलिभिजन खुल्ने क्रममा केही कमी आउने बताउँछन् । अंकुश लगाएको ठान्नेनठान्ने अर्को पक्ष हो, तर यसले सञ्चार संस्था खोल्नुअघि उक्त संस्थाको दीर्घकालीन योजना अनिवार्य गरिएकाले व्यावसायिकतामा टेवा पुर्याउन सक्छ, उनी भन्छन्, यसले सनक र लहडको भरमा एफएम खोल्ने क्रमलाई रोक्न सक्छ । विद्यमान कानुनमा एउटा निवेदनको भरमा मिडिया उद्योग सञ्चालन अनुमति दिनु गलत रहेको उनले बताए ।विधेयकमा प्राप्त निवेदनमाथि मन्त्रालयले आवश्यक जाँचबुझ गरी मनासिब देखे तोकिएका सर्त पालना गर्ने गरी इजाजत दिइने उल्लेख छ । इजाजत दिन नसकिने भए म्याद सकिएको ७ दिनभित्र आधार र कारण खुलाई लिखित जानकारी दिनुपर्ने व्यवस्था छ । जानकारीमाथि चित्त नबुझे सम्बन्धित पक्षले मन्त्रालयसमक्ष पुनरावलोकनका लागि निवेदन दिनुपर्नेछ, विधेयकको मस्यौदामा छ, मन्त्रालयले एक महिनाभित्र आवश्यक जाँचबुझ गरी निर्णय गर्नुपर्नेछ र सोही निर्णय अन्तिम हुनेछ ।विधेयकको मस्यौदामा प्रचलित कानुन (राष्ट्रिय प्रसारण ऐन) बमोजिम इजाजत पाएका प्रसारण संस्थाले प्रदेश कानुन बनेपछि तोकिएबमोजिम नवीकरण गर्नुपर्ने उल्लेख छ । यसका साथै अन्य प्रदेशमा दर्ता भएका संस्थाले समेत निश्चित सर्त पालना गरी प्रदेशमा ट्रान्समिटरलगायत उपकरण राखी छुट्टै रिले स्टेसन स्थापना गर्न पाउने व्यवस्था छ ।बुधबारको मन्त्रिपरिषद् बैठकद्वारा प्रदेशसभामा पेस गर्न निर्णय भएको उक्त विधेयकमा प्रदेश सरकारले ऐनबमोजिम आफ्नै एफएमरेडियो र टेलिभिजनसमेत सञ्चालन गर्न सक्ने उल्लेख छ । नेपाल पत्रकार महासंघले भने विभिन्न प्रदेश र स्थानीय तहले जारी गरेका आमसञ्चार नीति र संसद्मा प्रस्तुत ऐनमा प्रेस स्वतन्त्रता संकुचन हुने प्रावधान रहेकाले त्यसलाई सच्याउन माग गर्दै सातवटै प्रदेशमा मिसन सञ्चालन गर्ने भएको छ । महासंघका महासचिव रमेश विष्टले सार्वजनिक प्रसारण ऐनजस्तो महत्त्वपूर्ण कानुन निर्माणअघि सरोकारवाला पक्षसँग गहन छलफल, अन्तरक्रिया गरिनुपर्ने बताए ।विधेयकमा अस्पष्टताआन्तरिक मामिला तथा कानुन मन्त्रालयले राष्ट्रिय प्रसारण ऐन, २०४९ र संविधानको धारा १९ को व्यवस्थाको आधारमा प्रदेश सार्वजनिक प्रसारण कानुनको विधेयक तयार पारेको छ । तर विधेयकमा केही अस्पष्टता देखिन्छ ।दफा २ को (क) मा इजाजतपत्रको परिभाषामा भनिएको छ, इजाजतपत्र भन्नाले कार्यक्रम प्रसारण गर्नका लागि यस ऐनबमोजिम दिइने प्रसारण इजाजतपत्र, फ्रिक्वेन्सी मोडुलेसन र कार्यक्रम उत्पादनसमेतलाई सम्झनुपर्छ । तर उक्त परिभाषाले रेडियोएफएम र टेलिभिजनमा प्रसारण हुने कार्यक्रमका लागि समेत अनुमति (इजाजत) लिनुपर्ने दोहोरो संकेत गरेको छ ।दफा १६ मा सारभूत रूपमा आर्थिक दायित्व सिर्जना हुने विषयमा प्रदेश सरकारको पूर्वस्वीकृति लिनुपर्ने उल्लेख छ । यो प्रावधानले निजी क्षेत्रका प्रसारक संस्थाको आर्थिक पक्षमा नियन्त्रण गर्न खोजिएको आभास दिन्छ । आर्थिक दायित्वबारे स्पष्ट व्याख्या नहुँदा यसले शंका जन्माएको सरोकारवाला बताउँछन् ।एफएम कार्यविधि निर्माणमुगु छायानाथ रारा नगरपालिका र खत्याड गाउँपालिकाले एफएम सञ्चालन र नियमन कार्यविधि बनाएर कार्यान्वयनमा ल्याएका छन् । स्थानीय तह सञ्चालन कार्यविधिअनुसार कार्यविधि सञ्चालनमा ल्याइएको सम्बन्धित स्थानीय तहको भनाइ छ ।नगरपालिकाले एक सय किलोवाटसम्मको एफएम सञ्चालन अनुमति, आफ्नो क्षेत्रमा सञ्चालित एफएम अनुगमन, मूल्यांकन, दर्ता, नवीकरण, खारेजीलगायत कार्यविधि बनाएको छ । छायानाथ रारामा अहिले तीनवटा एफएम सञ्चालनमा छन् । तिनलाई नवीकरणका लागि पत्राचार गरिएको नगर प्रमुख हरिजंग शाहीले बताए । कार्यविधिमा एक सय किलोवाटसम्मका एफएम सञ्चालनका लागि अनुमति र खारेजीको प्रावधान राखिएको छ । खत्याड गाउँपालिकाले कार्यविधिअनुसार गत वैशाखमा आफ्नै स्वामित्वमा खेस्मामालिका एफएम सञ्चालन गरिसकेको छ । गाउँपालिका प्रमुख प्रशासकीय अधिकृत रामप्रसाद शर्माले एफएम सञ्चालनका लागि प्राधिकरण बनाइएको जानकारी दिए ।"
प्रसारण विधेयक पुनर्लेखनको माग,"बुटवल अगुवा पत्रकारले प्रदेश ५ को प्रसारण विधेयक पुनर्लेखन गर्न माग गरेका छन् ।विधेयकका केही प्रावधानले सञ्चारमाध्यमलाई अंकुश लगाउने र प्रेस तथा अभिव्यक्ति स्वतन्त्रता कुण्ठित गर्ने भन्दै उनीहरूले त्यसको पुनर्लेखन गर्न आग्रह गरेका हुन् । सरकारले मन्त्रिपरिषद्बाट स्वीकृत गरी प्रसारण विधेयक प्रदेशसभामा छलफलका लागि पेस गरेको छ । यसले लोकतन्त्र र स्वतन्त्र प्रेसको खिल्ली उडाएको भन्दै विधेयकलाई अविलम्ब फिर्ता गर्न उनीहरूले दबाब दिएका हुन् । यसका लागि पत्रकार महासंघ प्रदेश तथा विभिन्न सञ्चार सम्बद्ध संघसंस्थाले छलफल तथा दबाबका कार्यक्रम थालेका छन् ।पत्रकार महासंघ रूपन्देहीका सल्लाहकार विनोद पहाडीले विधेयकको व्याख्यादेखि व्यवस्थासम्म त्रुटि भएकाले सच्याउन माग गरिएको बताए । प्रसारण संस्थाको सुरक्षा शीर्षकको दफा १९ मा संस्थामा हुलदंगा वा अशान्तिबाट कुनै किसिमको हानि नोक्सानी हुने सम्भावना छ भन्ने लागेमा प्रदेश सरकारले त्यस्तो ठाउँमा आवश्यक ठानेको अवधिसम्मका लागि सुरक्षाको व्यवस्था गर्नेछ भन्ने उल्लेख छ, उनले भने, यो भनेको सरकारले सुरक्षाका नाममा सञ्चारमाध्यमलाई दमन गर्ने नियत हो । यो हुनुहुँदैन । दफा १४ मा उल्लेख भएको आफूसमक्ष प्राप्त हुन आएका सूचना, समाचार, लेख वा कार्यक्रमको सत्यतथ्य छानबिन गरी पुष्टि भएपछि निर्धारित समयमा प्रसारण गर्ने, गराउने कुरासमेत सम्भव नहुने उनले बताए । विधेयकको दफा १४ मा रहेको विज्ञापन प्रसारण गर्न नपाइने, १६ मा प्रसारकको काम, कर्तव्य र अधिकार उल्लेख छ । तिनमा उल्लेख भएका बुँदाप्रति पनि अगुवाले असन्तुष्टि पोखेका छन् । बुद्ध टेलिभिजनका व्यवस्थापक विष्णु भुसालले धेरै बुँदा सञ्चारमाध्यममाथि अंकुश लगाउने भएकाले त्यसअनुसार मिडिया सञ्चालन गर्न नसकिने बताए । सार्वजनिक सुरक्षा, नैतिक र सामाजिक मर्यादामा आँच आउने, लैंगिक हिंसा वा जातीय विभेदलाई बढावा दिने प्रकृतिका सामग्री प्रसारण नगर्ने भनिएको छ । तर, तिनको स्पष्ट व्याख्या छैन, उनले भने ।दफा १४ मै उल्लेख भएको वैधानिक सत्तालाई हिंसात्मक शक्ति प्रयोग गरी विस्थापन गर्ने, जनमानसमा अस्वाभाविक भय, आतंक तथा भ्रम पैदा गर्ने र कुनै जात, जाति, भाषा, धर्म, सम्प्रदाय र संस्कृतिलाई अपव्याख्या, अवहेलना तथा अवमूल्यन गर्ने सामग्री प्रसारण गर्न नहुने उल्लेख छ ।"
४७ हजार घर अलपत्र,"तेह्रथुम  संघीय सरकारले बजेट उपलब्ध नगराउँदा विपन्नका लागि घर निर्माण गर्ने जनता आवास कार्यक्रम अलपत्र परेको छ । सरकारी बेवास्ताका कारण घर निर्माण सकेकाहरूले समेत रकम पाउन सकेका छैनन् ।कार्यक्रमअन्तर्गत निर्माण गर्ने भनिएका देशैभरका ४७ हजार बढी घर अलपत्र परेका हुन् । सहरी विकास मन्त्रालयले काठमाडौं उपत्यकाबाहेक अन्य सबै जिल्लालाई समेटेर ४७ हजार १ सय ९७ घर बनाउने योजना १० वर्षअघि सारेको थियो । २ आर्थिक वर्षमा निर्माण सम्पन्न गर्ने भनिएका ४७ हजार घर अलपत्र परेका छन् । ०७३७४ मा निर्माण गर्ने भनिएका २१ हजार बढी घरमध्ये हालसम्म ३७ सय ५० घर बनिसकेको सहरी विकास तथा भवन निर्माण विभागका महानिर्देशक शिवहरि शर्माले जनाए । पहिलो घोषणाअन्तर्गतकै घर निर्माण गर्न सकिएको छैन, त्यही कार्यक्रमको निरन्तरता हो, उनले भने । ०७४७५ मा निर्माण गर्ने भनी घोषणा गरिएका २५ हजार बढी घर बनाउने काम अहिलेसम्म ठप्प जस्तै छ । चालु आवमा घर निर्माणको कुनै काम हुन सकेको छैन । सरकारले १० वर्षअघि सप्तरी, सिरहा र कपिलवस्तुबाट जनता आवास कार्यक्रम घोषणा गरेको थियो । आर्थिक, सामाजिक र शैक्षिक रूपमा पछि परेका विपन्न, लोपोन्मुख, दलित, सीमान्तकृत जातिलाई ३ हजार घर बनाउने गरी आवासको व्यवस्था मिलाउन कार्यक्रम घोषणा गरिएको थियो ।घोषणा कार्यान्वयन गर्न पुन: ४७ हजार घर बनाउने तयारी थालिए पनि बजेट अभावले कार्यक्रम अलपत्र छ । घोषणा गरेको कार्यक्रम पूरा गर्न १० अर्ब रुपैयाँ लाग्ने विभागको अनुमान छ । गत आवमा विभागले तत्कालका लागि भन्दै ६ अर्ब रुपैयाँ अर्थ मन्त्रालयसँग माग गरेको थियो । तर माग गरेभन्दा कम बजेट आएको महानिर्देशक शर्माले बताए । सरकारले बजेट उपलब्ध नगराउँदा सरकारले नै घोषणा गरेको कार्यक्रम अलपत्र परेको विभागका अधिकारीहरू बताउँछन् । सरकारी आश्वासनपछि उधारोमा समान किनेर घर निर्माण गरेका गरिबमाथि लागेको पसलेको ऋण तिर्न सकस भएको छ । केहीले साहूसँग पनि ब्याजमा ऋण लिएर घर बनाएका छन् ।तेह्रथुम, भोजपुर, संखुवासभा र धनकुटामा निर्माण भइसकेका २ सय घरधनीले तेस्रो र चौथो किस्ताबापतको रकम पाउन नसकेको सहरी विकास तथा भवन कार्यालय धनकुटाका इन्जिनियर रजनिश झाले बताए । यी चारै जिल्लामा ५० वटाका दरले गरिबका लागि घर निर्माण गर्न छनोट गरिएको थियो ।अधिकांशको घर निर्माण पूरा भइसक्दा पनि लाभग्राहीले बजेट अभावमा रकम नपाएको झाको भनाइ छ । उनका अनुसार प्रत्येक जिल्लाका लाभग्राहीलाई ७८ लाख ७५ हजार रुपैयाँका दरले बजेट पठाउनुपर्नेमा मन्त्रालयबाट १८ लाख २१ हजार रुपैयाँका दरले मात्र आएको छ । अनुदान रोकिएपछि रकम माग गर्दै लाभग्राही दिनहुँजसो कार्यालयमा आउने गरेको कार्यालयको भनाइ छ । घर बनाउने काम सकेका म्याङलुङ नगरपालिका ४, पिप्लेका रामबहादुर बयलकोटीले अन्तिमपटक पाउनुपर्ने चौथो किस्ता नपाएको बताए । छिमेकीसँग ऋण लिएर बरन्डासहितको दुईकोठे घर निर्माण गरेर जस्ताको छाना लगाइसकेका उनलाई ऋण फर्काउन समस्या भएको छ । साहूले ब्याजसहित पैसा मागिरहेका छन्, बयलकोटीले भने ।गत आवमै निर्माण सुरु भएका ३५ हजार घरका लागि सबै रकम प्रदेश सरकार माताहत रहेको भौतिक पूर्वाधार विकास मन्त्रालयलाई पठाइसकिएको विभागका महानिर्देशक शर्माको दाबी छ । पैसा, कर्मचारी र सम्पूर्ण कार्यक्रम प्रदेश सरकारलाई हस्तान्तरण गरिसकेका छौं, उनले भने, जनता आवास कार्यक्रमको सबै जिम्मा अब प्रदेश सरकारको हुनेछ ।तर, प्रदेश सरकारले भने केन्द्रले कार्यक्रम मात्र पठाएर बजेट भने नदिएको जनाएको छ । प्रदेश १ का भौतिक पूर्वाधार विकास मन्त्रालयका सचिव सागर राईले केन्द्रले लथालिंग भएका कार्यक्रम पठाएको तर पैसा भने न्यून मात्र पठाएको बताए । केन्द्र सरकारले काम थालेर अलपत्र बनाएपछि त्यसको जिम्मेवारी प्रदेशमा पठाएको उनको दाबी छ । थप रकम संघीय सरकारले नदिएसम्म गरिबले पैसा नपाउने राई बताउँछन् । कार्यक्रमअन्तर्गत ५ करोड बढी रकम गरिबले पाउन बाँकी रहेको उनले बताए । प्रदेश १ का आर्थिक मामिला तथा योजनामन्त्री इन्द्रबहादुर आङ्बोले कार्यक्रम संघीय सरकरकै दायित्व भएकाले बजेट पनि उसैले दिनुपर्ने बताए । लाभग्राहीलाई दिनुपर्ने रकम माग गरेका छौं, उनले भने ।"
अरुण तेस्रोको सुरक्षाप्रति भारतको चासो,"नयाँदिल्ली  भारतले संखुवासभा जिल्लामा निर्माणाधीन क्षमताको अरुण तेस्रो जलविद्युत् आयोजनाको सुरक्षालाई लिएर चासो व्यक्त गरेको छ । भारतका केन्द्रीय राज्यमन्त्री आरके सिंहले भारत भ्रमणमा रहेका ऊर्जा, जलस्रोत तथा सिँचाइमन्त्री वर्षमान पुनसँग सोमबार नयाँदिल्लीमा भएको शिष्टाचार भेटमा चासो व्यक्त गरेका हुन् । भारतीय सरकारी कम्पनी सतलजको लगानीमा निर्माण भइरहेको ९०० मेगावाट जडित क्षमताको उक्त आयोजनाका कार्यालयहरूमा समयसमयमा भइरहेको भौतिक आक्रमणलाई लिएर भारतले चासो व्यक्त गरेको हो । गत साता परियोजनाको तुम्लिङटारस्थित साइट कार्यालयमा अज्ञात समूहले बम विस्फोट गराएको थियो । उक्त भेटमा सँगै रहेका एक सरकारी अधिकारीका अनुसार मन्त्री पुनले लगानीको सुरक्षाका लागि जुनसुकै किसिमको कदम चाल्न नेपाल प्रतिबद्ध रहेको बताएका थिए । अन्तर्राष्ट्रिय प्रतिस्पर्धा मार्फत अरुण तेस्रो परियोजनाको उत्पादन लाइसेन्स भारत सरकारको स्वामित्व रहेको सतलज जलविद्युत् निगम पावर डेभलपमेन्ट कम्पनीले पाएको थियो । परियोजनाको औपचारिक शिलान्यास गत वर्ष दुवै मुलुकका प्रधानमन्त्रीले गरेका थिए । सतलज र नेपाल सरकारबीच भएको परियोजना विकास सम्झौता (पीडीए) अनुसार स्वामित्व, सञ्चालन र हस्तान्तरण (बुट) मोडलमा निर्माण हुने यो परिजोनाको स्वामित्व २५ वर्षपछि नेपाल सरकारलाई हस्तान्तरण हुनेछ । कम्पनीबाट नेपालले १ खर्ब ७ अर्ब रुपैयाँ रोयल्टी पाउनेछ । पीडीए सम्झौताअनुसार पाँच वर्षमा निर्माण सक्ने लक्ष्य राखिएको परियोजनाबाट नेपालले २१९ प्रतिशत बिजुली सित्तैमा पाउनेछ । भेटमा भारतीय पक्षले ४०० मेगावाटको तल्लो अरुण निर्माणका लागि पनि इच्छा व्यक्त गरेको थियो । भेटमा भारतीय मन्त्री सिंहले अरुण तेस्रो लागि गरिएको सर्त तथा प्रावधानअनुसार यदि नेपालले मान्छ भने आफूहरू तल्लो अरुण पनि विकास गर्न चाहेको बताएका थिए । जवाफमा मन्त्री पुनले अरुण तेस्रोको काम केहीअघि बढेपछि त्यसले सकारात्मक सन्देश प्रवाह हुने र त्यसपछि त्यही सकारात्मक माहोलमा सकारात्मक निर्णय गर्न सकिने कूटनीतिक जवाफ दिएका थिए । सन् २०१२ मा सरकारले परियोजनाको उत्पादन लाइसेन्स ब्राजिलियन कम्पनी ब्रास पावरलाई दिएको थियो । पचास प्रतिशतभन्दा बढी बिजुली भारत निर्यात गर्ने गरी लाइसेन्स हात पारेको पावरले लामो समयसम्म पनि परियोजना अघि बढाउन सकेको छैन । नयाँदिल्लीस्थित नेपाली दूतावासका प्रवक्ता हरि ओडारीका अनुसार भेटमा ढल्केबरमुजफ्फरपुर प्रसारण लाइन, एनर्जी बैंकिङ, बुटवलगोरखपुर प्रसारण लाइनका सम्बन्धमा पनि भेटमा छलफल भएको थियो । केहीअघि पोखरामा भएको दुई देशका ऊर्जासम्बद्ध अधिकारीहरूको बैठकमा एनर्जी बैंकिङमा सहमति बनेको थियो । भेटमा उक्त सहमतिलाई चाँडोभन्दा चाँडो कार्यान्वयनमा लैजाने विषयमा छलफल भएको थियो । नेपालमा विद्युत् ऊर्जा बढी भएका बेला भारतमा अत्यधिक माग हुने र भारतमा कम माग हुने हिउँदमा नेपालमा बिजुली अपुग हुने भएकाले यो असन्तुलन सम्बोधन गर्न दुवै मुलुक इनर्जी बैंकिङको अवधारणा लागू गर्न सहमत भएका हुन् ।विशेषगरी दोलखामा निर्माणाधीन ४ सय ५६ मेगावाट जडित क्षमताको माथिल्लो तामाकोसी आगामी वर्ष सम्पन्न हुने र त्यसपछि वर्षायाममा बिजुली खेर जाने भएकाले नेपाली पक्षले भारतसमक्ष त्यसअघि नै एनर्जी बैंकिङ कार्यान्वयनमा ल्याउन आग्रह गर्दै आएको छ । आजको भेटमा भारतीय पक्षले एक वर्षभित्रै एनर्जी बैंकिङ कार्यान्वयनमा ल्याउने सम्बन्धमा आवश्यक नीतिगत र कानुनी व्यवस्था पूरा गर्न तयार रहेको जवाफ दिएको स्रोतले बताएको छ ।त्यसैगरी ४०० केभीको १३० किमि बुटवलगोरखपुर प्रसारण लाइनको लागत व्यवस्थापन कसरी गर्ने भन्ने विषयमा समेत छलफल भएको छ । यसमा नेपालले लागतको व्यवस्थापन टुंगो लगाउँदा प्रसारण लाइनको प्रयोग सुरुका केही वर्ष आयातका लागि गर्ने भए पनि त्यसपछि मूलत: भारत निर्यातकै लागि प्रयोग हुने कुरालाई पनि ध्यान दिनुपर्ने बताउँदै आएको छ । भारतले भने यसलाई व्यापारिक कोणबाट हेर्नुपर्ने तर्क राख्दै आएको छ । भेटमा दुवै देशका सरकारको अनुदानमा बनाउने वा जोखिम बाडँफाँड गर्ने भन्ने विकल्पको विस्तृत लेखापरीक्षण गरेर टुंगोमा पुग्ने समझदारी पनि बनेको छ ।"
१९ करोड मात्रै तिरेर टेलिकमले दियो निवेदन,"नेपाल दूरसञ्चार प्राधिकरणले नवीकरण दस्तुर सेवा प्रदायकको कुल आम्दानीको ४ प्रतिशतले कायम गर्ने गरी कानुन बनाउन सञ्चार तथा सूचना प्रविधि मन्त्रालयलाई राय दिएको छ । प्राधिकरणले २०७३ असारमा मन्त्रालयलाई पत्र पठाएर पहिलो पटकको नवीकरण शुल्क २० अर्ब लिएपछि दोस्रो पटकदेखि वार्षिक आम्दानीको ४ प्रतिशतका दरले लिन सिफारिस गरेको थियो । पछिल्लो पटक मंसिरमा पनि मन्त्रालयलाई यही राय पठाइएको प्राधिकरणले जनाएको छ । प्राधिकरणले पठाएको पत्रमा मोबाइल सेवासहित आधारभूत टेलिफोन सेवाको अनुमतिपत्रको नवीकरणमा पनि ४ प्रतिशत आम्दानीलाई नै नवीकरण शुल्क राख्नका लागि राय दिइएको छ ।मोबाइल सेवाको अनुमतिपत्र नेपाल टेलिकम र एनसेलसँग छ । सरकारले २०६९ जेठमा राजपत्रमा सूचना प्रकाशित गर्दै आधारभूत टेलिफोन सेवाको अवधारणा ल्याएको थियो । आधारभूत टेलिफोन सेवाको अनुमतिमा मोबाइल सेवाको अनुमतिपत्र पनि पर्छ ।हाल यूटीएल र स्मार्ट टेलिकमसँग आधारभूत टेलिफोन सेवाको अनुमतिपत्र छ । राजपत्रमा प्रकाशित सूचनाअनुसार आधारभूत टेलिफोन सेवाको नवीकरण शुल्क प्रस्ट छ । आधारभूत टेलिफोन सेवको अनुमतिपत्रका लागि ३५ करोड ७५ लाख रुपैयाँ कायम गरेको छ । यो अनुमतिको १० वर्षपछि प्रति ५ वर्षमा २० अर्ब १३ करोड २७ लाख रुपैयाँ नवीकरणबापत तिर्नुपर्ने प्रावधान छ ।पहिलो पटक नवीकरणका लागि २० अर्ब तिर्ने सर्त राखे पनि एनसेल र नेपाल टेलिकमबीच कसले पहिलो नवीकरण शुल्क तिर्ने भन्ने विवाद भएपछि २०६९ असोज १४ गते बाबुराम भट्टराई नेतृत्वको सरकारले दुवै कम्पनीलाई ८ किस्तामा रकम बुझाउने सुविधा दिएको थियो । सोही सुविधाको उपभोग गर्दै दुवै कम्पनीले अहिलेसम्म पनि किस्ता तिरिरहेका छन् । पहिलो नवीकरणको किस्ता तिर्दातिर्दै नेपाल टेलिकमले २०७१ मा दोस्रो पटक मोबाइल सेवाको अनुमतिको नवीकरण गरेको थियो । पहिलो नवीकरणमा २० अर्ब तिर्ने सहमति भएअनुसार दुवै कम्पनीले किस्तामा रकम तिरिरहेका भए पनि दोस्रो नवीकरणमा कति लिने भनेर तत्कालीन सरकारले निर्णय गर्न सकेन ।नीतिगत अन्योल हँुदा प्राधिकरणले पछि सरकारले गर्ने निर्णयअनुसार नवीकरण शुल्क तिर्नुपर्ने सर्तसहित टेलिकमसँग १८ करोड ९० लाख रुपैयाँ मात्र लिएर २०७१ मा अनुमति नवीकरण गरेको थियो । अब सरकारले नवीकरण शुल्क कायम गरे नेपाल टेलिकमले २०७१ मा नवीकरण गर्दाको बाँकी शुल्क पनि तिर्नुपर्ने हुन्छ ।नवीकरण शुल्क कायम गर्न नसकेको र दुवै कम्पनीलाई किस्तामा नवीकरण शुल्क बुझाउने सुविधा दिएको भन्दै संसदीय समिति, महालेखा परीक्षकले पनि यसमा प्रश्न उठाउँदै आएको छ । पछिल्लो पटक सञ्चार मन्त्रालयले आफ्ना पूर्वसहसचिव सूर्य राउतको संयोजकत्वमा गठन गरेको दूरसञ्चार प्राधिकरणको कामकारबाही अध्ययन तथा सुझाव समितिले पनि नवीकरण शुल्क कायम नगरिंदा राजस्व गुमेको भन्दै सरकारलाई नवीकरण शुल्क तोक्न सुझाव दिएको थियो ।"
पशु कल्याणकारी ऐन बनाउन आदेश,"मासुजन्य पदार्थका लागि वा अन्य सन्दर्भमा समेत कुनै पनि पशुको ढुवानी गर्दा कुनै पनि सवारी साधनभित्र हलचल गर्न सकिने, घाउ चोट नलाग्ने, अत्यधिक चिसो र तातोबाट बचाई एकआपसमा ठोकिएर अगंभंग नहुने गरी सावधानीपूर्वक ढुवानी गर्ने व्यवस्था तत्काल गर्नगराउन परामादेश जारी गर्न निवेदन दिएको थियो । त्यसका लागि पशु ढुवानी हुने सडकहरूमा जाँचको पर्याप्त व्यवस्थासमेत गर्नुका साथै नियमित अनुगमनको कार्य थालनी गर्न भन्ने सम्बन्धित निकायहरूको नाउँमा परमादेश जारी गर्न रिट दर्ता भएको थियो । पशु ढुवानी गर्दा कुनै पनि पशुलाई सहज हुने गरी राख्ने स्थान, वातावरणमैत्री सवारी साधनको व्यवस्था गर्नुका साथै ढुवानी गर्दा कुनै पनि पशुलाई नाके डोरीले बाँधी टाउकोमाथि पारी बाँध्ने र पशुको पुच्छर र खुट्टामा बाँधी बस्न नमिल्ने गरी माथि तन्काई डोरी वा अन्य साधनले बाँध्ने कुनै पनि निर्दयी कार्य नगर्ने व्यवस्था गर्नगराउनका साथै तत्काल पशु ढुवानी मापदण्ड, २०६४ मा भएको कानुनी व्यवस्थालाई लागू गर्नू, गराउनू भन्नेसमेतको परमादेश जारी गर्न निवेदन थियो । पशु कल्याणकारी ऐनसँगै सर्वोच्चले पशु ढुवानी ऐन पूर्ण रूपमा कार्यान्वयन गर्न आदेश दिएको छ । निवेदक श्रेष्ठका अनुसार यसअघि सर्वोच्चले साउन २१ गते आन्तरिम आदेश जारी गरेको थियो । जानकारका अनुसार पशु सेवा ढुवानी ऐन मुख्यत: पशु सेवा विभागको जिम्मेवारी हो । ऐनअनुसार विभागले विभिन्न नाकामा अनुगमन निरीक्षण गर्नुपर्छ ।"
चिया काटछाँटमा व्यस्त किसान,"इलाम  हिउँद याममा चियाको मुना नपलाए पनि कृषकले फुर्सद पाएका छैनन् । बर्खाभरि हरियो चियापत्ती टिपेर कारखानामा बेच्नमा व्यस्त कृषक आआफ्नो बगान काटछाँट गर्नाले बेफुर्सदिला बनेका हुन् । श्रमिकको अभाव भएकाले कृषकले आफैं काटछाँट गर्ने गरेका छन् । चैतदेखि कात्तिकसम्म चिया टिपाइसकिएपछि तुरुन्त काँटछाँट थाल्नुपर्ने कृषक बताउँछन् । बर्सेनि बगानमा गर्नुपर्ने यो अनिवार्य काम हो, अन्तुका लक्ष्मण गौतमले भने, सबैलाई उस्तै चटारो हुने भएपछि कृषक आफैंले काम नगरी विकल्प छैन ।धेरै उत्पादन गर्न र बगानको आकार मिलाउन पनि चियाको कटिङ अनिवार्य छ । चियालाई विभिन्न चरणमा काटछाँट गरिन्छ । कृषकले चिया टिपाइसकिएपछि हल्का ढंगले हरेक वर्ष काटछाँट गर्छन् । हरेक ३ वर्षमा चियालाई डिप कटिङ गर्नुपर्छ, गौतमले भने, जमिनको सतहदेखि १२ देखि १४ इन्चसम्म यो कटाइ गर्नुपर्छ । चिया प्राविधिकका अनुसार चिया रोपेको १५ वर्षको हाराहारीमा जमिनको सतहबाट ६ सेन्टिमिटरमा अर्को कटाइ हुन्छ । कृषकस्तरबाट खुलेका अधिकांश बगानको उमेर १५ वर्षभन्दा कम भएकाले थोरै बगानमा मात्र यस्तो कटाइ हुने गरेको छ । पुरानो बगान ठूलो भएका कृषकले प्लग छुट्याएर यो क्रमलाई निरन्तरता दिने गरेका छन् । चियामा काम गर्ने श्रमिक पाउनै मुस्किल भएकाले समस्या हुने गरेको छ, अन्तुकै कृषक केशव घिमिरेले भने, समयमा काटिएन भने बगान बिग्रने भएकाले अरू काम छाडेर आफैं कटिङ गर्ने गरेका छौं । ठूला चिया बगानमा पनि श्रमिक घटेका कारण काटछाँटमा मेसिनको प्रयोग हुने गरेको छ । तर, मेसिनको कटिङले उत्पादनमा असर भएको भन्दै अधिकांश कृषकले भने प्रयोग घटाएका छन् । आफैं काटदा पनि सजिलो छैन, सन्दकपुर ५ जमुनाका गीता नेपालले भने, गहक हतियारले बल लगाएर काट्नुपर्दा हात दुख्ने समस्या पनि आउँछ । चियाको कटिङलगायत क्षेत्रमा काम गर्ने दक्ष प्राविधिक नहुँदा कृषकले अर्को समस्या खेप्नुपरेको छ । नियमित र विभिन्न प्रकारले कटिङ मिलाउनलाई प्राविधिक ज्ञान आवश्यक छ । तर, अधिकांश कृषकले अरूले गरेको हेरेर नै काम चलाउने गरेका छन् ।जिल्लाभर विस्तार भएको चिया क्षेत्रमा यस्तै दैनिकी हरेक कृषकको छ । फैलिँदो चिया खेती र घट्दो कामदारका कारण खेतीवालाले नै सबै काम गर्नुपर्ने भएकाले कृषकको व्यस्तता १२ महिना नै उस्तै छ । कटिङसँगै चियालाई मल्चिङ गर्न पनि उत्तिकै भ्याईनभ्याई छ ।चियापत्ती आउन छाडेपछि कारखानाले पनि मेसिनको मर्मत सम्भारसँगै आउँदो सिजनको तयारीका लागि समय छर्चने गरेका छन् । चैतदेखि निरन्तर सञ्चालनमा रहेका चिया कारखानाहरूले सबै मेसिनरी सामानको चाँत गर्ने, अत्यावश्यक सामग्री थपघट गर्ने र दाउराको जोहो गर्ने गर्छन् । यहाँका दुई दर्जनभन्दा ठूला र ६० को हाराहारीमा रहेका साना कारखानाको हिउँदयामको व्यस्तता यस्तै हुने गरेको छ ।"
इपानको आपत्ति,"काठमाडौं  स्वतन्त्र ऊर्जा उत्पादकहरूको संस्था (इपान) ले अरुण तेस्रोमा भएको बम विस्फोटमा चासो जनाएको छ । इपानले आइतबार विज्ञप्ति जारी गर्दै यस्ता घटनाले ऊर्जा क्षेत्रमा नकारात्मक प्रभाव पार्ने र स्वदेशी तथा विदेशी लगानी निरुत्साहित हुने उल्लेख गरिएको छ । विगतमा पनि विद्युत् आयोजनालाई लक्षित गरी थुप्रै घटना भइसकेका छन् र अहिलेसम्म पनि यस्ता घटनालाई निरुत्साहित गर्ने कुनै संयन्त्र निर्माण भएको छैन, विज्ञप्तिमा भनिएको छ, घटनाको छानबिन गरी दोषीउपर कारबाहीको लागि माग गर्छाैं ।"
माछापुच्छ्रेको एजुकेसन हब सेवा,काठमाडौं माछापुच्छ्रे बैंकले उच्च शिक्षा अध्ययनका लागि विदेश जान चाहने नेपाली विद्यार्थीहरूको सुविधालाई ध्यानमा राखी एजुकेसन हब सेवा सुरु गरेको छ । बैंकले एकद्वार प्रणाली मार्फत सम्पूर्ण शैक्षिक कर्जा र अनलाइन भुक्तानी सेवा सम्बन्धित परामर्श तथा सेवाहरू सहज रूपमा प्रदान गर्ने उद्देश्यले उक्त हब सञ्चालनमा ल्याएको जारी विज्ञप्तिमा छ । हब बाट विद्यार्थीहरूले तत्कालै बैंकको खातासमेत खोल्न सक्ने जनाएको छ । बैंकको काठमाडांैस्थित पुतलीसडक शाखाबाट उक्त सेवा प्रदान गरिनेछ ।
माउन्टेन आइस बियर बजारमा,"काठमाडौं जावलाखेल ग्रुप अफ इन्डस्ट्रिजअन्तर्गतको राज ब्रुअरीले प्रिमियम स्ट्रङ बियर माउन्टेन आइस बजारमा ल्याएको छ । यसमा ६५ प्रतिशत अल्कोहल भोलुम र ६५० एमएलको बोतलको मूल्य २ सय ३० रुपैयाँ रहेको जारी विज्ञप्तिमा छ । यस माउन्टेन आइसलाई ब्रिउड फर एड्भेन्चर रियल टेस्ट रियल बियर को ट्यागलाइनसहित, स्ट्रङ, स्मुथ र रिफ्रेसी अनुभव प्रदान गर्ने भनी बजारमा ल्याइएको हो । जेजीआईले विभिन्न मदिराजन्य पेय पद्धार्थको उत्पादन तथा बिक्री वितरणको व्यवस्थापन गर्ने एक व्यापारिक समूह हो । डिस्टिलरी, बु्रअरी उत्पादनकक्ष, अनुसन्धान र वितरण युनिटको मदिराजन्य संयुक्त प्रयासबाट पेय पदार्थका विभिन्न श्रेणीका ब्रान्डहरू नेपाली बजार र अन्र्तराष्ट्रिय बजारका लागि उत्पादन गर्दै आएको छ ।"
एयरटेक एयरकुलर बजारमा,काठमाडौं केएल दुगडअन्तर्गत स्मार्ट एप्लायन्सको एयरटेक एयरकुलर बजारमा भित्रिएको छ । स्मार्ट एप्लायन्सले एयरटेक एटी ८०० एई एयर कुलुक भित्र्याएको हो । भित्र्याइएका कुलरहरूको क्षमता ७ देखि ६० लिटरसम्म रहेको विज्ञप्तिमा छ । एयरटेक हङकङको एयरकुलर उत्पादन गर्ने लोकप्रिय ब्रान्ड हो । यसको एलईडी कन्ट्रोल प्यानल रिमोटबाट सञ्चालन हुन्छ र यसमा अफ टाइमर विशेषतासमेत रहेको कम्पनीको दाबी छ ।
महिन्द्राको सोरुम विस्तार,"काठमाडौं अग्नि ग्रुपले महिन्द्रा गाडीहरूका लागि ओखलढुंगामा सोरुम सञ्चालनमा ल्याएको छ । कम्पनीको सोरुम रुम्जाटार अटो मोबाइल्सले आफ्नो गुणस्तरीय र आधिकारिक सेवा प्रदान गर्ने जारी विज्ञप्तिमा छ । सोरुमबाट आफ्ना सम्पूर्ण रेन्जका फोर ह्विल सवारी, सर्भिसिङ तथा जेन्युन स्पेयर पाटर््स् उपलब्ध हुने जनाएको छ ।"
लक्ष्मीको वार्षिक साधारणसभा,"काठमाडौं लक्ष्मी बैंक लिमिटेडको अठारौं वार्षिक साधारणसभा सम्पन्न भएको छ । सभाले बैंकको चुक्ता पुँजीको ८५० प्रतिशत बोनस सेयर वितरण गर्ने प्रस्ताव पारित गरेको जारी विज्ञप्तिमा छ । यसैगरी, सभाले बोनस सेयरमा लाग्ने कर प्रयोजनका लागि ०४५ प्रतिशत नगद लाभांश स्वीकृत गर्नुका साथै सञ्चालक समितिको प्रतिवेदन तथा आर्थिक वर्ष ०७४७५ को बैंकको वित्तीय विवरण स्वीकृत गरेको छ ।"
निर्यात अनुदान प्रदान गर्न निर्देशन,"काठमाडौं  राष्ट्र बैंकले सोमबार कार्यविधि जारी गरेर अनुदानसम्बन्धी नयाँ व्यवस्था लागू गर्न बैंकहरूलाई निर्देशन दिएको छ । निर्यातमा नगद अनुदान बढाउने सम्बन्धमा सरकारले करिब २ महिनाअघि कार्यविधि पारित गरेको थियो । त्यसपछि कार्यान्वयनका लागि उद्योग वाणिज्य तथा आपूर्ति मन्त्रालय, राष्ट्र बैंकलगायत सरोकारवाला निकायलाई निर्देशन दिएको थियो । सोही निर्देशनअनुसार राष्ट्र बैंकले निर्यातमा अनुदान प्रदान गर्नेसम्बन्धी कार्यविधि ०७५ जारी गरेको हो । सरकारले एक महिनाअघि निर्यातमा दिंदै आएको नगद अनुदानको सीमा बढाएर पाँच प्रतिशतसम्म पुर्याएको थियो । उच्च आयात र न्यून निर्यातका कारण व्यापारघाटा चुलिंदै गएको बेला सरकारले निर्यातबापत नगद अनुदानको सीमा बढाएको हो । घरेलु उत्पादन बढाएर निर्यात प्रोत्साहन गर्ने उद्देश्यले सरकारले अनुदानको सीमा बढाएको बताइएको छ । यसअघि एकदेखि दुई प्रतिशतसम्म नगद अनुदान पाउने व्यवस्था थियो । यो व्यवस्थाअन्तर्गत गत वर्ष सरकारले ३० करोड रुपैयाँ अनुदान दिइसकेको राष्ट्र बैंकको तथ्यांक छ । नयाँ व्यवस्थाअनुसार अब निर्यातकर्ताले तोकिएका २६ प्रकारका वस्तु निर्यातमा तीनदेखि पाँच प्रतिशतसम्म नगद अनुदान पाउनेछन् । यी वस्तुलाई औद्योगिक र अन्य उत्पादन गरी दुई प्रकारमा वर्गीकरण गरिएको छ । औद्योगिक उत्पादनको सूचीमा परेका १५ प्रकारका वस्तुको निर्यातमा सरकारले ५ प्रतिशत नगद अनुदान दिनेछ । यस्तै, अन्य उत्पादनको सूचीमा रहेका ११ प्रकारका वस्तु निर्यातमा तीन प्रतिशत अनुदान प्रदान गरिने कार्यविधिमा उल्लेख छ । यो व्यवस्थाले घरेलु उत्पादन बढ्ने र नयाँ रोजगारी सिर्जना हुने सरकारको दाबी छ । अब भारतमा वस्तु निर्यात गरेबापत पनि अनुदान पाइने व्यवस्था कार्यविधिमा गरिएको छ । यसअघि भारतबाहेकका तेस्रो मुलुकमा भएको निर्यातमा मात्र अनुदान दिने व्यवस्था थियो । दुवै प्रकारको अनुदानका लागि निर्यातको कारोबार बैंकिङ प्रणाली मार्फत (एलसी) हुनुपर्नेछ । अनुदानका लागि वस्तु निर्यात गरेबापत विदेशबाट पैसा प्राप्त भएपछि आफूले कारोबार गरेको बैंकमा सम्पर्क गर्नुपर्नेछ । प्रक्रिया पूरा भएका सबैले सोही बैंक मार्फत अनुदानको रकम प्राप्त गर्ने व्यवस्था कार्यविधिले गरेको छ । यसरी अनुदान दिएबापतको रकम राष्ट्र बैंक मार्फत सम्बन्धित बैंकले प्राप्त गर्नेछन् । सरकारले चालु आर्थिक वर्षको बजेट वक्तव्यमा औद्योगिक उत्पादनको निर्यातमा ५ प्रतिशतसम्म निर्यात अनुदान दिइने घोषणा गरिएको थियो । त्यसपश्चात् आपूर्ति मन्त्रालयले कार्यविधि बनाएर निर्णयार्थ मन्त्रिपरिषदमा पेस गरेको थियो । उक्त कार्यविधि दुई महिनाअघि मन्त्रिपरिषदबाट स्वीकृत भएको थियो । सरकारले नगद अनुदानका लागि चयन गरिएका अधिकांश वस्तु तुलनात्मक लाभका वस्तुभित्र पर्छन् । कार्यविधिअनुसार निर्यातकर्ताले स्वदेशमै प्रप्त हुने वा उत्पादन हुने कृषि वन तथा खानीजन्य वस्तुको हकमा कम्तीमा एक चरणको प्रशोधन प्रक्रिया पूरा गरेको, उत्पादनमा मूल्य अभिवृद्धि कम्तीमा ५० प्रतिशत भएको हुनुपर्ने उल्लेख छ । पाँच प्रतिशत अनुदान प्रदान गर्ने वस्तु प्रशोधित चिया, प्रशोधित कफी, हस्तकला र काष्ठकलाका वस्तु, प्रशोधित छाला (क्रस्ट) र छालाजन्य उत्पादनहरू, हाते कागज तथा सोबाट उत्पादित सामान, प्रशोधित पत्थर तथा पत्थरजडित गरगहना, अल्लोबाट उत्पादित सामानहरू, मिनरल वाटर, बेसार, तरकारी, पुष्प, प्रशोधित मह, प्रशोधित अलैंची, प्रशोधित अदुवा (सुठो, स्लाइडिङ, तेल र पाउडरलगायत) र प्रशोधित जडीबुटी तथा सारयुक्त तेल छन् । अनुदान प्राप्त गर्नका लागि उल्लिखित वस्तु शतप्रतिशत स्वदेशी कच्चा पदार्थमा आधारित भई उत्पादन गर्नुपर्ने कार्यविधिमा उल्लेख छ ।तीन प्रतिशत अनुदान प्रदान गर्ने वस्तु स्वदेशमा उत्पादित कपडा, तयारी पोसाक, गलैंचा र ऊनीका सामान, च्याङ्ग्रा पस्मिना तथा सोबाट उत्पादित सामान, स्वदेशी प्रशोधित जुट तथा जुटका उत्पादन, सुनचाँदीका गरगहना, स्वदेशी अर्ध प्रशोधित छाला, औषधि, फेल्ट (ऊनीजन्य) का वस्तु, पोलिस्टर यार्नरफाइबर भिस्कोर्स यार्नरकटन यार्न र तामाका सामान (हस्तकलाका सामान, पूजाआजाका सामान, सजावटका सामान तथा अन्य भाँडाकुँडा) ।"
थामखर्क विमानस्थल पुन: सञ्चालन,"खोटाङ  झन्डै २८ महिनापछि थामखर्क विमानस्थल पुन: सञ्चालनमा आएको छ । संस्कृति, पर्यटन तथा नागरिक उड्ययनमन्त्री रवीन्द्र अधिकारी, प्रतिनिधिसभा सांसद विशाल भट्टराई, नेपाल वायु सेवा निगम अध्यक्ष मदन खरेल, उड्ययन प्राधिकरणका महानिर्देशक सञ्जीव गौतम, खोटेहाङ गाउँपालिका ४ का अध्यक्ष प्रदीपकुमार राईलगायतले संयुक्त रूपमा सोमबार विमानस्थल उद्घाटन गरे । विमानस्थलमा सोमबार नै नेपाल वायु सेवा निगमले परीक्षण उडान भरेको थियो । परीक्षण उडान तथा उद्घाटनका क्रममा सांस्कृतिक कार्यक्रम र झाँकी प्रस्तुत गरिएको थियो । धावनमार्ग कालोपत्रे गरीवरी विमानस्थल सुचारु गरेपछि स्थानीय खुसी भएका छन् । यातायातको खास सुविधा नभएकाले विमानस्थल अत्यावश्यक रहेको स्थानीय मनकुमारी राईले बताइन् । पहिले यहीँबाट प्लेन चढेर म दुईचोटि काठमाडौं गएकी थिएँ, उनले भनिन्, दु:ख, बिमार पर्दा प्लेन चाहिन्छ । मलाई ढाड दुख्ने र पायल्सको समस्या छ । बेलाबेला जँचाउन गइरहनुपर्छ । प्लेन भए सजिलो हुन्छ । नेपाल वायुसेवाले साताको दुई दिन उडान भर्ने निगमका अध्यक्ष खरेलले बताए । यहाँबाट काठमाडौं र विराटनगर जान सकिनेछ । स्थानीयले भने साताको कम्तीमा चार दिन प्लेन चलिदिए हुन्थ्यो भन्ने अपेक्षा राखेका छन् । पहिले पनि दुई दिन मात्रै प्लेन चल्दा टिकट नपाएर लाप्पा खेल्नुपरेको बडकादियालेका जीवनप्रकाश श्रेष्ठले बताए । हिउँदमा त जसोतसो दुई दिन लगाएर काठमाडौं, विराटनगर जान्छौं, उनले भने, बर्खामा विजोग हुन्छ । खोटाङको दक्षिणी भेगमा रहेको विकट खोटेहाङ गाउँपालिकासहित बराह पोखरी, जन्तेढुंगालगायत आसपासका बासिन्दालाई थामखर्क विमानस्थल महत्त्वपूर्ण यातायात विकल्प रहेको स्थानीयवासीको भनाइ छ ।०५६ मा स्थापना भएको विमानस्थल ०७३ असोजदेखि बन्द भएको थियो । रौता कन्स्ट्रक्सनले साढे १० करोड रुपैयाँ लगानीमा दुई वर्षमा कालेपत्रेसहित अन्य स्तरोन्नति गरेपछि विमानस्थल पुन: सञ्चालनमा आएको हो । अब यहाँ बाह्रै महिना नियमित प्लेन चल्नेछ, मन्त्री अधिकारीले भने, पहाडी र दुर्गम क्षेत्रमा प्लेन जान छाडेकोमा अहिले हामीले त्यो चलन अन्त्य गर्न खोज्दै छौं । मन्त्री बनेयता आफूले थामखर्कसहित देशभरका ३२ वटा विमानस्थल कालोपत्रे गर्नुका साथै २८ वटा सुचारु गरेको अधिकारीको भनाइ थियो ।यातायात सुविधा असहज भएका स्थानमा हवाई सेवा पुर्याउनु सरकारको जिम्मेवारी भएको उनले बताए । यसलाई सरल बनाउने प्रतिबद्धता व्यक्त गरे । सांसद विशाल भट्टराईले खोटाङलाई समृद्ध र विकसित जिल्ला बनाउन यातायातका पूर्वाधार बलियो बनाउनु आवश्यक रहेकोतर्फ जोड दिए । खोटाङमा लामिडाँडा, खानीडाँडा र थामखर्क गरी तीन विमानस्थल छन् । लामिडाँडालाई दुई महिनाभित्र सञ्चालनमा ल्याउनुका साथै खानीडाँडाको स्तरोन्नति गर्ने मन्त्री अधिकारीको भनाइ थियो । स्थानीयले मन्त्रीलाई विमानस्थल उद्घाटन गरेर मात्र नहुने बताएका थिए । बलबहादुर केसी, प्रदीप ज्ञवालीलगायतले पनि आआफ्नो पालामा विमानस्थल उद्घाटन गर्नुभएको थियो, खोटाङ क्यापसका पूर्वक्याम्पस प्रमुख राजन ढकालले भने, त्यसको केही समयपछि विमानस्थल बन्द भयो । त्यो नियति नहोरियोस् ।बीस रोपनी ६ आना क्षेत्रफल रहेको थामखर्क विमानस्थलमा राष्ट्रिय ध्वजाबाहकसँगै तारा एयरले पनि उडान भर्छ भन्ने सुनेपछि स्थानीय दुर्गा खत्री दंग थिए । तारा आयो भने हामीलाई सुविधा हुन्छ, उनले भने, दिनदिनै प्लेन उडिदिए हामीलाई बिमार पर्दा डर हुँदैन थियो तर ताराको टुंगो लागेको छैन । हाल उनीहरू उपचारका लागि गाईघाट, रसुवा, फोक्सुन्टार हुँदै काठमाडौं, धरान वा विराटनगर पुग्ने गरेका छन् । खोटेहाङको रोक्सिङ भञ्ज्याङ, सोलढुंगालाई पर्यटकीय क्षेत्र घोषणा गरिएकाले विमानस्थल सञ्चालनमा आउनु सुखद भएको स्थानीयवासीले बताए । खोटेहाङ आसपासका सोलढुंगा, ट्याम्केडाँडा, सानो हलेसी, भाले ढुंगा, इन्द्रेणी पोखरी, बराह पोखरीजस्ता रमणीय स्थल रहेको खोटेहाङ ४ का वडाअध्यक्ष कीर्तन राईले जानकारी दिए । गाउँको विकासका लागि माग गर्दै उनले मन्त्री अधिकारीलाई ज्ञापनपत्र बुझाएका थिए ।"
दूधमा अनुदान,"भरतपुर माडी नगरपालिकाले दूधमा अनुदान वृद्धि गरेसँगै चितवनको माडीमा व्यावसायिक पशुपालन फस्टाउँदै गएको छ । नगरपालिकाले व्यावसायिक पशुपालन गर्ने किसानलाई प्रतिलिटर दूधमा तीन रुपैयाँ अनुदान दिन थालेको हो । उत्पादनका आधारमा अनुदानको कार्यक्रम सुरु गरेपछि व्यावसायिक रूपमा पशुपालन गर्नेको सङ्ख्या ह्वात्तै बढेको माडी नगरपालिकाका प्रमुख ठाकुरप्रसाद ढकालले बताए । दूध उत्पादनका आधारमा ६ महिनामा १९ लाख रुपैयाँ अनुदान वितरण गरिएको उनले जनाए । किसानले एक लाख रुपैयाँसम्म अनुदान प्राप्त गरेका छन्, ढकालले भने । नगरपालिकाले किसानको आर्थिक अवस्था सुधार गर्न दूध उत्पादनमा विशेष जोड दिँदै आएको छ । यस वर्ष नगरपालिकाले बाख्राको खोर सुधार, बोयर बाख्रा खरिद र बङ्गुरको खोर सुधारका लागि पनि अनुदानका कार्यक्रम सञ्चालन गरेको छ । व्यावसायिक पशुपालनलाई दिगो बनाउन नगरपालिकाले यस वर्ष ३ सय बिघा जग्गा भाडामा दिएर घाँसखेतीसमेत सुरु गरेको नगरप्रमुख ढकालले बताए । गत आवमा माडीमा पशुपालनका लागि झन्डै ५६ लाख रुपैयाँ अनुदान प्रदान गरिएको थियो । उक्त अनुदान गाईभैँसीको गोठ सुधार, बाख्राको खोर सुधार, बङ्गुरको खोर सुधार, घाँसखेती, पशुको कृत्रिम गर्भाधानलगायतमा प्रदान गरिएको छ । यस वर्ष नगरपालिकाले पशुपालनको क्षेत्रमा दुई करोड २८ लाख रुपैयाँ विनियोजन गरेको छ । ससर्त अनुदानतर्फ आठ लाख २० हजार र नगरपालिकाको तर्फबाट दुई करोड १८ लाख रुपैयाँ विनियोजन गरिएको माडी नगरपालिकाका पशुपन्छी शाखा प्रमुख गोपाल अधिकारीले जनाए । न्यून आयस्तर हुनेका लागि नगरपालिकाले एक भाइ एक गाई कार्यक्रम सञ्चालन गरेको छ, उनले भने । गोठ निर्माणका लागि तीन हजार ५ हजारसम्म र गाई किन्न ४० हजार अनुदान दिइने अधिकारीले बताए । राष्ट्रिय व्यावसायिक पशुपालन तथा दुग्ध उत्पादक कृषक समाज माडीका अध्यक्ष सूर्यप्रसाद भुसालले माडीका किसानको सोचमा परिवर्तन आएको जनाए । उनले नगरपालिकाको अनुदान र सहज बजारीकरणका कारण पशुपालनमा किसानको आकर्षण बढेको बताए । माडीमा दैनिक १० हजार लिटर दूध उत्पादन हुन्छ । गत वर्ष माडीमा दुग्ध विकास संस्थाले दैनिक तीन हजार ५ सयदेखि चार हजार लिटरसम्म दूध सङ्कलन गर्ने गरेको थियो ।"
महिनावारी सुकेको ४ वर्षपछि जुम्ल्याहा,"काठमाडौं  राजधानीकी एक महिला महिनावारी सुकेको ४ वर्षपछि आमा बनेकी छन् । ५४ वर्षीया ती महिला टेस्टटयुब बेबी प्रविधिबाट आइतबार आमा बन्न सफल भएकी हुन् । उनी एक वर्षदेखि ललितपुरस्थित अल्का आईभीएफ एन्ड फर्टिलिटी सेन्टरमा बाँझोपनको उपचार गराइरहेकी थिइन् । इन भिट्रो फर्टिलाइजेसन (आईभीएफ) प्रविधि अर्थात् टेस्टटयुब बेबी प्रक्रियाबाट महिनावारी सुकेको महिलालाई समेत हामी आमा बनाउन सफल भयौं, सेन्टरकी आईभीएफ विशेषज्ञ डानूतन शर्माले भनिन् । उनका अनुसार उमेर बढदै जाँदा महिलाको हर्माेनमा आउने परिवर्तन, पाठेघरको अवस्था र विभिन्न स्वास्थ्य समस्याका कारणसमेत ५४ वर्षको उमेरमा गर्भधारण हुनु असामान्य कुरा हो । ती महिलाले आइतबार राति ९ बजे काठमाडौंस्थित बयोधा अस्पतालमा जुम्ल्याहा सन्तानलाई जन्म दिएकी हुन् । छोरीको तौल १ दशमलव ६ किलोग्राम र छोराको १ दशमलव ४ किलोग्राम छ । हाल आमा र बच्चाहरूको स्वास्थ्य राम्रो छ, डा शर्माले भनिन्, उच्च रक्तचापका कारण थप स्वास्थ्य जोखिमबाट जोगाउन निर्धारित समयअगावै झन्डै ३७ सातामै शल्यक्रियाद्वारा बच्चा निकालिएको हो । महिलालाई सुरुदेखि नै उच्च जोखिम समूहमा राखेर उपचार सुरु गरेको जनाउँदै डा शर्माले बाँझोपनको समस्या भएकाहरूको समेत हाल नेपालमै उपचार सम्भव रहेको बताइन् । तर सन्तानको चाहना राख्ने महिलाले भने समयमै चिकित्सकीय परामर्श लिनु आवश्यक हुन्छ । आईभीएफ प्रविधिअन्तर्गत विशेषज्ञहरूले महिलाको शरीरबाट डिम्ब (ओभम) झिकेर पुरुषको शुक्रकिटसँग प्रयोगशालामा निषेचन गराउँछन् र गर्भाशयमा भ्रूणलाई स्थानान्तरण गर्छन् । यसमा महिलाको डिम्ब र पुरुषको शुक्रकिटलाई प्रयोगशालामा एउटा थालमा राखेर निषेचन गरिन्छ । भ्रूणलाई करिब ४८ घण्टापछि महिलाको गर्भाशयमा प्रतिस्थापन गरिन्छ । त्यसपछि सामान्य शिशुसरह आमाको गर्भमा रही शिशुको जन्म हुन्छ । महिलाको डिम्ब र पुरुषको शुक्रकिट प्राकृतिक रूपमा निषेचित नभई प्रयोगशालामा उपयोग गरिने सिसाको थालमा हुने भएकाले यो प्रविधिअन्तर्गत जन्मिएकालाई बोलचालको भाषामा टेस्टटयुब बेबी भन्ने गरिएको हो ।"
पुलिस सेमिफाइनलमा,"सुनसरी  धरान रंगशालामा जारी बुढासुब्बा गोल्डकप फुटबल प्रतियोगितामा सोमबारमा नेपाल पुलिस क्लबले पोखराको सहारा क्लबलाई सडनडेथमा हराउँदै सेमिफाइनल पुगेको छ । सडनडेथमा भरत शाहको पेनाल्टी गोल भएपछि पाँचपल्टको विजेता पुलिसले आफ्नो जित यात्रा कायम गरेको छ । सहाराका अन्जन देवकोटाको प्रहार पोस्टमाथि आकासिएपछि पुलिस अन्तिम चारमा पुग्यो । पुलिसले अब डफिन्स क्यामरुन र एपीएफबीचको विजेतासँग फागुन ३ मा फाइनल पुग्नका लागि खेल्नेछ ।यसअधि निर्धारित ९० मिनेटको खेलमा ११ गोलको बराबरीमा सकिएपछि पेनाल्टी शुटआउटमा पुगेको थियो । सुरुआती ५५ पेनाल्टीमा ३३ गोलको बराबरी भएको थियो । त्यसपछि सडन डेथबाट नतिजा निकालिएको हो । पेनाल्टी शुटआउटमा पुलिसका अजित भण्डारी, देवेन्द्र तामाङ, सुमन सुवेदीले गोल गरे भने तेज तामाङ र हरि कडायतले पेनाल्टी चुकाए । सहाराका विश्व अधिकारी, विनोद गुृरुङ र जनक कार्कीको पेनाल्टीमा गोलमा परिणत हुँदा गोविन्द थापाको प्रहार गोलकिपरले रोके भने रमेश मगरको प्रहार पोलमा ठोक्किएर बाहिरियो ।यो सिजनको खप्तड गोल्डकप विजेता पुलिसले खेलअवधिभर खासै प्रदर्शन गर्न सकेन । दबाबमा खेलेको पुलिसलाई ३३ औं मिनेटमा नीरकुमार राईले गोल गर्दै अग्रता दिलाए । उनले रवि पासवानको पास उपयोग गरे । त्यसलाई सहाराले ८४ औं मिनेटमा पेनाल्टी गोलमार्फत बराबरी गरेको थियो । सहाराका विश्व अधिकारीले पेनाल्टीमा गोल गरे । उनले पुलिसका अजित भण्डारीको ह्यान्डबल प्राप्त पेनाल्टीलाई सदुपयोग गरेका थिए । यस सिजन पहिलो स्पर्धाको रूपमा बुढासुब्बा गोल्डकपमा निस्केको सहाराले पुलिसविरुद्ध चारपल्टभन्दा बढी गोल गर्ने अवसर पाएको हो । आठौं मिनेटमा टंक गुरुङको पासमा सुशील लामाको प्रहारले पोस्टको दिशा लिन सकेन । ६० औं मिनेटमा विश्व अधिकारीको फ्रिकिक प्रहारलाई पुलिसका गोलरक्षक शत्रुधन चौधरीले असफल बनाए । लगत्तै विश्वकै पासमा सुशीलले गरेको प्रहार पुलिसका देवेन्द्र तामाङले क्लियर गरिदिएका थिए । अन्तिम समयमा करिव एडिज्युकको प्रहार गोलरक्षक शत्रुधनले मुस्किलले बचाएका थिए ।म्यान अफ द म्याच पुलिसका नीरकुमार राई । तस्बिर : प्रदीपकान्तिपुरपुलिसले गोल गर्ने अवसर खासै निकाल्न सकेन । नवौं मिनेटमा भरत शाहको फितलो प्रहारलाई गोलरक्षक लक्कीकुमार कार्कीले सहजै बचाए । खेलको १९ औं मिनेटमा पुलिसका नीरकुमारको प्रहार सहाराका साहिदले फर्काएर गोल हुनबाट बचाएका थिए । तीर्थ रानामगरले ४० औं मिनेटमा वान भर्सेज वान अवस्थामा हतारिएर प्रहार गर्दा लक्कीले जोगाए । विजयी भए पनि सन्तुष्ट नभएका पुलिसका प्रशिक्षक अनन्त थापाले आफ्ना खेलाडीले थप सुधार गनुपर्ने अवस्था देखिएको बताए । उनले भने, सहाराले भन्दा राम्रो खेले पनि गोल गर्ने अवसर निकाल्न चुक्यौं । सेमिाइनलमा राम्रो खेलेर जित्नुको विकल्प छैन ।सहाराका प्रशिक्षक प्रल्हाद हिराचनले खेल रणनीतिअनुसारै खेलिएको बताए । उनले भने, तर खेलाडी स्कोर गर्न चुके । मंगलबार आयोजक धरान फुटबल क्लब र कोलकाताको डल हाउस एथलेटिक्स क्लबबीच प्रतिस्पर्धा हुनेछ ।"
चेल्सीविरुद्ध सिटीको ६ गोल,"म्यानचेस्टर व्यवस्थापक माउरिजियो सारीले म्यानचेस्टर सिटीविरुद्ध आइतबार ६० ले पराजित भएपछि चेल्सीमा आफ्नो जागिर धरापमा परेको बताएका छन् ।सर्जियो अगुइरोले ह्याट्रिक गरेपछि सिटीले लिभरपुललाई उछिन्दै गोलअन्तरका आधारमा फेरि प्रिमियर लिगको शीर्षस्थान हासिल गर्यो । अर्कोतर्फ चेल्सी भने छैटौंमा झर्यो । यस हारले क्लबमा सारीको भविष्य संकटमा परेको छ ।मलाई थाह छैन यो क्लबलाई नै सौध्नुपर्छ, इटालियन प्रशिक्षक सारीले आफूलाई बर्खास्त गर्नसक्ने सम्भावनाबारे सोधिएको प्रश्नको जवाफ दिए । उनी स्टामफोर्ड ब्रिजमा तीनवर्षे सम्झौतासँगै आएको आठ महिनामात्र भएको छ । मेरो टिमबारे चिन्तित छु । प्रदर्शनबारे चिन्तित छु । तर, मेरो जागिर सधंै धरापमै हुन्छ, उनले भने ।पछिल्लो अवे खेलमा चेल्सीलाई बर्नमाउथले ४० ले हराएको थियो । यो सन् १९९६ यताकै सबैभन्दा ठूलो हार पनि हो । रहिम स्टर्लिङले चौथो मिनेटमै गोल गरेपछि खेलमा फर्किन नसकेको चेल्सीको यो सन् १९९१ यता सबै किसिमका प्रतियोगितामा सबैभन्दा खराब हार पनि हो । चौथो मिनेटमै गोल खानु हाम्रो मूर्खता थियो, सारीले भने, त्यस बेला हामी खेलमा पुगेका मात्र थियौं तर खेलमा टिक्न सकेनौं । किनभने हामीले गलत प्रतिद्वन्द्वीसँग धेरै गल्ती गर्यौं । उनीहरूले वास्तवमै राम्रो फुटबल खेले ।सिटीका व्यवस्थापक पेप ग्वार्डिओलाले सारीसँग होइन, चेल्सीको वरीयताको खुसी दबाएका थिए । क्याटलन व्यवस्थापक पनि पहिलो सिजन पीडित भएका थिए । तर उनले कीर्तिमान १ सय अंक बनाएर सिटीलाई उपाधिसम्म पुर्याउनुअघि क्लबका निर्देशक र पूर्व क्लब बार्सिलोनाका सहकर्मी टिक्की बेगिरिस्तानको सधैं साथ पाइरहे ।मेरो पहिलो सिजन पनि गाह्रो थियो । कहिलेकाहीं हामीले राम्रो खेलेका थियौं तर यस्तो एकरुपता थिएन । मानिसहरू व्यवस्थापक आएपछि, खेलाडी किनेपछि र तत्कालै अपेक्षा गर्छन्, पेप ग्वार्डिओलाले भने, यसका लागि समय आवश्यक हुन्छ । म्यानचेस्टर सिटीमा म आउनुको मुख्य कारण क्लब प्रमुख, विशेषत टिक्की नै हुन् । मैले उनलाई विश्वस्त बनाइरहनुपर्दैन । उनले मलाई बुझेका छन् । उनी जितेको बेला मलाई राम्रो र हारेको बेला खराब भनेर विश्वास गर्दैनन् ।लिभरपुलले एक खेल कम खेलेको छ । त्यसले उसले त्यसको फाइदा लिएर सिटीलाई फेरि उछिन्न सक्छ । तर, योर्गान क्लोपको टिमले पछिल्लो साता लेस्टर र वेस्टह्यामविरुद्ध बराबरी गरेको थियो । डिफेन्डिङ च्याम्पियन सिटी प्रिमियर लिगको उपाधि दशकयता रक्षा गर्ने पहिलो टिम बन्ने अभियानमा रहेको छ ।मैले महसुस गरिरहेअनुसार अन्तिम खेलबाट छिनोफानो हुनेछ । महत्वपूर्ण कुराचाहिँ त्यहाँको पुग्नका लागि गत सिजनपछि हामीले के गर्र्यौं भन्ने हो, ग्वार्डिओलालो भने, गत सिजन हामीले जे गर्यौं सामान्यतय त्यसबाट मानिसहरू ओर्लने गर्छन् तर हामी त्यही छौं ।खेलमा १० ले अगािड भएको अवस्थामा अगुइरोले सबैभन्दा सहज अवसर उपयोग गर्न नसक्दा ग्वार्डिओला मैदानमै ढलेका थिए । तर, उनी त्यसबाट धेरै चिन्तित हुनुपरेन । अर्जेन्टिनी फरवार्डले २५ यार्डबाट टप कर्नर मा सनसनीपूर्ण रूपमा १३ औं मिनेटमा गोल गरे । मैले उनलाई फेरि त्यस्तो नगर भने, अगुइरोको गल्तीबारे ग्वार्डिओलाले थपे, तर उनको प्रतिक्रिया केही राम्रो भयो ।अगुइरोले ६ मिनेटपछि नै सजिलै गोल गरे ३० बनाए । इकाय गुन्डोगनले विश्वकै सर्वाधिक महँगा गोलकिपर केपा एरिजाबालागाविरुद्ध चौथो गोल गर्दै २५ औं मिनेटमा चेल्सीको पीडा थपिदिए । अगुइरोले पेनालटीमार्फत् ५६ औं मिनेटमा ह्याट्रिक पूरा गर्दै यो सिजन प्रिमियर लिगमा सर्वाधिक १७ गोल गरेका लिभरपुलका फरवार्ड मोहमद सलाह समान अवस्थामा पुगे । सम्मानपूर्वक अगुइरो मैदानबाट बाहिरिएर पनि सिटीले बलियोपनलाई कायमै राख्यो । ग्याब्रियल जेसस, रियाद महारेज र डेविड सिल्भा मैदानमा प्रवेश गरेका थिए । स्टर्लिङले ८० औं मिनेटमा पनि गोल गरे ।"
एपीएफ र न्यु डायमन्ड सेमिफाइनलमा,"काठमाडौं  साबिक विजेता एपीएफ र उपविजेता न्यु डायमन्ड क्लब सोमबार तेस्रो दिदीबहिनी कप राष्ट्रिय महिला भलिबलको सेमिफाइनल पुगेका छन् । पर्वतको कुश्मामा सोमबार सुरु प्रतियोगितामा एपीएफ र न्यु डायमन्ड आआफ्नो समूह विजेता हुँदै अन्तिम चारमा पुगे । समूह बीबाट उपविजेताका रूपमा नेपाल पुलिस क्लब पनि अन्तिम चारमा पुग्यो । समूह ए अन्तर्गत एपीएफले पहिलो दिन दोहोरो जित निकालेको हो । एपीएफले विभागीय प्रतिद्वन्दी आर्मी र गण्डकी प्रदेशलाई समान ३० को सोझो सेटमा हरायो । आर्मीलाई २५७, २५२३, २५१५ ले सहजै पन्छाएको एपीएफले दोस्रो खेलमा गण्डकीलाई २५७, २५१३, २५१९ ले हराएर समूह विजेता बन्यो । यो समूहबाट आर्मी र गण्डकी प्रदेशमध्ये एक टोली सेमिफाइनलमा स्थान बनाउने छ । समूह बी बाट न्यु डायमन्डले विभागीय टोली पुलिसविरुद्ध ३० को सेटमा जित निकाल्यो । डायमण्डले पुलिसलाई २५१४, २५२०, २५१५ ले हराएको हो । यस समूहमा दुई टिममात्र रहेकाले पराजित भए पनि पुलिस समूह उपविजेता भएर सेमिफाइनल पुग्यो । पुलिसले सेमिफाइनलमा एपीएफसँग खेल्नेछ ।विजेताले २ लाख र उपविजेताले १ लाख तथा तेस्रो हुनेले ५० हजार रुपैयाँ पुरस्कार पाउने छन् । उत्कृष्ट खेलाडीलाई १० हजार रुपैयाँ दिइनेछ । विधागततर्फ उत्कृष्ट ७ खेलाडी (स्पाइकर, क्वीकर, ब्लकर, सर्भर, सेटर, डिफेन्डर र प्रशिक्षक) ले जनही ५ हजार पाउनेछन् । रेडियो दिदीबहिनी एफएम ९५२ मेघाहर्जको नवौं वार्षिकोत्सवका अवसरमा तथा ११ औं गण्डकी प्रदेशस्तरीय महिला महोत्सवको अवसरमा प्रतियोगिता गरिएको हो ।"
विल्सनलाई ट्रफी,"काठमाडौं विल्सन एकेडेमी र नेरिक एकेडेमीले आठौं इनोभेटिभ कप अन्तरस्कुल बास्केटबलको ट्रफी जितेका छन् । सोमबार विल्सन सिनियर ब्वाइज र गल्र्समा च्याम्पियन भयो । नेरिकले जुनियर ब्वाइजको ट्रफी उचाल्यो । सिनियर ब्वाइज फाइनलमा विल्सनले भ्याली पब्लिकलाई ५०३९ स्कोरले हरायो । त्यसमा पेम्बा शेर्पाले एक्लैले ३२ स्कोर गरे । गल्र्सको उपाधि भिडन्तमा सिमरन गुरुङको १० स्कोरप्रेरित विल्सनले आयोजक इनोभेटिभलाई २०१९ को साँघुरो अन्तरले पछि पार्यो ।जुनियरमा नेरिकले ज्ञान निकेतनलाई २७१७ ले हराएर उपाधि जित्दा भुवन थापाले १७ स्कोर गरे । फाइनलका सर्वाधिक स्कोरकर्ता पेम्बा, सिमरन र भुवन आफ्नो विधामा उत्कृष्ट घोषित भए । सिनियरमा भ्याली पब्लिकका राहुल बिक, गल्र्समा इनोभेटिभकी स्वच्छता थापा र जुनियरमा ज्ञान निकेतनका जेविश सारु सर्वाधिक स्कोरकर्ता भए ।"
उपमेयर कप भलिबल सुरु,"हेटौंडा प्रथम उपमेयर कप पुरुष तथा महिला भलिबल सोमबार हेटौंडामा सुरु भएको छ । जिल्ला खेलकुद विकास समिति मकवानपुर र केशवलाल श्रेष्ठ स्मृति केन्द्रीय प्रतिष्ठान मकवानपुरको आयोजनामा हेटौंडा४ स्थित लोकतान्त्रिक मैदान हुप्रचौरमा वडास्तरीय भलिबल भएको हो । पहिलो दिनमा पुरुषतर्फ हेटौंडा १७, १९ र ११ वडा विजयी भए । महिलातर्फ १४, १९ र ११ वडा विजयी भए । महिलामा वडा ९ ले भने वाकओभर पायो ।"
गोल्डेनगेट च्याम्पियन,काठमाडौं गोल्डेनगेट कलेजले चौथो हिसान उपत्यकाव्यापी खेलकुद सप्ताहअन्तर्गत गल्र्स फुटसलको ट्रफी जितेको छ । गोल्डेनगेटले सोमबार फाइनलमा जेभियर कलेजलाई २० ले हरायो । गोल्डेनगेटकी मनीषा बाँस्कोटा उत्कृष्ट खेलाडी र सर्वाधिक स्कोरकर्ता भइन् । ब्वाइजतर्फ नवोदितले टाइम्सलाई ५४ गोलले हराएको थियो । ब्वाइज बास्केटबलमा मोर्गनले ऋत एकेडेमीलाई ५७३० र जेभियर कलेजले काठमाडौं भ्यालीलाई ६५२२ स्कोरले हराए ।
भिजन र रेडियन्ट विजेता,"काठमाडौं रेडियन्ट पब्लिक र आयोजक न्यु भिजन एकेडेमी प्रथम न्यु भिजन कप उपत्यकाव्यापी अन्तरस्कुल बास्केटबलमा च्याम्पियन भएका छन् । रेडियन्ट सिनियर र जुनियर ब्वाइजमा च्याम्पियन भयो । न्यु भिजन गल्र्समा विजेता बन्यो । सिनियरमा रेडियन्टले नेरिक एकेडेमीलाई ५३४९ ले पराजित गर्दा उपेन्द्र बस्नेतले २० स्कोर जोडे । ग्रामरले तेस्रो भयो । जुनियरको फाइनलमा पनि रेडियन्टले नेरिकलाई ४३३२ ले हरायो । विजेताका प्रस्तुत पौडेलले १६ स्कोर गरे । ग्रीनफिल्ड तेस्रो भयो । सिनियर गल्र्सतर्फ न्यु भिजनले जेनियम नेसनलमाथि २५१३ को जित दर्ता गर्यो । भिजनका मनीषा गुरुङले १२ स्कोर जोडिन् । ग्रामर तेस्रो भयो । सिनियरमा रेडियन्टका उपेन्द्र बस्नेत, जुनियरमा रेडिअन्टकै राज रोक्का र गल्र्समा न्यु भिजनकी मनीषा गुरुङ उत्कृष्ट खेलाडी घोषित भए । इरिसका उज्ज्वल लिम्बु, नवज्योतिका सुनील थापा मगर र रेडियन्टकी अंशु गौतम आफ्नो विधामा उदीयमान खेलाडी चुनिए ।"
सातदोबाटो र मध्यपुर युथ विजयी,काठमाडौं सहिद स्मारक बी डिभिजन लिगमा सोमबार सातदोबाटो र मध्यपुर युथ एसोसिएसनले जित पाएका छन् । एन्फा कम्प्लेक्स सातदोबाटोमा भएको खेलमा समूह ए बाट सातदोबाटोले श्री कुमारी क्लबलाई २१ ले हराउँदा समूह बी मा मध्यपुरले खुमलटार युथविरुद्ध ३२ को जित निकाल्यो ।सातदोबाटोले दीपेश गुरुङको सानदार सेट पिस गोलमार्फत २१ औं मिनेटमा अग्रता बनायो । श्री कुमारीका गोलरक्षक अनिश देउलाले फाउल गरेपछि पाएको फ्रिकिकमा ३० यार्डबाट दीपेशले उत्कृष्ट शैलीमा गोल गरेका थिए । ५३ औं मिनेटमा रन्जन पुनले सातदोबाटोको अग्रता दोब्बर बनाए । खेलको इन्ज्युरी समयमा सुविज्ञ रेग्मीले कुमारीका लागि एक गोल फर्काए । अर्को प्रतिस्पर्धात्मक खेलमा अभय रानाले दुई गोल गरे पनि खुमलटारले मध्यपुरसँगको हार टार्न सकेन । अभयले ४० र ७४ औं मिनेटमा गोल गरेका थिए । मध्यपुरका सुवर्णविक्रम कार्कीले आठौं र कैलाश लामिछानेले पहिलो हाफको इन्ज्युरी समयमा गोल गरेका थिए । विवश गुरुङले ६६ औं मिनेटमा टिमका लागि तेस्रो गोल गरे । खेलको इन्ज्युरी समयमा पाएको पेनाल्टी अवसरमा राजेन्द्र देउला चुक्दा खुमलटारले खेल बराबरी गर्ने अवसर गुमाएको हो ।
काठमाडौं गोल्डेन्सको सान,"यसअघि रूपन्देहीको ब्याटिङ पनि सहज देखिएन । प्रदीप ऐरी १ रनमै आउट भए । १ चौका र ११ छक्का प्रहार गरेका बाबर हायतले १३ बलमा १४ रन बनाए । सन्दीप सुनारले १८ बल खेली २ चौका प्रहार रन बनाए । उनलाई सागर ढकालले फाइन लेगबाट रनिङ थ्रोमा रनआउट गरे । विनोद भण्डारीले १ चौका र २ छक्का प्रहार गर्दै १९ रन बनाए । पुनीत ३, भीम सार्की २ र वसन्त शून्यमा आउट भएपछि संकटमा परेको रूपन्देहीको इनिङ्सलाई युवा ब्याट्सम्यान सुमित महर्जनले उकासे । ३५ बल खेलेका उनले १ चौका र २ छक्का प्रहार गरे ।विक्रम सोबले १० बल खेली १ चौका र १ छक्का प्रहार गरेर अविजित १६ रन बनाए । स्पिनर सिद्धान्तले ४ ओभरमा १९ रन खर्चेर ३ विकेट लिए । त्यस्तै सागर ढकालले ४ ओभरमा २० र अविनाश बोहराले ३ ओभरमा १८ रन खर्चेर २२ विकेट लिए । १ विकेट शरदको नाममा रह्यो । निर्धारित तालिकाअनुसार डीपीएल शनिबार सुरु हुने कार्यक्रम थियो । तर वर्षाका कारण प्रतियोगिता दुई दिन पछाडि धकेलिँदा सोमबार सुरु भएको हो । डीपीएल उद्घाटन सुदूरपश्चिम प्रदेशका मुख्यमन्त्री त्रिलोचन भट्ट, आर्थिक मामिलामन्त्री झपट बोहरा, धनगढी उपमहानगरपालिकाका मेयर नृपध्वज बडले गरेका थिए ।"
