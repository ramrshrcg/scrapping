शीर्षक,विवरण
प्रकाशकीय,कैलाश सिरोहियाअध्यक्ष तथा प्रबन्ध निर्देशक
केन्द्रीकृत मानसिकता मुख्य बाधा,"उनले पछिल्लो अर्थतन्त्रको तथ्यांक र अवस्थालाई केलाउँदै संघीयता सही बाटोमा रहेको देखाउन खोजे । प्रदेश निर्माण भयो तर सामथ्र्य छैन भन्ने भ्रम सिर्जना गरिएको छ, संविधानले के व्यवस्था गरेको छ भन्ने ध्यानै छैन, मुख्यमन्त्री पोखरेलले व्याख्या गरे, तीनै तहका सरकारका लागि केन्द्रीय सञ्चित कोषबाट स्रोतको प्रबन्ध छ । धेरै लेख पढ्छु, प्रदेशमा स्रोत छैन भन्ने कुरा मात्र सुनिन्छ । संघीयता अधिक खर्चिलो हुन्छ भन्ने तर्कप्रति पनि मुख्यमन्त्री पोखरेलले विमति राखे । संघीयतामा १५ प्रतिशत प्रशासन खर्च बढदै छ । राज्यको खर्च बढदै छ । केन्द्रबाट हुने काम अब तलैबाट हुन्छ, यसले जनताको खर्च कैयौं गुणा कम हुँदै छ, मुख्यमन्त्री पोखरेलको तर्क छ, यो दृष्टिकोणबाट बहस गर्ने जिम्मेवारी बौद्धिक समुदायको होइन ? मुख्यमन्त्री पोखरेलले संघीयता समृद्धिको आधार बन्न सक्छ भन्ने यही वर्षको आर्थिक तथ्यांकले देखाउने बताए । संघीयता कार्यान्वयन नहुँदा ३ प्रतिशत जीडीपी थियो, प्रदेशहरू बनेपछि ६ प्रतिशत वृद्धि भइसक्यो, सरकारले ८ प्रतिशत पुर्याउँछु भन्दै छ, उनले भने, अन्तर्राष्ट्रिय मुद्रा कोषले हालै ६५ प्रतिशतको आर्थिक वृद्धिको कुरा गरेको छ, अर्थशास्त्रीहरू यो कुरालाई हेर्दैनन् । पहिलो वर्ष झन्डै ५ महिना बिनापूर्वाधार प्रदेशहरूले काम गर्नुपरेकाले बजेट कार्यान्वयनमा केही कमी भए पनि अर्को वर्ष ९९ प्रतिशत खर्च गर्ने अवस्था बन्ने पोखरेलको दाबी छ । एउटा आधार बनेको छ, प्रदेशमार्फत विकास सम्भव छ भन्ने सन्देश प्रवाहित हुनुपर्छ, उनले भने ।प्रदेश २ का मुख्यमन्त्री लालबाबु राउतले संघीय सरकारलाई दोषी देखाए । उनले संविधान जारी गर्दा खुसियाली मनाउनेहरू अहिले संविधानमा भएका अधिकार प्रयोग गर्न नदिएर संघीयतालाई असफल बनाउने प्रयासमा लागेको आरोप लगाए । संविधानमा लेखिएका कुरा स्पष्ट छन् तर यो कुरा बुझ्दाबुझ्दै पनि कार्यान्वयन नगर्ने मानसिकता देखियो, उनले भने, संघीयता कार्यान्वयन गर्न नेतृत्वमा बस्नेहरू संघीयता जबर्जस्ती स्विकार्नेहरू छन् । त्यसैले संघीयतालाई कसरी कमजोर पार्ने भन्ने मानसिकता देखिएको छ । सत्तामा बस्नेहरूमा अधिकार प्रदेशमा दिँदा आफ्नो पद गुम्छ कि भन्ने डर रहेको उनको आरोप थियो । राज्यसत्ताको मजा लिनेहरूमा कहीं हाम्रो सत्ता खुस्किन्छ कि भन्ने डर छ, उनले भने, समृद्धि ल्याउने हो भने त्यसअनुसारको वातावरण त हुनुपर्छ । केन्द्रीकृत मानसिकताकै कारण मुलुक अहिलेसम्म गरिबीको दुश्चक्रमा परेको उनले बताए ।कसैकसैलाई यो संघीयता अनवान्टेड बेवीजस्तो भएको छ, न यसलाई फाल्न सकिन्छ न राम्ररी मायामोह दिएर पाल्नै सकिन्छ, मुख्यमन्त्री रावतले भने, प्रदेश सानो बच्चा हो, बच्चालाई जस्तै माया, ममता र पोषण चाहिन्छ । एक वर्षको अवधिमै प्रदेशले केही गर्न सकेन भन्नु गलत रहेको उनले बताए । पछिल्लो ७० वर्षमा नेपालले विकासमा कति फडको मार्यो, त्यही आधारमा प्रदेशको एकवर्षे कार्यकाललाई मूल्यांकन गर्नुपर्ने उनको तर्क थियो । प्रदेश ३ का मुख्यमन्त्री डोरमणि पौडेलले केन्द्रीय सरकारसँग २५० वर्षको लिगेसी जोडिएकाले उसले संघीयतालाई एकैपटक आत्मसात गर्न समस्या परिरहेको बताए । संघीय सरकारसँग २५० वर्षको लिगेसी छ । त्यसैले एकैपटक संघीयतालाई आत्मसात गर्न सकेको छैन, घटनाक्रमले त्यो देखाएको छ, उनले भने, हामी सबै स्वतन्त्र र स्वायत्त छौं । संविधानले हामीलाई अधिकार तोकेको छ । त्यति हुँदाहुँदै पनि तीनवटै सरकारबीच समन्वय हुन जरुरी छ । उनले प्रदेशको अस्तित्व नभएको अवस्थामा काम थालेको र प्रदेश देखिने अवस्थामा आइपुग्नुलाई उपलब्धि ठान्नुपर्ने बताए । निराश हुनुपर्ने अवस्था छैन, उनले भने, एक वर्षअघि प्रदेश भन्ने दखिएको थिएन, सुनिएको मात्र थियो, अहिले देखिएको पनि छ । उनले प्रदेशहरूले अझै पनि अधिकार प्राप्तिका लागि लडिरहनुपरेको उल्लेख गर्दै संविधानको मापदण्डअनुसार सबै तह चल्नुपर्ने बताए ।प्रदेश १ का मुख्यमन्त्री शेरधन राईले कर्मचारी, कानुनलगायतको समस्या झेल्नुपरेको र अहिलेसम्म पनि पूर्ण रूपमा समाधान भइनसकेको बताए । एक वर्षको अवधिमा उभिने, बस्ने र हिँड्ने एउटा आधार तयार गरेका छौं, हामी भारी बोक्न सक्छौं, उनले भने, अन्तरप्रदेश परिषद् बैठकबाट संघ र प्रदेशका नमिलेका मुख मिलाउने काम गरेका छौं । अब फटाफट हिँड्न सक्छौं । संघले नयाँ प्रणाली छ भन्ने नाममा अधिकार दिन ढिला गरेकाले फटाफट हिँड्न नपाएको राईको भनाइ थियो । संघले प्रणाली नयाँ छ, त्यसैले फटाफट हिँड्नु भएन भन्ने, हामीचाहिँ बलिया छौं, हिँड्न सक्छौं भन्ने खालको स्थितिले मुख नमिलेको जस्तो देखियो, उनले भने, प्रदेशको संरचना बनेको छ, योजना बन्न थालेका छन् । यसले सकारात्मक बाटो लिँदै छ । कर्णाली प्रदेशमा मुख्यमन्त्री महेन्द्रबहादुर शाहीले केन्द्रीकृत मानसिकता नहटदा समस्या भइरहेको बताए । उनले व्यवस्था परिवर्तन कागजमा मात्र भएर नहुने बताए । कागजमा मात्र व्यवस्था परिवर्तन भएर हुँदैन, मान्छेको ब्रेन नै परिवर्तन हुन जरुरी छ, उनले भने, हामीसँग भएको ब्रेन र जुन सफ्टवेयर छ, त्यसले हाम्रो चाहना पूरा गर्न सक्दैन । त्यसैले ब्रेन परिवर्तन गर्नुपर्छ, केन्द्रीकृत मानसिकता बदल्नुपर्छ । सशस्त्र युद्धको पृष्ठभूमिबाट आएका शाहीले मुख्यमन्त्री बनेपछि आफूले ब्रेनवार को हतियार बोकिरहेको बताए । अर्थात् दिमागमा क्रान्ति नगरी हुँदैन, पहिले मान्छेको ब्रेनमा परिवर्तन गर्नुपर्छ, उनले भने, काठमाडौंलाई मात्र नेपाल बुझिने अवस्था छ । संविधानको मूल भावना त्यो होइन । फेरि पनि हामी द्वन्द्वकै बाटो हिँड्ने हो भने मुलुक बन्दैन ।"
पाठकमाथि अनुसन्धान हुने,"पदमुक्त हुने फलानोफलानो पदमा रहनेहरू भनेर किटान गरिएको हो, त्यही आधारबाट छानबिन अघि बढ्छ, राय उद्धृत गर्दै अख्तियार स्रोतले भन्यो, त्यो वाक्यांशको आशय महाभियोगबाट पदमुक्त भइसकेपछि मात्रै अनुसन्धान हुने, महाभियोग बिना पदमुक्त हुनेका हकमा कारबाही गर्न नसकिने भनेर अर्थ लगाउन नमिल्ने भन्ने ढंगको राय आएको देखिन्छ । स्रोतका अनुसार महाभियोग लाग्ने पदमा रहने व्यक्तिमाथि अवकाशपछि अनुसन्धान र कारबाही गर्न संविधानको कुनै पनि प्रावधानले अवरोध नगरेको राय छ । अख्तियार स्रोतका अनुसार महान्यायाधिवक्ता कार्यालयले पूर्वआयुक्त पाठकमाथि कारबाहीका लागि अख्तियार दुरुपयोग अनुसन्धान आयोग ऐन २०४८ मा भएको प्रावधानसमेत स्मरण गराएको छ । उक्त ऐनको दफा २९ को उपदफा (२) मा भनिएको छ, यस ऐनमा अन्यत्र जुनसुकै कुरा लेखिएको भए पनि सार्वजनिक पद धारण गरेको कुनै पदाधिकारीले निज त्यस्तो पदमा बहाल रहदाका बखत अख्तियार दुरुपयोग गरेको रहेछ र सो सम्बन्धमा यस ऐनबमोजिम तत्काल कारबाही हुन सक्ने रहेनछ भने निजले जुनसुकै व्यहोराबाट त्यस्तो पदबाट अवकाश प्राप्त गरेपछि निजउपर यस ऐनबमोजिम कारबाही गर्न वा मुद्दा चलाउन बाधा पर्नेछैन । भ्रष्टाचारको आरोपमाथिको अनुसन्धानका लागि संविधानले नै संघीय ऐनअनुसार भने दिशानिर्देशन गरेको छ । नयाँ संघीय ऐन जारी नहुँदासम्म हाल प्रचलनमा रहेका ऐन नै आकर्षित हुन्छन् । भ्रष्टाचार नियन्त्रण ऐनमै भएको व्यवस्थाले समेत अवकाशपछि संवैधानिक पदाधिकारीमाथिको अनुसन्धानमा कानुनी अवरोध देखिँदैन । ऐनको दफा २४ मा रहेको थप सजायको व्यवस्थाले त्यसतर्फ संकेत गरेको छ । ऐनको दफा २४ मा संवैधानिक अंग वा निकायका पदाधिकारी, राष्ट्रपतिबाट मनोनयन वा नियुक्त पदाधिकारी, सरकारका विशिष्ट श्रेणी वा सोसरहका पदाधिकारी, सार्वजनिक संस्थाका प्रमुख, महाप्रबन्धक वा सोसरहका पदाधिकारीले भ्रष्टाचारको कसुर गरेमा सजायमा थप ३ वर्ष कैद सजाय हुनेछ । संवैधानिक अंग वा निकायका पदाधिकारीले भ्रष्टाचार गरेमा कसुरमा थप ३ वर्षसम्म कैद सजायको व्यवस्था छ, अधिवक्ता लेखनाथ भट्टराईले भने, यदि अवकाशपछि उनीहरूमाथि कारबाही हुँदैन भन्ने परिकल्पना थियो भने यस्तो व्यवस्था राखिदैनथ्यो । पाठकविरुद्ध उजुरी आयुक्त पाठकले राजीनामा दिएको ४८ घण्टाभित्रै अख्तियारमा उनका विरुद्ध उजुरी परेको छ । आयोगमा १९४६५ दर्ता नम्बरमा आइतबार दर्ता भएको उजुरीमा आयुक्त पाठकमाथि गैरकानुनी सम्पत्ति आर्जनको अभियोगमा अनुसन्धान गरी कारबाहीको माग गरिएको छ । उजुरीमा पाठकसहित घूस दिने इन्जिनियरिङ कलेजका सञ्चालक लम्बोदर न्यौपाने, पूर्वाञ्चल विश्वविद्यालयका डिन शुभनारायण पाठक लगायतमाथि कारबाहीको माग छ । उजुरीमा भनिएको छ, घूससम्बन्धी कुराकानीको भिडियो मेट्न र प्रमाण नष्ट गर्न सम्बन्धित व्यक्तिमाथि धरपकड गर्ने महानगरीय अपराध अनुसन्धान महाशाखाका प्रमुख धीरजप्रताप सिंहलाई समेत कारबाही गरिपाउँ । पाठकले आफ्नो पदीय हैसियत दुरुपयोग गरी विलासी जीवनयापन गरेको भन्दै गैरकानुनीसम्बन्धी आर्जन अभियोगमा समेत छानबिन माग गरिएको छ । उनले काठमाडौंको शान्तिनगरमा ५ करोड रुपैयाँको घर किनेको भन्दै उजुरीमा त्यसको वैधस्रोत नरहेको दाबी छ । धनुषामा सार्वजनिक पोखरीसहित ३ बिघा जग्गा नातेदारको नाममा सारेको, जनकपुरमा सडक निर्माणका क्रममा अन्य नामबाट आफंै संलग्न भएको आरोप उनीमाथि छ । काठमाडौंको तीनकुनेमा घूस उठाउन सेफ हाउस खडा गरेको भन्दै उजुरीमा पाठकले झन्डै दर्जनभन्दा बढी ठाउँमा आफू र नातेदारका नाममा किनेको जग्गाको सम्पत्तिको स्रोत छानबिन हुनुपर्ने उल्लेख छ ।पाठकलाई कारबाही मागयस्तै प्रतिनिधिसभा बैठकमा सांसदहरूले पाठकलाई राजीनामा दिँदैमा छुट नदिन माग गरेका छन् । उनीहरूले भ्रष्टाचारको सत्यतथ्य पत्ता लगाएर पाठकलाई कारबाही गर्न आग्रह गरे ।सांसद अमृता थापाले संवैधानिक पदमा बसेका व्यक्तिले राजीनाम दिँदैमा छुट पाउन नहुने बताइन् । सांसद गणेश पहाडीले भ्रष्टाचार कसुर प्रमाणित भए पाठकलाई कारबाही गरिनुपर्ने उल्लेख गरे । संसद्मा लोकगायक पशुपति शर्माको लुट्न सके लुट् गीतले पनि चर्चा पायो । सत्तारूढ दलको दबाबमा उक्त गीतलाई युटयुबबाट हटाउन लगाइएको प्रति कांग्रेस सांसदको आपत्ति थियो । सांसद अमरेशकुमार सिंहले गीतलाई रोक लगाइएको सूचना सही हो भने त्यसबाट लोकतान्त्रिक अधिकार हनन हुने बताए । उनले शर्मालाई जनगायकको संज्ञा दिँदै आफ्नो तलबबाट २५ हजार दिने घोषणा गरे । प्रत्युत्तरमा नेकपा सांसद झपट रावलले सरकारले गीत हटाउन लगाएको बताए । उनले सांसद सिंहलाई लक्षित गर्दै भने, यही गीत माननीयज्यूले गाउनुभयो भने २५ हजार होइन, म एक महिनाको पूरै तलब दिन्छु ।"
जिप दुर्घटनामा २ को मृत्यु,"बझाङ (कास) बझाङमा जिप दुर्घटना हुँदा २ जनाको मृत्यु भएको छ भने १६ जना घाइते भएका छन् । आइतबार राति ८ बजेतिर जयपृथ्वी नगरपालिका ११ को चैनपुरधामीलेक सडकखण्डमा से१ज ८९० नम्बरको जिप दुर्घटना हुँदा धामीलेकका १२ वर्षीया समु जोशी र ४८ वर्षीय धौले जोशीको घटनास्थलमै मृत्यु भएको प्रहरीले जनाएको छ ।जयपृथ्वी नगरपालिका११ का कविता जोशी, अन्धिरा जोशी, जुनादेवी जोशी, जयराज जोशी, सविता जोशी, प्रकाश जोशी र झुसी जोशी गम्भीर घाइते भएका छन् । सातै जनालाई उपचारका लागि धनगढी पठाइएको छ । सामान्य घाइतेहरूको जिल्ला अस्पताल बझाङमा उपचार भइरहेको जिल्ला प्रहरी कार्यालयका प्रमुख जनक बोहराले जानकारी दिए । दुर्घटनाको कारणबारे अनुसन्धान भइरहेको प्रहरीले जनाएको छ । शनिबार साँझ मात्रै जिपकै ठक्करबाट १० वर्षर्ीय बालकको ज्यान गएको थियो । सदरमुकाम चैनपुरबाट तलोट गाउँपालिका जाँदै गरेको से१ज ६६४० नम्बरको जिपको ठक्करबाट तलोट गाउँपालिका२ का किथ्थु कुँवरका छोरा १० वर्षीय महेश कुँवरको मृत्यु भएको थियो ।"
अधिकृतविरुद्ध भ्रष्टाचार मुद्दा,काठमाडौं (कास) अख्तियार दुरुपयोग अनुसन्धान आयोगले राजस्व अनुसन्धान विभागका तत्कालीन शाखा अधिकृत रामजी रिजालविरुद्ध भ्रष्टाचार गरी अकुत सम्पत्ति कमाएको अभियोगमा सोमबार विशेष अदालतमा मुद्दा दायर गरेको छ ।शाखा अधिृकत रिजालले सेवामा रहँदा पदीय दुरुपयोग गरी २ करोड ९७ लाख ३८ हजार ३ सय १० रुपैयाँ बराबरको स्रोत नखुलेको सम्पत्ति आर्जन गरेकाले उनीविरुद्ध मुद्दा दायर गरिएको अख्तियारले जनाएको छ । अख्तियारले रिजालकी श्रीमती स्वस्थानी रिजाललाई समेत प्रतिवादी बनाएको छ । यसैगरी अख्तियारले रेडियो प्रसार सेवा विकास समितिका तत्कालीन लेखा अधिकृत टोपबहादुर महतरालाई २ लाख ३१ हजार ७ सय १८ बराबरको भ्रष्टाचार गरेको अभियोगमा सोमबारै विशेष अदालतमा मुद्दा दायर गरेको छ ।
बारको नेतृत्वका लागि उम्मेदवारी,"काठमाडौं (कास) कानुन व्यवसायीको छाता संगठन नेपाल बार एसोसिएसनको केन्द्रीय नेतृत्वका लागि सोमबार मनोनयन दर्ता भएको छ । सत्तारूढ नेकपानिकट कानुन व्यवसायी र प्रमुख प्रतिपक्षी कांग्रेसनिकट कानुन व्यवसायीले प्यानलै बनाएर उम्मेदवारी दिएका छन् ।नेकपानिकट कानुन व्यवसायीको संगठन नेपाल लयर्स एसोसिएसन (एनएलए) का तर्फबाट वरिष्ठ अधिवक्ता चण्डेश्वर श्रेष्ठ र कांग्रेसनिकट कानुन व्यवसायीको संगठन डेमोक्रयाटिक लयर्स एसोसिएसन (डीएलए) का तर्फबाट अधिवक्ता सुनिलकुमार पोखरेलले अध्यक्षमा उम्मेदवारी दिएका छन् । महासचिवमा एनएलएबाट सुरेन्द्रबहादुर थापा र डीएलएबाट लीलामणि पौडेलले दाबी पेस गरेका छन् । नयाँ नेतृत्वका लागि आगामी चैत १६ मा चुनाव हुँदै छ । केन्द्रीय समितिमा एक अध्यक्ष, एक महासचिव, एक कोषाध्यक्ष, सबै प्रदेशबाट एकएक जनासहित ८ जना उपाध्यक्ष तथा १४ सदस्यका लागि चुनाव हुनेछ ।"
घाइते सीडीओ भट्टराईको मृत्यु,"बारा (कास) तीन साताअघि गाडी दुर्घटनामा घाइते बाराका प्रमुख जिल्ला अधिकारी गणेशप्रसाद भट्टराईको सोमबार काठमाडौंस्थित शिक्षण अस्पतालमा मृत्यु भएको छ । माघ १२ गते पिकनिक सकेर निजगढबाट कलैयातर्फ फर्कंदै गर्दा गाडी दुर्घटनामा सशस्त्र एसपी बलराम पोखरेलको घटनास्थलमै मृत्यु भएको थियो भने प्रजिअ भट्टराई गम्भीर घाइते भएका थिए । भट्टराईको दुर्घटनापछि वीरगन्जको हेल्थ केयर, काठमाडौंको ग्रान्डी हँुदै शिक्षण अस्पतालको कोमामा उपचार भइरहेको थियो ।"
चार राजदूतले लिए शपथ,"काठमाडौं (कास) राष्ट्रपति विद्यादेवी भण्डारीले नवनियुक्त चार नेपाली राजदूतलाई सोमबार पद तथा गोपनीयताको शपथ गराएकी छन् । शीतलनिवासमा सोमबार आयोजित कार्यक्रममा राजदूतहरू कृष्णप्रसाद ढकाल (संयुक्त अरब इमिरेट्स), उदयराज पाण्डे (मलेसिया), दुर्गाप्रसाद भण्डारी (कुवेत) र दीपक अधिकारी (फ्रान्स) ले शपथ लिएका हुन् । कार्यक्रममा परराष्ट्रमन्त्री प्रदीपकुमार ज्ञवालीसहित सरकारका उच्चपदस्थ अधिकारीको उपस्थिति थियो ।"
पार्टी संरचना अस्तव्यस्त,"(काठमाडौं) : कांग्रेस सभापति शेरबहादुर देउवा बेलाबखत आफ्नैबारे बोल्दा भन्ने गर्छन्, गिरिजाप्रसाद कोइरालाजस्तो निर्णय गर्न सक्ने, गणेशमान सिंहजस्तो समावेशी चरित्र लिने र कृष्णप्रसाद भट्टराईजस्तो न्याय गर्न सक्ने क्षमता मसँग छ ।तीन वर्षको पार्टी सञ्चालन अनुभवले भने उनको भनाइ र गराइमा धेरै अन्तर देखाएको छ । २०७२ फागुन २४ मा पार्टीको कमान्ड सम्हालेका देउवाले अहिलेसम्म केन्द्रीय विभाग गठन गर्न सकेका छैनन् । केन्द्रीय कार्यसम्पादन, अनुशासन, संसदीय समिति (निर्वाचनपछि विघटन भएको) निर्वाचन समिति रिक्त छन् । भ्रातृसंस्थाहरू तदर्थवादमा चल्दै छन् । नेपाल विद्यार्थी संघ (नेविसंघ) महाधिवेशन गराउन नसकेपछि विघटित अवस्थामा छ । १३ भ्रातृसंस्थामा दलित संघ, किसान संघ, प्रजातान्त्रिक सेनानी संघ, आदिवासी जनजाति संघ, राष्ट्रिय लोकतान्त्रिक अपांग संघ, तामाङ संघ र नेपाल ठाकुर समाजको अवधि सकिएको छ । किसान संघको स्थापनाकालदेखि नै अधिवेशन हुन सकेको छैन । तीन वर्षको अवधिमा देउवाले चौथोपटक प्रधानमन्त्रीको रेकर्ड राख्ने सौभाग्य भने पाए । निर्वाचन सम्पन्न गर्नेबाहेक उनको कार्यकालमा सकारात्मक सन्देश दिने काम केही भएन । बरु कतिपय विवादास्पद निर्णयका कारण पार्टीभित्रै उनी आलोचित भए । निर्वाचनमा उनकै नेतृत्वमा पार्टी पराजित भयो । साइज खुम्चियो । पार्टीको संस्थापनइतर खेमाले निर्वाचनमा हार्नुमा मुख्य कारण देउवालाई नै ठहर्यायो । पार्टी र सरकार सञ्चालनका कमीकमजोरीले निर्वाचन हारेको मान्न देउवा तयार भएनन् । उनले निर्वाचन हारको नैतिक जिम्मेवारीसमेत लिएनन् ।पार्टी पुरानै ढर्राबाट चलेको मात्रै होइन, त्योभन्दा पनि बिग्रेको छ, कांग्रेस नेता रामशरण महत भन्छन्, देउवामा आफू बलियो बन्न कसरी गुट सशक्त बनाउने भन्ने मात्रै देखियो । पार्टीलाई नयाँ कार्यशैलीका साथ अघि बढाउने प्रयत्न देखिएन । तत्कालीन पार्टी सभापति सुशील कोइरालाले विभाग र समितिलाई समयमै पूर्णता दिन नसक्दा देउवाले निर्णय क्षमता नभएको नेताको चित्रण गरेका थिए । अहिले उनीमाथि त्यस्तै चित्रण हुने गरेको छ । दुई महिनामा गर्नुपर्ने पदाधिकारी मनोनयन उनले गत वैशाखमा मात्रै गरे । विभागहरू तीन वर्षसम्म रिक्त छन् । संसदीय समिति र केन्द्रीय कार्यसम्पादन समिति विधानविपरीत गठन हुँदा विवादमा परे । ती समिति खारेज भएको आठ महिना बित्न लागिसक्यो, पुनर्गठन भएको छैन । संविधान जारी भएको तीन वर्षभन्दा बढी भइसक्दा पनि पार्टीको प्रदेश संरचना बन्न सकेका छैनन् । ६ महिनादेखि कांग्रेस विधानमै अल्झेको छ । डेढ महिनाअघि महासमितिबाट पारित भएको विधान अहिलेसम्म जारी भएको छैन । नेता महत नेतृत्वको काम गर्ने तौरतरिकाकै कारण पार्टी अस्तव्यस्त भएको ठान्छन् । पार्टीका पदाधिकारी, सदस्य, विभाग र समितिलाई समयमै पूर्णता दिन नसक्नुका पछि नेतृत्वको व्यवस्थापकीय क्षमताको कमजोरी मुख्य कारण हो, उनी थप्छन्, यसलाई चुस्त बनाउनुको साटो पार्टी नेतृत्वमा हिजो जसरी चलेको छ, अहिले पनि त्यसरी नै चलिहाल्छ भन्ने मानसिकता देखियो । चुनौती सामना गर्ने नीति र कार्यक्रम लिएर जानेतिर नेतृत्वको ध्यान देखिन्न । संस्थापनपक्षीय नेता एनपी सावदले पार्टीभित्र धेरै नेता पुरानै मानिसकतामा रहेका कारण कतिपय निर्णयमा ढिलाइ हुने गरेको बताए । हिजो पनि गणेशमान, किसनुजी र गिरिजाबाबु मिल्नुपर्छ भन्ने थियो । अहिले पनि दुई जना (देउवा र पौडेल) मिल्नुपर्छ भन्ने छ । यसले प्रक्रियामा जाने अभ्यासलाई रोकेको छ, उनले थपे, प्रजातान्त्रिक पार्टीमा सहमति नभए प्रक्रियामा निर्णय लिने विषयलाई अन्यथा लिइनु हुन्न । पार्टीभित्रका सबै पक्ष र समूहको सहमति खोज्दा कतिपय निर्णयमा ढिलाइ भएको सावदले बताए । अब त्यस्तो हुँदैन, फागुन ९ गते हुने बैठकमा विधान पारित हुन्छ, अनुशासन समिति बन्छ, उनले भने, त्यसपछि विभाग र अन्य समिति बनाउने तयारी छ ।अर्का नेता नवीन्द्रराज जोशी पार्टी संरचनाले तीन वर्षसम्म पूर्णता नपाउनुलाई दुर्भाग्य ठान्छन् । पार्टी सञ्चालनसमेत विधान र विधिविपरीत चल्न थाल्यो । निर्वाचन परिणामपछि धेरैलाई पार्टी नयाँ ढंगले चल्छ कि भन्ने आशा थियो । हुन नसक्दा अब सुध्रिएला भन्ने अपेक्षा पनि नरहेको जोशी बताउँछन् । निर्वाचनमा हार्दा पनि नेतृत्वले चेतेको पाइएन, उनले भने, अब त हुन्छ कि भन्यो तर सुधार हुने लक्षण छैन । कार्यकर्तालाई आकर्षित गर्ने र आमयुवालाई कांग्रेसतिर तान्ने नीति, कार्यक्रम र रणनीति नेतृत्वमा देखिन्न । देउवा नेतृत्वमा आएपछि पार्टीभित्र झनै गुटबन्दी बढेको छ । सबै गुटलाई मिलाएर पार्टी हाँक्ने चुनौती उनलाई छ । पार्टीभित्र आफैंले सुरु गरेको ६०४० को भागबन्डा अहिले पनि कायम छ । पार्टीमा संस्थापन पक्षका अतिरिक्त वरिष्ठ नेता रामचन्द्र पौडैल, पूर्वमहामन्त्री कृष्णप्रसाद सिटौलाको मुख्य गुट छ । मुख्य गुटभित्र विभिन्न उपगुट छन् । देउवाको काम गर्ने शैलीबाट यतिबेला संस्थापनइतर कुनै पनि गुट सन्तुष्ट छैनन् । स्वयं आफ्नै विश्वासपात्रसमेत असन्तुष्ट बन्न थालेका छन् । समयमा जिम्मेवारी नदिँदा र नेतृत्वको कार्यशैली परिवर्तन नहुँदा उनीहरू असन्तुष्ट बनेका हुन् । महत पार्टीभित्रको गुटबन्दी अन्त्य नै अहिलेको मुख्य चुनौती रहेको बताउँछन । आवश्यकताका आधारमा जिम्मेवारी बाँडफाँट गर्ने, योग्यता र सान्दर्भिकता भएकालाई अवसर दिने हो भने गुटबन्दी अन्त्य हुन्छ, उनले भने, तर आफ्ना मान्छे च्याप्ने प्रवृत्ति मात्रै बढेकाले समस्या आएको हो ।"
भलमन्सामा महिला,"(टीकापुर) : थारू गाउँको नेतृत्व गर्ने बडघर सधैं पुरुष हुँदै आएका थिए । सदियौंदेखिको यो रीत बदलिएको छ । कैलालीका केही गाउँमा यो वर्ष महिला बडघर (भलमन्सा) छानिएका हुन् ।महिला भलमन्सा हुँदा स्थानीय महिलाले आफ्ना समस्या राख्न सहज महसुस गरेका छन् । थारू गाउँमा सबभन्दा पहिला आफ्नो समस्या भन्ने बडघरलाई हो, महिला बडघर हुँदा महिलाले समस्या सजिलै सुनाउन सक्छन्, टीकापुर, विजयनगरकी भलमन्सा हेमा चौधरीले भनिन् ।गाउँमा श्रीमान्श्रीमतीको झगडा, कुटपिट, गालीगलौजजस्ता लैंगिक हिंसा हुने र तिनमा महिला बढी पीडित हुने गोदावरी नगरपालिका८ जोनापुरकी भलमन्सा सीता चौधरीको अनुभव छ । मुद्दा टुंग्याउन गाउँका महिला र वडा कार्यालयका मेलमिलापकर्ताले पनि सघाउँछन् । गाउँघरका धेरै घटना गाउँमै टुंग्याउन सफल भएको छु, उनले भनिन््, गम्भीर प्रकृतिका घटनामा प्रहरीमा जान सिफारिस गर्छु तर त्यस्ता घटना नगण्य मात्रामा हुन्छन् ।महिला भलमन्साले आफ्नो भूमिकालाई सामाजिक, सांस्कृतिक र धार्मिक कार्यमा मात्रै सीमित राखेका छैनन्, स्थानीय तहसँग समन्वय, पूर्वाधार तथा सामाजिक विकास क्षेत्रमा समेत काम गर्न थालेका छन् । गाउँमा खेतीपाती, सिँचाइ कुलो, शिक्षा, स्वास्थ्यलगायत विकासका लागि स्थानीय तहको योजना र कार्यान्वयनमा पनि चासो दिन्छु । गाउँलेलाई जानकारी गराउँछु, सीताले भनिन् । बडघरमहटावाभलमन्सा महासंघ कैलालीका अध्यक्ष बिलारु थारूले पहिले महिला बडघर नहुने गरे पनि अहिले उनीहरूले नै गाउँको नेतृत्व सम्हाल्न थालेको बताए । कैलालीमा बडघर भेला भइनसकेकाले कति महिलाले गाउँको नेतृत्व गर्न पाएका छन् भन्ने संख्या यकिन हुन सकेको छैन, उनले भने । कैलारी, जोशीपुर, भजनीलगायत गाउँमा महिला भलमन्सा बनेका उनले सुनाए । भलमन्सा बनेर गाउँको नेतृत्व गर्दा समस्या झेल्नुपरेको अनुभव सीताको छ । समाजले महिलालाई सुरुमा पत्याउनै मुस्किल पर्छ, उनले भनिन्, कतिपय पुरुषले महिलाले पनि बडघर चलाउन सक्छन् भन्दै कुरा काटेको पनि सुनियो । श्रीमान् र अन्य महिलाको सहयोगले आफूलाई केही सजिलो भएको उनले बतइन् । म भलमन्सा भएपछि गाउँका महिला सामाजिक काममा भाग लिन थालेका छन्, उनले भनिन्, गाउँका काममा करिब ९० प्रतिशत महिलाको उपस्थिति हुने गरेको छ ।"
कान्तिपुर आइकन प्रदान,"(काठमाडौं) : कान्तिपुर मिडिया ग्रुपको गैरनाफामूलक कल्याणकारी संस्था कान्तिपुर फाउन्डेसनले घोषणा गरेका विभिन्न चार विधाका कान्तिपुर आइकन सोमबार प्रदान गरिएको छ । घोषित चार विधामा विशिष्ट योगदान पुर्याउने व्यक्तित्वहरूलाई राजधानीमा आयोजित विशेष समारोहमा राष्ट्रपति विद्यादेवी भण्डारीले ५ लाख रुपैयाँ राशिका स्वर्णपदकसहित उक्त सम्मान प्रदान गरिन् । विज्ञानअन्वेषण विधामा वागवानीविज्ञ मुकुन्द रञ्जित, समाजराजनीति विधामा समाजसेवी कुञ्जना घिमिरे र सीताराम कट्टेल (सुन्तलीधुर्मुस), सिर्जनाकला विधामा रंगकर्मी सुनील पोखरेल र अर्थउद्यम विधामा विद्युत् प्राधिकरणका प्रबन्ध निर्देशक कुलमान घिसिङलाई कान्तिपुर आइकन प्रदान गरिएको हो । परम्परागत ढंगले खेती गरिरहेका किसानलाई व्यावसायिक वागवानी विकासमा सहयोग गरी नयाँ बाटो देखाएकामा विज्ञानअन्वेषण विधाको कान्तिपुर आइकन रञ्जितलाई प्रदान गरिएको निर्णायक मण्डलका सदस्य अजय दीक्षितले समारोहमा बताए । पेसाले हास्य कलाकार भए पनि पुनर्निर्माण क्षेत्रमा अभूतपूर्व कार्य गरी धेरै भूकम्पपीडितको मुहारमा खुसी ल्याउन सफल भएकाले धुर्मुससुन्तलीलाई समाजराजनीति विधाको कान्तिपुर आइकन दिइएको हो । २०७२ सालको विनाशकारी भूकम्पपछि मुलुकभित्र र बाहिरबाट साधनस्रोत परिचालन गरी पिछडिएका समुदायका लागि घरको व्यवस्था गरेर सबै नेपालीका लागि अनुकरणीय काम गरेकामा उक्त आइकन दिइएको निर्णायक मण्डलका अर्का सदस्य गणेश गुरुङले समारोहमा जानकारी दिए । १७ वर्षकै उमेरमा विराटनगरबाट अभियान यात्रा थालेका सुनील पोखरेलको अगुवाइमा स्थापित गुरुकुलले नाटकमा अभिनय गर्ने एउटा पुस्ता नै उत्पादन गरेकाले उनलाई सिर्जनाकला तर्फको कान्तिपुर आइकनद्वारा सम्मानित गरिएको हो । सुषुप्त अवस्थामा पुगेको रंगमञ्चलाई ब्युँझाएको, मुलुक जटिल ऐतिहासिक संक्रमणबाट गुज्रिरहेका बेला नाट्यकलाका माध्यमबाट झकझक्याएका साथै यस विधाप्रति समर्पित रहेर समाजमा उल्लेखनीय योगदान पुर्याएकाले पोखरेललाई सम्मानित गरिएको निर्णायक मण्डलका सदस्य नयनराज पाण्डेले जानकारी गराए । मुलुकमा २० वर्षदेखि जारी लोडसेडिङ तथा ऊर्जा संकटलाई विद्यमान प्रशासनिक संरचनाभित्रै रहेर अन्त्य गरेकामा कुलमान घिसिङलाई अर्थउद्यम विधाको कान्तिपुर आइकन प्रदान गरिएको हो । विद्युतीय लोडसेडिङका कारण वर्षौंसम्म अन्धकारमा रहेको मुलुकलाई उज्यालोतर्फ लैजानुभएको, बिजुलीजस्तो हरेक व्यक्तिलाई आवश्यक पर्ने ऊर्जालाई चुस्त व्यवस्थापन तथा आपूर्तिको सही विश्लेषण गरी ऊर्जा संकट अन्त्य गर्न नेतृत्वदायी भूमिका खेल्नुभएकामा कान्तिपुर आइकनबाट सम्मानित गरिएको छ, निर्णायक मण्डलका सदस्य सुजीव शाक्यले भने ।कान्तिपुर फाउन्डेसनले समाजका विभिन्न क्षेत्रमा योगदान पुर्याएका अगुवा तथा प्रेरणादायी व्यक्तित्वलाई रहेक दुई वर्षमा कान्तिपुर आइकनबाट सम्मानित गर्दै आएको छ । यसअघि कान्तिपुर आइकनको पहिलो संस्करणबाट नेपाली क्रिकेटको राष्ट्रिय टोलीलाई सम्मान गरिएको थियो । समारोहमा कान्तिपुर मिडिया गुप्रका अध्यक्ष तथा प्रबन्ध निर्देशक कैलाश सिरोहियाले सामाजिक उत्तरदायित्व निर्वाह गर्ने क्रममा गैरनाफामूलक कल्याणकारी संस्था कान्तिपुर फाउन्डेसन सुरु गरेको बताए । राष्ट्रको जीवनका विभिन्न क्षेत्रमा योगदान गर्ने नागरिकहरू नै देशका ढुकढुकी, प्रेरणा र आशा तथा भरोसाका स्रोत हुन्, उनले भने, तिनको सम्मान गर्नु हाम्रो आफ्नै मान राख्नु पनि हो ।देशभरिबाट अनलाइन, हुलाक र इमेलमार्फत प्राप्त सयौं मनोनयनआवेदनहरूको अध्ययन तथा विभिन्न मापदण्डबाट वैज्ञानिक विश्लेषण गरी हरेक विधाका अलगअलग स्वतन्त्र निर्णायक मण्डलबाट आइकन छनोट गरिएको थियो । कान्तिपुर आइकनको निर्णायक मण्डलमा पीताम्बर शर्मा, गणेश गुरुङ, वन्दना राणा, अभि सुवेदी, नयनराज पाण्डे, डा सन्दुक रुइत, अजय दीक्षित, सुरेश कर्ण, सुजीव शाक्य, विद्याधर मल्लिक, कैलाश सिरोहिया, सुधीर शर्मा र अखिलेश उपाध्याय थिए ।"
त्रिविमा स्ववियु चुनाव गर्न समिति,"काठमाडौं (कास) त्रिभुवन विश्वविद्यालयले स्वतन्त्र विद्यार्थी युनियनको निर्वाचन गराउन समिति गठन गरेको छ । शिक्षाध्यक्ष सुधा त्रिपाठीको संयोजकत्वमा केन्द्रीय निर्वाचन समन्वय एवं निरीक्षण समिति गठन गरिएको हो । चुनाव मिति घोषणा गर्न माग गर्दै सत्तारूढ नेकपासम्बद्ध विद्यार्थी संगठन अनेरास्ववियु र अखिल क्रान्तिकारीले सोमबार त्रिवि कार्यालय घेराउ गरेका थिए । लगत्तै त्रिविले समिति गठन गरेको जानकारी दिएको हो । यसअघि नै त्रिविले फागुनमा निर्वाचनको तयारी गर्न मुलुकभरका क्याम्पसहरूलाई निर्देशन दिएको थियो । कांग्रेस निकट नेपाल विद्यार्थी संघले तत्काल स्ववियु निर्वाचन नगर्न आग्रह गरेपछि चुनावको मिति घोषणा हुन सकेको थिएन । कांग्रेस नेताहरूले पनि चुनाव सार्न आग्रह गर्दै आएका छन् ।१६ सदस्यीय समितिको सहसंयोजकमा रजिस्ट्रार डिल्लीराम उप्रेती र सदस्य सचिवमा विद्यार्थी कल्याण विभागका निर्देशक गंगाबहादुर थापामगर छन् । त्रिवि पदाधिकारी, प्राध्यापक र कर्मचारी सम्मिलित समिति गठन गरिएको उप्रेतीले जनाए । उनका अनुसार समितिले निर्वाचन कार्यतालिका सार्वजनिक गर्नेछ । चैतभित्र निर्वाचन नगरे त्यसपछि परीक्षा सुरु हुन थाल्छ, उनले भने, त्यसअघि नै निर्वाचन गराउने गरी मिति घोषणा गर्छौं । सात दिनभित्र निर्वाचन कार्यतालिका घोषणा गर्न त्रिविलाई अल्टिमेटम दिइएको अनेरास्ववियु त्रिवि अध्यक्ष मदन बिष्टले बताए ।"
७ हजार कर्मचारी समायोजन,"काठमाडौं (कास) सरकारले सोमबारसम्म संघ, प्रदेश र स्थानीय तहमा गरी ७ हजार ३ सय ४१ जना निजामती कर्मचारीको समायोजन गरेको छ । संघीय मामिला तथा सामान्य प्रशासन मन्त्रालयका प्रवक्ता सहसचिव सुरेश अधिकारीका अनुसार ५७ सचिव, ६ सय ७६ सहसचिव, २ हजार ६ उपसचिवसहित ४ हजार ६ सय २ शाखा अधिकृतको समायोजन सकिएको हो । ५७ सचिव सबैलाई संघमा समायोजन गरिएको छ । बाँकी स्वास्थ्य सेवाका कर्मचारीसहित लेखापाल, सहलेखापाल, नासु, खरिदारलगायतको समायोजन शुक्रबारसम्म सक्ने अधिकारीले बताए ।"
गौरवका आयोजनाको काम निराशाजनक,"(काठमाडौं) : राष्ट्रिय सभाको राष्ट्रिय सरोकार तथा समन्वय समितिले राष्ट्रिय गौरवका २१ आयोजनाको प्रगति सन्तोषजनक नभएकामा चिन्ता व्यक्त गरेको छ । समितिको सोमबार बसेको बैठकले ती आयोजनाको काम द्रुत गतिमा अघि बढाउन आवश्यक कदम चाल्न सरकारलाई निर्देशन दिएको छ ।समितिले राष्ट्रिय गौरवका आयोजना समस्यामा फसेको, वर्षौंसम्म सम्पन्न हुने अवस्थामा नपुगेको बारेमा जिम्मेवार मन्त्रालय र अधिकारीहरूलाई जानकारी माग्ने र राष्ट्रिय गौरवका आयोजनाका समस्या पत्ता लगाई समाधानका लागि सरकारलाई थप निर्देशन दिने निर्णय गरेको छ ।सदस्यहरूले राष्ट्रिय महत्त्वका आयोजना सम्पन्न हुन लामो समय लाग्दा लागत बढेको तर्फ सरकार गम्भीर हुनुपर्ने बताएका थिए ।बैठकले पहिलो चरणमा समितिका सदस्यलाई आयोजनाको स्थलगत अनुगमन गर्न पठाउने निर्णय गरेको छ । समितिले गौरवका आयोजनाहरूको स्थलगत अध्ययन गर्न सदस्यहरूलाई जिम्मा दिएको छ । सदस्यहरू इन्दु कडरियालाई पश्चिम सेती जलविद्युत् आयोजना र रानीजमरा कुलरिया सिँचाइ आयोजना, कोमल वलीलाई सिक्टा सिँचाइ आयोजना र बबई सिँचाइ आयोजना, खिमलाल भट्टराईलाई दोस्रो अन्तर्राष्ट्रिय विमानस्थल निजगढ र लुम्बिनी क्षेत्र विकास कोष आयोजना, खेमराज नेपालीलाई मध्यपहाडी लोकमार्ग र कोसी करिडोरको स्थलगत अनुगमन गर्न खटाएको छ ।त्यसैगरी जीवन बुढालाई कर्णाली करिडोर र भेरीबबई बहुउद्देश्यीय आयोजना, दीपा गुरुङलाई पोखरा क्षेत्रीय विमानस्थल, धनकुमारी खतिवडालाई पशुपति क्षेत्र विकास आयोजना र माथिल्लो तामाकोसी जलविद्युत् आयोजना, प्रकाश पन्थलाई कालीगण्डकी करिडोर, रमेशप्रसाद यादवलाई हुलाकी लोकमार्ग, राजकुमार कुँवरलाई भैरहवा क्षेत्रीय विमानस्थल, रामचन्द्र राईलाई काठमाडौं तराई द्रुतमार्ग, रामप्रीत पासवानलाई राष्ट्रपति चुरे संरक्षण कार्यक्रम र पूर्वपश्चिम विद्युतीय रेलमार्ग तथा सुरेन्द्रराज पाण्डेलाई मेलम्ची खानेपानी आयोजना र बूढीगण्डकी आयोजनाको स्थलगत अनुमगन गरी प्रतिवेदन पेस गर्न जिम्मा दिइएको छ ।"
हेटौंडा बजारको सडक फराकिलो पारिँदै,"हेटौंडा (कास) प्रदेश ३ को मन्त्रिपरिषद बैठकले पूर्वपश्चिम राजमार्ग र त्रिभुवन राजपथको हेटौंडा बजार क्षेत्र थप फराकिलो बनाएर बाइपास सडक पनि निर्माण गर्ने निर्णय गरेको छ । सडकको दायाँबायाँ १६१६ मिटर कायम गर्ने र बाइपास सडकलाई राजमार्गको रूपमा विकास गर्न संंघीय सरकारसँंग अनुरोध गर्ने निर्णय गरेको हो । प्रदेश सरकारले गरेको निर्णय संघीय सरकारले स्विकारेमा सडकको दायाँबायाँ १६१६ मिटर मात्र कायम हुनेछ ।आइतबारको मन्त्रिपरिषद् बैठकले हेटौंडाको मुख्य बजार क्षेत्रलाई सहरी सडकको रूपमा विकास गरेर ४ लेनको सडक निर्माण गर्ने, त्यसमा ग्रिन बेल्ट (सडकको दायाँबायाँ बगैँचा) निर्माण गर्ने, फुटपाथ निर्माण गर्ने, सर्भिस ट्रयाक निर्माण र बाइपास सडक निर्माण गरेर राजमार्गका रूपमा विकास गर्ने निर्णय गरेको आन्तरिक मामिला तथा कानुन मन्त्री शालिकराम जम्कट्टेलले जानकारी दिए । उपमहानगरपालिका क्षेत्रको सडकलाई सहरी सडकका रूपमा अगाडि बढाउने गरी प्रदेश सरकारले निर्णय गरेको हो । हेटौंडा क्षेत्रमा पर्ने राजमार्गलाई वैकल्पिक व्यवस्था गर्न संघीय सरकारलाई अनुरोध गर्ने गरी तत्काल पठाइने मन्त्रिपरिषद् जनाएको छ ।बाइपास सडक निर्माणका लागि प्रदेश सरकारले चालू आर्थिक वर्षमा पाँच करोड रुपैयाँ छुट्टयाएको छ । सोही रकमबाट खर्च गर्ने गरी डीपीआर बनाउने काम अन्तिम चरणमा पुगेको भौतिक पूर्वाधार विकास मन्त्रालयले जनाएको छ ।"
हेलम्बुमा क्यानोनिङ,"(सिन्धुपाल्चोक) : गुम्बा र हयोल्मो भूमिको रूपमा चिनिएको पर्यटकीय स्थल हेलम्बु गाउँपालिकाले एड््भेन्चर खेल क्यानोनिङ सम्भाव्यता देखिएको छ । हेलम्बुको वडा १ अम्बाथानस्थत लामो तार्तुङ झर पहिलो पटक क्यानोनिङ परीक्षण गरिएको हो । ६० मिटर उचाइ रहेको सुन्दरतम् लेकाली डाँडाको तार्तुङ झरनाबाट क्यानोनिङ अध्ययन भौगोलिक रूपमा सफल देखिएको हेलम्बु गाउँपालिकाका प्रमुख निमाग्याल्जेन शेर्पाले बताए । दर्जनौं हिमाल, हिमशृंखला, पुराना हयोल्मो बस्ती देखिने हेलम्बुमा रहरलाग्दो झरनामा क्यानोनिङ को आनन्द लिन सकिन्छ, तार्तुङको क्यानोनिङ परीक्षण सकिएलगत्तै शेर्पाले भने । उनले सहासिक खेल सेफ क्यानोनिङ को सुरक्षित अवतरणका लागि स्थलगत अनुगमनमा जुटेको सुनाए ।यसैको लागि ५ लाख बराबरको बजेटिङ गरेका छौं, उनले भने । हालै प्रयोग गरिएको क्यानोनिङ र प्याराग्लाइडिङ सञ्चालनको लक्ष्य बोकेर राजधानीबाट सुन्दरीजल, पाटीभञ्ज्याङ, कुटुम्साङ हुँदै शेर्माथानसम्म जोड्ने ४५ किलोमिटर सडक बनिसकेको छ । २० लाख बराबरको बजेट छुट्याएर सडक तयार पारिएको उनले प्रस्ट्याए । मेलम्ची खानेपानी आयोजनाको सुरुङनजिकै रहेको फराकिलो तार्तुङ झरनामा क्यानोनिङ गरिएको क्यानोनिङ टेस्ट का लागि आएका पाइलटले बताएका छन् । मुलुकैमा क्यानोनिङमा अब्बल मानिएको छाँगो दि क्यानोनिङ कम्पनीका ३ पाइलटबाट तार्तुङमा क्यानोनिङ गरिएको हो । कम्पनीका ओपरेसन निर्देशक किशोर शाहीका अनुसार हेलम्बुभरका २५ वटै झरनामा क्यानोनिङ को सम्भावना बोकेको देखिन्छ । राजधानीबाट नजिक भएकाले एड्भेन्चर पर्यटकका लागि आकर्षणको केन्द्रबिन्दु बन्ने उनले सुझाए । गाउँपालिका प्रमुख, वडाध्यक्षदेखि विभिन्न युवा नेतृत्वले ३ जना पाइलटबाट सफलतापूर्वक क्यानोनिङ प्रयोग निरीक्षण गरे । गुम्बाको गाउँ भनेर चिनिने हेलम्बु गाउँपालिकाले पर्यटन तथा आन्तरिक स्रोत वृद्धि गर्न विभिन्न योजना राखेको छ । गाउँपालिका, स्थानीय र निजी कम्पनीहरूको लगानीमा पर्यटन प्रवद्र्धनका लागि हेलम्बु गोसाइँकुण्ड केबुलकार निर्माणसँगै प्याराग्लाइडिङ, क्यानोनिङ को सम्भाव्यता अध्ययन कार्यक्रम राखेको छ । हेलम्बु रसुवागढी फस्टट्रयाक मिलारेपा (टनेल २५ किमि) मार्ग हुँदै राजधानी जोड्ने फिजिबिलिटी रिपोर्ट तयार गरिरहेको छ । स्वच्छ सफा हेलम्बु, मोडेल विद्यालय, एक बस्ती : एक चिल्र्डेन पार्कजस्ता अभियान ल्याइएको छ । पदमार्ग र बन्जी ३ हजार ४ सय ५० मिटरको उचाइमा रहेको पाकेडाँडा पुगेपछि हरियालीबीच रहेको सुन्दरतम् सिमिसिदाङ को ट्रयाकलाई अघि सारिएको छ । किउलको मनमोहक बस्ती नियालेपछि तिम्बुको र्तातुङ, लाम्दो, घोप्टेघ्याङ हँुदै पाकेडाँडामा पुग्न सकिन्छ । लाङटाङ राष्ट्रिय निकुञ्जभित्र पर्ने हेलम्बु७ स्थित होटल ग्रिन भ्यु बाट केही मिनेट हिँडेपछि हेलम्बु हिल टप भ्यु बाट अन्य धेरै हिमालको अवलोकन गर्न सकिनेछ । पाकेडाँडाको जंगलमा पाइने आकर्षणको केन्द्रबिन्दु रेडपाण्डा, डाँफे, मुनाल, घोरल, मृग, याकचौंरीको संरक्षणमा जुटेको हेलम्बु गाउँपालिकाले जनाएको छ । विभिन्न हिमाली जातका लालीगुराँस र रेडपाण्डा संरक्षण गर्ने कार्यक्रमलाई प्रमुख बनाएका छांै, प्रमुख निमाग्याल्जेन शेर्पाले भने । बुद्धपार्कबाट ग्वाच्यो डाँडा, गुरु रिन्पोछे डाँडा, सेर्माथाङ, आमा याङरी, ढुपु, भेम्दाङ, सेमेसिदाङ, इरिङगाङ, पाकेगाङ, सेम्राङ, ताखोर गुल्फुभञ्जाङ हुँदै चित्रे तागाङसम्म हेलम्बु हिमालयन सम्पदा पदमार्ग बनाइनेछ ।"
मोबाइलमा झुन्डिँदा,"(काठमाडौं) : इमाडोलकी ५ वर्षीया ओजस्वी शाक्यको जतिखेर पनि मोबाइल चलाउने बानी छ । खाना खाँदा, आराम गर्दा जतिखेर पनि उनलाई मोबाइल नै चाहिन्छ । मोबाइल बिना खाना खान पनि नमान्ने बानी बसेको उनी आमा सुष्मा शाक्यले बताइन् । उनले भनिन्, गेम खेल्न, युट्युबमा भिडियो हेर्न उसलाई मोबाइल चाहिन्छ, मोबाइल पाएपछि स्कुलको होमवर्क गर्न पनि मान्दिन । मोबाइल धेरै चलाएकै कारण उनका आँखा कमजोर भइसकेका छन् । कक्षाको बोर्डमा लेखिएका अक्षर समेत ठम्याउन नसकेपछि हाल उनी नियमित त्रिपुरेश्वरस्थित आँखा अस्पतालमा उपचाररत छिन् । चिकित्सककले उनलाई पावरवाला चस्मा लगाउन सल्लाह दिएका छन् ।उनी जस्तै काठमाडौंका ६ वर्षीय कृतिक सञ्जेल पनि धेरैबेर मोबाइल चलाएकै कारण आँखाको समस्या झेलिरहेका छन् । मोबाइलमा गेम खेलिरहने उनको बानी छ । आँखा लोलाइरहन्छन्, टाढाको वस्तु ठम्याउन मुस्किल छ । उनी पनि २ वर्षअघिदेखि आँखा अस्पतालमा उपचार गराइरहेका छन् ।आजभोलि मोबाइल, ल्यापटप अभिन्न अंग जस्तै बनिरहेको छ । गेम खेल्ने, भिडियो हेर्ने र सामाजिक सञ्जाल चलाउने नाममा बाबालिकालाई यस्ता वस्तुको लत बसिसकेको छ । अभिभावकले पनि बालबालिकालाई भुलाउने बाटोका रूपमा मोबाइल नै खेलाउन दिन्छन् । यस्ता वस्तुमाथि नियन्त्रण हुन नसक्दा उनीहरू आँखा र गर्धन, टाउको र ढाड सम्बन्धी विभिन्न समस्या लिएर अस्पताल पुगिरहेका छन् । नेपालमा ग्याजेटले आँखामा निम्त्याउने समस्याबारे अध्ययन नभए पनि विश्वस्तरमा यो समस्याको रूपमा मानिएको छ । अमेरिकन एकेडेमी अफ अप्थामोजीको निर्देशिकामा बालबालिकाले दैनिक एक घण्टाभन्दा बढी ग्याजेट प्रयोग गर्न नहुने बनाए तापनि यो व्यवहारमा लागू छैन । जतिखेर पनि मोबाइलमा झुन्डिने लतका कारण अधिकांश बालबालिकामा आँखा सम्बन्धी समस्या धेरै देखिएको नेत्ररोग चिकित्सक बताउँछन् ।बाल नेत्ररोग विशेषज्ञ डा चन्द्रा गुरुङका अनुसार ग्याजेटमा झुन्डिरहँदा बालबालिकाको आँखामा गम्भीरखाले समस्या देखा पर्न सक्छन् । उनी भन्छिन्, यस्ता विकिरणयुक्त वस्तुले बच्चाको दृष्टि क्षमता नै कमजोर गराइरहेको छ, एकातिर मात्रै उनीहरूको आँखाको ध्यान जाने हुँदा आँखा अल्छी बन्छ । अधिकांश बालबालिकाको लामो समयसम्म आँखा अल्छी भएकै कारण डेढो हुने समस्या लिएर अस्पताल आउने गरेको उनले बताइन् । सामान्यतया आँखा अल्छी भएको बालबालिकाले महसुस गर्दैनन् । अभिभावकलाई पनि त्यति याद हुन सक्दैन । धेरैजसो बालबालिकाका आँखा सम्बन्धी समस्या विद्यालयबाट पहिचान हुने गरेका छन् । एकोहोरो मोबाइलमा मात्रै हेर्ने बानीले टाढाको वस्तु नदेख्ने, आँखाको ज्योति कम हुने समस्याबाट उनीहरू बढी ग्रसित भइरहेका छन् । डा गुरुङ भन्छिन्, बच्चाको आँखाको ज्योति विकास हुने समय नै जन्मेदेखि ८ वर्षसम्म हो, यही उमेरमा ज्योति कम हुने गरी मोबाइल चलाउने बानीले उनीहरूका आँखा जोखिममा परिरहेका छन् । ज्योति विकास नभएका आँखा सुस्त हुँदै गएर सुधार हुन गाह्रो र दृष्टि कम हुँदै गएमा आँखा डेढो हुन सक्ने उनले बताइन् । त्रिपुरेश्वरस्थित आँखा अस्पतालमा दैनिक ३० देखि ५० बालबालिका रिफ्लेक्सन (अल्छी आँखा) सम्बन्धी समस्या लिएर आउने गरेका छन् । अधिकांश चस्मा लगाउनुपर्ने अवस्थामा पुग्ने गरेका छन् । बढी मोबाइल चलाएकै कारण उनीहरू आँखाको एलर्जी, झिम्क्याइ कम जस्ता समस्या पनि उत्तिकै देखिएका छन् । तिलगंगा आँखा अस्पतालमा बालबालिका आँखा सुक्खा हुने, पोल्ने, चिलाउने, रातो हुने पनि जस्ता समस्या लिएर आइरहेका हुन्छन् ।"
आगो निभाउनै गाह्रो,"दमकलमा ब्लफ कलदमकलमा अधिकांश जानकारी प्रहरीमार्फत १०० नम्बरबाट आउने गर्छ । जबकि सीधै १०१ मा डायल गरेर अग्नि नियन्त्रण सहायता प्राप्त गर्न सकिन्छ । जुद्ध वारुण यन्त्रमा दिनको सयभन्दा बढी कल आउने कर्मचारी बताउँछन् । तर धेरैजसो जिस्किने र ब्लफ कल गर्ने गरेको उनीहरूको अनुभव छ । नगरकोटीका अनुसार ९० प्रतिशत भन्दा बढी कल अनावश्यक हुन्छन् । उनले भने, महिलाहरू जिस्किन्छन् । चुप लागेर बस्ने, बच्चालाई फोन दिने, अनावश्यक कुराकानी र असम्बन्धित जानकारी माग्ने गर्छन् ।नम्बर डिस्प्लेका आधारमा हेर्दा ती नम्बर राजधानीका नभई निकै टाढाका जिल्लाका हुन्छन् । फेक कल गर्ने र ड्युटीमा रहेका फोन उठाउने प्रहरीसँग जिस्किनेमा धेरैजसो महिला हुने गरेका छन् । हामी फोन उठाउँदा परिचय मागेर कहाँ के भयो भनेर सोध्छौं । उल्टै हामीलाई नै तपाईंलाई गफ गर्न मन लाग्या छैन भन्दै सोध्छन् । थरीथरी गफ गर्छन्, एक नगर प्रहरीले भने । प्रहरीकहाँ यसको गुनासो गर्दा पनि वास्ता नगरेको उनीहरूको भनाइ छ । प्रमुख नगरकोटीले भने, मैले एक कार्यक्रममा कारबाहीको कुरा गर्दा प्रहरीबाट हाम्रो नम्बरमा पनि आउँछन् । हामी सहन्छौं, तपाईंहरू पनि त्यसै गर्नुस् भन्ने जवाफ पाएँ । प्रहरीले लिखित रूपमा उजुरी गर्न भन्ने गरेको उनले सुनाए । नेपाल टेलिकमसँग पनि सहकार्य गरी त्यस्ता ब्लफ कल गर्नेको नम्बर केही दिन बन्द गराइदिन पाए चेत्थे कि भन्ने लाग्छ उनलाई ।"
विवाहभन्दा व्रतबन्ध खर्चिलो,"ललितपुर (रासस) : सुन्दा अचम्म लाग्न सक्छ कि पहरी जातिमा विवाहभन्दा पनि व्रतबन्ध खर्चिलो हुने गर्छ । परम्परा धान्ने नाममा कतिपयलाई ऋण नै खोज्नुपर्ने अवस्थामा पुर्याउँछ । धेरैले घरखेत बन्धकीमा राखेर परम्परा धानेका हुन्छन् ।गोदावरी नगरपालिका वडा नं ४ बडिखेलका ५५ वर्षीय नरबहादुर पहरीका नाति आशिषको ११ वर्षको उमेरमा व्रतबन्ध हुँदै छ । नरबहादुरले नातिको व्रतबन्धमा ३०० जना साथीभाइ, नातागोता र आफन्तलाई निमन्त्रणा गर्ने योजना बताउनुभएको छ । व्रतबन्धमा निमन्त्रणा गरिएकामध्ये २५ जना महिलालाई पछयौरा र चोलो, अनि २५ जना पुरुषलाई ७ हातको फेटा र टोपी बाँड्नैपर्ने चलन रहेको उनी बताउँछन् । बाजामा ३० देखि ५० हजार रुपैयाँ जति खर्च हुन्छ । घरका हरेक सदस्यलाई नयाँ लत्ताकपडा हालिदिनुपर्छ । चौधथरीका गेडागुडी भिजाएर सितन बनाउनुपर्छ । स्वस्थानी व्रतकथाको अन्तिम दिन देवालीमा व्रतबन्ध गर्ने चलन हुँदा अनिवार्य हाँस, कुखुरा, बोका र कुमारी पाठीको मासु चाहिन्छ । सगुनमा जाँड, रक्सी, छयाङ, अण्डा, पान र माछा सबैको जोरजाम गर्न र भोज खुवाउन झन्डै ५ लाख खर्च हुने अनुमान गरेको छु, उनले भने । बडिखेल घर भएका राजु पहरी र सरस्वती प्रहरीका ११ वर्षीय छोरा अजय पहरीको भोलि फागुन ७ गते व्रतबन्ध हुँदै छ । छोराको व्रतबन्धमा ४०० जना साथीभाइ र नातागोतालाई बोलाउने भएका छन् । व्रतबन्ध अघिपछि गरी लगभग एक साताको भोज, तीनवटा खसी, दुईवटा हाँस, तीनवटा कुखुराको भाले, तीन बोरा चामलको जाँड, १०० लिटर रक्सी, बाजा र भाँडाकुँडा सबै गरी पाँचदेखि साढे पाँच लाख रुपैयाँ जति खर्च हुने उनको अनुमान छ । त्यसैगरी, बडिखेल निवासी ५४ वर्षीय अलैची पहरीका १३ वर्षीय नाति विकल पहरीको पनि मंगलबार नै व्रतबन्ध छ । अलैचीको डाक्नुपर्ने पाहुनाको सूची ६०० देखि ७०० जनासम्मको छ । नजिकका पुरुष आफन्तलाई २०० वटा फेटा, टोपी र २०० वटा पछयौरा, चोलो, धोती बाँड्नुपर्छ । उनी भन्छिन्, दुईवटा पोथी हाँस, पाँच वटा कुखुराको भाले, एउटा कुमारी पाठी, ४ वटा खसी, ३० किलो कुखुराको मासु, बाजा, भोज र भाँडाकुँडा किनमेलमा ६ देखि ७ लाख खर्च हुन्छ । पहरी परम्परा, संस्कृति र रीतिरिवाज नेवार समुदायको जस्तै देखिए पनि कुनै रूपमा मेल नखाने पहरी अग्रज दलबहादुर पहरीले बताउँछन् । पहरीले हरेक वर्ष स्वस्थानी व्रतकथा समाप्तिको अन्तिम दिन देवाली गर्ने गर्छन् । यही देवालीमै उनीहरूको व्रतबन्ध गर्ने सदियौं पुरानो चलन छ । पहरीको व्रतबन्धमा विवाहमा जस्तै विभिन्न प्रकारका बाजागाजा राख्नैपर्छ । यो जातिमा प्रेम विवाह गर्ने चलन बढी छ । हरेक बिजोर वर्ष छोरानातिको व्रतबन्ध हुने गर्छ । यदि व्रतबन्ध गर्न आँटेको वर्ष कुनै छेकथुन भएमा अर्काे बिजोर वर्षमा छानिन्छ । यस जातिमा देवालीका दिन प्रत्येक घरबाट हाँस अनिवार्य निकाली काट्ने चलन रहेको छ । हाँसबिना देवाली हुँदैन । स्थानीयवासी पवित्रा पहरीले भने, हाँस काट्ने, चामलको रोटी (चटामरी) पकाउने, कुलदेवतालाई चढाउने र रोटीमाथि हाँसको टाउको राखेर घरको थकालीलाई दिने चलन छ । सादा चामलको रोटीमा हाँसको फिला हाली सासू र जेठानीलाई घरकी कान्छी बुहारीले दिने चलन अझै कायम छ । यस जातिको व्रतबन्धमा मामाभारी र फुपूभारी ल्याउने चलन छ । भान्जाको व्रतबन्धमा मामाले लुगा, जुत्ता, गहना गाग्रो, करुवा, पूजाको थाली, १४ थरीका काँचो वा पाकेका सितन, जाँड, रक्सी, चिउरा र मासु दिन्छन् । भान्जाको व्रतबन्ध सम्पन्न गरी मामामाइजूलाई बिदा नगरेसम्म उनीहरू भान्जाको घरमा बस्ने चलन छ । भान्जाको व्रतबन्ध सम्पन्न गरेर घर फर्कंदा उनीहरूलाई काटेर खुइल्याइएको बोकाको फिलामा चारपाँच हजार रुपैयाँ राखेर धूपबत्ती बाली पूजा गरी बिदा गर्नुपर्छ । स्थानीयवासी मैया पहरीले भन्छिन्, फुपू पनि भदा वा माइतीले व्रतबन्ध समाप्तिपछि बिदा नगरेसम्म माइती नै बस्नुपर्छ । फुपूले भदाको व्रतबन्धमा काटेर खुइल्याइएको कुमारी पाठीलाई धूपबत्ती बालेर पूजा गर्नुपर्छ । मामामाइजूले भान्जाको व्रतबन्धमा जति रकम हालेका हुन्छन् त्यसको आधा रकम फुपूले पनि भदालाई हालिदिनुपर्छ । व्रतबन्धको चार दिनपछि मामामाइजू र फुपूलाई उनीहरूले ल्याएको भोज वा सामग्रीमा आधा फर्काउनुपर्छ । आफन्तसहित मामामाइजू र फुपूलाई मादल बजाएर उनीहरूले सगुनका साथ गीत गाउँदै घर फर्काउने पुरानो चलन छ । यो चलन नेपालका अन्य जातिका चलनसँग मेल खाँदैन । पहरी जातिको घरमा हरेक महिनामा कम्तीमा एक वा दुईवटा चाडपर्व आइरहन्छन् । बाँसको सामग्री निर्माण गर्ने यो जातिको पुख्र्यौली पेसा हो । बडिखेलका ६० प्रतिशत पहरीले बाँसको हस्तकला सामग्री निर्माण गरी आफ्नो दैनिकीका साथै चाडपर्व र परम्परा धान्दै आएका छन् ।"
राष्ट्रिय परिचयपत्र ३ वर्षभित्रै,"काठमाडौा (रासस) सरकारले राष्ट्रिय परिचयपत्र वितरण ३ वर्षभित्रै सक्ने भएको छ । त्यसका लागि आवश्यक पर्ने रकम आफ्नै स्रोतबाट खर्च गर्ने भएको छ । यसका लागि सात अर्व ५२ करोड लाग्ने राष्ट्रिय परिचयपत्र तथा पञ्जीकरण विभागले जनाएको छ । बजेट वक्तव्यमा पााचवर्षभित्र सबै नागरिकलाई राष्ट्रिय परिचयपत्र वितरण गर्ने नीति अनुरुप अगामी वर्ष १५ जिल्लामा कार्यक्रम विस्तार गरिने छ भन्ने उल्लेख गरिएको छ । तर विभागले तीन वर्षभित्र सबै जिल्लामा राष्ट्रिय परिचयपत्र वितरण गरिसक्ने योजना कार्यान्वयन शुरु गरेको छ । विभागका महानिर्देशक दीपक काफ्लेले प्रतिनिधिसभा, राज्यव्यवस्था तथा सुशासन समितिको सोमबारको बैठकमा उक्त जानकारी दिादै राष्ट्रिय परिचयपत्र वितरणमा लाग्ने खर्च नेपाल सरकार आफ्नै हुने जानकारी दिए । आव २०६६०६७ को वार्षिक नीति तथा कार्यक्रममार्फत सबै नेपाली नागरिकलाई राष्ट्रिय परिचयपत्र वितरण गर्ने उल्लेख गर्दै यसको शुरुआत भएको थियो ।"
सेल्फ सेन्सरसिपको सन्त्रास,"सत्तारूढ दल नेकपाको भ्रातृ संगठन युवासंघको धम्कीपछि गायक पशुपति शर्माले आफ्नो एक गीत युट्युबबाट हटाए । धेरैले भने पञ्चायतकालको झल्को आयो । अझ कतिले टिप्पणी गरे पञ्चायतलाई पनि बिर्सायो ।उसबेला हास्य कार्यक्रमहरूमा राजाकै सामु सार्वजनिक पदाधिकारीविरुद्ध व्यंग्यवाण हानिन्थ्यो । एकपटक तत्कालीन प्रधानमन्त्री सूर्यबहादुर थापाकै अगाडि प्रज्ञा प्रष्तिष्ठानमा आयोजित कार्यक्रममा मदनकृष्ण श्रेष्ठ र हरिवंश आचार्यको मह जोडीले व्यंग्य कस्यो, सूर्यको रापले डढाउने भो । त्यतिबेलाको बन्द समाजका शासकहरू पनि यस्ता व्यंग्य पचाउँथे वा पचाएजस्तो गर्थे । पछिल्ला वर्षहरूमा पनि नेताहरूले सिस्नुपानी नेपालका कडा व्यंग्य पचाउँदै आइरहेकै थिए ।यस्तो समुन्नत हास्यव्यंग्य परम्परामा गायक शर्माको घटनाले अचानक एउटा बेमोज थपेको छ । अभिव्यक्ति स्वतन्त्रताको प्रयोग उचाइमा पुगिसकेका बेला एउटा कलाकारले आफ्नो सिर्जना फिर्ता लिने अवस्था आउनु दुर्भाग्यपूर्ण मात्र होइन, निन्दनीयसमेत छ । यसले हाम्रो लोकतान्त्रिक गणतन्त्रको चेतनामै प्रहार गरेको छ । स्वतन्त्रता उपभोगमा हामीले छोएको उचाइलाई बिटुलो बनाइदिएको छ । वाक् तथा अभिव्यक्ति स्वतन्त्रतालाई कुण्ठित तुल्याएको छ । सर्जकहरूमा सेल्फ सेन्सरसिप को सन्त्रास थपेको छ । सरकार, राजनीतिज्ञ र सार्वजनिक पदाधिकारीको आलोचना गर्ने र तार्किक खिल्ली उडाउने हक जोकोही नागरिकलाई छ । अझ, व्यंग्य कलाकारको त धर्मै विकृति, विसंगति र भ्रष्टाचारविरुद्ध तीर उठाउनु हो । शर्माले पनि मुलुकमा मौलाएको भ्रष्टाचारविरुद्ध गीत गाएका थिए । तर युवासंघले सामाजिक सञ्जाल फेसबुकमार्फत चेतावनी दियो । आफ्ना ज्ञातअज्ञात त्रुटिहरू सच्याउन भन्यो । अन्यथाकरिअरमा असर पर्न सक्ने कडा कदमका लागि बाध्य हुन नपरोस् भनेर धम्की नै दियो । यो घटनाले गायक शर्मामाथि मात्र अन्याय भएको छैन, आम सर्वसाधारणमा समेत संविधानप्रदत्त अधिकारको निर्बाध उपभोगमा भय पैदा गरेको छ ।यस प्रकरणमा अहिलेसम्म सरकारको प्रत्यक्ष संलग्नता देखिएको छैन । तर यत्तिकैमा ऊप्रतिका प्रश्नहरू निस्तेज हुँदैनन् । कुनै दलको भ्रातृ संगठनले एक कलाकारलाई करिअरै सकिदिने धम्की कसरी दिन सक्छ ? उसको यस्तो दस्साहसको स्रोत के हो ? यसले मुलुकको प्रशासन कसको हातमा छ भन्ने सन्देश दिन्छ ? यसरी कसैलाई धम्क्याउनु आपराधिक क्रियाकलाप हो । सरकारले यसबारे अनुसन्धान गर्नुपर्छ । र, आम नागरिकलाई संवैधानिक हकको प्रत्याभूति दिलाउनुपर्छ ।शर्माका गीतका शब्दहरू व्यक्तिभन्दा पनि संस्था लक्षित छन् । तिनले वर्तमान सरकारको मात्र नभई सत्तामा बस्दै आएका जोकोहीलाई व्यंग्य गरेका छन् । गीतले उठाएका सवाल यसअघि सार्वजनिक वृत्तहरूमा नउठेका विषय पनि होइनन् । संसद्मा समेत छलफल भएका विषय हुन् । सरकारी निर्णयहरू हुन् । यस्तोमा विषयमा आपत्ति जनाएर खोंचे थाप्नु भद्दा मजाकबाहेक केही हुन सक्दैन ।सर्जकको सिर्जना जस्ताको तस्तै सुन्नदेख्न पाउनु श्रोतादर्शकको अधिकार हो । शर्माले युट्युबबाट गीत हटाएपछि उनको स्वतन्त्रता कुण्ठित पार्न चाहनेहरूलाई सुखानुभूति भयो होला । तर यो डिजिटल युगमा कुनै सामग्री सजिलै कसरी नामेट होला र ! हिजो युट्युब नहुँदै पनि भूमिगत दलका क्रान्तिका गीत सञ्चारित भएकै थिए ।अर्को, पब्लिक डोमेन मा दसथरी विषय छन् । गीतसंगीत पनि अनेकथरी छन् । के हेर्ने, के सुन्ने नागरिक स्वतन्त्रताको विषय हो । सामाजिक रूपमा पाच्य नहुने सिर्जनाले त्यसै पनि आम चासो पाउँदैन । सिर्जनाको स्तर जाँच्ने न्यायाधीश भनेकै श्रोतादर्शक हुन् । कुनै यो वा त्यो संगठनलाई स्रष्टाका सिर्जनामथि अंकुश लगाउने हक हुनै सक्दैन । कसैलाई व्यक्तिगत चोट पुगेको छ भने कानुनी उपचार खोज्ने विधिसम्मत बाटो छँदैछ । धम्की विधिको शासनविरुद्धमा छ ।यो घटना यत्तिमै सीमित नरही भोलिका दिनमा प्रवृत्ति नै बन्ने त होइन भन्ने संशय बढेको छ । निर्बाध प्रश्नहरू गर्नकै निम्ति हाम्रा दुईतीन पुस्ताले संघर्ष गरेर लोकतन्त्र ल्याएका हुन्, जसको मेरुदण्ड भनेकै वाक् तथा अभिव्यक्ति स्वतन्त्रता हो । यो अधिकार कुण्ठित गर्ने कुनै पनि हर्कत सचेत समाजमा स्वीकार्य छैन । सार्वजनिक पदाधिकारीमा जवाफदेहिता खोज्नु कलाकारको मात्र नभई, जोकोहीको कर्तव्य हो । उनीहरूबाट हुने गलत गतिविधि बन्द गराउनुको बदला ढाकछोप गर्नपट्टि लाग्नु आफैंमा अझ ठूलो गल्ती हो । कसैबाट यस्तो गल्ती नहोस् । सरकार आफ्नो जिम्मेवारीबाट नपन्छियोस् ।"
काण्डैकाण्डद्वारा विभूषित,"भूकम्पको पीडाले मुलुक अझै जर्जर छ । तस्कर, कालोबजारिया तथा आर्थिक अपराधी सत्ता र अर्थतन्त्र दुवैतिर हावी भएका छन् । लोकतन्त्र प्रतिरक्षात्मक वा गौण अवस्थामा पुर्याइएको छ । कृत्रिम महँगी चर्काएर सर्वसाधारणको बाँच्ने आधार ध्वस्त बनाइँदैछ । भ्रष्टाचारको कहालिलाग्दो र दयनीय अवस्था छ । दुई तिहाइ मतादेशको सरकारले आफ्ना असक्षमता र गल्तीका लागि कतैतिर दोष थोपर्ने उन्मुक्ति पाउँदैन । स्थानीय तहहरू पुरै लगामविहीन भएका छन् । विकास रकम अराजक ढंगले मास्ने र जनतालाई कर बढाएर कस्ने काम भइरहेको छ ।एकातिर प्रधानमन्त्रीको म भ्रष्टाचार गर्दिन र गर्न पनि दिन्न भन्ने वाचा घन्किरहेको छ, अर्कातिर सिंहदरबारबाट सिर्जित अर्बौं रुपैयाँको भ्रष्टाचारका कहालिलाग्दा काण्ड एक वर्षमा छताछुल्ल भएका छन् । ट्रान्सपरेन्सी इन्टरनेसनल लगायत अन्तर्राष्ट्रिय सरोकार संस्थाहरूको मूल्याङ्नमा कुशासन र भ्रष्टाचारको भयावह स्थितिको सूचकाङ्क प्रस्तुत गरेको छ । जो हो, नबर्सने मेघ उसैको हुन्छ घर्घर भनेझैं प्रधानमन्त्रीको बोलीमा दम देखिएन ।एयरबसको वाइड बडी विमान खरिदमा भएको भ्रष्टाचार लुकाउने प्रयास गरियो । कारबाही गर्न सुझाव दिएको संसदीय प्रतिवेदनलाई लत्याएर संसद्को विशेषाधिकार खोसियो । सरकारी न्यायिक छानबिन आयोग बनाएर संसदीय प्रक्रियालाई नै भ्रष्टीकरण गरियो । ३३ किलो सुन काण्डको आजसम्म अत्तोपत्तो छैन । बुढीगण्डकी आयोजनामा भएको घोटाला, नेपाल टेलिकमका लागि चिनियाँ कम्पनी हुवावेसँग भएको १८ अर्बको सम्झौतामा १२ अर्ब भ्रष्टाचारको चर्चा र मेलम्ची आयोजना अनिश्चित सरकारकै कारण भएको छ । करिब साढे अठार सय ठेक्कापट्टाका आयोजनाहरू अलपत्र छन्, तर कसैमाथि भ्रष्टाचारका कारबाही भएको देखिएन । अनुहार हेरिँदैन, भ्रष्टाचारीलाई छाडिँदैन भन्ने प्रधानमन्त्रीको नछाड्ने दृढता भ्रष्टाचारीलाई आफैसँग राख्ने नियतका रूपमा झल्किन्छ ।संघीयताको मर्म र भावना विपरीत स्रोत, साधन र शक्ति केन्द्रीकृत र भ्रष्टाचार गाउँसम्म विकेन्द्रित भएको छ । तीन तहको सरकारी करको भारले जनता थिचिएका छन् । यस्ता तथ्य उदाङ्ग बनाइदिने सञ्चार माध्यम र सामाजिक सञ्जाल सरकारी बक्रदृष्टि र कोपभाजनको सिकार हुँदैछ । प्रेस स्वतन्त्रताको घाँटी निमोठ्ने कानुनी हत्कण्डा अपनाउन थालिएको छ ।अन्तर्राष्ट्रिय सम्मेलनमा भाग लिन जाने क्रममा संस्कृत विश्वविद्यालयका उपकुलपतिलाई विमानस्थलबाटै अपहरण शैलीमा लगेर प्रधानमन्त्री निवासमा बन्दी बनाएर रोकियो । स्वतन्त्र न्यायपालिकामाथि हस्तक्षेप र लोकतन्त्रका आउटपोस्टको रूपमा रहेका संवैधानिक अंगहरूलाई सरकारी विभागजस्तै नियोजित नियन्त्रणको प्रयास गरिँदैछ । वास्तवमा प्रधानमन्त्रीको सपथ ग्रहणमै संवैधानिक विवाद, त्यसपछि प्रतिपक्षलाई दिनुपर्ने उपसभामुख पद सत्तापक्षले नै लिएर संविधानको अपहेलना प्रारम्भ गरियो । सहमतिको आधारस्तम्भका रूपमा स्थापित संवैधानिक परिषदका बैठक प्रतिपक्षलाई उपेक्षा गर्दै राष्ट्रिय सहमति तोड्ने र राजनीतिक ध्रुवीकरण चर्काउने चेष्टा भयो ।आगामी चैतमा अन्तर्राष्ट्रिय लगानी सम्मेलन गर्न लागेको घडीमा भेनेजुएलाको निरर्थक विवाद सिर्जना र नेपालसँग कुनै साइनो सरोकार नगाँसिएको, ह्युगो चाभेजको उत्तराधिकारी कम्युनिस्ट शासकको पक्षमा सत्तारुढ पार्टीका अध्यक्षकै अभिव्यक्तिले शेक्सपियरको नाटकको म्याक्बेथियन आकांक्षामा पर्नसक्ने सम्भावित दुर्घटनाको त्रासदी तथा कम्युनिस्ट कित्तामा आफूलाई उभ्याउने प्रयास हो । यसरी परराष्ट्र नीतिमा गम्भीर अपचलन ल्याएर दु:खसुखका सहयोगी मित्रराष्ट्रहरूसँगको सम्बन्ध चिस्याउने काम भयो ।मुलुकको मामिलामा सरकारले आफ्नो धारणा राख्नुअघि नै सत्तारुढ पार्टीतिरबाट वक्तव्य जारी गर्नु सरकारमै पार्टी उपस्थित हुने नियत हो । द्वन्द्वकालमा भएका मानवता विरोधी अपराधका लागि संक्रमणकालीन न्यायको जिम्मेवारी पूरा गर्न सरकार पूर्णतया असफल भएको छ । पीडकहरू पुरस्कृत हुने र पीडितहरू टुहुरा हुने दुरावस्थाको अन्त्य गर्दै पीडितलाई न्याय र परिपूरण दिने संक्रमणकालीन न्यायको निम्ति संयुक्त राष्ट्र संघसहित ९ मुलुकले संयुक्त रूपले चासोसमेत देखाएका छन् । आमजनता, खासगरी दिदीबैनीहरू खानेपानीको महाकष्ट भोगिरहेका छन्, प्रधानमन्त्रीको ध्यान हावामा महल बनाउने खालको छ । एकातिर तरकारी किसानहरू आफ्नो उत्पादनको न्यायोचित मूल्य नपाएर तरकारी नष्ट गर्न विवश छन्, अर्कातिर सरकार बिचौलिया र दलालका लागि दण्डहीनताको अभयदान र प्रश्रय दिइरहेको छ । उखु किसानहरू न्यायोचित मूल्य नपाएर संकटपूर्ण अवस्थामा छन्, सरकार भारतबाट उखु आयात गर्न बाटो खोलिदिन्छ । जनता लगानीको ब्यापकता, उत्पादन वृद्धि र रोजगारीको बाटो खोजिरहेका छन् । तर सरकार यथार्थ र प्राथमिकताबाट भागेर स्वप्नमय संसारमै अल्मलिएको छ । सत्याग्रही डा गोविन्द केसीसँग प्रधानमन्त्री स्वयंको पहलमा भएको सम्झौतालाई उपहास गर्दै निहित स्वार्थ र माफियाको पक्षपोषण गर्ने काम भएको छ ।गत आर्थिक वर्षको पहिलो ५ महिनाको तुलनामा साउन यताका ५ महिनामा व्यापार घाटा ११ प्रतिशत बढेको छ । आयात दोब्बर वृद्धि भएको छ । विदेशी अनुदान १६ प्रतिशत घटेको छ । विदेशी विनिमय सञ्चितीमा १० प्रतिशतभन्दा बढी ह्रास आएको छ । उद्योगमा लगानी ३० प्रतिशत न्यून भएको छ । वैदेशिक लगानी प्रतिबद्धता ४० प्रतिशतले घट्यो । चालु खाता घाटा सवा खर्ब बढ्यो । वैदेशिक लगानीको आप्रवाह ४५ प्रतिशत घटिसक्यो । सेयर बजार निरन्तर ओरालो लागिरहेको सरकारी तथ्याङ्कबाटै प्रमाणित हुन्छ । औद्योगिक उत्पादनमा प्रशोधित छाला, चामल, चिरेको काठ, कागज, रोजिन, प्लास्टिक, अल्मुनियम, जुत्ता, जीआई तार, वनस्पति घ्यु तथा तेलजस्ता आधारभूत उपभोग्य वस्तुको उत्पादन भयावह परिमाणमा घटेको छ ।मुलुक भ्रष्टाचारका साथै हत्या, बलात्कार, अपराध र लुटको साम्राज्यमा परिणत हुँदैछ । सरकारको भ्रष्ट कार्यशैलीले मुलुक चौतर्फी संकटको भुमरीमा फँस्दैछ । अघिल्लो सरकारले स्वीकृत गरेका योजनाहरू बजेट टेन्डर भइसकेकोमा समेत दुराग्रहपूर्वक कटौती गरिएको छ । सार्वजनिक प्रशासनलाई पार्टीकरण गर्दै संस्थागत विकासको प्रक्रिया ध्वस्त बनाइएको छ । कर्मचारी पुरस्कृत हुन गुण र दोषको आधारमा होइन, पार्टीको कार्ड होल्डर हुनुपर्ने अवस्था बनाइँदैछ । हालैको प्रहरी बढुवाले नै देखायो । राष्ट्रिय सुरक्षा अंगहरूमा गुणात्मकताको परिपाटी विसर्जन गरिँदैछ ।निर्मला पन्त बलात्कार र हत्याकाण्ड जस्ता अपराध बढेका छन् । दोषी पत्ता लगाउनुको सट्टा दोषी पत्ता लगाउन कार्यरत अभियन्ताहरूलाई सरकारको पक्षबाट धम्की आउन थालेको छ भने फौजदारी अपराध गरेका दोषीहरूलाई खतमाफी गरेर सांसदको सपथ ग्रहण गराइएको छ । संविधान कार्यान्वयनका क्रममा देशको कुनै भाग वा समुदायले पीडा वा उपेक्षाबोध गर्छ भने समयसापेक्ष जनभावना अनुरूप संविधान संशोधन वा परिमार्जन हुन्छ । मधेसका समस्या समाधानमा देखाइएको सरकारी छलछामले सरकारको साख र विश्वसनीयता गिरेको छ । विखण्डनकारी तत्त्वको हौसला बढाएको छ ।लोकतान्त्रिक प्रणाली व्यक्ति विशेषको देवत्वकरण र निरंकुशता होइन । गणतन्त्रलाई रक्षाकवच बनाई लोकतन्त्रलाई खल्तीमा राख्दै संवैधानिक जामा भिरेर दुई तिहाइको निरंकुश हैकम चलाउन उद्यत सरकारप्रति जनताको मोहभंग हुँदै आएको छ । सरकारको कारण गल्दैढल्दै गएको लोकतन्त्रलाई सही बाटोमा फर्काएर शान्ति सुरक्षा, भ्रष्टाचार नियन्त्रण र विकासलाई गति दिने विषयमा नेपाली कांग्रेस सदैव सतर्क र संघर्षशील छ । लेखक नेपाली कांग्रेसका केन्द्रीय सदस्य हुन् ।"
सत्य र यथार्थ छेकेर छेकिन्न,"पशुपति शर्माले गीत गाए भनेर गुनासो गर्नु जरुरी छैन । राजनीतिका अराजक र बेथितिलाई कलाकार, पत्रकार, नाटककारले आआफ्ना रचनामार्फत नागरिकलाई सजग गराउनुपर्छ । तर हामी नेपालीले लुट्न भनेका छन् भन्दैमा देश नै लुट्नतर्फ लाग्न भएन । गीतमा लुट्न सिकाइएको र लुट्न प्रोत्साहन गरिए जस्तो देखिन्छ । तर लुट्नेलाई कसरी कारबाही हुन्छ ? यो गलत काम हो भन्ने सन्देश गीतले दिनसकेको भए अझै राम्रो हुन्थ्यो । सरकारले यो गीतलाई गाईजात्रे गीतको कोटीमा राखे भइहाल्छ । किन दबाब दिएर हटाउने ? अच्युत आचार्य, मन्डनदेउपुर नपा४, काभ्रे"
पानीजहाज युगको सुरुवात,"एकताका नयाँ युगको आगमन लेखिएका होर्डिङ बोर्डहरू काठमाडौंका जताततै झुन्डिएका देखिन्थे । तर कतै पनि त्यस्तो अनुभूत गरिएको छैन । फेरि पानीजहाज युग आएको छ । के वर्तमान समयको पहिलो प्राथमिकता पानीजहाज हो ? गाउँमा सडक पुगेका छैनन् । भएका सडकको अवस्था बेहाल छ । कच्ची सडक जोडिएका ठाउँमा पनि पक्की पुल नहुँदा फेरीबाट सवारी साधन तार्नुपर्ने अवस्था छ । सडक नभएकै कारण दुर्गम गाउँका जनताले समयमा अस्पताल पुग्न नसकी मृत्युवरण गरिरहेका छन् । राजधानीकै कैयौं सडक अलपत्र छन् । सडकमा भएका खाल्डाको कारण दिनहुँ दुर्घटना बढिरहेका छन् । घाम लगेको समयमा माक्सले नथेग्ने धुलोमा कुद्नुपर्छ भने पानी परेका बेला सडकमा रोपाइँ गर्ने जस्तै हिलोमा डुबेर हिँड्नुपर्ने अवस्था छ । उच्च ओहदामा बस्नेहरूको भ्रष्टाचार काण्ड शृङखलाबद्ध बाहिर आइरहेको छ । यस्ता काण्ड बाहिर आउनु सरकारलाई ठाडो चुनौती हो । सम्पूर्ण परिवेशले प्रधानमन्त्रीको समृद्धि सपनालाई गिज्याइरहेको महसुस गर्न सकिन्छ । त्यसैले पहिला पुल उचालेर पानीजहाज कुदाउने हो कि पक्की पुल बनाएर गाउँगाउँमा सडक पुर्याउने ? यस विषयमा गम्भीर बहस गर्न ढिला भइसक्यो । अहिले दिवासपना बाँडेर हिँड्नुभन्दा पहिलो प्राथमिकताको विकास के हो ? हिमाल, पहाड र तराईका जनताले प्रत्यक्ष रूपमा अनुभव गर्ने विकास पहिचान गर्न आवश्यक छ । गोविन्द विक, कपन, काठमाडौं"
सच्चा सहिदको सम्झना,"२००७ फागुन ७ गते प्रजातन्त्र स्थापना भएको थियो । प्रजातन्त्र ल्याउन राणाशासक विरुद्ध लड्ने गंगालाल श्रेष्ठ, धर्मभक्त माथेमा, शुक्रराज शास्त्री र दसरथ चन्दलाई चिनिन्छ । उनीहरू सच्चा सहिद हुन् । भूमिगत रूपमा नै प्रजापरिषद् स्थापना गरेर उनीहरूले प्रजातन्त्र ल्याउन संघर्ष गरे । १९९७ सालमा उनीहरूलाई राणाशासकले फाँसी दियो । १०४ वर्षीय जहानियाँ राणाशासन विरुद्ध जनआन्दोलन चर्किएपछि तत्कालीन शासक वर्ग जनतासामु घुँडा टेक्न बाध्य भएका थिए । राजा त्रिभुवनले प्रजातन्त्र स्थापना भएको घोषणासँगै राणा र नेपाली कांग्रेसको मिलिजुली सरकार गठन भयो । प्रजातन्त्र आयो । पञ्चायत आयो, गयो । प्रजातन्त्र, लोकतन्त्र र गणतन्त्र यी तीन शब्दको अर्थको सार उस्तै छ । २०६२६३ पछि हरेक वर्ष यी तीनवटै दिनलाई सानोठूलो उत्सवको रूपमा मनाउने गरिन्छ । राणाकालमा के भयो ? पञ्चायतमा के भयो ? २०४६४७ को प्रजातन्त्र पुन:स्थापनापछि के भयो ? र २०६२६३ को जनआन्दोलनपछि आएको लोकतन्त्रगणतन्त्रले देशमा के नै परिवर्तन गर्न सक्यो ? लेखाजोखा गरिएन । गरियो त केवल सरकार कसरी बनाउने र कसरी लडाउने मात्र । पछिल्लो दशक पनि यस्तै कार्यले मात्रै प्राथमिकता पाए । दुई तिहाइको बलियो सरकार बन्यो अब नेपालले कोल्टे फेर्नेछ भन्ने जनताको ठूलो आशा थियो । तर भयो ठिक उल्टो । सरकारले जुन व्यवहार गरिरहेको छ, त्यसले राणा र पञ्चायत फर्काएको आभास गराउँदैछ । नागरिकका बोल्ने, लेख्ने, गाउने कार्यमा अंकुश लगाउँदै लगिरहेको छ । सुजन देवकोटा, पालुङटार४, गोरखा"
राजीनामापछि उन्मुक्ति ?,"संविधानको धारा २३८ (४) बमोजिम अख्तियार दुरुपयोग अनुसन्धान आयोगका सदस्यले लिखित राजीनामा दिए पद रिक्त हुन्छ । धारा १३१ मा सर्वोच्च अदालतको प्रधान न्यायाधीशका हकमा पनि निजले राष्ट्रपति समक्ष लिखित राजीनामा दिए पद रिक्त हुने प्रावधान छ । संविधानमा भएका यी प्रावधानअनुसार लिखित राजीनामा दर्ता भएपछि स्वत: पद रिक्त हुन्छ । यस्तो संवैधानिक प्रावधान भएकामा राष्ट्रपतिबाट हतार गरेर राजीनामा स्वीकृत हुने गरेको छ । तत्कालीन प्रधानन्यायाधीश गोपाल पराजुली र अहिले राजनारायण पाठकको हकमा त्यस्तै भएको पाइयो । प्रधानमन्त्री वा राष्ट्रपतिको कानुनी सल्लाहकार संवैधानिक महान्यायायाधिवक्ता हो, निजी वकील होइन । संविधानको धारा २३९ (१) मा सार्वजनिक पद धारण गरेको व्यक्तिले भ्रष्टाचार गरी अख्तियार दुरुपयोग गरेको सम्बन्धमा आयोगले कानून बमोजिम अनुसन्धान गर्न वा गराउन सक्ने व्यवस्था छ । यो धारामा संविधानमा छुट्टै व्यवस्था भएको पदाधिकारी र अन्य कानूनले छुट्टै विशेष व्यवस्था गरेको पदाधिकारीका हकमा यो उपधारा लागू हुने छैन भनिएको छ । यस प्रावधानअनुसार अख्तियारका पदाधिकारीलाई महाअभियोग लाग्न सक्न छ । महाअभियोग पारित भई पदमुक्त भएको अवस्थामा कानुन बमोजिम भ्रष्टाचारमा अनुसन्धान गर्न, गराउन सकिने प्रावधानले महाअभियोग नलागेका वा लागे पनि पारित नभएकालाई अख्तियारले भ्रष्टाचारमा अनुसन्धान तहकिकात गर्न सक्तैन भन्ने संवैधानिक व्यवस्था गरेको होइन । संविधानको धारा २३९ (२) मा भएको प्रावधानअनुसार महाअभियोग प्रस्ताव पारित भई पदमुक्त भएका अख्तियारका आयुक्तको हकमा संघीय कानून बमोजिम भ्रष्टाचारमा अनुसन्धान गर्न वा गराउन सकिन्छ । विवादित राजनारायण पाठक संविधानको धारा १०१ बमोजिम महाअभियोग लगाइएका पदाधिकारी होइनन् । महाअभियोग लाग्ने पदाधिकारी अख्तियारका तत्कालीन आयुक्त राजनारायण पाठकले ७८ लाख रुपैयाँ घूस लिएको भिडियो र समाचार सार्वजनिक भएको छ । आफू प्रमुख आयुक्त नियुक्त भएपछि घूसको काम मिलाईदिने भनी बोलेको देखियो । महाअभियोग नलगाइएको अवस्थामा ७८ लाख रुपैयाँ घूस लिने पूर्व आयुक्त पाठकलाई भ्रष्टाचारमा अनुसन्धान तहकिकात हुन सक्छ । हाम्रो सविधानले महाअभियोग नलगाइएको अवस्थामा कुनै पनि संवैधानिक पदाधिकारीलाई उन्मुक्ति दिएको छैन । भ्रष्टाचारको कारबाहीबाट मुक्त हुने संवैधानिक प्रावधान छैन । महाअभियोग नलागेको सार्वजनिक पदधारण गरेको पदाधिकारीलाई भ्रष्टाचारमा अख्तियारले धारा २३९ को उपधारा (१) र (२) अनुसार कारबाही गर्न सक्छ । महाअभियोग पारित भएर पदमुक्त भए मात्र भ्रष्टाचारमा कारबाही हुन सक्ने प्रावधान संविधानले गरेको होइन । महाअभियोग नलागेपछि जतिसुकै भ्रष्टाचार गरे पनि अख्तियारले कारबाही गर्न नसक्ने छुट संविधानले दिएको छैन । कुनै पनि कानुनी व्यवस्था शून्यको अवस्थामा हुँदैन । चोरलाई चौतारो जस्तो गरी भ्रष्टाचारी आयुक्तलाई कारबाही गर्न नसक्ने प्रावधान संविधानमा छैन । अख्तियारले चाहे आफ्नै पूर्व आयुक्त हुन् वा अन्य संवैधानिक पदाधिकारी, जो सुकै भए पनि कारबाही अगाडि बढाउन सक्छ । विदेश लैजान लाग्दा त्रिभुवन विमान स्थलमा बरामद गरेको ५०० दरको भारतीय नोट फिर्ता दिएको सम्बन्धमा महान्यायाधिवक्ता बद्रीबहादुर कार्की र अख्तियार बीचको मुद्धामा संवैधानिक पदाधिकारी माथि समेत भ्रष्टाचारमा अख्तियारले छानविन गर्न सक्ने भनी सर्वोच्च अदालतबाट फैसला भएको छ । भ्रष्टाचारको कारबाही गर्ने जिम्मेवारी पाएका उच्च नैतिक चरित्रको हुनु पर्ने व्यक्ति नै भ्रष्टाचार गर्छन् भने यो काण्डले भ्रष्टाचारको मुहान नै अख्तियार रहेछ भनेर शंका गर्नुपर्ने अवस्था आएको छ । पाठकको हकमा तत्कालीन प्रमुख आयुक्त लोकमान सिंहको दाहिने हात भएर, अरू आयुक्तलाई उपेक्षा गरेर, मुद्दा लगाएर भ्रष्टाचारीसँग मिलेर काम गरेको भन्ने आरोप सार्वजनिक हुँदै आएको थियो । काठमाडौं विश्वविद्यालयको एमडीको प्रवेश परीक्षामा हस्तक्षेप गरेको, नेपाल मेडिकल काउन्सिल र चिकित्सा शिक्षा इन्स्टीच्युट महाराजगञ्जका प्राध्यापकहरूलाई छोरीलाई एमडीमा प्रवेश दिन दवाव दिएको भन्ने विषय सार्वजनिक भएकै हो । यिनको चरित्र र कृयाकलापका सम्बन्धमा अख्तियारको शक्तिको डरले कसैले बोल्न सकेका थिएनन् । अख्तियारको आयुक्त भएर सम्पत्ति शुद्धीकरण विभागमा विभिन्न अभियुक्तउपर मुद्धा नलगाउन पटकपटक दवाव दिने गरेको कुरा ३ वर्ष अघि नै मैले थाहा पाएको थिएँ । पाठकको भ्रष्टाचारी चरित्रका कारण अख्तियारको ख्यातीमा फेरी दाग लाग्न थालेको छ । चाहे आफ्ना पूर्व आयुक्त हुन् वा जोसुकै, संविधानको धारा २३९ को उपधारा (१) र (२) अनुसार अख्तियारले कारबाही चलाउनुपर्छ । संविधानको यो प्रावधानको गलत व्याख्या गरेर यी उपर अनुसन्धान तहकिकात नगर्ने हो भने अख्तियारलाई खारेज गरिदिए हुन्छ । अन्य आयुक्तहरूको के काम ? अन्य चर्चित भ्रष्टाचारका काण्डमा समेत अख्तियार सकृय हुनुपर्छ । कार्यकारीको छायामा अख्तियार रहेको आरोप झूटो सावित गर्न पछि पर्नु हुँदैन । भ्रष्टाचारका खलनायक पाठकको भ्रष्टाचारसम्बन्धी भिडियो ४ महिना अघि नै प्रधानमन्त्री लगायतले हेरेको भन्ने खवर आएको छ । ४ महिना अघि यिनले ७८ लाख रुपैयाँ भ्रष्टाचार गरेको श्रब्यदृश्य हेरेको हो भने अख्तियार दिवसमा यिनीसंगै मन्चमा बसेर भ्रष्टाचारको नाम सुन्न नचाहने प्रधानमन्त्रीले भ्रष्टाचार दिवस मनाउनु पनि उपहास नै हो । बरु राष्ट्रपतिले भ्रष्टाचार नियन्त्रण गर्ने पदाधिकारी नै भ्रष्टाचारमा संलग्न रहेको सुनिएको बताउनुभएको थियो । भ्रष्टाचार नियन्त्रण गर्ने पदाधिकारीको त्यस्तो जघन्य कर्तुत थाहा पाएर राज्यसंयन्त्र मौन बस्छ भने जनताले कसलाई पत्याउने ? गत कात्तिक १२ गते नै साँघु साप्ताहिकले लेख्दा कसैले ध्यान दिएनन् । अहिले पनि फागुन २ गते कान्तिपुरले विस्तृत रिपोर्ट प्रकाशन गरेपछि मात्र काँध थाप्ने, उचाल्ने, समात्ने कुनै पार्टी र पदाधिकारी नपाएपछि वाध्य भएर पाठकले राजीनामा गरेका हुन् । अख्तियारका खलपात्र, देशद्रोही पाठक, घूस खुवाउने लम्बोदर न्यौपाने समेतका गिरोह भाग्न, उम्कन नपाउने गरी अख्तियारले अनुसन्धान तहकिकात गराउनुपर्छ । अकुत सम्पत्तिमा समेत तहकिकात हुनुपर्छ । प्रत्यक्ष प्रमाणले भ्रष्टाचार गरेको पुष्टि हुनेमा हिजोका आयुक्त भनेर माया गर्नु हुँदैन । बरु यिनको पालामा अख्तियारको नाममा कति बदमासी भएको रहेछ, खोज्नुपर्छ । पाठकले त न भूतो न भविष्य हुने गरी भ्रष्टाचारमा इतिहास रचे । अब त्यो कालो इतिहासलाई सफा गर्ने काम अख्तियारको थाप्लोमा आएको छ । पाठकले पदमा बसेर अख्तियारको कति धेरै दुरुपयोग गरेका रहेछन् भन्ने बुझ्नुपर्छ । अख्तियारमा पाठकको पालामा काम नगरेका उच्चस्तरका अनुसन्धान अधिकृतको नेतृत्वमा यो भ्रष्टाचार काण्डको अनुसन्धान तहकिकात गराउनुपर्छ । जसलाई उनले प्रभाव पार्न नसकुन् । पुनस्र्थापना हुन लागेको आफ्नो ख्याती बचाउनेतिर अख्तियार लाग्नुपर्छ । जति ढिलो गर्यो उति बदनामी हुन्छ । हल्ला गर्दागर्दै अभियुक्तहरू भागेको नेपालीले देख्नु नपरोस् । लेखक विशेष अदालतका पूर्वअध्यक्ष हुन् ।"
सन्देशमूलक स्वस्थानी,"हा मीकहाँ आयातित प्रेम दिवसको हल्ला धेरै हुने गर्छ । तर आफ्नै पूर्वीय दर्शनभित्रका कैयांै सुन्दर प्रेमकथाबारे अनभिज्ञ छौं । प्रेम दिवस अक्सर स्वस्थानी व्रत अवधिमा पर्छ । स्वस्थानी कथा एउटा आदिम प्रेमको अनुपम कथा पनि हो भनेर कमैलाई थाहा होला । स्वस्थानी कथामा वर्णित महादेवसतीदेवीपार्वतीको प्रेम सायद सृष्टिको पहिलो प्रेमकथा हो । स्वस्थानी कथामा वर्णित शिवसती विवाह प्रसंग अन्तर्गत जब महादेवले सम्पूर्ण देवताको विवाह भएको खबर पाउँछन्, तब उनको संन्यासी मन र एक्लो फिरन्ते जीवनले पनि साथीको आवश्यकता महसुस गर्छ । गृहस्थ जीवन परिकल्पना गर्छ र दक्षप्रजापतिका तेत्तीसकोटी कन्यामध्ये विवाह गर्न बाँकी रहेकी जेठी छोरी सतीदेवीको हात माग्न पुग्छन् । घर न बासको फिरन्ता जोगीलाई आफ्नी सर्वप्रिय छोरी दिन दक्षले इन्कार गर्छ र शिवलाई अपमानित गर्दै घरबाट निकालिदिन्छ । शिवको सतीदेवीसँग एकोहोरो प्रेम बसिसकेको हुन्छ । उनी हार मान्दैनन् र जसरी पनि उनलाई प्राप्त गरेरै छाड्ने अठोटले विष्णुको सहयोग माग्न जान्छन् । अन्तत: उनै विष्णुले आफ्नालागि भनेर सतीदेवीको हात माग्छन् र छलपूर्वक महादेवसँग सतीदेवीको विवाह गराइदिन्छन् । विवाहपछि शिव र सतीको प्रेम यति उत्कर्षमा पुग्छ कि उनीहरू एकअर्काको निम्ति ज्यानकै बलिदानी गर्नेदेखि पागलसम्म बनिदिन्छन् । आफ्नै पिताबाट आफ्नो प्राणप्यारो पतिदेवको अपमान भएको सहन नसकेर यज्ञकुण्डमा हामफालेर सतीदेवीले आत्मदाह गर्छिन् । यो खबर पाएपछि शिव तत्काल दक्षको यज्ञमा पुग्छन् र सतीको मृत देहलाई यज्ञकुण्डबाट बाहिर निकाल्छन् । उनको देहमा लागेको धुलो खरानी टकटक्याइदिन्छन्, मुसार्छन्, बोलाउँछन्, म्वाइँ खान्छन्, उभ्याउन खोज्छन् । सतीको वियोगमा विछिप्त भएका महादेवले उनको मृत देहलाई अँगालो हालेर निकै बेर विलाप गर्छन् र अन्त्यमा उनको शरीरलाई आफ्नो शिरमा धारण गर्दै भन्छन्सती ! त्वं मम भार्यासि, लोकलज्जां परित्यज्यन् । मूध्र्ना वहामि ते देहं भाग्यं मम महत्तरम् ।। देवी भागवत् ।(हे सती ! तिमी मेरी पत्नी हौ, तैपनि लाजै पचाएर तिमीलाई मैले शिरमै धारण गरेँ । तिम्रो पवित्रताको मैले सम्मान गरेँ । यो मेरो ठूलो भाग्य हो ।)हाम्रो समाजमा पत्नीलाई पतिले शिरमा धारण गर्नु अथवा पतिभन्दा पत्नी उच्च स्थानमा रहनु लोकलज्जाको विषय हुने गर्छ । पत्नीले देवी नै भए पनि पतिको पाउ धुनुपर्ने, तर पतिले चाहिँं भुलवश वा प्रेमवश पत्नीको पाउ छुनु वा उसलाई उच्च स्थान दिनु अपराधजस्तै ठान्ने हाम्रो समाजमा यसरी महादेवले सतीको मृतदेहलाई शिरमा धारण गर्दा लोकलज्जा त्याग्नुपरेको कथाले भनेको छ । महादेवले प्रेमपूर्वक सतीलाई सम्मान गर्नुलाई सकारात्मक सन्देशका रूपमा हेर्नुपर्ने हुन्छ । विछिप्त शिव सतीको मृत देहलाई काँधमा बोकेर बेहोसीमै यत्रतत्र भौंतारिँदै हिँड्छन् । सतीको शरीर कुहिएर एकपछि अर्को गर्दै अनेक अङ्ग अनेक ठाउँमा खस्दै जान्छ । सतीको देह कुहिएर खस्दै सकिन्छ । शिवको भने चेतना फर्कंदैन । शिवलाई सामान्य अवस्थामा फर्काउन देवताहरूले अनेक प्रयास गर्नुपरेको कुरा कथामा पाइन्छ । उता जहाँजहाँ सतीका अङ्गपतन हुन्छ, त्यहाँत्यहाँ शक्तिपीठको उत्पत्ति हुन्छ । यसरी शिव र सतीको सम्बन्ध, प्रेम र समर्पणभाव यति अटुट रहेको देखिन्छ कि टुक्राटुक्रा भएर सतीको अङ्ग खसेर जाँदा पनि हरेक अङ्गबाट उत्पन्न शक्तिपीठमा शिव सँगै रहेका छन् र शिव र सती शिवशक्ति अर्थात् एकीकृत शक्तिका रूपमा रहेका छन् र प्रेमको अनुपम उदाहरण बनेका छन् ।शिवसँग सतीको सम्बन्ध टुट्दैन । पार्वतीका रूपमा सतीको पुनर्जन्म हुन्छ र पुन: शिवलाई नै पतिका रूपमा प्राप्त गर्न पार्वतीले अनेक कष्ट सहन्छिन्, कठोर तपस्या गर्छिन्, बाबुआमासँग विद्रोह गर्छिन् । सतीदेवीलाई पाउन महादेवले जति संघर्ष गरेका थिए, जति प्रेम सतीलाई गरेका थिए, त्योभन्दा कैयांै गुणा बढी संघर्ष र प्रेम शिवलाई पाउन पार्वतीले गर्छिन् । अन्तत: शिवलाई पति रूपमा पाएरै छाड्छिन् । आफूप्रति पार्वतीको अगाध प्रेम र समर्पणको सम्मान गर्दै शिवले पार्वतीसँग विवाहमात्र गर्दैनन्, उनको प्रेमको उच्च सम्मान गर्दै पार्वतीले कठोर तपस्या गरेको स्थलमै हमेशा बस्ने निर्णय गर्छन् र हिमालयसँग आफू पार्वतीले तपस्या गरेको तपोभूमिमा बस्ने इच्छा जाहेर गर्छन् । शिवको यस्तो इच्छाबाट खुसी भएका हिमालयले उनलाई त्यहाँ बस्ने अनुमति दिन्छन् । त्यसपछि शिवपार्वती हामै्र पाशुपत क्षेत्र देवपाटनमा बस्न थाले भन्ने कुरा हाम्रा श्रुति, स्मृति, पुराणमा पाइन्छ । संस्कृतिविद् महेश्वर जुजु राजोपाध्याय आफ्नो पुस्तक श्रीश्रीश्री स्वस्थानीमा लेख्छन्, देवपाटनमा बस्ती बसाएर बस्न थालेपछि महादेव र पार्वती श्लेषमान्तक वनमा घुम्न जाँदा त्यहाँका किरातहरूलाई सरसफाइ सम्बन्धी ज्ञान दिए । फूलको माला पहिरेका, बाघ र मृगको छाला लगाएका निकै सफा महादेव र पार्वतीलाई देखेर किरातहरू उत्सुक बन्दै उनीहरूलाई छुनथाले । यो देखेर महादेव र पार्वतीले उनीहरूलाई नुहाउन सिकाए, घुमन्ते किरातका अशक्त, वृद्ध र बालबालिकाको सुरक्षाका लागि झुपडी बनाएर बस्न सिकाए, खेतीपाती गर्न र जडिबुटीबाट औषधोपचार गर्न सिकाए । महादेव र पार्वतीले किरातलाई सभ्य बन्न यो दिएको शिक्षा नै मानवशास्त्रमा मानिसले पाएको पहिलो शिक्षा थियो भनिन्छ । यसरी महादेव र पार्वती किरातका अत्यन्तै प्रिय बन्न थाले ।यही कुरा नेपाली सभ्यता र संस्कृतिका अध्येता लोककृष्ण भट्टराईको २०७१ चैत २८ गते नयाँ पत्रिकामा प्रकाशित रावणकी श्रीमती शेरचनकी छोरी हुन् लेखमा पनि छ । भट्टराईले लेखेका छन्, शिव र पार्वती मानवशास्त्रका प्रथम गुरु एवं मानव सभ्यता र संस्कृतिका जन्मदाता हुन् । मानिसलाई जंगली युगबाट मानवीय युगमा ल्याई सभ्यता र संस्कृति सिकाउने पहिलो व्यक्ति शिव नै थिए । त्यो सभ्यता र संस्कृतिको विजारोपण शिवले नेपाली भूमिमै गरेका थिए । उनले सिकाएको संस्कृति शिव संस्कृति हो । यसको जगेर्ना र मनन गर्नु अत्यन्त जरुरी छ । स्वस्थानी कथाले समाजका अनेक पाटा बोकेको छ । केही अर्थमा यो आलोच्य होला, तर धेरै अर्थमा सन्देशमूलक छ । यस कथालाई पुनर्लेखन गर्नुपर्छ भन्ने आवाज पनि सुनिन थालेको देखिन्छ । यो जस्तो छ, त्यस्तै पढौं र यसबाट आवश्यक सन्देशमात्र ग्रहण गरौं । यो तत्कालीन समाज (करिब पाँच सय वर्ष अगाडिको) को ऐना हो । यसको व्रत बाध्यात्मक नहोस् । स्वेच्छाले यसमा कोही समर्पित हुन्छ भने त्यो उसको अधिकारका रूपमा बुझौं ।"
हामीले चाहेको दलित आयोग,"पार्टीको ठूलो नेता हुँदैमा, राजनीतिमा सफल हुँदैमा आयोगका लागि उपयुक्त हुन्छन् भन्ने छैन । राजनीतिज्ञसँग राजनीतिक क्षमता हुन्छ । तर ऊसँग माथि उल्लिखित क्षमता हुन्छ भन्न सकिँदैन । राजनीतिज्ञलाई राजनीतिक जिम्मेवारी नै दिने र आयोगहरूमा विज्ञ व्यक्तिलाई लैजाने अभ्यास थालनी गरिनुपर्छ । विगतमा जस्तै पार्टीका नेताकार्यकर्ता वा नजिकका व्यक्तिलाई भाग पुर्याउने, जिन्दगीभरि झोला बोकेका कारण दिऊँ न भनेर आयोगको टिम कमजोर बनाइयो भने ६० लाख दलितका लागि दुर्भाग्य हुनेछ । दलितको बसोबास देशभर छ । प्रदेश स्तरमा र दलित समुदायको घना बस्ती भएका ठाउँमा उपकार्यालयहरू खोलेर आमदलित समुदायको सहज पहुँच पुर्याउनुपर्छ । आयोगमा सहसचिव स्तरको व्यक्तिको सट्टा सचिव वा सो सरहको व्यक्तिलाई सचिव तोक्ने र स्वायत्त हिसाबले आफूलाई चाहिने कर्मचारी आफै राख्ने व्यवस्था गरिनुपर्छ । दलित समुदायका व्यक्तिहरूले आफैले विभेद भोगेको र समुदायका वास्तविक समस्या पनि बुझेको हुँदा उनीहरूलाई कर्मचारी बनाउँदा समुदायका लागि प्रभावकारी रूपमा काम हुनसक्छ । कर्मचारीहरू पनि मानव अधिकार र विकासका मुद्दा बुझेका ज्ञानसीपले भरिपूर्ण हुनुपर्छ । विगतमा पर्याप्त बजेट नहुँदा आयोगले प्रभावकारी काम गर्न सकेन । अब पर्याप्त बजेट व्यवस्था हुनुपर्छ । आयोगका लागि आवश्यक संरचना, उचित प्रविधिको व्यवस्था, दक्ष कर्मचारीको व्यवस्थापन र अन्तर्राष्ट्रिय स्तरको क्षमता विकासका लागि सबै किसिमको स्रोत व्यवस्थापन हुनुपर्छ । आयोग केही थान व्यक्तिले जागिर खाने थलो नबनोस् । आज आयोगमा कस्ता व्यक्तिलाई लैजाने र आयोगलाई कस्तो बनाउने भन्ने विषयले भोलिसम्मको आयोगको यात्रा र ६० लाख दलित समुदायको भविष्यलाई प्रभावित गर्छ । आयोगमा पुग्ने व्यक्ति दलित आन्दोलनका कार्यभार र आवश्यकतालाई सम्बोधन गर्नसक्ने हुनुपर्छ ।"
बाघको डरले स्कुल जान छाडे,"बर्दिया (कास) बढैयाताल गाउँपालिका२, सीतापुरको अमरज्योति माविमा कक्षा ९ पढ्ने हिमांशु ठाकुर बिहानी कक्षामा जानै छाडेका छन् । बिहान ५ बजे विद्यालयको अतिरिक्त कक्षा जाने समयमा बाटोमा बाघको त्रास बढेकाले पढ्नै नगएको उनले बताए । कक्षा १० मा पढ्ने सोनम श्रेष्ठको अवस्था पनि ठाकुरको जस्तै छ । बाघको त्रासले विद्यालय जान नसकेको उनले सुनाए ।दुई साताअघि मात्रै बाघको आक्रमणबाट चन्द्रबहादुर शाहीले ज्यान गुमाएका थिए । यसपछि गाउँमा त्रास फैलिएको छ । बाघको आक्रमणमा विजय बुढाक्षेत्री घाइते भएका थिए । सीतापुर र आसपास गाउँमा अहिले पनि बाघको त्रास कायमै छ । साँझदेखि बिहान घाम नझुल्केसम्म कोही बाहिर निस्किँदैनन् । अमरज्योति माविका शिक्षक विक्रम बर्माले बाघको त्रासले बिहानको अतिरिक्त कक्षामा झन्डै ५० प्रतिशत विद्यार्थी घटेको बताए । यो क्रम अझ बढ्दो छ, उनले भने, वार्षिक परीक्षा फागुन २६ गतेबाट हुने तय भएको छ । बाघको त्रासले विद्यार्थीको पढाइमा असर गर्यो । गत शनिबार बिहान बढैयाताल१, प्लट नं ३१ मा मानबहादुर सुनारले पालेको बाख्रा बाघले खाएपछि थप त्रास बढेको स्थानीयले बताए । एक सातामा २ छाडा चौपायासमेत बाघले मारेको स्थानीय लालप्रसाद घिमिरेले बताए । दिनहँु गाउँ वरिपरि बाघ देखिन थालेपछि आतंक बढ्यो, उनले भने, स्थानीय प्रशासनले बाघको खोजी गरी निकुञ्जतिर नधपाएसम्म त्रास रहिरहन्छ ।स्थानीय हरिबहादुर मल्लले बाघका पाइला आँगनमा देखिएकाले घरपरिवार सबै डराएको बताए । गाउँमा घरबाहिर शौचालय भएका धेरै छन् । बाघ गाउँनजिक रहेको सामुदायिक वनवरिपरि रहेको जानकारी आएको बढैयाताल गाउँपालिका अध्यक्ष लालबहादुर श्रेष्ठले सुनाए । घरबाट बिहानै उठेर खेतमा जान कोही मान्दैनन्, उनले भने, बाघको खोजी प्रहरीले गरे पनि पत्ता लाग्न सकेको छैन । बढैयातालस्थित जमुनी प्रहरी चौकी र सशस्त्र प्रहरी बीओपी पोस्टमा बेलाबेला बाघ कराएको आवाज सुनेको बताइएको छ । आइतबार प्रमुख जिल्ला अधिकारी रामबहादुर कुरुम्बाङ, सशस्त्र प्रहरी उपरीक्षक कृष्ण कोइराला र जिल्ला वन अधिकृत कोमलराज काफ्लेको टोली घटनास्थल पुगेको थियो ।दुई साताअघि बाघको आक्रमणबाट शाहीको मृत्युलगत्तै बर्दिया राष्ट्रिय निकुञ्जको चिकित्सकसहितको सुरक्षा टोली यहाँ आएको थियो । बाघ फेला नपरेको भन्दै टोली निकुञ्ज मुख्यालय ठाकुरद्वारा फर्केको हो । सीतापुरनजिक सामुदायिक वन भएकाले पनि बाघ फेरि आउने हो कि भन्ने आशंका स्थानीयको छ । अहिले सामुदायिक वनमा घाँसदाउरा गर्न कोही जाँदैनन् । घना बस्ती भएको गाउँनजिकको खेतमा बाघ कहाँबाट आयो कसैलाई थाहा छैन ।"
नक्सापास नगरी १२८ कोठे आश्रम,"(सुनसरी) : सुनसरीको बराहक्षेत्रस्थित चतरामा राष्ट्रपति विद्यादेवी भण्डारीले उद्घाटन गरेको भवनको न नक्सापास गरिएको छ न त कुनै सरकारीस्तरबाट निर्माणसम्बन्धी स्वीकृति लिइएको छ । सुनसरी मोरङ सिँचाइ आयोजनाको नाममा रहेको जग्गामा कृष्णबहादुर गिरी (स्वामी कृष्णदास महायोगी सिद्धबाबा महाराज) ले भवन निर्माण गराएका हुन् ।नक्सापाससमेत नगरी सरकारी जग्गामा जबरजस्ती बनाइएको ८ करोड रुपैयाँ लागतको १२८ कोठे आश्रम भवनको उद्घाटन माघ २६ गते राष्ट्रपतिबाट गराइएको थियो । उक्त अवसरमा नौ दिनसम्म तारक ब्रह्म महायज्ञसमेत गरियो । भवन उद्घाटनमा राष्ट्रपतिदेखि प्रदेश सरकारका मुख्यमन्त्री, स्थानीय तहका जनप्रतिनिधि, नेकपा, कांग्रेसलगायत राजनीतिक दलका पदाधिकारी सहभागी थिए । विभिन्न विषयमा विवादमा तानिएका कृष्णदासले आयोजनाको जग्गा अतिक्रमण गरेर भवन बनाएको आरोप लागेको छ । उक्त आश्रममा राष्ट्रपतिकी आमासमेत बस्दै आएकी छन् ।आयोजनाको जग्गा अतिक्रमण गरेर कृष्णदासले जगद्गुरु श्रीरामानन्दाचार्य सेवापीठ ०६७ सालमा स्थापना गरी सुविधासम्पन्न भवन निर्माण गराएका हुन् । कृष्णदासको सेवापीठले आयोजनाको ४३ बिघा जग्गामध्ये १२ बिघा ८ कट्ठा १९ धुर अतिक्रमण गरी भवनसहित उनी बस्ने सुविधासम्पन्न महाराज निवास, हनुमानको मूर्ति, केही साना भवन बनाएको छ ।कृष्णदासले सरकारले नै आफूलाई हरित क्रान्तिका लागि आयुर्वेद कलेज, योगसाधना, जडीबुटी उत्पादन, गौपालनका लागि भोगाधिकार गर्न दिएको भनेर भक्तजनलाई भन्ने गरेका छन् । सेवापीठ सञ्चालक समिति अध्यक्ष गणेश विरही माथिल्लो तहबाट मौखिक भोगाधिकार पाएका कारण भवन बनाएको बताउँछन् । जग्गा सिँचाइ आयोजनाकै हो । हामीलाई लिखित रूपमा भोगाधिकार नदिए पनि एकापसमा मौखिक समझदारीअनुसार भौतिक संरचना निर्माण गरेका हौं, उनले भने, बराहक्षेत्रमा धार्मिक पर्यटनमा टेवा दिन भवन निर्माण गरिएको हो । उनले त्यहाँ बनेका भौतिक संरचनाले आयोजनाको काम, मोरङ र सुनसरीका किसानको खेतमा जाने नहरको सिँचाइले ल्याउने हरित क्रान्तिलाई बेवास्ता गर्दै आयुर्वेद, जडीबुटी, प्राकृतिक चिकित्साले मुलुक समृद्ध हुने र बराहक्षेत्रमा आन्तरिक र वाह्य पर्यटन बढ्ने दाबी गरे ।आयोजनाले सुनसरी र मोरङका ६८ हजार हेक्टर खेतमा सप्तकोसीको पानी चतरा नहरमार्फत सिँचाइ गर्न मुख्य इन्टेक क्षेत्र चतरा भएकाले त्यहाँको जग्गामा आयोजनाको डिजाइनविपरीत भौतिक संरचना बनाउँदा सिँचाइमा समस्या आउने बताउँदै आएको छ ।लहानसम्म पुग्नेगरी चतरा नहरलाई स्तरोन्नति गर्ने योजना आयोजनाले बनाएको छ । यसका लागि जग्गा अपुग भइरहेका बेला भएको पनि धर्मकर्मको नाममा अतिक्रमण गरेर भौतिक संरचना बनाएपछि अब के गर्ने भन्ने अन्योल बढेको आयोजना प्रमुख हरिराम श्रेष्ठले बताए ।उनले भने, हामीलाई आयोजनाको स्तरोन्नति कसरी गर्ने चिन्ता भइरहेका बेला आयोजनाकै जग्गा अतिक्रमण गरेर भौतिक संरचना निर्माण गरियो । अनि उद्घाटन पनि भयो । अब नैतिक समस्या भएको छ । बोल्न पनि अप्ठ्यारो भयो ।उनले भौतिक संरचना निर्माणपछि अब कसरी र कुन प्रक्रिया अपनाएर उक्त जग्गालाई आयोजनाको हितमा उपयोग गर्न सकिन्छ भन्ने चिन्ता थपिएको बताए । सोही विषयमा आन्तरिक छलफल गर्न ऊर्जा, जलस्रोत तथा सिँचाइ मन्त्रालय र विभागमा सोमबार पुगेका उनले भने, हामीले नापी, मालपोत र फिल्डको तथ्यांक संकलन गरिसकेका छौं । सुनसरी र मोरङका ६८ हजार हेक्टरमा कोसीको पानी कसरी सहजरूपमा चतरा नहरमार्फत किसानको खेतमा पुर्याउनेबारे आफ्नो ध्यानकेन्द्रित भएको उनले बताए । अतिक्रमित जग्गा आयोजना मातहत ल्याउन प्रक्रियाबारे कानुनी परामर्शसमेत भइरहेको छ । मन्त्रालय र विभागले यसबारे गर्ने निर्णयको प्रतीक्षामा रहेको उनले जनाए ।"
ज्वाइँलाई छोरा भन्दै नागरिकता,राजविराज (कास) भारतीय नागरिक रहेका ज्वाइँलाई छोरा बनाई नेपाली नागरिकता दिलाउने एक व्यक्तिलाई सप्तरी प्रहरीले नियन्त्रणमा लिएको छ । छिन्नमस्ता गाउँपालिका ६ का उत्तमलाल साह तेलीलाई भारतीय नागरिक ज्वाइँका लागि किर्ते गरी नेपाली नागरिकताको प्रमाणपत्र बनाइदिएको आरोप लागेको हो । पक्राउ परेका साहले भारतको बिहार राज्यअन्तर्गत लौकही प्रखण्डको अन्धरामन्ठ थानाको नरेन्द्रपुर पञ्चायतका उनलाई नेपाली नागरिकता बनाइदिएको जाहेरीका आधारमा नियन्त्रणमा लिएको जिल्ला प्रहरीले जनाएको छ । उनले ज्वाइँलाई ०६३ माघ १४ गते नेपाली नागरिकता बनाइदिएका थिए । पक्राउ गरिएका साहका ज्वाइँ भने फरार रहेको र उनको खोजी कार्य भइरहेको प्रहरीले जनायो ।
सईविरुद्ध मुद्दा दर्ता,मुगु (कास) एक महिला प्रहरीबाटै बलात्कृत भएपछि जिल्ला प्रहरीमा सोमबार मुद्दा दर्ता भएको छ । छायानाथ रारा नगरपालिकास्थित चैत गाउँ प्रहरी चौकीमा कार्यरत प्रहरी नायब निरीक्षक (सई) सूर्यबहादुर शाहीले गमगढी बजारमा पसल गर्ने महिलामाथि बलात्कार गरेको आरोप लगाइएको हो । जिल्ला प्रहरीका अनुसार गत शुक्रबार साँझ सापटी लिएको दुई हजार रकम लिन बोलाएर चैन खोलामा बलात्कार गरेको आरोपमा पीडितले जाहेरी दिएपछि मुद्दा दर्ता भएको हो । पीडितको जाहेरी मुद्दा फाँटमा दर्ताका लागि तोक आदेश गरिसकेको जिल्ला प्रहरी प्रमुख राजेन्द्रबाबु रेग्मीले बताए । मुद्दा दर्ता भइसकेपछि थप अनुसन्धान अघि बढाइने उनको जनाए । बलात्कार आरोप लागेपछि गत शनिबार सई शाहीलाई चौकीबाटै नियन्त्रणमा लिएको थियो ।
सीडीओका सुरक्षा गार्ड बेपत्ता,"म शुक्रबारदेखि दुर्गम धौलागिरी गाउँपालिका, ६ मराङमा एकीकृत घुम्ती शिविरमा थिएँ । आलोपालो हुने भएकाले मसँग अर्का पीएसओ थिए, प्रजिअ अधिकारीले भने, शनिबार राति फर्कंदा कुमाल बाहिर गएर फर्के, नफर्केको थाहा भएन । आइतबार बिहानमात्र थाहा भयो । अधिकारीका अनुसार उनको खोजी भइरहेको छ । घरपरिवार र प्रहरी कार्यालयको सम्पर्कमा पनि नरहेको उनले बताए । जिल्ला प्रहरीले बेपत्ता कुमालको घरपरिवार र सम्भावित ठाउँमा खोजी भइसकेको जनायो । कुमाल यसअघि बागलुङ र गोरखामा रहँदा पनि अचानक बेपत्ता हुने र फर्कने गरेको प्रहरीको दाबी छ । हामी खोजीमा छौं । परिवारले पनि उनी बेलाबेला सम्पर्कविहीन हुने गरेको र यसअघि कार्यरत जिल्लामा बुझ्दा पनि यस्तै व्यवहार देखाएको जानकारी आएको छ, डीएसपी वीरबहादुर बुढाले बताए ।"
नक्कली नोटसहित पक्राउ,"लेखनाथ (कास) नक्कली नोट र नोट छाप्ने रंगीन प्रिन्टरसहित पतिपत्नीलाई प्रहरीले पोखरामा पक्राउ गरेको छ । प्रहरीले नक्कली नोट कारोबारी आरोपमा नरेश लामा र उनकी पत्नी सरस्वती बलामीलाई सोमबार नियन्त्रणमा लिएको हो । उनीहरूको साथबाट एक हजार दरका १९ थान नक्कली नोट, नोट छाप्ने १ थान कलर प्रिन्टर, एनटीसी र एनसेलका ९० हजार रुपैयाँ बराबरको रिचार्ज कार्ड, एउटा ल्यापटप, दुई मोबाइल र केही भारतीय नोट बरामद भएको छ । मकवानपुरको हेटौंडा घर भएका उनीहरू पछिल्लो समय पोखरा महानगरपालिका ५ पस्र्याङ धारामार्गमा डेरा गरी बस्दै आएका थिए । पोखरा१६ अर्मलाका विभिन्न किराना पसलमा नक्कली नोटबाट रिचार्ज कार्ड लिएर फरार भएको सूचनापछि प्रहरीले उनीहरूको खोजी गरेको थियो । अनुसन्धानका क्रममा उनीहरूको साथबाट ग१४प ३५४ नम्बरको डुक मोटरसाइकल पनि बरामद भएको छ ।"
सडकको विकल्पमा हेलिप्याड,"(रुकुम पूर्व) : सडक सञ्जाल नपुगेको र तत्काल पुग्ने सम्भावनासमेत नदेखेपछि पुथाउत्तरगंगा गाउँपालिकाले हेलिप्याड निर्माण गर्ने निर्णय गरेको छ । माघ १९ गते तकसेरामा बसेको गाउँ कार्यपालिका बैठकले गाउँपालिकाका ९ वडामा हेलिप्याड बनाउने निर्णय गरेको हो ।चालु अवमै हेलिप्याड बनाउने गरी गाउँ कार्यपालिकाले निर्णय गरेको प्रमुख प्रशासकीय अधिकृत रवीन्द्र बुढा क्षत्रीले बताए । उनका अनुसार १ देखि ९ नं वडामा एकएकवटा हेलिप्याड बनाइनेछ । नागरिक उड्डयन प्राधिकरणले बनाएको हेलिप्याड निर्माणसम्बन्धी मापदण्डका आधारमै बनाइने उनले बताए । जसका लागि चालु वर्षमा २० लाख रुपैयाँ विनियोजन गरिएको छ ।गाउँपालिकाका १४ मध्ये ९ वडामा हेलिप्याड बनाउनैपर्ने भएपछि त्यसको प्रक्रिया अघि बढाइएको गाउँपालिका अध्यक्ष ओमप्रसाद घर्ती मगरले बताए । सडकको विकल्पका रूपमा हेलिप्याड उपयुक्त हुने देखियो, उनले भने, तत्काल उद्धारका लागि हेलिकप्टर नल्याई सुखै छैन, त्यसैले व्यवस्थित रूपमा बनाउने निर्णय गरिएको हो । गाउँको पायक पर्ने ठाउँमा हेलिप्याड बनाइने र उपयुक्त ठाउँ छनोटका लागि सम्बन्धित वडालाई नै जिम्मेवारी दिइएको उनले बताए । अझै केही वर्ष सडक सञ्जालमा जोडिने सम्भावना नभएकाले आकस्मिक उद्धारका लागि हेलिप्याड बनाउन लागिएको उनले सुनाए । रुकुम पूर्व छुट्टै जिल्ला बनेको एक वर्ष अवधिमा मात्रै जिल्ला प्रशासनले हेलिकप्टरमार्फत १३ बिरामी तथा घाइतेको उद्धार गरेको छ । व्यक्तिगत रूपमा हेलिकप्टर चार्टर गर्नेको संख्या पनि उत्तिकै रहेको अध्यक्ष घर्तीले बताए । हाल गाउँपालिकाका ५ वडामात्रै सडक सञ्जलमा जोडिएका छन् । १० देखि १४ नम्बर वडामा सडक पुगे पनि बाह्रैमास गाडी गुड्दैनन् ।रोल्पाको थबाङ हुँदै आएको सहिद मार्ग १३ नम्बर वडाको ओख्मासम्म पुगेको छ । त्योभन्दा माथिसम्म सहिद मार्गअन्तर्गत ठेक्का लागे पनि तत्कालै सडक निर्माण हुने सम्भावना नरहेको स्थानीयले बताए । ठेकेदार कम्पनीले सजिलो ठाउँमा सडक निर्माण गर्ने र अप्ठ्यारो ठाउँमा सडक निर्माणको कुनै काम सुरु नगरेको गाउँपालिका अध्यक्षघर्तीले बताए ।"
दलित बस्तीका लागि जमिन विवाद,"(बाँके) : संघीय सरकारले एकीकृत बस्ती बसाल्न बजेट छुट्याएको छ । कतिपय स्थानीय तहले बजेट पाएर कामसमेत सुरु गरिसकेका छन् । कोहलपुर नगरपालिकामा भने दलित एकीकृत बस्ती निर्माण हुनुअघि नै जमिन प्राप्तिका लागि विभेद खेप्नुपरेको छ ।दलित समुदाय भएकै कारण एकीकृत दलित बस्ती बसाल्न जमिन पाउन गाह्रो भएको नगरपालिकाले जनाएको छ । बजेट विनियोजन भएलगत्तै एक महिनादेखि नगरपालिकाले सरकारी जमिनको खोजी गरिरहेको छ । तर आफ्नै स्वामित्वमा रहेको जमिनसमेत स्थानीय विवादका कारण उपभोग गर्न समस्या भएको छ । नगरपालिकाले वडा ११ मा दलित एकीकृत बस्ती बसाल्ने योजना बनाएको थियो । नगरले झन्डै डेढ बिघा जमिनसमेत काँडेतारले बारेर संरक्षित गरेको थियो । गन्धर्व समुदायको बस्ती बसाउने हेतुले नगरपालिका लागे पनि स्थानीयले विवाद गरेको नगर प्रमुखका प्रेस सल्लाहकार भीम रावलले बताए । दलितप्रतिको संकुचित सोचले बस्ती निर्माणमा समस्या देखिएको उनले सुनाए । यस विषयमा सहमति जुटाउन नेता, जनप्रतिनिधि, सरोकारवाला र अधिकारकर्मीसमक्ष अनुरोध गरिएको उनले बताए । नगर प्रमुखले सम्बन्धित सरोकारवालासँग वार्ता गरिरहनुभएको छ, उनले भने, विडम्बना मान्नुपर्छ, यहाँ सरकारकै जमिन भोगचलन गर्न लड्नुपरेको छ ।वडा ११ का अध्यक्ष कर्णबहादुर थापाले दलित बस्ती बसाल्ने विषयमा स्थानीयले विवाद सिर्जना गरेको बताए । दलित आए भने फोहोर गर्छन्, उनीहरूसँग बस्न सकिँदैन भन्दै अप्रत्यक्ष रूपमा विरोध जनाएको उनले सुनाए । थापाका अनुसार दलित बस्तीको सट्टा अरू कुनै कार्यालय राखे विरोध नहुने सुझावसमेत आएको छ । वडा ११ मा विवाद भएपछि छिमेकी वडा २ स्थित मुक्तिनगरमा दलित एकीकृत बस्ती बसाल्ने नगरको योजना थियो । त्यहाँ पनि मुक्त कमैयाको जमिन कित्ताकाट भएकाले कानुनी रूपमा नमिल्ने वडाध्यक्ष कर्णसिंह बुढाक्षत्रीले बताए । मुक्त कमैयाको लालपुर्जा छ, उनले भने, यहाँ फेरि अर्को बस्ती बसाल्नु भनेको बिलकुलै गलत हो । दलित समुदायको एकीकृत बस्ती जमिनको यस्तै किचलोमा रुमलिएको बुढाक्षत्रीले सुनाए । नगर प्रमुख लुटबहादुर रावलले भने जमिन विवादले एकीकृत दलित बस्ती अन्योलमा परे पनि छिट्टै टुंगो लगाउने जानकारी दिए । कुनै पनि अवस्थामा राजनीतिक पक्ष र सरोकारवालासँग छलफल गरेर ११ वडामा बस्ती बसाल्ने सोच रहेको उनले सुनाए । यहाँ नगरपालिकाको झन्डै डेढ बिघा जमिन छ । काँडेतार गरेर संरक्षण गरिएको जमिनमा दलित बस्ती बसाउने नगरको योजना खेर नजाने उनको दाबी छ । उनका अनुसार जमिनको अभाव र बजेटको पावन्दीले २५ घरधुरीमात्रै बनाउने योजना छ । खासगरी गन्धर्व समुदायको ठूलो समूह भूमिहीन छ । उनीहरूको संस्कृति, कला र सीपको संरक्षण हुन नसक्दा लोपोन्मुख अवस्थामा छ । त्यही गन्धर्व समुदायको सांस्कृतिक जीवनशैली जोगाउने हेतुले बस्ती बसाउने योजना रहेको उनले सुनाए । यसमा पनि वास्तविक भूमिहीन दलित को को हुन्, छानबिन गरिरहेका छौं, उनले भने । एक शौचालयसहित तीन कोठाको घर बनाउने योजना रहेको उनले सुनाए । दलित समुदायको कला र संस्कृति संरक्षण गर्न नगरपालिकाले संग्रहालय बनाउने योजना अघि सारेको छ । दलित समुदायको संरक्षणमा नगरका थुप्रै सपना भए पनि साकार पार्न जमिन बाधा भएको नगर प्रमुख रावलले बताए । जमिनकै टुंगो नलाग्दा एकीकृत बस्तीको डीपीआर बनाउन नसकिएको प्रशासकीय प्रमुख प्रेमप्रसाद देवकोटाले बताए । यही आर्थिक वर्षभित्र बनाउनुपर्ने भएकाले छिटोभन्दा छिटो जमिन किटान गरिनुपर्ने उनले बताए ।"
साउदीले पाकिस्तानमा २० अर्ब लगानी गर्ने,"इस्लामाबाद (एएफपी) देशको वित्तयी भविष्य सुरक्षित गर्न संघर्ष गरिरहेको पाकिस्तानमा साउदी अरबले २० अर्ब डलर लगानी गर्ने भएको छ । पाकिस्तानको भ्रमणमा रहेका साउदी युवराज मोहम्मद बिन सलमानले पाकिस्तान भ्रमणका क्रममा लगानी सम्झौतामा हस्ताक्षर गरेका हुन् । सम्झौताअनुसार ८ अर्ब डलर पाकिस्तानी सहर ग्वाडरमा तेल प्रशोधनका लागि खर्च गरिनेछ । पाकिस्तानी केन्द्रीय बैंकसँग हाल ८ अर्ब डलर मात्रै विदेशी मुद्रा सञ्चित रहेका कारण भुक्तानी सन्तुलनमा संकटको सामना गरिरहेको छ । वैदेशिक मुद्राको सञ्चय गुमाउँदै गएको, आर्थिक घाटा बेहोरिरहेका बेला पाकिस्तानले साउदीबाट उक्त रकम बराबरको लगानी भित्र्याउन सफल भएको हो । पछिल्लो समय भुक्तानी सन्तुलनको गम्भीर संकट व्यहोर्दै आएको देशको खस्कँदो अर्थतन्त्रलाई टेवा दिन उक्त रकम महत्त्वपूर्ण हुने पाकिस्तानले जनाएको छ । पाकिस्तानी प्रधानमन्त्री इमरान खानले साउदी अरबले लामो समयदेखि प्रदान गरिरहेको सहयोगका लागि सलमान र साउदी सरकारप्रति आभार प्रकट गरे । उनले भने, पाकिस्तान र साउदी अरबबीचको सम्बन्ध अझ नयाँ उचाइमा पुगेको छ । खान प्रधानमन्त्री भएयता दुई पटक साउदीको भ्रमण गरिसकेका छन् ।यसअघि इस्लामाबाद उत्रेका सलमानको स्वागतमा २१ तोपको सलामी प्रदान गरिएको थियो । उनलाई प्रधानमन्त्री खान र प्रधानसेनापति जनरल कमार जाभेद बज्वाले स्वागत गरेका थिए । सलमान पाकिस्तानको दुईदिने भ्रमण सकेर भारत र चीन पुग्नेछन् । सलमानले एसियाका पाँच देशको भ्रमण गर्ने बताएपछि मलेसिया र इन्डोनेसियाको भ्रमण पछि सारेका छन् । गत अगस्टमा शपथ लिएयता खानले मित्र राष्ट्रहरूबाट सहयोग तथा लगानी भित्र्याउने प्रयास गरिरहेका छन् ।"
कश्मीर आक्रमणका योजनाकार मारिए,नयाँदिल्ली (एजेन्सी) भारत प्रशासित कश्मीरको पुलवामामा गत साता भएको आक्रमणका योजनाकारको मृत्यु भएको भारतीय सेनाले जनाएको छ ।सोमबार पुलवामामा भएको भिडन्तका क्रममा प्रमुख गत साता भएको आक्रमणका योजनाकार अब्दुल रासिद गाजीसहित अर्का एक सन्दिग्धको मृत्यु भएको सैनिक स्रोतले जनाएको हो । घटनामा ४ सैनिक र एक सर्वसाधारणको ज्यान गएको छ । मारिनेमा सेनाका मेजर र ३ सिपाही छन् । भारतीय सेना र अर्धसैन्य बलका सुरक्षाफौजले पुलवामा क्षेत्रमा संयुक्त सुरक्षा कारबाही गरेको हो । लडाकुहरू लुकेर बसेको सूचना पाएपछि गरिएको कारबाहीका क्रममा उनीहरूको मृत्यु भएको सेनाले जनाएको हो । स्थानीयका अनुसार सोमबार बिहान पुलवामामा क्षेत्रमा गोली हानाहानको आवाज सुनिएको थियो । त्यसलगत्तै सुरक्षाकर्मीले गाउँलेलाई घरभित्रै बस्न आग्रह गरेका थिए । घटनालगत्तै पाकिस्तानले भारतस्थित राजदूतलाई बोलाएको जनाइएको छ । भारतले बिहीबारको आक्रमणपछि नै राजदूतलाई बोलाएको थियो । भारतले उक्त आक्रमणमा पाकिस्तानको हात रहेको आरोप लगाएको थियो । तर पाकिस्तानले भने आरोपको खण्डन गरेको छ । कश्मीरको पुलवामामा गत बिहीबार भारतीय अर्धसैनिक बल सीआरपीएफको गाडीलाई लक्षित गरी भएको कार विस्फोटनमा ४६ को मृत्यु भएको थियो । भारतीय सञ्चारमाध्यमका अनुसार उक्त घटनामा संलग्न लडाकु खोज्न सुरक्षा फौजले अभियान सुरु गरेको हो । आत्मघाती आक्रमणकारीले विस्फोटक पदार्थ भरिएको एउटा गाडी सीपीआरएफका सुरक्षाकर्मी बोकेका गाडीका लस्करमा लगेर ठोक्काएका थिए । आक्रमणकारी १९ देखि २१ वर्ष उमेर भएका स्थानीय कश्मिरी युवा भएको भारतीय सुरक्षाकर्मीले दाबी गरेका थिए । पाकिस्तानमा सञ्चालित लडाकु समूह जैसएमोहम्मदले आक्रमण आफूले गराएको जनाएको छ । सन् १९४७ मा स्वतन्त्रतासँगै भारत र पाकिस्तान विभाजन भएका थिए । तर दुई देशबीच हालसम्म पनि सीमा विवाद जारी छ । दुवै देशले कश्मीरमाथि दाबी गर्दै आएका छन् । गत बिहीबारको आक्रमण सन् १९८९ यताको घातक हो । उक्त घटनापछि भारतका मुख्य सहरमा पाकिस्तानी प्रधानमन्त्री इमरान खान र जैसएमोहम्मद प्रमुख मैसुद अजहरविरुद्ध प्रदर्शन गरिँदै आएको छ । आक्रोषित भीडले खासगरी कश्मीरका विद्यार्थी तथा व्यवसायीलाई लक्षित गरी आक्रमण गर्ने गरेका छन् । बिहीबारको घटनापछि भारत प्रशासित कश्मीरमा टेलिफोन सेवा काटिएको छ भने भारतले पृथकतावादी ५ नेतालाई दिँदै आएको सुरक्षा सेवा हटाइसकेको छ । भारत प्रशासित कश्मीरमा भारतीय सेनाले सन् २०१६ मा लोकप्रिय विद्रोही नेता मारिदिएपछि हिंसात्मक घटनामा वृद्धि भएको हो । हालैका दिनमा उल्लेख्य युवाहरू विद्रोही समूहमा आवद्ध हुन थालेका छन् । यसअघि भारतीय प्रधानमन्त्री नरेन्द्र मोदीले कश्मीर घटनामा पाकिस्तान मुख्य जिम्मेवार रहेको आरोप लगाउँदै कडा जवाफ दिने बताएका थिए । उनले भारतलाई अस्थिर बनाउने छिमेकीलाई छुट नदिने चेतावनी दिएका थिए । मोदीले पाकिस्तान आतंकवादका कारण संसारभरि एक्लिएको दाबी गर्दै आतंकवादविरुद्ध सबै मानवतावादी शक्ति एक हुनुपर्ने बताएका थिए ।
युरोपेली सांसदलाई देशनिकाला,"काराकस (एएफपी) भेनेजुएलाले भ्रमणका क्रममा रहेका ५ युरोपेली सांसदलाई आइतबार देशनिकाला गरेको छ । विपक्षी नेता खुवान गुआइडोले सरकारी कदमलाई अविवेकी निर्णय को संज्ञा दिएका छन् । युरोपेली सांसदलाई देशनिकाला गर्नुको कारण भने उल्लेख गरिएको छैन । भ्रमण टोलीका नेता एवं स्पेनका तर्फबाट युरोपेली सांसद एस्टब्यान गोन्जालेज पोन्सले देशनिकाला गर्नुको कारण आफूलाई नबताइएको जनाए । उनले भने, हामीलाई भेनेजुएला छाड्न भनिएको छ । पासपोर्ट खोसिएको छ । देश निकालाको कारणबारे केही बताइएको छैन । यद्यपि यस घटनाले राष्ट्रपति निकोलस मडुरो र अन्तर्राष्ट्रिय समुदायबीचको तनाव अझ बढाएको छ । भेनेजुएलाका विपक्षी नेता गुआइडोले आफूलाई अन्तरिम राष्ट्रपति घोषित गरेका थिए । त्यसको केही दिनमा युरोपेली संघले गुआइडोलाई समर्थन गरेपछि मडुरो रुष्ट भएका छन् । गुआइडोलाई समर्थन गर्ने ५० भन्दा बढी राष्ट्रमध्ये ३० युरोपेली छन् । गतवर्ष भएको विवादास्पद चुनावमार्फत राष्ट्रपतिमा निर्वाचित मडुरोले जनवरी १० मा दोस्रो कार्यकालका लागि शपथ लिएपछि भेनेजुएलामा विरोध प्रदर्शन चर्केको हो । मडुरोले चुनावमा धाँधली गरेको विपक्षीको आरोप छ । मडुरोको शासनकालमा भेनेजुएलामा भएको मुद्रास्फीति, खाद्यपदार्थ तथा औषधिको अभावका कारण करिब ३० लाख मानिसले भेनेजुएला छाडिसकेका छन् । विपक्षी नेताको आग्रहमा अमेरिकाले भेनेजुएलासँग सीमा जोडिएको कोलम्बियाको कुकुटामा खाद्यान्न, औषधि तथा सरसरफाइका सामान ओरालेको छ । तर मडुरोले उक्त सामग्री देशभित्र प्रवेश गराउन नदिने बताएका छन् । गुआइडोले उक्त सहायता सामग्री फेब्रुअरी २३ मा ६ लाख मानिसले भेनेजुएला पुर्याउने बताएका छन् । यसअघि अमेरिकी देशहरूले भेनेजुएलाका लागि कोलम्बियाबाट सहायता सामग्री लैजाने बताएपछि निर्देशनमा ट्रक तथा कन्टेनर तेर्साएर राजमार्ग अवरुद्ध पारिएको थियो । अमेरिकी सिनेटर मार्को रुबियो सहायता कार्यको प्रत्यक्ष अवलोकनका लागि कुकुटा पुगेका छन् । उनले कोलम्बिया र भेनेजुएला जोड्ने सिमोन बोलिभार अन्तर्राष्ट्रिय पुलको निरीक्षण गरेको जनाइएको छ । अमेरिकी सेनाका ३ वटा कार्गो विमानले दर्जनौं टन खाद्य सामग्री कुकुटा पुर्याएका हुन् ।"
अब स्मार्ट छोरी,"(दाङ) : देशका विभिन्न भागमा भइरहेका बालिका अपहरण, बलात्कार र हत्याका घटनाले किशोरीलाई त्रस्त बनाइरहेको छ । अधिकांश छोरीले सामाजिक विभेद, हिंसा, दुव्र्यवहार र शोषणका कारण पनि आफूलाई कमजोर ठानिरहेका छन् तर तुलसीपुरका छोरीहरू भने अब आफूलाई कमजोर महसुस गर्नेछैनन् । उनीहरू छातीमा स्मार्ट छोरी को लोगो लगाएर निर्धक्क हिँड्नेछन् । विद्यालय आउँदाजाँदा उनीहरूको पहिचान नै बेग्लै हुनेछ । सबैले भन्नेछन्, हाम्री स्मार्ट छोरी । स्मार्ट सहरको योजना बनाइरहेको तुलसीपुर उपमहानगरपालिकाले स्मार्ट छोरी अभियान थालेको हो । छोरीहरूमा समाजमा भइरहेको विभेद, हिंसा, दुव्र्यवहार र शोषणविरुद्ध सामना गर्न सक्ने आत्मविश्वास बढाउँदै स्मार्ट बनाउने योजना बनाइएको स्वास्थ्य महाशाखा प्रमुख डा गोकर्ण दाहालले बताए । छोरीहरूले जान्नैपर्ने आधारभूत ज्ञान दिएर उनीहरूको आत्मबल बढाउँदै छौं । उनीहरूले जीवनमा आवश्यक पर्ने उपयोगी सीप पनि सिक्दै छन्, उनले भने, एउटा असल, विवेकी र आँटिली छोरी बन्न प्रेरित गर्दै छौं । तुलसीपुर४, रक्षाचौरस्थित गुरुजजुर माविबाट सोमबारदेखि यसको सुरुवात गरिएको छ । उपमहानगरका ५ सय छोरीलाई स्मार्ट बनाउने उद्देश्यले अभियान थालिएको दाहालले जानकारी दिए । उपमहानगरका विभिन्न क्षेत्र समेटिने गरी ५ विद्यालयका छात्रालाई यसमा सामेल गरिने उनले बताए । स्मार्ट छोरीका लागि २ दिनको तालिम दिइनेछ । उक्त तालिमपछि स्मार्ट छोरीको प्रमाणपत्र दिएर हौसला प्रदान गरिने दाहालले जानकारी दिए । तालिममा नेतृत्व, स्वास्थ्य सचेतना, बालअधिकार, महिला अधिकार, बालविवाह, हिंसा, शोषण, साइबर अपराध, दुव्र्यसन, यौन तथा प्रजनन अधिकार, जीवन उपयोगी सीप, तनाव व्यवस्थापनका साथै आत्मरक्षाका सैद्धान्तिक र प्रयोगात्मक कक्षा सञ्चालन गरिएको उनले बताए ।कक्षा ९ मा अध्ययनरत छात्राहरूबाट यसको सुरुवात गरिएको र बिस्तारै अन्य किशोरीलाई पनि यसमा सामेल गर्दै जाने स्वास्थ्य शाखाका विमल केसीले बताए । सहर स्मार्ट हुनलाई छोरी पनि स्मार्ट हुनुपर्ने उद्देश्यअनुसार यस्तो अभियान थालिएको उनले बताए । छोरीहरू आत्मविश्वासी भएको घर स्मार्ट हुने भएकाले सबै अभिभावकले छोरीलाई उचित अवसर र हौसला दिन आवश्यक रहेको उपमहानगरपालिका उपप्रमुख माया आचार्यले बताइन् । सामाजिक संरचनै विभेदकारी भएकाले छोरीहरू हीनताबोध गर्छन् । आफूलाई कमजोर ठान्छन्, उनले भनिन्, स्मार्ट छोरी अभियानले उनीहरूलाई मनोवैज्ञानिक रूपमा नै बलियो बनाउनेछ । सधंै आफूलाई कमजोर ठान्ने छात्राले तालिमपछि आत्मबल बढेको बताए । विद्यालय आउँदाजाँदा पनि डर लाग्थ्यो । जंगलको बाटो हिँड्नुपर्छ, गुरुजजुर माविमा ९ कक्षामा अध्ययनरत सविना डाँगीले भनिन्, अब सानातिना समस्याको सामना गर्न सकिन्छ भन्ने आत्मबल बढेको छ । हामी पनि केही गर्न सक्छौं भन्ने साहस थपिएको छ । छोरीको जुनी पाएको भन्दै आफूलाई कमजोर ठान्ने बालिकाहरू पनि अब आफूलाई स्मार्ट भन्न सक्ने भएका छन् । घरपरिवार र समाजमा छोरीलाई दोस्रो दर्जाको व्यवहार गर्ने गरिएकामा दु:खी हुने बालिका अब केही उपलब्धिमूलक काम गर्न सक्ने आँट आएको बताउँछन् । स्मार्ट भन्नेबित्तिकै म केही गर्न सक्षम छु भन्ने महसुुस हुन्छ, ९ कक्षाकी सुनीता केसीले भनिन्, हामी पनि समाजमा उदाहरणीय बन्न सक्छौं भन्ने आत्मविश्वास बढेको छ ।कमजोर मानसिकताका कारण बालिकामाथि आक्रमण हुने भएकाले आत्मबल वृद्धि गर्दा पनि धेरै सुरक्षाको महसुस हुन सक्ने आत्मरक्षा तालिमका प्रशिक्षक नीरज न्यौपानेले बताए । मानसिक रूपमा जस्तोसुकै जोखिम पनि सामना गर्न सक्छु भन्ने सोच आउनु पनि जटिलताबाट मुक्ति पाउने उपाय हो, उनले भने, जीवन उपयोगी सीप स्मार्ट बन्न सहयोगी हुन्छन् । स्मार्ट छोरी अभियान निकै रचनात्मक अभियान भएको र यसले अन्य छोरीहरूलाई पनि हौसला प्रदान गरेको अर्की प्रशिक्षक विद्या विष्टले बताइन् । बिस्तारै उपमहानगरका सबै विद्यालयमा यो अभियानलाई विस्तार गर्दै लैजाने उपमहानगरका प्रमुख प्रशासकीय अधिकृत आनन्द सारूले बताए । छोरीहरूलाई सिर्जनशील बनाउन यो अभियानले महत्त्वपूर्ण भूमिका खेल्ने उनले बताए ।"
खानेपानीको २ करोड बक्यौता,"(जनकपुर) : खानेपानी संस्थानले जनकपुरधाम उपमहानगरपालिकामा शुद्ध पिउनेपानी वितरण गरेबापत उपभोक्ताबाट २ करोडभन्दा बढी महसुल असुल गर्न सकेको छैन । संस्थानले भने कार्यरत कर्मचारीलाई तीन महिनादेखि तलब खुवाउन नसकेको गुनासो गर्दै आएको छ ।प्रदेश २ राजधानी जनकपुरधामस्थित सरकारी, गैरसरकारी संघसंस्था, क्लब, मठमन्दिर, कुटी, गुठी र सर्वसाधारण उपभोक्ताले वर्षौंदेखि महसुल नतिर्दा बक्यौता बढ्दै गएको हो । पछिल्लो दुई वर्षदेखि जनकपुरधाम उपमहानगरपालिका एकीकृत सहरी विकास परियोजनाअन्तर्गत निर्माणाधीन ढल निकासका लागि ह्युमपाइप विस्तार ड्रेन नाली निर्माण, सडक विस्तार, मर्मतसम्भार र कालोपत्रे आयोजनाको निर्माण कार्य गर्दा खानेपानीको पाइपलाइन टुटेपछि अधिकांश उपभोक्ताले महसुल तिर्न छाडेका छन् । खानेपानी पाइपलाइन टुटेपछि जनकपुरधाम उपमहानगरपालिका क्षेत्रका एक हजार ८ सय घरपरिवार शुद्ध पिउनेपानीको सुविधाबाट वञ्चित छन् । खानेपानी बन्द भएपछि उपमहानगरपालिकाको वडा नं १, २, ३ र ४ का उपभोक्ता वैकल्पिक खानेपानी व्यवस्था गर्न थालेका छन् । शुद्ध पानी वितरण गर्न नसकेपछि जनकपुरस्थित खानेपानी संस्थानले महसुल असुल गर्न सकेको छैन । धारामा पानी बन्द भएको दुई वर्ष बितिसक्दा पनि आयोजनाको निर्माण कार्य पूरा नहुँदा आधाभन्दा बढी उपभोक्ता खानेपानी सुविधाबाट वञ्चित रहेको संस्थानका प्रमुख विनोद मिश्रले बताए । संस्थानले जनकपुरधाम उपमहानगरपालिकाको २५ वटा वडामध्ये वडा नं १ देखि १४ सम्म ४ हजार एक सय घरपरिवारलाई शुद्ध पिउनेपानी वितरण गर्दै आएको कार्यालयले जनाएको छ । नेपाल खानेपानी संस्थानले ५० वर्षदेखि जनकपुरधाम उपमहानगरवासीको घरघरमा वितरण गर्दै आएको पाइपलाइन आयोजनाको निर्माण कार्य गर्दा ठेकेदारको एस्काभेटरले उखेलेर फालेपछि धारा बन्द भएको हो । सडक, ड्रेन नाली निर्माण गर्दा खानेपानीका पुराना पाइपलाइन र धारामा पानी वितरण प्रणालीको पूरै संरचना ध्वस्त भएकाले पुन: सञ्चालनमा ल्याउन कठिनाइ रहेको संस्थानका प्रशासकीय अधिकृत विनयकुमार झाले बताए । उनका अनुसार धारामा पानी नआएपछि उपभोक्ताले खानेपानीको महसुल तिर्न छाडेका छन् । उपभोक्ताले खानेपानीको महसुल बुझाउन छाडेपछि संस्थानलाई मासिक ३ लाख ५० हजार घाटा छ । संस्थानले दुई सय मिटर गहिराइबाट डिपबोरिङ (विद्युतीय पम्पिङ) प्रविधिबाट भूमिगत पानी २४ मिटर उचाइमाथि निर्मित ओभरट्यांकीबाट खानेपानी वितरण गर्दै आएको थियो । खानेपानी वितरणका लागि संस्थानले जानकी मन्दिरनजिकै अरगजापोखरी छेउमा निर्मित ४ लाख ५० हजार लिटर क्षमताको पुरानो ट्यांकी र रामानन्दचोकमा निर्मित ४ लाख ५० हजार लिटर क्षमताको नयाँ ट्यांकीमा दैनिक ९ लाख लिटर पानी भण्डारण गरी उपभोक्तालाई शुद्ध खानेपानी वितरण गर्दै आएको छ । एसियाली विकास बैंकको एक अर्ब ९० करोड ऋण सहयोगमा निर्माणाधीन जनकपुर उपमहानगरपालिका सहरी विकास आयोजनाअन्तर्गत सडक विस्तार, मर्मतसम्भार, ग्राभेल, कालोपत्रे, ढल निकासका लागि ह्युमपाइप विस्तार जडान गर्दै ड्रेन नाली निर्माण गरिरहेको छ । जनकपुरवासीलाई शुद्ध पिउनेपानी वितरण गर्न खानेपानी संस्थानले २०२४ सालमा जनकपुरको जानकी मन्दिर नजिकै अरगजापोखरी छेउमा ४ लाख ५० हजार लिटर क्षमताको ट्यांकी निर्माण गरी उपभोक्तालाई घरघरमा धारा जडान गरी पानी वितरण गर्दै आएको छ । खानेपानीको धारा जडान गरी पानी उपभोग गरेबापत उपभोक्ताले प्रतिधारा न्यूनतम एक सय दस बुझाउनुपर्ने व्यवस्था छ । तर उपभोक्ताले न्यूनतम महसुलसमेत तिर्न छाडेपछि संस्थानको असुल गर्नुपर्ने बक्यौता रकमको अंक बढेको हो । खानेपानीको महसुल नयाँ, पुरानो गरी विभिन्न सरकारी तथा गैरसरकारी कार्यालय, मठमन्दिर र उपभोक्ताबाट दुई करोड महसुल बक्यौता असुल्न बाँकी रहेको सहायक प्रशासकीय अधिकृत झाले बताए । संस्थानले खानेपानी उपभोक्ताबाट मासिक महसुल सात लाख असुल हुने जनाएको छ । खानेपानीको महसुल बक्यौता बढेपछि उपभोक्तालाई घरघरमा गएर महसुल बुझाउन अनुरोध गर्ने, पत्राचार गर्ने र त्यसपछि पनि अटेर गर्नेको धारा काटिदिने गरेको छ । धारामा पानी नआएपछि उपभोक्ताले पानीका लागि चापाकल (पम्पको धारा) जडान गरी वैकल्पिक व्यवस्था गर्न थालेका छन् । पानी उपभोग नगरी न्यूनतम महसुल तिर्न बाध्य उपभोक्ताले संस्थानको धारा कट्टा गर्न निवेदन दिन थालेका छन् । संस्थानले धारा कट्टा गर्न माग गर्ने ६० जना उपभोक्ताको धारा काटिएको जनाएको छ । एकीकृत सहरी विकास आयोजनाले अन्तिम चरणको निर्माण पूरा गरेपछि खानेपानीको पाइपलाइन जडान गरी बन्द रहेको धारामा वितरण गर्ने संस्थानले जनाएको छ । खानेपानी संस्थानलाई महसुल असुल गर्न नसक्दा पानी तान्दा मासिक दुई लाखभन्दा बढी विद्युत् महसुल तिर्न मुस्किल छ ।"
कालिञ्चोकमा डोजर प्रतिबन्ध,दोलखा (कास) धार्मिक तथा पर्यटकीय क्षेत्र कालिञ्चोक आसपास अवैध अतिक्रमण रोक्न जिल्ला प्रशासनले भएका संरचनाको विवरण संकलन गरेको छ । उक्त क्षेत्रमा थप संरचना बनाउन र डोजर नचलाउन प्रशासनले निर्देश गरेको छ । कालिञ्चोक मन्दिर आसपास कुरी र घ्याङडॉडामा अनधिकृत घर बनेपछि प्रशासनले कडाइ गरेको हो । जग्गा ओगट्दै संरचना बनेका छन् । डोजर चलाएर खुला र जैविक फूलको बगैँचाजस्ता मैदान खन्ने काम तीव्र भइरहेको छ ।यहाँ पर्यटक अत्यधिक आउन थालेपछि स्थानीय होटलले जथाभावी मूल्य लिएको गुनासोसँगै प्रशासनले सचेत गराएको हो । बुधबार कालिञ्चोक गाउपालिका प्रमुख विनकुमार थामी र प्रमुख जिल्ला अधिकारी सागरमणि पाठकसहितले प्रत्येक होटलमा मूल्यसूची राख्न निर्देशन दिए । जारी सूचनामा प्रत्येक होटलले मूल्यसूची राख्ने र त्यसको एकप्रति जिल्ला प्रशासनमा बुझाउन भनिएको छ । मूल्यसूचीभन्दा बढी असुले कारबाही हुने प्रजिअले बताए । सदरमुकाम चरिकोटबाट १७ किलोमिटरको कालिञ्चोकमा दैनिक सयौं आन्तरिक तथा बाह्य पर्यटक पुग्छन् । हिमपातका बेला त निकै बढी हुने हुदा उक्त क्षेत्र दोलखाको प्रमुख पर्यटकीय गन्तव्य बनेको छ । यस क्षेत्रमा केबुलकार निर्माण भएसगै पर्यटकको संख्या पनि थपिएको हो ।
आर्थिक विकासका लागि कूटनीति,"(काठमाडौं) : नेपाल शान्ति र राजनीतिक स्थायित्वको बाटोमा अघि बढेकाले अब कूटनीति आर्थिक विकासका लागि सहयोगी हुने गरी अघि बढेको सरकारका दुई मन्त्रीले बताएका छन् ।कान्तिपुर कन्क्लेभको नेपाल इन ग्लोबल स्टेज शीर्षकको बहसमा सोमबार सहभागी हुँदै परराष्ट्रमन्त्री प्रदीप ज्ञवाली र अर्थमन्त्री युवराज खतिवडाले वैदेशिक लगानी भित्र्याउन सरकराले विश्व रंगमञ्चमा गर्दै आएको प्रयास र नेपालमा भइरहेको प्रगति तथा चुनौतीका बारेमा खुलेर बोले । हामी अब आर्थिक कूटनीतितिर केन्द्रित भएका छौं, ज्ञवालीले भने, किनभने अब हाम्रो कूटनीतिक संलग्नता र व्यवहारले समृद्ध नेपाल र सुखी नेपाली भन्ने हाम्रो अभियानलाई टेवा पुर्याउन सक्नुपर्छ जसका लागि विश्वव्यापी सदाशयता र सहयोगको जरुरत पर्छ ।त्यही उद्देश्यपूर्तिका लागि नेपालको कूटनीति बदलिएको उनको दाबी थियो । सन् २०२० पछि हामी अल्पविकसित मुलुकको सूचीबाट माथि उठ्नेछौं । त्यसबेला हामीलाई सक्दो वैदेशिक सहायता चाहिन्छ, त्यसका लागि मैले मातहतका दूतावासहरूमा यसको पहल गर्न भनेको छु, उनले भने, तर, वैदेशिक सहायताको प्रचलन घटदो भएकाले हामीलाई नेपालको नयाँ छवि बनाउन सिधै वैदेशिक लगानी चाहिन्छ ।त्यस उद्देश्यका लागि आर्थिक कूटनीतिको पहल भएको उनले बताए । नेपाल युवाहरूको देश भएको, मध्यम वर्गको दायरा बढदै गएको र प्रचुर प्राकृतिक सम्पदाका साथ दुई ठूला देश चीन र भारतमा अवस्थित भएकाले विश्वका लगानीकर्तालाई तान्न सकिने आधारहरूसमेत कन्क्लेभमा मन्त्री ज्ञवालीले प्रस्तुत गरे ।यसका अतिरिक्त नेपालमा पर्यटन पनि विकासको अर्काे मुख्य आधार भएको उनले बताए । अर्काे वर्ष हामी पर्यटन वर्षको आयोजन गर्दै छौं, उनले भने, त्यसबेला २० लाख पर्यटन भित्र्याउने हाम्रो आकांक्षा छ, हाम्रा दूतावासहरू नेपालको प्रचारका लागि सक्रिय छन् ।प्रधानमन्त्री केपी ओलीलाई डाबोसमा निम्ता आउनु र त्यहाँ उनको उच्च किसिमको संलग्नता हुनु नेपालको परिवर्तित आर्थिक सन्दर्भको संकेत भएको अर्थमन्त्री खतिवडाले बताए । डाबोसमा प्रधानमन्त्रीको सहभागिता र अभिव्यक्ति नेपाल सरकारप्रति उत्सुक विश्वलाई आफ्नो विकासको मार्गचित्र देखाउने अवसर थियो, खतिवडाले भने, निर्वाचितै भएर आएको भए पनि हँसिया र हथौडाको यो सरकार कस्तो होला भन्ने यसका योजना केके होलान् भन्ने जिज्ञासा मानिसहरूमा थियो । हामी पूर्ण लोकतान्त्रिक व्यवहारसहितको सरकार हो र लगानीकर्ताको स्थान सरकारले सुरक्षित राखेको छ भन्ने सन्देश हामीले दिन सफल भयौं ।खतिवडाका अनुसार संसारलाई नेपालले आफू सबभन्दा कान्छो संघीय राज्य भएको सन्देश पनि दिएको छ । एक वर्षभित्रै स्रोत र अवसरहरूको बाँडफाँडमा देखिएको संघीय समस्याको समाधान गरेको र धेरैभन्दा धेरै लगानीकर्तालाई नेपालमा आउन औपचारिक तथा अनौपचारिक संवादहरू सरकारले गरेको खतिवडाले बताए । अर्थमन्त्रीको प्रक्षेपणअनुसार सन् २०२० मा नेपाल तीव्र अर्थिक वृद्धि गरिरहेको हुनेछ, नेपालको प्रतिव्यक्ति आय १५ सय डलर नाघ्नेछ, त्यस बेला नेपालले विदेशी लगानीसम्बन्धी कानूनीलगायतका समस्या सल्ट्याइसकेको हुनेछ र लगानी भित्र्याई पनि सकेको हुनेछ । त्यस बेला डाबोसमा हामी भन्नेछौं कि नेपाल पनि घुम्न र लगानी गर्नका लागि आकर्षक ठाउँ हो, अर्थमन्त्रीले भने । मन्त्री ज्ञवालीले पनि अर्काे वर्ष डाबोस पुगी नेपालले थप लगानी भित्र्याउने विश्वास व्यक्त गरे । लगानीकर्ताहरूले सुरक्षित वातावरणमा आकर्षक प्रतिफल खोज्ने हुँदा त्यो वातावरण बनाउन सरकार सक्रिय रहेको खतिवडाको दाबी छ । नेपालमा कानुनले नै व्यक्तिको सम्पत्तिको अधिकार सुरक्षित रहेकाले लगानीकर्ताहरूलाई यसले ढुक्क बनाउने तथा श्रम बजार सस्तो भएकाले लागत कम भई प्रतिफल बढ्ने हुनाले नेपालमा लगानी गर्न उपयुक्त समय आएको उनले बताए । अर्काे कुरा, पछिल्ला वर्षहरूमा उद्योगधन्दामा बन्द हडताल हुन छाडेको छ, उनले भने, यसले नेपालको श्रम बजार लजिलो छ भन्ने देखाउँछ ।संक्रमणकालीन न्यायिक प्रक्रिया नेपालको आफ्नै मौलिक र सफल प्रक्रिया भएको र यो नेपालले आफ्नै बुतामा पार लगाउन सक्छ भन्ने सन्देश आफूले आउने साता जेनेभामा हुने मानवअधिकार सम्बन्ध सभामा प्रस्तुत गर्ने मन्त्री ज्ञवालीले बताए ।"
सजिलो छैन २०३० को यात्रा,"(काठमाडौं) : सन् २०३० सम्ममा मध्यम आय भएको मुलुक बन्न सरकारले लिएको लक्ष्य सजिलो नभएको विज्ञहरूले बताएका छन् । कान्तिपुर कन्क्लेभको सोमबारको सत्रमा बोल्दै सरोकारवालाहरूले सन् २०३० को लक्ष्य हासिल गर्न नेपालले विभिन्न पक्षमा विचार गर्नुपर्ने धारणा राखे । नेपालले अर्थतन्त्रका पूर्वाधार, रोजगारी सिर्जना, लगानीको वृद्धि र जलवायु परिवर्तनले पार्ने प्रभाव न्यूनीकरणका लागि पूर्वतयारी गर्नुपर्ने धारणा राखे । आर्थिक वृद्धिमा मात्रै ध्यान दिएर अन्य सामाजिक पक्षलाई ओझेलमा नपार्न उनीहरूको सुझाव छ ।अर्थशास्त्री स्वर्णिम वाग्लेले नेपालमा रोजगारी सिर्जना गर्ने क्षेत्र कम भएकाले मध्यम आय भएको मुलुकमा पुग्न यसको दायरा फराकिलो पार्नुपर्ने सुझाव दिए । लोकसेवा आयोगले गत वर्ष ९ हजार हाराहारी रोजगार सिर्जना गर्यो, उनले भने, अहिले ल्याइएको प्रधानमन्त्री स्वरोजगार कार्यक्रम वास्तवमा रोजगार सिर्जना गर्ने कार्यक्रम होइन ।सरकारले २०३० सम्मका लागि तयार पारेको योजनामा जलवायु परिवर्तनका कारण प्रभाव पर्ने जोखिम भएको उनको धारणा छ । जलवायु परिवर्तनको असर विशेषगरी जलविद्युत् आयोजनाहरूमा देखिन सक्ने उनको आकलन छ । चिनियाँ कम्पनी वाइल्डबाउन्डकी संस्थापक सङकओ याओले २०३० सम्ममा जलवायु परिवर्तनले नेपालमा धेरै प्राकृतिक प्रकोपहरू आउन सक्ने सम्भावना देखिएको बताइन् । थोरैमा ०५ डिग्रीदेखि धेरैमा २ डिग्रीसम्म तापक्रम बढ्ने अध्ययनहरूले देखाएको छ, उनले भनिन्, यसले निम्त्याउने प्रकोपहरूको पूर्वतयारीका लागि लगानी गर्नु जरुरी देखिन्छ । तर, त्यो सजिलो भने छैन । सबैभन्दा सजिलो उपाय वनजंगल तथा अन्य प्राकृतिक स्रोतहरूको उचित व्यवस्थापन गर्दै त्यसैलाई आयको स्रोत बनाउनु जरुरी भएको उनले सुझाव दिइन् । उनले प्राकृतिक स्रोतहरूलाई आयको स्रोत बनाउन युवा लगानीकर्ताहरू आकर्षित भएको बताइन् । एसियाली विकास बैंकका क्षेत्रीय अर्थशास्त्री लेई लेई सङले संघीयता कार्यान्वयन राम्रो भए धेरैजसो असमानतालाई हटाउन सकिने धारणा राखे । संघीयता कार्यान्वयनको चरणमा स्रोतको व्यवस्थापन कसरी गर्ने भन्ने महत्त्वपूर्ण रहेको उनले बताए । प्राकृतिक स्रोतको प्रयोग गरेर गरिबी घटाउने कि देश विकास गर्ने भन्ने निर्णय गर्नु जरुरी हुन्छ, उनले भने ।निजी क्षेत्रलाई स्वतन्त्र रूपमा व्यापार गर्ने अवसर दिने हो भने मात्रै लगानी भित्र्याउन सकिने उनले बताए । लगानी बढाउन दिँदा जलवायु परिवर्तनलाई पनि ध्यान दिन जरुरी हुन्छ, उनले भने, वातावरणमा नकारात्मक असर नगर्ने प्रकारका लगानीहरूलाई धेरै बढावा दिनुपर्छ । ब्रोकिङ इन्डियाका फेलो कन्स्ट्यान्टिनो जेभियरले नेपाल दुई ठूला अर्थतन्त्रको बीचमा रहेकाले मध्यम आय भएको मुलुकमा फडको मार्न यसलाई सदुपयोग गर्ने नीति बनाउनुपर्ने धारणा राखे ।उनले उग्र राष्ट्रवादबाट माथि उठेर बजार सुनिश्चित गर्दै लगानी बढाउन ध्यान दिनुपर्ने बताए । आर्थिक विकास र राजनीतिक अवस्था एउटै सिक्काका दुई पाटा भएको टिप्पणी गर्दै उनले खुला अर्थतन्त्रका लागि सरकारले पूर्वाधार तयार गर्नुपर्ने धारणा राखे ।"
ब्याजदर घट्ने संकेत,"पुनर्कर्जामा ब्याजदरको सीमा घटाएसँगै राष्ट्र बैंकले कोषको आकार पनि बढाएर ५० अर्ब पुर्याउने भएको छ । हाल पुनर्कर्जाको आकार ३५ अर्ब रुपैयाँको छ । बैंक तथा वित्तीय संस्थाले लिँदै आएको सेवा शुल्कका विषयमा पनि राष्ट्र बैंकले चासो देखाएको छ । बैंक तथा वित्तीय संस्थाले कर्जा प्रवाह गर्दा ग्राहकसँग लिने प्रशासनिक सेवा शुल्क तथा प्रतिबद्धता शुल्कलाई व्यवस्थित बनाउँदै ग्राहकको कर्जासम्बन्धी लागत कम गर्न आवश्यक व्यवस्था मिलाइनेछ, समीक्षामा उल्लेख छ ।बैंक तथा वित्तीय संस्थाहरूको साधन परिचालनमा देखिने असन्तुलनलाई न्यूनीकरण गर्न अनिवार्य रूपमा दीर्घकालीन ऋणपत्र जारी गर्नुपर्ने व्यवस्था गरिनेछ । वाणिज्य बैंक तथा राष्ट्रिय स्तरका वित्तीय संस्थाले संस्थागत सामाजिक उत्तरदायित्व कोषमा छुट्याएको रकमलाई वित्तीय साक्षरता प्रवद्र्धन गर्नेलगायत क्रियाकलापलाई प्रोत्साहित गर्न प्रत्येक प्रदेशमा न्यूनतम १० प्रतिशत हुने गरी खर्च गर्नुपर्नेछ । कुल निक्षेपको १० प्रतिशतभन्दा बढी कल डिपोजिट राख्न नपाउने व्यवस्था पनि राष्ट्र बैंकले गरेको छ । बैंक तथा वित्तीय संस्थाले एकतर्फी रूपमा ऋणको ब्याजदर बढाएपछि लागत बढेकाले घटाउन माग गर्दै उद्योगी व्यवसायी आन्दोलनमा उत्रिएका थिए । सुरुमा विराटनगरबाट सुरु भएको आन्दोलनको नेतृत्व पछि उद्योग वाणिज्य महासंघ (एफएनसीसीआई)ले गरेको थियो । यही क्रममा गत शनिबार उद्योगी व्यवसायीको टोलीले प्रधानमन्त्री केपी शर्मा ओलीलाई भेटेर ब्याजदर घटाउन आग्रह गरेका थियो । अर्थमन्त्री युवराज खतिवडा र गभर्नर चिरन्जीवी नेपाल उपस्थित उक्त भेटमा प्रधानमन्त्रीले ब्याजदर घटाउन अर्थमन्त्री र राष्ट्र बैंकलाई निर्देशन दिएका थिए । सोही निर्देशनअनुसार अर्थमन्त्री खतिवडाले सोमबार उच्च स्तरीय वित्तीय समन्वय समितिको बैठक डाकेका हुन् । बैठकमा धेरै विषयमा छलफल भए पनि अन्तत: मौद्रिक नीतिको अर्धवार्षिक समीक्षामार्फत विवाद टुंग्याउन निर्देशन दिएको थियो । उक्त बैठकपछि बसेको राष्ट्र बैंक सञ्चालक समितिको बैठकले ब्याजदर घटाउने निर्णय गरेको हो ।"
लगानी सम्मेलनअगावै ऊर्जाका समस्या हल गर्न आग्रह,"(काठमाडौं) : स्वतन्त्र ऊर्जा उत्पादकहरूको संस्था (इपान) ले चैत दोस्रो साता हुने लगानी सम्मेलनअगावै आफ्नो माग पूरा गर्न सरकारको ध्यानाकर्षण गराएको छ । इपानले सोमबार पत्रकार सम्मेलन गर्दै सरकारले विदेशी लगानी भित्र्याउन सम्मेलन गर्न लागेको भए पनि देशभित्रका लगानीकर्ताहरू भने अप्ठेरोमा परेको दाबी गरेको छ ।सरकारले स्वतन्त्र ऊर्जा उत्पादकहरूसँग यसअघि गरेको वाचा पूरा नगरेर नीतिगत रूपमा नै लगानीकर्तालाई हतोत्साहित गरेको इपानको धारणा छ । इपानले प्रवद्र्धकलाई दिने भनी सरकारले गरेको घोषणा कार्यान्वयन गर्न र आयोजनाको कार्यान्वयन सहज बनाउन माग गरेको छ ।मूल्य वृद्धिका कारण विद्युत् आयोजनाहरू रुग्ण रहेको भन्दै इपानले अहिलेको विद्युत् खरिद दर बढाउनुपर्ने मागसमेत गरेको छ । सरकारले ऊर्जा विकासका लागि एकद्वार प्रणालीबाटै काम हुने व्यवस्था मिलाउने घोषणा गरेको भए पनि कार्यान्वयन नहुँदा प्रवद्र्धकले वर्षौंसम्म विभिन्न निकाय धाउनुपर्ने बाध्यता नहटेको इपानको धारणा छ ।सरकारले २०७२ को ऊर्जा संकट कार्ययोजनाअन्तर्गत जलविद्युत् आयोजना प्रवद्र्धकहरूलाई मूल्य अभिवृद्धि कर तिरेबापत ५० लाख रुपैयाँ प्रतिमेगावाट एकमुष्ट रकम फिर्ता गर्ने निर्णय गरेको भए पनि हालसम्म त्यसको कार्यान्वयन भएको भन्दै इपानले असन्तुष्टि जनाएको हो । आर्थिक विधेयकमा समेत रकम विनियोजन हुँदा पनि कुनै पनि आयोजनाले उक्त रकम प्राप्त गर्न सकेका छैनन्, इपानले जारी गरेको विज्ञप्तिमा भनिएको छ । सरकारले ऊर्जा संकट कार्ययोजनाअन्तर्गत २०८० सालसम्म विद्युत् उत्पादन गर्ने आयोजनालाई प्रतिमेगावाट ५० लाख रुपैयाँ फिर्ता गर्ने निर्णय गरेको थियो ।नेपाल विद्युत् प्राधिकरणले प्रसारण लाइन निर्माण नगर्दा केही आयोजनाको विद्युत् खेर जाँदा प्रवद्र्धकहरूलाई करोडौं रुपैयाँ क्षति भएको इपानले दाबी गरेको । प्रसारण लाइन समयमा सम्पन्न गर्ने र गर्न नसके क्षतिपूर्ति तिर्नुपर्ने माग इपानले गरेको छ ।विद्युत् आयोजनाले वनको जग्गा प्राप्ति र रूख कटानको स्वीकृति पाउन लामो समय लाग्ने अवस्थाको समाधानमा पनि सरकारले चासो नदिएको इपानले जनाएको छ । बैंकको बढदो ब्याजदर, निर्माण सामग्रीको मूल्यवृद्धिका कारण विद्युत् आयोजना रुग्ण अवस्थामा पुगेको भन्दै इपानले प्रवद्र्धकहरू हतोत्साहित भएको जनाएको छ । अहिले चल्तीमा रहेको विद्युत् खरिद दर परिवर्तन गर्नुपर्ने इपानको माग छ । संघीय संरचनामा गएपछि तीनै तहको सरकारबीच समन्वयको अभावमा विद्युत् आयोजनाका प्रवद्र्धकहरू थप पीडित भएको इपानको धारणा छ । सरकारले विभिन्न समयमा जारी गरेका ऊर्जा संकट कार्ययोजना, श्वेतपत्र, निर्देशिकाहरूमा प्रवद्र्धकहरूलाई असजिलो पार्ने र लागत बढाउने प्रावधानहरू राख्न सरकार आतुर छ, इपानले जारी गरेको विज्ञप्तिमा भनिएको छ, तर, प्रवद्र्धकहरूलाई दिने राहत र सुविधा उपलब्ध गराउन सरकार उदासीन छ ।"
सेयर निष्कासन गर्न विशेष कानुनी व्यवस्था,"(काठमाडौं) : जलविद्युत् क्षेत्रको विकासका लागि सरकारले ल्याएको जनताको जलविद्युत् कार्यक्रम अन्तर्गत आयोजनाको सेयर निष्कासनका लागि विशेष कानुनी व्यवस्था गरेको छ । सरकारको निर्देशनमा नेपाल धितोपत्र बोर्डले यस्तो व्यवस्था गरेको हो । सरकारको संरक्षकत्वमा जलविद्युत् आयोजनाको विकासमा आम सर्वसाधारणलाई सहभागी गराउने उद्देश्यले ल्याएको कार्यक्रमलाई सहज बनाउने उद्देश्यले विशेष प्रकारको कानुनी व्यवस्था गरिएको बोर्डले जनाएको छ । सरकारको निर्देशनअनुसार सर्वसाधारण नागरिकका लागि व्यवस्था गरिएको ४९ प्रतिशत स्वपुँजी संकलनका लागि गरिने सेयर निष्कासन तथा बाँडफाँडलाई व्यवस्थित गर्ने सम्बन्धमा धितोपत्र दर्ता तथा निष्कासन नियमावली २०७३ संशोधन मार्फत उक्त व्यवस्था गरिएको बोर्डले जारी गरेको विज्ञप्तिमा उल्लेख छ । विशेष व्यवस्थाअनुसार सरकारको कम्तीमा ५१ प्रतिशत सेयर स्वामित्व भएको जलविद्युत् कम्पनीले आयोजनाको विस्तृत डिजाइन प्रतिवेदन वा आयोजनाको संस्थापकले लिन कबुल गरेको सेयर रकमको कम्तीमा १० प्रतिशत चुक्ता भइसकेको हुनुपर्नेछ ।यसैगरी, आयोजना निर्माणका लागि फाइनान्सियल क्लोजर भइसकेको वा सोका लागि आशयपत्र प्राप्त भएको अवस्थामा सरकारबाट स्वीकृत कार्यक्रमबमोजिम सर्वसाधारणबाट पुँजी संकलन गरी जलविद्युत् अयोजना निर्माण गर्न सेयर तथा डिबेन्चर निष्कासन गर्न सक्ने व्यवस्था नियमावलीमा छ । यस्तै, कार्यक्रमअन्तर्गतका जलविद्युत् कम्पनीले सेयरको सार्वजनिक निष्कासन गर्दा त्यस्तो सेयर खरिद गर्न चाहने आवेदकले आवेदन साथ सेयरको चुक्ता मूल्यको १० प्रतिशत रकम दाखिल गर्नुपर्ने व्यवस्था छ । संस्थापकले लिन कबुल गरेको सेयरको शतप्रतिशत रकम भुक्तानी भई आयोजनाको निर्माणको न्यूनतम ५० प्रतिशत भौतिक प्रगति भएपछि कम्पनीले सेयरधनीसँग चुक्ता हुन बाँकी रकम माग गर्न सक्नेछ । उक्त रकम प्राप्त भएपछि सम्बन्धित सेयरधनीलाई सेयर जारी गरिने व्यवस्था नियमावलीमा छ । यसरी सेयरको रकम शतप्रतिशत चुक्ता भएपछि मात्र यस्तो सेयर धितोपत्रको दोस्रो बजारमा कारोबार हुन सक्ने व्यवस्था गरिएको छ ।सेयरको चुक्ता हुन बाँकी सम्पूर्ण रकम प्राप्त नभएमा कम्पनीले त्यसरी चक्ता हुन बाँकी रकम बराबरको सेयर अन्य इच्छुक खरिदकर्तालाई एक महिनाको समय अवधि दिई सार्वजनिक सूचना जारी गरी बिक्री गर्न सक्नेछ । तर, सो सम्पूर्ण सेयर बिक्री हुन नसकेमा बिक्री हुन बाँकी सेयर संस्थापक सेयरधनी वा सरकारको नाममा रहने गरी आवश्यक व्यवस्था गरिएको बोर्डद्वारा जारी विज्ञप्तिमा उल्लेख छ ।"
२० लाख पर्यटक सम्भव छ ?,"(काठमाडौं) : कुनै समय थियो पर्यटकहरू सगरमाथा हेर्न आउँथे । विश्व सम्पदा सूचीमा परेका स्थलहरू पुग्थे । पर्यटन व्यवसायीहरूले बनाएका परम्परागत प्याकेजअनुसार घुमफिर गर्थे । आज यात्रा व्यवसायमा विश्वभर प्रवृत्ति बदलिएको छ । भम्रण किन गर्ने भन्ने सोचमा ठूलो बदलाव आएको छ । अहिले कुनै पनि पर्यटक सगरमाथा पुग्ने होइन अर्थात् सगरमाथा अनुभव गर्न चाहन्छन् । यसलाई पर्यटनको भाषामा साइट सिन होइन साइट फिलिङ गर्न चाहन्छन् ।यसै विषयलाई समेटेर आयोजना गरिएको कान्तिपुर कन्क्लेभको पर्यटन : सम्पदादेखि अनुभव विषयक बहस भयो । बहसका वक्ताहरूलाई यसै विषयमा जोडेर अर्थशास्त्री चन्दन सापकोटाले आगामी वर्ष नेपालले मनाउने नेपाल भम्रण वर्षमा बहस केन्द्रित गराए । छलफलमा सहभागीहरूले हालको पर्यटकीय पूर्वाधार, विमानस्थल, सडक, होटल, अतिथि सत्कारलगायतका सेवालाई इंगित गर्दै २० लाख पर्यटक सम्भव छछैन भन्नेमा आफ्ना धारणा राखे । पर्यटन बोर्डको ब्रान्ड तथा करपोरेट पार्टनरसिप युनिटकी प्रबन्धक श्रद्धा श्रेष्ठले यो सम्भव हुने भनिन् । पछिल्ला वर्ष नेपालमा पर्यटक आगमन वृद्धि दर दोहोरो अंकमा छ, उनले तर्क गरिन् । औसत १५ प्रतिशतका दरमा पर्यटक आगमन बढेको उनले बताइन् । नेपालमा हाल सञ्चालनमा रहेका पर्यटकस्तरीयदेखि ५ तारे होटलसम्ममा २५ लाख बेड छन् । यो आँकडा दर्ता भएकाहरूको मात्रै हो, उनले भनिन्, समुदायले सञ्चालन गरेका होमस्टेलगायतलाई जोड्दा ओ अंक बढ्दो छ ।पर्यटनसम्बन्धी गैरसरकारी संस्था कनेक्टिङ स्पेसेसकी सञ्चालिका स्विस नागरिक मोनिका स्काफनेरले हालको पूर्वाधारका आधारमा २० लाख पर्यटक ल्याउन चुनौती हुने बताइन् । यदि २० लाख पर्यटक आइहाले, आतिथ्यको स्तर खस्किन सक्ने उनको भनाइ थियो । उनले नेपालमा पछिल्ला दिन पर्यटकीय स्थल जोड्न बिनाअध्ययन बनाइएका सडकले सम्पदामै असर पुर्याइरहेको बताइन् । संरक्षणविद्समेत रहेकी उनले नेपालले सडक विस्तारमा ध्यान नपुर्याएमा अहिलेका पर्यटकीय स्थल प्रभावित हुन सक्नेमा ध्यानाकर्षण गराइन् । दुई वर्षअघिदेखि नेपालमा सुरु भएको ओयोका होटलका चिफ टेक्नोलोजी अफिसर अनिल गोयलले भने २० लाख पर्यटक आगमन सम्भव रहेको बताए । छोटो समयमै नेपालका १ सय २० होटलसँग आबद्ध यो कम्पनीले २ हजारभन्दा बढी पर्यटकस्तरीय कोठाको उपलब्धता गराउन सकेको बताउँदै गोयलले स्तरीयतामा ध्यान दिनुपर्ने बताए । पर्यटन व्यवसयी तथा द्वारिका गुप्र अफ होटल्स एन्ड रिसोर्टका कार्यकारी निर्देशक रिने विजय श्रेष्ठ इनहसले नेपाल २० लाख पर्यटक धान्न सक्ने अवस्थामा नरहेको बताए । उनले ब्यागप्याकर होइन हाईइन्ड पर्यटक ल्याउनुपर्ने अनि नेपालीपन झल्किने असली आतिथ्यमा जोड दिइनुपर्ने बताए । पछिल्लो पटक प्रविधिमा आएको क्रान्तिकारी विकासले ट्राभल एन्ड ट्रेन्डमा पारेको प्रभावबारे पनि छलफल भयो । यसमा प्रबन्धक श्रेष्ठले अबको ५ वर्षपछि विश्वभर निजी पर्यटन व्यवसायी (टुर अपरेटर) हरू भौतिक रूपमा नदेखिने बताउँदै भनिन्, अब ट्राभलटुरको रूप डिजिटल प्लेटफर्ममा सर्दै छ । ५ वर्षपछि यी सबै हत्केलामा सर्नेछन् । बोर्डका अनुसार, हाल नेपालमा दर्तावाल १० हजार हाराहारी ट्राभल र टुर अपरेटर छन् ।"
प्रवासका दोस्रो पुस्ता उद्यममा तत्पर,"(काठमाडौं) : प्रवासमा बसेर पौरख गरिरहेका दोस्रो पुस्ता नेपालमा उद्यमशीलताका लागि तत्पर रहेको प्रवासी अधिकारीहरूले बताएका छन् । कान्तिपुर कन्क्लेभको सामेबार भएको पौरखी प्रवासी र मूल देश सत्र छलफलमा गैरआवसीय नेपाली संघ (एनआरएनए) का संस्थापक सदस्य जीवा लामिछाने, अर्थशास्त्री विश्व पौडेल, साउथ एसिया युनिभर्सिटीकी प्राध्यापक मल्लिका शाक्य र ब्लगर लेक्स लिम्बुले प्रवासी नेपालीको योगदानबारे चर्चा गरेका हुन् । दोस्रो पुस्ता पहिलो पुस्ताको संघर्षबाट प्रभावित भएको हुन सक्छ, लामिछानेले भने, यस्तो उद्यमशीलतामा रमाउने पुस्ता सयमा होइन, हजारौंमा छन् । उनले प्रवासमा रहेका नेपालीसँग सरकारी तहबाट ठूलो अपेक्षा राखेको बताए । एनआरएन अभियानको सुरुआती चरणमा हामीले पनि क्षमता बिर्सेर बढी प्रतिबद्धता जनायौं । त्यही भएर हेर्दा मूल देशबाट जति लगानी हुनुपथ्र्यो । त्यस्तो नदेखिएको हो, उनले भने, पछिल्लो समय मूल देशमा व्यक्तिगत र सामूहिक रूपमा लगानी भित्रिरहेको छ । जस्तो सानिमा समूहले ३२ मेगावाट जलविद्युत् आयोजना बनाइसकेको छ । १ सय १६ मेगावटको आयोजना निर्माणाधीन छ । प्रवासी नेपालीको स्वदेशमा लगानी गर्ने यस्तो अभियान निरन्तरता पाउनेछ । नेपालमा वातावरणको केही समस्यासमेत रहेको उनले उल्लेख गरे । प्रवासमा रहेका नेपालीको विषयलाई कानुनी रूपमा सम्बोधन गरिएको छ । आयोजना बनाउँदा स्थानीय समुदायको भूमिकाले निरुत्साहित गरेको छ, लामिछानेले भने, सरकारी कार्यालयमा जुत्ताको तलुवा फाट्ने गरी धाउनुपर्ने विषयभन्दा स्थानीय समुदायले देखाएको त्रास चिन्ताजनक छ ।प्रवासमा बसेर पौरख गरिरहेका नेपालीले सरकारी कानुनभन्दा स्थानीय समुदायको भूमिकाले लगानीकर्ताहरूमा निराशा सिर्जना गरेकोप्रति चिन्ता जनाएका छन् । सोही छलफलमा अर्थशास्त्री पौडेलले लगानीमा रहेका झन्झटबारे चर्चा गरे । विदेशीलाई नेपालमा भिसा पाउन निकै कठिन रहेको उनले बताए । यहाँ मुख्य सवाल नाफा कसरी पठाउने भन्ने छ । एउटा लगानीकर्ताको भिसा लगाउन ३२ ठाउँबाट सिफारिस आएपछि मात्रै भिसा लाग्छ, उनले भने, सबैले आफ्नो जीवनको ग्यारेन्टी भएपछि मात्रै लगानी गर्ने हो ।सुधारको अबस्था क्रमिक रूपमा अगाडि बढ्दै गएकाले आशासमेत उनले देखाए । विदेशका सबै मान्छे यही राख्ने कुरा पनि ठीक होइन । जहाँ अवसर छ, त्यहाँ पौरख गर्ने हो, उनले भने, विदेशी लगानीलाई आकर्षण गर्ने नीति हुनुपर्छ । उक्त सत्रमा प्राध्यापक तथा डेथ अफ एन इन्डस्ट्री पुस्तककी लेखिका शाक्यले देशमा नवसेर पनि ठोस योगदान गर्न सकिने बताइन् । मुलुकमा योगदान गर्नका लागि सशरीर फर्किनुपर्दैन, उनले भनिन्, हामी जहाँ छौं । त्यो ठाउँबाटै योगदान दिन सक्छौं ।उनले आफ्नो क्षमतालाई फराकिलो बनाउन प्रवास जाने गरेको बताइन् । धेरैलाई लाग्छ देश किन फर्किने ? फर्केर के गर्ने ? उनले भने, मुलुकबाट लेखिटिने मान्छेहरूको कारणमा क्रमभंगता आउन जरुरी छ ।ब्लगर लिम्बुले प्रवासमा नेपाली सामाजिक संस्थाहरू निकै क्रियाशील भइरहेको बताए । कहिलेकाहीं लाग्छ हामी त न यताको हुन सक्यौं, न उताको, उनले भने, काठमाडौंका रैनाथेहरू त स्वदेश फर्किनका लागि सोच्छन् भने हामी त धरानतिरका भयौं ।"
स्वदेश फिर्नेहरू मौकाको खोजीमा,"(काठमाडौं) : नेपाल फर्केर के पाइन्छ ? भन्ने बहसका सहभागीहरूले मौकाको खोजीमा रहेको बताएका छन् । कान्तिपुर कन्क्लेभको सोमबारको छलफलमा सहभागी इसिमोडका क्षेत्रीय कार्यक्रम व्यवस्थापक अरनिको पाण्डे, कुबेतस्थित सिटी बैंकका भाइस प्रेसिडेन्ट प्रदीप पौडेल, क्याटलिस्ट टेक्नोलोजीकी प्रमुख कार्यकारी अधिकृत प्रतिभा पाण्डेले अनुभव साट्दै मौकाको खोजीमा रहेको बताएकी हुन् । उनीहरूले विदेशमा रहँदा र नेपाल फर्केपछिका अवसरबारे आफ्ना अनुभवहरू साटे । विदेशमा सिकेका सीपलाई प्रयोग गर्न सक्ने उपयुक्त समय देखिन थालेको भन्दै आशासमेत जगाए । म स्वदेश फिर्ने उपयुक्त मौकाको खोजीमा थिएँ । बूढो भएर फर्केर के गर्ने ? त्यो मौका पाएँ, १९ वर्ष अमेरिकामा बिताएर फर्केका अरनिको पाण्डेले भने, नेपालमा फर्केर वायु प्रदूषणको चेतना विस्तार गर्न पाएँ । वायु प्रदूषणको मापन केन्द्र स्थापना गरे । देशले मेरा लागि के गर्योभन्दा पनि मैले देशका लागि के गर्न पाएँ भन्ने कुरा ठूलो रहेछ । बाटोभन्दा हिलोमा हिँड्दा पाउने सफलता रोचक लाग्ने उनले बताए ।बेलैमा फर्केर आफ्नो क्षमताअनुसार काम गर्नुपर्ने उनको सुझाव समेत थियो । उताभन्दा यतै काम गर्न मजा आइरहेको छ, उनले भने, सिक्नका लागि एक पटक विदेश त जानुपर्छ । पलायन हुनुभन्दा फर्केर आफ्नो विषयमा काम गर्नुपर्छ । भूकम्पपछि नेपालमा झन् आशा जागेको उनले बताए । भूकम्पमा युवाहरू एकजुट भए । कसैको घरमा चोरी भएको सुनिएन । नाकाबन्दीको बेला हामी को हौं भन्नेर चिन्ने अवसर पायौं, उनले भने, त्यही बेला आशाको बीउ रोपिएको हो । कुबेत र दुबईमा ११ वर्षदेखि बैंकिङ क्षेत्रमा काम गरिरहेका प्रदीप पौडेलले स्वदेशमा फिर्न आफूले संघर्ष गरिरहेको बताए । बच्चाहरू दुबईमा अध्ययनरत छन् । उनीहरू नयाँ स्कुल र नयाँ साथीहरू बनाउन चाहिरहेका छैनन्, उनले भने, अर्को पक्ष आर्थिक स्रोत पनि हो । अन्तर्राष्ट्रिय कम्पनीको उच्च पदमा कार्यरत छु । तलब पनि राम्रै छ । त्यसलाई चटक्क छोडेर आउन सकिरहेको छैन । विदेशबाट फर्किने भन्ने विषय स्थायी सरकारको नीतिमाथि भर पर्ने उनले बताए । विगतमा अस्थायी सरकार थियो । कसले के नीति लिने हो भन्नेमा समस्या थियो । अब स्थायी सरकार बनेको छ, उनले भने, यसले आशा बढेको छ ।तीन वर्षअघि अमेरिकाबाट फर्केकी क्याटलिस्टका प्रमुख पाण्डेले आफ्नो पहिचान र छनोटको स्वतन्त्रताका लागि अमेरिका गएको बताइन् । अमेरिका गएको दिनदेखि नै मैले फर्किने योजना बनाएको थिएँ । त्यहीअनुसार कस्तो श्रीमान् छान्ने ? कस्तो गाडी किन्ने ? बच्चाहरू जन्माउने कि नजन्माउने भन्ने योजना बनाएँ, उनले भनिन्, यसले उपयुक्त समयमा योजनाबद्ध ढंगले फर्किन सकें ।उनले विदेशमा सिकेको सीप स्वदेशमा पोख्ने कुरा पनि लगानी नै भएको बताइन् । मेरो पढाइमा मात्रै हिसाब गर्दा ७ करोड सकिएछ । त्यत्रो लगानी गरेर सिकेको सीपलाई मैले नेपालमै प्रयोग गर्न खोजिरहेको छु । त्यसमा काम गर्न सरकारले सहयोग गरी नै रहेको छ, उनले भनिन्, विज्ञान र प्रविधिको माध्यमबाट स्थानीय स्रोत प्रयोग गरी मुलुकको विकासमा योगदान दिइरहेको छु । उनले आर्थिक स्रोत बलियो भएपछि फर्किंदा थप सहज हुने बताइन् । खाडी र अमेरिका जानेबीच खासै फरक देख्दिनँ । सबैले आआफ्नो भविष्य देख्ने हो । आर्थिक सुरक्षा खोज्ने हो, उनले भनिन्, त्यत्रिकै फर्किंदा खै के गरिस् भन्ने प्रश्न पनि तेर्सिन्छ । खुट्टा दरिलो बनाएर फर्किंदा सहज हुन्छ ।"
सूचना प्रविधिमा पहिचान आवश्यक,"(काठमाडौं) : सूचना प्रविधि क्षेत्रमा सफलता हालिस गर्नका लागि नेपालले छुट्टै पहिचान बनाउनुपर्नेमा सरोकारवालाले जोड दिएका छन् । कान्तिपुर कन्क्लेभको दोस्रो दिन सोमबार नेपालले सूचना प्रविधि क्षेत्रमा हासिल गर्न सक्ने सफलताको विषयमा सरोकारवालाले छलफल गरे । छलफल सत्रमा सहभागी भारतीय डिजिटल परामर्शदाता कम्पनी सोसल फ्रेन्ड्लीकी संस्थापक आकांक्षा त्यागीले नेपालले सूचना प्रविधि क्षेत्रमा आफ्नो दक्षता भएको क्षेत्र पहिचान गर्नुपर्ने सुझाव दिइन् । सूचना प्रविधि बृहत् क्षेत्र हो, उनले भनिन्, नेपालले आफ्नो दक्षता भएको विषय तय गरी त्यसैमा पहिचान बनाउनुपर्छ ।उनले सूचना प्रविधिलाई आफ्नो स्थानीय समस्या समाधान र आवश्यकता परिपूर्ति गर्ने साधन बनाए मात्रै यसले फड्को मार्न सक्ने टिप्पणी गरिन् । अरूले बनाएको प्रविधि प्रयोग गर्ने कि आफैंले निर्माण गर्ने भन्ने निक्र्योल गर्नुपर्छ, उनले भनिन् । अरूले बनाइरहेका र काम गरिरहेका प्रविधिको कपी गरेर कुनै प्रभाव पर्दैन, उनले भनिन्, अरूले भन्दा फरक काम गर्न सक्ने क्षेत्र पहिचान गर्नुपर्छ ।क्यान नेपाल डु आईटी नाम दिइएको सत्रमा बोल्दै एफवान सफ्टका अध्यक्ष विश्वास ढकालले आगामी केही वर्षमै आईटी क्षेत्र नेपालको अर्थतन्त्रमा सबैभन्दा बढी योगदान दिने क्षेत्र बन्ने दाबी गरे । राइड सेयरिङ सेवा दिने कम्पनी पठाओका क्षेत्रीय निर्देशक समीरमान बस्नेतले सूचना प्रविधिले नेपालको दैनिकीमा ठूलो परिवर्तन ल्याएको अनुभव सुनाए । उनले नेपालमा सूचना प्रविधिको सम्भावनाको चर्चा गर्दै आफ्नो पहिचान बनाएर नेपाली आईटी क्षेत्रले अन्य देशसँग प्रतिस्पर्धा गर्न सक्ने धारणा राखे । हामीले अन्य देशसँग अरू कुनै क्षेत्रमा प्रतिस्पर्धा गर्न सक्दैनौं, उनले भने, सूचना प्रविधि मात्रै यस्तो क्षेत्र हो जसले हामीलाई अरूसँग प्रतिस्पर्धा गर्ने अवसर दिएको छ ।"
पैसा कहाँ छ ?,"अन्तर्राष्ट्रिय वित्त निगम (आईएफसी) की लगानी अधिकृत अदिती श्रेष्ठ आर्थिक वृद्धिका लागि ठूला आयोजनाका लागि लगानी मात्रै नभई साना र मझौला उद्योगमा सरकारले ध्यान दिनुपर्ने धारणा राखिन् । नेपालमा साना र मझौला उद्योगलाई मद्दत गर्न आईएफसीले अबको केही वर्षमा एक अर्ब डलर लगानी गर्ने उनले बताइन् । छलफलका वक्ता भोजराज पौडेलले अर्थ मन्त्रालयले सार्वजनिक निजी साझेदारी र सार्वजनिक ऋण ऐन संसद्मा पठाएको जानकारी दिंदै यसले पुँजी परिचालनका लागि भूमिका खेल्ने बताए । वैदेशिक लगानी भित्र्याउन सहज हुने गरी कानुन निर्माण र संशोधनका लागि अर्थ मन्त्रालय, लगानी बोर्ड, योजना आयोग र अन्य मन्त्रालय कार्यरत छन्, एसियाली विकास बैंकका तर्फबाट सरकारलाई सघाइरहेका उनले भने, ठूला आयोजनामा देखिने समस्या समाधानका लागि उच्चस्तरीय संयन्त्र बनाउने सल्लाह पनि हुँदै छ । यसले लगानी आकर्षित गर्न सघाउँछ ।नेपालका लागि विश्व बैंकका निर्देशक फरिस हदाद जर्भोस सन् २०३० सम्ममा मध्यम आय भएको मुलुक बन्ने नेपालको लक्ष्य सकारात्मक भए पनि अहिलेकै वृद्धिले लक्ष्य नभेट्टाइने दाबी गरे । अहिलेको वृद्धि भइरहे २०३० सम्ममा प्रतिव्यक्ति आय ९ हजार डलर हुन्छ, उनले भने, मध्यम आय भएको मुलुक बन्न यो पर्याप्त छैन ।"
मणिपुरबाट १७९ नेपालीको उद्धार,"(काँकडभिट्टा) : मानव तस्करले नयाँ रूट प्रयोग गरेर नेपाली महिला र पुरुषलाई अवैध ढंगबाट विदेश पठाउने गरेको रहस्य खुलेको छ । उनीहरूले भारतको मणिपुर राज्य हुँदै म्यानमारको बाटोबाट युद्धग्रस्त मुलुक इराकलगायत मध्यपूर्वी एसियामा पठाउने गरेका छन् ।साताअघि त्यही रूटको प्रयोग गरेर विदेश पठाउन लागेका १ सय ४७ महिलासहित १ सय ७९ नेपाली भारतको मणिपुरमा भेटिएपछि मानव तस्करले विदेश पठाउने नयाँ रूट प्रयोग गर्ने गरेको पत्ता लागेको हो । यसअघि भारतको दिल्लीबाट नेपालीलाई दुबईलगायत खाडी र अफ्रिकी मुलुकमा पठाइन्थ्यो । पछिल्लो समय दिल्ली रूटमा असहज भएपछि तस्करले यो बाटो प्रयोग गर्न थालेको बुझिएको छ । म्यानमारको रूट दिल्लीभन्दा सस्तो र सहज रहेको पाइएको छ । मणिपुरको सीमावर्ती मुलुक म्यानमारको बाटो प्रयोग गरेर इराक, दुबई तथा अफ्रिकन मुलुक लैजान लागिएका नेपालीलाई मणिपुर राज्य सरकारले उद्धार गरेर नेपाली अधिकारीलाई जिम्मा लगाएको छ ।मणिपुरका मुख्यमन्त्री एन वीरेनले आइतबार मणिपुरको एक रंगशालामा भारतस्थित नेपाली दूतावासका प्रतिनिधि प्रकाश अधिकारीलाई उद्धार गरिएका नेपाली जिम्मा लगाए । मणिपुर राज्य सरकारकै स्कर्टिङमा उनीहरूलाई स्वदेश फर्काइँदै छ । उनीहरूलाई आठवटा बसमा राखेर ल्याइँदै गरिएको माइती नेपालका झापा अध्यक्ष विश्वराम खड्काले जनाए । अध्यक्ष खड्कासमेत केही दिनदेखि उद्धारमै खटिएका छन् । मणिपुरम्यानमारको सीमाबजार मोरे, इम्फाललगायत करिब आधा दर्जन स्थानमा उनीहरूलाई गोप्य रूपमा राखिएको थियो । मणिपुरका मुख्यमन्त्री एन वीरेनले मणिपुर सरकारको विशेष सक्रियताका कारण बेचिन लागेका नेपालीको उद्धार सम्भव भएको बताए । यति धेरै नेपाली एकैपटक भारतमा उद्धार भएको मलाई थाहा छैन, उनले भने, त्यो काम मणिपुरले गरेको छ । माइती नेपालका प्रतिनिधि खड्काले उद्धार गरिएकाहरू बेचबिखनको उच्च जोखिममा रहेको बताए । खड्काले माइती नेपाललाई प्राप्त अतिगोप्य सूचनाका आधरमा भारतस्थित दिल्ली, महिला आयोग, मणिपुर प्रहरी र स्थानीय गैरसरकारी संस्थासँगको सहकार्यबाट सफलता हात लागेको बताए । बेचबिखनमा संलग्न आशंकामा १ महिलासहित ९ जनालाई समेत नियन्त्रणमा लिइएको छ । उद्धार गरिएका महिला तथा पुरुष देशका विभिन्न जिल्लाका छन् । उनीहरू मूलत: पूर्वी नाका प्रयोग गरेरै मणिपुरसम्म पुगेको अनुमान गरिएको छ । पूर्वी नाका भारतको पूर्वोत्तर तथा भुटान, बंगलादेश र मणिपुरका लागि सहज मानिन्छ ।मणिपुरमा नेपालीहरू नियन्त्रणमा लिएको खबर पाएपछि माइती नेपालले भारतस्थित नेपाली दूतावास र महिला, बालबालिका तथा ज्येष्ठ नागरिक मन्त्रालयसँग समन्वय गर्दै भारतको केन्द्र सरकार र मणिपुर सरकार, मणिपुरस्थित गोरखा दु:ख निवारण समितिजस्ता संस्थालाई पत्राचार र प्रत्यक्ष समन्वय गरेको माइती नेपालका पूर्वाञ्चल संयोजक गोविन्द घिमिरेले जानकारी दिए । उद्धार गरिएका नेपाली मंगलबार काँकडभिट्टा आइपुग्नेछन् । घिमिरेका अनुसार उद्धार गरिएकी एक महिलाको अस्वस्थताका कारण नेपाल ल्याउन ढिलाइ भएको थियो । मंगलबार बिहानसम्म उद्धार गरिएकालाई ल्याइपुर्याइनेछ, घिमिरेले भने ।"
"समय ६०, खर्च ३०","(लेखनाथ) : चालु वर्षको ६० प्रतिशत समय सकिँदासम्म पोखरा महानगरपालिकाले बजेटको ३० प्रतिशतभन्दा कम रकममात्र खर्चिन सकेको छ । खर्च भएको रकम पनि पुँजीगतभन्दा चालुमा बढी छ । साउनयता सात महिना अवधिमा महानगरको खर्च भने ३१४६ प्रतिशतमात्रै छ । चालु वर्षमा ५ अर्ब ४६ करोड १३ लाख ८७ हजार ४ सय ३७ रुपैयाँमध्ये माघसम्म १ अर्ब ७१ करोड ८२ लाख ८० हजार ५ सय ९१ मात्रै खर्च भएको हो । उक्त रकममध्ये कर्मचारी तलब र कार्यालय सञ्चालनमै धेरै खर्च भएको छ । अधिकांश विकास बजेटका शीर्षकमा खर्च हुन सकेको छैन । सडक तथा पुल निर्माणमा छुट्याइएको १ अर्ब २ करोड ४८ लाख ३४ हजार ४८ मध्ये २२ करोड ९३ लाख ३३ हजार ४ सय २५ रुपैयाँमात्रै खर्च भएको छ । तटबन्ध तथा बाँध निर्माण, खानेपानी संरचना निर्माण, सार्वजनिक निर्माणलगायत शीर्षकका बजेट न्यून मात्रामा खर्च भएको छ । सिँचाइ संरचना निर्माणमा छुट्याइएको १६ लाख ५० हजार कत्ति पनि खर्च भएको छैन ।आव ०७४७५ मा महानगरको खर्च प्रगति ७५ प्रतिशत थियो । त्यतिखेर पनि वित्तीय समानीकरणको ससर्त बजेटमध्ये ३ करोड ६० लाख ५३ हजार ५ सय ७१ रुपैयाँ फिर्ता गएको थियो । गरिबसँग विश्वेश्वर, समाज कल्याण, महिला सशक्तीकरण, संस्कृति प्रवद्र्धन तथा पर्यटन पूर्वाधार शीर्षकमा ८ करोड ६० लाख रुपैयाँ फ्रिज भयो । महानगरकै एक कर्मचारी बजेट फिर्ता जानु महानगरको कार्यक्षमतामाथि नै प्रश्न भएको बताउँछन् । उनका अनुसार कतिपय गत आवमा भएका सम्झौताको भुक्तानी त्यही वर्षमा भएका छैनन् । त्यसको असर चालु आवलाई पर्छ । अघिल्लो वर्षको रकम खर्च नभएर फिर्ता गर्नुपर्यो, उनी भन्छन्, त्यसको मर्का अहिले पर्छ । अन्य विकास निर्माणका काममा बाधा पुग्छ । अघिल्लो आवको भुक्तानी अर्को वर्षमा दिने परिपाटी लामो समयदेखि चल्दै आएको ती कर्मचारीले बताए ।महानगर प्रमुख मानबहादुर जीसी ठूला बजेटका परियोजना टेन्डरमा गइसकेकाले छिट्टै बजेट खर्च हुने दाबी गर्छन् । विभिन्न ७४ साना, ठूला योजना टेन्डरमा गइसकेका छन्, उनी भन्छन्, टेन्डर प्रक्रिया सकिनेबित्तिकै धमाधम काम सुरु गर्न ताकेता गर्छौं । आकाशेपुल, फेवातालमा अँधेरी र हर्पन खोलाबाट बगेर आउने माटो रोक्न सिल्टेसन ड्याम, खुला व्यायामशाला, फेवा किनारमा माछापुच्छ्ेर प्रतिविम्ब पार्क निर्माण टेन्डरको अन्तिम चरणमा रहेको उनले सुनाए । उनले जमिनको स्वामित्व हस्तान्तरण नहुँदा कार्यालय बनाउने काम सुरु नभएको बताए । स्थानीय सरकार सञ्चालन ऐनअनुसार कार्यालय पाँचवटा बाहेक महानगरमा हस्तान्तरण भएका छैनन्, उनी भन्छन्, जग्गाकै कारण वडा कार्यालय भाडामा बस्नुपरेको छ । प्रदेशले खाली जग्गा आफ्नो मातहतमा लगेकाले स्वामित्व हस्तान्तरण नभएको उनले बताए । उनी भन्छन्, पोखरा उपत्यका नगर विकास समिति खारेज भइसक्नुपर्ने हो, तर अहिलेसम्म भएको छैन ।अभियान थाल्दै, छोड्दैमहानगरपालिकाले विभिन्न अभियान थालनी गरेको व्यापक प्रचारप्रसार गरे पनि तिनले पूर्णता पाउन सकेका छैनन् । सार्वजनिक जग्गाको संरक्षण गर्ने, पोलमा झुन्डिएका तार हटाउने, फेवातालको माटो निकाल्नेलगायत अभियान तामझामसाथ सुरु भए । तर, तिनले गतिलोसँग गति नलिँदा महानगर प्रचारमै रमाएको आरोप लाग्ने गरेको छ ।महानगर प्रमुख मानबहादुर जीसी पोलमा गुजुल्टिएका तार हटाउन आफैं कंैची लिएर सडकमा निस्किए । सिद्धार्थचोकमा टाँगिएको तार काटेर अभियान थालनी भयो । मंसिर २७ मा सुरु अभियान अहिले कहाँ पुग्यो अत्तोपत्तो छैन । न्युरोडमा रहेको महानगरपालिका कार्यालयकै अघि ठडिएका पोलमा जेलिएका तारले महानगरलाई नै गिज्याइरहेका छन् ।महानगरले सार्वजनिक जमिनमा बनाइएका घर भत्काउने अभियान थाल्यो । प्रचार गर्ने हिसाबले अभियानको थालनी जनप्रतिनिधिकै घर भत्काएर भयो । पुस २३ मा वडा ४ की सदस्य विष्णुमाया परियारले फिर्के खोला किनारमा बनाएको पक्की घर डोजर लगाएर भत्काइयो । नगर प्रमुखले पहिले घर बनाउन मौखिक स्वीकृति दिएर बनाएको परियारले बताइन् । जनप्रतिनिधिकै घर भत्काएर लोकप्रियता कमाउने रहरले विपक्षी पार्टीबाट वडा सदस्य भएकी परियारको घर भत्काइएको आरोपसमेत लाग्यो । मापदण्ड मिचेका अन्य शक्तिशाली व्यक्ति र संस्थाका भने अहिलेसम्म भत्केका छैनन् ।फेवातालमा थुप्रिएको माटो झिक्ने अभियान तामझामसाथ सुरु गरियो । गण्डकी प्रदेशका मुख्यमन्त्री पृथ्वीसुब्बा गुरुङले माघ १५ मा फेवाताल पुगेर अभियानको उद्घाटन गरे । केही टापु हटाएपछि अभियान सुस्तायो । बिग डाटा बनाएर प्राथमिकता निर्धारणस्थानीय निकायभन्दा स्थानीय तह फरक भएको हुँदा थुप्रै कानुन बनाएर अगाडि बढ्नुपर्ने अवस्था रह्यो । त्यसैले जनअपेक्षा सम्बोधन र कानुन निर्माणलाई सँगसँगै लग्यौं । यो २० महिनामा पोखरा महानगरपालिकाले ४० वटाभन्दा बढी कानुन बनाएको छ । अब हामी कानुनकै अभावले अगाडि बढ्नबाट रोकिनुपर्ने अवस्था छैन । चौथो नगरसभाबाट ८ वटा ऐन बनाएका छौं । अब हाम्रो महानगरमा गर्नुपर्ने कामको स्पष्ट चित्रांकित हुन्छ । अब महानगरपालिका अगाडि बढ्यो है भनेर नगरवासीले अनुभूति गर्न पाउनेछन् । आउँदो आवमा महानगरपालिकाले नगरवासीलाई नतिजा दिन्छ । यो विश्वास हामी दिलाउँछौं । सुशासनको कामलाई अझै व्यवस्थित गरेर जान हामी प्रतिबद्ध छौं । सुशासनको अनुभूतिको छनक हामीले यसबीचमै दिन सकेका छौं भन्ने हाम्रो विश्वास छ । देशभरका महानगरपालिकामध्ये सबैभन्दा पहिला वडास्तरमै अधिकार प्रत्यायोजन गर्ने महानगरपालिका पोखरा हो । वडाबाटै नगरवासीका धेरै काम हुन्छ । कर तिर्ने व्यवस्था वडावडामा मिलाएका छौं । हामीले हिजो भनेका थियौं, सिंहदरबारको अधिकार जनताको घरआँगनमा । त्यही मर्मअनुसार वडावडाबाट जनताका काम हुने व्यवस्था गरेका हौं । पोखरा महानगरपालिकाभित्र १ हजार वर्गफिटको घर निर्माण गर्दा सबै काम वडाबाट फत्ते हुन्छ । प्राविधिक काम वडाबाटै हुन्छ । प्राविधिकहरू वडावडामै उपलब्ध छन् ।सार्वजनिक सम्पत्तिको संरक्षणमा त हामी लागेकै छौं । अब पोखरामा ढल निकास व्यवस्थित गर्नु छ । खानेपानी व्यवस्थित गर्नु छ । सडकहरू व्यवस्थित गर्नु छ । कुन सडक महानगरको, कुन वडाको र कुन टोलको भनेर वर्गीकरण गर्नु छ । प्राकृतिक स्रोतसाधनको संरक्षण र उपयोग कसरी गर्ने भनेर नीति तय गर्नु छ ।"
ढोरपाटनका जनावर मरे,"बागलुङ (कास) अत्यधिक चिसोले ढोरपाटन सिकार आरक्षका जंगली जनावर मर्न थालेका छन् । तीन सातादेखि हिमपात हुँदा ६ वटा रतुवा मरेको प्रमुख संरक्षण अधिकृत सरस्वती सापकोटाले बताइन् । एउटा चरीबाघसमेत मृत भेटिएको छ । आरक्षका कर्मचारीले घुम्ने क्रममा ती मृत जनावर भेटेका हुन् । चिसोकै कारण डाँफेसहितका केही चरा पनि मरेको भेटिएको उनले सुनाइन् ।चिसो मौसममा ढोरपाटनमा मानिससमेत बस्दैनन् । नेपाली सेना र तिब्बती शरणार्थी बसे पनि स्थानीय भने बोबाङलगायत बेंसी झर्ने गर्छन् । उनीहरू झरेपछि एक्लिएका केही कुकुर पनि मरेको आरक्षका कर्मचारीले बताए । आरक्षमा विशेषगरी नाउर, झारल र घोरलको सिकार गर्न पाइन्छ । अन्य जनावर र पक्षी भने संरक्षण गरिएका छन् । ढोरपाटनमै रेडपाण्डा पनि पाइन्छ । सबै जनावर र पक्षीको यकिन तथ्यांक नभएकाले कति मरे, कति थपिए भन्ने आरक्षले बताउन सक्दैन । सुरक्षाको प्रबन्ध नभएकाले धेरै चोरीसिकारसमेत हुने गरेपछि सरकारले सेना खटाएको हो । सेना गएपछि अवैध रूपमा चोरीसिकारमा भने कमी आएको छ । लोपोन्मुख सूचीको रेडपाण्डासहित सिकार गर्न नपाइने कस्तुरी, मृग, हिउँचितुवा, चरीबाघ, ब्वाँसो, जंगली कुकुर र स्याल ढोरपाटनमा पाइन्छ । डाँफे, मुनाल र चिर जातका पक्षी पनि सिकारीको निसानामा पर्ने गरेकाले संरक्षणमा चासो दिएको सेनाका एक अधिकृतले बताए ।"
कोपिलाकी प्यारी माँ म्यागी,"(सुर्खेत) : अमेरिकी नागरिक म्यागी डोयन अनाथ बालबालिकाका लागि प्यारी माँ बनेकी छन् । ०६४ देखि सुर्खेतमा बस्दै आएकी म्यागी अनाथ र गरिबीको चपेटामा परेका बालबालिकाको पढ्ने इच्छा पूरा गराउन सफल भएकी छन् । सुरुमा २४ अनाथ बालबालिकाबाट सुरु गरेको विद्यालयमा अहिले ४ सय ५० भन्दा बढी बालबालिका अध्ययन गरिरहेका छन् ।सुरुमा बाँसले बारेको स्कुलमा अध्यापन गराउँदै आएको विद्यालय भर्खरै पूर्वाधारयुक्त भवन बन्यो । वीरेन्द्रनगरस्थित कोपिला भ्याली विद्यालयलाई यहाँसम्म पुर्याउन निकै परिश्रम गर्नुपरेको म्यागीले सुनाइन् । कोपिलामा अध्ययन गरेका विद्यार्थी अहिले देशविदेशमा छात्रवृत्तिमा अध्ययन गर्दै आइरहेका छन् । ०६४ सालमा कोपिला भ्याली समाजका रूपमा स्थापना भएको गैरसरकारी संस्थाले स्कुल पनि सञ्चालन गरेको हो । अमेरिकाको न्युजर्सी घर भएकी म्यागी १२ वर्षयता सुर्खेतमा बसेर समाज सेवा गर्दै आएकी छन् । उनी यसअघि मानव सेवा गरेबापत सन् ०१५ मा अमेरिकाको केबल न्युज नेटवर्क (सीएनएन) बाट हिरो अफ द इअरको उपाधि प्राप्त गर्न सफल भएकी थिइन् । उनलाई पुरस्कारस्वरूप एक लाख दस हजार अमेरिकी डलर दिइएको थियो । म्यागीले पुरस्कारबापत प्राप्त रकम सोही स्कुलमा लगानी गरेकी छन् । करिब साढे १२ करोडको लगानीमा बालमैत्री तथा विभिन्न संरचनासहितको विद्यालय बनेको हो । अहिले कोपिला भ्याली सेवा समाजअन्तर्गत कोपिला भ्याली स्कुल, कोपिला भ्याली बालगृह र कोपिला भ्याली महिला केन्द्र सञ्चालनमा आएका छन् । सुर्खेतलगायत अन्य जिल्लाबाट ४ सय ५० भन्दा बढी बालबालिकालाई नि:शुल्क शिक्षासहित आवश्यक परामर्श सेवा दिँदै आएको संस्थाले जनाएको छ ।अहिले विद्यालयमा नर्सरीदेखि १२ कक्षासम्म पढाइ हुन्छ । अन्तर्राष्ट्रिय गैरसकारी संस्था विलिङ्कनाउ फाउन्डेसनको लगानीमा सञ्चालन भएको स्कुलमा नि:शुल्क रूपमा बालबालिका अध्ययन गर्दै आएका छन् ।विद्यालयले गरिब, अनाथ, असहाय तथा पिछडिएका परिवारका बालबालिकालाई नि:शुल्क शिक्षा दिइरहेको कोपिला भ्याली समाजका अध्यक्ष टोपबहादुर मल्लले बताए । उनले आफू पनि अनाथ भएकाले म्यागी र आफ्नो कुरा मिलेपछि यो स्कुल स्थापना गर्ने योजना बनाएको जनाए । ८ कक्षा पास गरेको थिएँ । नेपालमा बस्न सक्ने वातावरण नभएपछि विदेसिएँ र उता गएपछि पनि निकै संघर्ष गर्नुपर्यो, उनले भने, म्यागी र मेरो भेट एउटा संस्थामा काम गर्दैगर्दा भएको थियो । त्यसपछि यहाँ आएर कोपिला भ्यालीको काम सुरु गर्यौं । अहिले कोपिलाको आर्थिक सहयोगमा ५ विद्यार्थी अध्ययन गर्दै आएका छन् । संस्थापक म्यागी र टोपबहादुर मल्लले निकै राम्रोसँग चलाएको अभिभावकको भनाइ छ । प्रिन्सिपल नइम चौधरीका अनुसार कर्णाली प्रदेशमा विपन्न र अनाथ विद्यार्थीलाई पढाउने यो एकमात्र विद्यालय हो । अहिले विद्यालयमा जडित सौर्य ऊर्जाबाट दैनिक १५० किलोवाट विद्युत् उत्पादन हुन्छ ।"
उपविजेता छवि,नेपाली महिला टिमले खेलेका फाइनलगोल प्रतिद्वन्द्वी वर्षस्थान प्रतियोगिता१३ भारत २०१०ढाका साफ च्याम्पियनसिप०१ भारत २०१०कक्स बजार दक्षिण एसियाली खेलकुद१३ भारत २०१२कोलम्बो साफ च्याम्पियनसिप०६ भारत २०१४इस्लामाबाद साफ च्याम्पियनसिप०४ भारत २०१६सिलोङ दक्षिण एसियाली खेलकुद१३ म्यानमार २०१८भुवनेश्वर हिरो गोल्डकप
तेस्रो डीपीएल क्रिकेट,"धनगढी ,सीवाईसी अत्तरियाले रुस्लान धनगढी प्रिमियर लिग (डीपीएल) क्रिकेटमा उच्च स्कोर बनाउँदै तेस्रो जित हात पारेको छ । विराटनगर किंग्समाथि सोमबार पाएको १० रनको जितले टोलीको क्वालिफायर्स निश्चितजस्तै भएको छ । काठमाडौं गोल्डेन्स यसअघि नै ७ अंकसाथ क्वालिफायर्समा पुगिसकेको छ । अत्तरिया र रूपन्देही च्यालेन्जर्सको समान ६ अंक छ । तर रूपन्देहीभन्दा अत्तरिया रनरेटमा धेरै अगाडि छ । राउन्ड रोबिन लिगमा एकले अर्कासँग खेलेपछि शीर्ष चार टोली प्लेअफमा पुग्ने छन् । त्यसमा शीर्ष दुई टोली क्वालिफायर्स १ खेल्ने छन् । त्यसको विजेता फाइनल पुग्नेछ । त्यसमा पराजित हुने टोलीले तेस्रो र चौथो हुने खेलको विजेतासँग प्रतिस्पर्धा गरेर फाइनल पुग्ने बाटो समाउने छ । फाप्ला क्रिकेट मैदानमा सोमबार अत्तरियाले भारतीय खेलाडीद्वय जयकिसन कोल्सावाला र सन्नी पटेलको अर्धशतकमा निर्धारित २० ओभरमा ३ विकेट गुमाई १ सय ४८ रन बनायो । जारी प्रतियोगिताको यो उच्च स्कोर हो । जवाफमा आएको विराटनगरले ८ विकेट गुमाई १ सय ३८ रन बनायो । दोस्रो इनिङ्समा उच्च स्कोर बनाए पनि विराटनगर अन्तिम खेलमा अत्तरियासँग पराजित भएपछि प्रतियोगिताबाट बाहिरिएको छ । कोल्सावाला ५१ र पटेल ६१ रनमा अविजित रहे । यी दुईले अन्तिम ५ ओभरमा ६१ रन जोडेका थिए । ४३ बलमा उनीहरूले कुल ६९ रन जोडे । ओपनर कोल्सावालाले ५० बलको इनिङ्समा ५ चौका र २ छक्का प्रहार गरे । १३ औं ओभरको अन्तिममा क्रिजमा आएका पटेलले ३१ बल खेली ५ चौका र ४ छक्का प्रहार गरे । उनले अन्तिम ओभरमा किशोर महतोलाई ३ चौका र २ छक्का प्रहार गरेका थिए । जितेन्द्रसिंह ठकुरी १३, सन्दीप जोरा ३ र कप्तान दीपेन्द्रसिंह ऐरी १० रनमा आउट भए । पछिल्लो दुई दिनमा विकेट राम्रो बनिसकेको छ र खेलाडीहरू पनि यसमा भिजिसकेका छन् । स्पष्ट भन्नुपर्दा मैले जसरी खेले, त्यो मेरो जिम्मेवारी नै थियो । व्यावसायिक खेलाडीको हिसाबमा पनि मैले यस किसिमको खेल खेल्नुपर्ने हुन्थ्यो । त्यसमा पनि म टोलीको वरिष्ठ खेलाडी हुँ र मेरा वरिपरि निकै युवा खेलाडी छन्, पटेलले भने, अहिलेको खेलमा कुनै एक खेलाडीमा टिम टिकेको हुँदैन, हाम्रोमा पनि त्यस्तै भयो । दीपेन्द्र राउतले पनि बलिङ राम्रो गरे ।दीपेन्द्र पनि आफ्नो टोली क्वालिफायर्समा पुगिसकेको मान्छन् । सन्नीले जसरी अन्तिम ओभरमा प्रहार गरे त्यसले लय हामीतिर आएजस्तो लाग्यो । हामीले उत्कृष्ट सुरुआत गर्यौं, त्यसपछि मध्यक्रममा अलिक रन बनाउन गाह्रो भएको थियो । बल घुमिरहेकाले १ सय ४८ रन रक्षा गर्न सकिन्छ भन्नेमा थियौं, उनले भने । अत्तरियाले मंगलबार काठमाडौंसँग राउन्ड रोबिन लिगको अन्तिम खेल खेल्दै छ र यी दुई टोली नै क्वालिफायर्समा आइतबार पनि खेल्ने सम्भावना बलियो छ । असाद उल्लाह खानले पहिलो तीन बलमा दुई छक्का प्रहार गरी विराटनगरलाई उत्कृष्ट दिलाए । रोयल च्यालेन्जर्स बेंग्लोरका पूर्व यी खेलाडीलाई पहिलो ओभरको अन्तिम बलमा भुवन कार्कीले बोल्ड गरिदिए । हरिशंकर ७ रन बनाई दीपेन्द्रको बलमा बोल्ड भए भने राजेश पुलामीमगर शून्यमा रनआउट भए । आशिफ शेखले ३४ बल खेल्दै ३ चौका र २ छक्का प्रहार गरी ३९ रन बनाए । पृथु बाँस्कोटाले २४ बलमा २७, अविनाश यादवले १४, करण केसीले १२ र कुशल भुर्तेलले ३ रन बनाए । भुवन र दीपेन्द्र राउतले ३३ विकेट लिए । भुवनले ३ ओभरमा ३५ र दीपेन्द्रले ४ ओभरमा २० रन खर्चे । ब्याटिङमा पनि बलिङमा पनि हामीले फिनिसिङ गर्न सकेनौं । हामीले कम्तीमा प्लेअफको आस गरेका थियौं, तर वर्षाले गर्दा हामीले दुई खेल खेल्न पाएनौं । हाम्रो बलिङ र ब्याटिङ राम्रै भएको हो, आज उनीहरूको सन्नी पटेल आएर राम्रो खेल्दा खेल जित्न पुगे, करणले भने, मैले पहिलोपटक कप्तानी गरे । खेलाडीलाई यो गर, ऊ गरभन्दा पनि सम्झाएँ मात्र । यो स्तरमा आएर धेरै सिकाउनुपर्दैन । आफूमा जे राम्रो छ, त्यही गर्ने हो ।दिनको पहिलो खेलमा रूपन्देही च्यालेन्जर्सले धनगढी स्टार्सलाई ३९ रनले पराजित गरी प्लेअफमा पुगेको थियो । यसअघि टिम चौराह धनगढीको नामबाट पहिलो दुई संस्करण जितेको स्टार्स कुनै खेल नजिती प्रतियोगिताबाट बाहिरिन पुग्यो । धनगढीले ४ खेलमा पराजय बेहोर्यो भने एक खेल वर्षाले रद्द बनाएको थियो । बिहानको हुस्सुका कारण १५ ओभरमा छोट्याइएको खेलमा रूपन्देहीले ९ विकेट गुमाई १ सय ६ रन बनायो । स्टार्स १४ ओभरमा ६७ रनमै अलआउट भयो । रूपन्देहीले ५ मध्ये ३ खेल जित्यो । पहिलो दुई खेल जितेको रूपन्देही त्यसपछि लगातार दुई खेल हारेको थियो । प्रत्येक खेलसँगै राम्रो गर्ने प्रयास गर्दै जाने हो । आजको खेलबाट पनि त्यति खुसी हुनुपर्ने कारण थिएन । हामीले धेरै गल्तीहरू गरिरहेका छौं, त्यसलाई सुधार्दै लगेर अर्को खेललाई उत्कृष्ट बनाउने हो, रूपन्देहीका कप्तान वसन्त रेग्मीले भने आज पावर प्लेमा रन बनिरहेको थियो, त्यसले नै पछिसम्म काम लाग्यो । यहाँको परिस्थितिमा पावर प्ले सदुपयोग गर्न सकिएन भने पछि रन बनाउँछु भनेर सोच्दा अलिकति गाह्रो हुन्छ । रूपन्देहीको सुरुआत फेरि राम्रो हुन सकेन । प्रदीप १ रन बनाई सोमपाल कामीको बलमा आउट भए । अर्का ओपनर बाबर हायतले १० बल खेल्दै १ चौका र २ छक्कासहित १९ रन बनाए । सुमित महर्जन र विनोद भण्डारीको ५७ रनको साझेदारीले रूपन्देहीलाई राम्रो स्थितिमा उभ्यायो । सुमितले २४ बल खेल्दै २ चौका र २ छक्का प्रहार गरी ३३ र विनोदले २५ बलमा २४ रन बनाउनेक्रममा २ चौका प्रहार गरे । विक्रम सोबले ९ बलमा ११ रन बनाए । धनगढीका सोमपाल, विपिन खत्री र पवन सर्राफले २२ तथा अमिर हायत र रोहन मुस्तफाले ११ विकेट लिए । मध्यक्रममा खेल्ने सोमपाल आफैं ओपनरका रूपमा खेल्न आएका थिए । उनले ११ बल खेल्दै २ चौका प्रहारसहित ११ रन बनाए । मुस्तफा २ र सुनील धमला ४ रनमै आउट भए । सोमपालपछि पवन १५ र सन्दीप रजाइलीले १० रनबाहेक अन्यले दोहोरो स्कोर बनाउन सकेनन् । रूपन्देहीका ललितसिंह भण्डारीले ३ ओभरमा ५ रनमात्र खर्चेर ३ विकेट लिए । म्यान अफ द म्याच विक्रम सोबले २ ओभरमा १२ रन खर्चेर २ तथा वसन्त, पुनीत मेहरा र भीम सार्कीले ११ विकेट लिए ।"
एसईई कप क्रिकेट हुने,"काठमाडौं ,एसईई परीक्षा दिएर बसेका किशोरलक्षित गरी एसईई कप एकदिवसीय क्रिकेट प्रतियोगिता गरिने भएको छ । नेक्सस क्रिकेट एकेडेमीले देशभरबाट टयालेन्ट हन्टमार्फत खेलाडी छनोट गरी जेठ पहिलो साता प्रतियोगिता गर्ने जनाएको छ । मिति भने घोषणा भएको छैन ।सोमबार पत्रकार सम्मेलन गरी नेक्सस क्रिकेट एकेडेमीले ग्रासरुट क्रिकेट विकासका लागि स्कुलस्तरीय प्रतियोगिता गर्न लागिएको जानकारी दिएको छ । प्रतियोगितामा बढीमा आठ विद्यालयका टोलीको सहभागिता रहनेछ । खेल मुलपानी क्रिकेट मैदानमा हुनेछ ।देशका ११ स्थानमा टयालेन्ट हन्ट गरी छनोट खेलाडीमध्ये ४८ जनाले प्रतियोगिता खेल्न पाउँछन् । टयालेन्ट हन्टबाट ल्याइएका खेलाडीलाई ८ टिममा बाँडिनेछ । हरेक टिमले त्यसका ४ खेलाडीलाई प्लेइङ सेटमा राख्नुपर्ने अनिवार्य व्यवस्था गरेको छ ।चैत २२ देखि धनगढीबाट टयालेन्ट हन्ट सुरु हुनेछ । कोहलपुर, सुर्खेत, दाङ, चितवन, बुटवल, पोखरा, कलैया, विरानटगर, बिर्तामोड हुँदै वैशाख १५ र १६ गते काठमाडौंमा टयालेन्ट हन्ट हुनेछ । सुरुआती छनोटमा परेका १ सय जनालाई काठमाडौंमा ७ दिने विशेष प्रशिक्षण राखिने र त्यसपछि ४८ जनाको अन्तिम छनोट गरिने नेक्सस क्रिकेट एकेडेमीका अध्यक्ष भरतबहादुर शाहीले जानकारी दिए । काठमाडौंमा हुने मुख्य प्रतियोगितालाई मिति घोषणा भइनसकेको नेक्ससका अध्यक्ष शाहीले बताए । हामीले वैशाख अन्तिम सातादेखि प्रतियोगिता सुरु गर्ने योजना बनाएका छौं, मुलपानी मैदान व्यस्त रहेकाले समय तोक्न सकिएन, जे भए पनि जेठ ७ गतेभन्दा पर जाँदैन, उनले भने ।प्रतियोगितालाई नेक्ससले ब्रह्मास्मी कलेजसँग मुख्य प्रायोजन सम्झौता पनि गरेको छ । कलेजका एकेडेमिक डाइरेक्टर सुनन्दा रेग्मी र नेक्ससका अध्यक्ष शाहीबीच सम्झौतापत्रमा हस्ताक्षर भयो । २५ लाख अनुमानित बजेटको प्रतियोगिताका लागि ब्रह्मास्मीले ७ लाख ५० हजार रुपैयाँ उपलब्ध गराउने छ । ब्रह्मास्मीले टयालेन्ट हन्टबाट छनोट १ सय खेलाडीलाई ५० प्रतिशत छात्रवृत्ति र प्रतियोगितामा उत्कृष्ट प्रदर्शन गर्ने १४ जनालाई पूर्ण छात्रवृत्ति पनि प्रदान गर्नेछ । कलेजले गत वर्ष पनि १२ खेलाडीलाई पूर्ण छात्रवृत्ति दिएको थियो । प्रतियोगितामा उत्कृष्ट प्रदर्शन गर्ने १४ खेलाडीले श्रीलंकामा हुने शृंखलामा पनि सहभागिता जनाउन पाउनेछन् ।उत्कृष्ट बलर, ब्याट्सम्यान र उत्कृष्ट खेलाडीलाई नेक्सस एकेडेमीको दिल्ली सेन्टरमा १ वर्षे नि:शुल्क प्रशिक्षणको व्यवस्था गरिनेछ । उत्कृष्ट १० जनालाई नेक्सस एकेडेमीमा ६ महिनाको नि:शुल्क प्रशिक्षण तथा होस्टेलमा ५० प्रतिशत छुटको सुविधा हुनेछ ।"
प्रदेशस्तरीय खेलकुद छनोट,चितवन प्रदेश ३ स्तरीय खेलकुद छनोट प्रतियोगिता सुरु भएको छ । आठौं राष्ट्रिय खेलकुदका लागि खेलाडी छनोट गर्न प्रदेश स्तरीय प्रतिस्पर्धा सुरु भएको हो । भरतपुर महानगरपालिकाका प्रमुख रेणु दाहालले प्रतियोगिताको उद्घाटन गरेकी थिइन् । भरतपुरको जुनियर प्रहरी अधिकृत तालिम केन्द्रमा हुने छनोटअन्तर्गत एथलेटिक्स र उसुको प्रतिस्पर्धा हुने छन् । राष्ट्रिय खेलकुदलाई खेलाडी छनोट गर्न २७ खेलमा प्रतिस्पर्धा हुनेछ छ । भरतपुरमा नभएका अन्य बाँकी खेल थप नौ जिल्लामा भइरहेका छन् । २७ खेलमा कुल २ हजार ४ सय २२ खेलाडी सहभागी हुने प्रदेश ३ का संयोजक सुदील शाहीले जानकारी दिए । त्यसबाट राष्ट्रिय खेलकुदलाई ५ सय ६० खेलाडी छनोट हुने छन् । एथलेटिक्समा १ सय ४६ खेलाडी र उसुमा १ सय ५६ खेलाडी प्रतिस्पर्धा भएका छन् । उसुमा प्रदेश ३ का साथै प्रदेश१ र २ तथा गण्डकी प्रदेशका खेलाडीले पनि प्रतिस्पर्धा गर्दै छन् । चितवनबाट एथलेटिक्समा १५ पुरुष र १२ महिला तथा उसुमा १२ पुरुष र १० महिला खेलाडी छनोट हुने शाहीले जानकारी दिए ।
पुल्चोकको पोस्टमा ६ गोल,"काठमाडौं ,सहिद स्मारक बी डिभिजन लिग फुटबलमा श्री भगवती क्लबले पुल्चोक स्पोर्ट्स क्लबविरुद्ध ६० को फराकिलो जित निकालेको छ । अर्को खेलमा रानीपोखरी कर्नर टिम (आरसीटी) ले डिभाइन ब्वाइज युनियनसँग ११ को बराबरी खेल्दै अंक बाँड्यो ।सोमबार एन्फा कम्प्लेक्स सातदोबाटोमा भएको खेलमा भगवतीका लागि दर्शन गुरुङले एक्लैले ४ गोल गरे । एकपक्षीय देखिएको खेलमा दर्शनले २४, ३६, ६७ औं र इन्ज्युरी समयमा गोल गरेका थिए । थप दुई गोल कार्लोस बखारिया र मोहनबहादुर थापामगरले गरे । कार्लोसले २६ औं र मोहनले ८१ औं मिनेटमा गोल गरेका हुन् ।अर्को खेलमा समूह ए मा रहेको ब्वाइज युनियनले अग्रता जोगाउन नसक्दा अंक बाँड्न बाध्य भयो । पहिलो हाफ गोलरहित भए पनि दोस्रो हाफको सुरुमै ब्वाइज युनियनले अग्रता लिएको थियो । ५१ औं मिनेटमा आकाश राईले गोल गरेका थिए । तर नियमित समय सकिनु चार मिनेटअघि आरसीटीका नवराज गुरुङले गोल गर्दै खेल बराबरीमा ल्याए ।"
प्रतियोगिता गर्न निर्देशन,"काठमाडौं राष्ट्रिय खेलकुद परिषद् (राखेप) का सदस्यसचिव केशवकुमार विष्टले सीताराम मास्के स्मृति राष्ट्रिय सेपाकताक्रो प्रतियोगिताका लागि नेपाल सेपाकताक्रो संघलाई तयारी थाल्न निर्देशन दिएका छन् । नेपाल खेलकुद विज्ञान प्रतिष्ठान (सान) र सेपाकताक्रो संघको आयोजनामा भएको सेपाकताक्रो राष्ट्रिय प्रशिक्षक प्रशिक्षण कोर्स समापनमा सदस्यसचिवले प्रतियोगिताको तयारी गर्न निर्देशन दिएका हुन् । केही समयअघि निधन भएका मास्के सेपाकताक्रो संघका संस्थापक अध्यक्ष हुन् । कोर्समा संखुवासभाका मेघराज तोलंगी, नवलपुरका विजय महतो र सप्तरीकी कल्पनाकुमारी चौधरी शीर्ष तीन स्थानमा रहे । थाइल्यान्डका सोकितले प्रशिक्षण दिएका थिए ।"
टाइमलाइन क्वाटरफाइनलमा,काठमाडौं टाइमलाइन र विनायक चौथो अर्किड कप जुनियर छात्र फुटबलमा सोमबार क्वाटरफाइनल पुगेका छन् । टाइमलाइनले काठमाडौं विनायक शिक्षालयलाई १० गोलले हरायो । समिर खड्काले विजयी गोल गरे । विनायकले ग्रिनविचलाई २१ ले पराजित गर्दा अनुप कार्की र रोहन लामाले गोल गरे । ग्रिनविचका अनुज घिमिरेले एक फर्काए । ग्लोबल र मानांक प्रिक्वाटरफाइनल पुगे । ग्लोबलले गेटे एकेडेमीलाई २० ले हरायो । ग्लोबलका सुमित अधिकारी र ऋतिक न्यौपानेले गोल गरे । मानांकले विद्याआर्जनलाई सडनडेथमा पन्छायो ।
एडभान्स र क्याम्ब्रिज फाइनलमा,"काठमाडौं एड्भान्स र क्याम्ब्रिज दोस्रो माफ अन्तरस्कुल छात्र भलिबलमा सोमबार फाइनल पुगेका छन् । एड्भान्सले जगत मन्दिरलाई २१ र क्याम्ब्रिजले लाइसियम मोडेललाई २० को सोझो सेटमा हराए । सोमबारै लाइसियमले ग्लोबल, एड्भान्सले ज्ञान निकेतन, जगत मन्दिरले सम्भावी र क्याम्ब्रिजले रिभेरालाई समान २० को सेटमा हराएका थिए ।"
हेराल्डलाई सफलता,काठमाडौं ऋत एकेडेमीले चौथो हिसान उपत्यकाव्यापी खेलकुद सप्ताहअन्तर्गत ब्वाइज बास्केटबलमा सोमबार काठमाडौं भ्यालीलाई ३४१९ स्कोरले पराजित गरेको छ । गोल्डेनगेटले जेभियरलाई ५०४२ र हेराल्डले एन्जल्स हर्टलाई ३८२५ स्कोरले हराए । सीसीआरसीले वाकओभर पायो ।
हाम्रा युवा,"तन्नेरी पुस्ता माई बडी, माई राइट्स भन्ने जमात त हो नै, शिरमा हात राखेर जिन्दगीमा गल्तीबाटै सिकिने हो नि भनिदिने अभिभावकबाट आस राख्ने जमात पनि हो । जिन्दगी मेरो कि तपाईंको ? भनेर झर्कने तर ढोका ढ्याम्म लाउनुअघि बाआमाले जे गर तर पछि पछुताएर मसँग रूँदै नआइज भनेको सम्झेर रूने जमात पनि हो ।"
"ब्रो, हाउ क्यान आई हेल्प यु ?","ओझाएको आगो र सपनाको चोर बाटो तन्नेरीको अर्को समस्या के हो भने उनीहरूको पेटभित्र आगो छैन । आगो केले जन्माउँछ ? दु:खले, पीडाले, संघर्षले । दु:ख आफैँले गर्नुपर्छ भन्ने छैन, अर्काले गरेको दु:ख देख्न सक्ने आँखा र महसुस गर्न सक्ने मुटु हुनुपर्छ । हाम्रो पुस्ताले खाली गुनासो मात्र गर्न जानेको छ, आफूले पाएका कुराप्रति धन्य हुन जानेको छैन । आजको पुस्ता अधिकारका कुरा निकै कड्किएर गर्छ । अधिकार र कर्तव्य एकै सिक्काका दुई पाटा हुन् भनेर केटाकेटीदेखि रटेको भनाइ भने बिर्सन्छ । हिजो हाम्रा बाबुआमाले चामलको भात खाने रहर पूरा गर्न दु:ख गर्थे । आज हामीले गर्ने दु:खका स्वरूप बदलिएका छन् तर हामीलाई हाम्रा अग्रजको दु:ख दन्त्यकथाजस्तो पनि लाग्न हुन्न । आजका हामी तन्नेरीसँग सुन्ने र गुन्ने क्षमता कम छ । हामीलाई अत्यन्त चाँडो रिस उठ्छ, हठात् प्रतिक्रिया जनाउनमा हामी माहिर हुँदै गएका छौँ ।हामीसँग कोरा किताबी ज्ञान छ, अनुभव छैन । अनुभवको बाटो लामो, झन्झटिलो र अप्ठ्यारो छ । हामीसँग त्यो बाटो हिँड्ने आँट र धैर्य छैन । बिहान आँखा खुल्नासाथ मोबाइलको स्क्रिनमा देखा पर्ने सपनाहरूले हामीलाई नसुतुन्जेल पछ्याउँछन् । हामीलाई आफू के चाहन्छौँ भनेर थाहा छैन र जे हामी चाहन्नौँ, त्यसको उल्टो हामीले चाहने कुरा होला भनेर बतासे हानिरहेका छौँ । हाम्रा सपना हाम्रो योग्यता, क्षमता, देश, परिवेश सबैले धान्न सक्नेभन्दा ठूल्ठूला छन् । हामी एकहिसाबले आफ्ना सपनाको दास भएका छौँ ।र, यी सपना पूरा गर्ने सजिलो र छरितो बाटो विकासे संस्थाहरू बनेका छन् । यिनले कम मिहिनेतमै सजिलो पैसा त बाँडेका छन् नै, तन्नेरीलाई अझ लोभी, अल्छी र विलासी पनि बनाइदिएका छन् । मन फुकाएर तलब खाँदा पनि ट्याक्सीको बिल परेकोभन्दा डबल पेस गर्ने, बिमाको पैसा असुल्न नक्कली डाक्टरको प्रेस्क्रिप्सन खोज्दै हिँड्नेलगायतका केही तन्नेरी हर्कत देख्दा लाग्छ, कमाइ थोरै भएर भ्रष्टाचार हुन्छ भन्ने कथनमा अब पुनर्विचार गर्नुपर्ने भइसक्यो । र, यसरी कमाएको धन ठमेल र दरबारमार्गका नाइट क्लबहरूमा बेफिक्री उडाएर इन्स्टामा स्टोरी राख्दै तन्नेरीहरू कार्पे डीएम भन्दै चियर्स गरिरहेका छन् । आजका तन्नेरी ती पनि हुन्, जो रात छर्लंगै काटेर पनि कलेजको असाइन्मेन्ट गरिबस्न सक्छन् । दिनहुँ बिहान सातै बजे पढ्नका लागि धुलिखेलदेखि काठमाडौँ ओहोरदोहोर गर्न सक्छन् । कुनै दुर्गम जिल्लाका केही केटाकेटी खाली हातमा किताबकापी बोकेर स्कुल गएका फोटा देख्न नसकेर उत्तिखेरै उनीहरूका लागि लाखौँको झोला जुटाउन सक्छन् । आफ्नो ज्यान हत्केलामा राखेर भूकम्पपीडितका ढलेका घर खोस्रिन पुग्न सक्छन् । हरेक सालजसो बाढीमा घरबार र लत्ताकपडासँगै अनेकन सपना बगाएकाहरूका लागि चिउरा र चाउचाउमा जीवनको आस लिएर पुग्छन् ।यी सबै खाले तन्नेरीमा राज्यको लगानी खोइ ? जनसंख्याको एउटा ठूलो हिस्सा (कुल जनसंख्याको लगभग २०८ प्रतिशत, १६ देखि २४ उमेर समूह) को वृद्धिविकासमा राज्यको चासो र चिन्ता खोइ ? हाम्रो दिमागी आयतन बढाउन खुराक खोइ ? हाम्रो जोस, जाँगर, मिहिनेत र स्मार्टनेसलाई परिचालन गर्ने संयन्त्र खोइ ? यिनको उपयोग गर्नु पर्दैन ? २०६६ मै बनेको नीतिलाई ०७२ मा सम्पादन मात्र गरेजस्तो लाग्ने युवा नीति र त्यसकै आधारमा बनेकोयुथ भिजन २०२५ भाषागत क्लिष्टताबाट उम्केर कहिले फिल्ड मा आइपुग्ने हो ? जापानमा आफूले गरेको मिहिनेतलाई कलेज टप्न सक्ने लेभलको भनेर स्वमूल्यांकन गर्ने मेरी साथी नेपाल फर्केर कलेज जानेबाहेक केही काम नगर्दा पनि बल्लतल्ल पास हुनुमा उसको मात्र कमजोरी हो र ? नेपाल फर्कनासाथ ऊ किन एकाएक अल्छी भई ? उसलाई अल्छी नबनाउन राज्यले केकस्ता प्रयास गरेको छ ? उसलाई बाबुआमाप्रति निर्भर नबनाईकनै उसको पकेट खर्च बन्दोबस्त गर्न राज्यले के इलम व्यवस्था गरेको छ ?आजको तन्नेरी पुस्ता माई बडी, माई राइट्स भन्ने जमात त हो नै, सँगसँगै शिरमा हात राखेर केही हुन्न, जिन्दगीमा गल्तीबाटै सिकिने हो नि भनिदिने अभिभावकको आस राख्ने जमात पनि हो । हैन, जिन्दगी मेरो कि तपाईंको ? भनेर झर्कने तर ढोका ढ्याम्म लाउनुअघि बाआमाले जे गर, तर पछि पछुताएर मसँग रुँदै नआइज नि भनेको सम्झेर कोठाभित्र रुने जमात पनि हो । भाइलाई दिनहुँजसो लेखिनस्, समाचार पढिनस् भनेर कराइरहने म आफैँ गुरुले नकराएसम्म कहिलेकाहीँ महिनौँसम्म लेख्न बस्दिनँ । आजको तन्नेरी पुस्ताको ठूलो हिस्सा अभिभावकविहीन छ । उनीहरूलाई सही बाटो देखाइदिने मान्छे चाहिएको छ तर त्यो को हो भन्ने दोधारमा छन् । पढाइ र रोजगारका लागि काठमाडौँ छिरेको ठूलो जमात परिवारबाट टाढा रहँदाको स्वतन्त्रता को आनन्द उठाइरहेको छ । यस्तोमा स्कुल तथा कलेज अभिभावक बन्नुपर्नेमा जिम गएर बडी बनाएको, जासुसजस्तो व्यवहार भएको हेर्दै डरलाग्दो डीआई (डिसिप्लिन इन्चार्ज) को हातमा कैँची दिएर विद्यार्थीको कपाल र पाइन्टको लम्बाइ जाँच्दै हिँडेका छन् । परिचयपत्र बिर्सिएकामा विद्यार्थीलाई गेटबाटै घर फर्काएर अपमान र हेपाहा प्रवृत्तिको व्यावहारिक पाठ पढाइरहेका छन् । सबैभन्दा ठूलो अभिभावक राज्यले नै आजको तन्नेरी पुस्तालाई उपेक्षा गरेको छ । पाकाहरूले के बुझ्नु जरुरी छ भने जे हाम्रा कमजोर पक्ष हुन् तिनीहरू हाम्रा सबल पक्ष पनि हुन् । हैसियतभन्दा ठूलो सपना देख्न सक्ने साहस र त्यो सपना पूरा गर्न जोखिम मोल्न सक्ने आँट हाम्रो खुबी पनि हो । र, जे छ त्यसैमा चित्त नबुझाउने असन्तोषी र विद्रोही प्रवृत्तिले हामी तन्नेरीलाई अरूभन्दा फरक बनाउँछ । हाम्रो तन्नेरी पुस्ता बहकिएको छ, दिशा गुमाइसकेको छैन । हाम्रो शिरमा हात राखेर सोधोस् राज्यले, ब्रो, हाउ क्यान आई हेल्प यु ?"
गंगालालको छातीका अतिरिक्त तीन गोली,"पञ्चायतीमा तेस्रो मुद्दा : अपरिचित गोलीएउटा अपरिचित गोली अर्थात् विशिष्ट माहोलले आजका युवालाई अन्योलग्रस्त बनाइरहेको छ । यस्तो माहोलबारे नेपाली समाजको बौद्धिक क्षेत्रमा खासै बहस जन्मिन सकेको छैन । इजरायली इतिहासकार हरारीले विश्व मानव समाजले यस्तो अवस्था पनि भोग्नुपर्नेबारे यदाकदा प्रश्न उठाउन खोजेको भेटिन्छ । त्यस्तो माहोल अथवा अवस्था भनेको स्वाभाविक रैथाने चेतनाको गतिमाथि बाहिरी चेतनाको अस्वाभाविक गतिको हस्तक्षेप हो । सम्भवत: कम विकसित भनिएका मुलुकका जनता त्यसमा पनि युवा यस्तो परिघटनाको सिकार बढी छन् । यसलाई सरलीकृत गरेर उदाहरणमा राखौँ । एउटा बाह्र वर्षभन्दा मुनिको बच्चा सडक पार गर्दै छ । सडकमा तीव्र गतिमा मोटरसाइकल आइरहेछ । बच्चाले मोटरसाइकल आएको देखेको छ । मोटरसाइकल चालक ढुक्क छ कि बच्चाले देखेको हुनाले ऊ रोकिनेछ वा छिट्टै सडक काटेर जानेछ तर बच्चा अल्मलिन्छ र दुर्घटना हुन पुग्छ । यो घटनामा समस्या के हो त ? बाह्र वर्षभन्दा मुनिको बच्चाको मस्तिष्क दूरी र गतिको सही हिसाब गर्ने गरी विकास भइसकेको हुँदैन जुन कुरा मोटरसाइकल चालकले नबुझ्दा दुर्घटना भएको हो ।यस घटनामा प्रस्टै बुझ्न सकिन्छ कि बच्चाको स्वाभाविक चेतनाको गतिमाथि अर्को चेतनाको अस्वाभाविक गतिको हस्तक्षेप हुन पुग्यो । कसैले भनिदिन सक्छ बच्चाले गल्ती गर्यो तर गल्ती बच्चाको हुँदै होइन । भौतिक चालमा पनि यस विषयलाई बुझ्न सकिन्छ । बाइकपछाडि तपाईं बस्नुभयो तर चालकले एक्कासि बाइक ह्वात्तै उड्ने गतिमा हाँक्यो भने तपाईं लड्ने सम्भावना बढी हुन्छ । त्यसो हुनाको कारण तपाईंको चेतना जुन गतिको निम्ति तयार थियो, त्योभन्दा अस्वाभाविक गतिले लड्न पुगेको हो । प्रत्येक समाजको चेतना विकासको आफ्नै मौलिक गति हुन्छ । त्यस सामाजिक गतिले व्यक्तिको चेतनाको विकासको गति पनि निर्धारित हुन पुगेको हुन्छ । जब कुनै व्यक्ति वा समाजको चेतनाको गतिसँग ठ्याक्कै नमिल्ने वा उसले धान्नै गाह्रो हुने स्तरमा बाहिरी चेतनाको अस्वाभाविक गतिले त्यस समाज वा व्यक्तिमाथि हस्तक्षेप गर्छ, त्यतिबेला अन्योल र दुर्घटना देखापर्न थाल्छन् । आजका नेपालका युवकयुवती यस्तै बाहिरी चेतनाको अस्वाभाविक गतिको प्रहारको सिकार भएका छन् । तीव्र गतिमा विज्ञान प्रविधिमा भएको विकास र त्यसमार्फत नेपालमा आइपुगेका असीमितझैं लाग्ने ठीक वा बेठीक चेतनाको बाढीले युवामा गहिरो अन्योल सिर्जना गरिदिएको छ । त्यो बाहिरी चेतनाको बाढीलाई नेपाली समाजको चेतना विकासको गतिले पचाउन वा तालमेल मिलाउन सकिरहेको छैन । परिमाणमा युवा बिग्रिएको निष्कर्षसहितको सुस्केरा सतहमा व्याप्त छ तर युवाको आन्तरिक चेतनामा परेको अन्योलको जोल्ठिङतिर समाजको ध्यान पुग्नै पाएको छैन । यो निकै भयानक परिघटना हो । परम्परागत पहिरनबाट महिलाले सहर बजारमा पाइन्ट लगाउने स्थितिसम्म पुग्न झन्डै आधा शताब्दी लाग्ने चेतनाको गति भएको समाजमा सर्वांग नाङ्गो हुनु पनि साधारण अवस्था मानिने चेतना ह्वात्तै एक्कासि हातहातमा पुगेपछि अन्योलमा युवा रन्थनाइरहेछ ।तब त अन्योलग्रस्त किशोरकिशोरी दोबाटोमा बिहानै अँगालो मारिरहेका हुन्छन् । आधारभूत आवश्यकता घरबाटै उपलब्ध छ तर डुल्न हैन,आफूले कमसल मान्दै आएको काम गर्न भए पनि अस्ट्रेलिया नगई नछाड्ने युवाको मनोविज्ञान यही अन्योलको परिणाम हैन ? हत्या, बलात्कार, पलायन, कुलत, पारिवारिक विघटनजस्ता युवामा विकराल बन्न खोजिरहेका समस्याका पछाडि परम्परागत सूत्रबद्ध कारण मात्र छैनन् भनी अब बुझ्नैपर्छ । बरु बाहिरी चेतनाको अस्वाभाविक गतिको चापले ल्याएको अन्योलको भूमिका गम्भीर रूपमा त्यस्ता घटनाहरूमा लुकेका छन् । सामान्यतया एक संस्कृति र अर्काे संस्कृतिबीच अन्तरक्रिया हुँदा धेरथोर यस प्रकारको अन्योल सबै युगमा सबैजसो समाजमा देखा परेकै हुन्थे । अहिलेको परिघटनाको पनि प्रक्रियागत स्वरूप आधारभूत रूपमा त्यस्तै हो । तर, फरक र महत्त्वपूर्ण के हो भने अहिलेको परिघटनामा बाहिरी चेतनाको अस्वाभाविक गतिको तीव्रता र मात्राको घनत्व गुणात्मक रूपमा भयानक हुन पुग्यो । यतिखेर नेपाली समाजको चेतना विकासको गति र बाहिरी चेतनाको हस्तक्षेपलाई सन्तुलन गरी ठीक निर्णय लिन सक्ने चेतना अभिवृद्धिका लागि व्यापक युवामाझ चेतना थेरापी कै अभियान चलाउनुपर्ने आवश्यकता टड्कारो बनेको छ । समाजका विभिन्न तप्काका बौद्धिकले केही न केही पहल थाल्न विलम्ब भइसकेको छ ।यसप्रकार हिजोको गंगालालले आफूलाई शहादतका निम्ति तयार पार्न शरीर र व्यक्तिगत सुख त्यागे पुग्थ्यो । आजका नरशमशेरहरूले चलाएको गोलीबाट घाइते हुँदै गएका गंगालालहरू त शरीर, व्यक्ति र समाजको सम्बन्ध अनि त्यसप्रतिको दायित्वबारे नै रनभुल्ल हुदैछन् । आजका गंगालालहरू हिजोको गंगालालजस्तो आफ्नो समयको शत्रु र मित्र ठम्याउने प्रस्ट वैचारिकतामा कसरी पुग्लान् ? गंगालालहरू र गंगालालहरूका दौतरी बौद्धिकले सोचौं अनि निशेष हुन बाँकी शेष पुस्ताका बौद्धिकले पनि । विषय प्रस्ट छ वैचारिक रूपमा गंगालाल र गंगालालहरूले ठीक बाटो नसोझ्याएसम्म भविष्य उज्ज्वल हुनेछैन ।"
नेपाली नालन्दा कहिले ?,"दलका कार्यकर्ताका रूपमा पार्टीकाम को मुख्य उद्देश्य राखेर भर्ना भएका शिक्षक र विद्यार्थी स्वयं त्यस्ता औजार त भएका छैनन्, जसले हरेक महत्त्वपूर्ण विषयलाई अराजनीतिक लफ्फाजीमा पतित तुल्याइरहेको होस् ? स्रोत र शक्ति हत्याउन उपयोग हुने यन्त्रका रूपमा सिंगो विद्यार्थी र शिक्षक आन्दोलनको पतन हुनु आफैंमा आन्दोलनलाई अराजनीतिक बनाउनु होइन ? आफूलाई अझै क्रान्तिकारी दाबी गरिरहेका शिक्षक र विद्यार्थीले यी विषयमा छलफल गर्ने ठाउँ स्वयं विश्वविद्यालय नभएर कहाँ हो ? यी बहसको प्रारम्भ गर्नसम्म डराउनु वा नचाहनु विश्वविद्यालय र हाम्रो सिंगो शिक्षा प्रणालीको त्रासदी होइन ?सन् ९० को दशकयता हुर्केको नवउदारवादका दबाबले समग्र शिक्षा क्षेत्रलाई गाँजेको कसैबाट छिपेको छैन । संसारका ठूला भनिएका विश्वविद्यालयले समेत बजारको चरम दबाब झेलिरहेका छन् । नेपालका विश्वविद्यालयमा त्यस्तो दबाब अझै कचल्टिएर आइपुगेको छ । शिक्षालाई बिल्कुल बिकाउ कमोडिटीका रूपमा व्यवहार गर्ने प्रवृत्तिले सत्तामा रहेका र विश्वविद्यालयको नेतृत्व सम्हालेका सबैलाई नराम्ररी गाँजेको छ । माथि भनिए जस्तो बजारको एजेन्टका रूपमा विश्वविद्यालय पसेर अकण्टक दलाली गरिरहेका दलहरू नेपालका विश्वविद्यालयलाई हुर्कन नदिन प्रतिबद्ध छन् । सुदूर भविष्यसम्म विश्वविद्यालय उम्दा सार्वजनिक वृत्त बन्न सक्नेमा सन्देह छ । अध्ययनअध्यापनमा गहिरो रुचि भएका र ठूलो यत्नबाट सफल भएका अल्पसंख्यक मानिस यहाँका विश्वविद्यालयमा अडिन सक्दैनन् । जाँगरिला विद्यार्थी र शिक्षक टिकाउन नसक्ने विश्वविद्यालयले नयाँ ज्ञान र समाजको प्रगतिलाई सघाउने दर्शन होइन, दलालीमार्फत जीविका चलाउने जीविकावाद मात्र सिकाउँछ । अन्यत्र यस्ता समस्या भोगेका विश्वविद्यालयलाई त्राण दिन कुनै न कुनै विद्यार्थी वा शिक्षकको समूह तयार रहेको देखिन्छ । केही नभए शिक्षाबारे अनुसन्धान गरिरहेका विश्वविद्यालयका विद्यार्थी वा शिक्षकले कर्पोरेटाइजेसन जस्ता प्रक्रियाले शिक्षामा पारिरहेका असरबारे पुस्तक लेख्छन्, सार्वजनिक बहस गर्छन् । अमेरिका कनेक्टिकट विश्वविद्यालयकी समाजशास्त्री गेई टुचम्यानले एक बेनामे कर्पोरेट विश्वविद्यालयको अध्ययन गरेर अनेक कमजोरी उजागर गरिन् । उनले सो बेनामे विश्वविद्यालयलाई वान्नाबी यू भनेकी छन् । वान्नाबी भन्ने स्ल्याङ शब्दले कुनै कुरा बन्ने लालसा भएको तर बन्न नसकेको अवस्थालाई जनाउँछ । वल्र्ड र्यांकिङ लाई प्रभावित पार्न राम्रा भवन, ठूला कक्षाकोठा जस्ता अनेक पूर्वाधारमा खर्च गर्ने त्यस्ता विश्वविद्यालयले शिक्षाको महत्त्वलाई केवल नाफासँग जोडेको र ज्ञान उत्पादनमा खासै भूमिका नखेलेको टुचम्यानले प्रमाणित गरिन् । पुस्तकमा एक प्राध्यापकलाई उद्धरण गर्दै भनिएको छ, यहाँ अध्यापन गर्ने सवाल महत्त्वपूर्ण होइन, विद्यार्थीलाई विश्वविद्यालयले राम्रो हेरचाह गरेको छ भन्ने भान दिने हो । अर्थात् कुनै होटलमा पैसा तिरे बापत ग्राहकले पाउने हेरचाह को सुविधा जस्तो सेवा प्रदान गर्ने ठाउँमा पतित भएको छ विश्वविद्यालय । विश्वविद्यालयमा अध्ययन गर्न वा अध्यापनका लागि पुगेका युवा पार्टीकाम का नाममा दलालीमा फँसे भने ज्ञान उत्पादनमा सरिक हुन सक्दैनन् । कुनै बजारु हेरचाह पाउने वा दिलाउने मनसुवा राखेर पुगेका युवाले पनि विश्वविद्यालयलाई उम्दा सार्वजनिक वृत्तका रूपमा हुर्काउन सक्दैनन् । समाजमा रहेका विविधता स्पष्ट झल्कने गरी विद्यार्थी र शिक्षक आउन सक्ने साथै बजार र पार्टीकामको अतिरिक्त बोझले थिचिनु नपर्ने अवस्था सिर्जना गर्न सके विश्वविद्यालय समाजका लागि उपयोगी संस्था बन्छ । अनेक समस्याबाट गुज्रँदै गरेको दुनियाँलाई ती समस्याबाट मुक्त गराउन आवश्यक ज्ञानको खोजी ती संस्थाहरूबाट सम्भव हुन सक्छ । संसारभरि प्रसिद्ध रहेको अक्सफर्ड विश्वविद्यालय स्थापना हुनुभन्दा १५ वर्ष पहिले पाँचौं शताब्दीदेखि अनवरत सञ्चालित नालन्दा विश्वविद्यालय ध्वस्त बनाइएको थियो । सन् ११९० को दशकमा गरिएका अनेक आक्रमणले नालन्दा ध्वस्त बनाएको करिब एक दशकपछि मात्रै पश्चिमको अर्को प्रसिद्ध विश्वविद्यालय क्याम्ब्रिज खुलेको हो । अहिलेको बिहार राज्यमा पर्ने सो विश्वविद्यालयमा पाँचौं शताब्दीदेखि करिब सात सय वर्ष अनवरत अध्ययनअध्यापनको काम गरियो । प्रसिद्ध अर्थशास्त्री अमत्र्य सेनका अनुसार सो विश्वविद्यालयका भग्नावशेष उत्खनन् गर्दा त्यहाँ ठूला लेक्चर हल, लगभग नौ तलाको पुस्तकालय, कक्षाकोठा जस्ता संरचना फेला परेका थिए । अर्थात् पश्चिमभन्दा अघिदेखि पूर्वमा विश्वविद्यालयको संस्कृति सुरु भएको हो । यताका सभ्यता निर्माण गर्ने, ज्ञान परम्परा जोगाउने र समाजको प्रगतिमा योगदान गर्ने काममा नालन्दा, तक्षशिला, विक्रमशिलाजस्ता अनेकन् शिक्षालयहरूको ठूलो भूमिका थियो । मूलत: नयाँ पुस्तालाई समाजको चालक शक्ति बनाउन सबैभन्दा उपयुक्त ठाउँ विश्वविद्यालय हो । हामीसँग भएका संस्थाहरूलाई स्वतन्त्र अध्ययन, चिन्तन, ज्ञान उत्पादन एवं प्रसारका गहकिला माध्यम बनाउन यही पुस्ताले सोच्न जरुरी छ । मौजुद विश्वविद्यालयहरूको पुन:संरचना अत्यावश्यक छ । त्यसका लागि बलियो सामूहिक पहल जरुरी हुन्छ । लु सुनले भनेजस्तो तन्नेरी ज्यानमा बूढा टाउका भएका सिल्लीहरू बाट यस्तो पहल सम्भव छैन । गहिरो सुझबुझ र विद्रोही तेवर भएको युवापुस्ताले सो जिम्मेवारी आफ्नो हो भन्ने महसुस गरे नेपालले नयाँ नालन्दा निर्माण गर्न सक्छ ।"
लेखकहरूको लस्कर,"माघ तेस्रो साता बिजुलीबजारथापागाउँतिर टोपी र कोट ढल्काएका एक युवक ठोक्किए । सोधे, घोस्ट राइटिङ नेपालको अफिस कता हो ? उनी रहेछन्, कवि आविष्कार मन । पेसाले इन्जिनियर उनलाई सिर्जनात्मक प्रशिक्षण चाहिएको रहेछ । उनको हस्याङफस्याङ सायद आख्यानमा डेब्यु कै लागि हो ।आविष्कार मनजस्ता नवप्रवेशी लेखकहरूको लस्कर नै छ नेपाली साहित्यमा । लेखक बन्ने लहरका कारण अक्सर किताब विमोचन जुधिरहेका हुन्छन् । युवक हुन् वा युवती, देशभित्र बसेका हुन् बाहिर, तिनमा लेखक बन्ने महत्त्वाकांक्षा अटेसमटेस छ ।यसो हुनुको कारण के हो भने कतिपय लेखकले सेलिब्रिटीको औतार पाइसके । सीमित नै सही, पूर्णकालीन हैसियत, नियमित रोयल्टी वा तलब, बजार, पुरस्कार, मिडियामा चर्चापरिचर्चा आदिले यस्तो लेखकीय उमंग आएको बुझ्न कठिन छैन । भलै तिनले गोपालप्रसाद रिमाललाई नसुनेका हुन सक्छन् । घुुम्ने मेचमाथि अन्धो मान्छे नपढेका हुन सक्छन् । धनुषचन्द्र गोतामे र घामका पाइलाहरू को सम्बन्ध नबुझेका हुन सक्छन् । वासु शशी र भवानी भिक्षुलाई बेवास्ता गरिरहेका हुन सक्छन् । यत्तिकै आधारमा तिनीहरू खहरे हुन् कि नदी ? तिनको सोचमा बच्ने साहित्य छ कि बेच्ने ? तिनीहरू मास मा जान खोजिरहेका छन् कि क्लासमा ? यसै भन्न सकिँदैन ।उदाहरणका लागि २०४० मा जन्मेको कुनै लेखक अहिले ३५ वर्ष लागिसक्यो । उसले कम्तीमा पनि १० वर्ष साहित्य साधना गरिसकेको छ । समय गणनामा एक दशक भनेको एक पिढी हो । लेखनको हिसाबमा २० वर्षचाहिँ तयारीको अवधि । २० देखि ३० वर्षसम्मको अवधि नै अक्षरकर्मीको पछिल्लो पुस्ता हो ।समकालीन युवा लेखन सबैजसो विधामा छरिएको छ । ठूलो हिस्सा गजलमा निर्लिप्त छ भने अर्को हिस्सा कवितागिरीमा । बिस्तारै तिनीहरूलाई आख्यानको सम्मोहनले छोएको छ । युवा लेखकहरूले आख्यान, गैरआख्यान, कवितामार्फत समाजका विविध आयामलाई समेट्न नखोजेका पनि होइनन् । पुरानाले खासै ध्यान नदिएका वैयक्तिक र निर्वैयक्तिक, समकालीन र ऐतिहासिक, वैश्विक र आञ्चलिक विषयवस्तुबारे सोच्न बाध्य पारेका पनि छन् । परिवर्तनताका देखिएका जनमानसका सपना अपहरित भएको यथार्थ चित्रण गरेका छन् । बन्दुकको गोली र रगतको आहालले सिँचिएको गणतान्त्रिक मुलुकको भाग्य, अवसर र प्रगतिको खोजीमा विदेश लम्किएका युवा पाइला, खाडी मुलुकमा आर्जेको दु:ख, बन्द बाकसको कथा, विदेशमा कामदार महिलाले खेपेका शोषण यस्ता विषयवस्तु बाहिर ल्याएका छन्, बुकाहोलिक्सकी सगुना शाह भन्छिन्, किताबको मसरुमिङ मार्केट र पहिलो किताबले बढाएको अपेक्षा पूरा गर्न भने पछिल्लो पुस्तालाई मुस्किलै छ ।यो पुस्ता त कविता लेख्छ तर कमजोर छ कवित्व । अनुभवको परिपक्वता र सौन्दर्यबोधको उपल्लोस्तरले कविता बनाउँछ । त्यहाँ शब्द कम तर अर्थ बढी र बहुआयामिक हुन्छन् । आख्यान लेख्छ तर आख्यानको मूल मर्म पात्र निर्माण हो भन्ने ख्याल गर्दैन । पात्रको निर्माण व्यक्तिचित्र नभई प्रवृत्तिको गठजोड हो । उपन्यास त लेखिएका छन् तर तिनमा औपन्यासिक कला देखिँदैन । पात्रहरू मानसपटलमा बस्दैनन् । नयाँ भाषा, शिल्प र शैलीको आविष्कार गरेको पनि छैन ।बजारमा चर्चा भएका दुईचार आख्यान र दुईचार कवितालाई नै अध्ययनको सगरमाथा ठान्ने यो पुस्ताको सबैभन्दा कमजोर पक्ष आफूले लेखिरहेको विषयको गहिराइ थाहा नहुनु हो, समीक्षक लक्ष्मण श्रेष्ठको टिप्पणी छ, यो पुस्ताले आफू बाँचेको समाज अरूकै आँखाबाट चिनेको छ तर आपैंले बोध गरेको छैन ।पछिल्लो साहित्य सरल हुँदै गएको छ भने गम्भीरता हराउँदै । साहित्यको दीर्घायुमा अनेक प्रश्न उठेका छन् । साहित्य गम्भीर बनाउनुको अर्थ जटिल र अमूर्त हुनुपर्छ भन्ने पनि होइन । आम पाठकले बुझ्ने बनाउने होडबाजीले कतिपय सचेत र गम्भीर पाठकमा वितृष्णा ल्याइदिएको छ ।सिंगो साहित्यमा अखबारी छाया बुर्कुसी मारिरहेको छ । समाचार र सिर्जनाबीच खासै फरक देखिन्न । फिचर लेखनलाई नै फिक्सन ठान्ने रोगका कारण साहित्यले ज्यान लिन सकेको छैन । फिक्सन लम्बाइले होइन, त्यसको फिक्सनल तत्त्वले बनाउने हो । गणतन्त्रउत्तरको साहित्यमा विम्ब र प्रतीकको प्रयोग अनि सूक्ष्मताको आभास नै भएको छैन । अहिले साहित्यमा कुनै प्रतिबन्ध या सेन्सर छैन । तर यसको अर्थ साहित्य सतही, हल्काफुल्का, काम चलाउ र फास्टफुड पाराकै भए पनि हुन्छ भन्ने होइन । एडबर्ड सइदले लेखेकै छन्, सायद प्रतिबन्धित समयमा लेखिएको साहित्यमा बढी सूक्ष्मता हुन्छ । त्यस्तो समयको रचना सजिलो र स्वतन्त्रताकालको स्वीकृत रचनाभन्दा भिन्न हुन्छ । साँच्चै भन्ने हो भने आजका पाठक लेखकभन्दा उद्बुद्ध छन् । आजका पाठक नै भोलिका लेखक हुन् । तिनलाई नेपाली साहित्यमै चित्त बुझाउनुपर्ने कुनै नैतिक बाध्यता छैन । बोधगम्य विषय र सुबोध शैलीका लागि विश्व साहित्य उनीहरूको हातमै हाजिर छ । त्यसैले नवलेखनका लागि विषयवस्तु मात्र नभई भाषा, शिल्प, शैली, विम्बको प्रयोग अनि अरू लिटरेरी डिभाइसले निकै महत्त्व राख्छन् । नयाँ सौन्दर्यविधान, विम्बविधान अनि विनिर्माणका निम्ति सिजर्नशील अराजकतापछि अहिले युवा लेखन थ्रेसहोल्डमा छ, लक्ष्मणको अनुभव बोल्छ, अब यहाँबाट अर्को उचाइ लिन्छ वा यही गतिमा एक दशक जान्छ भन्ने ठम्याउनै गाह्रो छ ।युवा लेखकहरूको संख्यालाई हेरेर मात्र सुनौलो युग भन्न सकिँदैन । साहित्यले पारेको प्रभाव, नेतृत्व, बहस र गुणवत्ताको मूल्यांकन गर्दा प्राय: लेखक उमेरमा मात्र युवा छन् तर लेखनमा आकर्षक र आक्रामक युवापन छैन । त्यसैले कोही नायकबहुनायक, केन्द्रबहुकेन्द्र, युनिभर्समल्टिभर्स, नयाँ धार (हरू) देखिइसकेको छैन । भलै केही लेखक भाइरल भएका होलान्, केही सेलिब्रिटी भएको भ्रममा होलान्, कोही पुरानो जमानाका युधीर थापाकै हाराहारीमा बेस्ट सेलर पनि भए होलान् । केहीले विदेश घुमेर आएका पनि होलान् । तर, ती साँच्चै सेलिब्रिटी हुन् ? के राम्रा कविलाई विदेशमा कविता सुनाउन बोलाइएको छ त ?यो पुस्ताले न २०३६ को विद्यार्थी आन्दोलन देख्यो, न २०४६ को आन्दोलन । २०५२६२ को आन्दोलन छिपछिपे भोगेको यो पुस्ताको सामाजिक चेतना २०६२६३ पछि उघ्रेको मधेस आन्दोलन र पहिचानको मुद्दाले निर्माण गरेको हो । पुस्ताले स्वाभाविक रूपमा माग्ने प्रेम, सपना, महत्त्वाकांक्षा, निराशा आदि चलनचल्तीकै यौवनिक लेखन त प्रस्फुटित हुने भइहाल्यो । भुइँचालो, नाकाबन्दी, बलात्कारछाउपडीजस्ता सामाजिक अपराध, वैदेशिक रोजगार, आप्रवासन, शिक्षा र स्वास्थ्यमा देखिएको विसंगति, डा गोविन्द केसीको अनशन, संविधानसभाको चुनाव आदि सेरोफेरो हो उसको । यत्तिकै आधारमा यो पुस्ताले समयको धुकधुकी नै छामेको छैन भन्न त नसकिएला । शीघ्र चर्चा र बधाई साटासाटमा अल्झिने हो भने ज्ञानको अथाह भण्डार छिचोल्ने समय पुग्दैन पक्कै ।युवा शब्दलाई उल्टाएर उच्चारण गर्नुस्, वायु बन्न जान्छ । यसको सामान्य अर्थ युवा वायुजस्तै चलायमान र सक्रिय हुन सक्छ । अझ कल्पनाशील अर्थात् ड्रिमर । साहित्यमा सधैं चलनचल्तीको सुल्टो मात्र होइन, कहिलेकाहीँ उल्टो सोच्ने लेखक पनि चाहिन्छन् । त्यसका निम्ति सिर्जनशील अराजकता अर्थात् बेचल्तीको बाटो पहिल्याउने जमात चाहिन्छ ।विडम्बना अराजकता र ड्रिमर त छाडिदिऊँ, वायुवेगमा लम्कनुपर्ने युवा साहित्य समाजको दर्पण हो भन्ने ओभर रेटेड थर्ड डिग्रीको क्लिसे मन्त्र जप्दै बसेको छ, यो समयकै स्टाइलिस र एक्सपेरिमेन्टरल लेखक कुमार नगरकोटी भन्छन्, विश्व साहित्यमा नयाँनवीन दर्पणहरू प्रशस्तै आइसकेका छन् । हामी भने पुरानै दर्पणमा आफ्नो पुरानै चाउरिएको अनुहार हेर्दै दंग परिबसेका छौं । नगरकोटीको प्रौढोक्तिमा आलोचनाका लागि आलोचना मात्र नभएर नव्यताको आग्रह छ । अपवादबाहेक यो पुस्ताको लेखनले प्रयोगमा चाख दिएको छैन । नवीन भाषा, कथ्य, कलाविचार, कल्पनाशीलता, शैली, शिल्प र निजत्वको विराट क्षितिज खोजीमा नलाग्नेलाई जैविक युवा त होला तर मानसिक युवा होइन । समग्रमा समसामयिक युवा लेखन दर्पणजस्तो मात्र छ, दीपक बन्न सकेको छैन ।विश्वासका दुइटा नियति हुन्छन्, एउटा आत्मविश्वास र अर्को अन्धविश्वास । पछिल्लो साहित्यिक पुस्ता आत्मविश्वासी छ कि अन्धविश्वासी ? युवा पुस्ताले साहित्यमा नित्य, नवीन र नूतन जोखिम उठाउने आँट गरेको छ कि आफ्नै कम्फोर्ट जोनको बेडरुममा हाई काढ्दै बसेको छ ? मेरो पुस्ताले अझै पनि निश्चित विचारधाराहरूकै जन्ती गइरहनुपर्ने हो कि तमाम वादहरूको मलामी ? नगरकोटी थप्छन्, मेरो पुस्ताले कतिन्जेल गुरुप्रसाद मैनालीलाई गुरुदक्षिणा चढाइरहनुपर्ने हो ? गुरुको प्रसाद हामीले धेरै बाँड्यौं । आँट इज एन आर्ट, माई फ्रेन्ड भन्दै कम्फोर्ट जोनको बेडरुमबाट निस्कने हो ।त्यसो त युवालाई उमेर नभएर प्रवृत्ति र शैलीका हिसाबले हेर्नुपर्ने मत पनि नभएको होइन । लेखन शैली, वैचारिक विमति र आन्दोलन, साहित्य दर्शन, सौन्दर्य चेतना आदिको मूल्यांकन गर्दा नेपाली साहित्यले फड्को मार्न नसकेकै हो । यहाँ कि मनोवैज्ञानिक यथार्थवाद छ कि त सामाजिक यथार्थवाद । संस्कृति, समाज र चेतनास्तर समान भएको मानिने भारतका १२ जना (पाँच भारतीय नागरिक र सात भारतीय मूलका) ले नोबेल पुरस्कार पाइसक्दा पनि नेपाली साहित्यले अन्य मुलुक त छोडौं, भारतकै भिसासमेत पाउन सकेको देखिँदैन । के हाम्रो साहित्य अन्तर्राष्ट्रिय बजारमा नपस्नुको एउटा कारण गुणस्तर होइन ? पोखरेली लेखक गनेस पौडेल भन्छन्, चेखब, टैगोरले छोइसकेको सामाजिक यथार्थवादको सगरमाथा चढेर हामी तेन्जिङ नोर्गे बन्न सम्भव होला ? युवा लेखकमध्ये कसैले संवेदनालाई केन्द्रमा राखेका छन्, कसैले राजनीतिलाई । माक्र्सवादी र गैरमाक्र्सवादी शिविर अहिले पनि मौजुद छ । एकथरी लेखक राजनीतिक दृष्टिकोणबाट मात्रै साहित्य लेख्छन् र आफूलाई प्रगतिशील दाबी गर्छन् । अब सिर्जनाको दायरा बढाउने कि एकपाखे र साँघुरो दृष्टि क्षितिज अँगाल्ने ? यो पनि लेखककै छनोट हो ।साहित्यलाई स्वान्त सुखायभन्दा उद्देश्यपरक ठान्ने जमातले नारीवाद या पहिचानवादको ध्वजा पनि उठाइरहेकै छ । साहित्यका नाममा राजनीतिक प्रोप्रोगन्डा लेख्ने प्रवृत्तिमा निकै कमी आइसकेको छ भने राजनीतिक आक्रोशलाई सौन्दर्य चेतनासहित लेख्नुपर्ने चेतना बढ्दै गएको छ । यो साहित्यका लागि शुभसंकेत हो । अहिलेका युवा लेखक बनाउने पहिलो प्लेटफर्म भएको छ, फेसबुक । कतिपय त किताबै नलिकाली सेलिब्रिटी लेखक भएका छन् । फेसबुके सेलिब्रिटीको मानक लाइक र कमेन्ट नै हुन् । सेलिब्रिटी हुने धुनमा प्राय: सेल्फीब्रिटीको सिकार भएका छन्, युवा समीक्षक सरोनर झटारो हान्छन्, सेल्फी आफैंतिर मात्र फर्किन्छ, अरूतिर मतलबै गर्दैन । सामाजिक सञ्जालको अधिप्रयोगले साधनालाई समय नपुग्ने नै भयो ।पक्कै पनि युवामा सिर्जनशील सामथ्र्य प्रचुर हुन्छ । साहित्यिक लेखन व्यक्तिको सिर्जनशील सामथ्र्यमा निर्भर हुन्छ । तर, तिनको सिर्जनाले नयाँ मोड लिन नसक्नुमा अधिकांशले औंल्याएको पक्ष अध्ययन नै हो । आफ्नो मात्र ज्ञान र अनुभवले युवालाई मात्र होइन, कसैलाई पनि पुग्दैन । आफ्नो र अरूको अनुभवको मिश्रणबाटै उम्दा लेखन आउने हो । अहिलेका लेखकलाई नै अध्ययन गर भन्नु मानहानि पनि होला । त्यसैले फेसबुकले जस्तै अपडेट हौं भन्नु मनासिब होला । युवा लेखकलाई स्वयं लेखकले मात्र बिगार्दैन । मिडिया हाइप अनि गसिप पनि त्यत्तिकै जिम्मेवार हुन्छन् । समालोचना या समीक्षाको नाममा किताबमै नभएको गसिप पस्किदिने प्रवृत्ति अनि किताबको विषयवस्तु, शैली र शिल्पका आधारमा भन्दा पार्टी सदस्यता या जात या थरका नाममा सर्जकलाई तौलने परिपाटी पनि डरलाग्दो छ ।असल लेखकभित्र असल आलोचक हुन्छ भने असल आलोचकभित्र असल लेखक । वास्तवमा आफू बाँचेको कालखण्डलाई राम्ररी बुझेको लेखकले नै पात्र खडा गर्छ र बोल्छ पनि । तर, नवलेखन पनि त्यो आलोचनात्मक चेतबाट टाढै छ । त्यसैले पुराना र नयाँबीच भिन्नताको रेखा कोर्न सकेको छैन ।खासमा लेखकलाई अगाडि बढाउने भनेको आफंैप्रतिको आलोचनाले हो । कम्तीमा आफनो पहिलो पुस्तकको सक्षमता बुझ्ने अनि कमीकमजोरी सपार्ने आत्मविश्वास राखेको जाती । काकतालीमा एउटा पुस्तकको सफलता र चर्चामा टुप्पिएर बस्ने अहंकारले तिनलाई ज्ञानका नयाँ स्रोतसम्म पुर्याउँदैन । बरु अरू किताब कमजोर हुने जोखिम हुन्छ । स्तरीय लेखनको एउटा सर्त निरन्तरता पनि हो । साहित्यमा अस्वस्थ उछिनपाछिनको औचित्य देखिँदैन पनि । गन्थन र गुटबन्दीबाट माथि उठेर समकालीन लेखकले एकअर्काको कृति पढ्नु र बहस गर्नु पनि आवश्यक होला, सगुनाको सुझाव छ, वन बुक वन्डर नभएर आफ्नो प्रतिस्पर्धा आफंैसित भएमा अझै राम्रा कृति आउलान् । नयाँ र पुराना लेखकहरूबीचको सानो सर्वेक्षण गर्दा पछिल्लो पुस्ताका प्रतिनिधि एकाधबाहेक खासै निस्केनन् । जति देखिएका छन्, तिनको पनि पूर्ण कदको परिचय बनिसकेको पाइएन । जुनसुकै साहित्यमा आशालाग्दा अनुहार थोरै नै हुन्छन् । तर यसै आधारमा गतिलो कोही लेखक छैन भन्ने थोक निर्णयमा पुगिहाल्न सकिँदैन । फेरि पनि साहित्यिक परिपूरण र पृष्ठपोषण हुने युवा लेखकबाटै हो । लेखनमा विविधता दिन नसक्नुको दुर्दशा आफ्नो ठाउँ छ, तर पोजेटिभ नोटमा हेर्ने हो भने युवाहरू समयको विशाल संक्रमणमा छन् । पहिले अवसर पनि थिएन, प्रतिस्पर्धा पनि । अहिलेका युवासँग अवसर पनि छ, प्रतिस्पर्धा पनि छ । उनीहरूलाई व्यास, भानुभक्त या देवकोटा, भूपीको जमानामा जस्तो एकाग्र हुन पनि गाह्रो छ । छिनछिनमै आउने नोटिफिकेसनले बिथोल्छ नै । ६० वर्षे युवा त बग्रेल्ती छन् नै, माधवप्रसाद घिमिरे र सत्यमोहन जोशीजस्ता सेन्चुरी ब्वाईले समेत प्लेटफर्म छाडेको देखिन्न । निश्चय पनि युवाहरूसँग अतीत छोटो हुन्छ, भविष्य लामो । त्यसैले उनीहरूको उत्साहमा तत्काल बरफजल खन्याउनु न्यायिक हुन सक्दैन । किनभने परम्परालाई बोक्ने भरोसालाग्दो काँध युवासँगै छ । परम्पराको भञ्जन मात्र नगरेर परम्पराको व्यञ्जन पस्किने जिम्मा पनि उनीहरूकै हो । जीवन भनेकै आशा र आगोलाई निभ्न नदिनु हो । युवाको विकल्प युवा मात्रै हुन सक्छन् । र, अन्त्यमा, जोखिम लिने सन्दर्भमा जापानी समाजमा तीन शब्द प्रचलित छन्, बाकामोनो (मूर्ख), वाकामोनो (जवान) र योसोमोनो (बाहिरिया) । मूर्खसँग दुस्साहस, जवानसँग समय अनि आउटसाइडरसँग नयाँ नजर हुन्छ । त्यसैले परिवर्तन तिनकै पोल्टामा छ । युवा लेखकहरूसँग त्यस्तो आशा किन नराख्ने ?"
टेलिजेनिक लिडर को खाँचो,"राजधानी काठमाडौंको व्यस्त चोक हो माइतीघर । मुलुकको प्रशासनिक केन्द्र छिर्ने मुख्य द्वार । अधिकार माग्ने, विरोध प्रदर्शन गर्ने, आफ्ना कुरा शासकका कानमा पुर्याउने स्थान पनि हो यो । यहाँ हरेक दिन कुनै न कुनै प्रदर्शन भइरहेकै हुन्छ । त्यसको अग्रपंक्तिमा हुन्छन् युवा । विगतमा रत्नपार्कको रातो घर अधिकार खोज्ने स्थानको विम्ब थियो । त्यहीँबाट युवाले उठाएका आन्दोलनले मुलुकमा ठूल्ठूला परिवर्तन ल्यायो । रातो घर ढलेपछि विकल्प बन्यो माइतीघर । यहाँबाट युवाले उठाएका आवाज न शासक सुन्छन् न आममानिसलाई उनीहरूका कुराले आकर्षित गर्छ । किन त ? छातीमा ब्यानर टाँग्ने, भाषण गर्ने यस्ता युवा अहिले बढी स्वार्थकेन्द्रित छन् । उनीहरूको प्रदर्शन पनि उनीहरूकै फाइदाका लागि हुन्छ । युवाहरू भाषण गर्छन् उमेर पाकेका बूढा नेताहरूले ठाउँ छोडेनन् । उनीहरूले ओगटेर बसेकाले अवसर पाइएन । उमेर पाकेका नेतातर्फ चोरऔंलो ठडयाउँदा अन्य चार औंला आफूतिर सोझिएको ख्याल गर्दैनन् । राजनीतिमा लागेका युवा आफ्नो मौलिक विचार, सिद्धान्त र कामले अग्रपंक्तिमा आएका छैनन् । जनआन्दोलनलगायत हरेक आन्दोलनमा युवा अग्रपंक्तिमा थिए । अहिले राजनीतिक आन्दोलन सकिएको अवस्थामा युवाले विकास र समृद्धिका विषयमा लिड गर्न सक्नुपथ्र्यो तर त्यो क्षमता उनीहरूमा आर्जन भइरहेको छैन, अखिल क्रान्तिकारीका नेता सरेन्द्र बस्नेत भन्छन् । उमेर पाकेका भनिएकै नेताहरूले आफ्नो युवाकालमा आवश्यकताअनुसार कुशल नेतृत्व क्षमता देखाएका थिए । मुलुकलाई गति दिए । बीपी, मदन भण्डारीहरूलाई नै हेर्दा हुन्छ । २०१५ सालका निर्वाचित प्रधानमन्त्री बीपी झन्डै ३५ वर्षकै उमेरमा २००७ सालको आन्दोलनको कमान्डमा थिए । त्यसपछि पञ्चायतविरोधी आन्दोलनको जगबाट मदन भण्डारी उदाए । उनी पनि ४० वर्ष नपुग्दै पार्टीको कमान्डमा आइसकेका थिए । अहिले कांग्रेस राजनीतिमा लाग्नेहरूका लागि बीपी र कम्युनिस्ट राजनीतिमा लाग्नेहरूका लागि भण्डारी आदर्शपात्र हुन् । त्यस्तै २०६२६३ को आन्दोलनको नेतृत्व केही प्रौढ नेताहरूले गरे । उनीहरूलाई आन्दोनलमा ल्याउन बाध्य पार्ने चाहिँ युवा नै थिए । नेताहरू गणतन्त्रको कुरै सुन्न चाहँदैनथे । राजतन्त्र कायमै राखेर राजनीतिक सहमति खोज्ने प्रयास भइरहँदा युवा गणतन्त्रको नारा बोकेर सडकमा आइसकेका थिए । गगन थापा, रामकुमारी झाँक्रीहरूको राजनीतिक उदय यही कालखण्डमा भयो । युवा आन्दोलनले लपेट्न थालेपछि प्रौढ नेता पनि सडकमा ओर्लिन बाध्य भए । गणतन्त्र आयो । राजनीतिक परिवर्तन भयो । राष्ट्रमा कुनै संकट आइलाग्दा विगतकै जसरी अग्रपंक्तिमा आउन सक्ने युवा जमात अहिले छ त ? युवा छन् तर स्वार्थकेन्द्रित छन् । आफ्नो विवेक प्रयोग गर्दैनन्, तिनै प्रौढहरूको निर्देशन पालना गर्छन्, विद्यार्थी मोर्चामा काम गरिरहेकी उषाकिरण तिमल्सिना भन्छिन् । प्रौढले ठाउँ नछोड्नुमा युवाहरूकै अक्षमता पनि कारण छ । प्रौढ नेताहरूलाई विस्थापित गर्ने वैचारिक राजनीतिक अडान राख्न सक्ने युवा नै छैनन् । छन् त उनीहरूकै चाकरीमा बढी रमाउनेहरू । हरेक नेताका निवास, कार्यालयमा चाकडी गर्न जाने झुन्डमा युवाहरू हुन्छन् । राजकीय पदमा पुगेका नेताका पछि व्यक्तिगत स्वार्थका काम गराउन जानेहरूको भीडमा पनि युवा छन् । ठेक्कापट्टा, दलालीसम्ममा युवा भेटिन्छन् । उनीहरू गलत कुरालाई गलत भन्दैनन् । केपी ओली, प्रचण्ड, शेरबहादुर देउवाको सिग्नल पर्खिन्छन् । युवा विद्यार्थी गुटउपगुटमा छन्, बस्नेत भन्छन्, नेतानेताका गुट बन्छन्, तिनको स्वार्थमा युवा विद्यार्थी पनि जोडिन्छन् ।समयअनुसार कसरी बदलिने ? नेतृत्व विकास कसरी गर्ने ? यसमा युवाको शैली परिवर्तन भएको छैन । विगतमा राजनीतिक व्यवस्था परिवर्तन मुख्य आवश्यकता थियो । त्यस बेला सडक आन्दोलन हुन्थे । दमनको बीचमा आन्दोलन हुँदा मुठभेड, तोडफोड सामान्य हुन्थ्यो । अहिले राजनीतिक व्यवस्था परिवर्तन गर्नुपर्ने अवस्था नभए पनि पुरानै शैली दोहोरिइरहेको छ । भर्खरै सरकारको विरोध गर्ने नाममा एउटा राजनीतिक दलको भ्रातृ संगठनले सरकारी सम्पत्ति तोडफोड गर्यो । सरकारी गाडी जलायो । यस्तै शैलीका कारण युवाहरूको भूमिका खुम्चिँदो छ । युवाहरूकै राजनीतिक संस्कारमा परिवर्तन आइसकेको छैन, विवेकशील पार्टीका मिलन पाण्डे भन्छन्, आफैं सक्षम बन्नेभन्दा पनि नेताको पछि लाग्दा भविष्य सुरक्षित हुन्छ भन्ठान्छन् । २०६३ को परिवर्तनपछि नेपालको राजनीतिमा एकखाले विकृति भित्रियो । आन्दोलन, त्याग, भिजनभन्दा पैसा प्रभावी हुने प्रवृत्ति आयो । पहिलो संविधानसभा चुनावमा समानुपातिक निर्वाचन प्रणाली राखियो । नेताको फेरो समातेर राजनीतिक योगदान नै नभएका व्यक्ति संविधानसभाका सदस्य बने । व्यापारी, ठेकेदार, दलाली गर्नेदेखि आपराधिक पृष्ठभूमिका व्यक्ति पनि संविधानसभा पुगे । आन्दोलनमा लागेर जीवनभर त्याग गरेका व्यक्ति पाखा लाग्नुपर्ने अवस्था आयो । २०७० को दोस्रो संविधानसभा तथा २०७४ को स्थानीय तह, प्रदेश र प्रतिनिधिसभा चुनावमा यो प्रवृत्ति झन् झाँगियो । मुख्य राजनीतिक दलहरूभित्र आन्तरिक प्रतिस्पर्धा गर्ने ठाउँ खुम्चिए । वर्षौं अधिवेशन नगर्ने बरु कमिटी भंग गरेर आफूले चाहेको व्यक्तिलाई नेता बनाइदिने प्रवृत्ति भित्रियो । नेतृत्व विकास हुने ठाउँ नै छैन, समयमा अधिवेशन, स्वच्छ प्रतिस्पर्धा हुँदैन, जोसँग पैसा छ, त्यो मात्र चुनाव लड्ने अवस्था बन्यो । यो विकृतिले पनि युवालाई त्यही बाटोमा लाग्न प्रेरित गर्यो, तिमल्सिना भन्छिन् ।पैसाको बलमा सांसद हुने अवस्था आएपछि युवा पार्टी कार्यालयभन्दा नेताका निवास धाउन थाले । उनीहरू नीति बनाउने बहसमा भाग लिनुभन्दा नेताका निर्देशन कुर्नतर्फ आकृष्ट छन् । युवा हुनुको दायित्व र भूमिका यही हो त ? राजनीतिक परिवर्तन भइसकेकाले अबको लक्ष्य विकास र समृद्धि हो । त्यो एजेन्डाको नेतृत्व युवाले गर्न सक्छन् । त्यसका लागि विगतको जस्तो आन्दोलनको स्वरूप काम छैन । अहिले सूचना प्रविधि विकासले मान्छेका आवश्यकता बदलिएका छन् । कुनै एजेन्डा स्थापित गर्न सडकमा जुलुस निकालिरहन पर्दैन । गाडी तोडफोडमा उत्रिन पर्दैन । कोठाभित्रैबाट नेतृत्व गर्न सकिन्छ । क्यामेरामा स्मार्ट भाषण गर्ने, आफ्ना कुरा तर्कपूर्वक राख्ने, ठूलो समुदायलाई अपिल गर्न सक्ने र सूचना प्रविधिको अधिकतम प्रयोग गरी रचनात्मक काम गर्न खोज्ने टेलिजेनिक लिडर अन्य मुलुकमा उदाइरहेका छन् । डिजिटल डेमोक्रेसी को जमाना आएको छ । एउटा कम्प्युटरमा बसेर संसार बदल्न सकिन्छ । यो समयको चाप बुझेर हिँड्नेलाई अहिले पनि नेता बन्ने अवसर छ । प्रौढ नेताले छोडिदिए मात्र त्यो ठाउँमा पुग्छु भन्ने सोच्नै पर्दैन ।"
नेतृत्वको दौड,"तथ्यांकहरू केलाउँदा निक्लने निष्कर्षले कहिलेकाहीँ मानिसाई झोक्किनुपर्ने स्थितिमा पुर्याउँछ । कम्तीमा यो देशका युवा र तीसँग सम्बन्धित तथ्यहरू नियाल्दा यो अवस्था आइलाग्छ । तथ्य तथ्यांकहरूले के देखाउँछन् भने नेपालमा तिनका लागि गरिखाने ठाउँ कमै छ । त्यसैले ती आक्रोशित, निरास र पलायनवादी भइरहेका छन् । केन्द्रीय तथ्यांक विभाग भन्छ नेपालको जनसंख्याको सबभन्दा ठूलो प्रतिशत युवाको छ, ४० प्रतिशतभन्दा बढी । ती युवा छन् कहाँ ? सबैले दिने उत्तर हो राहदानी लिने लाइनमा, कतार, दुबई, अस्ट्ेरलिया, युरोप र अमेरिकामा । यो त आम रूपमा जसले पनि देखेको दृश्य भयो । नेपाली युवा पाइने अर्काे ठूलो ठाउँ छ, प्रहरी हिरासत, जेल र लागूऔषध सुधारगृहहरू । तपाईं सिंहदरबार जानुस्, बूढैबूढा पाउनुहुन्छ । जेलभित्र जानुस्, युवैयुवा देख्नुहुन्छ । प्रधानमन्त्रीको कार्यालयमा भित्तामा झुन्डिएको चार दर्जन नेपालका प्रधानमन्त्रीमा कसैको अनुहार युवा छैन । हजारौं हजार सहिदको सूचीमा कहीँ पनि वृद्ध अनुहार छैन । आन्दोलन गर्न र व्यवस्था फाल्न युवा सधंै सडकमा उत्रिनुपर्छ । चुनाव जितेर मन्त्रीप्रधानमन्त्री हुने चाहिँ सधैं बुढाहरू हुन्छन् । विभुषण तक्मा पाउनेहरू सबै ज्येष्ठ नागरिक । हत्या, बलात्कार र लागूऔषधको कारोबारमा फरार अभियुक्तहरू सबै युवा । कस्तो विश्लेषण निक्लन्छ यो तथ्यबाट ? अवस्थाहरूको विश्लेषण गर्दा दशकौंदेखि उही अनुहारले सत्ता र राजनीतिको कमान सम्हालेको देख्दा युवा आँखालाई टट्याएको जस्तो देखिन्छ । कारागार व्यवस्थापन विभागका अनुसार नेपालका जेल ८० प्रतिशतभन्दा बढी युवा अनुहारले भरिएको छ । त्यसपछि केही प्रतिशत नाबालकहरूको छ, अनि केही प्रतिशत ४० कटेकाहरूको विभागका निर्देशक राजुप्रसाद पौडेल भन्छन्, युवाहरूको संख्या बढ्दो छ । के यो युवाहरूमा देखिएको निराशा र आक्रोशको परिणति होइन ? समाजशास्त्र भन्छ अपराध सामाजिक कारणले जन्माउँछ किनभने जन्मजात कोही अपराधी हुँदैन । हत्यारा वा डाँका बन्ने कसैको सपना हुन्छ ? युवाहरूको संख्या अपराधमा किन बढिरहेको छ ? यतिखेर नेपालका कुल कारागारको क्षमता १३ हजार छ भने कैदीहरूचाहिँ २१ हजार हाराहारीमा पुगेका छन् । यसभित्र नसमेटिएको तर ठूलो संख्यामा प्रहरी हिरासतमा बस्दै अदालतबाट धरौटीमा छुट्दै गरेका हजारौं युवा छन्, जसको एउटै कारण हो साइबर क्राइम । नेपाल प्रहरीको तथ्यांकले देखाउँछ, केही वर्षयता साइबर क्राइम शतप्रतिशतले बढेको छ । देशभरको अवस्था हेर्दा दैनिक सय डेढ सयको हाराहारीमा साइबर क्राइमको मुद्दा प्रहरीकोमा परिरहेको छ, महानगरीय प्रहरी कार्यालयका प्रमुख डीआईजी शैलेश थापा भन्छन्, अवस्था कस्तो भयानक छ भने युवाहरूको पूरै जमात नै यो मुद्दाको सम्भावित जनसंख्या देखिन आएको छ ।ज्यादै मुद्दा बढेपछि अदालतले मौजुदा कानुनको लचिलो व्यवस्थाई टेकेर युवाहरूलाई धरौटीमा छाड्दै नगरेको भए सायद जेलको जनसंख्या २१ हजारबाट नाघेर लाखभन्दा पनि बढी पुगिसक्थ्यो । कानुन मन्त्रालयले मस्यौदा गरिरहेको साइबर अपराधसम्बन्धी कानुन लागू हुन गयो भने चाहिँ त्यो अवस्था छिट्टै आउने ठान्छन् डीआईजी थापा । किनभने त्यसमा धरौटीमा छाड्ने प्रावधान अति सीमित ठाउँमा मात्रै छ । साइबर जिन्दगीमा कहिल्यै अभ्यस्त नभएको बूढो पुस्ताले त्यससम्बन्धी कानुन बनायो र लागू गर्यो, जसका बारेमा युवाहरू जानकार नै थिएनन्, छै्रनन् । सामान्य अवस्थामा एक चड्कन हान्दा केही हुन्न तर हान्छु भनी म्यासेज मात्रै गर्यो भने साइबर अपराधमा जेल पर्ने अवस्था छ भन्ने युवाहरूलाई थाहै छैन । परिणामत: छाडेर जाने प्रेमिकामाथि रिस फेर्न फेक आईडी बनाएर उसका बारे जथाभावी लेख्नेदेखि फोनमा अश्लील सन्देश पठाउनेसम्मका लाखौं युवा आक्रोश अन्तत: प्रहरी फन्दामा पर्ने अवस्था आइदिएको छ । विधिशास्त्रको सामान्य मान्यता हो कानुन बनाउनुअघि नै त्यसबारे सर्वसाधारणलाई पूर्ण सूचना दिनुपर्छ ताकि त्यसको उल्लंघन अज्ञानमा नहोस् । कार्यकारणको अवस्था थाहा पाउँदापाउँदै पनि परेको बेहोरौंला भनी कसैले कानुन तोड्छ भने त्यो अपराध हो । तर, नियम कानुनको अत्तोपत्तै नभएका कारण एउटा पुस्ताविशेषका हजारौं युवाबाट हुन गएको व्यवहारलाई अपराध मान्ने कि षड्यन्त्र ? यस हिसाबले हेर्दा तन्नेरीमाथि बूढाहरूले गरेको एक षड्यन्त्रजस्तो देखिन आउँछ नेपालको साइबर नीति । कम्तीमा पाठयक्रममा यो मामिला समेटिएको भए साइबर क्राइम यसरी बढ्ने थिएन, डीआईजी थापा भन्छन्, तर, यो समाविष्ट छैन, त्यसैले नेपाल प्रहरीले हरेक पालिकामा भएका चौकीहरूलाई स्कुलहरूमा गएर साइबर क्राइमबारे पढाउने राष्ट्रिय अभियान भर्खरै सुरु गरेका छौं ।लागूऔषध सुधारगृहहरूमा गएर हेर्यो भने अवस्था उस्तै छ । गाँजा, भाङ र चरेसले नशा दिन छाडेर खैरो हिरोइनदेखि स्म्याक्ससम्मको सेवनले यौवनमै कान्ति गुमाएका हजारौं हजार युवाको निराश अनुहारलाई नशा मुक्त भएर फेरि सामान्य जीवनमा फर्किने तालिम दिने काममा प्रहरी र केही पूर्वदुव्र्यसनीहरू लागिपरेको देखिन्छ । नार्काेनन नेपालको अनुमानमा कम्तीमा २० लाख युवा कुनै न कुनै लतको फन्दामा परेका छन् नेपालमा जो पछि गम्भीर दुव्र्यसनका रूपमा प्रकट हुने खतरा छ । के यो निराशाको प्रतीक होइन ? ठगी, चोरी र बलात्कारमा फरार अभियुक्तको सूची हेर्यो भने युवाकै लामो लस्कर छ । यी फसादहरूबाट उम्कन सकेका युवाहरूको लस्कर राहदानी विभागमा इमर्जेन्सी फारम भर्नमा व्यस्त छ । एमआरपी सुरु भएयता मात्रै परराष्ट्र मन्त्रालयको राहदानी विभागले ६० लाख पासपोर्ट जारी गरिसकेको छ । हरेक दिन दुई हजार हाराहारीमा युवा देश छाडिरहेका छन् त्रिभुवन विमानस्थलबाट । खुला सीमा पार गरेर भारततिर चौकीदारी गर्न जाने लाखौंलाख युवाको यो देशको कुनै निकायसँग अभिलेख नै छैन । यी र यस्ता तथ्य तथ्यांकले देखाइरहेको छ, युवाहरू मानसिक रूपमा बेचैन छन् भने यो देशमा अड्ने कुनै ठाउँ तिनका लागि छैन । आखिर यस्तो किन त ? हाम्रो राजनीतिमा ३० वर्षदेखि एउटै पुस्ताका बूढाहरूको एकछत्र राज छ, तिनीहरू नै नीति बनाउँछन्, शासन सत्ताको मोज तिनै गर्छन्, कांग्रेस नेता गगन थापा भन्छन्, उनीहरूको बुझाइमा सबैभन्दा ठूलो काम भनेको वृद्ध भत्ता बढाउनु हो भने तिनको सामूहिक प्राथमिकतामा विशिष्टहरूको सेवा सुविधा बढाउने नीति पर्छ भन्ने नै देखिन्छ ।यही कारण युवाहरूले देशमा कहीँकतै भूमिका नपाएको उनको विश्लेषण छ । कानुन बनाउँछन् बूढाहरू, सास्ती खेप्नुपर्छ युवाले । रेमिटयान्स पठाएर अर्थ व्यवस्था ढल्नबाट जोगाउँछन् युवाहरू, वृद्धभत्ता बढाएर के के न गरें भन्छन् बूढा शासकहरू । एकै समयमा राजनीतिमा आएका, उस्तै समयमा हुर्किएकाले त्यो बूढो पुस्ताको सोच र व्यवहार पनि उस्तै छ, गगन भन्छन्, तिनलाई न युवाको आकांक्षाहरू थाहा छ, न थाहा पाएर त्यसअनुसारको काम गर्ने समय र इच्छा ।साम, दाम, दण्ड र भेदले दलभित्रको गुटबन्दीलाई रोकतोक गरेर पार्टीमा बलियो हुने र जसरी पनि चुनाव जितेर सत्तामा जाने खेलो फड्कोमै नेपाली राजनीतिलाई ओगट्न बूढो पुस्ता सक्रिय देखेका छन् गगनले । यसकै लागि चाहिने अथाह पैसाको जोहो गर्न अनन्त भ्रष्टाचार हुने गरेको पनि उनले देखेका छन् । अनि देखेका छन्, ती बूढाहरूका लागि काँध थापेर परिआए कुटपिटमै उत्रन तयार चुल्ठेमुन्द्रे बन्न विवश युवाहरूको ठूलो जमात पनि । निष्ठाको राजनीतिमा हारेको नेतृत्व कमान सम्हाल्न आउँदैन । तर, नेपालमा जति पटक हारे पनि उही मानिस नेता भइरहन पाउने र सत्ताको रस चाखिरहन पाउने हुनाले देउवालाई कुनै युवा ज्योतिषीले भनिदिन्छ, तिम्रो पाँचौं पटक प्रधानमन्त्री हुन पाउने योग छ ।देश चलाउन जनमत मात्रै होइन, स्वास्थ्य पनि ठीक हुनुपर्छ भन्ने बहसै हामीकहाँ हुँदैन । हाम्रो बूढो पुस्तालाई देशको गह्रौं र चुनौतीपूर्ण भारी होइन, आराम र हेरचाहको जरुरत देखिन्छ । तर, अघिपछि डाक्टर लिएर यो बूढो पुस्ता संसार घुमिरहेको छ । देश विकास गर्छु भनेर विनायोजना गणितीय जोडघटाउको भरमा सत्तामा पुगिरहेको छ ।यो पुस्ता युवाहरूलाई स्पेस दिनै तयार छैन, हामीले पनि खोसेर लिन सकिरहेका छैनौं, गगन भन्छन्, ३८ वर्षको उमेरमा पार्टीभित्र महामन्त्री पदका लागि लड्दा मलाई बच्चै छ भने । दु:खको कुरा के भने यसो भन्ने युवा साथीहरू नै ज्यादा थिए ।विश्वमा ठूल्ठूला परिवर्तन कसैले गरेको छ भने युवा उमेरमै गरेको छ । नेपोलियनले २६ वर्षको उमेरमा विश्वविजय अभियान थालिसकेका थिए, सिद्धार्थ गौतमले ३६ वर्षमै बुद्धत्व पाइसकेका थिए भने कार्ल माक्र्सले ३० वर्षको उमेरमै कम्युनिस्ट घोषणापत्र लेखी विश्वमा नयाँ राजनीतिक दर्शनको जग बसाइसकेका थिए । हाम्रै पृथ्वीनारायण शाहले २० वर्षको उमेरमा राज्य एकीकरण सुरु गरिसकेका थिए । अहिलेको हाम्रो समय भने यो रहेन, गगन भन्छन्, तीन दशकसम्म उही पुस्ताले एकछत्र राज गर्दै आइरहयो, त्यसैले युवाहरूमा उकुसमुकुस र निराशाले घेरेको हो ।गगनको यो विश्लेषणसँग बिलकुलै सहमत देखिन्छन् डीआईजी शैलेश थापा । अपराधमा संलग्न युवाहरूमाथि अनुसन्धान गर्दा उनीहरूमा पुरानो पुस्ताप्रति ज्यादै आक्रोश र गुनासो देखिन्छ, उनी भन्छन्, उनीहरूसँग महत्त्वाकांक्षा र सपनाका चाङ छन्, जो पूरा हुने वस्तुगत धरातल छैन । बाबुआमाले र सत्तामा बस्नेले गर्दा जिन्दगी यति खराब भन्न गएको हो भन्ने तिनको निष्कर्ष छ । त्यसले ठूलो आक्रोश पनि पैदा गरेको छ ।त्यो आक्रोश कतिपय अवस्थामा चुरोटको धूवाँ र मदिराको बढ्दो मात्रा हुँदै धेरै युवाको जीवनमा हिरोइन इत्यादि लागूऔषधका रूपमा निराशामा बदलिएको छ । कहीँ गुन्डागर्दी, डकैती र अपहरणका रूपमा त्यसले रूप बदलेको छ भने मूल रूपमा चाहिँ देश छाडेर गच्छेअनुसारका मुलुकहरूमा जान उक्साउने तत्त्वका रूपमा पुरानो पुस्ता र उनीहरूको व्यवस्थाका विरुद्धको आक्रोश प्रकट भएको छ, जसले देशको अर्बाैं अर्ब रुपैयाँ विदेश लगिरहेको छ । प्लस टु सक्नेबित्तिकै युवाहरू बिदेसिन चाहन्छन् भन्न अब कुनै अध्ययन गरिरहनु पर्दैन । अमेरिका, युरोपजस्ता विदेश पुगिसकेपछि युवाहरू फर्कन चाहँदैनन् भन्न कुनै विज्ञको कुरा सुन्न पर्दैन । यसरी देशविरुद्धको आम अवधारणा बनिरहेका बेला शासनमा बसिरहेको बूढो पुस्तालाई भने युवालाई यहीँ रोकिराख्ने कार्यक्रम होइन जिल्ला जिल्लाबाटै श्रम स्वीकृति गर्ने व्यवस्था गरिदिएँ भनेर मक्ख पर्नमा मज्जा आउँछ । अझ उ: जापानले हाम्रा युवा काममा लैजाने भयो भन्न पाउँदा सफल ठान्छ । नेपाली माटोमा हुर्केर, पढीवरी सक्षम र लक्काजवान भइसकेपछि नेपली युवा कुनै गोरेको डिपार्टमेन्टल स्टोरमा सामान बेच्न वा एक्लो भएर बुढेसकाल झेलिरहेका तिनका बाआमालाई स्याहारसुसार गर्न लाखौंलाख तिरेर पुग्छन्, पढ्ने बहानामा । उहाँ पुगिसकेपछि काम जेसुकै भए पनि घर फर्केर आउन मन लाग्दोरहेनछ, वर्षअघि अमेरिकामा स्नातक र स्नातकोत्तर पढी छ वर्ष बिताएकी शिवानी न्यौपाने भन्छिन्, त्यहाँको चौडा सडक, जीवनको गुणस्तर र समाजको खुलापन यहाँ जतिसुकै पैसा तिरे पनि पाइन्न ।उनलाई पनि अमेरिकामै बस्ने इच्छा थियो । तर, अम्बे सिमेन्ट, अम्बे स्टिलजस्ता उद्योगका मालिक उनका पिता हरि न्यौपानेले सन् २०१३ मा नेपालै झिकाए र व्यवसाय गर्न उक्साए । पारिवारिक व्यवसाय जतिसुकै फराकिलो वृत्त फैलिएको भए पनि धूलो, धूवाँ, फोहोर इत्यादिले शिवानीको मनलाई केही वर्ष बेचैन नै बनायो ।इन्सटयान्ट नुडल्सको सीईओ भएर व्यवसाय सम्हालेकी उनलाई हालै हटेको लोडसेडिङले केही राहत दिएको छ । अब त स्थिर सरकार पनि आयो, देशमा शान्ति पनि छायो, मेलम्चीको पानी पनि आउन लाग्यो, उनी भन्छिन्, धूलो नउड्ने सडक र धूवाँ नफाल्ने गाडीहरू हुन थाले भने त यहीँ पनि राम्रो छ ।यतिधेरै पारिवारिक ब्याकअप हँदा पनि शिवानीलाई यो देशमै केही गर्न सकिने रहेछ भन्ने सोच्ने हुन पौने दशकै लाग्यो । जीवनको सारा व्यवस्था कमाएर गर्छु भनेर बिदेसिने शिवानीभन्दा अलग पृष्ठभूमिका युवालाई पनि देश फर्केरै काम गर्न मन लाग्ने दिन आउन अझ धेरै बाँकी छ । अहिलेको पुस्ता सारा सुविधासहितको सफा र सुकिलो जीवन चाहन्छ । अनलाइनमा सारा कुरा किन्न र घर बसीबसी सामान हात पार्ने सामान्य सोख नेपालमा पूरा गर्न यहाँको मौद्रिक नीतिले नदिएको देख्दा उनीहरू क्रुद्ध छन् । कतै जान परे उबरजस्तो सेवा लिन, पर्याप्त रोजगारी देशमै पाउन र धूलोमैलोरहित शान्त जिन्दगी बिताउन पाए नेपालमै पनि बस्न तयार धेरै युवा छन् । अवस्थाले भने समृद्ध नेपाल सुखी नेपाली को नारा विमानस्थलको होर्डिङबोर्डमा पुलुक्क एक पटक हेरेर युवाहरू जहाज नछुटोस् भनी कुद्न विवश पारेको छ । युवाले युवाकै लागि राजनीति नगरेसम्म र नीति नबनाएसम्म यो स्थिति रोकिनेवाला छैन, गगन भन्छन्, यसका लागि अब सबै दलको पहिलो पुस्ताले राजनीतिबाट पन्छिनैपर्छ ।"
उदाउादो मधेस,"देशबाहिरका मधेसी युवादेशभित्र पहाड र मधेसमा मात्र बस्ने युुवाबारे मात्र सोचेर पुग्दैन । विदेशमा पनि मधेसी युवा बस्छन् । तिनीहरूको सोच वा क्रियाकलापबारे चर्चा नगरी यो आलेख अधुरो हुनेछ ।विदेशमा मधेसी युवा सबैभन्दा बढी अरब र मलेसियामा बस्दा रहेछन् । पहिले यो समूह भारतको पन्जाब, हरियाणामा गएर मौसमी मजदुर भएर काम गर्थे । अचेल भारतमा भन्दा अरब र मलेसियामा ज्यादा जाने रहेछन् । भारतमा कति संख्यामा कुन समुदायका नेपालीहरू बस्छन्, त्यसको यकिन तथ्यांक छैन । भारतमा मजदुरी गरिखाने मधेसी युवा कुनै सामाजिक गतिविधिमा सक्रिय होलान्जस्तो लाग्दैन । तर, दुई वर्षअघि नयाँ दिल्ली जाँदा पाएको थिएँ त्यहाँका विभिन्न विश्वविद्यालयकलेज अध्ययनरत मधेसी विद्यार्थी मधेसी पहिचानबारे निकै सजग थिए । नेपालमा भइरहेका राजनीतिक गतिविधिहरूबारे आफूलाई अद्यावधिक राख्थे । देशभित्र जारी संघर्षलाई साथ दिने प्रकारका ऐक्यबद्धतामूलक अनेक गतिविधिहरू गर्थे । संविधान निर्माणको अवधिमा दिल्लीमा रहेका मधेसी युवाले अनेकौँ राजनीतिक गतिविधि गरेको सोसल मिडियाबाट बुझिन्थ्यो । पतनीहरूले छुट्टै संस्था नै बनाएका छन् । अरबका देशहरूमा वैदेशिक रोजगारमा रहेका मधेसी युवा विभिन्न पेसाका छन् । त्यहाँ मजदुरीको काम गर्ने युवाहरू पनि संगठित भएका छन् । नभएका ठाउँमा त्यसको प्रयासमा लागेको सुनिन्छ । विभिन्न राजनीतिक दलसंगठनहरूको भ्रातृ संस्थाको रूपमा विकास गर्दै छन् । अनेक संगठनका लागि लेबी जम्मा गरेर मधेसमा पठाउने गरेका छन् । विभिन्न सांस्कृतिक गतिविधि आयोजना गर्ने गर्छन् । दशकअघिसम्म काठमाडौंमा मधेसीहरूजस्तो गतिविधिमा केन्द्रित थिए, अरब र मलेसियामा आज त्योभन्दा परिपक्व खालका गतिविधि भइरहेका छन् । त्यहाँबाट फर्केर आउनेहरू मधेसमै पनि केही रचनात्मक काम गर्ने प्रयास भएको देखिन्छ । यसरी वैदेशिक रोजगारमा जानेहरू त्यहाँ बस्दा दु:ख मात्र गर्दैनन्, पैसा मात्र कमाउँदैनन् बरु सीप, आत्मविश्वास र रचनात्मक गुण पनि लिएर मधेस फर्किने गर्छन् । भारत, अरब र मलेसियाबाहेक अमेरिका, बेलायत, क्यानडा र अस्ट्रेलियामा सीमित संख्यामा मधेसी युवा बस्ने गरेका छन् । कठिन संघर्ष गरेर अध्ययन गरिरहेका ती युवाले केही वर्षअघिसम्म छुट्टै पहिचानका लागि सोच्ने अवस्था थिएन । तर, २०६३ को मधेस आन्दोलनपछि सबैभन्दा पहिला अमेरिकामा रहेका मधेसी युवाले संगठित हुने प्रयास गरे । जो अहिले अनेक टुटफुटका बाबजुद निरन्तर अघि बढ्दै छ । तिनीहरू निकै सक्रिय छन् र मधेसी पहिचान फैलाउने सवालमा विभिन्न गतिविधिहरू गरिरहेका छन् । अन्य देशहरूमा रहेका मधेसी युवाको प्रयास जारी छ ।समग्रमा, नेपालबाहिरका मधेसी युवा सांख्यिक सीमितताका बाबजुद आफ्नो करिअर र मधेसी पहिचानका लागि एकसाथ संघर्षरत छन् ।"
अड्डामा आकर्षण,"प्रवेश अधिकारी झन्डै ६ महिनादेखि गौतमबुद्ध अन्तर्राष्ट्रिय विमानस्थल आयोजना सम्हालिरहेका छन् । दैनिक ४ सय कर्मचारीकामदार परिचालन गर्नुपर्छ उनले । सुरुमा निमित्त रहेका ३२ वर्षे अधिकारी तीन महिनायता आयोजना प्रमुख नै छन् । युवा हाकिमको नेतृत्वमा विमानस्थलको अन्तिम र संवेदनशील चरणको काम धमाधम चलिरहेको छ । दिनरात काम गरिरहेका उनी यति व्यस्त छन् कि आफ्नो कुर्सीमा बस्नसम्म भ्याउँदैनन् । कुर्सीमा बसेर क्षमता विकास हुने होइन, उनी भन्छन्, व्यक्तिले जिम्मेवारी पूरा गरी क्षमता देखाउन सक्नुपर्छ । आयोजना तोकिएको समयभित्र पूरा नभएकाले आलोचना तीव्र छ । दुई पटकसम्म म्याद थपिसकियो । डेढ वर्ष धकेलिएको आयोजना पछिल्लो म्यादभित्र जसरी पनि पूरा गर्नुपर्ने चुनौती छ अधिकारीलाई । आयोजनाको म्याद २०१९ जुनसम्म छ । संस्कृति, पर्यटन तथा नागरिक उड्डयनमन्त्री रवीन्द्र अधिकारीले कार्य मूल्यांकन आधारमा उनलाई आयोजना प्रमुख बनाएका थिए । ५ वर्षअघि लोकसेवा आयोगबाट उड्डयन प्राधिकरण प्रवेश गरेका इन्जिनियर अधिकारीका अनुसार विमानस्थलको पूर्वाधार निर्माणसँगै आवश्यक उपकरण खरिद प्रक्रिया अघि बढेको छ । कृष्ण पौडेल रसुवामा प्रजिअ बनेर गएपछि सात महिनायता स्थानीयले थुप्रै परिवर्तन अनुभव गरेका छन् । उनले खास गरी चीनसँगको नाका केरुङ प्रवेश सहज बनाउन विशेष पहल गरे । रसुवावासीले मात्र प्रवेश पाउने गरेकामा पौडेलले दुई देशका अधिकारीको सीमासम्बन्धी छलफलमा सबै सर्वसाधारणलाई एकदिने प्रवेश पास दिलाउन जोडदार माग राखे । तीन वर्षअघि नै दक्षिण एसिया जोड्ने नाकाका रूपमा रसुवागढी खुले पनि पहिलेका प्रजिअले प्रवेश पास व्यवस्थापन गर्न सकेका थिएनन् । पौडेलकै पहलमा अब ७७ वटै जिल्लाका व्यापारी र चालकले प्रवेश अनुमति पाएका छन् । नेपाली कन्टेनर सिधै केरुङ जान पाउँछन् । सामान ओसारपसार सहज भएको छ । युवाले जिम्मेवारी पाए परिवर्तन सम्भव छ । अधिकारी र पौडेलले यो पुष्टि गरेका छन् । युवाले सरकारी अड्डा हाँक्ने मौका पाए कामले गति लिने उनीहरू पनि स्विकार्छन् । नयाँ पुस्ताको गति हेर्दा पुराना पुस्ताका कर्मचारी पनि जाँगर निकाल्न बाध्य हुने अधिकारीको अनुभव छ । कतिपय कर्मचारीको काम गर्ने उत्साह भए पनि नेतृत्वको कमजोरीका कारण कार्यालय चलायमान हुन सकेको छैन । युवा पुस्ताको उपस्थितिसँगै कार्यसम्पादनको परिणाममा पनि बदलाब आउने प्रजिअ पौडेलको अनुभव छ । केही वर्षयताको तथ्यांक हेर्दा लोकसेवा आयोगमा युवापुस्ताको आकर्षण बढ्दो छ । गत आवमा ६ हजार पदका लागि भएको विज्ञापनमा ६ लाख आवेदन परेको थियो । आवेदकको औसत उमेर २७ वर्ष थियो । लोकसेवामा प्रतिस्पर्धा गर्ने युवा बढीजसो २५ देखि ३० वर्षसम्मका हुन्छन् । आयोग अध्यक्ष उमेशप्रसाद मैनाली पछिल्ला चारपाँच वर्षयता लोकसेवाले खुलाएका सबैजसो पदमा युवा आकर्षण बढ्दो रहेको बताउँछन् । सबैभन्दा बढी आवेदन परराष्ट्र सेवामा पर्छ । महिलाहरूको रुचिचाहिँ महिला विकास अधिकृत र सहायक महिला विकास अधिकृतमा बढी देखिन्छ । दशकयता लोकसेवा भिड्ने महिलाको संख्या पनि बढिरहेको छ । अहिले विभिन्न मन्त्रालय, सरकारी निकाय अनि कूटनीतिक क्षेत्रमा महिलाको उपस्थिति हुन थालेपछि निजामती सेवामा पनि आकर्षण बढेको मैनालीको विश्लेषण छ । निजामती सेवालाई समावेशी बनाउन खुला प्रतियोगिताद्वारा पूर्ति हुने पदमध्ये ४५ प्रतिशत छुट्याउने प्रस्ताव भर्खरै संघीय संसदमा पेस भएको संघीय निजामती ऐनको मस्यौदामा छ । ४५ प्रतिशतलाई शतप्रतिशत मानी महिला, आदिवास, जनजाति, मधेसी, दलित, थारू, मुस्लिम, पिछडिएको क्षेत्र र अपांगता भएका व्यक्तिलाई आरक्षण गरिएको छ । यो व्यवस्थाले सम्बन्धित क्लस्टरका युवालाई निजामतीमा प्रवेश गर्न बाटो सुनिश्चित गर्ने पूर्वसचिव डा शान्तराज सुवेदीको तर्क छ । युवाको क्षमता कदर गर्दै जिम्मेवारी दिँदा त्यसको असर नयाँ पुस्तामा पनि पर्ने उनले बताए । अध्यक्ष मैनालीका अनुसार निजामती सेवामा युवा आकर्षण बढ्नुको अर्को कारण सरकारले योग्यता कदर गर्न थाल्नु हो । यसो हुँदा निजामती सेवामा प्रवेश गरेका युवाले यति वर्षभित्र यो पदमा पुग्न सक्छु भनेर आफैंले पूर्वानुमान गर्न थालेका छन् । त्योअनुसार बढुवा पद्धति अघि बढेको पनि छ । यसले युवाहरूमा विश्वास बढेको छ, उनले भने । मैनालीको बुझाइमा पाँच वर्षयता सेना, प्रहरी र सशस्त्र प्रहरीमा पहिलेजस्तो आकर्षण छैन । निजामती सेवाको कुनै पदमा एक हजार जनाका लागि विज्ञापन खुलाउँदा एक लाख जनासम्मको आवेदन पर्छ । सशस्त्र प्रहरीमा २ हजार हाराहारी मात्र । सुरक्षा निकायका सेवाहरूमा बढी कडाइ भएर हो वा किन हो, पहिलाजस्तो आकर्षण छैन, मैनाली भन्छन्, प्रशासन सेवाबाट जाँदा मुख्य सचिवसम्म बन्न सकिने र देशको कर्मचारीतन्त्र हाँक्न सकिने बुझाइ युवाको छ । प्राविधिक सेवामा युवाको आकर्षण त्यति देखिन्न । प्राविधिक विषय अध्ययन गरेकाहरूले निजी क्षेत्र र एनजीओ, आईएनजीओतिर अवसर पाउने भएकाले सरकारी सेवातिर उपस्थिति घटेको हुन सक्ने मैनाली बताउँछन् । नेपाल सरकारका पूर्वसचिव पूर्णचन्द्र भट्टराईको बुझाइ भने अलि फरक छ । निजामती सेवामा युवाको आकर्षण भए पनि निर्णय प्रक्रिया, विधि र परिणाममा यदाकदा समस्या देखिने गरेको उनले बताए । भट्टराईलाई लाग्छ निजामतीमा रहेको नयाँ पुस्ताबाट क्षमताअनुसार जति परिणाम लिनुपर्ने हो, सरकारले लिन सकेको छैन । कहीँ क्षमताअनुसार जिम्मेवारी दिइएको पाइँदैन, उनी भन्छन्, कहीं परिणाम के कस्तो भइरहेको छ भनेर अनुगमन हुने गरेको देखिन्न । युवा पुस्ताको विश्वास जित्न र उनीहरूबाट परिणाम लिन जिम्मेवार बनाउनैपर्छ । युवालाई चलायमान र कामप्रति जिम्मेवार बनाउन त्यहीअनुसारको पाठ्यक्रमको पनि खाँचो देख्छन् भट्टराई । परम्परागत बुझाइलाई मात्र ध्यान दिएर जिम्मेवारी दिने हो भने आउटपुट पनि त्यही खालको हुन्छ, उनको निष्कर्ष छ, समाज जोड्ने र कर्मचारीलाई पनि नैतिकवान बनाउने भए त्यहीअनुसार पाठ्यक्रम परिमार्जन गर्नुपर्ने हुन्छ । निजामती सेवालाई परिणाममुखी बनाउन युवाको क्षमता विकासमा पनि ध्यान दिनुपर्ने पूर्वसचिव सुवेदीको सुझाव छ । समयको मागअनुसार ज्ञान र सीप हासिल भएपछि रिजल्ट पनि त्यस्तै अपेक्षा गर्न सकिन्छ, उनले भने, त्यही भएर युवालाई अब सबैतिर चान्स दिन आवश्यक छ । अवसरले निपुण बनाउन मद्दत पुग्छ । संघीय निजामती सेवा ऐनको मस्यौदामा युवालाई तालिम, अध्ययन वा अध्ययन भ्रमणलाई विशेष प्राथमिकता दिइएको छ । स्नातक, स्नातकोत्तर र विद्यावारिधि वा अन्य शैक्षिक उपाधिका लागि अध्ययनबिदा दिन सकिने व्यवस्था विधेयकमा छ । सीप र क्षमता वृद्धिका लागि आवश्यकताअनुसार तालिमको व्यवस्थासमेत गरिएको छ । ताकि ती कर्मचारीले अन्तर्राष्ट्रिय अनुभव हासिल गरी कार्यसम्पादनमा लागू गर्न सकुन् । तालिम, अध्ययनलगायतले कार्यसम्पादनमा सकारात्मक परिणाम ल्याउन मद्दत गर्ने सामान्य प्रशासन मन्त्रालयका प्रवक्ता सुरेश अधिकारीको बुझाइ छ ।"
प्रवास पौरख,"वैदेशिक रोजगार विभागको तथ्यांकले प्रत्येक दिन औसत १२ सय नेपाली रोजगारीको खोजीमा प्रवास पस्ने गरेको बताउँछ । कामको खोजीमा प्रवास गएर फर्किनेहरूको संख्या कति छ भन्ने जवाफ भने विभागसँग छैन । वैदेशिक रोजगारीको अनुभव सँगालेर फर्किएका नेपाली के गरिरहेका छन् ? के उनीहरूको श्रम, सीप र पुँजीको उपयोग भइरहेको छ ? वर्षांैसम्म परिवार र समाजबाट अलग्गिएर बसेका उनीहरूलाई सामाजिक अन्तरघुलनको समस्याले पिरोलेको छ कि छैन ? विदेशबाट फर्किएका नेपालीहरू संगठिन हुन थालेपछि यस्ता सवालमा पछिल्लो समय चासो बढ्दै गएको छ ।मलेसियाबाट फर्केका कामदारले हालै मलेसिया रिटर्नी समाज नेपाल गठन गरेका छन् । मलेसियामा काम गरेर नेपाल फर्केकाहरूलाई एकत्रित गर्न र उनीहरूको श्रम र सीपअनुसार रोजगारीको सम्भावना खोजी र अनुभव आदानप्रदान गर्न साझा चौतारी बनाएका हौं, समाजका महासचिव रामचन्द्र नेपालले भने । मलेसियाबाट हालै फर्केका रामचन्द्रको अनुभवले भन्छ, वर्षौं नेपाली समाजबाट टाढिएका कारण प्रवासबाट फर्किएका कामदारहरू समाजमा घुल्न सकेका छैनन्, बदलिँदो समाजमा अवसरहरू खोज्न पनि सकिरहेका छैनन् । उनको बुझाइमा परिवारको गर्जो टार्दै केही लाख रुपैयाँ जोगाएर नेपाल फर्केकाहरू उपयुक्त क्षेत्रमा लगानी कसरी गर्ने भन्ने चिन्तामा छन् । वैदेशिक रोजगारीबाट फर्केका कामदारहरूको यही चिन्ता र चासो देखेरै उनीलगायतले पहल गरेर संस्था खोलेका हुन् । पुसको मध्यमा काठमाडौंमा भएको पहिलो भेलाले २१ जनाको केन्द्रीय कमिटी बनाएको छ । समाजले सातै प्रदेशमा एकएक संयोजन समिति गठन गर्ने निर्णय पनि गरेको छ । महासचिव रामचन्द्रका अनुसार संस्थाले सरकारले दिने सहुलियत ऋणका लागि सहजीकरण गर्ने, लगानीको अवसर खोज्ने योजना बनाएको छ । मलेसियाबाटै फर्केका ८ कामदारले अनामनगरमा सहयात्रा रेस्टुरेन्ट चलाएका छन् । अरू तीन जनाको गोंगबुमा सहयात्रा टेलरिङ सेन्टर खुलेको छ । समाजले कम्पनी रजिस्ट्रारको कार्यालयमा सहयात्रा यातायात प्रालि दर्ता गरेको छ । मलेसियाबाट फर्केका कामदारले ५० देखि २ लाख रुपैयाँसम्म लगानी गर्न सक्ने गरी सेयर वितरण गरेर सार्वजनिक सवारी चलाउने तयारी छ । रामचन्द्रका अनुसार प्रवासको कमाइ लगानी गर्ने ज्ञानको अभाव र लगानीलाई सहजीकरण गर्ने सरकारी अभ्यास नहुँदा वैदेशिक रोजगारीबाट फर्किएकाहरू अलमलमा पर्ने गरेका छन् । कैयन् त अलमलकै बीचमा कमाएको पैसा गुमाएर फेरि वैदेशिक रोजगारीको अवसर खोज्न म्यानपावर वा दलाल भेट्न बाध्य छन्, उनले भने । विदेशबाट फर्केका कामदार संगठित हुने, ज्ञानअनुभव साटासाट गर्ने र फर्केका कामदारहरूको सीप र पुँजीबाट रोजगारीको अवसर सिर्जना गर्ने भनेरै रिटर्नी माइग्रेन्ट नेपाल नामक संस्था पनि गठन भएको छ । गत असार २७ गते काठमाडौंको राष्ट्रिय सभागृहमा कार्यक्रम गरेर यो संस्थाले आफ्नो यात्रा सुरु गरेको थियो । १३ वर्ष दुबई बसेर फर्केका उत्तम अधिकारीलाई नेपाल फर्केपछि महिनौंसम्म के गर्ने र कसो गर्ने भन्ने अलमल थियो । वर्षांैसम्म आफ्नो गाउँठाउँबाट टाढा बसेर काम गरेका उनलाई नयाँ अवसर के हुन सक्छ भन्नेबारे बुझाउने संयन्त्र थिएन । उनले वैदेशिक रोजगारीबाट फर्केका कामदारहरूकै संस्थाको खाँचो महसुस गरे । उत्तमले भने, वैदेशिक रोजगारीबाट फर्केकाहरूको सामाजिक पुन:स्थापनामा राज्यको कुनै पहल छैन । यसरी फर्केका कामदारहरू एक्ला मात्रै छैनन्, अलमलमा पनि छन् । उनका अनुसार वैदेशिक रोजगारीबाट वर्षौंपछि फर्केकाहरूको सामाजिक परिचय खुम्चिएको छ र उनीहरू परिवार र समाजमा राम्ररी घुलमिल हुन सकिरहेका छैनन् । उनले भने, यस्तो अवस्थाबाट पार पाउन हामीले संस्था खोलेका हौं । साढे दुई वर्षअघि नेपाल फर्किएका उत्तमका अनुसार यो संस्थाले वैदेशिक रोजगारीबाट फर्किएकाहरूलाई रोजगारीको पहल गर्ने, उद्यमशील बनाउने र लगानीको सम्भावित क्षेत्रको पहिचान गर्ने काममा सघाउने गर्छ । यो संस्थाले वैदेशिक रोजगारीबाट फर्केका कामदारहरूसँग भएको लगानी सही ठाउँमा लगाउन सहजीकरण गर्नेछ । संस्थाले अहिले लगानी बोर्ड बनाएर वैदेशिक रोजगारीबाट फर्केका कामदारहरूको सीप र पुँजी सदुपयोग गर्ने सोच बनाएको छ । इजरायलको कृषि फार्ममा ६ वर्ष श्रम बगाएर २०६७ मा नेपाल फर्केका राजन मैनालीले नेपाल फर्किनेबित्तिकै प्रवासमा सिकेको सीप र पुँजी प्रयोग गरेर तरकारी फार्म सुरु गरे । उनको पहिलो प्रयासमा कलाकार हरिवंश आचार्य, मदनकृष्ण श्रेष्ठ र इजरायलबाटै फर्केका अन्य कामदारको पनि लगानी मिसिएको थियो । मह एग्रिकल्चरका नाममा सुरु गरिएको तरकारी फार्मले सफलता दिन नसकेपछि र लगानीकर्ताबीच कुरा नमिलेपछि उनी त्यसबाट अलग्गिए । पहिलो ६ वर्षे असफलताबाट नआत्तिएका राजन पछिल्लो चार वर्षयता तीन साथीसहित किसान एग्रिकल्चर चलाएर बसेका छन् । सातदोबाटोमा रहेको उनको संस्थाले अहिले थोपा सिँचाइ, ग्रिन हाउस र नेट हाउसका सेवा प्रदान मात्रै गर्दैन, तरकारी खेती गर्न चाहनेलाई तीनमहिने कृषि तालिम पनि दिन्छ । राजनका अनुसार वैदेशिक रोजगारीबाट फर्केकालाई लगानीमैत्री वातावरण निर्माण गर्ने पहल भइसकेको छैन । नेपाली समाजमा कामको मूल्यांकन गर्ने संस्कार बसिसकेको छैन, उनले भने, इमानदार भएर कर्म गर्दा परिवार चलाउन र छोराछोरीलाई राम्रो शिक्षा दिने गरी अर्थोपार्जन गर्न भने सकिन्छ । वैदेशिक रोजगारीबाट केही पैसा र आत्मविश्वास कमाएर फर्किएका धेरैजसो नेपालीमा हतारहतार करोडौं लगानी गर्ने, तामझाम गरेर उद्घाटन गर्ने अनि मुनाफामा पनि हतार गर्ने समस्या उनले देखेका छन् । आफैं काममा नघोटिएसम्म केही नहुने उनी बताउँछन् । गुल्मी भार्सेका टीकाराम श्रीशले जीवनको ऊर्जाशील २७ वर्ष प्रवासमा बिताए । २० वर्षको उमेरमा मलेसिया छिरेका उनले त्यहाँको माटो मात्रै खनिखोस्री गरेनन्, आफ्नो बैंस पनि उतै निखारे । उमेरको सिँढी चढ्दै ५० को सेरोफेरोमा पुगेका उनी स्वदेशमै केही गर्ने जोस बोकेर १३ महिनाअघि नेपाल फर्के । टीकाले आफ्नै गाउँमा किवी, सुन्तला, अगरउडको व्यावसायिक खेती र बाख्रापालन सुरु गरेका छन् । झन्डै सय हाराहारी सुन्तला र किबी, दुई सयवटा अगरउड रोपेका उनले ५२ वटा बाख्रा पालेका छन् । ३५ लाख रुपैयाँको लगानीमा नमुना बहुउद्देश्यीय कृषि तथा पशुपालन फार्म सुरु गरेका टीकालाई आफ्नै देशमा केही गरेर देखाउने उत्साह बढेको छ । यही उत्साहले लपेटिएर उनले बुटवलमा पनि ग्रिन हाउस सञ्चालनको तयारी गर्दैछन् । उनी भन्छन्, आफ्नै गाउँठाउँमा आफूले जानेको सीपअनुसार केके गर्न सकिन्छ भनेर राम्रो योजना बनाइयो भने दु:ख हुँदैन । गाउँमै केही गर्न खोजेका टीकाको उत्साहमा गुल्मीको सत्यवती गाउँपालिकाले पनि सहयोग गरेको छ । गाउँपालिकाले उनलाई थोपा सिँचाइ गर्नका लागि हालै १ लाख ५० हजार अनुदान दियो । उनले भने, वर्षौं परदेश बसेर फर्केपछि झनै धेरैको माया र साथ पाइँदोरहेछ ।नेपाली समाज मूलत: प्रवासीको कमाइमा बाँचेको छ । वर्षौं परदेशमा काम गरेर फर्केकाहरूको हिस्सा समाजमा ठूलो छ । वैदेशिक रोजगारीबाट फर्किएका प्रतिनिधि पात्र र तिनीहरूले खोलेका संस्थाहरूको गतिविधिका आधारमा मात्रै वैदेशिक रोजगारीबाट फर्केका कामदारको समग्र विश्लेषण गर्न सकिँदैन । वैदेशिक रोजगारीका क्षेत्रमा अध्ययन र अनुसन्धान गरिरहेका नीलाम्बर बडाल वैदेशिक रोजगारीबाट फर्किनेहरूको सामाजिक पुन:स्थापनाका निम्ति धेरै काम गर्नुपर्ने देख्छन् । वर्षौंको प्रवास बसाइबाट फर्किनेहरू बदलिँदो समाजमा अन्तरघुलन गराउन र उनीहरूका द्विविधा हटाउन सरकारले नीतिगत पहल गर्नुपर्ने उनी बताउँछन् । जस्तो कि, विदेशको सडक सञ्जाल, बजारको सुविधा र अन्य विकास देखेर फर्केका कामदारलाई आफ्नो देशमा पनि त्यस्तै अपेक्षा हुन्छ । जब उनीहरू घर फर्किन्छन् र यहाँको असुविधा, सामाजिक समस्या, सरकारी प्रणालीको ढिलाइ र परिवार र समाजको अपेक्षा एकैसाथ देख्छन् तब उनीहरू अलमलमा पर्छन्, बडालले भने, वैदेशिक रोजगारीबाट फर्केका कामदारहरूलाई सम्बोधन गर्ने सरकारी नीति जरुरी छ । सरकारले वैदेशिक रोजगारीबाट फर्केका कामदारलाई लक्षित गरेर केही काम नै नगरेको भने होइन । हालैमात्र वैदेशिक रोजगार प्रवद्र्धन बोर्डले वैदेशिक रोजगारीबाट फर्केका कामदारलाई अर्थोपार्जनको उद्यम गर्न सजिलो होस् भनेर ऋण दिने प्रक्रिया सुरु गरेको छ । सुरुवाती चरणमा बोर्डले विभिन्न उद्यम सञ्चालन गर्न चाहनेहरूको आवेदन मागेको थियो । वैदेशिक रोजगारीबाट फर्केका १८ हजार ७ सय ३१ कामदारले आफूले गर्न खोजेको कामको प्रकृति र लगानी खुलाएर गत कात्तिकदेखि पुस मसान्तसम्ममा बोर्डमा आवेदन बुझाएका थिए । बोर्डले यस्तो तथ्यांक संकलन गरेपछि अर्थ मन्त्रालय, श्रम, रोजगार तथा सामाजिक सुरक्षा मन्त्रालय र राष्ट्र बैंकलाई पठाउने बोर्डका उपसचिव दीनबन्धु सुवेदीले जानकारी दिए । उनका अनुसार आवेदनका आधारमा कसलाई कति प्रतिशत सहुलियत दिने बैंकले निर्धारण गर्नेछ । सुवेदीका अनुसार यस्तो आवेदनको विश्लेषणबाट युवा केमा स्वावलम्बी बन्न खोज्दैछन् भन्नेबारे जानकारी हासिल हुनेछ । वैदेशिक रोजगारीबाट फर्केका कामदारको सीप र पुँजीलाई उपयोग गर्न सरकारले विभिन्न समयमा ऐन र निर्देशिका पनि जारी गरेको छ । तर यसले उति आश्वस्त पार्न सकेको पाइँदैन । जस्तो कि, नेपाल राष्ट्र बैंकले आर्थिक वर्ष २०६६६७ देखि प्रवासी कामदार र वैदेशिक रोजगारीबाट फर्केको चार महिना नपुगेका कामदारलाई लक्षित गरेर वैदेशिक रोजगार बचतपत्र सुरु गरेको थियो । २०७४ अन्तिमसम्म १४ विभिन्न योजनामार्फत १० अर्ब ५८ करोड ७९ लाख रुपैयाँ बराबरको बचतपत्र निष्कासन गरे पनि जम्मा ५ दशमलव १५ प्रतिशत अर्थात् ५६ करोड ५७ लाख रुपैयाँ बराबरको बचतपत्र मात्रै बिक्री भयो । बचतपत्रमार्फत वैदेशिक रोजगारीमा रहेका कामदारको आम्दानी बचत गराउने र उनीहरू स्वदेश फर्केपछि उक्त बचतबाट लगानीको वातावरण बनाउने सरकारको योजना हो तर व्यावहारिक कठिनाइ, सूचना प्रसारको परम्परागत शैलीका कारण सफल हुन सकेको छैन । वैदेशिक रोजगारीबाट फर्केका कामदारबाट रोजगारी सिर्जना गर्ने नीतिलाई राज्यले अंगीकार गरेको देखिन्छ । संविधान (२०७२) मा वैदेशिक रोजगारीबाट आर्जन भएको पुँजी, सीप, प्रविधि र अनुभवलाई स्वदेशमा उत्पादनमूलक क्षेत्रमा लगाउन प्रोत्साहन गर्ने भनिएको छ । वैदेशिक रोजगार नीति २०६८ मा वैदेशिक रोजगारीबाट फर्केका कामदारसँग भएको सीप तथा उद्यमशीलता प्रवद्र्धन तथा परिचालित गरिने उल्लेख छ । स्थानीय सरकार सञ्चालन ऐन २०७४ र राष्ट्रिय रोजगार नीति २०७१ मा पनि वैदेशिक रोजगारीबाट फर्केकाहरूको सीप र पुँजी परिचालन गर्ने नीति छ । वैदेशिक रोजगारसँग सम्बन्धित नीतिगत विषयमा अनुसन्धान गरिरहेको संस्था ल एन्ड पोलिसी फोरम फर सोसल जस्टिस सम्बद्ध कार्यक्रमका संयोजक अनुराग देवकोटा सरकारले वैदेशिक रोजगारीबाट फर्केकाहरूलाई लक्षित गरेर बनाएका नीतिहरू कार्यान्वयन नभएको बताउँछन् । उनका अनुसार फिलिपिन्समा सरकारले श्रम विभागअन्तर्गत नेसनल रिइन्ट्रिगेसन सेन्टर स्थापना गरेको छ जसले वैदेशिक रोजगारीबाट फर्केका कामदारलाई समाजमा पुन:स्थापना गर्ने र उनीहरूको सीपअनुसार रोजगारीको बाटो देखाइदिने काम गर्छ । वैदेशिक रोजगारीबाट फर्केकाहरूलाई काउन्सिलिङ गर्ने, उनीहरूको पुँजी र सीपअनुसार आय आर्जनको बाटो देखाइदिने त्यस्तै सेन्टर नेपालमा पनि जरुरी छ, उनले भने । उनी अनेकन ऐननियममा केही वाक्य राख्दैमा वैदेशिक रोजगारीबाट फर्केकाहरूको पुन:स्थापना सहज नहुने उनी बताउँछन् । विशिष्टीकृत ऐननियमको खाँचो पर्छ, देवकोटाले भने, वैदेशिक रोजगारीबाट फर्केकाहरूको यकिन तथ्यांकसमेत नराख्ने राज्यले उनीहरूको सीप र पुँजीलाई उपयोग गरेर उत्पादनमूलक क्षेत्र विकास गरिहाल्ला भनेर यतिछिट्टै आस गर्न सकिन्न ।"
रोजगारी एक मृगतृष्णा,२०६८ को जनगणनाअनुसार नेपालमा १६ देखि ४० वर्ष उमेर समूहको जनसंख्या ४०६८ प्रतिशत छ । जनसंख्याको यो ठूलो हिस्सालाई नेपालभित्रै श्रम बजार छैन । ऊर्जावान यो जनसंख्या रोजगारीको मृगतृष्णामा भौंतारिरहेको छ । राष्ट्रिय योजना आयोगले प्रकाशित गरेको चौधौं योजना (आर्थिक वर्ष २०७४२०७५७६) मा वार्षिक औसत ३२ प्रतिशतका दरले रोजगारी वृद्धि गर्ने लक्ष्य लिएकामा २९ प्रतिशतले मात्र वृद्धि भएको उल्लेख छ । सोही रिपोर्टमा वार्षिक करिब ४ लाख ५० हजार व्यक्ति श्रम बजारमा प्रवेश गरिरहेका छन् र मुलुकभित्र रोजगारीका अवसर पर्याप्त सिर्जना हुन नसक्दा वैदेशिक रोजगारीको खोजीमा उल्लेख्य संख्यामा युवा शक्ति विदेशिने गरेको तथ्य उल्लेख छ । १५ देखि ५९ वर्ष उमेर समूहका काम गर्न चाहने कुल श्रमशक्तिमध्ये करिब २३ प्रतिशत (वैदेशिक रोजगारीमा गएका व्यक्तिबाहेक) बेरोजगार र ३० प्रतिशत श्रमशक्ति अर्धबेरोजगार छन् ।
तन्नेरी निर्यात,"जावलचोक, ललितपुरस्थित ह्युमन रिसोर्स एन्ड सोलुसन म्यानपावर कम्पनीमा ज्योति तामाङ भेटिइन् । कम्पनीमा कुवेत जान इच्छुक कामदारसँग अन्तर्वार्ता चल्दै थियो । ज्योति क्लिनिङ र उनकी श्रीमान् चालक काममा छानिए । हामी बूढाबूढीले कुवेतको एउटै कम्पनीमा जान निवेदन दिएका थियौं, नुवाकोटकी ज्योतिले भनिन्, देश एउटै भयो । कम्पनी भने अलग । कतारमा ६ वर्ष काम गरेर फर्किएकी उनले त्यतै फर्किन चाहेकी थिइन् । वैदेशिक रोजगार विभागले घरेलु कामदारको भिसालाई पुन: श्रम स्वीकृति नदिएपछि कतारको विकल्प कुवेत भयो । कतारमा घरको काम गरें । साहु राम्रै थियो । १७ सय रियाल (५१ हजार रुपैयाँ) तलब नियमित दिन्थ्यो । कुनै समस्या थिएन, उनले भनिन्, छोराले पढेन भनेर बिदामा घर आएँ । उताबाट साहुले बोलाएको बोलायै छ । यताबाट जान दिइएन । आफ्नो एउटा छोरा दिदीको जिम्मा लगाएर ज्योति दम्पती कुवेत उड्दै छन् । १० वर्षको तलब जग्गामा पर्यो । बाहिर बसेर कमाइरहेको मान्छेलाई यहाँको कमाइ खासै केही नलाग्ने रहेछ । यहाँको कमाइले खान मात्रै ठिक्क, उनले भनिन्, घर त बनाउनुपर्यो । अन्तर्वार्ताको पालो कुरिरहेका दैलेखका दिलबहादुर सेन ठकुरीले आफ्नो श्रम स्वदेशमा पोखेका छैनन् । काम गर्न सक्ने भएपछि भारत छिरें । भारतको कमाइ आउजाउमै सकिन थाल्यो । बचत नभएपछि कतार गएँ । कतारको कम्पनी बन्द भएर फर्किनुपर्यो, ठकुरीले भने, बाहिर गएपछि झ्याम्पै दुई वर्ष बसिन्छ । कमाइ बचत पनि हुन्छ । परिवारलाई छाडेर जाने इच्छा नभए पनि बाध्यता हो । सिमरौनगढ११, बाराका रामजीवन ठाकुरसँग १५ कट्ठा जग्गा छ । कृषिबाटै जीवन चलेको छ । उनी कृषिभन्दा वैदेशिक रोजगारतिरै आकर्षित छन् । साउदी अरबबाट फर्केको सात महिनामै उनी अर्को देश उड्ने तयारीमा छन् । कम तलब भएर साउदीबाट फर्केको हो । यहाँ सात महिनासम्म रुचिअनुसारको काम खोजें । पाइनँ, उनले भने, खेती बुबा आफंैले भ्याउनुहुन्छ । धेरै उत्पादन भए कुहिएर जान्छ । खेती मात्रै निर्भर भएर बस्नु पनि भएन । उनलाई लाग्छ, जे जस्तो भए पनि अहिलेसम्म वैदेशिक रोजगारी नै जीवन धान्ने विकल्प हो । नेपाल लामो समयदेखि तन्नेरी निर्यात गर्ने देशका रूपमा चिनिँदै आएको छ । मौका पाउनासाथ नेपाली विदेश जान थालेको इतिहास छ, अर्थविद् विश्व पौडेल भन्छन्, गुणकामदेवले काठमाडौं स्थापना गर्दा पनि सात सय विदेशमा छन् भन्ने थियो । सुगौली सन्धिपछि भोलिपल्टै जिलेस्पीको बडिगार्डले नेपाली युवा संलग्न भएको दुइटा बटालियन खडा गरेको भनाइ छ । नेपाल जीवनस्तर सर्वेक्षणअनुसार कुल जनसंख्याको करिब २० प्रतिशत मानिस घरपरिवारबाट बाहिर बसोबास गर्छन् । वैदेशिक रोजगार विभागका अनुसार पछिल्लो दुई दशकमा मात्रै ४३ लाख नेपाली युवा वैदेशिक रोजगारीमा श्रम स्वीकृति लिएर गइसकेका छन् । २०५०५१ मा ३ हजार ६०५ नेपाली बिदेसिएका थिए । यो संख्या बढेर २०७०७१ मा ५ लाख १९ हजार ६३८ पुगेको थियो । गत आर्थिक वर्षमा घटेर ३ लाख ५४ हजार ८२ मा आइपुगेको छ । विदेश जाने पुरुष ९५६२ प्रतिशत र महिला ४३८ प्रतिशत छन् । महिलाको संख्या क्रमश: वृद्धि हुँदै गइरहेका छन् ।एक सय ७२ देशमा नेपालीका लागि श्रम गर्न खुला छ । वैदेशिक रोजगारको ठूलो हिस्सा मलेसिया तथा खाडीमा केन्द्रित छ । मलेसिया २९८८ प्रतिशत, कतार २१५७ प्रतिशत, साउदी अरेबिया २०३७ प्रतिशत, संयुक्त अरब इमिरेट्स १०६२ प्रतिशत, कुवेत २५४ प्रतिशत, कोरिया १३२ प्रतिशत, बहराइन ०८६ प्रतिशत ओमन ०६३ प्रतिशत, जापान ०२१ प्रतिशत, लेबनान ०३५ प्रतिशत र बाँकी देशमा ११६५ प्रतिशत नेपाली गएका छन् । केन्द्रीय तथ्यांक विभागका अनुसार नेपालको जनसंख्या बनोटमा युवा उत्पादनशील जनशक्ति ५६५ प्रतिशत पुगेको छ । १६४० उमेर समूहको ऊर्जाशील जनशक्ति ३८८ प्रतिशत छ । प्रत्येक वर्ष श्रम बजारमा ५ लाख युवा शक्ति थपिन्छ । जसलाई आफ्नो विकासमा प्रयोग गर्न मुलुकले सकेको छैन । अहिले इतिहासकै सर्वाधिक युवा जनशक्तियुक्त अवस्था हो । हाल १५ वर्ष वा सोभन्दा माथिको उमेरका रोजगार व्यक्तिको संख्या अर्थात् श्रमशक्ति करिब १ करोड १८ लाख छ । प्रजनन दर घटेर २१ प्रतिशतमा झरेको र औसत आयु बढेर ७० वर्ष पुगेको कारणले मुलुकलाई सक्रिय जनशक्ति (बोनस) उपलब्ध भएको हो । यस्तो उत्पादक उमेर समूहमा बेरोजगारीको आकार तथ्यांकमा २१ मात्र देखिए पनि श्रमको अल्प उपयोग दर तीस प्रतिशत छ । अर्थविद् पौडेलका अनुसार एक विशेष कालखण्डमा पाउने जनसांख्यिक लाभलाई आफ्नो विकासमा प्रयोग गर्न नेपाल चुकेको छ । यो जनसांख्यिक लाभको फाइदा खाडी र मलेसियाले लिइरहेका छन् । नेपालमा सन् २०१६ देखि २०२५ सम्म जनसांख्यिक लाभको अवस्था कायम रहनेछ । सन् २०३० सम्ममा यसमा संकुचन आउने प्रक्षेपण गरिएको छ । केन्द्रीय तथ्यांक विभागका अनुसार विसं २०४८५८ को तुलनामा ०५८६८ मा नेपालको जनसंख्या वृद्धिदरमा उल्लेख्य गिरावट आएको छ । अघिल्लो दशकमा २२५ प्रतिशत रहेकामा ०५८६८ मा १३५ प्रतिशतको वृद्धिदर देखिएको छ । जनसंख्याको वृद्धिदर यही कायम रहने हो भने आगामी ५१ वर्षमा मुलुकको जनसंख्या २०६८ को दोब्बर पुग्नेछ । युवाको ठूलो हिस्साले गुणस्तरीय शिक्षा नपाउँदा श्रम बजारमा अदक्ष जनशक्ति बढेको छ । नेपालको १५ देखि २४ वर्ष उमेर समूहका युवामा १२ प्रतिशतले शिक्षा नलिएको, १० प्रतिशतले प्राथमिक शिक्षा पूरा नगरेको र ४१ प्रतिशतले माध्यमिक शिक्षा पूरा नगरेको देखिन्छ । नेपालमा रोजगार छैन भन्ने तथ्य गलत हो । बजारले आवश्यकताअनुसारको सीपयुक्त जनशक्ति पाएको छैन, नेपाल ट्ेरड युनियन महासंघ (जिफन्ट) का उपाध्यक्ष रमेश बडाल भन्छन्, जोसँग सीप छ, उसलाई सहज रोजगार छ । खाडी तथा मलेसियाले अदक्ष जनशक्तिलाई न्यून पारिश्रमिक दिई भरपुर उपयोग गर्न पाइरहेका छन् । वैदेशिक रोजगार विभागका अनुसार १५ प्रतिशत दक्ष, २४ प्रतिशत अर्धदक्ष र बाँकी ७४५ प्रतिशत अदक्ष छन् । उपलब्ध श्रमशक्तिलाई सीपयुक्त नबनाउँदा मुलुकले दोहोरो घाटा बेहोर्नुपरेको छ । एकातिर युवा शक्तिलाई स्वदेशकै श्रम बजारमा टिकाउन सकिएन । अर्कोतिर मुलुकमा भित्रिने विप्रेषणको आयतन घट्यो । श्रमशक्तिको पलायनले सबैभन्दा ठूलो असर कृषि क्षेत्रमा परेको छ । वैदेशिक रोजगार र कृषिमा गहिरो अन्तरसम्बन्ध देखिन्छ । नेपालले खाद्यान्न निर्यात गथ्र्यो । अहिले खाद्यान्नको खुद आयातकर्ता भएको छ, नेपाल सरकारका पूर्वसचिव पूर्णचन्द्र भट्टराई भन्छन् । विश्व बैंकका अनुसार सन् २००८१७ सम्म ४७८ प्रतिशतले विप्रेषण वृद्धि भएको छ । यही अवधिमा धनको आयत २२४९ प्रतिशतले बढेको छ । सन् १९६०८० को दशकमा देशको कुल गार्हस्थ उत्पादनमा कृषिको योगदान ६० देखि ७० प्रतिशतसम्म थियो । सन् २००० मा आउँदा ४० प्रतिशत, २००७ मा ३३ प्रतिशत, सन् २०१६ मा २८८ प्रतिशत रहेकामा २०१७ मा २७६ प्रतिशत रहेको छ । राष्ट्र बैंकका अनुसार वैदेशिक रोजगारीमा रहेका व्यक्तिहरूले आफ्नो आयको बचतबाट पठाएको विप्रेषणले नेपालको अर्थतन्त्रलाई चलायमान बनाउन तथा त्यस्ता श्रमिकको परिवारको जीवनस्तर माथि उठाउन ठूलो सहयोग पुगेको छ ।"
संसद्मा नयाँ पुस्ता,"गीता थापागुल्मीकी गीता थापा प्रदेशसभामा धेरै समय दिने सांसदमध्येकी हुन् । उमेरले ३४ लागिन् । तर काम गर्ने शैली निकै परिपक्व छ । हरेक कुरालाई आफ्नो दृष्टिकोणमा ढाल्न र समीक्षा गर्न सिपालु छिन् । सत्तापक्ष भएका कारण सरकारका मन्त्रीहरूलाई भेट्ने र विषयगत कार्यालयमा गएर आवश्यक दबाब पनि दिन्छिन् । आफ्नो निर्वाचन क्षेत्रका कार्यक्रम र महिलाका विषयमा उनको चासो छ । महिलासम्बद्ध विषयमा नीति, कार्यक्रम र बजेट बनाउँदा धेरै खटिन् । हरेक छलफल र अन्तरक्रियामा सहभागी भइन् । अहिले महिला हिंसा न्यूनीकरण र पीडकलाई सजायका लागि कानुनमन्त्री र सामाजिक विकासमन्त्रीलाई भेटेर पटकपटक दबाब दिएकी छन् । प्रदेशस्तरीय कानुन वा नीति, कार्यक्रम बनाएर यौन हिंसा र घरेलु हिंसा रोक्न काम गर्नुपर्ने उनको तर्क छ । आफूले पाएको अवसरलाई नागरिकको हित र अधिकारमा प्रयोग गर्ने थापा बताउँछिन् । मेरो प्रतिनिधित्व आम महिलाको प्रतिनिधित्व हो । महिलाले राजनीतिमा लागेर के गर्न सक्छन्सक्दैनन्, परीक्षण पनि हो, उनले भनिन्, यसैले पनि आफूलाई नमुना बनाएर काम गर्न खोजेकी छु । संसदीय समितिको सार्वजनिक लेखा समिति सदस्य गीताले गाडी प्रकरणमा भएको अनियमितता अध्ययन गर्ने मौका पाइन् । यसबाट उनले राजनीतिमा नियत सफा हुनुपर्ने बुझेकी छन् । उनी १६ वर्षदेखि माओवादीमा लागेकी थिइन् । महिला विभाग हुँदै जनसेना र सांस्कृतिक समूहमा काम गरिन् । यो समयमा महिला र सीमान्तकृत समुदायका पीरव्यथा बुझ्ने मौका पाइन् । कामकै सिलसिलामा करिब १ वर्ष जेल जीवन बिताइन् । अशोक थापासँग बिहे गरेकी थापाको परिवारै राजनीतिमा सक्रिय भयो । शान्ति प्रक्रियापछि पनि यसलाई नै निरन्तरता दिइन् । उनी यसअघि अखिल नेपाल महिला संघ केन्द्रीय सदस्य, जिल्ला अध्यक्ष र एमाओवादी सचिवालय सदस्यसम्म बनिन् । अहिले भूमिगत अवस्थामा रहँदा र सक्रिय राजनीतिमा रहँदा देखेभोगेका समस्या समाधान गर्ने स्थानमा आइपुगेजस्तो लाग्छ, उनले भनिन्, यसैले मनैदेखि नतिजामुखी काम गर्दै छु ।"
युथ भिजन,"युथ भिजन२०२५युथ भिजन२०२५ तथा दसवर्षे रणनीतिक योजना सार्वजनिक भएको आधा दशक पुग्दै छ । युवाका अधिकार, चाहना र आवश्यकतालाई मूर्तरूप दिन ठोस र विशिष्ट रणनीतिक कार्ययोजना भनिएको छ । यसले चार अ र चार स को निर्देशक सिद्धान्त अघि सारेको छ । चार अ मा अधिकारको सुनिश्चितता र दायित्वबोध, आम समृद्धि, दिगो विकास र शान्ति, अनेकतामा राष्ट्रिय एकता र सहअस्तित्व तथा अनुभव र तथ्यबाट सत्यको खोजी भनिएको छ । चार स मा सामाजिक न्याय र समानता, समावेशिता र समविकास, संरक्षण र संवद्र्धन तथा सहभागिता र सहकार्य उल्लेख छन् । विकासको पहिलो आधार राजनीतिक स्थायित्व हो, युथ भिजन तथा दसवर्षे रणनीतिक योजना निर्माण संयोजक योगेन्द्र शाही भन्छन्, युवाले मुक्तिका निम्ति गाउँदेखि सहरसम्म, विद्यालयदेखि विश्वविद्यालयसम्म, सडकदेखि संसद्सम्म लडिसक्यौं । राजतन्त्रको अन्त्य हामीले गर्यौं । संघीय लोकतान्त्रिक गणतन्त्र स्थापित गरेका छौं । स्थायी सरकार पनि पाएका छौं । अब युवा शक्ति मातृभूमिको विकास जुट्ने अवसर आएको छ । कर्णाली प्रदेश योजना आयोगका सदस्यसमेत रहेका शाहीको ठम्याइ छ, युवा शक्ति धेरै लामो समय हिंसात्मक आन्दोलनमा होमिरहँदा सामाजिक, नैतिक मूल्य मान्यतामा ह्रास हुने खतरा बढ्छ । आफ्नोपन बिर्सेर वा घृणा गरेर अर्काको नक्कल गर्दै जाँदा स्वाधीन देशका नागरिक पराधीन बन्न सक्छन् । उपयुक्त शिक्षा, स्वास्थ्य, सीप विकास, रोजगारी प्रत्येक नागरिकको आधारभूत अधिकार हो । नकारात्मक सोचाइको पारो घटाएर नयाँ पुस्तालाई क्रमश: सकारात्मक प्रतिफलतर्फ उन्मुख गराउनुहुनु अहिलेको खाँचो हो । भ्रष्टाचारको अन्त्य र आर्थिक समृद्धि, सुशासन, पर्यावरणको सुरक्षामा जुट्नु युवा शक्तिको दायित्व हो ।"
धुन र ताल,"छोरीले बाजा छुनु हँुदैन भन्ने समाजमा जन्मिएकी इन्दिरा लाछिमस्युले बाजा बजाउनुलाई पेसा बनाएकी छन् । उनको दाबी छ, सम्भवत: धिमे बाजा बजाउने पहिलो महिला मै हुँ ।इन्दिरा ११ वर्षकी छँँदा उनको घरमै १२ जना केटा धिमे बाजा सिक्थे । बाजे रत्नलाल र बुबा पञ्चलाल लाछिमस्युसँगै बाहिरबाट आएका गणेशबहादुर सिजखु र गेर्ट वक्ग्रारले उनीहरूलाई सिकाउँथे । धिमे बाजाको कक्षा बेलुका हुन्थ्यो, घरमै बाजा सिकाएको सुनेरहेरेर मैले पनि सिकें, ३५ वर्षीया इन्दिराले सुनाइन् । उनले बाजा बजाइरहेको एक दिन गुरु गेर्टले सुनेछन् । त्यसपछि मलाई पनि कक्षामा नियमित बस्न भन्नुभयो, उनले भनिन् । भक्तपुर आदर्शकी इन्दिरा सिकिसकेपछि टोलटोलमा धिमे बजाउँदै हिँडिन् । केटीले बाजा बजाएको भनेर सुरुसुरुमा हेर्नेको भीड लाग्थ्यो । धिमे बाजा बजाएर हिँड्दा धिमे थाइम्ह मिसाम्ह धिमे (धिमे बजाउने केटी आयो) भन्दै टोलका मान्छे हेर्न आउँथे । बाह्रजना केटाको बीचमा एक्लो केटीले बाजा बजाउनु सामान्य थिएन । यो बुबाकै प्रेरणाले सम्भव भएको उनी बताउँछिन् । छोरीलाई बाजा सिकाएको भनेर समाजका मान्छेले कुरा नकाटेका होइनन् । त्यही कुरा काट्ने समाज अहिले छोरीलाई बाजा सिक्न पठाउने भएको छ । सुरुमा बाजा बजाएको रमिता हेर्ने छोरीहरू आफैं बाजा बजाउन सिपालु भएका छन्, इन्दिराले भनिन्।इन्दिरा लोप हुने अवस्थामा पुगेका नौ बाजा संरक्षणमा जुटेकी छन् । परम्परागत नौ बाजा (करखीङ्ग, पास्त, धाँचा, न्याखिंङ्ग, धिमेचा, कोखिङ्ग, नगरा, छिमा, धलक), धिमे बाजा नेवारी परम्पराअनुसार दसंै, सकिमना पूर्णिमालगायत चाडपर्वमा बजाइने गरिन्छ ।बाबुबाजेले परम्परा धान्न बजाउने बाजा, चाडपर्वमा गरिने नृत्य (प्याखं) लाई इन्दिराले पेसामा परिणत गरेकी छन् । यसको श्रेय उनी बुबा र बाजेलाई दिन्छिन् । पहिले हाम्रो कलासंस्कृति बचाउनुपर्छ भन्ने थिएन, चलनचल्तीका रूपमा मात्र आयो, उनले भनिन्, अमूर्त सम्पदाको पनि मूर्त सम्पदाझैं महत्त्व छ । त्यही भएर बचाउन लागेकी छु । इन्दिरा विद्यार्थीलाई माकं प्याख:, देवी, जङ्गली, कवांचा, नागाचा, फाकन्दली प्याख: लगायत नाच सिकाउँछिन् । पछिल्लो समय रिदम भएको, समूहलाई आकर्षण गर्न सक्ने वाद्यवादनमा युवा पुस्ताको आकर्षण र सहभागिता बढ्दो छ । धिमे, बाँसुरी, धाँ बाजा उल्लेख्य वृद्धि भएको छ । आधुनिक शिक्षा प्रणालीले पनि स्थानीय मौलिक वाद्यवादन, गीतसंगीत र नृत्यलाई पनि विद्यार्थीको अतिरिक्त क्रियाकलापका रूपमा सिकाउन थालेको छ । विभिन्न स्थानीय तहले स्थानीय पाठ्यक्रम तयार गरी स्थानीय मौलिक भाषा, संस्कृति, बाजागाजा, नृत्य, जात्रा, स्थानीयस्तरमा उत्पादित खाद्यान्नलगायत विभिन्न विषयमा अध्ययन अध्यापन सुरु गरेपछि युवा पुस्तामा परम्परागत सीपलाई आयआर्जन तथा सामाजिक प्रतिष्ठासँग पनि जोडेर हेर्ने अभ्यास सुरु भएको छ । यसले पनि मौलिक भाषा, संस्कृति, जात्रा पर्व र परम्पराको दिगो संरक्षणमा टेवा पुगेको छ ।भक्तपुर नगरपालिकाले स्थानीय पाठ्यक्रममा प्राथमिकताका साथ परम्परागत बाजा, नाचलाई राखेको छ । इन्दिरा एभरेस्ट इङ्लिस सेकेन्डरी स्कुल र ब्रह्मायणी आधारभूत विद्यालयमा सांस्कृतिक महत्त्व बोकेको मौलिक बाजा नौ बाजा, धिमे, धाँलगायत बाजा विद्यार्थीलाई सिकाउँछिन् । विद्यालयमा उनी प्याख: (नाच) पनि सिकाउँछिन् । सामुदायिकभन्दा संस्थागत विद्यालयले मौलिक बाजा, नाचलाई प्राथमिकतामा राखेको उनको बुझाइ छ । इन्दिरा मौलिक बाजा, नाच विभिन्न कार्यक्रममा पनि प्रस्तुत गर्ने गर्छिन् । मौलिक बाजा प्रदर्शनका लागि थाइल्यान्ड, इटाली, जर्मन, अस्ट्रिया, भारतको सिक्किम, दार्जिलिङ, असमलगायतमा पुगेकी छन् । परम्परागत सांस्कृतिक बाजा सिकाउन व्यस्त इन्दिरालाई आजकल समय निकाल्न मुस्किल पर्ने गरेको छ । इन्दिराले चर्चित ब्यान्ड कुटुम्ब लाई समेत धिमे सिकाइन् ।भक्तपुर नगरपालिका ग:हिटीका मुक्तिसुन्दर जधारीको दिनचर्या पनि महाकाली नाच सिकाउँदैमा बित्छ । ४ वर्षको उमेरमा कवांचा प्याख: (कंकाल नाच) बाट सुरु गरेका जधारी सांस्कृतिक महत्त्वको मौलिक नाच जोगाउन लागिपरेका छन् । उनले परम्परागत नाचमा श्रीमती रोमी (रामकेशरी) जधारी, छोरी रोशीका र छोरा रोशिकलाई समेत समावेश गरेका छन् । उनले बुबा पूर्णबहादुर जधारीबाट चलनचल्तीका रूपमा कवांचा सिकेका हुन् । मुक्तिसुन्दरका लागि महाकाली नाच पेसामा परिणत भएको छ । बाबुबाजेले चलनचल्तीका रूपमा बजाउँदै आएको बाजा, चाडपर्वमा नाच्ने नाचलाई मैले पेसाका रूपमा अवलम्बन गरेको छु, उनले भने, पछिल्लो समय हाम्रो कला, संस्कृति पुस्तान्तरण हुन छाड्यो । चलनचल्तीकै रूपमा सीमित भयो । लोप हुने अवस्थामा पुगेको मौलिक अमूर्त सभ्यतालाई बचाउन अभिलेख तयारी तथा प्रशिक्षक आवश्यक भएको उनी बताउँछन् । मुक्तिसुन्दरले महाकाली नाच (देवी प्याख:) सम्बन्धी पुस्तकसमेत प्रकाशित गरेका छन् । लोपोन्मुख प्याख: को इतिहास, कला र संस्कृतिको जगेर्नाका लागि पुस्तक प्रकाशन गरेको उनले बताए । देवी प्याख: मा १७ देवगण आवश्यक पछ । देवगण जुटाउन कठिन भएकाले यो लोपोन्मुख अवस्थामा पुगेको थियो । उनले अहिले महाकाली, महालक्ष्मी, कुमारी ११, बेत्ताल३, ख्याक, कवां, जंगली, भूतभैरव २२, सिंह, सिंहजो र दैत्य गरी १७ देवगणको तीन समूह तयारी अवस्थामा रहेको बताए । केही वर्षयता विभिन्न सांस्कृतिक कार्यक्रममा देवी प्याख: प्रदर्शन गर्ने गरेको छ । भक्तपुर नगरपालिकाले गाईजात्राको अवसरमा वर्षमा एकपल्ट मौलिक नाचहरूको प्रतियोगिता गराउने गरेको छ । सोही प्रतियोगिताले समेत केही हदसम्म परम्परागत नाच प्रवद्र्धनमा टेवा पुगेको उनी बताउँछन् । भक्तपुर मात्र नभई उपत्यकाको विभिन्न स्थानमा देवी प्याख: प्रदर्शन गर्ने र प्रदर्शनबापत आउने रकमले देवगण (कलाकार) को जीवनस्तरमा सुधार हुने मुक्तिसुन्दरले बताए । देवी प्याख: प्रदर्शन गर्न थाइल्यान्ड, भारतलगायत मुलुकमा पुगेको र अस्ट्रेलिया जाने तयारीमा रहेको उनले बताए । मुक्तिसुन्दरले १ सय ५० भन्दा बढीलाई घरमै प्रशिक्षण दिइसकेका छन् । उनी द राइजिङ स्कुल का विद्यार्थीलाई देवी प्याख: सिकाउँछन् । विशेष गरी गाईजात्रा, इन्द्रजात्रामा प्रदर्शन गरिने मल्लकालीन महाकाली नाचलाई मुक्तिसुन्दरले अन्य समयमा समेत प्रदर्शन गरेर बचाउनुपर्ने भन्दै सरोकारवालासमक्ष आवाज उठाउँदै आएका छन् । वर्षमा दुईपल्ट मात्र प्रदर्शन गर्न देवगण पाइँदैन, अमूर्त सम्पदालाई पेसाव्यवसायसँग नजोडे हराउने जोखिम छ, उनले भने, स्थानीय तहले महाकाली नाचलगायत मौलिक नाच, बाजालाई पर्यटन व्यवसायसँग जोड्दै लैजानुपर्छ । भक्तपुर अवलोकनका लागि वार्षिक लाखौं पर्यटक आउने गर्छन् । ती पर्यटकलाई मूर्त सम्पदा मात्र होइन, अमूर्त सम्पदा (कला, संस्कृति) समेत अवलोकन गराउनुपर्छ, उनी भन्छन् । भक्तपुर दत्तात्रयका ४० वर्षीय विष्णुबहादुर मानन्धरले १३ वर्षको उमेरमा तबला सिके । तबलाबाट सुरु भएको उनको संगीत यात्रा काठमाडौं विश्वविद्यालय (केयू) मा मौलिक बाजा प्रशिक्षकमा पुगेको छ । उनी केयूमा नेवारी मौलिक बाजा नगरा, धिमे, धाँ, पोङ्गा, धिमेचा, नायखीं सिकाउँछन् । मौलिक धिमेधाँ बाजामा नयाँनयाँ बोल थप्दै विद्यार्थीलाई सिकाउने गरेको उनी बताउँछन् । विष्णुबहादुरले केयूमा विदेशीलाई समेत परम्परागत मौलिक बाजा सिकाउँछन् । नेवारी बाजाको छुट्टै स्वाद छ, सांस्कृतिक विविधता बोकेको बाजामा विदेशीको मोह बढ्दो छ, उनले भने, पुर्खाको चलनचल्तीलाई पर्यटनसँग जोड्दै विदेशीलाई प्रशिक्षण दिँदै आएको छु । स्थानीय तहलगायत सम्बन्धित निकायले पुर्खाले चलनचल्तीका रूपमा मनाउँदै आएको संस्कृति बचाउन आयआर्जनका रूपमा विकास गर्दै लैजानुपर्ने उनी बताउँछन् । मुलुक व्यवसायीकरण हुँदै गएको छ, उनले भने, हाम्रो कला, संस्कृति, बाजागाजा, नाचलाई समयानुकूल व्यावसायिक बनाउनुपर्छ, मौलिक सभ्यता पुस्तान्तरण नहुँदा संकटमा पुगेका छन् । स्थानीय तहले सांस्कृतिक बाजा प्रवद्र्धनका लागि पर्यटनसँग जोड्न सकिने उनी बताउँछन् ।मौलिक बाजा नगरा, धिमे, धाँ, पोङ्गा, धिमेचा, नायखींले उनलाई उपत्यकामा मात्र नभई चेक रिपब्लिक, अस्ट्रिया, फ्रान्स, जर्मनी, इटालीलगायत मुलुकमा पुर्याएको छ । विष्णुबहादुरसँग नेवारी परम्परागत बाजा सिकेका विद्यार्थीले नेवार समुदायलाई मात्र नभई सिंगो नेपाललाई विश्वसामु चिनाएको उनी बताउँछन् । एउटा टोल, समाजमा सीमित व्यक्तिले बजाउने मौलिक बाजा विदेशमा देखाउन पाउनुलाई उनी महत्त्वपूर्ण उपलब्धि मान्छन् ।"
बोल्ड एन्ड ब्युटिफुल,"खुश्बु डंगोल, मनीष राई दुलहीको ड्रेस डिजाइनका लागि खुबै चर्चित छन् । विजय गौतम साडीका लागि । केही डिजाइनर नेपाल चिनाउने पहिरन मेड इन नेपाल मा फोकस छन् । फिनल्यान्ड र भारतमा डिजाइनमै स्नातकोत्तर गरेपछि कुपन्डोलमै कासा बुटिक थालेकी रमिला नेमकुलसँगै युवी थापा, बिना घले, तेन्जिङ छेतेन भुटिया चल्तीका डिजाइनर हुन् ।दशकअघिसम्म कलाकारको लोकप्रियताका आधारमा हिन्दी सिरियलका प्रेरणा, कोमलिका, कसौटी, कुमकुम स्टाइलका साडी, कुर्ता, ब्लाउज, लेहेँगा खोज्थे । अहिले ट्रेन्ड फेरिएको छ । इन्स्टाग्राम, फेसबुक हेरेर र आफैँ गुगलमा सर्च गरेर त्यहीअनुसारका ड्रेस तयार पार्न फेसन पारखीहरू बुटिक पुग्छन् । एउटा कुनै पार्टीमा सहभागी भएपछि त्यसको फोटो फेसबुक, इन्स्टाग्रामलगायत सामाजिक सञ्जालमा अपलोड गर्छन् । र, त्यसमा लगाएको पहिरन अर्को पार्टीमा दोहोर्याएर लगाउन चाहँदैनन् । किनभने त्यही पहिरन लगाएर अर्को पार्टीमा गएको फोटो सोसल मिडियामा दोहोर्याउन चाहँदैनन् । यस्ता व्यवहार विशेषत: महिलामा बढी रहेको र त्यसले फेसनको बजारलाई बृद्धि गरिरहेको बताउँछन् डिजाइनरहरू ।महिलाहरू विशेषत: पार्टीका लागि हयान्डवर्क गरिएका पहिरन बढी रुचाउँछन् । हयान्डवर्क र त्यसमा प्रयोग गरिने कच्चा पदार्थका आधारमा डिजाइनरले पहिरनको मूल्य तोक्ने गर्छन् । कच्चा पदार्थ भारतबाटै आयात गरिन्छ । त्यसलाई यहाँ कुनै रूप दिएर डिजाइनले आफ्नो ढाँचामा ढाल्ने गर्छन् । सेलिब्रेटीको पहिलो रोजाइ नयाँ डिजाइनका पहिरन भइहाल्छ नै । सर्वसाधारण मानिस केही वर्षअघिसम्म पनि बिहेलगायत पार्टीहरूका लागि मात्र डिजाइन गरिएका पहिरन लगाउँथे । अहिले भने स्मार्ट देखिन कार्यालय जाँदासमेत डिजाइन गरिएका पहिरन लगाउन चाहन्छन् ।पश्चिमी शैलीका फेसन त्यसमा पनि फर्मल वेयरमा केन्द्रित रहेकी डिजाइनर रमिला भन्छिन्, नेपाली फेसनको बजार अलि बढी वेस्टर्नतिरै ढल्किएको छ । बढी कन्फिडेन्ट देखिन अफिसियलहरू फर्मल वेयर चाहन्छन् । यस्तो ट्रेन्ड पछ्याउनेमा ३५ देखि ५० वर्षसम्मका कार्यरत महिला छन् । उनीहरूमा खर्च गर्न सक्ने क्षमता पनि हुन्छ । फर्मल वेयर चाहनेहरू भलादमी देखिने रङका पहिरन चाहन्छन् भने टिन एजर्सको रोजाइ उज्यालो रङतिर हुन्छ, जसको कारण अरूलाई आफूतिर आकर्षित गर्न सकियोस् ।नेपाली फेसनको बजार लगभग महिलाकै बजार भने पनि हुन्छ । पुरुषका लागि कुनै त्यस्तो विशेष बुटिक नेपालमा खुलेको छैन । भएका सयौं बुटिकमा पुरुषका ड्रेस विरलै बनाइन्छ । पुरुषलाई मुख्य ध्यान दिएर खोलिएका बुटिक छैनन् । पुरुषहरू बजारमा जे उपलब्ध छन्, त्यही पहिरन लगाउन बाध्य पनि छन् । विदेशको फेसन बजारमा भने महिलाजस्तै पुरुषका लागि पनि डिजाइनका विकल्प र रोजाइ प्रशस्तै हुने गर्छन् । नेपालमा पुरुषहरू स्मार्ट देखिन फिटिङ पहिरन लगाउने गर्छन् । यसका लागि पनि बुटिकभन्दा बढी टेलरिङ सेन्टर धाउनुपर्ने बाध्यता छ पुरुषलाई । महिलालाई भने बुटिकमै एकदमै धेरै रोजाइका ड्रेस बनाइन्छ । पार्टीका लागि पुरुषहरूको पहिलो रोजाइ सुट हुन्छ । महिलाका लागि साडी र लेहेँगा बढी । अनि गाउन, वान पिस । फ्युजन गरिएका कुर्ता नियमित ड्रेसजस्तै भइसकेको छ । सामान्य बजारको तुलनामा डिजाइन गरिएको ड्र अलि महँगै पर्न जान्छ । पार्टी वेयर साडी लेहेँगाको मूल्य ४० हजार रुपैयाँदेखि सुरु हुन्छ । महिला औसतमा ८०९ हजार पर्ने पहिरन रोज्छन् । महँगो ड्रेसको मूल्य कति पर्छ त ? त्यसमा सीमितता नहुने डिजाइनरहरू दाबी गर्छन् । अरूभन्दा पृथक् देखिने प्रयासमा पनि फरक डिजाइनका ड्रेसको माग उच्च हुन्छ । अमेरिका, अस्ट्रेलिया, बेलायत, हङकङ, सिंगापुरमा पनि नेपाली समुदाय बढ्दो छ । त्यहाँ हुने भेटघाट र चाडपर्वमा पनि पहिरन नेपालबाटै झिकाइन्छ । यसले पनि नेपाली फेसनको बजार बढिरहेको छ ।"
युवा जोस,"ट्वान्टी२० विश्वकप खेलिसकेको नेपाली राष्ट्रिय क्रिकेट टोली हालै एकदिवसीय र ट्वान्टी२० अन्तर्राष्ट्रिय शृङ्खला जित्यो, युवा खेलाडीकै बुतामा । यस्तै पहल मुलुकका हर क्षेत्रका युवाले गरिरहेका छन् । चिकित्सा, उद्योग, कृषि, पर्यटन, कला, संगीतलगायतका उद्यमव्यवसायमा युवा जोस लोभलाग्दो छ ।"
मुखौटो उतार्न,"यज्ञश दाइले युवा नाटयकर्मीका रूपमा केही लेख्न भन्दा मैले झट्ट हुन्छ भन्न सकिनँ । कहिलेकाहीँ मलाई लाग्छ, जिन्दगी एउटा विशाल म्युजिकल चियर खेल हो । यहाँ असंख्य कुर्सीहरू छन्, असंख्य कुर्सीहरूमा असंख्य लेबलहरू छन् भरिया, डाक्टर, सूचीकार, पत्रकार, कलाकार, फलानाकार, ढिस्कानाकार, यावत् यावत् । पाश्र्वमा कलाचक्रको अनवरत धुन बजिरहेको छ । निमेषभरलाई झयाप्प धुन बन्द हुन्छ अनि हामी थपक्क नजिकको कुर्सीमा बस्न पुग्छौं । कहिलेकाहीँ त्यो कुर्सी हाम्रो रोजाइको पर्न जान्छ, कहिलेकाहीं अरुचिपूर्ण पनि हुन सक्छ । एउटै मान्छे कहिले सन्तको कुर्सीमा बस्न जान्छ, कहिले सैतानको । म आफैं अनेकन बार अनेकन कुर्सीहरूमा बसिसकेकी छु । त्यसैले मलाई यी लेबलहरूमाथि त्यति गहिरो आस्था छैन । काकतालीले यसपालि झयाप्प धुन बन्द भएको बेलामा म बसेको कुर्सी नाटयकर्मीको परेछ । हैन, हैन यसपालि म कुर्सीमा हैन काउचमा बस्न पुगिछु, कालो सिन्थेटिक छालाले मोरेको काउच, जहाँ मसँगै बसेका थिए नीर शाह, हरिहर शर्मा, कुमार नगरकोटी र घिमिरे युवराज । बाहिर शिशिरको सिरेटो सुसाउँदो थियो । बेलाबेलामा पोलेको मासुको हरकले कोठा भरिन्थ्यो । युवराज दाइबाहेक सबैलाई म पहिलोपटक भेट्दै थिएँ । नीर शाह र हरिहर शर्मा कसैको मलामी गएर आर्यघाटबाट आउँदै थिए, नगरकोटी मानौं आर्यघाटमै धुनी रमाउने अघोरी थिए । कालो कफी मगाउँदै नगरकोटीले भने, ब्ल्याक कफी पिउने मान्छेको मन ब्ल्याक हुन्छ । हाँसोको फोहरा छुटयो । एउटा सेकुवा सेट, युवराज दाइले भने । हामी बत्तीसपुतलीस्थित बाजेको सेकुवाको तेस्रो तल्लाको उत्तरी प्रकोष्ठको काउचमा बस्न पुगेका रहेछौं । अब स्क्रिप्ट पढौं, कफीको चुस्की लिँदै नगरकोटीले भने । काउचमुनि पातलो कपडाको जुत्ताभित्र मेरा पैताला बाफिला हुन थालेका थिए । पाण्डुलिपिको कापबाट धूवाँधूवाँजस्ता आकृतिहरू निस्किएर सल्बलाउन थाले । यो कुहिरोमा हरिहर शर्माको शरीर बिस्तारै बाफिएर उड्दै थियो । एकैछिनमा त्यो बाफिँदो आकृतिले मयलपोस पहिरियो र बिलायो । उनको ठाउँमा निकोटिन मिश्रित धूवाँ उडाउँदै ब्रजेश खनाल आएर बसेका थिए । त्यत्तिकैमा एउटी आकृति मेरै छेउमा आएर बसी । आफ्नो चिल्लो तालुमा हत्केला खेलाउँदै उसले भनी, म अनिद्रा ।म झसंग भएँ । त्यो बाटुलो मुडुलो टाउकोमुनि मेरै अनुहार थियो । मेरो मुटु ढुकढुक गर्न थाल्यो । मैले अनेकन जतन गरेर लुकाएका नीलडाम उसले खुलेआम पहिरिएकी थिई । ती सिक्रीहरू जसलाई म जसोतसो कपडाले छोपेर हिँड्थें, ऊ निर्वस्त्र ती सिक्रीहरू पहिरेर बसेकी थिई । उसको नांगा नितम्बमा रगतका बाछिटा थिए उसको पाठेघरमा बाथटब फुटेको थियो वा नि:शब्द शमशेरको रगतले उसको आङ भिजेको थियो मैले सोध्नै सकिनँ । कताकता मनको कुन कुनामा हो गुलाम अली अस्पष्ट स्वरमा गाउँदै थिए दिलका लुटनेका सबब ना पुछो सब के सामने,नाम आएगा तुम्हारा ये कहानी फिर सही है । बाइबलमा एउटा कथा छ एक समय इशु कुनै गाउँ भएर गुज्रिँदै थिए । गाउँको बीचमा परपुरुष गमनको आरोपमा एउटी महिलालाई सामूहिक रूपमा ढुंगा हानेर मृत्युदण्ड दिइँदै रहेछ । गाउँलेहरूले इशुलाई पनि ढुंगा हान्न उक्साए तर गहिरो करुणाले अभिभूत हुँदै उनले महिलाको पक्षमा वकालत गरे । गाउँलेहरू उल्टै खनिएर महिला पापी भएको जिकिर गरे । त्यसपछि इशुले भने, ती व्यक्तिले मात्रै यी महिलालाई ढुंगा हानून् जसले कर्ममा मात्र हैन विचारमा पनि कुनै पापपूर्ण कृत्य चिताएको छैन । कहानीअनुसार त्यसपछि कसैले ढुंगा उठाउने साहस गर्न सकेन । निश्चित रूपमा एउटा सानो सहरबाट आफ्नो पहिचान बनाउन राजधानी आएका कैयन् युवतीले झैं मैले पनि यो सहरको बीभत्सतम् चेहरा देखेकी छु । तर, मनोविज्ञानका विद्यार्थीका हिसाबले हेर्दा मलाई मान्छे कस्तो हुनुपर्छ भन्ने आदर्शवादी दृष्टिकोणभन्दा मान्छे कस्तो छ भन्ने जिज्ञासा ज्यादा विचारणीय लाग्छ । यसरी हेर्दा कतिपय अवस्थामा मैले शोषितको भूमिका निभाएँ पनि । कतिपय स्थितिमा मैले पनि आफूमुनिकालाई शोषण गरेकी छु । मलाई जति आफू शोषित भएकामा पीडा हुन्छ, त्यति नै उदेक आफूभित्रको शासकीय वृत्तिलाई देखेर हुन्छ । फेरि शासन गर्न चाहनु र शोषित हुन चाहनु हाम्रो मनोविज्ञानका आधारभूत लक्षण हुन् । गहिरो प्रेममा पर्दा व्यक्तिले या त सम्पूर्ण रूपमा आफूलाई सुम्पिएर वा सम्पूर्ण रूपमा अर्को व्यक्तिको जिम्मेवारी बहन गरेर प्रेम अभिव्यक्त गर्दछन् । कतिपय स्थितिमा आफ्नै मनोविज्ञान नबुझ्नाले हामी बिस्तारै सम्बन्धको त्यो चक्रब्यूहमा फस्छौं, जहाँबाट हामीलाई आघात पुग्न थाल्छ । ममाथि घटेका कतिपय शोषणका किस्सालाई विश्लेषण गर्दा पाउँछु, मैले प्रेमको नाममा केवल रुग्णता मात्रै जानेकी थिएँ । बाल्यकालदेखि नै प्रेमप्रतिको हाम्रो धारणा नकारात्मक हुन्छ । जिन्दगीको तिक्तताले रन्थनिएर क्लेस र सम्झौतामा जेलिएका सम्बन्धहरूको देखासिकी गर्दै मैले माया गर्न सिकें । ठूलो हुँदै जाँदा जहाँ क्लेस र सम्झौता हुँदैनथ्यो, त्यहाँ मलाई प्रेम नै हुँदैनजस्तो लाग्थ्यो । म जानीजानी प्रेमका नाममा त्यो अन्तरंग दु:ख खोज्दै हिँड्थें । त्यसैले मलाई थाहा थियो मुटुको ढुंगा उठाउनुअघि मैले आफैंभित्रका रुग्णतालाई बुझ्न र रेचन गर्न जरुरी थियो । बाथटब यही रेचनको गहिरो प्रयोग सावित भयो । अनिद्रा जसरी सपना र विपनाको दसगजामा उभिएकी छ, त्यसैगरी ऊ महिला र पुरुषबीचको पनि सन्धिकालजस्तो लाग्छे मलाई । उसमा बालसुलभ चाञ्चल्य त छ नै, साथै हयाम्लेटको विषदा र दर्शन पनि छ । जति उसमा स्त्रीसुलभ लयात्मकता छ, त्यति नै पुरुषगत दृढता पनि । यो मानेमा अनिद्रा न स्वास्नी मान्छे हो, न लोग्नेमान्छे ऊ एउटा सिंगो मान्छे हो । कपाल फालेर मुडुलो भएको दिन मेरो मुखौटाको एउटा पत्र पखालिएर गयो । ऐनाबाट मलाई हेरिरहेको अनुहार हिजोजस्तो सुन्दर र स्त्रैण थिएन । त्यो अनुहार लोग्ने मान्छेको पनि हुन सक्थ्यो तर म त स्वास्नी मान्छे नै थिएँ । कि हैन ? म को थिएँ ? रटाइएका लिंगगत पहिचानका सबै प्रारूप नष्ट गरेमा हामी को हुन्छौं ? मलाई ऐना हेरेर बेस्सरी रुन मन लाग्यो । म पखालिँदै थिएँ, एकपछि अर्को मुखौटो मेटिँदै थियो । मेटिँदै गरेका मुखौटो शोषितको पनि थियो र शाषकको पनि । म नाटयकर्मी हैन । म त निजत्वको खोजमा निस्किएको अनाम पात्र हुँ । तर, जिन्दगीको सम्मोहन यति गहिरो छ कि हाम्रा सारा व्यक्तित्वका खोल केवल मुखौटो हो भनेर बुझ्न एउटा सानो नाटकघरको सेटमा छिर्नुपर्दो रहेछ । नाटक गरिरहँदा मलाई थाहा भयो, चरित्र निर्वाह गर्नु मानिसको नियति हो तर निर्वाह गरिरहेको चरित्रभन्दा बाहिर पनि हाम्रो अस्तित्व छ । अरूले निर्धारण गरेका भाष्यहरूभन्दा पर पनि हाम्रो निजत्व छ ।"
युट्युब युग,"नयाँ मिडियामा नयाँ पुस्ता आकर्षित हुने नै भए । यो आकर्षणले नेपाली संगीतमा थुप्रै नयाँ आर्टिस्ट जन्माइरहेको छ । युटयुबबाट सेलिब्रिटी बन्नेमा संगीतकर्मीको बाहुल्य छ । अर्कातिर टेलिभिजन रियालिटी सो थपिएका छन् । यिनमा पनि नवप्रतिभाको झुकाव देखिन्छ । उनीहरूले संगीतमा नौलो तरंग ल्याइरहेका छन् । फेसबुक र इन्स्टाग्राम जस्ता सामाजिक सञ्जालसमेत प्रतिभा प्रस्फुटनको माध्यम बनेका छन् ।संगीतकर्मीका लागि विशेषत: युटयुब अहिलेको सबैभन्दा सशक्त माध्यम भइदिएको छ । धेरैले यसलाई नाम र दाम आर्जनको स्रोत बनाएका छन् । यही माध्यमबाट सज्जन वैद्य, बर्तिका राई, नितेशजंग कुँवर, तृष्णा गुरुङ, सुशान्त केसी, स्वप्न सुमनदेखि साकार अधिकार उर्फ लिल बुद्धसम्मका कलाकार उदाएका छन् । र्याप, पप, आधुनिक, फिल्मी र लोकदोहोरी विधामा समेत युटयुबले नवप्रतिभा उत्पादन गरिरहेको छ । युवाको नक्कल गर्दै अग्रजले समेत युटयुबमा भाइरल हुने काइदा खोज्न थालेका छन् । हुन त म टीभीबाट चिनिएको हुँ तर युटयुबले नै अहिलेसम्म चर्चा दिइरहेको छ, प्रथम नेपाल आइडलका पहिलो रनरअप निशान भट्टराई भन्छन्, प्रचारप्रसार र अन्य गतिविधिका लागि युटयुब सबैभन्दा बलियो सञ्चार साधन हो । नेपाल आइडल सकिएपछि आफूलाई युटयुबले नै दर्शकसँग जोडेको निशानले बताए । यो प्लेटफर्मलाई उनले चुनौती र अवसर दुवै ठानेका छन् । युटयुब केन्द्रित भएर सोच्नुपर्दा कहिलेकाहीँ बोरिङ हुने बताए । यद्यपि युटयुबले अहिलेको समयलाई सिर्जनाप्रधान बनाइदिएकोमा उनी सन्तुष्ट छन् । युटयुबबाटै चर्चित बनेकी गायिका तृष्णा गुरुङ पनि अहिलेको समय संगीतमा अपार सम्भावना देख्छिन् । यसका लागि अरूभन्दा पृथक् र सिर्जनशील हुन आवश्यक रहेको बताइन् । संगीतप्रति लगाव हुने र यसलाई नै सबैथोक ठान्नेहरू अहिले यो क्षेत्रमा ढुक्कैले आउँदा हुन्छ, उनको सुझाव छ, मेहनत गर्नुपर्छ, लगनशील हुन छोड्नु हुँदैन । यति भए रोक्नेछेक्ने कोही छैन । हिजोआज अभिभावकहरूले समेत आफ्ना छोराछोरीलाई कला क्षेत्रमा लाग्न प्रोत्साहन गरेको उनी देख्छिन् । यसको जस युटयुब, रियालिटी सो र सामाजिक सञ्जाललाई दिनुपर्ने बताइन् । तृष्णा खासमा टेलिभिजन पुस्ताकै गायिका हुन् । उनले धेरै वर्षअघि गायक बसन श्रेष्ठसँग दैव जानोस् बोलको गीत गाएकी थिइन् । त्यो बेला आफू पनि सानै भएको र अहिलेजस्तो मिडिया नभएकाले गुमसुम रहनुपरेको बताइन् । चार वर्षअघि खनी हो यामु गाएपछि भने उनको संसार फेरियो । नेपालमा युटयुब भर्खर जुर्मुराउँदै गर्दा उनको गीत यही प्लेटफर्ममार्फत भाइरल बनेको थियो । त्यसयता उनले गाइने दाजैले, माया पिरती, साँझको बेला लगायत गीत सार्वजनिक गरेकी छन्, सबै युटयुबबाट ।कवि एवं गीतकार श्रवण मुकारुङ तृष्णाको गायकी मनपराउँछन् । उनले तमु भाषा मिसाएको गीत खनी हो यामु को मुकारुङले प्रशंसा गर्ने गरेका छन् । पपमा लोक लय मिसाउन यी गायिका खप्पिस मानिन्छिन् । पपमै प्रयोग गर्ने अन्य संगीतकर्मी पनि टन्नै छन् । सज्जनराज, नितेश, स्वप्न सुमन, सुशान्त, बर्तिका जस्ता युटयुब स्टार यो विधाका समकालीन हुन् । उनीहरू गीत गाउन मात्र होइन सङ राइटिङमा समेत अग्रसर छन् । गीत लेख्ने, गाउने, संगीत भर्ने जस्ता काम सबै आफैं गर्छन् । विशेषगरी पप विधामा नयाँ संगीतकर्मीको चासो देखिन्छ । नयाँले नै यी विधालाई जोसिलो बनाएका छन् भन्दा फरक पर्दैन । हिपहपतिर चाहिँ यमबुद्धपछि नयाँ लहर आएको थियो । उनकै संगतमा रहेका लाहुरे, युनिक पोएटहरू अहिले पनि चर्चित छन् । लाहुरे (आशिष राना) ले त फिल्मसमेत खेले । उनको पछिल्लो गीत सुपर रागा र अमेरिकन डिजे डिप्लोसहित एमओ र विपुल क्षेत्रीसँगको स्टे ओपन गीत चर्चित बने । उनी र्याप ब्याटलबाट चिनिएका थिए । विवादास्पद नै भए पनि साकार अधिकारी (लिल बुद्ध) र भिटेन (समीर घिसिङ) जस्ता र्यापर बेलाबखत चर्चामा आउँछन् । उनीहरूका अधिकांश क्रियाकलाप युटयुबको ट्ेरन्डिङ सूचीमा परिरहेका हुन्छन् । र्याप ब्याटलकै शैलीमा प्रकाश सतुप र प्रीति आलेले भने दोहोरी ब्याटलको कन्सेप्ट ल्याए । उक्त ब्याटलको दोस्रो भाग निकाल्ने सोचमा छन्, गायक सपुत । उनले पछिल्लो पटक गाएको बोल माया व्यापक हिट भयो । दोहोरी ब्याटल र बोल माया पछि प्रकाश कार्यक्रमहरूमा दोब्बर व्यस्त भइरहेका छन् । हाम्रो पहलपछि दोहोरीमा युवाहरूको चासो बढ्यो, प्रकाश भन्छन्, पहिलेपहिलेका कन्सर्टमा युवा दर्शक कमै देखिन्थे । अहिले युवाहरू नै बढी आउँछन् । लोक दोहोरीमा कुलेन्द्र विक, मेलिना राई, देवी घर्ती, कृष्ण काफ्ले जस्ता कलाकारले राम्रो गरिरहेका छन् । विष्णु माझी, रामजी खाँड, पशुपति शर्माहरू पनि सक्रिय नै छन् । पाश्र्व गायनमा सुगम पोखरेल, अञ्जु पन्त, मेलिना राई, मीना निरौला, प्रताप दास, प्रविशा अधिकारी, बिन्दु परियार जस्ता गायकगायिका धेरै व्यस्त छन् । संगीतकारका रूपमा कालीप्रसाद बाँस्कोटा, राजनराज सिवाकोटी, अर्जुन पोखरेल, हुर्कलस बस्नेतको बढी माग छ । उनीहरू गायनमा पनि उत्तिकै सक्रिय छन् । पछिल्लो समय केतन क्षेत्री, पुष्पन प्रधान, निखिता थापा, एन्जिला रेग्मीजस्ता युवा संगीतकर्मीलाई लिएर बजारले आशा देखाइरहेको छ । युटयुबमा सोलो आर्टिस्टको जगजगी छ । एकताका कभर गाउनेहरूसमेत चर्चित बने । मूल स्रष्टा र संगीतज्ञहरूको गुनासोपछि अहिले यो क्रम लगभग रोकिएको छ । यसले सुन साइली बाट हेमन्त रानादेखि झिलिमिली रातमा बोलको देउसी गीत गाउने अक्षता अधिकारीलाई समेत आकर्षक उचाइ दिलाएको छ । युटयुबकै कारण पल्लो देशका नेपाली भाषी विपुल क्षेत्री हामीमाझ लोकप्रिय भए । विपुल, बर्तिका र सज्जनराजहरूले लोकप्रियता हासिल गर्न आफ्ना गीतको म्युजिक भिडियोसमेत बनाउनु परेन । कतिले सामान्य लिरिकल भिडियोबाटै चर्चा पाए । कसैले त त्यो पनि गरेका छैनन् । अडियोकै भरमा श्रोताको मन जितिरहेका छन् । यसको ठीक विपरीत कतिले चाहिँ भिडियोमा बरोबर ध्यानमा राखेर गीत बनाएको पनि देखिन्छ । यस्तोमा खासगरी डान्सिङ सङहरू पर्छन् । अल्मोडा राना, टीका प्रसाईं, विद्या तिवारी, मानसराजलगायत कलाकार डान्सिङ बिटका गीतका लागि कहलिएका छन् । मैले त कभर भिडियो डान्स कम्पिटिसन नै आयोजना गर्न थालें, गायिका टीका प्रसाईं भन्छिन्, फरक शैलीका सिर्जना अहिले मज्जाले चल्छन् । प्रमोसनका लागि कसैसँग हारगुहार गर्नुपर्दैन । टीकाले नाइँ मलाई थाहा छैन, चट्ट सलाम छ, माया लुकीलुकी जस्ता गीत गाएकी छन् । उनका गीतको भिडियोमा प्राय: कार्टुन्ज क्रुको नृत्य देखिन्छ । भिडियो दोस्रो कुरा हो, उनले भनिन्, पहिले त रचना नै राम्रो हुनुपर्छ । आइडलबाट चिनिएका अधिकांश प्रतिभाले डान्सिङ बिटकै गीत सार्वजनिक गर्दै आएका छन् । नेपाली ब्यान्ड र रक म्युजिक क्षेत्र भने केही वर्षयता सुस्त अवस्थामा छ । नयाँ ब्यान्ड स्थापना भइरहेका छैनन् । मजिपा, पहेँलो बत्तीमुनि, द एक्ट जस्ता ब्यान्ड आआफ्नो सर्कलमा मात्रै चिनिएका छन् । मेटल विधाको अन्डरसाइड ले भने ठूलो फड्को मारेको छ तर चुपचाप । सन् २०१० मा अन्डरग्राउन्ड शैलीमा स्थापना भएको अन्डरसाइड ब्यान्ड अहिले अन्तर्राष्ट्रियस्तरमा पुगेको छ । यसले सञ्चालन गर्ने साइलेन्स फेस्टिभल मा विश्वका स्थापित मेटल ब्यान्डले भाग लिने गरेका छन् भने स्थानीय ब्यान्ड र मेटल पारखीका लागि ठूलो चाड बनिरहेको छ । अन्डरसाइडले आगामी जुन महिनामा बेलायतमा हुन लागेको प्रख्यात रक संगीत महोत्सव डाउनलोड फेस्टिभल मा प्रस्तुति दिने तय भएको छ । महोत्सवमा डेफ लेपार्ड, स्लिपनट, टुल जस्ता विश्वविख्यात ब्यान्डले प्रस्तुति दिँदैछन् । अहिले पनि अन्डरसाइड युरोप टुरमै छ । मेटल विधा नेपालमा मेनस्ट्रिम बनिसकेको छैन । त्यही भएर यसको प्रगति पर्दापछाडि नै सीमित रहेको छ । रक क्षेत्रका संगीतकर्मी भने अन्डरसाइडको भविष्य उज्ज्वल रहेको बताउँछन् ।"
पर्यटनमा प्रतिस्पर्धा,"तीन दशकअघि होटल, गाइड हुँदै पर्यटन क्षेत्रमा छिरेका शिव ढकाल अहिले नेपालका उम्दा युवा पर्यटन उद्यमी भइसके । उनले सामाजिक उत्तरदायित्वअन्तर्गत थालेको होमस्टे अभियान विश्वभर चर्चित छ । यो अभियानलाई ट्राभल फेयर मा एकीकृत गर्ने उद्देश्यले नेदरल्यान्डबाट सञ्चालित बुकिङ डटकमले सन् २०१८ का लागि ३ करोड रुपैयाँबराबरको पुरस्कार प्रदान गर्यो । सामाजिक उद्यमका रूपमा थालिएको होमस्टे अभियानले बुकिङ बुस्टर पुरस्कार पाएपछि ढकाल थप हौसिएका छन् । खासगरी उनको अभियानले महिला र स्कुलकलेज अध्ययन गर्दै आइरहेका इलामदेखि बर्दियासम्मका १४ वटा सामुदायिक होमस्टेका किशोरकिशोरीको जीवनस्तर बदलिरहेको छ । ढकालको काठमाडौंमा रोयल माउन्टेन ट्राभल नेपाल कम्पनी छ । यसमार्फत उनी अमेरिकी, क्यानडाली र अस्ट्ेरलियाली पर्यटकलाई पदयात्रा, भ्रमण गराउँछन् । एक पटक उनको कम्पनीका गाइड पनौतीका अशोक अमात्यले केही विदेशीलाई एक रात आफ्नो घरमा राखेका थिए । त्यहीँबाट उनलाई सुझ्यो होमस्टे अर्थात् घरबास अभियान । ६ वर्षअघि पनौतीबाट सुरु अभियान अहिले इलाम, काभ्रे, ललितपुर, भक्तपुर, कास्की, चितवन, मुस्ताङ, रसुवा, पाल्पा, बर्दियासम्म फैलिएको छ । १ सय ८० परिवार यो सञ्जालमा जोडिएका छन् । ढकालको कम्पनी मार्फत सम्पर्कमा आउने विदेशीले कम्तीमा एक रात स्थानीयको घरमा बिताउँछन् । ती घरमा जे पाक्छ, त्यही खान्छन् । स्थानीयका काममा सघाएर नयाँ अनुभव लिन्छन् । गाई दुहुन्छन् । खेतीबारी गोडमेल गरिदिन्छन् । केहीले स्थानीय स्कुलमा पढाइदिन्छन् । पदयात्रा, हिमाल आरोहण सकेर नेपालबाट फर्किने बेला एक रात स्थानीयको घरमा बसेको अनुभव बेजोड हुने रहेछ, ढकालले भने, आफंै संलग्न भएको क्रियाकलाप झन् सम्झनयोग्य हुने रहेछ । ढकालका अनुसार जहाँजहाँ अभियान चलेको छ, स्थानीयको आर्थिक अवस्थासमेत परिवर्तन भइरहेको छ । एक रात बसाइको मूल्य २५ डलर तोकिएको छ । केही परिवारले मासिक ५० हजार रुपैयाँसम्म आम्दानी गरिरहेका छन् । थोरैमा पनि मासिक ८१० हजारसम्म पुग्छ । पाहुनालाई स्थानीय मेला, पर्व, पदयात्रामा घुमाउन गाइडका रूपमा तिनै घरका किशोरकिशोरी संलग्न छन् । आम्दानी एउटा आर्थिक पाटो हो, अर्कोतर्फ किशोरकिशोरीहरू विदेशीसँग घुलमिल हुने, अंग्रेजी बोल्ने, स्थान चिनाउनेलगायत गतिविधिले सिर्जनशील भइरहेका छन्, उनले भने । कतिपय होमस्टेका किशोरकिशोरीले विदेशीसँग मित्रता गाँसेका छन् । सामाजिक सञ्जाल मार्फत संवादमा रहन्छन् । यसले उनीहरूको प्रतिभाविकासमा योगदान दिइरहेको छ । कतिपय होमस्टे चलाएका घरका केटाकेटी काठमाडौंको नामीमध्येको स्कुलमा पढिरहेका मेरा बच्चाहरूभन्दा पनि स्मार्ट र फरक देखेको छु, ढकालले सुनाए । काठमाडौं, बबरमहलका विराट र बरुण राणा प्रधानमन्त्री चन्द्रशमशेरका छैटौं पुस्ता हुन् । यी दाजुभाइले अमेरिका र बेलायतबाट उच्च शिक्षा लिए । विदेशकै एक प्रतिष्ठित संस्थामा जागिरे पनि भए । तर, आफ्नै देशमा केही गरौं भन्ने हुटहुटीले उनीहरूलाई २०७१ सालमा नेपालै फर्कायो । हजुरबुबाले मकैबारीका रूपमा छुट्याएको २४ आना जग्गामा बुबाले गोठ बनाएका थिए । दाजुभाइले त्यसमा बुटिक होटल चलाउने योजना बनाए । १२ करोड रुपैयाँ लगानीमा दुई वर्षअघि तयार भयो बबरमहल भिलाज । अहिले यो होटल विदेशी हाई इन्ड पर्यटकमाझ प्रख्यात छ । २ वर्ष भयो अपरेसनमा आएको, विराटले भने, ६० प्रतिशत बुकिङ अनलाइनबाटै हुन्छ । उनका अनुसार होटल बनाउन लिएको ऋण तिर्न मुस्किल छैन ।यो १३ कोठे होटलले मुस्ताङ, काठमाडौं उपत्यका, तराई र राणाकालीन विरासत चित्रण गरेको छ । राणाकालमा दरबारभित्र कस्तो खान्की हुन्थ्यो, के पकाइन्थ्यो, पाहुनालाई कसरी खुवाइन्थ्यो, यहाँ पसेपछि जान्न पाइन्छ । होटलका महिला कर्मचारी बख्खुमा देखिन्छन् । पुरुषले पुरानो गोर्खा पल्टनको पोसाक लगाउँछन् । भान्साको नाम ज्युनार राखिएको छ । पाहुनालाई चाँदीको थालीमा खाना दिइन्छ । भातलाई भुजा भनिन्छ । राणाकालकै शैलीमा मासु, कालो दाललगायत परिकार बनाइन्छन् । यहाँ विदेशीले रातको १ सय २० देखि ४ सय २० डलरसम्म तिर्छन् । गेस्टहरूले होटलमा होइन, कुनै घरमा बसेको आभास गर्छन्, विराटले भने, नेपाल आउने पर्यटकलाई नवीनतम अनुभव दिने हाम्रो लक्ष्य पूरा भएको छ । दाजुभाइको अभियानले विदेशी मुद्रा भित्र्याउन योगदान मात्र गरेको छैन, विदेशीलाई नेपालको प्राचीन शैली पनि चिनाइरहेको छ ।"
बैंकिङ क्रेज,"दीपेश शर्मा पेसाले बैंकर हुन् । ३५ वर्षे उनी हाल एक निजी वाणिज्य बैंकमा विभागीय प्रमुख छन् । मासिक आम्दानी राम्रो छ । जन्मथलो दाङ भएपनि एसएलसीपछिको सबै शिक्षा काठमाडौंमै हासिल गरे । डाक्टर बन्ने सोचले काठमाडौं छिरेका शर्मा प्लसटुपछि व्यवस्थापनका विद्यार्थी बने । त्यही टर्निङ प्वाइन्ट ले उनलाई आज यो सफलतामा ल्याइपुर्याएको छ । शर्मासँग अहिले काठमाडौंमै घर छ, गाडी छ । बैंक खातामा धेरथोर बचत पनि छ । उनी आफ्नो पेसामा सन्तुष्ट छन् । यति बेला करिब २७ हजार युवा वित्तीय क्षेत्रमा भविष्य सुरक्षित गर्नसंघर्षरत छन् । पछिल्ला वर्ष यो क्षेत्रको रोजगारीमा युवा आकर्षण निकै बढेको छ । बैंकिङ क्षेत्रमा अहिले कुल ३८ हजार कर्मचारी छन् । तीमध्ये ७० प्रतिशतजति ४० वर्षभन्दा कम उमेरका छन् । यो तथ्यांकले नेपाली वित्तीय क्षेत्र युवा पुस्ताले धानेको प्रस्ट हुन्छ ।हरेक वर्ष रोजगारीमा प्रवेश गर्नेमध्ये करिब ८० प्रतिशतको रोजाइ बैंक तथा वित्तीय क्षेत्र हुने जानकारहरू बताउँछन् । यसको कारण बैंकमा काम गर्दा आर्थिक अवस्था सबल हुने र एकै पटक धेरै संख्यामा रोजगारी खुल्नु नै हो । वित्तीय क्षेत्र युवाले धानेको भन्न हिचकिचाउन नपर्ने नबिल बैंकका प्रमुख कार्यकारी अधिकृत अनिलकेशरी शाह बताउँछन् । अहिले युवाको पहिलो छनोट नै वित्तीय क्षेत्र भएको छ, उनले भने, उनीहरूसँग नयाँ जोस, जाँगर मात्र होइन, वित्तीय क्षेत्रको ज्ञान पनि छ । अन्य क्षेत्रको तुलनामा बैंकिङ करियरमा आर्थिक रूपमा ढुक्क हुने अवस्था रहेकाले युवा आकर्षण बढेको उनको ठहर छ । यो क्षेत्रमा काम गरेपछि परिवार पाल्न र घरव्यवहार चलाउन अप्ठेरो हुँदैन, उनले भने, घरपरिवार पाल्नकै लागि घुस खानु पर्दैन । पछिल्ला वर्ष संख्यात्मकसँगै गुणात्मक जनशक्ति पनि बढेको उनको बुझाइ छ । व्यवस्थापन विषय पढेका, इमानदार र क्षमतावान् जनशक्ति भित्रिएका छन्, उनले भने, यसकारण आउँदा दिन बैंकिङ क्षेत्र झनै प्रतिस्पर्धी र व्यावसायिक बन्न सक्छ । शाहका अनुसार नेपाली युवाले विदेशी बैंक तथा वित्तीय संस्थामा पनि काम सुरु गरेका छन् । अन्य क्षेत्रको तुलनामा बैंक तथा वित्तीय संस्थामा युवा आकर्षण धेरै रहेको रोलिङ प्लान्सका अध्यक्ष अनुप जंगमले बताए । रोलिङ प्लान्सले करिब डेढ दशकदेखि विभिन्न क्षेत्रमा जनशक्ति आपूर्ति गर्दै आएको छ । रोजगारीका लागि बजारमा आउने जनशक्तिमध्ये करिब ८० प्रतिशतको रोजाइ बैंक तथा वित्तीय क्षेत्रमै भेटिन्छ, उनले भने, स्कुल कलेजमा स्थलगत भ्रमण जाँदा पनि धेरैको आकर्षण बैंकिङ क्षेत्रमा रहेको भन्छन् । जंगमका अनुसार रोजगारीका लागिपर्ने आवेदनमा पनि वित्तीय क्षेत्रकै धेरै हुन्छ । सामान्य अवस्थामा अन्य कर्पोरेट क्षेत्रमा एक सिटमा औसत २० वटा आवेदन आउँछन् । बैंकिङ क्षेत्रमा यस्तो अनुपात एक सिटमा १ सयसम्म भेटिन्छ, उनले भने ।बैंकिङ क्षेत्रका कर्मचारीमध्ये बहुसंख्यक युवा रहेको सानिमा बैंककी जनशक्ति विभाग प्रमुख रमिला श्रेष्ठले बताइन् । बैंकिङ क्षेत्रमा युवा क्रेज बढेको हो, उनले भनिन्, नाम र दाम दुवै पाइने भएकाले पनि होला । पछिल्ला वर्ष बैंकिङ क्षेत्रलाई नै लक्षित गरी बीबीए, एमबीए पढाउने कलेज थुप्रै खुलेका छन् । विद्यार्थीले पढ्दादेखि नै बैंकिङ क्षेत्रबारे राम्रो जानकारी पाउँछन् । युवा छिटो कुरा बुझ्ने र स्मार्ट रूपले काम गर्ने खालका छन्, श्रेष्ठले भनिन् । सक्षम भएकै कारण केही जनशक्ति अध्ययन तथा रोजगारीका लागि विकसित राष्ट्र जाने क्रम बढेको उनले बताइन् ।युवा कर्मचारीकै कारण समग्र वित्तीय क्षेत्रको विकास तथा विस्तार राम्रो रहेको प्रभु बैंककी चिफ कर्पोरेट प्लानिङ अफिसर रश्मी पन्तले बताइन् । प्रभु बैंकका करिब ८० प्रतिशत कर्मचारी ४० वर्षभन्दा कम उमेरका छन् । कुल कर्मचारीको औसत उमेर २९ वर्ष छ, उनले भनिन्, समग्र वित्तीय क्षेत्रमा पनि ७० देखि ७५ प्रतिशत जनशक्ति ४० वर्षभन्दा तलका हुनुपर्छ । विगत समयको तुलनामा वित्तीय संस्थामा भित्रिने कर्मचारी सिर्जनशील अनि लगनशील रहेको पन्तको दाबी छ । उनीहरू इन्नोभेटिभ र कामप्रति जिम्मेवार छन्, उनले भनिन्, जागिरे मानसिकता मात्र भएकाहरू निकै कम छन् । वित्तीय क्षेत्रका बहुसंख्यक कर्मचारी युवा रहेको राष्ट्र बैंकले पनि स्विकारेको छ । बैंकिङ क्षेत्रको विकासले डेढ दशकयता मात्र गति लिएकाले पनि युवा धेरै भएको राष्ट्र बैंक जनशक्ति व्यवस्थापन विभागका निर्देशक गुरुप्रसाद पौडेलले बताए । वर्किङ तहमा युवा जनशक्ति धेरै छ, नीति निर्माण तहमा वयस्क धेरै छन्, उनले भने, युवाको जोसजाँगर र वयस्कको अनुभवबाट नै वित्तीय क्षेत्र सक्षम तथा प्रतिस्पर्धी बनेको हो । राष्ट्र बैंकमा पनि झन्डै आधा जनशक्ति ४० वर्षभन्दा कमका रहेको पौडेलले बताए । अहिले राष्ट्र बैंकमा करिब ११ सय कर्मचारी छन्, उनले भने, तीमध्ये झन्डै ५० प्रतिशत युवा छन् । पछिल्लो तथ्यांकअनुसार बैंक तथा वित्तीय संस्थामा ३८ हजार ३ सय कर्मचारी छन् । वाणिज्य बैंकमा करिब २८ हजार, विकास बैंकमा ७ हजार ५ सय, वित्त कम्पनीमा १ हजार ८ सय र लघुवित्त वित्तीय संस्थामा १ हजार २ सय कर्मचारी रहेको सम्बन्धित संघहरूको तथ्यांक छ । मुलुक संघीयतामा गएपछि बनेका ७ सय ५३ स्थानीय तहमा वाणिज्य बैंक पुर्याउने सरकारी योजना छ । यसका लागि राष्ट्र बैंकले सम्बन्धित बैंक तथा वित्तीय संस्थालाई निर्देशन दिएसँगै एक वर्षमा करिब ५ सय नयाँ शाखा स्थापना भइसकेका छन् । गत वर्ष वाणिज्य बैंकमा कर्मचारीको संख्या करिब १८ प्रतिशत बढ्नुले पनि यसको पुष्टि हुन्छ । पहिले वाणिज्य बैंकमा २३ हजार ६ सय ९२ कर्मचारी कार्यरत रहेकामा गत वर्ष झन्डै २८ हजार पुगेका छन् । कुल कर्मचारीमध्ये २४६० प्रतिशतसरकारी स्वामित्वका तीन बैंकमा कार्यरत छन् । राष्ट्रिय वाणिज्य बैंक, कृषि विकास बैंक र नेपाल बैंक सरकारी स्वामित्वका हुन् ।"
पेसा बन्दै रुचि,"समय फेरिन्छ, समयसँगै धेरै कुरा फेरिन्छ । समाजका पात पहेंलिन्छन् र झर्छन् । तिनै झरेका पातको जगबाट पलाउँछन्, नयाँ पुस्ता, नयाँ रुचि र नयाँ पेसा । दुई दशकअघिसम्म पेसा बनाएर आय आर्जन गर्न सकिन्छ भनेर नसोचेका कामलाई अहिले पेसाका रूपमा अँगालेर अगाडि बढ्ने जमात ठूलो छ । सोखका रूपमा सुरु गरेको काम कालान्तरमा धेरै युवाको मुख्य आर्थिक स्रोत बनेको छ । केही वर्षअघिसम्म पुरुषले चिया पकाउँथे । कहिलेकाहीं खाजा र खाना । घरमा बाध्यतावश भान्सा छिर्ने त्यो समूहबारे तथ्यांक छैन । अहिले धेरै ठूला होटलका भान्सामा पुरुष सेफ छन् । ठूला होटलमा भान्सा र खाना तयारी गर्ने जिम्मेवारी पुरुष सेफ कै छ । सोखले छिर्ने गरेका केही युवक पाँचतारे होटलको किचेनसम्म पुगेका छन् । उनीहरूकै बाहुल्य छ । पहिले अलिअलि खाना पकाउन रुचि थियो, काभ्रे घर भएका २१ वर्षीय प्रकाश श्रेष्ठ भन्छन्, प्लस टुमा होटल म्यानेजमेन्ट पढेँ । इन्टर्नसिप गर्न गएको होटलमा जागिर पाएपछि समय अभावले यही विषयमा स्नातक गर्न भने सकिनँ । दरबारमार्गस्थित होटलमा हेल्परका रूपमा छिरेका उनी अहिले असिस्टेन्ट सेफ छन् । राति १० देखि बिहान ६ बजेसम्म भान्सामा काम गर्छन् । उनी व्यवस्थापन विषयमा स्नातक पनि गर्दै छन् । विदेश जाने सोच पालेका छन् । यहाँ पाएको सीपले विदेशमा साथ दिने उनको विश्वास छ । श्रेष्ठले काम गर्ने होटलको भान्सामा समयसमयमा प्रशिक्षार्थी महिला सेफ तथा वेटर आउँछन् । थोरै संख्यामा मात्र उनीभन्दा वरिष्ठ तथा पुराना महिला सेफ भान्सामा छन् । होटल म्यानेजमेन्ट पढ्नेहरू अधिकांश विदेशमा इन्टर्नसिप गर्न जान्छन् । धेरैजसोले यहीँ फर्केर काम गरिरहेको उनको भनाइ छ । धेरै साथीले यही विषयमा स्नातक गरे । तर, यो पेसामा प्रमाणपत्रभन्दा अनुभवले अघि बढ्न मद्दत गर्ने रहेछ, श्रेष्ठले भने । परिवार र साथीभाइको हौसला र सहयोगले पेसाबाट सन्तुष्ट छन् उनी । नेपालमा इन्टरनेटको तीव्र विकास पछिल्लो दशकमा भएको हो । इन्टरनेटले मान्छेलाई विश्वसँग परिचित गरायो, धेरै नयाँ अवधारणा र व्यवसायलाई पनि यसले भित्र्यायो । इन्टरनेटमाथि सहज पहुँच र यसको उपयोगले धेरै व्यवसायलाई अनलाइन बनायो । थुप्रै सेवा प्रदायकले इन्टरनेट मार्फत आफ्ना व्यवसाय तथा उत्पादनको प्रचारप्रसार गरे । यसले नयाँ अनलाइन व्यवसाय पनि उदायो । अहिले अनलाइन सपिङ सामान्य भइसकेको छ । यसबाहेकका विभिन्न वेब बेस्ड व्यवसाय सञ्चालन हुन थालेका छन् । जनकपुरका २८ वर्षीय मृगेन्द्र कर्णले यस्तै नवीन सोचलाई लिएर अनलाइन लन्ड्री अर्थात् लुगा धुने व्यवसाय सञ्चालन गरेका छन् । २०७४ भदौमा १० लाख रुपैयाँ लगानीमा शान्तिनगरमा उनले व्यवसाय थालेका थिए । अहिले उनी मासिक साढे ५ लाख हाराहारीमा नाफा गरिरहेका छन् । हामी तौलका आधारमा शुल्क लिन्छौं । कपडा ल्याए र पुर्याएबापत शुल्क लिँदैनौं, कर्णले भने । यहाँ धेरैले मेसिन प्रयोग गरेर ड्राई क्लिनिङ भन्दै व्यवसाय गरिरहेका छन् । काठमाडौंमा व्यवसाय गर्नुअघि उनले धेरै समय रिसर्चमा बिताएका थिए । वासमान्डु नेपाल नामक कम्पनी दर्ता गरिसकेपछि उनले व्यवसाय थालेका हुन् । पुँजी १० लाख रुपैयाँ थियो, एउटा घरमा प्रयोग गरिने वासिङ मेसिन र कपडा ल्याउन भनी एउटा मोटरसाइकल । यसैको भरमा खडा भएको वासमान्डुकै नाफाले उनले थप स्रोत साधन जुटाइसकेका छन् उनले । अहिले लुगा धुन प्रयोग हुने ठूलो वासिङ मेसिन एउटा, घरमा प्रयोग हऽने दऽईवटा, लऽगा सुकाउने ड्रायर दुईवटा, एउटा डेलिभरी भ्यान र दुई मोटरसाइकल छन् । माग भएका स्थान पुग्ने, लुगा ल्याउने र धोएका कपडा सुकाएर दिने जिम्मेवारीमा यी सबै उपकरण प्रयोग हुन्छन्, कर्णले भने । दिल्लीमा चार्टर्ड एकाउन्टेन्ट बन्न पुगेका उनी ५ वर्षपछि फर्किए । उनी कुनै व्यवसाय गर्न चाहन्थे । नवीन अवधारणा खोज्न र योजना बुन्न थाले । त्यही क्रममा लुगा धुने आइडिया फुरेको हो । परिवारका सबैको साथले आफू सफल बनेको उनले बताए । उनलाई सुरुमा ग्राहक खोज्न कठिन भएको थियो । अहिले भ्याइनभ्याइ छ । दैनिक डेढ सय किलोभन्दा बढी लुगा धुन अर्डर आउँछ । हामी लुगा ल्याउन, धुन भ्याउँदैनौं । अर्को दिनका लागि सार्नुपर्छ, उनले भने । फेसबुकमा गरिएको प्रचार उनलाई पर्याप्त भएको छ । कार्यालयमा ठूलो बोर्डसमेत राखिएको छैन ।घरमै बस्ने महिलालाई पनि यसमा सहभागी गराएर व्यवसाय विस्तार गर्ने सोच छ । अध्ययन गर्दै छौं । घर बसीबसी काम गर्ने गरी महिलालाई रोजगारी दिने पक्षमा छौं, कर्णले भने । अनलाइनबाटै कला बेचेर पैसा कमाउने अर्को साधन बेनको छ, युट्युब । गीत गाउने, नाच्ने मात्र होइन विभिन्न जानकारीमूलक भिडियो अपलोड गरेर भ्युअर्स अर्थात् हेर्नेको संख्याका आधारमा कमाउनेको संख्या दिनानुदिन बढ्दो छ । युट्युबको नेपालमा सुरुआतदेखि भिडियो बनाई अपलोड गर्नेको संख्या धेरै पुगिसक्यो । युवामा युट्युबप्रति तीव्र आकर्षण छ । चाहे त्यो नृत्य गर्ने समूह भीमफेदी गाइज होस् वा कार्टुन क्रु । नृत्य समुह कार्टुन क्रुले १० लाख सब्सक्राइबर्स अर्थात् उनीहरूका च्यानलबाट अपलोड हुने भिडियो हेर्न खोज्ने जमात पाइसकेको छ । विदेशबाट फर्केर आएका मकवानपुरे युवाको समूह भीमफेदी गाइज पनि युट्युबमा चर्चित छ । यो समूहले दुई लाख ३० हजारभन्दा बढी सब्सक्राइबर कमाइसकेको छ । दुवै समूहले चल्तीका गीतका कभर भिडियो बनाएर अपलोड गर्ने गरेका छन् । यस्ता नृत्य र गीत युट्युबमा अपलोड गर्नेको संख्या बढ्दो छ । गिरीश खतिवडा, स्वप्न सुमनजस्ता कलाकारहरूलाई युट्युबले नै चर्चित बनायो । अन्य थुप्रै विषयमा जानकारीमूलक भिडियो अपलोड गरेर त्यसैबाट कमाउनेको संख्या बढ्दो छ । उमेरले १७ वर्ष पुगेकी अमिता गुरुङ अहिले टिकटक (पहिले म्युजिकल्ली) मा भिडियो बनाउँछिन् । प्लस टु पढ्दै गरेकी उनी प्राय: कमेडी खालका भिडियो बनाउँछिन् । उनी रुचाइएकी म्युजर हुन् । उनको पढाइ बिग्रिन्छ भनेर सामाजिक सञ्जाल चलाउन दिएका थिएनौं, उनका पिता अमृत गऽरुङले भने, उनको नाममा युट्युबमा थुप्रै भिडियो रहेछन्, हामीले पछि थाहा पायौं । उनकै नामबाट अरूले उनका टिकटक भिडियो कलेक्सन युट्युबमा अपलोड गरेर थुप्रै भ्युज पाएका रहेछन् । अब उनले आफ्नो युट्युब एकाउन्ट पनि खोलेकी छन् । यसैबाट कमाउन सक्ने भए झनै राम्रो हुने गुरुङले बताए । केही वर्षअघिसम्म ग्राफिक डिजाइनिङ मान्छेको रुचि थियो । सिकेका निकै कम थिए । अहिले यसैलाई पेसा बनाउने युवा थुप्रै छन् । यस्तैमध्येका एक हुन् २६ वर्षीय सन्दीप बल । सूर्यविनायकका उनको शैक्षिक पृष्ठभूमि कम्प्युटर इन्जिनियरिङ हो । उनले तीन साथीसहित मिलेर बालकुमारीमा आफ्नै संस्था खोलेका छन् । उनले दुई वर्ष अरूको कम्पनीमा काम गरे । त्यतिबेला २५३० हजार रुपैयाँ मासिक तलब बुझ्ने गर्थे । तीन वर्षअघि आफैं अफिस खोलेर उनले काम गरिरहेका छन् । ग्राफिक्स डिजाइनिङ सिक्ने हुटहुटीले उनलाई युट्युबसम्म पुर्यायो । आधारभूत कुरा त्यहीँबाट सिके । बाँकी आफूसँगै काम गर्ने अनुभवीबाट सिके । यहाँ वेब डिजाइनिङदेखि अनलाइन विज्ञापन डिजाइनिङ, म्यागजिन बनाउनेलगायतका सबै काम हुन्छ । अहिलेसम्म राम्रै कन्ट्रयाक्ट र प्रोजेक्ट पाएका छौं, उनले भने । आफ्ना पितापुर्खाले गरेको कामबाट छुट्टिएर नयाँ काम गर्ने चाहना हरेक पुस्तामा हुन्छ । समाजशास्त्रीहरू यसलाई समाज विकाससँग जोड्छन् । एकताका सहरका हरेक कुनामा फोटो स्टुडियो हुन्थे । त्यसको संख्या अहिले घट्दो छ । पासपोर्ट र नागरिकताका लागि फोटो खिचाउन मानिस स्टुडियो पुग्छन् । पारिवारिक फोटोको जिम्मा डिजिटल क्यामेरा त्यो पनि मोबाइलले लिइसकेको छ । केही युवा भने विवाहको मात्रै फोटो खिच्ने व्यवसायमा छन् । सम्पूर्ण मानन्धर कुनै बेला नेपालमा चल्तीका फोटो पत्रकार थिए । प्राविधिक ब्याकग्राउन्डबाट आएका उनी फोटोग्राफीका ठूलो सोखिन थिए । पछि उनले यही सोखलाई व्यवसायमा बदले । ठूलो मिडिया हाउसको फोटो पत्रकारका रूपमा काम गरिरहेकै बेला उनले सुरु गरे, फोटो पसल वेडिङ फोटोग्राफी । अहिले सम्पूर्ण अमेरिकामा छन् । उनले अमेरिकामै फोटो पसल चलाइरहेका छन् । काठमाडौंको कम्पनी पनि चलिरहेको छ । ठूला विवाह समारोहमा फोटो पसलको ज्याकेट लगाएर फोटो खिचिरहेका युवा देखिन्छन् । सम्पूर्ण अमेरिकामा रहेका नेपाली समुदायले पनि आफ्नो काममा चासो दिइरहेको बताए । म अमेरिकामा पनि त्यही क्यामेराकै काम गरिरहेको छु, उनले भने ।"
उद्यमी बन्न झन्झट,"उद्यमी तथा व्यवसायी बन्न चाहनेलाई कतिसम्म निरुत्साहन हुन्छ ? नागार्जुन, रामकोटका सुनील ढुंगानालाई राम्रो अनुभव छ । विदेश पुगेपछि उनलाई पनि उद्यमी बन्ने सपना पलायो । नेपालमा केही हुन्न भनेर अमेरिका गएका उनी त्यहाँ ५ वर्ष बसे । अस्ट्ेरलिया पो ठीक होला कि भनेर उतै गए, ६ महिना बसे । त्यहाँ पनि मन अडेन । अनि आफ्नै देशमा केही गरूँ भन्ने लाग्यो, उनले भने, तीन वर्षअघि एउटा कम्पनी खोलेर पर्यटन व्यवसाय गर्ने सोच बनाए । कम्पनी रजिस्ट्रार र कर कार्यालय धाउन थाले । तर, आफैंले कम्पनी दर्ताको काम गर्न सकेनन् । कानुन व्यवसायीलाई अह्राए । उनीहरूले समेत एक वर्ष लगाएर बल्लबल्ल कम्पनी दर्ता गरिदिए, दिग्दारी मान्दै उनले भने । पैसा कति खर्च भयो ? फेरि पनि त्यहाँ गएर काम गर्नुपर्छ । खर्चको त के कुरा गरौं, उनले उत्तर फर्काए । दुई वर्षदेखि उनी एभरेस्ट भ्यू ट्रक एन्ड एक्स्पिडिसन कम्पनीमार्फत पर्यटन व्यवसाय गरिरहेका छन् । अहिले पनि कर र अन्य सरकारी कार्यालयमा धेरै काम पर्छ । प्रविधिमा दखल राख्ने उनी आफैं अनलाइनबाट सरकारी कारोबार गर्न चाहन्छन् । प्रयास पनि गर्छन् । अहँ, सकिँदो रहेनछ, उनले भने, आफैं फाइल बोकेर गयो, काम हुँदैन । हप्तौं लाग्छ । निरुत्साहित मात्रै हुन्छ । त्यसकारण उनी कम्पनीका धेरैजसो काम कानुन व्यवसायीलाई नै सुम्पन्छन् । सरकारी कार्यालय धाउने धेरै युवाले यस्तो निरुत्साह भोग्छन् । कतिपयले व्यवसाय गर्ने योजना नै त्यागिदिन्छन् । धेरैलाई त कुन सरकारी निकायले कुनकुन व्यवसाय दर्ता गरिदिन्छ भन्ने पनि थाहा हुँदैन । व्यवसाय गर्ने निकायको बृहत् जानकारी दिने कुनै पाठ्यक्रम छैन । न त सरकारले प्रचारप्रसार गराएको छ । ४ वर्षअघिको एक अध्ययनअनुसार नेपालमा व्यवसाय गर्ने निकाय मात्रै ४२ वटा छन् । राष्ट्रिय सूचना प्रविधि केन्द्रका अनुसार एउटा व्यवसाय गर्न कम्तीमा दुईदेखि १२ वटा सरकारी निकाय धाउनुपर्छ । तीन तहका सरकार बनेपछि यस्तो झन्झट झन् थपिएको छ ।लगानीकर्ताका लागि अनिवार्य सर्त मानिएको वान डोर अर्थात् एकद्वार निकायको व्यवस्था नेपालमा छैन । ०६८ सालमा १० अर्ब रुपैयाँभन्दा बढी लगानी गर्नेका लागि एकद्वार निकायका रूपमा लगानी बोर्ड गठन भयो । तर, त्यसले थोरै र सानो आकारको व्यवसाय गर्ने युवालाई समेट्दैन । कम्पनी दर्ता गर्न सबैतिरबाट काठमाडौं नै आउनुपर्ने बाध्यता हटेको छैन । भएका कानुनी प्रक्रिया र प्रणालीबारे पढेलेखेका व्यक्तिले समेत सजिलै बुझ्न सक्दैनन् । कम्पनीसँग सम्बन्धित सबै कानुन झन्झटिला छन् । म स्नातक गरेको मान्छे हुँ । देशविदेशबारे जानकारी पनि छ, ढुंगाना भन्छन्, तर म मेरो देशको कानुन बुझ्नै सक्दिनँ । कर र राजस्वका प्रक्रिया बुझ्न सक्दिनँ । कानुन व्यवसायीले जेजे भन्छ, त्यही मान्नुपर्ने हुन्छ ।कतिपय युवालाई कुन व्यवसाय कहाँ दर्ता गर्ने भन्नेसमेत थाहा हुँदैन । कम्पनी दर्तामा सहजीकरण गरिदिने सरकारी प्रणाली छैन । त्यस्तै एक तन्नेरी हुन्, पेशल दाहाल । मलेसियाबाट फर्केका उनले तीन वर्षअघि पेप्सीकोलामा स्टेसनरी व्यवसाय गर्ने योजना बनाए । तर, पसल दर्ता कुन निकायमा गराउने भन्ने पत्ता लगाउनै दुई साता लाग्यो । कसैले गाउँ विकास समितिको कार्यालयमा दर्ता गरे हुन्छ भनिदिए । कसैले घरेलु विभाग भने, उनले सुनाए । उनी अन्तिममा कर्पोरेट कानुन व्यवसायीसँग सल्लाह माग्न पुगे । वाणिज्य विभागमा दर्ता गर्न भनेपछि सोही प्रक्रिया पूरा गरेर पसल सुरु गरे । दुई वर्ष चलाएर अर्कैलाई बेचे । अहिले उनी निजी कम्पनीमा जागिरे छन् । अब व्यवसाय गर्ने उनको चाहना छैन ।युवालाई उद्यमव्यवसायतर्फ आकर्षित गर्ने दायित्व सरकार र समाजको हो । त्यसका लागि सरल प्रक्रिया र सम्मान हुनुपर्ने दाहालको सुझाव छ । यस्तै समस्या झेल्दै व्यवसायीमा स्थापित भइसकेका भरतराज आचार्य भने समस्यालाई नै अवसरको रूपमा लिनुपर्ने ठान्छन् । उनी नेपाल उद्योग वाणिज्य महासंघका रोजगारदाता परिषद्का उपसभापतिसमेत हुन् । आर्थिक हिसाबले राम्रो र सम्पन्न परिवारबाट आएको व्यक्तिले त झन् उद्यमशीलतासँग भिड्नै सक्दैन, उनले भने, किनकि सरकारी कार्यालयमा जाँदादेखि नै हेपिएको महसुस गर्नुपर्छ । बैंकमा जाँदा ऋण पाउँदैन ।आचार्यका अनुसार भारतमा चिनजान हुनेबित्तिकै प्राय:ले सोध्छन्, आपका क्या बिजनेस हे ? चीनमा ह्वाट टाइप अफ बिजनेस यु आर डुइङ ? भनेर सोधिन्छ । तर नेपालमा तपाईंको नोकरी के छ भनेर सोधिन्छ, उनले सुनाए, यसको मतलब नेपालमा जागिर खानुपर्छ भन्ने सोचाइ छ । भारत र चीनमा व्यापार । यसकारण ती राष्ट्रले उद्यमशीलतामा फड्को मारे । युवामा उद्यमी बन्ने भावना विकास गर्न समाजकै धारणा परिर्वत हुन जरुरी देख्छन् उनी । त्यसका लागि प्रोफिट सेलिब्रेसन (नाफाको उत्सव) मनाउने वातावरण हुनुपर्ने बताउँछन् । निजी क्षेत्रका संघसंस्थाले लगानीको वातावरणका लागि नीतिगत लबिइङ गर्ने हो, उनको अर्को सुझाव छ, सरकारी सेवा सुविधा र प्रक्रियाबारे सरकारले व्यवसायीसँगै प्रत्यक्ष छलफल गरी गाँठो फुकाइदिनुपर्छ ।कम्पनी दर्ता र करसम्बन्धी क्रियाकलापको अध्ययनपछि निकालिएको विश्व बैंकको प्रतिवेदनले समेत समस्या औंल्याएको छ । व्यवसाय गर्ने वातावरण (डुइङ बिजनेस) मा नेपाल यस पटक ५ स्थानले तल झरेको छ । सन् २०१९ को प्रतिवेदनअनुसार नेपाल ११० औं स्थानमा छ । प्रतिवेदनले व्यावसायिक वातावरणमा पछाडि पर्नको प्रमुख कारण कर प्रणालीलाई औंल्याएको छ । १ सय ९० देशमा गरिएको अध्ययनअनुसार नेपालको कर प्रणाली अत्यन्तै झन्झटिलो छ । तिर्नपर्ने करको प्रणालीको आधारमा नेपालको स्थान १५८ औं स्थानमा छ । यसकारण पनि कर र कम्पनी दर्ताका झन्झट हटाउन ढिला भइसक्यो । नेपाल उद्योग वाणिज्य महासंघका केन्द्रीय सदस्यसमेत रहेका आचार्यले केही समस्या समाधान गरे नेपालमै उद्यमशीलताका अन्य धेरै अवसर देखेका छन् । आयात बढिरहेको छ, निर्यात छैन । यसै वर्ष १३१४ खर्ब व्यापार घाटा हुन्छ होला । आयात बढ्नुको मतलब नेपालीलाई धेरै सामान चाहिएको छ, उनले भने । के सामान चाहिएको छ, कसरी पहिचान गर्ने ? आफ्नो नजिकको डिपार्टमेन्ट स्टोर र पसलमा गएर हेर्ने, जेजे सामान बाहिरबाट धेरै आउँछ, त्यही चाहिएको रहेछ भनेर बुझ्ने । त्यही उत्पादन गर्छु भन्ने सोच बनाउने, उनले सुझाए ।उत्पादन कार्यमा होमिन चुनौतीलाई अवसरका रूपमा लिनुपर्ने आचार्यको तर्क छ । चुनौती देखाएर मरभूमि हैन कि उर्वर भूमि बनाउनुपर्यो । उर्वर भूमि बनाउन अरूको समेत भूमिका हुन्छ, उनले भने । के कस्तो क्षेत्रमा अवसर छ भन्ने तथ्यांक सरकार र निजी क्षेत्र दुवैले दिनुपर्यो । औषधि उद्योग खोल्ने कि मिनरल वाटरको उद्योग खोल्ने भनेर अध्ययन गर्न सरकार र निजी क्षेत्र दुवैसँग तथ्यांक छैन । यसकारण पनि एउटा सफल व्यक्तिले जे गर्यो, अर्को त्यसैमा दौडन्छ । व्यवसाय सुरु गरिहाल्छ । संस्था निर्माण गर्ने वातावरण बनाउनुपर्यो । संस्थाको प्रतिनिधित्व प्राकृतिक रूपमा कुनै एक व्यक्तिले गर्ने हो । खासमा त्यो संस्था मरेर जाँदैन । सबै सम्पत्ति र लाभ त राज्य र समाजले लिन्छ, आचार्यले भने ।"
कोवर्किङ,"सफ्टवेयर डेभलप्मेन्टसम्बन्धी जागिर छोडेपछि सोभित पौडेल कालोपुलको वर्क अराउन्ड पुगे । अरूको कम्पनीमा कारिन्दा बन्नुभन्दा आफैं केही उद्यम गर्ने मनसाय थियो उनको । वर्क अराउन्डमा आफ्नो जस्तै सोच भएका र जागिरबाट ड्रप आउट सुरेन योञ्जन भेटिए । यी दुई अहिले एकजुट भएर नयाँ व्यवसाय सञ्चालन गर्न खोज्दैछन् । दिनभर वर्कअराउन्डमै हुन्छन् । कोवर्किङ स्पेसको विशेषता नै हो, यहाँ समान सोच भएकाहरू एकअर्काबाट प्रेरित मात्र हुँदैनन् आफूहरूको ऊर्जा साटासाट गर्दै कहिलेकाहीँ एकजुट नै भइदिन्छन् । व्यवसायका लागि पार्टनर भेट्टाउने राम्रो थलो बनिदिन्छ कोवर्किङ स्पेस । उपत्यकाका वर्कअराउन्ड, प्लेटफर्म इंक, विकल्प आर्ट क्याफे, रेगस, भेन्चर्स क्याफे, हौसला कोवर्किङ, नेपाल कम्युनिटर जस्ता साझा कार्यालयहरूले नवउद्यमीका विभिन्न झुन्ड निर्माण गरिरहेका छन् । कोही स्वतन्त्र पेसाकर्मीका रूपमा देशविदेशका अनेक कम्पनीका लागि यिनै कार्यालयको स्पेस भाडामा लिएर आफ्नो काम गर्छन् । हामी कस्तो व्यवसाय गर्छौंं भन्नेबारे टुंगो लागेको छैन, वर्कअराउन्डमा भेटिएका सोभितले भने, खाका बनाउँदैछौं । दिनभरि यसमै व्यस्त हुन्छौं । हाम्रो उद्यम सफल हुन्छहुँदैन भन्ने टुंगो नलागेसम्म अफिस खोल्दैनौं, यहींको स्पेस चलाउने विचार छ । सोभित र सुरेनले निशान्त सुवेदीलाई जागिरसमेत दिएका छन् । तीनै जना बिहान साढे नौ बजे वर्कअराउन्ड आइपुग्छन् । बाह्र बजे खाजा खान्छन्, चार बजे चिया खान निस्किन्छन् र साढे ६ बजे कार्यालयबाट घरतिर लाग्छन् ।यो समूहले वर्कअराउन्डमा निजी कोठा लिएको छ । महिनाको १२ हजार रुपैयाँ भाडा तिर्छन् । त्यहाँ घण्टाको ४० रुपैयाँ तिरेर हट डेस्क प्रयोग गर्नेहरू पनि प्रशस्तै छन् । यस्ता साझा कार्यालयमा निजी कोठा, निजी टेबलकुर्सीदेखि सार्वजनिक डेस्क (हट डेस्क) को सुविधा हुन्छ । क्षणिक ग्राहक हट डेस्कमा बस्छन् । लामो अवधिसम्म स्पेस चाहिनेलाई प्राइभेट रुम सहज हुन्छ । यसरी कार्यालय सेयर गर्ने चलन आधुनिक हो । यसले परम्परागत कार्यालय शैलीलाई परिवर्तन गरेको द गार्जियन पत्रिकाको उल्लेख छ । सन् २००५ मा अमेरिकाको सान फ्रान्सिस्कोमा पहिलो पटक कोवर्किङ स्पेस खुलेको थियो । त्यसयता विश्वभर १८ हजार वटा यस्ता स्पेस सञ्चालनमा छन् । अमेरिकाको रेगस कम्पनीले नेपालमा शाखा खोल्नुलाई यो संस्कृति हामीकहाँ मज्जालै मौलाउँदै छ भन्ने बुझ्न सकिन्छ । महिला उद्यमशीलता प्रोत्साहन गर्ने लक्ष्य लिएको हौसला क्रिएटिभ्सले विशेषत: महिलाकै लागि भनेर हौसला कोवर्किङ स्पेस सञ्चालनमा ल्याएको दुई वर्ष भयो । यहाँ महिला उपस्थित भने कमै छ । सानेपास्थित उक्त कोवर्किङ स्पेसमा पुग्दा त्यहाँ आयुष ढकाल र सुमित बज्राचार्य आआफ्नो ल्यापटपमा व्यस्त देखिन्थे । छेउको प्राइभेट रुम अर्कै एउटा समूहले लिएको रहेछ । सुमितहरूले हट डेस्क प्रयोग गरेको पनि महिनौं भइसक्यो । घरमा बसेर काम गर्दा अप्ठ्यारो भयो, आयुष भन्छन्, यहाँ शान्त छ । आरामले काम गर्न मिल्छ । उनीछेउ हेडफोन लगाएर ल्यापटपमा औंला चलाउँदै गरेका सुमित यस्ता स्पेसमा अलि बढी चाप भइदिए हुन्थ्यो भन्ठान्दा रहेछन् । त्यसो हुँदा नेटवर्क बढाउन सहज हुने उनले बताए । हुन त चाप भयो भने हल्ला होला, उनले भने, अहिले ढुक्क छ । घरमा काम गर्दा डिस्ट्रयाक्सन हुन्छ । यहाँ आउँदा अफिस गएजस्तो पनि हुने भएकाले यो स्पेस किनेको हुँ । सुमित हप्ताको पाँच दिन र प्रतिदिन पाँच घण्टाको दरले मासिक तीन हजार रुपैयाँ भाडा तिर्छन् । उनी अमेरिकाको बोटस्प्ल्यास कम्पनीका लागि सफ्टवेयर डेभेलपरका रूपमा काम गर्दै आएका छन् । आयुष भने पहिले डिस होममा मार्केटिङ हेर्ने गर्थे । अहिले सार्थक पोखरेलसँग मिलेर नयाँ कामका लागि परियोजना बनाउँदै छन् । त्यही भएर हौसलाको स्पेस लिएको जानकारी दिए ।पुल्चोकको विकल्प आर्ट क्याफेमा अलि बढी भीडभाड हुन थालेको छ । झम्सिखेलको प्लेटफर्म इंक बन्द भएयता त्यसका संस्थापक कुशल बज्राचार्यले आफूसँग सोधीखोजी गर्ने ग्राहकलाई वर्कअराउन्ड र विकल्पतिर रेफर गरिदिन थालेका छन् । कोही भने विकल्पको माहोल देखेरै त्यहाँ काम गर्न सहज ठान्दा रहेछन् । तिनैमध्ये एक हुन् भिजिनयर कन्सल्टयान्ट प्रालिका प्रज्वल जोशी । जोशीसहित चार जना मिलेर खोलेको उक्त कम्पनीको आफ्नो कार्यालय छैन वा भनौं कार्यालय भन्नु नै विकल्प आर्ट स्पेस हो । उनीहरू चार महिनायता त्यहीँ स्पेस लिइरहेका छन् । भर्खर सुरु गरिएको कम्पनी हो, प्रज्वल भन्छन्, धेरै लगानी खन्याउन गाह्रो हुन्छ । फ्ल्याट भाडा लिएर अफिस खोल्नुभन्दा कोवर्कको स्पेस लिनु सस्तो पर्ने भएकाले यो विकल्प रोजेका हौं । फर्निचर, इन्टरनेट यताउता मिलाउने झन्झट गरिरहनुभन्दा कोवर्किङ सहज हुने उनको अनुभव छ ।उनीहरूले महिनाको २५ हजार रुपैयाँ भाडा तिर्छन् । आम्दानी भने भर्खर हुन थालेको छ । आयआर्जन नियमित भएपछि निजी कार्यालय खोल्ने प्रज्वलले बताए । हामी व्यापार नीति र अन्य आर्थिक गतिविधिबारे अध्ययनअनुसन्धान गर्छौं, उनले भने, यो काम थालेको ४ महिना भयो । अनुसन्धानका लागि अरूसँग पनि मिलेर काम गर्छौं । मिटिङ, भेटघाटका लागि मान्छेहरू आऊजाऊ गरिरहने भएकाले कोवर्किङ स्पेस सुविधाजनक भएको छ । विकल्पको कोवर्किङ स्पेस प्रयोग गरेबापत प्रज्वलहरू छेउको रेस्टुरेन्टमा छुटसमेत पाउँछन् । कामपछि कहिलेकाहीँ पार्टी गर्छन् । कतिपय साझा कार्यालयले चियाकफीको सुविधा दिने गरेको छ । प्रिन्टर, प्रोजेक्टर, मिटिङ रुम, पावर ब्याकअप जस्ता पूर्वाधार हुने नै भए । नेपालमा सन् २०११ बाट कोवर्किङको प्रचलन सुरु भएको थियो । त्यो बेला बिरुवा स्पेसेज र प्लेटफर्म इंकले यो सुविधा दिन्थे । त्यसताका नेपालीभन्दा विदेशी फ्रिलेन्सर जागिरे र डिजिटल नोम्याडहरू कोवर्किङ स्पेसका ग्राहक थिए ।अहिले यस्ता कार्यालयमा युवायुवतीको संख्या बढ्दो छ । यसले फ्रिलेन्स वर्कर, आईटी प्राफेसनल्स वा स्टार्टअप व्यवसायी बढ्दै गएको जनाउँछ । कतिपय कोवर्किङ स्पेसमा विद्यार्थीहरूले समेत स्पेस किन्ने गरेका छन् । कम्बाइन स्टडीका लागि सजिलो हुन्छ, आरआर क्याम्पसमा अध्ययनरत कल्पना पाख्रिन भन्छिन्, सधैँ साथीलाई घरमा बोलाउँदा वा साथीको घरमा जाँदा झ्याउ हुन्छ । गोंगबुमा बस्ने उनले छेउछेउमै यस्ता कार्यालय नहुँदा गाह्रो परेको बताइन् ।"
कृषिमा कमाइ,"जिल्लामा कृषिको क्षेत्रमा विभिन्न निकायबाट अनुदान गइरहेको हुन्छ । जहाँबाट अनुदान आए पनि एउटै व्यक्तिले मात्र लाभ पाइरहेको हुन्छ । वास्तविक किसान अनुदान लिनबाट वञ्चित हुन्छन् । कसले के अनुदान पाइरहेको छ भनेर अनुसन्धान गर्नुपर्ने कृषिविज्ञ पौडेलको सुझाव छ । अनुदान दुरुपयोग भएको धेरै देखेका छौं, उनी भन्छिन्, अनुदान व्यवस्थित तरिकाले वितरण गर्न सके युवालाई प्रोत्साहन मिल्थ्यो, अरू युवा पनि कृषि पेसामा थपिन्थे । विदेशबाट फर्किएर कृषि रोज्ने युवालाई प्रोत्साहन गर्नुपर्ने उनको धारणा छ । उनीहरूले विदेशमा अनुभव लिएका हुन्छन्, प्रविधि देखेका हुन्छन् । काम गर्ने तरिका थाहा पाएका हुन्छन्, उनी भन्छिन् । बाहिरबाट फर्किएका युवाले प्रविधि पनि लिएर आएका छन् । इजरायलमा काम गरेर आएका युवाले भित्र्याएको प्रविधि हो थोपा सिँचाइ र टनेल फार्मिङ । निर्वाहमुखी खेती मात्र हुँदा त्यसले युवालाई प्रोत्साहित गर्न सकेको थिएन, व्यवसायीकरण गर्न थालेपछि जागिर खानुभन्दा अरूलाई जागिर दिन सक्ने भइँदो रैछ भन्ने भयो, पौडयाल भन्छिन्, निर्वाहमुखी खेती गर्दा पढयो, लेख्यो जागिर खायो भन्ने हुन्थ्यो, अब हामी व्यावसायिक खेतीतर्फ लागेका छौं, जागिर पनि खोज्नु परेन, अरूलाई जागिर दिने सक्ने भएका छौं भन्ने युवा भेटिन्छन् । पहिला कृषि नपढेकाले, गरिबले मात्र गर्ने भन्ने थियो । अहिले त्यस्तो मनस्थिति परिवर्तन हुँदै छ । धेरैको सुझाव जो कृषिमा समर्पित हुन चाहन्छ, उसैले मात्र यो क्षेत्रमा हात हाल्दा राम्रो हुन्छ भन्ने छ । सांसद गगन थापा कृषिलाई मात्र व्यवसाय बनाउँछु भन्नेहरूले मात्र यो क्षेत्रमा लाग्नुपर्ने सुझाव दिन्छन् । अध्ययन अनुसन्धान गरी पूरा समय दिन तयार भएकाले व्यावसायिक कृषिमा लाग्दा हुन्छ, उनी भन्छन्, बजार अध्ययन नगरेको, समय दिन नसक्ने व्यक्ति किसान बन्न सक्दैन, कृषिमा पूर्ण समर्पित व्यक्तिकै खाँचो छ । उनी लामो समयदेखि यही क्षेत्रमा सक्रिय हुनेलाई मात्र खेतीबारे थाहा हुने बताउँछन् । थापाले पनि अरू तीन जनासँग मिलेर काठमाडौंको चान्लाखेलमा कुरिलो खेती गरेका थिए । बजारमा कुरिलोको माग धेरै देखेर १४ रोपनी जग्गा भाडामा लिई खेती गरेका थियौं, सांसद थापाले सुनाए, खेती गर्ने बेला यसको बजार के छ र कति जग्गामा लगाउने भन्नेबारे अध्ययन गरिएन । फार्म राम्रो नचल्दै डुब्यो । हामी राजनीतिक कार्यकर्ता र अरू पेसामा संलग्न भएकाले किसान बन्न सकेनौं । उनका अनुसार कृषिमै रुचि भएर लाग्नेकाहरूका लागि यो पेसा राम्रो छ । कृषि तथा पशुपन्छी विकास मन्त्रालयका सचिव जीसी पनि लहडमा कृषिमा लाग्नेहरूले पीडा भोगेको बताउँछन् । कति उत्पादन गर्न सक्छु, उत्पादित वस्तु कहाँ लगेर बेच्ने भन्ने किसिमको व्यावसायिक योजना नबनाई कृषि गर्नेहरू समस्यामा पर्छन्, उनले भने, व्यावसायिक आयोजना बनाएर, उत्पादनदेखि बजारसम्मको सबै तारतम्य मिलाएर गर्ने युवाले फाइदा लिइरहेका छन् । जीसीका अनुसार पढेर कृषिमा लाग्ने क्रम बढ्दो छ । उनले भने, अरू विकल्प नभएपछि कृषिमा सम्भावना देखेर लाग्नेहरू धेरै छन् । सरकारले ५७ वर्ष अघिदेखि नै युवा लक्षित कार्यक्रम चलाउँदै आएको छ । अहिले पनि सरकारले व्यावसायिक रूपमा कृषि गर्न चाहनेका लागि ऋणको व्यवस्था गरेको छ । उनका अनुसार व्यावसायिक कृषिमा लाग्ने १० देखि १२ प्रतिशत मात्र छन् ।"
५ प्रतिशत ब्याजमा ऋण,"कृषि तथा पशुपन्छी विकास मन्त्रालयले युवालाई कृषिमा आकर्षित गर्न विभिन्न कार्यक्रम गर्दै आएको छ । विदेशबाट कमाइसँगै सीप लिएर आएका युवा कृषिमा लगानी गर्न इच्छुक हुन्छन् । कृषि कर्जा उपलब्ध गराउन नेपाल राष्ट्र बैंकले वाणिज्य बैंकहरूमार्फत सुलभ कृषि कर्जा व्यवस्था गरेको छ । यसमा किसानले राष्ट्रिय वाणिज्य बैंकमार्फत पहिला एक करोडसम्म ऋण पाउने सीमा तोकिएको थियो, मन्त्रालयका सहसचिव एवं प्रवक्ता तेजबहादुर सुवेदीले भने, अहिले सीमा हटाइएको छ, व्यवसायको सम्भाव्यता हेरेर लगानीको प्रस्ताव तयार पारिन्छ । उपयोगी भएको देखिए वाणिज्य बैंकहरूमार्फत कृषि कर्जाका रूपमा पाँच प्रतिशत ब्याजदरमा किसानले ऋण पाउने व्यवस्था मिलाइएको छ । रकम व्यवसायको प्रकृति हेरेर निर्धारण हुन्छ । कृषि जोखिमयुक्त क्षेत्र हो । जोखिम न्यूनीकरण गर्न व्यावसायिक कृषि गर्ने वा व्यवसाय उन्मुख कृषि गर्ने सबै किसानका लागि कृषि बिमा व्यवस्था गरिएको छ । कृषि र पशु विकासको क्षेत्रमा पनि हामीले कृषि बिमा व्यवस्था गरेका छौं, उनले भने, अहिले कृषिमा आकर्षण बढाउन संघीय सरकारले मात्र होइन, प्रदेश र स्थानीय सरकारले पनि विभिन्न किसिमका कार्यक्रम ल्याएका छन् । कृषि श्रममा आधारित पेसा भएकाले सरकारले कृषिमा यान्त्रिकीकरण गर्ने नीति अघि सारेको छ । व्यावसायिक र परम्परागत किसानको तथ्यांक मन्त्रालयमा छैन, उनले भने, तर व्यावसायिक रूपमा खेती गर्नेको ट्रेन्ड बढ्दो छ, व्यवसाय दर्ता गर्ने र लगानी गर्ने क्रम बढेको छ । जग्गा बाँझो नराख्न किसानलाई प्रोत्साहन गर्ने गरी नीति लिइएको उनले बताए । काम गर्ने मान्छे नभएका कारण कतिपय ठाउँमा खेतबारी बाँझै छन्, उनले भने, सहरमा भने जग्गा भाडामा लिएर खेती गर्ने परम्परा बढेको छ ।माग र आपूर्तिअनुसार व्यावसायिक खेती गर्ने भन्ने हुन्छ । गाउँको कुनाकाप्चामा गएर उत्पादन गर्दा त्यसलाई बजार ल्याएर बिक्री गर्न ढुवानीको समस्या छ । त्यसैले जहाँ बजार छैन, जहाँ मोटरबाटो छैन, त्यहाँ गएर खेती गर्न गारो छ । सहर वरिपरि लागत बढी भए पनि उत्पादन सजिलै बजारमा लगेर बिक्री गर्न सकिन्छ, उनले भने, काठमाडौंमै कृषियोग्य जमिन प्लास्टिक घरले आधाभन्दा बढी भरिएको छ । काठमाडौंमा बजार सुनिश्चित छ । हामीले कृषि पर्यटनको नीति लिएका छौं । गाउँमा व्यावसायिक कृषिलाई पर्यटनसँग जोड्ने नीति हो यो । सहरमा दिक्क भएर बसेको मान्छेले गाउँमा गएर केही सिकोस्, केही जानोस् भन्ने यसको उद्देश्य हो, उनले भने । यो कृषि विकासको नमुना हुन सक्ने उनको दाबी छ ।"
सीपसहितको शिक्षा,"साधुराम तिवारी पहिले वैदेशिक रोजगारीमा थिए । अहिले विद्युत् प्राधिकरणको छैटौं तहको कर्मचारी छन् । प्राविधिक विषय पढेकाले उनलाई स्वदेशविदेश जहाँसुकै बिक्न गाह्रो परेन । इन्जिनियरिङमा डिप्लोमा तह सकेपछि विदेश पुगेका उनले त्यहाँ पढाइअनुसारकै काम पाए । फर्किएर बीईमा भर्ना भए । पास भएपछि प्राधिकरणमा प्रतिस्पर्धा गरे । प्राविधिक क्षेत्रमा जनशक्तिको माग बढी छ, ३२ वर्षीय तिवारीले भने, सीमित कोटामा मात्र पठनपाठन हुँदा सधैं माग रहन्छ । हातमा सीप भएको व्यक्ति कहीँ पनि खाली बस्नु नपर्ने उनको अनुभव छ । २८ वर्षीय सन्तोष ढकालले दुई वर्षअघि त्रिभुवन विश्वविद्यालयबाट व्यवस्थापनमा स्नातकोत्तर पूरा गरे । त्यसपछि तनहुँको एक क्याम्पसमा निजी स्रोतको शिक्षक बने । अहिले स्टाफ नर्स पत्नीसहित अस्ट्रेलियामा छन् । नेपालमा भबिष्य नदेखेर बिदेसिनुपरेको परेको उनले सुनाए । नेपालमा जागिर पाउनै गाह्रो, पाइहाले पनि घरखर्च चलाउनै मुस्किल, दुईचार वर्ष राम्रो कमाइ गरेर फर्कने विचारमा छु, ढकालले भने । सबैको चाहना हुन्छ आफूले आर्जन गरेको शिक्षा जीवन चलाउन सहयोगी बनोस् । पेसाव्यवसाय चलाउन सकियोस् । तर, अध्ययन सकिएपछि गुजारा चलाउनै समस्या देख्छ युवा पुस्ता । काम पाउनै मुस्किल छ । मुलुकमा शैक्षिक बेरोजगारको संख्या बढ्दै गएको तथ्यांक छ । प्रजातन्त्र स्थापनासँगै गुरुकुलबाट अनौपचारिक स्वरूपमा बदलिएको यहाँको शिक्षा पद्धतिले सात दशकमा आफूलाई निकै फराकिलो बनाए पनि गुणस्तरीय बन्न सकेन । नेपाली परिवेश सुहाउँदो प्राविधिक र व्यावसायिक शिक्षा नरहेको टिप्पणी बारम्बार सुनिन्छ । पढाइ पूरा गरे पनि काम नपाइने युवाको गुनासो छ । नयाँ संविधानले शिक्षालाई मौलिक हकका रूपमा स्थापित गरेको छ । वैज्ञानिक, प्राविधिक, व्यावसायिक, सीपमूलक तथा रोजगारमूलक शिक्षाको सोच अघि सारिएको छ । अहिले ३६ हजार बालविकास केन्द्र, ३५ हजार विद्यालय, १ हजार ४ सय उच्चशिक्षा दिने शिक्षण संस्था, करिब १ हजार प्राविधिक शिक्षालय सञ्चालित छन् । एक हजारकै हाराहारी सीपमूलक तालिम दिने संस्था र दुई हजार सामुदायिक सिकाइ केन्द्र छन् । यिनमा ७७ लाख विद्यार्थी पढ्छन् । शिक्षा क्षेत्रमा ५ लाख जनशक्ति कार्यरत छ । सरकारी तथ्यांकअनुसार प्रौढ साक्षरता दर ८२ प्रतिशत हाराहारी पुगेको छ । कक्षा १ मा विद्यार्थी भर्नादर ९७ प्रतिशत छ ।राष्ट्रिय योजना आयोगका पूर्वउपाध्यक्ष स्वर्णिम वाग्ले शैक्षिक क्षेत्रले संख्यात्मक हिसाबले मात्र फड्को हानेको बताउँछन् । उनका अनुसार राष्ट्रको समग्र शिक्षा प्रणाली सन्तोषजनक छैन । गुणस्तरीय शिक्षाको कमी छ । शिक्षण संस्थाको संख्या हेर्दा त राहत मिल्छ, सिकाइको स्तरमा भने संकट छ, उनले भने । विश्वपरिवेश र समयसुहाउँदो शिक्षा पाउनबाट नेपाली युवा बञ्चित रहेको वाग्लेको ठम्याइ छ । शिक्षाका माध्यमबाट केही नेपालीले व्यक्तिगत रूपमा राम्रो गरेको उदाहरण विश्वमा छ, उनले थपे, समाजकै रूपान्तरण गर्ने स्तरको फड्को मार्न सकेको छैन, हामीलाई चाहिएको समाजकै रूपान्तरण गर्ने शिक्षा हो । पढाइ पूरा गरेको प्रमाणपत्रसँगै केही न केही सीप सिकेको क्षमतावान् नागरिक तयार पार्नपर्ने शिक्षाविद्हरू बताउँछन् । यसका लागि वर्तमान शिक्षा पद्धतिमा परिमार्जन गर्नुपर्ने उनीहरूको तर्क छ । काठमाडौं विश्वविद्यालयका पूर्वउपकुलपति सुरेशराज शर्मा शिक्षालाई सीपसँग जोड्नुपर्ने बताउँछन् । उनका अनुसार केही न केही सीप सिके रोजीरोटीका लागि छट्पटाउन पर्दैन । सरकारले ७० प्रतिशत प्राविधिक र ३० प्रतिशत साधारण शिक्षाको अवधारणा अघि सारेको छ । घोषणा गरेर मात्रै पुग्दैन, शर्माले भने, विश्वासिलो योजना, कार्यक्रम ल्याएर संरचना बनाउनुपर्छ । आजको आवश्यकता नै यही हो । सरकारी घोषणा र विद्यमान स्थितिबीच ठूलो अन्तर छ । विद्यालय तहको पढाइ औपचारिकतामा सीमित छ । कक्षा ११ र १२ मा १५ प्रतिशत विद्यार्थीले मात्रै विज्ञान र प्रविधिक बिषय अध्ययनको अवसर पाउँछन् । समग्र उच्च शिक्षामा जम्मा २० प्रतिशतले प्राविधिक विषय अध्ययन गरिरहेका छन् । विश्वले विज्ञानप्रविधिमा जोड दिए पनि यसमा नेपालको प्राथमिकता कमजोर देखिन्छ । ८० प्रतिशत विद्यार्थी साधारण धारको शिक्षा लिइरहेका छन् । उच्चशिक्षा पढ्नेमध्ये विज्ञान प्रविधितर्फ ९७८, इन्जिनियरिङमा ४६९, चिकित्सा शिक्षातर्फ ५३४, वनमा ०३४ र कृषि विज्ञानतर्फ ००८ प्रतिशत मात्र छन् । साधारणतर्फ व्यवस्थापन संकायमा ४२, शिक्षा र मानविकीमा क्रमश: २४ र १०, कानुन संकायमा १७१ र संस्कृत र बौद्धतर्फ ००५ प्रतिशत विद्यार्थी छन् ।विद्यालय तहदेखि नै प्राविधिक र साधारण गरी दुई धारको शिक्षा प्रणाली परिकल्पना गरिएको छ । तिनमा आवश्यकता र लक्ष्यअनुसार विद्यार्थी समेटिन सकेका छैनन् । चाहेर पनि प्राविधिक तथा व्यावसायिक शिक्षा लिन नपाएको उनीहरूको गुनासो छ । २०६९ सालमा देशभर एक सय विद्यालयमा प्राविधिक विषय सुरु गरिएको थियो । यस्तो शिक्षा दिने विद्यालयको संख्या अहिले २ सय ८४ मात्र पुगेको छ । प्राविधिक शिक्षा तथा व्यावसायिक तालिम परिषद्बाट ४५ वटा आंगिक, ५ वटा साझेदारीमा सञ्चालित र ३९७ विद्यालयमा प्राविधिक शिक्षाका कार्यक्रम छन् । त्यस्तै परिषद्बाट सम्बन्धन प्राप्त ४ सय २९ निजी शिक्षण संस्था छन् । यी निकायबाट वार्षिक १ लाख २५ हजार जनशक्ति उत्पादन हुन्छन् । वार्षिक ४ लाख ५० हजार नयाँ जनशक्ति श्रमबजारमा भित्रिने गरेको सरकारी तथ्यांक छ । विद्यालय तहमै प्राविधिक धारको शिक्षा लिने विद्यार्थीको संख्या न्यून छ । यसरी हेर्दा प्राविधिक शिक्षाको स्रोत नै कमजोर देखिन्छ ।देशलाई आवश्यक जनशक्ति लेखाजोखा नहुँदा पढेर पनि युवापुस्ता बेरोजगार हुनुपरेको उच्चस्तरीय शिक्षा आयोगका सदस्य सुजनबावु मरहठ्ठा दाबी गर्छन् । कुन क्षेत्रमा कति जनशक्ति आवश्यक छ, सरकारले पहिल्यै प्रक्षेपण गर्न सक्नुपर्ने उनको भनाइ छ । विश्वविद्यालयलाई उद्योगधन्दा र पेसाव्यवसायसँग जोड्न सके अहिलेको अवस्था आउँदैन, उनले भने, पढेर पनि काम नपाउँदा युवापुस्तामा नैराश्य आएको हो । उच्चशिक्षा अध्ययनका लागि बिदेसिने विद्यार्थीको संख्या पनि दिनहुँ बढ्दो छ । बार्षिक ५० हजारभन्दा बढी विद्यार्थी गइरहेका छन् । उनीहरूको रोजाइमा प्राविधिक शिक्षा नै पर्ने गरेको छ । विद्यार्थीले पढाइलाई रोजगारीसँग जोडेर हेर्ने गरेका छन् । बिदेशमा काम गर्दै पढ्न पनि पाइन्छ, उच्चशिक्षाका लागि विदेश जाने तयारीमा रहेकी २३ वर्षीया सन्ध्या बस्नेतले भनिन्, पढाइ सकेपछि पनि जागिर पाउने ग्यारेन्टी हुन्छ ।आयोग सदस्य मरहठ्ठा कुन तहका कस्ता जनशक्ति आवश्यक छन्, पहिल्यै आकलन गर्न सके विदेश पलायन रोक्न सकिने दाबी गर्छन् । सरकारले पनि युवा विद्यार्थीका लागि प्रस्ट बाटो देखाउन सकेन, उनले थपे, समाज, अभिभावक र विद्यार्थीको महत्त्वाकांक्षाले विदेश जाने क्रम मैलाएको हो । विदेशमा पनि उत्कृष्ट शिक्षण संस्थामा पढे मात्र प्रभावकारी हुने मरहट्ठाको बुझाइ छ । धेरै विद्यार्थी जागिर र पैसा कमाउने प्रलोभनमा तल्लो स्तरका विदेशी शैक्षिक संस्थामा पढिरहेका छन्, उनले भने । पूर्वउपकुलपति शर्मा पनि पलायन रोक्न सीपमूलक शिक्षाको आवश्यकतामा जोड दिन्छन् । अब औपचारिक शिक्षाले मात्र पुग्दैन, सीपमूलक शिक्षा पनि चाहिन्छ, उनले भने, नयाँ पुस्ताले चाहेको पनि यही हो । बजारले मागेको जनशक्ति उत्पादन गर्न सके वैदेशिक रोजगारीमा जानेको संख्यामा कमी आउने उनको विश्वास छ ।नेपाली युवालाई आधुनिक सीपबारे ज्ञान दिनुपर्ने शर्मा बताउँछन् । धेरै खेतबारी बाँझो हुन थालेको छ, हिजो हलो, कुटो, कोदालो सिकाउने शिक्षा दिए पुग्थ्यो, उनले भने, आज ट्याक्टर, हाते ट्याक्टर चलाउने शिक्षा चाहिएको हो । अबको शिक्षाको बाटो आधुनिक हुनुपर्ने उनको जोड छ ।आयोगका पूर्वउपाध्यक्ष वाग्लेले साधारण शिक्षामा पनि सुधारको आवश्यकता औंल्याए । शिक्षाको गुणस्तर, उद्देश्य र पद्धतिमा सुधार गर्नपर्छ, उनले भने । विद्यालय तहमा २० प्रतिशत हिस्सा निजीले ओगटेको छ । उच्चशिक्षामा आंगिक र सामुदायिक क्याम्पसको तुलनामा निजीको संख्या दोब्बर बढी छ । सरकारी र सामुदायिक शिक्षण संस्थालाई राज्यले प्राथमिकतामा नराखे शिक्षा क्षेत्रमा झनै बेथिति बढ्ने वाग्लेको राय छ । उनका अनुसार निजी शिक्षण संस्थाहरूलाई अनुशासनमा राख्नुपर्छ । राजनीतिक आन्दोलन पूरा भएकाले अब शिक्षालाई समृद्धिसँग जोड्नुपर्छ । जथाभावी पढाउनेभन्दा पनि देशलाई चाहिने जनशक्ति शिक्षाक्षेत्रले दिन सक्नुपर्छ, उनले भने, पेसाप्रति आकर्षित हुने शिक्षा चाहिन्छ । अहिलेको पाठयक्रम परिमार्जन गर्न आवश्यक रहेको वाग्लेले औंल्याए । यसमा मरहठ्ठा पनि सहमत छन् । प्राथमिक तहदेखि उच्चशिक्षासम्म पठनपाठन शैली एउटै भएकोमा उनीहरूले असन्तुष्टि जनाए । पाठयक्रम, सिकाइ र शिक्षण कला परिमार्जन गनुपर्ने मरहठ्ठाले बताए । हाम्रो शिक्षा प्रणाली अझै पनि गुरुकुलको जस्तै परम्परागत नै छ, गुरुले पढाउने शिष्यहरूले सिक्ने गर्छन्, उनले भने, शिक्षक विद्यार्थी मिलेर पढ्ने, सिक्ने नगरेसम्म विकास र परिवर्तन सम्भव छैन । शिक्षण, परीक्षा र मूल्यांकन पद्धतिमा सुधार गर्न सके मात्र शैक्षिक पद्धतिले गति लिने उनको भनाइ छ । युवा पुस्ताले विश्वपरिवेश सुहाउँदो शिक्षा प्रणाली चाहेको र त्यसका लागि प्राथमिक तहदेखि उच्चशिक्षासम्म छलाङ मार्नुपर्ने आवश्यकता विज्ञले औंल्याएका छन् । शिक्षा विकासका लागि २०११ सालदेखि नै नीति बन्दै आएको छ । तर, कार्यान्वयन प्रक्रिया कमजोर हुँदा सुधारमा कठिनाइ आएको शिक्षा मन्त्रालयकै अधिकारीहरू बताउँछन् । शिक्षा क्षेत्रमा वार्षिक २ खर्ब ९० अर्ब बजेट आवश्यक रहेको अनुमान छ । चालु आर्थिक वर्षमा कुल बजेटको १० प्रतिशत मात्रै छुट्टयाइएको छ जुन आवश्यकभन्दा १२ प्रतिशतले कम हो । राज्यले नै शिक्षा क्षेत्रलाई उच्च प्राथमिकतामा नराखेको गुनासो व्यापक छ । व्यावसायिक र गुणस्तरीय शिक्षाका लागि शिक्षक, पूर्वाधार मजबुद बनाउँदा सरकार, अभिभावक र विद्यार्थीको लगानी र दायित्व पनि थपिँदै जाने निश्चित छ । २०२८ सालमा बनेको शिक्षा नीतिमा मूलभूत सुधार हुन सकेको छैन । युवापुस्ता पुरानो भइसकेको शिक्षानीतिमा सामान्य रूपान्तरण होइन, बालविकासदेखि नै फड्को मानुपर्ने आवश्यकता देख्छ । प्राविधिक धारसहितको शिक्षा नीति, राष्ट्रको आवश्यकताअनुसार विषय छनोट हुनुपर्ने उनीहरूको बुझाइ छ । पढ्नेपढाउने तरिका, परीक्षा, मूल्यांकन प्रणालीमा सुधार गरे गुणस्तरमा सुधार आउने विज्ञहरू बताउँछन् ।"
नयाँ सोच,गम्भीर बिरामीको उपचारमा दक्खल डा जेन्टल सुन्दर श्रेष्ठ एनेस्थेसिस्ट तथा क्रिटिकल केयर स्पेसलिस्ट हुन् । गम्भीर बिरामीको उपचारमा दख्खल राख्ने चिकित्सक । टोरोन्टोस्थित क्रिटिकल केयर सेन्टरमा अध्ययन तथा काम गरेका श्रेष्ठ नेपालका थोरै क्रिटिकल केयर विज्ञमध्ये पर्छन् । गम्भीर बिरामी भएकाको उपचार गरी तिनलाई दैनिक जीवनमा फर्काउनुभन्दा महान् कार्य अरू हुन नसक्ने प्रेरणाले उनी यो क्षेत्रमा अघि बढेका हुन् । इमरजेन्सी न्युरोलोजिकल लाइफ सपोर्ट एन्ड अक्युट केयर अल्ट्रासाउन्ड वर्कसपका कोर्स निर्देशकका रूपमा उनी स्वदेशविदेशमा अध्यापन पनि गराउँछन् । श्रेष्ठ हाल शिक्षण अस्पताल महाराजगन्जमा कार्यरत छन् । त्यहाँ उनी एमडीका विद्यार्थीलाई पनि पढाउँछन् । नेपालको प्रतिनिधित्व गर्दै धेरै अन्तर्राष्ट्रिय सम्मेलनमा भाग लिएका उनले विश्वस्तरका जर्नलमा सय हाराहारी लेख प्रकाशित गराएका छन् । अहिले उनी विश्वस्तरका अनुसन्धाता मिलेर प्रकाशन गर्न लागेको पाठयपुस्तकको विकासमा काम गरिरहेका छन् । सेप्सिसको व्यवस्थापन तथा उपचारको अन्तर्राष्ट्रिय टास्क फोर्समा पनि आबद्ध छन् ।
डाक्टरका दु:ख,"बलियो अर्थोपार्जन, सामाजिक प्रतिष्ठा र उज्ज्वल भविष्य । एमबीबीएस पढ्दै गर्दा गोरखाका उत्सव तिम्सिना खुबै उत्साहित थिए । अभिभावकले ऋणपान गरेरै भए पनि २५ लाख रुपैयाँ खर्च गरे । जब पढाइ सकेर चिकित्सा पेसाको मैदानमा उत्रिए, उनले महसुस गरे, सोचेजस्तो रहेनछ यो क्षेत्र । राम्रो जागिर, मानसम्मान र पुग्दो तलब भ्रम रहेछ ।एक वर्ष चिकित्सा अभ्यास गरेपछि डा तिम्सिना अहिले विशेषज्ञता (एमडी) अध्ययनका लागि प्रवेश परीक्षाको तयारी गरिरहेका छन् । एमीबीबीएसको योग्यताले मात्रै भविष्य सुनिश्चत छैन, उनले भने । विशेषज्ञता अध्ययनको अवसर सहजै पाउनेमा पनि उनी ढुक्क छैनन् । सिट थोरै हुन्छ, प्रतिस्पर्धा चर्को । प्रतिस्पर्धा चर्को भएकै कारण काम छाडेर उनी छ महिनादेखि अध्ययन मात्रै गरिरहेका छन् । डा तिम्सिनाजस्तै अपेक्षा र वास्तविकताबीच तालमेल नमिल्दा चिकित्सक पेसाप्रति असन्तुष्ट भएका युवा थुप्रै छन् । कडा मेहनत र लगानी गरेर चिकित्सा सेवामा प्रवेश गरे पनि कामअनुसार पारिश्रमिक, सुरक्षा र सम्मान नपाएको उनीहरूको गुनासो छ । काम गर्ने अस्पतालमा पर्याप्त भौतिक पूर्वाधारको अभावले आइपर्ने झन्झटले पनि उनीहरूमा निराशा थपिदिन्छ ।सामान्य चिकित्सक बन्न मात्रै एउटा व्यक्तिले विद्यालय अध्ययनपश्चात् करिब सात वर्ष कडा मेहनत र न्यूनतम ४० लाख रुपैयाँ खर्चेको हुन्छ । विशेषज्ञता (एमडीएमएस) हासिल गर्नुपरे थप २२ लाख रुपैयााँसम्म खर्च लाग्छ । युवा चिकित्सक संघका अध्यक्ष डा चेतन बस्नेतको अनुभवमा समाजमा स्थापित दृष्टिकोणजस्तो चिकित्सा क्षेत्र छैन । चिकित्सक विद्यार्थी जीवनबाटै ऊर्जाशील भएर आउन सकेका छैनन् । पठनपाठनमै समस्या छ, शुल्कमा एकरूपता छैन, परीक्षा र नतिजा प्रकाशन समयमा हुँदैन, उनी भन्छन् ।युवा चिकित्सक संघसँग जोडिएका चिकित्सक मात्रै गन्ने हो भने अहिले नेपालमा तीन हजार हाराहारी चिकित्सक युवा छन् । अनौपचारिक रूपमा थप अरू छन् । देशमा भएका २० मेडिकल कलेजबाट वार्षिक करिब दुई हजार चिकित्सक उत्पादन हुन्छन् । विदेशबाट अध्ययन गरेर आउनेको संख्या एक हजार हाराहारी छ । उत्पादनअनुसारको रोजगारी सिर्जना हुन नसक्दा चिकित्सक विदेश पलायन हुन बाध्य छन् । देशभित्रै थप अध्ययन गरेर विशेषज्ञता हासिल गर्ने बाटो सजिलो छैन । हाल नेपालमा मेडिकल कलेज र स्वास्थ्य विज्ञान प्रतिष्ठानले विशेषज्ञता (एमडीएमएस) पढाइरहेका छन् । नेपाल मेडिकल काउन्सिलका अनुसार वार्षिक १२ हजार चिकित्सक विशेषज्ञता (एमडीएमएस) अध्ययन गर्न तयार हुन्छन् । वार्षिक ३ सय हाराहारीले मात्र मौका पाउँछन् । सरकारी सेवामा पसेका चिकित्सक पनि सन्तुष्ट देखिँदैनन् । सरकारी अस्पतालमा बिरामीको चाप र चिकित्सकको अनुपात सन्तुलित छैन । एक दिनमा एक चिकित्सकले २५ भन्दा बढी बिरामी नहेर्ने विश्व स्वास्थ्य संगठनको मापदण्ड नेपालको सन्दर्भमा मेल खाँदैन । एकै चिकित्सकले एक दिनमा एक सय जनासम्म बिरामी हेर्नुपर्ने बाध्यता छ । यस्तो अवस्थामा बिरामीले गुणस्तरीय सेवा पाउँदैनन् । चापका बीच सेवा दिनुपर्दा चिकित्सक पनि सन्तुष्ट हुँदैनन् । सरकारी अस्पतालको अपुग भौतिक पूर्वाधार र बिग्रिरहने उपकरणले पनि चिकित्सकलाई काममा उत्प्रेरणा जगाउन नसकेको सरकारी चिकित्सक संघका अध्यक्ष डा दीपेन्द्र पाण्डे बताउँछन् । चिकित्सकलाई ऊर्जाशील बनाइराख्न सुविधा सम्पन्न अस्पतालको महत्त्वपूर्ण भूमिका रहने उनी बताउँछन् । श्रमले ऐनले तोकेजस्तो साताको ४० घण्टा मात्रै काममा खट्दैनन् चिकित्सक । उनीहरू बिरामीको चाप धान्न सातामा ७० देखि १ सय ४० घण्टा काम गर्ने चिकित्सक पनि छन् । बढ्दो चापकै कारण एक बिरामीलाई दिनुपर्ने न्यूनतम समय दिन सक्दैनन् । डा पाण्डे भन्छन्, डाक्टरको काम प्रशासनिक जस्तो हुँदैन, इमर्जेन्सीमा बोलाउनेबित्तिकै आउनुपर्छ, समयको पाबन्दी हुँदैन । चिकित्सक रोग निर्मूल पार्नेकै लागि हुन् भन्ने बिरामी पक्षको बुझाइ छ । विभिन्न कारणले उपचार सफल नहुँदा अस्पताल तोडफोड, चिकित्सकमाथि दुव्र्यवहार पनि हुने गरेका छन् । यसले चिकित्सक र बिरामीबीच असमझदारी बढाएको छ । असमझदारीले निम्त्याएको दूरीले चिकित्साजस्तो संवेदनशील क्षेत्र सुरक्षित हुन सकेको छैन । चिकित्सक संघका उपाध्यक्ष डा ढुण्डीराज पौडेल पनि चिकित्सकले आफूलाई सुरक्षित महसुस नगरेको बताउँछन् । बढ्दो असुरक्षाले पेसाप्रति आकर्षण घटाएको छ, उनीहरूमा आत्मविश्वास पनि खस्कँदो छ, उनी भन्छन्, अहिलेका डाक्टर गम्भीरखाले बिरामीको उपचार गरेर जोखिम मोल्नै चाहँदैनन्, यस्ता बिरामी गर्दा तलमाथि भइहाले बिरामी पक्षबाट दुव्र्यवहार हुन सक्ने डर छ । मेडिकल क्षेत्रमा शल्यक्रिया गर्दा जटिलता आउन सक्ने, औषधि चलाउँदा कहिलेकाहीँ दुष्प्रभाव हुने विषयलाई सामान्य मानिए पनि बिरामी पक्षले यही विषयलाई बहाना बनाएर दुव्र्यवहार गर्दा चिकित्सकको मनोबल घट्ने उनी बताउँछन् । डा पाण्डे दुव्र्यवहारको जोखिमले सकभर बिरामी भेट्नै नपर्ने विषय रोजेर पढ्ने गरेको बताए । शल्यचिकित्साजस्ता जोखिम विषयभन्दा पनि रेडियोलोजी, प्रयोगशालाजस्ता विषय नयाँ पिँढीका चिकित्सकको रोजाइमा पर्दै गइरहेको छ, उनले भने । चिकित्सा क्षेत्रलाई निरन्तरता दिन महिलाका लागि थप गाह्रो स्थिति छ । महिनावारी, गर्भवती र सुत्केरी अवस्थामा अस्पतालले चाहेजति खट्न नसक्दा अपजस खेप्छन् उनीहरू । यस्ता विशेष अवस्थामा बिदा मिल्दैन । बिदा मिलिहाले छोटो समय अवधिको हुन्छ । शिशुलाई दूध चुसाउनकै लागि काम छाड्नुपर्ने स्थिति छ । सन्तानको पालनपोषण, घरपरिवार र पेसाबीच सन्तुलन मिल्न नसक्दा चिकित्सक महिलामा तनाव छ ।चिकित्सा क्षेत्रमा शारीरिक र मानसिक दुवै अभ्यास गर्नुपर्छ । कामअनुसार पारिश्रमिक नहुँदा कतिपयलाई घर धान्नै मुस्किल परेको छ । राम्रो पारिश्रमिक नभएकैले चिकित्सकहरू निजीमा अभ्यास गर्छन् । यसले सरकारी सेवालाई असर पारेको छ । समाजले चिकित्सा पेसामा राम्रो तलब हुन्छ भन्ने सोच्छ । आठौं तहबाट सुरु हुने सरकारी सेवामा मुस्किलले मासिक ४० हजार रुपैयाँ पारिश्रमिक पाउँछन् । उनीहरू आर्थिक आवश्यकता पूरा गर्न निजीमा अभ्यास गर्छन् । नेपाल मेडिकल काउन्सिलमा दर्ता भएका २३ हजार चिकित्सकमध्ये लगभग १४ हजार मात्रै नेपालमा कार्यरत छन् ।संघका उपाध्यक्ष डा पौडेल डाक्टरले आफ्नो क्षमता अभिवृद्धिका लागि आफैं खर्च गर्नुपर्ने बाध्यता रहेको बताउँछन् । केन्द्रका चिकित्सकलाई मात्रै क्षमता अभिवृद्धिका तालिमको व्यवस्था भएकाले दुर्गममा खटिएका चिकित्सक विभेद महसुस गर्छन् । दुर्गमका अस्पतालमा सरकारी दरबन्दीका चिकित्सक जान नमान्नुको मुख्य कारण यो पनि हो । असुरक्षा र असन्तुष्टिका बाबजुद सरकारी सेवा आकर्षण भने देखिन्छ । सरकारले उत्पादनअनुसार रोजगारी सिर्जना गरेर चिकित्सा क्षेत्रलाई सुरक्षित बनाउनुपर्ने चिकित्सकहरू बताउँछन् ।"
युवाका सवाल,"धेरैजसोले पाको पुस्तालाई समाजको चुनौती मान्छन् । खासमा हेर्नुपर्ने त युवा उभार हो, जसले विश्व अर्थव्यवस्थामा बढ्दो दबाब राख्छ । राजनीतिक अशान्ति निम्त्याउँछ । ठूलो संख्यामा बसाइँसराइ गराउँछ । सहरी विकासमा प्रभाव पार्छ । अहिलेको नैतिक शिक्षा यस्तो हुन सक्छ युवालाई ध्यान देऊ, नत्र तिनीहरूले तिमीलाई बुढयौलीमा समस्या पार्नेछन् । विश्वमा जनसंख्याको एक चौथाइ युवा (१० देखि २४ वर्ष) छन् । राष्ट्रसंघीय जनसंख्या कोषका अनुसार विकासशील देशमा यिनको बाहुल्य छ । भारतमा जति युवा दबाब अन्यत्र कतै महसुस हुँदैन । हरेक महिना करिब १० लाख भारतीय १८ वर्ष पुग्छन् । उनीहरू कामको खोजीमा हुन्छन् । मतदाता सूचीमा नाम दर्ता गराउँछन् । अनि विश्वकै ठूलो श्रमिक जनसंख्या रहेको देशको श्रमबजारमा प्रवेश गर्छन् । भारतमा १५ देखि ३४ वर्ष उमेर समूहका मानिस करिब ४२ करोड २० लाख छन्, जुन अमेरिका, क्यानडा र बेलायतको संयुक्त जनसंख्या बराबर हो । विश्वव्यापी रूपमै विद्यालयमा युवाको उपस्थिति अघिल्लो पुस्ताभन्दा बढेको छ । उनीहरू अभिभावकभन्दा बढी संसारसँग घुलमिल हुन्छन् । महत्त्वाकांक्षा पनि बढी छ । त्यसैले अभिभावकका प्रस्तावमा खुसी हुन सक्दैनन् । कतिपयले घरपायक, असल नोकरी पाउँदैनन् । दसौं लाख गाउँबाट सहर र सहरबाट अन्य देशमा जान्छ । आकांक्षा पूरा नहुँदा बलियो विरोधी शक्ति जन्मनेमा राजनीतिक नेतृत्वमा रहेकाहरू उत्तिकै जानकार छन् । त्यस कारण फेरि पनि पूर्वी एसियाकै जसरी युवाले नै समृद्ध देश बनाउँछन् भन्ने निश्चित छैन । तपाईं भन्न सक्नु हुन्न, मैले एक युवा जमात पाएको छु, जुन महान् हुनेछ, अमेरिकाको वासिङ्टनस्थित सेन्टर फर ग्लोबल डेभलपमेन्टका अर्थशास्त्री चाल्र्स जे केनीले भने, तपाईंसँग जवाफ दिने एक अर्थव्यवस्था तयार हुनैपर्छ । विकासशील देशले सामना गर्ने ठूलो चुनौती भनेकै रोजगारी सिर्जना रहेको केनीको बुझाइ छ । भारतको उत्तरी राज्यमा केही वर्षअघि जातीय प्रदर्शनले निकै असर पुर्यायो । प्रदर्शनकारीहरू शक्तिशाली जमिनदार वर्गबाट परिचालित थिए । तिनका सन्तानलाई जमिनदारले न खेतीकिसानीमा लगाउन सकेका थिए न त रोजगारी सुरक्षित गर्न । त्यसै कारण उनीहरू सरकारी पदमा आरक्षणको मागसहित सडकमा उत्रे । रेलमार्ग अवरुद्ध पारे । ट्रकमा आगो लगाए । प्रहरीका अनुसार प्रदर्शनमा ३० जनाको ज्यान गयो । यो भारतले सामना गरिरहेको चुनौतीको एक हिस्सा मात्र हो । प्रत्येक वर्ष देशले १ करोड २० लाखदेखि १ करोड ७० लाख रोजगारी सिर्जना गर्नपर्छ ।विश्वभर युवा कामदार अनिश्चयमा अल्झिएका छन् । अन्तर्राष्ट्रिय श्रम संगठनका अनुसार ५ मध्ये २ जनाले काम पाइरहेका छैनन् । पाए पनि निकै कम मूल्यमा श्रम बेचिरहेका छन् । यस कारण उनीहरू गरिबीबाट उम्कन सक्दैनन् । विकासशील देशमा यसै पनि कमैले जागिर पाउँछन् । युवा प्राय: पार्टटाइम काममा हुन्छन् । यसको मतलब तलबै कम पाउँछन् । कानुनी सुरक्षाका उपायको समेत कमी छ । युवा बेरोजगारीले धनी देशलाई समेत सताएको छ । युरोपभर युवा बेरोजगारी २५ प्रतिशत छ । ती देशको सुस्त अर्थतन्त्रलाई उकास्न सक्ने सीप भएका जनशक्तिको अभावमा यस्तो भएको हो । अमेरिकामा १६ देखि २९ वर्षका १७ प्रतिशत युवा न पढ्छन् न काम गर्छन् । बढ्दो युवा बेरोजगारी सामाजिक विरोध प्रदर्शन तथा दंगाको एक कारक पनि हो । हामीले के गरिरहेका छौं भन्ने कुराले विश्वव्यापी जनसांख्यिक चित्र प्रस्ट पार्छ । हाम्रा बालबच्चाको मृत्युदर घटेको छ । हजुरबुबा हजुरआमाको आयु बढेको छ । मानिसहरूले कम बच्चा पाउन थालेका छन् । विकासशील देशमा प्राथमिक विद्यालय जाने बच्चाको संख्या बढेको छ । पछिल्लो सर्वेक्षणअनुसार भारतमा ५ कक्षामा पढिरहेका आधा विद्यार्थीलाई दुई कक्षाको पाठयपुस्तक पढ्न आउँदैन । विद्यालय जान्छन् तर सिकाइ कमजोर छ । त्यसभन्दा ठूलो समस्या मध्यमस्तरको अध्ययन हो । यसले युवामा महत्त्वाकांक्षा झन् बढाउँछ । काम नपाएपछि उनीहरू निरास हुन्छन् । मध्यपूर्वी देशमा जब अधिनायकवादी शासकले शिक्षामा लगानी गरे, त्यहाँ अशान्तिसँगै युवा बेरोजगारी बढ्दो छ । विश्वव्यापी रूपमा पुरानो र नयाँ पिढीबीचको अन्तर झन् बढेको छ । जर्मनीमा ४६ वर्षभन्दा कम र बढी उमेरका मानिस बराबर छन् । रुसमा ३९, अमेरिकामा ३७, भारतमा २७ र नाइजेरियामा १८ वर्षभन्दा कम र बढी उमेरका मानिस बराबर छन् । चीनले युवा जनशक्ति अभाव भएपछि दस वर्ष पुरानो एक सन्तान नीति अन्त्य गरिसकेको छ । विश्वव्यापी रूपमा उमेर समूहको विभाजनले आप्रवासीको संख्यासमेत बढ्छ । कतिपय राजनीतिज्ञहरू आप्रवासीको लहरविरुद्ध लागेका छन् । केही समयअघि युरोपेली परिषद् अध्यक्ष डोनाल्ड टस्कले आप्रवासीलाई युरोप आउन रोक लगाउनुपर्ने बताए । परिषद्ले त्यस्ता मुलुकमा विकास सहायता प्रदान गरेर आप्रवासीको प्रवाह रोक्न खोजेको छ । विकास सहायताले युवाका सपना भने रोक्न सक्दैन । जब गरिब देश समृद्ध र त्यहाँका युवा बढी शिक्षित हुन्छन्, उनीहरूलाई अन्यत्र जानबाट रोक्न असम्भव छ । यसले विश्व डायस्पोरामा भारत किन सबैभन्दा ठूलो छ भन्ने प्रस्ट पार्छ । सन् २०१५ को तथ्यांकअनुसार १ करोड ६० लाख भारतीय विदेशमा छन् । जुन सन् २००० को तुलनामा दोब्बर हो । चीनमा सन् २००० को तथ्यांकअनुसार महिलाभन्दा ३ करोड ४० लाख पुरुष बढी छन् । भारतमा १० देखि २४ वर्षका १ करोड ७० लाख पुरुष महिलाभन्दा बढी छन् । यसले विवाहको बजार अझ बढी प्रतिस्पर्धी बनाएको छ । राम्रो काम नभएका मानिस झन् समस्यामा छन् । त्यस कारण पनि कतिपय युवा अविवाहित बस्छन् । उनीहरू महिलाप्रति हिंसात्मक हुने गरेका केही विद्वान्हरूको दाबी छ । एक हजार पुरुष बराबर ८ सय ७९ महिला रहेका भारतको हरियाणामा हालैको जातीय विरोध सानो आश्चर्य मान्न सकिन्छ । यो लैंगिक असन्तुलनले महिलाहरू तिरस्कारको सिकारसमेत बन्ने गरेका छन् । प्रविधि र बढ्दो आम्दानीका कारण दम्पतीले बच्चा जन्मनुपूर्व लिंग पहिचानका लागि अवैध परीक्षण गर्ने तथा गर्भपात गराउन थालेका छन् । नतिजास्वरूप पुरुषको संख्या बढ्दो छ । उनीहरूले अन्य देशबाट बेहुली भित्र्याउनुपर्ने भएको छ । त्यसैले हाम्रो समयको खास नैतिक शिक्षा यस्तो हुन सक्छ छोरीहरूलाई ध्यान देऊ, नत्र भविष्य तिमीलाई बर्बाद पार्न आउँदै छ ।द न्युयोर्क टाइम्सबाट अनूदित"
कलामा प्रयोग,"ठुलो फ्रेमभित्र सानो पौभा चित्र । आकार एक वर्ग सेन्टिमिटर मात्रै । टाढाबाट आँखाले यो पौभा चित्रमा आकृति ठम्याउन सकिँदैन । नजिकै गएर नियाल्दा सुन्दर मण्डला देखिन्छ । चित्रकार उजय बज्राचार्यले कोरेको यो मिनिएचर चित्रमा गरगहनाका बुट्टा मात्रै छैनन्, अक्षर पनि छन् । काठमाडौं उपत्यकामा हिन्दु तथा बौद्ध दर्शनमा आधारित विषयवस्तुलाई नेवार समुदायले कपडामा विभिन्न रङ मिश्रण गरी पौभा चित्र निर्माण गर्छन् । पौभा चित्र बनाउँदा कलाकारले निश्चित नियम पालन गर्नुपर्छ । मनगढन्ते चित्र कोर्न पाउने छुट हुन्न । पौभाका पुराना नियमहरू पालना गर्दै यसमा नयाँ गर्न सकिने भन्दै उजयले सानो पौभा बनाउने कोसिस गरे । पौभामा कोरिने बुट्टा निश्चित छन्, त्यसमा कलाकारले यताउति गर्न मिल्दैन, उनले भने, साइजमा भने परहेज छैन । नियम पालना गर्दै जत्रो साइजको चित्र बनाए पनि हुन्छ । बज्रबाराही मण्डला शीर्षकको त्यो सानो फ्रेममा उनले ज्वालावली (अग्नि), वज्रावली (बज्रका माला), खप्परको माला र त्रिभुजाकारभित्र वज्रबाराहीको वं अक्षर कोरेका छन् । सर्कलबाहिर पनि चार कुनामा बज्र बनाएका छन् । सामान्यतया पौभा चित्रको साइज तीनचार फिट हुन्छ । उनले सन् २००८ मा त्रिपुरेश्वरस्थित वल्र्ड ट्रेड सेन्टरमा २८ वर्गफिटको वल्र्ड लार्जेस्ट मण्डला बनाएका थिए । त्यतिखेर ठूलो पौभा चित्रले व्यापक चर्चा दिएको थियो उनलाई । ठूलोपछि केही नयाँ गर्ने सोचअनुसार मिनिएचर बनाएको उनले बताए । इनाजोलका ३७ वर्षीय उजयले पौभा चित्र कोर्न थालेको दुई दशकभन्दा बढी भइसकेको छ । कला लेखक देवेन्द्र थुम्केलीका अनुसार प्रतिमा लक्षण विधानशास्त्रमा पौभा चित्र बनाउने नियम छ । त्यसमा कुन देवताको स्वरूप कस्तो हुनेदेखि रङहरूबारे समेत उल्लेख गरिएको छ । पौभा दुई हजार वर्ष पुरानो मानिन्छ । तर, १२ औं शताब्दीदेखिका पौभा मात्रै भेटिएको उनी बताउँछन् । तिनै पौभाकलाको विम्ब लिएर कन्टेम्पोररी कला बनाउने चलन सुरु भइसकेको छ । हिन्दु तथा बुद्ध धर्मसित जोडेर धार्मिक प्रयोजनका लागि बनाइने हुँदा निश्चित नियम पालना गर्नुपर्ने उनले बताए । उजयले नांगा आँखाले मिनिएचर चित्र बनाएका थिए । आँखाको तेजिलोपन र सोचाइमा सूक्ष्मता नभएका चित्रकारले पौभा सिर्जना गर्न सक्दैनन् । नाङ्गा आँखाले लामो समय सूक्ष्म रूपमा काम गर्दा आँखामै खराबी आउन सक्ने खतरा पनि हुन्छ । उजय भन्छन्, ठूलो बनाउनभन्दा सानो बनाउन गाह्रो हुने रहेछ । धेरै बेर नियालेर काम गर्दा आँखा दुख्थ्यो । केही बेर आराम गर्दै बनाउँदा एक साता लाग्यो । सानो मण्डला बनाउँदाको भिन्नता महसुस गर्न यो चुनौती लिएको उनले बताए । पछिल्लो समय पौभा चित्रको बजार पनि सन्तोषजनक रहेको उजयले बताए । दुई दशकअघि चित्र बेचेर बाँच्न गाह्रो थियो, उनले भने, अहिले राम्रो काम गरे यसैबाट जीविकोपार्जन हुन सक्ने वातावरण बनेको छ । पहिले चित्रका खरिदकर्ता विदेशी मात्रै हुने गर्थे । अहिले नेपालीले पनि किन्न थालेका छन् । पहिले पौभा चित्र किनेर सजाउने सोच थिएन, मिहिनेत धेरै हुने भएकाले चित्रको मूल्य पनि धेरै हुन्थ्यो, उनले भने, अहिले नेपाली खरिदकर्ता धेरै आकर्षित छन् । परम्परागत रूपमा पौभा चित्र सजावटभन्दा पनि सांस्कृतिक रूपमा पूजाआजा वा मेडिटेसन, भिजुअलाइजेसनका लागि प्रयोग हुन्छ । नियममा बाँधिएरै पनि इनोभेटिभ काम गर्न सकिने चित्रकार रितेश शाही बताउँछन् । देवताको वस्त्र, बज्र, स्थान भिन्नै बनाउन मिल्दैन, उनले भने, तर चित्रमा बनाउने कलश, ब्याकग्राउन्ड कलाकारले सिर्जनशील तरिकाले बनाउन सक्छ । उनले हालै पौभालाई तिब्बतियन शैलीसित फ्युजन गर्दै बनाएका छन् । ३० वर्षीय रितेशका अनुसार पछिल्लो समय पौभा चित्रकारहरूको संख्यामा वृद्धि भइरहेको छ । पौभा चित्रको स्तर घट्दै गएको हो कि भन्ने पनि उनलाई लाग्छ । परम्परागतबाट भिन्न गर्दा गालीगलौज सामना गर्नुपर्छ । उनले भने त्यस्तो भोगेका छैनन् । प्रोत्साहन मिलिरहेको छ । उनी भन्छन्, पुरानोलाई बिगार्नु भएन । परम्परागत नभए पनि कलामा निखार ल्याउने ध्येयले गरेको कामलाई समाजले स्विकार्ने रहेछ ।चित्रकार रितेशका अनुसार नेपाली पौभा कलाको बजार चीन हो । पौभाको गुणस्तर खस्किन थालेदेखि बजार पनि कम भएको हो कि भन्ने महसुस रितेशलाई हुन्छ । कलाकारले बजार बचाउन चित्रको गुणस्तरमा ख्याल गर्नुपर्ने उनी बताउँछन् । अहिले जमाना स्मार्ट भएको छ । कला कोर्ने साधनदेखि विधि र फर्म फेरिएका छन् । कलाकार रोशन भण्डारी दुईभन्दा बढी फर्म फ्युजन गर्दै कला बनाउँछन् । कला पढ्दै गर्दा उनले सबै फर्मका पेन्टिङ बनाउने गर्थे । स्नातकोत्तर सकाएपछि उनले दुवैलाई फ्युजन गर्ने सोचे । एब्स्ट्रयाक्ट सित फिगरेटिभ कम्पोजिसन लाई फ्युजन गर्दै उनी चित्र कोर्छन् । उनको चित्रमा कल्पना र वास्तविकताको फ्युजन भेटिन्छ । स्ट्रोक, स्प्लासेस र कलर कम्बिनेसन लाई फोकस गर्दै फिगर मार्फत आइडिया प्रस्तुत गर्ने शैली नयाँ हो । जसरी मानिसमा बाहिरी कुराले प्रभाव पार्छ, त्यस्तै रोशनको चित्रमा देखिने हरेक क्यारेक्टरलाई बाहिरीको रङ, स्प्लासेसले पारिरहेको देखिन्छ । उनी भन्छन्, मेरा चित्रमा फिगर पनि ब्याकग्राउन्डका रूपमा प्रयोग हुन सक्छ र कुनै बेला ब्याकग्राउन्ड पनि मुख्य फिगरका रूपमा उतार्न सक्छु । थर्ड प्रोसेस बाट पेन्टिङ गर्न गाह्रो भए पनि उनलाई यसमै रस पसिसकेको छ । बदलिँदो समयअनुसार कलाकारले पनि आफ्नो कला समयानुसार परिवर्तन गर्नपर्ने उनलाई लाग्छ । व्यावसायिक रूपमा मात्रै पेन्टिङ बनाउनु छ भने जे गरिरहेको हो त्यही गर्दा हुन्छ, उनले भने, समयअनुसार आफूलाई परिवर्तन गर्नु कलाकारको दायित्व पनि हो । नयाँ आउने पिंढीलाई नयाँ बाटो र क्षेत्र खुल्न सक्छ । कला जगत्ले नयाँ मोड लिन सक्छ । केही नयाँ गर्ने इच्छा, सोच छ भने चुनौती लिनैपर्ने उनी बताउँछन् । चित्रकार रोशनका अनुसार अन्य मुलुकसित तुलना गर्दा नेपालको कला बजार त्यति ठूलो छैन । तर १०१५ वर्षयता कलाको बजार राम्रो भएको छ । उनी र उनका साथीहरू कलाबाटै जीविकोपार्जन गरिरहेका छन् । इनोभेटिभ र क्रियटिभ काम गर्ने कलाकारको जीविकोपार्जनमा समस्या नभएको उनले सुनाए ।"
छाउपडी संघर्ष,"मपत्रकारितामा आएदेखि छाउपडी प्रथाविरुद्ध लेख्दै आएकी छु । मलाई कतिपयले छाउपडी पत्रकार भनेर खिल्लीसमेत उडाए । यसले मलाई केही फरक पार्दैन । दिदीबहिनीले भोग्दै आएको यो समस्यामा मैले कलम रोक्न मिल्दैन ।छाउपडीविरुद्ध लेख्न थाल्दा मलाई धेरैले साथ दिएनन् । नेता, शिक्षक, कर्मचारी, स्थानीय समाजसेवी, अधिकारकर्मीले समेत विस्तारै साथ दिन छाडे । उनीहरूकै घरमा छाउगोठ छ । महिलाले छाउ बारेको देखेकी छु । छाउपडी अन्त्यका लागि युवा भने सक्रिय देखिन्छन् । दुई वर्षको अवधिमा अछामका ९१ वटा वडामा पुगेर छाउ प्रथाको अवस्थाबारे बुझेँ । म जहाँजहाँ पुग्थेँ, त्यहाँ युवाको जमात छाउ प्रथाविरुद्धमा हुन्थ्यो । छाउगोठमा ज्यान गुमाएकामध्ये आधाजसो किशोरी छन् । गत जेठ २७ गत छाउ बार्न छाउपडी गोठमा बसेकी तुर्माखाँद४, जुयगाउँकी १८ वर्षीया पार्वती बुढाको सर्पले डसेर मृत्यु भयो । पछिल्लो समय तिमिल्सैनकी २१ वर्षीया डम्बरा उपाध्यायको छाउ बार्दा निसास्सिएर मृत्यु भयो । महिनावारी भएका बेला झ्याल नभएको सानो गोठमा बसेकी थिइन् । महिलालाई पीडा छ, उनीहरू नाइँ भन्न सक्दैनन् । छाउ नबार्ने अवस्था आउन अझै धेरै बाटो हिँड्नुपर्ने देखिन्छ । अछाममा छाउपडी प्रथाविरुद्ध अभियान चलेको एक दशक नाघिसकेको छ । यो अभियानमा जिल्लामा सरकारी निकाय, राष्ट्रिय र अन्तर्राष्ट्रिय गैरसरकारी संस्थाले काम गरे । छाउपडी प्रथा घटेको पनि छ । जिल्लाका साविक ७५ गाविसमध्ये ३१ वटा गाविसलाई छाउगोठमुक्त घोषणा गरिएको छ । तुर्माखाँद४, जुयगाउँकी पार्वतीको छाउगोठमा मृत्यु भएको घटनालाई स्थानीय, जनप्रतिनिधि र स्वयंसेविकालगायतले ढाकछोप गर्न खोजेका थिए । पार्वतीसँगै सुतेकी उनकी बहिनी राधिकालाई सत्य कुरा नखोल्न सबैले दबाब दिएका थिए । घरबाट २० मिनेट टाढाको छाउगोठमा महिनावारी बार्न बसेका बेला राति २ बजेट पार्वतीलाई सर्पले डसेको थियो । पार्वतीकी दिदी प्रेमकलाले फेसबुकमा स्टाटस लेखेर यो घटना सार्वजनिक गरेकी थिइन् । भंैसी बाँध्ने गोठमा भाइसँग दिउँसो सुतेका बेला ज्यान गएको भन्ने आशयका समाचार आएका थिए । मलाई शंका लाग्यो । कतै पार्वती बुढाको छाउगोठमै ज्यान गएको त होइन ?मैले प्रेमकलासँग म्यासेन्जरमा कुरा गरेँ । समाज एक भएका बेला प्रेमकला पनि यो कुरा खोल्न सक्ने अवस्थामा थिइनन्् । मैले उनको नम्बर मागेँ । फोनमा कुरा गरेँ । उनले पार्वतीको छाउगोठमै ज्यान गएको बताइन् । छाउगोठमा ज्यान गएको अरूले थाहा पाए गाउँको बेइज्जत हुन्छ, परिवारका सदस्यलाई प्रहरीले लान्छ भनेर हतारमा पार्वतीको दाहसंस्कार गरिएको रहेछ । छिमेकी, जनप्रतिनिधि, स्वयंसेविका सबैले सल्लाह गरेर छिट्टै दाहसंस्कार गर्नुपर्छ भने, हतारमै दाहसंस्कार गरियो, उनले सुनाइन्, मैले सत्य कुरा लुकाउनु हुँदैन भनें तर कसैले सुनेनन् । सँगै सुतेकी बहिनीलाई पनि साँचो कुरा नबोल्न समाजले दबाब दिएको थियो । पार्वतीको छाउगोठमा मृत्यु भएको समाचार कान्तिपुर दैनिकमा आएपछि गाडेको शव निकालेर जिल्ला सदरमुकाममा पोस्टमार्टम गराउनू भनी प्रहरी, प्रशासनलाई केन्द्रबाट दबाब आयो । गाउँमै घटना हुँदा पनि थाहा नपाएझैं गरेको प्रहरी चिहानबाट शव निकालेर ३० कोस टाढाको जिल्ला अस्पताल पुर्याई पोस्टमार्टम गर्न बाध्य भयो । प्रेमकलाकै कारण कुहिन लागेको शव बोकेर जिल्ला अस्पताल पुर्याउनुपरेकामा गाउँलेले आक्रोश पोखे । प्रेमकला र मलाई मार्ने धम्की आउन थाल्यो । परिवार, समाज, आफन्त कोहीले पनि प्रेमकलालाई साथ दिएनन् । उनलाई जतिबेला आफन्त र गाउँबाट दबाब आउँथ्यो, मलाई फोन गर्थिन् । एक दिन राति १२ बजेको थियो, प्रेमकलाको फोन आयो । उनले भनिन्, दिदी, यो समाजले मलाई बाँच्न नदिने भयो, कि आफैं मर्, कि हामी मार्छौं भन्ने दबाब दिन थाले ।उनले थपिन्, मंगलसेन आउँदा तपाईंलाई पनि आक्रमण गर्ने कुरा गर्दैछन् । तपाईं सुरक्षित रहनुहोला । मलाई डर पनि लाग्यो, एउटी किशोरीको छाउगोठमा ज्यान गएको विषय ओकल्दैमा कतै प्रेमकलाको ज्यान त जोखिममा पर्ने त होइन ? ज्यान जोखिममा परे पनि आफू छाउपडी प्रथाविरुद्ध बोल्न नछाड्ने अठाट उनको थियो । यो समाजको विकृतिबारे बोल्न मलाई डर छैन, उनले भनिन् ।"
सेवामा मन,"इन्जिनियरको अस्पतालकपिल खनाल र उनकी श्रीमती सुशीला इन्जिनियर हुन् । तर, उनीहरूले पछिल्लो समय भिन्न लाइन रोजेका छन् । पोखरा विश्वविद्यालयबाट इन्जिनियरिङ पढ्दा जुन सपना देखेका थिए, त्यो बदलिएको छ । दैलेखको दुल्लुमा यो दम्पतीले साढे २ करोड लगानीमा अस्पताल स्थापना गरेको छ । गाउँमा अस्पताल खोल्नु सरासर जोखिम मोल्नु हो । त्यसमाथि आफ्नो विज्ञताभन्दा फरक क्षेत्र । उनीहरूले गाउँका जनताको ज्यान जोगाउनकै लागि जोखिमपूर्ण क्षेत्रमा मोटो रकम लगानी गरे । इन्जिनियर दम्पतीले आफ्ना बाजेको सम्झनामा आशाराम हस्पिटल निर्माण गरेको हो । आधुनिक सुविधासहित अस्पताल स्थापना भएपछि स्थानीयले महँगो रकम तिरेर सहरतिर जानुपर्ने बाध्यता हटेको छ । दुल्लुका नगर प्रमुख घनश्याम भण्डारी इन्जिनियर दम्पतीले पैसा कमाउनेभन्दा पनि जनतालाई स्वास्थ्यसेवा दिने उद्देश्यले अस्पताल खोलेको बताउँछन् ।अस्पतालमा आकस्मिक सेवाका साथै भिडियो एक्सरे, डिजिटिल एक्सरे, डेन्टल सेवा, स्तरीय प्रयोगशाला छन् । गाउँमै विशेषज्ञ चिकित्सक बस्नु अस्पतालको अर्को विशेषता हो । अस्पताललाई निकट भविष्यमै सय शय्यामा स्तरोन्नति गरिने खनाल बताउँछन् । अहिले दुल्लुसहित दैलेखका बिरामीले जटिल स्वास्थ्य समस्या आउँदा सुर्खेत, नेपालगन्ज जानुपर्ने बाध्यता छ । अस्पतालका हाडजोर्नी विशेषज्ञ डा प्रकाश थापा गाउँमै सहज र भरपर्दो सेवा उपलब्ध भएपछि बिरामी बाहिर जाने क्रम रोकिने बताउँछन् ।कमजोर सूचकांककर्णाली प्रदेशको स्वास्थ्य सूचकांक निकै कमजोर छ । सामाजिक विकास मन्त्रालयका अनुसार प्रदेशको शिशु मृत्युदर प्रतिहजारमा ५८ जना छ । यसको राष्ट्रिय दर भने ३९ छ । पाँच वर्षमुनिका बच्चाको दीर्घ कुपोषण दर पनि यो प्रदेशमा अत्यन्तै उच्च छ । नेपालको औसत दर ३६ प्रतिशत हुँदा कर्णाली प्रदेशमा ५५ प्रतिशत छ । स्वास्थ्यका हरेक सूचकांकमा हाम्रो अवस्था निकै कहालीलाग्दो छ, मन्त्रालयका स्वास्थ्य महाशाखा प्रमुख विर्षबहादुर शाही भन्छन्, यसलाई सुधार्न सरकारमात्र होइन, निजी क्षेत्रबाट पनि सहयोग जरुरी छ । नेपालीको औसत आयु ७१ वर्ष रहँदा कमजोर स्वास्थ्य अवस्थाकै कारण कर्णाली प्रदेशमा ६५ वर्षमात्र रहेको उनले बताए ।प्रदेश सरकारले स्वास्थ्यका चुनौतीसँग जुध्न महत्त्वाकांक्षी नीति बनाउने जनाएको छ । मन्त्रालयका अनुसार स्थानीय तहमा १५ देखि २५ शय्याको आधारभूत अस्पताल र प्रत्येक जिल्लामा ५० शय्याको विशेषज्ञ अस्पताल बनाउने नीति छ । तर त्यसको कार्यान्वयन पक्षमा अन्योल देखिन्छ ।"
कर्मले बलिया,"फेदीखोला गाउँपालिका१ का ३३ वर्षीय अविलास गुरुङले पर्यटन व्यवसायमा हात हालेका छन् । आफ्नो गाउँलाई पर्यटकीय गन्तव्य बनाउने सोचका साथ गत वर्षदेखि यो व्यवसायमा लागेका हुन् । आफ्नै गाउँठाउँमा गरेको लगानीले आम्दानी दिन थालेको छ । रामकोट गुरुङ कटेज (होमस्टे) फेदीखोलामा चर्चित छ । उनले आफ्नै डिजाइनमा होमस्टे सञ्चालन गरेका हुन् । बसाइँ सरेर गएकाहरू पुख्र्यौली थलो हेर्न आउँछन् । उनीहरूलाई समेत बस्ने, घुम्ने र गाउँबारे जानकारी दिने व्यवस्था मिलाउन अविलास व्यावसायिक रूपमा लागेका हुन् । यहाँबाट बसाइँ सरी गएका र गाउँमा आउने जोकोहीलाई पनि शुल्कसहित खानेबस्ने व्यवस्था गर्नुपर्छ भनेर रामकोट गाउँका ४ घरमा होमस्टे खोलिएको छ, उनले भने, चार घरमा ३० जना पाहुनालाई सेवा दिन सकिन्छ । रामकोट होमस्टेलाई व्यवस्थित रूपमा सञ्चालन गर्न रामकोट होमस्टे व्यवस्थापन समिति गठन गरिएको छ । रामकोटलाई पर्यटकीय गन्तव्यका रूपमा विकास गर्न स्थानीय सरकारसँग समन्वय गरिएको अविलासले जानकारी दिए । ग्रामीण परिवेश, रहनसहन, कला, संस्कृति जगेर्ना गरी त्यसलाई व्यावसायिक रूप दिन सके वैदेशिक रोजगारीका लागि युवा भौंतारिने घट्न सक्छ, अविलास भन्छन्, यही सन्देश अरूतिर पनि प्रवाह होस् भनेर म ग्रामीण पर्यटन प्रवद्र्धनमा लागेको हुँ, उनले भए ।अविलाससँग पर्यटन क्षेत्रमा आठ वर्ष काम गरेको अनुभव छ । उनले २०७१ सालमा ट्राभल एजेन्सी खोलेर पोखरा क्षेत्र वरपरका धम्पुस, सिक्लेस, घान्द्रुक, छोमरोङ, घोरेपानी, पञ्चासेलगायत पर्यटकीय गन्तव्यमा पर्यटकलाई घुमाएका छन् । धेरै पर्यटकीय ठाउँ घुमेर त्यहाँको आतिथ्य सत्कार, कला, संस्कृतिलाई नजिकबाट बुझेपछि रामकोटलाई पनि पर्यटकीय स्थलका रूपमा विकास गर्न उनी लागिपरेका छन् । समृद्धिको खोजीमा सहर पस्न थाले, गाउँका घरहरू रित्तिँदै गए । पुराना घर भत्किने अवस्थामा पुगे । हामीले तिनैलाई सम्हालेर होमस्टे बनाएका छौं, अविलासले भने । आफ्नै गाउँठाउँमा व्यवसाय गरेर बस्ने युवा अविलास एक्लो होइनन् । स्याङ्जामा थुप्रै युवा जागिर खोज्दै भौंतारिनुको साटो आफ्नो बलबुताले भ्याएको व्यवसाय गरेर गाउँमै रमाएका छन् । उनीहरूले अरूलाई रोजगारी पनि दिएका छन् । गाउँमै बसेर काम गरेर सन्तुष्टि र कमाइ दुवै मिल्ने सन्देश पनि प्रवाह गरिरहेका छन् । सिद्धार्थ राजमार्गको पोखरास्याङ्जा सडकखण्डअन्तर्गत कुविन्डेबाट २ किमि ग्रामीण सडक र पोखराबाट पश्चिमतर्फ १५ किमिको दूरीमा रामकोट होमस्टे पर्छ । यहाँबाट पोखरासहितको लमजुङ हिमाल, मनास्लुदेखि अन्नपूर्ण हिम शृंखला, धौलागिरि हिमाल देख्न सकिन्छ । पुतलीबजार नगरपालिका३ ढडुवाका ३१ वर्षीय नवराज हमाल र पुतलीबजार५ टारीका २९ वर्षीय सुरेश रेग्मीले एक वर्षदेखि गाई र भैंसी फार्म सञ्चालन गरेका छन् । हमाल ५ वर्ष मलेसिया बसेर आएका हुन् भने रेग्मी ६ वर्ष जापान बसेर फर्किएका हुन् । हमाल र रेग्मीले एकएक करोड लगानी गरेर २२ रोपनी क्षेत्रफलमा आधुनिक फार्म खोलेका हुन् ।जग्गा हमालकै हो । ५ लाख रुपैयाँमा २० वर्षका लागि बन्दकी राखेर व्यवसाय सुरुवात गरेको हमाल बताउँछन् । उनीहरूको स्याङ्जा एग्रो रिसर्ज सेन्टर नामक कम्पनी २०७४ सालमा दर्ता छ । फार्ममा ५१ वटा भैंसी, ४ वटा गाई र ३९ वटा पाडापाडी छन् । ५ सयवटा भैंसी पुर्याउने लक्ष्य छ, हमालले सुनाए । फार्ममा दैनिक ५ सय लिटर दूध उत्पादन हुन्छ । उनीहरूले भैंसीलाई घाँसका लागि एक सय रोपनी खेत भाडामा लिएका छन् । हमालले मलेसियामा कृषिसम्बन्धी काम गरेका थिए । आफ्नै गाउँमा परिश्रम गर्दैछौं, सुरुवात चरणमा छौं, उनले भने, आफ्नै ठाउँमा गरिएको पक्कै नाफामा जानेमा ढुक्क छौं । विदेशमा जस्तो ज्यान जोखिममा पनि छैन । जापान बसेका सुरेश गाउँमै केही गर्ने सोचका साथ गाईभैंसी पालनमा होमिएको बताउँछन् । सानो उमेरमा घरमा कृषि कर्म गरेको र यसैमा राम्रो देखेको हुनाले भैंसीपालनमा लागेको हुँ, उनले भने, हामीले फार्म खोल्दै गर्दा तराईबाट ल्याएका भैंसीलाई स्याङ्जाको हावापानी उपयुक्त हुन्छ कि हँुदैन, तिनलाई कसरी ल्याइपुर्याउने जस्ता चुनौती थिए । उनीहरूले पहिलो चरणमा गोठ, बासस्थान, भैंसीका साथसाथै अन्य सामग्री खरिदमा २ करोड रुपैयाँ खर्चिएका हुन् । अर्ना जातको भैंसी एक लाख ८० हजारदेखि दुई लाख ५० हजारसम्मको दरले किनेको सञ्चालकहरू बताउँछन् । हरेक ४ महिनामा ५० वटा दुहुना भंैसी थप्दै जाने उनीहरूको लक्ष्य छ । उनीहरूका अनुसार भंैसीको आहाराका रूपमा दाना चोकर चितवनबाट खरिद गरिन्छ । भैंसीको दूधको बजार राम्रो छ, रेग्मीले भने, दैनिक दुई हजार लिटर दूध फार्मबाटै बिक्री हुन्छ । थप दुई हजार लिटर दूधको माग छ । रेग्मीले ३ वर्षपश्चात् मागभन्दा बढी दूध आफ्नो फार्ममा उत्पादन हुने बताउँदै डेरी उद्योग खोली दही, पनिर, छुर्पी, घिउलगायत सामग्री बनाएर बजारमा बेच्ने योजना सुनाए । वालिङ नगरपालिका९ भीमटारीका ३८ वर्षीय भीम लुइँटेलले बंगुरपालन सुरु गर्दा बाहुनको छोराले बंगुर पाल्ने ? भनेर टिप्पणी गर्ने थुपै्र थिए । जीविकोपार्जन गर्न केही न केही गर्नुपर्छ भन्ने सन्देश प्रवाह गरेका उनी बंगुलपालनबाट मनग्य आम्दानी गर्छन् । सशस्त्र द्वन्द्वमा नेपाली सेनाको जागिर छाडेर दुबई पुगेका लुइँटेलले ४ वर्षअघि २७ लाख रुपैयाँ लगानीमा बंगुरपालन सुरु गरेका हुन् । उनको इन्द्रेणी बंगुर फार्ममा लगानी ३ करोड रुपैयाँ पुगेको छ । वालिङ९ पीपलटारीमा १३ रोपनी जग्गा १० वर्षका लागि १२ लाखमा भाडामा लिएर व्यवसाय थालेको हुँ, लुइँटेलले भने, फार्ममा अहिले एक सय ५० माउसहित ३ सय बंगुर छन् ।जिल्लाका हरेक कृषकबीच नमुना बनेका लुइँटेलले २७ वटा बंगुरबाट फार्म सञ्चालन सुरु गरेका थिए । उनले इन्द्रेणी फार्मलाई बच्चा उत्पादन अर्थात् प्रजनन गर्ने फार्मका रूपमा विकास गरेका छन् । यहाँ उत्पादित बच्चा स्याङ्जा, कास्की, पाल्पा, रूपन्देही, प्यूठान, दाङलगायत २० जिल्लामा पुगेका छन् । लुइँटेलले एक महिनाको बच्चा चार हजार ५ सय रुपैयाँका दरले बेच्छन् । बच्चा जन्माउन नसक्ने र भाले बंगुर मासुका लागि बिक्री हुन्छ । मासुका लागि एक सय ३० देखि ३०० किलोसम्मको बंगुर बेचेको उनले सुनाए । फार्ममा ५ जना कर्मचारी छ । तिनीहरूलाई तलबलगायत खर्च कटाउँदा वार्षिक ५० लाख रुपैयाँ बचत हुने गरेको लुइँटेलले बताए । बंगुरको बजार राम्रो छ, उनले भने, मासुका लागि एउटा नया फार्म थाल्दैछु ।लुइँटेलले जिल्ला पशु कार्यालय र युवा परिषद् स्याङ्जाबाट उत्कृष्ट युवा उद्यमी घोषित भई पुरस्कार थापिसकेका छन् । पैसा कमाउने मात्र मेरो सोच होइन, लुइँटेल भन्छन्, विदेशमा रहेका युवालाई स्वदेशमै राम्रो कमाउन सकिन्छ भन्ने सन्देश दिन चाहेको हुँ ।"
फर्केनन् वैज्ञानिक,"विज्ञानलाई बेवास्ताराज्यले विज्ञान क्षेत्रलाई बेवास्ता गर्ने गरेको सरोकारवालाको गुनासो छ । २०४४ देखि २०५५ सालसम्म नास्टमा अनुसन्धानका लागि सरकारले कुनै बजेट छुट्याएको थिएन । त्यसबेला कर्मचारीको तलब मात्र दिइन्थ्यो । नेपालमा कुल गार्हस्थ उत्पादनको शून्य दशमलव ३८ प्रतिशत बजेट पनि विज्ञान तथा प्रविधिको क्षेत्रको विकास तथा अनुसन्धानमा विनियोजन हुँदैन, नास्टका प्रविधि विभागका प्रमुख डा रवीन्द्रप्रसाद ढकालले भने, नास्टको वार्षिक बजेटको धेरै प्रतिशत तलबभत्तामै खर्च हुन्छ । करिब ३ करोडको बजेटले अनुसन्धानमा खासै उल्लेखनीय उपलब्धि देखिँदैन । जापान र अमेरिकाको विज्ञान तथा प्रविधि क्षेत्रमा कुल बजेटको ३ प्रतिशतभन्दा बढी हुन्छ । वैज्ञानिक फर्क कार्यक्रमलाई सफल बनाउन यसमा भएका कमीकमजोरी सच्याइनुपर्ने उनले बताए । अनुसन्धान क्षेत्रमा दिइने बजेट अत्यन्त न्यून भएकाले यसलाई बढाउनुपर्छ, उनले भने, सार्वजनिक खरिद प्रणालीका कारण सामान समयमा नै खरिद गर्न सकिने अवस्था छैन । विश्व बजारमा नेपालमा उत्पादन भएका वैज्ञानिकहरूको भाउ छ । अन्य मुलुकहरूले राम्रो सेवासुविधा दिएर उनीहरूलाई काममा लगाउँछन् । यस्ता ड्रेन्ड ब्रेन हरूलाई राज्यले स्वदेश फर्काउन छुट्टै योजना ल्याउन जरुरी भएको ढकालको ठम्याइ छ ।नास्टका उपकुलपति डा सुनीलबाबु श्रेष्ठ पनि कार्यक्रमको कार्यान्वयन पक्ष फितलो भएको स्विकार्छन् । कार्यक्रम सुरु भएको तीन वर्षमात्र भएको छ । समीक्षा गरेर कमीकमजोरीलाई सच्याउँदै अगाडि लैजान सकिन्छ, उनले भने । आफू पनि युवा भएकाले अनुसन्धानको पाटोमा युवालाई आकर्षित गर्ने योजाहरू ल्याउने प्रतिबद्धता उनले जनाए ।र, यो पनिविदेशमा रहेका वैज्ञानिकलाई स्वदेश फर्काउन नास्ट असक्षम भइरहेका बेला अनुसन्धान सहायक वृत्ति कार्यक्रममा भने युवा वैज्ञानिकको आकर्षण बढ्दो छ । नास्टले प्रत्येक वर्ष विज्ञानमा स्नातकोत्तर सकेका २० युवालाई अनुसन्धान सहायक वृत्ति र सहायक अनुसन्धान फेलोअन्तर्गत छनोट गर्छ । यो कार्यक्रमअन्तर्गत एक जना युवाले एक वर्ष मात्रै काम गर्न पाउँछ । यहाँ अनुसन्धान सहायक भएर काम गरेकाहरूले विधावारिधिका लागि विदेशी विश्वविद्यालयहरूमा सजिलैसँग भर्ना पाएका छन् । चालू आर्थिक वर्षमा ८ जनाका लागि ६२ जनाले प्रतिस्पर्धा गरेका थिए । यो उत्साहजनक खबरभित्रको मुख्य सवाल पनि उही हो यी प्रतिभाशालीहरूलाई भविष्यमा पनि स्वदेशमै अड्याउने वातावरण भने कहिले बन्ला ?"
कप्तानी इनिङ्स,"नेपाली क्रिकेटमा एउटा तथ्य धेरैलाई हेक्का छ, सन् २०१४ को आईसीसी वल्र्ड ट्वान्टीट्वान्टी । नेपालले अहिलेसम्म खेलेको सबैभन्दा ठूलो प्रतियोगिता हो यो । बंगलादेशमा आयोजित त्यस प्रतियोगितामा नेपालले खुबै तहल्का मच्चाएको थियो । त्यस प्रतियोगितामा छनोट हुनु आफैंमा नेपालका लागि उत्तिकै सनसनीपूर्ण उपलब्धि थियो । प्रतियोगिताको ठ्याक्कै अगाडि सहभागी सबै टिमका कप्तानले मिडिया अगाडि बोल्नुपर्ने थियो । प्रतियोगितालाई पछ्याउने क्रममा बाक्लै नेपाली पत्रकार ढाका पुगेका थिए । नेपाली टिमका कप्तान पारस खड्का पहिलोपल्ट यति ठूलो प्रतियोगितामा अन्तर्राष्ट्रिय मिडिया सामना गरिरहेका थिए । डर थियो, कतै पारस आत्तिने त होइनन् ? तर जसरी उनी मिडियासामु प्रस्तुत भए र बोले, त्यो देखेर त्यस प्रिम्याच कन्फ्रेन्समा उपस्थित सबै दंग गरे । एक बेलायती पत्रकारको प्रतिक्रिया थियो पारसको व्यक्तित्व सय टेस्ट खेलिसेकका कप्तानजत्तिकै थियो । पारसका अगाडि अरू धेरै टिमका कप्तानको प्रस्तुति फिक्का थियो । यस्ता छन्, नेपाली क्रिकेट कप्तान । नेपालले अन्तर्राष्ट्रिय क्रिकेट काउन्सिल (आईसीसी) बाट वान डे टिमको मान्यता पाएको धेरै भइसकेको छैन, एक वर्षभन्दा पनि कम । त्यसयता नेपालले दुई सिरिज खेलिसकेको छ । पहिलो सिरिज नेदरल्यान्ड्सविरुद्ध थियो, त्यो बराबरीमा टुंगियो । अर्को संयुक्त अरब इमिरेट्स (यूएई) विरुद्ध थियो, त्यसमा नेपाल विजयी रह्यो । नेपालले तीन खेलको वान डे सिरिज २१ ले जित्यो । लगत्तै भएको तीन खेलको ट्वान्टीट्वान्टी सिरिज पनि नेपालले २१ ले नै जित्यो । दुवैमा नेपालले उत्कृष्ट पुन: आगमन रचेको थियो । वान डे सिरिजमा पनि नेपाल पहिलो खेलमा पराजित रहेको थियो । त्यसपछिका दुवै खेलमा नेपाल विजयी रह्यो । ट्वान्टीट्वान्टी सिरिजको कथा यस्तै रह्यो । क्रिकेटमा विदेशी भूमिमा गएर त्यहाँकै टिमलाई सिरिजमा हराउनु कम्ती होइन । त्यसमाथि क्रिकेट इतिहासमा विदेशी भूमिमा गएर सिरिज जित्न वर्षांै लगाएका घटना उत्तिकै छन् । यस्तोमा काठमाडौं फर्कंदा पारस र उनको टिमले भव्य स्वागत पाउनु अचम्म होइन । दशकयता नेपाली टिमले त्रिभुवन विमानस्थलमा एकपछि अर्को यस्तै स्वागत पाइरहेको छ । काठमाडौं फर्कने बेला पारसले अचेल भन्न थालेका छन्, हाम्रो सपना भनेको नेपालले टेस्ट क्रिकेट खेलोस् भन्ने हो । टेस्ट क्रिकेट अर्थात् यो खेलको सबैभन्दा माथिल्लो संरचना । नेपाली घरेलु क्रिकेटमा खासै केही भइरहेको छैन । कतै पारसले धेरै बोलेका त होइनन् ? पारसले बुनेको टेस्ट क्रिकेटको सपनालाई उडाउन खोज्ने धेरै होलान् । लगभग दस वर्षअगाडि पारसले यस्तै बोलेका थिए, हाम्रो सपना नेपालले वान डे खेलोस् भन्ने हो । उनले यस्तो पनि भनेका थिए, हामी चाहन्छौं, नेपालले ट्वान्टीट्वान्टी क्रिकेटको विश्वकप खेलोस् । त्यति बेला पनि पारसले बढी बोले कि भन्नेहरू थिए । यी त दुवै सपना हाम्रै आँखा अगाडि पूरा भइसकेका छन् । यूएईविरुद्ध वान डे सिरिजको पहिलो खेलमै एकपल्ट फर्कौं । त्यसमा नेपाल तीन विकेटले पराजित रह्यो । पहिले ब्याटिङ गरेको नेपाल १ सय १३ रनमै समेटियो । नेपाली क्रिकेटको सबैभन्दा कमजोरी नै ब्याटिङ मानिन्छ । त्यसमा नेपालले ब्याटबाट गरेको प्रदर्शन वास्तवकै कमजोर थियो । त्यस खेलमा नेपालले यूएईलाई जितबाट रोक्न जसरी प्रयास गर्यो, त्यो अतुलनीय थियो । नेपालको बलिङ धारिलो हुने गर्छ, फिल्डिङ पनि ठीकठाकको छ । सामान्य भन्न मिल्ने सय रनभन्दा केही बढीको लक्ष्यलाई रक्षा गर्न नेपालले खेलेको खेल वास्तवमै अब्बल दर्जाको थियो । त्यो जुनुन ले अन्तत: पूरा सिरिजमै रंग देखायो । दोस्रो र तेस्रो वान डेमा त नेपालको ब्याटिङ पनि चल्यो । पारस आफैंले शतक बनाए, नेपालका लागि पहिलो ऐतिहासिक वान डे शतक । पूरा सिरिजमै के भएको थियो, नेपाली क्रिकेटलाई अलिकति माया गर्नेलाई त्यो सबै थाहा छ । यी सबै उपलब्धिमा कोही एक जनाको सबैभन्दा ठूलो योगदान छ भने त्यो कप्तान पारसकै हो । व्यक्तिगत रूपमा पारस कसैलाई मन नपर्न सक्छ । उनको आलोचनामा रमाउने पनि होलान् । तर एउटा तथ्यसँग कसैले दुई मत राख्न सक्दैनन्, नेपाली क्रिकेटलाई यहाँसम्म ल्याइपुर्याउनेमा कसैको सबैभन्दा बढी भूमिका छ भने त्यो पनि पारसकै हो । यी सबै खुसीका उपलब्धि नेपाली क्रिकेटले आत्मसात् गरे पनि समग्रमा नेपाली क्रिकेटको स्थिति भने गतिलो छैन । मैदानभित्र खेलाडीले जति मिहिनेत गरेका छन्, त्यसको छेउछाउ पनि मैदान बाहिर भइरहेको छैन । पारसले नेपाली क्रिकेटमा तय गरेको एक दशकको यात्रा वास्तवमै अद्वितीय छ । सन् २००९ मा उनी पहिलोपल्ट नेपाली क्रिकेट टिमको कप्तान भए । उनी जन्मजात क्रिकेटमा नेतृत्व गर्न आएका जस्ता खेलाडी हुन्, प्रदर्शन पनि त्यसलाई सुहाउँदो खालकै छ । उनको संघर्ष मैदानभित्र मात्र सीमित छैन, मैदान बाहिर पनि उनलाई यस्तै संघर्ष गर्नुपरेको छ । सन् २०१४ त्यही वर्ष हो, जति बेलादेखि उनले नेपाली क्रिकेटको प्रशासन चलाइरहेकासँग पनि जोरी खोज्नुपर्यो । वल्र्ड ट्वान्टीट्वान्टी खेलेर फर्केपछि । पारसले नेपाली क्रिकेट पदाधिकारीविरुद्ध त्यही बोले, जुन सत्य थियो । कामै नगर्ने, गर्न खोज्नेलाई पनि हटाउन खोज्ने, खेलमा भन्दा पनि राजनीतिमा बढी रुचि राख्नेविरुद्ध पारसले नबोले कसले बोल्ने ? स्थिति ठ्याक्कै यस्तै थियो । त्यसपछि नेपाल क्रिकेट संघ (क्यान) माथि एकपछि अर्को आर्थिक अनियमितताको आरोप लागिरहेको थियो । यता पारसले मैदानमा भने अविश्वसनीय यात्रा तय गरिरहे । सन् २०१२ ताका नेपाल आईसीसी वल्र्ड क्रिकेट लिगको डिभिजनफोरतिर थियो । साँच्चै अहिले विश्वास नहुन सक्छ, नेपाल वान डे खेल्न विश्व क्रिकेटको कान्छो सदस्य देश भएको छ । फेरि भन्नै पर्छ, यी सबै उपलब्धिमा पारसको बलियो र दाँज्नै नसकिने योगदान छ । नामिबियामा भएको वल्र्ड क्रिकेट लिग डिभिजनटु र जिम्बावेमा भएको आईसीसी वल्र्डकप क्वालिफायरमा नेपालले खेलेको खेललाई कसरी कसैले बिर्सन सक्छ र ? र, यसैबीच अर्को विश्वास नै गर्न सकिने तथ्य के हो भने यी सबै उपलब्धि आईसीसीबाट क्यानमाथि लागेको प्रतिबन्धकै बेला प्राप्त भएको छ । सन् २०१६ मा क्यान निलम्बनमा परेको थियो, अब त त्यो पनि दुई वर्षभन्दा बढी भइसकेको छ । यो निलम्बन कहिले हट्छ, त्यसको कुनै छाँट देखिन्न । अहिले जति काम भइरहेको छ, सबै आईसीसीकै रेखदेखमा भइरहेको छ । नेपाली क्रिकेटले यति धेरै उपलब्धि हात पार्दा पनि जस लिने अवसर पाएका छैनन्, क्यानका कुनै न कुनै समय जोडिएका पदाधिकारीहरूले । त्यसैले पारसका भूमिका पनि बढेका छन् । क्यान नभएर नै हो, पारस छनोटकर्ता पनि हुनुपरेको छ । त्यति मात्र होइन, पर्दा पछाडिबाटै सही, उनलाई प्रतियोगिता आयोजना गर्नुपर्ने स्थिति पनि छ । यस्तोमा उनले आलोचक पनि कमाउने नै भए । यी सबै तथ्यलाई उनले मनभित्रै साँचेर राखेका छन् र नेपाली क्रिकेटको राम्रो होस् भनेर त्यसलाई पचाएका पनि छन् । त्यसैले भलाद्मी पाराले भन्ने गर्छन्, यी सबै देशका लागि राम्रो गर्ने प्रयास मात्र हुन् । क्रिकेटमा कप्तानले राम्रो खेल्यो भने त्यसलाई क्याप्टेन्स नक भन्ने गरिन्छ । अहिले पारसले त्यति मात्र गरिरहेका छैनन्, एक प्रकारले नेपाली क्रिकेटलाई नै आफ्नो काँधमा बोकेर हिँडिरहेका छन् । त्यसलाई कप्तानी इनिङ्स भन्न करै लाग्छ, मैदान बाहिर पनि ।"
खेलाडी उत्पादन,"विशेषत: बंगबन्धु गोल्डकपको, जसले साग र हालसम्मकै ठूलो सफलता सोलिडारिटी कपको सफलताको आधार खडा गरेको थियो ।यी तीन उपाधि यात्रा नेपाली फुटबल इतिहासकै स्वर्णिम काल हो । टिम च्याम्पियन भयो र सर्वत्र वाहवाही पायो । त्यस बेला नेपाली फुटबलको भित्री गुदी (मुख्य पक्ष) भने खोक्रो थियो । अहिले पनि धरातल उस्तै छ । नेपाल क्रिकेट संघ (क्यान) निलम्बनमा रहेको अवस्थामा नेपाली टिमले ठूल्ठूला सफलता हासिल गर्दै एकपछि अर्को इतिहासको पन्ना थपिरहेको छ । त्यसले फुटबल समर्थकलाई पनि विकेट र रनको आकर्षणले मोहित पारिरहेको छ । सबभन्दा लोकप्रिय खेलका रूपमा नेपालमा पनि फुटबललाई क्रिकेटले विस्थापित गर्ने संकेत देखाएको छ ।क्रिकेटमा सफलताको क्रेजले नयाँ प्रतिभालाई तानिरहेको छ । फुटबलमा भने तीन उपाधि जित्दाको उत्साहलाई क्यास गर्न सकेन । ती तीन उपाधि यात्रामा नवयुग श्रेष्ठ खुबै चम्किए । तर उनी एकेडेमीका खेलाडी होइनन् । न त अनिल गुरुङ नै एकेडेमीका थिए । त्यस बेला प्रशिक्षकलाई खेलाडी छनोट गर्न २५२७ जनाभन्दा बढी उपलब्ध थिएन । अहिलेको अवस्था अझै नाजुक छ । यसको मुख्य कारण व्यवस्थित लिग नियमित नहुनु नै हो । राष्ट्रिय टिममा एकेडेमीका खेलाडीकै बाहुल्य भए पनि एन्फाको करोडौं लगानीले त्यस्तो सुपरस्टार जन्माउन सकेको छैन । र, एकेडेमीले देशको स्तरलाई उकास्न पनि सकेको छैन । त्यस आधारमा एन्फाको आफैं एकेडेमीको अवधारणा पुरानो भइसक्यो ।आधुनिक फुटबलमा देशको फुटबलको सर्वोच्च संस्था आफंैले एकेडेमी सञ्चालन गर्ने पनि होइन । संघले त लिगलाई व्यवस्थित र व्यावसायिक बनाएर नियमित सञ्चालन गर्ने अनि त्यस लिगमा खेल्ने क्लबहरूलाई फुटबल विकासको आधार बनाउनुपर्छ । फुटबल एकेडेमी क्लबहरूले चलाउनुपर्छ र यो विश्वव्यापी सत्य पनि हो । नेपालमा क्लब पन्छिने र एन्फा आफैं एकेडेमी चलाएर जस लिने गर्छ । यो गलत हो ।अन्तर्राष्ट्रिय फुटबलमा सफल देशहरूका लिग खेल्ने क्लबले एकेडेमी सञ्चालन गर्नैपर्ने प्रावधान हुन्छ । जहाँ ७८ वर्षदेखि २१२२ वर्षसम्मका खेलाडीले प्रशिक्षण गर्छन् । एकेडेमी सञ्चालन नगरे सुविधा कटौती हुन्छ, लिगमा क्लबको हैसियत खोसिन्छ । हामीसँग भने लिग खेल्ने त्यस्तो कुनै क्लब छैन, जसले एकेडेमी सञ्चालन गरेको छ । क्लबलाई विकासे ढोकाको साँचोमा ढाल्न नसक्नु एन्फाकै कमजोरी हो र यसमा क्लबहरू पनि जिम्मेवार नभएकै हुन् । क्लबले एकेडेमी, स्कुल र उमेर समूहको लिग नियमित सञ्चालन गर्नुपर्छ । स्तरीय खेलाडी उत्पादन हुने उमर समूहदेखि नै नियमित प्रशिक्षण र प्रतिस्पर्धाबाटै हो । नेपालमा पनि यस्तै लिग वा प्रतियोगिताको खाँचो छ, जुन एक दुई साताभित्रका केही खेलमै सीमित नहोस् । यस्ता प्रतियोगितामा लिग खेल्ने क्लबहरूको सहभागितालाई अनिवार्य गर्नुपर्छ । क्लबहरू लिगको मुखैमा खेलाडी खोजिरहेका हुन्छन् । आफैं एकेडेमी सञ्चालन गर्ने हो भने त्यसरी खेलाडीको खोजीमा तड्पिनुपर्ने अवस्था आउँदैन । त्यसका लागि क्लबहरूले ग्रासरुट फुटबलमा लगानी गर्नु आवश्यक छ, जसले आफ्नै खेलाडी उत्पादन गर्न सक्छ ।फ्रेन्चाइज टिमको आधारमा नेपाल सुपर लिग गर्ने ठूला घरानाका एक व्यवसायीले घोषणा गरे । तर, उनको घोषणा एउटा अर्को प्रतियोगिता थप्नेबाहेक केही होइन भनेजस्तो थियो । भारतको आईएसएलको नक्कल गर्न खोजिएको नेपाल सुपरलिगको हरेक टिमले पनि एकेडेमी सञ्चालन, ग्रासरुट फुटबलमा लगानी गर्यो भने मात्रै त्यसले नेपाली फुटबलको स्तर बृद्धि गर्न सक्छ । अर्को पक्ष, देशमा भइरहेका ठूल्ठूला गोल्डकपसँगै उमेर समूह (यू १४, यू १६, यू १९, यू २१) का प्रतियोगिता पनि सञ्चालन गर्नु आवश्यक छ, जसले नयाँ खेलाडी उत्पादन गर्न सक्छ ।बाक्लो बस्ती र सहरीकरणका कारण खेल्ने मैदान दिनदिनै घटिरहेको छ । बालबालिहका शारीरिक व्यायाम हुने खेलमा होइन, डिजिटल भर्सनको प्रतियोगितामै व्यस्त हुन थालका छन् । फुटबलजस्ता खेलका लागि यो अर्को चुनौती हो । त्यसैले पनि बेलैमा मैदान सुरक्षित गरेर बालबालिकालाई खेल्ने वातावरण मिलाइदिनुपर्छ । एन्फाको पोल गाड्ने अभियानलाई अब बल खेल्ने संस्कृतिमा ढाल्नु आवश्यक भइसकेको छ । भएको एउटा रंगशाला पनि महाभूकम्प २०७२ ले ध्वस्त बनाइदियो र यो अहिलेसम्म तयार हुन सकेको छैन । स्तर बृद्धि गरेर अन्तर्राष्ट्रिय स्तरमा प्रतिस्पर्धा गर्न, लोभलाग्दो माहोल सिर्जन गर्न पनि वैकल्पिक रंगशाला अत्यावश्यक भइसकेको छ । एन्फा आफैंले पनि फुटबल रंगशाला बनाउन नसक्ने होइन । यसका लागि इच्छाशक्ति र सकारात्मक सोंच हुनु जरुरी छ । अनि सरकारको लगानी पनि ।आर्थिक कमजोरी वा सामाजिक परिवेश । यस्तै कुनै कारण हुन सक्छ, हाम्रोजस्तो विकासोन्मुख देशका ठूलाबडा धन, पैसामुखी हुने गर्छन् । काम पनि त्यस्तै गर्छन् । एन्फाले पनि यू १५ का बच्चालाई पनि सफलता हात पारेपछि नगद पुरस्कार दिइरहेको छ । यस्ता सम्मानले युवा खेलाडीलाई पैसामुखी बनाइरहेको छ । युवा खेलाडीलाई पैसा होइन, प्रतिभा निखार्ने अवसर दिनुपर्छ । प्रतिभाले भरिपूर्ण भइसकेपछि खेलेर पैसा आफंै कमाउन सक्छन् ।रोहित चन्द र किरण चेम्जोङ अहिलेका स्टार खेलाडी हुन् । उनीहरू बिदामा पनि शारीरिक व्यायाम गरिरहेका भेटिन्छन् र जहिले पनि खेल्नलाई फिट भएर बस्छन् । अरू नेपाली फुटबलरलाई भने प्रतियोगिताका लागि शारीरिक रूपमा फिट हुन पहिला बेग्लै प्रशिक्षण गराउनुपर्ने आवश्यकता छ । यस्ता अपरिपक्व व्यवहार हाम्रा खेलाडीले पनि त्याग्नुपर्छ । अनिमात्रै जुनसुकै बेला स्तरीय खेल पस्कन सकिन्छ ।"
