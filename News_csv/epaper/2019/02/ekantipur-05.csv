शीर्षक,विवरण
विज्ञापनमा गल्ती भए ५ वर्ष कैद,"त्यसैगरी राज्यद्रोह, गाली बेइज्जती वा अदालतको अवहेलना हुने वा अपराध गर्न दुरुत्साहित गर्ने प्रकारका विज्ञापनलाई पनि कठोर सजायकै सूचीमा राखिएको छ । नेपाल विज्ञापन संघका पूर्वअध्यक्ष राजकुमार भट्टराईले विज्ञापनको कसुरलाई कुनै पनि लोकतान्त्रिक देशमा फौजदारी अभियोग नमानिएको बताए । फौजदारी अभियोगमा राख्नेबित्तिकै विज्ञापनको सिर्जनशीलतामै असर पर्छ । विज्ञापन सिर्जनाको विषय हो । सिर्जना गर्ने बेलामा ३ देखि ५ वर्षको कैद सम्झिएपछि सिर्जनै मर्छ, उनले भने, अर्कोतिर सिर्जनशीलताको व्याख्या जस्तो किसिमले पनि गर्न सकिने हुँदा प्रतिशोध साँध्ने ठाउँ रहन्छ । उनले विज्ञापनको कसुरलाई फौजदारी अभियोगबाट हटाइनुपर्ने बताए । पत्रकार महासंघका पूर्वसभापति दाहालले विधेयकमा सामाजिक सुव्यवस्था, अश्लील विषयजस्ता शब्द राखेर सामाजिक मर्यादा संरक्षणका नाममा विज्ञापनको कन्टेन्ट लाई नियमन गर्न खोज्नु ठीक नभएको बताए । विज्ञापन गर्न पाउने विषय पनि अभिव्यक्तिकै विषय हो । विधेयकमा राखिएका धेरै भेग शब्द तथा कैद सजायले विज्ञापनमार्फत गरिने सूचना प्रवाहमा त्रास सिर्जना गर्छ, उनले भने, विज्ञापनका नाममा गरिने अभिव्यक्तिलाई पनि स्वतन्त्रता दिइनुपर्छ । विज्ञापनका विषय फौजदारी हुन सक्दैन । उनले विज्ञापनका विषय पनि प्रहरीले हेर्ने भएपछि सरकारले विज्ञापन बजारलाई नियन्त्रण गर्न सक्ने तथा त्रास देखाएर आफ्ना आलोचक मिडियामा विज्ञापन रोकाउन सक्ने आशंका व्यक्त गरे । विज्ञापनको कसुरमा सबैभन्दा कम सजाय एक लाख रुपैयाँसम्मको जरिवाना तोकिएको छ । केही कसुरमा पाँच लाखसम्मको जरिवाना भनिएको छ । केही कसुरमा तीन वर्ष कैद वा तीन लाख रुपैयाँसम्मको जरिवाना वा दुवै सजाय हुने भनिएको छ । सार्वजनिक शिष्टाचार वा नैतिकतामा प्रतिकूल हुने, श्रमप्रति अवहेलना गर्ने, लैंगिक विभेद एवं जातीय छुवाछूतलाई दुरुत्साहन गर्ने, धर्म, वर्ण, जातजाति वा समुदायबीचको सम्बन्धमा खलल पार्ने वा आर्थिक अवस्था, भाषा, क्षेत्र वा वैचारिक अवस्थालगायत कुनै आधारमा विभेद हुने गरी प्रकाशनप्रसारण हुने विज्ञापनलाई फौजदारी कसुर मानिएको छ । निर्वाचनको स्वच्छतामा प्रतिकूल असर पार्ने, ट्रेडमार्क, पेटेन्ट, डिजाइनलगायत औद्योगिक सम्पत्तिको हकवालाको अनुमति वा स्वीकृतिबिना प्रयोग, स्वदेशी उत्पादनलाई हतोत्साहित र निरुत्साहित गर्ने किसिमको शब्द, दृश्य एवं संकेतको प्रयोग, भ्रम वा अफवाह फौलाउने, उत्तेजना फैलाउने वा अन्य यस्तै अमर्यादित व्यवहार गर्ने गरी, स्वच्छ प्रतिस्पर्धामा प्रतिकूल असर पार्ने, अरूको उत्पादनसँग तुलना वा अरूलाई नराम्रो देखाएर गरिएका विज्ञापनलाई फौजदारी कसुरमा राखेर तीन वर्षको कैद वा तीन लाखसम्मको जरिवाना वा दुवै सजाय तोकिएको छ ।त्यस्ता अरू विषय उक्त सजायको सूचीमा परेका छन् । विधेयकले विज्ञापनको नियमनसम्बन्धी काम गर्नका लागि विज्ञापन बोर्डको परिकल्पना गरेको छ । धेरैजसो विषयका कसुरमा प्रहरीलाई मुद्दा चलाउने अधिकार ताकेर बोर्डलाई नाम मात्रको संस्था बनाउन खोजिएको दाहालले बताए । सञ्चार तथा सूचना प्रविधिमन्त्री गोकुल बाँस्कोटाले आइतबार उक्त विधेयक राष्ट्रिय सभामा पेस गरेका हुन् । विधेयकको सैद्धान्तिक छलफलमा भाग लिँदै सांसद अधिकारीले विज्ञापन गरेबापतको कसुरमा राखिएका कैदका प्रावधान हटाइनुपर्ने बताएका थिए । उनले विज्ञापनको कसुरलाई गैरजमानती रूपमा राखिएकाले थुनेर अनुसन्धान गर्न पाउने छुटले सरकारलाई जुनसुकै बेला मिडियालाई अप्ठ्यारो पार्ने ठाउँ रहने बताए । विज्ञापनलाई नियमन गर्ने नाममा मिडियालाई अप्ठ्यारो पार्ने गरी गैरजिम्मेवार ढंगले विधेयक ल्याइएको छ, उनले भने, अपराध संहितामै समेटिएका विषयलाई पनि विज्ञापनका नाममा फेरि जोड्न खोज्नु गलत हो । सञ्चारमन्त्री बाँस्कोटाले असल उद्देश्यका साथ ल्याइएको विधेयकले अभिव्यक्ति स्वतन्त्रतालाई कुनै प्रकारले कुण्ठित वा बन्देज नलगाउने बताए । राष्ट्रिय सभामा आइतबार विधेयक पेस गर्दै उनले विज्ञापनलाई नियन्त्रणमुखी होइन, नियमनमुखी बनाउने उद्देश्यले विधेयक ल्याइएको उल्लेख गरे ।"
हुन्डी अभियोगमा ८ जनालाई मुद्दा,"काठमाडौं , राजस्व अनुसन्धान विभागले हुन्डी कारोबार आरोपमा ८ जनालाई मुद्दा दायर गरेको छ । विभागले ४ अर्ब १६ करोड ३३ लाख रुपैयाँ हुन्डी गरेको आरोपमा जिल्ला अदालत धनुषामा मुद्दा दायर गरेको हो । उनीहरूमाथि विदेशी विनिमय ऐनविपरीत काम गरेको आरोपमा तीन वर्षसम्म कैद र बिगो रकम जरिवानाको मागदाबी छ ।विभागले जनकपुरका रामेश्वर पुर्वे, उनकी श्रीमती मीनादेवी साह, विजय यादव र मोख्तार अहमद, भारतका सन्तोष महतो, नरेश महतो, सुरज ठाकुर तथा पप्पुकुमार दासविरुद्ध मुद्दा दायर भएको हो । विभागले उनीहरूसँग बरामद भएको ८३ लाख रुपैयाँसमेत जफत गर्न मागदाबी गरेको छ ।बिगो र त्यसको दोब्बर जरिवाना हुने भएकाले विभागले हरेकसँग १२ अर्ब ४८ करोड रुपैयाँ जरिवाना माग गरेको छ । पप्पुकुमार दास भने १५ वर्षमुनिका नाबालक भएकाले आधा रकम अर्थात् ६ अर्ब २४ करोड मागदाबी गरिएको छ । सबैसँग मागदाबी लिइएको कुल बिगो ९३ अर्ब ६० करोड रुपैयाँ हुन आउँछ । स्रोतले भन्यो, जनकपुरमा आधारित भएर भारतीय व्यापारिक केन्द्रमा हुन्डी कारोबार गरेको खुलेको हो ।उनीहरूले मिलेमतोमा हवाटस एपमार्फत हुन्डी कारोबार गरेको प्रमाण फेला परेको राजस्व अनुसन्धान विभागको दाबी छ । राजस्वले एपमार्फत उनीहरूले सांकेतिक शब्द र चिह्न प्रयोग गरी विदेशी मुद्रा र नेपाली रुपैयाँको अन्तरदेशीय कारोबार गरेको अख्तियारको आरोप छ । हुन्डी कारोबार नेपालमा गैरकानुनी मानिन्छ । विभागले उनीहरूको साथबाट बरामद भएको भौचर र बहीखाताको अनुसन्धानबाट बिगो कायम गरिएको जनाएको छ ।"
पूर्वमन्त्रीद्वयलाई भ्रष्टाचार मुद्दा,"विभिन्न आर्थिक वर्षका लेखापरीक्षण प्रतिवेदनहरूमा पटकपटक एउटै व्यक्तिलाई म्याद थप गर्दै जाँदा स्वच्छ प्रतिस्पर्धा नभई राज्यलाई हानिनोक्सानी भएको देखिएको हुँदा, अख्तियारको आरोपपत्रमा भनिएको छ, प्रतिस्पर्धाबाट भाडामा लगाउने निर्देशन हुँदासमेत त्यसको पालना नगरेको देखियो ।समाज कल्याण परिषद्ले २०६९ वैशाख १२ गते जिल्ला प्राविधिक कार्यालयबाट भाडादरसमेत मगाएको थियो । प्राविधिक कार्यालय जिल्लाभरका लागि घर तथा जग्गाको भाडादर तय गर्ने आधिकारिक निकाय हो । प्राविधिक कार्यालयले पठाएको भाडा मूल्यांकन प्रतिवेदन परिषद्मा २०६९ जेठ ३ गते दर्तासमेत भयो । तर साउन १५ को पदाधिकारी बैठकले प्राविधिक कार्यालयबाट भाडादर मगाउने निर्णयलाई खारेज गरिदियो । अख्तियारले उक्त निर्णयलाई बदनियतपूर्ण भनेको छ । प्राविधिक कार्यालयले तय गरेको भाडादर र समाज कल्याण परिषद्ले सम्झौता गरेको भाडादरको तुलना गरी अख्तियारले नोक्सानको रकम निकाली बिगो कायम गरेको हो । प्रदर्शनीमार्गदेखि टुकुचा खोला, भद्रकाली पुल र नेसनल ट्रेडिङको सीमामा फैलिएको भृकुटीमण्डप क्षेत्र २०२२ सालमा स्थापना भएको हो । औद्योगिक प्रदर्शनीस्थलका रूपमा विकसित गरिएको क्षेत्रलाई सरकारले २०३७ सालमा तत्कालीन सामाजिक सेवा राष्ट्रिय समन्वय परिषद्लाई भोगचलनका लागि हस्तान्तरण गर्यो । परिषद् रूपान्तरित भई गैरसरकारी संस्थाहरूको नियामक निकाय समाज कल्याण परिषद् बन्यो । भृकुटीमण्डपमा ६० रोपनी जग्गा फनपार्कले लिएको थियो भने २५ रोपनी ल्याम्ह: पुच: नामक संस्थाले लिएको छ । ३५ हजार वर्गफिटको प्रदर्शनी हल छ । बगैँचाले २३ रोपनी र खसीबजारले २१ आना ओगटेका छन् । ३० रोपनी क्षेत्रमा फैलिएको टहराभित्र १३ सय पसल छन् । परिषद्ले ९ रोपनी जग्गा नेपाल पर्यटन बोर्डलाई ९९ वर्षका लागि लिजमा दिएको छ । अन्य पसल तथा सटरको भाडाका बारेमा पनि अनुसन्धान चलिरहेको छ, अख्तियार स्रोतले भन्यो, अनुसन्धानबाट अनियमितता देखिएमा भ्रष्टाचार मुद्दा चलाइनेछ ।"
"ढिलो आउनुभो, फर्कनुस् मिस","मोरङ ,मिस तपाईंको घडीमा कति बज्यो ?शिक्षिका दुर्गावती राजवंशीले नाडी हेरिन् । भनिन्, आउँदाआउँदै ५ मिनेट ढिला भएछ । सोमबार १० बजेर ५ मिनेट गएको थियो । जहदा गाउँपालिका१ स्थित जनता बाल आधारभूत विद्यालयको मूलढोकामा बसेका कक्षा ७ का दुर्गी ऋषिदेव र चन्द्रिकाकुमारी सरबरियाले भने, आज तपाईं घर फर्कनुस्, भोलिदेखि १० बजेभित्र आइपुग्नुस् ।हुन्छ, फर्कन्छु, भोलिदेखि समयमै आइपुग्छु, शिक्षिका राजवंशीले भनिन् । उनले पछि कान्तिपुरसँग भनिन्, आफैंले बनाएको नियम हो । यसअघि शिक्षिकाद्वय मनमाया गुरुङ र पूजा मण्डललाई पनि विद्यार्थीले ढोकैबाट फर्काएका थिए । विद्यार्थीलाई पनि ढिलो आए घर फर्काउने नियमै बनाइएको छ ।प्राचार्य वीरेन्द्रप्रसाद मण्डलका अनुसार ६० जना विद्यार्थीलाई पनि सहपाठीले फर्काइसकेका छन् । शैक्षिक सुधार अभियानसहित शिक्षक र विद्यार्थी समयमा नआउने र आए पनि लगत्तै हिँडिहाल्ने प्रवृत्ति रोक्न दुई महिनादेखि यसरी जागरुक हुन थालेका छन् । एक मिनेट ढिला भए पनि फर्काउने नियम लागू गरिएको प्राचार्य मण्डलले बताए ।हरेक दिन १० बज्न ५ मिनेट बाँकी रहँदा कक्षा ७ र ८ का विद्यार्थी मूलढोकामा बस्छन् । घण्टी लागेपछि आइपुग्ने शिक्षक र विद्यार्थीलाई उनीहरूले फर्काइदिन्छन् । विद्यालयमा ३ सय ६५ जना अध्ययनरत छन् । तीमध्ये २ सय ५८ जना दलित सरबरिया समुदायका छन् । करिब ८० प्रतिशत बालबालिका नियमित विद्यालय जाने गरेको विद्यालयको अभिलेख छ । नियम लागू भएपछि शिक्षक र विद्यार्थी ढिलो आउने र दिउँसै घर फर्कने रोग निवारणजस्तै भएको छ, प्राचार्य मण्डलले भने, ढिलो आउने गेटबाटै घर फर्कन्छन्, समयमा आउने पनि ४ बजेअगाडि निस्कन पाउँदैनन् । आपतकालीन समस्या आइपरे मात्र शिक्षक र शिक्षिका चार बजेअगाडि बाहिर निस्कन पाउने र छुट्टी भएपछि निर्धारित समयमा निस्कन पाउने मण्डलले बताए । विद्यार्थी टिफिनमा पनि बाहिर निस्कन पाउँदैनन् । टिफिन लिएर आउँछन्, नल्याउनेका अभिभावकले ल्याइदिन्छन् । उनका अनुसार टिफिनमा बाहिर निस्कन दिँदा विद्यार्थी घर भाग्ने समस्या थियो । विद्यालय प्रवेश गरिसकेपछि उनीहरू कक्षाकोठा र मूलढोकाबाट आफूखुसी बाहिर निस्कन पाउँदैनन् । कक्षा ८ मा अध्ययनरत ज्योति केवटले भनिन्, विद्यार्थीले कक्षाकोठाबाट बाहिर निस्कँदासमेत गेट पास प्रयोग गर्नुपर्ने नियम छ ।जहदा गाउँपालिकामा ३० वटा सामुदायिक विद्यालय छन् । तीमध्ये यो विद्यालय शैक्षिक गुणस्तर सुधार र अनुशासनमा उत्कृष्ट भएको गाउँपालिका शिक्षा संयोजक विन्दुकुमार लावतीको बुझाइ छ । छिमेकी विद्यालयमा दिउँसो १२ बजेसम्म शिक्षक र विद्यार्थी विद्यालय आउने अनि मन लागेको बेला घर जाने गर्छन् । ती विद्यालयका प्राचार्यलाई जनता बाल आधारभूत विद्यालयको जस्तो नियममा बाँध्न सुझाव दिँदा बेवास्ता गरेको लावतीको गुनासो छ । यो विद्यालय परिसर सफा छ । कक्षा ५ देखि ८ सम्मका विद्यार्थीले पालो गर्दै हरेक दिन विद्यालय परिसर सफाइ गर्छन् । विद्यालयमा स्वच्छ पानीको व्यवस्था छ । कक्षा ५ देखि ८ का बालबालिकालाई बेलाबेला प्रोजेक्टर र कम्प्युटरबाट पढाउनका लागि एक थान प्रजेक्टर र सात थान कम्प्युटरको व्यवस्था गरिएको छ ।विद्यालयमा पुस्तकालय र लोपोन्मुख वस्तुको संग्रहालय पनि छ । लोप हुँदै गएका पुराना वस्तुको विद्यार्थीलाई जानकारी दिन ढिँकी, जाँतो, ओखल, पुराना हतियार, ढाका टोपी, डोली, विराट राजाको दरबारका इँटा, ओदान, ठेकी, हर्पे, मादल, भड्डु, करुवा, दियो, ढाकी, डोकोजस्ता सामान संग्रहालयमा राखिएको प्राचार्य मण्डलले बताए । अंग्रेजी माध्यमबाट पढाइ सुरु गर्ने प्रयास गरे पनि शिक्षक पाइएको छैन । कोही हुनुहुन्छ भने जहदाको जनता विद्यालय जानुहोला है ।"
खोप लगाएपछि बालकको मृत्यु,"टीकापुर, कैलालीको लम्कीचुहा नगरपालिका १, भुरुवाका ६ महिनाका विनोद आलेमगरको खोप लगाएकै दिन मृत्यु भएको छ । आइतबार दिउँसो १२ बजेतिर खोप लगाएको र राति मृत्यु भएको बालकका जेठोबुवा प्रेमबहादुर आलेमगरले बताए । स्वास्थ्यचौकीको नियमित खोप कार्यक्रमअन्तर्गत उनलाई खोप लगाइएको हो ।उनले भने, खोप लगाउनुअघि बालकमा केही समस्या थिएन । दिउँसो १२ बजेतिर खोप लगायौं । राति बालक रोएको रोयै गर्यो । खोप लगाएको दुखेर होला भन्ने भयो । राति नै मृत्यु भयो । मृतकको टीकापुर अस्पतालमा पोस्टमार्टम गरिएको छ । टीकापुर अस्पतालका डा नवराज शर्माले बालकको मृत्यु खोप लगाएकै कारण हो भनेर अहिल्यै भन्न नसकिने बताए । उनले पोस्टमार्टम रिपोर्टको अध्ययनपछि मात्र थाहा हुन सक्ने जनाए । उनीसँगै खोप लगाएका ३ महिनाकी मिहिका चौधरी र २ महिनाकी दीपिका चौधरी पनि टीकापुर अस्पतालमा भर्ना गरिएका छन् । उनीहरूको शरीरमा राता दाना देखिएका छन् ।गत पुसमा पनि कैलालीकै जानकी गाउँपालिका ४, कञ्चनपुरका १५ महिने चरण चौधरीको दादुरा खोप लगाएको दिन मृत्यु भएको थियो । गाउँमा सञ्चालन भएको नियमित खोप कार्यक्रमअन्तर्गत खोप लगाएको १५ मिनेटमै बालक बेहोस भएका थिए । टीकापुर अस्पतालसम्म ल्याउँदा बच्चाको मृत्यु भइसकेको थियो ।"
बमजनबारे गृहमन्त्रीको जवाफ माग,"काठमाडौं , प्रमुख प्रतिपक्षी कांग्रेसका सांसद गगन थापाले तपस्वीको भेष धारण गरेका रामबहादुर बमजनले आफ्ना आश्रममा बस्ने आनी र चेलीहरूमाथि चलाएको यौनजन्य हिंसा, बलात्कार र हत्याको घटनाबारे सरकारको धारणा माग्दै प्रतिनिधिसभामा प्रश्न दर्ता गराएका छन् ।उनले सोमबार इमेलमार्फत प्रश्न दर्ता गरी गृहमन्त्री रामबहादुर थापालाई प्रतिनिधिसभामार्फत यसबारे उत्तर दिन लिखित माग गरेका हुन् । प्रतिनिधिसभाको नियमावलीमा सांसदले दर्ता गरेका प्रश्नको उत्तर सम्बन्धित मन्त्रीले १० दिनभित्र दिनुपर्ने व्यवस्था छ । उनले विभिन्न सञ्चारमाध्यममा बमजन बलात्कार, यौनजन्य हिंसा र हत्याजस्तो गम्भीर अपराधमा संलग्न रहेको तथ्य सार्वजनिक भइरहेको उल्लेख गर्दै सरकारको धारणा र अनुसन्धान प्रक्रियाबारे जानकारी दिन माग गरेका छन् ।सञ्चारमाध्यममार्फत पीडित पक्षका अभिव्यक्तिसमेत आइरहेका छन् । यस सन्दर्भमा गृहमन्त्रीज्यूलाई मेरो प्रश्न छ यसरी खोज अनुसन्धानसहितका समाचार शृंखलाबद्ध रूपमा आइरहँदा यस्तो जघन्य अपराधको घटनाका सन्दर्भमा सरकारको धारणा के छ ? उनले भनेका छन्, प्रहरी अनुसन्धान र छानबिनको प्रक्रिया कहाँ पुगेको छ ? सञ्चारमाध्यममा सार्वजनिक भएजस्तो बमजन आश्रमका गम्भीर आपराधिक क्रियाकलाप रोक्न, पीडितलाई सुरक्षा र न्याय प्रदान गर्न सरकारले के कस्तो प्रयास गरिरहेको छ ? यस सदनमार्फत यी प्रश्नको उत्तरको अपेक्षा गरेको छु ।"
राष्ट्रसंघ स्थायी प्रतिनिधि नियुक्त,"काठमाडौं , राष्ट्रपति विद्यादेवी भण्डारीद्वारा सोमबार संयुक्त राष्ट्रसंघका लागि नेपालका दुई स्थायी प्रतिनिधि नियुक्त भएका छन् । मन्त्रिपरिषदको सिफारिसमा राष्ट्रपतिद्वारा न्युयोर्कस्थित नियोगमा अमृतबहादुर राई र जेनेभामा मणिप्रसाद भट्टराई नियुक्त भएका हुन् । राई र भट्टराई दुवै परराष्ट्र मन्त्रालयका सहसचिव हुन् । राईलाई दक्षिण अफ्रिकाको राजदूतबाट सोझै न्युयोर्कस्थित राष्ट्रसंघीय नियोगका लागि स्थायी प्रतिनिधि नियुक्त गरिएको हो । राष्ट्रपतिबाट आइतबार भारतका लागि नेपाली राजदूतमा नीलाम्बर आचार्य नियुक्त भएका थिए । आचार्यले आइतबारै पद तथा गोपनीयताको शपथ लिएका थिए ।"
बाघको आक्रमणबाट मृत्यु,"बर्दिया , बढैयाताल गाउँपालिका२ सीतापुरमा आइतबार घाँस काटिरहेका बेला बाघको आक्रमणमा परेका ७१ वर्षीय चन्द्रबहादुर शाहीको मृत्यु भएको छ । आक्रमणमा घाइते भएका दुइमध्ये शाहीको नेपालगन्जस्थित शिक्षण अस्पतालमा उपचार क्रममा मृत्यु भएको हो । अर्का घाइते विजय बुढाक्षेत्रीको अवस्था सामान्य छ ।"
खेमा लिपिलाई मान्यता दिन माग,"काठमाडौं, तमु हयुल छोजधि गुरुङ राष्ट्रिय परिषद्ले समुदायमा प्रचलित खेमा लिपि लाई गुरुङ समुदायको भाषा लेखनमा प्रयोग हुने आधिकारिक लिपिका रूपमा मान्यता दिन भाषा आयोगसमक्ष माग गरेको छ । परिषदका अध्यक्ष रेशम गुरुङ नेतृत्वको टोलीले आयोगमा सोमबार ज्ञापनपत्र बुझाई मान्यता दिन माग गरेको हो ।अध्यक्ष गुरुङले आयोग अध्यक्ष लवदेव अवस्थीलाई खेमा लिपिमा प्रकाशित पुस्तक र लिपिको विद्युतीय प्रयोगमा रहेको फन्टसमेत बुझाएका छन् । २०५२ देखि खेमा लिपिलाई गुरुङ जातिको साझा लिपिका रूपमा अघि बढाएका छौं, उनले भने, आयोगले खेमा लिपिलाई आधिकारिक लिपिका रूपमा मान्यता दिन जरुरी छ ।लिपिविज्ञ तथा प्रवद्र्धक बालनरसिंह गुरुङले आफ्नो संस्कृतिमा खेमा को महत्त्वपूर्ण स्थान रहेको बताए । गुरुङ भाषामा खे भनेको पुरुष पुर्खा हुन् । बितेर गएका महिला पुर्खालाई मा भनिन्छ, उनले भने, हामीले जन्मेदेखि मृत्युपर्यन्तसम्म खेमाको नाममा प्रार्थना गर्दछौं । खे, मा बाट खेमा लिपि भनिएको हो ।आयोग अध्यक्ष अवस्थीले पश्चिम नेपालका धेरै नदीहरूको नाम गुरुङ सभ्यतासित जोडिएको र ती भाषा लेखनको माध्यम लिपि खेमा भएकाले आधिकारिकता दिने बताए । त्यस अवसरमा नेपाल आदिवासी जनजाति महासंघका अध्यक्ष जगतबहादुर बराम, लिपि अभियन्ता भीम गुरुङलगायत संस्थाका प्रतिनिधिहरूको उपस्थिति थियो ।"
नेकपाको टोन डाउन,कहिले के भयो ?  माघ ११ दाहालको वक्तव्य माघ ११ दाहालको वक्तव्यमाथि अमेरिकी राजदूतावासद्वारा सरकारको धारणा माग माघ १५ परराष्ट्र मन्त्रालयको वक्तव्य माघ १८ दाहालको सचिवालयद्वारा आफ्नो वक्तव्यमाथि प्रेस नोट जारी
केमन टापुमा बसेर नेपालमा ठगी,"काठमाडौं ,धादिङका सागर गौलीले पोखराकी शिला पौडेललाई केमन टापुको लोभलाग्दो आम्दानीको हिसाब देखाए । म १८ लाख रुपैयाँ कमाउँछु, श्रीमतीको पनि राम्रै आम्दानी छ, उनले फेसबुकमा भने, तिमी पनि आउने हो भने हामी सहयोग गर्छौं । सागरले शिलालाई श्रीमती विनिशासँग सम्पर्कसमेत गराइदिए । विनिशाले केमन टापु नेपालीका लागि आकर्षक गन्तव्य भएको उनलाई सुनाइन् । यहाँ पार्लरका लागि धेरै राम्रो छ, एकदमै सहज छ, नेपाली निकै आउन थालेका छन्, भिसा लाग्नासाथ सहजै आउन पाइन्छ, विनिशाको भनाइ थियो, तिमी आउने भए पार्लरको काम सिक्नू । सागरले नेपालमा आफू मोडलिङका क्षेत्रमा पनि काम गर्ने बताएपछि शिलाले विश्वास गरिन् । वर्क भिसा निकाल्न ५ लाख रुपैयाँ चाहिन्छ, बाँकी ६ लाख रुपैयाँ भिसा जारी भइसकेपछि तिर्दा हुन्छ, विनिशाले भनिन्, नेपालबाट पैसा यहाँ पठाउन मिल्दैन । मेरो मान्छेलाई दिइदिनू । सागरविनिशाले भनेझैं उनले प्रवीण गौली, नवराज धिताल र नवराज गजमेरका नाममा ५ लाख रुपैयाँ हालिदिइन् र पार्लरको काम सिक्न थालिन् । रकम पठाएको दुई वर्ष बित्दा पनि शिला केमन टापु पुगेकी छैनन् । अहिले त उनीहरू सम्पर्कमै छैनन्, उनले भनिन्, हामीजस्तो सोझो मान्छेलाई सपना देखाएर लुट्ने काम भयो । सागरविनिशाको जोडीबाट ठगिनेको सूची लामै छ । चितवनका दीपक खडका र सरोज सुवेदीले क्रमश: ५ लाख र ९ लाख रुपैयाँ उनीहरूलाई बुझाए । खडका र सुवेदीलाई पनि भोलिभोलि भन्दै टारिरहेका छन् । हामीलाई यसरी ठगिएलाजस्तो लागेको थिएन, उनीहरूले केमन पुर्याएका नेपालीसँग सम्पर्क भएको थियो, दुई महिनामा भिसा पठाइदिन्छु भनेर पैसा लिएका थिए, १७ महिना बितिसक्दा पनि लगेका छैनन्, दीपकले कान्तिपुरसँग भने, सधैं भोलि भिसा पठाइदिन्छु भन्दै टार्ने काम भयो । पछिल्लो तीन महिनायता उनीहरूसँग सम्पर्क भएको छैन ।बुटवलका विकास श्रेष्ठले दुई वर्षअगाडि ८ लाख रुपैयाँ बुझाएका थिए । मेरो दिदी अमेरिका बस्नुहुन्थ्यो, उहाँले नै सागर गौलीलाई वेस्टर्न युनियनबाट रकम हालिदिएको हो, उनले भने, तीन महिनाभित्र लैजान्छु भनेको थियो । अहिलेसम्म लगेको छैन । धेरै समय झुलाएपछि पैसा फिर्ता मागें । अहिले मान्छे नै गायब छ । केमन टापुमा म्यानपावरले कामदार पठाउने गरेको छैन । व्यक्तिगत पहुँचका आधारमा कामदार जाने गरेका छन् । यो समूहले २० लाख रुपैयाँसम्म लिएर केमन टापु लैजाने गरेको छ । उनीहरूलाई इन्टरपोलमार्फत पक्राउ गरी कारबाही गर्न माग गर्दै पीडितले केन्द्रीय अपराध महाशाखामा उजुरी हालेका छन् । हामी त ठगियौं, अरू साथीभाइलाई ठगिनबाट जोगाउन उनीहरूमाथि कारबाही हुनुपर्छ, दीपकले भने, बुझदै जाँदा उनीहरू केमन टापुमा बसेर सुरक्षित ढंगले ठगी धन्दा चलाइरहेका रहेछन् । ब्रिटिस उपनिवेशमा रहेको यो टापु पश्चिमी क्यारिबियन समुद्रमा पर्छ । यसको दक्षिणमा क्युबा, उत्तरपूर्वमा कोस्टारिका, उत्तरमा पनामा, पूर्वमा मेक्सिको र उत्तरपश्चिममा जमैका पर्छ । यहाँबाट अमेरिका सहजै प्रवेश गर्न सकिने भन्दै दलालले लोभ देखाएर फसाउने गरेका छन् । केमनमा झन्डै तीन सय नेपाली कार्यरत छन् । दलालले भनेजस्तो यहाँ काम सजिलै पाइँदैन, परीक्षा पास गर्नुपर्छ, ९ वर्षदेखि कार्यरत एक नेपाली सुरक्षा गार्डले कान्तिपुरसँग भने, यहाँ ठूलै दलालहरूको चलखेल छ, जसले भ्रम सिर्जना गरी नेपालीलाई ठगिरहेका छन् ।"
मुलुकभर कांग्रेसको विरोधसभा,"काठमाडौं , प्रमुख प्रतिपक्ष कांग्रेसले सरकारविरुद्ध सोमबार ७७ जिल्ला सदरमुकाममा विरोध प्रदर्शन गरेको छ । विरोधसभालाई सम्बोधन गर्न सभापति शेरबहादुर देउवाबाहेक केन्द्रीय नेताहरू गृह र पायक पर्ने जिल्ला पुगेका थिए । अघिपछि केन्द्रीय प्रतिनिधिका रूपमा खटाउने चलन यस पटक भने भएन । देउवा भने कतै नगई दिनभर बूढानीलकण्ठस्थित निवासमै बसे । पार्टी केन्द्रीय कार्यालयका मुख्य सचिव कृष्ण पौडेलले भेटघाटमा व्यस्त भएकाले सभापति विरोधसभा र प्रदर्शनमा नगएको बताए । वरिष्ठ नेता रामचन्द्र पौडेल गृहनगर तनहुँको सभामा सहभागी भए । उपसभापति विमलेन्द्र निधि गृहनगर धनुषामा र महामन्त्री शशांक कोइराला निर्वाचन क्षेत्र रहेको नवलपुर पुगेका थिए । सहमहामन्त्री प्रकाशरण महत दाङ, प्रवक्ता विश्वप्रकाश शर्मा चितवन र गगन थापाले पोखराको सभालाई सम्बोधन गरे । विरोध प्रदर्शन उच्च हिमाली जिल्लामा समेत भएको थियो । विरोधसभामा कांग्रेस नेताहरू प्रधानमन्त्री केपी ओलीप्रति बढी आक्रामक बनेका थिए । दुई तिहाइको दम्भमा सरकारले प्रतिपक्षप्रति अनुदारशैली देखाउन थालेको आरोप कांग्रेस नेताहरूको छ । संसद्मा बलजफ्ती चिकित्सा शिक्षा पारित हुनु र प्रमुख प्रतिपक्षी दलका नेताको अनुपस्थितिमा संवैधानिक परिषद् बैठक बसेर नियुक्ति गरिनुलाई कांग्रेस नेताहरूले यसैसंँग जोडेका छन् । गिरिजाप्रसाद कोइराला र सुशील कोइरालाको नाममा रहेका अस्पताललाई समेत संघबाट हटाउने प्रयास भएको भन्दै कांग्रेस नेताहरू ओलीको पछिल्ला कदमप्रति रुष्ट बनेका हुन् । सदन र सडकमा विरोध भएपछि सरकारले यी दुई अस्पतालको निर्णय सच्याएको थियो । कांग्रेसले संवैधानिक परिषदको निर्णयसमेत सच्याउन आग्रह गरेको छ । प्रमुख प्रतिपक्षी दलका नेताको अनुपस्थितिमा भएको निर्णय सच्याउन आग्रह गर्दै कांग्रेस सांसदहरूले संसद्को संसदीय सुनुवाइ समितिमा आयोग पदाधिकारी सुनुवाइ प्रक्रियामा असहमति जनाउँदै बहिष्कार गरेका थिए । वरिष्ठ नेता पौडेल प्रधानमन्त्री ओलीका अतिरिक्त अख्तियार दुरुपयोग अनुसन्धान आयोगका पदाधिकारीमाथि खनिए । ठूला भ्रष्टाचारीलाई कारबाहीको दायरामा नल्याएको भन्दै उनले आयोगप्रति असन्तुष्टि प्रकट गरेका हुन् । उनले वाइडबडीजस्ता अर्बाैंको भ्रष्टाचारमा आयोगको आँखा नपरेको भन्दै आलोचना गरे । पौडेलले वाइडबडी खरिद प्रकरणमा भएको अनियमितताबारे तत्काल अख्तियारले छानबिन गर्नुपर्ने माग गरे ।सभापति देउवा पछिल्ला दिनमा वाइडबडी प्रकरणप्रति चासो नदिइरहेका बेला पौडेल पक्षले भने यसलाई प्रमुख मुद्दाका रूपमा उठाउन चाहेको छ । यो प्रकरणसँग देउवाको नामसमेत जोडिएपछि केन्द्रीय कार्यसमितिको गत सोमबारको बैठकको निर्णयमा समेत यो विषय पारिएको थिएन । बैठकले विरोधसभामा उठाउने सरकारविरुद्धका ६ वटा मुद्दा तय गरेको थियो । पूर्वमहामन्त्री प्रकाशमान सिंह प्रमुख अतिथि रहेको काठमाडौं कांग्रेसको प्रदर्शनमा वाइडबडीको डमी बोकेरै प्रदर्शन गरियो । वाइडबडी प्रकरण छानबिन हुनुपर्ने माग गर्दै कांग्रेस कार्यकर्ताले प्लास्टिकका खेलौना जहाजमा वाइडबडी लेखेर प्रदर्शन गरेका थिए । पूर्वमहामन्त्री सिंहले संसद्को सार्वजनिक लेखा समितिले २ वटा एयरबस जहाजमा अर्बौंको अनियमितता भएको ठहर गर्दासमेत अख्तियारले कारबाही प्रक्रिया अघि नबढाएको भन्दै आलोचना गरे । शान्तिबाटिकामा सभा सुरु हुनुअघि बागबजार, पुतली सडक, भृकुटीमण्डप, भद्रकाली, न्युरोडमा नाराजुलुस गरिएको थियो ।शान्ति सुरक्षा, सुशासन र विकास तीनवटै मोर्चामा ओली नेतृत्वको सरकार असफल भएको कांग्रेस नेताहरूको आरोप छ । सरकार असफल हुनुका पछि उनीहरूले निर्मला बलात्कार र हत्या प्रकरणका दोषीलाई अहिलेसम्म पक्राउ गर्न नसकेको, ३३ किलो सुन र त्यसका दोषीलाई नसमातेको, बिना प्रतिस्पर्धा बूढीगण्डकी चाइनाको गेजुवा कम्पनीलाई दिएको, डा गोविन्द केसीसँग सम्झौता गरेर कार्यान्वयन नगरेको जस्ता मुद्दा उठाएका थिए ।उपसभापति निधिले धनुषामा सभालाई सम्बोधन गर्दै प्रधानमन्त्री ओली संघीयता र विकासविरोधी रहेको आरोप लगाए । प्रदेशलाई नाम मात्रको बनाउन खोजेर प्रधानमन्त्रीले संघीयताको उपलब्धिलाई उल्टाउने चेष्टा गरेको आरोप उनले लगाए । त्यस्तै आरोप पोखरामा युवा नेता गगन थापाले लगाए । प्रधानमन्त्री ओलीले संसद्बाट चिकित्सा विधेयक बलजफ्ती पारित गर्न लगाएको, निर्मला हत्यामा असंवेदनशील बनेको, प्रमुख प्रतिपक्षप्रति असहिष्णु बनेको जस्ता आरोप उनले लगाए । भने, माता मुनको कार्यक्रममा होटलमै बसेर सेवा गर्ने प्रधानमन्त्रीले निर्मला पन्तको बलात्कार र हत्या घटनामा सहानुभूतिसम्म प्रकट गर्न सकेनन् । उनले ओलीले जस्तै दम्भ आफ्ना पार्टीका तत्कालीन सभापति सुशील कोइरालाले राखेको भए संविधान नै नआउने ठोकुवासमेत गरे । चितवनमा प्रवक्ता विश्वप्रकाश शर्माले बूढीगण्डकीको मुद्दालाई बढी जोड दिएका थिए । बिना प्रतिस्पर्धा चाइनिज कम्पनी गेजुवालाई बूढीगण्डकी परियोजना सुम्पिँदा वाइडबडीमा भन्दा ठूलो भ्रष्टाचार भएको उनको भनाइ थियो ।"
क्यान्सर रोकथाम अभियान सुस्त,"चितवन ,क्यान्सरका बिरामीलाई सबैखाले उपचार सेवा दिने उद्देश्यले १८ वर्षअघि भरतपुरमा बीपी कोइराला मेमोरियल क्यान्सर अस्पताल सञ्चालनमा आउँदा उपचार लिनेहरू निकै थोरै थिए । अस्पतालबाट प्राप्त विवरण अनुसार सुरुको वर्ष सन् १९९९ मा सात हजार ९६४ जना बिरामी अस्पताल आएका थिए । जसमध्ये भर्ना भएर उपचार गर्नेहरू २३२ जना मात्रै थिए । अहिले यो संख्या कयौं गुणा बढेको छ ।क्यान्सर अस्पतालमा रहेको क्यान्सर अनुसन्धान, रोकथाम तथा नियन्त्रण विभागका प्रमुख भोला सिवाकोटीका अनुसार सन् २०१७ मा अस्पतालमा सेवा लिनका लागि एक लाख २५ हजार ४१ जना आएका थिए । चार हजार ९७८ जना भर्ना भएर उपचार सेवा लिए । अस्पतालका कार्यकारी निर्देशक डाविजयचन्द्र आचार्यका अनुसार सय शय्याबाट सुरु भएको अस्पतालमा अहिले चार सयभन्दा धेरै शय्या छन् ।हाम्रोमा अहिले रोग पत्ता लगाउन पेट स्क्यान मेसिन, उपचारमा ब्लड क्यान्सरको बोन म्यारो प्रत्यारोपण र उपकरणमा अति विशिष्टखालको औजारबाहेक लगभग आधारभूत खालका सबै सुविधाहरू छन् । यहाँ नभएका सुविधाका कारण पाँच १० प्रतिशत बिरामीको मात्र उपचार नहुने हो, अरू सबैको हुन्छ, डाआचार्यले भने । शय्या र उपकरण बढ्दै जाँदा पनि नेपालीहरू उपचारका लागि विदेश जाने क्रम भने रोकिएको छैन ।कार्यकारी निर्देशक डाआचार्य भरतपुर क्यान्सर अस्पताल एउटैले देशका कुल क्यान्सर रोगीमध्ये ६० प्रतिशतभन्दा धेरैको उपचार गरेको दाबी गर्छन् । बाँकी ४० प्रतिशत काठमाडौं, दिल्ली वा अन्यत्र जाने गर्छन् । नेपालमा अस्पताल हुँदाहुँदै विदेश जानेहरू अन्य कारणले भन्दा पनि क्यान्सर रोग लागेर यहाँ उपचार गराउँदा निको नहुने डर होइन कि अरूले थाहा पाए के हुन्छ भनेर लुकेर उपचार खोज्नेहरू पनि छन्, आचार्यले भने । क्यान्सर रोगका विरुद्ध चेतना जगाउन सक्रिय रहन गठन भएको सामाजिक संस्था नेपाल अर्बुद रोग निवारण संस्था चितवन शाखाका अध्यक्ष दिनेशकुमार चुके सरकारी अस्पतालको उपचार सेवा प्रभावकारी छ भन्ने विश्वास कायम हुन नसकेका कारण बिरामीहरू बाहिर जाने गरेको बताउँछन् । यसका साथै उपचार सेवामा केही कामहरू भए पनि क्यान्सर विरुद्धको सचेतना अभियानमा प्रभावकारी काम हुन नसकेको उनको भनाइ छ ।अस्पतालको क्यान्सर अनुसन्धान, रोकथाम तथा नियन्त्रण विभागका प्रमुख सिवाकोटी पनि यो कुरामा सहमत छन् । औषधि, उपचार र उपकरण लगायत अन्य पूर्वाधारका क्षेत्रमा कामहरू भएका छन् । यसबाट नेपालमा उच्चस्तरको नभए पनि मध्यमस्तरको क्यान्सर उपचार सेवा पुगेको छ । तर रोकथामलाई ध्यानमा राखेर गर्नुपर्ने कामहरू खासै भएका छैनन्, सिवाकोटीले भने ।उनका अनुसार नेपालमा हुने क्यान्सर रोगमध्ये उच्च तीन स्थानमा महिलामा हुने पाठेघरको मुखको क्यान्सर, फोक्सोको क्यान्सर र स्तन क्यान्सर छन् । पाठेघरको मुखको क्यान्सर र स्तन क्यान्सर पत्ता लगाउन सजिलो छ । चाँडै उपचार भए निको पनि हुन्छ । केही सावधानी अपनाए यस्तो क्यान्सर नहुने सम्भावना प्रबल छ । तर रोकथाम र पत्ता लगाउने विषयमा जनचेतना जुन रूपमा बढाउनुपर्ने हो त्यो हुन सकेन, सिवाकोटीले भने ।विश्व स्वास्थ्य संगठनका अनुसार ४० प्रतिशत क्यान्सर रोग रोकथाम गर्न सकिने खालका रहेको सिवाकोटी बताउँछन् । त्यसैगरी ३३ प्रतिशत क्यान्सर छिटो पत्ता लाग्ने खालका छन् । समुदाय सचेत भए रोकथाम र रोग छिटो पत्ता लगाउने विषयमा सहयोग पुग्थ्यो । तर सचेतनाका लागि पर्याप्त अभियान हुन नसक्दा रोकथाम हुन सक्ने क्यान्सरबाट नै धेरैजना पिरोलिएका छन् । छिटो पत्ता लगाएर होइन कि, अन्तिम अवस्था भएपछि मात्रै उपचारका लागि आउने गरेको सिवाकोटीको अनुभव छ ।उपचार क्षमता बढाउनुका साथै राम्रो उपचार नेपालमै हुन्छ भन्ने विश्वास आर्जन गर्ने विषयमा चिकित्सकहरू चुक्न नहुने दिनेशकुमार चुकेको भनाइ छ । यसका साथै सचेतना अभियान टोलटोलमा पुर्याउने काममा सरकारी योजना आउनुपर्ने उनले बताए । समुदायलाई सचेत बनाउनुका साथै क्यान्सर पहिचानका लागि गाउँटोलमा खट्ने स्वास्थ्यकर्मीलाई पनि क्यान्सरको आधारभूत जानकारी गराउनुपर्ने आवश्यकता देखिएको छ ।सरकारले नै बनाएका स्वास्थ्य चौकी र प्राथमिक स्वास्थ्य केन्द्रहरू गाउँगाउँमा छन् । जिल्ला अस्पतालहरू छन् । त्यहाँ कार्यरत स्वास्थ्यकर्मीलाई क्यान्सरको लक्षण के हो, क्यान्सर हुने सम्भावना देखिएका व्यक्तिहरूलाई थप परीक्षण वा उपचारका लागि कहाँ पठाउने जस्ता आधारभूत जानकारी गराउनु आवश्यक छ, सिवाकोटीले भने ।"
बनेन तातोपानी जोड्ने पुल,"सिन्धुपाल्चोक,अघिल्लो बर्खामा बाढीले बगाएको बाह्रबिसेबाट तातोपानी जोड्ने साधीखोल्सा मोटरेबल पुल अझै बन्न सकेको छैन । बाह्रबिसे नगरको बजारबाट खोर्सानाबारी निक्लने पुल नबन्दा साधीखोल्साबाटै सवारीसाधन आउजाउ भइरहेको छ । आउँदो बर्खाको पिर अहिलेदेखि लाग्न थालेको छ, पुल पनि बनेन पहिरो पनि रोकिएको छैन, अब के हुन्छ ? बाह्रबिसे नगरपालिका बाह्रबिसे बजारका व्यवसायी राजेन्द्र श्रेष्ठले प्रश्न गरे । उनले मोटरेबल पुल नबन्दा यात्रुदेखि सवारीसाधनलाई आउजाउ गर्न सकस भइरहेको सुनाए । मन्त्री, सांसद, नेताले चाँडै पुल बनाउने प्रतिबद्धता गरे, तर अझै बनेन, उनले भने । पुल भोटेकोसीमा बगेलगत्तै पर्यटन वन तथा उद्योग मन्त्री अरुण नेपाल, प्रतिनिधिसभा सांसद अग्नि सापकोटासहितको टोलीले निरीक्षण गर्यो । केही समयपछि गृहगाउँ पुगेका पूर्व सूचना मन्त्री मोहनबहादुर बस्नेतलगायत जिल्लाका विभिन्न दलका नेताले क्षतिग्रस्त पुल र साधी खोल्सामा बाढी ल्याउने भिरकुना गाउँको पहिरो हेरे । सबैले पुल अवलोकन गरेर चाँडै बनाउने पहलकदमी लिएर बनाउने प्रतिबद्धता गरेको महिनौं भइसक्दासमेत कुनै काम थालिएको छैन । भिरकुना र कोसिनडाँडाको पहिरो रोकथाम गर्नका लागि नगरले कुनै कदम नचाल्दा भिरकुना गाउँ र तलको बजार दुवै जोखिममा परेको स्थानीयको गुनासो छ । पहिरो रोकथाम गरिदिएर तलको मोटरेबल पुल बनाइदिए दैनिकीमा धेरै सहज हुने थियो, बाह्रबिसे नगर ओखरेनीका हीरा खडकाले भने । साधी खोल्सा दिनहुँ बढ्दै गइरहेकाले अस्थायी कच्ची सडकको भर नभएको उनले प्रस्ट्याए । बर्खामा हुने समस्यालाई बुझेर नगरले योजना बनाओस्, उनले भने । पुल र पहिरोको जोखिमबारे बारम्बार नगरपालिकामा जानकारी दिए पनि कुनै कार्य अगाडि नबढाइएको उनको भनाइ छ । बर्खा नजिकिँदै गर्दा साधी खोल्सामा आउने बाढी सिधै बजारभित्रै पस्ने पिरले स्थानीय आत्तिएका छन् । मोटरेबल पुल बगाएपछि अस्थायी कच्ची सडकमा सर्वसाधारण कष्टपूर्ण यात्रा गरिरहन बाध्य छन् । सार्वजनिक सुनुवाइदेखि नगरपालिका गुनासो छलफलमा समेत यो विषयमा कुरा उठदै आएको छ । बर्खाको समस्या बुझेकाले यसबारे पहलकदमी लिने बाह्रबिसेका नगरपालिकाका प्रमुख निफुन्जो शेर्पाले बताए । पुलका लागि प्राविधिक तयारी भइरहेको छ, प्राविधिक, इन्जिनियर टोली यसमा खटिरहेका छन्, उनले भने । पुल निर्माणमा नगर सक्रिय भएर लागिरहेको दाबी गरे । यसमा केन्द्र, प्रदेश सरकारबाट आवश्यक पहल भइरहेको छ, उनले भने । खोलाको ७ मिटर खन्दा घर जोखिममा पर्ने र पाइलिङ गर्दा भौगोलिक स्वरूप धरापमा पर्ने भएपछि ११ मिटरको स्ल्याब हाल्ने तयारी भइरहेको चरिकोट सडक डिभिजन कार्यालयका प्रमुख धमेन्द्र झाले बताए । पहिले पनि स्ल्याब पहिरोले धक्का दिएर बगाएको थियो, भौगोलिक रूपमा असहज देखिएपछि स्ल्याब हाल्ने प्रक्रिया भइरहेको छ, उनले भने । सिन्धुपाल्चोकबाट चीन जोड्ने एक मात्र मार्गस्थित साधी खोल्सा पुलको पहिलेझैं स्ल्याब स्ट्रक्चर डिजाइनिङ भएपछि मात्रै लागत खर्च निस्कने उनले जानकारी दिए ।"
कांग्रेसको विरोध सभा,"हेटौंडा, प्रदेश३ को विभिन्न जिल्लाको सदरमुकाममा सोमबार नेपाली कांग्रेसले सरकारको विरुद्ध प्रदर्शन गरेको छ । प्रादेशिक राजधानी हेटौंडामा पनि सरकारको विरुद्धमा कांग्रेसले विरोध प्रदर्शन र विरोधसभा गरेको छ । सभामा नेपाली कांग्रेसकी केन्द्रीय सदस्य एवं संघीय संसद्की प्रमुख सचेतक पुष्पा भुसालले प्रदेश३ को राजधानी हेटौंडाबाट सारे कांग्रेस आन्दोलनमा उत्रने बताएकी छन् । कांग्रेसको केन्द्रीय कार्यक्रमअन्तर्गत हेटौंडामा आयोजित विरोधसभालाई सम्बोधन गर्दै नेत्री भुसालले देउवा सरकारले तोकेको राजधानी सार्ने कुरामा कांग्रेस सहमत नहुने बताइन् । कांग्रेस मकवानपुरका सभापति तथा प्रदेश३ का प्रतिपक्षी दलका नेता इन्द्रबहादुर बानियाँले सरकार दुई तिहाइको दम्भले मातिएको आरोप लगाए । विकासका लागि बजेट खर्च गर्न नसकेको भन्दै सरकार सबै क्षेत्रमा असफल भएको बताए । यसैगरी चितवनको विरोध सभामा कांग्रेसका केन्द्रीय प्रवक्ता विश्वप्रकाश शर्माले बाइडबडी खरिद प्रकरणमा भन्दा पनि ठूलो भ्रष्टचार बूढीगण्डकी जलविद्युत् आयोजनामा भएको बताएका छन् । नेपाली कांग्रेसले सरकारको विरोधमा सबै जिल्लामा विरोध कार्यक्रम राखेको हो । विरोध प्रदर्शन कार्यक्रमअन्तर्गत सोमबार नारायणगढमा भएको कार्यक्रममा बोल्दै नेता शर्माले भने बूढीगण्डकी आयोजना आफंैले बनाउने भनेर पेट्रोल किन्दा जनताले प्रतिलिटर पाँच रुपैयाँ बुझाएको छ । तर वर्तमान सरकारले त्यो आयोजना आफैंले बनाउनुको साटो चिनियाँ कम्पनीलाई जिम्मा लगायो । यसो किन गरियो ? यहाँ वाइडबडी विमान खरिदमा भन्दा पनि ठूलो घोटाला भएको छ, शर्माले भने । उनले धुर्मुस सुन्तलीले अर्बौं उठाएर रंगशाला बनाउन सक्ने, सरकारले जनताको पैसा सुदपयोग गर्न किन नसक्ने भनेर प्रश्न गरे । यसैबीच रामेछापमा सरकारको काम कारबाहीका विरुद्ध नेपाली कांग्रेसले सोमबार विरोध प्रदर्शन गरेको छ । जिल्ला सभापति लवश्री न्यौपानेको अध्यक्षतामा भएको उक्त कार्यक्रममा कांग्रेसका नेता अर्जुन केसीलगायतले बोलेका थिए ।यसैगरी नुवाकोटमा कांग्रेसले पार्टी कार्यालयबाट सुरु गरेको विरोध जुलुसमा हत्याहिंसाबलात्कार बन्द गर्नुपर्ने, बढ्दो कर तथा महँगी नियन्त्रण गर्नुपर्ने, लोकतान्त्रिक मूल्य र परम्परा विपरीतको संवैधानिक परिषद्को नियुक्ति खारेजीको माग गरेको थियो ।विरोध सभामा बोल्दै कांग्रेस नेता अर्जुननरसिंह केसीले सरकारले पञ्चायती नियम लागू गर्न खोजेको आरोप लगाए । उनले दुई तिहाईमा जंगबहादुरको शैली र दम्भ देखिएको बताए ।यसैबीच धादिङमा सदमुकाम धादिङबेंसीबाट निस्केको विरोध जुलुसले नगर परिक्रममा गर्दै कांग्रेस पार्टी कार्यालय नजिक क्याम्पस चोकमा पुगेर सभामा परिणत भएको थियो । सभालाई धादिङका सभापति रमेश धमलाले वर्तमान सरकार अधिनायकवादी शैलीमा प्रतिपक्षीलाई दबाएर अघि बढ्ने नीतितर्फ उन्मुख भएको आरोप लगाए । आफूले ५८ दिनसम्म संसद् अवरोध गरेको बिर्संदै नेपाली कांग्रेसले जनताको आवाज उठाएर संसद्मा प्रश्न गर्दा जबरजस्ती विधेयक पास गराउनुमा सरकारको नियत प्रस्ट भएको बताए ।"
विश्वविद्यालय : कोटा केन्द्र,"विश्वविद्यालयलाई राजनीतिक भागबन्डाको केन्द्र बनाउँदा प्राज्ञिक उन्नयन हुन सकेको छैन । लोकतन्त्रकालमा ज्ञान उत्पादनका क्षेत्रलाई यसरी राजनीतिक आस्था र अनुकूलको आश्रय बनाउँदा देशको शैक्षिक क्षेत्र उदाउन सकेको छैन । विश्वविद्यालय कस्तो बनाउने भन्ने विषयमा अविलम्ब छलफल नगर्ने हो भने देश विकासका लागि आवश्यक दक्षता, विज्ञता र ज्ञानको आधारशिलाको अभाव जारी रहनेछ । ताजा उदाहरण नेपाल संस्कृत विश्वविद्यालय बनेको छ । यसका उपकुलपति कुलप्रसाद कोइराला गत असारमा क्यानडा जाने क्रममा त्रिभुवन विमानस्थलबाट फर्काइएपछि प्रधानमन्त्री केपी शर्मा ओलीसँगको सार्वजनिक भनाभनको सिकार विश्वविद्यालय हुन पुगेको छ । भदौमा गर्नुपर्ने सभा बस्न नसक्दा ३ महिनादेखि आर्थिक कारोबार ठप्प छ । प्राध्यापक र कर्मचारीले मंसिरदेखि तलब पाउन सकेका छैनन् । अन्य आर्थिक कारोबार पनि हुन पाएका छैनन् ।विश्वविद्यालय कार्यकारी परिषद् आफैं विवादको भुमरीमा छ । पाँच सदस्यमध्ये कांग्रेस कोटामा नियुक्त उपकुलपति कोइराला, तत्कालीन एमालेबाट नियुक्त शिक्षाध्यक्ष रमेशप्रसाद ढकाल र कांग्रेसबाटै नियुक्त कुलसचिव कार्तिकेय झा छन् । उपकुलपतिले दुई सदस्यमा कार्यरत शिक्षकमध्ये कांग्रेसनिकट शान्तिकृष्ण अधिकारी र तत्कालीन माओवादीनिकट वंशीधर आचार्यलाई नियुक्त गरेपछि नेकपा वृत्तले विरोध गरेको थियो । त्यसबारे सर्वोच्च अदालतमा परेको मुद्दा विचाराधीन छ । विवाद र राजनीतिले विश्वविद्यालयको दीक्षान्त समारोह लामो समयदेखि हुन सकेको छैन ।प्रधानमन्त्री र उपकुलपतिबीचको विवादले लामो समयदेखि विश्वविद्यालय सभा बस्न नसक्नु विश्वविद्यालय राजनीतिको सिकार भइरहेको दृष्टान्त हो । राजनीतिक भागबन्डाले सबै विश्वविद्यालय डामाडोल हुने देखिन्छ । हाम्रा विश्वविद्यालय शैक्षिक गुणस्तरका हिसाबले तल परिसकेका छन् । उपकुलपति कोइरालाले विश्वविद्यालयका कुलपतिलाई तीन पटक सभाको मिति र ठाउँ तोक्न पत्राचार गरेका छन् साउन, असोज र हालै । तर, कुलपति एवं प्रधानमन्त्रीले कुनै प्रतिक्रिया जनाएका छैनन् । पटकपटक प्रयास गर्दा पनि कोइरालाले भेट्न पाएका छैनन् । विश्वविद्यालयको कार्यकारी नेतृत्व गरेका उपकुलपति जिम्मेवार हुनुपर्छ । नीतिनियम पालना गर्नुपर्छ । एउटा प्राज्ञिक व्यक्तिले राजनीतिकर्मीको भाषा प्रयोग गर्नु हुँदैन । विश्वविद्यालयलाई पद्धतिबाट चलाउनुपर्छ । कुलपति रहेका प्रधानमन्त्री, सहकुलपति रहेका शिक्षामन्त्री र विश्वविद्यालय अनुदान आयोगसित उचित समन्वय गर्नुपर्छ । उनीहरूसित विश्वासको वातावरण सिर्जना गर्नुपर्छ साथसाथै प्रधानमन्त्रीले पनि निकासका लागि सभा डाक्नैपर्छ ।राजनीतिक हस्तक्षेप, भागबन्डा र बेथितिले ग्रस्त छन् ज्ञान उत्पादनका केन्द्रहरू । त्यसको मारले प्राज्ञिक क्षयीकरण बढ्दो छ । नीतिनियम, बजेट, थप कार्ययोजनालगायत विषय छलफल गरी पारित गर्नुपर्ने दायित्व भएको सभा बस्नै नसक्नु उदेकलाग्दो छ । प्राज्ञिक विमर्शको थलोलाई राजनीतिक भकुन्डो बनाइनु लोकतान्त्रिक शासन व्यवस्थालाई कसरी ज्ञानगुन क्षेत्रमैत्री बनाउने भन्ने विवेक नपुर्याउनु हो । विश्वविद्यालयमा बेथिति छन् भने पनि त्यसलाई सल्टाउने दायित्व प्रधानमन्त्रीको हो । सभा गराएर विमर्श गर्न र भावी दिशा पहिल्याउन उनी सक्रिय हुनुपर्छ । सभा नडाकेर समस्या समाधान हुँदैन । विश्वविद्यालयको गरिमामा आँच आउँछ । विद्यार्थीको भविष्य अन्योलमा पर्छ । समस्याको जड केलाउनुपर्छ । यसको जड के हो, जगजाहेर छ । सर्वप्रथम विश्वविद्यालयलाई राजनीतीकरणको केन्द्र बनाउने स्वार्थ त्याग्न सक्नुपर्छ । दलीय कोटाका आधारमा पदाधिकारी नियुक्तिको प्रचलन तोड्नुपर्छ ।प्राज्ञिक उन्नयनलाई प्राथमिकता दिनेनदिने प्रधानमन्त्रीले सोच्नुपर्छ । सरकार कस्तो विश्वविद्यालय चाहन्छ भन्ने अहम् सवाल हो । नेपाल संस्कृत विश्वविद्यालयकै उदाहरण हेर्ने हो भने बजेटसभा तत्काल डाकेर दैनन्दिनको प्रशासन सुचारु राख्ने कुलपतिको तत्कालीन दायित्व हो । दीर्घकालीन रूपमा उनले विश्वविद्यालयलाई प्राज्ञिक केन्द्र बनाउनेतर्फ कदम चाल्नैपर्छ साथसाथै प्रधानमन्त्री कुलपति र शिक्षामन्त्री सहकुलपति रहने परम्परा पनि अन्त्य गर्नुपर्छ । प्राज्ञिक उत्कृष्टता, नेतृत्व क्षमता र दूरदृष्टि भएको व्यक्ति कुलपति हुने व्यवस्था बनाइनुपर्छ । विश्वविद्यालय प्राज्ञिक उत्कृष्टताको केन्द्र बनाउने कि राजनीतिक कोटा केन्द्र भन्ने किटान गर्नुपर्छ ।"
"नारा मितव्ययी, पारा खर्चिलो","मितव्ययितासँग औचित्य, सदाचार र नैतिकता जोडिएको हुन्छ । संघीयता कार्यान्वयनसंँगै मन्त्री, सांसद, स्थानीय जनप्रतिनिधि लगायतका पदाधिकारीको संंख्यामा मात्र वृद्धि भएन । त्यसैको हाराहारीमा विभिन्न आयोग, कार्यालय, सचिवालय र निकाय गठनसंँगै कर्मचारीको संख्या व्यापक बढेको छ । तलब, भत्ता र सेवासुविधाका दृष्टिले यो वृद्धि भयावह देखिन्छ । संघ र प्रदेशमा मात्र होइन, स्थानीय तहका जनप्रतिनिधि कोभन्दा को कमको भाँतीमा आआफ्नो सुविधा वृद्धिको निर्णय भटाभट गरिरहेका छन् । अर्कोतिर राष्ट्रपति लगायतका विशिष्ठ व्यक्तिलाई दिइने सेवासुविधाका धेरै कुरा विवादको घेराभित्र परिरहेका छन् ।विगतमा सरकारी मोटर चढ्ने हैसियत कर्मचारीवृत्तमा सहसचिव स्तरका व्यक्तिलाई प्राप्त थियो । मुलुकको आर्थिक अवस्थामा सुधार नआउँदानआउँदै अहिले ठाउँ हेरी शाखा अधिकृतदेखि नै मोटर सुविधा उपभोग गर्न पाइरहेका छन् । मन्त्रीका सल्लाहकार, स्वकीय सचिव, निजी सचिवले यो सुविधा उपभोगमात्र गरिरहेका छैनन्, हुकुम चलाएर आसेपासेलाई अनुगृहित तुल्याइरहेका छन् । कुन हैसियतको पदाधिकारीकर्मचारीले कस्तो सवारी साधन प्रयोग गर्ने भन्ने मापदण्ड नहुँदा दुरुपयोग अकल्पनीय रूपमा भइरहेको छ । बेथिति जताततै छ । उदाहरणका लागि मन्त्रीकै कुरा गरौँ । केही दिन अगाडिसम्म मन्त्री पदको सपथ लिएपछि गृह मन्त्रालयले एउटा मोटर उपलब्ध गराउँथ्यो । औपचारिक रूपमा मन्त्रीको त्यहीमात्र मोटर हुने भए पनि मन्त्रालय वा विभाग वा अन्तर्गतका निकायमा रहेका सबैभन्दा राम्रा (नयाँ र महँगा) मोटर आफ्नालागि तान्थे । सचिवले यसमा सहयोग गरेन वा सहमति जनाएन भने त्यही दिनबाट मन्त्री र सचिवबीच खटपट सुरु हुन्थ्यो । बेलैमा मन्त्रीको इच्छा अनुसार नसच्चिए सचिवको सरुवा प्राय: निश्चित मानिन्थ्यो । मन्त्रीकै चालाको अनुकरण धेरैजसो सचिवले गरिरहेका छन् । यो करिब एक दशक मन्त्रालय तहमा काम गर्दाको मेरो अनुभव हो ।गोरखापत्र संस्थानका प्रकाशनहरूमा प्रकाशित लेखरचनाको पारिश्रमिक लिन जाँदा परिचयपत्रको प्रतिलिपि दिएँ । भुक्तानी पाउनुअघि मैले कुनै सार्वजनिक पदधारण गरेको छैन भन्ने व्यहोरा लेखेर सहीछाप गर्नुपर्दा म चकित भएँ । बुझ्दै जाँदा थाहा पाएँ अर्थ मन्त्रालयको प्रस्तावमा मन्त्रिपरिषदबाट गत वैशाख २६ मा स्वीकृत सार्वजनिक खर्चमा मितव्ययिता र प्रभावकारिता कायम गर्ने सम्बन्धी नीतिगत मार्गदर्शनको दफा ३५ मा सार्वजनिक पदमा बहाल व्यक्तिले सरकारी निकाय, नेपाल सरकारको पूरा वा आंंशिक स्वामित्व भएको संस्था, समिति, बोर्ड, परिषद, प्राधिकरणको बजेट वा सरकारी कोष खर्च गरी प्रकाशन हुने पत्रिका, जर्नल, म्यागजिन आदिमा लेखरचना प्रकाशित गरे बापत पारिश्रमिक भुक्तानी नगर्ने भन्ने उल्लेख रहेछ । त्यसलाई कडाइका साथ कार्यान्वयन गर्न गोरखापत्र संस्थानलाई परिपत्र गरिएको रहेछ । यहाँ कुरोको चुरो सार्वजनिक पदधारण गर्ने व्यक्ति देखियो । भ्रष्टाचार सम्बन्धी प्रचलित नेपाल कानुन अनुसार अरू त अरू, उदाहरणका लागि, हायात रिजेन्सी होटलमा काम गर्ने उपल्लोदेखि तल्लो तहसम्मका सबै सार्वजनिक पदमा बहाल व्यक्ति पर्छन् । तारागाउँ विकास समितिसँंग नेपाल सरकारको स्वामित्व गाँसिएको छ र समितिको लगानी हायात रिजेन्सी होटलमा छ । यो अवस्थामा त्यहाँ काम गर्ने व्यक्तिहरू सार्वजनिक पदमा रहेको व्यक्तिको वर्गमा पर्छन् । यसले सार्वजनिक पदधारण गर्ने व्यक्तिको दायरा अत्यन्तै व्यापक रहेको प्रस्ट्याउँछ । लेखरचनाको पारिश्रमिक दिने विषय यत्ति व्यापक बनाइनु आवश्यक छैन । उल्लिखित मार्गदर्शन बमोजिम चल्ने हो भने सार्वजनिक पदमा रहेका कुनै पनि व्यक्तिको विद्धता वा विज्ञता आफ्नो माध्यमबाट सरकारले पाउँदैन । पारिश्रमिक पाउनु छैन भने अतिरिक्त मिहेनत कसले गर्छ ? यो मानवीय स्वभाव हो । यसले सरकारसंँग जोडिएका प्रकाशनमा गतिला सामग्री पढ्न नपाइने परिस्थिति सिर्जना भएको छ । अर्कोतिर विशेषज्ञविद्वानको विचार, विश्लेषण वा सुझाव सरकारका लागि आवश्यक रहेनछ भन्ने सन्देश पनि सञ्चार भएको छ । मितव्ययिताका नाममा के सरकारले यही गर्न खोजेको हो ? हो भने अरूको विचार, विश्लेषण वा सिर्जना सुन्न नचाहनुलाई कसरी लोकतान्त्रिक सरकारको चरित्र अनुसारको क्रियाकलाप मान्न सकिन्छ ? होइन भने यो कस्तो मितव्ययिता हो ?यदाकदा सरकारका विभिन्न मन्त्रालयविभागनिकायका प्रकाशनमा एउटा लेख छपाएर झन्डै तलब बराबरकै पारिश्रमिक बुझ्नेहरू नभएका होइनन् । त्यस्तो विकृति रोक्न आवश्यक छ । यसका लागि अरू धेरै उपाय अपनाउन सकिन्छ । नाकमा भिंगा बस्यो भनेर नाकै काट्नु त भएन नि ! राजनीतिकर्मीले राजनीतिलाई जागिर ठान्ने कि समाजसेवा ? सबैभन्दा ठूलो गाँठो यही परेको छ । यो गाँठो रातारात नफुस्केला । खर्चको मितव्ययिताका लागि अवलम्बन गर्न सकिने उपाय धेरै छन् । मन्त्रीका लागि दिइने सबै सुविधा (कतिवटा र कस्ता सवारी साधनसमेत) मन्त्रिपरिषदले तोक्नुपर्ने हो । मन्त्रालयले मन्त्रीको सचिवालयका लागि के कस्ता आवश्यकता पूरा गर्नुपर्ने हो भन्ने पनि मन्त्रिपरिषदकै निर्णय अनुसार हुनुपर्ने हो । यसो हँुदा नियन्त्रणको ठाउँ रहन्थ्यो । मन्त्रिपरिषदले केही दिन अगाडि एकद्वारका नाममा मन्त्रीको तलबभत्ता, सवारी साधन लगायतका सबै सुविधा मन्त्रालयले नै व्यवस्था गर्नेगरी निर्णय गरेर आफ्नो हात जगन्नाथको परिस्थिति सिर्जना गरिदिएको छ । मातहतका कर्मचारी वा कार्यालयले सुविधाका नाममा मन्त्रीले गर्ने ज्यादतीपूर्ण निर्णयलाई कसरी नमान्ने ? हिजो जस्केलोबाट अनुचित सुविधा लिँदै आएका मन्त्रीलाई अब मूलढोका खुलेको छ । (विगतदेखि पदीय गरिमा राखिदिएको भए यसरी सोच्नुपर्ने थिएन ।) मितव्ययिताको सरकारी नारा यहींबाट ओह्रालो लागेको छ । आशा गरौं, मन्त्रिपरिषदले आफ्नो निर्णय पुनरावलोकन गर्नेछ । मितव्ययी हुने हो भने सपथ लिनु नपर्ने र खासै विज्ञता पनि नचाहिने राष्ट्रपतिप्रधानमन्त्रीमन्त्रीको सल्लाहकार नियुक्तिमा औचित्य र आवश्यकताका दृष्टिले इमानदार भएर सोच्न आवश्यक छ । यसो गरे अहिलेको भद्रगोल रोकिन्छ । स्वकीय र निजी सचिवलाई मोटर सुविधा नदिएर मितव्ययी हुन सकिन्छ । निवृत्तिभरण प्राप्त गरिरहेको व्यक्तिलाई अन्यत्र नियुक्त गर्दा कानुन बनाएरै नयाँ पदमा कार्यरत रहँदासम्म निवृत्तिभरण नपाउने व्यवस्था गर्न सकिन्छ । समान पदमा समान सुविधाका लागि मापदण्ड बनाएरै नेपाल ट्रष्ट वा सार्वजनिक खरिद अनुगमन कार्यालयका सचिव र अर्थपरराष्ट्र्र मन्त्रालयका सचिवबीच आधारभूत सुविधामा एकरूपता ल्याउन सकिन्छ । विभागीय प्रमुख बाहेकका अन्य कर्मचारीलाई छुट्टै मोटर सुविधा नदिएर सामुहिक रूपमा यातायात सुविधा उपभोग गर्न कम्तीमा राजधानीमा बस व्यवस्था गर्न सकिन्छ । स्थानीयदेखि संघसम्मका जनप्रतिनिधि र राजनीतिक नियुक्ति पाउने सबैका तलबभत्ता, सुविधामा सकेसम्म कम वृद्धिको निर्णय गर्न सकिन्छ । उपचारका राम्रो व्यवस्था हुँदाहँुदै पनि देशभित्र उपचार नगर्ने जनप्रतिनिधि वा अन्य विशिष्ठ व्यक्तिलाई राज्यकोषबाट उपचार खर्च व्यहोर्ने परिपाटी तत्कालै रोक लगाउन सकिन्छ । जनप्रतिनिधि वा कर्मचारीले प्रयोग गर्ने मोटरसुविधाका लागि स्तर निर्धारण गर्न सकिन्छ । नैतिकतामा टिकेको अवस्थामा सार्वजनिक बस वा रेलमा यात्रा गर्दा पनि सुरक्षित रहेका प्रधानमन्त्रीमन्त्री संसारमा धेरै छन् । स्वयम्ले असुरक्षित अनुभव गर्नु भने आफ्नै अपवित्र कर्मको उपज हो भनेर स्वीकार्न आवश्यक छ । आफ्नै मन्त्रालय वा विभागका मन्त्री, सचिव वा महानिर्देशकले अध्यक्षता गर्ने जुनसुकै र जतिबेला पनि बस्ने बैठकमा बैठकभत्ता दिने परिपाटी तत्काल रोक्न सकिन्छ । तलबभत्ता बुझ्ने मन्त्री वा उच्चपदस्थ कर्मचारीको सचिवालयमा चियाखाजामा हुने खर्च सानो छैन । मितव्ययिताको दृष्टिले यसतर्फ ध्यान जाने हो भने जनताले तिरेको करको दुरुपयोग रोक्न सकिन्छ । यी अनावश्यक खर्च कटौती गर्न सकिने केही ठाउँमात्र हुन् ।बाबुराम भट्टराई अर्थमन्त्री छँदा मितव्ययिताको यस्तै एउटा पुलिन्दा आएको थियो । पेन ड्राइभ किन्न विभागीय प्रमुख वा सचिव (सचिव पनि विभागीय प्रमुख हो) को निर्णय चाहिन्थ्यो । सुुरुसुरुमा मन्त्रीसहित धेरैले वाहवाही गरेको मितव्ययिताको त्यो पुलिन्दा थाहै नपाई सडेर गयो । वर्तमान सरकारले जारी गरेको सार्वजनिक खर्चका मितव्ययिता र प्रभावकारिता कायम गर्ने सम्बन्धी नीतिगत मार्गदर्शन, २०७५ पनि त्यही हाल नहोला भन्न सकिँंदैन । सरकार हामी सबैको हो । यसका क्रियाकलाप हामी सबैको समान चासोका विषय हुन् । योगी नरहरिनाथले कुनै दिन भन्नुभएझैं छातेहरूले छाता ढल्काइदिएकाले म त निथु्रक्कै रुझेँ भन्ने परिस्थितिमा सरकार नपुगोस् । लेखक नेपाल सरकारका पूर्वसचिव हुन् ।"
विरक्तलाग्दो बाटो,"यतिखेर हिन्दु नेपालीको घरघरमा स्वस्थानी व्रतकथा वाचन गरिँदै छ । स्वस्थानी कथामा साँखुस्थित शालीनदीको स्नानको महत्त्व दर्साइएको छ । त्यही कथालाई आधार बनाई हजारांै भक्तजन दिनहुँ शालीनदी धाउँदै छन् । १ महिनासम्म लाग्ने शालीनदी मेलामा १० लाखभन्दा बढी तीर्थालु पुग्ने बताइन्छ । त्यहाँसम्म पुग्ने बाटो कन्तबिजोग छ । शालीनदी पुग्न चावहिलदेखि साँखुसम्मको बस चढ्ने हरकोहीले सरकारलाई सरापेको सिवाय केही सुनिँदैन । ३ वर्ष अघिदेखि थालिएको सडक निर्माण जस्ताको तस्तै छ । भारत सरकारसँग दिनमा ९० किलोमिटर पिच बाटो बनाउने क्षमता छ रे । नेपालमा चावहिलदेखि साँखुसम्मको केवल १५ किलोमिटर पिच बाटो ३ वर्षमा बन्दैन । समयमै पिच गर्न नसके पनि सडकका खाल्टाखुल्टी पुरेर श्रद्धालुलाई केही राहत दिन सकिन्थ्यो । ओली सरकारलाई बाटो बनाउन होइन, सिंहदरबारलाई बुटिक बनाउनमै फुर्सद छैन । विश्व सम्पदा सूचीमा रहेको बौद्धनाथ दर्शन गर्न आउने हजारौं पर्यटक सरकारको शैली देखेर जिल्ल पर्छन् । चावहिल, बौद्ध, जोरपाटी, साँखुमा दैनिक १० हजारभन्दा बढी सवारी साधन चल्छन् । दिनहुँ दुर्घटना हुन्छ । सरकारलाई पर्वाह छैन । बाटो बनाउने ठेकेदारलाई समातेर कारबाही गर्न किन सक्दैन सरकार ? गोपाल देवकोटा, गोकर्णेश्वर, काठमाडौं"
अपरिपक्व कूटनीति,"नेकपाका अध्यक्ष पुष्पकमल दाहालले भेनेजुएलामा बढ्दै गएको राजनीतिक संकटबारे गैरकूटनीतिक वक्तव्य दिएर नेपालअमेरिका सम्बन्धमा चिसो पानी खन्याएका छन् । सात समुद्र पारिको देश भेनेजुएलासँंग नेपालको कुनै पनि किसिमको कूटनीतिक सम्बन्ध छैन । त्यहाँ नेपालको राजदूत पनि छैन । त्यहाँ नेपालीले कुनै झमेला भोग्नुपरेको छैन । नेपाललाई कुनै नाफाघाटा नहुने विषयमा जनयुद्धकालीन भाषा प्रयोग गरेर एउटा पुरानो असल मित्र अमेरिकालाई चिढ्याउनुअघि ठन्डा दिमागले नसोच्नु प्रचण्डको गल्ती हो । भैइसकेको गल्तीलाई अर्का अध्यक्ष केपी ओलीले सच्याउन नसक्नु अर्को गल्ती हो । सरकारले आयोजना गर्न लागेको लगानी समेलनको विषयमा जानकारी दिन आयोजित कार्यक्रममा अमेरिकी राजदूत अनुपस्थित मात्र भएनन्, नेपालको राजदूतलाई वासिङटन डिसीमा बोलाएर अमेरिकाले नेपाल सरकारको धारणा मागेको छ । पार्टीको सिद्धान्त र विदेश नीति अलगअलग कुरा हुन् । वैदेशिक मामिलामा तटस्थ बस्नु नेपालको विदेश नीति हो । सम्बन्ध बिगार्ने होइन, सुधार्ने दिशामा सरकारले अग्रसरता देखाउनु जरुरी छ । पुरुषोत्तम घोरासैनी, बालाजु १६, काठमाडौं"
आत्मरक्षा कि सुरक्षा ?,"माघ १८ को कान्तिपुरमा प्रकाशित आत्मरक्षाको अभ्यास शीर्षकको तस्बिर र समाचारसमेत देख्दा लाज लाग्यो । गल्र्स किक नामक एउटा गैरसरकारी संस्थाद्वारा दाङको तुलसीपुरस्थित अरनिको मैदानमा किशोरीहरूलाई भेला गराई आत्मरक्षा गर्ने तालिम दिइएको रहेछ । कञ्चनपुरकी निर्मला पन्तको बलात्कार गरी हत्या गरेको घटनापछि केही स्थानका किशोरीलाई आत्मरक्षा गर्ने गरी सरकारले सरकारी ढुकुटी खर्च गरेर विभिन्न संस्थासँग सम्झौता गरी तालिम दिन थालेको छ । बलात्कार, हत्या, हिंसालाई रोकथाम र नियन्त्रणतर्फ नलागी आत्मरक्षाका नाममा यस्तो तालिम दिनु औचित्यहीन छ । के पाँच वर्ष नपुगेका बालिकाले तालिमका कुरा बुझ्छन् ? अनि आत्मरक्षा गर्न सक्छन् ? यस्ता आत्मरक्षा तालिम सरकारी ढुकुटी सिध्याउने प्रपञ्च मात्र हो । यस्तो बकम्फुसे तालिम प्रदान गरेर गृह मन्त्रालयको शान्तिसुरक्षाको दायित्व पूरा हुन्छ ? आत्मरक्षाको तालिम र अभ्यास गराउनुको साटो सुरक्षा दिन कदम चाल्न बेस होला कि ? गंंगाराज अर्याल, पाणिनि८, अर्घाखाँची"
घोटाला सेलाए,"टेलिभिजन प्रसारणको क्षेत्रमा एकपछि अर्को कम्पनी खोल्दै जनताबाट शुल्क असुल्ने परिपाटी ह्वात्तै बढेको छ । नेपाल र नेपालीको पहिचान बोकेको नेपाल टेलिभिजन आजभोलि अधिकांश नेपालीको घरमा स्याटलाइटले फाल्दैन, केवल टेलिभिजनको डिजिटल सिग्नल नजोडी । रेडियो, टेलिभिजन सूचना सम्प्रेषण गर्ने माध्यम हुन् । सूचना पाउनु नागरिकको नैसर्गिक अधिकार हो । कर र कानुनी परिधिमा ल्याउने बहानामा व्यवसाय मौलाउने र जनतालाई लुट्ने काम केवल डिजिटलका माध्यमबाट भइरहेको छ । केवल टेलिभिजन अब सबैको घरमा अनिवार्य भयो । केवल टेलिभिजन हेर्ने पहुँच नहुनेले नेपाल टेलिभिजनलगायत नेपाली च्यानल पाउँदैनन् । नेपाल टेलिभिजन सर्वसाधारणको पहुँचबाट टाढा हुनु दु:खदायी हो । यस्ता अन्य खाले सुविधाबाट जनताले टाढा हुनुपरेको छ । यस्तै पछिल्लो समय धेरै ठूलाठूला भ्रष्टाचारका घटना सार्वजनिक भएका छन् । ती प्रमाणित भएका छैनन् र कबोल पनि कतैबाट भएको छैन । ३३ किलो सुनकाण्ड, वाइड बडी घोटाला काण्ड केही उदाहरण हुन् । यस्ता धेरै घटना जसरी अगाडि आए, त्यसरी नै ओझेलमा परेका छन् । एकपछि अर्को ढाकछोप भए भन्ने समाचार आइरहेका छन् । जनचासो र सरोकारका विषयमा सत्यतथ्य उजागर गर्नु राज्यको अभिभारा हो । राजनीतिक स्थिरता बोकेको सरकार बने पनि जनतालाई आशा जगाउने कदम चालिएको देखिँदैन । नारायणश्री अधिकारी, खुमलटार, ललितपुर"
प्राधिकरण चौथो सरकार !,"सुरेश किरणको रैथाने दु:ख लेखले देशमा तीनवटा सरकार मात्र नभई चौथो सरकार रहेको झझल्को दियो । शक्तिको अधिकतम विकेन्द्रीकरणअनुरूप संविधानले स्थानीय सरकारलाई धेरै अधिकार दिएको छ । स्थानीय स्तरको समस्या, आवश्यकता र समाधान स्थानीयबाटै सम्बोधन हँुंदा समाधान दिगो हुन्छ । जस्तै सुदूर पश्चिमको छाउपडी समस्या स्थानीयले सम्बोधन नगर्दा केन्द्रबाट जति कठोर र कडा कानुन बनाए पनि यो ज्युँकात्युँ छ ।कुनै ठाउँको विकासलाई पूर्वाधारले मात्र मापन गर्दा गलत हुन्छ । मानिसको जनजीविका र पूर्वाधारको मापदण्ड बीचको सम्बन्ध गतिशील हुन आवश्यक छ । पूर्वाधारको मापदण्डसंँगै काठमाडांै उपत्यका विकास प्राधिकरणले जनघनत्वको मापदण्ड तय नगर्नु समस्याको प्रमुख पाटो छ । हिजो मापदण्ड भन्दै चौडा गरिएका सडकमा ट्राफिक जाम हटेन । सडक चौडा गर्दा विस्थापित मानिस बिचल्ली हुनपुगे । यसलाई विकास कसरी भन्ने ? पाँच तलासम्मको मापदण्डले सहर कुरूप नहुने हो भने चार तलाको मापदण्ड बनाउँदा सहर झन् सुन्दर हुन्थ्यो होला । चार तलाको मापदण्ड उपत्यका विकास प्राधिकरणले किन नबनाएको ?ठूलो भूकम्प आए घरमात्र होइन, काठमाडौं छिर्ने राजमार्गहरू पनि भत्किन्छन् । ती बनाउन वर्षौं लाग्न सक्छ । त्यतिबेला घरैघरले छपक्क ढाकेको उपत्यकाका मानिसले के खाने, कसरी बांँच्ने ?प्राधिकरण मूलत: जग्गा प्लटिङ र सडक विस्तारमा मात्र लागिपरेको छ । यसले विकासका नाममा केही व्यक्तिको जग्गाको भाउ बढाएको छ, कसैको जग्गा हडपिएको छ । प्राधिकरणलाई न यसलाई विपत् व्यवस्थापनको मतलव छ, न ऐतिहासिकता को ? त्यसमाथि प्राधिकरणले चौथो सरकार बनेर निर्देशन दिनथालेको छ । चौथो सरकारलाई बेलैमा खारेज गर्दा संघीयता बलियो हुन्छ । रवीन्द्र सुवाल,"
भेनेजुएलाको दन्त्यकथा,"त्यो ह्युगो साभेजको जादु चलेका बेला थियो । भेनेजुएलाका राष्ट्रपतिलाई कुनै अन्तर्राष्ट्रिय सम्मेलनमा सुनेर आएका तत्कालीन एमालेका युवा नेता गोकर्ण विष्ट नयाँ बानेश्वरमा देखा परे । शाही शासनविरुद्ध सात दलको आन्दोलन जारी थियो । भाषा त बुझिन्थेन तर बडी ल्याङग्वेज गजबको थियो, हाल मन्त्री रहेका विष्टले हामी केही युवालाई कुनामा उभ्याएर भनेका थिए, रगत उमाल्ने किसिमको । साभेजलाई उनकी हजुरआमाले गरिबीमा हुर्काएकी थिइन्, पछि उनी तिनै गरिबहरूका नायक भएका थिए । संसारमै सबैभन्दा ठूलो परिमाणमा तेल छ भन्ने पुष्टि भएको भेनेजुयला अरू प्राकृतिक स्रोतमा पनि धनी छ । त्यस्तो मुलुकमा व्याप्त गरिबी र असमानतालाई साभेज नामेट पार्न चाहन्थे । सैन्य विद्रोहलगायतका सुरुआती राजनीतिक तिकडम असफल भए पनि १९९८ को चुनावमा उनी राष्ट्रपति निर्वाचित भए । साभेजको नियत के थियो हामी भन्न सक्दैनौं तर असल नियत राख्दाराख्दै शासकले गलत नीति अख्तियार गर्यो भने मुलुक कसरी मानवीय संकटमा पर्छ भन्ने पछिल्लो उदाहरण बनेको छ भेनेजुयला । कुनै बेला ल्याटिन अमेरिकाकै सबैभन्दा धनी मुलुकमा अहिले मान्छे भोकभोकै मरिरहेका छन्, फोहरको डंगुरमा खानेकुरा खोजिरहेका छन्, शिशुहरूले पिउने दूध पाएका छैनन्, अस्पतालमा औषधि छैन, पैसा कागजको खोस्टो भएको छ, लुटपाट, चोरीडकैतीका घटना बढेका छन्, ३० लाख मान्छेले देश छोडेर छिमेकी मुलुकमा आश्रय लिइरहेका छन्, राजनीतिक संकट चुलिएको छ । राष्ट्रपति भएलगत्तै साभेजले बोलिभारियन आदर्शअनुरूपको आर्थिक कार्यक्रम सुरु गरे । आफूलाई गरिबका मसिहाका रूपमा प्रस्तुत गरेका उनले तेल निर्यातबाट प्राप्त आम्दानीलाई पुन:वितरण गर्नु अस्वाभाविक थिएन । साभेजभन्दा अघिका नेताले कहिल्यै तेलबाट प्राप्त धन गरिबको हितमा लगाएका थिएनन् । तेलको आम्दानीबाट देशवासीलाई जे गर्न सकिन्थ्यो, ती सबै काम साभेजले गरेका थिए । देशभित्र मात्र होइन, वामपन्थी छिमेकी बोलिभिया, क्युबालगायत मुलुकमा समेत लाभ बाँडेका थिए । साभेज पहिलोपटक राष्ट्रपति चुनिँदा अन्तर्राष्ट्रिय बजारमा कच्चा तेलको मूल्य प्रतिब्यारेल १२ देखि १६ अमेरिकी डलर थियो । दोस्रो पटक चुनिँदा सय डलरभन्दा माथि पुग्यो । साभेजको हातमा शक्ति र पैसा दुवै आयो । उनले निर्धक्क नयाँ सामाजिक नीति कार्यान्वयनमा ल्याउन सक्ने भए । नयाँ किसिमको ढाँचामा आर्थिक विकास गर्ने अवसर हामीले पाएका छौं, उनी भन्ने गर्थे । सन् २००४ मा क्युबा पुगेर फिडेल क्यास्ट्रोबाट गुरुमन्त्र लिई फर्केका साभेजले खाद्यान्न, शिक्षा, स्वास्थ्यमा बृहत् सामाजिक सुधार कार्यक्रम ल्याए । त्यसलाई तेल निर्यातको पैसाले थेगेको थियो । देशको कुल निर्यातमा कुनै बेला तेलको हिस्सा ९८ प्रतिशत हुन्थ्यो । त्यो पैसाले बेरोजगारलाई रोजगारी तालिम, देशव्यापी रूपमा नागरिकता वितरण, नयाँ नीतिबारे जानकारी दिलाउन देशभर स्वयंसेवक खटाउने गरिन्थ्यो । नागरिकलाई न्यूनतम आधारभूत सामाजिक सेवा उपलब्ध गराउने जिम्मा सरकारले लिएको थियो । अन्तर्राष्ट्रिय बजारमा तेलको बढ्दो भाउले साभेजको मनोबललाई झनै उचो बनायो । उनले सकेसम्म धेरै ऋण लिएर सामाजिक कार्यक्रममा खर्च गरे । तेलमाथिको निर्भरता घटाउने र अर्थतन्त्रलाई विविधिकरण गर्ने नाममा भूमिसुधार कार्यक्रम ल्याइयो, सिमेन्ट, दूरसञ्चार, विद्युत् कम्पनीलगायत ठूलाठूला उद्योग राष्ट्रियकरण गरिए । विदेशी बैंक किनियो । कुरा नमिल्ने विदेशी लगानीकर्तालाई धपाइयो । मुलुकलाई लगभग निजी व्यवसायशून्य बनाइयो । यस्ता कार्यक्रमको विरोध गर्नेको दमन गरियो, सम्पत्ति खोसियो । तेलमाथिको निर्भरता घटाउने भनिए पनि त्यसलाई झन् अर्थतन्त्रको केन्द्रमा ल्याइयो । जानीनजानी अर्थतन्त्रलाई तेलको धरापमा पारियो । अर्थतन्त्रलाई केन्द्रीकृत गर्दाका दुष्परिणामबारे साभेजलाई मतलब थिएन । तेल बेचेकै पैसाले सबथोक किन्न सकिन्छ भन्नेमा ढुक्क थिए । खाद्यान्न, औषधि, लत्ताकपडा, मोटरगाडी सबै आयात गरिन्थ्यो । निजी व्यवसाय नहुँदा आन्तरिक उत्पादन प्रणाली ध्वस्त भइसकेको थियो । सबथोक राज्यको नियन्त्रणमा ल्याउने बोलिभारियन रोमाञ्चबाहेक साभेजसँग कुनै आर्थिक मोडल थिएन । अन्तर्राष्ट्रिय बजारमा चलेको तेलको मूल्यले उनको रोमाञ्चलाई टिकाइरहेको थियो । समाजवादी प्रयोगका नाममा समानान्तर संस्थाहरू खडा गरिएका थिए । भइरहेका मन्त्रालय, विभाग र कर्मचारीतन्त्रलाई सुधार्नुको सट्टा गरिबी निवारण, सामाजिक कल्याण, सामाजिक न्याय कायम गर्ने गरी मिसियोनेससंयन्त्र बनाइएको थियो । यो संयन्त्रले खाद्यान्न, आवास, शिक्षा, स्वास्थ्य, वातावरण, पहिचान, ग्रामीण विकास, नागरिक मिलिसिया, भूमिसुधार, संस्कृति, सामाजिक सुधार सबै क्षेत्रमा काम गथ्र्यो । यसले राज्यको जिम्मेवारी र खर्चमा दोहोरोपन ल्यायो । तेलबाट आएजति पैसा सबै यस्तै काममा खन्याइयो । भविष्यका लागि कुनै बचत गरिएन । विदेशी ऋण लिएर समेत यस्ता कार्यक्रम विस्तार गरिएका थिए । एउटा दु:खद संयोग, सन् २०१२ मा साभेज रोगले थलिए, अन्तर्राष्ट्रिय बजारमा तेलको मूल्य ओरालो लाग्न थाल्यो । सुरुमा साभेजले आफ्नो व्यक्तिगत र अर्थतन्त्रको स्वास्थ्य खस्किएको अस्वीकार गरे । विदेशीले थप ऋण दिन बन्द गरिसकेका थिए, साभेजलाई क्यान्सर भएको थियो । लक्षण ठीक छैन भन्ने संकेत पाएका शक्तिशाली मान्छेहरू पहिले आफूलाई जोगाउने गरी धन सञ्चय गर्न लाग्छन् । भ्रष्टाचार नियन्त्रण गर्छु भनेर सत्तामा आएका साभेज कमजोर हुँदै जाँदा उनका आसेपासे त्यसै गरी जुर्मुराए । बोलिभारियन सपनालाई भ्रष्टाचारले अपहरण गर्यो ।सन् २०१४ मा आउँदा स्थिति झन् खराब भयो । तेलको भाउ प्रतिब्यारेल ९६ र त्यसपछिको वर्ष ५० डलरमा झर्यो । सरकार ठूलो विदेशी ऋणको भारले थिचियो । खाद्यान्न, औषधि आयात गर्न पर्याप्त डलर थिएन । दिनप्रतिदिन खाद्यान्न, औषधि अभाव चर्किंदै गयो । भेनेजुयलाले ऋण भुक्तानीलाई सहज बनाउन अन्तर्राष्ट्रिय समुदायसँग आग्रह गरिरहेको थियो । संयुक्त राज्य अमेरिकाले उल्टो नाकाबन्दी लगाइदियो ।सन् २०१५ र त्यसपछिका वर्षमा अर्थतन्त्र निरन्तर ओरालो लाग्यो । भेनेजुयलाले आर्थिक गतिविधिसम्बन्धी आधिकारिक तथ्यांक २०१६ देखि सार्वजनिक गरेको छैन । अन्तर्राष्ट्रिय मुद्रा कोषले त्यहाँको केन्द्रीय बैंकबाट प्राप्त तथ्यांकका आधारमा २०१७ मा अर्थतन्त्र १६६ प्रतिशतले खुम्चिएको अनुमान गरेको छ । आर्थिक वृद्धि दर २०१८ थप १६ प्रतिशत ऋणात्मक हुने अनुमान छ । सन २०१९ मा मुद्रास्फीति दर एक करोड प्रतिशत हुने कोषको प्रक्षेपण छ । यस्तो मुद्रास्फीति सन् १९२३ मा जर्मनी र सन् २००० मा जिम्बाबेले बेहोरेको थियो । यो चरम आर्थिक अव्यवस्थाले निम्त्याएको मानवीय संकटबारे हामी सबै जानकार छौं । यो दु:खद अवस्थाको पूर्वानुमान गर्ने थोरै थिए । यस प्रसंगमा अमेरिकी साम्राज्यवादका विरोधीहरूका आदर्श प्राध्यापक नोम चोम्स्कीको भनाइ चाखलाग्दो छ । भेनेजुयलाले अर्को सामाजिक आर्थिक मोडेल निर्माण गर्ने क्रममा जुन रूपान्तरण गरेको छ, यो परियोजनालाई सफलतापूर्वक अघि बढाइयो भने यसले विश्वव्यापी प्रभाव पार्नेछ, काराकासमा साभेजसँगको टेलिभिजन संवादमा १० वर्षअघि चोम्स्कीले भनेका थिए । चोम्स्की यति उत्साही थिए कि उनले अमेरिका फर्किएर दक्षिणी गोलाद्र्धमा नयाँ सुधारिएको संसारको रचना भएको बताएका थिए । बेलायती लेबर पार्टीका नेता जेरेमी कोर्बिन, अमेरिकी अभिनेता सिन पेन, नोबेल अर्थशास्त्री जोसेफ स्टिगलिजलागयत साभेजको जादुको प्रभावमा थिए । त्यो जादु लामो समय चलेन । उनै चोम्स्कीले सन् २०१७ मा मैले साभेजको राज्य पुँजीवादी सरकारलाई कहिल्यै समाजवादी भनेको थिइनँ, त्यसको संकेतसम्म गरेको थिइनँ । त्यो त समाजवादभन्दा निकै टाढाको कुरा थियो । त्यहाँ निजी पुँजीवाद कायमै छ भनेका थिए । साभेजअर्थतन्त्र अनौठो थियो । त्यहाँ वस्तु तथा सेवा उत्पादन लागतको पर्वाह गरिन्थेन, मात्र समाजवादी सपना पूरा भयोभएन हेरिन्थ्यो । शासन तथा जीवनको उत्तराद्र्धतिर साभेज दुई चार सल्लाहकार भेला पार्थे अनि बोलिभार र अमेरिकी डलरको विनिमय दर तय गर्थे । उनले मुखको भरमा तोकेको विनिमय दरमा राष्ट्रिय तथा अन्तर्राष्ट्रिय व्यापार हुन्थ्यो । फरकफरक प्रयोजनका लागि फरक विनिमय दर तोकिन्थ्यो । फरकफरक मान्छेले फरक परिमाणमा डलर सटही सुविधा पाउँथे, कत्ति पनि नपाउने धेरै थिए । साभेज र उनका उत्तराधिकारी मधुरो सञ्चालित अर्थतन्त्रका यस्ता थुप्रै किस्सा छन् । अध्येताहरूका लागि भेनेजुयलाको आर्थिक प्रणाली एउटा दन्त्यकथाजस्तो छ । डेढ दशकमा यो मुलुकले समृद्धि र चरम गरिबी भोगेको छ । सहरबाट धन कमाई ल्याएको एउटा गाउँले केटो दुई चार दिन रमाइलो गरेर फेरि गरिबीमै जाकिएको जस्तो भएको छ भेनेजुयालाको अवस्था । हाम्रा युवा नेता विष्ट मात्र होइन, विश्वभरका राजनीतिज्ञ, प्राज्ञ, नीतिनिर्मातालाई छक्क पार्ने बोलिभारियन समाजवाद क्षणिक साबित भयो तापनि समाजवादीहरू यसलाई स्विकार्ने मुडमा छैनन् । उनीहरूले यो संकटमा साम्राज्यवादी षड्यन्त्र देखेका छन् । समाजवादका नाममा भएका कुनै पनि प्रयोग असफल हुँदैनन् भन्ने ढिपी कसिरहेकै छन् ।"
छोइनसक्नुका अस्पताल,"सा निमा ४५ वर्षकी हुनुहुन्थ्यो । तातो वा चिसो पानी मुखमा हाल्दा दाँत सिरिङ्ग गथ्र्यो । सहन नसकेर उहाँले सबै दाँत निकाल्नुभयो । नजिकको अस्पतालले दाँतमात्र निकाल्थ्यो । भर्ने वा अन्य उपचार गर्ने सुविधा थिएन । केही वर्षपछि उहाँको छोराले काठमाडौं ल्याएर दाँतको पुरै सेट लगाइदिए । धेरै पहिला दाँत निकालेकाले गिँजा सुकिसकेको थियो । दाँत गिँजामा नबसेर फुत्त निस्किहाल्छ । दाँत लगाएर चपाउन मिल्दैन । काठमाडौं धाइवरी पैसा खर्च गरेर लगाएको दाँत काम लागेन । सानिमा धेरै पकाएर गिलो बनाइएको खानामात्र खान सक्नुहुन्छ । भनिन्छ, हाम्रो स्वास्थ्य दाँतबाट सुुरु हुन्छ । दाँत स्वस्थ छन् भने हामी धेरै बिमारीबाट जोगिन्छौं । यति महत्त्वपूर्ण दाँतको उपचार भने छोइनसक्नु छ । एउटा दाँत भरेको कम्तीमा पाँच सय रुपैयाँ । जरादेखि भर्ने हो भने तीन हजारभन्दा माथि पर्छ । दुइटा दाँत भरेर एउटा दाँतमा क्याप लगाउँदा सात हजार रुपैयाँ नाघ्छ ।काठमाडौंको समता अस्पतालमा जतिवटा दाँत भरे पनि सय रुपैयाँमात्र पर्दोरहेछ । यसबारे धेरैलाई जानकारी छैन, न अस्पताल सबैको पहुँचमा छ । सर्वसाधारणलाई लक्षित गरेर दाँतका लागिमात्र सरकारी अस्पताल खुले धेरैलाई फाइदा पुग्छ । डाक्टरले मेरा श्रीमानलाई फिजियोथेरापी गर्न सुझाए । घर नजिक पर्ने भएकाले उहाँलाई चावहिलको हेल्पिङ ह्यान्डस अस्पताल लग्यौं । यहाँ राम्रा मेसिनहरू छैनन्, मैले काम गर्ने अर्को ठाउँमा आउनुस् है, त्यहाँका एक डाक्टरले भने । श्रीमानलाई ओम अस्पताल लग्यौं । डाक्टरले पुरै शरीरको एमआरआई गरेर आउन सल्लाह दिए । उनले एउटा चिटमा लेखिदिएर एमआरआई गर्न लाजिम्पाटको निजी क्लिनिकमा पठाए । उनले भनेकै ठाउँमा एमआरआई गरायौं । पछि थाहा पायौं, एकदमै थोरै पैसामा त्रिवि शिक्षण अस्पतालमा पनि एमआरआई हुँदोरहेछ । अधिकांश निजी अस्पतालहरूले आफ्नो स्वार्थका लागि सामान्य बिरामीलाई हप्तौंसम्म अस्पतालमै भर्ना गरेर उपचार गराउन खोज्छन् । हामी महंँगो शुल्क तिरेर निजी अस्पताल पुगेका हुन्छौं । डाक्टरलाई भने राम्रोसँग बोल्ने समय हुँदैन । हतारहतार जाँच गरेर यो औषधि खानु भनेर बाहिर पठाइहाल्छन् । बिमारको कारण के हो, यो रोग लाग्दा के खाने, के नखाने राम्ररी सोध्नै पाइँदैन । यसरी समय नदिनेहरू नाम चलेका र वरिष्ठ भनिएका डाक्टरहरू बढी देखिन्छन् । सामान्य आय भएका र पहुँच नभएका मानिसका लागि सुलभ र छरितो उपचार काबुभन्दा बाहिरको विषय हुने गरेको छ । केही वर्ष पहिला मेरो बुबाको पिसाब नली बन्द भयो । मान्छेले दुई दिन बोकेपछि एम्बुलेन्समा हालेर धनगढी पुर्याइयो । त्यसपछि जहाजबाट काठमाडौं ल्यायौं । सिनामंगलस्थित काठमाडौं मेडिकल कलेजमा देखायौं । पाइप लगाएर त्यो दिन अस्पतालमै राख्यौं । प्रोस्टेट ग्रन्थिको आकार बढेकाले तुरुन्तै अपरेसन गर्न डाक्टरले सुझाए । चिरेर अपरेसन त्यहीं पनि गर्न सकिन्थ्यो । वृद्धलाई मेसिनले खुर्किनु सजिलो हुने डाक्टरको भनाइ थियो । त्यस्तो मेसिन पाटन र शिक्षण अस्पतालमा मात्र रहेछ । तर दुवै ठाउँमा पालो आउन तीन महिना लाग्ने रहेछ । बुबाको अवस्था गम्भीर थियो । निजी अस्पताल जानुको विकल्प थिएन । निजीमा उपचार गराउँदा साधारण जागिरेको पनि महिनौंको तलब खर्च हुन्छ । केही वर्षअघि सुर्खेतको दुर्गम गाउँ गुटुकी एकजना बहिनीले पेट दुखेर नजिकैको स्वास्थ्य केन्द्रमा जाँच गराइन् । भिडियो एक्सरे गर्दा मृगौलामा पत्थरी देखियो । उनी गहना बेचेर काठमाडौं आइन् । त्रिवि शिक्षण अस्पताल महाराजगन्जमा जचाउँदा मृगौला बिग्रेको पत्ता लाग्यो । बिग्रेको मृगौला राख्ने कि फाल्ने भनेर अर्को जाँच वीर अस्पतालमा गर्नुपर्यो । परीक्षणले मृगौला फाल्नुपर्ने देखायो । त्यसका लागि आठ महिना कुनुपर्ने भयो । सरकारले नीति तथा कार्यक्रम, बजेटमा स्वास्थ्यमा प्राथमिकता दिएको भन्ने समाचार सुनिन्छ । स्वास्थ्य उपचारसेवा भने झन् सहर र राजधानी केन्द्रित हुँदैछ । प्रत्येक प्रदेश राजधानीमा कम्तीमा एउटा सुविधा सम्पन्न अस्पताल र दक्ष जनशक्ति उपलब्ध गराउनसके संघीय राजधानीका अस्पतालमा चाप घट्ने थियो, सर्वसाधारणले सामान्य उपचार गर्न काठमाडौं धाउनुपर्ने थिएन । यथोचित शुल्क तिरेर सरकारी अस्पतालमा सजिलै उपचार पाउने दिन कहिले आउला ?"
अलमल्ल भाषा आयोग,"पाँच वर्षको समयसीमा रहेको भाषा आयोगले आधा समय गुजारिसकेको छ । आयोगमा अध्यक्ष र एक महिला सदस्यको मात्र नियुक्ति भएको छ । नेपालको भाषिक योजना तथा नीति निर्माण गर्ने जिम्मेवारी पाएको भाषा आयोग अलमलमा परेको देखिन्छ । आयोगले निम्न काम गर्न जरुरी छ : भाषिक जनगणना : भाषाहरूको स्थिति २०६८ को राष्ट्रिय जनगणनालाई आधार मानेर मूल्यांकन गरेको पाइन्छ जुन अपुरो र अपरिपक्व हो । कम्तीमा दुई वर्ष लगाएर नेपालका सम्पूर्ण भाषाको छुट्टै जनगणना गर्नु आवश्यक छ । यसले स्पष्ट चित्र देखाउन सक्छ । भाषिक योजना तथा नीति : नेपालमा स्पष्ट भाषिक योजना तथा नीति कहिल्यै बनेन । पञ्चायती संविधानले एकभाषी नीति अंगीकार गर्यो । २०४७ को संविधानले बहुभाषी नेपाल स्वीकार गरेको थियो । काठमाडांै महानगरपालिकामा नेवार र सिरहा जिल्लामा मैथिली भाषा लागू गर्ने स्थानीय अधिकारलाई सर्वोच्च अदालतको विवादास्पद निर्णयले यसको कार्यान्वयनमा गाह्रो बनायो । नयाँ संविधानमा नेपालको भाषा नीतिबारे स्पष्ट खुलाइएको छ । कार्यान्वयनका सन्दर्भमा सरोकारवालासँग समन्वय गरेर योजना तयार पार्नुपर्छ । अध्ययनअनुसन्धानमा जोड : संसारमा जति पनि भाषिक नीति तथा योजना बनेका छन्, ती सबै गहन अध्ययन र अनुसन्धानमा आधारित छन् । बोल्सेभिक क्रान्तिपछि स्टालिनको भाषिक योजना होस् वा इजरायलको हिब्रु भाषाको पुनरागमन इतिहास वा भारत स्वतन्त्र भइसकेपछि सन् १९६८ मा स्थापित भारतीय भाषा संस्थान, सबैले आफ्नो मुलुकमा भएका भाषाको गहिरो अध्ययन र अनुसन्धानपछि मात्र भाषिक योजना तर्जुमा गरेका थिए । यहाँ पनि पुराना अध्ययनअनुसन्धान अभिलेखीकरण गर्दै नयाँ अध्ययनमा जोड दिन जरुरी छ । भाषिक निकायमा सहबयोग र सम्बन्ध : नेपालका भाषिक क्षेत्रमा काम गर्ने विभिन्न सरकारी र गैरसरकारी संघसंस्था भए पनि समन्वय अभाव छ । एउटै प्रकृतिको काम पटकपटक दोहोरिएको देखिन्छ । त्रिभुवन विश्वविद्यालयको भाषा विज्ञान केन्द्रीय विभागले जनजाति राष्ट्रिय उत्थान प्रतिष्ठान र केही विदेशी संस्थाहरू (एसआईएल, फोक्सवागन फाउन्डेसन, सोआस र विभिन्न युरोपियन विश्वविद्यालय) सँग समन्वय गरेर अनुसन्धान गरेको थियो । ती भाषिक अभिलेखीकरण मूल्यांकन नगरी फेरि उही प्रकृतिका काम दोहोरिएको देखिन्छ । नेपाल प्रज्ञा प्रतिष्ठान, युनेस्को, विश्वविद्यालय अनुदान आयोग, त्रिवि शिक्षाशास्त्र संकाय र अनुसन्धान गर्ने विभिन्न संस्थामा समन्वय र सम्बन्ध बढाउन आवश्यक छ । भाषिक अध्ययन भ्रमण र विचार आदानप्रदान : भाषा आयोगले बाहिरी मुलुकमा भएका भाषिक योजना र कार्यान्वयनसम्बन्धी पनि जानकारी लिन अध्ययन भ्रमण गर्दै विचार आदानप्रदान गर्नुपर्छ । युनेस्कोले सञ्चालन गरेका विभिन्न मुलुकको भाषिक तथा बहुभाषिक योजना र नीति, छिमेकी देश भारत, चीन, पाकिस्तान, बंगलादेश आदिमा भएका भाषिक अभियान मूल्यांकन गर्न सकिन्छ । सम्बन्धित क्षेत्रका ख्यातिप्राप्त अन्तर्राष्ट्रिय विज्ञहरूलाई निमन्त्रणा गरेर नेपालमै भाषिक सम्मेलन गर्न सकिन्छ ।भाषिक प्रयोगशाला र प्रकाशन : नेपालमा एउटा व्यवस्थित भाषिक प्रयोगशाला बनेको छैन, जसमा हामीले गरेका अध्ययन अनुसन्धानलाई स्थायी रूपमा प्रयोग, परीक्षण र व्यवस्थित रूपमा अभिलेखीकरण गर्न सकियोस् । विकसित मुलुकमा यस्ता भाषिक प्रयोगशाला हरेक विश्वविद्यालय र भाषिक निकायमा हुन्छन् । थोरै रकममा पनि यस्ता प्रयोगशाला बनाउन सकिन्छ । भाषिक सामग्री प्रकाशन र त्यसलाई स्थानीयकरणका साथै अन्तर्राष्ट्रियकरण गर्नुपर्ने देखिन्छ । यसो गर्नसके हाम्रा नीति तथा कार्यक्रम स्थानीय तथा विश्व बजारमा प्रयोग र बिकाउ हुन सक्छन् । भाषासंस्कृति जस्तो मौलिक सम्पत्तिलाई नजरअन्दाज गर्नु हुँदैन । नेपालको भाषिक विविधतालाई पर्यटकीय रूपबाट पनि फाइदा लिन सकिन्छ । यति सानो भूगोलमा १ सय २३ भन्दा बढी भाषाभाषी छन् । हरेक प्रदेशमा कम्तीमा एउटा भाषिक संग्रहालय र जानकारी केन्द्र राख्न जरुरी छ । लेखक भाषाविज्ञान केन्द्रीय विभाग, त्रिविका उपप्राध्यापक हुन् ।"
जैविक घडीको भर,"हिउँदमा बिहान उठ्न गाह्रो लाग्ने कारण जाडो मात्र होइन, अर्को कारण पनि छ उज्यालो ढिलो हुनु । उज्यालो ढिलो हुनाले निद्रा नभाग्ने वा शरीरमा जाँगर नभरिने अर्को भित्री कारण छ । त्यो हो मेलाटोनिन हर्मोन । यो हर्मोन उज्यालोको अनुपस्थितिमा जीउमा उत्पादन हुन्छ, जसले निद्रा लगाउँछ । उहिले घडी थिएन, मानिस घाम हेरेर वा आफ्नो शरीरले दिने छनकका आधारमा कामबाट घर फर्किने गर्थे । बिहान उठ्नेदेखि राति सुत्नेसम्मका गतिविधि प्राय: जीउले अनुभव गराउने संकेतअनुसार हुने गर्थे । अहिले घडीको भरमा जीउ चलाउन खोजिएला तर जीउले आफ्नै तालमा चल्न खोजिरहेको हुन्छ । अधिकांशको सुत्ने र उठ्ने तालिकालाई जीउले निर्धारण गर्छ । हाम्रो शरीरमा हुने गतिविधि जस्तै भोक लाग्ने, अल्छी लाग्ने, जोश आउने, यौन उत्तेजना हुने, बानीव्यहोरा आदि जैविक घडीले निर्धारण गर्छ ।सजीवको शरीरका आन्तरिक जैविक प्रक्रियाको चक्र नियमितता वा वातावरणअनुसार जीवजन्तुले आफूलाई सञ्चालन गर्ने प्राकृतिक नियम जैविक घडी हो । जैविक घडी ठिक समयका साथ चल्छ । एउटा उदाहरण अफगानिस्तानको काफल पाक्यो चरा नेपाल घुम्न आइपुग्ने समय हरेक साल उही हुन्छ । साइबेरियाका चरा नेपाल आउने समय सालपिच्छे खास फरक पर्दैन । दिउँसो गतिविधि गर्ने जनावरहरू हुन् या राति सक्रिय हुनेहरू, उनीहरूलाई आफ्नै जीउले कति बेला के गर्ने भन्ने संकेत दिइरहेको हुन्छ । कुखुराको भाले बास्नु पनि जैविक घडीको उदाहरण हो । धेरै वैज्ञानिकले अलगअलग गरेका अनुसन्धानको निचोड अनुसार मानिसको शरीरमा जैविक घडी यसरी चलेको हुन्छ बिहान ४ बजेतिर शरीरको तापक्रम सबैभन्दा कम हुन्छ, ६ बजे कोर्टिसोलको मात्रा बढेको हुन्छ र ६ बजेदेखि ९ बजेसम्म रक्तचाप ह्वात्तै बढ्छ । साढे ७ बजेदेखि मेलाटोनिन हर्मोनको मात्रा घटिदिन्छ र पुरै निद्राको ह्याङओभर हट्छ । ९ बजेतिर पुरुषका अन्डकोषले धेरै परिमाणमा टेस्टेस्टेरोन हर्मोन उत्पादन गर्छन् र उनीहरूलाई उत्तेजना पनि बढी हुने हुन्छ । बिहान १० बजेको समय दिमाग एकदम जाँगरिलो र काम गर्न तम्तयार हुन्छ । १२ बजेको समयमा जीउका सबै प्रणाली अति संगठित र समन्वयको अवस्थामा हुन्छन्, यो बेला गरिएको निर्णय दर्बिलो हुन्छ । दिउँसो १ देखि ३ बजेतिर आन्तरिक जैविक रासायनिक प्रतिक्रियाको दर उच्च बन्छ । साँझ ६ बजे शरीरको तापक्रम सबैभन्दा उच्च हुन्छ । ८ बजे रक्तचाप उच्च हुन्छ । ९ बजे मेलाटोनिन हर्मोनको मात्रामा वृद्धि हुन गई निद्रा लाग्छ र राति १२ बजेदेखि २ बजेसम्म मानिस गहिरो निद्रामा परेको हुन्छ । जैविक घडीको गति कारणवश ढिलोचाँडो भयो भने परिणाम राम्रो आउँदैन । युरोपमा भएका एक दशकका अध्ययनले देखाएका छन् कि सडक दुर्घटना गराउने चालक र कार्यस्थानमा भएका दुर्घटनाका घाइते आधा घण्टा मात्र निद्रा बिग्रिएकाहरू थिए । जैविक घडीमा कुनै किसिमको अवरोध वा अवचलन आए मुटुको विराम, मानसिक विराम, मधुमेह, क्यान्सरलगायत विविध रोगव्याध लाग्ने वैज्ञानिकहरूको ठम्याइ छ । जैविक घडीलाई सञ्चालन गर्न मस्तिष्कको हाइपोथालामस भनिने भागमा सुप्राचाइस्माटिक न्युक्लियस हुन्छ भन्ने कुरा स्नायु वैज्ञानिकहरूले पत्ता लगाएका छन् । यसलाई केन्द्रीय घडी पनि भनिन्छ । जीउमा थुप्रै अरू क्षेत्रीय र स्थानीय घडी छन् । जसरी भौतिक घडीलाई दम दिनुपर्छ या ब्याट्रीको ऊर्जा चाहिन्छ, यसलाई चलाउन या समय निर्धारण गर्न प्रकाश जरुरी पर्छ, जुन आँखाबाट छिरेको हुन्छ । सो न्युक्लयसभित्रको जिनले दिमागी, ग्रन्थि र मुटु सम्बन्धीका प्रक्रियालाई सञ्चालन गर्छ । सम्बन्धित क्षेत्रका विज्ञहरूका अनुसार जैविक घडीको प्रत्येक पल ख्याल गरिनुपर्छ । जस्तै कुन भ्याक्सिन कति बजे, कुन अंग र भाग (मासु, नसा वा अन्य तन्तु) मा हान्दा बढी बलियो प्रतिरोधात्मक क्षमता दिने हो भन्ने परिभाषित छ । जैविक घडी अनुसार पिल्स लगायतका रक्तचाव बढाउने औषधी सुत्ने बेला वा राति ९ बजेपछि खान भनिएको हो । क्यान्सरको केमोथेरापी राति गर्दा अन्य तन्तुमा पर्ने अतिरिक्त असर कम हुनजान्छ । बेलुका गरिष्ठ भोजन गर्नुहुन्न । जैविक घडी अनुसार राति शरीरलाई चाहिने प्रोटिन आफंै बनिन्छ । हामीले बढ्ता खाए शरीरलाई हानि मात्र गर्छ । बेलायतको किङ्गस कलेजका पोषण विज्ञानका वैज्ञानिक गेर्डा पटले लन्डनका पाँच हजार मानिसका खानपिनसम्बन्धी बानीव्यहोरा अध्ययन गरे । सन् १९४६ देखि लगातार दशकांै अध्ययन गर्दा निष्कर्ष निस्कियो जो जैविक घडीअनुसार चलेर नियमित समयमा खाना खाँदैन, ऊ मुटु र मधुमेहको विराम हुने खतरामा पुग्यो । राति काम गर्ने र दिउँसो सुत्नेहरू जैविक घडीविपरीतका भएकाले उनीहरूमा निको नहुने थकाइ रोग र भोक नलाग्ने समस्या आइपर्छ । सन् २०१७ को औषधि विज्ञानमा नोबेल पुरस्कार जैविक घडीकै अनुसन्धाताले पाएका थिए । जेफेरी सी हल, माइकल रोसबस र माइकल डब्लु योङले दिनको २४ घन्टामा जीवन कसरी अनुकूलित भएको हुन्छ भनेर अनुसन्धान गरेर लेख प्रकाशित गरेका थिए । उनीहरूले यसैसँग आधारित भएर जीउमा क्यान्सर कसरी विकास हुन्छ भन्ने पनि पत्ता लगाएका थिए । जैविक घडीको निर्धारक जीनलाई तन्दुरुस्त राखिनुपर्छ । यसलाई दुरुस्त राख्न उसले संकेत गरे अनुसार चल्नुपर्छ । यसको प्रक्रिया स्वस्थ जीवनशैली र परिणाम स्वस्थ जीवन र दीर्घ आयु हो । स्वस्थ जीवन जिउने हो भने मानिसले भौतिक घडी होइन, जैविक घडीको समय पछ्याउन जरुरी छ । लेखक स्नातकोत्तर क्याम्पस विराटनगर, प्राणीशास्त्र विभागका उपप्राध्यापक हुन् ।"
त्रासमा बलुवाही बस्ती,"मोरङ,विराटनगर ८ बलुवाहीकी ११ वर्षीया रूपमती दासको छिमेकी दुई युवकले नै बलात्कारपछि हत्या गरेको रहस्य खुलेपछि स्थानीय त्रसित भएका छन् । रूपमतीलाई बलात्कारपछि हत्या गरेको आरोपमा स्थानीय भुट्टु भन्ने अब्बास अन्सारी र चन्दु महतोलाई मोरङ प्रहरीले आइतबार सार्वजनिक गरेको थियो । प्रहरीले सार्वजनिक गरेका आरोपी मृतक बालिकाका वल्लोपल्लो घरका हुन् । अब्बासको घर पुग्न रूपमतीको घरकै गल्लीबाट जानुपर्छ । चन्दुको घर रूपमतीको देखि पूर्व छ । बालिकाको शव भेटिएपछि असुरक्षित महसुस गरेका टोलवासी हत्या आरोपी सार्वजनिक भएसँगै झन् असुरक्षित ठान्न थालेका छन् । अब्बास र चन्दुका परिवार झनै त्रासमा छन् । अब्बासको घरमा उनका बुवा मो जागिर अन्सारी, दिदी अवसाना खातुन र बहिनी रिजवाना छन् । उनीहरू रातभर सुत्न सक्दैनन् । स्थानीय नाराया आधारभूत विद्यालयमा कक्षा ३ मा पढ्ने रिजवानाले स्कुल जान नपाएको बताइन् । चन्दुको घरमा उनकी ५५ वर्षीया आमा गंगियादेवी एक्लै बस्छिन् । उनी पनि घटनादेखि छिमेकी रुनादेवी मुखियाको घरमा सुत्दै आएकी थिइन् । तर उनको छोरै घटनामा संलग्न भएको खुलासापछि छिमेकीले सुत्न दिएका छैनन् । दिउँसो त बस्छौं तर राति धेरै डर लाग्छ, अब्बासकी दिदी अवसानाले भनिन्, डराएर बस्दैछौं । अब्बासका बुवा सिलाइको काम गर्छन् । श्रीमती रविना भने केही समययता दुई छोराछोरीसहित माइत बस्दै आएकी छन् । घरमा बुवा र दुई दिदीबहिनीमात्र छन् । घटनापछि कसैले केही नभने पनि घर बस्न धेरै असहज भएको अवसानाले सुनाइन् । मृतक रूपमतीको परिवारले पनि सुरक्षित महसुस गरेको छैन । उनका बुवा रामप्रसादले छोरीको घटना भएदेखि सुत्नै नसकेको बताए । कुन बेला के हुन्छ भन्ने डर भइरहेको उनले सुनाए । राति घरको छानामा ढुंगा हान्ने गरेकाले पनि परिवारका सबै सदस्य त्रासमा रहेको बताए । चन्दु, अब्बास र रूपमतीको परिवारमात्र होइन, विराटनगर८ बलुवाही टोलका सुकुम्बासी बस्ती नै त्रासमा छ । स्थानीय लालु दास प्रहरीले हत्या आरोपीलाई नियन्त्रणमा लिए पनि लागूऔषध प्रयोगकर्ताले अझै गाउँमा त्रास पैदा गरेको सुनाए । रातिराति घरमा ढुंगा हान्छन्, उनी भन्छन्, गाली नगरेसम्म भाग्दैनन् । जिल्ला प्रहरी मोरङका प्रहरी नायब उपरीक्षक घनश्याम श्रेष्ठ स्थानीयलाई सुरक्षाको प्रत्याभूत गराउन प्रहरी कटिबद्ध रहेको बताउँछन् । दिन र रातमा गस्ती गर्दै आएको उनले बताए । छिमेकमा घटना भएकाले हामी डोर टु डोर अभियानमा छौं, उनले भने, स्थानीयको समस्या बुझेर सुरक्षा प्रत्याभूति दिलाउँछौं ।"
चिसोले कठ्यांग्रिँदै छाउ,"बझाङअछाम,माघको दोस्रो सातादेखि सुरु भएको लगातारको हिमपातले अछाम, बझाङ र बाजुराका हिमाली र उच्च पहाडी गाउँमा जाडो बढेसँगै स्थानीयको जनजीवन कष्टकर छ । लेकाली गाउँमा चिसो बढेसँगै महिनावारी भएका महिलालाई छाउगोठमा रात बिताउन झन् सास्ती भएको छ ।रातभर सिरेटो चल्छ, चिसोले निद्रा नै लाग्दैन, बझाङ साइपाल गाउँपालिकाकी २८ वर्षीया विमला बोहराले भनिन्, आगो बालौं भने धूवाँले बसिनसक्नु हुन्छ, महिनावारी भएको ३ दिन भएकी उनले ५ दिनको छाउगोठ बसाइ निकै कष्टकर हुने बताइन् । गाउँपालिकाले पहिला निर्माण भएका न्यानो छाउगोठ भत्काएपछि यहाँका अधिकांश महिला ओडारमै बस्न बाध्य छन् । कतिपय भत्काइएका छाउगोठलाई बारबेर पारेर बस्ने गरेको उनीहरूले बताए ।जाडो बढे पनि महिनावारी भएका बेला महिला जोखिम मोलेरै छाउगोठ बस्नुपर्ने बाध्यता रहेको मंगलसैन नगरपालिका १३ की अमृता रावतले बताइन् । घरबाट टाढा गोठ छ, नुहाउन र लत्ताकपडा सरसफाइ गर्न सास्ती हुन्छ, उनले भनिन्, धोएका लुगा सुक्न ३ दिनसम्म लाग्छ । न्यानो कपडा पनि नहुने भएकाले जाडोले रातभरि कठ्यांग्रिनुपर्ने अवस्था हुन्छ ।सीधा उभिन नमिल्ने छाउगोठमा आगो बाल्दा धूवाँ बाहिर जान पाउँदैन र गोठभित्रै निस्सासिनुपर्ने अवस्था आउने गरेको सुनाउँदै रावतले भनिन्, सुन्दा सामान्य लाग्ने गरेकाले ध्यान नपुर्याउँदा महिलाको छाउगोठमा ज्यान जाने गरेको हो । बझाङको दाँतोलाकी सीता बुढाले छाउगोठमा प्रयोग भएका बाक्लो लुगा धुन समस्या हुन्छ भनेर प्रयोग गर्न अल्छी मान्ने भएकाले पातलो कपडाको सहारामा ५ दिन गोठ बस्दा चिसोले कठ्यांग्रिने बताइन् । १३ वर्षको उमेरदेखि छाउगोठमा बस्नुपर्दाको पीडा सुनाउँदै ३५ वर्षीया बुढाले भनिन्, पहिला त चिसोमात्र हुन्थ्यो । उमेर बढ्दै गएपछि हातगोडाका जोर्नी दुख्ने र सुन्निन थाले । छाउपालो (महिनावारी हुने दिन) नजिक आयो कि चिन्ताले उसै पनि निद्रा लाग्दैन । महिनावारी भएका बेला छाउगोठमा प्रयोग गरेको ओढ्ने, ओछ्याउने र लगाएका सबै कपडा छैटौं दिनमा धोएर सुकेपछि गहुँत छर्केरमात्र घर ल्याउन पाइन्छ ।बझाङका विमला र सीताको मात्र यो समस्या होइन । उनी जस्तै जिल्लाका प्राय: सबै प्रजनन उमेरका महिलाले यस्तै समस्या भोग्नुपरेको छ । समस्या त जहिले पनि हुन्छ, जयपृथ्वी नगरपालिकाकी कमला बोहराले भनिन्, हिउँदमा जाडोले सताउँछ । बर्खामा भुइँ ओसिलो हुन्छ, सर्प र कीराको डर उत्तिकै । महिनाको ५ दिन जहिल्यै दु:ख भोग्नैपर्छ ।गोठमा बस्दा चिसो, धूवाँ र तनावका कारण हुने बिरामी गोठबाट फर्किएको निकै दिनसम्म रहिरहने गरेको उनले बताइन् । छाउ बस्दा टाउको दुख्ने, ज्वरो आउने, पखाला लाग्ने र हातगोडाका जोर्नी दुख्ने समस्या हुने गरेको उनले सुनाइन् ।महिनावारीका बेला अविवाहित महिलालाई त झनै कडा नियम पालन गर्न लगाइन्छ । विवाहितले ५ दिन टाढिए पुग्ने मान्यता अविवाहितका लागि ७ दिनसम्म लागू हुन्छ । रजस्वला भएका बेला गोठमा बस्दा ससाना नानीलाई अझ बढी समस्या हुने गरेको साइपाल गाउँपालिकाकी विरती रोकायाले बताइन् । उनले भनिन्, हामी त जसोतसो धानेकै हुन्छौं । साना केटाकेटी जाडोले बिरामी पर्छन् । उनले छाउगोठमा बस्दा चिसोका कारण बच्चालाई रुघाखोकी, निमोनिया, पखालाजस्ता संक्रमणले दु:ख दिने गरेको बताइन् । महिनावारी भएका बेला आमा र बच्चाले दूध, दही खान नपाउनेलगायतका अन्धविश्वासले स्वास्थ्यमै असर पर्ने गरेको पीडित बताउँछन् । बालबालिका कुपोषणग्रस्त हुने गरेका छन् ।हिउँदको चिसो र वर्षातको झरीअछाम सदरमुकाम, सडकको पहुँच पुगेका ठाउँमा मात्रै जनचेतनाका कार्यक्रम हुने र दुर्गम गाउँमा छाउपडी समस्याविरुद्ध खासै गतिविधि नभएको बिसुदेवी धामीले बताइन् । सुत्केरी महिला र बच्चालाई त कसैले छुँदैनन् । महिनावारी हुँदा महिलालाई गर्ने व्यवहार झन् फरक छ, उनी भन्छिन्, चिसो समयमा महिनावारी हँुदा घरबाट आवश्यक न्यानो कपडा दिँदैनन् । होचो गोठमा झ्याल हुँदैन । जाडोको पीडाले आगो बाल्न बाध्य हुन्छौं । त्यसैमा धूवाँ जम्मा भएर श्वास रोकिएको पनि पत्तो हँुदैन ।हिउँदमा चिसो र वर्षामा झरीले यहाँका महिलालाई जहिले सताइरहन्छ । छाउगोठ सानो हुने भएकाले झ्याल, ढोका हुँदैन । स्थानीय तुलीदेवी रावत भन्छिन्, यी सबै पीडा हामीले भोग्यौं । हाम्रा छोरी पनि भोग्न बाध्य छन् । यो सबै समाजको डरले हो । धर्म, संस्कार र परम्परासँग जोडिएको प्रथा भएका कारण यो कुप्रथाको अन्त्य निकै चुनौतीपूर्ण रहेको अछामवासीको बुझाइ छ । ग्रामीण तहसम्म चेतनाका कार्यक्रम पुग्न नसकेको गुनासोसमेत आएको छ । सामान्य जनचेतना पनि दुर्गम गाउँमा पुगेको छैन । छाउपडी महिलाले बार्छन् यसको मारमा बालबालिका पनि पर्छन्, स्थानीय मानसिंह धामीले बताए ।"
स्थानीय तहले बुझाएनन् खर्च विवरण,"विराटनगर  आफूले गरेको खर्चको विवरण बेलैमा स्थानीय तहले बुझाउन सकेका छैनन् । दोस्रो चौमासिकको आधा समय सकिए पनि अधिकांश स्थानीय तहले कोष तथा लेखा नियन्त्रण कार्यालयमा खर्च विवरण बुझाएका छैनन् । अर्को चौमासिकको निकासा लिएर विकास निर्माणको काम गर्नुपर्ने समय टर्न लागेको छ । तर अघिल्लैको विवरण नबुझाएपछि समस्या भएको हो । कतिपय जिल्लामा ढिलाइ गर्ने स्थानीय तहको थप निकासा रोक्ने तयारी कार्यालयले गरेको छ । दोस्रो चौमासिकको आधा समय सकिँदा पनि संखुवासभाका ८ स्थानीय तहले पहिलो चौमासिक प्रतिवदेन बुझाउन सकेका छैनन् । दोस्रो चौमासिकको निकासा लिएर धमाधम काम गर्नुपर्ने समयमा उनीहरूले पहिलो चौमासिककै प्रतिवेदन बुझाउन नसकेका हुन् ।१० स्थानीय तहमध्ये खाँदबारी र धर्मदेवी नगरपालिकाबाहेक अरूले पहिलो चौमासिकको प्रतिवेदन नबुझाएको कोष तथा लेखा नियन्त्रक कार्यालयले जनाएको छ । पहिलो चौमासिकको प्रतिवेदन बुझाउन नसकेपछि दोस्रोको रकम निकासा गर्न नमिल्ने लेखापाल लेखराज थापा मगरले बताए ।हामीले मंसिर पहिलो साताभित्र पहिलो चौमासिक प्रतिवेदन बुझाउन पत्राचार गरेका थियौं, उनले भने, तर एक महिनाभन्दा बढी भइसक्दासमेत २ वटाबाहेक अन्यले बुझाउन सकिरहेका छैनन् ।पहिलो चौमासिकमा कुन कुन योजनाका लागि कति बजेट खर्च भयो ? कति बजेट खर्च हुन बाँकी छ ? कति बजेट खर्च हुने अन्तिम चरणमा छ जस्ता कुरा उल्लेख गरिएको विवरणसहितको प्रतिवेदन तयार पारेर दोस्रो चौमासिकका लागि रकम माग गर्नुपर्ने हुन्छ । यही कारण ८ स्थानीय तहको दोस्रो चौमासिक निकासा हुन सकिरहेको छैन ।पहिलोमा रकम खर्च भए पनि सफ्टवेयर बेस प्रणाली सुरु गर्न नसकिएकाले ढिला भएको मादी नगरपालिका प्रमुख प्रशासकीय अधिकृत आनन्दराज पोख्रेलले बताए । यसको मुख्य कारण कर्मचारी अभाव भएको उनी बताउँछन् ।पहिलो चौमासिकमा उपभोक्ता समिति गठन, सम्झौतालगायत कार्य हुने भएकाले विकास बजेट खर्च हुन नसक्ने र सोही बजेट बचिरहेकाले प्रतिवेदन बुझाएर दोस्रो निकासा माग नगरेको उनको भनाइ छ । पोख्रेलले अबको केही दिनमै प्रतिवेदन बुझाउने बताए ।निकासा रोक्ने तयारीप्रत्येक गाउँ तथा नगरपालिकाले चौमासिक रूपमा कोष तथा लेखा नियन्त्रण कार्यालय (कोलेनिका) मा चौमासिक प्रतिवेदन बुझाउनुपर्छ । तर ताप्लेजुङमा त्यसको निरन्तरता त के प्रक्रियासम्म सुरु भएको छैन । बुझाउने सर्तसहितको निकासा माग्ने स्थानीय तहसँग कोलेनिका पनि आजित बनेको छ ।लेखा नियन्त्रक रामचन्द्र नेपालले भने, अरू जिल्लाले चाहिँ निकासा नै रोकेको भन्ने सुनेँ, हामी त्यहाँसम्म नपुगौं भन्ने लागेको थियो तर बाध्यात्मक अवस्था आएको छ ।सामान्यतया: महालेखापरीक्षण गराउनुअघि वार्षिक प्रतिवेदन बुझाउनुपर्ने भएकाले पनि प्रक्रिया पूरा भएको छैन । दोस्रो चौमासिक चलिरहँदा पहिलोको प्रतिवेदन पनि कतिपयले बुझाएका छैनन् । फलोअप गर्नलाई आफूसँग पनि पर्याप्त कर्मचारी नभएको र स्थानीय तहमा पनि अधिकृत तथा लेखापाल फेरिइरहँदा समस्या आएको हो, नेपालले भने ।लेखापरीक्षण गराउँदैतेह्रथुमका ६ वटै स्थानीय तहको लेखापरीक्षण सदरमुकाम म्याङलुङमा भइरहेको छ । सबै तहका कागजातसहित प्रशासकीय अधिकृत, प्राविधिक, योजना, लेखा, स्टोर विषयगत कार्यालयलगायत कर्मचारी यसका लागि सदरमुकाम केन्द्रित भएका छन् ।स्थानीय तहका कर्मचारी वर्षभर गरेका कामको खर्च विवरणसहित महत्त्वपूर्ण कागजात र फाइल बोकेर भेला भएका हुन् । कागजात बोकेर सदरमुकामसम्म पुग्नुपर्दा समस्या भएको लालीगुराँस नगरपालिका प्रशासकीय अधिकृत बलराम निरौलाले बताए ।सदरमुकामबाट सबैभन्दा टाढाको आठराई गाउँपालिकाका प्रशासकीय अधिकृतसहितका कर्मचारी सदरमुकाम आएपछि गाउँपालिकाबाट प्रवाह हुने दैनिक काममा असर परेको छ । जनताका दैनिक कामकाजमा खटिएका कर्मचारी चार दिनसम्म सदरमुकाममै बस्नुपर्ने भएपछि गाउँपालिकाबाट प्रवाह हुँदै आएका सम्पूर्ण दैनिक काममा असर परेको दाहालले बताए ।स्थानीय तहका अधिकांश कर्मचारी सदरमुकाम जानुपर्दा जनताका काममा बाधा पुगेको छथर गाउँपालिका अध्यक्ष सन्तवीर लिम्बूले बताए । लालीगुराँस नगरपालिका केन्द्र वसन्तपुर बजारबाटै काठमाडौं फर्किने महालेखा कर्मचारीले यहाँका सम्पूर्ण कागजातसमेत २६ किलोमिटर टाढा म्याङलुङ बजारमै मगाएका छन् । टोली नेतृत्व गरेका महालेखापरीक्षक कार्यालयका निर्देशक नेत्र खत्रीले केन्द्रीय कार्यालयबाट सदरमुकामै कागजात मगाएर परीक्षण गराउनु भन्ने आदेश भएकाले सोहीअनुरूप गरिएको बताए ।धमाधम आर्थिक प्रतिवेदनमोरङका १७ वटै स्थानीय तहले कोष तथा लेखा नियन्त्रण कार्यालय विराटनगरमा आर्थिक प्रतिवेदन बुझाएका छन् । स्थानीय तहले मासिक र चौमासिक प्रतिवेदन प्रत्येक महिनाको ७ गतेभित्र र वार्षिक प्रतिवेदन आर्थिक मसान्त सम्पन्न भएको ३५ दिनभित्र बुझाउनुपर्ने प्रावधान छ । यसअनुसार स्थानीय तहहरूले प्रतिवेदन बुझाएको कोष तथा लेखा नियन्त्रण कार्यालय विराटनगरका प्रमुख किशोर बरालले बताए । जिल्लाका १७ वटै स्थानीय तहले समयमै आर्थिक प्रतिवेदन बुझाउँदै आएका छन्, उनले भने, स्थानीय तहहरूले आर्थिक प्रतिवेदन आआफ्ना वेबसाइटमा समेत राख्ने गरेकाले सहज भएको छ । उनले गत आवको स्थानीय तहहरूले बुझाएको प्रारम्भिक प्रतिवेदन असोजमा र एकीकृत प्रतिवेदन मंसिरमा महालेखापरीक्षकको कार्यालय पठाएको बताए । चालू आवको मासिक प्रतिवेदन पनि नियमित आइरहेकाले यहाँ कुनै समस्या नभएको उनले जनाए ।(संखुवासभाबाट दीपेन्द्र शाक्य, ताप्लेजुङबाट आनन्द गौतम, तेह्रथुमबाट चन्द्र कार्की र मोरङबाट देवनारायण साहको रिपोर्ट)"
"कानुन निर्माण सुस्त, संरचना तीव्र","रूपन्देही ,प्रदेश ५ को प्रदेशसभाले कार्यप्रारम्भ गरेको सोमबार १ वर्ष पुगेको छ । सभाले १ वर्षको अवधिमा १६ कानुन तयार गरेको छ । तीमध्ये स्थानीय तहका जनप्रतिनिधिदेखि प्रदेशसभा सदस्य र मन्त्रीसम्मका सेवा सुविधासम्बन्धी कानुन हुन् । त्यस्तै सरकार सञ्चालनका लागि आवश्यक कानुन पनि पारित भएका छन् । प्रदेश लोकसेवा आयोग, प्रहरीलगायतका महत्त्वपूर्ण कानुन भने बन्न सकेका छैनन् ।एक वर्षको अवधिमा प्रदेशसभाका जम्मा ६३ बैठक बसेका छन् । ३ मध्ये पहिलो अधिवेशन २० घण्टा २ मिनेट, दोस्रो ३३ घण्टा २० मिनेट र तेस्रो अधिवेशन १३ घण्टा ३२ मिनेट बसेका छन् । तीमध्ये तेस्रो अधिवेशन जारी छ । पहिलो अधिवेशनमा ८ विधेयक दर्ता भएकामा सबै पारित भएर कार्यान्वयन भए । दोस्रो अधिवेशनमा पनि ८ विधेयक दर्ता भएकामा प्रदेश लोकसेवा आयोग सम्बन्धमा व्यवस्था गर्न बनेको विधेयकबाहेक अन्य सबै पारित भएका थिए । तेस्रो अधिवेशनमा १७ विधेयक दर्ता भएका छन् । एउटा पारित भएको छ भने १४ प्रदेशसभाका विषयगत समितिमा दफावार छलफलमै छन् । दुई विधेयक प्रदेशसभामा पेस हुन बाँकी रहेको प्रदेशसभाले जनाएको छ ।सोमबारको प्रथम प्रदेशसभा दिवस समारोहमा उपसभामुख कृष्णी थारूले प्रदेशसभाले १ सय १६ कानुन निर्माणको जिम्मेवारी पाएको बताइन् । उनले सरकारले उपलब्ध गराएका विधेयकलाई प्रदेशसभाको गहन छलफलपछि गर्दै र सिक्दैका आधारमा कानुन निर्माण गर्दै गएको बताइन् । हामी सबै सिक्दै छौं, उनले भनिन्, धेरै गर्नुपर्ने काम र सभाको जिम्मेवारी बाँकी नै छ । उनको भनाइले पनि प्रदेशसभा सुस्त गतिमा अघि बढेको पुष्टि हुन्छ । १ सय कानुन निर्माण बाँकी छन् । सभामा पेस भएका विधेयकमाथि गहन छलफल न्यून हुने गरेको छ । तर विषयगत समितिमा दफावार छलफलका लागि पठाइएका विधेयकमाथि छलफल जारी छ ।नामकरण र राजधानी अस्थायीप्रदेशसभाका ६३ बैठकमध्ये झन्डै ५५ बैठकमा प्रदेशसभा सदस्यले प्रदेशको नामकरण र स्थायी राजधानीको विषयमा बोलेका छन् । धेरै सदस्यको छिटो नाम र स्थायी राजधानी टुङ्गो लगाउनुपर्ने माग छ । तर त्यही विषय प्रदेशसभाले सजिलै टुङ्गो लगाउन सक्ने अवस्था छैन । सदस्यको तीव्र दबाबपछि नामकरण र स्थायी राजधानीका लागि अध्ययन गरी सिफारिस गर्न विशेष समिति गठन भएको छ । साउन अन्तिम साता गठन भएर तीन महिनाको समयावधि पाएको विशेष समितिको दोस्रो पटक थपिएको समय पनि सकिनै लागेको छ । तर प्रगति शून्यजस्तै छ । अहिले १५ सदस्यीय समितिमा थप तीनजना थप्ने प्रयास छ । लामो समयदेखि थप्ने र नथप्ने विषयमा प्रदेशसभा बैठकमै छलफल हुने गरे पनि सत्तापक्षका केही सदस्य जसरी पनि थप्नैपर्ने अडानमा र विपक्षी दलसहित केही सत्तापक्ष नथपी टुङ्गो लगाउनुपर्ने अडानमा छन् । विशेष समितिले जसरी सिफारिस गरे पनि अन्तिम टुङ्गो लगाउने निकाय प्रदेशसभाका सभामुख र सरकारका मुख्यमन्त्री तत्काल स्थायी राजधानी टुङ्गो लगाउने मुड मा छैनन् । प्रदेशसभाको सोमबारको कार्यक्रममा बोल्दै मुख्यमन्त्री शंकर पोखरेलले पनि त्यही विषयमा सम्बोधन गर्दै त्यो प्रदेशसभाकै जिम्मेवारीको विषय भएकाले सडक, हठ र आग्रह त्यागेर सबैलाई पायक पर्ने स्थान र भविष्यको सुन्दर राजधानी बनाउने सपना देख्न प्रदेशसभा सदस्यदेखि अन्य सबैलाई आग्रह गरे । त्यो भनेको बुटवलभन्दा बाहिर नै स्थायी राजधानी हुनुपर्छ भन्ने मुख्यमन्त्रीको संकेत हो । जानकार भने तत्काल त्यो सम्भव नै नभएको दाबी गर्छन् ।करोडौंका संरचनाप्रदेशसभाको पहिलो बैठक ०७४ माघ २१ गते बस्दा बुटवल उद्योग वाणिज्य संघको भवन प्रयोग गरियो । त्यही भवनमा चल्छ भनेर राजनीतिक दल र संघबीचको समझदारीमा त्यो भवनमा पहिलो बैठक बसाल्ने निर्णय भएको थियो । तर स्थान अभावले अहिले त्यही भवनलाई केन्द्रबिन्दु बनाएर करोडौंका संरचना बनिरहेका छन् । प्रदेशसभा सचिवालयले सभाहल, संसदीय दलका कार्यालय लगायतमा फर्निचर, खानेपानी, कम्प्युटर, फर्निसिङलगायतमै १ करोड ३४ लाख ७२ हजार १ सय ९३ रुपैयाँ खर्च गरेको छ । यो मध्येको ७५ प्रतिशत खर्च पछिका लागि अन्यत्र प्रयोग गर्न नसकिने र नमिल्ने खर्च हो ।प्रदेशसभा सचिवालयकै लागि भौतिक पूर्वाधारको संरचनातर्फ प्रदेशकै भौतिक पूर्वाधार मन्त्रालयमार्फत ८० लाख ९३ हजारभन्दा बढी रकम खर्च गरेर संरचना तयार गरिरहेको छ । मन्त्रालयले सभाहल निर्माण र जेसिज भवन मर्मतमा २२ लाख ३७ हजार, सभाहल, जेसिज भवन, मानव सेवा समाज, प्रदेश सभाहल, पेट्रोलियम डिलर्स एसोसिएसन लगायतका भवनको रङरोगन र मर्मतमा ३४ लाख ३४ हजार र मानव सेवा आश्रमका लागि भवन निर्माण गर्न २४ लाख २२ हजार खर्च गर्दैछ । त्यो बाहेक सरकारतर्फका मन्त्रालय र निर्देशनालयका लागि भइरहेको खर्च रकम छुट्टै छ ।विवादमा सवारी खरिदप्रदेशसभा सचिवालयले खरिद गरेका सवारीसाधन बजार मूल्यभन्दा महँगो र कमजोर गाडी किनेको भन्दै अनियमितताको आशंका देखिएपछि अहिले छानबिन भइरहेको छ । प्रदेशसभाले १४ वटा चारपाङ्ग्रे सवारीसाधन खरिद गरेको थियो । त्योमध्ये टाटा कम्पनीका ११ टाटा स्ट्रोम सफारी गाडी विवादित बनेका हुन् । झन्डै ९ करोड मूल्यमा खरिद गरिएका गाडीको सम्बन्धमा प्रदेशसभाको सार्वजनिक लेखा समिति र अख्तियार दुरुपयोग अनुसन्धान आयोगको कार्यालय बुटवलले पनि अनुसन्धान गरिरहेका छन् । दिवसका अवसरमा बोल्दै प्रदेश प्रमुख उमाकान्त झाले तीन तहका संरचना सञ्चालनका लागि सहजीकरण गर्ने जिम्मेवारी प्रदेशसभाकै भएको बताए । तीन तहका सरकार सञ्चालनका लागि आवश्यकताअनुसारका कानुन तयार गर्ने दायित्व प्रदेशसभाकै हो, उनले भने, त्यसले प्रदेश सरकार र स्थानीय सरकारलाई बलियोसमेत बनाउँछ । प्रदेशसभाले जनताका हितलाई सर्वोपरि राखेर कानुन निर्माण गर्नुपर्ने र ती कानुन जनताले अपनत्व गर्ने खालका हुनुपर्ने उनको सुझाव थियो । सोही अवसरमा बोल्दै सभामुख पूर्णबहादुर घर्तीले प्रदेशसभाको गति सन्तोषजनक रहेको बताए । हामी तीव्र पनि छैनौं, उनले भने, सुस्त पनि छैनौं । संघीय सरकारले बनाउनुपर्ने थुप्रै कानुन नबेको अवस्थामा पनि १६ कानुन कार्यान्वयमा लैजानु उपलब्धिमूलक नै भएको उनले बताए ।प्रदेशसभाका विपक्षी दलका नेता बलदेव शर्मा पोखरेलले प्रदेशसभाले १ वर्षका अवधिमा उपलब्धिपूर्ण ढंगले काम गर्न नसकेको बताए । कानुन निर्माण गर्ने प्रदेशसभाले अन्य कताकता काम गरेको छ, उनले भने, त्यसैले हामीले यसलाई उपलब्धिमूलक भन्न सक्ने अवस्था छैन ।"
अमेरिकाले मेक्सिको सीमामा सेना थप्यो,"वासिङटन ,अमेरिकी रक्षा मन्त्रालयले मेक्सिकोको सीमाक्षेत्रमा सोमबारदेखि थप ३ हजार ७ सय अमेरिकी सेना परिचालन गरेको छ । सीमाक्षेत्रमा यसअघि खटिएका कर्मचारी तथा सुरक्षाकर्मीलाई सघाउन भन्दै ३ महिनाका लागि थप सेना परिचालन गरेको अमेरिकाले जनाएको छ । अमेरिकी रक्षा मन्त्रालय पेन्टागनका अनुसार सीमा शुल्क उठाउन र सीमा रक्षाका लागि कूटनीतिक अधिकारीहरू पनि बढाइनेछ । देशको दक्षिणी सीमा रक्षा गर्ने कार्यमा सहयोग पुर्याउन थप सुरक्षाकर्मीलाई तत्काल ९० दिनका लागि खटाइएको छ । सुरक्षा निकायहरूको सिफारिसका आधारमा थप निर्णय लिइनेछ, मन्त्रालयको विज्ञप्तिमा उल्लेख छ । मेक्सिकोसँगको सीमा सुरक्षाका लागि बजेट छुट्याउने राष्ट्रपति डोनाल्ड ट्रम्पको प्रस्तावप्रति सांसदहरूले विमति जनाएपछि सम्झौताको प्रयास भइरहेका बेला थप सेना सीमा क्षेत्रमा परिचालन गरिएको हो । राष्ट्रपति ट्रम्पले मेक्सिकोसँगको सीमामा पर्खाल लगाउनुपर्ने अडान लिँदै आएका छन् । उनले पर्खाल निर्माण गर्नका लागि बजेट व्यवस्था नगरिए राष्ट्रिय संकट घोषणा गर्ने चेतावनी समेत दिँदै आएका छन् । ट्रम्पले सन् २०१६ मा अमेरिकामा भएको राष्ट्रपतीय निर्वाचनको चुनावी अभियानमा मेक्सिको सीमामा पर्खाल लगाउने प्रतिबद्धता जनाएका थिए । तर अमेरिकी संसदको तल्लो सदन हाउस अफ रेप्रिजेन्टेटिभ्समा विपक्षी डेमोक्रयाटको बहुमत रहेका कारण ट्रम्पलाई आफ्नो योजना पूरा गर्न कठिन देखिन्छ । आप्रवासीप्रति नरम नीति अख्तियार गर्ने विपक्षी दल डेमोक्रयाट भने ट्रम्पको योजनाको विरुद्धमा छ । ट्रम्पले मेक्सिकोको सीमाक्षेत्रमा पर्खाल निर्माण गर्न करिब ५७ अर्ब डलर माग गर्दै अएका छन् । तर विपक्षी दलले ट्रम्पको पर्खाल निर्माण योजना अस्वीकार गर्दै आएको छ । ट्रम्पले रपर्खाल निर्माण कार्य अमेरिकी जनताको सुरक्षासँग प्रत्यक्ष सरोकारको विषय भएकाले त्यसको विकल्प नभएको बताउँदै आएका छन् । तर, विपक्षी दलले पर्खाल निर्माणले आप्रवासन समस्या सुल्झाउन नसकिने बताउदै आप्रवासीका कारण अमेरिकी सुरक्षामा खतरा नरहेको जनाएको छ । आप्रवासीप्रति कडा नीति अख्तियार गर्दै आएका राष्ट्रपति ट्रम्पले आफ्नो चुनावी अभियानका क्रममा सीमाक्षेत्रमा पर्खाल बनाउने प्रतिबद्धता जनाएका थिए ।"
गुआइडोलाई ईयू राष्ट्रको समर्थन,"ब्रसेल्सकाराकस ,बेलायत, फ्रान्स, जर्मनी र अन्य युरोपेली देशले भेनेजुएलाका विपक्षी दलका नेता खुवान गुआइडोलाई अन्तरिम राष्ट्रपति स्वीकार गरेका छन् । ईयू (युरोपेली संघ) ले भेनेजुएलाका राष्ट्रपति निकोलस मडुरोलाई निर्वाचनको मिति घोषणा गर्न एक साताको समय दिएका थिए । तर उक्त अवधिभित्र मडुरोले चुनाव घोषणा नगरेपछि ईयू राष्ट्रहरूले विपक्षी नेतालाई अन्तरिम राष्ट्रपतिमा स्वीकार गरेका हुन् । राष्ट्रपति मडुरोको पक्षमा उभिएको रुसले युरोपेली देशले अनावश्यक हस्तक्षेप गरेको भन्दै समर्थनको विरोध जनाएको छ । उसले उक्त कदम गैरकानुनी रूपमा सत्ता हत्याउने प्रयास भएको दाबी गरेको छ । विपक्षी नेता गुआइडोले गत जनवरी २३ मा एक बृहत् र्यालीबीच अन्तरिम राष्ट्रपति घोषणा गरेका थिए । त्यसलगत्तै अमेरिका, क्यानडा, अस्ट्ेरलिया र केही ल्याटिन अमेरिकी देशले गुआइडोलाई समर्थन जनाएका थिए । उनले राष्ट्रपति निकोलस मडुरोलाई सत्ताबाट हटाई आफ्नो नेतृत्वमा सरकार गठन गरी चुनाव गर्ने बताउँदै आएका छन् । स्पेनी सरकारको आधिकारिक समर्थन जनाउने क्रममा प्रधानमन्त्री पेद्रो सान्चेजले गुआइडोलाई यथाशक्य चाँडो निर्वाचन गर्न आग्रह गरे । उनले गुआइडोलाई भने, जतिसक्दो चाँडो चुनाव घोषणा गर्नुस् । चुनाव स्वतन्त्र र लोकतान्त्रिक हुनुपर्छ । सान्चेजले भेनेजुएलाका लागि ईयू र राष्ट्रसंघमार्फत मानवीय सहयोगका लागि पहल गर्ने समेत आश्वासन जनाए । बेलायती विदेशमन्त्री जेरेमी हन्टले टवीटरमार्फत पछिल्लो कदमले भेनेजुएलामा मानवीय संकट अन्त्य हुने विश्वास व्यक्त गरेका छन् । त्यसैगरी, फ्रान्स, अस्ट्रिया, स्वीडेन र डेनमार्कले पनि गुआइडोलाई समर्थन जनाएका छन् । फ्रान्सका राष्ट्रपति एम्यानुएल म्याक्रोंले भेनेजुएली जनतालाई स्वतन्त्रतापूर्वक र लोकतान्त्रिक रूपमा आफ्नो विचार अभिव्यक्त गर्ने अधिकार भएको बताए । एक स्पेनी टेलिभिजनलाई दिएको अन्तर्वार्तामा राष्ट्रपति मडुरोले आफू कुनै पनि राष्ट्रको दबाबले नझुक्ने बताएका थिए । युरोपेली सुंघले किन पहिले नै चुनाव भएको देशलाई पुन: गराउन भन्छ ? किनकि त्यहाँ आफ्नो समर्थक पराजित भएको छ, मडुरोले काराकसमा अन्तर्वार्ताका क्रममा भने । मडुरोले अमेरिका र उसका मित्रशक्तिका क्रियाकलापले देशमा गृहयुद्ध सुरु हुनसक्ने बताए । उनले आफ्नो देशमाथि अनावश्यक हस्तक्षेप गरिरहेको भन्दै अमेरिका र उसका मित्रशक्ति देशको कडा आलोचना गरे । हामी आफ्नो देशमा बस्छौं र कसैले हस्तक्षेप नगरोस् भन्ने चाहन्छौं । तर हामी प्रतिरक्षा गर्न सक्षम र तयार छौं, मडुरोले भने । अन्तर्वार्ताका क्रममा उनले अमेरिकी राष्ट्रपति डोनाल्ड ट्रम्पले भेनेजुएलामा हस्तक्षेप गरे उनले रक्ताम्य हात लिएर ह्वाइटहाउस छोड्नुपर्ने चेतावनी समेत दिए । सन् २०१३ यता सत्तामा रहेका मडुरोको शासनकालमा भेनेजुएलाले मुद्रास्फिति, खाद्यपदार्थ तथा औषधिको अभावका साथै गम्भीर आर्थिक संकटको सामना गरिरहेको छ । राष्ट्रसंघका अनुसार विगत ३ वर्षमा करिब २३ लाख मानिसले भेनेजुएला छाडिसकेका छन् ।यसैबीच, क्यानडाका प्रधानमन्त्री जस्टिन ट्रुडोले विपक्षी नेता गुआइडोको साहस र नेतृत्वको प्रशंसा गरेका छन् । गुआइडोले एक अन्तर्राष्ट्रिय गठबन्धनमार्फत देशमा मानवीय सहायता भित्र्याउने बताएका छन् । उनले मडुरोलाई सत्ता छोड्न दबाब जारी राख्ने बताएका छन् । गुआइडोले अमेरिकाबाट मानवीय सहयोग प्राप्त हुने मिति घोषणा गर्ने अपेक्षा गरिएको छ । गुआइडोले कम्तीमा ३ लाख मानिसहरू मुत्युको मुखमा रहेको दाबी गर्दै मानवीय सहयोगको याचना गरेका हुन् । उनले मडुरोको विपक्षमा आगामी मंगलबार हुने बृहत् प्रदर्शनमा सहभागी हुन समर्थकलाई आहवान गरेका छन् । गतवर्ष भएको विवादास्पद चुनावमार्फत राष्ट्रपतिमा निर्वाचित मडुरोले गत जनवरी १० मा दोस्रो कार्यकालका लागि शपथ लिएपछि भेनेजुएलामा विरोध प्रदर्शन जारी छन् । मडुरोमाथि गत वर्ष भएको राष्ट्रपतीय चुनावमा धाँधली गरेर जितेको आरोप छ ।अमेरिका राष्ट्रपति डोनाल्ड ट्रम्पले वासिङटनमा बोल्दै भेनेजुएलाको संकट अन्त्य गर्न सैनिक हस्तक्षेपको विकल्प खुला रहेको प्रतिक्रिया दिएका छन् । यद्यपि, गुआइडोलाई अन्तरिम राष्ट्रपतिमा समर्थन जनाउने सबैजसो देशको आँखा भेनेजुएलाको सेनातर्फ सोझिएका छन् । राष्ट्रपति मडुरोलाई सेनाको समर्थन रहेको छ । गत बुधबार भेनेजुएलाको सर्वोच्च अदालतले विपक्षी नेता गुआइडोलाई देश छाड्न र आफ्नो बैंक खाता सञ्चालन गर्न प्रतिबन्ध लगाएपछि अमेरिकाले उनको बचाउ गर्दै मडुरोलाई चेतावनी दिएको थियो । अमेरिकी राष्ट्रिय सुरक्षा सल्लाहकार जोन बोल्टनले गुआइडोमाथि कुनै पनि हानि गरे अमेरिका चुप नलाग्ने बताएका थिए ।"
बाढी र आगोको प्रकोपमा अस्ट्रेलिया,"अस्ट्रेलिया,अस्ट्रेलियाका विभिन्न राज्य आगो र बाढीको चपेटामा परेका छन् । विभिन्न राज्यमा आएको प्राकृतिक प्रकोपले हजारौं नागरिकहरू प्रभावित भएका छन् । अधिकारीहरूका अनुसार करोडौं डलर बराबरको भौतिक सम्पत्तिमा क्षति पुगेको छ । क्विन्सल्यान्ड राज्यमा विगत एक सातादेखि लगातार भइरहेको वर्षापछिको बाढीले दैनिक जनजीवन प्रभावित छ । तास्मानिया राज्यमा करिब २ सातादेखि फैलिएको आगलागीका कारण कैयौं मानिसहरू प्रभावित भएका छन् भने करोडौं डलर बराबरको भौतिक सम्पत्तिमा क्षति पुगेको छ । क्विन्सल्यान्डको पर्यटकीय सहर टाउन्सभिलमा लगातार आएको बाढीका कारण हजारौं जनतालाई सुरक्षित स्थानमा स्थानान्तरण गरिएको छ । अधिकारीले हालसम्म १ हजार २ सय भन्दा बढीलाई सुरक्षित स्थानमा सारिसकेका छन् । २० हजार घर डुबानको जोखिममा छन् । अधिकारीहरूले करिब १ हजार मानिसले उद्धार तथा सहयोगका लागि आपतकालीन सेवामा फोन गरेको जनाएका छन् । हजारौं हेक्टर खेतीयोग्य जमिन डुबानमा परेको स्थानीय सञ्चारमाध्यमले जनाएका छन् । वातावरण मापन केन्द्रका अधिकारीले विगतमा लगभग एक वर्षमा हुने गरेको वर्षा एकैदिनमा भएको जनाएका छन् । वर्षापछिको बाढीले टाउन्सभिलका बस्तीमा गोही तथा सर्प पसेपछि स्थानीयमा चेतावनी जारी गरिएको छ । गोहीले सडक पार गरिरहेका देखिएको छ । बाढीको मात्रा घटेसँगै गोहीहरू बाँध तथा पानीको स्रोतमा बस्छन्, क्विन्सल्यान्डका वातावरण मन्त्री लियान इनोचले बीबीसीसँग भने । उनका अनुसार सर्पहरू राम्रोसँग पौडन सक्ने भए पनि अप्रत्याशित रूपमा बस्तीमा पसेको जनाए । सरकारले सार्वसाधारणलाई सचेत रहन आग्रह गरेको बीबीसीले उल्लेख गरेको छ । अविरल वर्षापछि टाउन्सभिलको सबैभन्दा ठूलोमध्येको रोज रिभर ड्यामका सबै ढोका खोलिएको छ । उक्त क्षेत्रमा एकदिनमा एक मिटरभन्दा बढी वर्षा भएको जनाइएको छ । त्यसैगरी, तास्मानिया राज्यमा फैलिएको आगलागी नियन्त्रण गर्न हेलिकप्टर सहितका सुरक्षाकर्मी परिचालन गरिएको छ । यद्यपि अधिकांश स्थानमा फैलिएको आगलागी नियन्त्रणमा भने आउन सकेको छैन । आगलागीका कारण जोखिम भएको भन्दै कतिपय स्थानबाट सुरक्षाकर्मी त्यसै फर्किन बाध्य भएको स्थानीय सञ्चारमाध्यमले जनाएका छन् । दर्जनौं घर तथा भौतिक संरचनामा क्षति पुगेको स्थानीय सञ्चार माध्यमले जनाएका छन् । भिक्टोरिया राज्यमा पनि आगलागीले जनजीवन प्रभावित बनेको छ । हरेक वर्ष एकै समयमा हुने बाढी तथा आगालागीका कारण अस्ट्रेलियामा करोडौं डलर बराबरको संरचनामा क्षति पुग्ने गरेको छ । प्रधानमन्त्री स्कट मरिसन र विपक्षी दलका नेता बिल सर्टनले आगलागी प्रभावित क्षेत्रको अवलोकन गरेका छन् । उनीहरूले प्रभावित क्षेत्रका जनताका लागि सहयोग गर्ने प्रतिबद्धता जनाएका छन् ।"
धागोले जोड्छ सम्बन्ध,"काठमाडौं,चित्रकार मनीषलाल श्रेष्ठ कलामा अनेक प्रयोग गरिहन्छन् । प्रतिस्थापन कलामार्फत उनी सामाजिक राजनीतिक प्रवृत्तिलाई मात्र हैन मानवीय प्रवृत्तिलाई पनि उत्तिकै व्यंग्य गरिरहेका हुन्छन् । यसपटक उनले काठमाडौं उपत्यकालाई प्रतीकात्मक रूपमा कलामा उतार्दै यहाँ सांस्कृतिक बहुआयामिकता पस्केका छन् । बौद्धस्थित तारागाउँ कला संग्रहालयमा उनका कला प्रदर्शित छन् ।टाढाबाट हेर्दा मोटो डोरीको थुप्रो । नजिकबाट नियाल्दा भने ऊनीको धागोद्वारा हातैले बुनेको लामो रंगीविरंगी कपडाको डंगुर देखिन्छ । बौद्धस्थित तारागाउँ म्युजियममा शुक्रबारदेखि सुरु मनीषको इन्स्टलेसन कला हेर्न आएका दर्शकहरू अचम्म मान्दै जिज्ञासा राख्छन् । मनीषको कलात्मक धागो १३ सय ३६ मिटर लामो छ ।समुद्री सतहबाट १३ सय ३६ मिटरको उचाइमा छ काठमाडौं । यसको लम्बाइले काठमाडौंलाई प्रतिनिधित्व गर्छ, उनले भने, यसमा भएको विविध रंगले यहाँ बसोबास गर्ने विभिन्न जातजाति, समुदायका साथै बहुआयामिक संस्कृति, रहनसहन भेटिन्छ । त्यही भएर उनले आफ्नो प्रदर्शनीको नामै दिएका छन् प्रोजेक्ट १३३६ । धागोमा प्रेम सामान्यतया धागोले जोड्ने काम गर्छ । मान्छे, समाज र बहुसंस्कृतिका सम्बन्धहरू पनि एकप्रकारको धागो नै हो । मनीषको कला हेर्दा मनमा यस्तै तर्क उब्जिन्छ । उनको कला अभिप्राय पनि यही हो । तर, यो कलात्मक धागो मनीष एक्लैले बनाएका हैनन् । उनको अवधारणालाई साकार पार्न अन्य पचासभन्दा बढी घरेलु महिलाहरूले ऊनी धागोबाट कपडा बुन्नमा सघाएका छन् । कोही भोलेन्टियरको रूपमा त कोहीलाई तलबै दिएर मनीषले यो कला तयार पारेका छन् । मनीषको धागो प्रेम अहिलेको हैन । पाटनमा जन्मिएका मनीषको बालापन गल्लीहरूमै बितेको थियो । गल्ली डुल्ने क्रममा उनी महिलाहरूले कुरुसले, तानले कपडा बुनिरहेको देख्थे । उनको घरमा आमाको तान बुन्ने सानोतिनो उद्योग नै थियो । आमाबाटै उनले बुन्ने सीप सिकेका थिए । गल्ली डुल्दा उनलाई महिलाहरू आपसी कुराहरू गर्दै बुनिरहेको देख्दा रोचक लाग्थ्यो । मनीषकै शब्दमा भन्नुपर्दा सँगै बसेर कपडा बुन्नु भनेको आइडिया सेयरिङ गर्नु हो र यसले एकअर्काबीच सद्भाव समेत बढाउँछ । यहाँ पनि अमूर्त धागोले नै सम्बन्ध जोडिदिएको हुन्छ । केही वर्षअघि उनको मनमा केही नयाँ गरौं भन्ने लाग्यो । पहिलेदेखि नै देख्दै आएको कलालाई आधार बनाए । धागोमै कपडा र त्यसभित्र कपास प्रयोग गरे । उनका अनुसार कपासले काठमाडौंको सफ्ट नेचरलाई जनाउँछ । जहाँबाट आए पनि, जे गरेपनि काठमाडौंले सबैलाई बोकेकै छ । स्वागत गरेकै छ । स्पेस दिएकै छ । राणाकाल, प्रजातान्त्रिक आन्दोलनदेखि गणतान्त्रिक आन्दोलनसम्म काठमाडौंले थेगेकै छ । यस हिसाबले उनको कलाको नरम कपासले निकै प्रतीकात्मक अर्थ दिन्छ । हुन त कलाको यस्तो गम्भीर बिम्ब र प्रतीक सबैले नबुझ्न पनि सक्छन् । जस्तो कि लामो कपडा बुन्ने क्रममा महिलाहरू स्वयंलाई मनीषलाई सोधेका थिए रे, यो मोजाजस्तो किन बुन्नु परेको ? यति लामो किन बुन्न लागेको ? यो यति लामो बुनेपछि लगाउन मिल्छ ? सुरुसुरुमा त सबैले आआफ्नो थरीथरीका तर्क दिन्थे, उनले भने, पछि यो बुन्दै जाने क्रममा सबै कुरा आफ्नो उपयोगिताका लागि मात्रै गर्नुहुन्न भनेर उनीहरूको विचार, सोचमा परिवर्तन भयो । कला भनेकै विचार हो । त्यसमा परिवर्तन आउनु नै कलाको सफलता हो । सभ्यताको विकाससँगै मानिसहरूले कपडा बुन्न सिके, अनि थरीथरीका डिजाइन बनाउन पनि सिके । मनीषलाई अहिले कपडा मानिसको दोस्रो छाला जस्तै लाग्छ । पहिले शरीरलाई छोप्नकै लागि लगाइने लुगाले अहिले मानिसको पहिचान समेत झल्काउन थालेको छ । कपडाले मानिसको भावना समेत जोड्न मद्दत गर्ने उनको ठहर छ । केही वर्षअघि बबरमहलस्थित नेपाल आर्ट काउन्सिलमा भएको काठमाडौं आर्ट ट्रेनालेमा पनि उनको यो कला प्रदर्शनीमा राखेका थिए । त्यतिबेला माइतीघर मण्डलामा करिब तीन सयले यो लामो डोरी लिएर परिक्रमा नै गरेका थिए । प्रतिस्थापन कला दर्शकसित पनि आर्ट अन्तरसम्बन्धित हुनुपर्छ । दर्शकलाई नै समावेश गरियो भने कला प्रभावकारी हुन सक्छन्, उनले भने, कला मानिसबाट टाढिनु हुन्न । आउँदो आइतबार केही कलाकार र बौद्धका बासिन्दाले फेरि यो कलात्मक धागोलाई लिएर लिच्छविकालीन विश्व सम्पदा बौद्धनाथ स्तूप परिक्रमा गर्ने तयारी गरिरहेका छन् । तारागाउँ म्युजियमबाट बौद्ध क्षेत्र घुमेर पुन: म्युजियममै ल्याउने तयारी उनीहरूको छ । त्यसपछि भने यसलाई चीनको म्युजियम, अस्ट्रेलिया, बेल्जियममा समेत टुरमा लाने तयारी हुँदै गरेको मनीषले बताए । मनीषका अनुसार यो कला उनको मात्रै नभई मुलुककै सम्पत्ति हो ।प्रदर्शनी सोमबारसम्म चल्नेछ ।"
जसले पाए पुनर्जन्म,"पहिले क्यान्सर लाग्नु भनेको ढिलो वा चाँडो जीवन गुमाउनु हो भन्ने बुझिन्थ्यो । क्यान्सर निको पार्ने औषधि नभएकाले पनि रोगीले मृत्युसँग आत्मसमर्पण गर्नुको विकल्प थिएन । तर अब अवस्था त्यस्तो रहेन । कैयन् क्यान्सरपीडित उपचारपछि पूर्ण निको भई पूर्ववत् जीवनमा फर्किएका उदाहरण छन् । बलिउडमा पनि केही सेलेब्रिटी क्यान्सरपछि तन्दुरुस्त बनेका छन् । अहिले औषधि विज्ञानले क्यान्सर पीडितको जीवनको अन्त्य नै बदल्न सफल भएका छन् ।बलिउड अभिनेत्री सोनाली बेन्द्रेलाई गत वर्ष क्यान्सरले समात्यो । न्युयोर्कमा उपचार गर्ने क्रममा उनको शरीरमा क्यान्सर चौथो चरणमा फैलिइसकेको पत्ता लागेको थियो । उनलाई मेटास्टेटिस नामक क्यान्सर लागेको थियो । जुन क्यान्सरलाई उच्च जोखिमको मानिन्छ । यस क्यान्सरका सेल शरीरमा एकैठाउँमा रहँदैनन् । खतरनाक मानिएको उक्त क्यान्सरसँग सोनालीले अन्तत: विजय पाइन् । क्यान्सर मुक्त भएपछि सोनालीले इन्स्टाग्राममा पोस्ट राख्दै आफू काममा फर्किएको बताएकी छन् ।यस वर्ष अन्धाधून र बधाई हो जस्ता सफल फिल्म दिएर वाहवाही बटुलेका अभिनेता आयुष्मान खुरानालाई पत्नी ताहिरा कश्यपको क्यान्सरले तनाव पनि दियो । उनलाई ब्रेस्ट क्यान्सर भएको हो । यति बेला क्यान्सरसँग लडिरहेकी ताहिरा हालैको ल्याक्मे फेसन विकको र्याम्पमा क्याटवाकसहित देखिइन् । सर्ट फिल्मकी निर्देशकसमेत रहेकी ताहिरा मुडुलो टाउकोमा नै र्याम्पमा उत्रेकी थिइन् ।गत वर्ष नै अभिनेता इरफान खान पनि बिरामी परे । उपचारका लागि लन्डन गएपछि उनमा न्युरोएन्डोक्राइन ट्युमर भएको पत्ता लाग्यो । यस खालको ट्युमर शरीरका जुनसुकै भागमा पनि आउन सक्छ । तर सुरुवाती असर भने हार्मोन पैदा गर्ने रक्त कोशिकामा देखिने बताइन्छ । इरफान यसको उपचार सँगसँगै काममा पनि छन् ।नेपालकी चेली मनीषा कोइरालाको सन् २०१२ मा गर्भाशयमा क्यान्सर भएको पुष्टि भयो । त्यसताक मनीषालाई क्यान्सर भएको खबरले उनका फ्यानलाई समेत बेचैन बनाएको थियो । तर मनीषाले आफूलाई क्यान्सर मुक्त गराउन सफल भइन् र फिल्ममा समेत कमब्याक भइन् । मलाई लागेजस्तो क्यान्सर कहिलेकाहीं फेरि फर्कन पनि सक्छ । तर हामी जुनसुकै अवस्थामा पनि सकारात्मक रहनुपर्छ तब मात्रै यस्ता बिमारीलाई हराउन सक्छौं, मनीषाले भनेकी छन् । क्यान्सर मुक्त भएपछि मनीषाका डियर माया र सन्जु फिल्म आइसकेका छन् । सन्जु मा त उनले प्याङ्क्रियाटिक क्यान्सरका कारण जिन्दगी गुमाएकी सञ्जय दत्तकी आमा नरगिसको भूमिका निर्वाह गरेकी छन् । बलिउडमा क्यान्सर हुने सेलेब्रिटीको लिस्टमा निर्मातानिर्देशक राकेश रोशन पनि छन् । बर्फी फिल्मका निर्देशक अनुराग बसु पनि कुनै बेला क्यान्सर पीडित थिए । सन् २००४ मा तुम सा नहीं देखा बनाउने क्रममा अनुरागलाई ल्युकिमिया क्यान्सर भएको थाहा भयो । त्यसपछि उक्त फिल्मलाई महेश भट्ट र मोहित सूरीले पूरा गरे भने अनुरागले निरन्तर तीन वर्ष उपचारमा बिताए । क्यान्सर मुक्त भएपछि उनलाई अमेरिकन क्यान्सर सोसाइटीले क्यान्सर सर्भाइवरको अवार्ड समेत दियो । त्यसैगरी क्रिकेटर युवराज सिंह, अभिनेत्री लिजा रे पनि क्यान्सरलाई जितेर पुरानै लयमा फर्केका सेलेब्रिटीमा पर्छन् ।"
कथालाई एक लाख,"काठमाडौं ,बाह्रखरी बुक्सले देशव्यापी आधुनिक कथा लेखन प्रतियोगिताको घोषणा गरेको छ । प्रकाशन संस्थाले सोमबार काठमाडौंमा पत्रकार सम्मेलन आयोजना गरी प्रतियोगिताको विजेतालाई १ लाख रुपैयाँ नगद पुरस्कार दिने बताएको छ । स्थापितदेखि नव प्रतिभासम्मले भाग लिन पाउने प्रतियोगितामा दोस्रो हुनेलाई ६० हजार र तेस्रो हुनेले ४० हजार रुपैयाँका साथ प्रमाणपत्र पाउनेछन् । बाह्रखरी बुक्सका सम्पादक राजेन्द्र पराजुलीले कथा विधा साहित्यमा निकै महत्त्वपूर्ण भए पनि यसले धेरै महत्त्व नपाएको र नवप्रतिभाले पहिचान बनाउने धेरै माध्यमहरू नभएकाले यो प्रतियोगिता आयोजना गर्न लागिएको बताए । ट्यालेन्ट हन्ट को शैलीमा गरिने बताइएको प्रतियोगिताको अन्तिम २५ मा पुग्न सफल कथाहरूलाई कथा संग्रहका रूपमा प्रकाशित गरिने बुक्सद्वारा जारी विज्ञप्तिमा उल्लेख छ । यो संग्रहमा पहिलो, दोस्रो र तेस्रोबाहेक संग्रहमा प्रकाशित हुने अन्य कथाकारलाई जनही ५ हजार रुपैयाँ पारिश्रमिक दिइने छ । फागुन २० भित्र कथा पठाउने समय तोकिएको छ भने २०७६ वैशाख ६ मा विजेता घोषणा गरिनेछ ।"
बर्लिनमा नेपाली संयुक्त निर्माणको फिल्म,"काठमाडौं , बिहीबार सुरु हुने प्रतिष्ठित बर्लिन फिल्म फेस्टिभलमा यस पटक नेपाली संयुक्त लगानीको एउटा फिल्म प्रतिस्पर्धामा छानिएको छ । आइसफल्स प्रोडक्सनका रामकृष्ण पोखरेल तीनमध्ये एक निर्माता रहेको जोङ्खा भाषाको द रेड फालस ६९ औं बर्लिनको जेनेरेसन फोर्टिन प्लस मा प्रदर्शन हुन लागेको हो ।फिल्मको निर्देशन भुटानी निर्देशक टासी ग्याल्चेनले गरेका हुन् । भुटान, जर्मनी र नेपालको संयुक्त निर्माणमा बनेको यो पहिलो फिल्म हो ।विवाहित प्रेमी र कडा स्वभावका पिताका बीच फँसेकी एक १६ वर्षीया किशोरीको स्वतन्त्रताको प्रयासलाई फिल्मले आफ्नो विषय बनाएको छ । निर्देशक टासी र पोखरेलका अलावा क्रिस्टिना कोनार्ड यसकी निर्माता हुन् । निर्माता पोखरेलले यो फिल्म नेपाली भाषाको वा नेपालमै सुटिङ नगरिएको भए पनि यसले कोप्रोडक्सनका क्षेत्रमा अर्थ राख्ने बताए । हामीले बाहिरका मानिसहरूसँग मिलेर विषय, शैली र बजारमा नयाँ सम्भावनाको खोजी गरिरहेका छौं, त्यसका लागि यो एउटा उपलब्धि हुनेछ, उनले भने । जेनेरेसन फोर्टिन प्लसमा लामाछोटा गरी ६२ फिल्म प्रतिस्पर्धामा छन् । यो फिल्मले निर्माणकै चरणमा २०१६ को लोकार्नो फिल्म फेस्टिभलको ओपन डोर सेक्सनमा अवार्ड पाएको थियो । २०१८ मा कोरियाको बुसान फिल्म फेस्टिभलमा प्रिमियर गरिएको यो फिल्मले त्यहाँ फ्रिप्रेस्की अवार्ड पाएको थियो । यो फिल्ममा सबै कलाकार प्राविधिक दक्षिण एसियाली मात्रै प्रयोग गरिएको छ । भुटानमा सुटिङ गरिएको र नेपालमा सम्पादन गरिएको फिल्मको क्यामेरापर्सन भुटानी छन् भने सम्पादक श्रीलंकाली र साउन्ड डिजाइनर भारतीय हुन् । फेबु्रअरी ७ देखि जर्मनीको बर्लिन फेस्टिभलमा सुरु हुने महोत्सवमा यस पटक फ्रेन्च अभिनेत्री जुलियट बिनोसी जुरीको प्रमुख छन् । फेस्टिभल १० दिन चल्नेछ ।"
छिरिङ बनिन् मिसेस नेपाल टुरिजम,"काठमाडौं , छिरिङ डोल्मा शेर्पाले मिसेस नेपाल टुरिजम २०१९ को ताज चुमेकी छन् । राष्ट्रिय नाचघरमा सोमबार सम्पन्न प्रतियोगितामा बेस्ट हेयर उपाधिसहित उनी विजेता बनेकी हुन् । संगीता खड्का पौडेल फस्ट रनर्सअपका साथ मोस्ट ट्यालेन्ट, इन्दिरा लामिछाने सेकेन्ड रनर्सअप, मुक्ता सेडाई थर्ड रनर्सअप भए । त्यस्तै संगीता गौतम पब्लिक च्वाइसका साथमा भ्युअर्स च्वाइस र फेसबुक च्वाइस भइन् । रोशनी अय्यर युट्युब बेस्ट भ्युज र मोस्ट फोटोजेनिक, नम्रता लामिछाने बेस्ट र्यामवक, सविता थापा गिरी बेस्ट कन्जीनियलिटी, कर्सन राई मोस्ट गर्जियस र समीक्षा लामिछाने मिसेस ब्युटिफुल भए । स्टार वन इन्टरटेनमेन्ट गरेको प्रतियोगिताको कोरियोग्राफी अश्विनी झाले गरेका थिए । मन्त्रिपरिषद्का पूर्वअध्यक्ष खिलराज रेग्मीले विजेताहरूलाई अवार्ड वितरण गरे ।"
पूजनको छैटौं एल्बम,"इलाम , गायक पूजन प्रधानको छैटौं गीति एल्बम श्रोतामाझ आएको छ । फिक्कलमा बसेर नै संगीत साधनामा व्यस्त प्रधानको जुनेली मा ८ गीत छन् । तीमध्ये एउटा देशभक्ति भावको छ । उनैले लेखेका र संगीतबद्ध गरेका गीतहरू विष्णु अधिकारीले संगीत संयोजन गरेका हुन् । सिर्जनाका लागि ठाउँविशेषले फरक नपर्ने धारणा राख्ने पूजनले पछिल्लो एल्बम पनि आफ्नै जन्मथलोलाई साक्षी राखेर विमोचन गराए । कार्यक्रममा संगीतकारसाहित्यकार गणेश रसिक, गायक कुवेर राई, गायकसंगीतकार मानसिंह थुलुङ लगायतले पूजनको निरन्तर संगीत साधनाको प्रशंसा गरे ।पूजनका यसअघि माइबेनी, कोसिस, परिकल्पना, रिप्लाइ र चिनो एल्बम निस्किसकेका छन् । उनले गाएको पर्खी बस मायालु गीत लोकप्रिय छ । उनैले लेखेको र कुवेर राईले गाएको टाढा भए के भो मायालु लाई पनि श्रोताहरूले मन गराएका छन् ।"
सुरेशको म्युजिक भिडियो,"काठमाडौ , गजलकार सुरेश वाग्ले नयाँ म्युजिक भिडियोसहित देखिएका छन् । गायिका अञ्जु पन्त र गायकसंगीतकार मनोजराजको स्वर रहेको गजलले भन्छ :सम्झे पनि तिम्रो याद बिर्से पनि तिम्रो यादएकै छिन अलमलिन्छु आउँछ अनि तिम्रो यादउक्त गजल सुरेशको पछिल्लो एल्बम तिमी साथ भएपछि मा समावेश छ । मनोजले नै संगीतबद्ध गरेको गजल सचिन सिंहले संगीत संयोजन गरेका हुन् । निकेश खड्का निर्देशित भिडियोमा प्रियंका कार्की र अनिल थापाले खेलेका छन् । अञ्जु र मनोजले यही गजलमार्फत फेरि सांगीतिक सहकार्यको थालनी गरेका हुन् । उक्त गजल अञ्जु र मनोजले डेढ दशकअघि हरेकजसो मञ्चमा गाउने गर्थे । त्यतिबेलैदेखि दुवै जनासँग मेरो मित्रता थियो, अमेरिकाको बोस्टनमा बस्दै भएका सुरेशले भने, त्यही निकटताका आधारमा मैले दुवै जनालाई फेरि गाउने वातावरण बनाइदिएँ ।"
५ महिनापछि शव,"नेपालगन्ज, प्रहरी हिरासतमा यातनाले उपचारका क्रममा मृत्यु भएको भनिएका जानकी गाउँपालिका ६, कपासीका राममनोहर यादवको शव ५ महिनापछि परिवारले बुझेका छन् । काठमाडौंबाट शव आएको खबरलगत्तै सोमबार परिवार र समर्थकले प्रदर्शन गरे । शवसँगै लिएर आइरहेका समर्थकलाई इलाका प्रहरी कार्यालय कोहलपुरले पक्राउ गरेपछि स्थिति तनावपूर्ण बनेको थियो । मृतक यादवको दाहसंस्कारमा सहभागी हुन आएका व्यक्तिलाई पक्राउ गरेको भन्दै उनीहरूले विरोध प्रदर्शन गरेका हुन् । पक्राउ गरिएका करिब तीन दर्जन व्यक्तिलाई रिहा नगर्दासम्म प्रदर्शनकारीले शव सडकमै राखेर प्रदर्शन गरेका थिए । प्रदर्शनकारी र प्रहरी आमनेसामने भएपछि तनाव भएको हो । इलाका प्रहरी कार्यालय कोहलपुरका प्रमुख डीएसपी रमेशबहादुर सिंहले पक्राउ गरिएका व्यक्तिलाई दाहसंस्कारमा सहभागी गराउने प्रतिबद्धता जनाएपछि आफन्तले शव बुझेका थिए । तनावपछि बाँकेका प्रमुख जिल्ला अधिकारी मदन भुजेल, प्रहरी प्रमुख एसपी अरुण पौडेल घटनास्थल पुगेका थिए । सयौं सुरक्षाकर्मी तैनाथ गरिएका छन् । राममनोहर पहिलेदेखि नै सीके रावत समूहमा आबद्ध रहेको परिवारले जनाएको छ । गत भदौ ७ गते बर्दियाको गुलरियामा उपप्रधान तथा स्वास्थ्यमन्त्री उपेन्द्र यादवलाई कालो झन्डा देखाएको आरोपमा उनी पक्राउ परेका थिए । प्रहरीले उनीविरुद्ध राजद्रोहको मुद्दा चलाएको थियो । परिवारले प्रहरीको यातनाले मृत्यु भएको आरोप लगाउँदै घटनाको छानबिन गर्न माग गर्दै आएका छन् । घटनाबारे छानबिन नभएको भन्दै परिवारले पाँच महिनासम्म शव नबुझेका हुन् । राममनोहरकी आमा धिरजा यादवले प्रहरी हिरासतभित्र यातना दिएका कारण छोराको मृत्यु भएको आरोप लगाइन् । प्रहरीका अनुसार उपचारका क्रममा उनको काठमाडौं अस्पतालमा मृत्यु भएको हो । राममनोहरको मृत्युपछि परिवार तथा आफन्त आक्रोशित छन् । उनीहरूले सहिद घोषणा गर्न माग गरेका छन् । प्रदर्शनका क्रममा सीके रावतका कार्यकर्ताको सहभागिता थियो । बाँकेका प्रजिअ मदन भुजेलले परिवारले शव बुझेपछि स्थिति सामान्य बनिसकेको बताए ।"
मनाङमा ढुवानी ठप्प,"लमजुङ ,करिब २ सातादेखि हिमपात रोकिए पनि हिउँ पन्छाउन नसक्दा स्थानीयको जनजीवन अझै कष्टकर छ । हिमपातले गएको पहिरो, खसालेको ढुंगा, ढालेको रूख पन्छाउन नसक्दा मनाङमा खाद्यान्न आपूर्ति २ सातायता ठप्प छ । अघिल्लो मंगलबारदेखि हिउँ पर्न थालेको मनाङमा त्यसयता सवारी आवागमन ठप्प भएको हो । हिमपात भइरहेको समय दानाक्यु, धारापानीसम्म बेंसीसहरदेखि सवारीसाधन चलेकोमा आइतबार मुस्किलले एउटा जिप तिमाङ पुगेको थियो । तिमाङ र थान्चोकबीचको स्याक्र्यु खोला नजिकै हिमपातले ठूलो ढुंगा पल्टाएर बाटो अवरुद्ध बनाएको छ । माथिल्लो क्षेत्रका कुनै पनि ठाउँमा सवारीसाधन चल्ने अवस्था नरहेको स्थानीयको भनाइ छ । कतिपय ठाउँमा हिँड्न मिल्ने बाटोसमेत छैन । गाडी नचल्दा मनाङ ङिस्याङ, चामे र नार्पाभूमि गाउँपालिकाका बासिन्दाले सास्ती खेप्नुपरेको छ ।मनाङ ङिस्याङ गाउँपालिका ४, मनाङ गाउँस्थित होटल सञ्चालक छिरिङ लोप्साङ गुरुङले यसअघिका मौज्दात खाद्यान्न उपभोग गर्दै आएको बताए । हिउँ पर्न रोकियो । पग्लन बाँकी छ । दिनमा १०१२ जना पर्यटक आउने गर्छन् । उनीहरूले चाहेजस्तो पुर्याउन सकिएको छैन । सामान ल्याउन पाइएन, उनले भने । मानिस जसोतसो हिँडेर आए पनि सवारीसाधन आउन नसकेको उनले बताए । अन्नपूर्ण संरक्षण क्षेत्र आयोजना (एक्याप) मनाङका पर्यटन सहायक क्षेत्र गुरुङका अनुसार मानिस बाध्यताले हिँड्नुपरेको छ । चामेदेखि मनाङसम्म सवारीसाधनमा साढे २ घण्टामा आउनेहरू अहिले २ दिन हिँड्न बाध्य छन् । मानिस हिँड्नै गाह्रो छ । कसरी सामान ल्याउने, केले ल्याउने ? बाटो तथा गोरेटोको हिउँ अझै पग्लिएको छैन । चामेकी बिनु गुरुङका अनुसार हिउँदका लागि खाद्यान्न ल्याएर नराखेको भए भोकै बस्नुपर्ने स्थिति आउन सक्थ्यो । बजारमा भने खाद्यान्न पाउन छाडेको छ । हिउँले बाटो रोकियो । अहिलेसम्म खुलेको छैन । तिमाङबाट यता गाडी आएको छैन, उनले भनिन् । पहिले ग्रिनहाउस (प्लास्टिक टनेल) बनाएर गरिएको खेतीले हरिया सागपात खाने गरिएकामा ती सबै हिमपातले भत्काएको उनले सुनाइन् । ग्रिनहाउसकै हरिया तरकारी खान्थ्यौं । नभए बेंसीसहरबाट ल्याउँथ्यौं । २ साता भयो हरियो तरकारी नदेखेको, उनले भनिन् । मनाङस्थित सशस्त्र प्रहरीको ३२ नम्बर गुल्मका डीएसपी नीलकमल आचार्यका अनुसार चामेदेखि तिमाङसम्मका सडक पूरै हिउँले ढाकेको र यसबीचमा २ जिप अलपत्र परेको बताए । हिँड्न सक्ने अवस्था छैन । सवारीसाधन तत्काल गुड्न सक्ने अवस्था छैन । २४ दिन मज्जैले घाम लाग्यो भने केही सहज हुन सक्छ, उनले भने । प्रमुख जिल्ला अधिकारी रुद्रनाथ देवकोटाका अनुसार सडक कार्यालय दमौलीको सहयोगमा स्याक्र्यु खोलाको ढुंगा फुटाएर पहिरो हटाउने तयारी गरिएको छ । तर दमौलीबाट आएका इन्जिनियर तत्काल हटाउन नसक्ने भन्दै फर्किएको उनले बताए । हिमपात हटाउन सेना, नेपाल प्रहरी, सशस्त्र प्रहरी परिचालन गरिए पनि सकिएको छैन । हिउँ अझै कति छ कति । सडकको हिउँ फाल्न सकिँदैन । कार्यालय क्षेत्रबाट चामे बजारसम्म हिउँ फालेर बाटो बनाएका छौं, उनले भने । उनले मनाङमा खाद्यान्न ढुवानी रोकिए पनि अभाव नभएको बताए । तल्लो क्षेत्रसम्म गाडीमा ल्याए पनि केहीले भने बोकेरै सामान ल्याउने गरेका छन् । गाडीबाट भने ल्याउन सकिएको छैन । गाडी नचल्दा ढुवानी रोकिएको हो, उनले भने ।"
हिउँ पन्छाएर सडक,"मुगु, हिउँले अवरुद्ध सडक एस्काभेटर लगाएर पन्छाउँदै खुलाउन सुरु गरिएको छ । हिमपातले मुगु जोड्ने गमगढीनाग्म सडक अवरुद्ध भएपछि जनजीवन प्रभावित बनेको हो ।जिल्ला प्रशासनले सडक डिभिजन कार्यालय जुम्लाबाट एस्काभेटर झिकाएर शुक्रबारबाट घुच्चीलेकदेखि पिनाखोलासम्मको सडकमा जमेको हिउँ पन्छाउन थालेको छ । प्रमुख जिल्ला अधिकारी उमाकान्त अधिकारीले बाक्लो हिउँ आफंै पग्लिने सम्भावना नभएकाले एस्काभेटर लगाउनुपरेको बताए । सडक खुलेपछि यहाँको जनजीवन विस्तारै सामान्य हुँदै जाला, उनले भने ।मुगु र जुम्लाको सिमाना घुच्चीलेकमा ६ फिट हिउँ जमेको छ । हिउँ पन्छाउन जुम्ला र मुगुतर्फबाट एकएक एस्काभेटर लगाइएको छ । सडकमा जमेको हिउँ बरफजस्तै कडा भएकाले पन्छाउन केही समय लाग्ने प्रजिअ अधिकारीले बताए । मुगुको सातमोड खण्डमा झन् बाक्लो छ । सडकको माथिबाट हिमपहिरो आउने जोखिमले चुनौती थपिएको हिउँ पन्छाउन संलग्नहरू बताउँछन् । सडकमा जमेको हिउँ धमाधम पन्छाउने काम भइरहेको लोकबहादुर भण्डारीले बताए । हिउँ पन्छाउन सुरु गरेको तीनचार दिन भइसक्यो, अझै कति समय लाग्ने हो थाहा छैन, सडकमा खटिएका भण्डारीले भने, एस्काभेटर प्रयोग गर्दासमेत हिउँ पन्छाउन गाह्रो छ ।गमगढीनाग्म सडक सञ्चालनमा आएको करिब ६ वर्ष बिते पनि कालोपत्रे नहुँदा हिमपात र बर्खाको झरीले अवरुद्ध हुने गरेको छ । मुगुको पिनादेखि जुम्लाको डाबसम्मको करिब ९ किलोमिटर सडक बर्सेनि प्रभावित हुन्छ । हिउँले सडक अवरुद्ध हुँदा मुगुतर्फ आउने ट्रक, बस गोठीज्युला, डाब, नाग्ममै रोकिएका छन् । जिल्लाबाट बाहिर जाने र भित्रिने यात्रुले समेत सास्ती भोग्दै आएका छन् । सडक अवरुद्ध हुँदा हवाई यातायातमा यात्रुको चाप बढेको छ । यसले जहाजको टिकट पाउन पनि मुस्किल भएको उद्योग वाणिज्य संघका उपाध्यक्ष रत्नसिंह मल्लले बताए । गाडीबाट २ हजार ५ सयमा नेपालगन्ज पुग्ने यात्रु जहाजमा ६ हजार तिर्न बाध्य छन् ।खत्याड पनि खुलेनखत्याड गाउँपालिका जोड्ने प्रमुख सडक गोठिज्युलाकालाकाँडागम्था सडक पनि हिमपातले दुई सातादेखि अवरुद्ध छ । यसले गर्दा स्थानीयले गाउँ आउजाउमा समस्या भोगिरहेका छन् । उक्त सडकको कालाकाँडा खण्डमा ६ फिटभन्दा बढी हिउँ जमेको छ । गाम्थाकाम व्यापारी लोकराज दाहालले सडक अवरुद्ध हुँदा सर्वसाधारणले पैदल यात्रा गरेर सदरमुकाम आउनेजाने गरेको बताए । मान्छेहरू त जसोतसो आउजाउ गर्छन्, उनले भने, गाउँमा उपभोग्य वस्तुको भने समस्या हुन थालेको छ, विकास निर्माण पनि रोकिएको छ ।"
पतञ्जलीको नेपाल कारोबारमा घाटा,"स्याङ्जा, आयुर्वेदिक औषधिको मूल्य घटाउन नसकिने आचार्य बालकृष्णले बताएका छन् । योगगुरु रामदेवसँगै पतञ्जलीका आयुर्वेदिक उत्पादनहरूको कारोबार सम्हाल्दै आएका उनलाई सोमबार स्याङ्जामा स्थानीयले नेपाल पठाउने वस्तुको मूल्य घटाउन आग्रह गरेका थिए ।अन्य मुलुकका तुलनामा पतञ्जलीले आफ्ना उत्पादन नेपालमा पठाउँदा भंसार शुल्कका कारण ८ देखि १५ करोडसम्मको नोक्सानी बेहोर्नुपरिरहेको दाबी उनले गरे । भारतबाट अन्य मुलुकमा निर्यात गर्दा हुने फाइदा नेपालमा नहुने उनको भनाइ थियो । वालिङ८ भरुवाका ४७ वर्षीय आचार्य १२ वर्षको उमेरमा भारत पसेका थिए । उनी बेलाबेला गृहजिल्ला भन्दै स्याङ्जा आउने गरेका छन् । पतञ्जलीले ठूलो लगानीको उद्योग स्थापना गर्ने प्रस्ताव गरेपछि वालिङ नगरपालिकाले जग्ग खोजी गरिसकेको छ । त्यसका प्रक्रियाहरू अघि बढाउन लागिएको बताएका आचार्यले नेपालमा योगशालाहरूको संख्या बढाउने चाहना रहेको पनि बताएका छन् ।"
सीईओको उमेर ६५ गरिँदै,"काठमाडौं ,बैंक तथा वित्तीय संस्थाका सञ्चालक र प्रमुख कार्यकारी अधिकृत (सीईओ) को उमेर हद तोकिने भएको छ । राष्ट्र बैकले संशोधन गरी स्वीकृतिका लागि अर्थमन्त्रालय पठाएको बैंक तथा वित्तीय संस्थासम्बन्धी ऐन (बाफिया) मा यस्तो प्रस्ताव गरिएको छ । वित्तीय क्षेत्रमा सक्षम र दक्ष जनशक्ति रहुन भन्ने उद्देश्यले ऐनमा उक्त व्यवस्था प्रस्ताव गरिएको राष्ट्र बैंक स्रोतले जनाएको छ । ऐन जस्ताको त्यस्तै पारित भएमा ७० वर्षभन्दा मुनिका व्यक्ति मात्र बैंक तथा वित्तीय संस्थामा सञ्चालक बन्न पाउनेछन । सीईओका लागि पनि बढीमा ६५ वर्ष उमेर प्रस्ताव गरिएको छ । यसको अर्थ ६५ वर्षभन्दा बढी उमेर भएको व्यक्ति बैंक तथा वित्तीय संस्थामा सीईओ बन्न अयोग्य हुनेछन् । हाल बैंक तथा वित्तीय संस्थामा सीईओ र सञ्चालक बन्न उमेर हद छैन । कार्यकारी अध्यक्ष, प्रवन्ध सञ्चालक र सीईओको हकमा दुई कार्यकाल भने तोकिएको छ । उद्योगी व्यवसायीले बैंक तथा वित्तीय संस्थामा लगानी गर्न नपाउने व्यवस्था पनि प्रस्तावित बाफियामा छ । एउटै व्यक्ति बैंकर र व्यवसायी हुँदा स्वार्थ बाँझिने भएकाले त्यसलाई नियन्त्रण गर्न भन्दै राष्ट्र बैंकले यस्तो प्रस्ताव गरेको हो । राष्ट्र बैंकले यसअघि (अर्थमन्त्री युवराज खतिवडा गभर्नर हुँदा) पनि बैंकर र व्यवसायी छुट्टयाउन प्रयास गरेको थियो । पछि बाफिया पारित भएर आउँदा उक्त प्रस्ताव थिएन । नेपालमा सञ्चालित धेरै बैंक तथा वित्तीय संस्थामा उद्योगीव्यवसायी वा व्यावसायिक घरानाको लगानी छ । आफैं बैंक सञ्चालन गर्ने र आफैं ऋण लिने ऋणी रहँदा स्वार्थ बाझिने गरेको छ । यसकारण बेलाबेलामा समस्या आउने गरेको छ । यही कारण राष्ट्र बैंकले पहिलेदेखि नै एकै व्यक्ति बैंकर र व्यवसायी हुन नपाउने व्यवस्था ल्याउन चाहेको छ । अहिले बाफिया संशोधनको मौका मिलेको समयमा उक्त प्रस्ताव पनि समेटेर पठाएको हो । राष्ट्र बैंक ऐन पारित भएको करिब डेढ वर्ष नपुग्दै संशोधन गरेको हो । डेपुटी गभर्नर चिन्तामणि सिवाकोटीको संयोजकत्वमा गठित समितिले राष्ट्र बैंक ऐन र बाफिया संशोधनका लागि स्वीकृतिका लागि पठाएको हो । चालु आर्थिक वर्षको बजेटमा सरकारले राष्ट्र बैंक, धितोपत्र र बिमा ऐन संशोधन गरिने बताएको थियो । मुलुकको वित्तीय क्षेत्रलाई स्वच्छ, पारदर्शी र प्रतिस्पर्धी बनाउँदै सबै नेपालीको पहुँचमा वित्तीय सेवा पुर्याउनका लागि आवश्यकता अनुसार ऐन संशोधन गर्ने सरकारको योजना छ । सोही योजनाअनुसार राष्ट्र बैंकलाई ऐन संशोधनका लागि निर्देशन दिएको थियो । समितिले खासगरी ऐनका पुनर्कर्जा, संस्थागत सुशासन, वित्तीय स्थायित्व, लेन्डर अफ टी लास्ट रिसोर्ट लगायत व्यवस्थामा संशोधन गरी स्वीकृतिका लागि पठाएको छ । समितिले दिएको सुझाव राष्ट्र बैंकको बोर्ड हँुदै अर्थ मन्त्रालय, कानुन मन्त्रालय र त्यसपछि संघीय संसद्को पूर्ण सदनबाट पारित हुनुपर्छ । विद्यमान ऐन राष्ट्रपतिबाट प्रमाणीकरण भएपछि ०७४ वैशाख १० मा राजपत्रमा प्रकाशित भएको थियो । त्यतिबेला निकै सुधारको प्रयास भए पनि व्यवसायी सांसदको स्वार्थमा सुशासन खल्बल्याउने केही प्रावधान समेटिएका छन् । विवादित अवस्थामै तत्कालीन संसद्को पूर्ण सदनबाट पारित बाफियाको संशोधन विधेयक राष्ट्रपतिबाट पनि जस्ताको तस्तै प्रमाणीकरण भएको थियो । यसकारण कानुन बनेको छोटो अवधिमै ऐन संशोधन गरिएको हो । तत्कालीन व्यवस्थापिकासंसद्को अर्थ समितिअन्तर्गतको उपसमितिले मनपरी ढंगले बाफिया विधेयक संशोधन गरी पूर्ण सदनमा पेस गरेपछि तत्कालीन अर्थमन्त्री पौडेलले पुन: छलफलका लागि भन्दै फिर्ता पठाएका थिए । त्यसरी फिर्ता भएको विधेयकमा पनि प्रभावशाली सांसदले गोप्य रूपमा शब्दको चलखेल गरी आफ्नोअनुकूल बनाएका छन् । पछिल्ला वर्षमा राष्ट्र बैंक कमजोर बन्दै गइरहेको अवस्थामा संशोधित बाफियामा उल्लिखित केही प्रावधानले वित्तीय क्षेत्र जोखिममा पर्न सक्ने विज्ञहरूको तर्क छ । बैंक तथा वित्तीय संस्थाका अध्यक्ष र सञ्चालकलाई कार्यकालको सीमा नतोक्नु, १० वर्षमा संस्थापक सेयर सर्वसाधारणमा परिमार्जन गर्न सकिने, विगतमा निर्देशन मार्फत हटाइएको कार्यकारी अध्यक्ष र प्रबन्ध सञ्चालक पद फेरि ऐनमै राखिनुलगायत विषय निकै विवादित थिए । अहिले राष्ट्र बैंकले विवादित विषयलाई परिमार्जन गरी स्वीकृतिका लागि पठाइएको जनाइएको छ ।"
५ महिनामै सवा अर्बको विषादी,"काठमाडौं,सरकारले अर्गानिक खेतीलाई व्यवसायीकरण गर्ने लक्ष्य राखे पनि बर्सेनि अर्बो रुपैयाँको विषादी आायात भएको छ । व्यापार तथा निकासी प्रवद्र्धन केन्द्रको तथ्यांकअनुसार ५ वर्षको अवधिमा करिब ११ अर्ब रुपैयाँको विषादी आयात भएको छ । जलवायु परिवर्तनले नयाँ कीराहरू देखिने, विगतका वर्षमा छरिएको विषादीले किराहरूमा विषादी पचाउन क्षमता बढ्ने लगायतका कारणले आयात बढेको जानकारहरू बताउँछन् । प्लान्ट क्वारेन्टिन एव विषादी व्यवस्थापन केन्द्रका अनुसार विषादी मुख्यत: भारत, चीन, जर्मनीलगायतबाट आयात हुन्छ । ती विषादी कृषि, घरायसी र स्वास्थ्य क्षेत्रका लागि आयात हुन्छ । आयातितमध्ये सबैभन्दा बढी कृषि क्षेत्रका लागि आयात भएको प्लान्ट क्वारेन्टाइन एव विषादी व्यवस्थापन केन्द्रका वरिष्ठ बाली संरक्षण अधिकृत परशुराम अधिकारीले बताए । विषादी तुरुन्त पाइन्छ । यसबाट तत्काल परिमाण आउँछ, अधिकारीले भने, तथ्यांक हेर्दा विगतमा भन्दा कृषि क्षेत्रमा प्रयोग हुने पिषादीको आयात बढ्दै गएको छ । सरकारले बजेट मार्फत वैदेशिक रोजगारबाट फर्केकालाई अर्गानिक खेती र नीति तथा कार्यक्रममा अर्गानिक खेतीलाई व्यवसायीकरण गर्ने जनाएको छ । कृषि तथा पशुपन्छी विकास मन्त्रालय स्रोतका अनुसार वर्तमान सरकारको घोषणापत्रमा १० वर्षभित्र मुलुकलाई अर्गानिक बनाउने उल्लेख छ । सरकारले १० वर्षमा अर्गानिक बनाउने उल्लेख भए पनि सम्भावना न्यून रहेको जानकारहरू बताउँछन् । नियमकानुन बनाउने सरकार नै हो । सरकारी लक्ष्य पुग्न गाह्रो छ । सम्भवन नै छैन, मन्त्रालयका एक अधिकारीले भने, अर्गानिकको हकमा उत्पादन छैन । सरकारीसँगै निजी क्षेत्रबाट उत्पादन हुन सकेको छैन । लक्ष्य कसरी पूरा हुन्छ ?केन्द्रको तथ्यांकअनुसार २०७०७१ मा १ अर्ब ७१ करोड, २०७१७२ मा २ अर्ब १ करोड, २०७२७३ मा २ अर्ब १४ करोड रुपैयाँको विषादी आयात भएको छ । २०७३७४ मा २ अर्ब ६१ करोड र २०७४७५ मा २ अर्ब ५१ करोड रुपैयाँको आयात भएको प्रवद्र्धन केन्द्रले जनाएको छ । चालु आर्थिक वर्षको पहिलो ५ महिनामा अस्वाभाविक रूपमा बढेको छ । केन्द्रको तथ्यांकअनुसार १ अर्ब १५ करोड ९८ लाख रुपैयाँको ३२ लाख ३४ हजार ५ सय किलो विषादी आयात भएको छ । अघिल्लो आर्थिक वर्षको पहिलो ५ महिनामा ८९ करोड ४६ लाख रुपैयाँको ३० लाख २९ हजार ८ सय किलो आयात थियो । किराहरूलाई नियन्त्रण गर्नेलाई कीटनाशक विषादी भनिन्छ । कीटनाशक विषादी धेरै आयात हुन्छ । ढुसीनाशक विषादी पनि हुन्छ । उक्त विषादीले बढी रोग लाग्ने सम्भावना हुन्छ । विषादी छर्दा जमिनको उर्बरा शक्ति कम हुन्छ । पन्छीलाई पनि असरसँगै मान्छेलाई पनि असर गर्छ । विषादीको छरेको तरकारी सेवन गर्दा गर्भवती महिलाको सालनान कोषलाई समेत असर गर्छ । बिर्को खोल्दा, छर्दा उपभोक्ताभन्दा किसानलाई नै बढी असर हुन्छ । किसानलाई पनि बढी रोग लाग्ने सम्भावना हुने अधिकारीले बताए । वरिष्ठ बाली संरक्षण अधिकृत अधिकारीका अनुसार कम सुरक्षित र सुरक्षित गरी ट्रेड नामको आधारमा ३ हजार प्रकारका विषादी आयात हुन्छ । विषादी समितिले करिब २ सय विषादी प्रतिबन्ध गरेको छ । हालसालै ६ प्रकारका विषादी प्रतिबन्ध गरेको जनाएको छ । प्रतिबन्धित औषधि किराहरू नियन्त्रण गर्ने हुन् । एउटा ढुसीनाशक र ४ वटा कीटनाशक विषादी रहेको केन्द्रले जनाएको छ । अन्य मुलुकमा पनि प्रतिबन्ध गरेको छ । ४ वटा भारतमा पनि प्रतिबन्ध नभए पनि यहाँ गलत प्रयोग हुन्छ भनेर समितिले प्रतिबन्ध गरिको छ, उनले भने । कृषि तथा पशुपन्छी विकास मन्त्रालयका सचिव युवकध्वज जीसीले सबै खेतीबाली अर्गानिक सम्भव नहुने बताए । सबै बालीमा अर्गानिक गर्न सकिँदैन । रासायनिकको प्रयोगमा कमी ल्याउने मात्रै हो, उनले भने, खेतीबालीमा रासायनिक आवश्यक छ । सँगसँगै प्रांगारिक पनि चाहिन्छ । रासायनिकको अनुचित प्रयोग भयो । उनका अनुसार एक किलो युरिया मल हाल्दा करिब ९ किलो गोबर मल हाल्नुपर्छ । त्यसका लागि मन्त्रालयले सहयोग गर्दै आएको छ । मन्त्रालयको सहयोगमा निजी क्षेत्रले अर्गानिक मल उत्पादन गर्दै आएको उनले दाबी गरे । जानकारका अनुसार सरकारसँग विषादीको मात्रा तोक्ने मापदण्ड पनि छैन । एउटा मान्छेले कति मात्रामा विषादी थेग्न सक्छ । त्यो खाद्य ऐनमा तोक्नुपर्छ । त्यसका लागि खाद्य प्रविधिले हेर्नुपर्छ, अधिकारीले भने, बजारमा आएको तरकारीमा कति अवशेषमा विषादी छन् । त्यो केन्द्रीय प्रयोगशाला र खाद्य प्रविधिले परीक्षण गर्नुपर्छ । प्रभावकारी रूपमा परीक्षण हुँदैन । मन्त्रालयका वरिष्ठ माटोविज्ञ गंगादत्त आचार्यका अनुसार प्रांगारिक कृषिको वस्तु उत्पादनका लागि विधिसिगो प्रक्रियाको अध्ययन भइरहेको बताए । अर्गानिक मल, उत्पादनलगायतको विषयमा अध्ययन गर्न कार्यदल गठन भएको छ, उनले भने, त्यसपश्चात् कार्यान्वयनमा जान्छौं ।"
सहकारीले दिलायो सम्मान,"बाँके,सहकारीमा लागेपछि गंगा शाहले आर्थिक उन्नति मात्रै होइन सामाजिक सम्मान पनि पाएकी छन् । सात वर्षअघि ५ रुपैयाँ जुटाउन उनलाई हम्मेहम्मे हुन्थ्यो । आफ्नो आम्दानी एक सुको थिएन । श्रीमान्सँग हात जोर्नुबाहेक उनीसँग अर्को उपाय थिएन । अहिले उनी उद्यमी बनेकी छन् । झन्डै १० लाख बराबरको लगानी छ । सहकारीमा आबद्ध भएर बचत गर्न थालेपछि आर्थिक सुधारसँगै परिवार र समाजमा सम्मानित व्यवहार पाएको उनले बताइन् । समूहबाट ५ रुपैयाँ लगानी गरेको सम्झँदै उनी भन्छिन्, बाहिर निस्किन परिवारले दिँदैनथ्यो, म लुकेर पैसा बचत गर्न लगाउँथें । राप्तीसोनारी गाउँपालिकाकी शाह नयाँ सिर्जनशील सामाजिक उद्यमी महिला सहकारी संस्थामा अहिले अध्यक्ष हुन् । उनी सात वर्षदेखि अध्यक्षको पदमा छिन् । उनीजस्तै सहकारीमा ९ सय ४ जना महिला सेयर सदस्य छन् । यी सबैको सुरुआती अवस्था गंगाको जस्तै थियो । घरबाट निस्कन नदिने उनलाई अहिले परिवारको पूर्ण समर्थन छ । बाख्रापालन गरेर सहकारीमा आयस्रोत जुटाएकी उनले आर्थिक रूपमा परिवारलाई समेत सघाउ गर्न सक्षम भएको बताइन् । घरमा आम्दानी आउन थालेपछि झगडा कम हुँदै गयो, उनी अनुभव सुनाउँदै भन्छिन्, श्रीमान्ले पिट्न पनि छोडिसक्नुभो । उनका अनुसार घरेलु हिंसा न्यूनीकरणमा महिलालाई आर्थिक सशक्तिकरण अत्यन्त आवश्यक हुन्छ । राप्ती सोनारी ६ कै सीता पुन आय आर्जनमा महिला सहभागी हुनुपर्ने बुझेकी छन् । तीन वर्षदेखि सहकारीमा आबद्ध भएर बचत गर्न सिकेकी उनले सुरुका दिनमा घरेलु हिंसा खेप्नुपरेको सुनाइन् । मासिक २५ रुपैयाँ समूहमा बुझाउनुपर्दा श्रीमानको मुख ताक्नुपथ्र्यो, उनले भनिन्, त्यही पनि नदिएर कुटाइ खान्थें । पैसा दिनुभन्दा पनि बाहिर किन जाने ? भन्ने संकुचित परिवार र समाजको संकुचित भाव चिर्न सीतालाई तीन वर्ष लागेको सुनाउँछिन् । उनीजस्ता अरू महिला पनि घरेलु बन्देजबाट पीडित थिए । त्यसपछि नबुझेका श्रीमान्लाई बचत गर्ने कलासम्बन्धी तालिम दिएको उनले बताइन् । त्यो तालिमपछि मेरा श्रीमान् पूरै परिवर्तन हुनुभो, उनले भनिन्, अहिले बाख्रा पालेर बचत गर्न उहाँले नै जोड दिन थाल्नुभएको छ । उनका अनुसार घरमा खर्चको विषय आउँदा दुवै श्रीमान् श्रीमती सल्लाह गरेर व्यवहार गर्छन् । शोभा परियारका श्रीमान् विदेश छन् । उनी यहाँ यत्तिकै बस्दिनन् । बाख्रापालन गरेर सहकारीमा बचत गर्छिन् । विगत सात वर्षदेखि बचत गर्दै आएकी उनले अचेल श्रीमानको गाली सुन्नुपरेको छैन । उहाँको पैसा सकभर खर्च गर्दिनँ, उनी भन्छिन्, आफैंले खर्च जुटाउने भएकी छु । मासिक दुई सय रुपैयाँ सहकारीमा बचत गर्दै आएको उनले बताइन् । शारदा खडका र लीला रोकाले समूहमा आबद्ध भएर बचत गर्न जाने । घरमा नुनदेखि सुनसम्म श्रीमानकै भर पर्नुपथ्र्यो । आर्थिक विषयकै कारण दिनरात झगडा हुन्थ्यो । आफूले सहकारीमा रहेर कारोबार गर्न थालेपछि श्रीमान्लाई निकै ठूलो सहयोग पुगेको लीलाले बताइन् । जिल्ला सहकारी संघ बाँकेका अध्यक्ष प्रेमप्रसाद जैशीका अनुसार १ लाख ६५ हजार सेयर सदस्यमध्ये ५१ प्रतिशत महिलाको सहभागिता रहेको छ । सञ्चालनमा ३३ प्रतिशत महिला अनिवार्य गरिएको छ भने कर्मचारीमा १ हजार ६ सयमध्ये ६६ प्रतिशत महिला रहेको उनले बताए । सहकारीले परिवारमा आर्थिक सहकार्यको वातावरण सिर्जना गर्ने हुँदा घरेलु हिंसा न्यूनीकरणमा समेत टेवा पुगेको उनको अनुभव छ । हिंसाको एउटा मूल कारण आर्थिक कमजोरी रहेछ, उनले भने, सहकारीमा महिला आकर्षण बढेसँगै हिंसा हटदै गएको महसुस गर्न सकिन्छ । साथै जहाँ महिला सहकारी छन्, त्यहाँ आन्तरिक सुशासन पाइने उनले दाबी गरे ।"
पर्यटन अधिकारीलाई दूतावासको तालिम,"काठमाडौं,पर्यटन क्षेत्रसँग सम्बन्धित कर्मचारीको अङ्ग्रेजी भाषा र कार्यालय सीप मजबुत बनाउन अमेरिकी दूतावासले तालिम दिने भएको छ । दूतावासको अङ्गेजी भाषासम्बन्धी कार्यालयले एकीकृत विकास तथा रूपान्तरण नेपालसँगको सहकार्यमा यस्तो कार्यक्रम गर्न लागेको हो ।नेपालका लागि अमेरिकी राजदूत र्यान्डी बेरी र परराष्ट्रमन्त्री प्रदीपकुमार ज्ञवालीले पर्यटक प्रहरी, अध्यागमन अधिकृत र पर्यटन क्षेत्रका अधिकारी लक्षित अङ्ग्रेजी तथा कार्य सञ्चालन सीपसम्बन्धी तालिमको सोमबार उद्घाटन गरेका थिए । नेपालमा विदेशी पर्यटकको संख्या बढिरहेकाले अङ्ग्रेजीमा सञ्चार प्रवाह चुस्त बनाउनुका साथै अन्य समस्या समाधानका लागि यो कार्यक्रम महत्त्वपूर्ण हुन सक्ने राजदूत बेरीको भनाइ थियो । चार सहरमा सञ्चालन गरिने तालिमबाट झन्डै ८० अध्यागमन अधिकृत, ५० पर्यटन अधिकारी र ४३ पर्यटक प्रहरी लाभान्वित हुने अपेक्षा गरिएको जारी विज्ञप्तिमा छ । नेपाल पर्यटन बोर्डका अनुसार सन् २०१७ र २०१८ मा नेपाल आउने पर्यटकको तेस्रो ठूलो संख्या संयुक्त राज्य अमेरिकाको थियो । गत साल ९० हजारभन्दा बढी अमेरिकी पर्यटकले नेपाल भ्रमण गरेका थिए । सो संख्या सन् २०१७ को तुलनामा १२ हजारले बढी थियो ।"
महिन्द्रा युभो ४१५ डीआई सार्वजनिक,"काठमाडौं , तेस्रो एग्रोटेक अन्तर्राष्ट्रिय प्रदर्शनी २०१९ मा महिन्द्रा युभो ४१५ डीआई सार्वजनिक गरिएको छ । यसमा शक्तिशाली ४ सिलिन्डर इन्जिन, नयाँ विशेषता भएको ट्रान्समिसन तथा हाइड्रोलिक्स रहेको जारी विज्ञप्तिमा छ । कम्पनीका अनुसार यसमा भएको उच्च लिफ्ट क्षमता, समायोज्य डिलक्स सिट, स्पष्ट लेन्स हेडलाइट्सजस्ता विशेषताहरू पनि रहेको छ । यसको प्रयोग ३० भन्दा बढी कार्यहरूमा गर्न सकिने कम्पनीले जनाएको छ ।"
जगदम्बाको जनशक्ति गोल्ड टीएमटी,"काठमाडौं, जगदम्बा इन्टरप्राइजेजले नयाँ उत्पादन जगशक्ति गोल्ड टीएमटी छड बजारमा ल्याएको छ । जगशक्ति गोल्ड फे ५०० डी टीएमटी छड परम्परागत प्रणालीबाट उत्पादित बारभन्दा उच्च गुणस्तरीय भएको दाबी कम्पनीको छ । यस छडमा सल्फर र फसफोरसजस्ता अशुद्ध तत्त्वलाई शून्य दशमलव ०६ भन्दा कम गराइएको कम्पनीको विज्ञप्तिमा छ । कम्पनीका अनुसार जगशक्ति टीएमटी गोल्डलाई निर्माण कार्यमा प्रयाग गर्दा कंक्रिटले अत्यधिक दबाब सहने क्षमता राख्छ । यसैबीच जगदम्बाले आफ्नो नयाँ उत्पादनको सद्भावना दूतमा कलाकारद्वय सीताराम कट्टेल (धुर्मुस) र कुञ्जना घिमिरे (सुन्तली) लाई नियुक्त गरेको जनाएको छ ।"
एपी ब्रान्ड भित्रियो,"काठमाडौं, आरपी समूहले एपी ब्रान्डको क्यानेडाली फुटवेयर र एसोसेरिज नेपालमा भित्र्याएको छ । समूहले ललितपुरको जावलाखेलमा सोरुम मार्फत यी उत्पादनहरूको बिक्री सुरु गरेको जारी विज्ञप्तिमा छ । कम्पनीका अनुसार माघ २५ सम्म यी उत्पादन खरिद गर्नेलाई १० प्रतिशत छुट दिइनेछ ।"
एलजीको धन फिर्ता योजना,"काठमाडौं , एलजीले आफ्ना ग्राहकका लागि एलईडी टीभीहरूमा ४१ प्रतिशतसम्मको धन फिर्ता (क्यास ब्याक) योजना ल्याएको छ । सबै एलईडी टीभीमा २ वर्षको पूर्ण वारेन्टीसहित यो योजना ल्याएको जारी विज्ञप्तिमा छ । ओलेड टीभी, सुपर यूएचडी, यूएचडी र स्मार्ट टीभी उत्पादनहरू नेपाली ग्राहकको पहिलो छनोटमा रहँदै आएको दाबी कम्पनीको छ । भोइस कमान्डबाट चल्ने आर्टिफिसियल इन्टेलिजेन्स र थिनक्यु प्रविधिका साथ हालै कम्पनीले सार्वजनिक गरेको एलईडी टीभी नेपाली बजारमा पनि बिक्री सुरु गरेको छ ।"
मेगाका एकै दिन १८ शाखा,"काठमाडौं ,मेगा बैंक नेपालले एकै दिन आइतबार १८ वटा शाखा सञ्चालनमा ल्याएको छ । ४ वटा नगरपालिका र १४ वटा गाउँपालिकामा विस्तारित १८ वटा नयाँ शाखा थपेको जारी विज्ञप्तिमा छ । नगरपालिकामा थपिएका शाखाहरूमा तनहुँको भानु, रूपन्देहीको सैनामैना, सिरहाको लहान र स्याङ्जाको भीरकोट रहेको बैंकले जनाएको छ । त्यस्तै, १४ वटा गाउँपालिकामा धादिङको त्रिपुरासुन्दरी, गोरखाको भीमसेन, सिन्धुपाल्चोकको हेलम्बु, इन्द्रावती र पाँचपोखरी, सर्लाहीको रामनगर, सिरहाको विष्णुपुर, धनुषाको लक्ष्मीनियाँ, पाँचथरको कुमायक, इलामको रोङ, ओखलढुंगाको खिजिदेम्बा, उदयपुरको रौतामाई, बर्दियाको गेरुवा, प्यूठानको ऐरावती रहेका छन् ।"
बैंकको शाखा थप,"काठमाडौं, कृषि विकास बैंकले ओखलढुंगाको चम्पादेवी गाउँपालिकामा आफ्नो शाखा सञ्चालनमा ल्याएको छ । यसैगरी लक्ष्मी बैंकले काठमाडौं उपत्यकाभित्र थप दुई शाखाको रूपमा हाँडीगाउँ र पेप्सिकोलामा नयाँ शाखा थपेको छ । एनआईसी एसिया बैंकले पर्वतको जलजला गाउँपालिका ३ स्थित वारिबेनीमा शाखा थपेको विज्ञप्ति मार्फत जनाएको छ ।"
पल्सरको प्रयोगकर्ता एक करोड,"काठमाडौं , बजाज कम्पनीले विश्वभर एक करोड पल्सर प्रयोगकर्ता रहेको जनाएको छ । कम्पनीका अनुसार पल्सर रोमाञ्चक अनुभव बटुल्न, उत्साह बढाउन र बाइकिङको मज्जा उठाउने उद्देश्यले डिजाइन गरिएको थियो । अहिले नेपालमा मात्र नभएर संसारमा ३० भन्दा बढी देशका ग्राहकले पल्सरप्रतिको लगावकै कारण यसले एक करोड बिक्री रेकर्ड बनाउने पहिलो ग्लोबल ब्रान्ड बन्न पुगेको जारी विज्ञप्तिमा छ ।"
युनाइटेडको सेयर बिक्री प्रबन्धकमा ग्लोबल,"काठमाडौं , युनाइटेड इदीमर्दी एन्ड आरबी हाइड्रोपावरले सेयर बिक्री प्रबन्धकमा ग्लोबल आईएमई क्यापिटललाई नियुक्त गरेको छ । प्रतिसेयर १०० रुपैयाँको दरको १० लाख ५० हजार कित्ता साधारण सेयर (स्थानीय बासिन्दासमेत) सर्वसाधारणहरूमा निष्कासन गर्न ग्लोबल आईएमई क्यापिटललाई नियुक्त गरिएको जारी विज्ञप्तिमा छ ।"
एभरेस्ट र अल्काबीच सहमति,"काठमाडौं ,एभरेस्ट इन्स्योरेन्स कम्पनी र अल्का हस्पिटलबीच नगदरहित स्वास्थ्य सेवासम्बन्धी सम्झौता भएको छ । उक्त सम्झौतामा अल्का हस्पिटलका कार्यकारी निर्देशक विद्या श्रेष्ठ थापा र एभरेस्ट इन्स्योरेन्सका सहायक महाप्रबन्धक मनोजसिंह भण्डारीले हस्ताक्षर गरेको विज्ञप्तिमा छ ।"
बैंक र बिमा कम्पनीबीच सम्झौता,"काठमाडौं , अजोड इन्स्योरेन्स र बैंक अफ काठमान्डुबीच बिमा सेवा सम्झौता भएको छ । सम्झौता बमोमिज बैंकका ग्राहकहरूले अजोड इन्स्योरेन्सले प्रदान गर्ने निर्जीवन बिमासम्बन्धी सम्पूर्ण सेवा बैंकका शाखाबाट लिन सकिने विज्ञप्तिमा छ । यसैगरी आइएमई लाइफ इन्स्योरेन्स र कञ्चन विकास बैंकबीच बैंक अस्योरेन्स सम्झौता भएको छ । बैंक अस्योरेन्स सम्झौतापश्चात् सर्वसाधारण तथा बैंकका ग्राहकहरूले कञ्चन विकासको कुनै पनि शाखाबाट छिटो, छरितो र सहज रूपमा आईएमई लाइफको जीवन बिमा गराउनुका साथै जीवन बिमासम्बन्धी जानकारी प्राप्त गर्न सक्ने जनाएको छ ।"
नयाँ स्कोडा अक्टाभिया बजारमा,"काठमाडौं,एमएडब्लू इन्टरप्राइजेजले नेपालमा नयाँ स्कोडा अक्टाभियाको बिक्री सुरु गरेको छ । कम्पनीका अनुसार स्कोडा अक्टोभिया एम्बिसन, स्टाइल र एल एन्ड के गरी तीन ट्रिम र आठ फरक इन्जिन अप्सन तथा ट्रान्समिसनमा उपलब्ध छ । नयाँ स्कोडा अक्टाभियाको पेट्रोल भेरियन्टमा ७ स्पिड डीएसजी गियरबक्स रहेको १८ लिटरको टीएसआई इन्जिन रहेको जारी विज्ञप्तिमा छ । त्यसैगरी, पेट्रोल भेरियन्टकै ६ स्पिड डीएसजी गियरबक्सजडित १४ लिटरको टीएसआई इन्जिनले अधिकतम १५० बीएचपी शक्ति उत्पन्न गर्ने कम्पनीले जनायो । साथै, २० लिटरको डिजेल इन्जिनले अधिकतम १४३ बीएचपी ऊर्जा उत्पन्न गर्छ । कम्पनीका अनुसार पेट्रोल पावर्ड बेस अप्सन अक्टाभिया एम्बिसन को मूल्य ७१ लाख रुपैयाँ तोकिएको छ भने टप मोडेल एल एन्ड के भेरियन्टको मूल्य एक करोड २ लाख रहेको छ । त्यसैगरी, डिजेल पावर्ड अक्टाभिया एम्बिसन को मूल्य ९१ लाख रुपैयाँबाट सुरु भएर एल एन्ड के भेरियन्टको एक करोड ११ लाख रुपैयाँ रहेको छ ।"
हिमपातपछि खेतीको चटारो,"कालिकोटमुगु,खाडाचक्रका कृषक अविराम पाण्डेलाई अहिले आलु खेतीलाई जग्गा खनजोत गर्न भ्याइनभ्याइ छ । उनी हिउँसँगै पानी परेपछि घर पछाडीको बाँझो सम्याउन अरू छिमेकीसँगै बिहानदेखि काममा जोतिने गर्छन् । हिउँदभरि पानी नै परेन, अविरामले भने आलु लगाउने बेला भएकाले बाँझो खनजोत गरेर तयारी गर्छौं । माघमा जग्गा खनजोत गरेर फागुनमा आलु लगाउने उनले सुनाए । उनी मात्र होइन, छिमेकी पुरीलाल पाण्डे पनि आलु लगाउने जग्गा तयारी गर्न अचेल व्यस्त छन् । पानी परेकाले बाँझो खनजोत गर्न सजिलो छ, पुरीलालले भने, फागुनमा स्याउला सोत्तर पनि झर्ने भएकाले आलुबालीमा स्याउलाको मल हाल्न सजिलो हुन्छ ।गत साता हिउँसँगै पानी परेपछि कालिकोटका धेरैजसो आलु कृषक जग्गा खनजोतमा व्यस्त छन् । हिउँ परेकाले आलुमा रोग किराको प्रकोप पनि उति सारो हँुदैन, तिलागुफा ३ फोइमहादेवका कृषक भक्तिप्रसाद पाण्डेले भने, यसपाली स्याउ पनि राम्रै हुन्छ होला । कृषकका अनुसार हिउँ परेको वर्ष स्याउ बढी फल्ने गर्छ । असिना पनि कम पर्छ । उनले स्याउ बारीमै आलु र सिमीखेती गरिन्छ ।कालिकोटमा कति क्षेत्रफलमा आलु खेती हुन्छ भन्ने यकीन तथ्यांक मान्मस्थित कृषि ज्ञान केन्द्रसग नभए पनि ९ वटै पालिकामा आलु खेती हुने गरेको प्रमुख भरत बस्नेतले बताए । पहिले गाविस हुने बेलाको प्रोफाइल पनि भेटिएको छैन, बस्नेतले भने नयाँ संरचनामा कसैको पनि प्रोफाइल बनेकै छैन । जिल्ला कृषिसँग भएको तथ्यांक आफूले नभेटेको उनले सुनाए । उनका अनुसार तिला गुफाका फोइमहादेव, राचुलीको रतडा, चिल्खाया, दाहा, भर्ता, मान्मलगायत ठाउँमा आलु खेती प्रशस्त हुने गर्छ । केन्द्रका अनुसार आलुको पकेट क्षेत्र हुन १० हेक्टरमा खेती गरिएको हुनपर्ने मापदण्ड रहेको छ । यस वर्ष आलु पकेट क्षेत्रका लागि ५ लाख बजेट छ । आलुको उन्नत बीउ, उपकरण, कृषकलाई तालिम, अनुगमनलगायतमा उक्त रकम खर्च हुनेछ । उच्च लेकाली भेकको आलु विउका लागि राम्रो मानिने भएकाले कृषकहरूले खाडलमा राखेको आलु फागुनमा निकालेर बेच्ने गर्छन् । कालीकोटको फोइमहादेव, भर्ता, दाहालगायतका ठाउँको आलु बीउको लागि राम्रो मानिन्छ । बाली लगाउने चटारोजिल्लाका अधिकांश स्थानमा हिमपात भएपछि किसानहरू अन्नबाली लगाउने तयारीमा जुटेका छन् । अन्नबाली लगाउन खेतबारी खनजोतमा किसानको व्यस्तता बढेको हो । हिउँ परेपछि जमिन ओसिलो भएका कारण राम्रो उत्पादन हुने आशामा किसानको व्यस्तता बढेको हो । जौ र गहुँ नलगाएको पाखो जग्गा जोत्ने, वर्षाले भत्काएको खेतबारीमा पर्खाल लगाउने काममा किसान जुटेका हुन् । अन्नबाली लगाउन खेतबारी र पाखो जग्गा खनजोत गर्ने काम सुरु भएको छायाँनाथरारा नगरपालिकास्थित रुघा गाउँका बलबहादुर थापाले बताए । यो पटक हिउँ र झरी धेरै परेकाले सुबिकाल हुने आशा रहेको उनको भनाइ छ । हिउँले गर्दा खेतबारी खनजोत गर्न सजिलो भएको किसानको भनाइ छ । चैते बाली कोदो, पाखे धान, आलु, मकै, कपास, लगाउन किसानले सुरु गरेको उनले जनाए । अब चैते अन्नबाली लगाउन कात्तिकमा बाँझो राखिएको जग्गा खनजोत गर्न थालिएको सोरु गाउँपालिकास्थित सोरुकोटका भक्त मल्लको भनाइ छ । अहिले लेकाली बस्तीभन्दा औलमा किसानले जग्गा खनजोत गरिरहेका छन् । लेक बेंसीमा हिउँ पग्लिएपछि फागुन महिनामा जग्गा खनजोत सुरु गर्ने किसानको भनाइ छ । सोरु गाउँपालिकाको पुरुमुरु, बन्जाहा, नार्थपु, जिमा, नार्थपु, भीई, फोतु नेरलगायत गाउँबस्तीका किसान अन्नबाली लगाउन पाखो जग्गा खनजोतमा जुटेका छन् ।"
साल्ट ट्रेडिङले छुटायो चिनी,"पर्सा,वीरगन्जस्थित सिर्सिया सुक्खा बन्दरगाहमा अड्किएको साल्ट ट्ेरडिङ कर्पोरेसनको ठूलो परिमाणको चिनीमध्ये १० हजार बोरा चिनी कम्पनीले जाचपास गराई लगेको छ । बन्दरगाहस्थित भन्सार कार्यालय प्रमुख उमेश श्रेष्ठले २ साताअघि मन्त्रिपरिषद्ले यो बन्दरगाहमा रहेको साल्ट ट्ेरडिङको २ हजार ५ सय टन र नेपालगन्ज भन्सारमा अडकिएको विभिन्न आयातकर्ताको १ सय ४४ चिनी जाँचपास गर्न दिने निर्णय दिएको बताए । मन्त्रिपरिषद्ले भन्सार विन्दुमा भित्रिसकेको चिनीको हकमा मात्र यो निर्णय गरेको हो, उनले भने, उक्त निर्णयलगत्तै गत साता नै साल्टले यहाँ रहेको चिनीको जाँचपास प्रक्रिया सुरु गर्दै शनिबारदेखि लग्न थालेको हो ।बन्दरगाह सञ्चालक कम्पनी हिमालयन टर्मिनल्सका वित्त प्रमुख एवम् सूचना अधिकारी अनिमेश कुमारले तत्काललाई साल्ट ट्ेरडिङले एक करोड रुपैयाँ धरौटी राखेर १० हजार बोरा चिनी लगेको जनाए । साल्टले टर्मिनल्सलाई मूल्य अभिवृद्धि करसहित कुल ४ करोड ९८ लाख रुपैयाँ शुल्क तिर्नुपर्ने भएको छ, उनले भने, उसले एक करोड रुपैयाँ तत्काल दाखेल गरेपछि २० प्रतिशत चिनी लग्न दिएका हांै, बाँकी रकम जम्मा गरे तत्कालै लग्न दिनेछौं । सरकारले भन्सार नाका हुँदै चिनी आयातमा लगाएको परिमाणात्मक बन्देजका कारण यो बन्दरगाहमा असोज ६ देखि कर्पोरेसनको ठूलो परिमाणको चिनी थन्किएको हो । कर्पोरेसनले भारतको पश्चिम बंगालको हल्दियास्थित रेणुका सुगर मिलबाट उक्त चिनी खरिद गरेको हो । एक रेल्वे र्याकमा रहेको उक्त चिनी सरकारले लगाएको कोटा प्रणालीको कारण भन्सार जाँचपास गराउन नसकी कर्पोरेसनले बन्दरगाहस्थित गोदाममा भण्डारण गरिराखेको थियो ।निजी क्षेत्रका चिनी उत्पादकहरूको चर्को लबिइङका कारण सरकारले चिनीको आयातमा परिमाणात्मक बन्देज लगाएको थियो । साल्ट ट्ेरडिङले दसैं, तिहार, छठ लगायतका चाडपर्वलाई लक्षित गरी ल्याएको उक्त चिनी यी चाडपर्वको समयमा बजारमा लग्न पाएन । बन्दरगाहको गोदाममा थन्किएको चिनीको वेयरहाउस तथा अन्य शुल्क गरी ४ करोड ९८ लाख रुपैयाँ जरिवाना स्वरूप उसले तिर्नुपर्ने अवस्था छ । सुक्खा बन्दरगाहमा मालसामान भित्रिएको ५ दिनसम्म आयातकर्तालाई मालसामानको कुनै शुल्क लाग्दैन । त्यसपछि ५ देखि १० दिनसम्म दैनिक ७७ रुपैयाँ प्रतिटन (भ्याटबाहेक) गोदाम शुल्क लाग्न थाल्छ । ११ दिन देखि २० दिनसम्म प्रतिटन ९९ रुपैयाँ (भ्याटबाहेक) र २१ दिनभन्दा माथि प्रतिटन १ सय ५७ रुपैयाँको दरले (भ्याटबाहेक) शुल्क लाग्छ । यसमा मूल्य अभिवृद्धि कर थप हुन्छ । यसबाहेक कर्पोरेसनले टर्मिनल्सलाई टर्मिनल ह्यान्डलिङ चार्जबापत थप ३ लाख ३३ हजार ३ सय ५० रुपैयाँ शुल्क बुझाउनुपर्ने भएको छ । असोज १ को मन्त्रिपरिषदको निर्णयलगत्तै उद्योग वाणिज्य तथा आपूर्ति मन्त्रालयको त्यसै दिनको परिपत्रको आधारमा कर्पोरेसनको चिनीको जाँचपासको प्रक्रिया रोकिएको थियो । परिपत्रमा २०७५ वैशाख १ देखि चैत मसान्तसम्मका लागि कुल ९४ हजार ९ सय मेट्रिक टन परिमाण ननाघ्ने गरी विदेशबाट आयात गर्ने चिनीमा परिमाणात्मक बन्देज लगाउने भनी उल्लेख रहेको थियो । भन्सार क्षेत्रमा प्रवेश गरिसकेका चिनीको हकमा यो निर्णय लागू नहुने तर आयात प्रक्रियामा रहेका चिनीको हकमा लागू हुने पनि परिपत्रमा उल्लेख भएकाले परिपत्र आइसकेपछि भित्रिएको चिनीको हकमा यहाँस्थित भन्सार कार्यालयले कर्पोरेसनको चिनीको जाँचपास गर्न मानेको थिएन । कर्पोरेशनले ५ हजार टन चिनी खरिदका लागि २०७४ माघ १४ मा खुल्ला बोलपत्र प्रकाशित गरेको थियो । तर स्वदेशी चिनी उत्पादकहरूले चिनी बिक्रीका लागि एउटा पनि फारम समेत खरिद नगरेपछि फागुन २३ मा पुन: बोलपत्र आह्वान गरेको थियो । दोश्रो पटक बोलपत्र खरिद भएपनि एउटै बोलपत्र नभरिएकाले अन्तत: कर्पोरेशनले रेणुका सुगर मिल्सबाट ५ हजार मेटन चिनी खरिदका लागि चैत २८ मा उक्त कम्पनीसँग चिनी खरिदको करार गरेको थियो ।"
पढाउँदै कार्यालय सहयोगी,"सल्यान ,शारदा नगरपालिका६, खत्रीपोखरीका भीमबहादुर बुढाथोकी स्थानीय लक्ष्मी प्राविका कार्यालय सहयोगी हुन् । उनी १० वर्षदेखि शिक्षकका रूपमा सेवा दिइरहेका छन् । विद्यालयमा शिक्षक अभाव भएपछि पढाउनुपरेको उनको भनाइ छ ।उनी बिहान सबैभन्दा पहिले विद्यालय पुग्छन् । कक्षाकोठा, कार्यालय र विद्यालय परिसरको सरसफाइ गर्छन् । त्यसपछि उनको शिक्षक ड्युटी सुरु हुन्छ । दस वर्षयता कक्षा १ देखि ५ सम्मका विद्यार्थीलाई पढाइरहेको उनले बताए । सुरुसुरुमा असजिलो लाग्थ्यो, आजकल त बानी परिसक्यो, उनले भने, पढाउन पाउँदा खुसी लाग्छ ।शिक्षकले मासिक २२ हजारदेखि २५ हजार रुपैयाँ तलब बुझ्छन् । दोहोरो जिम्मेवारी निर्वाह गरिरहेका बुढाथोकीले भने मासिक ४ हजार ५ सय पाउँछन् । ९ कक्षासम्म पढेका उनी विद्यालयले जिम्मेवारी हेरेर तलब थपिदिए हुन्थ्यो भन्ने आशामा छन् । २०४८ सालमा स्थापित विद्यालयमा तीन शिक्षकको दरबन्दी छ । त्यसमाथि कहिलेकाहीँ कुनै शिक्षक बिदामा बस्दा र प्रधानाध्यापक कार्यालयको कामले बाहिर जाँदा कक्षा खाली हुन्छ । यही अभाव टार्न बुढाथोकीले पढाउनुपर्छ । प्रधानाध्यापक खिमबहादुर भण्डारीले दरबन्दीअनुसार शिक्षक नहुँदा बालबालिकालाई पढाउन समस्या भएकाले कार्यालय सहयोगीले पढाउने गरेको बताए । हामीले दरबन्दीअनुसारका शिक्षक माग गर्दा सम्बन्धित निकायले चासो देखाएन, उनले भने, कार्यालय सहयोगीको भरमा जेनतेन विद्यालय चलाइरहेका छौं । विद्यालयमा शिक्षकको मात्र होइन, भौतिक पूर्वाधारको पनि उत्तिकै समस्या छ । भवन अत्यन्तै जीर्ण छ । यसकै कारण विद्यार्थी संख्या घटदै गएको छ । अहिले ५१ जना छन्, त्यसमध्ये पनि ३५ जना मात्रै नियमित विद्यालय आउँछन् ।"
आर्मीलाई डफिन्सको धक्का,"रिस्सोको दाउमंगलबार क्वाटरफाइनलमा जापानको रिस्सो युनिभर्सिटी र पुलिस क्लबबीच प्रतिस्पर्धा हुँदै छ । आयोजक कास्की जिल्ला फुटबल संघको आतिथ्यतामा पोखरा आइपुगेको रिस्सो प्रतियोगित जित्ने दाउमा छ । आइतबार राति पोखरा आइपुगेको टिमले सोमबार बिहान पोखरा रंगशाला पुगेर अभ्यास गर्यो । युनिभर्सिटीका प्रमुख सुगिता मामोरुले विपक्षी पुलिसको खेल थाहा नभए पनि आफ्नो टिमले आक्रामक रणनीति लिने बताए । हाम्रो टिम जापानमा युनिभर्सिटीबीच डिभिजन १ स्तरको लिग खेल्ने तयारी गरेको टिम हो, उनले भने, यहाँको मैदानमा गाह्रो भए पनि फुटबल हो, खेल्नुपर्छ । प्रशिक्षक तो काई रिनले पोखरामा फुटबलप्रति दर्शकको लगाव देखेर खुसी भएको बताए । उनले प्रतियोगिता जित्ने नै तयारी गरेको दाबी गरे । आगामी दिनमा हुने अन्य प्रतियोगितामा भाग लिन पनि आफूहरू लालयित भएको उनले उल्लेख गरे । २० खेलाडी र ४ अफिसियलसहित पोखरा आएको टोलीको संयोजन भने पूर्व राष्ट्रिय फुटबल खेलाडी एवं जापानमा फन रुट्स फुटबल एकेडेमी सञ्चालन गरेका वसन्त गौचनले गरेका हुन् ।"
अगुइरोको ह्याट्रिक,"म्यानचेस्टर (एएफपी) व्यवस्थापक पेप ग्वार्डिओलाले सर्जियो अगुइरोको ह्याट्रिकसँगै आर्सनलमाथि ३१ को जित रच्दै आइतबार इंग्लिस प्रिमियर लिगमा शीर्षस्थानको लिभरपुलसँग दूरी छोटयाएकोमा प्रशंसा गरेका छन् ।डिफेन्डिङ च्याम्पियन म्यानचेस्टर सिटी लिभरपुलले बुधबार लेस्टरसँग ११ बराबरी खेलेपछि पछाडि परेको थियो । त्यसको २४ घण्टा पछाडि नै सिटीलाई न्युकासलले २१ ले स्तब्ध पारेको थियो । त्यसलाई ग्वार्डिओलाले मान्यता दिन नसकिने प्रदर्शन भनेका थिए । यसपल्ट योर्गेन क्लोपको टिमले वेस्टह्यामविरुद्ध खेल्नुअघि नै सिटीले मौका पाएको हो । शनिबार दोस्रो स्थानमा उक्लिएको टोटेनहमलाई पनि पछाडि पार्दै सिटीले लिभरपुलमाथि दबाब बढाएको छ ।अगुइरोले सन् २०१९ का ७ खेलमा सातै गोल गरे र आर्सनलविरुद्ध दर्जन खेलमा दसौं गोल । उनको यही प्रदर्शन खेलको मुख्य आकर्षण बन्यो । सातामा दोस्रोपल्ट अर्जेन्टिनी फरवार्डले पहिलो मिनेटमै गोल गरेर सिटीलाई परिपक्व सुरुआत दिलाए । उनले एमेरिक लापोर्टेको क्रसमा हेडद्वारा गोल गरे ।सिटीले फेरि अग्रता जोगाउन भने सकेन । लाउरेन्ट कोसिल्नीले डिफेन्सको गल्तीमा गोल गर्दै दसौं मिनेटमै आर्सनललाई बराबरीमा पुर्याए । इकाय गुन्डोगनको लोभलाग्दो पासमा रहिम स्टर्लिङले क्रस गरेपछि अगुइरोले बललाई पोस्टको दिशा दिँदै पहिलो हाफ सकिन एक मिनेटअघि सिटीलाई फेरि अघि बढाए । तुलनात्मक रूपमा दोस्रो हाफमा सिटी हाबी भयो । स्टर्लिङले फेरि एकपल्ट अगुइरोलाई बल उपलब्ध गराए, त्यमा उनले प्रिमियर लिगमा व्यक्तिगत दसौं ह्याट्रिक दर्ता गरे । उनको पाखुरामा लागेर बल गुडेकाले ६० औं मिनेटमा भएको त्यस गोल भने विवादास्पद रह्यो ।अवे खेलमा लगातार छैटौंपल्ट जितविहीन भएपछि आर्सनल छैटौं स्थानमा झरेको छ । उसलाई म्यानचेस्टर युनाइटेडले उछिन्यो । युनाइटेडले आइतबारै लेस्टरमाथि १० को जित निकाल्यो । च्याम्पियन्स लिग छनोट हुने होडको आर्सनल चौथो स्थानको चेल्सीभन्दा ३ अंक पछाडि छ ।"
राजन मेमोरियललाई उपाधि,"काठमाडौं (कास) राजन मेमोरियल स्कुलले सोमबार स्कुल लिग क्रिकेट प्रतियोगिता जितेको छ । फाइनलमा राजनले सैनिक आवासीय महाविद्यालयलाई ५ रनले हरायो । टस जितेको राजन मेमोरियल पुल्चोक मैदानमा निर्धारित ३० ओभर खेलेर १ सय ५९ रनमा अलआउट भयो । टोलीका विजेन तामाङले ८१ रन बनाए । उनले ६ चौका र २ छक्का प्रहार गरे । त्यस्तै कृतेश उप्रेतीले १४, अमितकुमार महतोले १२ र सन्देश दाहालले ११ रन बनाए । सैनिक स्कुलका श्रृजन गुरुङ र क्रिस कार्कीले २२ विकेट लिए । १ सय ६० रनको लक्ष्य पछ्याएको सैनिक स्कुलले ३० ओभरमा ९ विकेट गुमाई १ सय ५४ रनमात्र बनाउन सक्यो । जवाफजंग मल्लले ३१ र निश्चल तामाङले ३४ रन बनाउनुबाहेक अन्यले अपेक्षाकृत प्रदर्शन गर्न सकेनन् । टोलीले २५ अतिरिक्त रन पाए पनि हार टार्न सकेन । राजनका अजय देवले ४ र सुजन तामाङले २ विकेट लिएपछि सैनिक स्कुलको इनिङ्स ध्वस्त भयो । म्यान अफ द फाइनल भएका अजयले ६ ओभरमा १८ रन खर्चेर ४ विकेट लिए ।"
चितवन क्रिकेटको सहयोग,काठमाडौं (कास) चितवन जिल्ला क्रिकेट संघले धुर्मुससुन्तली फाउन्डेसनलाई भरतपुरमा अन्तर्राष्ट्रिय क्रिकेट रंशगाला बनाउन आर्थिक सहयोग प्रदान गरेको छ । भरतपुरमा आइतबार रंगशालाको विस्तृत परियोजना प्रतिवेदन (डीपीआर) घोषणा कार्यक्रममा जिल्ला संघका कोषाध्यक्ष भरत कुँवरले फाउन्डेसनका अध्यक्ष सीताराम कट्टेललाई २ लाख ५५ हजार ५ सय ५५ रुपैयाँको चेक हस्तानतरण गरे । फाउन्डेसनले झन्डै ३ अर्ब लागतमा गौतम बुद्ध अन्तर्राष्ट्रिय क्रिकेट रंगशाला बनाउने महत्त्वाकांक्षी योजना घोषणा गरेको छ । भरतपुर महानगरपालिकाले क्रिकेट रंगलशाला बनाउन रामपुरस्थित कृषि तथा विज्ञान विश्वविद्यालयको २० विघा र ६ कठ्ठा जग्गा फाउन्डेसनलाई उपलब्ध गराएको छ । चितवन जिल्ला क्रिकेट संघका अध्यक्ष कैलाश प्रधानले फाउन्डेसनले यति ठूलो योजना चितवनमै ल्याउँदा आफूहरू गौरवान्वित भएको जनाउँदै सानै भए पनि आर्थिक सहयोग गरेको बताए । सदस्य सुदीप पियाले फाउन्डेसनका लागि संघको पूर्ण सहयोग रहने जनाए । चितवन क्रिकेटले यसअघि धनगढीमा क्रिकेट रंगशाला बनाउन सुरु गरिएको ड्रिम फाप्ला अभियानमा ५० हजार सहयोग गरेको थियो ।
नेपालले विश्व फुटसल खेल्ने,मार्च ३१ देखि अप्रिल ९ सम्म अर्जेन्टिनामा हुने विश्वकपमा १६ टिमको सहभागिता रहनेछ । जसमध्ये १३ टिमको छिनोफानो भइसकेको छ । एसियाबाट नेपाल र पाकिस्तानले विश्वकप खेल्ने संघका उपाध्यक्ष सन्तोष पराजुलीले जानकारी दिए ।च्याम्पियनसिपका लागि माघ २५ मा राखेप कभर्डहलमा छनोट प्रतियोगिताको आयोजना गरिएको महासचिव बटुकृष्ण थापाले बताए । उनले च्याम्पियनसिपमा १२ खेलाडी र बढीमा ५ अफिसियलले भाग लिने जानकारी दिए । सन् २०१६ मा स्थापित नेपाल फुटसल संघले २०१८ मा विश्व फुटसल महासंघबाट सम्बन्धन लिएको थियो । संघका अध्यक्ष देवकुमार अधिकारी दक्षिण एसियाली फुटसल संघका उपाध्यक्ष पनि हुन् ।
शीर्ष वरीयताका खेलाडीको जित,"अन्तर्राष्ट्रिय टेनिस महासंघ (आईटीएफ) को आयोजनामा पोखरामा सोमबारदेखि आईटीएफ यू१८ जुनियर टेनिस च्याम्पियनसिप सुरु भएको छ । पोखरा रंगशालास्थित टेनिस कोर्टमा पुरुषतर्फ फिलिपिन्सका जोसे एन्टोनियो ट्रिया र महिलातर्फ चीनकी ली यु लिउले विजयी भएका छन् । दुवै प्रतियोगिताका शीर्ष वरीयताप्राप्त खेलाडी हुन् ।जोसे पुरुषतर्फ आईटीएफ र्याङकिङमा ४२८ औं स्थानमा छन्् । लिउ महिला आईटीएफ र्याङकिङको ६०५ औ स्थानमा छिन् । जोसेले भारतका फैज नस्यामलाई ६२, ६३ ले हराए । लिउले भारतकी श्रेया चक्रवर्तीविरुद्ध ६०, ६३ को सोझो सेटमा विजय पाइन् ।पुरुषमै हङकङका केल लोक इन ताङले नेपालका प्रणव खनाललाई ६३, ६१ ले, भारतका अनुराग अग्रवालले नेपालका आर्यन गिरीलाई ६३, ६० ले, भारतका जेराल यासिनले श्रीलंकाका कभिसा रत्नाइकेलाई ६३, ६१ ले हराए ।चीनका चेन लियाङले नेपालका अभिनव आचार्यलाई ६१, ६१ ले, जर्मनीका पाउल आर्मिन अल्ब्रेच्टले नेपालका सम्यक वज्राचार्यलाई २६, ६२, ६२ ले, भारतका दीपेन्दर ग्रेवालले मलेसियाका जियान कियोन ताकेसीलाई ६४, ६४ ले, चीनका जी छुवान लीले श्रीलंकाका दिलान हेराथलाई ६२, ६० ले, भारतका आदित्य वरदान रोयले मलेसियाका हेडन खु मेनन्लाई ६०, ६२ ले र जापानका ताकुमी वातानेवले थाइल्यान्डका पोस्वात अकरपनालाई ६१, ६४ ले पराजित गरे ।महिलातर्फ भारतकी श्रृष्टि धीरले नेपालकी इशा श्रीलाई ७५, १६, ६२ ले, चीनकी कुङलिङ जाङले नेपालकी एनी माथेमालाई ६१, ६२ ले, दक्षिण कोरियाका जुमिन कोन्सले भारतका लेफिन जमिरलाई रिटायर्ड हर्टमा पराजित गरे । चीनकी जियु झाङले नेपालका शुभांगीलक्ष्मी शाहलाई ६०, ६२ ले, जापानकी जुलिया धैया वार्देनले नेपालकी प्रकृति श्रेष्ठलाई ६१, ६० ले र चीनकी इटोङ झाङले नेपालकी अल्सा रेग्मीलाई ६०, ६२ ले हराए दोस्रो चरणमा प्रवेश गरे ।यसअघि ग्रेड ५ लेभलको जुनियर टेनिसमा शनिबार र आइतबार भएको क्वालिफाइङ राउन्डबाट ४ महिला र ४ पुरुष खेलाडी यस प्रतियोगितालाई छानिएका थिए । प्रतियोगिता संयोजक अजय विष्टले प्रतियोगिताबाट वल्र्ड र्याङकिङमा नम्बर जोडिने भएकाले विदेशी खेलाडी नेपालमा खेल्न लालयित भएको बताए । च्याम्पियनसिप पोखरा रंगशालामा फागुन ४ सम्म चल्नेछ ।"
पूर्वाञ्चल विजयी,"विराटनगर (कास) पूर्वाञ्चल क्रिकेट एकेडेमीले जिल्लास्तरीय ए डिभिजन क्रिकेट लिगअन्तर्गत सोमबार विराट क्रिकेट सोसाइटीलाई १ विकेटले हरायो । पूर्वाञ्चलले २६३ ओभरमा ९ विकेट गुमाई ९९ रनको लक्ष्य पार गर्यो । सिद्धान्त लोहनीले ५५ र सौगात भट्टराईले २२ रन जोडे । विराटका मनोज मण्डलले ६ विकेट लिए । टस जितेर ब्याटिङ गरेको विराट २५३ ओभरमा अलआउट हुँदा ९८ रनमै समेटिएको थियो । नीरज मुखियाले २६, मिनस थापाले १२ र अमन अली हकले ९ रन जोडे । पूर्वाञ्चलका अजय राजवंशीले ५ रन खर्चेर ५ विकेट झारे । मुकुन्द यादवले २ विकेट लिए । सिद्धान्त म्यान अफ द म्याच भए ।"
ज्ञानको दोहोरो जित,काठमाडौं (कास) ज्ञान निकेतनले आठौं इनोभेटिभ कप अन्तरस्कुल बास्केटबलमा सोमबार दोहोरो जित पाएको छ । सिनियर ब्वाइजमा ज्ञान निकेतनले रेडियन्टलाई ५७४३ स्कोरले पराजित गर्दा सम्राट भूमिले ३१ स्कोर जोडे । जुनियर ब्वाइजमा ज्ञानले पुष्पसदनमाथि २५१८ ले जित पायो । विजेताका सरोज थापाले १२ स्कोर गरे । सिनियरमै विल्सन एकेडेमीले स्वप्नबाटिकालाई ४०३० स्कोरले हरायो । जुनियरमा राराहिल र आयोजक इनोभेटिभ विजयी भए । सिनियर गल्र्समा विज किड्सविरुद्ध विल्सन १६१२ ले विजयी भयो ।
होप र इरिस सफल,काठमाडौं (कास) होप भ्याली र इरिस एकेडेमी प्रथम न्यु भिजन कप अन्तरस्कुल बास्केटबलको सिनियर ब्वाइजमा विजयी भएका छन् । होपले नेपाल सेन्ट्रललाई ४१३८ स्कोरले हरायो । होपका संगम श्रेष्ठले १५ स्कोर गरे । उज्ज्वल लिम्बुको १० स्कोरमा इरिसले मोनास्टिकलाई ३२१२ ले हरायो । जनप्रेमीले ग्रामरलाई ३९३५ र रेडियन्टले जेनियमलाई ४२२७ ले पन्छाए । जुनियरतर्फ रेडियन्टले नेरिक एकेडेमीलाई २५२० ले हरायो ।
न्यु होराइजन सेमिफाइनलमा,"रूपन्देही (कास) खड्गप्रसाद गौचन मेमोरियल कप क्रिकेटमा सोमबार न्यु होराइजन माविले दीप बोर्डिङलाई १ सय ६० रनले पराजित गर्दै सेमिफाइनल तय गर्यो । टस जितेर होराइजनले ४० ओभरमा २ सय १९ रन बनायो । प्रकाश गिरीले ७१, मौसम खाम्चाले ५२ र उत्सव मगरले २४ रन जोडे । जवाफमा दीप टोली २६१ ओभरमा ५९ रनमै समेटियो । सन्देश खनालले १० रन बनाए । होराइजनका अनिश कुमार र ओमन श्रेष्ठले ३३ विकेट लिए ।"
भद्रकाली विजयी,"काठमाडौं (कास) सुस्मिता लोहनीले ९ स्कोरमा आयोजक भद्रकालीले नेसनल युनाइटेडलाई १४५ ले हराउँदै दोस्रो भद्रकाली कप बास्केटबलको सिनियर गल्र्समा सफल सुरुआत गरेको छ । भ्याली पब्लिक ए ले बाल विकासलाई २१११ र ग्रीनल्यान्डलाई ३४१६ ले हराए । भ्याली बी ले इडेन ब्रिजमाथि १५९ को नतिजा निकाल्यो । सिनियरमा नवजीवन, बूढानीलकण्ठ, नेसनल, भ्याली पब्लिक र लालीगुराँस विजयी भए ।"
नेपालमै एकदिवसीय अन्तर्राष्ट्रियको सम्भावना,"यूएईविरुद्ध ऐतिहासिक एकदिवसीय र ट्वान्टी२० शृंखला जितेर फर्किएको नेपाली टोलीको स्वागतार्थ राष्ट्रियसभा अध्यक्ष गणेश तिमिल्सिना, युवा तथा खेलकुदमन्त्री जगतबहादुर विश्वकर्मा, राष्ट्रिय खेलकुद परिषद्का उपाध्यक्ष पीताम्बर तिम्सिना, सदस्यसचिव केशवकुमार विष्टलगायत विमानस्थल पुगेका थिए । विमानस्थलको साधारण कक्षबाट बाहिरिएका खेलाडीको सम्मानमा राखेपले रातो कार्पेट बिछयाएको थियो । राष्ट्रको नाम उँचो राख्ने खेलाडीको सम्मानस्वरुप त्यसो गरिएको राखेपले जनाएको छ । यसअघि नेपाली टोली आउँदा रातो कार्पेटमा स्वागत गर्ने गरिएको थिएन ।नेपालले यूएईविरुद्ध ३३ खेलको एकदिवसीय र ट्वान्टी२० शृंखला खेलेको थियो । दुवै शृंखला पहिलो खेल हारे पनि नेपालले २१ ले जितेको हो । नेपालले दुवै शृंखला पहिलोपल्ट जितेको हो भने केही खेलाडीले व्यक्तिगत कीर्तिमानी प्रदर्शन पनि गरे । १६ वर्षीय रोहितकुमार पौडेलले अन्तर्राष्ट्रिय एकदिवसीयमा कम उमेरमा अर्धशतक बनाउने कीर्तिमान राखे । डेब्यू शृंखलामा सन्दीप जोराले ट्वान्टी२० अन्तर्राष्ट्रियमा अर्धशतक बनाउने कान्छा खेलाडीको कीर्तिमान बनाए । पारसले एकदिवसीय अन्तर्राष्ट्रियमा पहिलो शतक प्रहार गर्ने पहिलो नेपाली खेलाडीको कीर्तिमान रचे । टोलीका मुख्य प्रशिक्षक जगत टमाटाले दुवै शृंखलामा खेलाडीले योजनाअनुसार खेलेको र शतप्रतिशत प्रयास गरेर जित्न सकिएको बताए । गएको साता हाम्रा लागि धेरै राम्रो रह्यो । यतिले मात्र पुग्दैन । जुनमा ट्वान्टी२० विश्वकप छनोट आउँदै छ त्यहाँ हामीले राम्रो खेल्नुपर्छ र यो जितको शृंखला कायम राख्नुपर्छ, टमाटाले भने ।पुबुदु दासानायकेको बहिर्गमनपछि मुख्य प्रशिक्षकको जिम्मेवारी सम्हालेका टमाटाले खेलाडीले आफ्नो जिम्मेवारी पूरा गरेपछि सरकार र सम्बन्धित निकायले पनि आफ्नो जिम्मेवारी बहन गर्नुपर्ने बताए । हामीले राम्रो गरिरहेका छौं, यो नै अन्त्य होइन । हामीले आगामी दिनमा यो भन्दा कठिन जिम्मेवारी पूरा गर्नुपर्छ । तर त्यसअनुसार सुविधा भएन । पूर्वाधार छैन, तयारी राम्रो छैन, खेलाडीको सुविधा छैन, फरक फरक कन्डिसनको विकेट भएको मैदान छैन, उनले थपे, जितेपछि सबैतिरबाट वाहीवाही पाइन्छ, राम्रो कुरा हो । त्यसको साथमा खेलाडीको सुविधामा पनि ध्यान दिनुपर्यो । खेलाडीले २३ वर्षदेखि तलव पाइराखेका छैनन्, खेलाडीको जीवन कसरी सुधार गर्न सकिन्छ त्यो सबैभन्दा महत्त्वपूर्ण हुन्छ ।टमाटाले पनि धुर्मुससुन्तलीको अग्रसरतामा बन्न लागेको क्रिकेट रंगशालाको सराहना गरे । ट्वान्टी२० तर्फ शृंखलाकै उत्कृष्ट खेलाडी बनेका युवा बलर अविनाश बोहराले राम्रो प्रदर्शन गर्छु भन्ने विश्वास रहेकैले आत्मविश्वास कमजोर नभएको बताए । प्रशिक्षणमा राम्रो गरिरहेको थिएँ । अवसर पाए भने देखाउँछु भन्ने लागेको थियो । भाग्यवश अवसर पाएँ र पहिलो प्रतियोगिता नै राम्रो भयो, राष्ट्रिय टोलीबाट डेब्यु शृंखला खेलेर फर्किएका अविनाशले भने, सिनियरबाट धेरै कुरा सिक्न पाएको छु । दबाब थिएन । लाइनमा बल फालें, राम्रो नतिजा निस्कियो । टिमको वातावरण पनि निकै सकारात्मक थियो त्यसैले राम्रो गर्न सकें ।जनही ५ लाख दिन सिफारिसराखेपले टोलीका प्रत्येक सदस्यलाई जनही ५ लाख रुपैयाँसहित राष्ट्रिय सम्मान गर्न सरकारलाई सिफारिस गरेको छ । राखेपको सिफारिस युवा तथा खेलकुद मन्त्रालय हुँदै मन्त्रिपरिषदमा पेश गरिनेछ । यसैबीच राष्ट्रियसभाका अध्यक्ष तिमिल्सिनाले टोलीका हरेक सदस्यलाई प्रोत्साहनस्वरुप जनही १० हजार रुपैयाँ प्रदान गरे । विमानस्थल पुगेका उनले खेलाडीको हातमा १० हजारको खाम थमाउँदै स्वागत गरेका थिए ।"
नविता र स्वेच्छा भिड्ने,"काठमाडौं (कास) दोस्रो सम्झना कप राष्ट्रिय खुला टेबलटेनिस प्रतियोगिताको महिला सेमिफाइनलमा नविता श्रेष्ठले स्वेच्छा नेम्वाङसँग प्रतिस्पर्धा गर्ने भएकी छन् । अर्को सेमिफाइनलमा दीक्षा तामाङले रविना महर्जनसँग खेल्ने छिन् । नविता प्रहरीकी हुन् भने बाँकी तीनै खेलाडी आर्मीमा आबद्ध छन् ।स्कुलतर्फ यू१२ ब्वाइज फाइनलमा पुष्पसदनका सिद्धार्थ तामाङले जनकनाथका दीपेश गुरुङलाई ११६, ११७, ११५ ले हरायो । यू१६ सिंगल्समा होराइजनका प्रवेश बस्नेत च्याम्पियन भए । उनले फाइनलमा एभीएमका विशाल गोलेलाई ११५, १२१०, १३११ ले हराए । कलेजतर्फ सफ्ट बारिकाका स्यान्टु श्रेष्ठ र महिलामा लिभरपुलकी सिक्का सुवाल च्याम्पियन भएका छन् । स्यान्टुले टाइम्सका कृष्ण थापामगर र सिक्काले एम्सकी दीक्षा दाहाललाई सोझो सेटमा हराए ।"
