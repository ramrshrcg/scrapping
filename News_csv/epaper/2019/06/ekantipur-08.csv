शीर्षक,विवरण
एकीकृत बस्ती निल्नु न ओकल्नु,"गुप्सीपाखाबाट बारीसम्म आउजाउ गर्दा आधा दिन त्यसै जान्छ, माथि पनि घर बन्दै छ भनेर सुनाउनचाहिँ भएको छ, उनले भनिन्, खेतीकिसान नगरे गरिखाने बाटो छैन । त्यति साँघुरो घरमा बाख्रा बाँध्न पनि मिल्दैन । कसरी बस्ने ?लाप्राकका धेरै बासिन्दाले पुरानै बस्तीमा अस्थायी र स्थायी प्रकृतिका घर बनाइसकेका छन् । सधैं गुप्सीपाखामा बसेर साध्य लाग्दैन, खेती किसानीका लागि तल्लो गाउँ झर्नैपर्छ, स्थानीय तेजमाया गुरुङले भनिन् । स्कुल, स्वास्थ्य चौकी र विद्यालय भने गुप्सीपाखानजिकै सरिसकेका छन् । लाप्राकको पुरानो गाउँबाट दुई घण्टा हिँडेर विद्यार्थी अध्ययनका लागि आउने गरेका छन् ।२०५६ सालको पहिरो र २०७२ को भूकम्पले बस्तीमा जोखिम बढेपछि सुरक्षित स्थानको खोजीमा गुप्सीपाखा सरेका स्थानीय पुरानै बस्ती फर्किसकेका छन् । एनआरएनले बनाएका ५ सय ७३ घरमध्ये सबैजसोको छाना छाउने काम सकिएको छ तर भित्री फिनिसिङको काम अलपत्र छ । रंगरोगन गरेर बस्तीको बाहिरी स्वरूप आकर्षक बनाइएको छ । निर्माण सुरु हुँदा उत्साहित स्थानीयलाई सम्पन्न हुँदै गर्दा बस्ती चित्त बुझेको छैन । जापानी प्रविधिको झ्यालढोका भनियो, औंला सिधा बनाएर जोडले हाने प्वाल पर्छ, स्थानीय अमिर गुरुङले भने, गाउँमा त्यस्तो झ्यालढोका कामै छैन । भित्र प्लास्टर गरिएको छैन, पार्टेसन छैन, तला छापेको छैन, शौचालय बनेको छैन, हस्तान्तरण गरिहाल्ने मात्र भन्छन् ।चौतर्फी आलोचना र स्थानीयको असन्तुष्टिपछि एनआरएनले शौचालय बनाउने सुरसार गरेको छ तर खाल्डा खन्न स्थानीयले श्रमदान गर्नुपर्ने उसको सर्त छ । एनआरएनले स्थानीयसँग सल्लाह नगरी अघि बढदा समस्या थपिएको गणेश गुरुङ बताउँछन् । माथिल्लो तलामा निकै पातलो एसी ब्लक छ, रड पनि सँगै राखौंभन्दा मानेनन्, उनले भने, पातलो ब्लक किन हालेको भन्दा बाक्लो गारो लगाउँदा धान्दैन भन्छन् ।एनआरएनले बस्ती हस्तान्तरणमा देखाएको हतारोप्रति स्थानीयले असन्तुष्टि जनाएका छन् । २०७३ माघ ३ मा बस्ती निर्माण सुरु हँॅदा ८ महिनाभित्रै सकेर हस्तान्तरण गर्ने लक्ष्य राखिएको थियो । निर्धारित समयमा आधा काम पनि नसकिएपछि एनआरएनले ०७६ वैशाख १२ गते बस्ती हस्तान्तरण गर्ने योजना बनायो । सम्भव नभएपछि जेठ २३ को मिति तोकियो । पछिल्लो मिति पनि गुज्रिसकेको छ ।अपूरो घर हस्तान्तरण गरे स्वीकार्य नहुने स्थानीय मारसिंह गुरुङले बताए । सम्पूर्ण चिजको व्यवस्थापन नगरेसम्म घर नलिने स्थानीयको अडान छ, उनले भने, हस्तान्तरणै गर्ने हो भने वडा वा गाउँपालिकाले अधुरा काम पूरा गर्ने प्रतिबद्घता जनाउनुपर्छ । एनआरएनका तत्कालीन अध्यक्ष शेष घलेले घर निर्माण सकेर तालाचाबी मात्र बुझाउने आश्वासन दिएको स्थानीय सम्झन्छन् । हामीले झूट बोल्नु हुँदैन, निर्माण सकेको घरको तालाचाबी बुझाउँछु, अलिअलि सहयोग तपाईंहरूले पनि गर्नुपर्छ भनेको सुनेका हौँ, उनले भने । अहिले विभिन्न सर्त तेर्स्याइएको उनले बताए । सुरुमा ४० बोरा गिटी र आठ टिप ढुंगा मागे, त्यो सबैजसोले दिए, उनले भने, फेरि काठ बोक्नुपर्छ भनेर अर्को सर्त अघि सारे । अहिले फेरि शौचालयको खाल्डा आफैं खन्नुपर्छ भन्ने सर्त छ ।एनआरएनले पटकपटक गाउँलेलाई दुःख दिने काम गरेको कुमार सुनारको आरोप छ । घर बनाइदिएकोमा धन्यवाद छ, उनले भने, तर चाहिएको जस्तो बनेन, बस्तीमा कुनै सुविधा पनि भएन । बाहिरबाट आकर्षक देखिने, भित्र प्लास्टर पनि नगरेको घर हामीलाई दिने भन्दा अचम्म लागेको छ । स्थानीयको चर्को असन्तुष्टि र आक्रोशबीच एनआरएन भने बस्ती हस्तान्तरण गरेर जिम्मेवारीबाट पन्छन खोजेको छ । घर ठडिएकाले अब छिट्टै हस्तान्तरण गर्ने एनआरएनए प्रोजेक्ट डाइरेक्टर सुवास अधिकारीले बताए । निर्माणको काम सकियो, शौचालय बन्दै छ, अब हस्तान्तरण गर्ने दिन कुरिरहेका छौं, उनले भने । असार पहिलो साताभित्रै बस्ती हस्तान्तरण गर्ने तयारीमा जुटेको उनले बताए । राष्ट्रपतिसँग समय मागिसक्यौँ, असार पहिलो साताभित्र हस्तान्तरण गर्छौं, उनले भने । सडक, बिजुलीलगायत पूर्वाधार विकास भूकम्प पुनर्निर्माण प्राधिकरणले गर्ने उनको भनाइ छ । हाम्रो गच्छेअनुसार ढोका हालिदिएका छौँ, उहाँहरूलाई चित्त नबुझे झिकेर अर्को हाल्न सक्नुहुन्छ, उनले भने ।५ सय ७३ बाहेक छुटेका अन्य लाभग्राहीको घर एनआरएनले बनाउन नसक्ने उनले बताए । मौसम र भौगोलिक अवस्थाका कारण पुनर्निर्माण सक्न ढिलाइ भएको उनको भनाइ छ । ४० दिनमा हस्तान्तरण गरौं३४ दिनभित्र लाभग्राहीको सूचीकरण र १५ दिनभित्र कित्ताकाटसँगै लालपुर्जा वितरणको प्रक्रिया सुरु गरेर ४० दिनभित्र बस्ती हस्तान्तरण गर्न भनेको गाउँपालिका अध्यक्ष सन्तोष गुरुङले बताए । ४० दिनभित्र घरको भित्री काम सकेर हस्तान्तरण गर्ने सल्लाह भएको छ, उनले भने, सार्वजनिक सुनुवाइ गरेर बस्ती निर्माणको अवस्था बुझाउँछौं । छुट भएका घरको विषयमा पनि छलफल भइरहेको उनले बताए ।लालपुर्जा र बस्ती हस्तान्तरण सँगै : प्राधिकरण सीईओ कित्ताकाटको काम २४ दिनमा सुरु हुने पुनर्निर्माण प्राधिकरणका कार्यकारी निर्देशक सुशील ज्ञवालीले बताए । उनले कान्तिपुरसँग भने, अबको २ महिनाभित्र जग्गाधनी पुर्जा बाँडछौँ, बस्ती हस्तान्तरण पनि त्यसैको आसपासमा हुन्छ । अधुरो बस्ती हस्तान्तरण नहुने उनले प्रस्ट पारे । घरको फिनिसिङ सुरु भएको छ, उनले भने, भित्र बिजुली र पानीको व्यवस्था अनिवार्य छ, यसको व्यवस्थापनका लागि भनिसकेको छु । तला छाप्ने, पिँढी बनाउनेलगायत काम बाँकी नै रहेको उनले बताए । स्थानीयसँग छलफल गरें, पाकाहरूलाई पुरानै ठाउँप्रति लगाव रहेछ तर तलको बस्ती जोखिमयुक्त छ, उनले भने । केही दिनअघि प्राधिकरणमै एनआरएन अध्यक्ष, मालपोत, नापी र स्थानीयसँग छलफल भएको उनले बताए । छुट भएका भूकम्पपीडितको यथार्थ विवरण उपलब्ध गराउन स्थानीय तहलाई भनिएको उनले जानकारी दिए । अहिले घर बनिरहेका ५ सय ७३ लाभाग्राहीको अन्यत्र घर भएनभएको पत्ता लगाउन भनेका छौं, उनले भने । बस्तीभित्र पूर्वाधार विकासका लागि गुरुयोजना बनाएर अघि बढ्ने र झ्यालढोकालगायत संरचना गुणस्तरीय भएनभएको अनुगमन गरिने उनले बताए ।"
सडकबाट गएका नेपालीलाई उड्न दिइएन,"(नयाँदिल्ली) : तीर्थाटन, व्यापारलगायत प्रयोजनले भारत आएर शुक्रबार स्वदेश फर्कंदै गरेका ११ नेपालीलाई नयाँदिल्लीस्थित इन्दिरा गान्धी अन्तर्राष्ट्रिय विमानस्थलले उड्न रोक लगाएको छ । तीमध्ये एक जना नेपाल वायुसेवा निगम र १० जना भुटान एयरबाट काठमाडौं फर्कंदै थिए । विमानस्थल अधिकारीहरूले बस वा ट्रेनबाट आएकाहरू फर्कंदा पनि त्यसरी नै जानुपर्ने भन्दै विमानमा जान नदिएको पीडितले बताए । तिमीहरू जुन बाटो आएको हो, त्यही बाटो फर्कनुपर्ने नियम छ, भारतीय अधिकारीलाई उद्धृत गर्दै एक नेपाली यात्रुले भने । बिना पूर्वसूचना भारतीय पक्षबाट लगाइएको अघोषित नियमका कारण नेपालीले सास्ती खेप्नुपरेको छ । काठमाडौं, चाबहिलका लालबाबु चौधरी सपरिवार वैष्णोदेवी दर्शन गरेर घर फर्कन शुक्रबार बिहान आठै बजे विमानस्थल पुगे । लगेज बुझाए, बोर्डिङ पास पनि लिए । उनको परिवार आउँदा गोरखपुरबाट रेल चढेको थियो । यही कारण देखाएर विमानस्थल अधिकारीले उनलाई विमानमा जान दिएनन् । चौधरी रेलबाट आएर विमानबाट फर्कन लागेको यो पहिलोपटक थिएन । यसअघि आफूलाई जे सजिलो हुन्थ्यो, त्यही गरियो, कहिले बस र ट्रेन त कहिले प्लेन, उनले भने, अहिले बढी गर्मी भएकाले प्लेनबाट फर्कने निर्णय गर्यौं । निकै गर्मी छ, बच्चा र महिलालाई जान दिनुस् भन्दा पनि सुनुवाइ भएन । उड्न नपाउनुको पीडा त छँदै छ, चौधरी परिवारले आफ्नो सामान फिर्ता पाउन दिनभर विमानस्थलमै कुर्नुपर्यो । साँझ करिब पाँच बजे मात्र उनीहरूले आफ्नो सामान फिर्ता पाए । फेरि होटलमा गएर बस्न खर्च छैन । टिकटको पैसा फिर्ता आउँछआउँदैन त्यो पनि ठेगान छैन । टिकट काटिदिने एजेन्ट पैसा फिर्ता गर्ने जिम्मेवारी आफ्नो नभएको भन्दै टकटकिएको छ, चौधरीले भने । भुटान एयरले बोर्डिङ पास लिएर उड्न नपाएकाको पैसा फिर्ता गर्ने जनाएको छ तैपनि उनी ढुक्क छैनन् । खै कसको कुरा पत्याउने, आशा छैन, अब ऋण सापट गरेर भए पनि फर्कनुपर्ला, चौधरीले भने । बसबाट आएका काठमाडौंका प्रमोद मुडवरीलाई पनि विमानमा जान दिइएन । व्यापारका सिलसिलामा बीच दिल्ली धाइरहने उनले भुटान एयरको टिकट काटेका थिए । यस्तो त कहिल्यै भएको थिएन, हरेक एक दुई महिनामा दिल्ली आउनेजाने गर्छु, जेबाट सजिलो हुन्छ, त्यहीबाट फर्कने गरेको छु तर यसपटक जान मिल्दैन भनियो, उनले भने । बिना पूर्वसूचना उड्न नदिएर बिचल्ली पारिदिएको उनको गुनासो छ । नयाँदिल्लीस्थित नेपाली दूतावासका प्रवक्ता हरि ओडारीले नेपाली नागरिकलाई उड्न रोक लगाइएको सुन्नासाथ भारतीय पक्षसँग कुराकानी गरिएको बताए । त्यो सुन्नेबित्तिकै हामीले विमानस्थल अध्यागमनसँग कुराकानी गर्यौं, उहाँहरूले रोक्ने कुनै नीति छैन भन्ने जवाफ पाएका छौं, ओडारीले भने । पीडितहरूका अनुसार अध्यागमन अधिकारीले उड्न दिए पनि कालोसूचीमा राख्ने चेतावनीसमेत दिएका थिए । त्यस्तो धम्की सुनेपछि केहीले स्वेच्छाले उडान नभर्ने निर्णय लिए । औपचारिक रेकर्डमा भने अध्यागमन अधिकारीहरूले उडानमा रोक लगाउनुपछाडि अमान्य कागजात कारण देखाएको स्रोतको दाबी छ । रोकिएका नेपालीसँग नागरिकता र पासपोर्ट थियो । जब कि हवाईमार्गबाट नेपालभारत आवतजावत गर्दा एउटा मात्र भए पुग्छ । आफूलाई जसरी सजिलो हुन्छ, त्यसरी नै आउनेजाने गर्ने हो । यो त हदैसम्मको भारतको हेपाहा प्रवृत्ति भयो, बिनाकुनै जानकारी जे पनि गर्न हुने ? उड्न रोकिएका एक जनाले भने । नेपालीहरू उपचार र अन्य विभिन्न प्रयोजनले दिल्लीलगायत भारतीय सहर पुग्ने गरेका छन् । उनीहरू अनुकूलता हेरी बस, रेल र विमानबाट आउजाउ गर्दै आएका छन् । आउने र फर्कने कसरी भन्ने त हाम्रो इच्छा हो, कानुन पालना गरेको छछैन भन्ने पो हेर्ने हो, यो त दुःख दिने नियतबाहेक केही होइन, अर्का नेपाली यात्रु सञ्जय जैसवालले भने, कालोसूचीमै राख्ने धम्की सुनेपछि कसरी जबर्जस्ती गर्न सकिन्छ ?"
"मृत्युलाई जितें, अब जनतामाझ फर्कने मन छ","फोन गरेर गाउँगाउँबाट तपाईंलाई सम्झिइरहेका छौं भन्नुहुन्छ, उनले भावुक हुँदै भने, कहिले हिँड्न सक्ने भएर गाउँ पुगौंजस्तो भएको छ । उनको देब्रे खुट्टाको कुकुर्चामा पनि विस्फोटको असर परेको छ । गोलीगाँठोको हड्डी फुटेकाले त्यसको पनि भर छैन ।आईएस्सी पढेका उनले १९ वर्ष शिक्षण गरे । शिक्षण छाडेपछि राजनीतिमा सक्रिय बने । ०४६ सालबाट राजनीतिमा जोडिएका थिए । ०५२ सालमा कांग्रेसको जिल्ला सभापति बने । पार्टी फुटेपछि शेरबहादुर देउवा नेतृत्वको प्रजातान्त्रिक कांग्रेसबाट सभापति बने । अहिले घटना सम्झिँदा उनको मन पोल्छ । घटनामा संलग्न रहेको आरोपमा पक्राउ परेकालाई पनि प्रहरीले छाडिदियो, को दोषी थियो पत्तो पाउन सकिएन, उनले भने, यस्ता घटना नदोहोरिने भए म हजारपटक माफ दिन तयार छु, तर हिंसाको राजनीति त्यागेर आएकालाई ज्यानै लिने गरी घटाएको घटनामा कसरी माफी दिन सकिन्छ ? देउवा नेतृत्वको सरकार हुँदा ५ लाख र पार्टीबाट ७ लाख उपचार खर्च पाए । विभिन्न संस्थाबाट समेत सहानुभूति स्वरूप सहयोग पाए । आस सहयोगमा मात्र होइन, उनले थपे, अपांग भएर ओछ्यान परेको छु, तँ हिम्मत नहार, ठीक हुन्छस्, हिँड्न सक्छस् भनेर साहस दिने कोही भएनन्, कोही आएनन् ।अहिले उनलाई दुई कुराले पीडा थपिरहेको छ । एउटा जसको गाडी भाडामा लगेका थिए, त्यो ध्वस्त भयो । गाडीको क्षतिपूर्ति चालक राजन कार्कीले पाउन सकेका छैनन् । उनको रोजीरोटी गुमेको छ । चालक कार्कीले २५ लाखमा जिप किनेको एक वर्ष मात्रै भएको थियो । क्षति मूल्यांकन गर्ने क्रममा जिल्ला प्रशासनले २० लाख मूल्यांकन गरी गृह मन्त्रालयमा पठाएको थियो । राज्यले सुरक्षा दिन नसक्दा यति ठूलो क्षति भएको हो, उनले भने, मूल्यांकन समितिले २० लाखको क्षति मूल्यांकन गरे पनि क्षतिपूर्ति दिइएन । आम्दानीको स्रोत केही छैन । सरकार र पार्टीबाट पाएको सहयोग उपचार र परिवार पालिँदैमा सकियो । अस्पतालभित्र औषधि निःशुल्क भए पनि धेरै बाहिरबाट ल्याउनुपरेको उनले सुनाए । जसको बिल ३ लाख ७८ हजार छ । गृह मन्त्रालयमा पठाएको बिलको रकम अहिलेसम्म परिवारले पाउन सकेका छैनन् । वर्तमान सरकारसँग केही मागेको छैन, फेरि म प्रतिपक्षी पार्टीको कार्यकर्ता परें, उनले भने, नेत्रविक्रम चन्द समूहलाई वार्तामा बोलाइरहेको समयमा मलाई कसरी सरकारबाट सहयोग होला र ? एकपटक प्रधानमन्त्रीलाई भेटेर सबै कुरा राख्न मन छ, त्यो अवसर अहिलेसम्म पाउन सकेको छैन ।मधुमेह रोगी उनको दाहिने आँखामा मोतियाविन्दु भएपछि शल्यक्रिया गरिएको छ । म न प्रधानमन्त्री बन्ने, न पार्टीको केन्द्रीय सभापति, अहिलेसम्म पार्टीमा एउटा इँटा थप्ने काम त गरेको छु नि, उनले भने, यस्तो अवस्थामा पनि पार्टीले वास्ता नगर्दा असाध्यै पीडा भएको छ । केन्द्रीय नेताले नसम्झिएकोमा उनको गुनासो छ । भेट्नु त परै जाओस्, पार्टीका शीर्ष नेताहरू अहिले फोन पनि गर्दैनन्, उनले भने । कार्की ०६४ सालदेखि निरन्तर चुनावमा प्रतिस्पर्धा गर्दै आएका छन् ।"
कच्ची घरजति एउटै बचेनन्,"सुदूरपश्चिम ब्युरो : कैलाली र कञ्चनपुरमा बिहीबार राति आएको हावाहुरीले दुई जनाको मृत्यु हुनुका साथै एक सयभन्दा बढी घाइते छन् । प्रतिघण्टा एक सय किलोमिटर वेगमा आएको हुरी झन्डै एक घण्टा चलेको थियो । मृत्यु हुनेमा कैलालीको गोदावरी नगरपालिका १ मजगाउँका वीरबहादुर चौधरी र टीकापुरका लाहुन चौधरी छन् । कुखुराको खोर हेर्न गएका लाहुन हुरीले पर्खाल ढाल्दा गम्भीर घाइते भएका थिए । टीकापुर अस्पतालमा प्रारम्भिक उपचारपछि कोहलपुर मेडिकल कलेज लैजाँदै गर्दा बाटामै उनको मृत्यु भएको हो । वीरबहादुरको भने मोटरसाइकलमा घरतर्फ फर्कने बेला हुरीबतासले अनियन्त्रित भई ढल्दा मृत्यु भएको हो । हुरीले अधिकांश स्थानीयको कच्ची घरको छानो उडाएको छ । कैलालीमा ३ हजार घरका छाना उडाएको र कञ्चनपुरमा २ सयभन्दा बढी घरमा क्षति पुगेको अनुमान छ । सडक, विद्युत् सेवा अवरुद्ध भएपछि जनजीवन प्रभावित भएको छ ।जिल्ला प्रहरी कार्यालय कैलालीका अनुसार धनगढी आसपास क्षेत्रमा गरी ७९ जना घाइते भएका छन् । ४ जनाको अवस्था गम्भीर छ । २ जनालाई नेपालगन्ज र २ जनालाई भारत रिफर गरिएको छ । अन्य घाइतेमध्ये अधिकांश उपचारपछि घर फर्किसकेका छन् । साढे सात बजेतिर अकस्मात् तीव्र वेगको हुरीबतास चल्न सुरु भएको हो, कैलालीका एसपी सुदीप गिरीले भने, बाहिरबाट फर्किने बेला बीच बाटामै हुरीबतासको चपेटामा परी धेरै जना घाइते भए । कैलालीको पूर्वी भेगका टीकापुर, लम्कीचुहा, भजनी तथा जानकी, जोशीपुर बर्दगोरियालगायत गाउँपालिकामा सयौँ घरमा क्षति पुगेको छ । क्षतिको विवरण संकलनमा प्रहरी, रेडक्रसकर्मी र स्थानीयको टोली खटिएको छ । सेती अञ्चल अस्पतालमा २८ जनाको उपचार भइरहेको छ । ३ जनाको अवस्था गम्भीर रहेको अस्पतालका इमर्जेन्सी युनिट इन्चार्ज डा जगदीश जोशीले बताए । उनका अनुसार शुक्रबार बिहान गोदावरी नगरपालिकाबाट आएकी सरस्वती विकको अवस्था जटिल छ । आँगनमा बसेका बेला आँपको रूख ढल्दा उनी घाइते भएकी हुन्, उपचारमा खटिएका चिकित्सक सुरेशरमण पुरीले भने, गर्भवती अवस्था भएकाले उनको अवस्था गम्भीर छ । इँटाको पर्खाल र टिनले छाएको घर भत्किँदा धनगढी, मिलनचोककी सरु कुँवरका टाउकामा चोट लागेको छ । परिवारका अन्य सदस्य सामान्य घाइते छन् । कञ्चनपुरको बेतकोट नगरपालिकाका रामसिंह रावलको अवस्था पनि गम्भीर छ । ८० कटेका उनको टाउको र शरीरका अन्य भागमा चोट लागेको छ । घर भत्केर पुरिएको अवस्थामा उनलाई छिमेकमै बस्ने छोरी विमलादेवीले उद्धार गरी सेती अञ्चल अस्पताल पुर्याएकी थिइन् । एक्कासि हुरीबतास आएपछि कहाँ जाऔं, के गरौं भयो, रावलले भने, जोगिन ढोकाछेउ उभिएका थियौँ, टिनको छानो उड्यो । त्यसपछि भित्ताका इँटा बर्सिन थाले । अधिकांशको हात, खुट्टा र टाउकामा चोट लागेको डा जोशीले बताए । घाइतेहरूको उपचार धनगढीका विभिन्न निजी अस्पतालमा पनि भइरहेको छ । हसनपुरस्थित निसर्ग अस्पतालमा भर्ना भएका १३ मध्ये १० जना सामान्य उपचारपछि घर फर्किएका छन् । चटकपुरस्थित मया मेट्रो अस्पतालमा ७ जना घाइते उपचारपछि घर फर्किएका छन् । अत्तरियास्थित पदमा अस्पतालमा १८ जना भर्ना भएका थिए । तीमध्ये ३ जनालाई कोहलपुर रिफर गरिएको छ । ५ जनाको उपचार जारी रहेको अस्पतालले जनायो । प्रहरीका अनुसार जस्तापाता र कच्ची ९० प्रतिशत घरका छाना उडेका छन् । प्रारम्भिक जानकारीअनुसार कैलालीमा ३ हजार घरका छाना उडेका छन्, सशस्त्र प्रहरी उपरीक्षक विष्णुप्रसाद भट्टले भने । शुक्रबार मध्याहनसम्म १ हजार १ सय ७४ जनाको निवेदन आएको कैलाली प्रहरीले जनाएको छ । हुरीबताससँगै मुसलधारे वर्षा भएपछि स्थानीयलाई पीडामाथि पीडा थपिएको छ । रातभर जाग्राम बस्नु त छँदै थियो, बालबच्चालाई कसरी जोगाउने भन्ने पीर पर्यो, धनगढी बजार नजिकैको मुक्त कमैया शिविरका हरिलाल चौधरीले भने, छानो उडाएपछि भएको खाद्यान्न पनि बचेन । तीव्र हुरीले आफ्नै कार्यालयका २ वटा ठूला रूख भाँचिएपछि प्रहरीलाई बाहिर परिचालन गरिएको जिल्ला प्रहरी कार्यालयका एसपी सुदीप गिरीले बताए । केही क्षणमै विभिन्न ठाउँबाट घाइते भएका खबर आउन थाले, उनले भने, गोदावरीका वीरबहादुर चौधरीलाई हाम्रै टोलीले उद्धार गरी उपचार गर्ने क्रममा मृत्यु भएको हो । आफूहरूको ध्यान सुरुमै सडक अवरोध हटाउनमा गएको उनले बताए । घाइतेलाई अस्पतालसम्म ल्याउन सडक सुचारु रहन आवश्यक पर्थ्यो, उनले भने, शुक्रबार बिहानैदेखि सडक अवरोध हटाउन ध्यान दियौँ ।विद्युत् प्राधिकरण अत्तरियाका अनुसार धेरै ठाउँमा पोल ढलेका छन् । केही ठाउँमा ट्रान्सफर्मर खसेका छन् । प्राधिकरणका इलेक्ट्रिसियन जंगबहादुर चन्दका अनुसार १३२ केभी प्रसारण लाइनमा कुनै समस्या छैन तर उपभोक्तालाई विद्युत् आपूर्ति गरिने फिडर लाइन भने चलेका छैनन् । विद्युत् युनिट कार्यालयबाट कर्मचारी आआफ्ना क्षेत्रमा मर्मतमा खटिसकेको उनले बताए । अवरुद्ध विद्युत् सेवा सुचारु गर्न एक सातासम्म लाग्न सक्ने धनगढी वितरण केन्द्रका धीरेन्द्र कुमारले जानकारी दिए । हुरीले यहाँको केराबाली र पोल्ट्री व्यवसायमा ठूलो क्षति पुर्याएको छ । यकिन विवरण नभए पनि करिब ७० प्रतिशत क्षति पुगेको अनुमान रहेको रानी जमरा कुलरिया सिँचाइ आयोजनाको कृषितर्फको कार्यालय प्रमुख भरत कँडेलले बताए । यस्तै, कैलालीमा ३ वटा एफएमको टावर भाँच्चिएको छ । लम्कीस्थित लम्की एफएम, सुखडस्थित कैलाली एफएम र पहलमानपुरस्थित मनको मझेरी एफएमको टावर भाँच्चिएको जनाइएको छ । जल तथा मौसम पूर्वानुमान फिल्ड कार्यालय, अत्तरियाका प्रमुख सिगम चौधरीका अनुसार बिहीबार राति आएको हुरी ४० देखि ५० मिटर प्रतिसेकेन्ड थियो । भारतको राजस्थान क्षेत्रको मौसमी वायुको प्रभावले यहाँ हुरी आएको कार्यालयले जनायो । प्रदेश सरकारका आन्तरिक मामिला तथा कानुनमन्त्री प्रकाशबहादुर शाहले शुक्रबार पत्रकार सम्मेलन गरी प्रभावित क्षेत्रमा राहत र उद्धार कार्य तीव्र बनाउने, घाइतेको उपचारमा सहयोग गर्ने निर्णय गरेको बताए । उनले क्षतिको विवरण संकलन भएपछि पीडितलाई उचित राहतको व्यवस्था मिलाउने जनाए । यस्तै कैलालीको लम्कीचुहा नगरपालिकाले शुक्रबार आकस्मिक बैठक बसेर पूर्ण क्षति भएकालाई १० हजार, आंशिक क्षति भएकालाई ५ हजार तथा सामान्य क्षति भएकालाई २ हजार ५ सय रुपैयाँ राहत दिने निर्णय गरेको छ । कञ्चनपुरमा २ सयभन्दा बढी घरमा क्षतिहुरीले कञ्चनपुरमा २३ जना घाइते भएका छन् । २ सयभन्दा बढी घरमा क्षति पुगेको छ । जिल्ला प्रहरी कार्यालयका अनुसार सबैभन्दा बढी क्षति भीमदत्त नगरपालिका र वेदकोट नगरपालिकामा भएको छ । घाइते पनि बढी यही क्षेत्रका छन् । घाइतेमध्ये १५ जना सामान्य उपचारपछि घर फर्केका छन्, डीएसपी ज्ञानबहादुर विष्टले भने, ४ जना उपचारका लागि सेती अञ्चल अस्पताल रिफर भएका छन् ।कृष्णपुर नगरपालिकाको रैकवार बिचवामा पनि बढी क्षति भएको प्रजिअ सुशील वैद्यले बताए । उनका अनुसार क्षतिको पूर्ण विवरण आइसकेको छैन । हामी पनि क्षति भएका ठाउँमै छौँ, उनले भने, सबै क्षेत्रबाट विवरण संकलन भइरहेको छ । जिल्लाका अधिकांश स्थानमा विद्युत् सेवासमेत अवरुद्ध छ । रैकवार बिचवामा ९० भन्दा बढी पोल ढलेका छन् । विद्युत् प्राधिकरणले जिल्लाभरिमा ३ सयभन्दा बढी पोल ढलेको जानकारी दिएको प्रजिअ वैद्यले बताए । जिल्लाका विभिन्न ठाउँमा गरिएको केरा खेतीमा पनि हावाहुरीले ठूलो क्षति पुर्याएको छ । कृषकका अनुसार ३० देखि ४० प्रतिशतसम्म केरा खेतीमा क्षति पुगेको छ । (अर्जुन शाह, मोहन बुढाऐर, गणेश चौधरी, भवानी भट्ट र निर्मला खडायतको सहयोगमा)"
उजाडियो मुक्त कमैया बस्ती,"(धनगढी) : बिहीबार साँझ साढे सात बजेको थियो । धनगढी बजारमा रिक्सा चलाएर गुजारा गर्दै आएका पर्शुराम चौधरी पुरानो एयरपोर्टको मुक्त कमैया बस्तीमा रहेको घर जाँदै थिए । कमाइ अलि बढी भएकाले उनी अरू दिनभन्दा खुसी देखिन्थे ।बालबच्चालाई मासु नखुवाएको धेरै दिन भएको थियो । एक किलो मासु लिन नैनादेवी चोकबाट मासु पसलतिर मोडिन खोज्दै थिए, एक्कासि हुरीबतासको भुमरीले छोप्यो ।रिक्सासहित उनी त्यहीँ ढले । सामान्य चोट लाग्यो । बल लगाएर उठे र मुस्किलले नजिकको नैनादेवी मन्दिरभित्र पसे । ज्यान जोगियो, उनले भने, तर कच्ची झुपडीभित्रका लालाबालाको चिन्ताले त्यो एक घडी महिनौँजस्तो भयो । करिब एक घण्टामा हुरी र पानी मत्थर भएपछि रिक्सालाई त्यहीँ छाडेर पैदलै घरतिर दौडिए ।बस्तीमा कोलाहल थियो, उनले भने, घर घरजस्तो थिएन, हुरीले छाना उडाइसकेको थियो । भित्र पानी जमेको थियो । उनले परिवारका सदस्यलाई बोलाए, कोही बोलेनन् । आत्तिएर मोबाइलको टर्च बालेर भित्र पसे । उनका अनुसार श्रीमती कमलापती र केटाकेटी खाटमुनि लुकेर बाँचेका थिए । छोराहरू बाबाबाबा भन्दै निस्किए, उनले भने, श्रीमती बेहोस भइसकेकी रहिछन्, केही बेरपछि मात्रै होस फर्कियो । दिनभर बजारमा रिक्सा र अन्य मजदुरी गरेर साँझबिहानको छाक टार्ने यो बस्तीका धेरै मुक्त कमैया हुरीबतास चलेका बेला घरबाहिरै थिए । घरमा केटाकेटी र वृद्धवृद्धा मात्रै थिए । सबैलाई ज्यान जोगाउनै मुस्किल भएको सीताराम चौधरीले बताए । सीताराम आफू पनि हुरी चल्ने बेला बाटैमा थिए । घर पुग्दा परिवारमा रुवाबासी थियो, उनले भने, रातभरि कोही सुत्न पाएनौँ । उनले कसैको घरको अन्नपात र लत्ताकपडा नबचेको बताए । सर्वस्व गुम्यो, उनले भने ।यहाँका अधिकांश कच्ची घर भत्केका छन् । टिनको छाना कसैको बाँकी छैन । धनगढी एयरपोर्टमा ६० परिवार मुक्त कमैया बस्छन् । यो बस्तीमा मात्रै होइन, धनगढीका ठूला महलभित्र बस्नेहरू पनि सुरक्षित रहन नसकेको स्थानीय बताउँछन् । धनगढी उपमहानगरपालिका ४ की पार्वती भट्टले भनिन्, बाँच्ने आसै मरिसकेको थियो । उनका पति पनि बजारमै थिए । एक्कासि हुरीबतास चल्न थालेपछि केटाकेटी च्यापेर बसेको उनले बताइन् । धनगढीमा धेरैथोरै सबैको क्षति भएको छ । मेरो त केही भएन भन्नेको पनि घरको छतमाथिको ट्यांकीको ढक्कन उडाएको छ । घरको सिसाको झ्याल, छतमाथिको ट्यांकी र घरवरपरका बोटबिरुवा केही बाँकी छैन । धनगढी उत्तरबेहडीका देवराज भट्टले ४६ वर्षको उमेरमा अहिलेसम्म नदेखेको भयंकर हुरीबतास चलेको बताए ।"
"पीडितलाई नुनचुक, पीडकलाई उन्मुक्ति","(काठमाडौं) : विभिन्न निकायमा हुँदा संस्थागत कामकारबाहीमा सुधारका काम गरेका पूर्वसचिव शरदचन्द्र पौडेल झूटो मुद्दा नलागेको भए कुनै मन्त्रालयको नेतृत्व गरी उल्लेखनीय काम गर्न सक्ने प्रशासनिक अधिकारीमा गनिन्थे । अख्तियारका तत्कालीन प्रमुख लोकमानसिंह कार्कीको बदनियतपूर्ण निर्णयका कारण उनले अनाहकमा भ्रष्टाचार मुद्दा खेप्नुपर्यो । पछि विशेष अदालतबाट सफाइ पाएर काममा फर्किएको केही महिनामै उनले आवकाश पाए । अर्का उदाहरण हुन् शाखा अधिकृत सञ्जय नेपाल । त्रिभुवन अन्तर्राष्ट्रिय विमानस्थल अध्यागमन कार्यालयमा कार्यरत रहँदा उनी वैदेशिक रोजगार विभागका एक कर्मचारीको बदनियतको सिकार बने । विशेष अदालतबाट सफाइ पाए तर त्यस अवधिमा अनावश्यक यातना खेप्नुपरेको र वृत्तिविकासमा अवरोध भएको भन्दै उनले लेख नै प्रकाशित गरेका छन् ।त्रिभुवन विश्वविद्यालय शिक्षण अस्पताल महाराजगन्जमा कार्यरत ६ जना चिकित्सक यस्तै झूटो अभियोजनको मुखबाट जोगिएका थिए । तत्कालीन निमित्त डिन विमल सिन्हा, जगदीश अग्रवाल, शरद वन्त, मधु देवकोटा, कृष्ण केसी, दिनेशविनोद पोखरेल र कर्मचारी राजदेवी अधिकारीमाथि लोकमानको दबाबमा सुरु भएको कारबाही प्रक्रिया सर्वोच्च अदालतको अन्तरिम आदेशका कारण रोकिएको थियो । असल नियतसाथ गरिएको अभियोजन पछि गएर अदालतबाट झूटो ठहरियो भने आरोपितले अनेक झन्झट र हैरानी खेप्नुपर्ने हुन्छ, त्यसतर्फ पहिल्यै विचार पुर्याउनुपर्छ, विशेष अदालतका पूर्वअध्यक्ष गौरीबहादुर कार्कीले कान्तिपुरसँग भने, बदनियतसाथ दायर हुने अभियोजन र आरोपले शंका गरिएको व्यक्तिलाई त पिरोल्छ नै, त्यस्ता राज्यका निकायलाई पनि विवादमा तान्छ । लोकमान प्रमुख हुँदा अख्तियारले दर्जनौं यस्ता व्यक्तिलाई अनाहकमा सास्ती र यातना दियो । यीमध्ये कतिपय मुद्दामा विशेष अदालतले नेतृत्वको बदनियत र स्वेच्छाचारिताका कारण झूटो मुद्दा लगाइएको भनी न्यायिक टिप्पणी लेखेको छ ।विशेष अदालतले ०७५ असारमा नेपाल पर्यटन बोर्डको अनियमितता प्रकरणमाथि निर्णय सुनाउँदै अख्तियारको नेतृत्व र अनुसन्धान अधिकृतको भूमिकामाथि प्रश्न उठायो । पर्यटन बोर्डका पदाधिकारी र कर्मचारी गरी २३ जनामाथि दायर भ्रष्टाचार मुद्दा फैसला क्रममा विशेष अदालतले बोर्डको अनियमितता अनुसन्धानमा संवैधानिक अंगले गरिमा कायम गर्न नसकेको टिप्पणी गर्यो । अनुसन्धानमा तानिएका आधाभन्दा बढी कर्मचारीलाई जोगाउन निर्देशन दिएका कार्कीले अनियमिततामा संलग्न नरहेका उच्चपदस्थ कर्मचारीविरुद्ध छानीछानी मुद्दा दायर गर्न लगाएका थिए । आरोपपत्र तयार गर्दा कति संवेदनशील भएर निष्पक्षतापूर्वक गरिएको रहेछ भन्नेबारे केही चर्चा गर्न आवश्यक देखिएको छ, अख्तियारले अनुसन्धान क्रममा गरेको बदनियतबारे टिप्पणी गर्दै विशेष अदालतले फैसलामा भनेको छ, अख्तियार दुरुपयोग अनुसन्धान आयोगजस्तो जिम्मेवार संवैधानिक निकायका कामकारबाहीमा यस प्रकारका विषयमा अनुसन्धान अधिकारीले विशेष सतर्कतासाथ काम गर्नुपर्ने देखिन्छ । व्यक्तिको मौलिक हकसँग जोडिएको विषयलाई गम्भीर रूपमा लिनुपर्ने हुन्छ ।पर्यटन बोर्डका पदाधिकारी र कर्मचारी गरी ५० जनाविरुद्ध भ्रष्टाचार आरोपमा छानबिन चलेकामा लोकमानको निर्देशनमा अख्तियारले २३ जनामाथि मात्रै सजाय मागदाबी गरेको थियो । बाँकी २७ जनालाई अनुसन्धान क्रममा सहयोग पुर्याएको भन्दै सरकारी साक्षीका रूपमा प्रस्तुत गर्यो । यही निर्णयलाई लिएर विशेष अदालतले अख्तियारको नेतृत्व र अनुसन्धान अधिकृतको नियतमाथि प्रश्न उठायो । फैसलामा भनिएको छ, कुनै अभियुक्तलाई सजायको मागदाबीबाट छुट दिँदा निजले अनुसन्धान सिलसिलामा पुर्याएको सहयोग स्पष्ट रूपमा मनासिब र महसुस गर्न सकिने प्रकृतिको हुनुपर्छ । त्यस्तो आरोपितले पुर्याएको सहयोगको परिणामस्वरूप अन्य प्रतिवादीविरुद्ध ठोस प्रमाण प्राप्त भई कसुर कायम हुन सहयोग पुग्ने हुनुपर्छ ।नेपालमा खासै बहस र छलफल नभएपछि मानव अधिकारका सवालमा संवेदनशील ठानिएका मुलुकमा गलत अभियोजनको सिकार हुने व्यक्तिलाई राज्यले क्षतिपूर्ति दिनुपर्ने व्यवस्था छ । आवश्यक आधार र प्रमाणबिना कुनै पनि आशंकित व्यक्तिमाथि आरोप लगाउनु गलत अभियोजन हो, गलत अभियोजनको सैद्धान्तिक पाटोबारे अध्ययन गरेका नायब महान्यायाधिवक्ता पदमप्रसाद पाण्डेले कान्तिपुरसँग भने, अनुसन्धान अधिकृत वा अभियोजनकर्ताले गलत नियतसाथ त्यस्तो अभियोग लगाएको प्रमाणित भएमा ऊसमेत फौजदारी अपराध आरोपमा कारबाहीको दायरामा पर्छ । नयाँ मुलुकी अपराध संहिताअघि यस्तो व्यवस्था थिएन । प्रहरी जवान सुन्तली धामीको मुद्दामा सर्वोच्च अदालतले गलत अभियोजन गर्नेमाथि कारबाही हुनुपर्ने मान्यता स्थापित गरेको थियो । २०७० सालदेखि २०७३ असोजसम्मको अवधिमा अख्तियारबाट विभिन्न मुद्दामा गलत अभियोजन भएका छन् । विभिन्न तहका अदालतले तत्कालीन अवस्थामा अभियोजनलाई बदनियतपूर्ण भनी मान्यता स्थापित गरेका छन् । साझा यातायातको अध्यक्ष रहेका कनकमणि दीक्षितमाथि गैरकानुनी सम्पत्ति आर्जनको अभियोगमा आफैंले उजुरी हाल्न लगाई छानबिन थालेको अख्तियारले एकैसाथ राजस्व चुहावट आरोपमा पनि अनुसन्धान अगाडि बढायो । दीक्षितले आयोगमा बुझाएको सम्पत्ति विवरण हुबहु उतारी रकम र पैसासमेत फरक नपारी हालेको उजुरीबाट सुरु भएको अनुसन्धानलाई सर्वोच्चले विवादास्पद भनेको थियो ।राजस्व अनुसन्धान विभागले जारी राखेको छानबिनलाई सर्वोच्चले अन्तरिम आदेशमार्फत रोक लगाइदियो । निवेदक (दीक्षित) विरुद्धको अनुसन्धान टुंगो लागी त्यसमा निर्णय भएपछि मात्रै अन्य निकाय वा पदाधिकारीलाई लेखी पठाउन सक्ने देखिन्छ, ०७३ साउन ३० गतेको आदेशमा भनिएको छ, त्यसअनुसार भएको नपाइएबाट आयोगले सम्पत्ति छानबिन विषयमा भूमिसुधार मन्त्रालयलाई लेखी अघि बढाएको कारबाही संविधान र कानुनअनुरूप देखिएन । त्यही प्रकरणमा जोडिएको भूमिसम्बन्धी विषयमा भने उच्च अदालत पाटनले गत महिना मात्रै फैसला तयार पारेको थियो । अख्तियारको कामकारबाहीमाथिको पछिल्लो फैसलामा समेत कार्कीले राज्यसंयन्त्रलाई यान्त्रिक अभ्यास मा लैजान खोजेको टिप्पणी गरिएको थियो । जग्गा हदबन्दीसम्बन्धी मुद्दामा उच्च अदालतले अख्तियारले आफनो अधिकार क्षेत्रबाहिर निर्णय गरेको ठहर्याएको थियो । कुनै व्यक्तिका नामको जग्गा जफत हुनुपर्ने भन्ने निर्णय गर्न सक्ने क्षेत्राधिकार अख्तियार दुरुपयोग अनुसन्धान आयोगलाई रहेको देखिँदैन, उच्च अदालतको फैसलाको पूर्णपाठमा भनिएको छ, उक्त निर्देशन संविधान र कानुनविपरीत भई शून्यपूर्ण देखिन्छ । उच्च अदालतले नेपाली नागरिकको जग्गा जफतको निर्णय गर्ने अधिकार अख्तियारलाई नरहेको टिप्पणी गरेको थियो । विशेष अदालतका पूर्वअध्यक्ष कार्कीका अनुसार संवैधानिक निकायका पदाधिकारीको बदनियतपूर्ण कार्य महाभियोगको विषय बन्छ । ती पदाधिकारीले गलत काम गरेको भए पदबाट अवकाश पाएपछि समेत छानबिन र कारवाही दायरामा आउन सक्छन् । संसदले पनि यस्ता पदाधिकारीको कामकारबाहीमाथि छानबिन गरी कारबाही सिफारिस गर्नसक्छ, कार्कीले भने, केही लाख र करोडका योजनामा सांसद रमाएका छन्, शासकीय पद्धति सुधार्ने र दोषीमाथि कारबाही गर्ने विषयमा हाम्रा सांसदको ध्यान पुगेको छैन ।अख्तियारका तत्कालीन नेतृत्वका दर्जनौं निर्णय अदालतबाट रोकिएपछि तत्कालीन पदाधिकारीले जवाफदेही हुनुपरेको छैन । सोलु करिडोरको ट्रान्समिसन लाइनसम्बन्धी बोलपत्र छनोट क्रममा तत्कालीन ऊर्जामन्त्री राधा ज्ञवाली र विद्युत् प्राधिकरणका सञ्चालक समिति सदस्यमाथि अख्तियारले विभागीय कारबाहीको निर्णय गर्यो । त्यसलाई सर्वोच्चले क्षेत्राधिकारबिनाको हस्तक्षेप ठहर्याइदियो । अधिकार क्षेत्रबाहिर गई अख्तियारबाट निर्णयकर्ताको विवेकमा हस्तक्षेप भएको ठहरसहित सर्वोच्चले उसको निर्णय र त्यसका आधारमा भएको पत्राचारसमेत बदर गरिदियो । बोलपत्र छनोट प्रक्रियामा रहेकै अवस्थामा आयोगले हस्तक्षेप गरी निवेदिका (राधाकुमारी ज्ञवाली) ले अनुचित कार्य गरेको ठहर्याई निर्देशन दिएको देखिन्छ, सर्वोच्चको निर्णयको पूर्णपाठमा भनिएको थियो, खास प्रयोजनका लागि स्थापित निकायले निर्णय गर्ने विषयमा अख्तियारले हस्तक्षेप गर्नुपर्ने औचित्य र वैधता पुष्टि हुन सकेको देखिँदैन । अख्तियारको दुरुपयोग वा अनुचित कार्य गरेको अवस्थामा आयोग क्रियाशील रहने हो । कानुन र बोलपत्रको सर्तबमोजिम गरिने निर्णयकर्ताको विवेकमा हस्तक्षेप गर्ने आयोगको काम होइन ।त्यस क्रममा जलविद्युत् कम्पनीको लाइसेन्स रद्द गर्न निर्देशन दिने अख्तियार आदेशलाई संविधानविपरीत ठहर्याउँदै सर्वोच्चले ५ वटा जलविद्युत् कम्पनीको लाइसेन्स रद्द गर्ने ऊर्जा मन्त्रालयको निर्णय बदर गरिदिएको थियो । निवेदन कम्पनीको लाइसेन्स रद्द गर्न अख्तियारले दिएको निर्देशन गैरसंवैधानिक देखियो, सर्वोच्च अदालतको फैसलामा भनिएको थियो, यसअघि पनि अख्तियारले निर्देशन दिन नपाउने भनी पटकपटक आदेश भएको हो । अख्तियारको निर्देशनमा लाईसेन्स रद्द गर्ने ऊर्जा मन्त्रालयको निर्णय बदर हुने ठहर्छ । २०७१ पुस १३ गते तेह्र कम्पनीको लाइसेन्स रद्द गर्न अख्तियारले ऊर्जा मन्त्रालयलाई निर्देशन दिएको थियो । विशेष अदालतले गण्डकी मेडिकल कलेजको सिट निर्धारण क्रममा फर्जी प्रतिवेदन तयार गरी भ्रष्टाचार आरोप खेपेका सबैलाई सफाइ दिँदै बदनियत राखेको आरोपपत्र दर्ता गर्न नहुने टिप्पणी लेखेको थियो । अख्तियारका तत्कालीन प्रमुख कार्कीले अख्तियारकै पदाधिकारीको असन्तुष्टिबीच प्रतिशोधका आधारमा मुद्दा दायर गरेका थिए । त्यतिबेला ६ जनामाथि मुद्दा दायर भएको थियो ।अख्तियारको तत्कालीन नेतृत्वले आफ्ना आलोचक र फरक मत राख्नेमाथि शृंखलाबद्ध कारबाही थालेको पुष्टि भएको थियो । संसदीय छानबिन समितिले साझाका अध्यक्ष दीक्षित, वरिष्ठ अधिवक्ता शम्भु थापालगायतमाथिको छानबिन प्रतिशोधको उद्देश्यबाट भएको निष्कर्ष निकालेको थियो । प्रतिवेदनअनुसार सरकारले उनीमाथि पदको दुरुपयोग, गैरकानुनी सम्पत्ति आर्जनलगायत अन्य भ्रष्टाचार मुद्दामा कारबाहीका लागि अख्तियारमा उजुरीसमेत परेको थियो ।नियोजित रूपमा उच्चपदस्थ व्यक्तिको टेलिफोन र मोबाइल सम्पर्कका गतिविधिमा हस्तक्षेप गरी गोपनीयताको हक उल्लंघन गरेको भेटिएको थियो ।"
४ देशमा राजदूत सिफारिस,"काठमाडौं (कास) सरकारले चार राष्ट्रका लागि कूटनीतिक अनुभव नभएका चार जनालाई राजदूत सिफारिस गरेको छ । मन्त्रिपरिषद्को बिहीबार बसेको बैठकले अस्ट्रेलियाका लागि महेश दाहाल, कतारका लागि नारद भारद्वाज, स्पेनका लागि दावाफुटी शेर्पा र बंगलादेशका लागि डा वंशीधर मिश्रलाई राजदूत सिफारिस गरेको प्रधानमन्त्री कार्यालय स्रोतले जानकारी दिएको छ । राजदूत सिफारिसमा सत्तारूढ नेकपाभित्रको शक्ति सन्तुलन मिलाइएको छ । सिफारिसमा परेका चार जना प्रधानमन्त्री एवं अध्यक्ष केपी ओली, अर्का अध्यक्ष पुष्पकमल दाहाल तथा वरिष्ठ नेता माधवकुमार नेपाल निकट व्यक्ति हुन् । सरकारले राजदूत सिफारिस गरेको निर्णय औपचारिक रूपमा सार्वजनिक गरिसकेको छैन । तत्कालीन राजदूत लक्की शेर्पा फर्किएपछि खाली भएको अस्ट्रेलियामा अध्यक्ष दाहालको प्रस्तावमा उनीनिकट दाहाललाई सिफारिस गरिएको छ । नेपाल टेलिभिजनको अध्यक्ष भइसकेका दाहाल अध्यक्ष दाहालका जिल्लावासी र नातेदार हुन् ।भारद्वाज प्रधानमन्त्री ओलीकै प्रस्तावमा राजदूत सिरफारिसमा परेका हुन् । झापा काण्डमा १२ वर्ष जेल परेका उनी त्रिभुवन विश्वविद्यालयको अंग्रेजी विषयको सहप्राध्यापकबाट रिटायर्ड हुन् । पार्टी एकता हुनुअघि उनी तत्कालीन एमालेको विदेश विभागका सदस्य थिए । राजदूत सिफारिस दावाफुटी शेर्पा पहिलो महिला सगरमाथा आरोही पासाङ ल्हामुकी छोरी हुन् । ३७ वर्षीया शेर्पा प्रधानमन्त्री ओलीको प्रस्तावमा राजदूत सिफारिसमा परेको स्रोतको भनाइ छ । उनी दुई महिनाअघि पासाङ ल्हामु प्रतिष्ठानको अध्यक्ष चुनिएकी छन् । उनी संयुक्त राष्ट्रसंघीय विश्व खाद्य कार्यक्रममा समेत कार्यरत थिइन् । अघिल्लो सरकारको पालामा नियुक्त राजदूत डा चोपलाल भुसाललाई फिर्ता गरिएपछि रिक्त बंगलादेशमा सिफारिस डा मिश्र पूर्वस्वास्थ्यमन्त्री तथा नेकपा नेता हुन् । मिश्र वरिष्ठ नेता नेपालको प्रस्तावमा राजदूत सिफारिसमा परेका हुन् ।"
दलित परिवारको बिल्लीबाठ !,"(सिन्धुपाल्चोक) : हेलम्बु ५ चित्रेकी कान्छी कमिनीले घरबासका लागि किउलको विस्थापित सरकारी अनुदानको २ लाख बराबरको जग्गा किनिन् । घर बनाउने बेला मात्रै उनले किनेको जमिनबाट किउलचित्रे सडक जाने थाहा भएपछि परिवारको रुवाबासी चल्यो । उति बेला जग्गा पाउनु नै ठूलो थियो । यही भएर केही नसोची ल्याप्चे हानियो, झुक्याएर सडकमा पो पारिदिएछन्, ६१ वर्षीया कान्छीले सडक देखाउँदै भनिन्, सामुदायिक आत्मनिर्भर सेवा केन्द्र (सीएसआरसी) को सहजीकरणमा किनेको जग्गामा सडक परेपछि कहाँ जाने, अन्योलमा छु ।उनले आफ्नो परिवारको बिल्लीबाठै भएको बताइन् । ६९ वर्षीय जितबहादुर विश्वकर्मा आफूलाई झुक्याइएको थाहा पाएपछि तनावमा छन् । सरकारले घर बनाउन भनेर दिएको पैसा त सडकमा हालिएछ, म त छाँगाबाट खसेजस्तै भएँ, उनले भने । भूकम्पले घरसहित सर्वस्व क्षति भएपछि दुई वर्ष जताततै भौंतारिएको उनले सुनाए । बल्लबल्ल पाएको सरकारी अनुदान पनि खेर जाँदा अब के गर्ने भन्नेमै उनी अन्योल छन् ।हामी दलित परिवार न घरको न घाटको भयौं, उनले भने । भूकम्प पराकम्पबाट आएको पहिलो धक्काले हेलम्बु ५ को दलित बस्ती ढलेको थियो । लामो समयपछि जग्गा किन्ने सरकारी प्रक्रियाअनुसार दुई लाख पाएका ६ परिवारले सीएसआरसीको सहजीकरणमा इन्द्रावती४ का राजश्री हिमालय र हेलम्बु २ का पेम्बा शेर्पाबाट जग्गा पाए । जग्गाधनी पुर्जामा पर्याप्त जग्गा देखिएपछि आनन्दले गाउँ फर्किएका उनीहरू ऋण खोजेर पुनर्निर्माणमा जुटेका थिए । आवास बनाउने जमिन बाँडफाँड गर्नै लाग्दा सडक परेको थाहा भयो । दलित परिवारमा कोलाहल मच्चियो । स्थलगत आएर हेरेपछि मात्रै हामी ठगिएको थाहा पायौं, त्यसपछि न्यायका लागि धाउन थाल्यौ , मुरली विश्वकर्माले सुनाए । हेलम्बु ५ किउलका जनप्रतिनिधि र संस्थाका प्राविधिकले जसरी भए पनि चाँडो घर बनाउन दबाब दिएको उनीहरूको गुनासो छ । त्यतिखेर वडाले हामीलाई जग्गा खरिद गर्न सघाउनुपर्थ्यो, अहिले अलपत्र परेको बेला घर बना भनेर दबाब दिइएको छ, उनले भने ।बारम्बार वडा कार्यालय धाउँदा पनि समाधान हुन नसकेपछि ६ दलित परिवारले गाउँपालिकामा जग्गा उपलब्ध गराइपाऊँ भन्दै निवेदन दर्ता गरेका छन् । यो समस्या गाउँपालिकामा आएपछि मात्रै थाहा भयो, यसमा सामेल सबैलाई खोजेर उहाँहरूको जग्गा दिलाउनेछु, सोझा दलित परिवारलाई सडकको जग्गा दिइयो, हेलम्बु गाउँपालिका प्रमुख निमाग्याल्जेन शेर्पाले भने । जग्गा किनिदिने प्रक्रियामा रहेका मालपोत, प्राविधिक, संस्थादेखि जग्गादाता, वडाका जनप्रतिनिधिलाई राखेर छानविन, छलफल हुने उनले सुनाए । वडाका प्रतिनिधिले यो कुरा हेर्नुपर्थ्यो, जनतालाई मार पार्नु राम्रो होइन, उनले भने ।सीएसआरसीका कुमार थापाले विस्थापित र सरकारलाई डकुमेन्टे देखाउनेबारे सहजीकरण गर्ने काम मात्र आफूहरूको भएको बताए । उनले भने, जग्गाको खरिदसम्बन्धी प्रक्रियामा हाम्रो कुनै हात हुँदैन । यसबारे हेलम्बु गापा किउलका वडाध्यक्ष छिरिङ ग्याल्पो लामा हृयोल्मोसँग बुझ्न खोज्दा फोन उठेन ।"
योजना छनोट अपारदर्शी,"(मकवानपुर) : प्रदेश ३ को योजना छनोट तथा वितरण प्रक्रिया अपारदर्शी भएको सार्वजनिक लेखा समितिले ठहर गरेको छ । प्रदेशसभाअन्तर्गतको सार्वजनिक लेखा समितिको ०७५ को वार्षिक प्रतिवेदनमा योजना छनोट र वितरण प्रक्रिया बटम टु टप एर्पोच आधारमा हुनुपर्नेमा पद र पहुँच आधार बनाइएको औंल्याइएको छ । लेखाले विभिन्न चारवटा समिति बनाएर प्रदेश १३ को सबै जिल्लाको विभिन्न स्थानीय तहको स्थलगत अवलोकन गरी तयार पारेको प्रतिवेदनमा प्रदेश सरकारबाट सञ्चालित आयोजना तथा कार्यक्रम न्यून प्रभावकारी र अपारदर्शी भएको उल्लेख छ ।प्रदेश ३ मा जुन तरिकाबाट योजना छनोट भइरहेको छ त्यो गलत हो भन्ने निष्कर्ष लेखा समितिको छ । आवश्यकताको पहिचान गरी स्थानीय तहसँगको समन्वयमा आयोजना छनोट गर्नुपर्ने हुन्छ । तर, अहिले पहुँचको भरमा आयोजना छनोट भइरहेका छन् । त्यसलाई हामीले अन्त्य गर्नुपर्छ भनेका छौं, सार्वजनिक लेखा समितिका संयोजक न्हुच्छेनारायाण श्रेष्ठले भने ।उपभोक्ता समितिमार्फत स्थानीय तहमा सञ्चालित कतिपय योजनाहरू पारदर्शी तथा प्रभावकारी नभएको भन्दै बजेट कार्यान्वयनमा संरचनात्मक समस्याका साथै तीन तहका सरकारी नीतिको अन्योलताका कारण पुँजीगत बजेट कार्यान्वयनमा समस्या देखिएको पनि प्रतिवेदनमा छ । प्रदेश सरकारबाट स्थानीय तहसँग समन्वय नगरी योजनाहरू छनोट गरिएका छन् । अधिकांश स्थानीय तहको प्राथमिकताअनुरूप छैन, श्रेष्ठले भने । प्रदेश सरकारका योजनाहरू छनोटका आधार तय गर्नुपर्ने तथा योजनाहरूको वितरण आवश्यकता, औचित्य र भूगोलसमेतलाई विचार गरी न्यायोचित ढंगबाट गर्न समितिले सुझाव दिएको उनले बताए ।प्रदेश सरकारको बजेट सिलिङ समयमै प्राप्त नहुँदा स्थानीय तहको बजेट निर्माण अन्योलता थपिएको, योजना कार्यान्वयनमा पर्याप्त दक्ष कर्मचारीको अभाव रहेको तथा प्रदेश र स्थानीय तहको बजेट ल्याउने समयावधिबीचको अन्तर कम रहेकाले बजेट निर्माणमा समस्या भएको बताइएको छ । प्रदेश सरकारले यस वर्षदेखि सञ्चालनमा ल्याउने भनेको परियोजना बैंकको कारण समेत समस्या भएको समितिको ठहर छ । स्थानीय तहबाट माग हुने आयोजनाहरू डीपीआर गरेपछि मात्र परियोजना बैंकमा समावेश हुने व्यवस्थाका कारण समस्या भएको हो । परियोजना बैंकमा योजना राख्नका लागि ठूलो रकम डीपीआरमा खर्च भइरहेको छ, प्रतिवेदनमा छ । समितिले प्रदेश सरकारबाट सञ्चालन हुने योजना तथा कार्यक्रमहरूको न्यूनतम बजेटको सीमा निर्धारण गर्नुपर्ने, प्रदेशले सञ्चालन गर्ने योजना तथा कार्यक्रमहरूको सञ्चालन, कार्यान्वयन र अनुगमनमा सम्बन्धित प्रदेशसभा सदस्यहरूको भूमिका सुनिश्चित गर्न तथा विज्ञसहितको अनुगमनको व्यवस्था गर्न निर्देशन दिएको छ । प्रदेशका योजना तथा कार्यक्रमहरूलाई सहज ढंगबाट सञ्चालन गर्न एकीकृत प्रदेश समन्वय एकाईको व्यवस्था गर्नुपर्ने र तत्काल साझा अधिकारको सूचीको प्रयोगमा रहेको अन्योलता हटाउन आवश्यक कानुन निर्माणमा पहल गर्न समितिले निर्देशन दिएको छ । उक्त प्रतिवेदनमा कृषिमा दिइने अनुदान वास्तविक किसानसम्म नपुगेको उल्लेख छ । स्वरोजगार र उत्पादनमूलक उद्योगलाई प्रोत्साह गर्ने कार्यक्रम ल्याउन र सार्वजनिक खरिद ऐन समयसापेक्ष नभएकोले प्रदेश सार्वजनिक खरिद ऐन निर्माण गर्नुपर्ने प्रतिवेदनमा उल्लेख गरिएको छ ।"
मानसरोवर जाने तीर्थयात्री बढे,"(रसुवा) : रसुवागढी नाका हुँदै कैलाश मानसरोवर जाने तीर्थयात्रीको संख्या बर्सेनि बढ्दो छ । यो वर्षको सिजन सुरु भएयता जेठ २० सम्ममा रसुवागढी नाका हुँदै १७ सय ८३ तीर्थयात्री तिब्बतको कैलाश मानसरोवरको यात्रामा गएका छन् । कैलाश मानसरोवर जाने मुख्य सिजन मेदेखि सेप्टेम्बरसम्म रहेको छ । यो नाका हुँदै कैलाश मानसरोवर जाने तीर्थयात्रीहरूमा भारतीय नागरिक धेरै रहेको अध्यगमन कार्यालय रसुवागढीले जनाएको छ । अध्यागमन कार्यालय रसुवागढीका प्रमुख विष्णु घर्तीले दैनिक डेढ सयको हाराहारीमा तीर्थयात्रीहरू त्यता गइरहेको बताए । मानसरोवर जाने तीर्थयात्रीहरूमा भारतीय नागरिकहरू धेरै छन्, उनले भने । कैलाश मानसरोवर जान सस्तो र सहज हुने भएपछि गत वर्षदेखि ट्राभल एन्ड ट्रेकिङ एजेन्सहरूले रसुवागढी नाका प्रयोग गर्न थालेका हुन् । काठमाडौंबाट नेपालगन्ज, सिमिकोट, हिल्सा हुँदै मानसरोवर पुगेर फर्किंदा ११ दिन लाग्ने र यात्रा खर्चिलो पनि छ । हुम्लाको हिल्सा नाकाको तुलनामा रसुवागढीबाट मानसरोवर जाँदा सस्तो र सहज रहेको ट्रेकिङ एजेन्सी सञ्चालक प्रदीप पण्डितले बताए । मानसरोवर जानका लागि मुख्य गरी सिन्धुपाल्चोकको तातोपानी नाका र हुम्लाको हिल्सा नाका प्रयोग हुने गरेको छ । ०७२ वैशाख १२ को भूकम्पले सिन्धुपाल्चोक, तातोपानी नाका बन्द भएपछि हुम्लाको हिल्सा नाकाबाट तीर्थयात्रीहरू मानसरोवर जाने गरेका थिए । चीन सरकारले रसुवागढी नाकालाई ०७४ भदौ १४ मा अन्तर्राष्ट्रिय नाका घोषणा गरेपछि तेस्रो मुलुकका नागरिक आवतजावत गर्न थालेका छन् । ०७४ भदौ १४ अघि तेस्रो मुलुकका नागरिकलाई रसुवागढी नाकाबाट आवतजावत गर्न अनुमति थिएन् । धार्मिक किम्बदन्तीअनुसार महादेवको तपोभूमि मानिने कैलाश पर्वत र मानसरोवर कुण्डको परिक्रमा गर्दा मुक्ति मिल्ने तीर्थालुको विश्वास छ । रसुवागढी नाकाबाट मानसरोवर करिब ६ सय ५० किलोमिटर टाढा पर्दछ । नेपालतर्फको नाका व्यवस्थित हुन नसक्दा चीनको केरुङ जाने र कैलाश मानसरोवर जाने तीर्थयात्रीलाई समस्या परेको पर्यटन व्यवसायीहरू बताउँछन् । नाकामा पानी परेमा ओत लाग्ने ठाउँ छैन भने सार्वजनिक शौचालयको समेत अभाव छ । नाकाभन्दा करिब डेढ किमिको दूरीमा मात्र होटल छन् । मानसरोवर जाने तीर्थयात्रीको चाप बढेसंँगै रसुवागढी नाकामा चहलपहलमा वृद्धि भएको छ ।"
मुख्य न्यायाधिवक्ताको राजीनामा,"मकवानपुर (कास) प्रदेश ३ का मुख्य न्यायाधिवक्ता सूर्यचन्द्र न्यौपानेले पदबाट राजीनामा दिएका छन् । नेपाल रेडक्रस सोसइटी प्रदेश ३ को चुनाव र केन्द्रीय महाधिवेशनमा नेकपाको आधिकारिक उम्मेदवारलाई सहयोग नगरेको भन्दै मुख्यमन्त्री डोरमणि पौडेलसँग असमझदारीपछि न्यौपानेले राजीनामा दिएका हुन् । पार्टीले नेतृत्व तहले तत्काल मुख्य न्यायाधिवक्ताबाट राजीनामा नदिए कारबाही गर्ने चेतावनी दिएका छन् । उनले बिहीबार प्रदेश ३ का प्रमुख सचिव आनन्दराज ढकाललाई राजीनामा पत्र बुझाएका थिए । मुख्यमन्त्री उपचारका क्रममा रहेको कारण मैले प्रमुख सचिवसमक्ष राजनीनामा बुझाएको छु, न्यौपानेले भने । उनले राजीनामा दिएर मुख्यमन्त्रीलाई आफूले काम गर्ने बाटो खोलिदिएको प्रतिक्रिया दिए । कानुनी व्यवस्थाअनुसार मुख्य न्यायाधिवक्ताको राजीनामा प्रदेश प्रमुखले स्वीकृत गर्नुपर्ने हुन्छ । तलबी कर्मचारी भएर बस्न मन मानेन । सरकार र मुख्यमन्त्रीलाई समेत काम गर्न सजिलो होस् भनेर राजीनामा दिएको हुँ । पार्टीले दिएको जिम्मेवारी सदैव पूरा गरेको छु, उनले भने, रेडक्रसले प्रदेश र राष्ट्रिय अविधेशनमा आधिकारिक उम्मेदवार तोकेको थिएन । मैले रेडक्रस विपद् र द्वन्द्वमा काम गर्ने संस्था भएकोले राजनीति गर्न नहुने तर्क गरे । जसले गर्दा केही मतभेदको अवस्था सिर्जना भएको थियो । स्रोतका अनुसार उनलाई पार्टीले समेत कारबाहीको तयारी गरिरहेको छ । न्यौपानेले ०७५ फागुन २३ मा मुख्य न्यायाधिवक्ताको पदभार ग्रहण गरेका थिए ।"
गाउँपालिकाको अनुदानमा ट्याक्टर,"हेटौंडा (कास) कृषि क्षेत्रलाई यान्त्रीकरण गर्ने उद्देश्यले दुर्गम क्षेत्रका गाउँपालिकाहरूले कृषकका समूहलाई कृषि उपकरण अनुदानमा उपलब्ध गराउँदै आएको छ । मकवानपुरको कैलाश गाउँपालिकाले ५० वटा हाते ट्याक्टर कृषकहरूलाई अनुदानमा उपलब्ध गराएको हो । ग्रामीण भेगमा गोरु र हली दुवैको अभाव हुँदै गएको र कृषिलाई यान्त्रिकीकरण नगरेसम्म कृषकको आयआर्जन वृद्धि नहुने भएकाले अनुदानमा हाते ट्याक्टर उपलब्ध गराएका हौं, गाउँपालिका अध्यक्ष टंक मोक्तानले भने । गाउँपालिकाको १, २, ३, ४, ५, ६, ९ र १० नम्वर वडाका कृषक समूहलाई ८० हजार मूल्य बराबरको ट्याक्टर उपलब्ध गराएको छ ।उक्त मूल्यमा ५० प्रतिशत गाउँपालिकाले अनुदान दिएको कृषि संयोजक अमरकान्त झाले बताए । कैलाश ९ का गोविन्द विष्टले भने, गाउँपालिकाले समूहमा हाते ट्याक्टर दिएकाले अब खेती गर्न सहज भएको छ ।"
शिक्षकलाई मासिक रूपमै तलब निकासा,"सिन्धुपाल्चोक (कास) चौमासिक तलब बुझ्दै आएका शिक्षकहरूले अब हरेक महिना तलब पाउने भएका छन् । चौतारा साँगाचोकगढी नगरपालिकाले आउँदो आर्थिक वर्षदेखि शिक्षकहरूलाई प्रत्येक महिना तलबभत्ता प्रदान गर्न लागेको हो ।नगरपालिकाका प्रमुख अमानसिं तामाङले शिक्षकहरूले आउँदो साउनबाट महिना दिनमै तलब पाउने भएको बताए । चार महिनामा तलब पाउँदा शिक्षकहरू आर्थिक हिसाबमा सधै अप्ठ्यारोमा पर्ने गरेकाले यस्तो निर्णय गरेको नगरपालिकाका प्रमुख अमानसिंले बताए । चौमासिक तलबभत्तामा शिक्षकलाई दैनिक जीवनयापनमा समस्या परिरहेको छ, उनले भने । शिक्षक, कर्मचारी र बालविकासका सहयोगी कार्यकर्तासमेतलाई अबको आर्थिक वर्षबाट मासिक रूपमा हरेक महिनाको ५ गतेभित्र तलबभत्ता खुवाउने निष्कर्षमा पुगेको छ । सबै तहका गरेर चार सय ५१ शिक्षक, त्यस विद्यालयमा भएका लेखा कर्मचारी र कार्यालय सहयोगी, ६५ वटा बालविकासका सहयोगी कार्यकर्ताले अब मासिक रूपमै तलबभत्ता पाउने नगरपालिकाले जनाएको छ ।"
खरका छाना हटाइँदै,सिन्धुली(कास)कमलामाई नगरपालिकाले नगर क्षेत्रभित्रका बनाइएका घरका खरले छाइएका छाना हटाउने अभियान सुरु गरेको छ । आगलागीका घटना न्यूनीकरण गर्न र गरिब परिवारलाई सहयोग गर्न नगरले अभियान चलाएको हो । निःशुल्क जस्तापाताले छाउने व्यवस्था मिलाएको नगरपालिकाले जनाएको छ । नगरपालिका सामाजिक विकास शाखा प्रमुख बबिन्द्रलाल माझीका अनुसार खरका छाना हटाउन नगरपालिकाले घरधुरी सर्वेक्षण गरी तथ्यांक संकलन गरिसकेको छ ।पालिकाको १४ वटै वडामा रहेका करिब १३ हजार ५६८ घरघुरीमध्ये दुई सय २० घरधुरीको छाना खरले छाएको छ । विभिन्न आकारको घरको लागि १ हजार १ सय ७ बन्डल जस्तापाता आवश्यक पर्ने नगरपालिकाले जनाएको छ । खरका छाना हटाउन आवश्यक जस्तापाता खरिदका लागि १ करोड ५ लाख १६ हजार रुपैयाँ नगरपालिकाले बन्दोबस्त गरिसकेको छ ।
बटुवालाई छैन बाटो,"(काठमाडौं) : दिउँसोको समय, कुपण्डोलबाट थापाथली जाने सडकमा खोलापट्टिको छेउमा हिँड्दै थिइन् एक वृद्धा । उमेरले ७५ पुगेकी सुनमती देवी जोशी । अर्का एकजना महिलाको सहारा लिएर त्यो सडक खण्डमा हिँडिरहेकी उनले नियमित प्रयोग गर्ने बाटो हो त्यो । पुल्चोक बस्ने भएकीले दिनमा एकपल्ट त हिँडेकै हुन्छिन् यो सडक । साघुँरो फुटपाथ भएकाले हिँड्न निकै समस्या छ, उनले भनिन्, घरको सिँढीसँगै फुटपाथ जोडिएको छ, त्यसैले मान्छे हिँड्ने बाटो हो कि घर पुग्ने सिँढी हो छुट्याउनै गाह्रो छ । ललितुरको सिमाना कुपण्डोलदेखि पुल्चोक जाने करिब १ सय ५० मिटर दूरीको फुटपाथ मापदण्डभन्दा साँघुरो छ र अपांगमैत्री पनि छैन । चार लेनको सडकमा कम्तीमा १२ फिटको फुटपाथ हुनुपर्ने सडक मापदण्ड छ, बीचमा आँखा नदेख्ने व्यक्तिले लठ्ठीको टेकेर हिँड्ने मिल्ने ट्र्याक हुनुपर्ने सडकको मापदण्ड हो । तर, यहाँको फुटपाथ मुस्किलले तीन फिट र कतिपय ठाउँमा तै त त्योभन्दा साँघुरो फुटपाथ छ, आँखा नदेख्ने व्यक्तिले लठ्ठीको सहारामा हिँड्ने ट्र्याक पनि छैन । त्यही कारण अपांग त के सबलांग पैदलयात्रु पनि सहजै हिँड्न सक्ने अवस्था छैन । फुटपाथमा ठूला रुखसँगै घरका सिँढी पनि जोडिएको हुँदा पैदलयात्रुलाई हिँड्न समस्या हुने गरेको छ । त्यही बाटो प्रयोग गरिरहेका भेटिए ७३ वर्षीय पल्टु ठाकुर । कुपण्डोल बस्ने उनी भन्छन्, बूढो भएँ, लौरो टेकेर यात्रा गर्नुपर्छ । गाउँको जस्तै सिँढी भएकाले झुक्केर लड्छु भन्ने डर लाग्छ । त्यसैले पिच रोडबाटै हिँड्ने गर्छु । उनको अनुभवमा धेरै मान्छे समूहमा आउँदा बाटो दिँदैनन्, ठोक्किँदै हिँड्छन् । उनले भने, साँघुरो फुटपाथ भएकाले छेउमा उभिने ठाउँ छैन । त्यसैले बढी मान्छे हिँड्ने समयमा पिच रोड नै रोज्छु । यस्तै, अनुभव सुनाउँछिन्, पुल्चोक बस्ने ५९ वर्षीया विजया बाँस्कोटा पनि । त्यो सडक खण्डको फुटपाथ प्रयोग गर्दा यस्तै समस्या भोग्नुपर्छ उनले । उपत्यका हिँडेरै यात्रा गर्न सकिने ठाउँ भएकाले प्रायःजसो हिँडेरै नै यात्रा गर्ने उनले बताइन् । तर फुटपाथमा घरको पेटी भएकाले पिच रोडबाट हिँड्नुपर्छ । फुटपाथ समान चौडाइको छैन, कतै फराकिलो, कतै साँघुरो छ । चार पाँचजना समूहमा हिँडे भने अन्यले केही बेर रोकिनुपर्छ । तीव्र गतिमा आएका सवारीका चालकले पैदलयात्रु नहेरी मोड्ने गर्छन् । जसले फुटपाथ छाडी पिच सडक प्रयोग गरेका पैदलयात्रीलाई दुर्घटनाको जोखिम बढाउँछ । अगाडि वा पछाडिबाट आएका सवारीसाधनले ठक्कर दिने हो कि भन्दै डर मान्दै पैदलयात्रु हिँड्छन् । फुटपाथको एक छेउमा भएको सिँढी झुक्किने किसिमको छ, पुल्चोकका विकास महर्जनले भने, यसले गर्दा पहिलो पटक हिँड्ने अधिकांश मानिस यो फुटपाथको सिँढीबाट लड्छन् । उनी आफैं पनि झन्डै अल्झेर लडेका थिए । दिउँसो हिँड्न कुनै समस्या नभए पनि साँझ छिप्पिँदै गएपछि अँध्यारोमा उक्त फुटपाथ हिँड्न गाह्रो हुने पैदलयात्रु बताउँछन् । अरू ठाउँमा सडक बत्ती भए पनि त्यस खण्डमा छैन, जसले पैदलयात्रीलाई कठिनाइ हुन्छ । ललितपुर महानगरपालिकाका प्रवक्ता राजु महर्जनले महानगरपालिकाअन्तर्गतका सबै ठाउँमा अपागंमैत्री फुटपाथ बनाइने दाबी गरे । फुटपाथ मर्मत गर्न र अपांगमैत्री फुटपाथ निर्माण गर्न यस वर्ष ५० लाख रुपैयाँ छुट्याएका छौँ, उनले भने । यसैगरी सडक वरिपरि बत्ती राख्न नेपाल विद्युत् प्राधिकरणसँग स्मार्ट लाइटका लागि सम्झौता भइसकेकाले सडक तथा फुटपाथमा अबको केही महिनामै बत्ती जडान हुने उनको भनाइ छ । आउने आर्थिक वर्षको बजेटले यस्ता समस्याको अन्त्य गर्ने उनले सुनाए । जुन बाटो चार लेनको हुन्छ, त्यसमा अनिवार्य रूपमा १२ फिटको फुटपाथ राख्नुपर्ने सहरी सडक मापदण्डमा भनिएको छ । सामान्य सडकमा समेत पैदलयात्रीका लागि कम्तीमा १२ मिटरको फुटपाथ आवश्यक पर्छ जुन अन्तर्राष्ट्रिय मापदण्ड नै हो । त्यस्तै दायाँ मोड्ने सवारीसाधनका लागि सडकमा कम्तीमा ४ मिटरको फराकिलो ठाउँ राख्नुपर्ने सडकको मापदण्ड छ ।"
"ढुंगेधारा, पोखरी मासिँदै","(ललितपुर) : उपत्यकाका नेवार समुदायले सिठी नखः (पानी दिवस) इनार, ढुंगेधारा, कुवा, पोखरीलगायत खानेपानीका स्रोत सरसफाइ गरेर मनाउने गर्छन् । शनिबार परेको सिठी नखःमा पनि खानेपानीका स्रोतको सफाइ कार्यक्रम गरिनेछ । ललितपुरका थेचोमा रहेका ८ वटा पोखरीको भने सरसफाइ नभएको वर्षौं भयो । केही वर्ष पहिलेसम्म यी पोखरीको पानी खानका लागि प्रयोग गरिन्थ्यो । हिजोआज दुर्गन्धले नजिक पुग्न पनि मुस्किल हुन्छ । यी पोखरी संरक्षणका निकाय नभएका पनि होइनन्, चासो देखाउनेको कमी भएको हो । गोदावरी नगरपालिका१२ मा पोखरी संरक्षण गर्ने जनशक्तिको अभाव छैन । थेचोको मूल बालकुमारी गुठीअन्तर्गत ४ गुठी र ब्रहृमायणी गुठीअन्तर्गत ३ गरेर ७ वटा छन् । एउटा गुठीमा कम्तीमा एक सयभन्दा बढी गुठीयार सदस्य छन् । बालकुमारी र ब्रहृमायणी गुठीले चाहेमा बजेट पनि व्यवस्थापन गर्न सक्छन् । तर, सरसफाइ गर्न न गुठीयारले चासो दिए, न त जनप्रतिनिधिले नै । जनप्रतिनिधि नै पोखरी मासेर वृद्धाश्रम बनाउन लागि परेका छन्, सम्पदा पुनर्जागरण तथा संरक्षण समूह गोदावरीका वीरेन्द्र महर्जनले भने । उनले नेवारी सम्पदा मास्ने अरू कोही नभई नेवार नै भएको उनले जिकिर गरे ।पूर्णचण्डी पोखरीमा हेर्दाहेर्दै व्यापारिक कम्प्लेक्स बन्यो । पुल्चोकस्थित पले स्वाँ (कमलपोखरी) मा सिटी हल बनाउन तत्कालीन प्रधानमन्त्री गिरिजाप्रसाद कोइरालाले शिलान्यास गरे । पाटनका २१ नम्बरका तत्कालीन वडाध्यक्ष कुलाल डंगोलले दरबारदेखि पोखरी मास्ने निर्देशन आउने गरेको सुनाए । दरबारका सचिवको प्रभावमा परेर त्रिभुवनले पाटन पिम्बहाल पोखरी मासेर पार्क बनाउन निर्देशनात्मक पत्र पठाए, उनले भने, निर्देशन नमानेमा पञ्चायतबाट बर्खास्त गर्ने चेतावनी दिए । सम्पदाको महत्त्व बुझेर मास्न नदिएको उनले सुनाए । अहिलेका जनप्रतिनिधिले भने धमाधम मास्न सिफारिस दिइरहेका छन् । ताम्राकार समाज र सम्पदा पुनर्जागरण तथा संरक्षण समूह थेचोद्वारा सिठी नखःको अवसरमा आयोजित जल सम्पदा विषयमा सांसदसँगको अन्तरक्रियामा डंगोलले भने, जबरजस्ती गरेमा कडा रूपमा प्रस्तुत हुन बाध्य हुने छौं । ललितपुरका सांसद जीवन खड्काले सम्पदाको संरक्षण प्रवर्द्धन गर्न बढी स्थानीय र केन्द्र सरकार लाग्नुपर्ने बताए । उनले केन्द्र, स्थानीय सरकार र मन्त्रालयलाई बढी घच्घचाउनुपर्नेमा जोड दिए । जलस्रोतको धनी देश लोभलालचले गर्दा बिग्रियो, उनले भने । सांसद शोभा शाक्यले पोखरी, ढुंगेधारा र राजकुलो संरक्षण गर्न प्रदेश सरकारसमक्ष बजेट माग गरिने बताइन् । उपत्यकामा २००७ सालयता ४० पोखरी र ५२ ढुंगेधारा मासिएका छन् । काठमाडौं र ललितपुर महानगरपालिका, भक्तपुर, कीर्तिपुर नगरपालिकालगायत उपत्यकाका १० नगरपालिकामा २ सय ३३ पोखरी र ५ सय ७३ ढुंगेधारा थिए । तर, अहिले १ सय ९३ पोखरी र ४ सय ७९ ढुंगेधारा बाँकी छन् । ललितपुरमा ६१, काठमाडौंमा १ सय ६५, र्कीतिपुरमा ११, मध्यपुरथिमिमा ६५ र भक्तपुरमा ८७ ढुंगेधारामध्ये ललितपुरमा ७ बन्द र ७ वटा मासिएका छन् । काठमाडौंमा ३३ वटा मासिएका, ३४ बन्द, मध्यपुरथिमिमा ९ बन्द र ३ मासिएका र भक्तपुरमा १८ बन्द भइसकेका छन् । ढुंगेधारा मास्नुमा कानुनी कुनै त्रुटि छैन । संविधानले जल सम्पदालाई संरक्षण र सम्वर्द्धन गर्न प्रयत्न गरेको छ, कानुनका विद्यार्थी सञ्जय अधिकारी भने । वातावरण तथा सांस्कृतिक सम्पदा संरक्षण गर्न दर्ता गरेका करिब सय मुद्दामा भएका ४४ वटा ऐतिहासिक फैसला अधिकांश कार्यान्वयन नभएको उनले सुनाए । ललितपुर महानगरपालिका सम्पदा शाखा प्रमुख चन्द्रशोभा शाक्यले प्रत्येक वर्ष बजेट व्यवस्थापन गरेर संरक्षण गर्दै आइरहेको बताइन् । जनचेतनामूलक कार्यक्रम पनि गर्दै आइरहेका छौं, उनले भनिन्, जलसम्पदाको सम्पूर्ण तथ्यांक संकलन गर्ने योजना छ । ताम्रकार समाजका अध्यक्ष रवीन्द्रराज ताम्रकारले सम्पदा बारेमा निरन्तर बहस गर्दै जाने बताए । सम्पदाको महत्त्वको बारेमा जनचेतना जनाउनुपर्ने आवश्यक देखिन्छ, उनले भने ।"
"वंशको वर्ग, नश्लको नालीबेली","वर्गको घुम्तीऔद्योगिक उत्पादन र अवसरले आधुनिक वर्ग बन्छन् । तर कुत तथा वाणिज्यप्रधान कर प्रणालीले शासकप्रशासकको ध्यान आर्थिक सुरक्षातर्फ गयो । बाध्यकारी श्रम व्यवस्थाले किसानहरू गर्दाखाँदाको थातथलोबाट विस्थापित हुनथाले । मूलधारको अर्थतन्त्रमा किसान वा अन्य पेसावालाको स्थायित्व भएन । यिनको आर्थिक तथा राजनीतिक हैसियत निरन्तर खस्किरह्यो । सन् १८३१ मा ब्रायन एच हट्सनले दरबारका मुख्य कर्मचारीमध्ये ५२ जना नेवार र ३४ जना भारतीय व्यापारीका सन्तानलाई आधुनिक शिक्षा खाँचो भएको प्रतिवेदन इष्ट इन्डिया कम्पनीमा बुझाए । भौतिक संरचना र शिक्षाको महत्त्वको कमजोर लेखाजोखा शासकीय अन्तरकलहले गर्दा २३ वर्षपछि इष्ट इन्डिया कम्पनीको सहयोगमा सन् १८५४ मा औपचारिक विद्यालय शिक्षा सुरु भयो । शासक, प्रभावशाली प्रशासक एवं धनाढ्य व्यापारीका शिक्षित सन्तानले अर्थराजनीति थप कब्जा गरे । रैतीलाई यसले छोएन । सन् १९५१ मा लोकसेवा आयोग स्थापना नहुन्जेलसम्म प्रशासककर्मचारीको नियुक्ति प्रभुत्वशाली प्रशासकको सिफारिस र शासकीय हुकुममा हुन्थे । शिक्षाका कारण नेपालमा नयाँ वर्ग उदायो ।सन् १९५१ पछि काठमाडौं र काठमाडौं बाहिरका स्थानीय शासक, प्रशासक र व्यापारीका सन्तान पढाउन थप विद्यालय खुले । बदलिएको शैक्षिक हैसियतमा विद्यालय शिक्षक र स्थानीय प्रशासक भएर काम गरे । प्रभावशाली सिफारिस र अख्तियारी दुरुपयोगमा तिनको वर्ग उत्थान हुँदै गयो । सन् १९३६ मा उद्योग स्थापना सुरु भयो । उद्योग प्रशासन, खास वंशका पढालेखाहरूले भरिए । उद्योगबाट वैकल्पिक राजनीति जन्मियो । सन् १९५० को राजनीतिक परिवर्तनको योजना र आन्दोलन यिनैको नेतृत्वमा भयो । सत्ता र राजनीति बदलिए पनि अर्थराजनीतिक वंश नियन्त्रण उस्तै छ ।लेखक रिम इन्टरनेसनल रिसर्च नेटवर्कसँग आबद्ध छन् ।"
मूत्रथैलीको क्यान्सर,"निचोड मूत्रथैलीको क्यान्सर चुरोट खाने पुरुष तथा स्त्री दुबैमा प्रायः ५० वर्षपछिको उमेरमा देखापर्ने रोग हो । अल्ट्रासोनोग्राफी तथा सिस्टोस्कोपी परीक्षणबाट रोगको गम्भीरता थाहा पाउन सकिन्छ । सतही, मांसपेशीभित्र जरा हाल्ने र शरीरका विभिन्न अङ्गमा फैलिने गरी ३ प्रकारका मूत्रथैली क्यान्सर लाग्छ । यीमध्ये कुन प्रकारको क्यान्सर भएको हो यकीन गरी शल्य, केमोथेरापी, इम्युनोथेरापी र विकिरण जस्ता प्रविधिबाट उपचार गरिन्छ ।"
स्मार्ट सरकारको स्मार्ट कार्यशैली,"जेठ २३ गते म गाडीको लाइसेन्स नवीकरण गर्न ललितपुर, सातदोबाटोस्थित यातायात विभाग कार्यालयमा पुगेँ । स्मार्ट कार्यकालको स्मार्ट कार्यशैली देखेर आश्चर्यचकित भएँ । ४५ स्थानमा गरी करिब ४ घन्टा पंक्तिबद्ध भएर बल्लबल्ल निवेदन दर्ता गर्न सफल भएँ । गाडी र बाइकका नवीकरणका हरेक स्थानमा हरेक समय सालाखाला सय जनाभन्दा बढीको लाइन हुने गर्छ । तर हरेक स्थानमा जम्मा एउटामात्र काउन्टर छ । फोटो खिचाउने र लाइसेन्स प्रमाणित गर्ने स्थानमा एक जुग नै बित्यो । एक या सवा घन्टा लाइन नबसी फोटो खिच्ने फांँट र लाइसेन्स प्रमाणित फाँंटमा पालो आउंँदैन । राजस्व तिर्ने फांँटमा आधा घन्टा । र स्वास्थ्य विषयक दुई स्थानमा भने दस मिनेट । पहिला एकमात्र दर्ता फांँटमा भने एक बजेपछि १५२० मिनेट र १२ बजेसम्म भने यसमा पनि घन्टौं लाइन हुनेरहेछ । फोटो खिच्ने फाँंटमा ५ कम्प्युटर भए पनि ३ जनामात्र कर्मचारी । भिड हेर्दा फोटो स्टान्डमा कमसेकम १२१३ जनाको काउन्टर चाहिन्छ । लाइसेन्स प्रमाणित फाँटमा पनि एकमात्र काउन्टर छ । हरेकका कागज हेरी, लाइसेन्सको अन्तिममा डाटा कम्प्युटरमा राख्न एकजना कर्मचारीमात्र दिनभरको लगातार लाइनमा । करिब एक घन्टाभन्दा बढी पर्खिनुपर्छ । कमसेकम दस काउन्टरको जरुरत छ ।राजस्व तिर्ने काउन्टरमा एक जनाले कसरी भ्याउने ? पहिलेपहिले बैंकमा तिर्ने सुविधा थियो । पांँच काउन्टर भए सायद दस मिनेटमा पालो आउँथ्यो । यस बाहेक अन्य तीन तहमा भने हरेकमा भिड कम भएकाले १५२० मिनेटमा काम भयो । यो त नवीकरणतिरको दृश्य । नयांँ लाइसेन्स लिनेतर्फको विभागमा त जुलुसै थियो भने रिट्रायल दर्ता गर्ने ठाउँंमा त आन्दोलनै जस्तो ।प्रधानमन्त्रीले विश्वलाई आश्चर्यचकित बनाउने भाषण गर्नुभएकै छ । सायद यस्तै स्मार्ट राजकाजतर्फको संकेत होला । हरेक विषयमा स्मार्टको नारा लाग्नु नै सफलता भन्नेसंँग कसैको केही लाग्दैन । सम्झेंँ हरेक कुरामा घन्टौं लगाउने सोभियत संघमा कूटनीतिक सेवामा धरि तीन वर्षको लाइन । सम्झे साढे तीन दशक पहिले अमेरिकामा गाडी किन्न र बेच्न जम्मा ५ मिनेट लागेको कुरा पनि । यो स्मार्ट भनेको सोभियत स्मार्टनेस कि अमेरिकन स्मार्टनेस ? राजेन्द्र थापा, कौशलटार, भक्तपुर"
धुर्मुससुन्तलीलाई प्रश्न,"२०७२ वैशाख १२ को महाभूकम्पपछि धुर्मुससुन्तली फाउन्डेसनले गरेको सामाजिक कार्यको चौतर्फी सरहना भएकै हो । तर केही समययता फाउन्डेसनको प्रोजेक्ट छनोट प्राथमिकतामै समस्या देखिएको छ । नेपाली शैली झल्किने भनिए पनि कुनै एथ्निक थिममा बनाइएको डिज्नी पार्कको प्रस्ताव नमुना नेपालदेखि क्रिकेट रङ्गशालासम्मका परियोजना आवश्यक प्राथमिकताबाट टाढिँदै जाँदा फाउन्डेसनको सिद्धन्त दृष्टिकोणमाथि नै प्रश्न उठेको छ । फाउन्डेसनको कामकारबाही क्राउड फन्डिङ र साना दाताको सहयोगबाट भएको बुझिन्छ । क्राउड फान्डिङ विश्वभर नै आर्थिक पारदर्शिताको सवालमा विवादित विषय हो । क्राउड फन्डिङका दाताहरू खाडी, मलेसियामा श्रम गर्ने नेपाली युवाहरू हुन्, जो आर्थिक रूपमा सबल छैनन् । यसरी सोझा र आर्थिक रूपले कमजोर समूहसँग पटकपटक चन्दा उठाउनुले केही नैतिक प्रश्न उठाउँछ । दानै गरे पनि न्यून पारिश्रमिकमा ५० डिग्रीमा काम गर्ने दाजुभाइको प्राथमिकतामा नमुना नेपाल डिज्नी पार्क र क्रिकेट रङ्गशाला पक्कै पर्दैन । फाउन्डेसनको आफ्नै आर्थिक पारदर्शिता पनि प्रचार गरे जस्तो प्रस्ट छैन । पारदर्शिताकै सवाल उठ्दै गएमा र भविष्यमा सरकारले चाहेमा यस्ता संस्थाहरूको लेखापरीक्षण कुन सरकारी निकायको दायराभित्र पर्छ ? यस विषयलाई नियमन गरेर नियन्त्रण गर्ने समय भयो कि ? युवराज सेढार्इं, सहायक प्राध्यापक भर्जिनिया कमनवेल्थ विश्वाविद्यालय, अमेरिका"
सनातन सिध्याउने खेल,"मौलिक संस्कृति र परम्परालाई संरक्षण, सम्बर्द्धन र प्रचारप्रसार गरी संसारभर नेपाललाई जीवन्तता प्रदान गर्ने गुठीहरू हाम्रा शान हुन् । यिनीहरूको संरक्षण गर्नु मौलिकता र नेपालीपनको संरक्षण गर्नु हो । तर अहिले सरकारले संसदमा पेस गरेको गुठी सम्बन्धी कानुनलाई एकीकरण र संशोधन गर्न बनेको विधेयक २०७५ ले गुठी परम्परालाई मास्न खोजेको देखिन्छ । विदेशी प्रभुलाई खुसी पार्न र आफ्नो सत्ता टिकाइराख्न जस्तोसुकै सन्धिसम्झौता गर्न पछि नपर्ने हाम्रो नेतृत्व तहले न रहे बाँस, न बजे बाँसुरीको मर्मलाई भुल्नु हुँदैन ।गुठीको नाममा रहेका लाखौं रोपनी जमिनको लालचमा धर्म, संस्कृति र परम्परामाथि नै प्रहार गर्न खोज्नु द्रव्य मानसिकताको परिणाम हो । गुठी संस्कृति र परम्पराको बाहक हो । गुठीविना नेपालको मौलिक संस्कृति र परम्परा बाँच्न सक्दैन । कसैको लोभलालचमा आफ्नो मौलिकता र संस्कृति बेच्न उद्यत त छैन सरकार ? हैन भने सदियौंदेखि चल्दै आएको मौलिक संस्कृति, परम्परा र जात्रापर्वलाई मास्ने खालको विधेयक किन ल्याइयो ? के यही हो गणतन्त्र ? नवराज घिमिरे, उमाकुण्ड, काठमाडौं"
नाक भाँच्ने मेयर,"जेठ २३ गते प्रकाशित हड्डी भाँच्न १ करोड समाचारले मलाई यो टिप्पणी गर्न बाध्य गरायो । सुनसरीको इटहरी उपमहानगरपालिकाका मेयर द्वारिकालाल चौधरीले स्थानीय पत्रकार विराट अनुपमलाई तेरो नाकको हड्डी भाँच्न १ करोडको घडेरी राखेको छु भन्दै धम्की दिएका छन् । यो धम्की सञ्चार माध्यम र सामाजिक सञ्जालमा व्यापक भएपछि न्युज२४ को सिधा कुरा जनतासंँगका टिभी पत्रकार रवि लामिछानेको तपाईले विराटको नाक भाँच्ने धम्की दिनुभएको हो ? भन्ने प्रश्नको जवाफमा चौधरीले सोझै एक करोड त के दस करोड लागे पनि सिध्याउने जवाफ प्रत्यक्ष सुनियो । यो त कानुन हातमा लिने काम भएन र भन्ने अर्को प्रश्नमा पुलिस, प्रशासन, अदालतको बाटो देखाइदिन्छु, तर पत्रकारको अनुहारमा कालो मोसो दल्ने कानुन नै इटहरीमा चल्छ भन्दै न्युज२४ मार्फत पत्रकारलाई नै चुनौती दिए । आफू नेकपाको कार्यकर्ता र प्रदेश १ को सदस्य भएको, केपी ओली, माधव नेपाललाई सुनाइदिन भन्दै प्रचण्डसँंग त हात मिलाएकै हो भन्दै ध्वाँस देखाएका छन् । यसरी आम सञ्चार माध्यमबाटै नागरिकको नाम किटेरै सिध्याउने खुला धम्की र चुनौती दिने मेयर चौधरीप्रति पार्टी र राज्य संयन्त्रबाट कारबाही प्रक्रिया बढाइएको छैन । पत्रकार महासंघ सुनसरी शाखाको बैठकले आफू असुरक्षित भएकाले सुरक्षाको अनुभूति नभएसम्म इटहरी उपमहानगरका कुनै कार्यक्रममा सहभागी नहुने निर्णय गर्दै जिल्लास्थित सुरक्षा निकायमा ज्ञापनमार्फत सुरक्षाको माग गरेको छ । नेकपासंँग प्रेस जगतप्रतिको दृष्टिकोण सार्वजनिक गर्न माग गरेको छ । पत्रकार अनुपमले नगरमा भएका अनियमितताका विषयलाई समाचार बनाउँदा आक्रमणको धम्की दिएको, सामाजिक सञ्जालमै चाटुकार भनी कमेन्ट गरेको बताएका छन् । पत्रकार महासंघले यस्तो घटनाको भर्त्सना गर्दै राज्यको जिम्मेवार निकायमा रहेका मेयर चौधरीलाई सार्वजनिक रूपमा माफ मगाई प्रेस स्वतन्त्रताको सम्मान र पत्रकारलाई निर्वाध काम गर्ने वातावरण बनाउन ध्यानाकर्षण गरेको छ । खुला रूपमा कसैलाई सिध्याइदिने इटहरीको कानुन भनेर ठाडो चुनौती र धम्की दिने मेयरलाई केको संज्ञा दिने ? गंगाराज अर्याल, पाणिनि८, पाली, अर्घाखाँची"
रुन मन लागे पढ्नुस् गणित !,दीपक बस्याल
मिनिस्टर,(५)समातसमात ।के भयो हँ ?समातसमात ।कसलाई समात्ने ?त्यो बदमास मिनिस्टरलाई ।के गर्यो मिनिस्टरले ?आज पनि हाम्रो कुखुराको चल्ला मार्यो ।समातसमात ।भाग्न नपाओस् मिनिस्टर ।समातसमात ।फेरि भाग्यो मिनिस्टर ।समातसमात ।अब त मिनिस्टरलाई नसमाती छाड्दिन ।समातसमात ।म्याउँम्याउँ ।
"कृषि, क्रिकेट र ब्यारेक","क्रि केटको विश्वकप चलिरहेको छ । सन् १९९२ को विश्वकप क्रिकेट हुँदा म वन विज्ञान अध्ययन संस्थानमा स्नातक अध्ययन गर्दै थिएँ । क्रिकेट नबुझे पनि साथीहरूसँग मैले पनि क्रिकेट खेल हेर्न थालेंँ । हेर्दाहेर्दै क्रिकेटबारे बुझ्न थालेंँ अनि हेर्ने बानी लाग्यो । अहिले चितवनमा विश्वस्तरकै सुविधा सम्पन्न क्रिकेट रंगशाला बन्न सुरु भएको छ । भोलि विश्वका ठूला खेल यही रंगशालामा भइदिए !चितवन र क्रिकेट खेलको सम्बन्ध घनिष्ट छ । गैँडा संरक्षणका लागि चितवन विश्वमै प्रख्यात छ, क्रिकेट संघको लोगोमा पनि गैँडा छ । चितवनमा रंगशाला निर्माण अहिले सञ्चार माध्यम र सामाजिक सञ्जालमा ठूलो बहसको विषय बनेको छ । म पढेको गौरीशंकर माध्यमिक विद्यालयमा कृषि विषय पठनपाठन हुन्थ्यो । २०३० को दशकमा म सानो कक्षामा पढ्थेंँ । त्यतिबेला लुम्ले कृषि केन्द्र र मालेपाटनको वागवानी केन्द्रमा कृषि र वागवानीबारे बुझाउन शैक्षिक भ्रमणमा लगिन्थ्यो । हिँडेरै पुग्न सकिन्थ्यो, त्यहाँ । पशु सम्बन्धी ज्ञानका लागि मझेरीपाटनको भेँडीफारममा लगिन्थ्यो । अलि ठूलो कक्षामा पुगेपछि तनहुँ, खैरेनीटारको कृषि फारममा लगिन्थ्यो । कास्की र वरपरका अरु जिल्लाका विद्यालयबाट शैक्षिक भ्रमणको रोजाइमा पनि अक्सर यिनै स्थान पर्थे । बच्चामा वागवानी, कृषि, पशुफारम घुम्न पाउँदा अलौकिक आनन्दको अनुभूति हुन्थ्यो । वन विज्ञानमा प्रविणता प्रमाणपत्र तह पहिलो वर्षमा कृषि विषय पढ्नुपर्छ । २०४५ सालमा क्याम्पसले रामपुरको कृषि क्याम्पसस्थित नमुना परीक्षणस्थलमा शैक्षिक भ्रमण गराएको स्मरण ताजै छ । मैले वागवानीबारे ज्ञान हासिल गरेको मालेपाटनमा द्वन्द्वकालमा सशस्त्र प्रहरी बलको गण बस्यो । मान्छेलाई जीवन दिने फलफूलको अध्ययन तथा अवलोकन गर्ने उक्त थलोमा अहिले मान्छेको जीवन सिध्याउने गोलाबारुद राख्ने कोत, पड्काउने मानिस बस्ने व्यारेक र पेट्रोल पम्प आसिन छन् । मेरो घर जाने बाटैमा पर्ने त्यो ठाउँ पुग्दा जहिल्यै मेरो मन अमिलो हुन्छ । नाम कहलाएको वागवानी केन्द्र किन अर्कै प्रयोजनको रोजाइमा पर्यो होला भनेर ।वन विज्ञान पढ्दा अन्डा सस्तो पाइने भेँडीफारमसम्म हिँडेर जान्थ्यौँ । त्यहाँको केही जग्गामा समेत अहिले सशस्त्र प्रहरी बलको गण रहेछ । सडकबाटै देखिने खैरेनीटारको कृषि अनुसन्धान केन्द्रमा द्वन्द्वकालमै नेपाली सेनाको बाहिनी राखियो । कृषिप्रधान देशमा कृषिकै अध्ययन, अनुसन्धान हुनुपर्ने ठाउँमा किन ब्यारेक राख्नका लागि पटकपटक हस्तक्षेप हुन्छ, सोचनीय विषय छ । अहिले फेरि कृषिवन विश्वविद्यालय रामपुरको जग्गामा कृषिको अध्ययनअनुसन्धान हुनुपर्ने ठाउँमा क्रिकेटको रंगशाला बन्ने भयो । यसको चर्चा चलेदेखि नै मलाई खल्लो लागेको थियो, अर्कै ठाउँमा बनाए पनि हुन्थ्यो नि भनेर । कृषि अध्ययनअनुसन्धान गर्ने ठाउँमा व्यारेक र रंगशाला, अन्न उत्पादन गर्ने ठाउँमा कंक्रिटको जंगल, चुरे विनाशबाट तराईको उर्वर कृषि भूमिको मरुभूमिकरण भएको देख्दा लाग्छ यो देशमा के हुनलाग्यो ? रंगशाला बनाउन जरुरी छ, तर यसका लागि फलफूल, अन्नपातको अनुसन्धान गर्ने ठाउँ नै रोज्नुपरेको हो ?हामी भौतिक विकासले पछि छौं । खानका लागि प्रशस्त अन्न छैन । देशमा जबर्जस्ती युद्ध थुपार्ने र हतियारको व्यापार गर्ने खेलमा हामीले कतै हतियार खरिद र व्यारेक निर्माणका लागि अर्बौं खर्च गरेका त छैनौं ? भोलि हतियार किन्दा र विदेशबाट खानेकुराका आयात गर्दा बजेट सकिएर देशै टाट उल्टिने त होइन ? डल्ला फ्याँक्न र गोला पड्काउने शक्ति आर्जन गर्न पनि अन्नपात, फलफूल त चाहिन्छ नै । भोको पेटले डल्ला फ्याँक्न र गोला पड्काउन सक्दैन होला । रंगशालाको नामकरणको पनि चर्चा छ । खेल भनेको पनि एक किसिमको वैध युद्ध नै हो । यस्तो ठाउँमा पनि शान्तिका अग्रदूत भगवान् गौतम बुद्धको नाममा रंगशालाको नामकरण गर्नु कति सान्दर्भिक होला ? सहर बजारमा बुद्ध मिटसप, बजरंगी माछा पसल राखेको देख्दा पनि मलाई अचम्म लाग्छ । सुनेको थिएँ, क्रान्तिपश्चात चीनमा माओको प्रभाव यस्तो रह्यो कि खेलकुद विकासका लागि समिति बनाउने क्रममा अध्यक्षको नाम प्रस्ताव गर्न भन्दा बैठकका सहभागीहरूले अध्यक्ष माओ भनेका थिए रे । माओकालमा चीनमा अध्यक्ष भन्ने बित्तिकै जुनसुकै संघसंस्थाको नाम पनि माओ भनेजस्तै नेपालमा पनि जस्तोसुकै प्रयोजन होस्, बुद्धकै नाम राख्ने भन्ने विचार आउनु कति उचित हो ?कलाकारद्वय सिताराम कट्टेल र कुञ्जना घिमिरे अर्थात् धुर्मुससुन्तलीले चाहँदा बस्ती र रंगशाला बनाउने योजना साकार हुन सम्भव छ भने कृषिको विकासका लागि पनि उचित स्थान छनोट गरी अध्ययनअनुसन्धान गर्ने ठाउँ बनाउनसकेमा सबैको हित हुनसक्छ । कृषि अध्ययनअनुसन्धान हुने ठाउँमा सेना र प्रहरीका व्यारेक बस्दै जाने र रंगशाला बन्न थाल्ने हो भने कृषिप्रधान देशको हालत के होला ? कृषि अनुसन्धान र उत्पादन बढाउने कार्यक्रम अगाडि बढाउन र गोलाबारुदको आयात र प्रयोग न्यून गर्नसके मात्र बुद्ध जन्मेको देशले विश्व समुदायलाई दिने सन्देशको सार्थकता होला । क्रिकेट रंगशालाका लागि जग्गा खरिद गर्ने पैसाको जोहो गर्नसक्ने सामर्थ्य राख्ने धुर्मुससुन्तलीजीलाई मेरो विनम्रतापूर्वक अनुरोध क्रिकेट रंगशाला चितवनमै बन्नुपर्छ, तर कि अर्को जग्गामा कित कृषि अनुसन्धानचाहिँ अर्को जग्गामा ।"
मेले लिइन् राजनीतिक विश्राम,"लन्डन  बेलायती प्रधानमन्त्री टेरेजा मेले सत्तारूढ दल कन्जरभेटिभको नेताबाट राजीनामा दिएकी छन् । मेले ब्याकबेन्च १९२२ कमिटीसमक्ष शुक्रबार राजीनामा दिएसँगै अब पार्टीले उनको उत्तराधिकारी चयन प्रक्रिया अगाडि बढाउने छ । संसदमा बहुमत रहेको कन्जरभेटिभको नेता नै प्रधानमन्त्री हुने भएकाले अर्को नेता नचुनिएसम्म मे कामचलाउ प्रधानमन्त्रीका रूपमा रहने छिन् । बेलायती अखबारका अनुसार कन्जरभेटिभ दलले जुलाई २२ सम्म नयाँ नेता चुनिइसक्ने योजना अघि सारेको छ । युरोपेली संघबाट बेलायतको बहिगर्मन (ब्रेक्जिट) सम्बन्धी सम्झौता संसद्बाट पारित गराउने आफ्नो प्रयत्न ३ पटकसम्म विफल भएपछि मेमाथि पद छाड्न दबाब बढेको हो । जसका कारण उनले प्रधामन्त्रीका रूपमा आफ्नो ३ वर्षे कार्यकालको बिट मार्ने घोषणा दुई साताअघि गरेकी थिइन् । बेलायतमा सन् २०१६ मा गरिएको जनमतसंग्रहमा ब्रेक्जिट पक्षधरको जित भएपछि तत्कालीन प्रधानमन्त्री डेभिड क्यामरुनले प्रधामन्त्री पदबाट राजीनामा दिएका थिए । क्यामरुनको राजीनामापछि त्यति बेला गृहमन्त्री रहेकी मे २०१६ को जुलाई १३ दलको नेता चयन भएसँगै प्रधानमन्त्रीको जिम्मेवारी सम्हालेकी थिइन् । उनी मार्गरेट थ्याचरपछि बेलायतको प्रधानमन्त्री बन्ने दोस्रो महिला हुन् । दलको नयाँ नेता चयन गर्न जुन १० मा उम्मेदवारी आहृवान गर्ने ब्याकबेन्च १९२२ कमिटीको तयारी छ । नेता बन्ने दौडमा प्रवेश गर्न कम्तीमा ८ सांसदको समर्थन जुटाउनुपर्नेछ । विभिन्न चरणका गोप्य मतदानबाट चयन हुने टोरी सांसदमध्ये दुईबीच एकलाई छनोट गर्न पार्टी सदस्यले मतदान गर्ने छन् । कन्जरभेटिभ दलका ३ सय १३ सांसद र १ लाख ६० हजार सदस्य छन् । दलको नेताका लागि हालसम्म बोरिस जोन्सन, माइकल गोभ, जेरेमी हन्ट, म्याट ह्यानकक, एन्ड्री लिड्सम, डोमिनिक राब, सजिद जाविद, इस्थर म्याकभे, रोरी स्टेवार्ट, मार्क हार्परलगायत ११ ले उम्मेदारी घोषणा गरिसकेका छन् । युरोपियन युनियन (ईयू) सँग आफूले गरेको ब्रेक्जिट सम्झौता संसद्बाट पारित गराउन कैयौं प्रयास गरे पनि असफल भएपछि मेलाई राजीनामा दिन आफ्नै दल र विपक्षी दल लेबरबाट पनि व्यापक दबाब परेको थियो । टोरीको ब्याकबेन्च १९२२ कमिटी अध्यक्ष सर ग्राहम ब्राडीले प्रधानमन्त्री कार्यालय टेन डाउनिङ स्ट्रिटमा भेटेर पद त्याग्ने समय मागेपछि मेको दुई साताअघि नाटकीय रूपमा पद त्याग घोषणा गरेकी थिइन् । प्रधानमन्त्री मेले गत २४ मेमा राजीनामा दिने घोषणा गर्दा भावुक हुँदै ब्रेक्जिट सम्झौता पारित गर्न नसकेकामा पश्चाताप लागेको बताएकी थिइन् । त्यसक्रममा उनले आफ्नो उत्तराधिकारीले जनमतसंग्रहको भावनाअनुरूप ब्रेक्जिट प्रक्रिया टुंगोमा पुर्याउने विश्वास व्यक्त गरेकी थिइन् । ब्रेक्जिटका कारण ३ वर्ष समयावधि मेका लागि निकै तनावपूर्ण रह्यो । गत डिसेम्बरमा आफ्नै दलका ४८ सांसदले मेविरुद्ध संसद्मा अविश्वास प्रस्तावसमेत दर्ता गरे । यद्यपि उनले विश्वासको मत जितिन् । सन् १९९७ मा मेडनहेड सांसद निर्वाचित भएपछि ६२ वर्षीया मेको राजनीतिक करिअर प्रधानमन्त्रीसम्म पुग्यो । तर उनको बिदाइ भने सुखद रहेन । महारानी एलिजावेथ द्वितीयको शासनकालमा बेलायतमा १५ जना प्रधानमन्त्री भइसकेका छन् । तर यहाँ कस्तो राजनीतिक संस्कार छ भने एकपटक प्रधानमन्त्री पदबाट बाहिरिएका नेता पुनः उही पदमा फर्केको इतिहास भने छैन ।"
दुबईमा बस दुर्घटना,संयुक्त अरब इमरेट्सको दुबईमा शुक्रबार भएको एक यात्रुवाहक बस दुर्घटनामा कम्तीमा १७ को मृत्यु भएको छ । दुर्घटनामा केही घाइते छन् । मृतकहरू विभिन्न देशका नागरिक छन् । भारतीय अधिकारीले आफ्नो देशका ८ जनाको ज्यान गएको पुष्टि गरेका छन् । दुबईस्थित भारतीय दूतावासले आफ्नो देशका मृतकको नाम सार्वजनिक गरेको छ । उसले मृतकका परिवारसँग सम्पर्क गरेको जनाएको छ । दुर्घटनामा परेर घाइते भएका अरू भारतीय नागरिकको उपचार हुँदै छ । अरू मृतकबारे थप जानकारी प्राप्त भएको छैन । अधिकारीका अनुसार ओमानमा दर्ता भएको बसमा ३१ यात्रु सवार थिए । प्रहरीका अनुसार शेख मोहम्मद बिन जाएद रोडमा राखिएको संकेत चिहृनमा बस ठोकिँदा दुर्घटना भएको हो । दुर्घटनामा घाइते करिब ५० वर्षीय बस चालकको उपचार भइरहेको छ । घटनाबारे अनुसन्धान सुरु गरिएको दुबई प्रहरीले जनाएको छ । प्रहरीले सामाजिक सञ्जाल टीटरमा दुर्घटनाबारे दुःख व्यक्त गरेको छ । दुबई प्रहरी प्रमुख मेजर जनरल अब्दुल्लाह खालिफा अलमार्रीले सवारीसाधन चलाउँदा सानो गल्ती वा लापरबाहीले नराम्रो परिणाम निम्तने बताए । स्थानीय सञ्चारमाध्यमका अनुसार सडकमा राखिएको उचाइबारे जानकारी दिने संकेत चिहृन छल्न खोज्दा बसको अर्कोतर्फ हुत्तिएको थियो । त्यसक्रममा बसको छत ध्वस्त भएको जनाइएको छ । ओमानी बस कम्पनी म्वासलतले घटनाप्रति दुःख व्यक्त गर्दै मस्कट र दुबईबीचको बस सेवा तत्कालका लागि स्थगित गरेको जनाएको छ ।
चीनमा ड्रागन डुंगा,"बेइजिङ  परम्परागत संस्कृति र सभ्यताको पुनरूत्थानमा क्रियाशील चीनले शुक्रबार तुआनवुच्ये अर्थात् ड्रागन बोट फेस्टिभल मनाएको छ । ईशापूर्व ४७५२२१ का प्रसिद्ध कवि तथा कूटनीतिज्ञ छ्वी युआनको सम्झनामा विशेष खानेकुरा खाँदै डुंगा खियाउने मुख्य गतिविधिसहित यो पर्व मनाउने गरिन्छ ।किम्वदन्तीअनुसार तत्कालीन चीनका विभिन्न राज्यबीचमा निरन्तर युद्ध भइरहन्थ्यो । छिन् र छ्वी राज्य निकै शक्तिशाली रहेका बेला कवि युआन छ्वी राज्यका उच्च पदाधिकारी थिए । चीनको प्राचीन साहित्य इतिहासमा युआनले आफ्नो राजनीतिक संकल्प, नेताहरूको विवेकशील, न्यायोचिन र निःस्वार्थ नीति, प्रकृति, भूगोल समेटिएका विभिन्न कविता लेखेका छन् । छ्वी राज्य आन्तरिक मामिला र कूटनीतिक क्षेत्रमा गम्भीर मतभेदमा फसेपछि कवि युआनमाथि राजनेताले विश्वास गर्न छोडे । यसको फाइदा उठाउँदै ईशापूर्व २७८ मा छिन् राज्यका सेनाले छ्वी राज्यमाथि नियन्त्रण जमाए । आफ्नो राज्यको अस्तित्व मेटिएको देख्न नसकी कवि तथा कूटनीतिज्ञ छ्वी युआनले नदीमा हामफालेर देहत्याग गरे ।देशभक्त कवि युआनले मातृभूमि शत्रु राज्यमा गाभिएपछि मि लो च्याङ मा डुबेर प्राण त्यागेको दिन उनको कदर गर्दै बर्सेनि बाँसका टुक्रामा प्वाल पारी चामल राखेर नदीमा बगाउन थालियो । त्यो प्रचलन परिष्कृत कविको खोजी गर्न डुंगा प्रतियोगिता गर्ने तथा जलचरबाट कविको शरीर जोगाउन विभिन्न खानेकुरा बगाउने गरिएको हो । कविलाई बचाउन त्यति बेला मानिसले नदीमा डुंगा चलाएका थिए भन्ने मान्यताका आधारमा हाल चिनियाँहरू ड्रागन बोट प्रतियोगिता गर्ने गर्दछन् । प्रतियोगितामा कुनै कुनै ठाउँमा दर्जनौंको संख्यामा डुंगाहरूले भाग लिन्छन् र निकै रोचक तथा मनमोहक दृश्य देखिन्छ । डुंगाको अगाडिको भागमा नागको टाउको जडान गरिनुका साथै झ्याली, डम्फु र नगराको आवाज घन्काएर डुंगाबाजहरू प्रतियोगिता जित्न तँछाडमछाड गर्छन् ।"
उत्तर प्रदेशमा आँधीले १९ को मृत्यु,"लखनऊ भारतको उत्तर प्रदेश राज्यमा बिहीबार साँझ आएको वर्षासहितको हावाहुरी र चट्याङका कारण १९ को मृत्यु भएको छ । ४८ घाइते छन् । उत्तर प्रदेशका राहत उद्धार आयुक्त जीएस प्रियदर्शीले राज्यका १२ जिल्ला नराम्रोसँग प्रभावित भएको जनाए । उनले आँधी प्रभावित जिल्लामा राहत र उद्धारको कार्य जारी रहेको बताए । आँधीबाट उत्तर प्रदेशका मैनपुरी, कासगन्ज, एटा, आगरा, रामपुर, बदायु र पिलिभित सबैभन्दा बढी प्रभावित भएका छन् । स्थानीय सञ्चारमाध्यमका अनुसार चट्याङका साथै रूख र पर्खालहरू ढलेर मानिसको मृत्यु भएको छ ।स्थानीय प्रशासनले मृतकका परिवारलाई जनही क्षतिपूर्तिको घोषणा गरेको छ । आँधीका कारण ठूलो संख्यामा घरपालुवा पशुपक्षी मरेका छन् । आँधी प्रभावित क्षेत्रमा भएको जनधनको क्षतिको विवरण संकलन गर्ने कार्य जारी रहेको स्थानीय प्रशासनले जनाएको छ ।"
छाला समस्याले मिलिया,"के तपाईको आँखा, नाक, गाला वरपर भागमा पिप नभएको सेतो, पहेंलो बिमिराजस्तै कडा दाना आएका छन् ? खासै दुःख नदिए पनि यसले तपाईंको सौन्दर्यमा असर गरेको अनुभूति हुन्छ ? यस्ता बिमिरालाई अंग्रेजीमा मिलिया भनिन्छ ।यसको कुनै खास नेपाली नाम छैन । यो छालाको समस्याका कारण आउने गर्छ । यसलाई मिल्क स्पट र आयल सिडसमेत भनिन्छ । यो धेरैजसो आखाँको तल, नाक, गाला, निधार र छातीमा आउने गर्छ । मिलिया खतरनाक स्थिति होइन, यो स्वास्थ्य समस्या नभई सौन्दर्य समस्या हो, धुलिखेल अस्पतालका छाला रोग तथा सौन्दर्य विशेषज्ञ डा धर्मेन्द्र कर्ण भन्छन्, यो आउँदैमा आत्तिनु पर्दैन । न त यसको कुनै उपचार नै आवश्यक हुन्छ । तर सौन्दर्य प्रभावित हुन लाग्दा केही चिकित्सकीय प्रक्रिया अपनाउन सकिन्छ । मिलियाले तैलीय छाला भएकाको दाँजोमा सुक्खा छाला भएकालाई बढी प्रभावित गर्छ । यो करिब १ देखि २ मिलिमिटरको सेतो छालाको दाना हो । यो सेतो दाना (बिमिरा) जस्तै छालामा देखिन्छ । यो केराटिनको कारणले हुन्छ । अर्थात् यो केराटिनले भरिएको सिस्ट हो । जो छालाको सतहभन्दा मुनि फस्छ । यो हाम्रो स्वास्थ्यका लागि घातक हुँदैन । केराटिन मानव शरीरमा पाइने यस्तो प्रोटिन समूह हो, जसले रौं, छाला र नङको निर्माण हुन्छ । सामान्य भाषामा भन्ने हो भने, जब छालाको मृत कोषिका छालामाथि आउँछ तब यसैले मिलियाको रूप लिन्छ । मिलिया अनुहारमा देखिने हाइट हेड हैन । यो हाइट हेडभन्दा फरक हुन्छ । हाइट हेडमा पिप हुन्छ तर यो पिपले भरिएको हुँदैन, डाकर्ण भन्छन्, यो डन्डीफोर वा छालाको संक्रमणजस्तो समेत हैन, यो सामान्य छालामा देखिने सेतो, पहेंलो दाना हो । दानाजस्तै हुने यो बिमिरा कुनै पनि उमेरमा हुन सक्छ । तर यो समस्या सबैभन्दा बढी बच्चा र त्यसपछि युवामा देखिन्छ । हेर्दा अनुहार भद्दा लाग्ने, यो समस्या उपचारबिना समेत समाप्त हुन्छ । तर यदि तपाईं मिलियालाई आफ्नो अनुहारको लागि समस्या नै भएको ठान्नुहुन्छ भने छाला रोग विशेषज्ञसँग परामर्श लिने सल्लाह डाकर्ण दिन्छन् । उनी मिलियालाई बिमिरा, डन्डीफोर, दाना आदिको श्रेणीमा राख्न नसकिने बताउँछन् । यो मृत कोषिकाले गर्दा हुने भएकाले आफैं केही सातामा निको हुन सक्छ । केही साताको उपचार प्रक्रियाबाट समेत मिलिया निको नहुँदा डर्मेटोलजिस्टले एक विशेष चिकित्सकीय प्रक्रियाअन्तर्गत यसलाई सुईको माध्यमले छालाबाट बाहिर निकाल्ने गरेका छन् । यति मात्र नभई मिलियालाई हटाउन क्रायो थेरापी (उपचार प्रक्रियाअन्तर्गत अत्यन्त चिसो उपयोग गर्नु) समेत गरिन्छ । यसलाई चिथोर्ने वा आफैंले निकाल्ने प्रयास गर्नु हुँदैन । चिथोर्दा यसले समस्या दिन सक्छ । चिथोर्दा, कोट्याउँदा यसले छाला पोल्नुको साथै चिलाउने समस्या वा संक्रमणसमेत हुन सक्छ । यति मात्र नभई यसले गर्दा छालामा दागसमेत बस्न सक्छ । करिब आधा जति नवजात शिशुको अनुहारमा मिलिया विकसित हुन्छ तर यो जन्मको केही सातापछि आफैं निको हुने औंल्याउँदै डाकर्ण भन्छन्, वयस्कमा छालाको कुनै पनि प्रकारको चोटको परिणमस्वरूप मिलिया हुन सक्छ । यो छालालाई निको पार्न विकसित भएको हुन सक्छ । मुख्यरूपमा युवामा मिलियालाई त्यसै छोड्दा समेत आफैं निको भएर जान्छ । धेरैजसो व्यक्तिमा मिलिया हुने कुनै चिकित्सकीय कारण हुँदैन । यसको उपचारका लागि मिलिया हुने कारण खुट्याउनुपर्छ । छाला रोग विशेषज्ञले तपाईंको शरीरमा मिलिया हुने कारण पत्ता लगाएर यसबाट उन्मुक्ति दिन सघाउने छ । डाकर्णका अनुसार सबैभन्दा सामान्य प्रक्रिया निर्मलीकरण गरिएको सुईको माध्यमले यसलाई झिक्नु हो । तर यो इलेक्ट्रोकोटरी (विद्युत्को माध्यमले डढाउनु) को माध्यमले समेत हटाउन सकिन्छ । ट्रपिकल रेटिनोइडस यसको उपचारमा उपयोगी मानिएको छ । तर यसको अतिरिक्त अन्य कुनै छाला स्याहार गर्ने अवयव (इनग्रिडियेन्ट) वा फर्मुलेसन मिलियामा प्रभावकारी हुने कुनै प्रमाण छैन । हालसम्म मिलियाबाट बचाउको कुनै प्रभावकारी उपाय पत्ता नलागेको समेत डाकर्ण बताउँछन् । प्रत्यक्ष घामबाट अनुहार जोगाऔं खासै बढी वैज्ञानिक प्रमाण नभए पनि सूर्यको हानिकारक किरणले मिलियाको समस्यालाई झन् बढाउने स्थिति देखिएको छ । मिलिया प्रभावितले अनुहारलाई सूर्यको हानिकारक किरणबाट जोगाउने फायदाजनक हुन सक्छ । मेकअप बढी नगरौंमिलियाग्रस्त महिलाले यसलाई लुकाउन अनुहारमा बढी कस्मेटिकको उपयोग गर्ने गरेको देखिन्छ । कस्मेटिक उत्पादनले अनुहारको छालाको रोम छिद्रलाई बन्द गर्छ । यसले छाला बढी प्रभावित हुनुको साथै मिलियामा समेत वृद्घि देखिनुको साथै छालाको अन्य समस्यासमेत देखिन सक्छ । अनुहारलाई न्यानो तौलियाले सेकौंतातो पानीमा तौलियालाई भिजाएर यसलाई निचोरेर अनुहार छोप्दा फाइदा पुग्छ । यो अनुहारमा बाफ लिनु जत्तिकै फायदाकारी हुन सक्छ । यसले गर्दा अनुहारको छालाको बन्द भएको रोमछिद्र खुला हुन्छ र अनुहारको छालाको मृत तहसमेत निस्किन्छ । छाला सफा राखौंमिलिया तैलीय छालाको दाँजोमा सुक्खा छालालाई बढी प्रभावित गर्ने पाइएको छ । सुक्खा छालाको कोषिका सहजै छालाको माथिल्लो तहसम्म आउँछ । यसैले दिनहुँ अनुहारलाई पानीले सफा राख्नुपर्छ । यसले छाला हाइड्रेटेड, रहनुको साथै सफासमेत हुन्छ ।"
रोगसँग लड्न लिची,"मीठो स्वादसँगै उच्च पोषक तत्त्वयुक्त लिची फूर्तिदायक हुन्छ । यो मूलतः चीनबाट आएको फल हो । यो फललाई २००० ईशापूर्वदेखि नै चीनमा खाँदै आइएको हो । चीन हुँदै यो फल भारत, नेपाल, थाइल्यान्ड, भियतनाम, बंगलादेश, फिलिपिन्स, इन्डोनेसिया, अस्ट्रेलिया, मरिसस, अमेरिका, इजरायल, र मेडागासकर मुलुकमा पनि पुगिसकेको छ । भारत, विहारस्थित भारतीय कृषि अनुसन्धान परिषद्, राष्ट्रिय लिची अनुसन्धान केन्द्रका अनुसार यसमा सुक्रोज, फ्रुक्टोज र ग्लुकोज गरी तीनै प्रकारका चिनी पाइन्छ । लिचीको फलमा करिब ६० प्रतिशत जुस, ८ प्रतिशत र्याग, १९ प्रतिशत बीउ र १३ प्रतिशत बोक्रा हुन्छ । यसमा भिटामिन सी, पोटेसियम र प्राकृतिक चिनी पाइन्छ । लिचीमा चिनी १०२२ प्रतिशत, प्रोटिन ०७ प्रतिशत, बोसो ०३ प्रतिशतलगायत धेरैजसो भिटामिन जस्तै सी, ए, बी १, बी २ प्रशस्त पाइन्छ । केन्द्रको तथ्यपत्रअनुसार लिचीमा थुप्रै रोगको प्रतिरक्षात्मक क्षमता देखिएको छ । यसमा एथोसायनिन, फिनोलिक्सजस्तो जैव सक्रिय यौगिक पाइन्छ । जसले लिचीको फल मुटु रोग, मधुमेह, मृगौला रोग, क्यान्सरसँग लड्नमा प्रतिरोधीक्षमता दिन्छ । लिचीले क्यान्सरपीडित कोषिकाको विकासमा अवरोध उत्पन्न गर्छ । पाचनतन्त्र र रक्तसञ्चारलाई राम्रो पार्ने लिचीको १०० ग्राम गुदीमा करिबव ७० मिलिग्राम भिटामिन सी हुन्छ । जो हाम्रो स्वास्थ्यका लागि अत्यन्त आवश्यक हुन्छ । लिचीमा पाइने भिटामिन सीले हाम्रो दैनिक आवश्यकताको करिब ७० प्रतिशत पूरा गर्छ । यसमा बोसो र सोडियम नाम मात्रको हुन्छ । यसले एनिमिया रोगको लक्षणमा समेत सुधार ल्याउँछ । लिचीको उपयोग पारम्परिक चिनियाँ र भारतीय चिकित्सा प्रणालीमा थुप्रै रोगसँग लड्नमा गरिन्छ । लिचीमा कार्बोहाइड्रेट, भिटामिन ए र बी कम्प्लेक्स, भिटामिन सी, क्याल्सियम, पोटासियम, म्याग्नेसियम, आइरन, फस्फोरसजस्ता खनिज लवण पाइन्छ । यसमा बिटा क्यारोटिन, राइबोफलेबिन, नियासिन, फोलेट आदि धेरै बढी मात्रामा पाइन्छ । यसको भिटामिनले रातो रक्तकणिकाको निर्माण गर्छ । यसले बिटा क्यारोटिनलाई कलेजो र अन्य अंगमा संग्रहित गर्न सघाउँछ । यसमा भएको बिटा क्यारोटिन र ओलिगोनोलले मुटुलाई स्वस्थ राख्न सहयोगी हुन्छ । यसमा बढी मात्रामा भएको पोटासियम र सोडियमले गर्दा नशामा रगतको सञ्चार सही रहन्छ र रक्तचाप नियन्त्रित हुन्छ । फोलेटले शरीरमा कोलेस्ट्रोलको स्तरलाई नियन्त्रित राख्छ । यसले हाम्रो स्नायु प्रणाली स्वस्थ रहन्छ । यो कपालको स्वास्थ्यका लागि समेत राम्रो मानिन्छ । यसमा कपर हुन्छ । यसले हेयर फलिकल्सलाई उत्तेजित पार्छ र कपाल बढ्नमा सघाउँछ । यसमा भएको भिटामिन सी र प्रोटिनले कपालमा चमक ल्याउँछ । यो एउटा राम्रो एन्टिअक्सिडेन्टसमेत हो । यसमा भएको भिटामिन सी शरीरमा रक्तकोषिकाको निर्माण र फलामको अवशोषणमा समेत सघाउँछ । यो प्रतिरोधी प्रणालीलाई कायम राख्न आवश्यक मानिन्छ । यसको सेवनले पाचनप्रक्रियामा सहयोग पुग्छ ।"
भिडिओ गेमको लत रोगजस्तै,"भिडिओ गेमको लतलाई अब रोगका रूपमा मान्न सकिने छ । विश्व स्वास्थ्य संगठन (डब्लूएचओ) यो मुद्दामा छिट्टै मतदानमा जाने तयारीमा छ । गेमको लतले गर्दा बच्चा र युवाहरू मनोवैज्ञानिक समस्यासँग जुधिरहेका छन । एमआरआई स्क्यानमा आएको जानकारीअनुसार, भिडियो गेमको लतको कारण युवा तनाव र डिप्रेसनमा जान थालेका छन् । यो नसालु औषधि र मदिराको जस्तै लत बनेको छ ।डब्लूएचओले पछिल्लो साल ११ औं इन्टरनेसनल क्वालिफिकेसन अफ डिजिज कार्यक्रममा भिडिओ गेमको लतलाई एउटा रोगको दर्जा दिने निर्णय गरेको थियो । यसको लत भएका व्यक्ति दैनिक कामकाजभन्दा बढी गेमलाई महत्त्व दिन्छन् । यदि यो कारणले उनीहरूको जीवनमा नराम्रो असर पार्छ भने यसलाई गेमिङ डिसअर्डर अर्थात् रोगको सिकार मान्न सकिन्छ । डब्लूएचओको प्रतिवेदनअनुसार यदि तपाईं आफ्नो जीवनको बाँकी काम पूरा गर्दै गेम खेल्ने समय निकाल्नुहुन्छ भने ती व्यक्तिका लागि यो रोग होइन । चिकित्सकीय मान्यताअनुसार बच्चा बिरामी यो कारण छन् कि उनीहरू स्कुलबाट घर फर्केपछि सबै काम छोडेर मोबाइल गेम मात्र खेल्छन् । यो एउटा यस्तो रोग हो, जसमा मनोवैज्ञानिक र मनोचिकित्सक दुवैको सहयोग लिनुपर्छ । दुवैले एउटै समय उपचार गरे भने बिरामीमा छिट्टै फरक देख्न सकिन्छ । केही मनोवैज्ञानिकका अनुसार थुप्रै मामिलामा साइको थेरापी नै प्रभावकारी हुन्छ । डब्लूएचओका अनुसार १० मध्ये एक बिरामीलाई अस्पतालमा रहेर यो रोगको उपचार आवश्यकता पर्छ । ६ देखि ८ सातामा सामान्यतः गेमिङ एडिक्सनको लत छुट्न सक्छ ।"
कम उमेरका बच्चालाई टीभी हेर्न नदिऔं,"बच्चामा टीभी र इलेक्ट्रोनिक ग्याजेटको बढ्दो क्रेजलाई लिएर विश्व स्वास्थ्य संगठन (डब्लूएचओ) ले एउटा चेतावनी दिएको छ । डब्लूएचओका अनुसार एक वर्षभन्दा कम उमेरका बच्चालाई टीभी हेर्न दिनु हुँदैन । यस्तै दुईदेखि चार वर्षका बच्चालाई एक घण्टाभन्दा बढी समय टीभी हेर्न दिनुहुन्न । अर्को तर्फ युनाइटेड नेसन्स हेल्थ एजेन्सीले ५ वर्षको बच्चालाई लिएर आफ्नो रिपोर्टमा बढी चासो देखाएको छ । अनुसन्धानकर्ताले भनेका छन् कि आईप्याड र अन्य इलेक्ट्रोनिक उपकरणलाई बच्चाबाट टाढा राख्नु सबैभन्दा ठूलो समाधान हो । रिपोर्टअनुसार ५ वर्षभन्दा कम उमेरका बच्चालाई बढी व्यायाम गर्ने र निद्रा लिनुपर्छ जसले किशोरावस्था र वयस्क भएपछि मोटोपनाजस्तो रोग नहोस् ।डब्लूएचओका महानिर्देशक डा टेड्रोस एडनोम गेब्रिससको अनुसार सबै व्यक्तिका लागि राम्रो स्वास्थ्य हासिल गर्नु आवश्यक छ । बाल्यकालको प्रारम्भ यस्तो समय हुन्छ जब राम्रो स्वास्थ्यलाई उकास्न आवश्यक छ कि परिवारको जीवनशैली त्यसअनुकूल होस् । रेडियो र टीभीको प्रभावलाई लिएर चिन्तित अनुसन्धानकर्ता स्क्रिन टाइमको प्रभावको अध्ययन गरिरहेका छन् । यो अध्ययनमा टीभी, कम्प्युटर, स्मार्टफोन, डिजिटल ट्याबलेट र भिडियो गेमजस्तो उपकरण सामेल गरिएका छन् । यसका माध्यमले थाहा पाउने प्रयास गरिन्छ कि यसले पूरै शरीर र मस्तिष्कमा के प्रभाव पर्छ ।"
मुख स्वस्थ भए यौनजीवन खुसी,"एउटा अध्ययनअनुसार मुखको स्वास्थ्यको सम्बन्ध यौनजीवनसँग समेत जोडिएको हुन्छ । जर्नल अफ क्वालिटी अफ लाइफ रिसर्च मा प्रकाशित अध्ययनअनुसार तपाईंको यौनजीवन राम्रो छैन भने दाँतको परीक्षण गराउनुपर्छ । अध्ययनअनुसार लभ रिलेसनसिप राम्रो भएकाको मुख स्वास्थ्य ती व्यक्तिभन्दा राम्रो हुन्छ जसको लभ वा सेक्स लाइफ राम्रो हुँदैन । जो व्यक्ति प्रेममा हुन्छन् उनीहरू आफूमा बढी ध्यान दिन्छन् । उनीहरू भावनात्मक रूपमा आफ्नो जीवनसंगिनीसँग टाढा हुन्छन्, उनीहरू डेन्टल चेकअप र डेन्टल केयर गर्नबाट बाँच्ने प्रयास गर्छन् ।"
लोकसेवा विज्ञापनबारे सत्तापक्षकै सांसदबीच विवाद,"(काठमाडौं) : सत्तारुढ नेकपाका सांसद जनार्दन शर्माले संवैधानिक अराजकता बढेको बताएका छन् । संसद्को राज्यव्यवस्था तथा सुशासन समिति बैठकमा शुक्रबार शर्माले संवैधानिक आयोगमै विवाद आउन थालेकाले यसलाई संसद्ले रोक्नुपर्ने बताए । स्थानीय तहमा कर्मचारी भर्नाका लागि गरिएको विज्ञापन रोक्न सरकार र लोकसेवा आयोगलाई निर्देशन दिन उनले समिति सभापतिलाई आग्रह गरे । यसमा धेरै लामो छलफल गर्नुभन्दा पनि संविधानविरोधी कुरामा छुट दिन सकिँदैन, उनले भने, अब त संवैधानिक आयोगमै विवाद आउन थाल्यो, यसलाई रोक्ने कि अराजकता बढाइरहने ? उनले परिवर्तनको आधारमै प्रहार हुन थालेको बताए । संवैधानिक अराजकताले कहाँ पुगिन्छ ? कुनै पनि अराजकताले समाजको उन्नति हुँदैन, उनले भने, मान्छे भर्ना गर्ने कुरा मात्र होइन, यसबाट राष्ट्र स्वतः संकटमा पर्छ । संविधान मिचिँदै आएको छ । यो संविधान फेल गराउने प्रयास हो । संविधान विकसित हुने, फेल नहुने प्रस्ट पार्दै उनले यो विषयमा गम्भीर बन्नु जरुरी रहेको बताए ।संविधानको धारा कोट गरेर लोकसेवाको विज्ञापन संविधानविरोधी भएकाले तत्काल रोक्न निर्देशन जारी गर्नुपर्ने उनले अडान राखे । चित्त बुझ्नेले हुन्छ भन्छन्, नबुझ्नेले आफनो कुरा राख्छन्, एउटा निर्णयमा पुगौं, उनले भने, यसमा धेरै समय खेर नफालौं । उनले करारमा कर्मचारी भर्ना गरेर स्थानीय तहमा देखिएको तत्कालको समस्या हल गर्नुपर्ने बताए । सत्तापक्षकी सांसद पम्फा भुसालले संघीयताले समावेशितालाई स्वीकारेको भन्दै यसलाई लागू गर्नुपर्ने बताइन् । उनले आयोगको गल्तीलाई सच्याउनुपर्नेमा जोड दिइन् । लोकसेवाको विज्ञापन खारेज गर्न निर्देशन दिने कि नदिने भन्नेमा सांसदहरूबीच निकैबेर गलफत्ती चल्यो । पटकपटक बोलाउँदा पनि सामान्य प्रशासनमन्त्री लालबाबु पण्डित बैठकमा नआएकामा उनीहरूले आपत्ति जनाए । मन्त्री नआएपछि समितिले उनको धारणा नबुझी निर्देशन दिने तयारी गरेको थियो । तर त्यसमा सत्तापक्षीय सांसदबीचमै विवाद देखियो । विवाद भएपछि समितिले निर्णय गर्न सकेन । बिहानको बैठकमा मन्त्री नआएपछि बेलुकी आउने भन्दै फेरि पौने ६ बजे बैठक राखिएको थियो । बेलुकी पनि मन्त्री र सचिव यादव कोइराला आएनन् ।मन्त्री पण्डित आएको भए राम्रो हुन्थ्यो, नआए पनि विकल्पसहितको निर्देशन दिनुपर्छ, सांसद भुसालले भनिन् । सत्तापक्षकै सांसद यशोदा सुवेदीले विज्ञापन रद्द गर्न निर्देशन दिनुपर्ने बताइन् । बिहानको बैठकमा सचिव कोइरालाले संवैधानिक व्यवस्थाअनुसारै लोकसेवालाई कर्मचारी माग्न लगाएको बताएका थिए । दोस्रो बैठकमा बिहानै ड्राफट गरेको निर्देशनको बुँदामाथि छलफल सुरु भयो । सांसद शर्माले ड्राफटको भाषा सच्याउन सुझाव दिइरहेका बेला सत्तापक्षका अन्य सांसदले बोल्न पाउनुपर्ने माग गरे । नबोलौं भनेको केही लागेन, आफ्नै पार्टीका साथीहरूको विपक्षमा बोल्नुपर्ने भयो, नेकपाका सांसद विजय सुब्बाले भने, मन्त्री पण्डितलाई सरकारको कुरा राख्ने अवसर नदिई गरिने निर्णय प्रक्रियामा मेरो असहमति हुन्छ । उनले प्रतिपक्ष पनि आफूले जितेको जसरी निर्देशन दिन हतारिएको बताए । उनी बोल्दाबोल्दै कांग्रेसकी मीना पाण्डेले भनिन्, माननीय विजयजी, प्रतिपक्ष होइन, सत्तापक्षबीचमै विवाद देखियो । सुब्बा आफ्नै पार्टीका सांसदहरू शर्मा, सुवेदी र भुसालको भनाइमा बिहानैदेखि असहमत थिए । त्यसपछि सत्तापक्षकै नवराज सिलवालले मन्त्रीको कुरा नसुनी निर्देशन दिनु संसदीय मर्यादाविपरीत हुने बताए । उनले पनि मन्त्रीलाई बोल्ने अवसर दिनुपर्ने तर्क गरे । उनले घुमाउरो पारामा तत्काल निर्देशन दिने कुरामा असहमति रहने बताए । विवाद चलिरहेका बेला सांसद शर्मा बैठकबाट बाहिरिए । बिहान संविधानमाथि प्रहार भएको तर्क राखेका उनी निर्णय गर्ने बेलासम्म बैठकमा फर्केनन् । सांसद भुसालले पनि बेलुकीको बैठकमा केही बोलिनन् । कांग्रेस सांसद दिलेन्द्र बडू, अमरेशकुमार सिंह, डिला संग्रौला, राजपाका राजेन्द्र महतोलगायतले तत्काल निर्देशन जारी गरेर आयोगको विज्ञापन रोक्न पुनः माग गरे । बैठक चल्दाचल्दै सांसद सिलवाल पनि बाहिरिए र केही बेरपछि फर्किए । भुसाल, सुब्बा र सिलवाल बाहिर निस्कनेफर्किने क्रम चलिरहयो । बैठकमा सहज अवस्था नदेखेपछि सभापति श्रेष्ठले १० मिनेटका लागि बैठक स्थगित गरिन् । स्थगित गरेपछि सुब्बा र सिलवालसँग सभापति श्रेष्ठले छुट्टै कुरा गरिन् । त्यसपछि कांग्रेस सांसद बडूसँग पनि छलफल गरिन् । आधा घण्टाको अनौपचारिक छलफलपछि सहमति जुटयो । मन्त्री आए ठिकै छ, नआए अहिले तयारी भएकै निर्देशन जारी गर्ने सहमति भएको छ, बडूले भने, निर्देशनको बुँदामा विज्ञापन रद्द गर्ने उल्लेख छ । करिब आधा घण्टापछि बैठक पुनः सुरु भयो । सभापति श्रेष्ठले आगामी २७ गते मन्त्रीलाई आफ्ना कुरा राख्न अन्तिम अवसर दिने निर्णय भएको जानकारी दिइन् ।"
विमानस्थलको व्यग्रता,कसको कति लागत ?यो आयोजना ९७२१ मिलियन अमेरिकी डलर (हालको विनिमय दरअनुसार १० अर्ब ७९ करोड रुपैयाँ) लागतमा निर्माण भइरहेको छ । यसमध्ये करिब २५ प्रतिशत लगानी नेपाल सरकारले गरेको छ भने बाँकी दातृ निकायको हो । सबैभन्दा बढी लगानी एसियाली विकास बैंकको छ । उसले एसियन डेभलपमेन्ट फन्डबाट अनुदानका रूपमा १२७५ मिलियन अमेरिकि डलर (१ अर्ब ४१ करोड ५२ लाख ५० हजार रुपैयाँ) सहयोग गर्नेछ । एसियन डेभलपमेन्ट फन्डबाटै ४२७५ मिलियन अमेरिकी डलर (४ अर्ब ७४ करोड ५२ लाख ५० हजार रुपैयाँ) ऋणका रूपमा उपलब्ध गराउनेछ । इन्टरनेसनल डेभलेपमेन्टअन्तर्गतको ओपीईसी फन्डबाट १५ मिलियन अमेरिकी डलर (१ अर्ब ६६ करोड ५० लाख रुपैयाँ) लगानी हुनेछ । एसियन क्लिन इनर्जी फन्डको ३ मिलियन अमेरिकी डलर (३३ करोड ३० लाख रुपैयाँ) लगानी छ । बाँकी २३ मिलियन अमेरिकी डलर (२ अर्ब ६३ करोड १८ लाख १० हजार रुपैयाँ) भने नेपाल सरकारको हो ।
एउटै वडामा ६३ उद्योग,"नेपालगन्ज  बाँकेको जानकी गाउँपालिका६ गनापुरमा ६३ उद्योग स्थापना भएका छन् । ४४ वटा सञ्चालनमा र १९ सञ्चालनको तयारीमा छन् । नेपालगन्ज औद्योगिक क्षेत्रमा ३० वटा मात्रै सञ्चालनमा भने गनापुरमा स्वस्फूर्त रूपमा सिमेन्ट, आइरन, खाद्य, इँटा, जडीबुटी, रोजिन, औषधिजस्ता आन्तरिक खपत र निर्यातमा महत्त्व राख्ने ठूला उद्योग स्थापना भएका हुन् । नेपालगन्जकोहलपुर सडक खण्डसँगै जोडिएको गनापुरमा लहरै उद्योग स्थापना भएका छन् ।जानकी गाउँपालिका६ का वडाध्यक्ष सुरेश अहिरले राजमार्गसँग जोडिएको र नेपालगन्ज उपमहानगरपालिकाबाट नजिक भएकाले गनापुरमा उद्योग थपिने क्रम बढेको बताए । यहाँ स्थापित ६३ मध्ये ६ उद्योग अहिले बन्द अवस्थामा र पाँच नयाँ उद्योग खुल्ने क्रममा छन् । बाँकेको जानकी गाउँपालिकामा पछिल्लो समय नयाँ नयाँ उद्योग थपिँदै गएको गाउँपालिका अध्यक्ष रामनिवास यादवले बताए । गाउँपालिकाले उद्योगमैत्री नीति अपनाउँदै गनापुर क्षेत्रलाई औद्योगिक क्षेत्रका रूपमा विकास गरिने उनले बताए । नेपालगन्ज उपमहानगरपालिका भित्र ठूलो उद्योग खोल्नका लागि आवश्यक पर्ने जग्गाको अभाव छ । पाइहाले पनि महँगो पर्छ । त्यसको विकल्पमा उपमहानगरपालिकासँगै जोडिएको र राजमार्गको छेउमै रहेको जानकी गाउँपालिकामा पर्याप्त जग्गा सुलभ मूल्यमा पाउन सहज छ, गाउँपालिका अध्यक्ष यादवले भने, त्यसैले उद्योग खोल्दा सबैको रोजाइ यो गाउँपालिका हुने गरेको छ ।"
घरबासमा डेढ लाख पर्यटक,"लमजुङ  स्मार्ट भिलेज का रूपमा अघि सारिएको घलेगाउँमा १९ बर्षमा डेढलाख पर्यटक भित्रिएका छन् । पर्यटकीय आकर्षण थपिदैं गएपछि आन्तरिक तथा बाह्य पर्यटकको आगमन बढेको हो । गाउँमा बास बस्न आउनेको तथ्यांक होमस्टेले मासिक रूपमा अन्नपूर्ण संरक्षण क्षेत्र आयोजना (एक्याप) द्वारा सञ्चालित चेकपोस्टमा बुझाउँछ । चेकपोस्टले होमस्टे सञ्चालन वर्ष सन् २००१ (विसं २०५७) बाट घलेगाउँमा बास बस्ने पर्यटकको तथ्यांक लिन थालेको हो । १९ वर्षको अवधिमा १ लाख ६५ हजार १ सय ५२ पर्यटकले घलेगाउँमा बास बसेका छन् । यसमा बाह्य पर्यटक ५ हजार ६ सय ९९ छन् । पर्यटन व्यवस्थापन समिति, ग्रामीण पर्यटन घलेगाउँका अध्यक्ष प्रेम घलेका अनुसार २०५६ देखि स्थानीयले पर्यटन प्रवर्द्धनका कार्यक्रम सञ्चालन गरेका थिए । १२ घरबाट सञ्चालन गरिएको होमस्टे अहिले ३४ घरमा पुगेको छ । सुरुमा पर्यटकीय गाउँ भयो । त्यसपछि सार्क भिलेज भयो । अहिले स्मार्ट भिलेजका रूपमा अघि बढाइएको छ, उनले भने, पर्यटक आगमन दिनानुदिन बढेको छ । गत वर्ष सन् २०१८ भरि घलेगाउँ आउने पर्यटक यस वर्ष सन् १०१९ को आधा महिनामै आइसकेको उनले बताए । घलेगाउँ चेकपोस्टकी पर्यटक सहायक ललिता गुरुङका अनुसार सन् २०१८ मा १७ हजार १ सय २ पर्यटक भित्रिएकामा यस वर्ष सन् २०१९ को ६ महिनाको अवधिमा मात्रै १८ हजार ७ सय ६२ पर्यटक भित्रिसकेका छन् । यस अवधिमा २ सय ४६ बाह्य पर्यटक भित्रिएका छन् । गत वर्ष ६६३ आएका थिए । उनका अनुसार सन् २००८ बाट बाह्य पर्यटकको तथ्यांक लिन थालिएको हो । २०७२ को भूकम्प र नाकाबन्दीका कारण पर्यटन क्षेत्रमा असर पर्दा घलेगाउँमा आउने पर्यटकको संख्या हवात्तै घटेको थियो । सन् २०१५ (आव २०७१७२) मा २५ हजार ५ सय ७७ पर्यटक भित्रिएकामा सन् २०१६ मा १३ हजार ४ सय ५ मात्रै पर्यटक आएका थिए । सन् २०१७ मा ११ हजार २ मात्रै पर्यटक भित्रिएका थिए । सन् २०१८ बाट भने पर्यटक आगमन बढेको पर्यटन सहायक गुरुङले बताइन् । भूकम्प गयो, नाकाबन्दी भयो । गाउँमा पर्यटक आएनन् । अहिले शान्ति भएको छ । गाउँमा पर्यटक धमाधम आएका छन्, उनले भनिन् । घलेगाउँमा सन् २००१ (आव २०५७०५८) मा ६२ जना पर्यटक बास बसेका थिए । २००२ मा ७५, २००३ मा १ सय ३०, २००४ मा २ सय २५, २००५ मा ३ सय ४, २००६ मा ५ सय ८ र २००७ मा ८५५ पर्यटक घलेगाउँ आएका थिए । २००८ देखि पर्यटक आगमन ४ अंक र २०११ बाट ५ अंकले आगमन भएको थियो । सन् २००८ मा १ हजार ७ सय ८०, २००९ मा ३ हजार २ सय ९१ र २०१० मा ६ हजार ४ सय ५२ पर्यटक घलेगाउँ आएका थिए । यस्तै सन् २०११ मा १० हजार ८ सय ६९, २०१२ मा १० हजार ५५, २०१३ मा २० हजार ५ सय ९३ र सन् २०१४ मा २४ हजार १ सय ५ पर्यटक घलेगाउँ भित्रिएका थिए ।पर्यटन व्यवस्थापन समितिका सचिव उमलबहादुर विकका अनुसार स्वच्छ खानेपानी, सडक, बिजुली, इन्टरनेट, टेलिफोन, सरसफाइ, व्यवस्थापन सबै पक्ष राम्रो भएकाले पर्यटक घलेगाउँ आउन रुचाउँछन् । कतिपय पर्यटक अग्रिम जानकारी नदिईकन आउनुहुन्छ । हामीले फूलमालाले स्वागत गर्न सकेका छैनौं । जाने बेलामा भने टीका र फूलमाला लगाएर बिदाइ गर्छौं, उनले भने । समितिका कार्यालय सचिव दीर्घ घलेका अनुसार कहिलेकाहीँ तीन सयभन्दा बढी पर्यटक एकैदिन आइदिँदा व्यवस्थापनमा हम्मे पर्छ । धेरैपटक होमस्टेभन्दा बाहिरका घरमा लगेर पर्यटकलाई राख्ने गरेका छौं । घलेगाउँबाट माछापुच्छ्रे, अन्नपूर्ण, लमजुङ, हिमालचुली, मनासलु, गणेशलगायत दर्जन हिमशृंखला देख्न सकिन्छ । घलेगाउँ आउने पर्यटकलाई उनीहरूको चाहनाअनुरूप गुरुङ संस्कृति घाँटु, सोरठी, कृष्णचरित्रलगायत पौराणिक नृत्य देखाउने गरिन्छ । गाउँमा नमुना चिया बगान, तिजे उत्तरकन्या मन्दिर, क्व्होइँबो धीं (गुरुङ पुरोहितको पाठशाला) छ । सूर्योदय र सूर्यास्तको मनोरम दृश्य, गोर्खा आर्मी पार्क, पर्यटन संग्रहालय, रंगाशालालगायतले घलेगाउँलाई आकर्षित बनाएको छ ।"
पाहुनालाई रैथाने परिकार,"सिन्धुली  रैथाने बालीको संरक्षण गर्न होमस्टे सञ्चालनमा ल्याइने भएको छ । कमलामाई नगरपालिका२ को ढुंग्रेभन्ज्याङमा होमस्टेका लागि स्थान छनोट भइसकेको कृषि ज्ञान केन्द्रले जनाएको छ । केन्द्रका अनुसार होमस्टे चलाउन ४६ जना स्थानीयलाई तीनदिने तालिम दिइएको छ । केन्द्रकी बाली संरक्षण अधिकृत तथा प्रवक्ता सरिता सापकोटाले रैथाने बाली प्रवर्द्धन तथा संरक्षण कार्यक्रमअन्तर्गत संघीय सरकारको सहयोगमा ढुग्रेभन्ज्याङमा होमस्टे स्थापना गर्न लागिएको बताइन् । कोदो, फापर, चिनो, कागुनो, जौ, उवा र लट्टेजस्ता रैथाने बाली लोप हुँदै गएकाले ग्रामीण पर्यटनसँग जोडिएको होमस्टे निर्माणको अवधारणा अघि सारिएको उनले जनाइन् । ढुंग्रेभन्ज्याङमा होमस्टे निर्माणका लागि ४ लाख ८० हजार खर्च हुनेछ । पाहुनाहरूलाई सत्कार गर्न चाहिने सामानमा ५० प्रतिशत अनुदानमा होमस्टे सञ्चालकलाई उपलब्ध गराइने अधिकृत सापकोटाले बताइन् । कोदो, फापरजस्ता रैथाने बालीका परिकार बनाउन स्थानीयलाई सीप प्रदान गरिएको छ । होमस्टे निर्माणका लागि उद्योग वाणिज्य संघले पनि सघाउने भएको छ । संघका अध्यक्ष अम्रेशचन्द्र बैदारका अनुसार माछा, मासु र अन्य बालीको स्वादिष्ट परिकारका अलावा रैथाने बालीबाट बनेको परिकारको स्वाद पाहुनाहरूले चाख्न पाउनेछन् । होमस्टे सञ्चालनका लागि अहिले दर्ता गर्ने प्रक्रिया सुरु भएको छ । भौतिक सामानदेखि अन्य धेरै कुराको सहयोग गर्छौं, उनले भने, समुद्र सतहदेखि झन्डै १३ सय मिटर उचाइमा रहेको उक्त स्थान बीपी राजमार्गसँग जोडिएको र ऐतिहासिक तथा धार्मिक स्थल भएकाले होमस्टे निर्माण गर्न छनोट गरिएको हो । स्थानीय मगरजातिको संस्कृति, भेषभूषा र रहनसहन पाहुनामाझ झल्काइनेछ ।"
"कतै तीव्र, कतै सुस्त","काठमाडौं  राष्ट्रिय गौरवका केही आयोजना निर्माणले उल्लेख्य प्रगति लिइरहे पनि अधिकांशको अवस्था भने सुस्त गतिमै छ । अर्थ मन्त्रालयले सार्वजनिक गरेको आर्थिक सर्वेक्षणअनुसार पोखरा क्षेत्रीय अन्तर्राष्ट्रिय विमानस्थल, मध्यपहाडी लोकमार्ग र उत्तरदक्षिण लोकमार्गको निर्माण तीव्र पारिएको छ । गौरवका आयोजना २२ वटा छन् । ती आयोजनामध्ये थोरैको मात्र निर्माणले तीव्रता पाएको छ । अन्य आयोजनाको निर्माण सन्तोषजनक छैन । कतै निर्माण थाल्न मिले पनि सरकारको उदासीनताले गर्दा अघि बढ्न सकेको छैन । पोखरा क्षेत्रीय अन्तर्राष्ट्रिय विमानस्थलका आयोजना प्रमुख विनेश मुनकर्मीका अनुसार समग्रमा ३८ प्रतिशत काम सकिसकेको छ । सन् २०२० डिसेम्बरमा निर्माण सक्ने लक्ष्य लिएका छौं, उनले भने, त्यहीअनुसार तीव्र रूपमा काम भइरहेको छ । सन् २०१९ भित्र ६० प्रतिशत काम सक्ने उनले दाबी गरे । २०२० मा ४० प्रतिशत सकिनेछ । यो वर्षको वार्षिक कार्यक्रमअनुसार मन्त्रालयले असारसम्म ३५ प्रतिशत काम सक्न निर्देशन दिएको थियो, अहिले नै ३८ प्रतिशत सकेका छौं, उनले भने, हामीसँग अझै समय छ, यो आर्थिक वर्षभित्र करिब ४३ प्रतिशत काम सक्नेछौं ।आर्थिक सर्वेक्षणअनुसार मध्य पहाडी (पुष्पलाल) राजमार्ग आर्थिक वर्ष ०७५०७६ को फागुनसम्म १ सय १ किमि ग्राभेल भएको छ । ३५ किमि कालोपत्रे र ११ वटा पुल निर्माण भइसकेका छन् । त्यस्तै ६० किमि नयाँ ट्र्याक निर्माण तथा सडक चौडा पार्ने काम सकिएको छ । ०७४०७५ मा १ हजार ४ सय ३५ किमि ट्र्याक, ९५ किमि ग्राभेल र ७ सय २७ किमि कालोपत्रे गरिएको थियो भने ५६ वटा पुल निर्माण भए । यो राजमार्ग १ हजार ७ सय ७६ किमि रहेको छ । राष्ट्रिय सरकोकार तथा समन्वय समिति सदस्य एवं सांसद खेमराज नेपालीका अनुसार मध्यपहाडी लोकमार्गको काम तीव्र रूपमा अघि बढेको छ । काम भइरहेको छ, चित्त नबुझ्दो छैन, उनले भने, कतिपय ठाउँमा भौगोलिक कारणले काम हुन नसकेको अवस्था छ, नेपाली सेनासँग समन्वय गरेर काम गर्ने भनिएको छ, जहाँ ब्लास्ट गरेर गर्नुपर्ने देखिएको छ । भौतिक पूर्वाधार तथा यातायात मन्त्रालयका सचिव देवेन्द्र कार्कीका अनुसार चार वर्षभित्र निर्माण सक्ने गरी मध्य पहाडी राजमार्गको काम भइरहेको छ । राम्रै प्रगति भएको छ, मध्यपहाडी सन्तोषजनक छ, बजेट निकै लाग्छ, उनले भने, उत्तरदक्षिण लोकमार्गमा पनि कतै राम्रै प्रगति भएको छ, कतै ठीकै भएको छ, ठाउँअनुसार प्रगति छ । हुलाकी राजमार्ग आयोजना पहिला रोकिए पनि अहिले प्रगति औसत रहेको उनले बताए । हुलाकी राजमार्ग आयोजनाअन्तर्गत आर्थिक वर्ष ०७५०७६ को फागुनसम्म ६९ किमि सडक कालोपत्रे भएको छ । त्यस्तै १४० किमि ग्राभेल र २ वटा पुल निर्माण भएका छन् । आर्थिक वर्ष ०७४०७५ मा १ सय किमि कालोपत्रे, १९५ किमि ग्राभेल र ७५ वटा पुल निर्माण भइसकेका छन् ।उत्तरदक्षिण लोकमार्गअन्तर्गत कालीगण्डकी करिडोरको आर्थिक वर्ष ०७५०७६ को फागुनसम्म ४० किमि डबल लेनमा ग्राभेल भएको छ । त्यस्तै २ वटा पुल निर्माण गरिएको छ । ०७४०७५ सम्मा ४३३ किमि ट्र्याक खोलिएको थियो । कुल सडक ४३५ किमि रहेको छ । त्यस्तै राष्ट्रिय गौरवको आयोजनाका रूपमा रहेको मेची महाकाली ९ सय ४५ किमि (लिंकसहित १ हजार ५६ किमि) विद्युतीय रेलमार्गको विस्तृत अध्ययन प्रतिवेदन सम्पन्न भएको छ ।आर्थिक सर्वेक्षणअनुसार यसअन्तर्गत बर्दिबासनीजगढ (७० किमि) रेलमार्गको बर्दिबासलालबन्दी खण्डको ३० किमि ट्र्याकमध्ये २५ दशमलव ६ किमि र जोगबनीविराटनगर (१६ किमि) रेलमार्गको निर्माण सम्पन्न भएको छ । त्यस्तै जयनगरकुर्था (३५ किमि) तथा कुर्थाबिजलपुरा (१७ किमि) को ट्र्याक बेडको निर्माण सम्पन्न भएको आर्थिक सर्वेक्षणमा उल्लेख गरिएको छ । भेरीबबई डाइभर्सन बहुउद्देश्यीय आयोजनाको सुरुङ छिचोलिसकेको छ । अन्य प्रोजेक्टको काम बाँकी छ । सिभिल निर्माण, इलेक्टो मेकानिकल निर्माण तथा जडान, हाइड्रडो मेकानिकल तथा जडानको काम सुरु हुन बाँकी छ । मेलम्ची खानेपानी आयोजना सम्पन्न हुने चरणमा आएर रोकिएको छ । निर्माणको जिम्मा लिएको सीमएसी कम्पनीले बीचैमा छाडेपछि अहिलेसम्म अन्योल छ । अन्य आयोजना भने केहीको काम नै सुरु भएको छैन केहीको काम सुरु भए पनि भौतिक प्रगति सन्तोष जनक छैन ।"
पुरानैलाई निरन्तरता,"पोखरा  चालु र अघिल्लो आर्थिक वर्षको नीति तथा कार्यक्रम कार्यान्वयनमा जोड दिएर गण्डकी प्रदेश सरकारले शुक्रबार आगामी आव २०७६७७ का लागि नीति तथा कार्यक्रम सार्वजनिक गरेको छ । आकर्षक नारा र भाषा परिवर्तन गरी पुरानैलाई निरन्तरता दिएको छ । अघिल्ला वर्षमा जस्तै पर्यटन, ऊर्जा, कृषि, उद्योग, भौतिक पूर्वाधार, सामाजिक क्षेत्रको विकासमा जोड दिइएको नीति तथा कार्यक्रम प्रदेश प्रमुख बाबुराम कुँवरले शुक्रबार प्रदेशसभा बैठकमा प्रस्तुत गरे । गण्डकी प्रदेशलाई पर्यटन हब र पोखरालाई पर्यटकीय राजधानीका रूपमा विकास गर्ने नीति तथा कार्यक्रममा उल्लेख छ । पोखराकाठमाडौंलुम्बिनीलाई गौतम बुद्ध स्वर्णिम त्रिकोणका रूपमा विकास, पदमार्ग, होमस्टेको विकासमा जोड दिइएको छ । सन् २०१९ लाई आन्तरिक पर्यटन वर्ष घोषणा गरी कार्यक्रम सञ्चालन भइरहेको, सन् २०२० लाई छिमेकी आकर्षण पर्यटन वर्ष र सन् २०२२ लाई अन्तर्राष्ट्रिय पर्यटन वर्ष अभियान सञ्चालन गरी २० लाख पर्यटक भित्र्याउने महत्त्वाकांक्षी लक्ष्य राखिएको छ ।पोखरा र अन्य प्रमुख सहर, प्रादेशिक राजधानी र छिमेकी देशका सहरसँग हवाईमार्गले जोड्ने, मुस्ताङ, मनाङ र उत्तरी गोरखालाई फिल्मसिटी र विशेष पर्यटन क्षेत्रका रूपमा विकासको नीति लिएको छ । विद्युत् खपतमा वृद्धि, प्रदेशको समृद्धि भन्दै ऊर्जालाई दोस्रो प्राथमिकतामा राखिएको छ । गण्डकीलाई उज्यालो प्रदेश बनाउने यसअघिको घोषणालाई अन्तिम रूप दिने, विद्युत् खपत वृद्धि गरी पेट्रोलियम पदार्थको आयातलाई प्रतिस्थापन गर्ने, उत्तरगंगा, बूढीगण्डकी, कालीगण्डकी लगायत ठूला र जलाशययुक्त जलविद्युत् आयोजना निर्माणमा जोड दिइएको छ । ३ वर्षमा मुख्य उत्पादनमा आत्मनिर्भर हुने र ५ वर्षमा खाद्यान्न उत्पादन दोब्बर बनाउने, एक वडाएक नमुना व्यावसायिक कृषि कार्यक्रम र एक पालिकाएक उत्पादनमा जोड दिइएको छ । व्यावसायिक किसानलाई अनुदान दिने मोडल फार्म कार्यक्रमलाई परिमार्जन गरी निरन्तरता दिइएको छ । गरिबी निवारण र रोजगारी सिर्जनाका लागि मुख्यमन्त्री जलवायुमैत्री नमुना कृषि गाउँ कार्यक्रमलाई थप विस्तार र प्रभावकारी बनाउने भनिएको छ । यो चालु आवकै कार्यक्रम हो । एक पालिका एक शीतभण्डार, एक कृषिबजार, एक वडाएक कृषि उपज संकलन केन्द्र कार्यक्रमलाई निरन्तरता दिइएको छ । आलीदेखि थालीसम्म शुद्ध र स्वस्थ खाना, बधशालादेखि भान्सासम्म शुद्ध, स्वच्छ र स्वस्थ मासु तथा गोठदेखि ओठसम्म शुद्ध र स्वस्थ दूध कार्यक्रमलाई अभियानका रूपमा लैजान भन्दै खाद्य शुद्धतालाई समेटिएको छ । मनाङ, मुस्ताङ र उत्तरी गोरखालाई स्याउको सुपरजोन बनाउने, युवालक्षित व्यावसायिक कृषि तथा पशुपन्छी तालिम कार्यक्रमलाई निरन्तरता दिइएको छ । कृषि, बसोवास, व्यावसायिक, औद्योगिक, वन र सार्वजनिक उपयोग क्षेत्रका जग्गाको नक्सांकन, जग्गाको चक्लाबन्दी र एकीकृत बस्तीमा जोड दिइएको छ । एक सहकारी एक उत्पादन, उपभोग्य वस्तु र निर्माण सामग्रीको उत्पादन बढाउने र प्रदेशको समृद्धिमा योगदान अभियानलाई अघि बढाइने उल्लेख छ । एक स्थानीय तह, एक उद्योग ग्रामलाई निरन्तरता दिइएको छ । वन क्षेत्रको व्यवस्थापन र समृद्धिका लागि वन कार्यक्रमलाई निरन्तरता दिइएको छ । एक गाउँ, एक पोखरी अभियान, जलवायु परिवर्तन अनुकूलित प्रदेश बनाउने नीति लिइएको छ । ४ वर्षभित्र प्रदेश राजधानी पोखराबाट सबै स्थानीय तहका केन्द्रलाई सडक सञ्जालले जोड्ने, एक निर्वाचन क्षेत्र एक सडक कार्यक्रमलाई निरन्तरता दिइएको छ । बृहत् पोखरा चक्रपथ र पोखराभिमाददुम्कीबास द्रुतमार्ग तथा शालिग्राम सांस्कृतिक कोरिडोरको डीपीआर र कार्यान्वयनमा लगिने जनाइएको छ । एक घर एकधारा, आधुनिक प्रविधियुक्त फोहोरमैला प्रशोधन केन्द्र निर्माण, व्यवस्थित सहर, पोखरामा अन्तर्राष्ट्रिय सम्मेलन केन्द्र, एकीकृत आवास र जनता आवास कार्यक्रमलाई निरन्तरता दिइएको छ । २ वर्षभित्र पूर्ण साक्षर प्रदेश, गण्डकी विश्वविद्यालय सञ्चालन र प्राविधिक प्रतिष्ठान सञ्चालनमा ल्याइने सरकारले जनाएको छ । प्रदेश खेलकुद प्रतिष्ठान, प्रादेशिक युवा नीति, भाषा, साहित्य, कला, संगीत, नाट्य र संस्कृतिको संरक्षण गर्न प्रज्ञा प्रतिष्ठान स्थापना गरिने भएको छ । बहुसांस्कृतिक ग्राम, प्रदेश संग्रहालय र अन्तर्राष्ट्रिय पर्वतीय संग्रहालयको संरक्षण र संवर्द्धनमा जोड दिइएको छ । हरेक क्षेत्रमा महिला सहभागिताको सुनिश्चितता, लैंगिक हिंसाविरुद्ध शून्य सहनशीलता, बालमैत्री स्थानीय तह, अपांगता भएका व्यक्तिको अधिकार संरक्षण तथा संवर्द्धन, प्रदेश स्वास्थ्य नीति, स्वास्थ्य बिमा कार्यक्रमलाई अभियानका रूपमा अघि बढाइने भएको छ । विशिष्टीकृत रोगको उपचार सेवालाई विस्तार, राजमार्ग घुम्ती अस्पताल, प्रदेश स्वास्थ्य आपूर्ति भण्डारण केन्द्र स्थापना, प्रादेशिक आयुर्वेद अस्पताल र प्रदेश परियोजना बैंक स्थापना गर्ने भनिएको छ । भौतिक संरचना पर्याप्त नहुनु, कर्मचारी र अन्य स्रोतसाधनको कमी तथा संघ, प्रदेश र स्थानीय तहबीच आयोजनाको वर्गीकरण समयमै नहुनुजस्ता प्रतिकुलतामा पनि सरकारले सुरुआती वर्षमा केही उपलब्धि हासिल गरिएको भन्दै नीति कार्यक्रममा समेटिएको थियो । प्रदेशको सुशासन, व्यवस्था सञ्चालन गर्न महत्त्वपूर्ण ऐन, कानुन, निर्देशिका र कार्यविधि निर्माण गरी कानुनी जग बसालेको र हालसम्म २५ ऐन, ३ नियमावली, ३ वटा गठन आदेश र १४३ कार्यविधि र निर्देशिका जारी भएको उल्लेख छ ।"
काम नपाएर बिदेसिनु पर्दैन,"भक्तपुर प्रधानमन्त्री केपी शर्मा ओलीले रोजगारी नपाएर कोही नेपाली बिदेसिनु नपर्ने गरी सरकारले काम गरिरहेको बताएका छन् । शुक्रबार भक्तपुरमा आयोजित प्रधानमन्त्री स्वरोजगार कार्यक्रमको उद्घाटन गर्दै उनले हरेक समस्याको समाधान पहिल्याउँदै सरकार अगाडि बढेको बताए । रोजगारीका लागि विदेशमा ४० लाख युवा भौंतारिरहेका छन्, सरकार के हेरेर बसिरहेको छ भन्नेलाई सरकार समाधानको बाटो खोजेर अगाडि बढेको छ, यो कार्यक्रम त्यसैको एउटा नमुना हो, प्रधानमन्त्री ओलीले भने । कुनै नेपाली सरकारी बेवास्तामा नपर्ने र बेरोजगार नबस्ने गरी सरकारले काम गरिरहेको प्रधानमन्त्री ओलीको दाबी थियो ।"
गालीबेइज्जती मुद्दा खारेज,"काठमाडौं (कास) खोज पत्रकारिता केन्द्रविरुद्ध दायर गालीबेइज्जती मुद्दामा जिल्ला अदालत ललितपुरले दाबी नपुग्ने फैसला गरेको छ । पर्यटन व्यवसायी राजेन्द्र बजगाईंले २०७५ माघ १८ गते केन्द्रले सार्वजनिक गरेको खोज सामग्री नेपाललिक्स २०१९ ले आफ्नो बेइज्जती भएको भन्दै खोज पत्रकारिता केन्द्रका सम्पादक शिव गाउँलेविरुद्ध ललितपुर जिल्ला अदालतमा मुद्दा दर्ता गरेका थिए । बिहीबार न्यायाधीश अवनी मैनाली भट्टराईको इजलासले दाबी नपुग्ने फैसला गरेको हो ।रिपोर्टमा नेपालको गैरकानुनी आर्जन कसरी विदेश पुर्याइन्छ ? नेपालमा भएका ठूला करछलीका घटना र सम्पत्तिको स्रोत पारदर्शी हुनु नपर्ने मुलुक ट््याक्स हेवन बीचको सम्बन्ध, त्यस्ता मुलुकमा सम्पत्ति पुर्याउने, सँगाल्ने र प्रत्यक्ष वैदेशिक लगानी भनेर नेपाल भित्र्याउने धन्दाको खुलासा गरिएको थियो । रिपोर्टले स्विस बैंकमा पैसा राख्ने ५२ नेपालीबारे पनि उल्लेख गरेको थियो । पर्यटन व्यवसायी बजगाईंले पनि बेलायतमा कम्पनी खोलेको सम्बन्धी समाचार थियो । यही समाचारले आफूलाई बेइज्जती गरेको भन्ने मुद्दा लिएर बजगाईं अदालत गएका थिए । यो फैसलाले सप्रमाण प्रस्तुत खोजमूलक रिपोर्टले कुनै व्यक्तिको अवहेलना हुन नसक्ने मान्यता फेरि पनि स्थापित गरेको छ, अदालती फैसलापछि खोपकेका सम्पादक गाउँलेले भने, नेपाली पत्रकारितामा विश्वसनीयताको बहस भइरहेका बेला आएको यो फैसलाले व्यावसायिक पत्रकारहरूलाई उत्साहित बनाएको छ ।"
भ्रष्ट कार्यशैलीको परिणाम,"भूकम्पपछिको पुनर्निर्माण र पुनःस्थापनामा सदाचार कार्यक्रमअन्तर्गत अति प्रभावित १४ जिल्लामा राष्ट्रिय पुनर्निर्माण प्राधिकरणसहित सम्बन्धित निकायको सहयोग र समन्वयमा पारदर्शिता बढाउने, गुणस्तरीयता कायम गर्ने तथा सम्बन्धित कर्मचारी एवं पदाधिकारीलाई जवाफदेही बनाउनेलगायत अभियानमा हामी पनि संलग्न थियौं । गत माघमा रसुवा, नुवाकोट, धादिङ, सिन्धुपाल्चोकलगायत जिल्लामा हामीले गरेको स्थलगत भ्रमणमा त्यहाँ प्राधिकरणको अनुदानमा बनेका एककोठे घर अवलोकन गर्न पायौं । प्राधिकरणले तय गरेको कार्यविधि र निर्देशनमा जिल्लामा गएर एकल महिलाका लागि एककोठे घर भए हुन्छ भन्ने खालका सूचना बाँडिएको रहेछ । नुवाकोटमा भूकम्पलगत्तैको क्षतिग्रस्त घरको लगतमा ५५ हजार घरधुरी निस्किएका रहेछन् । त्यसमा एककोठे घर बनाउने निकै रहेछन् । नुवाकोटमा मात्रै यो घरधुरी संख्या ८५ हजार पुगेको रहेछ । प्राधिकरण र भूकम्पपीडित दुवैमा गलत आशय र मनसाय झल्काउने प्रवृत्ति बढिसकेको रहेछ । भएको प्रावधानलाई अपव्याख्या गर्ने र प्रावधानमा जे गरे पनि हुन्छ भन्दै ३ लाख रुपैयाँ किस्तामा दिने प्रवृत्तिमा न अनुगमन भएको देखियो, न मूल्यांकन नै । प्राधिकरणमा गएर कुरा गर्दा खोइ, बीचमा म थिइनँ, के भयो कुन्नि भन्ने खालका अनधिकृत जवाफ मात्रै पाइयो । प्राधिकरणले निजी आवास निर्माणतर्फ ८० प्रतिशत काम सकेको दाबी गर्यो । उपलब्धि पनि देखायो । तर उपादेयता देखिएन । थुप्रै भूकम्पपीडित नयाँ घरमा बस्नै सक्दैनन् । भत्केको पुरानै घरमा कतिपय बसिरहेका छन् । कतिपयले नयाँ घरमा बाख्रापालन गरेका छन् । कतिपयमा सामान भण्डारण गरिएको छ । यी जिल्लामा झन्डै ५० प्रतिशतको अनुपातमा एककोठे घर बने कि भन्ने लाग्छ, जुन बसाइका लागि उपयोगहीन छन् । सामाजिक र आर्थिक पारदर्शिताको पाटोमा हामीले पहिलेपहिले उद्योग व्यापार, साहुजीहरूलाई नाफाघाटा वा लाभहानि र ठगीको अर्थमा बुझ्थ्यौं, बुझाउँथ्यौं होला । तर पीडत नागरिकको हकमा समेत हाम्रो कार्यशैली भ्रष्ट देखिएको छ । यो समाज भ्रष्टीकरणको दुःखद पक्ष हो ।"
गोली हानी लुटेरा पक्राउ,"(काठमाडौं) : शृंखलाबद्ध लुटपाटमा संलग्न छिरिङ तामाङलाई महानगरीय प्रहरी अपराध महाशाखाले गोली हानी नियन्त्रणमा लिएको छ । प्रहरी टोलीले छिरिङलाई अत्तरखेलबाट पक्राउ गरेको हो । उनको दाहिने घुँडामुनि गोली लागेको छ । महाशाखाका अनुसार छिरिङसहित चार जनाको समूहले काठमाडौंमा शृंखलाबद्ध लुटपाट मच्चाइरहेको थियो । पछिल्लो समय कोटेश्वरमा एक सुनचाँदी पसल लुट्ने योजना बनाइरहेको थियो । महाशाखाले बिहीबार यही समूहका चार जनालाई पक्राउ गरेको थियो जसमा इलामका धराने भनिने नितेश तामाङ, रौतहट स्थायी घर भएका मुन्द्रे भनिने अजय तामाङ, काभ्रे स्थायी घर भएका बाहुन भनिने रूपेश चौलागार्इं र मकवानपुर घर भएका जिग्री भनिने भीमराज थिङ छन् । यो समूहले जेठ ४ मा जोरपाटीको एक सुनचाँदी पसलबाट हतियार देखाएर ८० हजार लुटेको थियो । त्यस्तै जेठ ३ गते ललितपुर, इमाडोलस्थित असन इन्भेस्टमेन्ट प्रालिमा खुकुरी देखाएर एक लाख रुपैयाँ लुटेको थियो । चावहिलस्थित एग्रिमोर बचत तथा ऋण सहकारी संस्था र कलंकीको पिपुल्स मनी ट्रान्सफरमा लुटपाट मच्चाउने पनि यही समूह रहेको महाशाखाका एसएसपी सहकुल थापाले बताए । प्रहरीले उनीहरूमाथि मुलुकी अपराध संहिता २०७४ अनुसार डाँका गर्न नहुने कसुर र ज्यान मार्ने उद्योगअन्तर्गत मुद्दा चलाउने प्रक्रिया अगाडि बढाएको छ । संहितामा डकैती गर्नेमाथि १४ वर्ष कैद र ७० हजारदेखि १ लाख १० हजारसम्म जरिवाना तोकिएको छ । त्यस्तै ज्यान मार्ने उद्योगमा दस वर्ष कैद र एक लाख रुपैयाँ जरिवाना सजाय छ । महाशाखाले पछिल्लोचोटि पटके गुन्डागर्दीमा संलग्नलाई गोली हान्दै नियन्त्रणमा लिन थालेको छ । जेठ ६ गते मात्रै खोजी सूचीमा रहेका विष्णु तामाङलाई घुँडामुनि गोली हानेर टोखाबाट नियन्त्रणमा लिएको थियो । चोरीमा ६ वर्ष जेल बसेर २०७२ मा छुटेका तामाङमाथि पछिल्ला दस वर्षमा चोरी र डकैतीका विभिन्न १६ घटनामा संलग्न भएको अभियोग छ । शृंखलाबद्ध डकैतीमा संलग्न राजन लिम्बूलाई मंसिर २१ गते नियन्त्रणमा लिँदा पनि महाशाखाले गोली नै चलाएको थियो ।"
दुई अधिकृतसहित चार समातिए,"(काठमाडौं) : अख्तियार दुरुपयोग अनुसन्धान आयोगले इन्जिनियर र प्रहरी अधिकृतसहित चार जनालाई घूस रकमसहित पक्राउ गरेको छ । माडीलुंग्र्री करिडोर सिँचाइ आयोजना, रोल्पाका इन्जिनियर तारा श्रेष्ठलाई योजनाको अन्तिम बिल भुक्तानीका बेला सेवाग्राहीसँग लिएको १ लाख रुपैयाँ घूससहित समातिएको अख्तियारले जनाएको छ ।अख्तियारले इलाका प्रहरी कार्यालय रन्यौरा, रूपन्देहीका प्रहरी निरीक्षक केशवबहादुर बस्नेतलाई समेत पक्राउ गरेको छ । प्रक्रिया पूरा गरी गैडहवा गाउँपालिकाअन्तर्गत नदीजन्य पदार्थ ढुवानी गरिरहेका सेवाग्राहीसँग लिएको १५ हजार रुपैयाँ घूससहित बस्नेतलाई समातिएको अख्तियारको भनाइ छ । मालपोत कार्यालय चाबहिलका नायब सुब्बा चन्द्रबहादुर श्रेष्ठलाई पनि अख्यितारले घूससहित पक्राउ गरेको छ । स्वामित्व विवादका कारण सर्वोच्च अदालतमा विचाराधीन रहेको गोकर्णेश्वर नगरपालिका ४ मा रहेको जग्गाको प्रमाणित मिसिल उपलब्ध गराउन सेवाग्राहीसँग २ हजार रुपैयाँ घूससहित श्रेष्ठ पक्राउ समातिएका थिए । सशस्त्र प्रहरी बल, नेपाल नम्बर ११ गण, हजमिनिया रौतहटका जवान अरुण झा पनि पक्राउ परेका छन् । उनले नेपालभारत सीमाबाट कस्मेटिक सामान ल्याउन सहज गराइदिने भनी सेवाग्राहीसँग ३० हजार रुपैयाँ घूस लिएको अख्तियारले जनाएको छ । चारै जनालाई हिरासतमा राखी भ्रष्टाचार अभियोगमा छानबिन भइरहेको छ ।"
त्रिविलाई अन्तर्राष्ट्रियकरण गर्न सम्मेलन,"(काठमाडौं) : विश्वविद्यालय शिक्षालाई अन्तर्राष्ट्रियकरण गर्ने उद्देश्यले त्रिभुवन विश्वविद्यालय (त्रिवि) ले आइतबारदेखि दुईदिने सम्मेलन गर्दै छ । ललितपुरमा हुने सम्मेलन राष्ट्रपति विद्यादेवी भण्डारीले उद्घाटन गर्नेछिन् । अन्तर्राष्ट्रिय क्षेत्रमा विश्वविद्यालयको प्रचार गरेर विदेशी विद्यार्थी आकर्षित गर्न सम्मेलन सहयोगी हुने उपकुलपति तीर्थराज खनियाँले बताए । सम्मेलनमा अमेरिका, बेलायत, फिनल्यान्ड, भारत, सिंगापुर, जापान र नेपालका विश्वविद्यालयमा कार्यरत प्राध्यापकले ज्ञान र अनुभव आदानप्रदान गर्नेछन् । सम्मेलनमा पाठ्यक्रम र शिक्षण, अनुसन्धान र आविष्कार, उद्यमशीलता र व्यवस्थापनसम्बन्धी विषयमा छलफल गरिने रजिष्ट्रार डिल्लीराम उप्रेतीले जानकारी दिए । दस विदेशीसहित एक सय २५ जना सम्मेलनमा सहभागी हुनेछन् । त्रिविका पदाधिकारी, अध्ययन संस्थान र विभागका प्रतिनिधि पनि उपस्थित रहने त्रिविले शुक्रबार आयोजना गरेको पत्रकार सम्मेलनमा जानकारी दिइयो । उच्च शिक्षा सञ्चालन गर्ने संस्थाले एकले अर्को देशमा शाखा वा विश्वविद्यालय स्थापना गरेर पढाउने वातावरण बन्दै गएको छ, उप्रेतीले भने, त्रिविलाई पनि विश्वस्तरमा चिनाउने हाम्रो उद्देश्य हो । त्रिविले एक सय ६० विदेशी विश्वविद्यालय र शैक्षिक संस्थासँग सहकार्य गरेको छ ।"
लिम्बू ज्ञान महोत्सव,"काठमाडौं (कास) राजधानीमा याक्थुङ (लिम्बू) ज्ञान महोत्सव सुरु भएको छ । याक्थुङ युवा मञ्चले बौद्धिक ज्ञान आदानप्रदान र पुस्तान्तरणका लागि नारासहित आयोजना गरेको महोत्सवको नेपाल प्रज्ञा प्रतिष्ठानका कुलपति गंगाप्रसाद उप्रेतीले शुक्रबार उद्घाटन गरे । कार्यक्रममा प्रतिष्ठानका पूर्वकुलपति बैरागी काइँलाले लिम्बू जातिको जीवनपद्धति मुन्धुममा आधारित रहेको बताए । ज्ञान आफैंमा शक्ति हो । त्यसैले मानिस सृष्टिको आरम्भदेखि नै ज्ञान प्राप्तिका निम्ति लालायित हुन्छ, उनले भने । मुन्धुममा सर्वव्यापक चेतना नै माङ र निङवाफु भनेर पुकारिने उनले उल्लेख गरे । सर्वव्यापक चेतना शक्ति हुनेले कठिन काम फत्ते गर्न सक्छ, मानव जीवनको अन्तिम कडीसमेत मुन्धुम भएको उल्लेख गर्दै उनले भने, सत्कर्म गर्ने मानिसले मृत्युलाई पनि जित्न सक्छ । लोप, पाप, आँखी, डाहा, व्यभिचारजस्ता क्रियाकलापले मानिस मात्र नभई समयको चक्रमा ईश्वरसमेत समाप्त हुने उनको भनाइ छ ।"
अक्रम र वसिमप्रेरित रियाज,"ब्रिस्टोल पाकिस्तानका तीव्र गतिका बलर वाहब रियाजले वसिम अक्रम र वकार युनिसको प्रेरणादायी सल्लाह नपाएको भए अहिले आफू घरमै बसेर विश्वकप हेरिरहेका हुने बताएका छन् । दुई वर्षअघि च्याम्पियन्स ट्रफीमा चिरप्रतिद्वन्द्वी भारतविरुद्ध ८४ ओभरमा ८९ रनको महँगो स्पेलका कारण रियाज विश्वकप टिममा छनोटकर्ताको प्राथमिकतामा परेनन् । विश्वकपअघि इंग्ल्यान्डविरुद्धको शृंखलामा बायाँहाते तीव्र गतिका बलर जुनैद खानको फिटनेस र लय बिग्रिएपछि अन्तिम समयमा रियाजलाई टिममा बोलाइएको हो । ३३ वर्षीय रियाज आफ्ना प्रेरक खेलाडी अक्रम र युनिससँगको छलफलपछि टिममा अप्रत्यासित अवसर पाएकोमा दंग छन् ।यो भाग्यको पूर्ण परिवर्तन हो र मैले त्यसको आनन्द लिइरहेको छु, रियाजले बिहीबार संवाददातासँग भने, अन्यथा म यति बेला मेरो ड्रइङ रूममा विश्वकप हेरेर पाकिस्तान टिमका लागि प्रार्थाना गरिरहेको हुन्थें । तर म यहाँ विकेट लिइरहेको छु । अक्रम र युनिसको प्रेरणा लिइरहेको छु । अक्रमलाई आदर्श मानेर मैले आफ्नो बाल्यकाल बिताएँ, युनिस मेरा पूर्व प्रशिक्षक हुन् । उहाँहरूकै प्रेरणाले आज म यहाँ छु ।सोमबार प्रतियोगिताको दाबेदार इंग्ल्यान्डलाई पाकिस्तानले १४ रनले हराउँदा उनले बलिङतर्फ ३८२ का साथ टिमको नेतृत्व गरेका थिए । तुरुन्तै उनले यसको श्रेय अक्रम र युनिसलाई दिए । मैले गत साता अक्रम र युनिसलाई भेटेको थिएँ । उहाँहरूले मलाई कसैसँग नडराउन भन्नुभयो । अक्रमले मलाई भनेको त्यही वाक्यले विश्वकपमा उत्कृष्ट प्रदर्शन गर्न मार्गनिर्देश गर्यो, रियाजले भने । रियाजले स्विकारे पनि पछिल्ला वर्षमा निराशाजनक प्रदर्शनपछि उनलाई प्रोत्साहन आवश्यक थियो । जब टिमबाहिर भइन्छ, तपाईलाई प्रोत्साहन आवश्यक पर्छ । दुई महान बलरले मलाई मेरो आत्मविश्वास फिर्ता गर्न सक्दो सहयोग गरे, रियाजले भने ।वेस्ट इन्डिजविरुद्धको निराशाजनक हारसँगै पाकिस्तानले विश्वकपको सुरुआत गरेको थियो । सोमबार उत्कृष्ट प्रदर्शन गरी घरेलु टोली इंग्ल्यान्डमाथि सनसनी जित दर्ता गरेको हो । हामीलाई थाहा छ कि यो मात्र एक जित हो । हामीलाई सेमिफाइनलअघि ९ चरणको खेल पार गर्नुपर्छ, यसका लागि एकपछि अर्को खेल जित्नुपर्छ, रियाजले सुनाए । विश्वकपकै सर्वाधिक विकेट लिने खेलाडीको सम्भावनाबारे रियाजले भारतका जसप्रित बुमराहको नाम लिए । जसप्रितले पनि सर्वाधिक विकेटको दौडमा दबाब सामना गर्नुपर्ने रियाजले बताए । बुधबार बुमराहले विश्वकपको पहिलो खेलमा २३५ को प्रदर्शनपछि रियाजले भने, बुमराहले उत्कृष्ट प्रदर्शन गरिरहेका छन् । सबैलाई थाहा छ उनले विश्वकपमा एक खेलमात्र खेलेका छन्, पछिल्ला दिनहरूमा उत्कृष्ट प्रदर्शन गरिरहेका छन् । यदि बुमराहलाई यस प्रतियोगिताकै सर्वश्रेष्ठ बलर मानिन्छ भने उनीमाथि दबाब पनि उत्तिकै छ ।"
प्लेयर्स टु वाच,मुस्फिकर रहिम (बंगलादेश)बंगलादेशी टिमका सर्वाधिक अनुभवी खेलाडीमध्ये एक हुन् ३१ वर्षीय विकेटकिपरब्याट्सम्यान मुस्फिकर रहिम । जारी विश्वकपमा उनले दक्षिण अफ्रिकाविरुद्ध निर्णायक ७८ रन र न्युजिल्यान्डविरुद्ध १९ रन जोड्नुका साथै २ क्याच लिएका थिए । सन् २००६ मा एकदिवसीय डेब्यू गरेयता उनले २ सय ७ इनिङ्समा ५ हजार ६ सय ५४ रन बटुलेका छन् । उनी चौथो विश्वकप खेल्दै छन् ।
सहजाद विश्वकपबाट बाहिर,"लन्डन अफगानिस्तानका ओपनिङ ब्याट्सम्यान मोहम्मद सहजाद घुँडाको चोटका कारण विश्वकपबाट बाहिरिएका छन् । अन्तर्राष्ट्रिय क्रिकेट परिषद् (आईसीसी) ले बिहीबार सहजादले विश्वकपका बाँकी खेल खेल्न नसक्ने जानकारी गराएको हो । विकेटकिपरब्याट्सम्यान सहजादको स्थानमा इकराम अली खिललाई विश्वकप टिममा बोलाइएको छ । अफगानिस्तानले जारी विश्वकपमा दुवै खेलमा हार बेहोरेको छ । विश्वकपबाट बाहिरिनुअघि सहजादले अस्ट्रेलिया र श्रीलंकाविरुद्धको २ खेलमा मात्र ७ रन जोडेका थिए । आईसीसीले इकराम अलीलाई प्रतियोगिताको बाँकी खेलका लागि अफगानी टिममा सहजादलाई प्रतिस्थापन गर्न अनुमति दिएको छ, वक्तव्यमा भनिएको छ, विकेटकिपर सहजादको घुँडामा चोट लागेको छ र उनले विश्वकपका बाँकी खेल खेल्न नसक्ने भएका छन् ।सहजादलाई विश्वकपअघि पाकिस्तानविरुद्धको अभ्यास खेलका क्रममा घुँडामा चोट लागेको हो । त्यस खेलमा उनले बीचैमा ब्याटिङ त्यागेका थिए । त्यस बाबजुद उनले अस्ट्रेलिया र श्रीलंकाविरुद्ध ओपनिङ ब्याटिङ गरेका थिए । अहिले उनलाई त्यही चोट बढेको हो । सन् २०१५ को विश्वकपमा डेब्यू गरेयता सहजाद अफगानिस्तानका लागि एकदिवसीय अन्तर्राष्ट्रियमा सर्वाधिक रन बनाउने दोस्रो नम्बरबका ब्याट्सम्यान हुन् । ३२ वर्षीय उनले ५५ इनिङ्समा १ हजार ८ सय ४३ रन जोडेका छन् ।"
परिस्ष्कृत इंग्ल्यान्डलाई बंगलादेशको चुनौती,"कार्डिफ आयोजक इंग्ल्यान्डले विश्वकपमा शनिबार त्यस्तो टिमको चुनौती सामना गर्दै छ, जसले पछिल्लो समय विश्व क्रिकेटमा परिष्कृत चुनौती पेस गर्न थालेको छ । इंग्ल्यान्डको भेट बंगलादेशसँग हुनेछ । सन् २०१५ मा बंगलादेशले नै इयान मोर्गनको इंग्ल्यान्डलाई एडिलेडमा १५ रनले हराएको थियो । त्यो हारसँगै इंग्ल्यान्ड प्रतियोगिताबाट बाहिरिएको थियो । त्यति बेला इंग्ल्यान्डलाई सेतो बलबाट खेलिने क्रिकेटमा ठूलै समस्या थियो ।त्यसको चार वर्षपछि आफ्नै मैदानमा हुने विश्वकपलाई ध्यानमा राखेर इंग्ल्यान्ड एन्ड वेल्स क्रिकेट बोर्डका निर्देशक एन्ड्र्युले सुधारका नीति र कार्यक्रम ल्याएका थिए । त्यसक्रममा सबैभन्दा प्रशिक्षक पिटर मुर्स बर्खास्तगीमा परे । उनको स्थानमा आए अस्ट्रेलियाली ट्रेभर बायलिस । त्यसयता इंग्ल्यान्डले एकदिवसीय क्रिकेटमा राम्रो खेल्न थाल्यो । अहिले वरीयताको शीर्षस्थानमै छ टोली । इंग्ल्यान्डले यस विश्वकपको पहिलो खेलमा दक्षिण अफ्रिकालाई १ सय ४ रनले हराएर राम्रो सुरुआत पनि लियो ।तर पाकिस्तानको हातबाट आश्चर्यजनक रूपमा १४ रनले पराजित भएपछि इंग्ल्यान्ड एक किसिमले दबाबमा छ । त्यस खेलमा इंग्ल्यान्डका केही खेलाडीले आफूलाई सम्हाल्न सकेन । प्रारम्भिक ब्याट्सम्यान जेसन रोय र तीव्र बलर जोफ्रा आर्चर दुवै खराब आचरणका कारण कारबाहीमा परेका छन् । इंग्लिस खेलाडीले आफ्नै मैदानमा रहेका पाकिस्तानी समर्थकले सिर्जना गरेको माहोल तनावसमेत महसुस गरे ।त्यसैले प्रायः मैदानमा सान देखिने अलरान्डर क्रिस वोक्सले समेत क्याच लिएपछि पाकिस्तानी समर्थकलाई चुप रहने संकेत गरे । शनिबार सोफिया मैदानमा हुने खेलमा पनि इंग्लिस खेलाडीले यस्तै परिस्थिति सामना गर्नुपर्नेछ । सन् २०१६ मा भएको दुवै टिमबीच भएको तनावपूर्ण खेलमा सहभागी अधिकांस खेलाडी अबको खेलमा पनि उत्रने छन् । त्यसले पनि यो खेल थप तनावपूर्ण हुनेछ । घरेलु तीव्र गतिका बलर लिएम प्लुन्केटले भने आफ्नो टिमलाई कसरी शान्त भएर खेल्ने हो, त्यो थाहा भएको दाबी गरे ।पाकिस्तान निकै बलियो टिम रहेकोमा कुनै शंका छैन । जति बेला पाकिस्तानले राम्रो सुरुआत पाउँछ, त्यति बेला विपक्षी टिमलाई दबाबमा राख्न यो टिम माहिर छ । भारतमात्र होइन, बंगलादेश पनि यस्तै टिम हो । हामी पनि कम छैनौं र हाम्रो पनि खेल राम्रो छ, प्लुन्केटले भने, तर हामीले माथिल्लो स्तरको क्रिकेट लगातार खेलिरहेका छौं । धेरै दर्शकको पनि हामीलाई समस्या छैन । हाम्रा खेलाडीसँग भारतमा आईपीएल खेलेको अनुभव पनि छ ।बंगलादेश पनि यो खेलमा न्युजिल्यान्डविरुद्ध हारे बेहोरेयता मैदानमा उत्रँदै छ । तनावपूर्ण त्यो खेल बंगलादेशले २ विकेटले गुमाएको थियो । बंगलादेशले यस सोफिया मैदानमै सन् २००५ मा अस्ट्रेलियालाई हराएको थियो । त्यो बंगलादेशको क्रिकेट इतिहासमै सबैभन्दा ठूलो सफलता मानिन्छ । अहिले अस्ट्रेलिया विश्वकपको डिफेन्डिङ च्याम्पियन हो भने त्यति बेला उही टिमलाई हराउँदा बंगलादेशका प्रमुख खेलाडी थिए, अहिलेका कप्तान मासरफी मोर्टजा ।"
न्युजिल्यान्ड तयार,"टाउन्टन न्युजिल्यान्डका रस टेलरले विश्वकपमा शनिबार अफगानिस्तानको सामना गर्दा आफ्नो टिम स्पिन आक्रमणविरुद्ध डटेर उत्रन तयार भएको बताएका छन् । न्युजिल्यान्ड टिम जितको क्रम पनि कायम राख्न चाहन्छ । न्युजिल्यान्डले बुधबार बंगलादेशलाई २ विकेटले हराएको थियो । त्यसमा टेलरले ८२ रन बनाएका थिए । जितसम्म पुग्न न्युजिल्यान्डले तनावपूर्ण स्थिति सामना गर्नुपरेको थियो ।सन् २०१५ को विश्वकपमा उपविजेता रहेको न्युजिल्यान्ड अहिलेसम्म प्राप्त सफलताका लागि आफ्नो पेस आक्रमणमा निर्भर छ । तर टेलर मान्छन्, अफगानिस्तानविरुद्ध आफ्नो टिमले अनुकूल नतिजा निकाल्ने हो भने विपक्षी टिमको स्पिन आक्रमणविरुद्ध कसरी खेल्ने हो, त्यसमा निर्भर हुनेछ । उनले भने, अफगानिस्तानसँग बलियो स्पिन आक्रमणको विकल्प छ । यो नै खेलको निर्णायक तत्व हुनसक्छ । पछिल्ला चार एकदिवसीयमा टेलरले तीनपल्ट ४० रनभन्दा माथिको स्कोर बनाएका छन् ।उनले दुई खेलमा दुई जित निकालेपछि अबको नजर तेस्रो जितमा रहेको पनि बताए । टेलर र कप्तान केन विलियम्सनले बंगलादेशविरुद्ध लन्डनमा १ सय ५ रनको निर्णायक साबित साझेदारी गरेका थिए । बंगलादेशलाई दबाबमा राख्न भने प्रमुख भूमिका पेस बलर म्याट हेनरीले खेले । उनले ४ विकेट लिए । अहिलेसम्म दुई खेलमा उनले लिएको विकेटसंख्या ७ पुगेको छ । उनलाई बलिङ आक्रमणमा ट्रेन्ट बोल्ट र लुकी फर्गुसनले साथ दिने छन् ।अफगानिस्तान भने आफ्नो दोस्रो विश्वकप मात्र खेलिरहेको छ । उसले यसपल्ट खेलेका दुवै खेल गुमाए पनि त्यसमा बलियो चुनौती भने पेस गर्न सफल देखिएको छ । अफगानी बलिङ आक्रमणको नेतृत्व रसिद खानले गरिरहेका छन् । उनलाई साथ दिन मोहम्मद नाबी रहेका छन् । अहिलेसम्म खेलेका दुई खेलमा अफगानिस्तानको सबैभन्दा कमजोर पक्ष ब्याटिङ रहेको छ । निश्चित रूपमा हामीले ब्याटिङमा सुधार नगरेर सुखै छैन, कप्तान गुलबद्धिन नैबको पनि भनाइ छ ।"
नाडल फाइनलमा,"पेरिस  डिफेन्डिङ च्याम्पियन राफेल नाडल पुराना प्रतिद्वन्द्वी रोजर फेडेररलाई शुक्रबार ग्रान्ड स्लाममा ११ वर्षयताकै सबैभन्दा खराब हार चखाउँदै कीर्तिमान १२ औंपल्ट रोलान्ड ग्यारोसमा फ्रेन्च ओपन उपाधिको एक जित नजिक पुगेका छन् ।अन्तिम चारको प्रतिस्पर्धामा ३३ वर्षीय नाडलले उत्कृष्ट खेल पस्कँदै फेडेररको चुनौती ६३, ६४, ६२ ले समाप्त पारे । नाडलले आइतबार हुने फाइनलमा नम्बर एक सर्वियाली नोभाक जोकोभिच वा चौथो वरीयताका अस्ट्रियन डोमिनिक थिमको सामना गर्नेछन् । यो नाडलका लागि च्याम्पियनसिपको १२ औं खेल हुनेछ । उनले यसअघि कहिल्यै फाइनल गुमाएका छैनन् ।रोजर फेडेररसँग खेल्नु अविश्वसनीय हो, नाडलले भने, ३७ वर्षको उमेरमा पनि यो स्तरमा रहनु अविश्वसनीय नै हो र यसमा उनलाई बधाई दिन चाहन्छु । पेरिसका समर्थकलाई धन्यवाद किनभने म अर्को उत्कृष्ट फाइनलमा पुगेको छु । उनीसँग खेल्नु सधैं राम्रो हुन्छ । उनीसँग तुलना गर्नु सधैं कठिन हुन्छ ।तेस्रो वरीयताका नाडलले पेरिसको क्लेकोर्टमा आफ्नो रेकर्ड ९२२ बनाएका छन् । हावा चलेको कठिन अवस्थामा पनि सफलता हात पार्दै उनले फ्रेन्च ओपनमा ६ खेलमै फेडेररलाई पराजित गरेका छन् । समग्र भेटमा पनि फेडेररविरुद्ध नाडल २४१५ ले अगाडि छन्, क्लेकोर्टमा १४२ ले । उनले ३७ वर्षे फेडेररविरुद्ध लगातार पाँच हारको शृंखला तोड्दै पेरिसमा सफलता हात पारेका हुन् ।यस हारले फेडेरर क्ले कोर्टमा म्याड्रिडमा सन् २००९ मा हात पारेको जितयता नाडलविरुद्ध सफलताका लागि अझै प्रतीक्षा गर्न बाध्य भएका छन् ।"
प्रधानमन्त्री कपको फाइनल आज,"काठमाडौं प्रधानमन्त्री कप राष्ट्रिय एकदिवसीय क्रिकेटको तेस्रो संस्करणको उपाधिका लागि शनिबार विभागीय टोलीहरू त्रिभुवन आर्मी र नेपाल पुलिस क्लब आमने सामने हुँदै छन् । वर्षाका कारण खेल रद्द भएपछि उपाधि बाँडिएको पहिलो संस्करणमा पनि यी दुई टोलीले फाइनल खेलेका थिए ।कीर्तिपुरस्थित त्रिवि क्रिकेट मैदानमा हुने फाइनललाई यसपल्ट पनि काठमाडौंको मौसमले असर गर्न सक्ने अनुमान छ । काठमाडौंमा शनिबारको मौसम हावाहुरी र चट्याङसहितको वर्षा हुने अनुमान गरिएको छ । सेमिफाइनलमा दुवै टोली सहज जितसाथ उपाधि भेटमा पुगेका थिए । आर्मीले प्रदेश ३ लाई १ सय १७ रनले पराजित गर्दा पुलिसले एपीएफ क्लबविरुद्ध ५ विकेटको जित पाएको थियो । साबिक विजेता एपीएफ सेमिफाइनलमा ४१ रनमै अलआउट भएको थियो । आर्मी र पुलिसले समूह चरणमा पनि खेलेका थिए । समूह बी अन्तर्गत कीर्तिपुर मैदानमा भएको उक्त खेलमा पुलिस विजयी भएको थियो । १ सय ६२ रनको लक्ष्य पछ्याएको आर्मी १ सय ११ रनमै समेटिएको थियो । सेमिफाइनलमा उत्कृष्ट ब्याटिङ गरेको आर्मीले फाइनलमा त्यही प्रदर्शनलाई निरन्तरता दिने बताएको छ । लगातार तेस्रो संस्करणको फाइनल खेल्न लागेको आर्मीका कप्तान विनोद भण्डारीले ब्याटिङमा सेमिफाइनलकै प्रदर्शन निरन्तरताको प्रयास गरिने बताए । पहिलो संस्करणमा उपाधि नजिक पुगेको आर्मीले वर्षाका कारण पुलिससँग बाँड्नुपरेको थियो । १ सय २६ रनको सामान्य लक्ष्यमा जवाफी इनिङ्स सुरु गरेलगत्तै वर्षाका कारण खेल रोकिएको थियो । प्रतियोगिताको विजेताले २० लाख र उपविजेताले १ लाख रुपैयाँ नगद पुरस्कार पाउनेछन् । प्रतियोगिताको सर्वोत्कृष्ट खेलाडीले मोटरसाइकल, उत्कृष्ट ब्याट्सम्यान र बलरले ५०५० हजार रुपैयाँ पुरस्कार पाउनेछन् ।"
भलिबललाई ४० लाखको प्रायोजन,"काठमाडौं  काठमाडौंमा हुने एभीसी सेन्ट्रल जोन सिनियर पुरुष भलिबल प्रतियोगिताका लागि नेपाल भलिबल संघले शुक्रबार नेपाल उद्योग वाणिज्य महासंघसँग ४० लाख रुपैयाँको प्रायोजन सम्झौता गरेको छ । साउन ३२ देखि भदौ ८ सम्म हुने प्रतियोगिताका लागि महासंघका उपाध्यक्ष उमेशलाल श्रेष्ठ र भलिबल संघका अध्यक्ष मनोरन्जन रमण शर्माबीच सम्झौतापत्रमा हस्ताक्षर भएको हो । महासंघले ४० लाखको चेक उपलब्ध गराएको छ । एसियाली भलिबल महासंघको कार्यक्रम नेपालले आयोजना गर्न लागेको यो पहिलोपल्ट हो भने सेन्ट्रल जोन सिनियर पुरुष भलिबलको पाँचौं संस्करण हो । यसअघि पहिलो, दोस्रो र चौथो संस्करण बंगलादेश र तेस्रो संस्करण माल्दिभ्समा आयोजना भएको थियो । सेन्ट्रल जोन भलिबलमा ७ टोलीको सहभागिता रहने छ । भलिबल संघका महासचिव जितेन्द्रबहादुर चन्दले सहभागी टोली थपिने सम्भावना रहेको बताए । अहिलेसम्म नेपालसहित बंगलादेश, माल्दिभ्स, अफगानिस्तान, किर्गिस्तान, तुर्कमेनिस्तान र उज्वेकिस्तानको सहभागिता निश्चित भइसकेको छ । प्रतियोगितालाई अन्य प्रायोजकसँग कुरा भइरहेको जानकारी दिए । उनका अनुसार प्रतियोगिताका लागि २ करोड ५० लाख रुपैयाँ बजेट अनुमान गरिएको छ । त्रिपुरेश्वरस्थित राखेप कभर्डहलमा प्रतियोगिता हुनेछ । कभर्डहलको पुनर्निर्माण जारी रहेकाले सम्पन्न नभएको अवस्थामा लगनखेलस्थित आर्मीको कभर्डहल पनि विकल्पको रूपमा राखिएको छ । सम्झौतापछि महासंघका उपाध्यक्ष श्रेष्ठले भलिबल संघको वर्तमान कार्यसमिति चलायमान रहेकै कारण राष्ट्रिय खेलको लोकप्रियता उचाइमा पुगेको बताए । फुटबल र क्रिकेटभन्दा भलिबलमा लगानी गर्दा राम्रो प्रतिफलका साथै राष्ट्रिय खेलको जगेर्ना हुनेसमेत उनले बताए । खेलकुद विकासका लागि निजी क्षेत्रसँगको सहकार्य अनिवार्य रहन्छ, यसका लागि संघले पनि निजी क्षेत्रलाई आकर्षित बनाउने खालको व्यावसायिक भलिबल लिगको अवधारणा ल्याउनुपर्छ, उपाध्यक्ष श्रेष्ठले भने । महासंघले गत वर्ष भलिबल संघसँग गरेको सम्झौता प्राविधिक कारणले स्थगित भएको तर रद्ध नभएको प्रस्ट पारे । भलिबलको ग्रासरुटदेखिकै राष्ट्रिय प्रतियोगिता आयोजना गर्न नेपाल भलिबल संघले उद्योग वाणिज्य महासंघसँग १ करोड २० लाख रुपैयाँबराबरको प्रायोजन सम्झौता गरेको थियो ।"
युकेश र सुस्मी वर्ष खेलाडी,"लेखनाथ  चौंथो संस्करणको पोखरा स्पोर्ट्स अवार्डमा पुरुषतर्फ पाराग्लाइडिङका युकेश गुरुङ र महिलातर्फ फुलकन्ट्याक्ट कराँतेकी सुस्मी श्रेष्ठ वर्ष खेलाडी घोषित भएका छन् । युकेशले स्क्वासका अमृत थापामगर र फुलकन्ट्याक्टका रुपक नेपालीलाई पछाडि पारेका थिए । महिलातर्फ मनोनयनमा सुस्मीसहित सफ्ट टेनिसकी प्रीति बराल र सुटिङकी श्रेया केसी थिए । युकेशले टीभीएस अपाचे मोटरसाइकल र सुस्मीले टीभीएसकै विगो स्कुटर पुरस्कार पाए । देशबाहिर रहेकाले युकेशको अवार्ड उनका बुवा भूपालसिंह र आमा भगवतीले ग्रहण गरे । वर्ष महिला खेलाडी सुस्मीले अवार्ड ग्रहण गर्दा आँसु थाम्न सकिनन् । दोस्रो दक्षिण एसियाली क्योकुसिन कराँतेमा उनले स्वर्ण जितेकी थिइन् । आठौं राष्ट्रिय खेलकुदको खुला तौल समूहतर्फ उनले कांस्य जितिन् । खेलकुद पत्रकार मञ्च गण्डकीले शुक्रबार गण्डकी प्रदेशका लागि २०७५ मा उत्कृष्ट प्रदर्शन गर्ने खेलाडी, प्रशिक्षक, खेल संघ र पत्रकारलाई अवार्ड प्रदान गरेको हो । लाइफटाइम अचिभमेन्ट अवार्ड बक्सिङका पूर्वखेलाडी चित्रबहादुर गुरुङलाई प्रदान गरियो । सन् १९८९ मा भएको चौथो दक्षिण एसियाली खेलकुदमा स्वर्ण जितेका स्याङ्जाका उनले बेइजिङमा सन् १९९० मा भएको ११ औं एसियाली खेलकुदमा कांस्य जितेका थिए । क्रिकेट खेलाडी अर्जुन कुमालले उदीयमान वर्ष खेलाडीको अवार्ड जिते । उनका प्रतिस्पर्धीमा आर्चरीकी अनुष्का शेरचन र आईटीएफ तेक्वान्दोकी सुस्मिता थापामगर थिए । वर्ष प्रशिक्षक फुलकन्ट्याक्ट कराँतेका दीपक गोदार भए । उनले ह्यान्डबलका भीमसेन शाक्य र हक्कीका राजेन्द्र पाठकलाई पछाडि पारे । चर्चित वर्ष खेलाडीको अवार्ड सुटिङकी श्रेया केसीले जितिन् । उनले एसएमएस भोटका आधारमा उक्त अवार्ड जितेकी हुन् । उनले आठौं राष्ट्रिय खेलकुदमा एकलतर्फ स्वर्ण र टिमतर्फ रजत जितेकी थिइन् ।उत्कृष्ट खेल संघ कास्की जिल्ला बास्केटबल संघ भयो । पत्रकारिता अवार्ड रेडियो बाराहीका विनोद लामिछानेले पाए ।"
नारायणहिटीका तीन पर्व,"दरबार हत्याकाण्ड२०५८ जेठ १९ को मध्यराति अकस्मात छिमेकी कोठामा बस्ने साथीले ढोका ढक्ढक्याएपछि रिसाउँदै ढोका खोल्दा साथीले भन्यो दरबारमा गोली चल्यो रे ! नयाँबजारको डेराबाट सडकमा निस्कँदा मध्यरात सडकभरि मानिसहरू ओइरिइसकेका थिए । केही साथीहरूसँग मिलेर नारायणहिटीको चक्कर मार्दासम्म नारायणहिटी बाहिरको घेरामा खासै चालचुल थिएन, बरु मध्यरात सडकमा गाडीहरू भने अप्रत्याशित तवरले साइरन बजाउँदै बत्तिएका थिए । त्यसको केही दिन अन्योल र अत्यासको कर्फ्युमाथि सरकारी कर्फ्यु थपिएर झन् उदेकलाग्दो सन्नाटा र अत्यासले नागरिकको चैनमाथि शासन जमायो । त्यसपछिका अठार वर्षमा समयको गति यति तीव्रत्तर तवरले बत्तियो कि नेपालीहरूले एउटा आख्यानात्मक विवरणजस्तो अपत्यारिलो समय आफ्नै भोगाइबाट रित्याए । अकस्मात राजगद्दी आरोहण गरेका ज्ञानेन्द्र शाहले ०१७ सालको पिताको पथ पच्छाउन खोज्दा राजनीतिक दलहरूलाई सशस्त्र युद्धरत माओवादीसँग नजिक्यायो । भारतीय अग्रसरतासमेतमा भएको बाह्रबुँदे सम्झौताले देश आन्दोलनको उत्कर्षमा होमियो र शान्तिप्रक्रिया, संविधानसभाको निर्वाचन हुँदै गणतन्त्रमा प्रवेश गर्यो । तर, बितेका अठार वर्षहरूमा समेत नारायणहिटीको अहिलेसम्मको अन्तिम हत्याकाण्डबारे जनताको जिज्ञासा र आशंकाहरूले उचित निष्कर्ष पाउन सकेको छैन । मन परेकी युवतीसँग बिहे गर्नमा रानी ऐश्वर्यले युवराज दीपेन्द्रलाई सख्त मनाही गरेपछि दीपेन्द्रले थामिनै नसक्नै गरी मदिरा र नशालु कालो पदार्थ खाएको अवस्थामा गह्रुँगा चार थान हतियार भिरेर शाही परिवार नष्ट गरेको भनिएको घटनापछि आएका विवरणहरू विश्वसनीय देखिएका छैनन् । दीपेन्द्रलाई मोहरा बनाएर नारायाणहिटी कत्लेआम मञ्चन गरिएको भन्नेहरू एकातिर छन् भने दीपेन्द्रको हत्या र त्यसमा उब्जेका प्राविधिक प्रश्नहरूको उचित जवाफ आएको छैन । वीरेन्द्रको परिवार समूल नष्ट भएपछि बाँकी रहेका दीपेन्द्रमाथि आखिरी फायर अर्को कोही मानिसले गरेको थियो भन्ने सवालहरू आज पनि उत्तिकै शक्तिशाली छ । तर, पन्ध्र सय वर्षअघि नारायणहिटीमा मानदेवले गरेको भनिएको पिताको हत्याजस्तै अठार वर्षअघि नारायणहिटीमा दीपेन्द्रले गरेको भनिएको हत्याकाण्डको तथ्यहरूसँग चहकिलो जम्काभेट नहुनु नेपाली इतिहासको गम्भीर अवसादको विषय हो ।"
प्रेम बर्जित देशमा,"बर्जित प्रेमको राजनीतिप्रेममाथिको जातीय नियमन सारमा महिलाको यौनिकता र महिलाको शरीरमा पुरुषको स्वामित्व कायम राख्नु मात्र होइन । यो त कुनै सामाजिकसांस्कृतिक मान्यतामाथि टेकेर महिला, जातीय समूह र कुनै निश्चित वर्गको जातीय आधारमा मूल्यांकन गरी जातव्यवस्थालाई टिकाउने वैचारिक र सांस्कृतिक हतियार हो । यसले महिला र दलित समुदायमाथि हुने हिंसा र गैरदलित पुरुषहरूको अपराधलाई आँखा चिम्ली दण्डहीनतालाई वैधानिकता दिन्छ । सन् २०१५ मा जागरण मिडिया सेन्टरको सहयोगमा म आफैं संलग्न भई सन् २००३ देखि २०१३ सम्म भएका अन्तरजातीय विवाहसम्बन्धी मानवअधिकार उल्लङ्घनका २ सय ४४ घटनाहरू दस्तावेजीकरण गरेको थिएँ । जसमध्ये १५७ दलित र ब्राह्मण, क्षत्री, ६१ दलित र जनजाति र ४ ब्राह्मण, क्षत्री र जनजातिबीच भएका थिए । जसमध्ये १३६ घटनामा विवाहित जोडी विस्थापित भएका थिए (१०२ जोडी, ३० परिवार, ४ बस्ती), १३८ जोडीहरूलाई सामाजिक बहिष्कार गरिएको थियो र १४ जोडीमाथि गम्भीर आक्रमण र ३ जनाको हत्या गरिएको थियो । उल्लिखित कुनै पनि घटनामा पीडितलाई न्याय र क्षतिपूर्ति दिलाएको पाइएन । हिन्दू समाजमा सजातीय विवाह अन्तरजातीय विवाहविरुद्ध छ । र, सजातीय विवाहले सजातीय समूहभित्रैका गोत्रहरूबीच मात्र हुने विवाहलाई स्विकार्छ । मानौं कि एक क्षत्री युवकको गोत्र धनञ्जय छ भने उसले क्षत्री समुदाय होस् या ब्राह्मण समुदाय, सोही गोत्र भएकी केटीसँग विवाह गर्न पाएन । उसले अनिवार्य रूपमा क्षत्री समुदायकै वशिष्ठ वा अरू गोत्र भएकी केटीसँग विवाह गर्नुपर्यो । सतीप्रथा वा बालविवाह सजातीय विवाहलाई निरन्तरता दिनका लागि तय गरिएको असाधारण रीति हो । नेपालमा हिन्दू र हिन्दूत्वमा कोअप्ट भएका समुदायमा समेत सजातीय विवाह प्रचलित छ । जसले अन्तरजातीय विवाह, प्रेम र यौनलाई बर्जित गर्छ । उन्नाइसौं शताब्दीका प्रसिद्ध भारतीय समाजशास्त्री डा एसभी केतकर हिस्ट्री अफ कास्ट मा जन्मका आधारमा मात्र कुनै निश्चित सामाजिक समूहको सदस्य हुन सक्ने र कठोर सामाजिक कानुनद्वारा आफ्नो जातिभन्दा बाहिर विवाह गर्न बर्जित गर्ने समूहलाई जातीय समूहको रूपमा परिभाषित गरेका छन् । उनको यो विश्लेषण जातिप्रथामा आधारित छ, किनकि जातिप्रथा टिकाउन कुनै निश्चित जातिको अस्तित्व अनिवार्य छ । केतकर जातिप्रथामा रोटीबेटीको सम्बधमा हुने विभेदको कुरा गर्छन् । तर, डा अम्बेडकर जातिप्रथाको अस्तित्वका लागि रोटीरोटीबीचको बन्देज र बेटीबेटीबीचको बन्देज आवश्यक हुने बताउँछन् । उनी भारतमा सजातीय विवाह जातिप्रथाको मूलका रूपमा बहिर्गोत्रीय विवाहसँगै जकडिएर रहेको स्विकार्छन् । सन् २०१७ र २०१८ मा इन्सेक र नेपाल प्रहरीको सहयोगमा देशभर भएका यौनजन्य हिंसाका पीडित २ हजार ९ सय ११ जनामध्ये करिब २० प्रतिशत अर्थात् ५८३ जना पीडितहरू दलित समुदायका महिला तथा बालबालिकाहरू थिए । सन् २०१८ मा मात्र बलात्कारपछि धनुषाकी श्रेया सुनार, कैलालीकी माया विक, सर्लाहीकी सम्झनाकुमारी मुसहर, मोरङकी रूपमती दास, धादिङकी लक्ष्मी परियार, बुटवलकी एक पाँच वर्षीया दलित बालिकाको हत्या भएको थियो । यी घटनाहरू एकपछिअर्को मिडियामा आइरहँदा गत वर्ष फागुनमा प्रधानमन्त्री केपी ओलीले आफ्नो कार्याकाल एक वर्ष पुगेको अवसरमा राष्ट्रवासीलाई सम्बोधन गर्दै भनेका थिए हाम्रो लोकतन्त्र भनेको बोल्ने, लेख्ने राजनीतिक अधिकारमा मात्रै सीमित लोकतन्त्र हैन, सामाजिक न्याय, समानता, सुरक्षा र सम्मानसहितको परिपूर्ण लोकतन्त्र (कम्प्रिहेन्सिभ डिमोक्रेसी) हो ।सायद प्रधानमन्त्रीलाई यो देशमा दलित समुदायमाथि राज्य नियन्त्रित अत्याचार छ भन्ने हेक्का भएन वा बुझ्न चाहेनन् । उनको सम्बोधनमा दलित समुदायमाथिको अत्याचारविरुद्ध कुनै शब्द अटाएनन् । जातव्यवस्था रहेसम्म कम्प्रिहेन्सिभ डिमोक्रेसी कसरी हुन सक्छ ? दलित समुदायमाथि अन्तरजातीय विवाहको नाममा अमानवीय व्यवहार र हत्या हुँदासम्म यो राज्य किन मौन रह्यो ? दलित भएकै कारण जातीय भेदभावविरुद्धको ऐन कार्यान्वयनमा आइसकेपछि ज्यान गुमाउने १८ दलितहरूको परिवारले किन हालसम्म पनि न्यायको महसुस गर्न पाएका छैनन् ? दलित महिलामाथि निरन्तर भइरहेका बलात्कारका घटना अरू समुदायमाथि भएका बलात्कारका घटनाभन्दा किन फरक छन् ? जातीय राज्यको विशेषता नै हो सीमान्तीकृत समुदायमाथि राज्य नियन्त्रित हिंसालाई आँखा चिम्लिनु, प्रेमलाई बर्जित गर्दै सद्भाव र समृद्धिको नारा लगाइरहनु । दलितविरुद्ध प्रतिक्रान्ति जातीय राज्यमा प्रेमविरुद्ध प्रतिक्रान्ति घृणा र अपमानबाट सुरु हुन्छ । र, सीमान्तीकृत समुदायविरुद्धको प्रतिक्रान्ति पनि त्यहीँबाट । त्यसपछि राज्यले कानुनी संरचना र साधनहरूमार्फत उनीहरूलाई झन् अपमानित गर्दै किनाराकृत पार्छ । तपाईं सबैलाई सम्झना हुनुपर्छ २०७४ सालको ५३ औं अन्तर्राष्ट्रिय जातीय विभेद उन्मूलन दिवसको अवसरमा एक कार्यक्रमलाई सम्बोधन गर्दै हालका नेकपाका अध्यक्ष प्रचण्डले चिन्तक आहुतिलाई नामै लिएर भने हाम्रो पार्टीमा पनि बल्ल बल्ल धेरै दुःख गरेर एउटा बुद्धिजीवीलाई नेतृत्वमा पुर्याएको थिएँ, उहाँले धेरै पढ्नुभयो र झन्डैझन्डै बौलाउनुभयो ।आहुतिमाथि प्रचण्डको अपमानजनक शब्द प्रहार एक व्यक्तिमाथिको प्रहारमात्र थिएन । आत्मसम्मान कुनै एक व्यक्तिसँग मात्र होइन ऊ, ऊसको परिवार र समग्र सामाजिक संरचनासँग पनि जोडिएको हुन्छ । आहूतिमाथिको अपमानको राजनीतिको सम्बन्ध जातव्यवस्थासँग जोडिएको छ । यस्तो अपमानको प्रत्यक्ष, सांकेतिक र प्रतिनिधिमूलक अर्थ रहन्छ । आहुतिमाथिको अपमान दलित समुदायबाट उठेका यो सत्ताविरुद्ध पौठेजारी खेल्नसक्नेहरूमाथिको अपमान मात्र थिएन, आलोचनात्मक चेतविरुद्धको पनि अपमान थियो । यस्तो अपमानले सांकेतिक रूपमा व्यक्ति वा समुदायलाई क्रमशः आफूमाथि भइरहेको विभेद, अपमान र अन्यायविरुद्ध लड्नका लागि निरुत्साहित गर्छ । त्यसको उदाहरण हो लोकसेवा आयोगमा संविधानकृत समावेशीकरण र आरक्षणको मुद्दालाई लत्याएर खुलाइएको विज्ञापन । संविधानको धारा ४० को प्रावधानविरुद्ध दलितहरूलाई थप भूमिहीन र दीर्घकालीन गरिबीको दुष्चक्रमा धकेल्ने गरी ल्याइएको आवासको अधिकारसम्बन्धी ऐन, २०७५ र भूमिसम्बन्धी (सातौ संसोधन) ऐन, २०२१ । व्यक्ति तथा समुदायमाथि हुने यस्तो कानुनी अपमान सामाजिक नियन्त्रणको साधन पनि हो । यसले कुनै पनि व्यक्ति वा समुदायको पहिचानलाई नजरअन्दाज गर्ने र क्रमशः उनीहरूलाई शक्तिहीन र अमानवीय व्यवहार भोग्नका लागि बाध्य बनाउँदै लैजान्छ ।"
जातका कानुन,"ब्राह्मणहरूको संग्रह हो, हिन्दूसंहिता मनुस्मृति । यसले हिन्दू जातिका प्रमुख रीतिरिवाजहरूलाई संरक्षित गरेकोमा कुनै शंका छैन । तर, प्रभावशाली समकालीन प्राच्यविद्हरूको विचारमा यसले हिन्दुस्तानमा अहिलेसम्म प्रचलनमा आएका सबै नियमहरूको प्रतिनिधित्व गर्दैन । यो मूलतः ब्राह्मणहरूको दृष्टिमा कानुन ठहरिनुपर्ने नियमहरूको एउटा आदर्श प्रतिरूप हो, हेनरी समनेर मेनले आफ्नो पुस्तक एन्सियन्ट ल मा उल्लेख गरेको वाक्य हो यो । हिन्दू समाजको सुरुआती चरणदेखि नै धर्मशास्त्रहरूले नीतिनियम वा कानुनको काम गर्दै आए । हाम्रो कानुनी इतिहास पनि धर्मशास्त्रहरूको जगमा उभिएको छ । रेवतीरमण खनालको पुस्तक नेपालको कानुनी इतिहासको रूपरेखा अनुसार, हाम्रो कानुनी इतिहासमा धर्मशास्त्र तथा नीतिशास्त्र र त्यसमा आधारित टीकाटिप्पणीहरूको प्रशस्त प्रभाव पाइन्छ । यहाँ, हाम्रो देशको कानुनी इतिहास, त्यसको स्रोत, आजको कानुनी व्यवस्था, कानुन बनाएर गरिएको र कानुनै बनाएर हटाउन खोजिएको जातीय विभेद तथा छुवाछूत, यसले सामाजिक न्यायमा पारेको असरबारे सामान्य चर्चा गरिनेछ । धर्मशास्त्र, वर्णव्यवस्था र कानुन आर्यहरूले सिन्धु नदीको आसपासमा अन्य जातिहरूसँग युद्ध, संघर्षसँगै जीवनजगत्बारे चिन्तनमनन गर्दै जाँदा सबैभन्दा पहिले ऋग्वेदको रचना गरेसँगै वर्णव्यवस्थाको कथा सुरु हुन्छ । ऋग्वेदमा उल्लिखित चार वर्ण (ब्राह्मण, क्षत्री, वैश्य र शूद्र) लाई लिएर विभिन्न समयका ग्रन्थकारहरूले विभिन्न व्याख्या र विस्तार गर्दै जाँदा हिन्दू समाजको मेरुदण्ड वर्ण वा जातव्यवस्था बन्न पुग्यो । वर्णव्यवस्थालाई व्यवस्थित बनाउने गरी थुप्रै श्रौतसूत्र, धर्मसूत्र, स्मृतिग्रन्थलगायत शास्त्रहरू लेखिएका छन् । विशेषगरी बौधायन श्रौतसूत्र, आपस्तम्ब, वसिष्ठ र गौतमको धर्मसूत्र, मनुस्मृतिलगायत धर्मशास्त्रहरूमा वर्णसंकर जातिहरूको उत्पत्ति र आचारव्यवहारबारे वर्णन गरिएको छ । यीमध्ये वर्णव्यवस्थालाई व्यवस्थित गर्ने प्रमुख विधि वा कानुन हो, मनुस्मृति । जुन हेनरी समनेर मेनले भनेजस्तै विशेषतः ब्राह्मणहरूको पक्षधर कानुन थियो । आर्यहरूले किन वर्णव्यवस्था बनाए भन्ने सम्बन्धमा विभिन्न मत पाइन्छन् । वेदले वर्ण विभेद नगरेको र वर्णव्यवस्था र विभेदकारी विधिहरू पछि थपिएकोरचिएको तर्क गर्नेहरू पनि छन् । यो तर्कको कुनै तुक रहँदैन । यो पछि थपिएकै सही, वर्णव्यवस्थामा आधारित समाजमा ठूलो तप्काले प्राचीनकालदेखि विभेद खेप्दै आएकै छ । अर्कोतिर, आज सरकारी संयन्त्रहरू सञ्चालनका लागि कर्मचारीका विभिन्न पदहरू आवश्यक भएजस्तै प्राचीनकालमा राज्य चलाउन सीप वा पेसामा आधारित वर्णव्यवस्था आवश्यक रहेको तर्क गर्नेहरू पनि छन् । यो तर्क पनि बलियो र निष्पक्ष होइन, किनभने सीप वा पेसाका आधारमा मानिसको जात बनाउनु र विभेद गर्नु इतिहासको आवश्यकता हुनै सक्दैन । हो, प्राचीनकालदेखि मानिसहरूले आफ्नो राज्य, साम्राज्य, धर्मसंस्कृतिका नाममा युद्ध गर्दै आए । युद्धमा हारेकाहरूलाई विजेताहरूले मनलागी शासन गर्दै आएको, दासदासी बनाएको इतिहास, पौराणिक कथा विश्वव्यापी रुपमा पाइन्छ । जबदेखि आर्यहरूले सिन्धु नदी आसपासमा शासन गर्न थाले, तब विजेता र पराजितहरूको वर्णव्यवस्थामा आधारित समाज वा राज्य प्रणाली सुरु हुन्छ । रामशरण शर्माको पुस्तक शुद्रों का प्राचीन इतिहास अनुसार, आर्यहरूबीच वा आर्यहरू र अन्य समुदायबीच घरपालुवा जनावर, जमिनजस्ता सम्पत्तिको स्वामित्वका लागि संघर्ष हुने गर्थ्यो । संघर्षमा सम्पत्ति खोसिएकाहरू अशक्त हुँदै गई चतुर्थवर्ण अर्थात् शूद्र कहलिन पुग्थे । शास्त्रहरूको अध्ययनबाट संकेत मिल्छ विजेता आर्यहरू (सबै होइन, सत्तासँग निकटहरू) ले धर्म र सत्ता अन्य जनजाति वा समुदायमा नजाओस्, यसलाई आफूहरूले नै चलाइरहन पाइयोस् भन्ने ध्येयले आफूहरूलाई नै ब्राह्मण र क्षत्रीमा विभाजन गरे । व्यापारको काम गर्नेलाई वैश्य, शिल्पी कर्म गरेर राज्यको सेवा गर्नेलाई शूद्रको कोटिमा राखे । वर्णव्यवस्थाभित्रका शूद्रहरूको मूल वा उत्पत्तिबारे जानकारी पाउन भने विभिन्न जटिलताहरू भेटिन्छन् । आर्यहरूसँग युद्धमा पराजित हुनेहरू, उनीहरूले बनाएको वैवाहिक नियमलाई नमान्नेहरू नै क्रमशः दास, दस्यु, गुलाम, अछुत हुँदै शूद्रमा समावेश हुँदै गएको बुझिन्छ । चार वर्णको उत्पत्ति वा विभाजनपछि नै हिन्दूहरूमा विभिन्न वर्णसंकर जातिको उत्पत्ति हुँदै आयो । यसमा आर्यहरूले बनाएको वैवाहिक नियम मूल कारण थियो । रामशरण शर्मा लेख्छन्, धर्मसूत्रहरूमा वैवाहिक नियम वर्णको आधारमा बनाइएको थियो । अधिकांश धर्मशास्त्रहरूमा कुन वर्णकी स्त्री र कुन वर्णको पुरुषबाट जन्मेको सन्तान कुन वर्णको हुने र उक्त वर्णले कस्तो कर्म गर्ने भन्नेसम्म तोकिएको छ । यसरी हेर्दा वर्णव्यवस्था पेसा र विवाहसँग सम्बन्धित रहेको र त्यसैलाई व्यवस्थित बनाउन वा नियममा बाँध्न धर्मसूत्र तथा स्मृतिहरूको रचना गरिएको पाइन्छ । नेपालको कानुनी इतिहासबारे भएका अध्ययन अनुसन्धानबाट हेर्दा प्राप्त कानुनहरूको स्रोत धर्मशास्त्रहरू नै हुन् । मल्लकालमा जयस्थिति मल्लले बनाउन लगाएको मानव न्यायशास्त्रदेखि जंगबहादुरले बनाएको १९१० को मुलुकी ऐनसम्म धर्मशास्त्रहरूबाट प्रभावित छन् । यसरी लिच्छविकालमै देखिएको चार वर्ण १८ जाति जयस्थितिको पालासम्म आउँदा निकै झ्याँगिन पुग्छ । जयस्थितिले विभिन्न स्थानहरूबाट ब्राह्मणहरू झिकाएर बनाउन लगाएको मनुस्मृतिमा आधारित उक्त कानुनमा सानो वा ठूलो जात र जात अनुसारको दण्ड स्पष्ट तोकियो । मनुस्मृतिमा एउटा दण्डविधान छ, उच्च वर्णसँग बस्न चाहने नीच वर्णका व्यक्तिलाई राजाले कम्मर डामेर देश निकाला गर्नुपर्छ, अथवा उसको फिलाको मासु खुर्कन लगाउनुपर्छ । यो दण्डविधान जयस्थितिको कानुनमा पनि राखिएको छ । नेपाली समाजमा जातीय छुवाछूत तथा भेदभावलाई मजबुत बनाइराख्न जयस्थितिको कानुनले दीर्घकालसम्म प्रभाव पार्यो । पृथ्वीनारायण शाहले काठमाडौं उपत्यका लगायत भूभाग युद्धमा जितेर सिंगो नेपाल बनाउने अभियान थालेसँगै शासनप्रशासन उनको नीति र स्थिति बमोजिम चल्न थाल्छ । उनले बनाएको भनिएको दण्डविधान त उपलब्ध छैन, तर उनको दिव्योपदेश वर्ण र जातमै आधारित छ । उनको दिव्योपदेश भन्छ, आआफ्ना जातविशेषका कर्म गर्नू भन्ने बन्देज गरी जाउँला । यो फूलबारी (मुलुक) का छोटाबडा चार जात छत्तीसै वर्णले यो असल हिन्दूस्थान (हिन्दूहरूको देश) हो भनी आफ्नो कुलको धर्म नछाड्नू । रेवतीरमण खनालका अनुसार, पृथ्वीनारायणले १८२५ मा जारी गरेको दण्डविधान अनुरुप नै १९१० को मुलुकी ऐन बनाइएको हुन सक्छ । यो मुलुकी ऐनले वर्णव्यवस्थाभित्र पर्ने हिन्दू धर्मावलम्बी शूद्रलाई मात्रै होइन, अन्य समुदायलाई पनि ठूलो र सानो जातका रुपमा समेट्यो । जसमा उपाध्या, रजपूत, जैसी बाहुन, तागाधारी क्षत्रीय, नमासिन्या मतुवाली, मासिन्या मतुवाली, छिटो हाल्नुनपर्न्या, छिटो हाल्नुपर्न्या, पानी नचल्या लगायत जात विभाजन गरी दण्डसजायको व्यवस्था गरियो । धर्मशास्त्रहरूमा उल्लिखित शूद्रहरू लामो विभेदकारी इतिहास पार गर्दै अन्ततः आजका दलित वा पानी नचल्ने जात बन्न पुगेका हुन् । यसमाथि विभिन्न कालखण्डमा विभिन्न सामाजिक नियम वा शासकहरूको आदेशबाट कैयौँ आर्य वा खसहरू तल्लो जातिमा रूपान्तरित भए । धर्मशास्त्रहरूमा अन्य वर्णहरूको तुलनामा शूद्रलाई मानव नै नमानिएको प्रतीत हुन्छ । रामशरण शर्मा लेख्छन्, परस्त्रीगमनसम्बन्धी विधिहरूमा शूद्रका लागि निकै कठोर दण्डको व्यवस्था गरिएको छ । आपस्तम्बले भनेका छन् कुनै शूद्र कुनै आर्य अर्थात् ब्राह्मण स्त्रीका साथ व्यभिचार गर्छ भने उसको हत्या गर्नुपर्छ । तर, यही अपराध ब्राह्मणले कुनै शूद्र स्त्रीसँग गर्छ भने उसलाई निर्वासित गर्नुपर्छ । चार वर्णको व्यवस्थालाई कायम राखिराख्न, वर्णसंकर जातिको उत्पत्ति हुन नदिन धर्मशास्त्रले कानुनको काम गरेका थिए । हामीकहाँ धार्मिक कानुनहरूलाई टेक्दै बनेको १९१० को मुलुकी ऐनले बाहुनक्षत्रीबाहेकका कतिपय जाति, जनजातिलाई पनि धर्म र सत्तामा आउन नदिएर अँठ्यायो । पानी नचल्ने जातिलाई त टाउको उठाउनै दिएन । मुलुकमा अझैसम्म यस ऐनको असर देखिएकै छ ।कानुनी रूपमा संक्रमणकालआज हाम्रो संविधानले छुवाछूत तथा भेदभावविरुद्धको हकमा भन्छ, कुनै पनि व्यक्तिलाई निजको उत्पत्ति, जात, जाति, समुदाय, पेसा, व्यवसाय वा शारीरिक अवस्थाको आधारमा कुनै पनि निजी तथा सार्वजनिक स्थानमा कुनै प्रकारको छुवाछूत वा भेदभाव गरिने छैन । जातीय छुवाछूत तथा भेदभाव हटाउन आज कानुनै बनाइएको छ । यसर्थ, आज हामी कानुनी रुपमा संक्रमणकालमा छौँ । राज्यका लागि संक्रमणकाल सकारात्मक र खतरनाक दुवै हो । यो अवधिमा समग्र न्यायका मुद्दाहरूलाई सही ढङ्गले सम्बोधन गरियो भने राज्य न्याय र उन्नतिको मार्गमा अघि बढ्छ, गरिएन भने ठूलै दुर्घटना वा विद्रोह हुने परिस्थिति निम्तिन सक्छ । अहिले हाम्रो समाजमा विभेद, अन्यायविरुद्धको चेतना फराकिलो बन्दै छ, बहसहरू भइरहेका छन् । यद्यपि, लामो समयसम्म सनातन धर्मसंस्कृतिको अभ्यास गर्दै आएका गैरदलितहरूमा कतिपय सामाजिक कुरामा हाम्रा पनि आस्था, विश्वास, संस्कार हुन्छन् । यसमा हाम्रो आत्मनिर्णयको अधिकार हुन्छ भन्ने भावना हुनसक्छ । अर्कोतिर, इतिहासदेखि विभेदमा रहेका दलितहरूलाई संविधान र कानुनले स्पष्ट तोक्दा पनि समाजले किन टेर्दैन भन्ने हुनसक्छ । सार्वभौमिक भएर हेर्दा सबै नागरिक कानुनका दृष्टिमा बराबर भएर न्यायको स्थापना हुनैपर्छ । दलित र गैरदलितबीचमा यस्ता मनोवैज्ञानिक संघर्ष दबेर रहेको हुन सक्छ । दबेको भावना ठाउँठाउँमा विस्फोट नहोला भन्न सकिँदैन । यो सामूहिक नभएर व्यक्तिगत पनि हुन सक्छन्, त्यो बढ्दै जाँदा समाज र देशलाई गम्भीर असर गर्न सक्छ । तसर्थ, अहिले राज्यले जनप्रतिनिधि वा अन्य जनशक्तिमार्फत मौलिक हकदेखि जातीय विभेद, महिलाहिंसा, बालहिंसा र यसमा दण्डसजायको व्यवस्थाबारे नागरिकलाई अवगत गराउनुपर्छ । मानिसमा चेतना ल्याएर मात्रै भौतिक उन्नति र ऐतिहासिक विभेदको क्षतिपूर्ति हुँदैन । सदियौँदेखि राज्यले धर्म र कानुनको साङ्लोमा बाँधेर विभेद गरेकामा दलितदेखि महिला, जनजाति, अल्पसंख्यकहरू रहेका छन् । राज्यले उनीहरूका आधारभूत आवश्यकता गाँस, बास, कपास शिक्षा, स्वास्थ्यमा विशेषाधिकार दिएर शासनप्रशासनमा समावेश गर्दै लैजानुपर्छ । यसमा जातीय रूपमा नहेरेर वर्गीय रुपमा अर्थात् गरिबीको रेखामुनिका सबैलाई हेर्नुपर्छ भन्ने आवाज पनि छ, यो झनै सुन्दर कुरा हो । राज्यले गरिबीको रेखामुनिका सबैलाई उकास्ने वा आधारभूत आवश्यकता र सेवासुविधासँग जोड्ने ठोस योजनालाई अविलम्ब अघि बढाउनुपर्छ । यहाँनेर मानवीय भएर के कुरा बुझ्न आवश्यक छ भने गरिब हुनु र दलित हुनु फरक पीडा हो । अझ दलित भएका कारण गरिब हुनु इतिहास र राज्यले गरेको विकराल विभेद हो । यो विभेदको अन्त्य अर्को सकारात्मक वा आवश्यक विभेदबाटै गरिनुपर्छ ।"
रिसमाथिको राजनीति,"तपाईं धेरै रिसाउन थाल्नुभएको छ आजकल एक आत्मीय मित्रको गुनासो । साँच्चै ? अकस्मात् पाएको कमेन्टले अलिकति झस्कन्छु ।पहिला त यस्तो हुनुहुन्नथ्यो, उनको दाबी ।उनीसँग छुट्टिएपछि भने असहजता बढेको छ । आफैंतिर हेर्छु, घोत्लिन्छु । उनको पहिला त यस्तो हुनुहुन्नथ्यो ले नराम्ररी लखेट्दै छ । पहिला कस्तो थिएँ म ? पहिला, प्रश्न गर्दिनथें । धेरै कुरा देख्दिन पनि थें । कति कुरा यस्तै हो भनी स्विकारिदिन्थें । तर आजकल प्रश्न गर्न थालेको छु । प्रस्ट देख्छु विभेद, विसंगति र बेथिति । सायद त्यसैले आजकल म बढी नै रिसाउन थालेकी छु ।नचाहँदा पनि धेरै घटनाहरू ठोक्किन आइजान्छन् आजकल । त्यसैले चाहेर पनि म अलग बस्न सक्दिनँ । भर्खर एउटा घटना नजिक भएँ । दिक्कदारीसँगै भित्रभित्रै मुर्मुरिएँ । तर रिस देखाउन सक्ने अवस्था थिएन ।साढे दुई दशकअगाडि उसले स्वास्नी र चिचिला छोराछोरी छाडी हिँड्यो । मन पराएर ल्याएकी दुलही थिई ऊ खासमा । गाउँको नामी परिवारकी छोरी । माया प्रेम भनेर हिँडिदिएकी थिई । केही वर्षमा त्यो प्रेमिल समय टुट्यो । हातमा लागे नानीहरू । लोग्ने फुक्काफाल भई अर्की टिपी हिँडिदियो । त्यस अर्कीपछि फेरि अर्की पनि टिप्न भ्यायो । उसले जतिवटी फेरबदल गरे पनि यी लालाबालासहितकी आमाले घर र नानीहरू छाडी हिँड्ने कता ? त्यही पनि निकै अघिको समय । स्वास्नीको त के नानीहरूको पनि त वास्ता गरेन उसले । अब ती आमाले कति हन्डर ठक्कर खाइन् होला आफैं विचार गर्नुस् । यी त भए ती संघर्ष गरेर अघि बढेकी आमाको विगतका कुरा । यस्ता घटना त छ्याप्छ्यापती छन् हामीछेउ । मेरो सरोकार खासमा यसैसँग जोडिएको एक अर्को पाटोतिरको हो । उनै आमाकी छोरीले मनमा ईख राखेर बेस्सरी दुःख गरेर पढिन् । उनको मिहिनेत र परिश्रमले गर्दा आज उनको राम्रो व्यवस्था छ । साथै आमाका लागि राम्रो चाँजोपाँजो पनि मिलाएकी छन् । केही समयअघि उनको बिहेको कुरो चल्यो । बिहेमा उही बेपत्तिएको बाउको खोजी भयो । आमाको पीडा देख्दै हुर्किएकी छोरीले त धेरै अघि नै त्यागेकी हो बाउ । तर फेरि आज आफ्नो कर्म चलाउन उही बिचल्ली पारी हिँडेको मानिस खोज्नुपर्ने भो । उनले नमान्दैमा नहुने । देखाउनका लागि भए पनि त्यही व्यक्तिलाई उनीहरूले बोलाई लोकको अघि उभ्याउनुपर्यो ।बाउ त उभ्याउनैपर्ने रहेछ नचाहँदा पनि ! हामीले आत्मसात गरेको संस्कार र संस्कृति कति डरलाग्दो छ । त्याग्न चाहेर पनि त त्याग्न नमिल्ने रैछ त ! आमाबाट मात्र कर्म चलाउन आनाकानी गरिदिन्छ हाम्रो संस्कार । पुरुषको ठाउँ त जहिल्यै सुरक्षित र बलियो । बाफ रे ! जहिले पनि आफ्नो ठाउँ दाबी गर्न पाउने । संस्कार र संस्कृतिको नाममा महिलालाई दोस्रो तहमा राखिएको एक ज्वलन्त उदाहरण हो यो । त्यस नाटकको साक्षी भइरहँदा मेरो मन पोलिरह्यो । महिलाको अस्तित्वलाई फ्याट्टै नगन्ने यस्ता संस्कारहरूको साक्षी हुँदा रिस उठ्दैन त ? तर स्वास्नी मान्छेले रिसाउन मनाही छ भनी पाठ घोकाइरहन्छ यही समाज । त्यसैले अलिकति त घोत्लिनैपर्यो यो रिस राजनीतिबारे । डेबिड एल गिटोमोरको रेसलिङ विद रौद्र इन संस्कृत पोएटिकस ः जेन्डर, पोलुसन एन्ड शास्त्र नामक एक प्राज्ञिक लेखले टाउको रन्न पारिरहेको छ । त्यसमाथि मेरी साथीले औँल्याइदिएको मेरो बढेको रिसका कुराले टाउको रन्काइमा अझ थपथाप पारेको छ । खासमा गिटोमोरले रिसमाथि कसरी लिङ्गीय राजनीति भयो भनी हाम्रा शास्त्रहरूमा भएका केही उदाहरणसहित प्रस्ट्याएका छन् । रिस त अन्य धेरै स्वाभाविक मानवीय गुणजस्तै मानिसले आफूसँग लिई आएको एक गुण हो । तर रिस पनि लैङ्गिक विभेदको मारमा परेको देख्दा भने निकै चकित हुन्छु । गजब के भने, मानवजन्य गुण त लिङ्गभन्दा परको कुरा हो तर पितृसत्तात्मक प्रवृत्तिको काइतेपना त्यहाँ देखिन्छ जब यस्ता स्वाभाविक गुण या दोषमा पनि महिला या पुरुष भनी कित्ताकाट गर्ने गरिदिन्छन् । हामी धेरैले सुने भोगेकै कुरा, छोरी अलि सन्किई, रिसाई या हाडाङहुडुङ गरी भने त्यस्तो अवस्थाका लागि एक हरफ प्रतिक्रिया तयार हुन्छ प्रत्येक अभिभावकको मुखमा, छोरीमान्छे भएर यसरी रिसाउनु हुन्न । रिसाउन पनि अर्को लिङ्गी भएर जन्मनुपर्नेजस्तो ! छोरीलाई सम्झाउने मुख्य जिम्मा पाएका आमाहरूले बोल्ने यो पूर्वतयार भाषा आमाहरू निर्मित भने पक्कै होइन । उनी त केवल पितृसत्तात्मक निर्देशनका पालक हुन् । उनीहरूलाई संस्कार र मूल्य मान्यताको नाममा त्यसैको भारी बोकाइएको छ । उनीहरू आफैं पनि चालै नपाई लामो समयदेखि त्यही संस्कार र मान्यताको फन्दामा जकडिइरहेका छन् । शास्त्रहरू नै फलाकिबस्छ विभेदकारी नियम कायदा । त्यही अनुसरण गर्ने समाज र मानिसहरू त्यस प्रवृत्तिबाट कसरी अछुत हुनु त । मेरी आत्मीय मित्रले ममा बढ्दै गरेको सन्काहापना र आक्रोश औँल्याइन् । किन कि उनलाई म रिसाएको हैन शान्त भएको मन पर्छ । उनी अर्थात् समाजलाई मेरो शालीनता मन पर्छ न कि मेरो रिस । समाजले महिला सधैँ शान्त, सहनशील र मौन बसेको मन पराउँछ । मन पराउने मात्र होइन असल महिलाका गुणहरू यी यी हुन् भनी लामो सूची पनि तयार गरिदिएको छ । र उनीहरूलाई रटाइरहन्छ रिसाउन मनाही छ । आजकलको भाषामा भन्नुपर्दा उनीहरू सधैँ कुल हुनुपर्छ । त्यही कुल हुनुपर्ने मान्यताको पेलानमा छन् आजका महिलाहरू । असल महिलामा हुनुपर्ने गुण बोक्दाबोक्दा उनीहरू सिद्रा भइसकेको कसले देख्ने । समाज, संस्कार, मान्यता र संस्कृतिको ठेक्का महिलाको मात्र ? यही प्रश्नले गाँज्दा रिस उठ्दैन भन्या ? फेरि पनि रिसाउन मनाही छ । रौद्रता ठीक होइन महिलाका लागि भन्ने कुरो यति जब्बर भएर सबैको मनमा बस्नुको जरा कति हो कति लामो रैछ । हाम्रा शास्त्रहरूले नै रिसलाई राक्षसी प्रवृत्तिसँग जोडिदिएपछि रिस उठे पनि रिस देखाउने कुरै भएन । किन कि राक्षस बन्नु कसलाई मन पर्छ र ! वास्तवमा मेरो साथीको धारणा त नितान्त रूपमा हाम्रो समाजको धारण हो । समाजको धारणा संस्कार र मान्यतामा अडिएको हुन्छ । अनि फेरि प्रश्न उठ्छ ती संस्कारलाई वैधता कसले दियो ? निश्चय नै जो शक्तिशाली थियो उसैले । फेरि अर्को प्रश्न । को थिए र अझै छन् त शक्तिशाली ? निसन्धेह पुरुष या पितृसत्ता । कुरो को चुरो यही त छ । महिलाको रिस, प्रेम, बोलीवचन, सुन्दरता, सबै सबैको निर्धारण त अरू कसैको इसारा या अनुकूलतामा चल्ने रहेछ । त्यसैले महिलाको रिसमाथिको बन्देज त स्वाभाविक भयो । यही लामो समयदेखि चलिआएको प्रचलनको पक्षधर हाम्रो समाजलाई महिलाले रिसाएको मन कसरी पर्नु ? रिसको लिङ्गीय भागबन्डाभित्रको राजनीतिसँग पाइलापाइलामा ठोक्किन पुग्छौँ हामी । हालै एउटी मित्र घरेलु हिंसा सहँदासहँदा आजित भएर प्रहरीमा उजुर गर्न पुगिन् । उनको उजुरीमाथि खिल्ली उडाएझैँ उल्टै पीडक पक्षबाट अनेकन लाल्छनाहरू उनीमाथि नै थोपरिए । एउटा असाध्यै हास्यास्पद दाबी रह्यो पीडक पक्षको कि उनी चोथाले छिन् । उनको त्यही चोथाले स्वभावले गर्दा नै घटना अघि बढेको हो रे । चोथाले शब्द मुख लाग्ने, झगडा गर्ने या रिसाउने महिलाहरूका लागि प्रयोग हुन्छ । यसको अर्थ महिला चुपचाप बस्नु भन्ने नै हुन्छ । ती मित्र जसले पीडकको हिंसालाई सहेर चुपचाप बसेको भए ऊ चोथाले हुन्न थिई । यो त केवल एक प्रतिनिधि घटना भयो । यस्ता घटनाहरू त हाम्रो समाजमा छ्याप्छ्याप्ती भइरहेका छन् । लोग्नेको चुटाइ खाने अधिकंश महिलालाई परिवारले भनेको सुनिन्छ, त्यसरी मुख चलाउँछौ, अनि चुटिहाल्छ नि ! कति विभेदी छ यो वाक्य । महिलाले गर्न पाउने एउटै कुरा हो, सहने । यही वाक्यले भन्दै छ महिलाले मुख खोलेको, प्रतिकार गरेको या आक्रोशित भएको पटक्कै राम्रो मान्दैन हाम्रो समाज । बोली र रिस त केवल पुरुषहरूका पेवाजस्ता । त्यसैले त होला हात, लात, गाली, सबै सहेर चुपचाप बस् भनी महिलामाथि अघोषित उर्दी जारी गरिदिन्छ समाज । रिसजस्तो स्वाभाविक मानवीय गुणमाथि पनि छेकथुन गरी महिलालाई कज्याउने भरपर्दो कायदा खिपेको छ समाजले । झगडा गर्ने, या अलि बढी रिसाउने महिलाहरूलाई चोथाले मात्र हैन चण्डाल्नी भनेको पनि हामी सबैले सुनेकै छौँ । चण्डालले फोहोरी, असोमती, क्रोधीलगायतका अनेकन नकारात्मक अर्थ दिन्छ । लामो समयदेखि यही पाठबाट दीक्षित आमा, छोरी, बुहारीहरू असोमती र चण्डाल्नी बन्न पक्कै मन पराउँदैनन् । खासमा असोमती नहुनका लागि भयंकर ठूलो कष्ट पनि त बेहोर्नु पर्दैन । रिस लुकाउनु र चुपचाप बसिदिनु त हो, बस् । त्यसैले होला धेरैजसो आमा, दिदीबहिनीहरू रिसलाई दबाउँदै चुपचाप बसिरहेकै देखिन्छन् । रिसजस्तो स्वाभाविक मानवीय गुणलाई पनि महिलाले देखाउनुहुन्न भन्नु संस्कार र मान्यताका नाममा समाजले गरेको उपद्रव मात्र हो । महिलाहरूलाई कज्याई सधैँ ठेगानमा राख्न पितृसत्तात्मक समाजले गरेको रिसमाथिको राजनीति मात्र हो ।"
सवारी,"सहरमा रातदिन सवारी छसहरमा सााझबिहान सवारी छकहिले महामहिमको सवारी कहिले सम्माननीयको सवारी कहिले माननीयको सवारी कहिले पूजनीयको सवारीयताबाट उता सवारी उताबाट यता सवारी तर, देश युगौंदेखि जहााको त्यहीा छ"
मन चंगा त लोटामा गंगा,"राजकाजमा वैराग चलेपछि राजा रणबहादुर शाह संन्यासी भए र काशी पुगेर निर्गुणानन्द बनी गंगाको किनारमा जपतप गरेर बस्न थाले । सन्त मिजासका कासी नरेश पनि उनको कुटीमा केही काल रहे । चञ्चल मतीका रणबहादुर भने कुटीमै बसिरहन सकेनन्, फेरि फर्केर नेपालै आए । केहीपछि भाइ शेरबहादुर शाहको तरबारबाट काटिएर उनको इहलीला समाप्त भयो इतिहासको कुनै अध्यायमा यस्तो मैले पढेको थिएँ सानैमा । गोधूलिमा चलेको शीतल हावाको झोक्कालाई महसुस गर्दै गंगामा तैरिरहेका बेला मलाई अचानक २ सय १३ वर्षअघि नै बितिसकेका उनै स्वामी निर्गुणानन्दको सम्झना हुन गयो हालैको एक साँझ । उनलाई सम्झाउने काम गरेको थियो किनाराको एक छेउमा झुलुक्क देखिन पुगेको ललिता घाटले । घाटैघाटको सहर भने पनि हुने काशीमा हरेक घाटका कथा छन् । ललिता घाटको पनि छ । रणबहादुर शाहले तपस्या गरेको गंगाको किनार कालान्तरमा उनकी रानीमध्येकी एक ललितत्रिपुरासुन्दरीका नामबाट चिनिन गएको रहेछ । घाटमाथि बनेको मन्दिर र वृद्धाश्रममा नेपाली वृद्धा काल कुरेर बसिरहेका भेटिन्छन् जहिले गए पनि । काशीमा मरे मुक्ति पाइन्छ भन्ने धेरैले ठान्छन् । आज पनि हर सन्ध्या काशीका घाटहरूमा आरती चल्छ जसमा सहभागी हुन आउनेहरू इहलोक सुधारेर परलोकमा मोक्ष पाउने कामना गर्छन् । यही आस लिएर रणबहादुर काशी आएका थिए होलान् त्यस बेला । दरबारमा नमिलेको शान्ति मसानघाटमा खोज्न आइपुगेका थिए उनी, जो आफैंमा एक अनौठो कृत्य थियो । फर्केर फेरि राजकाजै चलाउन गएको र कलहमा परी आफ्नै परिवारबाट काटिनुपरेको अवस्थालाई पर्गेल्दा शान्ति महाराजको खोज मात्रै थियो, प्राप्ति होइन भन्ने देखिन्छ । आज पनि काशीमा शान्तिको खोजी गर्दै अनेक ठाउँबाट आइपुग्नेहरूको कमी छैन ।इतिहास केलाउँदा के लाग्छ भने मान्छेले सार्वकालिक रूपमा शान्तिको खोजी गर्दै आइरहेको छ । दुनियाँदारीको गोलचक्करमा पाइने साधारण लाभ र हानिले मनुष्यलाई निरन्तर सुख र दुःखको अनुभूति गराइरहेकै हुन्छ । यो निरन्तरको वृत्तबाट वाक्क भएपछि हृदयमा एक कामना ढिलोचाँडो सबको जीवनमा उदाउँछ मोक्ष पाउने कामना । यही मोक्षको खोजले मानिसले ईश्वरको रचना गर्यो र मन्दिर, मस्जिद, गुरुद्वारा, चर्च अनि गुम्बाहरू बनायो । ध्यान, जपतप र प्रार्थनाका अनेक विधिहरू यही खोजले गरेको आविष्कार हो । हिन्दूहरूले सबभन्दा ज्यादा मुक्ति खोजेको कुनै भौगोलिक ठाउँ छ भने त्यो सायद काशी नै हो जहाँ २३ हजारभन्दा बढी त मन्दिरै छन् । लाखौंलाख शान्तिका याचकहरू हरेक वर्ष तीर्थ गर्न भनेर आइपुग्छन् काशीमा । तर, अधिकांशको जीवन रणबहादुरले झैं शान्ति खोज्नमै बित्छ, प्राप्ति तिनको हकमा आइलाग्दैन ।काशीमा शान्तिका याचकलाई अझ अशान्त पार्ने गरी पण्डाहरूले सताउँछन् । जगन्नाथको मन्दिरमा लाम बसेका भक्तजनहरूलाई अतिरिक्त दक्षिणा तिर्न लगाएर सिधै भोलेको दर्शन गराउने व्यवस्था भएको खबर लिएर आउने पण्डितहरू देख्नुभयो भने आश्चर्य मानिरहनु पर्दैन किनभने त्यो त्यहाँको नित्य क्रिया हो । यसबाटै प्रस्ट हुन्छ, कासी पुग्दैमा मोक्ष मिल्दैन । नेपाल गए कपालसँगै, बर्मा गए कर्मसँगै भन्ने आहान त्यसै बनेको होइन । तर पनि, धेरै योगी र तपस्वीहरूको पाइला परेको ठाउँमा जागरणको एक सूक्ष्म तरंग सदाकाल व्याप्त हुन्छ भन्ने आम विश्वास छ । वस्तुगत अवस्था सत्यअसत्य जे भए पनि त्यसप्रतिको विश्वासले धेरै ठूलो छाप पार्ने हुनाले मुमुक्षुहरूका लागि तीर्थ र धामहरू ऊर्जाका स्रोत हुन् । हपहपी गर्मीमा किराझैं रगरगी हिँडिरहेका मान्छेका माझबाट अघि बढ्दै जेठको पहिलो साता म काशीका साँघुरा गल्लीहरूबाट अघि बढ्दै गंगा किनारमा पुगेको थिएँ यस्तै कुरा मनमा खेलाउँदै । एक अव्यक्त आकर्षणले यस प्राचीन सहरमा मलाई सधैं नै तानेको अनुभव यस पटक पनि भयो । सायद, त्यही विश्वासको परिणति होला यस्तो भाव । अमेरिकी लेखक मार्क ट्वाइनले एक पटक वाराणसी पनि भनेर चिनिने यो सहर घुमेपछि लेखेका थिए, बनारस इतिहासभन्दा पुरानो छ, परम्पराभन्दा जेठो छ, कथाहरूभन्दा यसको उमेर बढी छ अनि यी जम्मै कुरा एकै ठाउँमा राख्दा पनि त्यसभन्दा दुई गुणा बूढो देखिन्छ ।गंगाको यो किनारमा मुमुक्षुहरू मात्रै होइन धेरै पहुँचाहुवा मुनिहरूको पनि आवागमन भएको इतिहास छ । ज्ञानपाएपछि बुद्धले काशीक्षेत्रकै सारनाथमा पुगेर धर्मचक्र प्रवर्तन गरेका थिए । बोधगयामा तपस्यारत रहँदा आफूलाई सेवा गर्ने कपिलबस्तुका पाँच संन्यासीहरूलाई उपदेश दिन उनी ऋषिपतन पुगेका थिए । मृगादव पनि भनिने काशीक्षेत्रको एक वृक्षमुनि कौण्डण्य, वप्प, भद्दिय, महानाम र अस्सजितलाई भेला पारेर उनले चार आर्यसत्यको उपदेश दिए । जीवनमा दुःख छ, दुःखको कारण छ, दुःख हटाउन सकिन्छ र दुःख हटाउने उपाय छ भन्ने चार उपदेश नै चार आर्य सत्य हो । सुन्दा सरल र सजिलोजस्तो लागे पनि यसको व्याख्या गहिरो छ । बुद्धले त्यसपछिका ४५ वर्ष यही उपदेशलाई बुझाउने काममा व्यतीत गरे । बौद्ध दर्शनको चुरो कुरै यही चार सत्य हुन् । बुद्ध स्वयंबाट धर्मदेशनाको श्रवण गर्दागर्दै पाँचै भिक्षुहरूले ज्ञानावतारमा उपलब्ध भएका थिए भन्ने बौद्ध साहित्यमा महिमापूर्ण ढंगले उल्लेख छ । तिनै पाँच ब्राह्मणहरू बुद्धका प्रथम शिष्य भए । संसारका सबै प्राणीको दुःख अन्त गर्नका लागि चारैतिर गएर चार आर्य सत्यलाई फैलाउने आदेश पनि बुद्धले ती अग्र शिष्यलाई दिएका थिए । ज्ञान पाएपछि त्यसलाई दुःखी मानिसका माझमा गएर फैलाउनू भन्ने बुद्धको आदेश हुन्थ्यो जसका कारण संसारभर नै बौद्ध मत फैलिन पुगेको छ । ज्ञानको यस्तो सन्दर्भ जोडिन गएकाले बुद्धका प्रेमीहरू काशी जान्छन् र सारनाथ पुगी मोक्षको गहिरो संकल्प गर्छन् । काशीको कुरा आउँदा तुलसीदासजस्ता कवि र कबिर अनि रैदासजस्ता सन्त पनि स्वतः सम्झनामा आउँछन् । नेपालको ग्रामीण जनजिब्रोमा झुन्डिएको एउटा उखान मन चंगा त लोटामा गंगा रैदासको जीवनमा जोडिएको एउटा मीठो कथासँग सम्बन्धित छ । रैदास समाजले अछुत मानेको चर्मकारका छोरा थिए । जीवनभर जुत्ता बनाएर बस्थे । तर उनको चित्तको अवस्थाचाहिँ सधैं समाधिस्थ हुन्थ्यो । उनी संसारको लेनदेन र लाभहानिबाट पूर्णतः अलग हुन्थे । सारा ब्राह्मणहरू गंगामा स्नान गरी ध्यान इत्यादिमा लिन हुँदा उनी मगनमस्त भई जुत्तै मात्रै सिलाइरहन्थे । एक पटक रैदासकोमा गंगा स्नान गर्न जान लागेका एक ब्राह्मणले उनलाई पनि साथै जाऊँ भनेछन् । जान त हुन्थ्यो, तर जुत्ता बनाउँदैमा बेफुर्सदी छु भन्दै रैदासले ती ब्राह्मणलाई चार सुपारी हातमा दिएर आफ्नातर्फबाट गंगालाई चढाइदिन भनेछन् । गंगामा डुबुल्की मारिसकेपछ ब्राह्मणले पनि रैदासले भनेझैं ती सुपारी पानीमा हाल्दै गंगालाई भनेछन्, यो रैदासका तर्फबाट ।कथा अनुसार तत्क्षणै गंगा प्रकट भइन् र हीराजडित बाला ब्राह्मणका हातमा थमाउँदै भनिन् रे, यो चाहिँ रैदासलाई, मेरातर्फबाट ! ब्रह्म सत्य संसार मिथ्या भनेर जति नै रटे पनि ब्राह्मणलाई हीराको बालाले लोभ्यायो । उनले त्यो रैदासलाई नदिएर आफैंसँग राखे । अनि केहीपछि राजालाई खुसी पार्न उपहारमा त्यो दिए अरे । राजाले रानीलाई दिएछन् । रानीलाई बाला यति मन परेछ कि उनले अर्को पनि चाहियो भनी राजासँग मागिछन् र राजाले चाहिँ ब्राह्मणसँग मागेछन् । अर्को जोडा नदिए राजा रिसाउने डरले ब्राह्मण रैदासकोमा पुगे । सारा कुरा बताए र भने, लौ, गंगासँग अर्को पनि मागिदिनुपर्यो । रैदास जुत्ता सिलाउनमै तल्लीन हुनाले गंगासम्म जाने फुर्सद उनलाई थिएन । जुत्ता बनाउने औजार चोपल्ने लोटामा उनले पानी भरेछन् । अनि त्यहीँ गंगाको प्रार्थना गरेछन् । कथा भन्छ, लोटामै गंगा प्रकट भइन् र रैदासलाई अर्को बाला पनि दिइन् । त्यसबेलादेखि मन चंगा तो कठौती मे गंगा भन्ने उखान भारत वर्षभर चल्तीमा आयो भनिन्छ । त्यसैको अनुवाद नेपालीमा मन चंगा त लोटामा गंगा दीर्घ चल्तीमा छ । यो कथाको सन्देश निकै गहिरो छ । मनलाई बिथोल्ने क्लेषहरू भनेका राग, द्वेष, लोभ, मोह र अहंकार नै हो । सारा ध्यान, तपस्चर्या र समाधि यो पञ्चक्लेशलाई शोधन गर्नकै लागि रचिएका विधिहरू हुन् । प्रज्ञाचक्षु उदाएको छ भने यसलाई सोधन गर्न रैदासले झैं जुत्तै बनाइरहेका बखत पनि सम्भव छ । अविद्याले ढाकेको अवस्थामा चाहिँ जति नै शीर्षासन गरे पनि दुःखले गिजोली नै रहन्छ । जतिसुकै राम्रो अवस्थामा पनि जीवनमा यो भएन र ऊ भएन भनेर ठुस्किने बहानाहरूको अन्त कहिल्यै हुँदैन । न त्यसले उत्पाद गर्ने दुःखकै कुनै अन्त्य छ । यही सत्यको मनन हृदयको अवस्थामा हुन गयो भने क्लेशहरू कमजोर हुन पुग्छन्, जागरण सघन हुन्छ र प्रज्ञा प्रवल । यही अवस्थालाई बरकरार राख्दा दुःखको क्षय क्रमिक रूपले हुँदै जान्छ भने शान्तिको एक गहिरो अनभूति जतिसुकै बेला भइरहन्छ । त्यसका लागि काशी नै जान पर्दैन । न कुनै ज्योतिषीलाई देखाएर ग्रह शान्ति गराइराख्नुपर्छ, न मन्दिर, मस्जिद नै धाइराख्नुपर्छ न कुनै अज्ञेय ईश्वरको भक्ति नै जरुरी छ । गरिरहेको काम तठस्थ चित्तले गर्नु नै ठूलो ध्यान, पूजा र प्रार्थना हो । तिनका गुण र दोषहरूबाट वशीभूत नभई मानिसहरूसँग सरल र हार्दिक व्यवहार गर्न सक्नु नै निष्प्रपञ्च प्रेम हो । यही सत्यलाई सजिलो गरी भन्नका लागि चल्तीमा आएको हो, मन चंगा त लोटामा गंगा ।"
चीनको एस्ट्रे डिप्लोमेसी,"सन् १९५७ मा नयाँ चीनका प्रणेता माओचतुङ चिनियाँ कम्युनिस्ट युथ लिगअन्तर्गत अलफिमेल नेसनल कांग्रेस मा भाग लिइरहेका थिए । माओले चुरोट खान खोजेपछि सहभागी महिलाहरूबीच लाइटर बालेर सल्काइदिन होडबाजी नै चल्यो । माओ भन्थे, मेरो जीवनबाट दुइटा कुरा अलग गर्न सकिँदैन, पहिलो चुरोट र दोस्रो चिया ।चीनमा यदि तपाईं कसैकोमा पाहुना लाग्न जानुभयो भने चुरोट र ग्रिन टीले स्वागत गरिनुहुनेछ । चीनमा अतिथिको हातमा चुरोट दिएर आफूले लाइटर बाली सल्काइदिनुलाई एउटा शिष्टता मानिन्छ । यो क्रम आजका मितिसम्म पनि सभ्यताकै एउटा अंशको रूपमा देख्न सकिन्छ । हाँसखेल, वार्ता वा भेटघाट जुनसुकै अवधिमा पनि माओलाई चुरोट चाहिन्थ्यो । माओका अधिकांश तस्बिरमा नियालेर हेर्दा हातमा चुरोट समातेको देखिन्छ । उनका कतिपय मूर्तिहरूमा समेत चुरोट हातमा लिइरहेको देख्न सकिन्छ । माओका निजी चिकित्सकले पनि एकचोटि व्यंग्यात्मक शैलीमा भनेका थिए, धूम्रपान पनि त एक किसिमको गहिरो श्वासप्रश्वास नै हो नि, तपाईंलाई त्यस्तो लाग्दैन र ?माओका उत्तराधिकारी तङ स्याउफिङ पनि उस्तै चेन स्मोकर थिए । उनलाई त्यतिबेलाको एकदमै महँगो पान्डा चुरोट मन पर्थ्यो । उनी त्यो चुरोट भ्रमणमा आएका गन्यमान्य व्यक्तिहरूलाई पनि प्रस्ताव गर्थे । पान्डा चीनको परिचायक जनावर हो । त्यसकै चित्र टाँसिएको स्युङमाउस्याङफाइ चुरोटलाई ८० आरएमबीभन्दा बढी पर्छ । एउटा फोटोमा तङले अमेरिकी विदेशमन्त्री हेनरी किसिन्जरसँग भेटवार्ता गर्ने बेलामा चुरोट सल्काएको देखिन्छ । यसलाई कतिपय विज्ञहरूले तङ् स्याओफिङको एस्ट्रे डिप्लोमेसी को संज्ञा दिएका छन् ।सन् २०१३ को डिसेम्बर अन्त्यतिर चिनियाँ नेताहरूले सार्वजनिक कोषको दुरुपयोग गर्दै धूम्रपान गर्न र उपहार दिन वा ड्युटीमा रहेका बेला सेवन गर्न नपाउने नियम लागू भयो । ३ सय ५० मिलियन धूम्रपानका उपभोक्ता भएको चीन नै विश्वको सबैभन्दा ठूलो उत्पादक र उपभोक्ता हो । टोबाको बाट ठूलो राजस्व उठाउने मुलुक पनि चीन नै हो । करिब ३० डलर प्याकेट पर्ने येल्लो क्रेन टावर र डायमन्ड चुरोट नै सरकारी उच्च अधिकारीहरूले एकअर्कालाई दिने उपहार र उपभोग्य ब्रान्ड थियो । येल्लो क्रेन टावर (ह्वाङहलौ) ब्रान्डको चुरोट याङ्त्से नदीको दक्षिण किनारास्थित हुपै प्रान्तको वुहानमा उत्पन्न भएको ब्रान्ड थियो । सन् १९३० को दशकमा उत्पादन सुरु गरिएको यो चुरोट चीनका प्रमुख तीन नामी ब्रान्डमध्ये एक थियो ।सन् २०१३ तिरको कुरा गर्ने हो भने चिनियाँ नयाँ पुस्ताअन्तर्गत शीर्ष नेताहरू र केन्द्रीय पोलिटब्युरो स्टान्डिङ कमिटीका सबै सदस्य धूम्रपानका अम्मली भएको बताइन्छ जतिखेर सी चिनफिङकी श्रीमती फङ ली युआन धूम्रपानविरोधी अभियन्ता थिइन् । पहिला पहिला चीनका नेताहरू जति टाढा र एक्लै खटिएका हुन्थे, उनीहरूको प्यारो नै टोबाको हुन्थ्यो । तर हाल जुन निषेधात्मक नियम जारी गरिएको छ, यो कार्यान्वयन हुनेमा धेरै विश्लेषकहरूले आशंका व्यक्त गर्छन् । सन् २०१६ को जुलाईमा हङकङबाट प्रकाशित हुने चाइना मर्निङ पोस्टले लेखेको थियो कि विश्व स्वास्थ्य संगठनले राष्ट्रपति सी चिनफिङको धूम्रपान त्याग्ने कुराको प्रशंसा गरेको छ । डब्लूएचओकी तत्कालीन महानिर्देशक मार्गरेट छान फङ फुछुनले सो वर्ष जुलाईमा चीनको भ्रमण गरेकी थिइन् । सन् २००७ को जनवरीमा कार्यभार सम्हालेकी छानले कार्यकालको अन्त्यतिर सन् २०१७ को जुलाईमा चीनको भ्रमण गरेकी थिइन ्। उनले भनिन्, सी चिनफिङले आइन्दा धूम्रपान गर्ने छैनन्, यो प्रशंसायोग्य राम्रो नमुना हो ।सीको यो बानीबाट सुर्तीजन्य पदार्थको नियन्त्रणमा टेवा पुग्ने उनले अपेक्षा गरिन् । चीनमा संसारभरिमा सबैभन्दा बढी धूम्रपानका अम्मलीहरू भएकाले पनि अगुवाइका हिसाबले सकारात्मक सन्देश जाने अपेक्षा गरियो । निर्देशक छानले यस विषयलाई त्यति तन्काइनन् । विगतका मिडिया रिपोर्टअनुसार सीले सन् १९८० कै दशकमा धूम्रपान त्यागेका थिए जतिखेर उनी फुच्येन प्रान्तमा कार्यरत थिए पनि भनिन्छ । तर यसको प्रामाणिक उत्तर भेटिँदैन । तथापि सीले बुझेका छन्, तमाखु नियन्त्रणको महत्त्व ।चीन सरकारले तमाखु उपभोगमा नियन्त्रणमा गर्ने वा यस्ता उद्योग नियन्त्रण गरेर राजस्वको माया मार्ने भन्ने विषय विचाराधीन रहेका बेला सीको यस्तो प्रतिबद्धता सार्वजनिक भएको थियो । सीको यो मुद्दाले सरकार यसको नियन्त्रणमा प्रतिबद्ध रहेको भन्ने झल्काउँछ स्वास्थ्य विकासका लागि थिंक् ट्यांक अनुसन्धान सेन्टर, धूम्रपानविरोधी समूहकी वु छिछ्विन भन्छिन्, चीनको राजनीतिक प्रणालीमा माथिल्लो तहको व्यक्तिको ठूलो प्रभाव रहन्छ ।विश्व स्वास्थ्य संगठनका अनुसार बर्सेनि १ लाख मानिसको ज्यान धूम्रपान सम्बन्धित रोगका कारण हुने गरेको छ । संगठनले चेतावनी दिएको छ, चीनले यदि कुनै ठोस कदम नचाल्ने हो भने सन् २०५० सम्ममा वार्षिक १ देखि ३ मिलियन मानिसको मृत्यु धूम्रपानका कारण हुन सक्छ ।वर्तमान राष्ट्रपति सीको धूम्रपानको लत लागेको चाहिँ किशोरावस्थादेखि नै हो । सन् १९६० को अन्त्यतिर उनी धूम्रपानका अम्मली भएका थिए जतिखेर उत्तरपश्चिम सान्सी प्रान्तको विकट कृषि क्षेत्रमा उनी कडा मजदुरीमा खटाइएका थिए । २०१३ तिर जब उनी सत्तामा पुगे, त्यतिखेर उनको हातमा चुरोट सल्किरहेको युवावस्थाको फोटो सार्वजनिक भयो । सिन्ह्वाले यो फोटोमा सल्किरहेको चुरोट हातमा लिएका सीको फोटो प्रकाशित गरेपछि तुरुन्तै चिनियाँ धूम्रपानकर्तामाझ लोटस ब्रान्ड प्रतिको माग नै ह्वात्तै बढ्यो । लोटसले सन् १९९० को दशकअघि नै उत्पादन बन्द गरिसकेको थियो । तर झन्डै २० वर्षको अन्तरालपछि टोबाको प्लान्ट पुनर्जीवित गर्दै सन् २०१४ देखि फेरि यो ब्रान्डका चुरोट बजारमा देखापर्न थाले । हपै प्रान्तको स् च्या च्वाङबाट उत्पादित लोटस चुरोट अहिले आएर झन् लोकप्रिय बन्दै गयो ।सन् २०१३ मा सीले राष्ट्रपतिको कुर्सी सम्हालेको एक महिनापछि नै टोबाको नियन्त्रणको कदम चालिएको हो । चिनियाँ कम्युनिस्ट पार्टी केन्द्रीय कमिटी र राज्य परिषद्अन्तर्गत सरकारी अधिकारीहरूलाई सार्वजनिक कोषबाट चुरोट किन्न नपाउने उर्दी जारी गरिएको थियो । चीनमा धूम्रपानका अम्मलीको संख्या अत्यधिक भएकाले यसको नियन्त्रण चानचुने कुरा होइन । पछिल्लो पटक सार्वजनिक यातायात, स्कुल, अस्पताल, खेलकुद मैदान र अन्य कुनै पनि सार्वजनिक स्थानमा धूम्रपान निषेध गरिएको छ । होटलभित्र अहिले पनि सर्वसाधारणले लुकीछिपी चुरोट सल्काउने गरेको भेटिन्छ ।चीनका आदर्श नेताका रूपमा पदासीन सी चिनफिङले कसरी चटक्कै चुरोट छोडे भन्ने कुरा त्यति खुलस्त छैन । उनले चुरोट पिएका वा सार्वजनिक स्थलमा चुरोट सेवन गर्दै गरेका कुनै सामग्रीहरू भेट्न गाह्रो छ । अथवा उनी सार्वजनिक जीवनमा आदर्शवान देखिनका लागि धूम्रपानको लत त्याग्ने निष्कर्षमा पुगेका हुन् भन्ने यकिन त छैन । तर एउटा दृढनिश्चयी नेताले सार्वजनिक जीवनमा धूम्रपान गर्न छोडे भन्ने कुराले सर्वसाधारणमा पक्कै पनि सकारात्मक सन्देश दिनेछ ।सी चिनफिङको फोटो सार्वजनिक भएपछि मुर्झाएको लोटस चुरोट कारखाना ब्युँझियो । वैश्य युगमा व्यापारको रीत नै यस्तै हो । एउटा नामी व्यक्तिका हातमा परेपछि त्यसले बजार लियो । सम्भवतः सीले चुरोट चटक्कै छोडे होलान् तर उनका कारण व्यापारिक कूटनीति फस्टायो, राज्यले राजस्व पायो । सीले चुरोटको अम्मल त्याग्दा आम सर्वसाधारण स्वास्थ्यतर्फ प्रेरित भए होलान् तर टोबाको कम्पनीचाहिँ झन् कमाउनका लागि प्रेरित भयो । अचेल अनलाइनहरूमा लोटस ब्रान्डका चुरोटको मूल्य, बिक्री वितरणको परिमाण सम्बन्धित सूचीहरू अपडेट भइरहेको देख्न सकिन्छ ।धूम्रपान स्वास्थ्यका लागि हानिकारक छ । हानिकारक हुँदाहुँदै पनि मानिसहरूले यसलाई ग्रहण गरेको भेटिन्छ । विश्वका उच्च तहका नेताहरूले पनि धूम्रपान वा मदिरापानलाई मित्रताको सेतु बनाएका कैयन् उदाहरण देख्न सकिन्छ । प्राचीन चीनका अगुवा नेताहरूले धूम्रपानलाई सहज रूपमा लिएकाले पनि हुन सक्छ, व्यस्त जीवनशैलीको दबाब भएर पनि हुन सक्छ, चिनियाँ उपभोक्ता धूम्रपानमा आकर्षित छन् । तर नेताहरूले उहिले उहिले अपनाएको एस्ट्रे डिप्लोमेसी लाई चीनले निरन्तरता दिएको छ कि स्थगित गर्यो भन्ने ठोस खबरहरूचाहिँ अचेल देखिँदैनन् ।(लेखक चाइना रेडियो इन्टरनेसनल (सीआरआई), बेइजिङमा कार्यरत छन् ।)"
दारएससलामदेखि माडागास्कर,"२०११ जुलाईको पहिलो साता । यात्राका केही साथी छन् । रुवान्डाको ब्रासिएस मन्याङगेरी । हुतु बुबा र तुत्सी आमाको टुहुरो छोरा । तान्जानिया बसेर पढेको, अंग्रेजीमा दख्खल भएको । मायोटीमा बसेकी प्रेमिकालाई कमरोसको अन्जुवानमा भेट्न जान लागेको ।यात्राको अर्को साथी मालबाहक पानीजहाजको कप्तान किमरो । जहाजको कुक जुमा । अन्य केही चालकदलका सदस्यहरू । तान्जानियाबाट समुद्रको बाटो कोमरोसको मरोनीमा व्यापार गर्न हिँडेका बुरुन्डी र युगान्डाका केही युवा । मरियम समुद्री मालबाहक जहाज । ६ दिन ७ रातमा सकिएको हिन्द महासागरको यात्रा । पानी जहाजको एक साइडमा बसेका खसीबाख्रा र अर्को साइडका गाईगोरुहरू साक्षी । र, म रुवान्डा, बुरुन्डी हुँदै तान्जानियबाट कोमरोस छिचोल्दै माडागासकर जान लागेको एक नेपाली यात्री । हो, मन्याङगेरी हो तिमी फेरि सपनामा आएर भन्दै थियौ पश्चिममा आधारित प्रणाली डराउनेहरूको एक समूह हो । यसलाई पाताल भन्ने महाविद्वान्हरू पनि यही संसारमा छन् । यसको गरिमा गाउँदै हिँड्ने वरिष्ठ लेखक पनि यही छन् । अरूको गुणगान गाउँदै, सपना बाँड्दै हिँड्ने तर काम र कुरो एकतिर गर्ने राजनीतिज्ञहरू पनि यहीँ छन् (हामीलाई भन्छन् यान्की गो होम तर, आफैं यान्की बन्दै उही खाडलमा होमिन्छन्) तर, हामीलाई कसैले प्रेम गर्दैनन् । उचाल्छन् र खिस्स घाँटीबाट मुस्कुराउँछन् । अनि भन्छन् तिमीहरू त बहादुर हौ । फुस्ल्याउँछन् र सबै कुम्ल्याउँछन्, शोषकहरूले झैं । के हामी गरिब हौँ त ?तिमी मेरो सपनामा बडबडाउँदै थियौ । अनि अचानक चिच्यायौं सपनामा जस्तै विपनामा पनि । किन देखापर्छन् तिम्रो मस्तिष्कमा ती नामहरू ? डा लिभिङ स्टोन, हेनरी मोर्टन स्टान्ले त्यसै जन्मेका होइनन् भन्दै थियौ तिमी । यिनीहरूलाई त पठाइएको हो रे, उपनिवेशका मोहोरा बनाइएका हुन् रे । उपनिवेश सभ्यताको महान् गीत यही माटोमा फुलाइएको रे ।ओहो कति गहिरो थियो, कति पीडादायी थियो तिम्रो आर्तनाद । आँखाका आँसु रित्तिएर, मुखको थुक सुकाएर तिमी केही भन्न खोज्दै थियौ ? तिमी के भन्न खोज्दै थियौ ? म सपनाको कल्पनाले उत्तेजित हुँदै थिए । अचानक मैले सुनें । तिमी सकिनसकी बरबराउँदै थियौं सही हो नोयल सही हो । त्यो कालो कविले लखेको रंगीन कविता सुन्दर बुट्टामा भरिएको थियो । साँच्चिकै त्यो कवि थियो । नाइलको झिलमा पौडिने त्यो कवि, उभिराका पहाडबाट तागंनिकाको अथाह गहिराइ नाप्दा नाप्दा आफैं डुबेछ । कता हरायो त्यो कविको कालो देह, कता हरायो त्यो कविको अन्तरआत्मा !म फेरि झस्किएछु ।तिम्रो नाम लिँदै बरबराउँदै थिएँ । यस मन्याङगेरी यस, तिमी सही थियौ म पनि गलत थिइनँ । भर्खरै हेर न, नियम र कानुनहरू बनाइएका छन् । शक्तिबाट झूटोलाई सत्यमा परिवर्तन गरिँदै छ । अफ्रिकालीहरूले आफ्नो नायक खोजेका छन् । मेरो कुरै नसुनीकन मन्याङगेरी चिच्याउँछ । मरोनी अब छिट्टै आउँछ । हो किमारो हो म अफ्रिकन हुँ । म काले हुँ । मेरो कपाल नै कालो छ । म हुँ रास्ताम्यान । म गर्वका साथ भन्छु म काले हुँ । श्वैतश्यामल दन्त्यकथामा वीरताका साथ हराउने वीर लडाकु हुँ म ।हो किमारो हो । पश्चिमेलीहरू अब छिट्टै यहाँ काम गर्न आउनेछन् । तिमी ठूलो जहाज बनाउँदै छौ । पश्चिमेलीहरू त्यही जहाज चढेर यहाँ आउनेछन् । म कुनै धर्म मान्दिनँ । मानवता नै मेरो धर्म हो । सेरनगेटीमा जनवारको मातृत्व हो मेरो धर्म । के जनावरहरूको धर्म हुन्छ ? धर्म त भोको पेटलाई मात्रै थाहा हुन्छ । भोको पेटलाई धर्म सिकाउन किन आउँछन् धर्म प्रचारकहरू ? के धर्मलाई मात्रै थाहा छ र शान्ति, आत्मज्ञान ? मैले सोधें मसाइकी ती नवयुवतीको मातृत्वसँग जो आफ्नो बालकसँगै झुपडीमा उभिएकी थिइन् । जनावरहरू पनि जीवन त बाँचिरहेका छन् । उनीहरू पनि सुख र दुःख भोग गरिरहेका छन्, श्वास लिइरहेका छन् । त्यतिमात्रै कहाँ हो र एउटै सूर्यको उज्यालोमा र चन्द्रमाको शीतल छायामा मग्न भएर बाँचिरहेका छन् ।अचानक म झस्किन्छु । सिलिङमा एकतमासले पंखा घुमिरहेछ । त्यो पंखा मैमाथि खसेजस्तो आभास हुन्छ । आकाश खस्यो भने के होला भन्ने कल्पनाले म डराउँछु । त्रसित हुन्छु र फेरि निदाउन पुगेछु । सपनामा पनि कति धेरै सपना देखेको ? यो कस्तो सपना ? के सपनाका सपना पनि सम्झनयोग्य हुन्छन् ? सपनाको सपनालाई पच्छ्याउँदै म दौडिरहेछु । अनि अब म बोल्न थाल्छु ।हो किमारो हो । हो मन्याङगेरी हो । हामी कालो हुनुमा हामी गर्व गर्छौं किनकि हामी प्रकृतिलाई माया गर्छौं । हामी त सभ्यताको पाठ जंगलमा पढ्छौं अनि सभ्यताका महान् विद्वान्हरू पठशालाका किताबहरू बोकेर हामीकहाँ आउँछन् । तिनीहरूको रगत यति सफा छ कि हामीकहाँ आउँदा विभिन्न किसिमका भ्याक्सिन लगाएर आउने गर्छन् । फेरि मन्याङगेरी बोल्न थाल्छ, कालो रातमा तिनीहरू टल्किन्छन् । तर हामी कालो रातमा हराउँछौं । अन्धकार पनि हामीसँग डराउँछ । तर, तिनीहरू अन्धकारलाई पनि गोली ठोक्छन् । अँध्यारो रातमा उज्यालोको खोजीमा तिनीहरू बम बर्साउँछन् । अनि ती कविहरू लेख्न थाल्छन् ः अफ्रिकाको डायरी, अनि ती पत्रकारहरू कुपोषणमा जन्मिएका बालकहरूलाई तस्बिरमा कैद गर्छन् । बालक गुमाएर भावशून्य भएका आमाका आँखाहरू तिनीहरूका लागि हेडलाइन बन्ने गर्छन् । अंगालोमा बाँधिएका प्रेमीप्रेमिकाहरू तिनका लागि वेश्यावृत्ति गरिरहेका बनिदिन्छन् । सैनिकका भीमकाय आँखा तिनहरूका लागि संसार हेर्ने नयाँ चस्मा बनिदिन्छ ।हाम्रो आमाशयमा गोली र सभ्यताको अपाच्य खाना पसाइन्छ । जंगलबाट आउने मोहक बतासमा उनीहरू रोगका कीटाणु देख्छन् र बतासमा मिसाउँछन् बारुदको तिख्खर गन्ध । तर उनीहरूलाई थाहा छैन, हामी अझै पनि खुला आकाशमा रामाउँछौं । तर तिनीहरू चाहन्छन् सभ्यताको नाममा हामी कैदी बनिदिऊँ । घरभित्र लुकेर बसेका तिनीहरू भन्छन् हामी शक्तिशाली छौं । अनि कल्पना गर्छन् सुन्दर इतिहासको । के इतिहासभन्दा माथिको सभ्यता पनि पढाइन्छ र ? तिनीहरूको सभ्यताको भारी बोक्ने गधा बनिदिन्छौं हामी ।मौनता भंग गर्दै किमारोको बाक्लो ओठ मुस्कुराउँछ । मरियमले आफ्नो रफ्तार केही कम गर्छे । ढोकामा देखिएको नवआगुन्तक मुस्कुराउँदै सोध्छ, कोमरोस कहिले आउँछ ? हिँडेपछि आउँछ, आउँछ अवश्य नै आउँछ, मरियमको ह्यान्डल घुमाउँदै किमारो मुस्कुराउँछ (हिन्द महासागरका ज्वारहरू जुलाईको भेलमा उर्लिएर आउन थाल्छन्) ।सेता दाँत देखाउँदै किमारो फेरी सुरु हुन्छ । तिनीहरूका सपना सेता हुन्छन् । हाम्रा सपना काला हुन्छन् । तर, हामी मृत्युवरण गरिदिन्छौं र पो तिनीहरू अमर हुन्छन् इतिहासका किताबमा । लुटेर खान भन्दा लुटाएर खुवाउनको आनन्द नै बेग्लै हुन्छ । तिम्रो त्यो बियरको स्वागतले म प्रवाभित भएको होइन म त प्रवाभित एउटा गरिब देशको नागरिकले गरिब देशको नागरिकलाई सम्मान गरेकोमा भएको हुँ । हामी सबै मानव हौं होइन त ? फेरि त्यहाँ गरिब र धनीबीच भेदभाव किन हुने गर्दछ ? मलाई सपनाबाट बिउँझाउँदै किमारो फेरि भन्छ ट्राभलिङ इज ब्युटिफुल । लिभिङ इन द सेल । वाकिङ ओन द रोड । किमारोको कुरा सुनेर म त मुस्कुराउन पो थालेछु ।एस माई फ्रेन्ड्स एस । बिसाइदिऊ जीवनका अध्यायहरू यो अथाह सागरमा । कुँजिएका ज्वारहरूमा फैलाइदिऊ मीठो बास्ना, तिनीहरू धेरै भोका छन् ।किमारो अझै बोल्दै जान्छ हामी के नै गर्न सक्छौ र ? न त हामीसँग धर्तीको शक्ति न त हामीसँग अर्ती दिने बुद्धि छ । हाम्रा विलौनासँग यिनीहरू लड्न सक्दैनन् । मन्याङगेरी तिनीहरूलाई भनिदेऊ हाम्रोजस्तो प्रेम तिनीहरूले बाँड्न सक्दैनन् । साङ्ग्लोमा बाँधिएको तिनीहरूको प्रेम हाम्रोभन्दा स्वतन्त्र छ । डरको साङ्ग्लोले आफैंलाई बाँध्ने तिनीहरू हामीहरूलाई पाशविक साङ्ग्लोमा बाँधेर राख्न खोज्छन् । किनकि हामी त जनावर हौं । रिस उठाए भने प्रतिकार गर्दछौं । भोक लागे खान खोज्छौं, छलकपट आउँदैन हामीलाई । हामी त कंगो, नाइल, जाम्बेजी, रुभुमजस्तै बग्छौं । किन रोक्न खोज्छन् यिनीहरू बगेको पानीलाई ।किमारोका यी वचन सुनेर मन्याङगेरीका आँखाहरू भरिन्छन् । आँखाका डिलमा पुगेका आँसुलाई आँखाभित्रै पठाउँदै मन्याङगेरी लामो श्वास तान्छ । बोल्न खोज्छ तर बोली उसको घाँटीमै कतै रोकिन्छ उसका आँखामा आँसु रोकिएजस्तै । आँखाभरि मायाको पातालो संसार बोकेर ऊ मायोटीतिर उडेजस्तो अनुभव गर्छ ।हिन्द महासागरका हिच्कोले खाएका ज्वारभाटाहरू अब शान्त बन्ने प्रयास गर्छन् । क्षितिजको घाम डुब्दै जाँदा पूर्वमा जुनेली रात लिएर कोही उदाउँदै थियो । गाढा नीलो सागरमा क्षितिजको लालिमा प्रस्ट देखिन्थ्यो ।मौनताको श्वास हामीले लिन पाएकै थिएनौं । अचानक देखिएका सागरका तरंगले मरियमको मौनतालाई भंग गरे ।कोही चिच्यायो समथिङ फल डाउन ! समथिङ फल डाउन !!त्यो चीत्कारको आभालाई पच्छ्याउँदै हामी तल हेर्न थाल्यौ । बाख्राहरू नुनिलो पानीको स्वाद लिन तर्सिरहेका थिए र हिन्दको त्यो अथाह गहिराइलाई एकोहोरो हेरिरहेका थिए । गाईगोरुहरू पनि एक अर्कालाई सिङले घोच्न छाडेर शिथिल भएका थिए ।हामीले छिट्टै नै एकअर्कासँग बिदा माग्यौं । यो कस्तो निद्रा हो सपनामा पनि निदाउने ?भोलिपल्ट मरोनीबाट कार्तला देखिसकेका थियौ । न केही खासखुस न केही गुनगुन । सबै आआफ्नै थकाइ र निराशामा मरोनीको कार्तलालाई इसारा गरिरहेका थिए र गन्तव्यको आगमनमा मुस्कुराउने कोसिस गर्दै थिए । जुमा आएर मेरो निद्रा भंग भयो । मेरो निद्रा भंग गरेकोमा उसले मुस्कुराउँदै भन्न थाल्यो, तिमीलाई थाहा छ ? हिन्द महासागरमा कार्तला किन यसरी उभिएको ? जुमाको कुरा सुन्दै नसुनी म आफ्नो कल्पनामा फेरि हराएछु । कास म पनि जुमा जस्तै सधैं मुस्कुराउन सक्दो हुँ ? जुमा कतिखेर आयो कतिखेर गयो मैले पत्तो पाइनँ ।मभित्र अझै पनि मन्याङगेरी र किमारोको ह्याङओभर बाँकी थियो । किमारोको भन्दा मन्याङगेरीका यादहरू कडा थिए, समुद्रको नुनिलो पानीजस्तै ।मन्याङगेरीलाई सम्झिँदै म बडबडाउन थालेछु । मन्याङगेरी, तिमी त सपनाको समुद्रमा पनि पौडिन सक्ने कुशल पौडीबाज हौ । को सक्छ र यहाँ पौडिन ? कविहरू त कल्पनामा पनि गोता लगाउन सक्दैनन् । मदिराको उन्मादमा पनि लेखकहरू तिम्रो भावना बुझ्न सक्दैनन् तैपनि लेखेजस्तो गर्छन् तर, तिनीहरू सभ्यताको पार्टीमा तिखो स्वरमा चिच्याउँदै मुस्कुराउँछनु द अफ्रिकन फुल । रंगमञ्चका दर्शकले तालि बजाएजसरी पार्टीमा आवाज गुन्जन्छ बट वी लभ अन्डरडग । फेरि पनि म भन्छु तिमी त साँच्चिकै मनमोहक मादकता बोकेर फुल्ने अफ्रिकन फूल हो । तिम्रो नाममा शब्दहरू ओकलेर म महान् बन्न सक्दिनँ । हजारौं शब्दकोशबाट शब्दहरू सापटी लिएर पनि म तिम्रो बयान गर्न सक्दिनँ । म त तिम्रो अगाडि हरपल गौण नै हुन्छु । भन मन्याङगेरी फूलको रक्षा गर्न नसक्ने काँडाको अर्थ नै के हुन्छ र ? हो मन्याङगेरी हो नतर्साऊ अब मलाई म नालाएक काँडा हुँ । फगत काँडा हुँ, सिङ नभएको काँडा ।जाम्बो नोयल एन्ड मन्याङगेरी हामी किमारो आएको थाहा पाउँदैनौ । मन्याङगेरी र म किमारोलाई एकै साथ सोध्छौ हवारी ।किमारो जवाफमा बोल्न थाल्छ, किन मन्याङगेरी किन ? त्यो काँडाले काँडालाई किन टोक्छ ? त्यो सिङले सिङलाई किन घोच्छ ? मरियममा आलश्य भएका गाईहरू हेर्दै उसले भन्यो ।किन हामी एक अर्कालाई घृणा गर्छौं ? नोयल तिमीले मलाई सोधेका थियौ गरिब देशले गरिब देशलाई किन माया गर्दैन भनेर ? हामी विभक्त पारिएका छौं । धनको नाममा, छालाको नाममा, धर्मका नाममा र सिमानाको नाममा हामी विभक्त पारिएका छौ । र अझै पनि विभक्त पारिनेछौ । गल्ती हाम्रो पनि छ । दुई छाक खान पाउँदासाथ हामी घर खोज्न थाल्छौ अनि बैंक खोज्न थाल्छौ त्यसपछि हामी शक्तिको भक्ति गर्न थाल्छौ । मदिराको मातमा हामी पाशविक नृत्य नाच्न थाल्छौ । औपनिवेशिक मानिसकता लिएर हामी स्वतन्त्रताको नारा घन्काउँछौं ।किमारो धाराप्रवाह बोल्दै जान्छ । मन्याङगेरी ब्रासिएस, मृत्युलाई कसले जित्न सक्छ र ? तर तिनीहरूले मृत्युलाई जित्न भन्दै अमर शब्द पैदा गरेका छन् । जाने त उहीँ हो एक्लै एक्लै । जन्मिने पनि यहीँ हो, यही धर्तीमा हो । घृणा र प्रेम जे बोकेर जन्मिए पनि पाइला टेक्ने जमिन यही हो । हो मन्याङगेरी हो हो ब्रासिएस मन्याङगेरी । तिमीले उत्तम बाटो रोज्यौं । जीवनका अनेकन मोडहरूमा आफ्नो अस्तित्वलाई सागरबाट उर्लिने छालले नुहाइदियौ । पवित्र बनाइदियौ । अन्धकारमय रातमा प्रेमको उज्यालो दियो बाल्यौ । तिम्रो गमनसँगै मरियम सागर किनारमा अलपत्र पर्यो । आफ्नै पदचाप पहिल्यान नसकेर मरियम, हिन्द महासागरको बलौटे किनारमा थान्को लाग्यो ।नतर्साऊ अब तिमी मलाई यी सपनाहरूमा म त सपनासँग पनि डराउन थालिसकें । विपनासँग पनि भागिहिँड्न थालेको छु । प्रेम र घृणाबीच पनि भेद छुट्याउन सकिनँ । कालो र सेतोका भाषा नै बुझ्न सकिनँ ।हिमाली टुप्पाबाट प्रसारित हुने चिसो बतास तराईका मैदानमा किन पुग्दैन मन्याङगेरी ? घाँटी नै न्याकिरहने यी सपनाबाट मुक्ति दिलाइदेऊ । निद्रा नै बिथोल्ने यी भयंकर सपनबाट छुट्कारा दिलाइदेऊ ?आशाको जीवनमा मृत्युको आभामानआऊ तिमी,लिएर नौलो कथा ।अचानक म झस्किन्छु अनि सोच्छु गहिरो निद्राबाट ब्युँझिएर यो कस्तो रंगमञ्चको यात्रा थियो । समयले त धेरै घाउहरू भरिदिन्छ रे ! अतीतका कडा स्मृतिहरू भुलाइदिन्छ रे ! तर मैले सकिनँ मन्याङगेरी । आज पनि म याद गर्छु । तान्जानियाबाट कोमरोस हुँदै फेरि अर्को मालबाहक पानी जहाज चढेर माडागास्करको महाजंगा पुगेको । यो यात्रा खाली खाली थियो किनकि जहाज पनि खाली खाली थियो । म आज पनि सोच्छु संसार यात्रामा कहिले काही फेरि पनि त्यही बाटो दोहोर्याउन नसकिने रहेछ ।के तपाईंलाई थाहा छ लालुपाते फूलको पातलाई बीचबाट दोबारेमा माडागास्करको नक्सा बन्छ ?"
चेर्दुङको चियो,"जति उकालो बाटो आउँछ उति नै रमाइलो । चराचुरुङ्गीहरूको धुन । चौरीको बथान । सेल रोटीझैं फन्को मारेको हिमशृङ्खला । रंगीबिरङ्गी गुराँस फूलले वनै ढाकेको । दोलखाको गौरीशंकर गाउँपालिका वडा नं ४ झ्याँकुबाट छहारे गुफा र चेर्दुङडाँडामा पुग्न एक दिन पूरै खर्चिनुपर्छ । बिहान ६ बजे झिसमिसमै बाटो तताएपछि दिउसो ३४ बजे मात्र छहारे गुफा पुगिन्छ । झ्याँकु ४ मा अवस्थित छहारे गुफा अहिलेसम्म धेरै मानिस नपुगेको ठाउँ हो । जंगलमाझ रहेको यस गुफाको आफ्नै इतिहास, कहानी छ । सयौ वर्षअघि लामाहरू गाउँमा अशान्ति, झैझगडा, आपतविपत आउँदा यस गुफामा ध्यान गर्न बस्ने गरेको मानिन्छ । असिना पानी रोक्न, रोगव्याधि हटाउन र शान्तिको सन्देश प्रवाह गर्न महिनौंसम्म लामाहरूले यहाँ ध्यान गर्ने गरेको स्थानीय लामा रिन्जिपासाङ शेर्पा बताउँछन् । छहारे गुफामा पुग्न फेदीमा खाना खाएपछि २ घण्टाजत्तिको यात्रा गर्नुपर्छ । जंगलैजंगलको यात्रा रमणीय प्राकृतिक सुन्दरताले पानीप्यास, थकाइ, भोक सबै मेटाइदिन्छ । अझ आधा दर्जन जत्ति यस भेगमा मात्र पाइने गुराँस फुलेको देख्दा मनै भुलिन्छ । डाँफे, मुनाल र मृगको दृश्यले यतै बसौ बसौ लाग्छ । ३२ सय मिटर उचाइमा अवस्थित छहारे गुफाबाट चेर्दुङ पुग्न २ घण्टा अझ समय लाग्छ । उकालै उकालो लागेपछि ३७ सय मिटरको उचाइमा अवस्थित चेर्दुङको सुन्दरताले आँखा चिम्लिनै गाह्रो हुन्छ । दोलखाको अधिकांश भूभाग यसै चेर्दुङबाट नियाल्न सकिन्छ । गौरीशंकर हिमाल हातैले छुन भ्याइन्छ कि जस्तो लाग्छ । दोलखाका प्रशिद्ध स्थलहरू कालिञ्चोक, हनुमन्तेडाँडा, चरिकोट बजार, विगु गुम्बा यहाँबाट सहजै नियाल्न सकिन्छ । गौरीशंकर गाउँपालिका वडा नम्बर ४ मा रहेको यस चेर्दुङमा महादेवको दर्शन गर्न वर्षको भदौ महिनामा ठूलो मेला लाग्छ । महादेवको दर्शन गर्दा गाईबस्तुमा कुनै रोग नलाग्ने र बस्तुभाउ गोठभरि हुने जनविश्वास छ । यसैले गोठालेहरू भैंसी, गाई, चौरी, भेडाको आवाजमा गाईबस्तु माग्दै यहाँ पुग्ने गर्छन् । चेर्दुङको डाँडामा मात्र रूख उम्रेको छैन । २ सय मिटर वरिपरि घना जंगले ढाकेको छ । यहाँ प्राय सधैंभरि हिउँ पर्ने गर्छ । यहाँ हिउँ परेको चरिकोट सदरमुकामबाट सहजै देख्न सकिन्छ । मोटरबाटो यहाँसम्म नपुगेकै कारण पर्यटकको संख्यामा कमी आएको छ । यहाँ प्राय वनभोज खान र हिउँ खेल्न युवाहरू पुग्ने गर्छन् ।"
इतिहासको लौरी : वर्तमानमा विचरण,"नेवार : राष्ट्र कि जाति ?बेलामा बेलामा सुजित आफ्नो अनुकूलतामा सूचनाको उपयोग गरिरहेको देखिन्छन् । नेवारको सन्दर्भमा उनीमा यस्तै समस्या देखिन्छ । जब जात व्यवस्थाको चर्चा गर्नुपर्ने हुन्छ उनी काठमाडौंमा नेवारमा जात व्यवस्था पहिलादेखि नै विद्यमान भएको सूचना पस्कन्छन् । त्यतिबेला नेवारका विभिन्न थरहरूको प्रदर्शन गरेर नेवार एउटै नरहेको तथ्य प्रस्तुत गर्छन् । तर पृथ्वीनारायणको राज्य अभ्यासलाई समावेशी देखाउन त्यहीं एकाध थरहरूलाई देखाउँछन् । नेवार जातिले नै राज्य संयन्त्रको सुविधा प्राप्त गरेको लेखिदिन्छन् । नेवार जाति होइन राष्ट्र हो भन्ने तथ्य बिर्सन्छन् । कुनै बेला आधुनिक मान्यताको राष्ट्रराज्य सरह अभ्यास गरेको नेवारभित्र पनि वर्ग र वर्ण व्यवस्था थियो भन्नेमा सुजित स्पष्ट छन् । तर, त्यसलाई पर्गेल्न चुकेका छन् । के यो वर्ग र वर्ण व्यवस्थालाई नजरअन्दाज गरिनुको परिणाम हो ?नेपाली इतिहास लेखनमा हस्तक्षेप गर्न प्रयासरत सुजित कतिपय बेलामा प्राज्ञिक लेखनबाट चिप्लिन्छन् । विष्टले कम्तीमा दिव्योपदेश पढेकै भए पनि हुन्थ्यो भन्ने आग्रह प्रकट गर्छन् । अपरिपक्व जगमा उभिएकै कारण विघटन भइसकेको तात्कालिक सोभियत संघको चर्चा नगरौं (पृष्ठ १२) भनेर विशद विषयलाई हलुका ढंगले प्रस्तुत गर्छन् । त्यस्तै, जतिसुकै फूलबुट्टा जडेर तर्क गरे पनि यो सत्य कसैले ओझेल पार्न सक्दैन (पृष्ठ २८) जस्तो कमसल भाषा प्रयोग गर्छन् । सीमितता र आग्रहका केही पुटसहित सुजित समकालीन नेपाली राजनीतिक डिस्कोर्समा हस्तक्षेप गर्न लालयित छन् । इतिहासको लौरो टेकेर वर्तमानको विचरण गर्ने उनको यो शैली स्वागतयोग्य छ ।"
नमिलेका केही कुरा,"उपन्यास लेख्दै गर्दा कति जनासँग अन्तर्वार्ता लिएँ भन्नुभएको छ । एउटा विश्वविद्यालयको शोधपत्र हो भनेर अन्तर्वार्ता लिनुभयो । म यो कुरा लेख्छु तपाईंका नाम पनि प्रकाशित गर्छु भनेर रञ्जिता नेपाली (बादी) लगायतसँग सहमति लिनुभएको छ ? छ भने सार्वजनिक गर्नुहोस् होइन भने व्यक्तिको स्वतन्त्रतापूर्वक बाँच्न पाउने अधिकारको हनन गर्नुभयो ? कुन कानुन र कुन अधिकारले उहाँहरूको वास्तविक नाम उल्लेख गरी जातीय विभेद, लाञ्छना र भेदभाव गर्ने अधिकार दियो ?"
ईपीएल भर्सेस ला लिगा,"अचम्मै मान्नुपर्ने तथ्यांक हो यो । हर्डसफिल्ड टाउन यसपल्ट इंग्लिस प्रियिमर लिग (ईपीएल) बाट रेलिगेसनमा पर्यो । उसले ३८ खेलबाट कमाएको अंक भनेकै १६ मात्र हो । यति खराब खेलेपछि अंक तालिकाको पुछारमा त पर्छ नै । तर उसको आम्दानी भने यसै सिजन कति धेरै रह्यो भने त्यो बार्सिलोना र रियल म्याड्रिलाई छाडेर अरू कुनै स्पेनी ला लिगा क्लबको भन्दा बढी छ । अझ भनौं, अंकतालिकामा रियललाई उछिनेको एट्लेटिको म्याड्रिडभन्दा पनि बढी । यसै सिजन पुरानो इतिहास बोकेको एस्टन भिल्ला पनि ईपीएलमा उक्लन सफल रह्यो । प्लेअफमा उसले डर्बी काउन्टीलाई हरायो र सधैंझैं यो खेलको निकै चर्चा पनि भयो । यस्तो किनभन्दा हारेर डर्बीले सुको पनि पाएन । तर एस्टन भिल्लाले अर्को सिजन ईपीएलमा खेलेर जस्तै राम्रो अथवा नराम्रो प्रदर्शन गरे पनि कम्तीमा १७ करोड पाउन्ड पाउनेछ । यो आम्दानीमा सबैभन्दा बढी अंक टेलिभिजनमा खेलको प्रतक्ष्य प्रसारणबाट आउँछ । ईपीएल क्लब धनी छन्, जत्ति नै नराम्रो खेलेर पनि मालामाल हुन्छन् । अचम्मै मान्नुपरे पनि यो तथ्य सबैलाई थाहा छ । केही समय अगाडिसम्म पनि धनी भएर पनि ईपीएल क्लबले युरोपमा धेरैथोक जितिरहेको थिएन । तर यसपल्ट हदै भयो । च्याम्पियन्स लिगको विजेता पनि ईपीएलकै, युरोपा लिगको विजेता पनि ईपीएलकै । अनि फाइनलमा तिनका प्रतिद्वन्द्वी पनि ईपीएलकै । युरोपमा एउटै देशको यति धेरै दबदबा यसअघि कहिल्यै देखिएको थिएन । इंग्लिस फुटबलले सन् २०१८२०१९ मा लिएको यो उडानले स्पेनलाई कति ईर्ष्या लाग्दो हो । यो कथा हो, ईपीएल भर्सेस ला लिगाको । यसपल्टको च्याम्पियन्स लिगको फाइनल त्यही एटलेटिकोको घरेलु मैदान वान्डा मेट्रोपोलिटानोमा भएको थियो । जति बेला फाइनलका लागि यो स्थान तय गरियो, कम्तीमा स्पेनका तीन क्लबको मनमा लड्डु गोलगोल घुमेकै हुनुपर्छ । एट्लेटिको सोच्दो हो, कति उपविजेतामै चित्त बुझाउने, यसपल्ट आफ्नै मैदानमा च्याम्पियन्स लिग जित्नुपर्छ । रियलसँग अझ ठूलो अवसर थियो, टिम प्रतियोगिताको दुई पल्टको डिफेन्डिङ च्याम्पियन थियो, त्यसैले उसको सामु कम्तीमा आफ्नै सहरमा उपाधिको ह्याट्रिक गर्ने अवसर थियो । बार्सिलोना झन् के कम ? उसले सोचेको हुनुपर्छ, ला लिगा त जितिरहेकै छौं, अब च्याम्पियन्स लिग जित्ने, त्यो पनि म्याड्रिड भूमिमा । बार्सिलोनाको म्याड्रिडसँग ३६ को आँकडा चल्छ, त्यो सबैलाई थाहा छ । तर त्यस्तो केही पनि भएन । यसपल्टको युरोपेली विजेता रह्यो, लिभरपुल । फाइनलमा उसले हराएको टिम अरू कुनै होइन, इंग्ल्यान्डकै टोटनहम थियो । सन् २०१३ यता पहिलो फाइनलमा कुनै स्पेनी टिम थिएनन् । युरोपा लिगतिर यस्तै कथा रहेको थियो, चेल्सीले लन्डन प्रतिद्वन्द्वी आर्सनललाई हराएर उपाधि जितेको थियो । लगभग एक दशक युरोपेली क्लब फुटबलमा स्पेनको दबदबा रह्यो । यसपल्ट त्यो रहेन । यसलाई के एक युगको अन्त्यका रूपमा लिने त ? सायद यो अलि हतारो हुन सक्छ, तर यस्ता युग अन्त्यको दिन भने तयार हुँदै छ । सन् २००९ यता रियलले चारपल्ट च्याम्पियन्स लिग जित्यो, बार्सिलोनाले तीनपल्ट । एट्लेटिको दुई अवसरमा फाइनल पुग्यो । त्यसो भनेको नौपल्ट स्पेनी लिग फाइनल पुगे, सबै जोडेर । त्यसमध्ये सातपल्ट विजेता रहे । यही समयमा इंग्ल्यान्डका टिम खाली चारपल्ट मात्र फाइनल पुगे । २०१२ मा चेल्सीले मात्र नाक राख्यो, बायर्न म्युनिखलाई हराएर । युरोपा लिगमा पनि यस्तै हालत थियो, सेभियाले लगातार तीनपल्ट कप उचाल्यो, सन् २०१४२०१६ बीच । एटलेटिकोले पनि तीनपल्ट यसै समय अवधिमा युरोपाकप जित्यो । अब सायद यस्तै प्रभुत्वको दिन सकिँदै छ । यसका लागि दुई खेलको उदाहरण दिन सकिन्छ । पहिलो त एनफिल्डमा भएको च्याम्पियन्स लिगको सेमिफाइनल दोस्रो लेग । त्यसमा लिभरपुलले लियोनल मेसीको बार्सिलोनालाई ठ्याक्कै ४० ले हरायो । कथाले मागेजस्तै फाइनल पुग्न यही स्कोर चाहिन्थ्यो । युरोपा लिगतिर आर्सनलले भ्यालेन्सियालाई समग्रमा ७३ ले हरायो । यति धेरै अन्तरको जितहार यसअघि कहाँ कल्पना गर्न सकिन्थ्यो र ? यसका खास खास कारण भने छन् । पहिलो त पैसा नै भयो । हर्डसफिल्ड टाउनको कथा त यसको सबैभन्दा राम्रो उदाहरण भयो नै । भन्नेले भन्नेछन्, पछिल्ला दस वर्षमा पनि इंग्लिस क्लब यत्तिकै धनी थिए, तर किन धेरै जित निस्केन त ? उत्तर हो, यही पैसाले इंग्ल्यान्डमा वास्तवमै अब्बल दर्जाका केही प्रशिक्षक भित्रिए । यी प्रशिक्षकले यसअघि कहिल्यै नभएजस्तो गरेर इंग्लिस क्लबहरूलाई बलियो बनाए । लिभरपुलकै योर्गन क्लोपलाई उदाहरण मान्नुपर्छ । लिभरपुल आउनुअगाडि उनी जर्मनीमा थिए र उनको नेतृत्वमा बोर्सिया डर्टमन्डले तहल्का मच्चाएको थियो, एक समय । त्यो त्यही समय हो, जति बेला बायर्न म्युनिख फिक्का फिक्का रह्यो । क्लोपले इंग्लिस फुटबलमा धेरथोक जर्मन स्वाद पस्के । प्रशिक्षकका रूपमा पेप ग्वार्डिओला म्यानचेस्टर सिटीमा आएयता इंग्लिस क्लब फुटलबमा उनी मात्र आएनन्, बार्सिलोनाको सिंगै लेगेसी पनि भित्रियो । बार्सिलोनाले दशकौं लगाएर विकास गरेको त्यो फुटबल खेल्ने शैली अहिले सिटीमा फलिरहेको छ, फुलिरहेको छ । अचेल इंग्लिस क्लब पनि पछाडिबाट खेल्ने गर्छन्, अझ भनौं गोलरक्षकले सुरुमा बल अगाडि बढाउने गर्छन् । बल मज्जाले दायाँबायाँ बरालिन्छ । बल सकेसम्म आफ्नै नियन्त्रणमा राखेर सटीक पास दिने गरिन्छ । यस्तै खेल्ने शैली धेरै अगाडि आर्सन वेन्गरले आर्सनलमा प्रवेश गराएका थिए, अब ग्वार्डिओलाले त्यसलाई बानी पारेका छन् । अर्जेन्टिनी मउरिसो पोचेटिनोले पनि टोटनहममा जबरदस्त परिर्वतन ल्याए । निर्णायक मोडमा हार्न मात्र जानेको टोटनहमलाई उनले जित्ने बानी दिए । उनले पनि धेरथोक इंग्लिस फुटबलमा स्पेनी पारा ल्याए, आखिरमा उनी खेलाडी छँदा १३ वर्ष इस्पनयोलमै बिताएका हुन् । चेल्सीका प्रशिक्षक मउरिजो सारी इटालीका हुन् । उनले पनि इंग्लिस फुटबलमा इटालीको शैली ल्याए । आर्सनलका प्रशिक्षक पनि स्पेनी हुन्, उनाई इमरी । यसअघि उनी पेरिस सेन्ट जर्मेनमा थिए, फ्रान्सेली फुटबलका केही अंश पनि इंग्ल्यान्ड पुग्यो । यी सबै प्रशिक्षकले आफू स्थापित भएको लिगबाट राम्रा राम्रा शैली इंग्ल्यान्ड ल्याए । अर्को एउटा ठूलो कारण पनि छ, इंग्लिस क्लब फुटबल चम्कनुमा । फुटबलको एउटा सिद्धान्त हो, यो खेलमा त्यति बेला बढी जितिन्छ, जति बेला सिंगो टिमले बढी राम्रो खेल्छ । व्यक्तिगत प्रदर्शन राम्रो हुँदा जित त मिल्छ, तर त्यो दिगो नहुन सक्छ । इंग्लिस क्लबहरू टिमका रूपमा बढी खेल्ने गर्छन्, न कि एउटा खेलाडीमा भर परेर । जब कि बार्सिलोना मेसीमा बढी भर पर्छ भने दुई सिजन अगाडिसम्म रियललाई उकास्ने काम नै क्रिस्टियानो रोनाल्डोको थियो । आखिरमा कोही एक खेलाडीले सधैं आफ्नो टिमलाई त जिताइरहन सक्दैन । स्पेनी फुटबलले अब यही तथ्य इंग्ल्यान्डबाट सिक्नुपर्छ । रमाइलो के भने यो तथ्य इंग्ल्यान्डमा स्थापित गर्ने ठूलो श्रेय स्पेनकै ग्वार्डिओलालाई जान्छ, उनी के इंग्ल्यान्ड आए, यहाँको फुटबल नै फेरियो ।"
के म तिमीलाई छुन सक्छु ?,"कुनै कक्षा शारीरिक अभ्यास र गतिविधिमा केन्द्रित छ भने कक्षा सुरु गर्ने बेलामा यहाँ प्रोफेसर (महिलापुरुष जो भए पनि) ले भनेको देखेको छु हामी थुप्रै एक्टिभिटिज् गर्छौं, या उदाहरणहरू प्रस्तुत गर्छौँ, त्यो दौरान छुनुपर्ने भएमा अनुमति चाहन्छु । कि त कसैको नजिकै पुगेपछि पहिला डु आई ह्याभ अ पर्मिसन टु टच यू ? या म तिमीलाई छुन सक्छु ? भनेर सोधेका हुन्छन् । उहिल्यै हामी ४५ कक्षा पढ्दाताका कुनै कपूत मास्टरले छात्राहरूको छातीमा एउटा हातले अडेस लगाएर अर्को हातले ढाडमा पिटेजस्तो गर्थ्यो अरे होमवर्क नगरेको सजाय दिँदाखेरी । फुटबल खेल्दाखेरी ब्वाइज् विल अल्वेज बी ब्वाइज पारामा चलेको गफमा सुनेको त्यो कुरा मेरो सम्झनामा छ । कसले भनेको, कसको बारेमा भनेको थाहा छैन । त्यो हाम्रै स्कुलको कुरा थियो कि अरू कुनै स्कुलको, त्यो पनि थाहा छैन । तर जुन सिनारियो दिएको थियो गफ गर्नेले त्यो कहालीलाग्दो कुरा हो । केही कुराहरू फ्र्याग्मेन्ट्स भएर कतै बसेका हुन्छन् कसैगरी, कुनै घटनाले तिनलाई पनि सतहमा ल्याएर सँगै तैराइदिन्छ । ललितपुरको स्कुलको गणित शिक्षकले दुर्व्यवहार गरेको केस् कहाँ पुगेर थामियो या हरायो ? कि फलानोलाई दुर्व्यवहार मुद्दामा फसाउन खोज्या थे, धन्न उम्किए पारामा कुरा चलिराको छ अचेल ? खै त ! कक्षा कोठामा कहाँ र कहिले सुरक्षित रैछन् त छात्राहरू ! स्कुल, क्याम्पस, विश्वविद्यालय ः ठाउँ मात्र फरक हो । हिजो, आज : समय मात्रै फरक हो । घटनाको इन्टेन्सिटी त उत्तिकै छ अझै पनि ।मारिया मेलानो सित साइकोड्रामा को ओपन सेसन मा जाँदाखेरीको एउटा अनुभव सुनाउँछु । मैले ३ क्रेडिट को थिएरी र प्राक्टिकल मिसिएको कक्षा लिइसकेको थिएँ । कक्षापछिको अभ्यासका लागि म त्यहाँ पुगेको थिएँ । क्याम्पसको कक्षामा १४ हप्तासम्म सँगै पढेका क्लासमेटहरू थिएनन् त्यहाँ । प्राय सबैले सबैलाई पहिलोचोटि भेटेको । एक्टिभिटिज् गर्दै कुरा पनि गर्दै गर्दा एक जनाले भनेकी थिइन्, मलाई हग गरेको मन पर्दैन । किन मन पर्दैन भनेर मारिया ले सोध्दाखेरी मलाई सहज लाग्दैन, धेरै कारण छन्, स्यानिटरी एस्पेक्ट बाट पनि र आफूलाई अरूको छुवाइ मन पर्दैन पनि भनिन् । त्यसपछि थाहा भयो नि त उसलाई मन पर्दैन भन्ने । थियटर गेम खेल्दै छेस्, सामूहिक अभ्यास चलेको छ, तँलाईचाहिँ छोइन पनि नहुने ? भनेर त कसैले पनि भनेन । त्यही भएर ध्यान दिनुपर्छ त्यस्ता कुरामा, हल्का टिप्पणीहरू फालिदिएर असंवेदनशील बन्नु हुँदैन । त्यसपछि धेरैबेर धेरै एक्टिभिटिज भए, सकिएपछि अरूले एकअर्कासित अंकमाल गरे, जुन एक्टिभिटिज कै हिस्सा बनेर स्वतःस्फूर्त रूपमा आएको थियो । धेरैचोटि त्यस्तो भयो । अनि अंकमाल गर्न मन पर्दैन भन्ने महिलाले भनिन्, खासमा मलाई पनि अंगालो मार्न मन लाग्यो । म उनको दायाँपट्टि थिएँ । उनले त्यति भन्नु र म अलिकति उनीतिर जानु अनि एउटा न्यानो र फ्रेन्ड्ली हग गर्नु लगभग केही सेकेन्डभित्रै भएका थिए । त्यस्तो बेला धेरैपल्ट नियतले मान्छेको कर्मलाई निर्दिष्ट गरेको हुन्छ । त्यहाँ यस्तो भएको थिएन कि मैले मेरा पाखुराहरू फैलाएर उनीतिर गएपछि उनले ठीकै छ, एकफेर म पनि अंगालो मारौं न त भनेकी होस् । हैन । फरक बुझौँ है । केही सेकेन्डभित्रै अरूले पनि उसलाई अंकमाल गरे । मलाई साँच्चिकै अंगालो मार्दा राम्रो महसुस भयो, सायद मैले अहिलेसम्म यसको आनन्द गुमाइरहेकी थिएँ, भनेकी थिइन् उनले त्यसपछि ।हाम्रोतिर होलीको बाहनामा जबर्जस्ती पानी भरेको बेलुन महिलाको छातीमा हालेर थिचिदिने र होली होली गर्दै उफ्रिनेहरू धेरै थिए, छन् । यहाँ अमेरिकामा कतिवटा स्टेट मा प्रहरीको शरीरमा क्यामेरा राख्नैपर्ने नियम रैछ । चाडपर्वका बहानामा सार्वजनिक स्थानमा त्यसरी बेरोकटोक दुर्व्यवहार गर्ने त परको कुरा, प्रहरी नै पनि निगरानीमा रहिरहने कुरा मलाई अनौठो लागेको थियो । यसलाई फेरि यहाँ र त्यहाँ भनेर भेद छुट्याउन खोजेको अर्थमा नहेरियोस् भन्ने हो । यस्तो यस्तो पनि भएका छन् र यसरी यसरी पनि संस्कारका भिन्नताहरू देखिएका छन् भन्ने देखाउने प्रयास मात्रै हो । कुरा सोझो र स्पष्ट छ । सहमतिसम्मति भनेको धेरै महत्त्वपूर्ण कुरा हो । हाम्रो सामाजिक संरचनामा आफूभन्दा ठूलाहरूले छुँदाखेरी खोटी नियत हुँदैनजस्तो लाग्थ्यो । यहाँ र अन्त धेरैतिर, म प्रस्ट पारूँ, मलाई कसैले छोएको मन पर्दैन भनेर टिनएजरहरूले स्पष्टसँग भन्छन् भनेर प्रोफेसर र विद्यार्थीहरूले बेलाबेला उदाहरणका लागि कुरा गरिरहेका हुन्थे । हाम्रोतिरको सामाजिक संरचना यस्तो छ कि घरभित्रै, आफन्तमध्ये नै त्यसरी भनिँदैन । तर हरेक छुवाइ, हेराइ र बोलाइ सही नियतको नहुँदो रैछ त । गुरु या शिक्षक भनेपछि हाम्रो सामाजिक संरचनाले चेला या विद्यार्थीलाई झुक्न सिकाउँछ, नमन गर्न सिकाउँछ तर खै त ! गुरुहरूकै छुवाइ, हेराइ बोलाइमा ढुक्क हुन कहाँ सकियो त ! मेरो आफ्नो विद्यार्थी हो नि त, मायाले त्यसो गरेको भनी भनी व्यक्तिको आफ्नो रोजाइ माथि सार्वजनिक रूपमै झम्टिने अनि झम्टिएको मान्छेकै कोणबाट कथाको न्यारेटिभ बन्ने अपमानबोधले रुवाइ पनि किल्किलेमा अड्किएर खुलेर आक्रोश, पीडा र असन्तुष्टि पोख्न नि नसकिरहेको बेला रमितेहरू पीडकलाई नायक बनाएर, तिनको अगाडि देखा पर्नै हुँदैन, आज यसको फेला पर्ने पालो परेछ मार्काका २ वचन छोडेर सामान्यीकृत गरिदिनु भनेको के हो ? खै त ! गुरुमाथि प्रश्न गर्न कहाँ सिकाएछ त हाम्रो सामाजिक संरचनाले ? गुरुका बेहोस क्रियाकलापलाई सामान्य कुरा बनाएर एउटा घटना भयो सकियो पारामा किन फ्यास्सै पारिदिनुपर्ने ?अनि हाम्रा प्रतिक्रियामा प्रयोग हुने भाषा र शैली हेरौँ । दुर्व्यवहारका कुरा आउनेबित्तिकै प्रतिक्रियास्वरूप आउने एउटा प्रचलित वाक्यले भन्छ, यसलाई त फसाएछन् नि, यसरी दोष लाएछन् नि । यस्तो कुरा आएछ त, के हो कसो हो ! भन्ने शैलीमा प्रतिक्रिया आउन केले रोकेको होला हाम्रो सामाजिक संरचनामा ? मान्छेका आफ्ना स्वभाव हुन्छन् । त्यो स्वभावले कुनै कुरा स्विकार्न पनि सिकाउँछ, पेलेरै जान पनि सिकाउँछ, पछि उम्किहाल्छु नि भन्न पनि सिकाउँछ र दुर्व्यवहारका कुराहरू बाहिर आइसकेपछि या आउन आँट्दाखेरी डिप्लोमेटिक र प्रोएक्टिभ हुन पनि सिकाउँछ र भिडिहाल्न पनि सिकाउँछ । अर्को सबैभन्दा प्रचलित वाक्य शैली हेरौँ, यहाँ कसैले केही गरेको देख्नै सक्दैनन्, यस्तै हो । यो दुश्मनहरूको काम हो । यो दुश्मनको परिभाषा के हो बुझिँदैन, यो दुश्मनी कति ठूलो हो, थाहा हुँदैन । हचुवामा बोलिदिएर आफ्नो अस्तित्व अनि उपस्थिति तुरुन्तै देखाइहाल्नजनाइहाल्न हतार हुन्छ धेरैलाई । पचासौँचोटि पचासौँ पारामा पचासौँ ठाउँमा संकेत दिइराखेकै हुन्छ गलत भइराको छ भनेर, खबरदारी नहुने होइन, धेरै तरिकाले खबरदारी पनि भइराखेकै हुन्छ तैपनि पेल्नेहरू पेलेरै जान्छु भनिरहेका हुन्छन् । व्यक्ति र घटनाको परिप्रेक्ष्य भनेको परिवर्तन, समयचेत र संस्कार अनि सभ्यताको विकासक्रमसित जोडिएर आउने चेतना पनि हो । फरक समयमा फरक व्याख्या हुन सक्छन् तर ती व्याख्या अपूर्ण हुन्छन्, अधुरा हुन्छन् भन्ने थाहा हुनुपर्छ । इग्रनोरेन्स भयानक कुरा हो, सामान्यीकृत गरेर गम्भीर कुराहरूलाई टुङ्ग्याइदिनु, छोपिदिनु पनि त्यस्तै हो । रंगमञ्चसँग सम्बन्धित दुर्व्यवहारका कुराहरू बाहिर आएपछिका प्रतिक्रियाहरूमा यस्तै यस्तै इग्नोरेन्स र सामान्यीकृत गरिएका प्याटर्न हरू देखिएका छन् । यो एउटा पत्रिकामा एकफेर आएको सनसनीखेज कुरो मात्रै हुँदै हैन । रंगमञ्चसित म पनि जोडिएको थिएँ विगतमा, अझै पनि कसैगरी जोडिएको छु । चिनेको, देखेको, सँगै काम गरेकै मान्छेहरू छन् केन्द्रमा । त्यही भएर यी सबैमा मलाई चासो छ । मान्छे स्तब्ध भएको त्यस्तो मानिएका मान्छेहरूको नाम आयो भनेर हैन, त्यस्ता मान्छे (टाउकोमा बसेका मान्छे) हरूको कुरा आउँदैनन् जस्तो लागेको थियो तर आयो भनेर स्तब्ध भएका हुन् । फरक बुझौँ । संवादका बाटाहरू पहिलेझैँ बन्द नहोऊन् । धेरै जनाले बोलुन् । र अन्त्यमा, आकांक्षाले भनेको कुरामा सहमत छु । महिलामाथि भएका हिंसा र दुर्व्यवहारका कुरा कुनै पुरुषले भनिदिएपछि मात्रै सुन्ने संस्कार एउटा तीतो यथार्थ हो अहिलेको सामाजिक संरचनामा । यसमाथि झन् धेरै प्रश्नहरू सोध्नै छ ।"
किन साँघुरियो विश्वकप ?,"१० टोली मात्र खेल्ने प्रतियोगितालाई पनि विश्वकप भन्न मिल्छ र ? क्रिकेटको एकदिवशीय विश्वकपको १२ औं संस्करण इंग्ल्यान्ड र वेल्समा जारी रहँदा क्रिकेटमा सामान्य ज्ञान राख्नेहरूको जिज्ञासा हो यो । फुटबल विश्वकपलाई ३२ बाट बढाएर ४८ टिम पुर्याउने कसरत भइरहँदा क्रिकेट विश्वकपमा भने सहभागी टिम घटाइएको छ । विश्वकपका यसअघिका दुई संस्करणमा १४ टिमको सहभागिता थियो । सन् २००७ को संस्करणमा त १६ टोलीबीच प्रतिस्पर्धा गराइएको थियो । यस्तो किन त भन्ने प्रश्न उठ्नुअघि नै अन्तर्राष्ट्रिय क्रिकेट परिषद् (आईसीसी) ले जवाफ दिइसकेको छ, विश्वकप विस्तार गर्ने नाममा टिम थप्दा प्रतिस्पर्धा कम भयो । आईसीसीले एसोसियट देशहरूमा लगानी बढाएर विश्वकपमा कडा प्रतिस्पर्धा दिलाउने गरी मूर्त योजना भने अहिलेसम्म बनाएको छैन ।आईसीसीलाई लाग्ने गरेको आरोप हो भारत, अस्ट्रेलिया वा इंग्ल्यान्डकै संरचनाअनुकूल आईसीसीले योजना कार्यान्वयन गर्छ । र, यी देशले क्रिकेटका नयाँ टोलीहरू माथि आए भने आफ्नो विरासत गुम्ने डर पालेका छन् । त्यसैले आफैंले बनाएको नियमबाट पछि हटेर आईसीसीले १० टोलीको मात्र सहभागिता निश्चित गर्यो । टेस्ट मान्यता पाएका आयरल्यान्ड र जिम्बाबेबाहेक अरूले यस विश्वकप खेलिरहेका छन् । १९७५ मा सुरु भएको विश्वकपको पहिलो संस्करणमा ८ टोलीको सहभागिता थियो । १२ संस्करणसम्म पुग्दा १० टोली भएका छन् । विश्वकप क्रिकेटका ११ संस्करणमा ५ देशले मात्र उपाधि चुमेका छन् । नेपाली राष्ट्रिय क्रिकेट टोलीका कप्तान पारस खड्कालाई पनि विश्वकपको यो फर्म्याट मन परेको छैन । प्रतिस्पर्धाको रोमाञ्च देखिएन भनेर नियम परिवर्तन गर्नु आईसीसीको केटाकेटीपन हो भन्नेमा उनले आंशिक सहमति जनाए । धेरै टिमको सहभागिताले झन् धेरै प्रतिस्पर्धा बढ्ने कुरा ट्वान्टी२० विश्वकपले नै पुष्टि गरिसकेको छ, पारसले भनेका छन्, धेरै सहभागिता भनेको पक्कै पनि धेरै प्रतिस्पर्धा हो । एकदिवसीय मान्यता पाएको देशको खेलाडी हुनुका नाताले पक्कै पनि विश्वकप सीमित बनेको जस्तो लागेको छ । किनभने हाम्रा लागि विश्वकप यात्रा अझै कठिन बनाइएको छ ।आईसीसी आफ्नै निर्णयबाट पछि हटेर यो र यसपछिको संस्करणमा पनि १० टिमको मात्र सहभागिता गराउने निर्णय गरिसकेको छ । विश्व क्रिकेटको नियमक निकायको तर्क र उसको कदमसँग असहमत हुन सकिएला तर मान्दिन भन्न मिलेन । त्यसैले आगामी विश्वकपमा धेरैभन्दा धेरै टोलीले यसमा सहभागिता जनाउन पाउने अवस्था आयो भने यसले समग्रमा क्रिकेटको हित नै गर्छ, पारस भन्छन् । सन् २०१४ मा ट्वान्टी२० विश्वकप खेलेको नेपाली टोलीले त्यसै वर्ष एकदिवसीय विश्वकपको छनोट खेलेको थियो । सफल भएन । आईसीसीले नेपालका लागि यस संस्करणमा पनि अवसर दिएको हो तर निकै कठिन बाटोबाट । गत वर्ष जिम्बाबेमा भएको प्रतियोगितामा नेपाल विश्वकपमा छनोट हुन असफल भए पनि एकदिवसीय मान्यता पाएर फर्केको थियो ।पूर्वकप्तान तथा प्रशिक्षक विनोद दासको धारणा पनि पारससँग मिल्दोजुल्दो छ । प्रतियोगिता प्रतिस्पर्धात्मक बनाउन थोरै टिम खेलाइएको हो भने प्रतियोगिता प्रतिस्पर्धात्मक बन्न नसक्नु आइसिसीकै लागि लाजमर्दो भएको दासले तर्क गरे । क्रिकेटमा प्रतिस्पर्धा हुने भनेको विकेट कन्डिसनअनुसार हो । एसियाली टोलीले इंग्ल्यान्ड, अस्ट्रेलियामा खेल्न कठिन हुन्छ । प्रतिस्पर्धात्मक नै बनाउने हो भने त शीर्ष चार टिमको विश्वकप खेलाए भइहाल्यो नि ? दासको प्रतिप्रश्न छ ।आईसीसीले ट्वान्टी२० विश्वकपलाई विस्तृत बनाएर एकदिवसीय विश्वकपलाई सीमित बनाउन खोजेको देखिन्छ । ट्वान्टी२० विश्वकपमा सहभागी देशको संख्या बढाउने योजना कार्यान्वयन भइरहँदा एकदिवसीयमा सहभागि टिमको संख्या घटिरहेको छ । टेस्ट मान्यतालाई आधार बनाउने अनि ट्वान्टी२० लाई विस्तृत बनाएर आईसीसीले सिधै हाम्रोजस्तो क्रिकेटको विकासका चरणमा रहेको देशहरूलाई हतोत्साही बनाएको छ । एकदिवसीय खेल नखेली कसरी टेस्ट मान्यता पाउने, टेस्ट मान्यता नपाई एकदिवशीय क्रिकेट खेल्न नपाउने, पूर्वकप्तान दासले थपे, आईसीसीमा एसोसियट राष्ट्रबाट बलियो प्रतिनिधित्व नहुँदा पनि समस्या भएको छ । यस विश्वकपमै पनि बल्ल बल्ल छनोट भएको वेस्ट इन्डिजले नै बुझ्यो होला, कति कठिन छ भनेर ।सन् २०१९ र २०२३ का लागि विश्वकपमा खेल्ने १० टिमको सहभागिता अवसरको फर्म्याट उस्तै खालको छ । विश्वकपअघिको निश्चित समयमा आईसीसी बरियातामा शीर्ष ८ टोलीले सिधै विश्वकप खेल्नेछन् । टेस्ट मान्यता प्राप्त बाँकी ४ टोलीले पनि छनोट चरण खेल्नुपर्छ । यसबाट २ टोली छनोट गरी १० टिमबीच राउन्ड रोविन प्रणालीमा विश्वकप आयोजना हुन्छ । अहिले त्यही प्रणालीमा भइरहेको छ ।नेपालजस्ता टोलीका लागि विश्वकपमा सहभागिता जनाउने एक मात्र बाटो भनेको त्यही छनोट प्रतियोगिता हो । जुन किनै कठिन छ । अर्को संस्करणको विश्वकप छनोटका लागि त लामो बाटो तय गर्नुपर्नेछ । यही बाटोले चार वर्षका लागि एकदिवसीय अन्तर्राष्ट्रिय मान्यता पाएको नेपाली क्रिकेटको भविष्य पनि कोर्नेछ ।आईसीसीले हालै ४ देशलाई एकदिवसीय मान्यता दिएपछि एकदिवसीय मान्यता पाउने टोली २० पुगेका छन् । नामिबिया, ओमान, पपुवा न्युगिनी र अमेरिका एकदिवसीय मान्यता पाउने नयाँ टोलीहरू हुन् । नेपालले यी नयाँ चार टोलीसहित स्कटल्यान्ड र यूएईसमेत ७ टोलीको सहभागिता रहेको विश्वकप लिग खेल्नेछ । झन्डै ३ वर्षसम्म चल्ने यस प्रतियोगिताको शीर्ष चार टोलीले सन् २०२२ मा एकदिवसीय विश्वकप छनोटमा स्थान बनाउनेछन् । विश्वकप छनोटमा १० टोलीको सहभागिता रहने भनिए पनि विस्तृत विवरण आइसकेको छैन । तर, विश्वकपलाई सपना मानेका हाम्रोजस्ता देशका खेलाडीहरूका लागि भने विश्वकप खेल्नु असम्भवजस्तो बनेको छ । सन्दीप लामिछानेले एउटा अन्तर्वार्तामा भनेजस्तै आईसीसीले उनीजस्ता खेलाडीको विश्वकप खेल्ने अपनालाई अझै कठिन बनाइदिएको छ ।"
स्टारडमको बोझ,"र, आवश्यकताको सिद्धान्त ट्युबलाइट र रेस ३ को असफलता र व्यापक आलोचनापछि सलमान खानलाई आवश्यक थियो एउटा राष्ट्रवादी, मानवीय, राजनीतिक र हिट फिल्म । हरेक सुपरस्टारलाई बजारले एउटा ठूलो बोझ बोकाएको हुन्छ फिल्मका वितरकदेखि हलवालासम्मलाई कमाइ गरिदिनुपर्ने ! नेपालमा पनि यसका वितरक टन्नै पैसा कमाउने आसमै बुधबार फिल्म रिलिज गर्न अदालत पुगे । सुपरस्टारको यही आवश्यकता पूरा गर्न अघि सरे सलमानको सुल्तान र टाइगर जिन्दा है का निर्देशक अली अब्बास जफर । जफरसँग सलमानको बक्स अफिस रेकर्ड जबरजस्त छ । अघिल्ला दुवै फिल्ममा उनले सलमानलाई भयंकर हिम्यान का रूपमा पेस गरेका थिए । त्यसका बाबजुद दुवैमा केही भावुक प्रसंगहरू थिए, जो एक्सनभन्दा बढी मन पराइएका थिए । भारत मा पनि त्यसको कमी छैन । झन्डै २ घण्टा ५० मिनेट लामो यो स्लो फिल्मको सुरु र अन्त्यतिरका प्रसंग यसको ओभरलोडले ढलपल गर्छन् । बीचको भाग भने घरी उदितनारायण त घरी शाहरूख खानजस्ता देखिने सुनील ग्रोबरका कमेडीको जिम्मा । सुनीलको कमेडी र गीतहरूबाट बाँकी रहेको समय कट्रिना र सलमानको केमेस्ट्री लाई छुट्याइएको छ । बडो मुस्किलले हिन्दी बोल्ने कट्रिनाले जागिरदातादेखि टेलिभिजन एंकरसम्मको भूमिका पाएकी छन् । विभाजनका बेला भड्किएको हिन्दूमुस्लिम दंगाका केही दृश्य, ट्रेन स्टेसनको विछोड र प्रिक्लाइमेक्स फिल्मका हाइलाइट हुन् । यिनले एकसाथ दुःखद विगत र काल्पनिक भविष्यको चित्र प्रस्तुत गर्छन् । विभाजनको कथालाई आधार मानेरै बनाइएको फिल्म भए पनि यसले गदर ले जसरी पाकिस्तानलाई गाली गर्दैन । छिमेकीलाई दिने गालीमा होइन, आफ्नै देशको विकासमा राष्ट्रवादको खोजी गर्ने सन्देश पनि यसमा छ । मोदीको युगमा मनमोहनको गुणगान गाउने यो फिल्मले अर्को पनि एउटा सन्देश दिन्छ लिभिङ टुगेदरको । फिल्मको हिरोले आफूलाई भारतको पहिलो लिभिङ टुगेदर सम्बन्धमा रहेको मानिस दाबी गर्छ र प्रकारान्तरले यसको समर्थन पनि गर्छ । पहिलो दिन नै ४२ करोड कमाएर भारत ले यो विषय र सलमान खान दुवैको महत्त्व स्थापित गरेको छ । तर, फिल्मको परख यसको कमाइबाट हुँदैन । सलमान खानको फिल्मको त झन् कठिन छ । भारतीय समीक्षक मयंक शेखरले त्यसै सलमान खानको फिल्मको समीक्षा गर्नु भनेको अन्डरवेयरमा आइरन गर्नुजस्तो हो भनेका होइनन् । आइरन यस्तो चीज हो जसलाई बेलैमा यताउता चलाइएन भने त्यसले लुगै प्वाल पारिदिन्छ ! बलिउड फेरि पनि यस्तै मसलाहरूको पछि दौडिइरहने हो भने उसले चीन, अमेरिका र अरू साना देशहरूलाई पनि आफ्नै फिल्ममा मात्रै पछार्नेछ, विश्व सिनेमा बजारमा भने उसको कुनै औकात हुनेछैन । अहिलेसम्म जति बनेको छ, स्वतन्त्र फिल्ममेकर वा डायस्पोराका फिल्ममेकरले बनाएका छन् । हिजोको वीर गाथा एक ठाउँमा, आजको यथार्थ अर्कै । भारतको एउटा प्रमुख समस्या जाति व्यवस्थामाथि आयुष्मान खुरानाको आर्टिकल १५ ले आजको समयसँग साक्षात्कार गराउला कि !"
बेपरवाह !,"नागरिकको स्वास्थ्यको ख्याल राख्ने दायित्व हो, स्वस्थ्य तथा जनसंख्या मन्त्रालयको । माइतीघरस्थित यही मन्त्रालयको पर्खालबाहिर सार्वजनिक जग्गामा एउटा फोहोर सानो पोखरी छ । खासमा त्यो पोखरी पनि होइन । मान्छेले खनेको खाल्डोमा ढल र आकासे पानी भरिएको छ । करिब ५ फिट गहिरो त्यो फोहोर पोखरीमा सार्वजनिक बिदाका दिन मध्यबानेश्वरको रत्नराज्य स्कुलका विद्यार्थी पौडी खेल्दै थिए । यो पौडीले गर्मी भगाउला कि रोग निम्त्याउला ?"
एकीकृत बस्ती निल्नु न ओकल्नु,"गुप्सीपाखाबाट बारीसम्म आउजाउ गर्दा आधा दिन त्यसै जान्छ, माथि पनि घर बन्दै छ भनेर सुनाउनचाहिँ भएको छ, उनले भनिन्, खेतीकिसान नगरे गरिखाने बाटो छैन । त्यति साँघुरो घरमा बाख्रा बाँध्न पनि मिल्दैन । कसरी बस्ने ?लाप्राकका धेरै बासिन्दाले पुरानै बस्तीमा अस्थायी र स्थायी प्रकृतिका घर बनाइसकेका छन् । सधैं गुप्सीपाखामा बसेर साध्य लाग्दैन, खेती किसानीका लागि तल्लो गाउँ झर्नैपर्छ, स्थानीय तेजमाया गुरुङले भनिन् । स्कुल, स्वास्थ्य चौकी र विद्यालय भने गुप्सीपाखानजिकै सरिसकेका छन् । लाप्राकको पुरानो गाउँबाट दुई घण्टा हिँडेर विद्यार्थी अध्ययनका लागि आउने गरेका छन् ।२०५६ सालको पहिरो र २०७२ को भूकम्पले बस्तीमा जोखिम बढेपछि सुरक्षित स्थानको खोजीमा गुप्सीपाखा सरेका स्थानीय पुरानै बस्ती फर्किसकेका छन् । एनआरएनले बनाएका ५ सय ७३ घरमध्ये सबैजसोको छाना छाउने काम सकिएको छ तर भित्री फिनिसिङको काम अलपत्र छ । रंगरोगन गरेर बस्तीको बाहिरी स्वरूप आकर्षक बनाइएको छ । निर्माण सुरु हुँदा उत्साहित स्थानीयलाई सम्पन्न हुँदै गर्दा बस्ती चित्त बुझेको छैन । जापानी प्रविधिको झ्यालढोका भनियो, औंला सिधा बनाएर जोडले हाने प्वाल पर्छ, स्थानीय अमिर गुरुङले भने, गाउँमा त्यस्तो झ्यालढोका कामै छैन । भित्र प्लास्टर गरिएको छैन, पार्टेसन छैन, तला छापेको छैन, शौचालय बनेको छैन, हस्तान्तरण गरिहाल्ने मात्र भन्छन् ।चौतर्फी आलोचना र स्थानीयको असन्तुष्टिपछि एनआरएनले शौचालय बनाउने सुरसार गरेको छ तर खाल्डा खन्न स्थानीयले श्रमदान गर्नुपर्ने उसको सर्त छ । एनआरएनले स्थानीयसँग सल्लाह नगरी अघि बढदा समस्या थपिएको गणेश गुरुङ बताउँछन् । माथिल्लो तलामा निकै पातलो एसी ब्लक छ, रड पनि सँगै राखौंभन्दा मानेनन्, उनले भने, पातलो ब्लक किन हालेको भन्दा बाक्लो गारो लगाउँदा धान्दैन भन्छन् ।एनआरएनले बस्ती हस्तान्तरणमा देखाएको हतारोप्रति स्थानीयले असन्तुष्टि जनाएका छन् । २०७३ माघ ३ मा बस्ती निर्माण सुरु हँॅदा ८ महिनाभित्रै सकेर हस्तान्तरण गर्ने लक्ष्य राखिएको थियो । निर्धारित समयमा आधा काम पनि नसकिएपछि एनआरएनले ०७६ वैशाख १२ गते बस्ती हस्तान्तरण गर्ने योजना बनायो । सम्भव नभएपछि जेठ २३ को मिति तोकियो । पछिल्लो मिति पनि गुज्रिसकेको छ ।अपूरो घर हस्तान्तरण गरे स्वीकार्य नहुने स्थानीय मारसिंह गुरुङले बताए । सम्पूर्ण चिजको व्यवस्थापन नगरेसम्म घर नलिने स्थानीयको अडान छ, उनले भने, हस्तान्तरणै गर्ने हो भने वडा वा गाउँपालिकाले अधुरा काम पूरा गर्ने प्रतिबद्घता जनाउनुपर्छ । एनआरएनका तत्कालीन अध्यक्ष शेष घलेले घर निर्माण सकेर तालाचाबी मात्र बुझाउने आश्वासन दिएको स्थानीय सम्झन्छन् । हामीले झूट बोल्नु हुँदैन, निर्माण सकेको घरको तालाचाबी बुझाउँछु, अलिअलि सहयोग तपाईंहरूले पनि गर्नुपर्छ भनेको सुनेका हौँ, उनले भने । अहिले विभिन्न सर्त तेर्स्याइएको उनले बताए । सुरुमा ४० बोरा गिटी र आठ टिप ढुंगा मागे, त्यो सबैजसोले दिए, उनले भने, फेरि काठ बोक्नुपर्छ भनेर अर्को सर्त अघि सारे । अहिले फेरि शौचालयको खाल्डा आफैं खन्नुपर्छ भन्ने सर्त छ ।एनआरएनले पटकपटक गाउँलेलाई दुःख दिने काम गरेको कुमार सुनारको आरोप छ । घर बनाइदिएकोमा धन्यवाद छ, उनले भने, तर चाहिएको जस्तो बनेन, बस्तीमा कुनै सुविधा पनि भएन । बाहिरबाट आकर्षक देखिने, भित्र प्लास्टर पनि नगरेको घर हामीलाई दिने भन्दा अचम्म लागेको छ । स्थानीयको चर्को असन्तुष्टि र आक्रोशबीच एनआरएन भने बस्ती हस्तान्तरण गरेर जिम्मेवारीबाट पन्छन खोजेको छ । घर ठडिएकाले अब छिट्टै हस्तान्तरण गर्ने एनआरएनए प्रोजेक्ट डाइरेक्टर सुवास अधिकारीले बताए । निर्माणको काम सकियो, शौचालय बन्दै छ, अब हस्तान्तरण गर्ने दिन कुरिरहेका छौं, उनले भने । असार पहिलो साताभित्रै बस्ती हस्तान्तरण गर्ने तयारीमा जुटेको उनले बताए । राष्ट्रपतिसँग समय मागिसक्यौँ, असार पहिलो साताभित्र हस्तान्तरण गर्छौं, उनले भने । सडक, बिजुलीलगायत पूर्वाधार विकास भूकम्प पुनर्निर्माण प्राधिकरणले गर्ने उनको भनाइ छ । हाम्रो गच्छेअनुसार ढोका हालिदिएका छौँ, उहाँहरूलाई चित्त नबुझे झिकेर अर्को हाल्न सक्नुहुन्छ, उनले भने ।५ सय ७३ बाहेक छुटेका अन्य लाभग्राहीको घर एनआरएनले बनाउन नसक्ने उनले बताए । मौसम र भौगोलिक अवस्थाका कारण पुनर्निर्माण सक्न ढिलाइ भएको उनको भनाइ छ । ४० दिनमा हस्तान्तरण गरौं३४ दिनभित्र लाभग्राहीको सूचीकरण र १५ दिनभित्र कित्ताकाटसँगै लालपुर्जा वितरणको प्रक्रिया सुरु गरेर ४० दिनभित्र बस्ती हस्तान्तरण गर्न भनेको गाउँपालिका अध्यक्ष सन्तोष गुरुङले बताए । ४० दिनभित्र घरको भित्री काम सकेर हस्तान्तरण गर्ने सल्लाह भएको छ, उनले भने, सार्वजनिक सुनुवाइ गरेर बस्ती निर्माणको अवस्था बुझाउँछौं । छुट भएका घरको विषयमा पनि छलफल भइरहेको उनले बताए ।लालपुर्जा र बस्ती हस्तान्तरण सँगै : प्राधिकरण सीईओ कित्ताकाटको काम २४ दिनमा सुरु हुने पुनर्निर्माण प्राधिकरणका कार्यकारी निर्देशक सुशील ज्ञवालीले बताए । उनले कान्तिपुरसँग भने, अबको २ महिनाभित्र जग्गाधनी पुर्जा बाँडछौँ, बस्ती हस्तान्तरण पनि त्यसैको आसपासमा हुन्छ । अधुरो बस्ती हस्तान्तरण नहुने उनले प्रस्ट पारे । घरको फिनिसिङ सुरु भएको छ, उनले भने, भित्र बिजुली र पानीको व्यवस्था अनिवार्य छ, यसको व्यवस्थापनका लागि भनिसकेको छु । तला छाप्ने, पिँढी बनाउनेलगायत काम बाँकी नै रहेको उनले बताए । स्थानीयसँग छलफल गरें, पाकाहरूलाई पुरानै ठाउँप्रति लगाव रहेछ तर तलको बस्ती जोखिमयुक्त छ, उनले भने । केही दिनअघि प्राधिकरणमै एनआरएन अध्यक्ष, मालपोत, नापी र स्थानीयसँग छलफल भएको उनले बताए । छुट भएका भूकम्पपीडितको यथार्थ विवरण उपलब्ध गराउन स्थानीय तहलाई भनिएको उनले जानकारी दिए । अहिले घर बनिरहेका ५ सय ७३ लाभाग्राहीको अन्यत्र घर भएनभएको पत्ता लगाउन भनेका छौं, उनले भने । बस्तीभित्र पूर्वाधार विकासका लागि गुरुयोजना बनाएर अघि बढ्ने र झ्यालढोकालगायत संरचना गुणस्तरीय भएनभएको अनुगमन गरिने उनले बताए ।"
सडकबाट गएका नेपालीलाई उड्न दिइएन,"(नयाँदिल्ली) : तीर्थाटन, व्यापारलगायत प्रयोजनले भारत आएर शुक्रबार स्वदेश फर्कंदै गरेका ११ नेपालीलाई नयाँदिल्लीस्थित इन्दिरा गान्धी अन्तर्राष्ट्रिय विमानस्थलले उड्न रोक लगाएको छ । तीमध्ये एक जना नेपाल वायुसेवा निगम र १० जना भुटान एयरबाट काठमाडौं फर्कंदै थिए । विमानस्थल अधिकारीहरूले बस वा ट्रेनबाट आएकाहरू फर्कंदा पनि त्यसरी नै जानुपर्ने भन्दै विमानमा जान नदिएको पीडितले बताए । तिमीहरू जुन बाटो आएको हो, त्यही बाटो फर्कनुपर्ने नियम छ, भारतीय अधिकारीलाई उद्धृत गर्दै एक नेपाली यात्रुले भने । बिना पूर्वसूचना भारतीय पक्षबाट लगाइएको अघोषित नियमका कारण नेपालीले सास्ती खेप्नुपरेको छ । काठमाडौं, चाबहिलका लालबाबु चौधरी सपरिवार वैष्णोदेवी दर्शन गरेर घर फर्कन शुक्रबार बिहान आठै बजे विमानस्थल पुगे । लगेज बुझाए, बोर्डिङ पास पनि लिए । उनको परिवार आउँदा गोरखपुरबाट रेल चढेको थियो । यही कारण देखाएर विमानस्थल अधिकारीले उनलाई विमानमा जान दिएनन् । चौधरी रेलबाट आएर विमानबाट फर्कन लागेको यो पहिलोपटक थिएन । यसअघि आफूलाई जे सजिलो हुन्थ्यो, त्यही गरियो, कहिले बस र ट्रेन त कहिले प्लेन, उनले भने, अहिले बढी गर्मी भएकाले प्लेनबाट फर्कने निर्णय गर्यौं । निकै गर्मी छ, बच्चा र महिलालाई जान दिनुस् भन्दा पनि सुनुवाइ भएन । उड्न नपाउनुको पीडा त छँदै छ, चौधरी परिवारले आफ्नो सामान फिर्ता पाउन दिनभर विमानस्थलमै कुर्नुपर्यो । साँझ करिब पाँच बजे मात्र उनीहरूले आफ्नो सामान फिर्ता पाए । फेरि होटलमा गएर बस्न खर्च छैन । टिकटको पैसा फिर्ता आउँछआउँदैन त्यो पनि ठेगान छैन । टिकट काटिदिने एजेन्ट पैसा फिर्ता गर्ने जिम्मेवारी आफ्नो नभएको भन्दै टकटकिएको छ, चौधरीले भने । भुटान एयरले बोर्डिङ पास लिएर उड्न नपाएकाको पैसा फिर्ता गर्ने जनाएको छ तैपनि उनी ढुक्क छैनन् । खै कसको कुरा पत्याउने, आशा छैन, अब ऋण सापट गरेर भए पनि फर्कनुपर्ला, चौधरीले भने । बसबाट आएका काठमाडौंका प्रमोद मुडवरीलाई पनि विमानमा जान दिइएन । व्यापारका सिलसिलामा बीच दिल्ली धाइरहने उनले भुटान एयरको टिकट काटेका थिए । यस्तो त कहिल्यै भएको थिएन, हरेक एक दुई महिनामा दिल्ली आउनेजाने गर्छु, जेबाट सजिलो हुन्छ, त्यहीबाट फर्कने गरेको छु तर यसपटक जान मिल्दैन भनियो, उनले भने । बिना पूर्वसूचना उड्न नदिएर बिचल्ली पारिदिएको उनको गुनासो छ । नयाँदिल्लीस्थित नेपाली दूतावासका प्रवक्ता हरि ओडारीले नेपाली नागरिकलाई उड्न रोक लगाइएको सुन्नासाथ भारतीय पक्षसँग कुराकानी गरिएको बताए । त्यो सुन्नेबित्तिकै हामीले विमानस्थल अध्यागमनसँग कुराकानी गर्यौं, उहाँहरूले रोक्ने कुनै नीति छैन भन्ने जवाफ पाएका छौं, ओडारीले भने । पीडितहरूका अनुसार अध्यागमन अधिकारीले उड्न दिए पनि कालोसूचीमा राख्ने चेतावनीसमेत दिएका थिए । त्यस्तो धम्की सुनेपछि केहीले स्वेच्छाले उडान नभर्ने निर्णय लिए । औपचारिक रेकर्डमा भने अध्यागमन अधिकारीहरूले उडानमा रोक लगाउनुपछाडि अमान्य कागजात कारण देखाएको स्रोतको दाबी छ । रोकिएका नेपालीसँग नागरिकता र पासपोर्ट थियो । जब कि हवाईमार्गबाट नेपालभारत आवतजावत गर्दा एउटा मात्र भए पुग्छ । आफूलाई जसरी सजिलो हुन्छ, त्यसरी नै आउनेजाने गर्ने हो । यो त हदैसम्मको भारतको हेपाहा प्रवृत्ति भयो, बिनाकुनै जानकारी जे पनि गर्न हुने ? उड्न रोकिएका एक जनाले भने । नेपालीहरू उपचार र अन्य विभिन्न प्रयोजनले दिल्लीलगायत भारतीय सहर पुग्ने गरेका छन् । उनीहरू अनुकूलता हेरी बस, रेल र विमानबाट आउजाउ गर्दै आएका छन् । आउने र फर्कने कसरी भन्ने त हाम्रो इच्छा हो, कानुन पालना गरेको छछैन भन्ने पो हेर्ने हो, यो त दुःख दिने नियतबाहेक केही होइन, अर्का नेपाली यात्रु सञ्जय जैसवालले भने, कालोसूचीमै राख्ने धम्की सुनेपछि कसरी जबर्जस्ती गर्न सकिन्छ ?"
"मृत्युलाई जितें, अब जनतामाझ फर्कने मन छ","फोन गरेर गाउँगाउँबाट तपाईंलाई सम्झिइरहेका छौं भन्नुहुन्छ, उनले भावुक हुँदै भने, कहिले हिँड्न सक्ने भएर गाउँ पुगौंजस्तो भएको छ । उनको देब्रे खुट्टाको कुकुर्चामा पनि विस्फोटको असर परेको छ । गोलीगाँठोको हड्डी फुटेकाले त्यसको पनि भर छैन ।आईएस्सी पढेका उनले १९ वर्ष शिक्षण गरे । शिक्षण छाडेपछि राजनीतिमा सक्रिय बने । ०४६ सालबाट राजनीतिमा जोडिएका थिए । ०५२ सालमा कांग्रेसको जिल्ला सभापति बने । पार्टी फुटेपछि शेरबहादुर देउवा नेतृत्वको प्रजातान्त्रिक कांग्रेसबाट सभापति बने । अहिले घटना सम्झिँदा उनको मन पोल्छ । घटनामा संलग्न रहेको आरोपमा पक्राउ परेकालाई पनि प्रहरीले छाडिदियो, को दोषी थियो पत्तो पाउन सकिएन, उनले भने, यस्ता घटना नदोहोरिने भए म हजारपटक माफ दिन तयार छु, तर हिंसाको राजनीति त्यागेर आएकालाई ज्यानै लिने गरी घटाएको घटनामा कसरी माफी दिन सकिन्छ ? देउवा नेतृत्वको सरकार हुँदा ५ लाख र पार्टीबाट ७ लाख उपचार खर्च पाए । विभिन्न संस्थाबाट समेत सहानुभूति स्वरूप सहयोग पाए । आस सहयोगमा मात्र होइन, उनले थपे, अपांग भएर ओछ्यान परेको छु, तँ हिम्मत नहार, ठीक हुन्छस्, हिँड्न सक्छस् भनेर साहस दिने कोही भएनन्, कोही आएनन् ।अहिले उनलाई दुई कुराले पीडा थपिरहेको छ । एउटा जसको गाडी भाडामा लगेका थिए, त्यो ध्वस्त भयो । गाडीको क्षतिपूर्ति चालक राजन कार्कीले पाउन सकेका छैनन् । उनको रोजीरोटी गुमेको छ । चालक कार्कीले २५ लाखमा जिप किनेको एक वर्ष मात्रै भएको थियो । क्षति मूल्यांकन गर्ने क्रममा जिल्ला प्रशासनले २० लाख मूल्यांकन गरी गृह मन्त्रालयमा पठाएको थियो । राज्यले सुरक्षा दिन नसक्दा यति ठूलो क्षति भएको हो, उनले भने, मूल्यांकन समितिले २० लाखको क्षति मूल्यांकन गरे पनि क्षतिपूर्ति दिइएन । आम्दानीको स्रोत केही छैन । सरकार र पार्टीबाट पाएको सहयोग उपचार र परिवार पालिँदैमा सकियो । अस्पतालभित्र औषधि निःशुल्क भए पनि धेरै बाहिरबाट ल्याउनुपरेको उनले सुनाए । जसको बिल ३ लाख ७८ हजार छ । गृह मन्त्रालयमा पठाएको बिलको रकम अहिलेसम्म परिवारले पाउन सकेका छैनन् । वर्तमान सरकारसँग केही मागेको छैन, फेरि म प्रतिपक्षी पार्टीको कार्यकर्ता परें, उनले भने, नेत्रविक्रम चन्द समूहलाई वार्तामा बोलाइरहेको समयमा मलाई कसरी सरकारबाट सहयोग होला र ? एकपटक प्रधानमन्त्रीलाई भेटेर सबै कुरा राख्न मन छ, त्यो अवसर अहिलेसम्म पाउन सकेको छैन ।मधुमेह रोगी उनको दाहिने आँखामा मोतियाविन्दु भएपछि शल्यक्रिया गरिएको छ । म न प्रधानमन्त्री बन्ने, न पार्टीको केन्द्रीय सभापति, अहिलेसम्म पार्टीमा एउटा इँटा थप्ने काम त गरेको छु नि, उनले भने, यस्तो अवस्थामा पनि पार्टीले वास्ता नगर्दा असाध्यै पीडा भएको छ । केन्द्रीय नेताले नसम्झिएकोमा उनको गुनासो छ । भेट्नु त परै जाओस्, पार्टीका शीर्ष नेताहरू अहिले फोन पनि गर्दैनन्, उनले भने । कार्की ०६४ सालदेखि निरन्तर चुनावमा प्रतिस्पर्धा गर्दै आएका छन् ।"
कच्ची घरजति एउटै बचेनन्,"सुदूरपश्चिम ब्युरो : कैलाली र कञ्चनपुरमा बिहीबार राति आएको हावाहुरीले दुई जनाको मृत्यु हुनुका साथै एक सयभन्दा बढी घाइते छन् । प्रतिघण्टा एक सय किलोमिटर वेगमा आएको हुरी झन्डै एक घण्टा चलेको थियो । मृत्यु हुनेमा कैलालीको गोदावरी नगरपालिका १ मजगाउँका वीरबहादुर चौधरी र टीकापुरका लाहुन चौधरी छन् । कुखुराको खोर हेर्न गएका लाहुन हुरीले पर्खाल ढाल्दा गम्भीर घाइते भएका थिए । टीकापुर अस्पतालमा प्रारम्भिक उपचारपछि कोहलपुर मेडिकल कलेज लैजाँदै गर्दा बाटामै उनको मृत्यु भएको हो । वीरबहादुरको भने मोटरसाइकलमा घरतर्फ फर्कने बेला हुरीबतासले अनियन्त्रित भई ढल्दा मृत्यु भएको हो । हुरीले अधिकांश स्थानीयको कच्ची घरको छानो उडाएको छ । कैलालीमा ३ हजार घरका छाना उडाएको र कञ्चनपुरमा २ सयभन्दा बढी घरमा क्षति पुगेको अनुमान छ । सडक, विद्युत् सेवा अवरुद्ध भएपछि जनजीवन प्रभावित भएको छ ।जिल्ला प्रहरी कार्यालय कैलालीका अनुसार धनगढी आसपास क्षेत्रमा गरी ७९ जना घाइते भएका छन् । ४ जनाको अवस्था गम्भीर छ । २ जनालाई नेपालगन्ज र २ जनालाई भारत रिफर गरिएको छ । अन्य घाइतेमध्ये अधिकांश उपचारपछि घर फर्किसकेका छन् । साढे सात बजेतिर अकस्मात् तीव्र वेगको हुरीबतास चल्न सुरु भएको हो, कैलालीका एसपी सुदीप गिरीले भने, बाहिरबाट फर्किने बेला बीच बाटामै हुरीबतासको चपेटामा परी धेरै जना घाइते भए । कैलालीको पूर्वी भेगका टीकापुर, लम्कीचुहा, भजनी तथा जानकी, जोशीपुर बर्दगोरियालगायत गाउँपालिकामा सयौँ घरमा क्षति पुगेको छ । क्षतिको विवरण संकलनमा प्रहरी, रेडक्रसकर्मी र स्थानीयको टोली खटिएको छ । सेती अञ्चल अस्पतालमा २८ जनाको उपचार भइरहेको छ । ३ जनाको अवस्था गम्भीर रहेको अस्पतालका इमर्जेन्सी युनिट इन्चार्ज डा जगदीश जोशीले बताए । उनका अनुसार शुक्रबार बिहान गोदावरी नगरपालिकाबाट आएकी सरस्वती विकको अवस्था जटिल छ । आँगनमा बसेका बेला आँपको रूख ढल्दा उनी घाइते भएकी हुन्, उपचारमा खटिएका चिकित्सक सुरेशरमण पुरीले भने, गर्भवती अवस्था भएकाले उनको अवस्था गम्भीर छ । इँटाको पर्खाल र टिनले छाएको घर भत्किँदा धनगढी, मिलनचोककी सरु कुँवरका टाउकामा चोट लागेको छ । परिवारका अन्य सदस्य सामान्य घाइते छन् । कञ्चनपुरको बेतकोट नगरपालिकाका रामसिंह रावलको अवस्था पनि गम्भीर छ । ८० कटेका उनको टाउको र शरीरका अन्य भागमा चोट लागेको छ । घर भत्केर पुरिएको अवस्थामा उनलाई छिमेकमै बस्ने छोरी विमलादेवीले उद्धार गरी सेती अञ्चल अस्पताल पुर्याएकी थिइन् । एक्कासि हुरीबतास आएपछि कहाँ जाऔं, के गरौं भयो, रावलले भने, जोगिन ढोकाछेउ उभिएका थियौँ, टिनको छानो उड्यो । त्यसपछि भित्ताका इँटा बर्सिन थाले । अधिकांशको हात, खुट्टा र टाउकामा चोट लागेको डा जोशीले बताए । घाइतेहरूको उपचार धनगढीका विभिन्न निजी अस्पतालमा पनि भइरहेको छ । हसनपुरस्थित निसर्ग अस्पतालमा भर्ना भएका १३ मध्ये १० जना सामान्य उपचारपछि घर फर्किएका छन् । चटकपुरस्थित मया मेट्रो अस्पतालमा ७ जना घाइते उपचारपछि घर फर्किएका छन् । अत्तरियास्थित पदमा अस्पतालमा १८ जना भर्ना भएका थिए । तीमध्ये ३ जनालाई कोहलपुर रिफर गरिएको छ । ५ जनाको उपचार जारी रहेको अस्पतालले जनायो । प्रहरीका अनुसार जस्तापाता र कच्ची ९० प्रतिशत घरका छाना उडेका छन् । प्रारम्भिक जानकारीअनुसार कैलालीमा ३ हजार घरका छाना उडेका छन्, सशस्त्र प्रहरी उपरीक्षक विष्णुप्रसाद भट्टले भने । शुक्रबार मध्याहनसम्म १ हजार १ सय ७४ जनाको निवेदन आएको कैलाली प्रहरीले जनाएको छ । हुरीबताससँगै मुसलधारे वर्षा भएपछि स्थानीयलाई पीडामाथि पीडा थपिएको छ । रातभर जाग्राम बस्नु त छँदै थियो, बालबच्चालाई कसरी जोगाउने भन्ने पीर पर्यो, धनगढी बजार नजिकैको मुक्त कमैया शिविरका हरिलाल चौधरीले भने, छानो उडाएपछि भएको खाद्यान्न पनि बचेन । तीव्र हुरीले आफ्नै कार्यालयका २ वटा ठूला रूख भाँचिएपछि प्रहरीलाई बाहिर परिचालन गरिएको जिल्ला प्रहरी कार्यालयका एसपी सुदीप गिरीले बताए । केही क्षणमै विभिन्न ठाउँबाट घाइते भएका खबर आउन थाले, उनले भने, गोदावरीका वीरबहादुर चौधरीलाई हाम्रै टोलीले उद्धार गरी उपचार गर्ने क्रममा मृत्यु भएको हो । आफूहरूको ध्यान सुरुमै सडक अवरोध हटाउनमा गएको उनले बताए । घाइतेलाई अस्पतालसम्म ल्याउन सडक सुचारु रहन आवश्यक पर्थ्यो, उनले भने, शुक्रबार बिहानैदेखि सडक अवरोध हटाउन ध्यान दियौँ ।विद्युत् प्राधिकरण अत्तरियाका अनुसार धेरै ठाउँमा पोल ढलेका छन् । केही ठाउँमा ट्रान्सफर्मर खसेका छन् । प्राधिकरणका इलेक्ट्रिसियन जंगबहादुर चन्दका अनुसार १३२ केभी प्रसारण लाइनमा कुनै समस्या छैन तर उपभोक्तालाई विद्युत् आपूर्ति गरिने फिडर लाइन भने चलेका छैनन् । विद्युत् युनिट कार्यालयबाट कर्मचारी आआफ्ना क्षेत्रमा मर्मतमा खटिसकेको उनले बताए । अवरुद्ध विद्युत् सेवा सुचारु गर्न एक सातासम्म लाग्न सक्ने धनगढी वितरण केन्द्रका धीरेन्द्र कुमारले जानकारी दिए । हुरीले यहाँको केराबाली र पोल्ट्री व्यवसायमा ठूलो क्षति पुर्याएको छ । यकिन विवरण नभए पनि करिब ७० प्रतिशत क्षति पुगेको अनुमान रहेको रानी जमरा कुलरिया सिँचाइ आयोजनाको कृषितर्फको कार्यालय प्रमुख भरत कँडेलले बताए । यस्तै, कैलालीमा ३ वटा एफएमको टावर भाँच्चिएको छ । लम्कीस्थित लम्की एफएम, सुखडस्थित कैलाली एफएम र पहलमानपुरस्थित मनको मझेरी एफएमको टावर भाँच्चिएको जनाइएको छ । जल तथा मौसम पूर्वानुमान फिल्ड कार्यालय, अत्तरियाका प्रमुख सिगम चौधरीका अनुसार बिहीबार राति आएको हुरी ४० देखि ५० मिटर प्रतिसेकेन्ड थियो । भारतको राजस्थान क्षेत्रको मौसमी वायुको प्रभावले यहाँ हुरी आएको कार्यालयले जनायो । प्रदेश सरकारका आन्तरिक मामिला तथा कानुनमन्त्री प्रकाशबहादुर शाहले शुक्रबार पत्रकार सम्मेलन गरी प्रभावित क्षेत्रमा राहत र उद्धार कार्य तीव्र बनाउने, घाइतेको उपचारमा सहयोग गर्ने निर्णय गरेको बताए । उनले क्षतिको विवरण संकलन भएपछि पीडितलाई उचित राहतको व्यवस्था मिलाउने जनाए । यस्तै कैलालीको लम्कीचुहा नगरपालिकाले शुक्रबार आकस्मिक बैठक बसेर पूर्ण क्षति भएकालाई १० हजार, आंशिक क्षति भएकालाई ५ हजार तथा सामान्य क्षति भएकालाई २ हजार ५ सय रुपैयाँ राहत दिने निर्णय गरेको छ । कञ्चनपुरमा २ सयभन्दा बढी घरमा क्षतिहुरीले कञ्चनपुरमा २३ जना घाइते भएका छन् । २ सयभन्दा बढी घरमा क्षति पुगेको छ । जिल्ला प्रहरी कार्यालयका अनुसार सबैभन्दा बढी क्षति भीमदत्त नगरपालिका र वेदकोट नगरपालिकामा भएको छ । घाइते पनि बढी यही क्षेत्रका छन् । घाइतेमध्ये १५ जना सामान्य उपचारपछि घर फर्केका छन्, डीएसपी ज्ञानबहादुर विष्टले भने, ४ जना उपचारका लागि सेती अञ्चल अस्पताल रिफर भएका छन् ।कृष्णपुर नगरपालिकाको रैकवार बिचवामा पनि बढी क्षति भएको प्रजिअ सुशील वैद्यले बताए । उनका अनुसार क्षतिको पूर्ण विवरण आइसकेको छैन । हामी पनि क्षति भएका ठाउँमै छौँ, उनले भने, सबै क्षेत्रबाट विवरण संकलन भइरहेको छ । जिल्लाका अधिकांश स्थानमा विद्युत् सेवासमेत अवरुद्ध छ । रैकवार बिचवामा ९० भन्दा बढी पोल ढलेका छन् । विद्युत् प्राधिकरणले जिल्लाभरिमा ३ सयभन्दा बढी पोल ढलेको जानकारी दिएको प्रजिअ वैद्यले बताए । जिल्लाका विभिन्न ठाउँमा गरिएको केरा खेतीमा पनि हावाहुरीले ठूलो क्षति पुर्याएको छ । कृषकका अनुसार ३० देखि ४० प्रतिशतसम्म केरा खेतीमा क्षति पुगेको छ । (अर्जुन शाह, मोहन बुढाऐर, गणेश चौधरी, भवानी भट्ट र निर्मला खडायतको सहयोगमा)"
उजाडियो मुक्त कमैया बस्ती,"(धनगढी) : बिहीबार साँझ साढे सात बजेको थियो । धनगढी बजारमा रिक्सा चलाएर गुजारा गर्दै आएका पर्शुराम चौधरी पुरानो एयरपोर्टको मुक्त कमैया बस्तीमा रहेको घर जाँदै थिए । कमाइ अलि बढी भएकाले उनी अरू दिनभन्दा खुसी देखिन्थे ।बालबच्चालाई मासु नखुवाएको धेरै दिन भएको थियो । एक किलो मासु लिन नैनादेवी चोकबाट मासु पसलतिर मोडिन खोज्दै थिए, एक्कासि हुरीबतासको भुमरीले छोप्यो ।रिक्सासहित उनी त्यहीँ ढले । सामान्य चोट लाग्यो । बल लगाएर उठे र मुस्किलले नजिकको नैनादेवी मन्दिरभित्र पसे । ज्यान जोगियो, उनले भने, तर कच्ची झुपडीभित्रका लालाबालाको चिन्ताले त्यो एक घडी महिनौँजस्तो भयो । करिब एक घण्टामा हुरी र पानी मत्थर भएपछि रिक्सालाई त्यहीँ छाडेर पैदलै घरतिर दौडिए ।बस्तीमा कोलाहल थियो, उनले भने, घर घरजस्तो थिएन, हुरीले छाना उडाइसकेको थियो । भित्र पानी जमेको थियो । उनले परिवारका सदस्यलाई बोलाए, कोही बोलेनन् । आत्तिएर मोबाइलको टर्च बालेर भित्र पसे । उनका अनुसार श्रीमती कमलापती र केटाकेटी खाटमुनि लुकेर बाँचेका थिए । छोराहरू बाबाबाबा भन्दै निस्किए, उनले भने, श्रीमती बेहोस भइसकेकी रहिछन्, केही बेरपछि मात्रै होस फर्कियो । दिनभर बजारमा रिक्सा र अन्य मजदुरी गरेर साँझबिहानको छाक टार्ने यो बस्तीका धेरै मुक्त कमैया हुरीबतास चलेका बेला घरबाहिरै थिए । घरमा केटाकेटी र वृद्धवृद्धा मात्रै थिए । सबैलाई ज्यान जोगाउनै मुस्किल भएको सीताराम चौधरीले बताए । सीताराम आफू पनि हुरी चल्ने बेला बाटैमा थिए । घर पुग्दा परिवारमा रुवाबासी थियो, उनले भने, रातभरि कोही सुत्न पाएनौँ । उनले कसैको घरको अन्नपात र लत्ताकपडा नबचेको बताए । सर्वस्व गुम्यो, उनले भने ।यहाँका अधिकांश कच्ची घर भत्केका छन् । टिनको छाना कसैको बाँकी छैन । धनगढी एयरपोर्टमा ६० परिवार मुक्त कमैया बस्छन् । यो बस्तीमा मात्रै होइन, धनगढीका ठूला महलभित्र बस्नेहरू पनि सुरक्षित रहन नसकेको स्थानीय बताउँछन् । धनगढी उपमहानगरपालिका ४ की पार्वती भट्टले भनिन्, बाँच्ने आसै मरिसकेको थियो । उनका पति पनि बजारमै थिए । एक्कासि हुरीबतास चल्न थालेपछि केटाकेटी च्यापेर बसेको उनले बताइन् । धनगढीमा धेरैथोरै सबैको क्षति भएको छ । मेरो त केही भएन भन्नेको पनि घरको छतमाथिको ट्यांकीको ढक्कन उडाएको छ । घरको सिसाको झ्याल, छतमाथिको ट्यांकी र घरवरपरका बोटबिरुवा केही बाँकी छैन । धनगढी उत्तरबेहडीका देवराज भट्टले ४६ वर्षको उमेरमा अहिलेसम्म नदेखेको भयंकर हुरीबतास चलेको बताए ।"
"पीडितलाई नुनचुक, पीडकलाई उन्मुक्ति","(काठमाडौं) : विभिन्न निकायमा हुँदा संस्थागत कामकारबाहीमा सुधारका काम गरेका पूर्वसचिव शरदचन्द्र पौडेल झूटो मुद्दा नलागेको भए कुनै मन्त्रालयको नेतृत्व गरी उल्लेखनीय काम गर्न सक्ने प्रशासनिक अधिकारीमा गनिन्थे । अख्तियारका तत्कालीन प्रमुख लोकमानसिंह कार्कीको बदनियतपूर्ण निर्णयका कारण उनले अनाहकमा भ्रष्टाचार मुद्दा खेप्नुपर्यो । पछि विशेष अदालतबाट सफाइ पाएर काममा फर्किएको केही महिनामै उनले आवकाश पाए । अर्का उदाहरण हुन् शाखा अधिकृत सञ्जय नेपाल । त्रिभुवन अन्तर्राष्ट्रिय विमानस्थल अध्यागमन कार्यालयमा कार्यरत रहँदा उनी वैदेशिक रोजगार विभागका एक कर्मचारीको बदनियतको सिकार बने । विशेष अदालतबाट सफाइ पाए तर त्यस अवधिमा अनावश्यक यातना खेप्नुपरेको र वृत्तिविकासमा अवरोध भएको भन्दै उनले लेख नै प्रकाशित गरेका छन् ।त्रिभुवन विश्वविद्यालय शिक्षण अस्पताल महाराजगन्जमा कार्यरत ६ जना चिकित्सक यस्तै झूटो अभियोजनको मुखबाट जोगिएका थिए । तत्कालीन निमित्त डिन विमल सिन्हा, जगदीश अग्रवाल, शरद वन्त, मधु देवकोटा, कृष्ण केसी, दिनेशविनोद पोखरेल र कर्मचारी राजदेवी अधिकारीमाथि लोकमानको दबाबमा सुरु भएको कारबाही प्रक्रिया सर्वोच्च अदालतको अन्तरिम आदेशका कारण रोकिएको थियो । असल नियतसाथ गरिएको अभियोजन पछि गएर अदालतबाट झूटो ठहरियो भने आरोपितले अनेक झन्झट र हैरानी खेप्नुपर्ने हुन्छ, त्यसतर्फ पहिल्यै विचार पुर्याउनुपर्छ, विशेष अदालतका पूर्वअध्यक्ष गौरीबहादुर कार्कीले कान्तिपुरसँग भने, बदनियतसाथ दायर हुने अभियोजन र आरोपले शंका गरिएको व्यक्तिलाई त पिरोल्छ नै, त्यस्ता राज्यका निकायलाई पनि विवादमा तान्छ । लोकमान प्रमुख हुँदा अख्तियारले दर्जनौं यस्ता व्यक्तिलाई अनाहकमा सास्ती र यातना दियो । यीमध्ये कतिपय मुद्दामा विशेष अदालतले नेतृत्वको बदनियत र स्वेच्छाचारिताका कारण झूटो मुद्दा लगाइएको भनी न्यायिक टिप्पणी लेखेको छ ।विशेष अदालतले ०७५ असारमा नेपाल पर्यटन बोर्डको अनियमितता प्रकरणमाथि निर्णय सुनाउँदै अख्तियारको नेतृत्व र अनुसन्धान अधिकृतको भूमिकामाथि प्रश्न उठायो । पर्यटन बोर्डका पदाधिकारी र कर्मचारी गरी २३ जनामाथि दायर भ्रष्टाचार मुद्दा फैसला क्रममा विशेष अदालतले बोर्डको अनियमितता अनुसन्धानमा संवैधानिक अंगले गरिमा कायम गर्न नसकेको टिप्पणी गर्यो । अनुसन्धानमा तानिएका आधाभन्दा बढी कर्मचारीलाई जोगाउन निर्देशन दिएका कार्कीले अनियमिततामा संलग्न नरहेका उच्चपदस्थ कर्मचारीविरुद्ध छानीछानी मुद्दा दायर गर्न लगाएका थिए । आरोपपत्र तयार गर्दा कति संवेदनशील भएर निष्पक्षतापूर्वक गरिएको रहेछ भन्नेबारे केही चर्चा गर्न आवश्यक देखिएको छ, अख्तियारले अनुसन्धान क्रममा गरेको बदनियतबारे टिप्पणी गर्दै विशेष अदालतले फैसलामा भनेको छ, अख्तियार दुरुपयोग अनुसन्धान आयोगजस्तो जिम्मेवार संवैधानिक निकायका कामकारबाहीमा यस प्रकारका विषयमा अनुसन्धान अधिकारीले विशेष सतर्कतासाथ काम गर्नुपर्ने देखिन्छ । व्यक्तिको मौलिक हकसँग जोडिएको विषयलाई गम्भीर रूपमा लिनुपर्ने हुन्छ ।पर्यटन बोर्डका पदाधिकारी र कर्मचारी गरी ५० जनाविरुद्ध भ्रष्टाचार आरोपमा छानबिन चलेकामा लोकमानको निर्देशनमा अख्तियारले २३ जनामाथि मात्रै सजाय मागदाबी गरेको थियो । बाँकी २७ जनालाई अनुसन्धान क्रममा सहयोग पुर्याएको भन्दै सरकारी साक्षीका रूपमा प्रस्तुत गर्यो । यही निर्णयलाई लिएर विशेष अदालतले अख्तियारको नेतृत्व र अनुसन्धान अधिकृतको नियतमाथि प्रश्न उठायो । फैसलामा भनिएको छ, कुनै अभियुक्तलाई सजायको मागदाबीबाट छुट दिँदा निजले अनुसन्धान सिलसिलामा पुर्याएको सहयोग स्पष्ट रूपमा मनासिब र महसुस गर्न सकिने प्रकृतिको हुनुपर्छ । त्यस्तो आरोपितले पुर्याएको सहयोगको परिणामस्वरूप अन्य प्रतिवादीविरुद्ध ठोस प्रमाण प्राप्त भई कसुर कायम हुन सहयोग पुग्ने हुनुपर्छ ।नेपालमा खासै बहस र छलफल नभएपछि मानव अधिकारका सवालमा संवेदनशील ठानिएका मुलुकमा गलत अभियोजनको सिकार हुने व्यक्तिलाई राज्यले क्षतिपूर्ति दिनुपर्ने व्यवस्था छ । आवश्यक आधार र प्रमाणबिना कुनै पनि आशंकित व्यक्तिमाथि आरोप लगाउनु गलत अभियोजन हो, गलत अभियोजनको सैद्धान्तिक पाटोबारे अध्ययन गरेका नायब महान्यायाधिवक्ता पदमप्रसाद पाण्डेले कान्तिपुरसँग भने, अनुसन्धान अधिकृत वा अभियोजनकर्ताले गलत नियतसाथ त्यस्तो अभियोग लगाएको प्रमाणित भएमा ऊसमेत फौजदारी अपराध आरोपमा कारबाहीको दायरामा पर्छ । नयाँ मुलुकी अपराध संहिताअघि यस्तो व्यवस्था थिएन । प्रहरी जवान सुन्तली धामीको मुद्दामा सर्वोच्च अदालतले गलत अभियोजन गर्नेमाथि कारबाही हुनुपर्ने मान्यता स्थापित गरेको थियो । २०७० सालदेखि २०७३ असोजसम्मको अवधिमा अख्तियारबाट विभिन्न मुद्दामा गलत अभियोजन भएका छन् । विभिन्न तहका अदालतले तत्कालीन अवस्थामा अभियोजनलाई बदनियतपूर्ण भनी मान्यता स्थापित गरेका छन् । साझा यातायातको अध्यक्ष रहेका कनकमणि दीक्षितमाथि गैरकानुनी सम्पत्ति आर्जनको अभियोगमा आफैंले उजुरी हाल्न लगाई छानबिन थालेको अख्तियारले एकैसाथ राजस्व चुहावट आरोपमा पनि अनुसन्धान अगाडि बढायो । दीक्षितले आयोगमा बुझाएको सम्पत्ति विवरण हुबहु उतारी रकम र पैसासमेत फरक नपारी हालेको उजुरीबाट सुरु भएको अनुसन्धानलाई सर्वोच्चले विवादास्पद भनेको थियो ।राजस्व अनुसन्धान विभागले जारी राखेको छानबिनलाई सर्वोच्चले अन्तरिम आदेशमार्फत रोक लगाइदियो । निवेदक (दीक्षित) विरुद्धको अनुसन्धान टुंगो लागी त्यसमा निर्णय भएपछि मात्रै अन्य निकाय वा पदाधिकारीलाई लेखी पठाउन सक्ने देखिन्छ, ०७३ साउन ३० गतेको आदेशमा भनिएको छ, त्यसअनुसार भएको नपाइएबाट आयोगले सम्पत्ति छानबिन विषयमा भूमिसुधार मन्त्रालयलाई लेखी अघि बढाएको कारबाही संविधान र कानुनअनुरूप देखिएन । त्यही प्रकरणमा जोडिएको भूमिसम्बन्धी विषयमा भने उच्च अदालत पाटनले गत महिना मात्रै फैसला तयार पारेको थियो । अख्तियारको कामकारबाहीमाथिको पछिल्लो फैसलामा समेत कार्कीले राज्यसंयन्त्रलाई यान्त्रिक अभ्यास मा लैजान खोजेको टिप्पणी गरिएको थियो । जग्गा हदबन्दीसम्बन्धी मुद्दामा उच्च अदालतले अख्तियारले आफनो अधिकार क्षेत्रबाहिर निर्णय गरेको ठहर्याएको थियो । कुनै व्यक्तिका नामको जग्गा जफत हुनुपर्ने भन्ने निर्णय गर्न सक्ने क्षेत्राधिकार अख्तियार दुरुपयोग अनुसन्धान आयोगलाई रहेको देखिँदैन, उच्च अदालतको फैसलाको पूर्णपाठमा भनिएको छ, उक्त निर्देशन संविधान र कानुनविपरीत भई शून्यपूर्ण देखिन्छ । उच्च अदालतले नेपाली नागरिकको जग्गा जफतको निर्णय गर्ने अधिकार अख्तियारलाई नरहेको टिप्पणी गरेको थियो । विशेष अदालतका पूर्वअध्यक्ष कार्कीका अनुसार संवैधानिक निकायका पदाधिकारीको बदनियतपूर्ण कार्य महाभियोगको विषय बन्छ । ती पदाधिकारीले गलत काम गरेको भए पदबाट अवकाश पाएपछि समेत छानबिन र कारवाही दायरामा आउन सक्छन् । संसदले पनि यस्ता पदाधिकारीको कामकारबाहीमाथि छानबिन गरी कारबाही सिफारिस गर्नसक्छ, कार्कीले भने, केही लाख र करोडका योजनामा सांसद रमाएका छन्, शासकीय पद्धति सुधार्ने र दोषीमाथि कारबाही गर्ने विषयमा हाम्रा सांसदको ध्यान पुगेको छैन ।अख्तियारका तत्कालीन नेतृत्वका दर्जनौं निर्णय अदालतबाट रोकिएपछि तत्कालीन पदाधिकारीले जवाफदेही हुनुपरेको छैन । सोलु करिडोरको ट्रान्समिसन लाइनसम्बन्धी बोलपत्र छनोट क्रममा तत्कालीन ऊर्जामन्त्री राधा ज्ञवाली र विद्युत् प्राधिकरणका सञ्चालक समिति सदस्यमाथि अख्तियारले विभागीय कारबाहीको निर्णय गर्यो । त्यसलाई सर्वोच्चले क्षेत्राधिकारबिनाको हस्तक्षेप ठहर्याइदियो । अधिकार क्षेत्रबाहिर गई अख्तियारबाट निर्णयकर्ताको विवेकमा हस्तक्षेप भएको ठहरसहित सर्वोच्चले उसको निर्णय र त्यसका आधारमा भएको पत्राचारसमेत बदर गरिदियो । बोलपत्र छनोट प्रक्रियामा रहेकै अवस्थामा आयोगले हस्तक्षेप गरी निवेदिका (राधाकुमारी ज्ञवाली) ले अनुचित कार्य गरेको ठहर्याई निर्देशन दिएको देखिन्छ, सर्वोच्चको निर्णयको पूर्णपाठमा भनिएको थियो, खास प्रयोजनका लागि स्थापित निकायले निर्णय गर्ने विषयमा अख्तियारले हस्तक्षेप गर्नुपर्ने औचित्य र वैधता पुष्टि हुन सकेको देखिँदैन । अख्तियारको दुरुपयोग वा अनुचित कार्य गरेको अवस्थामा आयोग क्रियाशील रहने हो । कानुन र बोलपत्रको सर्तबमोजिम गरिने निर्णयकर्ताको विवेकमा हस्तक्षेप गर्ने आयोगको काम होइन ।त्यस क्रममा जलविद्युत् कम्पनीको लाइसेन्स रद्द गर्न निर्देशन दिने अख्तियार आदेशलाई संविधानविपरीत ठहर्याउँदै सर्वोच्चले ५ वटा जलविद्युत् कम्पनीको लाइसेन्स रद्द गर्ने ऊर्जा मन्त्रालयको निर्णय बदर गरिदिएको थियो । निवेदन कम्पनीको लाइसेन्स रद्द गर्न अख्तियारले दिएको निर्देशन गैरसंवैधानिक देखियो, सर्वोच्च अदालतको फैसलामा भनिएको थियो, यसअघि पनि अख्तियारले निर्देशन दिन नपाउने भनी पटकपटक आदेश भएको हो । अख्तियारको निर्देशनमा लाईसेन्स रद्द गर्ने ऊर्जा मन्त्रालयको निर्णय बदर हुने ठहर्छ । २०७१ पुस १३ गते तेह्र कम्पनीको लाइसेन्स रद्द गर्न अख्तियारले ऊर्जा मन्त्रालयलाई निर्देशन दिएको थियो । विशेष अदालतले गण्डकी मेडिकल कलेजको सिट निर्धारण क्रममा फर्जी प्रतिवेदन तयार गरी भ्रष्टाचार आरोप खेपेका सबैलाई सफाइ दिँदै बदनियत राखेको आरोपपत्र दर्ता गर्न नहुने टिप्पणी लेखेको थियो । अख्तियारका तत्कालीन प्रमुख कार्कीले अख्तियारकै पदाधिकारीको असन्तुष्टिबीच प्रतिशोधका आधारमा मुद्दा दायर गरेका थिए । त्यतिबेला ६ जनामाथि मुद्दा दायर भएको थियो ।अख्तियारको तत्कालीन नेतृत्वले आफ्ना आलोचक र फरक मत राख्नेमाथि शृंखलाबद्ध कारबाही थालेको पुष्टि भएको थियो । संसदीय छानबिन समितिले साझाका अध्यक्ष दीक्षित, वरिष्ठ अधिवक्ता शम्भु थापालगायतमाथिको छानबिन प्रतिशोधको उद्देश्यबाट भएको निष्कर्ष निकालेको थियो । प्रतिवेदनअनुसार सरकारले उनीमाथि पदको दुरुपयोग, गैरकानुनी सम्पत्ति आर्जनलगायत अन्य भ्रष्टाचार मुद्दामा कारबाहीका लागि अख्तियारमा उजुरीसमेत परेको थियो ।नियोजित रूपमा उच्चपदस्थ व्यक्तिको टेलिफोन र मोबाइल सम्पर्कका गतिविधिमा हस्तक्षेप गरी गोपनीयताको हक उल्लंघन गरेको भेटिएको थियो ।"
४ देशमा राजदूत सिफारिस,"काठमाडौं (कास) सरकारले चार राष्ट्रका लागि कूटनीतिक अनुभव नभएका चार जनालाई राजदूत सिफारिस गरेको छ । मन्त्रिपरिषद्को बिहीबार बसेको बैठकले अस्ट्रेलियाका लागि महेश दाहाल, कतारका लागि नारद भारद्वाज, स्पेनका लागि दावाफुटी शेर्पा र बंगलादेशका लागि डा वंशीधर मिश्रलाई राजदूत सिफारिस गरेको प्रधानमन्त्री कार्यालय स्रोतले जानकारी दिएको छ । राजदूत सिफारिसमा सत्तारूढ नेकपाभित्रको शक्ति सन्तुलन मिलाइएको छ । सिफारिसमा परेका चार जना प्रधानमन्त्री एवं अध्यक्ष केपी ओली, अर्का अध्यक्ष पुष्पकमल दाहाल तथा वरिष्ठ नेता माधवकुमार नेपाल निकट व्यक्ति हुन् । सरकारले राजदूत सिफारिस गरेको निर्णय औपचारिक रूपमा सार्वजनिक गरिसकेको छैन । तत्कालीन राजदूत लक्की शेर्पा फर्किएपछि खाली भएको अस्ट्रेलियामा अध्यक्ष दाहालको प्रस्तावमा उनीनिकट दाहाललाई सिफारिस गरिएको छ । नेपाल टेलिभिजनको अध्यक्ष भइसकेका दाहाल अध्यक्ष दाहालका जिल्लावासी र नातेदार हुन् ।भारद्वाज प्रधानमन्त्री ओलीकै प्रस्तावमा राजदूत सिरफारिसमा परेका हुन् । झापा काण्डमा १२ वर्ष जेल परेका उनी त्रिभुवन विश्वविद्यालयको अंग्रेजी विषयको सहप्राध्यापकबाट रिटायर्ड हुन् । पार्टी एकता हुनुअघि उनी तत्कालीन एमालेको विदेश विभागका सदस्य थिए । राजदूत सिफारिस दावाफुटी शेर्पा पहिलो महिला सगरमाथा आरोही पासाङ ल्हामुकी छोरी हुन् । ३७ वर्षीया शेर्पा प्रधानमन्त्री ओलीको प्रस्तावमा राजदूत सिफारिसमा परेको स्रोतको भनाइ छ । उनी दुई महिनाअघि पासाङ ल्हामु प्रतिष्ठानको अध्यक्ष चुनिएकी छन् । उनी संयुक्त राष्ट्रसंघीय विश्व खाद्य कार्यक्रममा समेत कार्यरत थिइन् । अघिल्लो सरकारको पालामा नियुक्त राजदूत डा चोपलाल भुसाललाई फिर्ता गरिएपछि रिक्त बंगलादेशमा सिफारिस डा मिश्र पूर्वस्वास्थ्यमन्त्री तथा नेकपा नेता हुन् । मिश्र वरिष्ठ नेता नेपालको प्रस्तावमा राजदूत सिफारिसमा परेका हुन् ।"
दलित परिवारको बिल्लीबाठ !,"(सिन्धुपाल्चोक) : हेलम्बु ५ चित्रेकी कान्छी कमिनीले घरबासका लागि किउलको विस्थापित सरकारी अनुदानको २ लाख बराबरको जग्गा किनिन् । घर बनाउने बेला मात्रै उनले किनेको जमिनबाट किउलचित्रे सडक जाने थाहा भएपछि परिवारको रुवाबासी चल्यो । उति बेला जग्गा पाउनु नै ठूलो थियो । यही भएर केही नसोची ल्याप्चे हानियो, झुक्याएर सडकमा पो पारिदिएछन्, ६१ वर्षीया कान्छीले सडक देखाउँदै भनिन्, सामुदायिक आत्मनिर्भर सेवा केन्द्र (सीएसआरसी) को सहजीकरणमा किनेको जग्गामा सडक परेपछि कहाँ जाने, अन्योलमा छु ।उनले आफ्नो परिवारको बिल्लीबाठै भएको बताइन् । ६९ वर्षीय जितबहादुर विश्वकर्मा आफूलाई झुक्याइएको थाहा पाएपछि तनावमा छन् । सरकारले घर बनाउन भनेर दिएको पैसा त सडकमा हालिएछ, म त छाँगाबाट खसेजस्तै भएँ, उनले भने । भूकम्पले घरसहित सर्वस्व क्षति भएपछि दुई वर्ष जताततै भौंतारिएको उनले सुनाए । बल्लबल्ल पाएको सरकारी अनुदान पनि खेर जाँदा अब के गर्ने भन्नेमै उनी अन्योल छन् ।हामी दलित परिवार न घरको न घाटको भयौं, उनले भने । भूकम्प पराकम्पबाट आएको पहिलो धक्काले हेलम्बु ५ को दलित बस्ती ढलेको थियो । लामो समयपछि जग्गा किन्ने सरकारी प्रक्रियाअनुसार दुई लाख पाएका ६ परिवारले सीएसआरसीको सहजीकरणमा इन्द्रावती४ का राजश्री हिमालय र हेलम्बु २ का पेम्बा शेर्पाबाट जग्गा पाए । जग्गाधनी पुर्जामा पर्याप्त जग्गा देखिएपछि आनन्दले गाउँ फर्किएका उनीहरू ऋण खोजेर पुनर्निर्माणमा जुटेका थिए । आवास बनाउने जमिन बाँडफाँड गर्नै लाग्दा सडक परेको थाहा भयो । दलित परिवारमा कोलाहल मच्चियो । स्थलगत आएर हेरेपछि मात्रै हामी ठगिएको थाहा पायौं, त्यसपछि न्यायका लागि धाउन थाल्यौ , मुरली विश्वकर्माले सुनाए । हेलम्बु ५ किउलका जनप्रतिनिधि र संस्थाका प्राविधिकले जसरी भए पनि चाँडो घर बनाउन दबाब दिएको उनीहरूको गुनासो छ । त्यतिखेर वडाले हामीलाई जग्गा खरिद गर्न सघाउनुपर्थ्यो, अहिले अलपत्र परेको बेला घर बना भनेर दबाब दिइएको छ, उनले भने ।बारम्बार वडा कार्यालय धाउँदा पनि समाधान हुन नसकेपछि ६ दलित परिवारले गाउँपालिकामा जग्गा उपलब्ध गराइपाऊँ भन्दै निवेदन दर्ता गरेका छन् । यो समस्या गाउँपालिकामा आएपछि मात्रै थाहा भयो, यसमा सामेल सबैलाई खोजेर उहाँहरूको जग्गा दिलाउनेछु, सोझा दलित परिवारलाई सडकको जग्गा दिइयो, हेलम्बु गाउँपालिका प्रमुख निमाग्याल्जेन शेर्पाले भने । जग्गा किनिदिने प्रक्रियामा रहेका मालपोत, प्राविधिक, संस्थादेखि जग्गादाता, वडाका जनप्रतिनिधिलाई राखेर छानविन, छलफल हुने उनले सुनाए । वडाका प्रतिनिधिले यो कुरा हेर्नुपर्थ्यो, जनतालाई मार पार्नु राम्रो होइन, उनले भने ।सीएसआरसीका कुमार थापाले विस्थापित र सरकारलाई डकुमेन्टे देखाउनेबारे सहजीकरण गर्ने काम मात्र आफूहरूको भएको बताए । उनले भने, जग्गाको खरिदसम्बन्धी प्रक्रियामा हाम्रो कुनै हात हुँदैन । यसबारे हेलम्बु गापा किउलका वडाध्यक्ष छिरिङ ग्याल्पो लामा हृयोल्मोसँग बुझ्न खोज्दा फोन उठेन ।"
योजना छनोट अपारदर्शी,"(मकवानपुर) : प्रदेश ३ को योजना छनोट तथा वितरण प्रक्रिया अपारदर्शी भएको सार्वजनिक लेखा समितिले ठहर गरेको छ । प्रदेशसभाअन्तर्गतको सार्वजनिक लेखा समितिको ०७५ को वार्षिक प्रतिवेदनमा योजना छनोट र वितरण प्रक्रिया बटम टु टप एर्पोच आधारमा हुनुपर्नेमा पद र पहुँच आधार बनाइएको औंल्याइएको छ । लेखाले विभिन्न चारवटा समिति बनाएर प्रदेश १३ को सबै जिल्लाको विभिन्न स्थानीय तहको स्थलगत अवलोकन गरी तयार पारेको प्रतिवेदनमा प्रदेश सरकारबाट सञ्चालित आयोजना तथा कार्यक्रम न्यून प्रभावकारी र अपारदर्शी भएको उल्लेख छ ।प्रदेश ३ मा जुन तरिकाबाट योजना छनोट भइरहेको छ त्यो गलत हो भन्ने निष्कर्ष लेखा समितिको छ । आवश्यकताको पहिचान गरी स्थानीय तहसँगको समन्वयमा आयोजना छनोट गर्नुपर्ने हुन्छ । तर, अहिले पहुँचको भरमा आयोजना छनोट भइरहेका छन् । त्यसलाई हामीले अन्त्य गर्नुपर्छ भनेका छौं, सार्वजनिक लेखा समितिका संयोजक न्हुच्छेनारायाण श्रेष्ठले भने ।उपभोक्ता समितिमार्फत स्थानीय तहमा सञ्चालित कतिपय योजनाहरू पारदर्शी तथा प्रभावकारी नभएको भन्दै बजेट कार्यान्वयनमा संरचनात्मक समस्याका साथै तीन तहका सरकारी नीतिको अन्योलताका कारण पुँजीगत बजेट कार्यान्वयनमा समस्या देखिएको पनि प्रतिवेदनमा छ । प्रदेश सरकारबाट स्थानीय तहसँग समन्वय नगरी योजनाहरू छनोट गरिएका छन् । अधिकांश स्थानीय तहको प्राथमिकताअनुरूप छैन, श्रेष्ठले भने । प्रदेश सरकारका योजनाहरू छनोटका आधार तय गर्नुपर्ने तथा योजनाहरूको वितरण आवश्यकता, औचित्य र भूगोलसमेतलाई विचार गरी न्यायोचित ढंगबाट गर्न समितिले सुझाव दिएको उनले बताए ।प्रदेश सरकारको बजेट सिलिङ समयमै प्राप्त नहुँदा स्थानीय तहको बजेट निर्माण अन्योलता थपिएको, योजना कार्यान्वयनमा पर्याप्त दक्ष कर्मचारीको अभाव रहेको तथा प्रदेश र स्थानीय तहको बजेट ल्याउने समयावधिबीचको अन्तर कम रहेकाले बजेट निर्माणमा समस्या भएको बताइएको छ । प्रदेश सरकारले यस वर्षदेखि सञ्चालनमा ल्याउने भनेको परियोजना बैंकको कारण समेत समस्या भएको समितिको ठहर छ । स्थानीय तहबाट माग हुने आयोजनाहरू डीपीआर गरेपछि मात्र परियोजना बैंकमा समावेश हुने व्यवस्थाका कारण समस्या भएको हो । परियोजना बैंकमा योजना राख्नका लागि ठूलो रकम डीपीआरमा खर्च भइरहेको छ, प्रतिवेदनमा छ । समितिले प्रदेश सरकारबाट सञ्चालन हुने योजना तथा कार्यक्रमहरूको न्यूनतम बजेटको सीमा निर्धारण गर्नुपर्ने, प्रदेशले सञ्चालन गर्ने योजना तथा कार्यक्रमहरूको सञ्चालन, कार्यान्वयन र अनुगमनमा सम्बन्धित प्रदेशसभा सदस्यहरूको भूमिका सुनिश्चित गर्न तथा विज्ञसहितको अनुगमनको व्यवस्था गर्न निर्देशन दिएको छ । प्रदेशका योजना तथा कार्यक्रमहरूलाई सहज ढंगबाट सञ्चालन गर्न एकीकृत प्रदेश समन्वय एकाईको व्यवस्था गर्नुपर्ने र तत्काल साझा अधिकारको सूचीको प्रयोगमा रहेको अन्योलता हटाउन आवश्यक कानुन निर्माणमा पहल गर्न समितिले निर्देशन दिएको छ । उक्त प्रतिवेदनमा कृषिमा दिइने अनुदान वास्तविक किसानसम्म नपुगेको उल्लेख छ । स्वरोजगार र उत्पादनमूलक उद्योगलाई प्रोत्साह गर्ने कार्यक्रम ल्याउन र सार्वजनिक खरिद ऐन समयसापेक्ष नभएकोले प्रदेश सार्वजनिक खरिद ऐन निर्माण गर्नुपर्ने प्रतिवेदनमा उल्लेख गरिएको छ ।"
मानसरोवर जाने तीर्थयात्री बढे,"(रसुवा) : रसुवागढी नाका हुँदै कैलाश मानसरोवर जाने तीर्थयात्रीको संख्या बर्सेनि बढ्दो छ । यो वर्षको सिजन सुरु भएयता जेठ २० सम्ममा रसुवागढी नाका हुँदै १७ सय ८३ तीर्थयात्री तिब्बतको कैलाश मानसरोवरको यात्रामा गएका छन् । कैलाश मानसरोवर जाने मुख्य सिजन मेदेखि सेप्टेम्बरसम्म रहेको छ । यो नाका हुँदै कैलाश मानसरोवर जाने तीर्थयात्रीहरूमा भारतीय नागरिक धेरै रहेको अध्यगमन कार्यालय रसुवागढीले जनाएको छ । अध्यागमन कार्यालय रसुवागढीका प्रमुख विष्णु घर्तीले दैनिक डेढ सयको हाराहारीमा तीर्थयात्रीहरू त्यता गइरहेको बताए । मानसरोवर जाने तीर्थयात्रीहरूमा भारतीय नागरिकहरू धेरै छन्, उनले भने । कैलाश मानसरोवर जान सस्तो र सहज हुने भएपछि गत वर्षदेखि ट्राभल एन्ड ट्रेकिङ एजेन्सहरूले रसुवागढी नाका प्रयोग गर्न थालेका हुन् । काठमाडौंबाट नेपालगन्ज, सिमिकोट, हिल्सा हुँदै मानसरोवर पुगेर फर्किंदा ११ दिन लाग्ने र यात्रा खर्चिलो पनि छ । हुम्लाको हिल्सा नाकाको तुलनामा रसुवागढीबाट मानसरोवर जाँदा सस्तो र सहज रहेको ट्रेकिङ एजेन्सी सञ्चालक प्रदीप पण्डितले बताए । मानसरोवर जानका लागि मुख्य गरी सिन्धुपाल्चोकको तातोपानी नाका र हुम्लाको हिल्सा नाका प्रयोग हुने गरेको छ । ०७२ वैशाख १२ को भूकम्पले सिन्धुपाल्चोक, तातोपानी नाका बन्द भएपछि हुम्लाको हिल्सा नाकाबाट तीर्थयात्रीहरू मानसरोवर जाने गरेका थिए । चीन सरकारले रसुवागढी नाकालाई ०७४ भदौ १४ मा अन्तर्राष्ट्रिय नाका घोषणा गरेपछि तेस्रो मुलुकका नागरिक आवतजावत गर्न थालेका छन् । ०७४ भदौ १४ अघि तेस्रो मुलुकका नागरिकलाई रसुवागढी नाकाबाट आवतजावत गर्न अनुमति थिएन् । धार्मिक किम्बदन्तीअनुसार महादेवको तपोभूमि मानिने कैलाश पर्वत र मानसरोवर कुण्डको परिक्रमा गर्दा मुक्ति मिल्ने तीर्थालुको विश्वास छ । रसुवागढी नाकाबाट मानसरोवर करिब ६ सय ५० किलोमिटर टाढा पर्दछ । नेपालतर्फको नाका व्यवस्थित हुन नसक्दा चीनको केरुङ जाने र कैलाश मानसरोवर जाने तीर्थयात्रीलाई समस्या परेको पर्यटन व्यवसायीहरू बताउँछन् । नाकामा पानी परेमा ओत लाग्ने ठाउँ छैन भने सार्वजनिक शौचालयको समेत अभाव छ । नाकाभन्दा करिब डेढ किमिको दूरीमा मात्र होटल छन् । मानसरोवर जाने तीर्थयात्रीको चाप बढेसंँगै रसुवागढी नाकामा चहलपहलमा वृद्धि भएको छ ।"
मुख्य न्यायाधिवक्ताको राजीनामा,"मकवानपुर (कास) प्रदेश ३ का मुख्य न्यायाधिवक्ता सूर्यचन्द्र न्यौपानेले पदबाट राजीनामा दिएका छन् । नेपाल रेडक्रस सोसइटी प्रदेश ३ को चुनाव र केन्द्रीय महाधिवेशनमा नेकपाको आधिकारिक उम्मेदवारलाई सहयोग नगरेको भन्दै मुख्यमन्त्री डोरमणि पौडेलसँग असमझदारीपछि न्यौपानेले राजीनामा दिएका हुन् । पार्टीले नेतृत्व तहले तत्काल मुख्य न्यायाधिवक्ताबाट राजीनामा नदिए कारबाही गर्ने चेतावनी दिएका छन् । उनले बिहीबार प्रदेश ३ का प्रमुख सचिव आनन्दराज ढकाललाई राजीनामा पत्र बुझाएका थिए । मुख्यमन्त्री उपचारका क्रममा रहेको कारण मैले प्रमुख सचिवसमक्ष राजनीनामा बुझाएको छु, न्यौपानेले भने । उनले राजीनामा दिएर मुख्यमन्त्रीलाई आफूले काम गर्ने बाटो खोलिदिएको प्रतिक्रिया दिए । कानुनी व्यवस्थाअनुसार मुख्य न्यायाधिवक्ताको राजीनामा प्रदेश प्रमुखले स्वीकृत गर्नुपर्ने हुन्छ । तलबी कर्मचारी भएर बस्न मन मानेन । सरकार र मुख्यमन्त्रीलाई समेत काम गर्न सजिलो होस् भनेर राजीनामा दिएको हुँ । पार्टीले दिएको जिम्मेवारी सदैव पूरा गरेको छु, उनले भने, रेडक्रसले प्रदेश र राष्ट्रिय अविधेशनमा आधिकारिक उम्मेदवार तोकेको थिएन । मैले रेडक्रस विपद् र द्वन्द्वमा काम गर्ने संस्था भएकोले राजनीति गर्न नहुने तर्क गरे । जसले गर्दा केही मतभेदको अवस्था सिर्जना भएको थियो । स्रोतका अनुसार उनलाई पार्टीले समेत कारबाहीको तयारी गरिरहेको छ । न्यौपानेले ०७५ फागुन २३ मा मुख्य न्यायाधिवक्ताको पदभार ग्रहण गरेका थिए ।"
गाउँपालिकाको अनुदानमा ट्याक्टर,"हेटौंडा (कास) कृषि क्षेत्रलाई यान्त्रीकरण गर्ने उद्देश्यले दुर्गम क्षेत्रका गाउँपालिकाहरूले कृषकका समूहलाई कृषि उपकरण अनुदानमा उपलब्ध गराउँदै आएको छ । मकवानपुरको कैलाश गाउँपालिकाले ५० वटा हाते ट्याक्टर कृषकहरूलाई अनुदानमा उपलब्ध गराएको हो । ग्रामीण भेगमा गोरु र हली दुवैको अभाव हुँदै गएको र कृषिलाई यान्त्रिकीकरण नगरेसम्म कृषकको आयआर्जन वृद्धि नहुने भएकाले अनुदानमा हाते ट्याक्टर उपलब्ध गराएका हौं, गाउँपालिका अध्यक्ष टंक मोक्तानले भने । गाउँपालिकाको १, २, ३, ४, ५, ६, ९ र १० नम्वर वडाका कृषक समूहलाई ८० हजार मूल्य बराबरको ट्याक्टर उपलब्ध गराएको छ ।उक्त मूल्यमा ५० प्रतिशत गाउँपालिकाले अनुदान दिएको कृषि संयोजक अमरकान्त झाले बताए । कैलाश ९ का गोविन्द विष्टले भने, गाउँपालिकाले समूहमा हाते ट्याक्टर दिएकाले अब खेती गर्न सहज भएको छ ।"
शिक्षकलाई मासिक रूपमै तलब निकासा,"सिन्धुपाल्चोक (कास) चौमासिक तलब बुझ्दै आएका शिक्षकहरूले अब हरेक महिना तलब पाउने भएका छन् । चौतारा साँगाचोकगढी नगरपालिकाले आउँदो आर्थिक वर्षदेखि शिक्षकहरूलाई प्रत्येक महिना तलबभत्ता प्रदान गर्न लागेको हो ।नगरपालिकाका प्रमुख अमानसिं तामाङले शिक्षकहरूले आउँदो साउनबाट महिना दिनमै तलब पाउने भएको बताए । चार महिनामा तलब पाउँदा शिक्षकहरू आर्थिक हिसाबमा सधै अप्ठ्यारोमा पर्ने गरेकाले यस्तो निर्णय गरेको नगरपालिकाका प्रमुख अमानसिंले बताए । चौमासिक तलबभत्तामा शिक्षकलाई दैनिक जीवनयापनमा समस्या परिरहेको छ, उनले भने । शिक्षक, कर्मचारी र बालविकासका सहयोगी कार्यकर्तासमेतलाई अबको आर्थिक वर्षबाट मासिक रूपमा हरेक महिनाको ५ गतेभित्र तलबभत्ता खुवाउने निष्कर्षमा पुगेको छ । सबै तहका गरेर चार सय ५१ शिक्षक, त्यस विद्यालयमा भएका लेखा कर्मचारी र कार्यालय सहयोगी, ६५ वटा बालविकासका सहयोगी कार्यकर्ताले अब मासिक रूपमै तलबभत्ता पाउने नगरपालिकाले जनाएको छ ।"
खरका छाना हटाइँदै,सिन्धुली(कास)कमलामाई नगरपालिकाले नगर क्षेत्रभित्रका बनाइएका घरका खरले छाइएका छाना हटाउने अभियान सुरु गरेको छ । आगलागीका घटना न्यूनीकरण गर्न र गरिब परिवारलाई सहयोग गर्न नगरले अभियान चलाएको हो । निःशुल्क जस्तापाताले छाउने व्यवस्था मिलाएको नगरपालिकाले जनाएको छ । नगरपालिका सामाजिक विकास शाखा प्रमुख बबिन्द्रलाल माझीका अनुसार खरका छाना हटाउन नगरपालिकाले घरधुरी सर्वेक्षण गरी तथ्यांक संकलन गरिसकेको छ ।पालिकाको १४ वटै वडामा रहेका करिब १३ हजार ५६८ घरघुरीमध्ये दुई सय २० घरधुरीको छाना खरले छाएको छ । विभिन्न आकारको घरको लागि १ हजार १ सय ७ बन्डल जस्तापाता आवश्यक पर्ने नगरपालिकाले जनाएको छ । खरका छाना हटाउन आवश्यक जस्तापाता खरिदका लागि १ करोड ५ लाख १६ हजार रुपैयाँ नगरपालिकाले बन्दोबस्त गरिसकेको छ ।
बटुवालाई छैन बाटो,"(काठमाडौं) : दिउँसोको समय, कुपण्डोलबाट थापाथली जाने सडकमा खोलापट्टिको छेउमा हिँड्दै थिइन् एक वृद्धा । उमेरले ७५ पुगेकी सुनमती देवी जोशी । अर्का एकजना महिलाको सहारा लिएर त्यो सडक खण्डमा हिँडिरहेकी उनले नियमित प्रयोग गर्ने बाटो हो त्यो । पुल्चोक बस्ने भएकीले दिनमा एकपल्ट त हिँडेकै हुन्छिन् यो सडक । साघुँरो फुटपाथ भएकाले हिँड्न निकै समस्या छ, उनले भनिन्, घरको सिँढीसँगै फुटपाथ जोडिएको छ, त्यसैले मान्छे हिँड्ने बाटो हो कि घर पुग्ने सिँढी हो छुट्याउनै गाह्रो छ । ललितुरको सिमाना कुपण्डोलदेखि पुल्चोक जाने करिब १ सय ५० मिटर दूरीको फुटपाथ मापदण्डभन्दा साँघुरो छ र अपांगमैत्री पनि छैन । चार लेनको सडकमा कम्तीमा १२ फिटको फुटपाथ हुनुपर्ने सडक मापदण्ड छ, बीचमा आँखा नदेख्ने व्यक्तिले लठ्ठीको टेकेर हिँड्ने मिल्ने ट्र्याक हुनुपर्ने सडकको मापदण्ड हो । तर, यहाँको फुटपाथ मुस्किलले तीन फिट र कतिपय ठाउँमा तै त त्योभन्दा साँघुरो फुटपाथ छ, आँखा नदेख्ने व्यक्तिले लठ्ठीको सहारामा हिँड्ने ट्र्याक पनि छैन । त्यही कारण अपांग त के सबलांग पैदलयात्रु पनि सहजै हिँड्न सक्ने अवस्था छैन । फुटपाथमा ठूला रुखसँगै घरका सिँढी पनि जोडिएको हुँदा पैदलयात्रुलाई हिँड्न समस्या हुने गरेको छ । त्यही बाटो प्रयोग गरिरहेका भेटिए ७३ वर्षीय पल्टु ठाकुर । कुपण्डोल बस्ने उनी भन्छन्, बूढो भएँ, लौरो टेकेर यात्रा गर्नुपर्छ । गाउँको जस्तै सिँढी भएकाले झुक्केर लड्छु भन्ने डर लाग्छ । त्यसैले पिच रोडबाटै हिँड्ने गर्छु । उनको अनुभवमा धेरै मान्छे समूहमा आउँदा बाटो दिँदैनन्, ठोक्किँदै हिँड्छन् । उनले भने, साँघुरो फुटपाथ भएकाले छेउमा उभिने ठाउँ छैन । त्यसैले बढी मान्छे हिँड्ने समयमा पिच रोड नै रोज्छु । यस्तै, अनुभव सुनाउँछिन्, पुल्चोक बस्ने ५९ वर्षीया विजया बाँस्कोटा पनि । त्यो सडक खण्डको फुटपाथ प्रयोग गर्दा यस्तै समस्या भोग्नुपर्छ उनले । उपत्यका हिँडेरै यात्रा गर्न सकिने ठाउँ भएकाले प्रायःजसो हिँडेरै नै यात्रा गर्ने उनले बताइन् । तर फुटपाथमा घरको पेटी भएकाले पिच रोडबाट हिँड्नुपर्छ । फुटपाथ समान चौडाइको छैन, कतै फराकिलो, कतै साँघुरो छ । चार पाँचजना समूहमा हिँडे भने अन्यले केही बेर रोकिनुपर्छ । तीव्र गतिमा आएका सवारीका चालकले पैदलयात्रु नहेरी मोड्ने गर्छन् । जसले फुटपाथ छाडी पिच सडक प्रयोग गरेका पैदलयात्रीलाई दुर्घटनाको जोखिम बढाउँछ । अगाडि वा पछाडिबाट आएका सवारीसाधनले ठक्कर दिने हो कि भन्दै डर मान्दै पैदलयात्रु हिँड्छन् । फुटपाथको एक छेउमा भएको सिँढी झुक्किने किसिमको छ, पुल्चोकका विकास महर्जनले भने, यसले गर्दा पहिलो पटक हिँड्ने अधिकांश मानिस यो फुटपाथको सिँढीबाट लड्छन् । उनी आफैं पनि झन्डै अल्झेर लडेका थिए । दिउँसो हिँड्न कुनै समस्या नभए पनि साँझ छिप्पिँदै गएपछि अँध्यारोमा उक्त फुटपाथ हिँड्न गाह्रो हुने पैदलयात्रु बताउँछन् । अरू ठाउँमा सडक बत्ती भए पनि त्यस खण्डमा छैन, जसले पैदलयात्रीलाई कठिनाइ हुन्छ । ललितपुर महानगरपालिकाका प्रवक्ता राजु महर्जनले महानगरपालिकाअन्तर्गतका सबै ठाउँमा अपागंमैत्री फुटपाथ बनाइने दाबी गरे । फुटपाथ मर्मत गर्न र अपांगमैत्री फुटपाथ निर्माण गर्न यस वर्ष ५० लाख रुपैयाँ छुट्याएका छौँ, उनले भने । यसैगरी सडक वरिपरि बत्ती राख्न नेपाल विद्युत् प्राधिकरणसँग स्मार्ट लाइटका लागि सम्झौता भइसकेकाले सडक तथा फुटपाथमा अबको केही महिनामै बत्ती जडान हुने उनको भनाइ छ । आउने आर्थिक वर्षको बजेटले यस्ता समस्याको अन्त्य गर्ने उनले सुनाए । जुन बाटो चार लेनको हुन्छ, त्यसमा अनिवार्य रूपमा १२ फिटको फुटपाथ राख्नुपर्ने सहरी सडक मापदण्डमा भनिएको छ । सामान्य सडकमा समेत पैदलयात्रीका लागि कम्तीमा १२ मिटरको फुटपाथ आवश्यक पर्छ जुन अन्तर्राष्ट्रिय मापदण्ड नै हो । त्यस्तै दायाँ मोड्ने सवारीसाधनका लागि सडकमा कम्तीमा ४ मिटरको फराकिलो ठाउँ राख्नुपर्ने सडकको मापदण्ड छ ।"
"ढुंगेधारा, पोखरी मासिँदै","(ललितपुर) : उपत्यकाका नेवार समुदायले सिठी नखः (पानी दिवस) इनार, ढुंगेधारा, कुवा, पोखरीलगायत खानेपानीका स्रोत सरसफाइ गरेर मनाउने गर्छन् । शनिबार परेको सिठी नखःमा पनि खानेपानीका स्रोतको सफाइ कार्यक्रम गरिनेछ । ललितपुरका थेचोमा रहेका ८ वटा पोखरीको भने सरसफाइ नभएको वर्षौं भयो । केही वर्ष पहिलेसम्म यी पोखरीको पानी खानका लागि प्रयोग गरिन्थ्यो । हिजोआज दुर्गन्धले नजिक पुग्न पनि मुस्किल हुन्छ । यी पोखरी संरक्षणका निकाय नभएका पनि होइनन्, चासो देखाउनेको कमी भएको हो । गोदावरी नगरपालिका१२ मा पोखरी संरक्षण गर्ने जनशक्तिको अभाव छैन । थेचोको मूल बालकुमारी गुठीअन्तर्गत ४ गुठी र ब्रहृमायणी गुठीअन्तर्गत ३ गरेर ७ वटा छन् । एउटा गुठीमा कम्तीमा एक सयभन्दा बढी गुठीयार सदस्य छन् । बालकुमारी र ब्रहृमायणी गुठीले चाहेमा बजेट पनि व्यवस्थापन गर्न सक्छन् । तर, सरसफाइ गर्न न गुठीयारले चासो दिए, न त जनप्रतिनिधिले नै । जनप्रतिनिधि नै पोखरी मासेर वृद्धाश्रम बनाउन लागि परेका छन्, सम्पदा पुनर्जागरण तथा संरक्षण समूह गोदावरीका वीरेन्द्र महर्जनले भने । उनले नेवारी सम्पदा मास्ने अरू कोही नभई नेवार नै भएको उनले जिकिर गरे ।पूर्णचण्डी पोखरीमा हेर्दाहेर्दै व्यापारिक कम्प्लेक्स बन्यो । पुल्चोकस्थित पले स्वाँ (कमलपोखरी) मा सिटी हल बनाउन तत्कालीन प्रधानमन्त्री गिरिजाप्रसाद कोइरालाले शिलान्यास गरे । पाटनका २१ नम्बरका तत्कालीन वडाध्यक्ष कुलाल डंगोलले दरबारदेखि पोखरी मास्ने निर्देशन आउने गरेको सुनाए । दरबारका सचिवको प्रभावमा परेर त्रिभुवनले पाटन पिम्बहाल पोखरी मासेर पार्क बनाउन निर्देशनात्मक पत्र पठाए, उनले भने, निर्देशन नमानेमा पञ्चायतबाट बर्खास्त गर्ने चेतावनी दिए । सम्पदाको महत्त्व बुझेर मास्न नदिएको उनले सुनाए । अहिलेका जनप्रतिनिधिले भने धमाधम मास्न सिफारिस दिइरहेका छन् । ताम्राकार समाज र सम्पदा पुनर्जागरण तथा संरक्षण समूह थेचोद्वारा सिठी नखःको अवसरमा आयोजित जल सम्पदा विषयमा सांसदसँगको अन्तरक्रियामा डंगोलले भने, जबरजस्ती गरेमा कडा रूपमा प्रस्तुत हुन बाध्य हुने छौं । ललितपुरका सांसद जीवन खड्काले सम्पदाको संरक्षण प्रवर्द्धन गर्न बढी स्थानीय र केन्द्र सरकार लाग्नुपर्ने बताए । उनले केन्द्र, स्थानीय सरकार र मन्त्रालयलाई बढी घच्घचाउनुपर्नेमा जोड दिए । जलस्रोतको धनी देश लोभलालचले गर्दा बिग्रियो, उनले भने । सांसद शोभा शाक्यले पोखरी, ढुंगेधारा र राजकुलो संरक्षण गर्न प्रदेश सरकारसमक्ष बजेट माग गरिने बताइन् । उपत्यकामा २००७ सालयता ४० पोखरी र ५२ ढुंगेधारा मासिएका छन् । काठमाडौं र ललितपुर महानगरपालिका, भक्तपुर, कीर्तिपुर नगरपालिकालगायत उपत्यकाका १० नगरपालिकामा २ सय ३३ पोखरी र ५ सय ७३ ढुंगेधारा थिए । तर, अहिले १ सय ९३ पोखरी र ४ सय ७९ ढुंगेधारा बाँकी छन् । ललितपुरमा ६१, काठमाडौंमा १ सय ६५, र्कीतिपुरमा ११, मध्यपुरथिमिमा ६५ र भक्तपुरमा ८७ ढुंगेधारामध्ये ललितपुरमा ७ बन्द र ७ वटा मासिएका छन् । काठमाडौंमा ३३ वटा मासिएका, ३४ बन्द, मध्यपुरथिमिमा ९ बन्द र ३ मासिएका र भक्तपुरमा १८ बन्द भइसकेका छन् । ढुंगेधारा मास्नुमा कानुनी कुनै त्रुटि छैन । संविधानले जल सम्पदालाई संरक्षण र सम्वर्द्धन गर्न प्रयत्न गरेको छ, कानुनका विद्यार्थी सञ्जय अधिकारी भने । वातावरण तथा सांस्कृतिक सम्पदा संरक्षण गर्न दर्ता गरेका करिब सय मुद्दामा भएका ४४ वटा ऐतिहासिक फैसला अधिकांश कार्यान्वयन नभएको उनले सुनाए । ललितपुर महानगरपालिका सम्पदा शाखा प्रमुख चन्द्रशोभा शाक्यले प्रत्येक वर्ष बजेट व्यवस्थापन गरेर संरक्षण गर्दै आइरहेको बताइन् । जनचेतनामूलक कार्यक्रम पनि गर्दै आइरहेका छौं, उनले भनिन्, जलसम्पदाको सम्पूर्ण तथ्यांक संकलन गर्ने योजना छ । ताम्रकार समाजका अध्यक्ष रवीन्द्रराज ताम्रकारले सम्पदा बारेमा निरन्तर बहस गर्दै जाने बताए । सम्पदाको महत्त्वको बारेमा जनचेतना जनाउनुपर्ने आवश्यक देखिन्छ, उनले भने ।"
"वंशको वर्ग, नश्लको नालीबेली","वर्गको घुम्तीऔद्योगिक उत्पादन र अवसरले आधुनिक वर्ग बन्छन् । तर कुत तथा वाणिज्यप्रधान कर प्रणालीले शासकप्रशासकको ध्यान आर्थिक सुरक्षातर्फ गयो । बाध्यकारी श्रम व्यवस्थाले किसानहरू गर्दाखाँदाको थातथलोबाट विस्थापित हुनथाले । मूलधारको अर्थतन्त्रमा किसान वा अन्य पेसावालाको स्थायित्व भएन । यिनको आर्थिक तथा राजनीतिक हैसियत निरन्तर खस्किरह्यो । सन् १८३१ मा ब्रायन एच हट्सनले दरबारका मुख्य कर्मचारीमध्ये ५२ जना नेवार र ३४ जना भारतीय व्यापारीका सन्तानलाई आधुनिक शिक्षा खाँचो भएको प्रतिवेदन इष्ट इन्डिया कम्पनीमा बुझाए । भौतिक संरचना र शिक्षाको महत्त्वको कमजोर लेखाजोखा शासकीय अन्तरकलहले गर्दा २३ वर्षपछि इष्ट इन्डिया कम्पनीको सहयोगमा सन् १८५४ मा औपचारिक विद्यालय शिक्षा सुरु भयो । शासक, प्रभावशाली प्रशासक एवं धनाढ्य व्यापारीका शिक्षित सन्तानले अर्थराजनीति थप कब्जा गरे । रैतीलाई यसले छोएन । सन् १९५१ मा लोकसेवा आयोग स्थापना नहुन्जेलसम्म प्रशासककर्मचारीको नियुक्ति प्रभुत्वशाली प्रशासकको सिफारिस र शासकीय हुकुममा हुन्थे । शिक्षाका कारण नेपालमा नयाँ वर्ग उदायो ।सन् १९५१ पछि काठमाडौं र काठमाडौं बाहिरका स्थानीय शासक, प्रशासक र व्यापारीका सन्तान पढाउन थप विद्यालय खुले । बदलिएको शैक्षिक हैसियतमा विद्यालय शिक्षक र स्थानीय प्रशासक भएर काम गरे । प्रभावशाली सिफारिस र अख्तियारी दुरुपयोगमा तिनको वर्ग उत्थान हुँदै गयो । सन् १९३६ मा उद्योग स्थापना सुरु भयो । उद्योग प्रशासन, खास वंशका पढालेखाहरूले भरिए । उद्योगबाट वैकल्पिक राजनीति जन्मियो । सन् १९५० को राजनीतिक परिवर्तनको योजना र आन्दोलन यिनैको नेतृत्वमा भयो । सत्ता र राजनीति बदलिए पनि अर्थराजनीतिक वंश नियन्त्रण उस्तै छ ।लेखक रिम इन्टरनेसनल रिसर्च नेटवर्कसँग आबद्ध छन् ।"
मूत्रथैलीको क्यान्सर,"निचोड मूत्रथैलीको क्यान्सर चुरोट खाने पुरुष तथा स्त्री दुबैमा प्रायः ५० वर्षपछिको उमेरमा देखापर्ने रोग हो । अल्ट्रासोनोग्राफी तथा सिस्टोस्कोपी परीक्षणबाट रोगको गम्भीरता थाहा पाउन सकिन्छ । सतही, मांसपेशीभित्र जरा हाल्ने र शरीरका विभिन्न अङ्गमा फैलिने गरी ३ प्रकारका मूत्रथैली क्यान्सर लाग्छ । यीमध्ये कुन प्रकारको क्यान्सर भएको हो यकीन गरी शल्य, केमोथेरापी, इम्युनोथेरापी र विकिरण जस्ता प्रविधिबाट उपचार गरिन्छ ।"
स्मार्ट सरकारको स्मार्ट कार्यशैली,"जेठ २३ गते म गाडीको लाइसेन्स नवीकरण गर्न ललितपुर, सातदोबाटोस्थित यातायात विभाग कार्यालयमा पुगेँ । स्मार्ट कार्यकालको स्मार्ट कार्यशैली देखेर आश्चर्यचकित भएँ । ४५ स्थानमा गरी करिब ४ घन्टा पंक्तिबद्ध भएर बल्लबल्ल निवेदन दर्ता गर्न सफल भएँ । गाडी र बाइकका नवीकरणका हरेक स्थानमा हरेक समय सालाखाला सय जनाभन्दा बढीको लाइन हुने गर्छ । तर हरेक स्थानमा जम्मा एउटामात्र काउन्टर छ । फोटो खिचाउने र लाइसेन्स प्रमाणित गर्ने स्थानमा एक जुग नै बित्यो । एक या सवा घन्टा लाइन नबसी फोटो खिच्ने फांँट र लाइसेन्स प्रमाणित फाँंटमा पालो आउंँदैन । राजस्व तिर्ने फांँटमा आधा घन्टा । र स्वास्थ्य विषयक दुई स्थानमा भने दस मिनेट । पहिला एकमात्र दर्ता फांँटमा भने एक बजेपछि १५२० मिनेट र १२ बजेसम्म भने यसमा पनि घन्टौं लाइन हुनेरहेछ । फोटो खिच्ने फाँंटमा ५ कम्प्युटर भए पनि ३ जनामात्र कर्मचारी । भिड हेर्दा फोटो स्टान्डमा कमसेकम १२१३ जनाको काउन्टर चाहिन्छ । लाइसेन्स प्रमाणित फाँटमा पनि एकमात्र काउन्टर छ । हरेकका कागज हेरी, लाइसेन्सको अन्तिममा डाटा कम्प्युटरमा राख्न एकजना कर्मचारीमात्र दिनभरको लगातार लाइनमा । करिब एक घन्टाभन्दा बढी पर्खिनुपर्छ । कमसेकम दस काउन्टरको जरुरत छ ।राजस्व तिर्ने काउन्टरमा एक जनाले कसरी भ्याउने ? पहिलेपहिले बैंकमा तिर्ने सुविधा थियो । पांँच काउन्टर भए सायद दस मिनेटमा पालो आउँथ्यो । यस बाहेक अन्य तीन तहमा भने हरेकमा भिड कम भएकाले १५२० मिनेटमा काम भयो । यो त नवीकरणतिरको दृश्य । नयांँ लाइसेन्स लिनेतर्फको विभागमा त जुलुसै थियो भने रिट्रायल दर्ता गर्ने ठाउँंमा त आन्दोलनै जस्तो ।प्रधानमन्त्रीले विश्वलाई आश्चर्यचकित बनाउने भाषण गर्नुभएकै छ । सायद यस्तै स्मार्ट राजकाजतर्फको संकेत होला । हरेक विषयमा स्मार्टको नारा लाग्नु नै सफलता भन्नेसंँग कसैको केही लाग्दैन । सम्झेंँ हरेक कुरामा घन्टौं लगाउने सोभियत संघमा कूटनीतिक सेवामा धरि तीन वर्षको लाइन । सम्झे साढे तीन दशक पहिले अमेरिकामा गाडी किन्न र बेच्न जम्मा ५ मिनेट लागेको कुरा पनि । यो स्मार्ट भनेको सोभियत स्मार्टनेस कि अमेरिकन स्मार्टनेस ? राजेन्द्र थापा, कौशलटार, भक्तपुर"
धुर्मुससुन्तलीलाई प्रश्न,"२०७२ वैशाख १२ को महाभूकम्पपछि धुर्मुससुन्तली फाउन्डेसनले गरेको सामाजिक कार्यको चौतर्फी सरहना भएकै हो । तर केही समययता फाउन्डेसनको प्रोजेक्ट छनोट प्राथमिकतामै समस्या देखिएको छ । नेपाली शैली झल्किने भनिए पनि कुनै एथ्निक थिममा बनाइएको डिज्नी पार्कको प्रस्ताव नमुना नेपालदेखि क्रिकेट रङ्गशालासम्मका परियोजना आवश्यक प्राथमिकताबाट टाढिँदै जाँदा फाउन्डेसनको सिद्धन्त दृष्टिकोणमाथि नै प्रश्न उठेको छ । फाउन्डेसनको कामकारबाही क्राउड फन्डिङ र साना दाताको सहयोगबाट भएको बुझिन्छ । क्राउड फान्डिङ विश्वभर नै आर्थिक पारदर्शिताको सवालमा विवादित विषय हो । क्राउड फन्डिङका दाताहरू खाडी, मलेसियामा श्रम गर्ने नेपाली युवाहरू हुन्, जो आर्थिक रूपमा सबल छैनन् । यसरी सोझा र आर्थिक रूपले कमजोर समूहसँग पटकपटक चन्दा उठाउनुले केही नैतिक प्रश्न उठाउँछ । दानै गरे पनि न्यून पारिश्रमिकमा ५० डिग्रीमा काम गर्ने दाजुभाइको प्राथमिकतामा नमुना नेपाल डिज्नी पार्क र क्रिकेट रङ्गशाला पक्कै पर्दैन । फाउन्डेसनको आफ्नै आर्थिक पारदर्शिता पनि प्रचार गरे जस्तो प्रस्ट छैन । पारदर्शिताकै सवाल उठ्दै गएमा र भविष्यमा सरकारले चाहेमा यस्ता संस्थाहरूको लेखापरीक्षण कुन सरकारी निकायको दायराभित्र पर्छ ? यस विषयलाई नियमन गरेर नियन्त्रण गर्ने समय भयो कि ? युवराज सेढार्इं, सहायक प्राध्यापक भर्जिनिया कमनवेल्थ विश्वाविद्यालय, अमेरिका"
सनातन सिध्याउने खेल,"मौलिक संस्कृति र परम्परालाई संरक्षण, सम्बर्द्धन र प्रचारप्रसार गरी संसारभर नेपाललाई जीवन्तता प्रदान गर्ने गुठीहरू हाम्रा शान हुन् । यिनीहरूको संरक्षण गर्नु मौलिकता र नेपालीपनको संरक्षण गर्नु हो । तर अहिले सरकारले संसदमा पेस गरेको गुठी सम्बन्धी कानुनलाई एकीकरण र संशोधन गर्न बनेको विधेयक २०७५ ले गुठी परम्परालाई मास्न खोजेको देखिन्छ । विदेशी प्रभुलाई खुसी पार्न र आफ्नो सत्ता टिकाइराख्न जस्तोसुकै सन्धिसम्झौता गर्न पछि नपर्ने हाम्रो नेतृत्व तहले न रहे बाँस, न बजे बाँसुरीको मर्मलाई भुल्नु हुँदैन ।गुठीको नाममा रहेका लाखौं रोपनी जमिनको लालचमा धर्म, संस्कृति र परम्परामाथि नै प्रहार गर्न खोज्नु द्रव्य मानसिकताको परिणाम हो । गुठी संस्कृति र परम्पराको बाहक हो । गुठीविना नेपालको मौलिक संस्कृति र परम्परा बाँच्न सक्दैन । कसैको लोभलालचमा आफ्नो मौलिकता र संस्कृति बेच्न उद्यत त छैन सरकार ? हैन भने सदियौंदेखि चल्दै आएको मौलिक संस्कृति, परम्परा र जात्रापर्वलाई मास्ने खालको विधेयक किन ल्याइयो ? के यही हो गणतन्त्र ? नवराज घिमिरे, उमाकुण्ड, काठमाडौं"
नाक भाँच्ने मेयर,"जेठ २३ गते प्रकाशित हड्डी भाँच्न १ करोड समाचारले मलाई यो टिप्पणी गर्न बाध्य गरायो । सुनसरीको इटहरी उपमहानगरपालिकाका मेयर द्वारिकालाल चौधरीले स्थानीय पत्रकार विराट अनुपमलाई तेरो नाकको हड्डी भाँच्न १ करोडको घडेरी राखेको छु भन्दै धम्की दिएका छन् । यो धम्की सञ्चार माध्यम र सामाजिक सञ्जालमा व्यापक भएपछि न्युज२४ को सिधा कुरा जनतासंँगका टिभी पत्रकार रवि लामिछानेको तपाईले विराटको नाक भाँच्ने धम्की दिनुभएको हो ? भन्ने प्रश्नको जवाफमा चौधरीले सोझै एक करोड त के दस करोड लागे पनि सिध्याउने जवाफ प्रत्यक्ष सुनियो । यो त कानुन हातमा लिने काम भएन र भन्ने अर्को प्रश्नमा पुलिस, प्रशासन, अदालतको बाटो देखाइदिन्छु, तर पत्रकारको अनुहारमा कालो मोसो दल्ने कानुन नै इटहरीमा चल्छ भन्दै न्युज२४ मार्फत पत्रकारलाई नै चुनौती दिए । आफू नेकपाको कार्यकर्ता र प्रदेश १ को सदस्य भएको, केपी ओली, माधव नेपाललाई सुनाइदिन भन्दै प्रचण्डसँंग त हात मिलाएकै हो भन्दै ध्वाँस देखाएका छन् । यसरी आम सञ्चार माध्यमबाटै नागरिकको नाम किटेरै सिध्याउने खुला धम्की र चुनौती दिने मेयर चौधरीप्रति पार्टी र राज्य संयन्त्रबाट कारबाही प्रक्रिया बढाइएको छैन । पत्रकार महासंघ सुनसरी शाखाको बैठकले आफू असुरक्षित भएकाले सुरक्षाको अनुभूति नभएसम्म इटहरी उपमहानगरका कुनै कार्यक्रममा सहभागी नहुने निर्णय गर्दै जिल्लास्थित सुरक्षा निकायमा ज्ञापनमार्फत सुरक्षाको माग गरेको छ । नेकपासंँग प्रेस जगतप्रतिको दृष्टिकोण सार्वजनिक गर्न माग गरेको छ । पत्रकार अनुपमले नगरमा भएका अनियमितताका विषयलाई समाचार बनाउँदा आक्रमणको धम्की दिएको, सामाजिक सञ्जालमै चाटुकार भनी कमेन्ट गरेको बताएका छन् । पत्रकार महासंघले यस्तो घटनाको भर्त्सना गर्दै राज्यको जिम्मेवार निकायमा रहेका मेयर चौधरीलाई सार्वजनिक रूपमा माफ मगाई प्रेस स्वतन्त्रताको सम्मान र पत्रकारलाई निर्वाध काम गर्ने वातावरण बनाउन ध्यानाकर्षण गरेको छ । खुला रूपमा कसैलाई सिध्याइदिने इटहरीको कानुन भनेर ठाडो चुनौती र धम्की दिने मेयरलाई केको संज्ञा दिने ? गंगाराज अर्याल, पाणिनि८, पाली, अर्घाखाँची"
रुन मन लागे पढ्नुस् गणित !,दीपक बस्याल
मिनिस्टर,(५)समातसमात ।के भयो हँ ?समातसमात ।कसलाई समात्ने ?त्यो बदमास मिनिस्टरलाई ।के गर्यो मिनिस्टरले ?आज पनि हाम्रो कुखुराको चल्ला मार्यो ।समातसमात ।भाग्न नपाओस् मिनिस्टर ।समातसमात ।फेरि भाग्यो मिनिस्टर ।समातसमात ।अब त मिनिस्टरलाई नसमाती छाड्दिन ।समातसमात ।म्याउँम्याउँ ।
"कृषि, क्रिकेट र ब्यारेक","क्रि केटको विश्वकप चलिरहेको छ । सन् १९९२ को विश्वकप क्रिकेट हुँदा म वन विज्ञान अध्ययन संस्थानमा स्नातक अध्ययन गर्दै थिएँ । क्रिकेट नबुझे पनि साथीहरूसँग मैले पनि क्रिकेट खेल हेर्न थालेंँ । हेर्दाहेर्दै क्रिकेटबारे बुझ्न थालेंँ अनि हेर्ने बानी लाग्यो । अहिले चितवनमा विश्वस्तरकै सुविधा सम्पन्न क्रिकेट रंगशाला बन्न सुरु भएको छ । भोलि विश्वका ठूला खेल यही रंगशालामा भइदिए !चितवन र क्रिकेट खेलको सम्बन्ध घनिष्ट छ । गैँडा संरक्षणका लागि चितवन विश्वमै प्रख्यात छ, क्रिकेट संघको लोगोमा पनि गैँडा छ । चितवनमा रंगशाला निर्माण अहिले सञ्चार माध्यम र सामाजिक सञ्जालमा ठूलो बहसको विषय बनेको छ । म पढेको गौरीशंकर माध्यमिक विद्यालयमा कृषि विषय पठनपाठन हुन्थ्यो । २०३० को दशकमा म सानो कक्षामा पढ्थेंँ । त्यतिबेला लुम्ले कृषि केन्द्र र मालेपाटनको वागवानी केन्द्रमा कृषि र वागवानीबारे बुझाउन शैक्षिक भ्रमणमा लगिन्थ्यो । हिँडेरै पुग्न सकिन्थ्यो, त्यहाँ । पशु सम्बन्धी ज्ञानका लागि मझेरीपाटनको भेँडीफारममा लगिन्थ्यो । अलि ठूलो कक्षामा पुगेपछि तनहुँ, खैरेनीटारको कृषि फारममा लगिन्थ्यो । कास्की र वरपरका अरु जिल्लाका विद्यालयबाट शैक्षिक भ्रमणको रोजाइमा पनि अक्सर यिनै स्थान पर्थे । बच्चामा वागवानी, कृषि, पशुफारम घुम्न पाउँदा अलौकिक आनन्दको अनुभूति हुन्थ्यो । वन विज्ञानमा प्रविणता प्रमाणपत्र तह पहिलो वर्षमा कृषि विषय पढ्नुपर्छ । २०४५ सालमा क्याम्पसले रामपुरको कृषि क्याम्पसस्थित नमुना परीक्षणस्थलमा शैक्षिक भ्रमण गराएको स्मरण ताजै छ । मैले वागवानीबारे ज्ञान हासिल गरेको मालेपाटनमा द्वन्द्वकालमा सशस्त्र प्रहरी बलको गण बस्यो । मान्छेलाई जीवन दिने फलफूलको अध्ययन तथा अवलोकन गर्ने उक्त थलोमा अहिले मान्छेको जीवन सिध्याउने गोलाबारुद राख्ने कोत, पड्काउने मानिस बस्ने व्यारेक र पेट्रोल पम्प आसिन छन् । मेरो घर जाने बाटैमा पर्ने त्यो ठाउँ पुग्दा जहिल्यै मेरो मन अमिलो हुन्छ । नाम कहलाएको वागवानी केन्द्र किन अर्कै प्रयोजनको रोजाइमा पर्यो होला भनेर ।वन विज्ञान पढ्दा अन्डा सस्तो पाइने भेँडीफारमसम्म हिँडेर जान्थ्यौँ । त्यहाँको केही जग्गामा समेत अहिले सशस्त्र प्रहरी बलको गण रहेछ । सडकबाटै देखिने खैरेनीटारको कृषि अनुसन्धान केन्द्रमा द्वन्द्वकालमै नेपाली सेनाको बाहिनी राखियो । कृषिप्रधान देशमा कृषिकै अध्ययन, अनुसन्धान हुनुपर्ने ठाउँमा किन ब्यारेक राख्नका लागि पटकपटक हस्तक्षेप हुन्छ, सोचनीय विषय छ । अहिले फेरि कृषिवन विश्वविद्यालय रामपुरको जग्गामा कृषिको अध्ययनअनुसन्धान हुनुपर्ने ठाउँमा क्रिकेटको रंगशाला बन्ने भयो । यसको चर्चा चलेदेखि नै मलाई खल्लो लागेको थियो, अर्कै ठाउँमा बनाए पनि हुन्थ्यो नि भनेर । कृषि अध्ययनअनुसन्धान गर्ने ठाउँमा व्यारेक र रंगशाला, अन्न उत्पादन गर्ने ठाउँमा कंक्रिटको जंगल, चुरे विनाशबाट तराईको उर्वर कृषि भूमिको मरुभूमिकरण भएको देख्दा लाग्छ यो देशमा के हुनलाग्यो ? रंगशाला बनाउन जरुरी छ, तर यसका लागि फलफूल, अन्नपातको अनुसन्धान गर्ने ठाउँ नै रोज्नुपरेको हो ?हामी भौतिक विकासले पछि छौं । खानका लागि प्रशस्त अन्न छैन । देशमा जबर्जस्ती युद्ध थुपार्ने र हतियारको व्यापार गर्ने खेलमा हामीले कतै हतियार खरिद र व्यारेक निर्माणका लागि अर्बौं खर्च गरेका त छैनौं ? भोलि हतियार किन्दा र विदेशबाट खानेकुराका आयात गर्दा बजेट सकिएर देशै टाट उल्टिने त होइन ? डल्ला फ्याँक्न र गोला पड्काउने शक्ति आर्जन गर्न पनि अन्नपात, फलफूल त चाहिन्छ नै । भोको पेटले डल्ला फ्याँक्न र गोला पड्काउन सक्दैन होला । रंगशालाको नामकरणको पनि चर्चा छ । खेल भनेको पनि एक किसिमको वैध युद्ध नै हो । यस्तो ठाउँमा पनि शान्तिका अग्रदूत भगवान् गौतम बुद्धको नाममा रंगशालाको नामकरण गर्नु कति सान्दर्भिक होला ? सहर बजारमा बुद्ध मिटसप, बजरंगी माछा पसल राखेको देख्दा पनि मलाई अचम्म लाग्छ । सुनेको थिएँ, क्रान्तिपश्चात चीनमा माओको प्रभाव यस्तो रह्यो कि खेलकुद विकासका लागि समिति बनाउने क्रममा अध्यक्षको नाम प्रस्ताव गर्न भन्दा बैठकका सहभागीहरूले अध्यक्ष माओ भनेका थिए रे । माओकालमा चीनमा अध्यक्ष भन्ने बित्तिकै जुनसुकै संघसंस्थाको नाम पनि माओ भनेजस्तै नेपालमा पनि जस्तोसुकै प्रयोजन होस्, बुद्धकै नाम राख्ने भन्ने विचार आउनु कति उचित हो ?कलाकारद्वय सिताराम कट्टेल र कुञ्जना घिमिरे अर्थात् धुर्मुससुन्तलीले चाहँदा बस्ती र रंगशाला बनाउने योजना साकार हुन सम्भव छ भने कृषिको विकासका लागि पनि उचित स्थान छनोट गरी अध्ययनअनुसन्धान गर्ने ठाउँ बनाउनसकेमा सबैको हित हुनसक्छ । कृषि अध्ययनअनुसन्धान हुने ठाउँमा सेना र प्रहरीका व्यारेक बस्दै जाने र रंगशाला बन्न थाल्ने हो भने कृषिप्रधान देशको हालत के होला ? कृषि अनुसन्धान र उत्पादन बढाउने कार्यक्रम अगाडि बढाउन र गोलाबारुदको आयात र प्रयोग न्यून गर्नसके मात्र बुद्ध जन्मेको देशले विश्व समुदायलाई दिने सन्देशको सार्थकता होला । क्रिकेट रंगशालाका लागि जग्गा खरिद गर्ने पैसाको जोहो गर्नसक्ने सामर्थ्य राख्ने धुर्मुससुन्तलीजीलाई मेरो विनम्रतापूर्वक अनुरोध क्रिकेट रंगशाला चितवनमै बन्नुपर्छ, तर कि अर्को जग्गामा कित कृषि अनुसन्धानचाहिँ अर्को जग्गामा ।"
मेले लिइन् राजनीतिक विश्राम,"लन्डन  बेलायती प्रधानमन्त्री टेरेजा मेले सत्तारूढ दल कन्जरभेटिभको नेताबाट राजीनामा दिएकी छन् । मेले ब्याकबेन्च १९२२ कमिटीसमक्ष शुक्रबार राजीनामा दिएसँगै अब पार्टीले उनको उत्तराधिकारी चयन प्रक्रिया अगाडि बढाउने छ । संसदमा बहुमत रहेको कन्जरभेटिभको नेता नै प्रधानमन्त्री हुने भएकाले अर्को नेता नचुनिएसम्म मे कामचलाउ प्रधानमन्त्रीका रूपमा रहने छिन् । बेलायती अखबारका अनुसार कन्जरभेटिभ दलले जुलाई २२ सम्म नयाँ नेता चुनिइसक्ने योजना अघि सारेको छ । युरोपेली संघबाट बेलायतको बहिगर्मन (ब्रेक्जिट) सम्बन्धी सम्झौता संसद्बाट पारित गराउने आफ्नो प्रयत्न ३ पटकसम्म विफल भएपछि मेमाथि पद छाड्न दबाब बढेको हो । जसका कारण उनले प्रधामन्त्रीका रूपमा आफ्नो ३ वर्षे कार्यकालको बिट मार्ने घोषणा दुई साताअघि गरेकी थिइन् । बेलायतमा सन् २०१६ मा गरिएको जनमतसंग्रहमा ब्रेक्जिट पक्षधरको जित भएपछि तत्कालीन प्रधानमन्त्री डेभिड क्यामरुनले प्रधामन्त्री पदबाट राजीनामा दिएका थिए । क्यामरुनको राजीनामापछि त्यति बेला गृहमन्त्री रहेकी मे २०१६ को जुलाई १३ दलको नेता चयन भएसँगै प्रधानमन्त्रीको जिम्मेवारी सम्हालेकी थिइन् । उनी मार्गरेट थ्याचरपछि बेलायतको प्रधानमन्त्री बन्ने दोस्रो महिला हुन् । दलको नयाँ नेता चयन गर्न जुन १० मा उम्मेदवारी आहृवान गर्ने ब्याकबेन्च १९२२ कमिटीको तयारी छ । नेता बन्ने दौडमा प्रवेश गर्न कम्तीमा ८ सांसदको समर्थन जुटाउनुपर्नेछ । विभिन्न चरणका गोप्य मतदानबाट चयन हुने टोरी सांसदमध्ये दुईबीच एकलाई छनोट गर्न पार्टी सदस्यले मतदान गर्ने छन् । कन्जरभेटिभ दलका ३ सय १३ सांसद र १ लाख ६० हजार सदस्य छन् । दलको नेताका लागि हालसम्म बोरिस जोन्सन, माइकल गोभ, जेरेमी हन्ट, म्याट ह्यानकक, एन्ड्री लिड्सम, डोमिनिक राब, सजिद जाविद, इस्थर म्याकभे, रोरी स्टेवार्ट, मार्क हार्परलगायत ११ ले उम्मेदारी घोषणा गरिसकेका छन् । युरोपियन युनियन (ईयू) सँग आफूले गरेको ब्रेक्जिट सम्झौता संसद्बाट पारित गराउन कैयौं प्रयास गरे पनि असफल भएपछि मेलाई राजीनामा दिन आफ्नै दल र विपक्षी दल लेबरबाट पनि व्यापक दबाब परेको थियो । टोरीको ब्याकबेन्च १९२२ कमिटी अध्यक्ष सर ग्राहम ब्राडीले प्रधानमन्त्री कार्यालय टेन डाउनिङ स्ट्रिटमा भेटेर पद त्याग्ने समय मागेपछि मेको दुई साताअघि नाटकीय रूपमा पद त्याग घोषणा गरेकी थिइन् । प्रधानमन्त्री मेले गत २४ मेमा राजीनामा दिने घोषणा गर्दा भावुक हुँदै ब्रेक्जिट सम्झौता पारित गर्न नसकेकामा पश्चाताप लागेको बताएकी थिइन् । त्यसक्रममा उनले आफ्नो उत्तराधिकारीले जनमतसंग्रहको भावनाअनुरूप ब्रेक्जिट प्रक्रिया टुंगोमा पुर्याउने विश्वास व्यक्त गरेकी थिइन् । ब्रेक्जिटका कारण ३ वर्ष समयावधि मेका लागि निकै तनावपूर्ण रह्यो । गत डिसेम्बरमा आफ्नै दलका ४८ सांसदले मेविरुद्ध संसद्मा अविश्वास प्रस्तावसमेत दर्ता गरे । यद्यपि उनले विश्वासको मत जितिन् । सन् १९९७ मा मेडनहेड सांसद निर्वाचित भएपछि ६२ वर्षीया मेको राजनीतिक करिअर प्रधानमन्त्रीसम्म पुग्यो । तर उनको बिदाइ भने सुखद रहेन । महारानी एलिजावेथ द्वितीयको शासनकालमा बेलायतमा १५ जना प्रधानमन्त्री भइसकेका छन् । तर यहाँ कस्तो राजनीतिक संस्कार छ भने एकपटक प्रधानमन्त्री पदबाट बाहिरिएका नेता पुनः उही पदमा फर्केको इतिहास भने छैन ।"
दुबईमा बस दुर्घटना,संयुक्त अरब इमरेट्सको दुबईमा शुक्रबार भएको एक यात्रुवाहक बस दुर्घटनामा कम्तीमा १७ को मृत्यु भएको छ । दुर्घटनामा केही घाइते छन् । मृतकहरू विभिन्न देशका नागरिक छन् । भारतीय अधिकारीले आफ्नो देशका ८ जनाको ज्यान गएको पुष्टि गरेका छन् । दुबईस्थित भारतीय दूतावासले आफ्नो देशका मृतकको नाम सार्वजनिक गरेको छ । उसले मृतकका परिवारसँग सम्पर्क गरेको जनाएको छ । दुर्घटनामा परेर घाइते भएका अरू भारतीय नागरिकको उपचार हुँदै छ । अरू मृतकबारे थप जानकारी प्राप्त भएको छैन । अधिकारीका अनुसार ओमानमा दर्ता भएको बसमा ३१ यात्रु सवार थिए । प्रहरीका अनुसार शेख मोहम्मद बिन जाएद रोडमा राखिएको संकेत चिहृनमा बस ठोकिँदा दुर्घटना भएको हो । दुर्घटनामा घाइते करिब ५० वर्षीय बस चालकको उपचार भइरहेको छ । घटनाबारे अनुसन्धान सुरु गरिएको दुबई प्रहरीले जनाएको छ । प्रहरीले सामाजिक सञ्जाल टीटरमा दुर्घटनाबारे दुःख व्यक्त गरेको छ । दुबई प्रहरी प्रमुख मेजर जनरल अब्दुल्लाह खालिफा अलमार्रीले सवारीसाधन चलाउँदा सानो गल्ती वा लापरबाहीले नराम्रो परिणाम निम्तने बताए । स्थानीय सञ्चारमाध्यमका अनुसार सडकमा राखिएको उचाइबारे जानकारी दिने संकेत चिहृन छल्न खोज्दा बसको अर्कोतर्फ हुत्तिएको थियो । त्यसक्रममा बसको छत ध्वस्त भएको जनाइएको छ । ओमानी बस कम्पनी म्वासलतले घटनाप्रति दुःख व्यक्त गर्दै मस्कट र दुबईबीचको बस सेवा तत्कालका लागि स्थगित गरेको जनाएको छ ।
चीनमा ड्रागन डुंगा,"बेइजिङ  परम्परागत संस्कृति र सभ्यताको पुनरूत्थानमा क्रियाशील चीनले शुक्रबार तुआनवुच्ये अर्थात् ड्रागन बोट फेस्टिभल मनाएको छ । ईशापूर्व ४७५२२१ का प्रसिद्ध कवि तथा कूटनीतिज्ञ छ्वी युआनको सम्झनामा विशेष खानेकुरा खाँदै डुंगा खियाउने मुख्य गतिविधिसहित यो पर्व मनाउने गरिन्छ ।किम्वदन्तीअनुसार तत्कालीन चीनका विभिन्न राज्यबीचमा निरन्तर युद्ध भइरहन्थ्यो । छिन् र छ्वी राज्य निकै शक्तिशाली रहेका बेला कवि युआन छ्वी राज्यका उच्च पदाधिकारी थिए । चीनको प्राचीन साहित्य इतिहासमा युआनले आफ्नो राजनीतिक संकल्प, नेताहरूको विवेकशील, न्यायोचिन र निःस्वार्थ नीति, प्रकृति, भूगोल समेटिएका विभिन्न कविता लेखेका छन् । छ्वी राज्य आन्तरिक मामिला र कूटनीतिक क्षेत्रमा गम्भीर मतभेदमा फसेपछि कवि युआनमाथि राजनेताले विश्वास गर्न छोडे । यसको फाइदा उठाउँदै ईशापूर्व २७८ मा छिन् राज्यका सेनाले छ्वी राज्यमाथि नियन्त्रण जमाए । आफ्नो राज्यको अस्तित्व मेटिएको देख्न नसकी कवि तथा कूटनीतिज्ञ छ्वी युआनले नदीमा हामफालेर देहत्याग गरे ।देशभक्त कवि युआनले मातृभूमि शत्रु राज्यमा गाभिएपछि मि लो च्याङ मा डुबेर प्राण त्यागेको दिन उनको कदर गर्दै बर्सेनि बाँसका टुक्रामा प्वाल पारी चामल राखेर नदीमा बगाउन थालियो । त्यो प्रचलन परिष्कृत कविको खोजी गर्न डुंगा प्रतियोगिता गर्ने तथा जलचरबाट कविको शरीर जोगाउन विभिन्न खानेकुरा बगाउने गरिएको हो । कविलाई बचाउन त्यति बेला मानिसले नदीमा डुंगा चलाएका थिए भन्ने मान्यताका आधारमा हाल चिनियाँहरू ड्रागन बोट प्रतियोगिता गर्ने गर्दछन् । प्रतियोगितामा कुनै कुनै ठाउँमा दर्जनौंको संख्यामा डुंगाहरूले भाग लिन्छन् र निकै रोचक तथा मनमोहक दृश्य देखिन्छ । डुंगाको अगाडिको भागमा नागको टाउको जडान गरिनुका साथै झ्याली, डम्फु र नगराको आवाज घन्काएर डुंगाबाजहरू प्रतियोगिता जित्न तँछाडमछाड गर्छन् ।"
उत्तर प्रदेशमा आँधीले १९ को मृत्यु,"लखनऊ भारतको उत्तर प्रदेश राज्यमा बिहीबार साँझ आएको वर्षासहितको हावाहुरी र चट्याङका कारण १९ को मृत्यु भएको छ । ४८ घाइते छन् । उत्तर प्रदेशका राहत उद्धार आयुक्त जीएस प्रियदर्शीले राज्यका १२ जिल्ला नराम्रोसँग प्रभावित भएको जनाए । उनले आँधी प्रभावित जिल्लामा राहत र उद्धारको कार्य जारी रहेको बताए । आँधीबाट उत्तर प्रदेशका मैनपुरी, कासगन्ज, एटा, आगरा, रामपुर, बदायु र पिलिभित सबैभन्दा बढी प्रभावित भएका छन् । स्थानीय सञ्चारमाध्यमका अनुसार चट्याङका साथै रूख र पर्खालहरू ढलेर मानिसको मृत्यु भएको छ ।स्थानीय प्रशासनले मृतकका परिवारलाई जनही क्षतिपूर्तिको घोषणा गरेको छ । आँधीका कारण ठूलो संख्यामा घरपालुवा पशुपक्षी मरेका छन् । आँधी प्रभावित क्षेत्रमा भएको जनधनको क्षतिको विवरण संकलन गर्ने कार्य जारी रहेको स्थानीय प्रशासनले जनाएको छ ।"
छाला समस्याले मिलिया,"के तपाईको आँखा, नाक, गाला वरपर भागमा पिप नभएको सेतो, पहेंलो बिमिराजस्तै कडा दाना आएका छन् ? खासै दुःख नदिए पनि यसले तपाईंको सौन्दर्यमा असर गरेको अनुभूति हुन्छ ? यस्ता बिमिरालाई अंग्रेजीमा मिलिया भनिन्छ ।यसको कुनै खास नेपाली नाम छैन । यो छालाको समस्याका कारण आउने गर्छ । यसलाई मिल्क स्पट र आयल सिडसमेत भनिन्छ । यो धेरैजसो आखाँको तल, नाक, गाला, निधार र छातीमा आउने गर्छ । मिलिया खतरनाक स्थिति होइन, यो स्वास्थ्य समस्या नभई सौन्दर्य समस्या हो, धुलिखेल अस्पतालका छाला रोग तथा सौन्दर्य विशेषज्ञ डा धर्मेन्द्र कर्ण भन्छन्, यो आउँदैमा आत्तिनु पर्दैन । न त यसको कुनै उपचार नै आवश्यक हुन्छ । तर सौन्दर्य प्रभावित हुन लाग्दा केही चिकित्सकीय प्रक्रिया अपनाउन सकिन्छ । मिलियाले तैलीय छाला भएकाको दाँजोमा सुक्खा छाला भएकालाई बढी प्रभावित गर्छ । यो करिब १ देखि २ मिलिमिटरको सेतो छालाको दाना हो । यो सेतो दाना (बिमिरा) जस्तै छालामा देखिन्छ । यो केराटिनको कारणले हुन्छ । अर्थात् यो केराटिनले भरिएको सिस्ट हो । जो छालाको सतहभन्दा मुनि फस्छ । यो हाम्रो स्वास्थ्यका लागि घातक हुँदैन । केराटिन मानव शरीरमा पाइने यस्तो प्रोटिन समूह हो, जसले रौं, छाला र नङको निर्माण हुन्छ । सामान्य भाषामा भन्ने हो भने, जब छालाको मृत कोषिका छालामाथि आउँछ तब यसैले मिलियाको रूप लिन्छ । मिलिया अनुहारमा देखिने हाइट हेड हैन । यो हाइट हेडभन्दा फरक हुन्छ । हाइट हेडमा पिप हुन्छ तर यो पिपले भरिएको हुँदैन, डाकर्ण भन्छन्, यो डन्डीफोर वा छालाको संक्रमणजस्तो समेत हैन, यो सामान्य छालामा देखिने सेतो, पहेंलो दाना हो । दानाजस्तै हुने यो बिमिरा कुनै पनि उमेरमा हुन सक्छ । तर यो समस्या सबैभन्दा बढी बच्चा र त्यसपछि युवामा देखिन्छ । हेर्दा अनुहार भद्दा लाग्ने, यो समस्या उपचारबिना समेत समाप्त हुन्छ । तर यदि तपाईं मिलियालाई आफ्नो अनुहारको लागि समस्या नै भएको ठान्नुहुन्छ भने छाला रोग विशेषज्ञसँग परामर्श लिने सल्लाह डाकर्ण दिन्छन् । उनी मिलियालाई बिमिरा, डन्डीफोर, दाना आदिको श्रेणीमा राख्न नसकिने बताउँछन् । यो मृत कोषिकाले गर्दा हुने भएकाले आफैं केही सातामा निको हुन सक्छ । केही साताको उपचार प्रक्रियाबाट समेत मिलिया निको नहुँदा डर्मेटोलजिस्टले एक विशेष चिकित्सकीय प्रक्रियाअन्तर्गत यसलाई सुईको माध्यमले छालाबाट बाहिर निकाल्ने गरेका छन् । यति मात्र नभई मिलियालाई हटाउन क्रायो थेरापी (उपचार प्रक्रियाअन्तर्गत अत्यन्त चिसो उपयोग गर्नु) समेत गरिन्छ । यसलाई चिथोर्ने वा आफैंले निकाल्ने प्रयास गर्नु हुँदैन । चिथोर्दा यसले समस्या दिन सक्छ । चिथोर्दा, कोट्याउँदा यसले छाला पोल्नुको साथै चिलाउने समस्या वा संक्रमणसमेत हुन सक्छ । यति मात्र नभई यसले गर्दा छालामा दागसमेत बस्न सक्छ । करिब आधा जति नवजात शिशुको अनुहारमा मिलिया विकसित हुन्छ तर यो जन्मको केही सातापछि आफैं निको हुने औंल्याउँदै डाकर्ण भन्छन्, वयस्कमा छालाको कुनै पनि प्रकारको चोटको परिणमस्वरूप मिलिया हुन सक्छ । यो छालालाई निको पार्न विकसित भएको हुन सक्छ । मुख्यरूपमा युवामा मिलियालाई त्यसै छोड्दा समेत आफैं निको भएर जान्छ । धेरैजसो व्यक्तिमा मिलिया हुने कुनै चिकित्सकीय कारण हुँदैन । यसको उपचारका लागि मिलिया हुने कारण खुट्याउनुपर्छ । छाला रोग विशेषज्ञले तपाईंको शरीरमा मिलिया हुने कारण पत्ता लगाएर यसबाट उन्मुक्ति दिन सघाउने छ । डाकर्णका अनुसार सबैभन्दा सामान्य प्रक्रिया निर्मलीकरण गरिएको सुईको माध्यमले यसलाई झिक्नु हो । तर यो इलेक्ट्रोकोटरी (विद्युत्को माध्यमले डढाउनु) को माध्यमले समेत हटाउन सकिन्छ । ट्रपिकल रेटिनोइडस यसको उपचारमा उपयोगी मानिएको छ । तर यसको अतिरिक्त अन्य कुनै छाला स्याहार गर्ने अवयव (इनग्रिडियेन्ट) वा फर्मुलेसन मिलियामा प्रभावकारी हुने कुनै प्रमाण छैन । हालसम्म मिलियाबाट बचाउको कुनै प्रभावकारी उपाय पत्ता नलागेको समेत डाकर्ण बताउँछन् । प्रत्यक्ष घामबाट अनुहार जोगाऔं खासै बढी वैज्ञानिक प्रमाण नभए पनि सूर्यको हानिकारक किरणले मिलियाको समस्यालाई झन् बढाउने स्थिति देखिएको छ । मिलिया प्रभावितले अनुहारलाई सूर्यको हानिकारक किरणबाट जोगाउने फायदाजनक हुन सक्छ । मेकअप बढी नगरौंमिलियाग्रस्त महिलाले यसलाई लुकाउन अनुहारमा बढी कस्मेटिकको उपयोग गर्ने गरेको देखिन्छ । कस्मेटिक उत्पादनले अनुहारको छालाको रोम छिद्रलाई बन्द गर्छ । यसले छाला बढी प्रभावित हुनुको साथै मिलियामा समेत वृद्घि देखिनुको साथै छालाको अन्य समस्यासमेत देखिन सक्छ । अनुहारलाई न्यानो तौलियाले सेकौंतातो पानीमा तौलियालाई भिजाएर यसलाई निचोरेर अनुहार छोप्दा फाइदा पुग्छ । यो अनुहारमा बाफ लिनु जत्तिकै फायदाकारी हुन सक्छ । यसले गर्दा अनुहारको छालाको बन्द भएको रोमछिद्र खुला हुन्छ र अनुहारको छालाको मृत तहसमेत निस्किन्छ । छाला सफा राखौंमिलिया तैलीय छालाको दाँजोमा सुक्खा छालालाई बढी प्रभावित गर्ने पाइएको छ । सुक्खा छालाको कोषिका सहजै छालाको माथिल्लो तहसम्म आउँछ । यसैले दिनहुँ अनुहारलाई पानीले सफा राख्नुपर्छ । यसले छाला हाइड्रेटेड, रहनुको साथै सफासमेत हुन्छ ।"
रोगसँग लड्न लिची,"मीठो स्वादसँगै उच्च पोषक तत्त्वयुक्त लिची फूर्तिदायक हुन्छ । यो मूलतः चीनबाट आएको फल हो । यो फललाई २००० ईशापूर्वदेखि नै चीनमा खाँदै आइएको हो । चीन हुँदै यो फल भारत, नेपाल, थाइल्यान्ड, भियतनाम, बंगलादेश, फिलिपिन्स, इन्डोनेसिया, अस्ट्रेलिया, मरिसस, अमेरिका, इजरायल, र मेडागासकर मुलुकमा पनि पुगिसकेको छ । भारत, विहारस्थित भारतीय कृषि अनुसन्धान परिषद्, राष्ट्रिय लिची अनुसन्धान केन्द्रका अनुसार यसमा सुक्रोज, फ्रुक्टोज र ग्लुकोज गरी तीनै प्रकारका चिनी पाइन्छ । लिचीको फलमा करिब ६० प्रतिशत जुस, ८ प्रतिशत र्याग, १९ प्रतिशत बीउ र १३ प्रतिशत बोक्रा हुन्छ । यसमा भिटामिन सी, पोटेसियम र प्राकृतिक चिनी पाइन्छ । लिचीमा चिनी १०२२ प्रतिशत, प्रोटिन ०७ प्रतिशत, बोसो ०३ प्रतिशतलगायत धेरैजसो भिटामिन जस्तै सी, ए, बी १, बी २ प्रशस्त पाइन्छ । केन्द्रको तथ्यपत्रअनुसार लिचीमा थुप्रै रोगको प्रतिरक्षात्मक क्षमता देखिएको छ । यसमा एथोसायनिन, फिनोलिक्सजस्तो जैव सक्रिय यौगिक पाइन्छ । जसले लिचीको फल मुटु रोग, मधुमेह, मृगौला रोग, क्यान्सरसँग लड्नमा प्रतिरोधीक्षमता दिन्छ । लिचीले क्यान्सरपीडित कोषिकाको विकासमा अवरोध उत्पन्न गर्छ । पाचनतन्त्र र रक्तसञ्चारलाई राम्रो पार्ने लिचीको १०० ग्राम गुदीमा करिबव ७० मिलिग्राम भिटामिन सी हुन्छ । जो हाम्रो स्वास्थ्यका लागि अत्यन्त आवश्यक हुन्छ । लिचीमा पाइने भिटामिन सीले हाम्रो दैनिक आवश्यकताको करिब ७० प्रतिशत पूरा गर्छ । यसमा बोसो र सोडियम नाम मात्रको हुन्छ । यसले एनिमिया रोगको लक्षणमा समेत सुधार ल्याउँछ । लिचीको उपयोग पारम्परिक चिनियाँ र भारतीय चिकित्सा प्रणालीमा थुप्रै रोगसँग लड्नमा गरिन्छ । लिचीमा कार्बोहाइड्रेट, भिटामिन ए र बी कम्प्लेक्स, भिटामिन सी, क्याल्सियम, पोटासियम, म्याग्नेसियम, आइरन, फस्फोरसजस्ता खनिज लवण पाइन्छ । यसमा बिटा क्यारोटिन, राइबोफलेबिन, नियासिन, फोलेट आदि धेरै बढी मात्रामा पाइन्छ । यसको भिटामिनले रातो रक्तकणिकाको निर्माण गर्छ । यसले बिटा क्यारोटिनलाई कलेजो र अन्य अंगमा संग्रहित गर्न सघाउँछ । यसमा भएको बिटा क्यारोटिन र ओलिगोनोलले मुटुलाई स्वस्थ राख्न सहयोगी हुन्छ । यसमा बढी मात्रामा भएको पोटासियम र सोडियमले गर्दा नशामा रगतको सञ्चार सही रहन्छ र रक्तचाप नियन्त्रित हुन्छ । फोलेटले शरीरमा कोलेस्ट्रोलको स्तरलाई नियन्त्रित राख्छ । यसले हाम्रो स्नायु प्रणाली स्वस्थ रहन्छ । यो कपालको स्वास्थ्यका लागि समेत राम्रो मानिन्छ । यसमा कपर हुन्छ । यसले हेयर फलिकल्सलाई उत्तेजित पार्छ र कपाल बढ्नमा सघाउँछ । यसमा भएको भिटामिन सी र प्रोटिनले कपालमा चमक ल्याउँछ । यो एउटा राम्रो एन्टिअक्सिडेन्टसमेत हो । यसमा भएको भिटामिन सी शरीरमा रक्तकोषिकाको निर्माण र फलामको अवशोषणमा समेत सघाउँछ । यो प्रतिरोधी प्रणालीलाई कायम राख्न आवश्यक मानिन्छ । यसको सेवनले पाचनप्रक्रियामा सहयोग पुग्छ ।"
भिडिओ गेमको लत रोगजस्तै,"भिडिओ गेमको लतलाई अब रोगका रूपमा मान्न सकिने छ । विश्व स्वास्थ्य संगठन (डब्लूएचओ) यो मुद्दामा छिट्टै मतदानमा जाने तयारीमा छ । गेमको लतले गर्दा बच्चा र युवाहरू मनोवैज्ञानिक समस्यासँग जुधिरहेका छन । एमआरआई स्क्यानमा आएको जानकारीअनुसार, भिडियो गेमको लतको कारण युवा तनाव र डिप्रेसनमा जान थालेका छन् । यो नसालु औषधि र मदिराको जस्तै लत बनेको छ ।डब्लूएचओले पछिल्लो साल ११ औं इन्टरनेसनल क्वालिफिकेसन अफ डिजिज कार्यक्रममा भिडिओ गेमको लतलाई एउटा रोगको दर्जा दिने निर्णय गरेको थियो । यसको लत भएका व्यक्ति दैनिक कामकाजभन्दा बढी गेमलाई महत्त्व दिन्छन् । यदि यो कारणले उनीहरूको जीवनमा नराम्रो असर पार्छ भने यसलाई गेमिङ डिसअर्डर अर्थात् रोगको सिकार मान्न सकिन्छ । डब्लूएचओको प्रतिवेदनअनुसार यदि तपाईं आफ्नो जीवनको बाँकी काम पूरा गर्दै गेम खेल्ने समय निकाल्नुहुन्छ भने ती व्यक्तिका लागि यो रोग होइन । चिकित्सकीय मान्यताअनुसार बच्चा बिरामी यो कारण छन् कि उनीहरू स्कुलबाट घर फर्केपछि सबै काम छोडेर मोबाइल गेम मात्र खेल्छन् । यो एउटा यस्तो रोग हो, जसमा मनोवैज्ञानिक र मनोचिकित्सक दुवैको सहयोग लिनुपर्छ । दुवैले एउटै समय उपचार गरे भने बिरामीमा छिट्टै फरक देख्न सकिन्छ । केही मनोवैज्ञानिकका अनुसार थुप्रै मामिलामा साइको थेरापी नै प्रभावकारी हुन्छ । डब्लूएचओका अनुसार १० मध्ये एक बिरामीलाई अस्पतालमा रहेर यो रोगको उपचार आवश्यकता पर्छ । ६ देखि ८ सातामा सामान्यतः गेमिङ एडिक्सनको लत छुट्न सक्छ ।"
कम उमेरका बच्चालाई टीभी हेर्न नदिऔं,"बच्चामा टीभी र इलेक्ट्रोनिक ग्याजेटको बढ्दो क्रेजलाई लिएर विश्व स्वास्थ्य संगठन (डब्लूएचओ) ले एउटा चेतावनी दिएको छ । डब्लूएचओका अनुसार एक वर्षभन्दा कम उमेरका बच्चालाई टीभी हेर्न दिनु हुँदैन । यस्तै दुईदेखि चार वर्षका बच्चालाई एक घण्टाभन्दा बढी समय टीभी हेर्न दिनुहुन्न । अर्को तर्फ युनाइटेड नेसन्स हेल्थ एजेन्सीले ५ वर्षको बच्चालाई लिएर आफ्नो रिपोर्टमा बढी चासो देखाएको छ । अनुसन्धानकर्ताले भनेका छन् कि आईप्याड र अन्य इलेक्ट्रोनिक उपकरणलाई बच्चाबाट टाढा राख्नु सबैभन्दा ठूलो समाधान हो । रिपोर्टअनुसार ५ वर्षभन्दा कम उमेरका बच्चालाई बढी व्यायाम गर्ने र निद्रा लिनुपर्छ जसले किशोरावस्था र वयस्क भएपछि मोटोपनाजस्तो रोग नहोस् ।डब्लूएचओका महानिर्देशक डा टेड्रोस एडनोम गेब्रिससको अनुसार सबै व्यक्तिका लागि राम्रो स्वास्थ्य हासिल गर्नु आवश्यक छ । बाल्यकालको प्रारम्भ यस्तो समय हुन्छ जब राम्रो स्वास्थ्यलाई उकास्न आवश्यक छ कि परिवारको जीवनशैली त्यसअनुकूल होस् । रेडियो र टीभीको प्रभावलाई लिएर चिन्तित अनुसन्धानकर्ता स्क्रिन टाइमको प्रभावको अध्ययन गरिरहेका छन् । यो अध्ययनमा टीभी, कम्प्युटर, स्मार्टफोन, डिजिटल ट्याबलेट र भिडियो गेमजस्तो उपकरण सामेल गरिएका छन् । यसका माध्यमले थाहा पाउने प्रयास गरिन्छ कि यसले पूरै शरीर र मस्तिष्कमा के प्रभाव पर्छ ।"
मुख स्वस्थ भए यौनजीवन खुसी,"एउटा अध्ययनअनुसार मुखको स्वास्थ्यको सम्बन्ध यौनजीवनसँग समेत जोडिएको हुन्छ । जर्नल अफ क्वालिटी अफ लाइफ रिसर्च मा प्रकाशित अध्ययनअनुसार तपाईंको यौनजीवन राम्रो छैन भने दाँतको परीक्षण गराउनुपर्छ । अध्ययनअनुसार लभ रिलेसनसिप राम्रो भएकाको मुख स्वास्थ्य ती व्यक्तिभन्दा राम्रो हुन्छ जसको लभ वा सेक्स लाइफ राम्रो हुँदैन । जो व्यक्ति प्रेममा हुन्छन् उनीहरू आफूमा बढी ध्यान दिन्छन् । उनीहरू भावनात्मक रूपमा आफ्नो जीवनसंगिनीसँग टाढा हुन्छन्, उनीहरू डेन्टल चेकअप र डेन्टल केयर गर्नबाट बाँच्ने प्रयास गर्छन् ।"
लोकसेवा विज्ञापनबारे सत्तापक्षकै सांसदबीच विवाद,"(काठमाडौं) : सत्तारुढ नेकपाका सांसद जनार्दन शर्माले संवैधानिक अराजकता बढेको बताएका छन् । संसद्को राज्यव्यवस्था तथा सुशासन समिति बैठकमा शुक्रबार शर्माले संवैधानिक आयोगमै विवाद आउन थालेकाले यसलाई संसद्ले रोक्नुपर्ने बताए । स्थानीय तहमा कर्मचारी भर्नाका लागि गरिएको विज्ञापन रोक्न सरकार र लोकसेवा आयोगलाई निर्देशन दिन उनले समिति सभापतिलाई आग्रह गरे । यसमा धेरै लामो छलफल गर्नुभन्दा पनि संविधानविरोधी कुरामा छुट दिन सकिँदैन, उनले भने, अब त संवैधानिक आयोगमै विवाद आउन थाल्यो, यसलाई रोक्ने कि अराजकता बढाइरहने ? उनले परिवर्तनको आधारमै प्रहार हुन थालेको बताए । संवैधानिक अराजकताले कहाँ पुगिन्छ ? कुनै पनि अराजकताले समाजको उन्नति हुँदैन, उनले भने, मान्छे भर्ना गर्ने कुरा मात्र होइन, यसबाट राष्ट्र स्वतः संकटमा पर्छ । संविधान मिचिँदै आएको छ । यो संविधान फेल गराउने प्रयास हो । संविधान विकसित हुने, फेल नहुने प्रस्ट पार्दै उनले यो विषयमा गम्भीर बन्नु जरुरी रहेको बताए ।संविधानको धारा कोट गरेर लोकसेवाको विज्ञापन संविधानविरोधी भएकाले तत्काल रोक्न निर्देशन जारी गर्नुपर्ने उनले अडान राखे । चित्त बुझ्नेले हुन्छ भन्छन्, नबुझ्नेले आफनो कुरा राख्छन्, एउटा निर्णयमा पुगौं, उनले भने, यसमा धेरै समय खेर नफालौं । उनले करारमा कर्मचारी भर्ना गरेर स्थानीय तहमा देखिएको तत्कालको समस्या हल गर्नुपर्ने बताए । सत्तापक्षकी सांसद पम्फा भुसालले संघीयताले समावेशितालाई स्वीकारेको भन्दै यसलाई लागू गर्नुपर्ने बताइन् । उनले आयोगको गल्तीलाई सच्याउनुपर्नेमा जोड दिइन् । लोकसेवाको विज्ञापन खारेज गर्न निर्देशन दिने कि नदिने भन्नेमा सांसदहरूबीच निकैबेर गलफत्ती चल्यो । पटकपटक बोलाउँदा पनि सामान्य प्रशासनमन्त्री लालबाबु पण्डित बैठकमा नआएकामा उनीहरूले आपत्ति जनाए । मन्त्री नआएपछि समितिले उनको धारणा नबुझी निर्देशन दिने तयारी गरेको थियो । तर त्यसमा सत्तापक्षीय सांसदबीचमै विवाद देखियो । विवाद भएपछि समितिले निर्णय गर्न सकेन । बिहानको बैठकमा मन्त्री नआएपछि बेलुकी आउने भन्दै फेरि पौने ६ बजे बैठक राखिएको थियो । बेलुकी पनि मन्त्री र सचिव यादव कोइराला आएनन् ।मन्त्री पण्डित आएको भए राम्रो हुन्थ्यो, नआए पनि विकल्पसहितको निर्देशन दिनुपर्छ, सांसद भुसालले भनिन् । सत्तापक्षकै सांसद यशोदा सुवेदीले विज्ञापन रद्द गर्न निर्देशन दिनुपर्ने बताइन् । बिहानको बैठकमा सचिव कोइरालाले संवैधानिक व्यवस्थाअनुसारै लोकसेवालाई कर्मचारी माग्न लगाएको बताएका थिए । दोस्रो बैठकमा बिहानै ड्राफट गरेको निर्देशनको बुँदामाथि छलफल सुरु भयो । सांसद शर्माले ड्राफटको भाषा सच्याउन सुझाव दिइरहेका बेला सत्तापक्षका अन्य सांसदले बोल्न पाउनुपर्ने माग गरे । नबोलौं भनेको केही लागेन, आफ्नै पार्टीका साथीहरूको विपक्षमा बोल्नुपर्ने भयो, नेकपाका सांसद विजय सुब्बाले भने, मन्त्री पण्डितलाई सरकारको कुरा राख्ने अवसर नदिई गरिने निर्णय प्रक्रियामा मेरो असहमति हुन्छ । उनले प्रतिपक्ष पनि आफूले जितेको जसरी निर्देशन दिन हतारिएको बताए । उनी बोल्दाबोल्दै कांग्रेसकी मीना पाण्डेले भनिन्, माननीय विजयजी, प्रतिपक्ष होइन, सत्तापक्षबीचमै विवाद देखियो । सुब्बा आफ्नै पार्टीका सांसदहरू शर्मा, सुवेदी र भुसालको भनाइमा बिहानैदेखि असहमत थिए । त्यसपछि सत्तापक्षकै नवराज सिलवालले मन्त्रीको कुरा नसुनी निर्देशन दिनु संसदीय मर्यादाविपरीत हुने बताए । उनले पनि मन्त्रीलाई बोल्ने अवसर दिनुपर्ने तर्क गरे । उनले घुमाउरो पारामा तत्काल निर्देशन दिने कुरामा असहमति रहने बताए । विवाद चलिरहेका बेला सांसद शर्मा बैठकबाट बाहिरिए । बिहान संविधानमाथि प्रहार भएको तर्क राखेका उनी निर्णय गर्ने बेलासम्म बैठकमा फर्केनन् । सांसद भुसालले पनि बेलुकीको बैठकमा केही बोलिनन् । कांग्रेस सांसद दिलेन्द्र बडू, अमरेशकुमार सिंह, डिला संग्रौला, राजपाका राजेन्द्र महतोलगायतले तत्काल निर्देशन जारी गरेर आयोगको विज्ञापन रोक्न पुनः माग गरे । बैठक चल्दाचल्दै सांसद सिलवाल पनि बाहिरिए र केही बेरपछि फर्किए । भुसाल, सुब्बा र सिलवाल बाहिर निस्कनेफर्किने क्रम चलिरहयो । बैठकमा सहज अवस्था नदेखेपछि सभापति श्रेष्ठले १० मिनेटका लागि बैठक स्थगित गरिन् । स्थगित गरेपछि सुब्बा र सिलवालसँग सभापति श्रेष्ठले छुट्टै कुरा गरिन् । त्यसपछि कांग्रेस सांसद बडूसँग पनि छलफल गरिन् । आधा घण्टाको अनौपचारिक छलफलपछि सहमति जुटयो । मन्त्री आए ठिकै छ, नआए अहिले तयारी भएकै निर्देशन जारी गर्ने सहमति भएको छ, बडूले भने, निर्देशनको बुँदामा विज्ञापन रद्द गर्ने उल्लेख छ । करिब आधा घण्टापछि बैठक पुनः सुरु भयो । सभापति श्रेष्ठले आगामी २७ गते मन्त्रीलाई आफ्ना कुरा राख्न अन्तिम अवसर दिने निर्णय भएको जानकारी दिइन् ।"
विमानस्थलको व्यग्रता,कसको कति लागत ?यो आयोजना ९७२१ मिलियन अमेरिकी डलर (हालको विनिमय दरअनुसार १० अर्ब ७९ करोड रुपैयाँ) लागतमा निर्माण भइरहेको छ । यसमध्ये करिब २५ प्रतिशत लगानी नेपाल सरकारले गरेको छ भने बाँकी दातृ निकायको हो । सबैभन्दा बढी लगानी एसियाली विकास बैंकको छ । उसले एसियन डेभलपमेन्ट फन्डबाट अनुदानका रूपमा १२७५ मिलियन अमेरिकि डलर (१ अर्ब ४१ करोड ५२ लाख ५० हजार रुपैयाँ) सहयोग गर्नेछ । एसियन डेभलपमेन्ट फन्डबाटै ४२७५ मिलियन अमेरिकी डलर (४ अर्ब ७४ करोड ५२ लाख ५० हजार रुपैयाँ) ऋणका रूपमा उपलब्ध गराउनेछ । इन्टरनेसनल डेभलेपमेन्टअन्तर्गतको ओपीईसी फन्डबाट १५ मिलियन अमेरिकी डलर (१ अर्ब ६६ करोड ५० लाख रुपैयाँ) लगानी हुनेछ । एसियन क्लिन इनर्जी फन्डको ३ मिलियन अमेरिकी डलर (३३ करोड ३० लाख रुपैयाँ) लगानी छ । बाँकी २३ मिलियन अमेरिकी डलर (२ अर्ब ६३ करोड १८ लाख १० हजार रुपैयाँ) भने नेपाल सरकारको हो ।
एउटै वडामा ६३ उद्योग,"नेपालगन्ज  बाँकेको जानकी गाउँपालिका६ गनापुरमा ६३ उद्योग स्थापना भएका छन् । ४४ वटा सञ्चालनमा र १९ सञ्चालनको तयारीमा छन् । नेपालगन्ज औद्योगिक क्षेत्रमा ३० वटा मात्रै सञ्चालनमा भने गनापुरमा स्वस्फूर्त रूपमा सिमेन्ट, आइरन, खाद्य, इँटा, जडीबुटी, रोजिन, औषधिजस्ता आन्तरिक खपत र निर्यातमा महत्त्व राख्ने ठूला उद्योग स्थापना भएका हुन् । नेपालगन्जकोहलपुर सडक खण्डसँगै जोडिएको गनापुरमा लहरै उद्योग स्थापना भएका छन् ।जानकी गाउँपालिका६ का वडाध्यक्ष सुरेश अहिरले राजमार्गसँग जोडिएको र नेपालगन्ज उपमहानगरपालिकाबाट नजिक भएकाले गनापुरमा उद्योग थपिने क्रम बढेको बताए । यहाँ स्थापित ६३ मध्ये ६ उद्योग अहिले बन्द अवस्थामा र पाँच नयाँ उद्योग खुल्ने क्रममा छन् । बाँकेको जानकी गाउँपालिकामा पछिल्लो समय नयाँ नयाँ उद्योग थपिँदै गएको गाउँपालिका अध्यक्ष रामनिवास यादवले बताए । गाउँपालिकाले उद्योगमैत्री नीति अपनाउँदै गनापुर क्षेत्रलाई औद्योगिक क्षेत्रका रूपमा विकास गरिने उनले बताए । नेपालगन्ज उपमहानगरपालिका भित्र ठूलो उद्योग खोल्नका लागि आवश्यक पर्ने जग्गाको अभाव छ । पाइहाले पनि महँगो पर्छ । त्यसको विकल्पमा उपमहानगरपालिकासँगै जोडिएको र राजमार्गको छेउमै रहेको जानकी गाउँपालिकामा पर्याप्त जग्गा सुलभ मूल्यमा पाउन सहज छ, गाउँपालिका अध्यक्ष यादवले भने, त्यसैले उद्योग खोल्दा सबैको रोजाइ यो गाउँपालिका हुने गरेको छ ।"
घरबासमा डेढ लाख पर्यटक,"लमजुङ  स्मार्ट भिलेज का रूपमा अघि सारिएको घलेगाउँमा १९ बर्षमा डेढलाख पर्यटक भित्रिएका छन् । पर्यटकीय आकर्षण थपिदैं गएपछि आन्तरिक तथा बाह्य पर्यटकको आगमन बढेको हो । गाउँमा बास बस्न आउनेको तथ्यांक होमस्टेले मासिक रूपमा अन्नपूर्ण संरक्षण क्षेत्र आयोजना (एक्याप) द्वारा सञ्चालित चेकपोस्टमा बुझाउँछ । चेकपोस्टले होमस्टे सञ्चालन वर्ष सन् २००१ (विसं २०५७) बाट घलेगाउँमा बास बस्ने पर्यटकको तथ्यांक लिन थालेको हो । १९ वर्षको अवधिमा १ लाख ६५ हजार १ सय ५२ पर्यटकले घलेगाउँमा बास बसेका छन् । यसमा बाह्य पर्यटक ५ हजार ६ सय ९९ छन् । पर्यटन व्यवस्थापन समिति, ग्रामीण पर्यटन घलेगाउँका अध्यक्ष प्रेम घलेका अनुसार २०५६ देखि स्थानीयले पर्यटन प्रवर्द्धनका कार्यक्रम सञ्चालन गरेका थिए । १२ घरबाट सञ्चालन गरिएको होमस्टे अहिले ३४ घरमा पुगेको छ । सुरुमा पर्यटकीय गाउँ भयो । त्यसपछि सार्क भिलेज भयो । अहिले स्मार्ट भिलेजका रूपमा अघि बढाइएको छ, उनले भने, पर्यटक आगमन दिनानुदिन बढेको छ । गत वर्ष सन् २०१८ भरि घलेगाउँ आउने पर्यटक यस वर्ष सन् १०१९ को आधा महिनामै आइसकेको उनले बताए । घलेगाउँ चेकपोस्टकी पर्यटक सहायक ललिता गुरुङका अनुसार सन् २०१८ मा १७ हजार १ सय २ पर्यटक भित्रिएकामा यस वर्ष सन् २०१९ को ६ महिनाको अवधिमा मात्रै १८ हजार ७ सय ६२ पर्यटक भित्रिसकेका छन् । यस अवधिमा २ सय ४६ बाह्य पर्यटक भित्रिएका छन् । गत वर्ष ६६३ आएका थिए । उनका अनुसार सन् २००८ बाट बाह्य पर्यटकको तथ्यांक लिन थालिएको हो । २०७२ को भूकम्प र नाकाबन्दीका कारण पर्यटन क्षेत्रमा असर पर्दा घलेगाउँमा आउने पर्यटकको संख्या हवात्तै घटेको थियो । सन् २०१५ (आव २०७१७२) मा २५ हजार ५ सय ७७ पर्यटक भित्रिएकामा सन् २०१६ मा १३ हजार ४ सय ५ मात्रै पर्यटक आएका थिए । सन् २०१७ मा ११ हजार २ मात्रै पर्यटक भित्रिएका थिए । सन् २०१८ बाट भने पर्यटक आगमन बढेको पर्यटन सहायक गुरुङले बताइन् । भूकम्प गयो, नाकाबन्दी भयो । गाउँमा पर्यटक आएनन् । अहिले शान्ति भएको छ । गाउँमा पर्यटक धमाधम आएका छन्, उनले भनिन् । घलेगाउँमा सन् २००१ (आव २०५७०५८) मा ६२ जना पर्यटक बास बसेका थिए । २००२ मा ७५, २००३ मा १ सय ३०, २००४ मा २ सय २५, २००५ मा ३ सय ४, २००६ मा ५ सय ८ र २००७ मा ८५५ पर्यटक घलेगाउँ आएका थिए । २००८ देखि पर्यटक आगमन ४ अंक र २०११ बाट ५ अंकले आगमन भएको थियो । सन् २००८ मा १ हजार ७ सय ८०, २००९ मा ३ हजार २ सय ९१ र २०१० मा ६ हजार ४ सय ५२ पर्यटक घलेगाउँ आएका थिए । यस्तै सन् २०११ मा १० हजार ८ सय ६९, २०१२ मा १० हजार ५५, २०१३ मा २० हजार ५ सय ९३ र सन् २०१४ मा २४ हजार १ सय ५ पर्यटक घलेगाउँ भित्रिएका थिए ।पर्यटन व्यवस्थापन समितिका सचिव उमलबहादुर विकका अनुसार स्वच्छ खानेपानी, सडक, बिजुली, इन्टरनेट, टेलिफोन, सरसफाइ, व्यवस्थापन सबै पक्ष राम्रो भएकाले पर्यटक घलेगाउँ आउन रुचाउँछन् । कतिपय पर्यटक अग्रिम जानकारी नदिईकन आउनुहुन्छ । हामीले फूलमालाले स्वागत गर्न सकेका छैनौं । जाने बेलामा भने टीका र फूलमाला लगाएर बिदाइ गर्छौं, उनले भने । समितिका कार्यालय सचिव दीर्घ घलेका अनुसार कहिलेकाहीँ तीन सयभन्दा बढी पर्यटक एकैदिन आइदिँदा व्यवस्थापनमा हम्मे पर्छ । धेरैपटक होमस्टेभन्दा बाहिरका घरमा लगेर पर्यटकलाई राख्ने गरेका छौं । घलेगाउँबाट माछापुच्छ्रे, अन्नपूर्ण, लमजुङ, हिमालचुली, मनासलु, गणेशलगायत दर्जन हिमशृंखला देख्न सकिन्छ । घलेगाउँ आउने पर्यटकलाई उनीहरूको चाहनाअनुरूप गुरुङ संस्कृति घाँटु, सोरठी, कृष्णचरित्रलगायत पौराणिक नृत्य देखाउने गरिन्छ । गाउँमा नमुना चिया बगान, तिजे उत्तरकन्या मन्दिर, क्व्होइँबो धीं (गुरुङ पुरोहितको पाठशाला) छ । सूर्योदय र सूर्यास्तको मनोरम दृश्य, गोर्खा आर्मी पार्क, पर्यटन संग्रहालय, रंगाशालालगायतले घलेगाउँलाई आकर्षित बनाएको छ ।"
पाहुनालाई रैथाने परिकार,"सिन्धुली  रैथाने बालीको संरक्षण गर्न होमस्टे सञ्चालनमा ल्याइने भएको छ । कमलामाई नगरपालिका२ को ढुंग्रेभन्ज्याङमा होमस्टेका लागि स्थान छनोट भइसकेको कृषि ज्ञान केन्द्रले जनाएको छ । केन्द्रका अनुसार होमस्टे चलाउन ४६ जना स्थानीयलाई तीनदिने तालिम दिइएको छ । केन्द्रकी बाली संरक्षण अधिकृत तथा प्रवक्ता सरिता सापकोटाले रैथाने बाली प्रवर्द्धन तथा संरक्षण कार्यक्रमअन्तर्गत संघीय सरकारको सहयोगमा ढुग्रेभन्ज्याङमा होमस्टे स्थापना गर्न लागिएको बताइन् । कोदो, फापर, चिनो, कागुनो, जौ, उवा र लट्टेजस्ता रैथाने बाली लोप हुँदै गएकाले ग्रामीण पर्यटनसँग जोडिएको होमस्टे निर्माणको अवधारणा अघि सारिएको उनले जनाइन् । ढुंग्रेभन्ज्याङमा होमस्टे निर्माणका लागि ४ लाख ८० हजार खर्च हुनेछ । पाहुनाहरूलाई सत्कार गर्न चाहिने सामानमा ५० प्रतिशत अनुदानमा होमस्टे सञ्चालकलाई उपलब्ध गराइने अधिकृत सापकोटाले बताइन् । कोदो, फापरजस्ता रैथाने बालीका परिकार बनाउन स्थानीयलाई सीप प्रदान गरिएको छ । होमस्टे निर्माणका लागि उद्योग वाणिज्य संघले पनि सघाउने भएको छ । संघका अध्यक्ष अम्रेशचन्द्र बैदारका अनुसार माछा, मासु र अन्य बालीको स्वादिष्ट परिकारका अलावा रैथाने बालीबाट बनेको परिकारको स्वाद पाहुनाहरूले चाख्न पाउनेछन् । होमस्टे सञ्चालनका लागि अहिले दर्ता गर्ने प्रक्रिया सुरु भएको छ । भौतिक सामानदेखि अन्य धेरै कुराको सहयोग गर्छौं, उनले भने, समुद्र सतहदेखि झन्डै १३ सय मिटर उचाइमा रहेको उक्त स्थान बीपी राजमार्गसँग जोडिएको र ऐतिहासिक तथा धार्मिक स्थल भएकाले होमस्टे निर्माण गर्न छनोट गरिएको हो । स्थानीय मगरजातिको संस्कृति, भेषभूषा र रहनसहन पाहुनामाझ झल्काइनेछ ।"
"कतै तीव्र, कतै सुस्त","काठमाडौं  राष्ट्रिय गौरवका केही आयोजना निर्माणले उल्लेख्य प्रगति लिइरहे पनि अधिकांशको अवस्था भने सुस्त गतिमै छ । अर्थ मन्त्रालयले सार्वजनिक गरेको आर्थिक सर्वेक्षणअनुसार पोखरा क्षेत्रीय अन्तर्राष्ट्रिय विमानस्थल, मध्यपहाडी लोकमार्ग र उत्तरदक्षिण लोकमार्गको निर्माण तीव्र पारिएको छ । गौरवका आयोजना २२ वटा छन् । ती आयोजनामध्ये थोरैको मात्र निर्माणले तीव्रता पाएको छ । अन्य आयोजनाको निर्माण सन्तोषजनक छैन । कतै निर्माण थाल्न मिले पनि सरकारको उदासीनताले गर्दा अघि बढ्न सकेको छैन । पोखरा क्षेत्रीय अन्तर्राष्ट्रिय विमानस्थलका आयोजना प्रमुख विनेश मुनकर्मीका अनुसार समग्रमा ३८ प्रतिशत काम सकिसकेको छ । सन् २०२० डिसेम्बरमा निर्माण सक्ने लक्ष्य लिएका छौं, उनले भने, त्यहीअनुसार तीव्र रूपमा काम भइरहेको छ । सन् २०१९ भित्र ६० प्रतिशत काम सक्ने उनले दाबी गरे । २०२० मा ४० प्रतिशत सकिनेछ । यो वर्षको वार्षिक कार्यक्रमअनुसार मन्त्रालयले असारसम्म ३५ प्रतिशत काम सक्न निर्देशन दिएको थियो, अहिले नै ३८ प्रतिशत सकेका छौं, उनले भने, हामीसँग अझै समय छ, यो आर्थिक वर्षभित्र करिब ४३ प्रतिशत काम सक्नेछौं ।आर्थिक सर्वेक्षणअनुसार मध्य पहाडी (पुष्पलाल) राजमार्ग आर्थिक वर्ष ०७५०७६ को फागुनसम्म १ सय १ किमि ग्राभेल भएको छ । ३५ किमि कालोपत्रे र ११ वटा पुल निर्माण भइसकेका छन् । त्यस्तै ६० किमि नयाँ ट्र्याक निर्माण तथा सडक चौडा पार्ने काम सकिएको छ । ०७४०७५ मा १ हजार ४ सय ३५ किमि ट्र्याक, ९५ किमि ग्राभेल र ७ सय २७ किमि कालोपत्रे गरिएको थियो भने ५६ वटा पुल निर्माण भए । यो राजमार्ग १ हजार ७ सय ७६ किमि रहेको छ । राष्ट्रिय सरकोकार तथा समन्वय समिति सदस्य एवं सांसद खेमराज नेपालीका अनुसार मध्यपहाडी लोकमार्गको काम तीव्र रूपमा अघि बढेको छ । काम भइरहेको छ, चित्त नबुझ्दो छैन, उनले भने, कतिपय ठाउँमा भौगोलिक कारणले काम हुन नसकेको अवस्था छ, नेपाली सेनासँग समन्वय गरेर काम गर्ने भनिएको छ, जहाँ ब्लास्ट गरेर गर्नुपर्ने देखिएको छ । भौतिक पूर्वाधार तथा यातायात मन्त्रालयका सचिव देवेन्द्र कार्कीका अनुसार चार वर्षभित्र निर्माण सक्ने गरी मध्य पहाडी राजमार्गको काम भइरहेको छ । राम्रै प्रगति भएको छ, मध्यपहाडी सन्तोषजनक छ, बजेट निकै लाग्छ, उनले भने, उत्तरदक्षिण लोकमार्गमा पनि कतै राम्रै प्रगति भएको छ, कतै ठीकै भएको छ, ठाउँअनुसार प्रगति छ । हुलाकी राजमार्ग आयोजना पहिला रोकिए पनि अहिले प्रगति औसत रहेको उनले बताए । हुलाकी राजमार्ग आयोजनाअन्तर्गत आर्थिक वर्ष ०७५०७६ को फागुनसम्म ६९ किमि सडक कालोपत्रे भएको छ । त्यस्तै १४० किमि ग्राभेल र २ वटा पुल निर्माण भएका छन् । आर्थिक वर्ष ०७४०७५ मा १ सय किमि कालोपत्रे, १९५ किमि ग्राभेल र ७५ वटा पुल निर्माण भइसकेका छन् ।उत्तरदक्षिण लोकमार्गअन्तर्गत कालीगण्डकी करिडोरको आर्थिक वर्ष ०७५०७६ को फागुनसम्म ४० किमि डबल लेनमा ग्राभेल भएको छ । त्यस्तै २ वटा पुल निर्माण गरिएको छ । ०७४०७५ सम्मा ४३३ किमि ट्र्याक खोलिएको थियो । कुल सडक ४३५ किमि रहेको छ । त्यस्तै राष्ट्रिय गौरवको आयोजनाका रूपमा रहेको मेची महाकाली ९ सय ४५ किमि (लिंकसहित १ हजार ५६ किमि) विद्युतीय रेलमार्गको विस्तृत अध्ययन प्रतिवेदन सम्पन्न भएको छ ।आर्थिक सर्वेक्षणअनुसार यसअन्तर्गत बर्दिबासनीजगढ (७० किमि) रेलमार्गको बर्दिबासलालबन्दी खण्डको ३० किमि ट्र्याकमध्ये २५ दशमलव ६ किमि र जोगबनीविराटनगर (१६ किमि) रेलमार्गको निर्माण सम्पन्न भएको छ । त्यस्तै जयनगरकुर्था (३५ किमि) तथा कुर्थाबिजलपुरा (१७ किमि) को ट्र्याक बेडको निर्माण सम्पन्न भएको आर्थिक सर्वेक्षणमा उल्लेख गरिएको छ । भेरीबबई डाइभर्सन बहुउद्देश्यीय आयोजनाको सुरुङ छिचोलिसकेको छ । अन्य प्रोजेक्टको काम बाँकी छ । सिभिल निर्माण, इलेक्टो मेकानिकल निर्माण तथा जडान, हाइड्रडो मेकानिकल तथा जडानको काम सुरु हुन बाँकी छ । मेलम्ची खानेपानी आयोजना सम्पन्न हुने चरणमा आएर रोकिएको छ । निर्माणको जिम्मा लिएको सीमएसी कम्पनीले बीचैमा छाडेपछि अहिलेसम्म अन्योल छ । अन्य आयोजना भने केहीको काम नै सुरु भएको छैन केहीको काम सुरु भए पनि भौतिक प्रगति सन्तोष जनक छैन ।"
पुरानैलाई निरन्तरता,"पोखरा  चालु र अघिल्लो आर्थिक वर्षको नीति तथा कार्यक्रम कार्यान्वयनमा जोड दिएर गण्डकी प्रदेश सरकारले शुक्रबार आगामी आव २०७६७७ का लागि नीति तथा कार्यक्रम सार्वजनिक गरेको छ । आकर्षक नारा र भाषा परिवर्तन गरी पुरानैलाई निरन्तरता दिएको छ । अघिल्ला वर्षमा जस्तै पर्यटन, ऊर्जा, कृषि, उद्योग, भौतिक पूर्वाधार, सामाजिक क्षेत्रको विकासमा जोड दिइएको नीति तथा कार्यक्रम प्रदेश प्रमुख बाबुराम कुँवरले शुक्रबार प्रदेशसभा बैठकमा प्रस्तुत गरे । गण्डकी प्रदेशलाई पर्यटन हब र पोखरालाई पर्यटकीय राजधानीका रूपमा विकास गर्ने नीति तथा कार्यक्रममा उल्लेख छ । पोखराकाठमाडौंलुम्बिनीलाई गौतम बुद्ध स्वर्णिम त्रिकोणका रूपमा विकास, पदमार्ग, होमस्टेको विकासमा जोड दिइएको छ । सन् २०१९ लाई आन्तरिक पर्यटन वर्ष घोषणा गरी कार्यक्रम सञ्चालन भइरहेको, सन् २०२० लाई छिमेकी आकर्षण पर्यटन वर्ष र सन् २०२२ लाई अन्तर्राष्ट्रिय पर्यटन वर्ष अभियान सञ्चालन गरी २० लाख पर्यटक भित्र्याउने महत्त्वाकांक्षी लक्ष्य राखिएको छ ।पोखरा र अन्य प्रमुख सहर, प्रादेशिक राजधानी र छिमेकी देशका सहरसँग हवाईमार्गले जोड्ने, मुस्ताङ, मनाङ र उत्तरी गोरखालाई फिल्मसिटी र विशेष पर्यटन क्षेत्रका रूपमा विकासको नीति लिएको छ । विद्युत् खपतमा वृद्धि, प्रदेशको समृद्धि भन्दै ऊर्जालाई दोस्रो प्राथमिकतामा राखिएको छ । गण्डकीलाई उज्यालो प्रदेश बनाउने यसअघिको घोषणालाई अन्तिम रूप दिने, विद्युत् खपत वृद्धि गरी पेट्रोलियम पदार्थको आयातलाई प्रतिस्थापन गर्ने, उत्तरगंगा, बूढीगण्डकी, कालीगण्डकी लगायत ठूला र जलाशययुक्त जलविद्युत् आयोजना निर्माणमा जोड दिइएको छ । ३ वर्षमा मुख्य उत्पादनमा आत्मनिर्भर हुने र ५ वर्षमा खाद्यान्न उत्पादन दोब्बर बनाउने, एक वडाएक नमुना व्यावसायिक कृषि कार्यक्रम र एक पालिकाएक उत्पादनमा जोड दिइएको छ । व्यावसायिक किसानलाई अनुदान दिने मोडल फार्म कार्यक्रमलाई परिमार्जन गरी निरन्तरता दिइएको छ । गरिबी निवारण र रोजगारी सिर्जनाका लागि मुख्यमन्त्री जलवायुमैत्री नमुना कृषि गाउँ कार्यक्रमलाई थप विस्तार र प्रभावकारी बनाउने भनिएको छ । यो चालु आवकै कार्यक्रम हो । एक पालिका एक शीतभण्डार, एक कृषिबजार, एक वडाएक कृषि उपज संकलन केन्द्र कार्यक्रमलाई निरन्तरता दिइएको छ । आलीदेखि थालीसम्म शुद्ध र स्वस्थ खाना, बधशालादेखि भान्सासम्म शुद्ध, स्वच्छ र स्वस्थ मासु तथा गोठदेखि ओठसम्म शुद्ध र स्वस्थ दूध कार्यक्रमलाई अभियानका रूपमा लैजान भन्दै खाद्य शुद्धतालाई समेटिएको छ । मनाङ, मुस्ताङ र उत्तरी गोरखालाई स्याउको सुपरजोन बनाउने, युवालक्षित व्यावसायिक कृषि तथा पशुपन्छी तालिम कार्यक्रमलाई निरन्तरता दिइएको छ । कृषि, बसोवास, व्यावसायिक, औद्योगिक, वन र सार्वजनिक उपयोग क्षेत्रका जग्गाको नक्सांकन, जग्गाको चक्लाबन्दी र एकीकृत बस्तीमा जोड दिइएको छ । एक सहकारी एक उत्पादन, उपभोग्य वस्तु र निर्माण सामग्रीको उत्पादन बढाउने र प्रदेशको समृद्धिमा योगदान अभियानलाई अघि बढाइने उल्लेख छ । एक स्थानीय तह, एक उद्योग ग्रामलाई निरन्तरता दिइएको छ । वन क्षेत्रको व्यवस्थापन र समृद्धिका लागि वन कार्यक्रमलाई निरन्तरता दिइएको छ । एक गाउँ, एक पोखरी अभियान, जलवायु परिवर्तन अनुकूलित प्रदेश बनाउने नीति लिइएको छ । ४ वर्षभित्र प्रदेश राजधानी पोखराबाट सबै स्थानीय तहका केन्द्रलाई सडक सञ्जालले जोड्ने, एक निर्वाचन क्षेत्र एक सडक कार्यक्रमलाई निरन्तरता दिइएको छ । बृहत् पोखरा चक्रपथ र पोखराभिमाददुम्कीबास द्रुतमार्ग तथा शालिग्राम सांस्कृतिक कोरिडोरको डीपीआर र कार्यान्वयनमा लगिने जनाइएको छ । एक घर एकधारा, आधुनिक प्रविधियुक्त फोहोरमैला प्रशोधन केन्द्र निर्माण, व्यवस्थित सहर, पोखरामा अन्तर्राष्ट्रिय सम्मेलन केन्द्र, एकीकृत आवास र जनता आवास कार्यक्रमलाई निरन्तरता दिइएको छ । २ वर्षभित्र पूर्ण साक्षर प्रदेश, गण्डकी विश्वविद्यालय सञ्चालन र प्राविधिक प्रतिष्ठान सञ्चालनमा ल्याइने सरकारले जनाएको छ । प्रदेश खेलकुद प्रतिष्ठान, प्रादेशिक युवा नीति, भाषा, साहित्य, कला, संगीत, नाट्य र संस्कृतिको संरक्षण गर्न प्रज्ञा प्रतिष्ठान स्थापना गरिने भएको छ । बहुसांस्कृतिक ग्राम, प्रदेश संग्रहालय र अन्तर्राष्ट्रिय पर्वतीय संग्रहालयको संरक्षण र संवर्द्धनमा जोड दिइएको छ । हरेक क्षेत्रमा महिला सहभागिताको सुनिश्चितता, लैंगिक हिंसाविरुद्ध शून्य सहनशीलता, बालमैत्री स्थानीय तह, अपांगता भएका व्यक्तिको अधिकार संरक्षण तथा संवर्द्धन, प्रदेश स्वास्थ्य नीति, स्वास्थ्य बिमा कार्यक्रमलाई अभियानका रूपमा अघि बढाइने भएको छ । विशिष्टीकृत रोगको उपचार सेवालाई विस्तार, राजमार्ग घुम्ती अस्पताल, प्रदेश स्वास्थ्य आपूर्ति भण्डारण केन्द्र स्थापना, प्रादेशिक आयुर्वेद अस्पताल र प्रदेश परियोजना बैंक स्थापना गर्ने भनिएको छ । भौतिक संरचना पर्याप्त नहुनु, कर्मचारी र अन्य स्रोतसाधनको कमी तथा संघ, प्रदेश र स्थानीय तहबीच आयोजनाको वर्गीकरण समयमै नहुनुजस्ता प्रतिकुलतामा पनि सरकारले सुरुआती वर्षमा केही उपलब्धि हासिल गरिएको भन्दै नीति कार्यक्रममा समेटिएको थियो । प्रदेशको सुशासन, व्यवस्था सञ्चालन गर्न महत्त्वपूर्ण ऐन, कानुन, निर्देशिका र कार्यविधि निर्माण गरी कानुनी जग बसालेको र हालसम्म २५ ऐन, ३ नियमावली, ३ वटा गठन आदेश र १४३ कार्यविधि र निर्देशिका जारी भएको उल्लेख छ ।"
काम नपाएर बिदेसिनु पर्दैन,"भक्तपुर प्रधानमन्त्री केपी शर्मा ओलीले रोजगारी नपाएर कोही नेपाली बिदेसिनु नपर्ने गरी सरकारले काम गरिरहेको बताएका छन् । शुक्रबार भक्तपुरमा आयोजित प्रधानमन्त्री स्वरोजगार कार्यक्रमको उद्घाटन गर्दै उनले हरेक समस्याको समाधान पहिल्याउँदै सरकार अगाडि बढेको बताए । रोजगारीका लागि विदेशमा ४० लाख युवा भौंतारिरहेका छन्, सरकार के हेरेर बसिरहेको छ भन्नेलाई सरकार समाधानको बाटो खोजेर अगाडि बढेको छ, यो कार्यक्रम त्यसैको एउटा नमुना हो, प्रधानमन्त्री ओलीले भने । कुनै नेपाली सरकारी बेवास्तामा नपर्ने र बेरोजगार नबस्ने गरी सरकारले काम गरिरहेको प्रधानमन्त्री ओलीको दाबी थियो ।"
गालीबेइज्जती मुद्दा खारेज,"काठमाडौं (कास) खोज पत्रकारिता केन्द्रविरुद्ध दायर गालीबेइज्जती मुद्दामा जिल्ला अदालत ललितपुरले दाबी नपुग्ने फैसला गरेको छ । पर्यटन व्यवसायी राजेन्द्र बजगाईंले २०७५ माघ १८ गते केन्द्रले सार्वजनिक गरेको खोज सामग्री नेपाललिक्स २०१९ ले आफ्नो बेइज्जती भएको भन्दै खोज पत्रकारिता केन्द्रका सम्पादक शिव गाउँलेविरुद्ध ललितपुर जिल्ला अदालतमा मुद्दा दर्ता गरेका थिए । बिहीबार न्यायाधीश अवनी मैनाली भट्टराईको इजलासले दाबी नपुग्ने फैसला गरेको हो ।रिपोर्टमा नेपालको गैरकानुनी आर्जन कसरी विदेश पुर्याइन्छ ? नेपालमा भएका ठूला करछलीका घटना र सम्पत्तिको स्रोत पारदर्शी हुनु नपर्ने मुलुक ट््याक्स हेवन बीचको सम्बन्ध, त्यस्ता मुलुकमा सम्पत्ति पुर्याउने, सँगाल्ने र प्रत्यक्ष वैदेशिक लगानी भनेर नेपाल भित्र्याउने धन्दाको खुलासा गरिएको थियो । रिपोर्टले स्विस बैंकमा पैसा राख्ने ५२ नेपालीबारे पनि उल्लेख गरेको थियो । पर्यटन व्यवसायी बजगाईंले पनि बेलायतमा कम्पनी खोलेको सम्बन्धी समाचार थियो । यही समाचारले आफूलाई बेइज्जती गरेको भन्ने मुद्दा लिएर बजगाईं अदालत गएका थिए । यो फैसलाले सप्रमाण प्रस्तुत खोजमूलक रिपोर्टले कुनै व्यक्तिको अवहेलना हुन नसक्ने मान्यता फेरि पनि स्थापित गरेको छ, अदालती फैसलापछि खोपकेका सम्पादक गाउँलेले भने, नेपाली पत्रकारितामा विश्वसनीयताको बहस भइरहेका बेला आएको यो फैसलाले व्यावसायिक पत्रकारहरूलाई उत्साहित बनाएको छ ।"
भ्रष्ट कार्यशैलीको परिणाम,"भूकम्पपछिको पुनर्निर्माण र पुनःस्थापनामा सदाचार कार्यक्रमअन्तर्गत अति प्रभावित १४ जिल्लामा राष्ट्रिय पुनर्निर्माण प्राधिकरणसहित सम्बन्धित निकायको सहयोग र समन्वयमा पारदर्शिता बढाउने, गुणस्तरीयता कायम गर्ने तथा सम्बन्धित कर्मचारी एवं पदाधिकारीलाई जवाफदेही बनाउनेलगायत अभियानमा हामी पनि संलग्न थियौं । गत माघमा रसुवा, नुवाकोट, धादिङ, सिन्धुपाल्चोकलगायत जिल्लामा हामीले गरेको स्थलगत भ्रमणमा त्यहाँ प्राधिकरणको अनुदानमा बनेका एककोठे घर अवलोकन गर्न पायौं । प्राधिकरणले तय गरेको कार्यविधि र निर्देशनमा जिल्लामा गएर एकल महिलाका लागि एककोठे घर भए हुन्छ भन्ने खालका सूचना बाँडिएको रहेछ । नुवाकोटमा भूकम्पलगत्तैको क्षतिग्रस्त घरको लगतमा ५५ हजार घरधुरी निस्किएका रहेछन् । त्यसमा एककोठे घर बनाउने निकै रहेछन् । नुवाकोटमा मात्रै यो घरधुरी संख्या ८५ हजार पुगेको रहेछ । प्राधिकरण र भूकम्पपीडित दुवैमा गलत आशय र मनसाय झल्काउने प्रवृत्ति बढिसकेको रहेछ । भएको प्रावधानलाई अपव्याख्या गर्ने र प्रावधानमा जे गरे पनि हुन्छ भन्दै ३ लाख रुपैयाँ किस्तामा दिने प्रवृत्तिमा न अनुगमन भएको देखियो, न मूल्यांकन नै । प्राधिकरणमा गएर कुरा गर्दा खोइ, बीचमा म थिइनँ, के भयो कुन्नि भन्ने खालका अनधिकृत जवाफ मात्रै पाइयो । प्राधिकरणले निजी आवास निर्माणतर्फ ८० प्रतिशत काम सकेको दाबी गर्यो । उपलब्धि पनि देखायो । तर उपादेयता देखिएन । थुप्रै भूकम्पपीडित नयाँ घरमा बस्नै सक्दैनन् । भत्केको पुरानै घरमा कतिपय बसिरहेका छन् । कतिपयले नयाँ घरमा बाख्रापालन गरेका छन् । कतिपयमा सामान भण्डारण गरिएको छ । यी जिल्लामा झन्डै ५० प्रतिशतको अनुपातमा एककोठे घर बने कि भन्ने लाग्छ, जुन बसाइका लागि उपयोगहीन छन् । सामाजिक र आर्थिक पारदर्शिताको पाटोमा हामीले पहिलेपहिले उद्योग व्यापार, साहुजीहरूलाई नाफाघाटा वा लाभहानि र ठगीको अर्थमा बुझ्थ्यौं, बुझाउँथ्यौं होला । तर पीडत नागरिकको हकमा समेत हाम्रो कार्यशैली भ्रष्ट देखिएको छ । यो समाज भ्रष्टीकरणको दुःखद पक्ष हो ।"
गोली हानी लुटेरा पक्राउ,"(काठमाडौं) : शृंखलाबद्ध लुटपाटमा संलग्न छिरिङ तामाङलाई महानगरीय प्रहरी अपराध महाशाखाले गोली हानी नियन्त्रणमा लिएको छ । प्रहरी टोलीले छिरिङलाई अत्तरखेलबाट पक्राउ गरेको हो । उनको दाहिने घुँडामुनि गोली लागेको छ । महाशाखाका अनुसार छिरिङसहित चार जनाको समूहले काठमाडौंमा शृंखलाबद्ध लुटपाट मच्चाइरहेको थियो । पछिल्लो समय कोटेश्वरमा एक सुनचाँदी पसल लुट्ने योजना बनाइरहेको थियो । महाशाखाले बिहीबार यही समूहका चार जनालाई पक्राउ गरेको थियो जसमा इलामका धराने भनिने नितेश तामाङ, रौतहट स्थायी घर भएका मुन्द्रे भनिने अजय तामाङ, काभ्रे स्थायी घर भएका बाहुन भनिने रूपेश चौलागार्इं र मकवानपुर घर भएका जिग्री भनिने भीमराज थिङ छन् । यो समूहले जेठ ४ मा जोरपाटीको एक सुनचाँदी पसलबाट हतियार देखाएर ८० हजार लुटेको थियो । त्यस्तै जेठ ३ गते ललितपुर, इमाडोलस्थित असन इन्भेस्टमेन्ट प्रालिमा खुकुरी देखाएर एक लाख रुपैयाँ लुटेको थियो । चावहिलस्थित एग्रिमोर बचत तथा ऋण सहकारी संस्था र कलंकीको पिपुल्स मनी ट्रान्सफरमा लुटपाट मच्चाउने पनि यही समूह रहेको महाशाखाका एसएसपी सहकुल थापाले बताए । प्रहरीले उनीहरूमाथि मुलुकी अपराध संहिता २०७४ अनुसार डाँका गर्न नहुने कसुर र ज्यान मार्ने उद्योगअन्तर्गत मुद्दा चलाउने प्रक्रिया अगाडि बढाएको छ । संहितामा डकैती गर्नेमाथि १४ वर्ष कैद र ७० हजारदेखि १ लाख १० हजारसम्म जरिवाना तोकिएको छ । त्यस्तै ज्यान मार्ने उद्योगमा दस वर्ष कैद र एक लाख रुपैयाँ जरिवाना सजाय छ । महाशाखाले पछिल्लोचोटि पटके गुन्डागर्दीमा संलग्नलाई गोली हान्दै नियन्त्रणमा लिन थालेको छ । जेठ ६ गते मात्रै खोजी सूचीमा रहेका विष्णु तामाङलाई घुँडामुनि गोली हानेर टोखाबाट नियन्त्रणमा लिएको थियो । चोरीमा ६ वर्ष जेल बसेर २०७२ मा छुटेका तामाङमाथि पछिल्ला दस वर्षमा चोरी र डकैतीका विभिन्न १६ घटनामा संलग्न भएको अभियोग छ । शृंखलाबद्ध डकैतीमा संलग्न राजन लिम्बूलाई मंसिर २१ गते नियन्त्रणमा लिँदा पनि महाशाखाले गोली नै चलाएको थियो ।"
दुई अधिकृतसहित चार समातिए,"(काठमाडौं) : अख्तियार दुरुपयोग अनुसन्धान आयोगले इन्जिनियर र प्रहरी अधिकृतसहित चार जनालाई घूस रकमसहित पक्राउ गरेको छ । माडीलुंग्र्री करिडोर सिँचाइ आयोजना, रोल्पाका इन्जिनियर तारा श्रेष्ठलाई योजनाको अन्तिम बिल भुक्तानीका बेला सेवाग्राहीसँग लिएको १ लाख रुपैयाँ घूससहित समातिएको अख्तियारले जनाएको छ ।अख्तियारले इलाका प्रहरी कार्यालय रन्यौरा, रूपन्देहीका प्रहरी निरीक्षक केशवबहादुर बस्नेतलाई समेत पक्राउ गरेको छ । प्रक्रिया पूरा गरी गैडहवा गाउँपालिकाअन्तर्गत नदीजन्य पदार्थ ढुवानी गरिरहेका सेवाग्राहीसँग लिएको १५ हजार रुपैयाँ घूससहित बस्नेतलाई समातिएको अख्तियारको भनाइ छ । मालपोत कार्यालय चाबहिलका नायब सुब्बा चन्द्रबहादुर श्रेष्ठलाई पनि अख्यितारले घूससहित पक्राउ गरेको छ । स्वामित्व विवादका कारण सर्वोच्च अदालतमा विचाराधीन रहेको गोकर्णेश्वर नगरपालिका ४ मा रहेको जग्गाको प्रमाणित मिसिल उपलब्ध गराउन सेवाग्राहीसँग २ हजार रुपैयाँ घूससहित श्रेष्ठ पक्राउ समातिएका थिए । सशस्त्र प्रहरी बल, नेपाल नम्बर ११ गण, हजमिनिया रौतहटका जवान अरुण झा पनि पक्राउ परेका छन् । उनले नेपालभारत सीमाबाट कस्मेटिक सामान ल्याउन सहज गराइदिने भनी सेवाग्राहीसँग ३० हजार रुपैयाँ घूस लिएको अख्तियारले जनाएको छ । चारै जनालाई हिरासतमा राखी भ्रष्टाचार अभियोगमा छानबिन भइरहेको छ ।"
त्रिविलाई अन्तर्राष्ट्रियकरण गर्न सम्मेलन,"(काठमाडौं) : विश्वविद्यालय शिक्षालाई अन्तर्राष्ट्रियकरण गर्ने उद्देश्यले त्रिभुवन विश्वविद्यालय (त्रिवि) ले आइतबारदेखि दुईदिने सम्मेलन गर्दै छ । ललितपुरमा हुने सम्मेलन राष्ट्रपति विद्यादेवी भण्डारीले उद्घाटन गर्नेछिन् । अन्तर्राष्ट्रिय क्षेत्रमा विश्वविद्यालयको प्रचार गरेर विदेशी विद्यार्थी आकर्षित गर्न सम्मेलन सहयोगी हुने उपकुलपति तीर्थराज खनियाँले बताए । सम्मेलनमा अमेरिका, बेलायत, फिनल्यान्ड, भारत, सिंगापुर, जापान र नेपालका विश्वविद्यालयमा कार्यरत प्राध्यापकले ज्ञान र अनुभव आदानप्रदान गर्नेछन् । सम्मेलनमा पाठ्यक्रम र शिक्षण, अनुसन्धान र आविष्कार, उद्यमशीलता र व्यवस्थापनसम्बन्धी विषयमा छलफल गरिने रजिष्ट्रार डिल्लीराम उप्रेतीले जानकारी दिए । दस विदेशीसहित एक सय २५ जना सम्मेलनमा सहभागी हुनेछन् । त्रिविका पदाधिकारी, अध्ययन संस्थान र विभागका प्रतिनिधि पनि उपस्थित रहने त्रिविले शुक्रबार आयोजना गरेको पत्रकार सम्मेलनमा जानकारी दिइयो । उच्च शिक्षा सञ्चालन गर्ने संस्थाले एकले अर्को देशमा शाखा वा विश्वविद्यालय स्थापना गरेर पढाउने वातावरण बन्दै गएको छ, उप्रेतीले भने, त्रिविलाई पनि विश्वस्तरमा चिनाउने हाम्रो उद्देश्य हो । त्रिविले एक सय ६० विदेशी विश्वविद्यालय र शैक्षिक संस्थासँग सहकार्य गरेको छ ।"
लिम्बू ज्ञान महोत्सव,"काठमाडौं (कास) राजधानीमा याक्थुङ (लिम्बू) ज्ञान महोत्सव सुरु भएको छ । याक्थुङ युवा मञ्चले बौद्धिक ज्ञान आदानप्रदान र पुस्तान्तरणका लागि नारासहित आयोजना गरेको महोत्सवको नेपाल प्रज्ञा प्रतिष्ठानका कुलपति गंगाप्रसाद उप्रेतीले शुक्रबार उद्घाटन गरे । कार्यक्रममा प्रतिष्ठानका पूर्वकुलपति बैरागी काइँलाले लिम्बू जातिको जीवनपद्धति मुन्धुममा आधारित रहेको बताए । ज्ञान आफैंमा शक्ति हो । त्यसैले मानिस सृष्टिको आरम्भदेखि नै ज्ञान प्राप्तिका निम्ति लालायित हुन्छ, उनले भने । मुन्धुममा सर्वव्यापक चेतना नै माङ र निङवाफु भनेर पुकारिने उनले उल्लेख गरे । सर्वव्यापक चेतना शक्ति हुनेले कठिन काम फत्ते गर्न सक्छ, मानव जीवनको अन्तिम कडीसमेत मुन्धुम भएको उल्लेख गर्दै उनले भने, सत्कर्म गर्ने मानिसले मृत्युलाई पनि जित्न सक्छ । लोप, पाप, आँखी, डाहा, व्यभिचारजस्ता क्रियाकलापले मानिस मात्र नभई समयको चक्रमा ईश्वरसमेत समाप्त हुने उनको भनाइ छ ।"
अक्रम र वसिमप्रेरित रियाज,"ब्रिस्टोल पाकिस्तानका तीव्र गतिका बलर वाहब रियाजले वसिम अक्रम र वकार युनिसको प्रेरणादायी सल्लाह नपाएको भए अहिले आफू घरमै बसेर विश्वकप हेरिरहेका हुने बताएका छन् । दुई वर्षअघि च्याम्पियन्स ट्रफीमा चिरप्रतिद्वन्द्वी भारतविरुद्ध ८४ ओभरमा ८९ रनको महँगो स्पेलका कारण रियाज विश्वकप टिममा छनोटकर्ताको प्राथमिकतामा परेनन् । विश्वकपअघि इंग्ल्यान्डविरुद्धको शृंखलामा बायाँहाते तीव्र गतिका बलर जुनैद खानको फिटनेस र लय बिग्रिएपछि अन्तिम समयमा रियाजलाई टिममा बोलाइएको हो । ३३ वर्षीय रियाज आफ्ना प्रेरक खेलाडी अक्रम र युनिससँगको छलफलपछि टिममा अप्रत्यासित अवसर पाएकोमा दंग छन् ।यो भाग्यको पूर्ण परिवर्तन हो र मैले त्यसको आनन्द लिइरहेको छु, रियाजले बिहीबार संवाददातासँग भने, अन्यथा म यति बेला मेरो ड्रइङ रूममा विश्वकप हेरेर पाकिस्तान टिमका लागि प्रार्थाना गरिरहेको हुन्थें । तर म यहाँ विकेट लिइरहेको छु । अक्रम र युनिसको प्रेरणा लिइरहेको छु । अक्रमलाई आदर्श मानेर मैले आफ्नो बाल्यकाल बिताएँ, युनिस मेरा पूर्व प्रशिक्षक हुन् । उहाँहरूकै प्रेरणाले आज म यहाँ छु ।सोमबार प्रतियोगिताको दाबेदार इंग्ल्यान्डलाई पाकिस्तानले १४ रनले हराउँदा उनले बलिङतर्फ ३८२ का साथ टिमको नेतृत्व गरेका थिए । तुरुन्तै उनले यसको श्रेय अक्रम र युनिसलाई दिए । मैले गत साता अक्रम र युनिसलाई भेटेको थिएँ । उहाँहरूले मलाई कसैसँग नडराउन भन्नुभयो । अक्रमले मलाई भनेको त्यही वाक्यले विश्वकपमा उत्कृष्ट प्रदर्शन गर्न मार्गनिर्देश गर्यो, रियाजले भने । रियाजले स्विकारे पनि पछिल्ला वर्षमा निराशाजनक प्रदर्शनपछि उनलाई प्रोत्साहन आवश्यक थियो । जब टिमबाहिर भइन्छ, तपाईलाई प्रोत्साहन आवश्यक पर्छ । दुई महान बलरले मलाई मेरो आत्मविश्वास फिर्ता गर्न सक्दो सहयोग गरे, रियाजले भने ।वेस्ट इन्डिजविरुद्धको निराशाजनक हारसँगै पाकिस्तानले विश्वकपको सुरुआत गरेको थियो । सोमबार उत्कृष्ट प्रदर्शन गरी घरेलु टोली इंग्ल्यान्डमाथि सनसनी जित दर्ता गरेको हो । हामीलाई थाहा छ कि यो मात्र एक जित हो । हामीलाई सेमिफाइनलअघि ९ चरणको खेल पार गर्नुपर्छ, यसका लागि एकपछि अर्को खेल जित्नुपर्छ, रियाजले सुनाए । विश्वकपकै सर्वाधिक विकेट लिने खेलाडीको सम्भावनाबारे रियाजले भारतका जसप्रित बुमराहको नाम लिए । जसप्रितले पनि सर्वाधिक विकेटको दौडमा दबाब सामना गर्नुपर्ने रियाजले बताए । बुधबार बुमराहले विश्वकपको पहिलो खेलमा २३५ को प्रदर्शनपछि रियाजले भने, बुमराहले उत्कृष्ट प्रदर्शन गरिरहेका छन् । सबैलाई थाहा छ उनले विश्वकपमा एक खेलमात्र खेलेका छन्, पछिल्ला दिनहरूमा उत्कृष्ट प्रदर्शन गरिरहेका छन् । यदि बुमराहलाई यस प्रतियोगिताकै सर्वश्रेष्ठ बलर मानिन्छ भने उनीमाथि दबाब पनि उत्तिकै छ ।"
प्लेयर्स टु वाच,मुस्फिकर रहिम (बंगलादेश)बंगलादेशी टिमका सर्वाधिक अनुभवी खेलाडीमध्ये एक हुन् ३१ वर्षीय विकेटकिपरब्याट्सम्यान मुस्फिकर रहिम । जारी विश्वकपमा उनले दक्षिण अफ्रिकाविरुद्ध निर्णायक ७८ रन र न्युजिल्यान्डविरुद्ध १९ रन जोड्नुका साथै २ क्याच लिएका थिए । सन् २००६ मा एकदिवसीय डेब्यू गरेयता उनले २ सय ७ इनिङ्समा ५ हजार ६ सय ५४ रन बटुलेका छन् । उनी चौथो विश्वकप खेल्दै छन् ।
सहजाद विश्वकपबाट बाहिर,"लन्डन अफगानिस्तानका ओपनिङ ब्याट्सम्यान मोहम्मद सहजाद घुँडाको चोटका कारण विश्वकपबाट बाहिरिएका छन् । अन्तर्राष्ट्रिय क्रिकेट परिषद् (आईसीसी) ले बिहीबार सहजादले विश्वकपका बाँकी खेल खेल्न नसक्ने जानकारी गराएको हो । विकेटकिपरब्याट्सम्यान सहजादको स्थानमा इकराम अली खिललाई विश्वकप टिममा बोलाइएको छ । अफगानिस्तानले जारी विश्वकपमा दुवै खेलमा हार बेहोरेको छ । विश्वकपबाट बाहिरिनुअघि सहजादले अस्ट्रेलिया र श्रीलंकाविरुद्धको २ खेलमा मात्र ७ रन जोडेका थिए । आईसीसीले इकराम अलीलाई प्रतियोगिताको बाँकी खेलका लागि अफगानी टिममा सहजादलाई प्रतिस्थापन गर्न अनुमति दिएको छ, वक्तव्यमा भनिएको छ, विकेटकिपर सहजादको घुँडामा चोट लागेको छ र उनले विश्वकपका बाँकी खेल खेल्न नसक्ने भएका छन् ।सहजादलाई विश्वकपअघि पाकिस्तानविरुद्धको अभ्यास खेलका क्रममा घुँडामा चोट लागेको हो । त्यस खेलमा उनले बीचैमा ब्याटिङ त्यागेका थिए । त्यस बाबजुद उनले अस्ट्रेलिया र श्रीलंकाविरुद्ध ओपनिङ ब्याटिङ गरेका थिए । अहिले उनलाई त्यही चोट बढेको हो । सन् २०१५ को विश्वकपमा डेब्यू गरेयता सहजाद अफगानिस्तानका लागि एकदिवसीय अन्तर्राष्ट्रियमा सर्वाधिक रन बनाउने दोस्रो नम्बरबका ब्याट्सम्यान हुन् । ३२ वर्षीय उनले ५५ इनिङ्समा १ हजार ८ सय ४३ रन जोडेका छन् ।"
परिस्ष्कृत इंग्ल्यान्डलाई बंगलादेशको चुनौती,"कार्डिफ आयोजक इंग्ल्यान्डले विश्वकपमा शनिबार त्यस्तो टिमको चुनौती सामना गर्दै छ, जसले पछिल्लो समय विश्व क्रिकेटमा परिष्कृत चुनौती पेस गर्न थालेको छ । इंग्ल्यान्डको भेट बंगलादेशसँग हुनेछ । सन् २०१५ मा बंगलादेशले नै इयान मोर्गनको इंग्ल्यान्डलाई एडिलेडमा १५ रनले हराएको थियो । त्यो हारसँगै इंग्ल्यान्ड प्रतियोगिताबाट बाहिरिएको थियो । त्यति बेला इंग्ल्यान्डलाई सेतो बलबाट खेलिने क्रिकेटमा ठूलै समस्या थियो ।त्यसको चार वर्षपछि आफ्नै मैदानमा हुने विश्वकपलाई ध्यानमा राखेर इंग्ल्यान्ड एन्ड वेल्स क्रिकेट बोर्डका निर्देशक एन्ड्र्युले सुधारका नीति र कार्यक्रम ल्याएका थिए । त्यसक्रममा सबैभन्दा प्रशिक्षक पिटर मुर्स बर्खास्तगीमा परे । उनको स्थानमा आए अस्ट्रेलियाली ट्रेभर बायलिस । त्यसयता इंग्ल्यान्डले एकदिवसीय क्रिकेटमा राम्रो खेल्न थाल्यो । अहिले वरीयताको शीर्षस्थानमै छ टोली । इंग्ल्यान्डले यस विश्वकपको पहिलो खेलमा दक्षिण अफ्रिकालाई १ सय ४ रनले हराएर राम्रो सुरुआत पनि लियो ।तर पाकिस्तानको हातबाट आश्चर्यजनक रूपमा १४ रनले पराजित भएपछि इंग्ल्यान्ड एक किसिमले दबाबमा छ । त्यस खेलमा इंग्ल्यान्डका केही खेलाडीले आफूलाई सम्हाल्न सकेन । प्रारम्भिक ब्याट्सम्यान जेसन रोय र तीव्र बलर जोफ्रा आर्चर दुवै खराब आचरणका कारण कारबाहीमा परेका छन् । इंग्लिस खेलाडीले आफ्नै मैदानमा रहेका पाकिस्तानी समर्थकले सिर्जना गरेको माहोल तनावसमेत महसुस गरे ।त्यसैले प्रायः मैदानमा सान देखिने अलरान्डर क्रिस वोक्सले समेत क्याच लिएपछि पाकिस्तानी समर्थकलाई चुप रहने संकेत गरे । शनिबार सोफिया मैदानमा हुने खेलमा पनि इंग्लिस खेलाडीले यस्तै परिस्थिति सामना गर्नुपर्नेछ । सन् २०१६ मा भएको दुवै टिमबीच भएको तनावपूर्ण खेलमा सहभागी अधिकांस खेलाडी अबको खेलमा पनि उत्रने छन् । त्यसले पनि यो खेल थप तनावपूर्ण हुनेछ । घरेलु तीव्र गतिका बलर लिएम प्लुन्केटले भने आफ्नो टिमलाई कसरी शान्त भएर खेल्ने हो, त्यो थाहा भएको दाबी गरे ।पाकिस्तान निकै बलियो टिम रहेकोमा कुनै शंका छैन । जति बेला पाकिस्तानले राम्रो सुरुआत पाउँछ, त्यति बेला विपक्षी टिमलाई दबाबमा राख्न यो टिम माहिर छ । भारतमात्र होइन, बंगलादेश पनि यस्तै टिम हो । हामी पनि कम छैनौं र हाम्रो पनि खेल राम्रो छ, प्लुन्केटले भने, तर हामीले माथिल्लो स्तरको क्रिकेट लगातार खेलिरहेका छौं । धेरै दर्शकको पनि हामीलाई समस्या छैन । हाम्रा खेलाडीसँग भारतमा आईपीएल खेलेको अनुभव पनि छ ।बंगलादेश पनि यो खेलमा न्युजिल्यान्डविरुद्ध हारे बेहोरेयता मैदानमा उत्रँदै छ । तनावपूर्ण त्यो खेल बंगलादेशले २ विकेटले गुमाएको थियो । बंगलादेशले यस सोफिया मैदानमै सन् २००५ मा अस्ट्रेलियालाई हराएको थियो । त्यो बंगलादेशको क्रिकेट इतिहासमै सबैभन्दा ठूलो सफलता मानिन्छ । अहिले अस्ट्रेलिया विश्वकपको डिफेन्डिङ च्याम्पियन हो भने त्यति बेला उही टिमलाई हराउँदा बंगलादेशका प्रमुख खेलाडी थिए, अहिलेका कप्तान मासरफी मोर्टजा ।"
न्युजिल्यान्ड तयार,"टाउन्टन न्युजिल्यान्डका रस टेलरले विश्वकपमा शनिबार अफगानिस्तानको सामना गर्दा आफ्नो टिम स्पिन आक्रमणविरुद्ध डटेर उत्रन तयार भएको बताएका छन् । न्युजिल्यान्ड टिम जितको क्रम पनि कायम राख्न चाहन्छ । न्युजिल्यान्डले बुधबार बंगलादेशलाई २ विकेटले हराएको थियो । त्यसमा टेलरले ८२ रन बनाएका थिए । जितसम्म पुग्न न्युजिल्यान्डले तनावपूर्ण स्थिति सामना गर्नुपरेको थियो ।सन् २०१५ को विश्वकपमा उपविजेता रहेको न्युजिल्यान्ड अहिलेसम्म प्राप्त सफलताका लागि आफ्नो पेस आक्रमणमा निर्भर छ । तर टेलर मान्छन्, अफगानिस्तानविरुद्ध आफ्नो टिमले अनुकूल नतिजा निकाल्ने हो भने विपक्षी टिमको स्पिन आक्रमणविरुद्ध कसरी खेल्ने हो, त्यसमा निर्भर हुनेछ । उनले भने, अफगानिस्तानसँग बलियो स्पिन आक्रमणको विकल्प छ । यो नै खेलको निर्णायक तत्व हुनसक्छ । पछिल्ला चार एकदिवसीयमा टेलरले तीनपल्ट ४० रनभन्दा माथिको स्कोर बनाएका छन् ।उनले दुई खेलमा दुई जित निकालेपछि अबको नजर तेस्रो जितमा रहेको पनि बताए । टेलर र कप्तान केन विलियम्सनले बंगलादेशविरुद्ध लन्डनमा १ सय ५ रनको निर्णायक साबित साझेदारी गरेका थिए । बंगलादेशलाई दबाबमा राख्न भने प्रमुख भूमिका पेस बलर म्याट हेनरीले खेले । उनले ४ विकेट लिए । अहिलेसम्म दुई खेलमा उनले लिएको विकेटसंख्या ७ पुगेको छ । उनलाई बलिङ आक्रमणमा ट्रेन्ट बोल्ट र लुकी फर्गुसनले साथ दिने छन् ।अफगानिस्तान भने आफ्नो दोस्रो विश्वकप मात्र खेलिरहेको छ । उसले यसपल्ट खेलेका दुवै खेल गुमाए पनि त्यसमा बलियो चुनौती भने पेस गर्न सफल देखिएको छ । अफगानी बलिङ आक्रमणको नेतृत्व रसिद खानले गरिरहेका छन् । उनलाई साथ दिन मोहम्मद नाबी रहेका छन् । अहिलेसम्म खेलेका दुई खेलमा अफगानिस्तानको सबैभन्दा कमजोर पक्ष ब्याटिङ रहेको छ । निश्चित रूपमा हामीले ब्याटिङमा सुधार नगरेर सुखै छैन, कप्तान गुलबद्धिन नैबको पनि भनाइ छ ।"
नाडल फाइनलमा,"पेरिस  डिफेन्डिङ च्याम्पियन राफेल नाडल पुराना प्रतिद्वन्द्वी रोजर फेडेररलाई शुक्रबार ग्रान्ड स्लाममा ११ वर्षयताकै सबैभन्दा खराब हार चखाउँदै कीर्तिमान १२ औंपल्ट रोलान्ड ग्यारोसमा फ्रेन्च ओपन उपाधिको एक जित नजिक पुगेका छन् ।अन्तिम चारको प्रतिस्पर्धामा ३३ वर्षीय नाडलले उत्कृष्ट खेल पस्कँदै फेडेररको चुनौती ६३, ६४, ६२ ले समाप्त पारे । नाडलले आइतबार हुने फाइनलमा नम्बर एक सर्वियाली नोभाक जोकोभिच वा चौथो वरीयताका अस्ट्रियन डोमिनिक थिमको सामना गर्नेछन् । यो नाडलका लागि च्याम्पियनसिपको १२ औं खेल हुनेछ । उनले यसअघि कहिल्यै फाइनल गुमाएका छैनन् ।रोजर फेडेररसँग खेल्नु अविश्वसनीय हो, नाडलले भने, ३७ वर्षको उमेरमा पनि यो स्तरमा रहनु अविश्वसनीय नै हो र यसमा उनलाई बधाई दिन चाहन्छु । पेरिसका समर्थकलाई धन्यवाद किनभने म अर्को उत्कृष्ट फाइनलमा पुगेको छु । उनीसँग खेल्नु सधैं राम्रो हुन्छ । उनीसँग तुलना गर्नु सधैं कठिन हुन्छ ।तेस्रो वरीयताका नाडलले पेरिसको क्लेकोर्टमा आफ्नो रेकर्ड ९२२ बनाएका छन् । हावा चलेको कठिन अवस्थामा पनि सफलता हात पार्दै उनले फ्रेन्च ओपनमा ६ खेलमै फेडेररलाई पराजित गरेका छन् । समग्र भेटमा पनि फेडेररविरुद्ध नाडल २४१५ ले अगाडि छन्, क्लेकोर्टमा १४२ ले । उनले ३७ वर्षे फेडेररविरुद्ध लगातार पाँच हारको शृंखला तोड्दै पेरिसमा सफलता हात पारेका हुन् ।यस हारले फेडेरर क्ले कोर्टमा म्याड्रिडमा सन् २००९ मा हात पारेको जितयता नाडलविरुद्ध सफलताका लागि अझै प्रतीक्षा गर्न बाध्य भएका छन् ।"
प्रधानमन्त्री कपको फाइनल आज,"काठमाडौं प्रधानमन्त्री कप राष्ट्रिय एकदिवसीय क्रिकेटको तेस्रो संस्करणको उपाधिका लागि शनिबार विभागीय टोलीहरू त्रिभुवन आर्मी र नेपाल पुलिस क्लब आमने सामने हुँदै छन् । वर्षाका कारण खेल रद्द भएपछि उपाधि बाँडिएको पहिलो संस्करणमा पनि यी दुई टोलीले फाइनल खेलेका थिए ।कीर्तिपुरस्थित त्रिवि क्रिकेट मैदानमा हुने फाइनललाई यसपल्ट पनि काठमाडौंको मौसमले असर गर्न सक्ने अनुमान छ । काठमाडौंमा शनिबारको मौसम हावाहुरी र चट्याङसहितको वर्षा हुने अनुमान गरिएको छ । सेमिफाइनलमा दुवै टोली सहज जितसाथ उपाधि भेटमा पुगेका थिए । आर्मीले प्रदेश ३ लाई १ सय १७ रनले पराजित गर्दा पुलिसले एपीएफ क्लबविरुद्ध ५ विकेटको जित पाएको थियो । साबिक विजेता एपीएफ सेमिफाइनलमा ४१ रनमै अलआउट भएको थियो । आर्मी र पुलिसले समूह चरणमा पनि खेलेका थिए । समूह बी अन्तर्गत कीर्तिपुर मैदानमा भएको उक्त खेलमा पुलिस विजयी भएको थियो । १ सय ६२ रनको लक्ष्य पछ्याएको आर्मी १ सय ११ रनमै समेटिएको थियो । सेमिफाइनलमा उत्कृष्ट ब्याटिङ गरेको आर्मीले फाइनलमा त्यही प्रदर्शनलाई निरन्तरता दिने बताएको छ । लगातार तेस्रो संस्करणको फाइनल खेल्न लागेको आर्मीका कप्तान विनोद भण्डारीले ब्याटिङमा सेमिफाइनलकै प्रदर्शन निरन्तरताको प्रयास गरिने बताए । पहिलो संस्करणमा उपाधि नजिक पुगेको आर्मीले वर्षाका कारण पुलिससँग बाँड्नुपरेको थियो । १ सय २६ रनको सामान्य लक्ष्यमा जवाफी इनिङ्स सुरु गरेलगत्तै वर्षाका कारण खेल रोकिएको थियो । प्रतियोगिताको विजेताले २० लाख र उपविजेताले १ लाख रुपैयाँ नगद पुरस्कार पाउनेछन् । प्रतियोगिताको सर्वोत्कृष्ट खेलाडीले मोटरसाइकल, उत्कृष्ट ब्याट्सम्यान र बलरले ५०५० हजार रुपैयाँ पुरस्कार पाउनेछन् ।"
भलिबललाई ४० लाखको प्रायोजन,"काठमाडौं  काठमाडौंमा हुने एभीसी सेन्ट्रल जोन सिनियर पुरुष भलिबल प्रतियोगिताका लागि नेपाल भलिबल संघले शुक्रबार नेपाल उद्योग वाणिज्य महासंघसँग ४० लाख रुपैयाँको प्रायोजन सम्झौता गरेको छ । साउन ३२ देखि भदौ ८ सम्म हुने प्रतियोगिताका लागि महासंघका उपाध्यक्ष उमेशलाल श्रेष्ठ र भलिबल संघका अध्यक्ष मनोरन्जन रमण शर्माबीच सम्झौतापत्रमा हस्ताक्षर भएको हो । महासंघले ४० लाखको चेक उपलब्ध गराएको छ । एसियाली भलिबल महासंघको कार्यक्रम नेपालले आयोजना गर्न लागेको यो पहिलोपल्ट हो भने सेन्ट्रल जोन सिनियर पुरुष भलिबलको पाँचौं संस्करण हो । यसअघि पहिलो, दोस्रो र चौथो संस्करण बंगलादेश र तेस्रो संस्करण माल्दिभ्समा आयोजना भएको थियो । सेन्ट्रल जोन भलिबलमा ७ टोलीको सहभागिता रहने छ । भलिबल संघका महासचिव जितेन्द्रबहादुर चन्दले सहभागी टोली थपिने सम्भावना रहेको बताए । अहिलेसम्म नेपालसहित बंगलादेश, माल्दिभ्स, अफगानिस्तान, किर्गिस्तान, तुर्कमेनिस्तान र उज्वेकिस्तानको सहभागिता निश्चित भइसकेको छ । प्रतियोगितालाई अन्य प्रायोजकसँग कुरा भइरहेको जानकारी दिए । उनका अनुसार प्रतियोगिताका लागि २ करोड ५० लाख रुपैयाँ बजेट अनुमान गरिएको छ । त्रिपुरेश्वरस्थित राखेप कभर्डहलमा प्रतियोगिता हुनेछ । कभर्डहलको पुनर्निर्माण जारी रहेकाले सम्पन्न नभएको अवस्थामा लगनखेलस्थित आर्मीको कभर्डहल पनि विकल्पको रूपमा राखिएको छ । सम्झौतापछि महासंघका उपाध्यक्ष श्रेष्ठले भलिबल संघको वर्तमान कार्यसमिति चलायमान रहेकै कारण राष्ट्रिय खेलको लोकप्रियता उचाइमा पुगेको बताए । फुटबल र क्रिकेटभन्दा भलिबलमा लगानी गर्दा राम्रो प्रतिफलका साथै राष्ट्रिय खेलको जगेर्ना हुनेसमेत उनले बताए । खेलकुद विकासका लागि निजी क्षेत्रसँगको सहकार्य अनिवार्य रहन्छ, यसका लागि संघले पनि निजी क्षेत्रलाई आकर्षित बनाउने खालको व्यावसायिक भलिबल लिगको अवधारणा ल्याउनुपर्छ, उपाध्यक्ष श्रेष्ठले भने । महासंघले गत वर्ष भलिबल संघसँग गरेको सम्झौता प्राविधिक कारणले स्थगित भएको तर रद्ध नभएको प्रस्ट पारे । भलिबलको ग्रासरुटदेखिकै राष्ट्रिय प्रतियोगिता आयोजना गर्न नेपाल भलिबल संघले उद्योग वाणिज्य महासंघसँग १ करोड २० लाख रुपैयाँबराबरको प्रायोजन सम्झौता गरेको थियो ।"
युकेश र सुस्मी वर्ष खेलाडी,"लेखनाथ  चौंथो संस्करणको पोखरा स्पोर्ट्स अवार्डमा पुरुषतर्फ पाराग्लाइडिङका युकेश गुरुङ र महिलातर्फ फुलकन्ट्याक्ट कराँतेकी सुस्मी श्रेष्ठ वर्ष खेलाडी घोषित भएका छन् । युकेशले स्क्वासका अमृत थापामगर र फुलकन्ट्याक्टका रुपक नेपालीलाई पछाडि पारेका थिए । महिलातर्फ मनोनयनमा सुस्मीसहित सफ्ट टेनिसकी प्रीति बराल र सुटिङकी श्रेया केसी थिए । युकेशले टीभीएस अपाचे मोटरसाइकल र सुस्मीले टीभीएसकै विगो स्कुटर पुरस्कार पाए । देशबाहिर रहेकाले युकेशको अवार्ड उनका बुवा भूपालसिंह र आमा भगवतीले ग्रहण गरे । वर्ष महिला खेलाडी सुस्मीले अवार्ड ग्रहण गर्दा आँसु थाम्न सकिनन् । दोस्रो दक्षिण एसियाली क्योकुसिन कराँतेमा उनले स्वर्ण जितेकी थिइन् । आठौं राष्ट्रिय खेलकुदको खुला तौल समूहतर्फ उनले कांस्य जितिन् । खेलकुद पत्रकार मञ्च गण्डकीले शुक्रबार गण्डकी प्रदेशका लागि २०७५ मा उत्कृष्ट प्रदर्शन गर्ने खेलाडी, प्रशिक्षक, खेल संघ र पत्रकारलाई अवार्ड प्रदान गरेको हो । लाइफटाइम अचिभमेन्ट अवार्ड बक्सिङका पूर्वखेलाडी चित्रबहादुर गुरुङलाई प्रदान गरियो । सन् १९८९ मा भएको चौथो दक्षिण एसियाली खेलकुदमा स्वर्ण जितेका स्याङ्जाका उनले बेइजिङमा सन् १९९० मा भएको ११ औं एसियाली खेलकुदमा कांस्य जितेका थिए । क्रिकेट खेलाडी अर्जुन कुमालले उदीयमान वर्ष खेलाडीको अवार्ड जिते । उनका प्रतिस्पर्धीमा आर्चरीकी अनुष्का शेरचन र आईटीएफ तेक्वान्दोकी सुस्मिता थापामगर थिए । वर्ष प्रशिक्षक फुलकन्ट्याक्ट कराँतेका दीपक गोदार भए । उनले ह्यान्डबलका भीमसेन शाक्य र हक्कीका राजेन्द्र पाठकलाई पछाडि पारे । चर्चित वर्ष खेलाडीको अवार्ड सुटिङकी श्रेया केसीले जितिन् । उनले एसएमएस भोटका आधारमा उक्त अवार्ड जितेकी हुन् । उनले आठौं राष्ट्रिय खेलकुदमा एकलतर्फ स्वर्ण र टिमतर्फ रजत जितेकी थिइन् ।उत्कृष्ट खेल संघ कास्की जिल्ला बास्केटबल संघ भयो । पत्रकारिता अवार्ड रेडियो बाराहीका विनोद लामिछानेले पाए ।"
नारायणहिटीका तीन पर्व,"दरबार हत्याकाण्ड२०५८ जेठ १९ को मध्यराति अकस्मात छिमेकी कोठामा बस्ने साथीले ढोका ढक्ढक्याएपछि रिसाउँदै ढोका खोल्दा साथीले भन्यो दरबारमा गोली चल्यो रे ! नयाँबजारको डेराबाट सडकमा निस्कँदा मध्यरात सडकभरि मानिसहरू ओइरिइसकेका थिए । केही साथीहरूसँग मिलेर नारायणहिटीको चक्कर मार्दासम्म नारायणहिटी बाहिरको घेरामा खासै चालचुल थिएन, बरु मध्यरात सडकमा गाडीहरू भने अप्रत्याशित तवरले साइरन बजाउँदै बत्तिएका थिए । त्यसको केही दिन अन्योल र अत्यासको कर्फ्युमाथि सरकारी कर्फ्यु थपिएर झन् उदेकलाग्दो सन्नाटा र अत्यासले नागरिकको चैनमाथि शासन जमायो । त्यसपछिका अठार वर्षमा समयको गति यति तीव्रत्तर तवरले बत्तियो कि नेपालीहरूले एउटा आख्यानात्मक विवरणजस्तो अपत्यारिलो समय आफ्नै भोगाइबाट रित्याए । अकस्मात राजगद्दी आरोहण गरेका ज्ञानेन्द्र शाहले ०१७ सालको पिताको पथ पच्छाउन खोज्दा राजनीतिक दलहरूलाई सशस्त्र युद्धरत माओवादीसँग नजिक्यायो । भारतीय अग्रसरतासमेतमा भएको बाह्रबुँदे सम्झौताले देश आन्दोलनको उत्कर्षमा होमियो र शान्तिप्रक्रिया, संविधानसभाको निर्वाचन हुँदै गणतन्त्रमा प्रवेश गर्यो । तर, बितेका अठार वर्षहरूमा समेत नारायणहिटीको अहिलेसम्मको अन्तिम हत्याकाण्डबारे जनताको जिज्ञासा र आशंकाहरूले उचित निष्कर्ष पाउन सकेको छैन । मन परेकी युवतीसँग बिहे गर्नमा रानी ऐश्वर्यले युवराज दीपेन्द्रलाई सख्त मनाही गरेपछि दीपेन्द्रले थामिनै नसक्नै गरी मदिरा र नशालु कालो पदार्थ खाएको अवस्थामा गह्रुँगा चार थान हतियार भिरेर शाही परिवार नष्ट गरेको भनिएको घटनापछि आएका विवरणहरू विश्वसनीय देखिएका छैनन् । दीपेन्द्रलाई मोहरा बनाएर नारायाणहिटी कत्लेआम मञ्चन गरिएको भन्नेहरू एकातिर छन् भने दीपेन्द्रको हत्या र त्यसमा उब्जेका प्राविधिक प्रश्नहरूको उचित जवाफ आएको छैन । वीरेन्द्रको परिवार समूल नष्ट भएपछि बाँकी रहेका दीपेन्द्रमाथि आखिरी फायर अर्को कोही मानिसले गरेको थियो भन्ने सवालहरू आज पनि उत्तिकै शक्तिशाली छ । तर, पन्ध्र सय वर्षअघि नारायणहिटीमा मानदेवले गरेको भनिएको पिताको हत्याजस्तै अठार वर्षअघि नारायणहिटीमा दीपेन्द्रले गरेको भनिएको हत्याकाण्डको तथ्यहरूसँग चहकिलो जम्काभेट नहुनु नेपाली इतिहासको गम्भीर अवसादको विषय हो ।"
प्रेम बर्जित देशमा,"बर्जित प्रेमको राजनीतिप्रेममाथिको जातीय नियमन सारमा महिलाको यौनिकता र महिलाको शरीरमा पुरुषको स्वामित्व कायम राख्नु मात्र होइन । यो त कुनै सामाजिकसांस्कृतिक मान्यतामाथि टेकेर महिला, जातीय समूह र कुनै निश्चित वर्गको जातीय आधारमा मूल्यांकन गरी जातव्यवस्थालाई टिकाउने वैचारिक र सांस्कृतिक हतियार हो । यसले महिला र दलित समुदायमाथि हुने हिंसा र गैरदलित पुरुषहरूको अपराधलाई आँखा चिम्ली दण्डहीनतालाई वैधानिकता दिन्छ । सन् २०१५ मा जागरण मिडिया सेन्टरको सहयोगमा म आफैं संलग्न भई सन् २००३ देखि २०१३ सम्म भएका अन्तरजातीय विवाहसम्बन्धी मानवअधिकार उल्लङ्घनका २ सय ४४ घटनाहरू दस्तावेजीकरण गरेको थिएँ । जसमध्ये १५७ दलित र ब्राह्मण, क्षत्री, ६१ दलित र जनजाति र ४ ब्राह्मण, क्षत्री र जनजातिबीच भएका थिए । जसमध्ये १३६ घटनामा विवाहित जोडी विस्थापित भएका थिए (१०२ जोडी, ३० परिवार, ४ बस्ती), १३८ जोडीहरूलाई सामाजिक बहिष्कार गरिएको थियो र १४ जोडीमाथि गम्भीर आक्रमण र ३ जनाको हत्या गरिएको थियो । उल्लिखित कुनै पनि घटनामा पीडितलाई न्याय र क्षतिपूर्ति दिलाएको पाइएन । हिन्दू समाजमा सजातीय विवाह अन्तरजातीय विवाहविरुद्ध छ । र, सजातीय विवाहले सजातीय समूहभित्रैका गोत्रहरूबीच मात्र हुने विवाहलाई स्विकार्छ । मानौं कि एक क्षत्री युवकको गोत्र धनञ्जय छ भने उसले क्षत्री समुदाय होस् या ब्राह्मण समुदाय, सोही गोत्र भएकी केटीसँग विवाह गर्न पाएन । उसले अनिवार्य रूपमा क्षत्री समुदायकै वशिष्ठ वा अरू गोत्र भएकी केटीसँग विवाह गर्नुपर्यो । सतीप्रथा वा बालविवाह सजातीय विवाहलाई निरन्तरता दिनका लागि तय गरिएको असाधारण रीति हो । नेपालमा हिन्दू र हिन्दूत्वमा कोअप्ट भएका समुदायमा समेत सजातीय विवाह प्रचलित छ । जसले अन्तरजातीय विवाह, प्रेम र यौनलाई बर्जित गर्छ । उन्नाइसौं शताब्दीका प्रसिद्ध भारतीय समाजशास्त्री डा एसभी केतकर हिस्ट्री अफ कास्ट मा जन्मका आधारमा मात्र कुनै निश्चित सामाजिक समूहको सदस्य हुन सक्ने र कठोर सामाजिक कानुनद्वारा आफ्नो जातिभन्दा बाहिर विवाह गर्न बर्जित गर्ने समूहलाई जातीय समूहको रूपमा परिभाषित गरेका छन् । उनको यो विश्लेषण जातिप्रथामा आधारित छ, किनकि जातिप्रथा टिकाउन कुनै निश्चित जातिको अस्तित्व अनिवार्य छ । केतकर जातिप्रथामा रोटीबेटीको सम्बधमा हुने विभेदको कुरा गर्छन् । तर, डा अम्बेडकर जातिप्रथाको अस्तित्वका लागि रोटीरोटीबीचको बन्देज र बेटीबेटीबीचको बन्देज आवश्यक हुने बताउँछन् । उनी भारतमा सजातीय विवाह जातिप्रथाको मूलका रूपमा बहिर्गोत्रीय विवाहसँगै जकडिएर रहेको स्विकार्छन् । सन् २०१७ र २०१८ मा इन्सेक र नेपाल प्रहरीको सहयोगमा देशभर भएका यौनजन्य हिंसाका पीडित २ हजार ९ सय ११ जनामध्ये करिब २० प्रतिशत अर्थात् ५८३ जना पीडितहरू दलित समुदायका महिला तथा बालबालिकाहरू थिए । सन् २०१८ मा मात्र बलात्कारपछि धनुषाकी श्रेया सुनार, कैलालीकी माया विक, सर्लाहीकी सम्झनाकुमारी मुसहर, मोरङकी रूपमती दास, धादिङकी लक्ष्मी परियार, बुटवलकी एक पाँच वर्षीया दलित बालिकाको हत्या भएको थियो । यी घटनाहरू एकपछिअर्को मिडियामा आइरहँदा गत वर्ष फागुनमा प्रधानमन्त्री केपी ओलीले आफ्नो कार्याकाल एक वर्ष पुगेको अवसरमा राष्ट्रवासीलाई सम्बोधन गर्दै भनेका थिए हाम्रो लोकतन्त्र भनेको बोल्ने, लेख्ने राजनीतिक अधिकारमा मात्रै सीमित लोकतन्त्र हैन, सामाजिक न्याय, समानता, सुरक्षा र सम्मानसहितको परिपूर्ण लोकतन्त्र (कम्प्रिहेन्सिभ डिमोक्रेसी) हो ।सायद प्रधानमन्त्रीलाई यो देशमा दलित समुदायमाथि राज्य नियन्त्रित अत्याचार छ भन्ने हेक्का भएन वा बुझ्न चाहेनन् । उनको सम्बोधनमा दलित समुदायमाथिको अत्याचारविरुद्ध कुनै शब्द अटाएनन् । जातव्यवस्था रहेसम्म कम्प्रिहेन्सिभ डिमोक्रेसी कसरी हुन सक्छ ? दलित समुदायमाथि अन्तरजातीय विवाहको नाममा अमानवीय व्यवहार र हत्या हुँदासम्म यो राज्य किन मौन रह्यो ? दलित भएकै कारण जातीय भेदभावविरुद्धको ऐन कार्यान्वयनमा आइसकेपछि ज्यान गुमाउने १८ दलितहरूको परिवारले किन हालसम्म पनि न्यायको महसुस गर्न पाएका छैनन् ? दलित महिलामाथि निरन्तर भइरहेका बलात्कारका घटना अरू समुदायमाथि भएका बलात्कारका घटनाभन्दा किन फरक छन् ? जातीय राज्यको विशेषता नै हो सीमान्तीकृत समुदायमाथि राज्य नियन्त्रित हिंसालाई आँखा चिम्लिनु, प्रेमलाई बर्जित गर्दै सद्भाव र समृद्धिको नारा लगाइरहनु । दलितविरुद्ध प्रतिक्रान्ति जातीय राज्यमा प्रेमविरुद्ध प्रतिक्रान्ति घृणा र अपमानबाट सुरु हुन्छ । र, सीमान्तीकृत समुदायविरुद्धको प्रतिक्रान्ति पनि त्यहीँबाट । त्यसपछि राज्यले कानुनी संरचना र साधनहरूमार्फत उनीहरूलाई झन् अपमानित गर्दै किनाराकृत पार्छ । तपाईं सबैलाई सम्झना हुनुपर्छ २०७४ सालको ५३ औं अन्तर्राष्ट्रिय जातीय विभेद उन्मूलन दिवसको अवसरमा एक कार्यक्रमलाई सम्बोधन गर्दै हालका नेकपाका अध्यक्ष प्रचण्डले चिन्तक आहुतिलाई नामै लिएर भने हाम्रो पार्टीमा पनि बल्ल बल्ल धेरै दुःख गरेर एउटा बुद्धिजीवीलाई नेतृत्वमा पुर्याएको थिएँ, उहाँले धेरै पढ्नुभयो र झन्डैझन्डै बौलाउनुभयो ।आहुतिमाथि प्रचण्डको अपमानजनक शब्द प्रहार एक व्यक्तिमाथिको प्रहारमात्र थिएन । आत्मसम्मान कुनै एक व्यक्तिसँग मात्र होइन ऊ, ऊसको परिवार र समग्र सामाजिक संरचनासँग पनि जोडिएको हुन्छ । आहूतिमाथिको अपमानको राजनीतिको सम्बन्ध जातव्यवस्थासँग जोडिएको छ । यस्तो अपमानको प्रत्यक्ष, सांकेतिक र प्रतिनिधिमूलक अर्थ रहन्छ । आहुतिमाथिको अपमान दलित समुदायबाट उठेका यो सत्ताविरुद्ध पौठेजारी खेल्नसक्नेहरूमाथिको अपमान मात्र थिएन, आलोचनात्मक चेतविरुद्धको पनि अपमान थियो । यस्तो अपमानले सांकेतिक रूपमा व्यक्ति वा समुदायलाई क्रमशः आफूमाथि भइरहेको विभेद, अपमान र अन्यायविरुद्ध लड्नका लागि निरुत्साहित गर्छ । त्यसको उदाहरण हो लोकसेवा आयोगमा संविधानकृत समावेशीकरण र आरक्षणको मुद्दालाई लत्याएर खुलाइएको विज्ञापन । संविधानको धारा ४० को प्रावधानविरुद्ध दलितहरूलाई थप भूमिहीन र दीर्घकालीन गरिबीको दुष्चक्रमा धकेल्ने गरी ल्याइएको आवासको अधिकारसम्बन्धी ऐन, २०७५ र भूमिसम्बन्धी (सातौ संसोधन) ऐन, २०२१ । व्यक्ति तथा समुदायमाथि हुने यस्तो कानुनी अपमान सामाजिक नियन्त्रणको साधन पनि हो । यसले कुनै पनि व्यक्ति वा समुदायको पहिचानलाई नजरअन्दाज गर्ने र क्रमशः उनीहरूलाई शक्तिहीन र अमानवीय व्यवहार भोग्नका लागि बाध्य बनाउँदै लैजान्छ ।"
जातका कानुन,"ब्राह्मणहरूको संग्रह हो, हिन्दूसंहिता मनुस्मृति । यसले हिन्दू जातिका प्रमुख रीतिरिवाजहरूलाई संरक्षित गरेकोमा कुनै शंका छैन । तर, प्रभावशाली समकालीन प्राच्यविद्हरूको विचारमा यसले हिन्दुस्तानमा अहिलेसम्म प्रचलनमा आएका सबै नियमहरूको प्रतिनिधित्व गर्दैन । यो मूलतः ब्राह्मणहरूको दृष्टिमा कानुन ठहरिनुपर्ने नियमहरूको एउटा आदर्श प्रतिरूप हो, हेनरी समनेर मेनले आफ्नो पुस्तक एन्सियन्ट ल मा उल्लेख गरेको वाक्य हो यो । हिन्दू समाजको सुरुआती चरणदेखि नै धर्मशास्त्रहरूले नीतिनियम वा कानुनको काम गर्दै आए । हाम्रो कानुनी इतिहास पनि धर्मशास्त्रहरूको जगमा उभिएको छ । रेवतीरमण खनालको पुस्तक नेपालको कानुनी इतिहासको रूपरेखा अनुसार, हाम्रो कानुनी इतिहासमा धर्मशास्त्र तथा नीतिशास्त्र र त्यसमा आधारित टीकाटिप्पणीहरूको प्रशस्त प्रभाव पाइन्छ । यहाँ, हाम्रो देशको कानुनी इतिहास, त्यसको स्रोत, आजको कानुनी व्यवस्था, कानुन बनाएर गरिएको र कानुनै बनाएर हटाउन खोजिएको जातीय विभेद तथा छुवाछूत, यसले सामाजिक न्यायमा पारेको असरबारे सामान्य चर्चा गरिनेछ । धर्मशास्त्र, वर्णव्यवस्था र कानुन आर्यहरूले सिन्धु नदीको आसपासमा अन्य जातिहरूसँग युद्ध, संघर्षसँगै जीवनजगत्बारे चिन्तनमनन गर्दै जाँदा सबैभन्दा पहिले ऋग्वेदको रचना गरेसँगै वर्णव्यवस्थाको कथा सुरु हुन्छ । ऋग्वेदमा उल्लिखित चार वर्ण (ब्राह्मण, क्षत्री, वैश्य र शूद्र) लाई लिएर विभिन्न समयका ग्रन्थकारहरूले विभिन्न व्याख्या र विस्तार गर्दै जाँदा हिन्दू समाजको मेरुदण्ड वर्ण वा जातव्यवस्था बन्न पुग्यो । वर्णव्यवस्थालाई व्यवस्थित बनाउने गरी थुप्रै श्रौतसूत्र, धर्मसूत्र, स्मृतिग्रन्थलगायत शास्त्रहरू लेखिएका छन् । विशेषगरी बौधायन श्रौतसूत्र, आपस्तम्ब, वसिष्ठ र गौतमको धर्मसूत्र, मनुस्मृतिलगायत धर्मशास्त्रहरूमा वर्णसंकर जातिहरूको उत्पत्ति र आचारव्यवहारबारे वर्णन गरिएको छ । यीमध्ये वर्णव्यवस्थालाई व्यवस्थित गर्ने प्रमुख विधि वा कानुन हो, मनुस्मृति । जुन हेनरी समनेर मेनले भनेजस्तै विशेषतः ब्राह्मणहरूको पक्षधर कानुन थियो । आर्यहरूले किन वर्णव्यवस्था बनाए भन्ने सम्बन्धमा विभिन्न मत पाइन्छन् । वेदले वर्ण विभेद नगरेको र वर्णव्यवस्था र विभेदकारी विधिहरू पछि थपिएकोरचिएको तर्क गर्नेहरू पनि छन् । यो तर्कको कुनै तुक रहँदैन । यो पछि थपिएकै सही, वर्णव्यवस्थामा आधारित समाजमा ठूलो तप्काले प्राचीनकालदेखि विभेद खेप्दै आएकै छ । अर्कोतिर, आज सरकारी संयन्त्रहरू सञ्चालनका लागि कर्मचारीका विभिन्न पदहरू आवश्यक भएजस्तै प्राचीनकालमा राज्य चलाउन सीप वा पेसामा आधारित वर्णव्यवस्था आवश्यक रहेको तर्क गर्नेहरू पनि छन् । यो तर्क पनि बलियो र निष्पक्ष होइन, किनभने सीप वा पेसाका आधारमा मानिसको जात बनाउनु र विभेद गर्नु इतिहासको आवश्यकता हुनै सक्दैन । हो, प्राचीनकालदेखि मानिसहरूले आफ्नो राज्य, साम्राज्य, धर्मसंस्कृतिका नाममा युद्ध गर्दै आए । युद्धमा हारेकाहरूलाई विजेताहरूले मनलागी शासन गर्दै आएको, दासदासी बनाएको इतिहास, पौराणिक कथा विश्वव्यापी रुपमा पाइन्छ । जबदेखि आर्यहरूले सिन्धु नदी आसपासमा शासन गर्न थाले, तब विजेता र पराजितहरूको वर्णव्यवस्थामा आधारित समाज वा राज्य प्रणाली सुरु हुन्छ । रामशरण शर्माको पुस्तक शुद्रों का प्राचीन इतिहास अनुसार, आर्यहरूबीच वा आर्यहरू र अन्य समुदायबीच घरपालुवा जनावर, जमिनजस्ता सम्पत्तिको स्वामित्वका लागि संघर्ष हुने गर्थ्यो । संघर्षमा सम्पत्ति खोसिएकाहरू अशक्त हुँदै गई चतुर्थवर्ण अर्थात् शूद्र कहलिन पुग्थे । शास्त्रहरूको अध्ययनबाट संकेत मिल्छ विजेता आर्यहरू (सबै होइन, सत्तासँग निकटहरू) ले धर्म र सत्ता अन्य जनजाति वा समुदायमा नजाओस्, यसलाई आफूहरूले नै चलाइरहन पाइयोस् भन्ने ध्येयले आफूहरूलाई नै ब्राह्मण र क्षत्रीमा विभाजन गरे । व्यापारको काम गर्नेलाई वैश्य, शिल्पी कर्म गरेर राज्यको सेवा गर्नेलाई शूद्रको कोटिमा राखे । वर्णव्यवस्थाभित्रका शूद्रहरूको मूल वा उत्पत्तिबारे जानकारी पाउन भने विभिन्न जटिलताहरू भेटिन्छन् । आर्यहरूसँग युद्धमा पराजित हुनेहरू, उनीहरूले बनाएको वैवाहिक नियमलाई नमान्नेहरू नै क्रमशः दास, दस्यु, गुलाम, अछुत हुँदै शूद्रमा समावेश हुँदै गएको बुझिन्छ । चार वर्णको उत्पत्ति वा विभाजनपछि नै हिन्दूहरूमा विभिन्न वर्णसंकर जातिको उत्पत्ति हुँदै आयो । यसमा आर्यहरूले बनाएको वैवाहिक नियम मूल कारण थियो । रामशरण शर्मा लेख्छन्, धर्मसूत्रहरूमा वैवाहिक नियम वर्णको आधारमा बनाइएको थियो । अधिकांश धर्मशास्त्रहरूमा कुन वर्णकी स्त्री र कुन वर्णको पुरुषबाट जन्मेको सन्तान कुन वर्णको हुने र उक्त वर्णले कस्तो कर्म गर्ने भन्नेसम्म तोकिएको छ । यसरी हेर्दा वर्णव्यवस्था पेसा र विवाहसँग सम्बन्धित रहेको र त्यसैलाई व्यवस्थित बनाउन वा नियममा बाँध्न धर्मसूत्र तथा स्मृतिहरूको रचना गरिएको पाइन्छ । नेपालको कानुनी इतिहासबारे भएका अध्ययन अनुसन्धानबाट हेर्दा प्राप्त कानुनहरूको स्रोत धर्मशास्त्रहरू नै हुन् । मल्लकालमा जयस्थिति मल्लले बनाउन लगाएको मानव न्यायशास्त्रदेखि जंगबहादुरले बनाएको १९१० को मुलुकी ऐनसम्म धर्मशास्त्रहरूबाट प्रभावित छन् । यसरी लिच्छविकालमै देखिएको चार वर्ण १८ जाति जयस्थितिको पालासम्म आउँदा निकै झ्याँगिन पुग्छ । जयस्थितिले विभिन्न स्थानहरूबाट ब्राह्मणहरू झिकाएर बनाउन लगाएको मनुस्मृतिमा आधारित उक्त कानुनमा सानो वा ठूलो जात र जात अनुसारको दण्ड स्पष्ट तोकियो । मनुस्मृतिमा एउटा दण्डविधान छ, उच्च वर्णसँग बस्न चाहने नीच वर्णका व्यक्तिलाई राजाले कम्मर डामेर देश निकाला गर्नुपर्छ, अथवा उसको फिलाको मासु खुर्कन लगाउनुपर्छ । यो दण्डविधान जयस्थितिको कानुनमा पनि राखिएको छ । नेपाली समाजमा जातीय छुवाछूत तथा भेदभावलाई मजबुत बनाइराख्न जयस्थितिको कानुनले दीर्घकालसम्म प्रभाव पार्यो । पृथ्वीनारायण शाहले काठमाडौं उपत्यका लगायत भूभाग युद्धमा जितेर सिंगो नेपाल बनाउने अभियान थालेसँगै शासनप्रशासन उनको नीति र स्थिति बमोजिम चल्न थाल्छ । उनले बनाएको भनिएको दण्डविधान त उपलब्ध छैन, तर उनको दिव्योपदेश वर्ण र जातमै आधारित छ । उनको दिव्योपदेश भन्छ, आआफ्ना जातविशेषका कर्म गर्नू भन्ने बन्देज गरी जाउँला । यो फूलबारी (मुलुक) का छोटाबडा चार जात छत्तीसै वर्णले यो असल हिन्दूस्थान (हिन्दूहरूको देश) हो भनी आफ्नो कुलको धर्म नछाड्नू । रेवतीरमण खनालका अनुसार, पृथ्वीनारायणले १८२५ मा जारी गरेको दण्डविधान अनुरुप नै १९१० को मुलुकी ऐन बनाइएको हुन सक्छ । यो मुलुकी ऐनले वर्णव्यवस्थाभित्र पर्ने हिन्दू धर्मावलम्बी शूद्रलाई मात्रै होइन, अन्य समुदायलाई पनि ठूलो र सानो जातका रुपमा समेट्यो । जसमा उपाध्या, रजपूत, जैसी बाहुन, तागाधारी क्षत्रीय, नमासिन्या मतुवाली, मासिन्या मतुवाली, छिटो हाल्नुनपर्न्या, छिटो हाल्नुपर्न्या, पानी नचल्या लगायत जात विभाजन गरी दण्डसजायको व्यवस्था गरियो । धर्मशास्त्रहरूमा उल्लिखित शूद्रहरू लामो विभेदकारी इतिहास पार गर्दै अन्ततः आजका दलित वा पानी नचल्ने जात बन्न पुगेका हुन् । यसमाथि विभिन्न कालखण्डमा विभिन्न सामाजिक नियम वा शासकहरूको आदेशबाट कैयौँ आर्य वा खसहरू तल्लो जातिमा रूपान्तरित भए । धर्मशास्त्रहरूमा अन्य वर्णहरूको तुलनामा शूद्रलाई मानव नै नमानिएको प्रतीत हुन्छ । रामशरण शर्मा लेख्छन्, परस्त्रीगमनसम्बन्धी विधिहरूमा शूद्रका लागि निकै कठोर दण्डको व्यवस्था गरिएको छ । आपस्तम्बले भनेका छन् कुनै शूद्र कुनै आर्य अर्थात् ब्राह्मण स्त्रीका साथ व्यभिचार गर्छ भने उसको हत्या गर्नुपर्छ । तर, यही अपराध ब्राह्मणले कुनै शूद्र स्त्रीसँग गर्छ भने उसलाई निर्वासित गर्नुपर्छ । चार वर्णको व्यवस्थालाई कायम राखिराख्न, वर्णसंकर जातिको उत्पत्ति हुन नदिन धर्मशास्त्रले कानुनको काम गरेका थिए । हामीकहाँ धार्मिक कानुनहरूलाई टेक्दै बनेको १९१० को मुलुकी ऐनले बाहुनक्षत्रीबाहेकका कतिपय जाति, जनजातिलाई पनि धर्म र सत्तामा आउन नदिएर अँठ्यायो । पानी नचल्ने जातिलाई त टाउको उठाउनै दिएन । मुलुकमा अझैसम्म यस ऐनको असर देखिएकै छ ।कानुनी रूपमा संक्रमणकालआज हाम्रो संविधानले छुवाछूत तथा भेदभावविरुद्धको हकमा भन्छ, कुनै पनि व्यक्तिलाई निजको उत्पत्ति, जात, जाति, समुदाय, पेसा, व्यवसाय वा शारीरिक अवस्थाको आधारमा कुनै पनि निजी तथा सार्वजनिक स्थानमा कुनै प्रकारको छुवाछूत वा भेदभाव गरिने छैन । जातीय छुवाछूत तथा भेदभाव हटाउन आज कानुनै बनाइएको छ । यसर्थ, आज हामी कानुनी रुपमा संक्रमणकालमा छौँ । राज्यका लागि संक्रमणकाल सकारात्मक र खतरनाक दुवै हो । यो अवधिमा समग्र न्यायका मुद्दाहरूलाई सही ढङ्गले सम्बोधन गरियो भने राज्य न्याय र उन्नतिको मार्गमा अघि बढ्छ, गरिएन भने ठूलै दुर्घटना वा विद्रोह हुने परिस्थिति निम्तिन सक्छ । अहिले हाम्रो समाजमा विभेद, अन्यायविरुद्धको चेतना फराकिलो बन्दै छ, बहसहरू भइरहेका छन् । यद्यपि, लामो समयसम्म सनातन धर्मसंस्कृतिको अभ्यास गर्दै आएका गैरदलितहरूमा कतिपय सामाजिक कुरामा हाम्रा पनि आस्था, विश्वास, संस्कार हुन्छन् । यसमा हाम्रो आत्मनिर्णयको अधिकार हुन्छ भन्ने भावना हुनसक्छ । अर्कोतिर, इतिहासदेखि विभेदमा रहेका दलितहरूलाई संविधान र कानुनले स्पष्ट तोक्दा पनि समाजले किन टेर्दैन भन्ने हुनसक्छ । सार्वभौमिक भएर हेर्दा सबै नागरिक कानुनका दृष्टिमा बराबर भएर न्यायको स्थापना हुनैपर्छ । दलित र गैरदलितबीचमा यस्ता मनोवैज्ञानिक संघर्ष दबेर रहेको हुन सक्छ । दबेको भावना ठाउँठाउँमा विस्फोट नहोला भन्न सकिँदैन । यो सामूहिक नभएर व्यक्तिगत पनि हुन सक्छन्, त्यो बढ्दै जाँदा समाज र देशलाई गम्भीर असर गर्न सक्छ । तसर्थ, अहिले राज्यले जनप्रतिनिधि वा अन्य जनशक्तिमार्फत मौलिक हकदेखि जातीय विभेद, महिलाहिंसा, बालहिंसा र यसमा दण्डसजायको व्यवस्थाबारे नागरिकलाई अवगत गराउनुपर्छ । मानिसमा चेतना ल्याएर मात्रै भौतिक उन्नति र ऐतिहासिक विभेदको क्षतिपूर्ति हुँदैन । सदियौँदेखि राज्यले धर्म र कानुनको साङ्लोमा बाँधेर विभेद गरेकामा दलितदेखि महिला, जनजाति, अल्पसंख्यकहरू रहेका छन् । राज्यले उनीहरूका आधारभूत आवश्यकता गाँस, बास, कपास शिक्षा, स्वास्थ्यमा विशेषाधिकार दिएर शासनप्रशासनमा समावेश गर्दै लैजानुपर्छ । यसमा जातीय रूपमा नहेरेर वर्गीय रुपमा अर्थात् गरिबीको रेखामुनिका सबैलाई हेर्नुपर्छ भन्ने आवाज पनि छ, यो झनै सुन्दर कुरा हो । राज्यले गरिबीको रेखामुनिका सबैलाई उकास्ने वा आधारभूत आवश्यकता र सेवासुविधासँग जोड्ने ठोस योजनालाई अविलम्ब अघि बढाउनुपर्छ । यहाँनेर मानवीय भएर के कुरा बुझ्न आवश्यक छ भने गरिब हुनु र दलित हुनु फरक पीडा हो । अझ दलित भएका कारण गरिब हुनु इतिहास र राज्यले गरेको विकराल विभेद हो । यो विभेदको अन्त्य अर्को सकारात्मक वा आवश्यक विभेदबाटै गरिनुपर्छ ।"
रिसमाथिको राजनीति,"तपाईं धेरै रिसाउन थाल्नुभएको छ आजकल एक आत्मीय मित्रको गुनासो । साँच्चै ? अकस्मात् पाएको कमेन्टले अलिकति झस्कन्छु ।पहिला त यस्तो हुनुहुन्नथ्यो, उनको दाबी ।उनीसँग छुट्टिएपछि भने असहजता बढेको छ । आफैंतिर हेर्छु, घोत्लिन्छु । उनको पहिला त यस्तो हुनुहुन्नथ्यो ले नराम्ररी लखेट्दै छ । पहिला कस्तो थिएँ म ? पहिला, प्रश्न गर्दिनथें । धेरै कुरा देख्दिन पनि थें । कति कुरा यस्तै हो भनी स्विकारिदिन्थें । तर आजकल प्रश्न गर्न थालेको छु । प्रस्ट देख्छु विभेद, विसंगति र बेथिति । सायद त्यसैले आजकल म बढी नै रिसाउन थालेकी छु ।नचाहँदा पनि धेरै घटनाहरू ठोक्किन आइजान्छन् आजकल । त्यसैले चाहेर पनि म अलग बस्न सक्दिनँ । भर्खर एउटा घटना नजिक भएँ । दिक्कदारीसँगै भित्रभित्रै मुर्मुरिएँ । तर रिस देखाउन सक्ने अवस्था थिएन ।साढे दुई दशकअगाडि उसले स्वास्नी र चिचिला छोराछोरी छाडी हिँड्यो । मन पराएर ल्याएकी दुलही थिई ऊ खासमा । गाउँको नामी परिवारकी छोरी । माया प्रेम भनेर हिँडिदिएकी थिई । केही वर्षमा त्यो प्रेमिल समय टुट्यो । हातमा लागे नानीहरू । लोग्ने फुक्काफाल भई अर्की टिपी हिँडिदियो । त्यस अर्कीपछि फेरि अर्की पनि टिप्न भ्यायो । उसले जतिवटी फेरबदल गरे पनि यी लालाबालासहितकी आमाले घर र नानीहरू छाडी हिँड्ने कता ? त्यही पनि निकै अघिको समय । स्वास्नीको त के नानीहरूको पनि त वास्ता गरेन उसले । अब ती आमाले कति हन्डर ठक्कर खाइन् होला आफैं विचार गर्नुस् । यी त भए ती संघर्ष गरेर अघि बढेकी आमाको विगतका कुरा । यस्ता घटना त छ्याप्छ्यापती छन् हामीछेउ । मेरो सरोकार खासमा यसैसँग जोडिएको एक अर्को पाटोतिरको हो । उनै आमाकी छोरीले मनमा ईख राखेर बेस्सरी दुःख गरेर पढिन् । उनको मिहिनेत र परिश्रमले गर्दा आज उनको राम्रो व्यवस्था छ । साथै आमाका लागि राम्रो चाँजोपाँजो पनि मिलाएकी छन् । केही समयअघि उनको बिहेको कुरो चल्यो । बिहेमा उही बेपत्तिएको बाउको खोजी भयो । आमाको पीडा देख्दै हुर्किएकी छोरीले त धेरै अघि नै त्यागेकी हो बाउ । तर फेरि आज आफ्नो कर्म चलाउन उही बिचल्ली पारी हिँडेको मानिस खोज्नुपर्ने भो । उनले नमान्दैमा नहुने । देखाउनका लागि भए पनि त्यही व्यक्तिलाई उनीहरूले बोलाई लोकको अघि उभ्याउनुपर्यो ।बाउ त उभ्याउनैपर्ने रहेछ नचाहँदा पनि ! हामीले आत्मसात गरेको संस्कार र संस्कृति कति डरलाग्दो छ । त्याग्न चाहेर पनि त त्याग्न नमिल्ने रैछ त ! आमाबाट मात्र कर्म चलाउन आनाकानी गरिदिन्छ हाम्रो संस्कार । पुरुषको ठाउँ त जहिल्यै सुरक्षित र बलियो । बाफ रे ! जहिले पनि आफ्नो ठाउँ दाबी गर्न पाउने । संस्कार र संस्कृतिको नाममा महिलालाई दोस्रो तहमा राखिएको एक ज्वलन्त उदाहरण हो यो । त्यस नाटकको साक्षी भइरहँदा मेरो मन पोलिरह्यो । महिलाको अस्तित्वलाई फ्याट्टै नगन्ने यस्ता संस्कारहरूको साक्षी हुँदा रिस उठ्दैन त ? तर स्वास्नी मान्छेले रिसाउन मनाही छ भनी पाठ घोकाइरहन्छ यही समाज । त्यसैले अलिकति त घोत्लिनैपर्यो यो रिस राजनीतिबारे । डेबिड एल गिटोमोरको रेसलिङ विद रौद्र इन संस्कृत पोएटिकस ः जेन्डर, पोलुसन एन्ड शास्त्र नामक एक प्राज्ञिक लेखले टाउको रन्न पारिरहेको छ । त्यसमाथि मेरी साथीले औँल्याइदिएको मेरो बढेको रिसका कुराले टाउको रन्काइमा अझ थपथाप पारेको छ । खासमा गिटोमोरले रिसमाथि कसरी लिङ्गीय राजनीति भयो भनी हाम्रा शास्त्रहरूमा भएका केही उदाहरणसहित प्रस्ट्याएका छन् । रिस त अन्य धेरै स्वाभाविक मानवीय गुणजस्तै मानिसले आफूसँग लिई आएको एक गुण हो । तर रिस पनि लैङ्गिक विभेदको मारमा परेको देख्दा भने निकै चकित हुन्छु । गजब के भने, मानवजन्य गुण त लिङ्गभन्दा परको कुरा हो तर पितृसत्तात्मक प्रवृत्तिको काइतेपना त्यहाँ देखिन्छ जब यस्ता स्वाभाविक गुण या दोषमा पनि महिला या पुरुष भनी कित्ताकाट गर्ने गरिदिन्छन् । हामी धेरैले सुने भोगेकै कुरा, छोरी अलि सन्किई, रिसाई या हाडाङहुडुङ गरी भने त्यस्तो अवस्थाका लागि एक हरफ प्रतिक्रिया तयार हुन्छ प्रत्येक अभिभावकको मुखमा, छोरीमान्छे भएर यसरी रिसाउनु हुन्न । रिसाउन पनि अर्को लिङ्गी भएर जन्मनुपर्नेजस्तो ! छोरीलाई सम्झाउने मुख्य जिम्मा पाएका आमाहरूले बोल्ने यो पूर्वतयार भाषा आमाहरू निर्मित भने पक्कै होइन । उनी त केवल पितृसत्तात्मक निर्देशनका पालक हुन् । उनीहरूलाई संस्कार र मूल्य मान्यताको नाममा त्यसैको भारी बोकाइएको छ । उनीहरू आफैं पनि चालै नपाई लामो समयदेखि त्यही संस्कार र मान्यताको फन्दामा जकडिइरहेका छन् । शास्त्रहरू नै फलाकिबस्छ विभेदकारी नियम कायदा । त्यही अनुसरण गर्ने समाज र मानिसहरू त्यस प्रवृत्तिबाट कसरी अछुत हुनु त । मेरी आत्मीय मित्रले ममा बढ्दै गरेको सन्काहापना र आक्रोश औँल्याइन् । किन कि उनलाई म रिसाएको हैन शान्त भएको मन पर्छ । उनी अर्थात् समाजलाई मेरो शालीनता मन पर्छ न कि मेरो रिस । समाजले महिला सधैँ शान्त, सहनशील र मौन बसेको मन पराउँछ । मन पराउने मात्र होइन असल महिलाका गुणहरू यी यी हुन् भनी लामो सूची पनि तयार गरिदिएको छ । र उनीहरूलाई रटाइरहन्छ रिसाउन मनाही छ । आजकलको भाषामा भन्नुपर्दा उनीहरू सधैँ कुल हुनुपर्छ । त्यही कुल हुनुपर्ने मान्यताको पेलानमा छन् आजका महिलाहरू । असल महिलामा हुनुपर्ने गुण बोक्दाबोक्दा उनीहरू सिद्रा भइसकेको कसले देख्ने । समाज, संस्कार, मान्यता र संस्कृतिको ठेक्का महिलाको मात्र ? यही प्रश्नले गाँज्दा रिस उठ्दैन भन्या ? फेरि पनि रिसाउन मनाही छ । रौद्रता ठीक होइन महिलाका लागि भन्ने कुरो यति जब्बर भएर सबैको मनमा बस्नुको जरा कति हो कति लामो रैछ । हाम्रा शास्त्रहरूले नै रिसलाई राक्षसी प्रवृत्तिसँग जोडिदिएपछि रिस उठे पनि रिस देखाउने कुरै भएन । किन कि राक्षस बन्नु कसलाई मन पर्छ र ! वास्तवमा मेरो साथीको धारणा त नितान्त रूपमा हाम्रो समाजको धारण हो । समाजको धारणा संस्कार र मान्यतामा अडिएको हुन्छ । अनि फेरि प्रश्न उठ्छ ती संस्कारलाई वैधता कसले दियो ? निश्चय नै जो शक्तिशाली थियो उसैले । फेरि अर्को प्रश्न । को थिए र अझै छन् त शक्तिशाली ? निसन्धेह पुरुष या पितृसत्ता । कुरो को चुरो यही त छ । महिलाको रिस, प्रेम, बोलीवचन, सुन्दरता, सबै सबैको निर्धारण त अरू कसैको इसारा या अनुकूलतामा चल्ने रहेछ । त्यसैले महिलाको रिसमाथिको बन्देज त स्वाभाविक भयो । यही लामो समयदेखि चलिआएको प्रचलनको पक्षधर हाम्रो समाजलाई महिलाले रिसाएको मन कसरी पर्नु ? रिसको लिङ्गीय भागबन्डाभित्रको राजनीतिसँग पाइलापाइलामा ठोक्किन पुग्छौँ हामी । हालै एउटी मित्र घरेलु हिंसा सहँदासहँदा आजित भएर प्रहरीमा उजुर गर्न पुगिन् । उनको उजुरीमाथि खिल्ली उडाएझैँ उल्टै पीडक पक्षबाट अनेकन लाल्छनाहरू उनीमाथि नै थोपरिए । एउटा असाध्यै हास्यास्पद दाबी रह्यो पीडक पक्षको कि उनी चोथाले छिन् । उनको त्यही चोथाले स्वभावले गर्दा नै घटना अघि बढेको हो रे । चोथाले शब्द मुख लाग्ने, झगडा गर्ने या रिसाउने महिलाहरूका लागि प्रयोग हुन्छ । यसको अर्थ महिला चुपचाप बस्नु भन्ने नै हुन्छ । ती मित्र जसले पीडकको हिंसालाई सहेर चुपचाप बसेको भए ऊ चोथाले हुन्न थिई । यो त केवल एक प्रतिनिधि घटना भयो । यस्ता घटनाहरू त हाम्रो समाजमा छ्याप्छ्याप्ती भइरहेका छन् । लोग्नेको चुटाइ खाने अधिकंश महिलालाई परिवारले भनेको सुनिन्छ, त्यसरी मुख चलाउँछौ, अनि चुटिहाल्छ नि ! कति विभेदी छ यो वाक्य । महिलाले गर्न पाउने एउटै कुरा हो, सहने । यही वाक्यले भन्दै छ महिलाले मुख खोलेको, प्रतिकार गरेको या आक्रोशित भएको पटक्कै राम्रो मान्दैन हाम्रो समाज । बोली र रिस त केवल पुरुषहरूका पेवाजस्ता । त्यसैले त होला हात, लात, गाली, सबै सहेर चुपचाप बस् भनी महिलामाथि अघोषित उर्दी जारी गरिदिन्छ समाज । रिसजस्तो स्वाभाविक मानवीय गुणमाथि पनि छेकथुन गरी महिलालाई कज्याउने भरपर्दो कायदा खिपेको छ समाजले । झगडा गर्ने, या अलि बढी रिसाउने महिलाहरूलाई चोथाले मात्र हैन चण्डाल्नी भनेको पनि हामी सबैले सुनेकै छौँ । चण्डालले फोहोरी, असोमती, क्रोधीलगायतका अनेकन नकारात्मक अर्थ दिन्छ । लामो समयदेखि यही पाठबाट दीक्षित आमा, छोरी, बुहारीहरू असोमती र चण्डाल्नी बन्न पक्कै मन पराउँदैनन् । खासमा असोमती नहुनका लागि भयंकर ठूलो कष्ट पनि त बेहोर्नु पर्दैन । रिस लुकाउनु र चुपचाप बसिदिनु त हो, बस् । त्यसैले होला धेरैजसो आमा, दिदीबहिनीहरू रिसलाई दबाउँदै चुपचाप बसिरहेकै देखिन्छन् । रिसजस्तो स्वाभाविक मानवीय गुणलाई पनि महिलाले देखाउनुहुन्न भन्नु संस्कार र मान्यताका नाममा समाजले गरेको उपद्रव मात्र हो । महिलाहरूलाई कज्याई सधैँ ठेगानमा राख्न पितृसत्तात्मक समाजले गरेको रिसमाथिको राजनीति मात्र हो ।"
सवारी,"सहरमा रातदिन सवारी छसहरमा सााझबिहान सवारी छकहिले महामहिमको सवारी कहिले सम्माननीयको सवारी कहिले माननीयको सवारी कहिले पूजनीयको सवारीयताबाट उता सवारी उताबाट यता सवारी तर, देश युगौंदेखि जहााको त्यहीा छ"
मन चंगा त लोटामा गंगा,"राजकाजमा वैराग चलेपछि राजा रणबहादुर शाह संन्यासी भए र काशी पुगेर निर्गुणानन्द बनी गंगाको किनारमा जपतप गरेर बस्न थाले । सन्त मिजासका कासी नरेश पनि उनको कुटीमा केही काल रहे । चञ्चल मतीका रणबहादुर भने कुटीमै बसिरहन सकेनन्, फेरि फर्केर नेपालै आए । केहीपछि भाइ शेरबहादुर शाहको तरबारबाट काटिएर उनको इहलीला समाप्त भयो इतिहासको कुनै अध्यायमा यस्तो मैले पढेको थिएँ सानैमा । गोधूलिमा चलेको शीतल हावाको झोक्कालाई महसुस गर्दै गंगामा तैरिरहेका बेला मलाई अचानक २ सय १३ वर्षअघि नै बितिसकेका उनै स्वामी निर्गुणानन्दको सम्झना हुन गयो हालैको एक साँझ । उनलाई सम्झाउने काम गरेको थियो किनाराको एक छेउमा झुलुक्क देखिन पुगेको ललिता घाटले । घाटैघाटको सहर भने पनि हुने काशीमा हरेक घाटका कथा छन् । ललिता घाटको पनि छ । रणबहादुर शाहले तपस्या गरेको गंगाको किनार कालान्तरमा उनकी रानीमध्येकी एक ललितत्रिपुरासुन्दरीका नामबाट चिनिन गएको रहेछ । घाटमाथि बनेको मन्दिर र वृद्धाश्रममा नेपाली वृद्धा काल कुरेर बसिरहेका भेटिन्छन् जहिले गए पनि । काशीमा मरे मुक्ति पाइन्छ भन्ने धेरैले ठान्छन् । आज पनि हर सन्ध्या काशीका घाटहरूमा आरती चल्छ जसमा सहभागी हुन आउनेहरू इहलोक सुधारेर परलोकमा मोक्ष पाउने कामना गर्छन् । यही आस लिएर रणबहादुर काशी आएका थिए होलान् त्यस बेला । दरबारमा नमिलेको शान्ति मसानघाटमा खोज्न आइपुगेका थिए उनी, जो आफैंमा एक अनौठो कृत्य थियो । फर्केर फेरि राजकाजै चलाउन गएको र कलहमा परी आफ्नै परिवारबाट काटिनुपरेको अवस्थालाई पर्गेल्दा शान्ति महाराजको खोज मात्रै थियो, प्राप्ति होइन भन्ने देखिन्छ । आज पनि काशीमा शान्तिको खोजी गर्दै अनेक ठाउँबाट आइपुग्नेहरूको कमी छैन ।इतिहास केलाउँदा के लाग्छ भने मान्छेले सार्वकालिक रूपमा शान्तिको खोजी गर्दै आइरहेको छ । दुनियाँदारीको गोलचक्करमा पाइने साधारण लाभ र हानिले मनुष्यलाई निरन्तर सुख र दुःखको अनुभूति गराइरहेकै हुन्छ । यो निरन्तरको वृत्तबाट वाक्क भएपछि हृदयमा एक कामना ढिलोचाँडो सबको जीवनमा उदाउँछ मोक्ष पाउने कामना । यही मोक्षको खोजले मानिसले ईश्वरको रचना गर्यो र मन्दिर, मस्जिद, गुरुद्वारा, चर्च अनि गुम्बाहरू बनायो । ध्यान, जपतप र प्रार्थनाका अनेक विधिहरू यही खोजले गरेको आविष्कार हो । हिन्दूहरूले सबभन्दा ज्यादा मुक्ति खोजेको कुनै भौगोलिक ठाउँ छ भने त्यो सायद काशी नै हो जहाँ २३ हजारभन्दा बढी त मन्दिरै छन् । लाखौंलाख शान्तिका याचकहरू हरेक वर्ष तीर्थ गर्न भनेर आइपुग्छन् काशीमा । तर, अधिकांशको जीवन रणबहादुरले झैं शान्ति खोज्नमै बित्छ, प्राप्ति तिनको हकमा आइलाग्दैन ।काशीमा शान्तिका याचकलाई अझ अशान्त पार्ने गरी पण्डाहरूले सताउँछन् । जगन्नाथको मन्दिरमा लाम बसेका भक्तजनहरूलाई अतिरिक्त दक्षिणा तिर्न लगाएर सिधै भोलेको दर्शन गराउने व्यवस्था भएको खबर लिएर आउने पण्डितहरू देख्नुभयो भने आश्चर्य मानिरहनु पर्दैन किनभने त्यो त्यहाँको नित्य क्रिया हो । यसबाटै प्रस्ट हुन्छ, कासी पुग्दैमा मोक्ष मिल्दैन । नेपाल गए कपालसँगै, बर्मा गए कर्मसँगै भन्ने आहान त्यसै बनेको होइन । तर पनि, धेरै योगी र तपस्वीहरूको पाइला परेको ठाउँमा जागरणको एक सूक्ष्म तरंग सदाकाल व्याप्त हुन्छ भन्ने आम विश्वास छ । वस्तुगत अवस्था सत्यअसत्य जे भए पनि त्यसप्रतिको विश्वासले धेरै ठूलो छाप पार्ने हुनाले मुमुक्षुहरूका लागि तीर्थ र धामहरू ऊर्जाका स्रोत हुन् । हपहपी गर्मीमा किराझैं रगरगी हिँडिरहेका मान्छेका माझबाट अघि बढ्दै जेठको पहिलो साता म काशीका साँघुरा गल्लीहरूबाट अघि बढ्दै गंगा किनारमा पुगेको थिएँ यस्तै कुरा मनमा खेलाउँदै । एक अव्यक्त आकर्षणले यस प्राचीन सहरमा मलाई सधैं नै तानेको अनुभव यस पटक पनि भयो । सायद, त्यही विश्वासको परिणति होला यस्तो भाव । अमेरिकी लेखक मार्क ट्वाइनले एक पटक वाराणसी पनि भनेर चिनिने यो सहर घुमेपछि लेखेका थिए, बनारस इतिहासभन्दा पुरानो छ, परम्पराभन्दा जेठो छ, कथाहरूभन्दा यसको उमेर बढी छ अनि यी जम्मै कुरा एकै ठाउँमा राख्दा पनि त्यसभन्दा दुई गुणा बूढो देखिन्छ ।गंगाको यो किनारमा मुमुक्षुहरू मात्रै होइन धेरै पहुँचाहुवा मुनिहरूको पनि आवागमन भएको इतिहास छ । ज्ञानपाएपछि बुद्धले काशीक्षेत्रकै सारनाथमा पुगेर धर्मचक्र प्रवर्तन गरेका थिए । बोधगयामा तपस्यारत रहँदा आफूलाई सेवा गर्ने कपिलबस्तुका पाँच संन्यासीहरूलाई उपदेश दिन उनी ऋषिपतन पुगेका थिए । मृगादव पनि भनिने काशीक्षेत्रको एक वृक्षमुनि कौण्डण्य, वप्प, भद्दिय, महानाम र अस्सजितलाई भेला पारेर उनले चार आर्यसत्यको उपदेश दिए । जीवनमा दुःख छ, दुःखको कारण छ, दुःख हटाउन सकिन्छ र दुःख हटाउने उपाय छ भन्ने चार उपदेश नै चार आर्य सत्य हो । सुन्दा सरल र सजिलोजस्तो लागे पनि यसको व्याख्या गहिरो छ । बुद्धले त्यसपछिका ४५ वर्ष यही उपदेशलाई बुझाउने काममा व्यतीत गरे । बौद्ध दर्शनको चुरो कुरै यही चार सत्य हुन् । बुद्ध स्वयंबाट धर्मदेशनाको श्रवण गर्दागर्दै पाँचै भिक्षुहरूले ज्ञानावतारमा उपलब्ध भएका थिए भन्ने बौद्ध साहित्यमा महिमापूर्ण ढंगले उल्लेख छ । तिनै पाँच ब्राह्मणहरू बुद्धका प्रथम शिष्य भए । संसारका सबै प्राणीको दुःख अन्त गर्नका लागि चारैतिर गएर चार आर्य सत्यलाई फैलाउने आदेश पनि बुद्धले ती अग्र शिष्यलाई दिएका थिए । ज्ञान पाएपछि त्यसलाई दुःखी मानिसका माझमा गएर फैलाउनू भन्ने बुद्धको आदेश हुन्थ्यो जसका कारण संसारभर नै बौद्ध मत फैलिन पुगेको छ । ज्ञानको यस्तो सन्दर्भ जोडिन गएकाले बुद्धका प्रेमीहरू काशी जान्छन् र सारनाथ पुगी मोक्षको गहिरो संकल्प गर्छन् । काशीको कुरा आउँदा तुलसीदासजस्ता कवि र कबिर अनि रैदासजस्ता सन्त पनि स्वतः सम्झनामा आउँछन् । नेपालको ग्रामीण जनजिब्रोमा झुन्डिएको एउटा उखान मन चंगा त लोटामा गंगा रैदासको जीवनमा जोडिएको एउटा मीठो कथासँग सम्बन्धित छ । रैदास समाजले अछुत मानेको चर्मकारका छोरा थिए । जीवनभर जुत्ता बनाएर बस्थे । तर उनको चित्तको अवस्थाचाहिँ सधैं समाधिस्थ हुन्थ्यो । उनी संसारको लेनदेन र लाभहानिबाट पूर्णतः अलग हुन्थे । सारा ब्राह्मणहरू गंगामा स्नान गरी ध्यान इत्यादिमा लिन हुँदा उनी मगनमस्त भई जुत्तै मात्रै सिलाइरहन्थे । एक पटक रैदासकोमा गंगा स्नान गर्न जान लागेका एक ब्राह्मणले उनलाई पनि साथै जाऊँ भनेछन् । जान त हुन्थ्यो, तर जुत्ता बनाउँदैमा बेफुर्सदी छु भन्दै रैदासले ती ब्राह्मणलाई चार सुपारी हातमा दिएर आफ्नातर्फबाट गंगालाई चढाइदिन भनेछन् । गंगामा डुबुल्की मारिसकेपछ ब्राह्मणले पनि रैदासले भनेझैं ती सुपारी पानीमा हाल्दै गंगालाई भनेछन्, यो रैदासका तर्फबाट ।कथा अनुसार तत्क्षणै गंगा प्रकट भइन् र हीराजडित बाला ब्राह्मणका हातमा थमाउँदै भनिन् रे, यो चाहिँ रैदासलाई, मेरातर्फबाट ! ब्रह्म सत्य संसार मिथ्या भनेर जति नै रटे पनि ब्राह्मणलाई हीराको बालाले लोभ्यायो । उनले त्यो रैदासलाई नदिएर आफैंसँग राखे । अनि केहीपछि राजालाई खुसी पार्न उपहारमा त्यो दिए अरे । राजाले रानीलाई दिएछन् । रानीलाई बाला यति मन परेछ कि उनले अर्को पनि चाहियो भनी राजासँग मागिछन् र राजाले चाहिँ ब्राह्मणसँग मागेछन् । अर्को जोडा नदिए राजा रिसाउने डरले ब्राह्मण रैदासकोमा पुगे । सारा कुरा बताए र भने, लौ, गंगासँग अर्को पनि मागिदिनुपर्यो । रैदास जुत्ता सिलाउनमै तल्लीन हुनाले गंगासम्म जाने फुर्सद उनलाई थिएन । जुत्ता बनाउने औजार चोपल्ने लोटामा उनले पानी भरेछन् । अनि त्यहीँ गंगाको प्रार्थना गरेछन् । कथा भन्छ, लोटामै गंगा प्रकट भइन् र रैदासलाई अर्को बाला पनि दिइन् । त्यसबेलादेखि मन चंगा तो कठौती मे गंगा भन्ने उखान भारत वर्षभर चल्तीमा आयो भनिन्छ । त्यसैको अनुवाद नेपालीमा मन चंगा त लोटामा गंगा दीर्घ चल्तीमा छ । यो कथाको सन्देश निकै गहिरो छ । मनलाई बिथोल्ने क्लेषहरू भनेका राग, द्वेष, लोभ, मोह र अहंकार नै हो । सारा ध्यान, तपस्चर्या र समाधि यो पञ्चक्लेशलाई शोधन गर्नकै लागि रचिएका विधिहरू हुन् । प्रज्ञाचक्षु उदाएको छ भने यसलाई सोधन गर्न रैदासले झैं जुत्तै बनाइरहेका बखत पनि सम्भव छ । अविद्याले ढाकेको अवस्थामा चाहिँ जति नै शीर्षासन गरे पनि दुःखले गिजोली नै रहन्छ । जतिसुकै राम्रो अवस्थामा पनि जीवनमा यो भएन र ऊ भएन भनेर ठुस्किने बहानाहरूको अन्त कहिल्यै हुँदैन । न त्यसले उत्पाद गर्ने दुःखकै कुनै अन्त्य छ । यही सत्यको मनन हृदयको अवस्थामा हुन गयो भने क्लेशहरू कमजोर हुन पुग्छन्, जागरण सघन हुन्छ र प्रज्ञा प्रवल । यही अवस्थालाई बरकरार राख्दा दुःखको क्षय क्रमिक रूपले हुँदै जान्छ भने शान्तिको एक गहिरो अनभूति जतिसुकै बेला भइरहन्छ । त्यसका लागि काशी नै जान पर्दैन । न कुनै ज्योतिषीलाई देखाएर ग्रह शान्ति गराइराख्नुपर्छ, न मन्दिर, मस्जिद नै धाइराख्नुपर्छ न कुनै अज्ञेय ईश्वरको भक्ति नै जरुरी छ । गरिरहेको काम तठस्थ चित्तले गर्नु नै ठूलो ध्यान, पूजा र प्रार्थना हो । तिनका गुण र दोषहरूबाट वशीभूत नभई मानिसहरूसँग सरल र हार्दिक व्यवहार गर्न सक्नु नै निष्प्रपञ्च प्रेम हो । यही सत्यलाई सजिलो गरी भन्नका लागि चल्तीमा आएको हो, मन चंगा त लोटामा गंगा ।"
चीनको एस्ट्रे डिप्लोमेसी,"सन् १९५७ मा नयाँ चीनका प्रणेता माओचतुङ चिनियाँ कम्युनिस्ट युथ लिगअन्तर्गत अलफिमेल नेसनल कांग्रेस मा भाग लिइरहेका थिए । माओले चुरोट खान खोजेपछि सहभागी महिलाहरूबीच लाइटर बालेर सल्काइदिन होडबाजी नै चल्यो । माओ भन्थे, मेरो जीवनबाट दुइटा कुरा अलग गर्न सकिँदैन, पहिलो चुरोट र दोस्रो चिया ।चीनमा यदि तपाईं कसैकोमा पाहुना लाग्न जानुभयो भने चुरोट र ग्रिन टीले स्वागत गरिनुहुनेछ । चीनमा अतिथिको हातमा चुरोट दिएर आफूले लाइटर बाली सल्काइदिनुलाई एउटा शिष्टता मानिन्छ । यो क्रम आजका मितिसम्म पनि सभ्यताकै एउटा अंशको रूपमा देख्न सकिन्छ । हाँसखेल, वार्ता वा भेटघाट जुनसुकै अवधिमा पनि माओलाई चुरोट चाहिन्थ्यो । माओका अधिकांश तस्बिरमा नियालेर हेर्दा हातमा चुरोट समातेको देखिन्छ । उनका कतिपय मूर्तिहरूमा समेत चुरोट हातमा लिइरहेको देख्न सकिन्छ । माओका निजी चिकित्सकले पनि एकचोटि व्यंग्यात्मक शैलीमा भनेका थिए, धूम्रपान पनि त एक किसिमको गहिरो श्वासप्रश्वास नै हो नि, तपाईंलाई त्यस्तो लाग्दैन र ?माओका उत्तराधिकारी तङ स्याउफिङ पनि उस्तै चेन स्मोकर थिए । उनलाई त्यतिबेलाको एकदमै महँगो पान्डा चुरोट मन पर्थ्यो । उनी त्यो चुरोट भ्रमणमा आएका गन्यमान्य व्यक्तिहरूलाई पनि प्रस्ताव गर्थे । पान्डा चीनको परिचायक जनावर हो । त्यसकै चित्र टाँसिएको स्युङमाउस्याङफाइ चुरोटलाई ८० आरएमबीभन्दा बढी पर्छ । एउटा फोटोमा तङले अमेरिकी विदेशमन्त्री हेनरी किसिन्जरसँग भेटवार्ता गर्ने बेलामा चुरोट सल्काएको देखिन्छ । यसलाई कतिपय विज्ञहरूले तङ् स्याओफिङको एस्ट्रे डिप्लोमेसी को संज्ञा दिएका छन् ।सन् २०१३ को डिसेम्बर अन्त्यतिर चिनियाँ नेताहरूले सार्वजनिक कोषको दुरुपयोग गर्दै धूम्रपान गर्न र उपहार दिन वा ड्युटीमा रहेका बेला सेवन गर्न नपाउने नियम लागू भयो । ३ सय ५० मिलियन धूम्रपानका उपभोक्ता भएको चीन नै विश्वको सबैभन्दा ठूलो उत्पादक र उपभोक्ता हो । टोबाको बाट ठूलो राजस्व उठाउने मुलुक पनि चीन नै हो । करिब ३० डलर प्याकेट पर्ने येल्लो क्रेन टावर र डायमन्ड चुरोट नै सरकारी उच्च अधिकारीहरूले एकअर्कालाई दिने उपहार र उपभोग्य ब्रान्ड थियो । येल्लो क्रेन टावर (ह्वाङहलौ) ब्रान्डको चुरोट याङ्त्से नदीको दक्षिण किनारास्थित हुपै प्रान्तको वुहानमा उत्पन्न भएको ब्रान्ड थियो । सन् १९३० को दशकमा उत्पादन सुरु गरिएको यो चुरोट चीनका प्रमुख तीन नामी ब्रान्डमध्ये एक थियो ।सन् २०१३ तिरको कुरा गर्ने हो भने चिनियाँ नयाँ पुस्ताअन्तर्गत शीर्ष नेताहरू र केन्द्रीय पोलिटब्युरो स्टान्डिङ कमिटीका सबै सदस्य धूम्रपानका अम्मली भएको बताइन्छ जतिखेर सी चिनफिङकी श्रीमती फङ ली युआन धूम्रपानविरोधी अभियन्ता थिइन् । पहिला पहिला चीनका नेताहरू जति टाढा र एक्लै खटिएका हुन्थे, उनीहरूको प्यारो नै टोबाको हुन्थ्यो । तर हाल जुन निषेधात्मक नियम जारी गरिएको छ, यो कार्यान्वयन हुनेमा धेरै विश्लेषकहरूले आशंका व्यक्त गर्छन् । सन् २०१६ को जुलाईमा हङकङबाट प्रकाशित हुने चाइना मर्निङ पोस्टले लेखेको थियो कि विश्व स्वास्थ्य संगठनले राष्ट्रपति सी चिनफिङको धूम्रपान त्याग्ने कुराको प्रशंसा गरेको छ । डब्लूएचओकी तत्कालीन महानिर्देशक मार्गरेट छान फङ फुछुनले सो वर्ष जुलाईमा चीनको भ्रमण गरेकी थिइन् । सन् २००७ को जनवरीमा कार्यभार सम्हालेकी छानले कार्यकालको अन्त्यतिर सन् २०१७ को जुलाईमा चीनको भ्रमण गरेकी थिइन ्। उनले भनिन्, सी चिनफिङले आइन्दा धूम्रपान गर्ने छैनन्, यो प्रशंसायोग्य राम्रो नमुना हो ।सीको यो बानीबाट सुर्तीजन्य पदार्थको नियन्त्रणमा टेवा पुग्ने उनले अपेक्षा गरिन् । चीनमा संसारभरिमा सबैभन्दा बढी धूम्रपानका अम्मलीहरू भएकाले पनि अगुवाइका हिसाबले सकारात्मक सन्देश जाने अपेक्षा गरियो । निर्देशक छानले यस विषयलाई त्यति तन्काइनन् । विगतका मिडिया रिपोर्टअनुसार सीले सन् १९८० कै दशकमा धूम्रपान त्यागेका थिए जतिखेर उनी फुच्येन प्रान्तमा कार्यरत थिए पनि भनिन्छ । तर यसको प्रामाणिक उत्तर भेटिँदैन । तथापि सीले बुझेका छन्, तमाखु नियन्त्रणको महत्त्व ।चीन सरकारले तमाखु उपभोगमा नियन्त्रणमा गर्ने वा यस्ता उद्योग नियन्त्रण गरेर राजस्वको माया मार्ने भन्ने विषय विचाराधीन रहेका बेला सीको यस्तो प्रतिबद्धता सार्वजनिक भएको थियो । सीको यो मुद्दाले सरकार यसको नियन्त्रणमा प्रतिबद्ध रहेको भन्ने झल्काउँछ स्वास्थ्य विकासका लागि थिंक् ट्यांक अनुसन्धान सेन्टर, धूम्रपानविरोधी समूहकी वु छिछ्विन भन्छिन्, चीनको राजनीतिक प्रणालीमा माथिल्लो तहको व्यक्तिको ठूलो प्रभाव रहन्छ ।विश्व स्वास्थ्य संगठनका अनुसार बर्सेनि १ लाख मानिसको ज्यान धूम्रपान सम्बन्धित रोगका कारण हुने गरेको छ । संगठनले चेतावनी दिएको छ, चीनले यदि कुनै ठोस कदम नचाल्ने हो भने सन् २०५० सम्ममा वार्षिक १ देखि ३ मिलियन मानिसको मृत्यु धूम्रपानका कारण हुन सक्छ ।वर्तमान राष्ट्रपति सीको धूम्रपानको लत लागेको चाहिँ किशोरावस्थादेखि नै हो । सन् १९६० को अन्त्यतिर उनी धूम्रपानका अम्मली भएका थिए जतिखेर उत्तरपश्चिम सान्सी प्रान्तको विकट कृषि क्षेत्रमा उनी कडा मजदुरीमा खटाइएका थिए । २०१३ तिर जब उनी सत्तामा पुगे, त्यतिखेर उनको हातमा चुरोट सल्किरहेको युवावस्थाको फोटो सार्वजनिक भयो । सिन्ह्वाले यो फोटोमा सल्किरहेको चुरोट हातमा लिएका सीको फोटो प्रकाशित गरेपछि तुरुन्तै चिनियाँ धूम्रपानकर्तामाझ लोटस ब्रान्ड प्रतिको माग नै ह्वात्तै बढ्यो । लोटसले सन् १९९० को दशकअघि नै उत्पादन बन्द गरिसकेको थियो । तर झन्डै २० वर्षको अन्तरालपछि टोबाको प्लान्ट पुनर्जीवित गर्दै सन् २०१४ देखि फेरि यो ब्रान्डका चुरोट बजारमा देखापर्न थाले । हपै प्रान्तको स् च्या च्वाङबाट उत्पादित लोटस चुरोट अहिले आएर झन् लोकप्रिय बन्दै गयो ।सन् २०१३ मा सीले राष्ट्रपतिको कुर्सी सम्हालेको एक महिनापछि नै टोबाको नियन्त्रणको कदम चालिएको हो । चिनियाँ कम्युनिस्ट पार्टी केन्द्रीय कमिटी र राज्य परिषद्अन्तर्गत सरकारी अधिकारीहरूलाई सार्वजनिक कोषबाट चुरोट किन्न नपाउने उर्दी जारी गरिएको थियो । चीनमा धूम्रपानका अम्मलीको संख्या अत्यधिक भएकाले यसको नियन्त्रण चानचुने कुरा होइन । पछिल्लो पटक सार्वजनिक यातायात, स्कुल, अस्पताल, खेलकुद मैदान र अन्य कुनै पनि सार्वजनिक स्थानमा धूम्रपान निषेध गरिएको छ । होटलभित्र अहिले पनि सर्वसाधारणले लुकीछिपी चुरोट सल्काउने गरेको भेटिन्छ ।चीनका आदर्श नेताका रूपमा पदासीन सी चिनफिङले कसरी चटक्कै चुरोट छोडे भन्ने कुरा त्यति खुलस्त छैन । उनले चुरोट पिएका वा सार्वजनिक स्थलमा चुरोट सेवन गर्दै गरेका कुनै सामग्रीहरू भेट्न गाह्रो छ । अथवा उनी सार्वजनिक जीवनमा आदर्शवान देखिनका लागि धूम्रपानको लत त्याग्ने निष्कर्षमा पुगेका हुन् भन्ने यकिन त छैन । तर एउटा दृढनिश्चयी नेताले सार्वजनिक जीवनमा धूम्रपान गर्न छोडे भन्ने कुराले सर्वसाधारणमा पक्कै पनि सकारात्मक सन्देश दिनेछ ।सी चिनफिङको फोटो सार्वजनिक भएपछि मुर्झाएको लोटस चुरोट कारखाना ब्युँझियो । वैश्य युगमा व्यापारको रीत नै यस्तै हो । एउटा नामी व्यक्तिका हातमा परेपछि त्यसले बजार लियो । सम्भवतः सीले चुरोट चटक्कै छोडे होलान् तर उनका कारण व्यापारिक कूटनीति फस्टायो, राज्यले राजस्व पायो । सीले चुरोटको अम्मल त्याग्दा आम सर्वसाधारण स्वास्थ्यतर्फ प्रेरित भए होलान् तर टोबाको कम्पनीचाहिँ झन् कमाउनका लागि प्रेरित भयो । अचेल अनलाइनहरूमा लोटस ब्रान्डका चुरोटको मूल्य, बिक्री वितरणको परिमाण सम्बन्धित सूचीहरू अपडेट भइरहेको देख्न सकिन्छ ।धूम्रपान स्वास्थ्यका लागि हानिकारक छ । हानिकारक हुँदाहुँदै पनि मानिसहरूले यसलाई ग्रहण गरेको भेटिन्छ । विश्वका उच्च तहका नेताहरूले पनि धूम्रपान वा मदिरापानलाई मित्रताको सेतु बनाएका कैयन् उदाहरण देख्न सकिन्छ । प्राचीन चीनका अगुवा नेताहरूले धूम्रपानलाई सहज रूपमा लिएकाले पनि हुन सक्छ, व्यस्त जीवनशैलीको दबाब भएर पनि हुन सक्छ, चिनियाँ उपभोक्ता धूम्रपानमा आकर्षित छन् । तर नेताहरूले उहिले उहिले अपनाएको एस्ट्रे डिप्लोमेसी लाई चीनले निरन्तरता दिएको छ कि स्थगित गर्यो भन्ने ठोस खबरहरूचाहिँ अचेल देखिँदैनन् ।(लेखक चाइना रेडियो इन्टरनेसनल (सीआरआई), बेइजिङमा कार्यरत छन् ।)"
दारएससलामदेखि माडागास्कर,"२०११ जुलाईको पहिलो साता । यात्राका केही साथी छन् । रुवान्डाको ब्रासिएस मन्याङगेरी । हुतु बुबा र तुत्सी आमाको टुहुरो छोरा । तान्जानिया बसेर पढेको, अंग्रेजीमा दख्खल भएको । मायोटीमा बसेकी प्रेमिकालाई कमरोसको अन्जुवानमा भेट्न जान लागेको ।यात्राको अर्को साथी मालबाहक पानीजहाजको कप्तान किमरो । जहाजको कुक जुमा । अन्य केही चालकदलका सदस्यहरू । तान्जानियाबाट समुद्रको बाटो कोमरोसको मरोनीमा व्यापार गर्न हिँडेका बुरुन्डी र युगान्डाका केही युवा । मरियम समुद्री मालबाहक जहाज । ६ दिन ७ रातमा सकिएको हिन्द महासागरको यात्रा । पानी जहाजको एक साइडमा बसेका खसीबाख्रा र अर्को साइडका गाईगोरुहरू साक्षी । र, म रुवान्डा, बुरुन्डी हुँदै तान्जानियबाट कोमरोस छिचोल्दै माडागासकर जान लागेको एक नेपाली यात्री । हो, मन्याङगेरी हो तिमी फेरि सपनामा आएर भन्दै थियौ पश्चिममा आधारित प्रणाली डराउनेहरूको एक समूह हो । यसलाई पाताल भन्ने महाविद्वान्हरू पनि यही संसारमा छन् । यसको गरिमा गाउँदै हिँड्ने वरिष्ठ लेखक पनि यही छन् । अरूको गुणगान गाउँदै, सपना बाँड्दै हिँड्ने तर काम र कुरो एकतिर गर्ने राजनीतिज्ञहरू पनि यहीँ छन् (हामीलाई भन्छन् यान्की गो होम तर, आफैं यान्की बन्दै उही खाडलमा होमिन्छन्) तर, हामीलाई कसैले प्रेम गर्दैनन् । उचाल्छन् र खिस्स घाँटीबाट मुस्कुराउँछन् । अनि भन्छन् तिमीहरू त बहादुर हौ । फुस्ल्याउँछन् र सबै कुम्ल्याउँछन्, शोषकहरूले झैं । के हामी गरिब हौँ त ?तिमी मेरो सपनामा बडबडाउँदै थियौ । अनि अचानक चिच्यायौं सपनामा जस्तै विपनामा पनि । किन देखापर्छन् तिम्रो मस्तिष्कमा ती नामहरू ? डा लिभिङ स्टोन, हेनरी मोर्टन स्टान्ले त्यसै जन्मेका होइनन् भन्दै थियौ तिमी । यिनीहरूलाई त पठाइएको हो रे, उपनिवेशका मोहोरा बनाइएका हुन् रे । उपनिवेश सभ्यताको महान् गीत यही माटोमा फुलाइएको रे ।ओहो कति गहिरो थियो, कति पीडादायी थियो तिम्रो आर्तनाद । आँखाका आँसु रित्तिएर, मुखको थुक सुकाएर तिमी केही भन्न खोज्दै थियौ ? तिमी के भन्न खोज्दै थियौ ? म सपनाको कल्पनाले उत्तेजित हुँदै थिए । अचानक मैले सुनें । तिमी सकिनसकी बरबराउँदै थियौं सही हो नोयल सही हो । त्यो कालो कविले लखेको रंगीन कविता सुन्दर बुट्टामा भरिएको थियो । साँच्चिकै त्यो कवि थियो । नाइलको झिलमा पौडिने त्यो कवि, उभिराका पहाडबाट तागंनिकाको अथाह गहिराइ नाप्दा नाप्दा आफैं डुबेछ । कता हरायो त्यो कविको कालो देह, कता हरायो त्यो कविको अन्तरआत्मा !म फेरि झस्किएछु ।तिम्रो नाम लिँदै बरबराउँदै थिएँ । यस मन्याङगेरी यस, तिमी सही थियौ म पनि गलत थिइनँ । भर्खरै हेर न, नियम र कानुनहरू बनाइएका छन् । शक्तिबाट झूटोलाई सत्यमा परिवर्तन गरिँदै छ । अफ्रिकालीहरूले आफ्नो नायक खोजेका छन् । मेरो कुरै नसुनीकन मन्याङगेरी चिच्याउँछ । मरोनी अब छिट्टै आउँछ । हो किमारो हो म अफ्रिकन हुँ । म काले हुँ । मेरो कपाल नै कालो छ । म हुँ रास्ताम्यान । म गर्वका साथ भन्छु म काले हुँ । श्वैतश्यामल दन्त्यकथामा वीरताका साथ हराउने वीर लडाकु हुँ म ।हो किमारो हो । पश्चिमेलीहरू अब छिट्टै यहाँ काम गर्न आउनेछन् । तिमी ठूलो जहाज बनाउँदै छौ । पश्चिमेलीहरू त्यही जहाज चढेर यहाँ आउनेछन् । म कुनै धर्म मान्दिनँ । मानवता नै मेरो धर्म हो । सेरनगेटीमा जनवारको मातृत्व हो मेरो धर्म । के जनावरहरूको धर्म हुन्छ ? धर्म त भोको पेटलाई मात्रै थाहा हुन्छ । भोको पेटलाई धर्म सिकाउन किन आउँछन् धर्म प्रचारकहरू ? के धर्मलाई मात्रै थाहा छ र शान्ति, आत्मज्ञान ? मैले सोधें मसाइकी ती नवयुवतीको मातृत्वसँग जो आफ्नो बालकसँगै झुपडीमा उभिएकी थिइन् । जनावरहरू पनि जीवन त बाँचिरहेका छन् । उनीहरू पनि सुख र दुःख भोग गरिरहेका छन्, श्वास लिइरहेका छन् । त्यतिमात्रै कहाँ हो र एउटै सूर्यको उज्यालोमा र चन्द्रमाको शीतल छायामा मग्न भएर बाँचिरहेका छन् ।अचानक म झस्किन्छु । सिलिङमा एकतमासले पंखा घुमिरहेछ । त्यो पंखा मैमाथि खसेजस्तो आभास हुन्छ । आकाश खस्यो भने के होला भन्ने कल्पनाले म डराउँछु । त्रसित हुन्छु र फेरि निदाउन पुगेछु । सपनामा पनि कति धेरै सपना देखेको ? यो कस्तो सपना ? के सपनाका सपना पनि सम्झनयोग्य हुन्छन् ? सपनाको सपनालाई पच्छ्याउँदै म दौडिरहेछु । अनि अब म बोल्न थाल्छु ।हो किमारो हो । हो मन्याङगेरी हो । हामी कालो हुनुमा हामी गर्व गर्छौं किनकि हामी प्रकृतिलाई माया गर्छौं । हामी त सभ्यताको पाठ जंगलमा पढ्छौं अनि सभ्यताका महान् विद्वान्हरू पठशालाका किताबहरू बोकेर हामीकहाँ आउँछन् । तिनीहरूको रगत यति सफा छ कि हामीकहाँ आउँदा विभिन्न किसिमका भ्याक्सिन लगाएर आउने गर्छन् । फेरि मन्याङगेरी बोल्न थाल्छ, कालो रातमा तिनीहरू टल्किन्छन् । तर हामी कालो रातमा हराउँछौं । अन्धकार पनि हामीसँग डराउँछ । तर, तिनीहरू अन्धकारलाई पनि गोली ठोक्छन् । अँध्यारो रातमा उज्यालोको खोजीमा तिनीहरू बम बर्साउँछन् । अनि ती कविहरू लेख्न थाल्छन् ः अफ्रिकाको डायरी, अनि ती पत्रकारहरू कुपोषणमा जन्मिएका बालकहरूलाई तस्बिरमा कैद गर्छन् । बालक गुमाएर भावशून्य भएका आमाका आँखाहरू तिनीहरूका लागि हेडलाइन बन्ने गर्छन् । अंगालोमा बाँधिएका प्रेमीप्रेमिकाहरू तिनका लागि वेश्यावृत्ति गरिरहेका बनिदिन्छन् । सैनिकका भीमकाय आँखा तिनहरूका लागि संसार हेर्ने नयाँ चस्मा बनिदिन्छ ।हाम्रो आमाशयमा गोली र सभ्यताको अपाच्य खाना पसाइन्छ । जंगलबाट आउने मोहक बतासमा उनीहरू रोगका कीटाणु देख्छन् र बतासमा मिसाउँछन् बारुदको तिख्खर गन्ध । तर उनीहरूलाई थाहा छैन, हामी अझै पनि खुला आकाशमा रामाउँछौं । तर तिनीहरू चाहन्छन् सभ्यताको नाममा हामी कैदी बनिदिऊँ । घरभित्र लुकेर बसेका तिनीहरू भन्छन् हामी शक्तिशाली छौं । अनि कल्पना गर्छन् सुन्दर इतिहासको । के इतिहासभन्दा माथिको सभ्यता पनि पढाइन्छ र ? तिनीहरूको सभ्यताको भारी बोक्ने गधा बनिदिन्छौं हामी ।मौनता भंग गर्दै किमारोको बाक्लो ओठ मुस्कुराउँछ । मरियमले आफ्नो रफ्तार केही कम गर्छे । ढोकामा देखिएको नवआगुन्तक मुस्कुराउँदै सोध्छ, कोमरोस कहिले आउँछ ? हिँडेपछि आउँछ, आउँछ अवश्य नै आउँछ, मरियमको ह्यान्डल घुमाउँदै किमारो मुस्कुराउँछ (हिन्द महासागरका ज्वारहरू जुलाईको भेलमा उर्लिएर आउन थाल्छन्) ।सेता दाँत देखाउँदै किमारो फेरी सुरु हुन्छ । तिनीहरूका सपना सेता हुन्छन् । हाम्रा सपना काला हुन्छन् । तर, हामी मृत्युवरण गरिदिन्छौं र पो तिनीहरू अमर हुन्छन् इतिहासका किताबमा । लुटेर खान भन्दा लुटाएर खुवाउनको आनन्द नै बेग्लै हुन्छ । तिम्रो त्यो बियरको स्वागतले म प्रवाभित भएको होइन म त प्रवाभित एउटा गरिब देशको नागरिकले गरिब देशको नागरिकलाई सम्मान गरेकोमा भएको हुँ । हामी सबै मानव हौं होइन त ? फेरि त्यहाँ गरिब र धनीबीच भेदभाव किन हुने गर्दछ ? मलाई सपनाबाट बिउँझाउँदै किमारो फेरि भन्छ ट्राभलिङ इज ब्युटिफुल । लिभिङ इन द सेल । वाकिङ ओन द रोड । किमारोको कुरा सुनेर म त मुस्कुराउन पो थालेछु ।एस माई फ्रेन्ड्स एस । बिसाइदिऊ जीवनका अध्यायहरू यो अथाह सागरमा । कुँजिएका ज्वारहरूमा फैलाइदिऊ मीठो बास्ना, तिनीहरू धेरै भोका छन् ।किमारो अझै बोल्दै जान्छ हामी के नै गर्न सक्छौ र ? न त हामीसँग धर्तीको शक्ति न त हामीसँग अर्ती दिने बुद्धि छ । हाम्रा विलौनासँग यिनीहरू लड्न सक्दैनन् । मन्याङगेरी तिनीहरूलाई भनिदेऊ हाम्रोजस्तो प्रेम तिनीहरूले बाँड्न सक्दैनन् । साङ्ग्लोमा बाँधिएको तिनीहरूको प्रेम हाम्रोभन्दा स्वतन्त्र छ । डरको साङ्ग्लोले आफैंलाई बाँध्ने तिनीहरू हामीहरूलाई पाशविक साङ्ग्लोमा बाँधेर राख्न खोज्छन् । किनकि हामी त जनावर हौं । रिस उठाए भने प्रतिकार गर्दछौं । भोक लागे खान खोज्छौं, छलकपट आउँदैन हामीलाई । हामी त कंगो, नाइल, जाम्बेजी, रुभुमजस्तै बग्छौं । किन रोक्न खोज्छन् यिनीहरू बगेको पानीलाई ।किमारोका यी वचन सुनेर मन्याङगेरीका आँखाहरू भरिन्छन् । आँखाका डिलमा पुगेका आँसुलाई आँखाभित्रै पठाउँदै मन्याङगेरी लामो श्वास तान्छ । बोल्न खोज्छ तर बोली उसको घाँटीमै कतै रोकिन्छ उसका आँखामा आँसु रोकिएजस्तै । आँखाभरि मायाको पातालो संसार बोकेर ऊ मायोटीतिर उडेजस्तो अनुभव गर्छ ।हिन्द महासागरका हिच्कोले खाएका ज्वारभाटाहरू अब शान्त बन्ने प्रयास गर्छन् । क्षितिजको घाम डुब्दै जाँदा पूर्वमा जुनेली रात लिएर कोही उदाउँदै थियो । गाढा नीलो सागरमा क्षितिजको लालिमा प्रस्ट देखिन्थ्यो ।मौनताको श्वास हामीले लिन पाएकै थिएनौं । अचानक देखिएका सागरका तरंगले मरियमको मौनतालाई भंग गरे ।कोही चिच्यायो समथिङ फल डाउन ! समथिङ फल डाउन !!त्यो चीत्कारको आभालाई पच्छ्याउँदै हामी तल हेर्न थाल्यौ । बाख्राहरू नुनिलो पानीको स्वाद लिन तर्सिरहेका थिए र हिन्दको त्यो अथाह गहिराइलाई एकोहोरो हेरिरहेका थिए । गाईगोरुहरू पनि एक अर्कालाई सिङले घोच्न छाडेर शिथिल भएका थिए ।हामीले छिट्टै नै एकअर्कासँग बिदा माग्यौं । यो कस्तो निद्रा हो सपनामा पनि निदाउने ?भोलिपल्ट मरोनीबाट कार्तला देखिसकेका थियौ । न केही खासखुस न केही गुनगुन । सबै आआफ्नै थकाइ र निराशामा मरोनीको कार्तलालाई इसारा गरिरहेका थिए र गन्तव्यको आगमनमा मुस्कुराउने कोसिस गर्दै थिए । जुमा आएर मेरो निद्रा भंग भयो । मेरो निद्रा भंग गरेकोमा उसले मुस्कुराउँदै भन्न थाल्यो, तिमीलाई थाहा छ ? हिन्द महासागरमा कार्तला किन यसरी उभिएको ? जुमाको कुरा सुन्दै नसुनी म आफ्नो कल्पनामा फेरि हराएछु । कास म पनि जुमा जस्तै सधैं मुस्कुराउन सक्दो हुँ ? जुमा कतिखेर आयो कतिखेर गयो मैले पत्तो पाइनँ ।मभित्र अझै पनि मन्याङगेरी र किमारोको ह्याङओभर बाँकी थियो । किमारोको भन्दा मन्याङगेरीका यादहरू कडा थिए, समुद्रको नुनिलो पानीजस्तै ।मन्याङगेरीलाई सम्झिँदै म बडबडाउन थालेछु । मन्याङगेरी, तिमी त सपनाको समुद्रमा पनि पौडिन सक्ने कुशल पौडीबाज हौ । को सक्छ र यहाँ पौडिन ? कविहरू त कल्पनामा पनि गोता लगाउन सक्दैनन् । मदिराको उन्मादमा पनि लेखकहरू तिम्रो भावना बुझ्न सक्दैनन् तैपनि लेखेजस्तो गर्छन् तर, तिनीहरू सभ्यताको पार्टीमा तिखो स्वरमा चिच्याउँदै मुस्कुराउँछनु द अफ्रिकन फुल । रंगमञ्चका दर्शकले तालि बजाएजसरी पार्टीमा आवाज गुन्जन्छ बट वी लभ अन्डरडग । फेरि पनि म भन्छु तिमी त साँच्चिकै मनमोहक मादकता बोकेर फुल्ने अफ्रिकन फूल हो । तिम्रो नाममा शब्दहरू ओकलेर म महान् बन्न सक्दिनँ । हजारौं शब्दकोशबाट शब्दहरू सापटी लिएर पनि म तिम्रो बयान गर्न सक्दिनँ । म त तिम्रो अगाडि हरपल गौण नै हुन्छु । भन मन्याङगेरी फूलको रक्षा गर्न नसक्ने काँडाको अर्थ नै के हुन्छ र ? हो मन्याङगेरी हो नतर्साऊ अब मलाई म नालाएक काँडा हुँ । फगत काँडा हुँ, सिङ नभएको काँडा ।जाम्बो नोयल एन्ड मन्याङगेरी हामी किमारो आएको थाहा पाउँदैनौ । मन्याङगेरी र म किमारोलाई एकै साथ सोध्छौ हवारी ।किमारो जवाफमा बोल्न थाल्छ, किन मन्याङगेरी किन ? त्यो काँडाले काँडालाई किन टोक्छ ? त्यो सिङले सिङलाई किन घोच्छ ? मरियममा आलश्य भएका गाईहरू हेर्दै उसले भन्यो ।किन हामी एक अर्कालाई घृणा गर्छौं ? नोयल तिमीले मलाई सोधेका थियौ गरिब देशले गरिब देशलाई किन माया गर्दैन भनेर ? हामी विभक्त पारिएका छौं । धनको नाममा, छालाको नाममा, धर्मका नाममा र सिमानाको नाममा हामी विभक्त पारिएका छौ । र अझै पनि विभक्त पारिनेछौ । गल्ती हाम्रो पनि छ । दुई छाक खान पाउँदासाथ हामी घर खोज्न थाल्छौ अनि बैंक खोज्न थाल्छौ त्यसपछि हामी शक्तिको भक्ति गर्न थाल्छौ । मदिराको मातमा हामी पाशविक नृत्य नाच्न थाल्छौ । औपनिवेशिक मानिसकता लिएर हामी स्वतन्त्रताको नारा घन्काउँछौं ।किमारो धाराप्रवाह बोल्दै जान्छ । मन्याङगेरी ब्रासिएस, मृत्युलाई कसले जित्न सक्छ र ? तर तिनीहरूले मृत्युलाई जित्न भन्दै अमर शब्द पैदा गरेका छन् । जाने त उहीँ हो एक्लै एक्लै । जन्मिने पनि यहीँ हो, यही धर्तीमा हो । घृणा र प्रेम जे बोकेर जन्मिए पनि पाइला टेक्ने जमिन यही हो । हो मन्याङगेरी हो हो ब्रासिएस मन्याङगेरी । तिमीले उत्तम बाटो रोज्यौं । जीवनका अनेकन मोडहरूमा आफ्नो अस्तित्वलाई सागरबाट उर्लिने छालले नुहाइदियौ । पवित्र बनाइदियौ । अन्धकारमय रातमा प्रेमको उज्यालो दियो बाल्यौ । तिम्रो गमनसँगै मरियम सागर किनारमा अलपत्र पर्यो । आफ्नै पदचाप पहिल्यान नसकेर मरियम, हिन्द महासागरको बलौटे किनारमा थान्को लाग्यो ।नतर्साऊ अब तिमी मलाई यी सपनाहरूमा म त सपनासँग पनि डराउन थालिसकें । विपनासँग पनि भागिहिँड्न थालेको छु । प्रेम र घृणाबीच पनि भेद छुट्याउन सकिनँ । कालो र सेतोका भाषा नै बुझ्न सकिनँ ।हिमाली टुप्पाबाट प्रसारित हुने चिसो बतास तराईका मैदानमा किन पुग्दैन मन्याङगेरी ? घाँटी नै न्याकिरहने यी सपनाबाट मुक्ति दिलाइदेऊ । निद्रा नै बिथोल्ने यी भयंकर सपनबाट छुट्कारा दिलाइदेऊ ?आशाको जीवनमा मृत्युको आभामानआऊ तिमी,लिएर नौलो कथा ।अचानक म झस्किन्छु अनि सोच्छु गहिरो निद्राबाट ब्युँझिएर यो कस्तो रंगमञ्चको यात्रा थियो । समयले त धेरै घाउहरू भरिदिन्छ रे ! अतीतका कडा स्मृतिहरू भुलाइदिन्छ रे ! तर मैले सकिनँ मन्याङगेरी । आज पनि म याद गर्छु । तान्जानियाबाट कोमरोस हुँदै फेरि अर्को मालबाहक पानी जहाज चढेर माडागास्करको महाजंगा पुगेको । यो यात्रा खाली खाली थियो किनकि जहाज पनि खाली खाली थियो । म आज पनि सोच्छु संसार यात्रामा कहिले काही फेरि पनि त्यही बाटो दोहोर्याउन नसकिने रहेछ ।के तपाईंलाई थाहा छ लालुपाते फूलको पातलाई बीचबाट दोबारेमा माडागास्करको नक्सा बन्छ ?"
चेर्दुङको चियो,"जति उकालो बाटो आउँछ उति नै रमाइलो । चराचुरुङ्गीहरूको धुन । चौरीको बथान । सेल रोटीझैं फन्को मारेको हिमशृङ्खला । रंगीबिरङ्गी गुराँस फूलले वनै ढाकेको । दोलखाको गौरीशंकर गाउँपालिका वडा नं ४ झ्याँकुबाट छहारे गुफा र चेर्दुङडाँडामा पुग्न एक दिन पूरै खर्चिनुपर्छ । बिहान ६ बजे झिसमिसमै बाटो तताएपछि दिउसो ३४ बजे मात्र छहारे गुफा पुगिन्छ । झ्याँकु ४ मा अवस्थित छहारे गुफा अहिलेसम्म धेरै मानिस नपुगेको ठाउँ हो । जंगलमाझ रहेको यस गुफाको आफ्नै इतिहास, कहानी छ । सयौ वर्षअघि लामाहरू गाउँमा अशान्ति, झैझगडा, आपतविपत आउँदा यस गुफामा ध्यान गर्न बस्ने गरेको मानिन्छ । असिना पानी रोक्न, रोगव्याधि हटाउन र शान्तिको सन्देश प्रवाह गर्न महिनौंसम्म लामाहरूले यहाँ ध्यान गर्ने गरेको स्थानीय लामा रिन्जिपासाङ शेर्पा बताउँछन् । छहारे गुफामा पुग्न फेदीमा खाना खाएपछि २ घण्टाजत्तिको यात्रा गर्नुपर्छ । जंगलैजंगलको यात्रा रमणीय प्राकृतिक सुन्दरताले पानीप्यास, थकाइ, भोक सबै मेटाइदिन्छ । अझ आधा दर्जन जत्ति यस भेगमा मात्र पाइने गुराँस फुलेको देख्दा मनै भुलिन्छ । डाँफे, मुनाल र मृगको दृश्यले यतै बसौ बसौ लाग्छ । ३२ सय मिटर उचाइमा अवस्थित छहारे गुफाबाट चेर्दुङ पुग्न २ घण्टा अझ समय लाग्छ । उकालै उकालो लागेपछि ३७ सय मिटरको उचाइमा अवस्थित चेर्दुङको सुन्दरताले आँखा चिम्लिनै गाह्रो हुन्छ । दोलखाको अधिकांश भूभाग यसै चेर्दुङबाट नियाल्न सकिन्छ । गौरीशंकर हिमाल हातैले छुन भ्याइन्छ कि जस्तो लाग्छ । दोलखाका प्रशिद्ध स्थलहरू कालिञ्चोक, हनुमन्तेडाँडा, चरिकोट बजार, विगु गुम्बा यहाँबाट सहजै नियाल्न सकिन्छ । गौरीशंकर गाउँपालिका वडा नम्बर ४ मा रहेको यस चेर्दुङमा महादेवको दर्शन गर्न वर्षको भदौ महिनामा ठूलो मेला लाग्छ । महादेवको दर्शन गर्दा गाईबस्तुमा कुनै रोग नलाग्ने र बस्तुभाउ गोठभरि हुने जनविश्वास छ । यसैले गोठालेहरू भैंसी, गाई, चौरी, भेडाको आवाजमा गाईबस्तु माग्दै यहाँ पुग्ने गर्छन् । चेर्दुङको डाँडामा मात्र रूख उम्रेको छैन । २ सय मिटर वरिपरि घना जंगले ढाकेको छ । यहाँ प्राय सधैंभरि हिउँ पर्ने गर्छ । यहाँ हिउँ परेको चरिकोट सदरमुकामबाट सहजै देख्न सकिन्छ । मोटरबाटो यहाँसम्म नपुगेकै कारण पर्यटकको संख्यामा कमी आएको छ । यहाँ प्राय वनभोज खान र हिउँ खेल्न युवाहरू पुग्ने गर्छन् ।"
इतिहासको लौरी : वर्तमानमा विचरण,"नेवार : राष्ट्र कि जाति ?बेलामा बेलामा सुजित आफ्नो अनुकूलतामा सूचनाको उपयोग गरिरहेको देखिन्छन् । नेवारको सन्दर्भमा उनीमा यस्तै समस्या देखिन्छ । जब जात व्यवस्थाको चर्चा गर्नुपर्ने हुन्छ उनी काठमाडौंमा नेवारमा जात व्यवस्था पहिलादेखि नै विद्यमान भएको सूचना पस्कन्छन् । त्यतिबेला नेवारका विभिन्न थरहरूको प्रदर्शन गरेर नेवार एउटै नरहेको तथ्य प्रस्तुत गर्छन् । तर पृथ्वीनारायणको राज्य अभ्यासलाई समावेशी देखाउन त्यहीं एकाध थरहरूलाई देखाउँछन् । नेवार जातिले नै राज्य संयन्त्रको सुविधा प्राप्त गरेको लेखिदिन्छन् । नेवार जाति होइन राष्ट्र हो भन्ने तथ्य बिर्सन्छन् । कुनै बेला आधुनिक मान्यताको राष्ट्रराज्य सरह अभ्यास गरेको नेवारभित्र पनि वर्ग र वर्ण व्यवस्था थियो भन्नेमा सुजित स्पष्ट छन् । तर, त्यसलाई पर्गेल्न चुकेका छन् । के यो वर्ग र वर्ण व्यवस्थालाई नजरअन्दाज गरिनुको परिणाम हो ?नेपाली इतिहास लेखनमा हस्तक्षेप गर्न प्रयासरत सुजित कतिपय बेलामा प्राज्ञिक लेखनबाट चिप्लिन्छन् । विष्टले कम्तीमा दिव्योपदेश पढेकै भए पनि हुन्थ्यो भन्ने आग्रह प्रकट गर्छन् । अपरिपक्व जगमा उभिएकै कारण विघटन भइसकेको तात्कालिक सोभियत संघको चर्चा नगरौं (पृष्ठ १२) भनेर विशद विषयलाई हलुका ढंगले प्रस्तुत गर्छन् । त्यस्तै, जतिसुकै फूलबुट्टा जडेर तर्क गरे पनि यो सत्य कसैले ओझेल पार्न सक्दैन (पृष्ठ २८) जस्तो कमसल भाषा प्रयोग गर्छन् । सीमितता र आग्रहका केही पुटसहित सुजित समकालीन नेपाली राजनीतिक डिस्कोर्समा हस्तक्षेप गर्न लालयित छन् । इतिहासको लौरो टेकेर वर्तमानको विचरण गर्ने उनको यो शैली स्वागतयोग्य छ ।"
नमिलेका केही कुरा,"उपन्यास लेख्दै गर्दा कति जनासँग अन्तर्वार्ता लिएँ भन्नुभएको छ । एउटा विश्वविद्यालयको शोधपत्र हो भनेर अन्तर्वार्ता लिनुभयो । म यो कुरा लेख्छु तपाईंका नाम पनि प्रकाशित गर्छु भनेर रञ्जिता नेपाली (बादी) लगायतसँग सहमति लिनुभएको छ ? छ भने सार्वजनिक गर्नुहोस् होइन भने व्यक्तिको स्वतन्त्रतापूर्वक बाँच्न पाउने अधिकारको हनन गर्नुभयो ? कुन कानुन र कुन अधिकारले उहाँहरूको वास्तविक नाम उल्लेख गरी जातीय विभेद, लाञ्छना र भेदभाव गर्ने अधिकार दियो ?"
ईपीएल भर्सेस ला लिगा,"अचम्मै मान्नुपर्ने तथ्यांक हो यो । हर्डसफिल्ड टाउन यसपल्ट इंग्लिस प्रियिमर लिग (ईपीएल) बाट रेलिगेसनमा पर्यो । उसले ३८ खेलबाट कमाएको अंक भनेकै १६ मात्र हो । यति खराब खेलेपछि अंक तालिकाको पुछारमा त पर्छ नै । तर उसको आम्दानी भने यसै सिजन कति धेरै रह्यो भने त्यो बार्सिलोना र रियल म्याड्रिलाई छाडेर अरू कुनै स्पेनी ला लिगा क्लबको भन्दा बढी छ । अझ भनौं, अंकतालिकामा रियललाई उछिनेको एट्लेटिको म्याड्रिडभन्दा पनि बढी । यसै सिजन पुरानो इतिहास बोकेको एस्टन भिल्ला पनि ईपीएलमा उक्लन सफल रह्यो । प्लेअफमा उसले डर्बी काउन्टीलाई हरायो र सधैंझैं यो खेलको निकै चर्चा पनि भयो । यस्तो किनभन्दा हारेर डर्बीले सुको पनि पाएन । तर एस्टन भिल्लाले अर्को सिजन ईपीएलमा खेलेर जस्तै राम्रो अथवा नराम्रो प्रदर्शन गरे पनि कम्तीमा १७ करोड पाउन्ड पाउनेछ । यो आम्दानीमा सबैभन्दा बढी अंक टेलिभिजनमा खेलको प्रतक्ष्य प्रसारणबाट आउँछ । ईपीएल क्लब धनी छन्, जत्ति नै नराम्रो खेलेर पनि मालामाल हुन्छन् । अचम्मै मान्नुपरे पनि यो तथ्य सबैलाई थाहा छ । केही समय अगाडिसम्म पनि धनी भएर पनि ईपीएल क्लबले युरोपमा धेरैथोक जितिरहेको थिएन । तर यसपल्ट हदै भयो । च्याम्पियन्स लिगको विजेता पनि ईपीएलकै, युरोपा लिगको विजेता पनि ईपीएलकै । अनि फाइनलमा तिनका प्रतिद्वन्द्वी पनि ईपीएलकै । युरोपमा एउटै देशको यति धेरै दबदबा यसअघि कहिल्यै देखिएको थिएन । इंग्लिस फुटबलले सन् २०१८२०१९ मा लिएको यो उडानले स्पेनलाई कति ईर्ष्या लाग्दो हो । यो कथा हो, ईपीएल भर्सेस ला लिगाको । यसपल्टको च्याम्पियन्स लिगको फाइनल त्यही एटलेटिकोको घरेलु मैदान वान्डा मेट्रोपोलिटानोमा भएको थियो । जति बेला फाइनलका लागि यो स्थान तय गरियो, कम्तीमा स्पेनका तीन क्लबको मनमा लड्डु गोलगोल घुमेकै हुनुपर्छ । एट्लेटिको सोच्दो हो, कति उपविजेतामै चित्त बुझाउने, यसपल्ट आफ्नै मैदानमा च्याम्पियन्स लिग जित्नुपर्छ । रियलसँग अझ ठूलो अवसर थियो, टिम प्रतियोगिताको दुई पल्टको डिफेन्डिङ च्याम्पियन थियो, त्यसैले उसको सामु कम्तीमा आफ्नै सहरमा उपाधिको ह्याट्रिक गर्ने अवसर थियो । बार्सिलोना झन् के कम ? उसले सोचेको हुनुपर्छ, ला लिगा त जितिरहेकै छौं, अब च्याम्पियन्स लिग जित्ने, त्यो पनि म्याड्रिड भूमिमा । बार्सिलोनाको म्याड्रिडसँग ३६ को आँकडा चल्छ, त्यो सबैलाई थाहा छ । तर त्यस्तो केही पनि भएन । यसपल्टको युरोपेली विजेता रह्यो, लिभरपुल । फाइनलमा उसले हराएको टिम अरू कुनै होइन, इंग्ल्यान्डकै टोटनहम थियो । सन् २०१३ यता पहिलो फाइनलमा कुनै स्पेनी टिम थिएनन् । युरोपा लिगतिर यस्तै कथा रहेको थियो, चेल्सीले लन्डन प्रतिद्वन्द्वी आर्सनललाई हराएर उपाधि जितेको थियो । लगभग एक दशक युरोपेली क्लब फुटबलमा स्पेनको दबदबा रह्यो । यसपल्ट त्यो रहेन । यसलाई के एक युगको अन्त्यका रूपमा लिने त ? सायद यो अलि हतारो हुन सक्छ, तर यस्ता युग अन्त्यको दिन भने तयार हुँदै छ । सन् २००९ यता रियलले चारपल्ट च्याम्पियन्स लिग जित्यो, बार्सिलोनाले तीनपल्ट । एट्लेटिको दुई अवसरमा फाइनल पुग्यो । त्यसो भनेको नौपल्ट स्पेनी लिग फाइनल पुगे, सबै जोडेर । त्यसमध्ये सातपल्ट विजेता रहे । यही समयमा इंग्ल्यान्डका टिम खाली चारपल्ट मात्र फाइनल पुगे । २०१२ मा चेल्सीले मात्र नाक राख्यो, बायर्न म्युनिखलाई हराएर । युरोपा लिगमा पनि यस्तै हालत थियो, सेभियाले लगातार तीनपल्ट कप उचाल्यो, सन् २०१४२०१६ बीच । एटलेटिकोले पनि तीनपल्ट यसै समय अवधिमा युरोपाकप जित्यो । अब सायद यस्तै प्रभुत्वको दिन सकिँदै छ । यसका लागि दुई खेलको उदाहरण दिन सकिन्छ । पहिलो त एनफिल्डमा भएको च्याम्पियन्स लिगको सेमिफाइनल दोस्रो लेग । त्यसमा लिभरपुलले लियोनल मेसीको बार्सिलोनालाई ठ्याक्कै ४० ले हरायो । कथाले मागेजस्तै फाइनल पुग्न यही स्कोर चाहिन्थ्यो । युरोपा लिगतिर आर्सनलले भ्यालेन्सियालाई समग्रमा ७३ ले हरायो । यति धेरै अन्तरको जितहार यसअघि कहाँ कल्पना गर्न सकिन्थ्यो र ? यसका खास खास कारण भने छन् । पहिलो त पैसा नै भयो । हर्डसफिल्ड टाउनको कथा त यसको सबैभन्दा राम्रो उदाहरण भयो नै । भन्नेले भन्नेछन्, पछिल्ला दस वर्षमा पनि इंग्लिस क्लब यत्तिकै धनी थिए, तर किन धेरै जित निस्केन त ? उत्तर हो, यही पैसाले इंग्ल्यान्डमा वास्तवमै अब्बल दर्जाका केही प्रशिक्षक भित्रिए । यी प्रशिक्षकले यसअघि कहिल्यै नभएजस्तो गरेर इंग्लिस क्लबहरूलाई बलियो बनाए । लिभरपुलकै योर्गन क्लोपलाई उदाहरण मान्नुपर्छ । लिभरपुल आउनुअगाडि उनी जर्मनीमा थिए र उनको नेतृत्वमा बोर्सिया डर्टमन्डले तहल्का मच्चाएको थियो, एक समय । त्यो त्यही समय हो, जति बेला बायर्न म्युनिख फिक्का फिक्का रह्यो । क्लोपले इंग्लिस फुटबलमा धेरथोक जर्मन स्वाद पस्के । प्रशिक्षकका रूपमा पेप ग्वार्डिओला म्यानचेस्टर सिटीमा आएयता इंग्लिस क्लब फुटलबमा उनी मात्र आएनन्, बार्सिलोनाको सिंगै लेगेसी पनि भित्रियो । बार्सिलोनाले दशकौं लगाएर विकास गरेको त्यो फुटबल खेल्ने शैली अहिले सिटीमा फलिरहेको छ, फुलिरहेको छ । अचेल इंग्लिस क्लब पनि पछाडिबाट खेल्ने गर्छन्, अझ भनौं गोलरक्षकले सुरुमा बल अगाडि बढाउने गर्छन् । बल मज्जाले दायाँबायाँ बरालिन्छ । बल सकेसम्म आफ्नै नियन्त्रणमा राखेर सटीक पास दिने गरिन्छ । यस्तै खेल्ने शैली धेरै अगाडि आर्सन वेन्गरले आर्सनलमा प्रवेश गराएका थिए, अब ग्वार्डिओलाले त्यसलाई बानी पारेका छन् । अर्जेन्टिनी मउरिसो पोचेटिनोले पनि टोटनहममा जबरदस्त परिर्वतन ल्याए । निर्णायक मोडमा हार्न मात्र जानेको टोटनहमलाई उनले जित्ने बानी दिए । उनले पनि धेरथोक इंग्लिस फुटबलमा स्पेनी पारा ल्याए, आखिरमा उनी खेलाडी छँदा १३ वर्ष इस्पनयोलमै बिताएका हुन् । चेल्सीका प्रशिक्षक मउरिजो सारी इटालीका हुन् । उनले पनि इंग्लिस फुटबलमा इटालीको शैली ल्याए । आर्सनलका प्रशिक्षक पनि स्पेनी हुन्, उनाई इमरी । यसअघि उनी पेरिस सेन्ट जर्मेनमा थिए, फ्रान्सेली फुटबलका केही अंश पनि इंग्ल्यान्ड पुग्यो । यी सबै प्रशिक्षकले आफू स्थापित भएको लिगबाट राम्रा राम्रा शैली इंग्ल्यान्ड ल्याए । अर्को एउटा ठूलो कारण पनि छ, इंग्लिस क्लब फुटबल चम्कनुमा । फुटबलको एउटा सिद्धान्त हो, यो खेलमा त्यति बेला बढी जितिन्छ, जति बेला सिंगो टिमले बढी राम्रो खेल्छ । व्यक्तिगत प्रदर्शन राम्रो हुँदा जित त मिल्छ, तर त्यो दिगो नहुन सक्छ । इंग्लिस क्लबहरू टिमका रूपमा बढी खेल्ने गर्छन्, न कि एउटा खेलाडीमा भर परेर । जब कि बार्सिलोना मेसीमा बढी भर पर्छ भने दुई सिजन अगाडिसम्म रियललाई उकास्ने काम नै क्रिस्टियानो रोनाल्डोको थियो । आखिरमा कोही एक खेलाडीले सधैं आफ्नो टिमलाई त जिताइरहन सक्दैन । स्पेनी फुटबलले अब यही तथ्य इंग्ल्यान्डबाट सिक्नुपर्छ । रमाइलो के भने यो तथ्य इंग्ल्यान्डमा स्थापित गर्ने ठूलो श्रेय स्पेनकै ग्वार्डिओलालाई जान्छ, उनी के इंग्ल्यान्ड आए, यहाँको फुटबल नै फेरियो ।"
के म तिमीलाई छुन सक्छु ?,"कुनै कक्षा शारीरिक अभ्यास र गतिविधिमा केन्द्रित छ भने कक्षा सुरु गर्ने बेलामा यहाँ प्रोफेसर (महिलापुरुष जो भए पनि) ले भनेको देखेको छु हामी थुप्रै एक्टिभिटिज् गर्छौं, या उदाहरणहरू प्रस्तुत गर्छौँ, त्यो दौरान छुनुपर्ने भएमा अनुमति चाहन्छु । कि त कसैको नजिकै पुगेपछि पहिला डु आई ह्याभ अ पर्मिसन टु टच यू ? या म तिमीलाई छुन सक्छु ? भनेर सोधेका हुन्छन् । उहिल्यै हामी ४५ कक्षा पढ्दाताका कुनै कपूत मास्टरले छात्राहरूको छातीमा एउटा हातले अडेस लगाएर अर्को हातले ढाडमा पिटेजस्तो गर्थ्यो अरे होमवर्क नगरेको सजाय दिँदाखेरी । फुटबल खेल्दाखेरी ब्वाइज् विल अल्वेज बी ब्वाइज पारामा चलेको गफमा सुनेको त्यो कुरा मेरो सम्झनामा छ । कसले भनेको, कसको बारेमा भनेको थाहा छैन । त्यो हाम्रै स्कुलको कुरा थियो कि अरू कुनै स्कुलको, त्यो पनि थाहा छैन । तर जुन सिनारियो दिएको थियो गफ गर्नेले त्यो कहालीलाग्दो कुरा हो । केही कुराहरू फ्र्याग्मेन्ट्स भएर कतै बसेका हुन्छन् कसैगरी, कुनै घटनाले तिनलाई पनि सतहमा ल्याएर सँगै तैराइदिन्छ । ललितपुरको स्कुलको गणित शिक्षकले दुर्व्यवहार गरेको केस् कहाँ पुगेर थामियो या हरायो ? कि फलानोलाई दुर्व्यवहार मुद्दामा फसाउन खोज्या थे, धन्न उम्किए पारामा कुरा चलिराको छ अचेल ? खै त ! कक्षा कोठामा कहाँ र कहिले सुरक्षित रैछन् त छात्राहरू ! स्कुल, क्याम्पस, विश्वविद्यालय ः ठाउँ मात्र फरक हो । हिजो, आज : समय मात्रै फरक हो । घटनाको इन्टेन्सिटी त उत्तिकै छ अझै पनि ।मारिया मेलानो सित साइकोड्रामा को ओपन सेसन मा जाँदाखेरीको एउटा अनुभव सुनाउँछु । मैले ३ क्रेडिट को थिएरी र प्राक्टिकल मिसिएको कक्षा लिइसकेको थिएँ । कक्षापछिको अभ्यासका लागि म त्यहाँ पुगेको थिएँ । क्याम्पसको कक्षामा १४ हप्तासम्म सँगै पढेका क्लासमेटहरू थिएनन् त्यहाँ । प्राय सबैले सबैलाई पहिलोचोटि भेटेको । एक्टिभिटिज् गर्दै कुरा पनि गर्दै गर्दा एक जनाले भनेकी थिइन्, मलाई हग गरेको मन पर्दैन । किन मन पर्दैन भनेर मारिया ले सोध्दाखेरी मलाई सहज लाग्दैन, धेरै कारण छन्, स्यानिटरी एस्पेक्ट बाट पनि र आफूलाई अरूको छुवाइ मन पर्दैन पनि भनिन् । त्यसपछि थाहा भयो नि त उसलाई मन पर्दैन भन्ने । थियटर गेम खेल्दै छेस्, सामूहिक अभ्यास चलेको छ, तँलाईचाहिँ छोइन पनि नहुने ? भनेर त कसैले पनि भनेन । त्यही भएर ध्यान दिनुपर्छ त्यस्ता कुरामा, हल्का टिप्पणीहरू फालिदिएर असंवेदनशील बन्नु हुँदैन । त्यसपछि धेरैबेर धेरै एक्टिभिटिज भए, सकिएपछि अरूले एकअर्कासित अंकमाल गरे, जुन एक्टिभिटिज कै हिस्सा बनेर स्वतःस्फूर्त रूपमा आएको थियो । धेरैचोटि त्यस्तो भयो । अनि अंकमाल गर्न मन पर्दैन भन्ने महिलाले भनिन्, खासमा मलाई पनि अंगालो मार्न मन लाग्यो । म उनको दायाँपट्टि थिएँ । उनले त्यति भन्नु र म अलिकति उनीतिर जानु अनि एउटा न्यानो र फ्रेन्ड्ली हग गर्नु लगभग केही सेकेन्डभित्रै भएका थिए । त्यस्तो बेला धेरैपल्ट नियतले मान्छेको कर्मलाई निर्दिष्ट गरेको हुन्छ । त्यहाँ यस्तो भएको थिएन कि मैले मेरा पाखुराहरू फैलाएर उनीतिर गएपछि उनले ठीकै छ, एकफेर म पनि अंगालो मारौं न त भनेकी होस् । हैन । फरक बुझौँ है । केही सेकेन्डभित्रै अरूले पनि उसलाई अंकमाल गरे । मलाई साँच्चिकै अंगालो मार्दा राम्रो महसुस भयो, सायद मैले अहिलेसम्म यसको आनन्द गुमाइरहेकी थिएँ, भनेकी थिइन् उनले त्यसपछि ।हाम्रोतिर होलीको बाहनामा जबर्जस्ती पानी भरेको बेलुन महिलाको छातीमा हालेर थिचिदिने र होली होली गर्दै उफ्रिनेहरू धेरै थिए, छन् । यहाँ अमेरिकामा कतिवटा स्टेट मा प्रहरीको शरीरमा क्यामेरा राख्नैपर्ने नियम रैछ । चाडपर्वका बहानामा सार्वजनिक स्थानमा त्यसरी बेरोकटोक दुर्व्यवहार गर्ने त परको कुरा, प्रहरी नै पनि निगरानीमा रहिरहने कुरा मलाई अनौठो लागेको थियो । यसलाई फेरि यहाँ र त्यहाँ भनेर भेद छुट्याउन खोजेको अर्थमा नहेरियोस् भन्ने हो । यस्तो यस्तो पनि भएका छन् र यसरी यसरी पनि संस्कारका भिन्नताहरू देखिएका छन् भन्ने देखाउने प्रयास मात्रै हो । कुरा सोझो र स्पष्ट छ । सहमतिसम्मति भनेको धेरै महत्त्वपूर्ण कुरा हो । हाम्रो सामाजिक संरचनामा आफूभन्दा ठूलाहरूले छुँदाखेरी खोटी नियत हुँदैनजस्तो लाग्थ्यो । यहाँ र अन्त धेरैतिर, म प्रस्ट पारूँ, मलाई कसैले छोएको मन पर्दैन भनेर टिनएजरहरूले स्पष्टसँग भन्छन् भनेर प्रोफेसर र विद्यार्थीहरूले बेलाबेला उदाहरणका लागि कुरा गरिरहेका हुन्थे । हाम्रोतिरको सामाजिक संरचना यस्तो छ कि घरभित्रै, आफन्तमध्ये नै त्यसरी भनिँदैन । तर हरेक छुवाइ, हेराइ र बोलाइ सही नियतको नहुँदो रैछ त । गुरु या शिक्षक भनेपछि हाम्रो सामाजिक संरचनाले चेला या विद्यार्थीलाई झुक्न सिकाउँछ, नमन गर्न सिकाउँछ तर खै त ! गुरुहरूकै छुवाइ, हेराइ बोलाइमा ढुक्क हुन कहाँ सकियो त ! मेरो आफ्नो विद्यार्थी हो नि त, मायाले त्यसो गरेको भनी भनी व्यक्तिको आफ्नो रोजाइ माथि सार्वजनिक रूपमै झम्टिने अनि झम्टिएको मान्छेकै कोणबाट कथाको न्यारेटिभ बन्ने अपमानबोधले रुवाइ पनि किल्किलेमा अड्किएर खुलेर आक्रोश, पीडा र असन्तुष्टि पोख्न नि नसकिरहेको बेला रमितेहरू पीडकलाई नायक बनाएर, तिनको अगाडि देखा पर्नै हुँदैन, आज यसको फेला पर्ने पालो परेछ मार्काका २ वचन छोडेर सामान्यीकृत गरिदिनु भनेको के हो ? खै त ! गुरुमाथि प्रश्न गर्न कहाँ सिकाएछ त हाम्रो सामाजिक संरचनाले ? गुरुका बेहोस क्रियाकलापलाई सामान्य कुरा बनाएर एउटा घटना भयो सकियो पारामा किन फ्यास्सै पारिदिनुपर्ने ?अनि हाम्रा प्रतिक्रियामा प्रयोग हुने भाषा र शैली हेरौँ । दुर्व्यवहारका कुरा आउनेबित्तिकै प्रतिक्रियास्वरूप आउने एउटा प्रचलित वाक्यले भन्छ, यसलाई त फसाएछन् नि, यसरी दोष लाएछन् नि । यस्तो कुरा आएछ त, के हो कसो हो ! भन्ने शैलीमा प्रतिक्रिया आउन केले रोकेको होला हाम्रो सामाजिक संरचनामा ? मान्छेका आफ्ना स्वभाव हुन्छन् । त्यो स्वभावले कुनै कुरा स्विकार्न पनि सिकाउँछ, पेलेरै जान पनि सिकाउँछ, पछि उम्किहाल्छु नि भन्न पनि सिकाउँछ र दुर्व्यवहारका कुराहरू बाहिर आइसकेपछि या आउन आँट्दाखेरी डिप्लोमेटिक र प्रोएक्टिभ हुन पनि सिकाउँछ र भिडिहाल्न पनि सिकाउँछ । अर्को सबैभन्दा प्रचलित वाक्य शैली हेरौँ, यहाँ कसैले केही गरेको देख्नै सक्दैनन्, यस्तै हो । यो दुश्मनहरूको काम हो । यो दुश्मनको परिभाषा के हो बुझिँदैन, यो दुश्मनी कति ठूलो हो, थाहा हुँदैन । हचुवामा बोलिदिएर आफ्नो अस्तित्व अनि उपस्थिति तुरुन्तै देखाइहाल्नजनाइहाल्न हतार हुन्छ धेरैलाई । पचासौँचोटि पचासौँ पारामा पचासौँ ठाउँमा संकेत दिइराखेकै हुन्छ गलत भइराको छ भनेर, खबरदारी नहुने होइन, धेरै तरिकाले खबरदारी पनि भइराखेकै हुन्छ तैपनि पेल्नेहरू पेलेरै जान्छु भनिरहेका हुन्छन् । व्यक्ति र घटनाको परिप्रेक्ष्य भनेको परिवर्तन, समयचेत र संस्कार अनि सभ्यताको विकासक्रमसित जोडिएर आउने चेतना पनि हो । फरक समयमा फरक व्याख्या हुन सक्छन् तर ती व्याख्या अपूर्ण हुन्छन्, अधुरा हुन्छन् भन्ने थाहा हुनुपर्छ । इग्रनोरेन्स भयानक कुरा हो, सामान्यीकृत गरेर गम्भीर कुराहरूलाई टुङ्ग्याइदिनु, छोपिदिनु पनि त्यस्तै हो । रंगमञ्चसँग सम्बन्धित दुर्व्यवहारका कुराहरू बाहिर आएपछिका प्रतिक्रियाहरूमा यस्तै यस्तै इग्नोरेन्स र सामान्यीकृत गरिएका प्याटर्न हरू देखिएका छन् । यो एउटा पत्रिकामा एकफेर आएको सनसनीखेज कुरो मात्रै हुँदै हैन । रंगमञ्चसित म पनि जोडिएको थिएँ विगतमा, अझै पनि कसैगरी जोडिएको छु । चिनेको, देखेको, सँगै काम गरेकै मान्छेहरू छन् केन्द्रमा । त्यही भएर यी सबैमा मलाई चासो छ । मान्छे स्तब्ध भएको त्यस्तो मानिएका मान्छेहरूको नाम आयो भनेर हैन, त्यस्ता मान्छे (टाउकोमा बसेका मान्छे) हरूको कुरा आउँदैनन् जस्तो लागेको थियो तर आयो भनेर स्तब्ध भएका हुन् । फरक बुझौँ । संवादका बाटाहरू पहिलेझैँ बन्द नहोऊन् । धेरै जनाले बोलुन् । र अन्त्यमा, आकांक्षाले भनेको कुरामा सहमत छु । महिलामाथि भएका हिंसा र दुर्व्यवहारका कुरा कुनै पुरुषले भनिदिएपछि मात्रै सुन्ने संस्कार एउटा तीतो यथार्थ हो अहिलेको सामाजिक संरचनामा । यसमाथि झन् धेरै प्रश्नहरू सोध्नै छ ।"
किन साँघुरियो विश्वकप ?,"१० टोली मात्र खेल्ने प्रतियोगितालाई पनि विश्वकप भन्न मिल्छ र ? क्रिकेटको एकदिवशीय विश्वकपको १२ औं संस्करण इंग्ल्यान्ड र वेल्समा जारी रहँदा क्रिकेटमा सामान्य ज्ञान राख्नेहरूको जिज्ञासा हो यो । फुटबल विश्वकपलाई ३२ बाट बढाएर ४८ टिम पुर्याउने कसरत भइरहँदा क्रिकेट विश्वकपमा भने सहभागी टिम घटाइएको छ । विश्वकपका यसअघिका दुई संस्करणमा १४ टिमको सहभागिता थियो । सन् २००७ को संस्करणमा त १६ टोलीबीच प्रतिस्पर्धा गराइएको थियो । यस्तो किन त भन्ने प्रश्न उठ्नुअघि नै अन्तर्राष्ट्रिय क्रिकेट परिषद् (आईसीसी) ले जवाफ दिइसकेको छ, विश्वकप विस्तार गर्ने नाममा टिम थप्दा प्रतिस्पर्धा कम भयो । आईसीसीले एसोसियट देशहरूमा लगानी बढाएर विश्वकपमा कडा प्रतिस्पर्धा दिलाउने गरी मूर्त योजना भने अहिलेसम्म बनाएको छैन ।आईसीसीलाई लाग्ने गरेको आरोप हो भारत, अस्ट्रेलिया वा इंग्ल्यान्डकै संरचनाअनुकूल आईसीसीले योजना कार्यान्वयन गर्छ । र, यी देशले क्रिकेटका नयाँ टोलीहरू माथि आए भने आफ्नो विरासत गुम्ने डर पालेका छन् । त्यसैले आफैंले बनाएको नियमबाट पछि हटेर आईसीसीले १० टोलीको मात्र सहभागिता निश्चित गर्यो । टेस्ट मान्यता पाएका आयरल्यान्ड र जिम्बाबेबाहेक अरूले यस विश्वकप खेलिरहेका छन् । १९७५ मा सुरु भएको विश्वकपको पहिलो संस्करणमा ८ टोलीको सहभागिता थियो । १२ संस्करणसम्म पुग्दा १० टोली भएका छन् । विश्वकप क्रिकेटका ११ संस्करणमा ५ देशले मात्र उपाधि चुमेका छन् । नेपाली राष्ट्रिय क्रिकेट टोलीका कप्तान पारस खड्कालाई पनि विश्वकपको यो फर्म्याट मन परेको छैन । प्रतिस्पर्धाको रोमाञ्च देखिएन भनेर नियम परिवर्तन गर्नु आईसीसीको केटाकेटीपन हो भन्नेमा उनले आंशिक सहमति जनाए । धेरै टिमको सहभागिताले झन् धेरै प्रतिस्पर्धा बढ्ने कुरा ट्वान्टी२० विश्वकपले नै पुष्टि गरिसकेको छ, पारसले भनेका छन्, धेरै सहभागिता भनेको पक्कै पनि धेरै प्रतिस्पर्धा हो । एकदिवसीय मान्यता पाएको देशको खेलाडी हुनुका नाताले पक्कै पनि विश्वकप सीमित बनेको जस्तो लागेको छ । किनभने हाम्रा लागि विश्वकप यात्रा अझै कठिन बनाइएको छ ।आईसीसी आफ्नै निर्णयबाट पछि हटेर यो र यसपछिको संस्करणमा पनि १० टिमको मात्र सहभागिता गराउने निर्णय गरिसकेको छ । विश्व क्रिकेटको नियमक निकायको तर्क र उसको कदमसँग असहमत हुन सकिएला तर मान्दिन भन्न मिलेन । त्यसैले आगामी विश्वकपमा धेरैभन्दा धेरै टोलीले यसमा सहभागिता जनाउन पाउने अवस्था आयो भने यसले समग्रमा क्रिकेटको हित नै गर्छ, पारस भन्छन् । सन् २०१४ मा ट्वान्टी२० विश्वकप खेलेको नेपाली टोलीले त्यसै वर्ष एकदिवसीय विश्वकपको छनोट खेलेको थियो । सफल भएन । आईसीसीले नेपालका लागि यस संस्करणमा पनि अवसर दिएको हो तर निकै कठिन बाटोबाट । गत वर्ष जिम्बाबेमा भएको प्रतियोगितामा नेपाल विश्वकपमा छनोट हुन असफल भए पनि एकदिवसीय मान्यता पाएर फर्केको थियो ।पूर्वकप्तान तथा प्रशिक्षक विनोद दासको धारणा पनि पारससँग मिल्दोजुल्दो छ । प्रतियोगिता प्रतिस्पर्धात्मक बनाउन थोरै टिम खेलाइएको हो भने प्रतियोगिता प्रतिस्पर्धात्मक बन्न नसक्नु आइसिसीकै लागि लाजमर्दो भएको दासले तर्क गरे । क्रिकेटमा प्रतिस्पर्धा हुने भनेको विकेट कन्डिसनअनुसार हो । एसियाली टोलीले इंग्ल्यान्ड, अस्ट्रेलियामा खेल्न कठिन हुन्छ । प्रतिस्पर्धात्मक नै बनाउने हो भने त शीर्ष चार टिमको विश्वकप खेलाए भइहाल्यो नि ? दासको प्रतिप्रश्न छ ।आईसीसीले ट्वान्टी२० विश्वकपलाई विस्तृत बनाएर एकदिवसीय विश्वकपलाई सीमित बनाउन खोजेको देखिन्छ । ट्वान्टी२० विश्वकपमा सहभागी देशको संख्या बढाउने योजना कार्यान्वयन भइरहँदा एकदिवसीयमा सहभागि टिमको संख्या घटिरहेको छ । टेस्ट मान्यतालाई आधार बनाउने अनि ट्वान्टी२० लाई विस्तृत बनाएर आईसीसीले सिधै हाम्रोजस्तो क्रिकेटको विकासका चरणमा रहेको देशहरूलाई हतोत्साही बनाएको छ । एकदिवसीय खेल नखेली कसरी टेस्ट मान्यता पाउने, टेस्ट मान्यता नपाई एकदिवशीय क्रिकेट खेल्न नपाउने, पूर्वकप्तान दासले थपे, आईसीसीमा एसोसियट राष्ट्रबाट बलियो प्रतिनिधित्व नहुँदा पनि समस्या भएको छ । यस विश्वकपमै पनि बल्ल बल्ल छनोट भएको वेस्ट इन्डिजले नै बुझ्यो होला, कति कठिन छ भनेर ।सन् २०१९ र २०२३ का लागि विश्वकपमा खेल्ने १० टिमको सहभागिता अवसरको फर्म्याट उस्तै खालको छ । विश्वकपअघिको निश्चित समयमा आईसीसी बरियातामा शीर्ष ८ टोलीले सिधै विश्वकप खेल्नेछन् । टेस्ट मान्यता प्राप्त बाँकी ४ टोलीले पनि छनोट चरण खेल्नुपर्छ । यसबाट २ टोली छनोट गरी १० टिमबीच राउन्ड रोविन प्रणालीमा विश्वकप आयोजना हुन्छ । अहिले त्यही प्रणालीमा भइरहेको छ ।नेपालजस्ता टोलीका लागि विश्वकपमा सहभागिता जनाउने एक मात्र बाटो भनेको त्यही छनोट प्रतियोगिता हो । जुन किनै कठिन छ । अर्को संस्करणको विश्वकप छनोटका लागि त लामो बाटो तय गर्नुपर्नेछ । यही बाटोले चार वर्षका लागि एकदिवसीय अन्तर्राष्ट्रिय मान्यता पाएको नेपाली क्रिकेटको भविष्य पनि कोर्नेछ ।आईसीसीले हालै ४ देशलाई एकदिवसीय मान्यता दिएपछि एकदिवसीय मान्यता पाउने टोली २० पुगेका छन् । नामिबिया, ओमान, पपुवा न्युगिनी र अमेरिका एकदिवसीय मान्यता पाउने नयाँ टोलीहरू हुन् । नेपालले यी नयाँ चार टोलीसहित स्कटल्यान्ड र यूएईसमेत ७ टोलीको सहभागिता रहेको विश्वकप लिग खेल्नेछ । झन्डै ३ वर्षसम्म चल्ने यस प्रतियोगिताको शीर्ष चार टोलीले सन् २०२२ मा एकदिवसीय विश्वकप छनोटमा स्थान बनाउनेछन् । विश्वकप छनोटमा १० टोलीको सहभागिता रहने भनिए पनि विस्तृत विवरण आइसकेको छैन । तर, विश्वकपलाई सपना मानेका हाम्रोजस्ता देशका खेलाडीहरूका लागि भने विश्वकप खेल्नु असम्भवजस्तो बनेको छ । सन्दीप लामिछानेले एउटा अन्तर्वार्तामा भनेजस्तै आईसीसीले उनीजस्ता खेलाडीको विश्वकप खेल्ने अपनालाई अझै कठिन बनाइदिएको छ ।"
स्टारडमको बोझ,"र, आवश्यकताको सिद्धान्त ट्युबलाइट र रेस ३ को असफलता र व्यापक आलोचनापछि सलमान खानलाई आवश्यक थियो एउटा राष्ट्रवादी, मानवीय, राजनीतिक र हिट फिल्म । हरेक सुपरस्टारलाई बजारले एउटा ठूलो बोझ बोकाएको हुन्छ फिल्मका वितरकदेखि हलवालासम्मलाई कमाइ गरिदिनुपर्ने ! नेपालमा पनि यसका वितरक टन्नै पैसा कमाउने आसमै बुधबार फिल्म रिलिज गर्न अदालत पुगे । सुपरस्टारको यही आवश्यकता पूरा गर्न अघि सरे सलमानको सुल्तान र टाइगर जिन्दा है का निर्देशक अली अब्बास जफर । जफरसँग सलमानको बक्स अफिस रेकर्ड जबरजस्त छ । अघिल्ला दुवै फिल्ममा उनले सलमानलाई भयंकर हिम्यान का रूपमा पेस गरेका थिए । त्यसका बाबजुद दुवैमा केही भावुक प्रसंगहरू थिए, जो एक्सनभन्दा बढी मन पराइएका थिए । भारत मा पनि त्यसको कमी छैन । झन्डै २ घण्टा ५० मिनेट लामो यो स्लो फिल्मको सुरु र अन्त्यतिरका प्रसंग यसको ओभरलोडले ढलपल गर्छन् । बीचको भाग भने घरी उदितनारायण त घरी शाहरूख खानजस्ता देखिने सुनील ग्रोबरका कमेडीको जिम्मा । सुनीलको कमेडी र गीतहरूबाट बाँकी रहेको समय कट्रिना र सलमानको केमेस्ट्री लाई छुट्याइएको छ । बडो मुस्किलले हिन्दी बोल्ने कट्रिनाले जागिरदातादेखि टेलिभिजन एंकरसम्मको भूमिका पाएकी छन् । विभाजनका बेला भड्किएको हिन्दूमुस्लिम दंगाका केही दृश्य, ट्रेन स्टेसनको विछोड र प्रिक्लाइमेक्स फिल्मका हाइलाइट हुन् । यिनले एकसाथ दुःखद विगत र काल्पनिक भविष्यको चित्र प्रस्तुत गर्छन् । विभाजनको कथालाई आधार मानेरै बनाइएको फिल्म भए पनि यसले गदर ले जसरी पाकिस्तानलाई गाली गर्दैन । छिमेकीलाई दिने गालीमा होइन, आफ्नै देशको विकासमा राष्ट्रवादको खोजी गर्ने सन्देश पनि यसमा छ । मोदीको युगमा मनमोहनको गुणगान गाउने यो फिल्मले अर्को पनि एउटा सन्देश दिन्छ लिभिङ टुगेदरको । फिल्मको हिरोले आफूलाई भारतको पहिलो लिभिङ टुगेदर सम्बन्धमा रहेको मानिस दाबी गर्छ र प्रकारान्तरले यसको समर्थन पनि गर्छ । पहिलो दिन नै ४२ करोड कमाएर भारत ले यो विषय र सलमान खान दुवैको महत्त्व स्थापित गरेको छ । तर, फिल्मको परख यसको कमाइबाट हुँदैन । सलमान खानको फिल्मको त झन् कठिन छ । भारतीय समीक्षक मयंक शेखरले त्यसै सलमान खानको फिल्मको समीक्षा गर्नु भनेको अन्डरवेयरमा आइरन गर्नुजस्तो हो भनेका होइनन् । आइरन यस्तो चीज हो जसलाई बेलैमा यताउता चलाइएन भने त्यसले लुगै प्वाल पारिदिन्छ ! बलिउड फेरि पनि यस्तै मसलाहरूको पछि दौडिइरहने हो भने उसले चीन, अमेरिका र अरू साना देशहरूलाई पनि आफ्नै फिल्ममा मात्रै पछार्नेछ, विश्व सिनेमा बजारमा भने उसको कुनै औकात हुनेछैन । अहिलेसम्म जति बनेको छ, स्वतन्त्र फिल्ममेकर वा डायस्पोराका फिल्ममेकरले बनाएका छन् । हिजोको वीर गाथा एक ठाउँमा, आजको यथार्थ अर्कै । भारतको एउटा प्रमुख समस्या जाति व्यवस्थामाथि आयुष्मान खुरानाको आर्टिकल १५ ले आजको समयसँग साक्षात्कार गराउला कि !"
बेपरवाह !,"नागरिकको स्वास्थ्यको ख्याल राख्ने दायित्व हो, स्वस्थ्य तथा जनसंख्या मन्त्रालयको । माइतीघरस्थित यही मन्त्रालयको पर्खालबाहिर सार्वजनिक जग्गामा एउटा फोहोर सानो पोखरी छ । खासमा त्यो पोखरी पनि होइन । मान्छेले खनेको खाल्डोमा ढल र आकासे पानी भरिएको छ । करिब ५ फिट गहिरो त्यो फोहोर पोखरीमा सार्वजनिक बिदाका दिन मध्यबानेश्वरको रत्नराज्य स्कुलका विद्यार्थी पौडी खेल्दै थिए । यो पौडीले गर्मी भगाउला कि रोग निम्त्याउला ?"
