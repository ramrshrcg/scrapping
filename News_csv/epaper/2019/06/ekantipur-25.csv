शीर्षक,विवरण
विधेयक शक्तिको उन्मादबाट : शर्मा,"कुनै राजनीतिक व्यक्तिविरुद्ध मुद्दा चलाउनुपर्ने अवस्था आएमा प्रधानमन्त्रीले महान्यायाधिवक्तमार्फत रोक्न सक्ने भएकाले मानव अधिकार हननको सवालमा मुद्दा चलाउनेनचलाउने अन्तिम निर्णयकर्ता आयोग नै हुनुपर्ने उनले प्रस्ट्याए । महान्यायाधिवक्ता प्रधानमन्त्रीको इच्छामा पदबहाली हुने हो । प्रधानमन्त्री भनेको राजनीतिक हो । प्रधानमन्त्रीले कुनै राजनीतिक पार्टीको व्यक्तिमाथि त्यस्तो मुद्दा चल्न आयो भने महान्यायाधिवक्तामार्फत रोक्न पनि सक्छ । त्यसमा अन्तिम निर्णयकर्ता नै महान्यायाधिवक्ता हुन्छ । त्यसैले उसले मुद्दा चलाउँछुचलाउँदिनँ भन्न पाउँदैन, उनले भने, अन्तिम निर्णयकर्ता महान्यायाधिवक्ता नभएर राष्ट्रिय मानव अधिकार आयोग नै हुन्छ । उक्त रिटमा बहसका बेला कुनै पनि सरकारवादी फौजदारी मुद्दा चल्ने अन्तिम निर्णयकर्ता महान्यायाधिवक्ता भएको हुनाले उसैले चलाउनुपर्छ भनेर सरकारबाट जवाफ आएको थियो । तर, त्यसमा यो संविधानमा लेखिएकोदेखि बाहेक भनिएको उल्लेख गर्दै उनले भने, यो संविधानमा तीनवटा अवस्थामा पनि महान्यायाधिवक्ताले सरकारवादी भएर मुद्दा चलाउँदैन । शर्माका अनुसार तिनमा भ्रष्टाचारको मुद्दा महान्यायाधिवक्ताले चलाउँदैन, अख्तियारले चलाउँछ । उच्च अदालत, जिल्ला अदालतका बहालवाला न्यायाधीशको मुद्दा न्यायपरिषद्ले चलाउँछ । तेस्रोचाहिँ मानव अधिकार हननको विषयमा मुद्दा चलाउन सिफारिस गर्ने एकमात्र अधिकार राष्ट्रिय मानव अधिकार आयोगलाई हुन्छ । उनले ऐनमा मानव अधिकार हनन सम्बन्धमा आयोगले गरेको सिफारिसअनुसार मुद्दा चलाउने या नचलाउने भन्ने अधिकार महान्यायाधिवक्तालाई दिने व्यवस्था असंवैधानिक रहेको टिप्पणी गर्दै नयाँ विधेयकले सर्वोच्चको आदेशबाट प्रवेश निषेध गरिएको ढोकाको सट्टा भित्तै फोरेर महान्यायाधिवक्तालाई थप अधिकार दिइएको टिप्पणी गरे ।मैले के महसुस गरें भने मूल ऐन (०६८) को ढोकाबाट पसेको त्यो महान्यायाधिवक्तासम्बन्धी प्रावधान असंवैधानिक छ । अहिले मानव अधिकार आयोगको संशोधनसम्बन्धी विधेयक संसद्मा दर्ता भएको छ । त्यसमा दफा १७ पछि १७ (ख) राखेर महान्यायाधिवक्ताकहाँ जाने र महान्यायाधिवक्ताले मुद्दा चलाउनेनचलाउने निर्णय गर्ने भनिएको छ । तपाईंलाई यो ढोकाबाट प्रवेशै निषेध गरिसकेको छ सर्वोच्च अदालतले । तपाईंचाहिँ महाभित्ता फोरेर पस्न खोज्दै हुनुहुन्छ, उनले भने । मानव अधिकार आयोग विधेयकलगायतका नयाँ प्रस्तावित कानुनले मुलुकमा लोकतान्त्रिक नियन्त्रणको संयन्त्र खडा गर्ने र त्यसबाट मानव अधिकार आयोगलगायतका लोकतान्त्रिक संरचना र संस्थाहरू कमजोर र नियन्त्रित हुने खतरा बढ्ने टिप्पणी गरे । सर्वोच्चबाट व्याख्या भइसकेको विषयमा यसरी विधेयक ल्याउनुको तात्पर्य के हो भन्ने मन्थन गर्दै अध्यक्ष शर्माले भने, मैले धेरै बुझ्न खोजें । अनि म यस निष्कर्षमा पुगें कि सत्ताको स्वरूपचाहिँ जुनसुकै पार्टी भए पनि एउटै हुन्छ । लोकतान्त्रिक संस्थाहरू कमजोर र नियन्त्रणमा जाने खतरा औंल्याउँदै उनले भने, यो खतरा राष्ट्रिय मानव अधिकार आयोगलाई मात्रै होइन, धेरै संस्थालाई यो खतरा आउन सक्छ । उनले संविधानप्रदत्त मौलिक हक कार्यान्वयन गर्न ल्याइएका १६१७ वटा कानुनमा फेरि तोकिएबमोजिम हुनेछ भन्ने व्यवस्था गरेर संविधानकै उपहास गरिएको पनि टिप्पणी गरे । संविधानलाई मुक्तकण्ठले प्रशंसा गर्न आफूलाई हिच्किचाहट भएको तर्क गर्दै उनले भने, मैले पढेको विधिशास्त्रमा मौलिक हक भनेको जुन दिन संविधान आउँछ, त्यही दिनदेखि सक्रिय हुन्छ । त्यसलाई फेरि तीन वर्षभित्र कानुन बनाएर कार्यान्वयन गरिने छ भन्दै तीन वर्षको समयसीमाभित्र १६१७ वटा ऐन एकैचोटि ल्याइयो । ऐनमा फेरि तोकिएबमोजिम हुनेछ भन्दै सरकारले तोकेबमोजिम भन्ने अवस्था बन्न गएको उनले बताए । संविधानको प्रस्तावनामा पूर्ण प्रेस स्वतन्त्रता भनिए पनि मनासिव प्रतिबन्ध लगाउन सकिने अनुदार व्यवस्था रहेको पनि उनले सम्झाए । संविधानमा मनासिव भन्या के ? व्याख्या हुनै बाँकी छ, उनले भने, मनासिव शब्दचाहिँ बडा खतरनाक छ । कति चीजलाई सरकारले मनासिव ठान्छ ? कति चीजलाई ठान्दैन ?उनले संविधानबमोजिम १८ वर्ष पुगेको नागरिकले आफ्नो सरकार चुन्न सक्ने, तर आफ्नो जीवन कसरी जिउने भन्ने कुरामा चाहिँ उसलाई सरकारले निर्देशित गर्ने व्यवस्था गलत रहेको टिप्पणी गरे । सरकारलाई सत्तामा पुर्याउनचाहिँ म स्वतन्त्र छु, अरू चीजमा फेरि सरकार नियन्त्रित भएजस्तो देखिन्छ, उनले भने । मुलुकमा दण्डहीनता बढेको र प्रश्न उठ्ने खालका मुठभेडमा व्यक्ति मारिन थालेकोमा पनि उनले चिन्ता जनाए । संविधान जतिसुकै राम्रो भए पनि अधिकार पाएकाहरू इमानदार नहुँदा यस्ता समस्या दोहोरिइरहने पनि उनले तीतो पोखे ।"
पदावधि बढाउन अनौठो आदेश,"काठमाडौं  सर्वोच्च अदालतले जारी गरेको अनौठो अन्तरिम आदेशका कारण गत वर्ष नै अवकाश हुनुपर्ने नेपाल राष्ट्र बैंकका निर्देशक पदका एक अधिकारी पदमा बसिरहेका छन् । निर्देशक भीष्म उप्रेतीको निवेदनमाथि अन्तरिम आदेश जारी भएको तर सर्वोच्चले मुद्दाको सुनुवाइ नगर्दा उनको अवकाश पदावधि असीमित समयसम्म लम्बिइरहेको छ । उनी गत वर्ष २०७४ जेठ ३ गते नै अवकाश हुनुपर्ने हो । अन्तरिम आदेश दिने तर मुद्दाको सुनुवाइ नगरेकाले सर्वोच्च अदालत र उनीबीच मिलेमतो रहेको बुझाइ राष्ट्र बैंकका अधिकारीहरूको छ ।गत वर्ष नै अवकाश हुनुपर्ने उप्रेतीले अन्तरिम आदेशका कारण असीमित समय राष्ट्र बैंकमा जागिर खाने हुनुभयो, राष्ट्र बैंक स्रोतले कान्तिपुरसित भन्यो, अदालतकै आदेशका कारण यो हदसम्म बेथिति निम्तिएको हामीले देखेका थिएनौं । मासिक झन्डै डेढ लाख तलब लिने उप्रेतीका कारण एक वर्ष अवधिमा राष्ट्र बैंकले झन्डै २० लाख रुपैयाँ भार ब्यहोरिसकेको छ । जिम्मेवारीविहीन बनाइएका उनी हाल राष्ट्र बैंकको प्रकाशन फाँटमा छन् । उप्रेती २०४५ जेठ ३ गते नेपाल राष्ट्र बैंकमा सहायक द्वितीय पदमा नियुक्त भएका थिए । पदमा रहेकै अवस्थामा उनले खुला प्रतिस्पर्धाबाट नाम निकालेर २०५४ मंसिर २२ देखि अधिकृत तेस्रो पदमा कार्यरत भई पटकपटक बढुवा भएका थिए । राष्ट्र बैंकले २०४५ जेठ ३ गते नियुक्ति लिएको हिसाबले ३० वर्षे उमेर हदका कारण उप्रेतीले २०७५ जेठ ३ गते अवकाश लिनुपर्ने भनी पत्र लेखेको थियो । त्यसविरुद्ध उप्रेती अदालत गएर अन्तरिम आदेश पाए । २०५४ मंसिर २२ देखि मात्र आफ्नो सेवा अवधि गणना हुनुपर्ने उनको दाबी छ । नेपाल राष्ट्र बैंक, कर्मचारी विनियमावलीको विनियम १११ मा तीस वर्ष सेवा अवधि पूरा गरेका कर्मचारीलाई अनिवार्य अवकाश व्यवस्था छ । अवकाश हुनुभन्दा ३० दिन अगाडि बिदामा बस्नुपर्ने व्यवस्थाअनुसार २०७४ चैत २७ गते राष्ट्र बैंकले उप्रेतीलाई अवकाशपत्र दियो । उप्रेतीले उक्त पत्र खारेजीको माग राखी पत्र पाएको एक महिनापछि सर्वोच्चमा रिट निवेदन दर्ता गराए ।२०५४ मंसिर २२ गते मात्र सुरु नियुक्ति लिएको दाबी गरी उनले त्यसैलाई आधार मानी सहायक स्तरको पदमा काम गरेको अवधिलाई सेवा अवधि गणना नगर्न अन्तरिम आदेश जारी हुनुपर्ने माग गरे ।भोलिपल्ट नै २०७५ वैशाख २८ गते न्यायाधीश बमकुमार श्रेष्ठको इजलासले अन्तरिम आदेश दियो । एक सातापछि जेठ ४ गते न्यायाधीशद्वय आनन्दमोहन भट्टराई र सपना प्रधान मल्लको इजलास तोकिएको थियो । त्यसमा मल्लले अन्तरिम आदेश जारी हुनुपर्ने राय व्यक्त गरिन् । उप्रेती परिवारका एक सदस्य न्यायाधीश मल्लको नजिकको पूर्वसहकर्मीसमेत भएकाले मुद्दा हेर्न नमिल्ने प्रकृतिको समेत थियो । तर उनले सुनुवाइ प्रक्रियाबाट अलग नभई अन्तरिम आदेश हुनुपर्ने रायसमेत दिइन् । दुई न्यायाधीशबीच राय बाझिएपछि अन्तरिम आदेशका लागि पेस भएको मुद्दा पूर्ण इजलासमा गयो । न्यायाधीशहरू हरिकृष्ण कार्की, अनिलकुमार सिन्हा र पुरुषोत्तम भण्डारीको इजलासले २०७५ असार २१ गते मल्लको राय सदर गर्दै अन्तरिम आदेशलाई निरन्तरता दियो । २०७४ चैत २७ को पत्र तत्काल कार्यान्वयन गर्दा निज काम गर्न पाउने अधिकारबाटै वञ्चित भई अपूरणीय क्षति हुन जाने देखिँदा २०७५ जेठ ४ गते सपना मल्ल प्रधानले राखेको रायलाई पछि पूर्ण इजलासले सदर गरेको हो ।अन्तरिम आदेश जारी भएपछि उक्त मुद्दा पटकपटक हेर्न नमिल्ने इजलासमा राखिएको छ । हेर्न नमिल्ने न्यायाधीश सम्मिलित इजलासमा तोकिनु भनेको मुद्दा लम्बिनु हो । राष्ट्र बैंकका एक अधिकारीका अनुसार उप्रेती अहिले जतिसक्दो मुद्दा लम्ब्याउन चाहन्छन् । बारम्बार पेसी सरेका कारण मुद्दाको सुनुवाइ नभई बैंक अनिर्णयको बन्दी बनेको छ । कर्मचारी व्यवस्थापनमा समेत समस्या परेको छ, राष्ट्र बैंकले सर्वोच्चमा पठाएको लिखित जवाफमा भनिएको छ, अवकाश भइसकेको व्यक्तिलाई अदालतले अनावश्यक रूपमा हाजिर गराएका कारण अनुचित लाभ भइरहेको छ । यसले गर्दा कर्मचारी व्यवस्थापनमा समेत समस्या छ ।नेपाल राष्ट्र बैंकको तत्कालीन नियमावलीअनुसार अधिकृत तहमा खुला प्रतिस्पर्धा गर्न स्नातकोत्तरको योग्यता चाहिन्थ्यो । तर राष्ट्र बैंकमा ५ वर्ष काम गरिसकेका कर्मचारीलाई एक तहमुनिको योग्यताबाट पनि प्रतिस्पर्धा गर्न छुट थियो । २०५४ सालमा स्नातकोत्तर तहको प्रमाणपत्र पेस नगरी ५ वर्षे अनुभवका आधारमा उप्रेतीले प्रतिस्पर्धामा भाग लिए र अधिकृत तहमा नाम निकाले । त्यसो हुँदा सुरुमा लिएको नियुक्तिको अवधिसमेत गणना हुन्छ । कर्मचारी नियमावलीकै नियम ६१ मा स्थायी सेवामा बहाल रहेको कर्मचारीले बैंकबाट लिइने कुनै परीक्षामा सम्मिलित भई नियुक्त भएमा उसले पहिले गरेको सेवासमेत अटुट रूपमा जोडिनेछ भन्ने व्यवस्थासमेत थियो । निर्देशक उप्रेतीले बैंकमा सहायक पदमा काम गरेको अवधि गणना गरी कुनै सुविधा नलिएको दाबी गरेका थिए । तर सर्वोच्च अदालत स्रोतले उपलब्ध गराएको कागजात हेर्दा उनले विभिन्न सुविधा लिएको देखिन्छ । उनले २०४५ जेठ ३ गते सेवा प्रवेश गरेका आधार देखाई २०६६ वैशाख १४ गते दीर्घसेवा पदक प्राप्त गरेका थिए । औषधोपचार सुविधा, कर्मचारी कल्याण कोषको रकम अनि कर्मचारी बिमा रकमसमेत २०४५ सालकै नियुक्तिलाई आधार मानेर लिएका छन्, राष्ट्र बैंकको लिखित जवाफ उद्धृत गर्दै स्रोतले भन्यो, मूल्यांकनका माध्यमबाट अधिकृत दोस्रो श्रेणीको पदमा बढुवा हुनका लागि ज्येष्ठताको अंक मापन भएको थियो । त्यस क्रममा सहायक हुँदाको अनुभवको अंक र पछि अधिकृत भइसकेपछिको अनुभवको अंक गणना गरेका थिए । ज्येष्ठताबापतको ३४९९ अंक दिइएको थियो । पुरानो अवधिको समेत अंक जोडेकोमा उनको कुनै विरोध थिएन । आफूले सुविधा लिने बेलामा २०४५ देखिको अवधि जोडेका उनले पछि पदावधि लम्ब्याउन २०५४ सालको नियुक्तिलाई आधार बनाउन खोजेका हुन् । राष्ट्र बैंकले सहायक पदमा प्रवेश गरेपछि त्यही पदबाट फाइदा लिएको अवस्थामा पछि होइन भन्ने व्यवहारलाई सफा हातले न्याय माग्न नगएको भनी टिप्पणी गरेको छ । सर्वोच्च स्रोतका अनुसार २०४५ सालदेखि अटुट सेवामै रहेका उनले २०५६५७ सालमा अध्ययन बिदासमेत पाएका थिए । कान्तिपुरलाई प्राप्त कागजातमा अध्ययन अनुमतिको सिलसिलामा उनले आफ्नो निवेदनमा समेत २०४५ जेठ ३ गतेदेखि निरन्तर सेवामा रहेको भनी उल्लेख गरेको देखिन्छ ।"
पिर्कामा सलामी,"धनकुटाओखलढुंगा जब खेलकुदको धुन बज्न थाल्यो, नगरप्रमुख टेबुलमाथि चढे । भेला भएका सबैलाई अनौठो लाग्यो । धनकुटाको महालक्ष्मी नगरपालिका प्रमुख पर्शुराम नेपालले सलामी लिए । राष्ट्रपति रनिङ सिल्ड प्रतियोगिता उद्घाटनका क्रममा गत बुधबार उनीसँगै आएका उपप्रमुख मञ्जु अधिकारीसहितका अतिथि भुइँमै उभिएका थिए । म्युजिक सिस्टममा खेलाडी हौं खेलाडी हौं गीत बजुन्जेल उनी टेबलमाथि उभिइरहे । सलामी लिन नेपाल भने प्लास्टिकको कुर्सीमा टेकेर टेबलमाथि चढेका थिए । कुर्सीसलामी को तस्बिर सामाजिक सञ्जालमा भाइरल भएसँगै टीकाटिप्पणी सुरु भए । नगरप्रमुखले त्यस प्रकारको शैली अपनाउनु पाच्य छैन, स्थानीय रविन बुढाथोकीले भने, यो सामान्तवादी शैली हो । जनप्रतिनिधिलाई सुहाउने तौरतरिका होइन । नगरपालिकाका प्रमुख प्रशासकीय अधिकृत सहदेव रायमाझी र स्रोतव्यक्ति पुष्पबहादुर कटुवालले विज्ञप्ति जारी गर्दै खेलाडीलाई प्रोत्साहन दिन सलामी लिएको उल्लेख गरे । यसबारे प्रतिक्रिया लिन खोज्दा टेलिफोन नउठाए पनि नेपालले सोमबार सामाजिक सञ्जालमार्फत आफ्नो कार्यप्रति आत्माआलोचना गरेका छन् । मबाट गल्ती भएको महसुस भइरहेको छ, उनले भनेका छन्, आगामी दिन यसलाई पाठ ठानेर सुधार गर्नेछु । नेपाल जिल्लाका ७ स्थानीय तहमध्येका एक प्रभावशाली मेयर हुन् । सातै स्थानीय तहमा तत्कालीन एमालेले जितेको थियो । आफूले तल बसेरै सलामी लिने भने पनि आयोजकले चलन रहेको भन्दै टेबल ल्याएपछि सोहीबमोजिम गरेको उनको भनाइ छ । जिल्ला खेलकुद विकास समिति धनकुटाका अध्यक्ष भोगेन्द्र थापाले खेलकुद उद्घाटनका क्रममा प्रमुख अतिथिलाई अरूभन्दा केही उचाइ वा फरक स्थानमा राखिने पुरानै चलन भएको बताए । तर यसरी राजामहाराजाले गर्ने गरेको जस्तै शैली अपनाउनु नहुने रहेछ, उनले भने । ओखलढुंगाको सुनकोसी गाउँपालिकामा गत शुक्रबार राष्ट्रपति रनिङ सिल्ड खेलकुद प्रतियोगिता उद्घाटन कार्यक्रम थियो । उद्घाटन सत्रको प्रमुख अतिथि थिए, प्रदेशसभाका अर्थ समिति सभापति मोहनकुमार खड्का । खेलाडीले मार्चपास गर्ने बेला उनलाई पिर्का मा उभ्याइयो । केही व्यक्तिले तस्बिर खिचे र सामाजिक सञ्जालमा पोस्ट गरे । सामाजिक सञ्जालमा पिर्के सलामी भन्दै भाइरल भयो । त्यही दिन सिद्धिचरण नगरपालिकामा पनि नगरपालिकास्तरको राष्ट्रपति रनिङ सिल्ड प्रतियोगिता उद्घाटन थियो । प्रमुख अतिथि प्रदेशसभा सदस्य अम्बिरबाबु गुरुङले पनि मार्चपासका बेला त्यसै गरे । अधिकांश खेलकुद प्रतियोगितामा सधैं देखिने यस्ता दृश्यको यसपल्ट भने सर्वसाधारणबाट चर्को विरोध भयो । खेल क्षेत्रका कतिपयले यसलाई खेलकुदको परम्परा भएको बताएका छन् भने अधिकांशले राजामहाराजाको जस्तो सामन्ती शैली भनेका छन् । हामीले थाहा पाएदेखि विशेष किसिमका खेलकुदका सबै कार्यक्रममा प्रमुख अतिथिलाई मार्चपासका बेला सम्मानसाथ सलामीको शैलीमा उभ्याउने परम्परा छ, जिल्ला खेलकुद विकास समितिका अध्यक्ष रूपलाल तामाङले भने, यसलाई गलत अर्थ लगाएर बदनाम गरिएको छ, त्यो बुझेर गरिएको हैन । प्रदेशसभा सदस्य खडकाले भने यसरी पिर्कामा उभिने मान्यता सही नभएको बताए । मैले यस्तो गर्नुपर्दैन, भुइँमै उभिन्छु भन्दा यो खेलकुदको नियमावलीभित्रको विषय हो, तपाईंले गर्न सक्नुभएन भने प्रमुख अतिथि अरूलाई बनाउँला भन्नेसम्मको जवाफ पाएको छु, खड्काले भने, खासगरी स्काउट र खेलकुदको कार्यक्रममा यसरी प्रमुख अतिथिलाई सम्मान दिने नियम नै रहेछ ।"
कार्यविधिमा ५ प्रकार,"काठमाडौं मुलुक संघीयतामा गएपछि कसलाई कसरी सलामी र सम्मान दिने भन्ने प्रस्ट भइसकेको छैन । प्रहरी प्रधान कार्यालयले संघीयताको मर्मअनुसार हुने गरी प्रहरीको कवाजसम्बन्धी पाठ्यक्रम परिमार्जन गर्ने तयारी गरेको छ । प्रहरी प्रधान कार्यालयका अनुसार यसबारे मंगलबारदेखि प्रहरी प्रशिक्षण प्रतिष्ठानमा छलफल हुँदै छ । गृह मन्त्रालयसँगको समन्वयमा प्रधान कार्यालयले बनाएको पुरानो कार्यविधिमा भने ५ प्रकारका सलामीको व्यवस्था छ । राष्ट्रपति, उपराष्ट्रपति, प्रधानन्यायाधीश, प्रधानमन्त्री, राष्ट्रिय सभा अध्यक्ष र सभामुखलाई दिइने सलामीलाई सम्माननीय सलामी भनिएको छ । मन्त्रीदेखि सांसदसम्मलाई दिइने माननीय सलामी तोकिएको छ । आईजीपीदेखि डीआईजीसम्मलाई जर्नेली सलामी, राजदूतहरूलाई महामहिम सलामी र सचिवहरूलाई सचिव सलामी दिइने कार्यविधिमा उल्लेख छ । गृहसचिवलाई भने प्रहरी महानिरीक्षकसरह सलामीको व्यवस्था छ ।राष्ट्रपतिउपराष्ट्रपतिलाई १ गुल्मदेखि गण वा बटालियनसम्मको सलामी दिने र यसमा ५० वा यसभन्दा धेरैको संख्यामा रहेको ब्यान्ड उपस्थित हुने कार्यविधि छ । त्यसको कमान्ड प्रहरी वरिष्ठ उपरीक्षकले गर्नेछन् । प्रधानमन्त्रीलाई १ गुल्मदेखि ३ गुल्मसम्मले सलामी दिने व्यवस्था छ, जसमा ५० जना वा सोभन्दा माथिको ब्यान्ड रहनेछ । यस्तो सलामीको कमान्ड प्रहरी उपरीक्षक वा प्रहरी नायब उपरीक्षकले गर्ने व्यवस्था छ । प्रहरी महानिरीक्षकको हकमा भने विशेष समारोहमा १ गुल्म वा सोभन्दा धेरैले सलामी दिने व्यवस्था छ । जसमा ५० जनाको ब्यान्ड खटिन्छन् । यसको कमान्ड प्रहरी उपरीक्षक वा प्रहरी नायब उपरीक्षकले गर्छन् । प्रहरी अतिरिक्त महानिरीक्षकको सलामीमा २ प्लाटुन वा सोभन्दा धेरै प्रहरी खटिनेछन् भने उपलब्धताअनुसार ब्यान्ड संलग्न हुनेछन् । जसको कमान्ड प्रहरी निरीक्षकले गर्ने व्यवस्था रहेको छ । त्यस्तै प्रहरी नायब महानिरीक्षकको सलामीमा एक प्लाटुन वा सोभन्दा बढी प्रहरी खटिने व्यवस्था छ भने ब्यान्डको संख्या उपलब्धताअनुसार रहने व्यवस्था छ । त्यस्तै प्रहरी वरिष्ठ उपरीक्षकको हकमा भने सामान्य गारद र १२ जनाको डबल गारद र ६ जनाको सिंगल गारदको ब्यान्ड रहने व्यवस्था छ ।२०७६ वैशाख १६ मा प्रकाशित राजपत्रले मर्यादाक्रम विभाजन गरेको छ । त्यसअनुसार पहिलो नम्बरमा राष्ट्रपति र अन्तिम अर्थात् २२ औं स्थानमा प्रदेश सरकार तथा स्थानीय तहले नियुक्त गरेको राजपत्रांकित तृतीय श्रेणी वा सोसरहका तहमा कार्यरत अधिकृत र सहायक सेनानीलाई राखिएको छ । मर्यादाक्रमको १६ औं स्थानमा महानगरपालिका उपप्रमुख (काठमाडौं महानगरपालिकाबाहेक), जिल्ला समन्वय समितिका उपप्रमुख, गाउँपालिका अध्यक्ष, उपमहानगरपालिकाका उपप्रमुख, नगरपालिकाका उपप्रमुख, नेपाल सरकारका सहसचिव एवं राजपत्रांकित प्रथम श्रेणी वा सोसरहका अधिकृत, जिल्ला न्यायाधीश, प्रमुख जिल्ला अधिकारीहरू र विश्वविद्यालयका सहप्राध्यापक छन् ।सलामीसम्बन्धी पुरानो कार्यविधिमा स्थानीय तहका अधिकारीलाई कस्तो सम्मान दिने भन्ने प्रस्ट उल्लेख छैन । कार्यविधिले राष्ट्रपति, उपराष्ट्रपति, प्रधानन्यायाधीश, प्रधानमन्त्री, राष्ट्रिय सभा अध्यक्ष, सभामुखदेखि प्रहरी महानिरीक्षकदेखि डीआईजीसम्म, राजदूतदेखि सचिव र क्षेत्रीय प्रशासकदेखि प्रमुख जिल्ला अधिकारी, जिल्ला न्यायाधीशसम्मलाई सलामीको व्यवस्था गरेको छ ।राजपत्रअनुसार प्रमुख जिल्ला अधिकारी र गाउँपालिका अध्यक्ष दुवै एकै मर्यादाक्रम (१६ औं स्थान) मा छन् । प्रहरी प्रधान कार्यालयका एक अधिकारीका अनुसार स्पष्ट व्याख्या नभए पनि सलामी अर्पण गर्ने कार्यविधि र मर्यादाक्रमलाई सँगै राखेर हेर्दा प्रजिअसरह गाउँपालिका अध्यक्षले पनि सम्मान पाउने देखिन्छ । उनले भने, तर यस्तो सम्मानलाई सलामीका रूपमा कसरी अर्थ्याउने भन्नेबारे भने प्रस्टताको खाँचो देखिन्छ ।गृहप्रवक्ता रामकृष्ण सुवेदीले समारोह व्यवस्थापन निर्देशिकाले प्रहरी वा अन्य सुरक्षा कर्मचारीले कसलाई सलामी दिने र कसलाई दिन नपर्ने भन्ने व्याख्या गरेको बताए । उनले भने, खेलकुद समारोहमा वा स्काउट लगायतका संस्थाले सलामी दिएको विषय गृह मन्त्रालय बोल्नुपर्ने विषय होइन ।"
कोमाका बिरामी ल्याउने विषय अध्ययनमै,"काठमाडौं  प्रमुख गन्तव्य मुलुकमा कोमा तथा पक्षघातमा परेका नेपाली कामदारलाई स्वदेश ल्याएर उपचार गर्ने विषयमा सरकारले ६ वर्षदेखि कार्यदल बनाई अध्ययन गरे पनि एउटै बिरामी ल्याएको छैन ।तीनवटाभन्दा बढी कार्यदलले दिएका प्रतिवेदन कार्यान्वयन नगरी वैदेशिक रोजगार प्रवर्द्धन बोर्डले सोमबार अर्को कार्यदल बनाएको छ । गन्तव्य मुलुकमा यस्ता बिरामी २८ जना छन् ।कोमाका बिरामी ल्याउन लाग्ने खर्च निकै धेरै हुने भएपछि यसको कानुनी आधार खोज्न बोर्ड बैठकले पुनः श्रम मन्त्रालयको सहसचिवको अध्यक्षतामा कार्यदल बनाएको हो । खाडीस्थित नेपाली दूतावासले कोमाका बिरामीलाई स्वदेश ल्याउन सरकारलाई दबाब बढाएपछि अध्ययनका लागि भन्दै कार्यदल बनाउन सुरु गरिएको थियो ।परराष्ट्र, स्वास्थ्य र श्रम, रोजगार तथा सामाजिक सुरक्षा मन्त्रालयले फरकफरक समयमा बनाएका उच्चस्तरीय कार्यदलले प्रतिवेदन बुझाइसकेका छन् । त्यस्ता बिरामी ल्याउने विषयमा भने ठोस निर्णय हुन सकेको छैन । यहाँ नेपाली उपचाररत अस्पतालबाट आउने प्रेसरलाई दूतावासले कुन हदसम्म सम्मान गरेको छ भन्ने विषय सिंहदरबारले नबुझेको देख्दा उदेक लाग्छ, खाडीका एक कूटनीतिक अधिकारीले भने, काठमाडौंमा सधैं कार्यदल मात्रै बन्छ । हामीले यहाँ ठोस जवाफ दिन सकेका छैनौं ।दूतावासहरूले पहिलो प्राथमिकता थप उपचार गर्न नपर्ने तथा दीर्घकालसम्म हेरविचार गर्नुपर्ने भनेर अस्पतालबाट डिस्चार्ज भइसकेका बिरामीलाई मात्रै ल्याउने प्रबन्ध मिलाउन परराष्ट्र मन्त्रालयमा पत्राचार गरेका छन् । परराष्ट्र, स्वास्थ्य र श्रम मन्त्रालयले विदेशमा कोमा तथा पक्षघातमा गएका सबै प्रकृतिका बिरामीलाई एउटै आँखाले हेरेकाले समस्या बढेको अधिकारीहरू बताउँछन् । कतारको हमाद अस्पतालमा मात्रै १० वर्षदेखि कोमाका बिरामी उपचाररत छन् । ती अस्पतालले एउटै बिरामीका लागि करोडभन्दा बढी खर्च गरिसकेका छन् । नेपाल ल्याएर उपचार गर्न नसक्ने हुँदा पीडित परिवारले बिरामीको जिम्मा लिन सकेका छैनन् । हामी आफैंले बिरामी ल्याएर कसरी उपचार गर्ने ? यूएईमा ३ वर्षदेखि कोमामा रहेका कुमार फकामी पुनका आफन्तले भने, घरमा एक जना बूढी आमा मात्रै छिन् । आर्थिक अवस्था कमजोर छ । सरकारले सबै जिम्मेवारी लिइदिनुपर्छ ।बोर्डका कार्यकारी निर्देशक राजन श्रेष्ठले सरकार कोमाका बिरामी ल्याएर उपचार गर्न गम्भीर रहेको बताए । यसको कानुनी र आर्थिक हैसियतबारे थप बुझ्नुपर्ने आवश्यकता छ, कोषको पनि सीमित दायरा छ, श्रेष्ठले भने, बिरामी ल्याउँदा विधि पुर्याउनुपर्छ । त्यहीअनुसार बजेटको व्यवस्था पनि गर्नुपर्छ । बोर्डले यसअघि कोमाको बिरामी ल्याउने मापदण्ड बनाएको थियो । त्यहीअनुसार छलफल गर्दा बैठकमा नेपाल ल्याउने प्रक्रियामापदण्ड, नेपालमा उपचारका लागि आवश्यक पर्ने नीतिगत तथा कानुनी संयन्त्र, अनुमानित खर्च विवरण को विषय उठाइएको थियो । कोमा तथा पक्षघातको बिरामी सबैभन्दा बढी कतारमा १५ जना छन् । साउदी अरबमा ६ जना, कुवेतमा ४ जना, संयुक्त अरब इमिरेट्स र दक्षिण कोरियामा एकएक जना छन् । यीमध्ये २० जनाको नेपाल ल्याउन लाग्ने खर्च रोजगारदाताले बेहोर्न सक्ने दूतावासहरूले जनाएका छन् । बाँकी ८ जनालाई ल्याउन लाग्ने खर्च भने नेपाल सरकारबाटै बेहोर्नुपर्ने बोर्डको प्रतिवेदनमा छ । कतारमा कोमा तथा पक्षघातमा रहेका बिरामीमा रूपन्देहीका राजाराम चमार, स्याङ्जाका भीमबहादुर थापा, छविराज आले, स्याङ्जाकै अभिषेक कुमाल, बागलुङका लीलाराम सापकोटा, सिरहाका दिनेशकुमार चौधरी, पर्वतका देवेन्द्रकुमार थापा, नवलपरासीका ओमबहादुर कुम्हाल, संखुवासभाका दिनेशकुमार राई, जनकपुरका लियामत कवारी, झापाका श्रीबहादुर नेम्बाङ, बैतडीका भरतराम लवाद, दाङका भक्तबहादुर रासकोटी, सुवेन्द्र घिसिङ र रोल्पाका मनराज डाँगी छन् । साउदी अरबमा धनुषाका चण्डेश्वर विन मुखिया, प्रकाश गुरुङ, बाटुली सुनार, मनोजकुमार माझी, महेन्द्र गुरुङ, देवराज दर्जी, वेदबहादुर भुजेल उपचाररत छन् । कुवेतमा भागिरथ चापागाईं, गंगाबहादुर गुर्माछाने, हीरा दमाईं र सुमित्रा विक रहेका छन् । यूएईमा पर्वतका कुमार फकामी पुन र दक्षिण कोरियामा झापाका ओमनाथ ढकाल रहेका छन् ।६ करोड क्षतिपूर्तिवैदेशिक रोजगार प्रवर्द्धन बोर्डले श्रम स्वीकृतिको म्यादभित्र नेपालमै मृत्यु भएका एक सय १४ कामदारका परिवारलाई ६ करोड ६६ लाख रुपैयाँ राहत दिने निर्णय गरेको छ । करार अवधिभित्र बिरामी भई स्वदेश फर्किएर उपचारका क्रममा मृत्यु भएका र बिदामा घर आएका बेला मृत्यु भएकालाई आइतबार क्षतिपूर्ति दिने निर्णय गरिएको बोर्डका कार्यकारी अधिकृत राजन श्रेष्ठले जानकारी दिए । बैठकले साउदी अरबमा सवारी दुर्घटनामा मृत्यु भएका बागलुङका तेजेन्द्र भण्डारीको परिवारलाई क्षतिपूर्ति दिने निर्णय गरेको छ । उनको शव परिवारले पाएको थिएन । उनको शवलाई मोरङका सुवास तामाङ भनी पठाइएको थियो । तेजेन्द्रको शवलाई सुवासको ठानी उनको परिवारले तामाङ संस्कारअनुसार अन्त्येष्टि गरेको र बोर्डबाट राहत लिएको थियो । आर्थिक सहायतासमेत प्राप्त गरिसकेपछि साउदीमै उपचार सकेपछि तामाङ जीवितै नेपाल फर्केका थिए । बैठकले मृतक भण्डारीको हकमा निजकी वृद्धा आमा र नाबालकलाई क्षतिपूर्तिबापत आर्थिक सहायता उपलब्ध गराउने भएको छ । सोही घटनामा अर्को पीडित तामाङको परिवारले नियमानुसार प्राप्त गरेको आर्थिक सहायतालाई उपचार खर्चमा रूपान्तरण गर्ने निर्णय गरेको हो ।"
प्रमाणपत्र किर्तेमाथि संसद्मा प्रश्न,"काठमाडौं  प्रतिनिधिसभाको बैठकमा सोमबार त्रिभुवन विश्वविद्यालय परीक्षा नियन्त्रण कार्यालय र सेवा आयोगको अनियमितताबारे प्रश्न उठाउँदै त्यस्ता विकृति रोक्न माग गरिएको छ ।विशेष समयमा बोल्दै सत्तारूढ नेकपाका सांसद अग्निप्रसाद सापकोटाले विश्वविद्यालयहरू विकृति र विसंगतिको थलो बन्दै गएकामा चिन्ता व्यक्त गरे । विज्ञापनका लिखित परीक्षामा आफन्तको परीक्षा लिएर आफैंले उत्तीर्ण गराउने प्रवृत्ति बढदै गएको छ, उनले भने । उनले त्रिविले ९ नम्बरलाई ६९ बनाएर विद्यार्थीलाई स्वर्ण पदक दिलाएको विषयमा समेत प्रश्न उठाए । त्रिवि सेवा आयोगको परीक्षामा भएको अनियमितता र कम नम्बर ल्याएका विद्यार्थीलाई परीक्षा नियन्त्रण कार्यालयकै कर्मचारीले सर्वोत्कृष्ट बनाएको समाचार कान्तिपुरमा छापिएको थियो । सांसद सापकोटाले शिक्षा मुलुक विकासको मेरुदण्ड भए पनि विकृत बन्दै गएको बताए । राजनीतिक, सामाजिक, आर्थिक, सांस्कृतिक हिसाबले सुसज्जित हुनुपर्ने शिक्षा आज विकृत बन्न पुगेको छ, उनले भने, ९ नम्बरलाई ६९ बनाएर स्वर्ण पदक लिने र दिने कस्तो संस्कृति हो ? यस्तो गलत परिपाटीलाई भत्काउन हामी तयार हुने कि नहुने ?शिक्षण संस्थाहरू सुधार गर्न आवश्यक रहेको उनको भनाइ छ । सबै कुरालाई पैसाले घुमाइरहेको छ, प्रमाणपत्र किन्न पाइन्छ, भूमाफिया र बिचौलियाले सबैलाई कब्जामा लिन सक्छन्, यसको अन्त्यका लागि पद्धति बसाल्न मेहेनत गर्नुपर्यो, उनले भने । शैक्षिक थलोबाट भ्रष्टाचारविरुद्ध लड्ने नागरिक तयार पार्न सक्नुपर्नेमा उनले जोड दिए । शिक्षा क्षेत्र सुधार गर्न नसके समृद्ध नेपाल सुखी नेपाली नारामा मात्रै सीमित रहन्छ, उनले भने । त्रिवि आयोगको प्रतिस्पर्धामा आफन्तलाई उत्तीर्ण गराइएको र परीक्षा नियन्त्रण कार्यालयबाट घूस लिएर शैक्षिक प्रमाणपत्र जारी गरेको विषयमा अख्तियारले छानबिन गरिरहेको छ ।उच्च शिक्षा ऐनले विकृति रोक्छशिक्षामन्त्री गिरिराजमणि पोखरेलले विश्वविद्यालयहरूको विकृति, विसंगति रोक्न सरकारले उच्च शिक्षा ऐनको तयारी गरिरहेको जनाए । प्रतिनिधिसभामा सोमबार शिक्षा मन्त्रालयको विनियोजन शीर्षकमाथि छलफलमा उनले ऐनले विश्वविद्यालयहरूलाई बदल्ने दाबी गरे । उच्च शिक्षा र विद्यालय शिक्षासम्बन्धी छुट्टाछुट्टै विधेयक बन्दै गरेको उनले जानकारी दिए । हिजोका संरचनामा रहेका विश्वविद्यालयहरूलाई प्रादेशिक विश्वविद्यालयमा रूपान्तरण गरेर अराजकता अन्त्य गर्नेछौं, उनले भने । त्रिविमा सुशासन र सदाचारको पढाइत्रिविभित्रका अनियमितता सार्वजनिक भइरहेका बेला स्नातकोत्तरमा सुशासन र सदाचार (गुड गभर्नेन्स र एन्टी करप्सन) विषय पठनपाठनका लागि पाठ्यक्रम निर्माण गर्न थालिएको छ ।त्रिविमा उक्त विषयको पाठ्यक्रम निर्माणका लागि विज्ञसँग छलफल अघि बढाइएको मानविकी तथा सामाजिकशास्त्र संकायका डिन जीवलाल भुसालले जानकारी दिए । सुशासन र सदाचार विषयको पढाइ सुरु गर्ने भनेर कोर्स बनाउन थालेका हौं, उनले भने, विज्ञहरूको राय लिएर पाठ्यक्रम बनाएपछि पठनपाठन सुरु हुन्छ । विश्वविद्यालयबाट स्वीकृति लिएर यसैपालि पढाइ सुरु गर्ने लक्ष्य संकायले लिएको छ । मंसिरपुसबाट नयाँ सत्र सुरु हुन्छ । पाठ्यक्रम बनाएर सबै तयारी पूरा भए यसैपालि कक्षा चलाउँछौं, भुसालले भने, काम सकिएन भने अर्को वर्षबाट पठनपाठन हुन्छ ।त्रिविबाट प्रहरी हटाउन मागठूला तीन विद्यार्थी संगठनले त्रिवि परिसरमा प्रहरी कार्यालय नराख्न माग गरेका छन् । अनेरास्ववियुअखिल क्रान्तिकारीले संयुक्त र कांग्रेसनिकट नेविसंघले छुट्टै विज्ञप्ति प्रकाशित गरेर विश्वविद्यालयमा प्रहरी कार्यालय राख्दा शैक्षिक गतिविधिमा समेत असर पुग्ने जनाएका हुन् । विद्यार्थीको सहमतिबिनै प्रहरी कार्यालय राखे आन्दोलनमा उत्रने उनीहरूको चेतावनी छ ।"
खर्च घटाउन समानुपातिक निर्वाचन,"काठमाडौं  चुनावमा मनी र मसलको प्रतिस्पर्धामा उत्रिने राजनीतिक दलले यति बेला त्यसलाई निर्वाचन र लोकतन्त्रका लागि खतरा मानेका छन् । त्यस्ता अभ्यास नियन्त्रण गर्न निर्वाचन आयोगले प्रभावकारी कदम चाल्नुपर्ने उनीहरूको सुझाव छ । आयागले सोमबार आयोजना गरेको विगतको निर्वाचनको समीक्षा र भावी रणनीतिसम्बन्धी उच्चस्तरीय अन्तर्क्रिया कार्यक्रमका धेरैजसो वक्ताले उम्मेदवारबाट हुने ठूलो धनराशिको खर्च स्वतन्त्र निर्वाचनका लागि चुनौतीपूर्ण रहेको उल्लेख गरे । कतिपयले खर्च प्रणालीलाई वैधानिक बनाउन राज्यबाट राजनीतिक दललाई फन्डिङ तथा पारदर्शी ढंगले चन्दा प्रदान गर्ने दातालाई कर छुटलगायत व्यवस्था गर्नुपर्ने सुझाए । कतिपयले निर्वाचन प्रणाली त्यसको दोषी रहेको भन्दै पूर्ण समानुपातिक निर्वाचन प्रणालीमा जानपर्नेमा जोड दिए । सन्दर्भ थियो, समग्र निर्वाचन आयोगको भावी रणनीतिमाथिको सुझाव संलकन । तर वक्ताहरू विशेषगरी निर्वाचन खर्चकै सन्दर्भमा केन्द्रित रहे । राष्ट्रपति, प्रधानमन्त्री, पूर्वप्रधानमन्त्री, राजनीतिक दलका प्रमुख तथा प्रतिनिधि, सांसद तथा निर्वाचन आयोगका पदाधिकारी, पूर्वपदाधिकारीको उपस्थितिमा गरिएको उक्त कार्यक्रम कुनै निष्कर्षमा त टुंगिएन । धेरैको सुझावको निष्कर्ष थियो पैसा नहुनेले पनि निर्वाचन जित्ने वातावरण बनोस् । छलफलको प्रारम्भमै नेपाल मजदुर किसान पार्टीका सांसद प्रेम सुवालले पैसा बाँड्ने, भोज खुवाएर चुनाव जित्ने र पछि कमाउने चलनलाई नियन्त्रणमा नलिएसम्म निर्वाचन निष्पक्ष र स्वतन्त्र हुन नसक्ने उल्लेख गरे । नेपाल संघीय समाजवादी पार्टीका अध्यक्ष मो रिजवान अन्सारीले निर्वाचनमा खर्चको प्रतिस्पर्धाले मध्यम एवं गरिब मानिस मतदाता र कार्यकताभन्दा माथि उठ्न नसक्ने अवस्था निम्तिएको भन्दै यस्तो व्यवस्था अन्त्य गर्नुपर्ने बताए । धनी मान्छेले मात्र चुनाव जित्ने प्रणाली विकास हुँदै गएबाट प्रजातन्त्रको परिभाषा नै फेरिँदै गएको राप्रपा (संयुक्त)का अध्यक्ष प्रकाशचन्द्र लोहनीको भनाइ छ । यस्तो अवस्थालाई समयमै नसुधारे ठूलो संकट निम्तिने उनको दाबी छ । पूर्वप्रधानमन्त्री शेरबहादुर देउवा, माधवकुमार नेपाल, बाबुराम भट्टराईदेखि राप्रपाका वरिष्ठ उपाध्यक्ष बुद्धिमान तामाङ, राजपा नेता राजकिशोर यादव तथा विवेकशिल साझा पार्टीका अध्यक्ष रवीन्द्र मिश्र सबैले निर्वाचन खर्चमा चासो दिएका थिए ।"
आयोगले दबाबमा काम गर्ने होइन,"प्रधानमन्त्री केपी शर्मा ओलीले निर्वाचन आयोगले सरकार, राजनीतिक दल कसैको दबाबमा काम गर्न नहुने बताए । बढ्दो खर्चले चुनावलाई विकृत बनाएको उनको भनाइ छ । वास्तविक जनप्रतिनिधिले चुनाव जित्ने वातावरण निर्माणका लागि आयोग र सबै पक्षले काम गर्नुपर्ने उनले बताए । त्यसमा म पूर्ण प्रतिबद्ध छु, मबाट कुनै दवाब हुनेछैन, उनले भने, सरकारबाट कोही कसैले गर्न खोज्छ भने आयोगले त्यसलाई अस्वीकार गर्नुपर्छ । आयोग संविधानअनुसार चल्छ । चल्नुपर्छ । आयोगसँगको परामर्शमा जनप्रतिनिधि रिक्त रहेका स्थानको उपनिर्वाचन गराइने उनले जानकारी दिए । राष्ट्रपति विद्यादेवी भण्डारीले निर्वाचनलाई अझ बढी स्वच्छ, पारदर्शी, निष्पक्ष र मितव्ययी बनाउन आयोगले नयाँनयाँ योजना ल्याउने विश्वास व्यक्त गरिन् । कार्यक्रममा प्रमुख निर्वाचन आयुक्त दिनेश थपलियाले रिक्त स्थानमा उपनिर्वाचन गराउन आयोग तयार रहेको उल्लेख गरे ।"
"मेयरलाई ३० लाख, घाइतेले केही पाएनन्","बिर्तामोड ०७४ कात्तिक १० मा अर्जुनधारा ११ का बालक लक्ष्मण सिवाकोटीको मृत्यु प्रकरणले बिर्तामोड तनावग्र्रस्त थियो । बिहानैदेखि स्थानीय आन्दोलित थिए । त्यही क्रममा आक्रोशित समूहले बिर्तामोडका नगर प्रमुख ध्रुव सिवाकोटीको घर र गाडी तोडफोड गरेको थियो ।त्यसबापत सरकारको निर्णयबाट उनले ३० लाख रुपैयाँ क्षतिपूर्ति पाए । तर, त्यही घटनाका घाइते ३१ वर्षीय मणि दर्जी (नेपाली) ले केही पाएनन् । आन्दोलनको अध्ययन गर्न गृह मन्त्रालयअन्तर्गत बनेको छानबिन समितिले सिवाकोटीलाई एक करोड क्षतिपूर्ति उपलब्ध गराउन भनेको थियो । सरकारले भने ३० लाख दिने निर्णय गरेको हो । घाइते नेपालीलाई क्षतिपूर्तिबारे भने समिति मौन देखिएको छ । बिर्तामोड तनावग्रस्त भएको दिन घर बनाउने मिस्त्री नेपाली धवलागिरी सहकारी संस्थाको भवन निर्माणमा खटिएका थिए । मध्याह्न खाना खान डेरातिर जाँदै गर्दा गोली लागेर सडकमै ढलेका थिए । उनीसँगै ढलेका अर्जुनधारा५ का ३२ वर्षीय नरेश थापाको भने मृत्यु भएको थियो ।कर्फ्यु उल्लंघन गरेको भन्दै प्रहरीले चलाएको गोली उनको बायाँ हात छेड्दै पेटमा घुसेको थियो । आन्द्राभुँडी क्षतविक्षत अवस्थामा उनको उद्धार गरिएको थियो । घाइते नेपालीलाई प्रहरीले पोस्टमार्टम का लागि मेची अञ्चल अस्पताल पुर्याएको थियो । चिकित्सकले ज्यूँदै रहेको बताएपछि उपचारका लागि काठमाडौं लगिएको थियो । गोलीको असरले एकातिरको फोक्सो ड्यामेज भएको चिकित्सकले पत्ता लगाएका थिए । आन्द्रा काटिएछ । उपचारपछि उनी बचे । अस्पतालले प्लास्टिकको आन्द्रा लगाइदिएको छ । पेटको मासु काम नलाग्ने भएपछि तिघ्राको मासु टाँसिदिएको छ । भोक लाग्छ, मज्जाले खान खोज्छु पेटले थेग्दैन, नेपालीले भने, खाएपछि पचाउन झन् समस्या छ । उनको हातको समस्या झन् जटिल छ । रड हालेको छ । हातबाट निरन्तर पिप बगिरहन्छ । घाउ पाकेको छ । ड्रेसिङ गर्न पनि सक्ने अवस्था छैन ।"
बलात्कार आरोपमा रोजगार अधिकृत पक्राउ,बुटवल रूपन्देहीको गैडहवा गाउँपालिकाका प्रधानमन्त्री रोजगार कार्यक्रमका अधिकृत जीवन ज्ञवाली सामूहिक बलात्कारमा संलग्न आरोपमा पक्राउ परेका छन् । गाउँकै दुई युवतीमाथि सामूहिक बलात्कारमा संलग्न अन्य आरोपित भने फरार छन् । ज्ञवालीविरुद्ध असार २ गते जबर्जस्ती करणी गरेको आरोपमा मुद्दा दर्ता गरिएको इलाका प्रहरी कार्यालय लुम्बिनीका निरीक्षक शंकर पोखरेलले जानकारी दिए । स्थानीय विष्णु थारूसँगै पढेका दुई युवतीसँग खाजा खान गएका थिए । खाजासँगै विष्णुले मदिरा सेवन गरे । मदिराले मात्तिएका विष्णुले ढिलो गरेपछि राति करिब ९ बजे युवतीहरू रेस्टुरेन्टबाट बाहिरिए । घर फर्किने क्रममा विष्णुले नै २ युवा बोलाएका थिए । ती युवा आउनेबित्तिकै जबर्जस्ती गरेका थिए ।
बालकको शव फेला,"गोरखा पालुङटार नगरपालिका१ खोप्लाङ मसानेपाटीस्थित दरौदी नदीमा शुक्रबार डुबेर बेपत्ता भएका दुईमध्ये एक बालकको शव फेला परेको छ । गोरखा नगरपालिका १३ पाँचकिलोमा सोमबार ११ वर्षीय अरविन विकको शव फेला परेको एसपी भोला रावलले जानकारी दिए । प्रारम्भिक अनुसन्धान गरी पहिचान गरेर शव परिवारको जिम्मा पनि लगाइसक्यौं, उनले भने । बेपत्ता अर्का बालक राजन श्रेष्ठको खोजी जारी रहेको प्रहरीले जनाएको छ । शुक्रबार नदीमा डुबेका तीन जनामध्ये १४ वर्षीया सरिता गुरुङको शव त्यही दिन भेटिएको थियो ।"
कसैले माया गरेन,"काठमाडौं  ११ वर्षीय समीर लुङवा ललितपुरको वाग्मती गाउँपालिका २ माल्टास्थित कालीदेवी माविमा कक्षा ५ मा पढ्थे । शनिबार राति बुबाआमा घरमा नभएको मौका छोपेर उनले आफैंलाई सिध्याए । अभिभावकहरू राति साढे ९ बजेतिर घर फर्किंदा समीर दलिनमा पासो लगाएर झुन्डिएको अवस्थामा फेला परे । प्रहरीले उनको साथबाट सुसाइड नोट फेला पार्यो । जसमा लेखिएको थियो, म धेरै दुःखमा छु, मलाई कसैले माया गर्दैनन् ।महानगरीय प्रहरी वृत्त चापागाउँका डीएसपी राजकुमार छिउजुका अनुसार सुसाइड नोटमा केही कारण लेखिएको देखिन्छ । कान्तिपुरलाई प्राप्त नोटमा बालक समीरले घरमा दाइभाउजूले हेला गर्ने र स्कुलमा सरमिसहरूले आफ्नो कुरा नबुझ्ने उल्लेख गरेका छन् । उनले लेखेका छन्, कक्षामा केटाहरूलाई पिट्ने, केटीहरूलाई नपिट्ने र घरमा मलाई दाजुभाउजूले हेला गर्ने । उनले स्कुलका केही शिक्षकहरूको नाम तोकेर आफू बिरामी भएको कुरा पनि नपत्याएको उल्लेख गरेका छन् । शनिबार राति घटना भए पनि प्रहरी आइतबार दिउँसो मात्रै घटनास्थल पुगेको थियो । महानगरीय प्रहरी वृत्त चापागाउँका इन्स्पेक्टर दिवस बस्नेतले घटनास्थलको मुचुल्का उठाएका थिए । उनले बालकको शव पोस्टमार्टमका लागि पाटन अस्पताल पुर्याइएको बताए । उनले भने, घरमा कोही नभएको मौका छोपेर आत्महत्या सुसाइड गरेको देखियो ।कलिलै उमेरका बालबालिकाको आत्महत्याको घटना नेपाली समाजका निम्ति नौलो कुरा रहेन । २६ जेठमा धादिङको ज्वालामुखी गाउँपालिकाका १३ वर्षीय सुनील परियारले नजिकैको जंगलमा पासो लगाएर आत्महत्या गरेका थिए । ७ कक्षाका विद्यार्थी सुनीलको साथबाट फेला परेको सुसाइड नोटमा पनि बाबुआमाले माया नगरेकाले आत्महत्या गर्न लागेको उल्लेख छ । सुनीलको साथबाट फेला परेको सुसाइड नोटमा भाइलाई सम्बोधन गर्दै लेखिएको छ, भाइ, तिमीलाई बाबुआमाले माया गर्नुहुन्छ, मलाई माया गर्नुहुन्न र पिट्नुहुन्छ । त्यसैले तिमी बाबुआमासँगै बस्नु, म मर्छु ।आत्महत्याका यी दुई घटनामा देखिने समानता भनेको बालकहरूले कमी महसुस गरेको माया र अभिभावकले निर्वाह गर्नुपर्ने दायित्वमा चुक हो । मनोविद् गंगा पाठक कलिलो उमेरका बालबालिकाको आत्महत्यासम्बन्धी खबरले हाम्रा अभिभावकले बालबालिकालाई समय सापेक्षित रूपमा हुर्काउन सकिरहेका छैनन् र हाम्रो शिक्षा प्रणालीमा पनि केही कमजोरी छ भन्ने संकेत गर्छ । उनले भनिन, बच्चासँग अन्तरक्रियाको कमी छ । विद्यालयमा पनि बाल मनोविज्ञान बुझ्नेभन्दा उनीहरूलाई किताब घोकाउने र दबाब दिएर पढ्न मात्रै लगाउने गरिन्छ ।समीर अध्ययनरत कालीदेवी माविका प्रधानाध्यापक कुमार चौलाईले विद्यार्थीको आत्महत्याको घटनाले तनाव गराएको बताए । विद्यार्थीले सुसाइड नोटमा विद्यालयका केही शिक्षकको नाम लेखेका कारण आफूहरू गम्भीर भएको बताउँदै उनले भने, उसले किन आत्महत्या गर्यो भनेर अचम्ममा परेका छौं । कोही शिक्षकले उसलाई दण्डित गरेको रेकर्ड पनि छैन । शिक्षकहरूको बोलीले पो उसलाई भावनात्मक चोट पुग्यो कि ? उनले आफ्नो विद्यालयले तीन वर्षयता दण्डरहित शिक्षण विधि अपनाएको बताए । स्कुलमा सहायक प्रधानाध्यापक, एक शिक्षिका र प्रधानाध्यापक चौलाई सम्मिलित मनोसामाजिक परामर्श विभाग पनि भएको उनले जानकारी दिए । आत्महत्या गर्ने विद्यार्थीलाई कहिल्यै विभागमा ल्याउनुपर्ने गरी परामर्श दिनुपर्ने अवस्था भएको पनि देखिन्न, उनले भने । उनले गत शुक्रबार नै आफू काम विशेषले काठमाडौं आएको र विद्यालय नफर्किसकेकाले आत्महत्याबारे विद्यालयमा छलफल गर्न नपाएको बताए । उनले आफू फर्किनेबित्तिकै अभिभावक, विद्यालय व्यवस्थापन समिति र शिक्षकसित छलफल डाक्ने जनाए । उनले भने, कहीँकतै शिक्षकहरूको बोलीले भावनात्मक चोट पुगेर त्यस्तो घटना भएको रहेछ भने हामी सच्चिन्छौं ।यसअघि जेठ १९ मा धापासी घर भएका ८ कक्षामा पढ्ने १४ वर्षीय विनायक पाण्डेले आफ्नै घरको शौचालयमा आत्महत्या गरेका थिए । गत फागुन ६ मा बूढानीलकण्ठको मंगलसुन्दर बस्तीस्थित नेपाल दलित महिला उत्थान केन्द्र बाल शिक्षालयको होस्टलमा बसेर २ कक्षा पढ्ने ११ वर्षका समुन्द्र मल्लले आत्महत्या गरेको घटना सार्वजनिक भएको थियो । यी दुवै घटनामा आत्महत्याको कारण खुलेको छैन । नेपाल प्रहरीको महिला बालबालिका सेवा निर्देशनालयका अनुसार पछिल्लो ४३ महिनामा आत्महत्याका १५ हजार ६ सय ३० वटा घटना भएका छन् । जसमा १८ वर्षमुनिका बालबालिकाको संख्या ७ सय ५६ छ । यसबाट औसतमा मासिक ३ सय ६३ जनाले आत्महत्या गरेको देखिन्छ । जसमध्ये बालबालिकाको संख्या औसतमा मासिक १७ छ । अर्थात् कुल आत्महत्यामा बालबालिकाको संख्या झन्डै ५ प्रतिशत हाराहारी छ । विश्व स्वास्थ्य संगठनले मानिसको मृत्युको प्रमुख २० कारणमध्ये आत्महत्यालाई पनि एक मानेको छ । संगठनले १० देखि १४ वर्ष उमेर समूहका बालबालिकाको मृत्युको चारमध्ये एक कारण आत्महत्या मानेको छ । प्रहरी प्रधान कार्यालयका अनुसार आर्थिक वर्ष ०७२७३ मा ८८ बालक र ८७ बालिकाले विभिन्न शैली अपनाएर आत्महत्या गरेको देखिन्छ । झुन्डिएर आत्महत्या गर्ने बालबालिकाको संख्या सबैभन्दा धेरै देखिन्छ । यो आर्थिक वर्षमा ६५ बालक र ७९ बालिकाले झुन्डिएर मृत्यु रोजे । २२ बालक र ८ बालिकाले भने विष खाएर आफ्नो इहलिला समाप्त पारे । आर्थिक वर्ष ०७३७४ मा ११९ बालक र १८५ बालिकाले आत्महत्या गरेको देखिन्छ । जसमा ९९ बालक र १ सय ४९ बालिकाले झुन्डिएर आत्महत्या गरेका थिए भने १७ बालक र २६ बालिकाले विष सेवन गरेका थिए । आर्थिक बर्ष ०७४७५ मा १११ बालक र १३९ बालिकाले आत्महत्या गरेका थिए । जसमा ९१ बालक र ११८ बालिका झुन्डिएका थिए भने १८ बालक र १९ बालिकाले विष सेवन गरेका थिए । मनोविद् गंगा पाठक समयसापेक्ष रूपमा बालबालिकालाई कसरी हुर्काउने भन्नेबारे अभिभावक सचेत नहुँदा पनि यस्ता घटना दोहोरिरहेको बताउँछिन् । बच्चाहरू भावनात्मक रूपमा साह्रै कमजोर हुने र आफूले गर्ने कामको परिणामबारे धेरै हेक्का नराख्ने भएकाले पनि मन दुख्नेबित्तिकै यस्ता घटनातर्फ उद्यत हुने गरेको उनी बताउँछिन् । उनले भनिन्, सकेसम्म बालबालिकालाई धेरै समय दिने र उनीहरूको कुरा सुन्ने बानी विकास गर्न जरुरी देखिन्छ ।"
छात्रावासमा सामान,"काभ्रे  विद्यार्थी बस्न बनाइएको छात्रावासमा ४ वर्षदेखि सिमेन्ट, रडजस्ता निर्माण सामग्री राखिएका छन् । २ कोठा शिक्षक कर्मचारीले प्रयोग गर्छन् । टाढाटाढाबाट आउने विद्यार्थी भने कोठा भाडामा लिएर अध्ययन गर्न बाध्य छन् । जिल्लाको विकट मानिने खानीखोला गाउँपालिकास्थित जनविकास विकास माविमा छिमेकी जिल्ला सिन्धुलीको हरिहरपुर गढी, मकवानपुरको वाग्मती गाउँपालिका, भोर्लेनीदेखि विद्यार्थी अध्ययन गर्न आउँछन् । विद्यालय आउन जान दैनिक ४ घण्टासम्म लाग्ने विद्यार्थीको सुविधालाई ध्यान दिएर बनाइएको छात्रावासमा भने शिक्षकले प्रयोग गरिरहेका छन् । समयमा निर्माण सम्पन्न नुहँदा विद्यार्थीले छात्रावास प्रयोग गर्न पाएका छैनन् । विद्यालयले ८ कोठे भवन निर्माण गरिरहेको छ । विद्यालयको अर्को भवन बनिरहेकाले निर्माण सामग्री राखेका छौं, २ वटा कोठामा शिक्षकहरू बस्नुहुन्छ, विद्यालयका प्रधानाध्यापक देशबहादुर वाइबाले भने, भूकम्पपछि सञ्चालनमा आउन नसकेको हो, पुनर्निर्माणपछि समस्या समाधान होला । कक्षा ६ देखि १२ कक्षासम्म पढ्ने विद्यार्थी कोठा भाडामा लिएर बस्ने गरेका छन् । टाढाटाढाबाट आउनुपर्ने भएकाले घरबाटै दैनिक ओहोरदोहोर गर्ने सम्भावना नभएकै कारण निम्न आय भएका विद्यार्थी पनि कोठा भाडामा लिएर पढ्न बाध्य भएका हुन् । भूकम्पले भत्किएका घर पुनर्निर्माण हुने क्रममा रहेकाले विद्यार्थीले कोठा पाउन पनि मुस्किल छ । एउटै साँघुरो कोठामा ४५ जना मासिक १ हजार रुपैयाँ भाडा तिरेर बस्ने गरेको प्रधानाध्यापक बताउँछन् । प्रधानाध्यापक वाइबा अनुसार, ५ सय ५० विद्यार्थी अध्ययनरत छन्् । विभिन्न संस्थाको सहयोगमा २०५४ सालमा छात्रावास निर्माण भएको थियो ।"
१० करोडको शैक्षिक भवन बन्दै,"हेटौंडा  कृषि तथा वनविज्ञान विश्वविद्यालय (एएफयू) ले हेटौंडास्थित वनविज्ञान क्याम्पसका लागि करिब १० करोडको लागतमा ५ तले शैक्षिक भवन निर्माण गर्ने भएको छ । हेटौंडा उपमहानगरपालिका१० मा निर्माण गर्ने उक्त शैक्षिक भवनको प्रदेश३ का मुख्यमन्त्री डोरमणि पौडेलले सोमबार शिलान्यास गरे । एएफयू स्थापनापछि हेटौंडामा वनविज्ञान संकायको डिन कार्यालय स्थापित छ । १० वर्षअघि विश्वविद्यालय गठन भएर साढे ६ वर्षअघि वनविज्ञान संकाय डिन कार्यालय सञ्चालनमा आएपछि पहिलो पटक यत्ति ठूलो संरचना निर्माण गर्न लागिएको हो ।भवनको अभावमा स्नातक तथा स्नातकोत्तर तहको अध्ययन बिहान, दिउँसो र साँझ गरी तीन सिफ्टमा सञ्चालित छ । सरकारले विश्वविद्यालय स्थापना गरे पनि भौतिक संरचनाको अभावमा लामो समयदेखि वनविज्ञान संकाय कष्टकर अवस्थामा सञ्चालित छ । अहिले पनि वनविज्ञान संकायको प्रशासनिक शाखाहरू त्रिभुवन विश्वविद्यालयको वनविज्ञान संस्थानअन्तर्गत हेटौंडास्थित क्याम्पसको प्रशासनिक भवनमा आड लिएर बस्न बाध्य छ । उक्त भवन पनि भारत सरकारको सहयोगमा निर्माण भएको हो । एएफयूअन्तर्गतको वनविज्ञान संकायको स्नातक तहमा ३ सय २० जना, स्नातकोत्तर तहमा एक सय र विद्यावारिधि उपाधिका लागि तीन विद्यार्थी अध्ययनरत छन् । २ वर्षभित्र निर्माण कार्य पूरा गर्ने गरी बानियाँ निर्माण सेवासँग ठेक्का सम्झौता भएर डिनको कार्यालयले भवन निर्माण गर्ने स्थल पनि उपलब्ध गराइसकेको छ । करिब १३ करोड लागत अनुमानसहित टेन्डर आहृवान गरिएकोमा प्रस्ताव आहृवान गरेका निर्माण कम्पनीमध्ये बानियाँ निर्माण सेवासँग ९ करोड ८९ लाख रुपैयाँमा निर्माण सम्झौता भएको कृषि तथा वनविज्ञान विश्वविद्यालय वन संकायका डिन बलराम भट्टले बताए । पाँचतले भवन निर्माणपछि शैक्षिक क्रियाकलापका लागि वनविज्ञान संकायलाई सहज हुने डिन भट्टको भनाइ छ । उक्त शैक्षिक भवनमा कुल २० वटा कोठा हुने छन् । ती कोठामध्ये पाँच वटा प्रयोगाशाला, एउटा पुस्तकालय र एक सभाकक्ष हुने छन् । नयाँ भवन पूर्णतः शैक्षिक भवनको रूपमा रहने छ । सरकारको लगानीमा निर्माण हुन लागेको भवनलाई कम जमिनमै निर्माण गर्ने उद्देश्यले पाँच तलाको अग्लो बनाउने योजना छ ।"
करको दायरा बढाइँदै,सिन्धुलीमाढी  सिन्धुलीको कमलामाई नगरपालिकाले आगामी आवदेखि करको दायरा बढाउने भएको छ । कमलामाई नगरपालिकाको पाँचौं नगरसभामा सोमबार नगरप्रमुख खड्गबहादुर खत्रीले आव २०७६०७७ को नीति तथा कार्यक्रम प्रस्तुत गर्दै करको दायरालाई फराकिलो बनाइने बताएका हुन् । कमलामाई नगरपालिकाले मुख्य नीति तथा कार्यक्रमको पहिलो नम्बरमा नै करको दायरालाई फराकिलो बनाइने छ भनेर उल्लेख गरेको छ । बुँदा नम्बर १ को आर्थिक विकाससम्बन्धी नीतिको ११ मा करको दायरालाई फराकिलो बनाइने र करका नयाँ स्रोतहरूको खोजी गरी आन्तरिक आय वृद्धि गर्ने नीति लिइने उल्लेख छ । नगरभित्र करको दायरालाई फराकिलो बनाउनेबारे सरोकारवालासँगको छलफललाई तीव्रता दिई नीति निर्माण गरिने उल्लेख गरिएको छ । यसभन्दा अघिदेखि लगाइरहेका करलाई निरन्तरता दिइने उल्लेख छ । सबै करका शीर्षकलाई अनलाइन प्रणालीको माध्यमबाट व्यवस्थित गर्ने भनिएको छ । स्रोत परिचालन तथा व्यवस्थापनमा निजी क्षेत्रको सहभागिता बढाउदै सार्वजनिक नीजि साझेदारी (पीपीपी) को अवधारणाअनुरूप प्रतिस्पर्धात्मक विधिमार्फत आर्थिक उपार्जन गर्ने नीति अवलम्बन गरिने नगर प्रमुख खड्गबहादुर खत्रीले नगरसभासमक्ष बताएका छन् । चालु आर्थिक वर्ष २०७५०७६ मा नगरले सडकमा बसेर व्यापार व्यवसाय गर्ने साना व्यापारीदेखि अन्य विभिन्न क्षेत्रमा कर लगाउँको र हरेक क्षेत्रमा कर असामान्य तवरले बढाएको भन्दै त्यसको चौतर्फी विरोध भएको थियो । कर सम्बन्धि सरोकारवालाको विरोधका बावजुद पनि नगरले आगामी आर्थिक वर्षको नीति तथा कार्यक्रमको पहिलो प्राथमिकतामा करलाई राखेको छ । करको दायरालाई फराकिलो पार्ने नीति तथा कार्यक्रममा उल्लेख गरिएको छ ।
१२ हजार घर बने,हेटौंडा भूकम्प गएको ५० महिना बित्न लाग्दा मकवानपुरका भूकम्पपीडितमध्ये १२ हजारभन्दा बढीले निजी आवासीय भवन निर्माण गरेका छन् । अनुदान सम्झौतामध्ये हालसम्म १२ हजार ८ (४४ दशमलब २१ प्रतिशत) लाभग्राहीले घर निर्माण गरेको जिल्ला आयोजना कार्यान्वयन एकाई (भवन) मकवानपुरका प्रमुख सुदीप आचार्यले बताए । उनका अनुसार मकवानपुरमा कुल लाभग्राही संख्या ३४ हजार ३ सय ९ मध्ये २७ हजार १ सय ५६ जना (७९ दशमलब ९१ प्रतिशत) ले अनुदान सम्झौता गरेका छन् । ७ हजार १ सय ५३ लाभग्राहीसँग अहिलेसम्म सम्झौता हुन सकेको छैन । अनुदान सम्झौता भएकामध्ये २२ हजार ३ सय ४८ (८० प्रतिशत दशमलब ११ प्रतिशत) लाभग्राहीले प्रथम किस्ताको रकम बुझेर लगेको जिल्ला आयोजना कार्यान्वय एकाई (भवन) का इन्जिनियर रविन पाठकले बताए ।
कर्मचारी सुरक्षा माग्दै प्रशासनमा,"नुवाकोट मुआब्जाको विषयलाई लिएर कर्मचारीमाथि दुर्व्यवहार हुने क्रम बढेपछि गल्छीत्रिशूलीमैलुङस्याफ्रुबेसीरसुवागढीसडक आयोजनाका कर्मचारी स्थानीय प्रशासन गुहार्न पुगेका छन् । विदुर नगरपालिका ९ बागटारस्थित कोलनीका स्थानीय प्रकाश अधिकारीले हात हालाहाल गरेको भन्दै सुरक्षा मागिएको आयोजनाले जनाएको छ । सुरक्षा र काम गर्ने वातावरण नभएको भन्दै प्रमुख जिल्ला अधिकारी द्रोण पोखरेललाई लिखित उजुरी दिएका छन् । सुरक्षा र काम गर्ने वातावरण भएन, योजना प्रमुख नारायणदत्त भण्डारीले भने, कार्यालयभित्र कर्मचारीमाथि हातपात हुन थालेपछि कसरी काम गर्ने ? आयोजनाले गल्छीत्रिशूली सडक खण्डको रातोमाटेमा जग्गा अधिग्रहण गरिरहेको छ । अर्को व्यक्तिको नामबाट आफूले जग्गा लिएको र उक्त जग्गा फुकुवा गर्नुपर्ने दबाब अधिकारीले आयोजनाका कर्मचारीमाथि दिँदै आएका थिए । जग्गा धनी नआए पनि उनले किनेको भनेको आधारमा उनकै काम गर्दै थियौँ, योजना प्रमुख भण्डारीले भने, एक्कासि आएर गालीगलौज गर्दै हातहाल्ने खोजे । हामी जिल्लावासीका लागि काम गर्न आएका कर्मचारी हौं । उनको नाममा कित्ताकाँट भएको जग्गा भने नभएको आयोजनाले जनाएको छ । कित्ता नम्बर ३०८८ र ७७४ मा गरी ३ रोपनी जग्गा छ । उक्त जग्गामा मोहीसमेत गरी ५ जनाको भाग लाग्छ । उक्त जग्गा सडक अधिग्रहण डेढ आना परेको छ । सोही जग्गाको मुआब्जा लिनलाई अधिकारीले दबाब दिएका थिए । त्यही अधिग्रहणमा परेको जग्गाको मुआब्जा फुकुवा गरेर रोटेसनमा दिनुस् भनेको हो, अधिकारीले भने, खास्सै त्यस्तो होइन । गल्छीदेखि देवीघाटसम्मको साढे ५ सय स्थानीयको जग्गाको मुआब्जा दिइसकेको आयोजनाले जनाएको छ । लिखित रूपमा निवेदन आएपछि प्रमुख जिल्ला अधिकारी द्रोण पोखरेलले कर्मचारीमाथि दुर्व्यवहार र गालीगलौज गर्नेलाई कारबाही गरिने बताए । प्रजिअ पोखरेल भने, गलत प्रवृत्ति र अराजकता रोक्छु । त्यसरी कार्यालयभित्र कर्मचारीमाथि हुने दुर्व्यवहार सह्य हुँदैन ।"
थुनामा सुन कारोबारी,हेटौंडा अवैध सुनसहित पक्राउ परेका एक युवकलाई जिल्ला अदालत मकवानपुरले पुर्पक्षका लागि थुनामा राख्ने आदेश दिएको छ । जिल्ला न्यायाधीश खडानन्द तिवारीको सोमबार बसेको इजलासले एक केजी ६ सय ४९ ग्राम अर्थात् एक करोड ११ लाख २३ हजार मूल्यबराबरको अवैध सुनसहित पक्राउ परेका किशोर ल्वागुन विकलाई थुनामा राख्ने आदेश दिएको हो । २९ वर्षीय विकलाई हेटौंडा उपमहानगरपालिका१५ रातोमाटेका प्रहरीले वैशाख २६ गते सुनसहित पक्राउ गरेको थियो । विकले लगाउँको जुत्तामा सुन लुकाएर ल्याएका थिए । भोजपुर षडानन्द घर भई काठमाडौं चाबहिल बस्दै आएका विकले अवैध सुनको कारोबार गर्दै आएको प्रहरीसमक्ष बताएका छन् ।
नगरपालिकाको जोड सम्पदा र शिक्षामा,"भक्तपुर  जिल्लाको तीन नगरपालिकाले सम्पदा संरक्षण, विकास निर्माण, शिक्षासहितका क्षेत्रलाई प्राथमिकता दिएका छन् । भक्तपुर र सूर्यविनायक नगरपालिकाले सोमबार नीति तथा कार्यक्रम सार्वजनिक गरेका थिए । भक्तपुर नगरपालिकाले आर्थिक वर्ष ०७६७७ का लागि शिक्षा, स्वास्थ्य, सम्पदा र संस्कृति संरक्षणको क्षेत्रलाई मुख्य प्राथमिकता दिएको छ भने चाँगुनारायण नगरपालिकाले शिक्षा तथा नगरको आयस्रोतलाई प्राथमिकतामा राखेको छ । आगामी आर्थिक वर्षका लागि सूर्यविनायक नगरपालिकाले विकास निर्माणलाई पहिलो प्राथमिकतामा पारेको छ । भक्तपुर नगर प्रमुख सुनील प्रजापतीले सोमबार प्रस्तुत गरेको नीति तथा कार्यक्रममा शिक्षालाई पहिलो प्राथमिकता दिइएको हो । भक्तपुरले शिक्षा शीर्षकमा १६ वटा नीति तथा कार्यक्रम अघि सारेको छ । आफू मातहत सञ्चालन हुँदै आएको ख्वप कलेज, ख्वप इन्जिनियरिङ कलेज सहित सात वटा शैक्षिक संस्थाहरूमा विद्यार्थीको माग र समयको आवश्यकता अनुसार नयाँ विषयहरू थपिने नीति तथा कार्यक्रममा उल्लेख गरेको छ । लामो समयदेखि संसद्मा विचाराधीन ख्वपः विश्वविद्यालय विधेयक अगाडि बढाउन निरन्तर पहल गर्ने, जनज्योति पुस्तकालयलाई राष्ट्रियस्तरको पुस्तकालयको रूपमा विकास गर्न ईलाइब्रेरीको व्यवस्था गर्ने, स्थानीय पाठ्यक्रम कक्षा १ देखि ८ सम्म लागू गर्नेलगायतलाई प्राथमिकतामा राखेको छ । नगरपालिकाले सहुलियतमा पाँच लाखसम्म शैक्षिक ऋण उपलब्ध गराउने कार्यको थालनी गरेको र त्यसलाई निरन्तरता दिने जानकारी दिएको छ । नगरपालिकाले उच्च शिक्षा हासिल गर्न चाहने योग्य र आर्थिक स्थिति कमजोर भएका विद्यार्थीलाई प्रमाणपत्र धितोमा राखी पाँच लाख रुपैयाँसम्म सहुलियत ब्याजदरमा ऋण दिने कार्य थालनी गरेको छ । आर्थिक वर्ष ०७६७७ को नगरपालिकाको नीति तथा कार्यक्रममा चिकित्सा शास्त्रअन्तर्गत विभिन्न विषयमा एमडी वा सो सरह स्नातकोत्तर तह अध्ययन गर्ने विद्यार्थीमध्ये दुई जनालाई छात्रवृत्ति दिने व्यवस्था मिलाइएको छ । छात्रवृत्ति पाउने चिकित्सकले भने भक्तपुर नगरपालिकाद्वारा सञ्चालन गर्ने ख्वप अस्पतालमा कम्तीमा पाँच वर्ष पूर्णकालीन सेवा गर्नुपर्ने सर्त राखिएको छ । नगरपालिकाले क्यान्सर, मृगौला प्रत्यारोपण, मुटुको शल्यक्रिया तथा मस्तिष्कघातजस्ता कडा रोग लागेका नगरवासीलाई नगरपालिकाका तर्फबाट प्रतिव्यक्ति १० हजारका दरले उपचार सहयोग रकम प्रदान गर्ने नीति तथा कार्यक्रममा उल्लेख गरेको छ । नगरपालिकाले शिक्षा, संस्कृति, स्वास्थ्य, विकास निर्माण, खेलकुद, बजार अनुगमन, कृषि, पर्यटन, युवा तथा महिला लक्षित कार्यक्रमलाई प्राथमिकतामा राखेको छ । त्यस्तै, सूर्यविनायक नगरपालिकाका प्रमुख वासुदेव थापाले आर्थिक वर्ष ०७६७७ को नीति तथा कार्यक्रममा पूर्वाधार विकास, सडक तथा यातायात, भवन निर्माण, सिँचाइ, ऊर्जा, कृषि, पर्यटन, शिक्षा, स्वास्थ्य, युवा तथा खेलकुद, खानेपानी सरसफाइ, संस्कृति प्रवर्द्धन, फोहोरमैला व्यवस्थापन, जलउत्पन्न प्रकोप तथा विपत् व्यवस्थापन लगायतलाई प्राथमिकतामा राखेको छ । नगरपालिकाले वडा कार्यालयबाट राजमार्ग जोडिएको सडक, वडा कार्यालयबाट नगरपालिका जोड्ने सडक, प्रस्तावित भक्तपुर चक्रपथ सडक र पर्यटन पूर्वाधार सडकलाई मुख्य योजनामा राखेको छ । नगरक्षेत्रभित्र राष्ट्रिय भूउपयोग नीति तथा भवन निर्माण आचारसंहिताअनुसार आवास निर्माण गरी व्यवस्थित सहर निर्माणका लागि आवासीय भवन, व्यावसायिक भवन, सामुदायिक भवन र सरकारी भवनमा वर्गीकरण गरी निर्माण गर्ने नीति तथा कार्यक्रममा उल्लेख छ । नगरक्षेत्रभित्र रहेका खुला क्षेत्रहरूको वर्गीकरण गरिने र आवास तथा बस्ती विकासका लागि छुट्याइएका क्षेत्रहरूमा निजीक्षेत्र तथा नगरपालिकाको संयुक्त पहलमा जग्गा एकीकरण आयोजनाहरू पहिचान गरी सञ्चालन, व्यवस्थापन गर्ने नीति लिएको नगरप्रमुख थापाले बताए । नगरपालिकाको स्वीकृतिबिना नगरक्षेत्रमा जग्गाजमिन सम्याउने, भूसंरचना बिगार्ने वा जमिन खण्डीकरण गर्ने कार्य पूर्णरूपमा निधेष गरिने उनले बताए ।त्यसैगरी, चाँगुनारायण नगरपालिकाले आइतबार सार्वजनिक गरेको नीति तथा कार्यक्रममा सामुदायिक विद्यालयको स्तरवृद्धिका लागि २५ वर्षे सेवा अवधि पुगेका ५० वर्ष उमेर नाघेका शिक्षकले आगामी आर्थिक वर्ष साउन मसान्तभित्र स्वेच्छिक अवकाश लिन चाहेमा नगरका तर्फबाट प्रत्त्वियक्ति १ लाख रुपैयाँ थप उपदानको व्यवस्था गर्ने कार्यक्रम अघि सारेको छ । क्यान्सर, मुटुरोग, मृगौलाजस्ता गम्भीर प्रकृतिका रोगको उपचारका लागि फ्रत्त्वियति १० हजार रुपैयाँ सहयोग गर्ने र चालू आर्थिक वर्षमा ८६ जनाले सुविधा प्राप्त गरिसकेको जनाएको छ ।"
हाम्रो चाँगुनारायण पाठ्यक्रममा,"भक्तपुर  चाँगुनारायण नगरपालिकाले हाम्रो चाँगुनारायण स्थानीय पाठ्यक्रम सार्वजनिक गरेको छ । नयाँ शैक्षिक सत्र सुरू भएसँगै चाँगुनारायणले पाठ्यक्रम लागू गरेको छ । स्थानीय तह सरकार संचालन ऐन २०७४ लागू भएदेखि नगरपालिकाले शिक्षामा पाएको जिम्मेवारीको उपयोग गर्दै स्थानीय पाठ्यक्रम निर्माण कार्यदल गठन गरी हाम्रो चाँगुनारायण नामक पाठ्यक्रम निर्माण गरेको नगरप्रमुख सोमप्रसाद मिश्रले बताए । स्थानीय तहलाई प्राप्त अधिकारको प्रत्यायोजन गर्दै नगरपालिकाले नगर शिक्षा शाखा प्रमुख वीरबहादुर खडकाको संयोजकत्त्वमा श्रीकृष्ण केसी, दधिराम गेलालको तीन सदस्यीय कार्यदल गठन गरेको थियो । उक्त कार्यदलले पाठ्यक्रमविज्ञ, शिक्षक, अभिभावक, विद्यार्थी, विषयविज्ञ, स्थानीय बुद्धिजीविको सहयोगमा स्थलगत अध्ययन, छलफल गरी १०० पूर्णाङ्कको पाठ्यक्रम तयार गरेको जनाएको छ । चालु शैक्षिक सत्रको असार १ गतेबाट कक्षा ८ मा स्थानीय पाठ्यक्रम लागू गर्ने नगरपालिकाले जनाएको छ । आगामी आर्थिक वर्षमा कक्षा ६, ७ र ८ मा स्थानीय पाठ्यक्रम लागू गरिने उनले बताए । पाठ्यक्रममा नगरपालिकाको अवस्थिति, विश्वप्रसिद्ध चाँगुनारायण मन्दिरलगायत मूर्त अमूर्त सम्पदा, पर्यटन, संस्कार वा रीतिरिवाज, स्थानीय पेसा र प्रविधि, जीवन दर्शन, स्वास्थ्य, सिर्जना र सिपगत शिक्षाजस्ता विषयवस्तु आधारभूत पक्षलाई विशेष जोड दिएको पाठ्यक्रमविद् पुरुषोत्तम घिमिरेले बताए । सोमबार सार्वजनिक गरेको स्थानीय पाठ्यक्रममा कक्षा ६, ७ र ८ को पाठ्यक्रम, सिकाई सहजीकरण क्रियाकलाप, प्रयोगात्मक पक्षको मूल्यांकनका आधार, विशिष्टीकरण तालिका कक्षा ८ र स्थानीय पाठ्यक्रम कार्यान्वयन मार्गदर्शन विषयसुचीमा समेटेको छ । चाँगुनारायण नगरपालिकामा ३५ सामूदायिक र २५ संस्थागत विद्यालय छन् । बालबालिका केन्द्रित सिकाइका आधारमा पाठ्यक्रम विकास केन्द्रबाट स्वीकृति लिई नगरपालिकाले सामुदायिक तथा संस्थागत विद्यालयहरूमा स्थानीय पाठ्यक्रम लागू गर्ने मिश्रले बताए । विद्यालयहरूमा पाठ्यपुस्तक पुग्न केही ढिलाइ भए पनि पाठ्यक्रमको आधारमा कक्षा सञ्चालन हुने नगरपालिकाले जनाएको छ । यसअघि भक्तपुर र मध्यपुरथिमि नगरपालिकाले स्थानीय पाठ्यक्रम लागू गरिसकेका छन् । चाँगुनारायण नगरपालिकाको स्थानीय पाठ्यक्रम सार्वजनिक गर्दै शिक्षा, विज्ञान तथा प्रविधिमन्त्री गिरिराजमणि पोखरेलले पढाउन नसक्ने शिक्षकलाई शिक्षण पेसा छोडेर ठाउँ खाली गरिदिन आग्रह गरेका छन् । समयअनुसारको शिक्षण सिकाइ गर्न नसक्ने शिक्षकले ठाउँ ओगटेर बस्न नहुने मन्त्री पोखरेलको तर्क छ ।चाँगुनारायण नगरपालिकाले आइतबार सार्वजनिक गरेको नीति तथा कार्यक्रममा सामुदायिक विद्यालयको स्तरवृद्धिका लागि २५ वर्षे सेवा अवधि पुगेका ५० वर्ष उमेर नाघेका शिक्षकले आगामी आर्थिक वर्ष साउन मसान्तभित्र स्वेच्छिक अवकाश लिन चाहेमा नगरका तर्फबाट प्रत्त्वियक्ति १ लाख रुपैयाँ थप उपदानको व्यवस्था गर्ने कार्यक्रम अघि सारेको नगरप्रमुख मिश्रले बताए ।"
खबरदारी जुलुस,"काठमाडौं सरकारले गुठीसम्बन्धी कानुनहरू एकीकरण तथा संशोधन गर्न ल्याएको विधेयक फिर्ता लिने प्रक्रिया सुरु गरिसकेका पनि सरोकारवालाले भने आन्दोलन रोकेका छैनन् । काठमाडौं, ललितपुरलगायतमा हस्ताक्षर संकलन, ब्लाक आउटजस्ता कार्यक्रम सम्पन्न गरेका छन् । सोमबार खबरदारी र्याली र सभा आयोजना गरेका छन् । राष्ट्रिय पहिचान संरक्षण संघर्ष समितिले आयोजनाका गरेको र्याली न्युरोड रत्नपार्क, सुन्धारा, खिचापोखरी हुँदै वसन्तपुरमा पुगेर खबरदारी सभा गरेको थियो ।"
दर्शनधारी कोषमा धाएको धायै,"काठमाडौं  काठमाडौं परम्परादेखि प्रयोगमा आइरहेको जमिन चिहानका रुपमा प्रयोग गर्न नपाएपछि दर्शनधारीहरू आन्दोलित छन् । उनीहरूले समस्या सुल्झाउन पशुपति क्षेत्र विकास कोषसँग पटकौं आग्रह गरे । कोषका पदाधिकारीहरू भने यो समुदायका अगुवालाई भेट्न समेत आलटाल गरेको छ । चिहानलाई प्रयोग हुने जग्गा सम्झौताअनुसार उपलब्ध गराइदिन माग कोषका सदस्यसचिव प्रदीप ढकाललाई ज्ञापन दिन गएका कपाली समुदाय भेट नपाई फर्किएका छन । परापूर्वकालदेखि प्रयोग गर्दै आएको चिहान घटाएर धमाधम पर्खाल लगाउन लागेकाले त्यसलाई रोकेर पूर्ववत् सम्झौता कायम गर्न सदस्यसचिवलाई भेटेरै छाड्ने अड्डी कँस्दै उनीहरू सदस्यसचिवको कार्यकक्षबाहिर बसे । कर्मचारीले कोषका निर्देशक भरत मरासैनीलाई भेट्नु भन्दै सदस्य सचिवको सन्देश सुनाइदिए । मरासैनीलाई भेट्न पनि उनीहरू तयार भएनन् । केही बेरमा ढकाल बाहिर आए । समय लिएर आउनुभएको भए हुन्थ्यो भन्दै उनले पनि मरासैनीलाई नै भेट्नु भने । अर्को दिन समय लिएर आउनु भन्दै उनी कार्यालयबाट निस्किए । हाम्रो संस्कृतिमा आघात परेको छ । चिहानमा मान्छेको दाहसंस्कार गर्नसमेत तनाव सिर्जना भएको छ । कोष संवेदनशील हुँदैन भन्दै कपाली समाजका अध्यक्ष रत्न कपाली श्रेष्ठको अगुवाइमा मरासैनीलाई भेट्न गए उनीहरू । मरासैनीले सदस्यसचिवले जे भन्नुहुन्छ, मैले त्यही मान्ने हो भन्दै फेरी आउन आग्रह गरे । समाधिस्थल संरक्षण गर्ने उद्देश्य हो कोषको, मरासैनीले भने, कति संरक्षण गर्ने भन्ने बेग्लै कुरा हो । जति जग्गा छ, त्यति संरक्षण गर्ने हो । यसको संरक्षणका लागि सरकराले बजेट व्यवस्था गरेको उनले जानकारी दिए । असार २५ सम्म काम सक्नै पर्ने बाध्यता छ, उनले भने, नत्र बजेट जान्छ । यो वर्ष गयो भने अर्को वर्ष आउँदैन, किनभने आउँदो वर्षको बजेटमा समाधिस्थलका लागि बजेट मागेकै छैनौं । कपाली समुदाय शव दाह गृहको उत्तरतिर सानो खुला ठाउँ छुट्याइएको छ यसका लागि । केही दिनअघिसम्म यहाँ काठको चाङ लगाएर दाह संस्कारमा समस्या सिर्जना गरिदिएको थियो कोषले । आर्यघाटमा दाहसंस्कार गर्न चिता तयार पार्न टिम्बर कर्पोरेसनले राखेको यो डिपो अहिले हटाइएको छ । यो ठाउँ पशुपति क्षेत्रमा परापूर्वकालदेखि बसोबास गर्दै आएका दर्शनधारी, कपाली र कुसुलेको चिहानका लागि छुट्याइएको थियो । पहिला फराकिलो क्षेत्रमा रहे पनि समय क्रममा खुम्चँदै गयो । अहिले पशुपति क्षेत्र विकास कोषले झनै खुम्च्याइदियो । पशुपति क्षेत्र विकास कोष नियमावलीमा सांस्कृतिक सम्पदाको जर्गेना गर्ने भन्ने छ । यस हिसावले चिहान सांस्कृतिक क्षेत्र हो । चिहान जोगाउनुपर्ने हो, समाजका सोचित कपाली भन्छिन्, तर चिहानै अधिकरण गरिदियो कोषले । अहिले चिहानमा समेत तनाव व्यहोर्नु परेको छ ।राष्ट्रिय गौरवको योजनाअन्तर्गत कोषले विद्युतीय शव दाह गृह बनाउने योजना बनायो । आफ्नो चिहानसमेत अधिकरण गर्न लागेको थाहा पाएपछि कपाली समाज विरोधमा उत्रियो । विरोधमा उत्रिएपछि कोषले अधिकरण गरेर बाँकी रहेको चिहान व्यवस्थित गरिदिने सहमति गरेको थियो । हामीले सम्झौता कार्यन्वयन गर भनेका हौं, केशव कपाली भन्छन्, कोष सेवा गर्नै आएको संस्था होला, विकास गर्न आएको संस्थ होला भनेर आधाभन्दा बढी जग्गा छोड्यौं । तर सहमति कार्यान्वयन गर भन्दा हामीलाई तनाव दिइएको छ । कोषले चिहान व्यवस्थित गरिदिने भनेको तीन वर्ष बितेको छ । व्यवस्थित भने अझै भएको छैन । २०७२ भदौ १७ गते विद्युतीय शव दाह गृह सञ्चालन गर्ने सम्बन्धमा बैठक बसेको थियो । कोषका तत्कालीन सदस्यसचिव गोविन्द टण्डनको संयोजकत्त्वमा बसेको बैठकले कपालीको समाधिस्थल संरक्षण गर्ने निर्णय गरेको थियो । बैठकमा कोषका कर्मचारीदेखि राजनैतिक पार्टीका प्रतिनिधिसमेत सहभागी थिए । कपाली समाजका अध्यक्ष रत्न, सदस्यसचिव टण्डन, निर्देशक भरत मरासिनी, इन्जिनियर राजेन्द्र राजोपाध्य, नेपाली कांग्रेस वडा नम्बर ८ का सभापति प्रेम क्षेत्री, तत्कालीन एमालेका वडा अध्यक्ष कृष्णमान श्रेष्ठ, तत्कालीन एनेकपा माओवादीका उपाध्यक्ष ध्रुव भेटुवाल, नेकपा माओवादीका वडा नम्बर ८ का इन्चार्ज रमेशसिंह डंगोल, पशुपति कोषका प्रशासकीय अधिकृत गौरीशंकर पराजुलीसहित सहभागी थिए । राजनीतिक दलदेखि प्रहरी प्रशासनसमेत बसेर गरेको निर्णय अझै कार्यान्वयन भएको छैन, कपाली भन्छन्, हामी धाएको धायै छौं । तर कुरै सुन्दैनन् । टण्डनको अध्यक्षतामा बसेको बैठकमा कोष र कपाली समाजबीच ६ बुँदे सहमति गरेको थियो । बैठकले जग्गाको सिमांकन गरेको थियो । विद्युतीय शव दाह गृह भवनको उत्तरतर्फको ८ फिट छाडेर बाँकी जग्गा चिहान निर्धारण गरेको थियो । पूर्वमा वाग्मती नदीको पश्चिमतिरको पर्खाल, वनकालीबाट बाग्मती निस्कने १२ फिटको बाटोको दक्षिण र शव दाह गृहको पश्चिम सिमानबाट उत्तरतिरको जग्गासम्म सिमाना छुट्याइएको थियो । उक्त चार किल्लाभित्रको करिब ३ रोपनी जग्गा चिहान प्रयोग गर्न दिने सहमति भएको थियो । सिमांकन गरेपछि त्यहाँ मलामीका लागि केही संरचनासमेत बनाउने सहमति भएको थियो । समाधिमा आउने मलामीको सुविधाका लागि चार किल्लाभित्रका उपयुक्त स्थानमा १२ फिट लम्बाइ र १२ फिट चौडाइको एउटा कोठा र स्नानन घर, शौचालयसहितको सानो सत्तल निर्माण गरी कोषले उक्त समाजले प्रयोग गर्ने गरी उक्त स्थान उपलब्ध गराउने सहमति निर्णय गरियो, बैठकको निर्णयमा छ । पटक पटक ताकेता गर्दा पनि यो काम पूरा नभएको कपालीले गुनासो गरे । कोषले त्यहाँ सिमांकन गर्ने तयारी गरेको जनाएको छ । चिहान क्षेत्रमा कम्पाउड लगाएर चिहान जोगाइदिने गरी टेन्डर आहृवान गरिएको कोषले जानकारी दिएको छ । तर चिहान व्यवस्थित गर्ने भन्दै जग्गा अझै घटाउने गरी टेन्डर आहृवान गरेको कपालीले गुनासो गरे । जग्गा घटाउँदै लैजाँदा दाहसंस्कार गर्न समस्या हुने उनले बताए । पहिला यहाँ चिहानको नामम दुई कित्ता जग्गा थिए । २०४२ सालमा बनेको फिल्ड बुकमा कित्ता नम्बर कित्ता नम्बर ६८ मा ८ आना २ पैसा ३ दाम थियो । कित्ता ७३ मा ४ रोपनी ३ आना थियो । २०२१ सालमा बनेको फिल्ड बुकमाचाहिँ कित्ता ९ र १० थियो । फिल्ड बुकमा जग्गाधानीको नाम चिहान उल्लेख छ । २०२१ सालअघि भने त्यो पर्ति जग्गा थियो । कपालीका अनुसार पहिला भएको जग्गा पनि २०४२ सालमा कित्ताकाँट गर्दा घट्यो । २०२१ सालको फिल्ड बुकमा कित्ता नम्बर १० मा ५ रोपनी १५ आना जग्गा थियो । त्यही १० कित्ता पछि ७३ कित्ता भएको हो । चिहान घटाउदै घटाउँदै लगियो, कपाली भन्छन्, यस्तै हो भने हाम्रो आउँदा पुस्तालाई चिहानै नहुने भो । मृत्यु भएपछि चिहान खोज्दै हिँड्नुपर्ने बाध्यता आइलाग्ने भयो ।कपाली समुदायमा ६० घर छन् । खस समाजमा दशनामी भनेजस्तै नेवारी समाजमा दर्शनधारी भन्ने गरिन्छ । खस समाजको गिरी, पुरी, भारतीलगायतको चिहान क्षेत्र श्लेष्मान्त हो । कपालीको भने वाग्मती किनाराकै शव दाह गृह छेउमा पुस्तौंदेखि प्रयोग गर्दै आएका हुन् । नेवार समुदायको अरू समुदायको जलाउने गरिन्छ । कपालीको भने गाड्ने चलन छ । दर्शनधारी र दशनामी दुवै शैव समुदायका हुन् । दर्शनधारीको सम्बन्ध कपाली सम्प्रदायसँग छ । कपाली सम्प्रदाय आफूलाई कुशलनाथका शिष्य मान्छन् । कुशलनाथ अपभ्रंश भएर कुसुले भएको उनीहरू विश्वास गर्छन् । उनीहरू शैव धर्म र गोरखनाथ सम्प्रदायको मिश्रण भएको विश्वास गर्छन् । यी सम्प्रदायमा अहिले पनि दीक्षा लिने परम्परा छ । न्यास, ध्यान र भस्मधारण गरेर दीक्षा लिन्छन् ।सबैको चिहान एकै ठाउँमा हुनु हुँदैन । चिनो लगाएर आफन्त गाडेको ठाउँ पहिचान गर्छन् । केही रुख रोपेर चिहानको पहिचान कायम राख्छन् । कहीं शिवलिंग बनाएर पहिचान राख्छन् । चिहान खन्ने क्रममा हाड देखिनु हुँदैन भन्ने मान्यता छ ।"
नीति तथा कार्यक्रम पोहोरकै,"ललितपुर  प्राचीन लुभु बस्तीस्थित गंगामहारानी दरबार चारैतिर पोखरीले घेरिएका छन् । मूलपीठमा ३ मूल पोखरी छन् । यी पोखरीमा पानी जम्मा भएपछि सिपेज भएर बस्तीका इनार, ढुंगेधारा, पोखरीमा रिचार्ज हुन्छ । जात्रापर्व तथा ठूला योजना सुरु गर्नुअघि पोखरीमा देः (देश) पूजा गर्ने चलन छ । अहिले यी पुरातात्त्विक धार्मिक महत्त्वका पोखरी चौरमा परिणत भइसकेका छन् । पोखरी भर्न पानी ल्याउने राजकुलोको बाँध भत्केको दुई दशक बढी बितिसक्यो । अहिलेसम्म मर्मत गर्न सकेको छैन । महालक्ष्मी नगरपालिकाले भने प्रत्येक वर्ष पोखरी, इनार, ढुंगेधारा संरक्षण गर्ने नीति तथा कार्यक्रममा छुटाउने गरेको छैन । गत वर्षझैं यस वर्ष सार्वजनिक गरेको नीति तथा कार्यक्रममा जल सम्पदा संरक्षण गर्ने भनी सोही वाक्य दोहोराइएको छ । साविक लुभु गाविसका अध्यक्ष चन्द्रबहादुर बज्राचार्य भन्छन्, नीति तथा कार्यक्रम अपडेटसहितको आउनुपर्ने हो । तर, अधिकांश बुँदाजस्ताको तस्तै उतारिएको देखिन्छ । जुन लजास्पद कुरो हो । उनका अनुसार बस्तीका अधिकांश पोखरी मिचिएका छन् । जोखिम मोलेर कसैले पनि सिमांकन गर्न चाहेनन् । पोखरी नाश भएदेखि इनार, ढुंगेधारा सुक्न थालेका हुन् । बस्तीमा कम्तीमा ३ ठूला र साना पोखरी हुन्छन्, उनले भने, सरसफाइ गरेर टेन्डर गर्न सकेमा राजस्व भित्रिने मात्र नभई लुभुवासीलाई माछा खान भारतबाट आयात गर्न पर्दैन । तर, यसतर्फ कसैले चासो दिएनन् ।लुभुको सबभन्दा ठूलो इनार तगः तुः टोलमा छ । बस्तीको बीचमा पर्ने इनारमा पानी आउँछ । तर, प्रयोग गर्न योग्य छैन । चक्का राखेर सेफ्टी ट्यांकी बनाएकाले निकास सोसेर इनारमा आउने गरेको स्थानीयबासी बताउँछन् । भागवती लाछी, चौतारा, घाफल टोलको ढुंगेधारामा पानी सुकिसकेका छन् । लुभु क्याम्पस भवन नजिकै परम्परागत इँटाका गारो लगाएका २ वटा पँधेरो छ । यो पनि पुरि सकेको छ । यहाँ कुनै बेला लुभुलामाटारलाकुरी भञ्ज्याङ हुँदै काभ्रे पनौती पुग्ने यात्रुले प्यास मेटाउँथे । नगरपालिकाले भने प्रत्येक वर्ष कुवा, ढुंगेधारा र इनारको मुहान संरक्षण गरी अन्डरग्राउन्ड रिचार्ज गर्न पोखरी निर्माण गर्ने योजना सार्वजनिक गर्छ । तर, कार्यान्वयन भने हुँदैन । यस वर्ष सार्वजनिक गरेको अधिकांश नीति तथा कार्यक्रम कुवा संरक्षण गर्ने भनी गत वर्षकै वाक्य दोहोर्याइएको छ । पोखरी, ढुंगेधारा, इनार संरक्षण गर्ने वाक्य मात्र नभई अधिकांश बुँदा जस्ताको तस्तै हुबहु राखिएको छ । यस वर्ष सार्वजनिक गरेको कार्यक्रमलाई मिति मात्र परिवर्तन गरिएको छ । सार्वजनिक सेवा तथा सुशासनअन्तर्गत राखिएका १९ वटा बुँदा जस्ताको तस्तै राखिएका छन् । स्वास्थ्य तथा सरसफाइअन्तर्गत राखिएका ११ वटा बुँदा, खानेपानीअन्तर्गतका ५, भौतिक पूर्वाधार तथा यातायातअन्तर्गत १६, आर्थिक विकासअन्तर्गतका १३ बुँदा हुबहु राखिएका छन् । कृषि, सिँचाइ तथा पशुपालन, वातावरण, विपद् व्यवस्थापन र वैकल्पिक ऊर्जा, कला, संस्कृति र पर्यटन, महिला तथा बालबालिका, सामाजिक सुरक्षा, युवा तथा रोजगारका अधिकांश बुँदा पनि उस्तै छन् । महालक्ष्मी नगरपालिकाका मेयर रामेश्वर श्रेष्ठले इनार, ढुंगेधारा, पोखरी संरक्षण गर्न म्यापिङ भइरहेको दाबी गरे । राजकुलो मिचेको ठाउँमा सानो र नमिचेको ठाउँमा जस्ताको तस्तै बनाउने योजना छ, उनले भने, राजकुलोका सरसफाइ भइरहेको छ । उनले नीति तथा कार्यक्रम दोहोरिनु स्वाभाविक भएको बताए ।"
क्लिन फिड विरुद्ध अनक्लिन व्यवहार,"संसद्मा विचाराधीन विज्ञापन विधेयकको विरोधस्वरूप केबल टेलिभिजन व्यवसायीले सोमबार चौबीस घण्टाका लागि विदेशी च्यानल प्रसारण रोकिदिएका छन् । विधेयक पारित भई ऐन बने सरकारले विदेशी विज्ञापन प्रसारण गर्न नपाइने (क्लिन फिड) व्यवस्था लागू गर्न सक्ने भएकाले उनीहरू त्यसविरुद्ध आन्दोलित भएका हुन् । सरकारसँग लेनदेनका लागि उपभोक्तालाई अँठ्याउने केबल टेलिभिजन व्यवसायीको यो व्यवहार गैरकानुनी तथा गैरव्यावसायिक हो । यसबाट च्यानलका ग्राहक बनिसकेका उपभोक्ता मारमा परेका छन् । विदेशी विज्ञापन देखाउन पाउनुपर्छ र नेपाली दर्शकले विदेशी विज्ञापन हेर्न शुल्क पनि तिर्नुपर्छ भन्ने यो प्रवृत्ति बजार मिचाहा हो । उपभोक्ताले दुई दिनको सेवाको भुक्तानी गरिसकेका छन्, उनीहरूले तिरिसकेको मूल्यको सेवा बन्द गर्नु अनुचित हो । शुल्क बुझेर सेवा रोक्नु उपभोक्ता अधिकार र कानुनको पनि हनन हो ।नेपालमा डेढ सयजति विदेशी च्यानल प्रसारित हुन्छन् जसमा विदेशी विज्ञापन बज्छ । सरकारले क्लिन फिड नीति ल्याउनुको अर्थ स्वदेशी विज्ञापनको प्रवर्द्धन र संवर्द्धन हो । विज्ञापन समुदायसहित सरोकारवालाहरूले पहिल्यैदेखि यही माग गर्दै आएका छन् । विदेश र खासगरी भारतबाट प्रसार हुने विज्ञापनले यहाँको विज्ञापन बजार कमजोर पारिदिएको छ । विशेषगरी बहुराष्ट्रिय कम्पनीका विज्ञापनदाताहरूले भारतीय च्यानल पूरापूर विज्ञापनसहित नेपालको बजार ढाक्न पाए नेपालमा बजार प्रवर्द्धन गर्दैनन् । सरकारको दायित्व नेपाली सञ्चार माध्यमलाई अनुकूल व्यावसायिक वातावरण सुनिश्चित गरिदिने हो । त्यसकारण उसले ल्याउन लागेको नीति स्वाभाविक थियो । विदेशी च्यानललाई स्वागत गर्नुको अर्थ विज्ञापनसहित होइन । सञ्चार तथा मनोरञ्जनका सामग्रीसहित प्रसारित हुने विदेशी च्यानललाई देशभित्र स्थानीय विज्ञापन प्रयोग गर्न लगाउन यस्तो नीति मिडिया विकासका लागि आवश्यक हुन्छ । क्लिन फिडले नेपालमै विज्ञापन उद्योगको विकासमा टेवा पुर्याउँछ । विज्ञापन भन्नासाथ साधारणतया व्यापारिक वस्तुको बढाइचढाइपूर्ण प्रचार सामग्री भनी बुझ्ने चलन छ । खासमा विज्ञापन सन्देशमूलक सामग्री सञ्चारको माध्यम भएकाले सिर्जनात्मक, कलात्मक र सम्प्रेषणीय हुन्छ जसको प्रवर्द्धनले स्थानीय भाषा, शिल्प र सिर्जनालाई सहयोग पुर्याउँछ । नेपाली विज्ञापन बजार बलियो बनाउनु भनेको नेपाली मिडिया उद्यमको विकासलाई भरथेग दिनु हो । त्यसले मिडियाका प्रसारण सामग्रीमा आन्तरिक प्रतिस्पर्धा र लगानीको अवसर बढाउँछ । धेरै देशमा लागू भइसकेको यस्तो नीति नेपालजस्तो देशको मिडियाका लागि पनि आवश्यक छ । विदेशी च्यानलमा हुने विज्ञापन प्रसारणलाई प्रायः देशहरूले नियमन गर्छन् । केबल टेलिभिजन व्यवसायीहरूले स्थानीय विज्ञापन प्रयोगको स्वाभाविक र व्यावहारिक अभ्यास गर्न खोज्नुको सट्टा विदेशी च्यानलका मतियार हुन सजिलो मानेका छन् । क्लिन फिड नीति लागू गर्नुपर्ने भए विदेशी च्यानललाई धेरै पैसा तिर्नुपर्ने र त्यो पैसा उपभोक्ताबाट असुल गर्नुपर्ने उनीहरूको जिरह छ । खासमा उनीहरूको धारणा विदेशी च्यानलले नेपाली बजारलाई कम आँक्छन् भन्ने मान्यतामा आधारित छ । नेपाल सानो बजार भन्ने उनीहरूलाई लागेको छ । करिब दुई अर्ब रुपैयाँको वार्षिक त्यस्तो विज्ञापन खासमा सानो बजार होइन । उनीहरूका लागि होला भने पनि नेपालका लागि सानो होइन ।"
मुठभेड को रूपकविरुद्ध,"अन्त्यमाअहिले चलिरहेका गैरन्यायिक हत्या शृङ्खलाका परिणामहरू के होलान् ? सरकार र विद्रोही दुवै पक्षले अत्यन्तै गम्भीरतापूर्वक सोच्नैपर्छ । विप्लव नेतृत्वको नेकपा कुनै आतंककारी दस्ता होइन, एउटा सुसंगठित राजनीतिक दल हो भन्ने हेक्का नराखी त्यसका नेताकार्यकर्तालाई जहाँ भेट्यो त्यहीँ बिनाकुनै प्रक्रिया ज्यानै लिने हर्कत कम्तीमा आफूलाई लोकतान्त्रिक भन्ने सरकारलाई सुहाउँदैन । विप्लव लगायतको नेकपाको नेतृत्वले पनि इतिहासलाई नयाँ विन्दुबाट नयाँ शैलीले सम्बोधन गर्ने कि सर्वसाधारणलाई आतंकित पारेर इतिहासको प्रहसन दोहोर्याई मात्रै रहने ? एउटा आम नागरिकका रूपमा हेर्दा विस्फोटमा मारिने होऊन् या मुठभेडको कल्पित रूपकमा सरकारी षड्यन्त्रले मारिने होऊन्, यो देशमा हत्याको ताण्डव तुरुन्तै रोकिनुपर्छ । सकारात्मक परिणाम दिने वार्ताका लागि दुवै पक्ष तयार हुनुपर्छ ।"
अव्यावहारिक कर,"खसी, बोका, कुखुरा र अन्डामा कर लिएको त सुनिराखिएकै थियो । हुँदाहुँदा किताबमा पनि कर लिने व्यवस्था बजेटमा गरेपछि यो विषय चर्चामा छ । किताब ज्ञानको भण्डार हो । किताबमा १० प्रतिशत कर लिने भएपछि अहिले किताब क्रेता र बिक्रेताले आयात बन्द गरेका छन् । एसईई र १२ कक्षाको नतिजा प्रकाशन हुने मुखमा किताबको अभाव हुँदा विद्यार्थीको भविष्य नै अन्योलमा पर्छ । किताबमा कर नलिने अन्तर्राष्ट्रिय नियम र अभ्यास नै छ । भारत र चीनजस्ता ठूला मुलुकले पनि किताबको आयात र निर्यातमा कर लिने गरेका छैनन् । किताब नै आयात नगर्ने हो भने अन्तर्राष्ट्रिय रीतिरिवाज, भाषा, संस्कृति र रहनसहन बुझ्न सकिँदैन । ज्ञानमाथि प्रतिबन्ध लगाउनु राष्ट्रिय लज्जाकै विषय हो । राज्यले शिक्षाको उन्नति गर्न एकातिर अर्बौं लगानी गर्ने गरेको छ भने अर्कोतिर त्यही शिक्षा प्राप्त गर्ने किताबमा कर लगाउने नीतिले किताबको मूल्य बढाउँछ । जसको मारमा पर्ने भनेको विद्यार्थी नै हो । नेपाली किताब उद्योगको प्रबर्द्धन गर्न यसो गरिएको हो भने पनि सही मान्न सकिँदैन । पुरुषोत्तम घोरासैनी, बालाजु१६, काठमाडौं"
हरियाली मास्ने मेयर,"स्थानीय निर्वाचनपछि रामकोट वरिपरिका हरिया डांँडाहरूमा अनधिकृत रूपमा डोजर चलाएर प्लटिङ गर्ने काम भइरहेको छ । नागार्जुन नगरपालिकाका मेयर तथा रामकोटका वडा अध्यक्षको मिलेमतोमा वरिपरिका हरिया डांँडा अहिले टाटेपाटे भएका छन् । पर्यटकीय ह्वाइट गुम्बा वरिपरि पनि प्लाटिङ गर्ने काम भइरहेको छ । मेयर र स्थानीय अरु भूमाफिया मिलेर ह्वाइट गुम्बाको सरकारी जग्गामा होटल बनाउने, स्वीट्जरल्यान्ड पार्कलाई कौडीको मूल्यमा भाडामा लगाएर संरचनाको निर्माण गर्ने तथा रामकोट वरिपरिको सुन्दरतालाई ध्वस्त गरी पर्यावरण बिगार्ने काम भइरहेको छ । यदि यस्तो कुकृत्यलाई नरोक्ने हो भने २३ वर्षमै रामकोट क्षेत्र कंक्रिट हुनेछ । मेयरले प्राकृतिक दोहन नरोक्ने हो भने स्थानीयबासी अदालत, अख्तियार तथा जहाँ जानुपरे पनि एकजुट हुन बाध्य हुनेछौं । आरएम इच्छुक, नागार्जुन नगरपालिका"
विश्वविद्यालयमा प्रहरी पोस्ट,"त्रिवि परिसरमै प्रहरी कार्यालय समाचारले एकैचोटि २०३९ साल चैतको विद्यार्थी आन्दोलनबाट गिरफ्तार भएर केन्द्रीय कारागारमा ३५ दिन थुनिएको सम्झना आयो । हो, शिक्षामा सुधार आन्दोलनको आवरणमा प्रजातन्त्र प्राप्त गर्ने उद्देश्य निहित थियो । कारागारभित्र कम्युनिस्ट नेता मोदनाथ प्रश्रित र जीवराज आश्रितजस्ता वामपर्न्थी नेताहरूसँगको कुराकानीमा मेरो के विश्वास थियो भने यी २ जना नेतालाई जेलमुक्त गरे २ वर्षभित्र नेपालमा प्रजातन्त्र आउन सक्छ । आजको प्रजातन्त्रलाई मेरो चेतले भन्नुपरे हिजोको व्यवस्थाले राजालाई ठगेर लुटे भने आज जनताको नाममा लुटतन्त्र छ ।जेलमा राति कोठामा गस्ती गर्ने नाइकेलाई मैले ठाडै विद्यार्थीहरूलाई तर्साउन पाइँदैन भनी प्रतिरोध गरेँ । तिनी मलाई पिट्न अग्रसर हुँदा हामी सबै विद्यार्थी मिलेर विरोध गर्यौं र भोलिपल्ट जेलरलाई भेटेर त्यो व्यवस्था खारेज गर्यौं । तिलकजी र मलाई ३५ औं दिनको राति १ बजेतिर रिहा गर्यो र राति पैदल कीर्तिपुर छात्रवास पुग्यौं । आज प्रजातन्त्रप्रेमी प्रहरी कार्य सम्मानजनक छ, तर पनि विश्वविद्यालय परिसरभित्र प्रहरी पोस्ट राख्नु सर्वथा अनुपयुक्त हो । बरु सुरक्षा चुनौती बढ्दै गएको अवस्थामा सुरक्षाका अन्य निकाय र सादा प्रहरीलाई सञ्चालन गर्नुपर्छ । डीडी पन्त, पाटन संयुक्त क्याम्पस, ललितपुर"
उनीहरू नै डलरवादी,"असार ८ गते कान्तिपुरमा युग पाठकको हाइहाइ डलर पढेंँ । लेखले तीन कुरा उजागर गरेको छ । पहिलो, हाम्रो मुलुक ह्यारी ट्रुमनको प्वाइन्ट फोर प्रोग्रामबाट सुरु गरेर आजसम्म आइपुग्दा पूर्णरूपले परनिर्भर भइसकेको छ । यस कुराको सुरुवात राजा महेन्द्रले गरे । तिनका पछि लाग्नेहरूले नै आज अरुलाई डलरवादीको आरोप लगाउँदैछन् । सेना, प्रहरी र हरेक संस्था यसबाट अछुतो नरहे पनि सिमान्तकृतको आवाज उठाउनेहरूप्रति मात्र आरोप लक्षित भएको लेखकको दाबी छ । यो सही र जायज लाग्यो । दोस्रो, लेखकले अप्रत्यक्ष रूपले आफूप्रति लगाएको आरोप स्वीकार गरेका छन् । यदि यसबाट कोही बचेका छैनन् भने सिमान्तकृतका आवाज उठाउनेहरूले त्यसको सदुपयोग गरेको ठहर्छ । कुनै कुराको सदुपयोग राम्रो कि दुरुपयोग राम्रो ? तेस्रो, संविधानमा हस्ताक्षर गर्नेहरूले राजीनामा गरुन् भनी लेखकले चुनौती दिएका छन् । मन्त्रीहरूले पद छाडुन् । सचिवहरूमाथि कारबाही होस् । यी सब नगर्नेहरूले अरुमाथि मात्र आरोप लगाउन पाइँदैन । डाशिवशंकर यादव,छपकैया, वीरगन्ज"
शैक्षिक बेथिति,"शैक्षिक अराजकताले सीमा नाघ्न लागेको यथार्थबाट हामी अनभिज्ञ छैनौं । चाहे विश्वविद्यालय, महाविद्यालय, विद्यालय होस् या शैक्षिक संस्था नियन्त्रण, नियमन गर्ने निकाय नै किन नहोस्, अधिकांश ठाउँमा हिंस्रक गतिविधि बढेको, जस्तोसुकै अवाञ्छित काम भए पनि सम्भव बन्दै गएको छ । उदाहररणका लागि दाङको तुल्सीपुरस्थित संस्कृत विश्वविद्यालयजस्तो पवित्र, प्राज्ञिक निकाय बेलाबखत हुने राजनीतिक आक्रमणले थला परेको छ । यता थेसिस, प्रमाणपत्रको किनबेच, पैसा खुवाएर उच्च अंक ल्याउने, मापदण्ड विपरीत सम्बन्धन दिनेजस्ता विकृतियुक्त क्रियाकलापले शैक्षिक क्षेत्र दुर्गन्धित बनिसकेको छ । सोमबार प्रकाशित आफैंले जाँच लिएर पत्नीलाई जागिर खबर संघीय प्रणाली लागू भएसँगै स्वेच्छाचारिता, अनुशासनहीनता बढेको, नातावाद र कृपावादको जरा शैक्षिक क्षेत्रमा बलियो बन्दै गएको यथार्थसँग सम्बन्धित छ । यतिसम्म कि संघीय शिक्षा नियमावली खारेज गरेर आफूखुसी परिवारका सदस्यलाई शिक्षकमा नियुक्ति गर्ने काम हुँदा पनि बर्दियाको बढैयाताल गाउँपालिका बेखबर देखिएको छ । सो गाउँपालिकास्थित शिक्षा शाखा प्रमुख विष्णु ढकालले कानुन बनाएर आफ्नै श्रीमती सिर्जना पाठकलाई नियुक्त गरेपछि सर्वत्र आलोचना बढ्दा गाउँपालिकाका प्रमुख प्रशासकीय अधिकृत लालबहादुर योगीले थाहा नपाउनु विडम्बना मान्नुपर्छ । शिक्षा निर्देशिकाले मावि तहको शिक्षकका लागि स्नातकोत्तर तह उत्तीर्ण गरेको व्यक्ति हुनुपर्ने नियम तोके पनि डाडुपन्यु लिएर बसेका ढकालले स्नातकोत्तर गरेकी प्रतिस्पर्धीलाई अनुत्तीर्ण गराएको, स्नातकमात्र पास गरेकी श्रीमतीको परीक्षा लिएर उत्तीर्ण गराएको, सरकारी कर्मचारी नियुक्तिमा आफन्त वा परिवारका सदस्य परीक्षार्थी भए त्यो अवस्थामा जिम्मेवार पदाधिकारी बस्न नमिल्ने नियम हुँदाहुँदै सोसमेत उल्लंघन गरेको पाइएको छ । शैक्षिक क्षेत्र अराजक बन्दै सहरदेखि गाउँसम्म निकृष्ट गतिविधिले प्रश्रय पाउन थालेपछि मुलुकको समृद्धि दन्त्यकथामा परिणत हुने निश्चित छ । भुवनेश्वर शर्मा, चन्द्रागिरि२, काठमाडौं"
मेयरको मुख,"महिलाप्रति सभ्य समाजले सुन्नै नसक्ने बोली बोलेका इटहरी उपमहानगरपालिकाका मेयर द्वारिकलाल चौधरीलाई उनको पार्टी नेकपाले कारबाही प्रक्रिया अघि नबढाउनु उदेकलाग्दो छ । मर्यादाहीन र अपमानजनक शब्द बोल्दा पनि मेयरप्रति कुनै एक्सन नलिनुले सत्तारुढ दल महिलाहरूप्रति कस्तो धारणा राख्दो रहेछ भन्ने प्रस्ट भएको छ । नेकपाका आम नेताकार्यकर्ताको बोलीवचन र सोचविचार पनि मेयर चौधरीको जस्तै हो ? होइन भने यस प्रकरणमा नेकपाको धारणा तुरुन्त आउनुपर्यो । पहिले सञ्चारकर्मीमाथि दुर्वचन प्रयोग गरेका उनलाई अब माफी माग्न लाएर मात्र हुँदैन । पार्टीको साधारण सदस्यबाट समेत खारेज गरी मेयर पदबाट राजीनामा गर्न लाउनुपर्छ । नत्र उनको हौसला बढ्दै जाने देखिन्छ ।मानिसले आजीविकाका लागि अनेक काम गरेका हुन्छन् । त्यस्तै कतिपय महिला रहरले नभई बाध्यताले यौनकर्म गर्छन् । सरकारले रोजगारी दिन नसकेपछि पेट पाल्नका लागि उनीहरूलाई त्यस्तो बाध्यता पर्न गएको हो । यौनकर्म गरे भन्दैमा उनीहरूलाई अपमानजनक शब्दले सम्बोधन गर्नु किमार्थ क्षम्य हुन्न । मेयर चौधरीले त्यस्तै गल्ती गरेका छन्, जसलाई यथोचित कारबाही अपेक्षित छ । गोपाल देवकोटा, गोकर्णेश्वर ८, काठमाडौं"
कहाँ खेल्नु ? कहाँ कुद्नु ?,"मुस्किलैले चार आनामा बनेको घरमा बस्छु म । यस क्षेत्रका सबैजसो घर यस्तै छन् । साँघुरो सडक, तर असीमित गतिमा कुद्ने मोटरसाइकल र गाडीहरू । सवारी साधनको गति तथा ध्वनि नियन्त्रणका कुनै मापदण्ड छैन । बस्तीभित्रको सडक भएकाले ट्राफिक प्रहरी हुँदैनन् । पैदल यात्रुका लागि पेटीधरि छैन । मेरो नौ वर्षको छोरो खेल्न खोज्छ, दौडन चाहन्छ, नत्र साइकल चलाउँछु भन्छ । आसपास खुला ठाउँ छैन । सडक न दौडनका लागि उपयुक्त छ, न साइकल चलाउन । टोलमै दुर्घटना भएका खबरहरू सुनिरहिएको हुन्छ । छोरालाई हात समाएर हिँडाउँदा त डर लाग्छ भने एक्लै खेल्न छोड्नु कसरी ?बालाजु चोकबाट झन्डै तीन किमिपश्चिम तारकेश्वर नगरपालिकाको एउटा बस्तीको वास्तविकता हो यो । पछिल्लो समय काठमाडौं उपत्यकामा नयाँ बनेका बस्तीहरूको साझा कथा हो यो ।हाम्रो सन्दर्भमा विकास के हो ? बढ्दो सहरीकरण वा बस्ती विस्तार ! अधिकांश क्षेत्रमा सरकारी योजना अनुसार होइन, जग्गा व्यवसायीले नाफा अनुकूल हुने गरी खेतीयोग्य समथर क्षेत्रमा घरघडेरी विस्तार गरेका छन् । सर्वसाधारणले वैदेशिक रोजगारी लगायतका स्रोतबाट जम्मा भएको आयको ठूलो हिस्सा त्यस्ता घडेरीमा लगानी गरी घर बनाएका छन् । धेरैले परम्परागत आर्थिक क्रियाकलाप छोडेका छन् र अव्यवस्थित सहरको सदस्य बनेका छन् । नेपाली समाजले कुनै पनि व्यक्तिको सफलताको मापदण्ड काठमाडौं वा यस्तै सहरी क्षेत्रमा जोडेको घरघडेरीलाई बनाउने गरेको छ । अनि अधिकांश नेपालीको जीवनभरको सपना सहरी क्षेत्रमा घरघडेरी बनेको छ । यसैले जग्गाको माग उच्च छ र मूल्य अकासिएको छ । जग्गाको मूल्यवृद्धि र यसको उत्पादन वृद्धि वा आर्थिक मुनाफा वृद्धिमा खासै योगदान भने छैन । यस प्रवृत्तिले बालबालिका खुला ठाउँमा खेल्ने अधिकारबाट वञ्चित भएका छन् र साँघुरो घरभित्र खुम्चिन बाध्य छन् । युनिसेफ (२०१८) को एउटा प्रतिवेदन भन्छ विश्वका करिब ९० प्रतिशत बालबालिका र किशोरकिशोरी अफ्रिका र एसियामा छन्, जहाँ तीव्र सहरीकरण छ । पछिल्लो सरकारी तथ्यांक भन्छ नेपालमा झन्डै ६० प्रतिशत घरपरिवार सहरमा बस्छन् । नेपालमा सहरमा बस्ने बालबालिका १ करोडभन्दा बढी भएको तथ्यांक छ । तर सहरीकरण बालमैत्री हुन नसकेका कारण उनीहरूको शारीरिकमानसिक विकास सही ढंगले हुन सकेको छैन, भविष्य जोखिमपूर्ण बन्दै गएको छ । त्यसो त संविधानमा बालअधिकारलाई मौलिक हकका रूपमा अंगीकार गर्दै बालबालिकाको सर्वोत्तम हितलाई प्राथमिक रूपमा ध्यान दिने राज्यको नीति हुने उल्लेख छ । नेपालमा बालबालिकाका शारीरिक, मानसिक तथा बौद्धिक विकास गरी बालअधिकारको प्रवर्धन गर्न सरकारका मन्त्रालय, विभाग तथा कार्यालयहरू क्रियाशील छन् । त्यस्तै, स्थानीय सरकार सञ्चालन ऐन, २०७४ मा वडा समितिको काम, कर्तव्य र अधिकारमा बालबालिकालाई लक्षित गरी बालउद्यान तथा खेलकुद पूर्वाधारको निर्माण गर्ने जस्ता विषय उल्लेख छन् । सरकारले संयुक्त राष्ट्रसंघीय बालअधिकार सम्बन्धी महासन्धि, १९८९ सहित अन्य अन्तर्राष्ट्रिय सन्धि तथा दिगो विकास लक्ष्यप्राप्तिमा प्रतिबद्धता जनाएको छ । यस अन्तर्गत बालबालिकाको गुणस्तरीय शिक्षा तथा स्वास्थ्य, हरित सार्वजनिक स्थलमा पहुँच, बालश्रमको अन्त्य जस्ता विषयलाई सम्बोधन गर्नुपर्ने हुन्छ । तर, अझै धेरै बालबालिकाका लागि गुणस्तरीय शिक्षा, स्वास्थ्यमा सहज पहुँच, बालसहभागिता, बालमैत्री वातावरणको अभावजस्ता समस्या विद्यमान छन् । स्थानीय विकास र आर्थिक समृद्धिसँग जोडिएका बहस तथा विकास प्रक्रियामा बालमैत्री विकासको अवधारणा पर्न सकेको छैन । सडकहरू असुरक्षित छन् । न पिउने पानीको राम्रो व्यवस्था छ, न बर्खाको पानीको उचित निकासको व्यवस्था । सार्वजनिक खेल मैदान तथा पार्क त बनेकै छैनन् र भएका पनि अतिक्रमणमा परेका छन् । यसको ठूलो असर सहरी बालबालिका तथा किशोरकिशोरीलाई परेको छ । स्थानीय सरकारका विकास योजनामा बालबालिकाको न्यूनतम आवश्यकताको विषयलाई गम्भीरतापूर्वक लिइएको छैन । स्मार्ट सहर बारे छलफल भएका छन्, फ्री वाइफाइ प्राथमिकतामा परेका छन्, तर बालबालिका बहिष्करणमा परेका छन् ।खेल मैदान र खुला सार्वजनिक स्थलको अभावमा धेरैजसो केटाकेटी मोबाइल, कम्प्युटर तथा टीभीमा अत्यधिक समय बिताउन बाध्य छन् । अभिभावकले उनीहरूलाई यसको विकल्प पनि दिन सकेका छैनन् र यो उनीहरूको लत बनिसकेको छ । यो वातावरणमा हुर्किएका बालबालिकाको शारीरिकमानसिक विकास कस्तो होला ? उनीहरूमा रचनात्मकताको विकास कसरी हुन सक्ला ? समाजमा कसरी घुलमिल हुन सक्लान् ? बालबालिकामा डिप्रेसन को समस्या देखिएको छ । शिक्षा, स्वास्थ्य यातायात लगायतका पूर्वाधारका आधारमा ग्रामीण क्षेत्रभन्दा सहरी क्षेत्रमा सुविधा बढी छ । तर विषादीयुक्त खाद्यान्न, प्रदूषित वातावरण आदिका कारण सहरी जीवन कहर बनेको छ । विकास सुरक्षित, सहज वर्तमान र समुन्नत भविष्यको आधार हुनुपर्ने हो । हाम्रा भविष्य बालबालिका भएकाले समग्र विकास प्रक्रिया बालकेन्द्रित हुनुपर्छ । विकास प्रक्रियामा बालसहभागिता गराइनुपर्छ । उनीहरूको हितलाई उच्च प्राथमिकतामा राखिनुपर्छ । अब टोलटोलमा उद्यान, खेल मैदान बनाइनुपर्छ । सडक हरितीकरणमा ध्यान दिनुपर्छ, सडकपेटीको अनिवार्य व्यवस्था हुनुपर्छ । सहरीकरण र नयाँ बस्ती विस्तारमा बालमैत्री पूर्वाधारको अवधारणा बनाई गम्भीरतापूर्वक लागू गरिनुपर्छ, ताकि हाम्रा छोराछोरीले चाहेका बेला सडकमा साइकल चलाउन सकून् ।सम्झना वाग्ले भट्टराई"
ग्रेडिङको गह्रौं भारी,"विभेदको शृङ्खलाशिक्षामा गरिएका पछिल्ला अनुसन्धानहरूले के देखाएका छन् भने, परीक्षा भनेको नितान्त प्राविधिक कुरा हो । परीक्षा प्रणालीले विद्यार्थीको सीप, प्रतिभा र क्षमताको पूर्ण रूपमा मापन गर्न सक्दैन । नम्बर या ग्रेड घट्नु भनेको दिमाग घट्नु होइन । कहिलेकाहीँ नम्बर तलमाथि हुँदा कोकोहोलो गर्नुको तुक छैन । धेरै नम्बर ल्याउने हीरा र थोरै नम्बर ल्याउने कीरा होइन । मानिसको दिमागलाई अङ्क या अक्षरले मापन गर्न सक्दैन । हामी भने राम्रो नम्बर ल्याउनेलाई बढी उचालिरहेका छौँ र अलिकति थोरै ल्याउनेलाई हतोत्साहित गरिरहेका छौँ । एउटै उदाहरण हेरौं, हाम्रो प्रणालीले १११२ मा विज्ञानगणित नपढ्नेलाई पछि गएर मेडिकल, इन्जिनियरिङ र नर्सिङ पढ्ने ढोकै बन्द गरिदिन्छ । जबकि हाम्रोमा कक्षा १११२ मा विज्ञानगणित नपढेका विद्यार्थीेले पनि विदेशका कतिपय शिक्षण संस्थामा नर्सिङ पढ्न पाउँछन् । बेवकुफ तिनीहरू हुन् कि हामी ? कहिलेकाहीँ विद्यार्थीले चाहँदाचाहँदै पनि राम्रो नम्बर ल्याउन सकेका हुँदैनन् । उसै पनि नौदेखि बाह्र कक्षासम्मलाई माध्यमिक शिक्षा भनेर तोकिसकिएको छ । एउटै तहको माथिल्लो कक्षामा जाने सवालमा किन विभेद गर्नु ? यो र त्यो ग्रेडका नाउँमा तिनीहरूलाई विषय तोकिदिएर एउटा सीमारेखामा किन बाँध्नु ? एकातिर ए प्लस र ए को भारी बोकाएर केही विद्यार्थीलाई गाह्रा मानिएका विषय पढ्न बाध्य पार्नु, अर्कातिर तलका ग्रेड ल्याउनेलाई ठूला विषय पढ्ने चाहना हुँदा पनि रोक्नु त्यति राम्रो होइन कि ? कतै हामी धेरै अङ्क ल्याउने र नल्याउने दुवै थरी विद्यार्थीको सपना दुर्घटित बनाउँदै त छैनौँ ? यसतर्फ नेपाली शिक्षा जगत्ले पुनर्विचार गर्ने हो कि ?"
चन्द समूहका चार नेता पक्राउ,"काठमाडौं चन्द समूहका केन्द्रीय सदस्य नरबहादुर कार्की पक्राउ परेका छन् । महानगरीय प्रहरी अपराध महाशाखा र काठमाडौं प्रहरीको टोलीले सोमबार बालुवाटारबाट उनलाई पक्राउ गरेको हो । उनी चलचित्र निर्मातासमेत हुन् । मोरङ संवाददाताका अनुसार प्रहरीले चन्द समूहका मोरङ जिल्ला जनपरिषद् अध्यक्षसहित तीन जनालाई बेलबारी नगरपालिका३ स्कुलडाँडाबाट पक्राउ गरेको छ । सुन्दरहरैंचा नगरपालिका१२ का जनपरिषद् अध्यक्ष ४० वर्षीय अशोक राई, कानेपोखरी गाउँपालिका६ का ३४ वर्षीय सुदीप भन्ने कंश धिमाल र उर्लाबारी२ सालबारीका ४८ वर्षीय केन्द्रलाल धिमाललाई जिल्ला प्रहरी कार्यालय मोरङले सोमबार पत्रकार सम्मेलन गरी सार्वजनिक गरेको छ । उनीहरूले लुकाइछिपाइ राखेका दुई थान अटोमेटिक पेस्तोल, त्यसमा लाग्ने ४ थान म्याग्जिन, १४ राउन्ड गोली, ३ नाल भरुवा बन्दुक, बारुद, छर्रा, नटबोल्ट, केप, वासर र पुल्थ्रोमा प्रयोग भएको कपडा बरामद गरिएको जिल्ला प्रहरी कार्यालय मोरङका प्रहरी उपरीक्षक विश्व अधिकारीले बताए । एक नाल भरुवा बन्दुक लोड अवस्थामा बरामद भएको उनको भनाइ छ । पक्राउ परेका राई र कंश को१७प ४५६८ नम्बरको मोटरसाइकलमा बेलबारी जाँदै थिए । उनीहरू प्रतिबन्धित चन्द समूहका नेताकार्यकर्ता भएकाले समातिएको अधिकारीले बताए । प्रारम्भिक अनुसन्धानका क्रममा उनीहरूले कंशको घरमा हतियार लुकाएर राखेको खुलेको थियो, उनले भने, तत्काल उनको घर जाँच गर्दा रातो झोलामा राखिरहेको अवस्थामा दुई थान अटोमेटिक पेस्तोल, त्यसमा लाग्ने ४ थान म्याग्जिन र १४ राउन्ड गोली बरामद भयो । कंशमाथि २०६६ सालमा उर्लाबारीको मंगलबारेस्थित सुनचाँदी पसलमा लुटपाट गरेको मुद्दा पनि छ । त्यही वर्ष उनले झापाको दमकस्थित लक्ष्मी बैंक लुटपाट घटनामा ७ वर्ष कैद भुक्तान गरिसकेका थिए । उनीहरूविरुद्ध मुद्दा दर्ता गरी थप अनुसन्धान भइरहेको अधिकारीले बताए ।"
बीपीमा विदेशीलाई बढी कोटा,"काठमाडौं बीपी कोइराला स्वास्थ्य विज्ञान प्रतिष्ठानले चिकित्सा शिक्षा ऐनविपरीत स्नातकोत्तर (पीजी) कार्यक्रममा ५० प्रतिशतभन्दा बढी विदेशी विद्यार्थीका लागि भर्ना खोलेको छ । चिकित्सा शिक्षा ऐनअनुसार विदेशी विद्यार्थीका लागि कुल संख्यामा एक तिहाइ (३३ प्रतिशत) भन्दा बढी सिट छुट्याउन पाइँदैन । बीपी प्रतिष्ठानले पीजी भर्नाका लागि असार ७ गते प्रकाशन गरेको विज्ञापनमा सर्जरी, बालरोग (पेडियाट्रिक्स), मेडिसिन, एनेस्थेसिया, नाककानघाँटी (ईएनटी) लगायतका विषयमा विदेशी विद्यार्थीका लागि ५० प्रतिशतभन्दा बढी सिट छुट्याइएको छ । सर्जरीतर्फ ६ सिटमा २ नेपाली र ४ विदेशी विद्यार्थीलाई छुट्याइएको छ । बालरोग र मेडिसिनका ५५ सिटमा नेपालीलाई २२ सिटमात्रै उपलब्ध छ । चिकित्सा शिक्षा ऐन, २०७५ को दफा १७ (५) ले स्नातक तथा स्नातकोत्तर तहका लागि तोकिएका कुल सिट संख्यामध्ये विदेशी विद्यार्थीको संख्या एक तिहाइभन्दा बढी हुने छैन भनिएको छ । पीजी सिटमा अध्ययन गर्न पाउने नेपाली विद्यार्थीको सम्पूर्ण शुल्क नेपाल सरकारले बेहोर्ने गरेको छ भने भारतीय विद्यार्थीका हकमा झन्डै १ करोड रुपैयाँ शुल्क तोकिएको छ । नेपाल मेडिकल काउन्सिलका निमित्त अध्यक्ष डा नारायणविक्रम थापाले यो विषयमा काउन्सिलको ध्यानाकर्षण भइसकेको भन्दै ऐनअनुसार सबै विषयको ३३ प्रतिशत कोटा हो कि प्रत्येक विषयको हो भन्ने अस्पष्ट रहेको बताए । विदेशी विद्यार्थीबाट राम्रो पैसा आउँछ, अहिले प्रतिष्ठान आर्थिक संकटमा छ भनेर प्रतिष्ठानका निर्देशक गौरीशंकर शाहले मलाई जवाफ दिनुभएको छ, डाथापाले कान्तिपुरसँग भने । विद्यार्थीको कुल संख्या कति पुर्याउने भन्ने अधिकार प्रतिष्ठानको रहेको भन्दै उनले यो विषयमा निर्णय गर्ने क्षेत्राधिकार काउन्सिलको नरहेकाले जानकारी मन्त्रालयमा पठाइएको बताए । स्वास्थ्यमन्त्रीको ध्यानाकर्षण बीपी प्रतिष्ठानले स्नातकोत्तर तहमा नेपालीभन्दा बढी विदेशी विद्यार्थी भर्ना गर्न खोजेको भन्दै सरकारी चिकित्सक संघ (गोडान) र युवा चिकित्सक संघले स्वास्थ्यमन्त्रीको ध्यानाकर्षण गराएका छन् । उनीहरूले सोमबार उपप्रधान तथा स्वास्थ्यमन्त्री उपेन्द्र यादवलाई ध्यानाकर्षण पत्र बुझाउँदै चिकित्सा शिक्षा ऐनअनुसार विदेशीलाई अधिकतम ३३ प्रतिशत सिट दिन मिल्ने गरी अविलम्ब विज्ञापन सच्याउन माग गरेका छन् । प्रतिष्ठानले गैरजिम्मेवार रूपमा जेहेनदार स्वदेशी विद्यार्थीलाई निरुत्साहित गर्ने गरी सिट बाँडफाँट गरी विदेशी विद्यार्थीलाई प्राथमिकता दिएको आरोप चिकित्सकहरूको छ । गोडान अध्यक्ष डा दीपेन्द्र पाण्डेले स्नातकोत्तर तहको भर्नालाई प्रतिष्ठानको आर्थिक आर्जन र अनियमितताको माध्यम बनाएर सरकारद्वारा सञ्चालित प्रतिष्ठानको मानमर्दन गरिएको प्रतिक्रिया दिए ।"
"कंक्रिटको काठमाण्डु, कालो टोकियो","काठमाडौं  जापानी चित्रकार मासाई सुजुकी एक दिन न्युर्योक पुगिन् । उनलाई समसामयिक आर्टबारे खासै चासो थिएन । जब उनले एउटा आर्ट ग्यालरीको ढोका उघारिन्, भित्र केवल माटो देखिन्, त्यहाँ केही व्याख्या थिएन । ठिक अर्कोतिर एउटा झ्याल थियो, जहाँबाट सहरका घरैघर मात्रै देखिन्थ्यो । उनी स्तब्ध भइन् । उनलाई आफूले गरेको कलाकर्म केही पनि हैनजस्तो लाग्यो । त्यतिबेला उनी एउटा एयरलाइन्समा काम गर्थिन्, तत्काल राजीनामा दिइन् र थिएटर कम्पनीमा आबद्ध भइन् । माटोसँग उनको संवेदना कस्तो भने यतिबेला उनको एकल कला प्रदर्शनी पाटनस्थित ग्यालरी एमक्यूबमा चलिरहेको छ, जहाँ अलिकति पनि माटो देखिँदैन । सहरको दृश्यचित्रहरू पोतिएको उनका क्यानभास एकदमै सुक्खा देखिन्छन् । अलिक मास्तिरको आकाशबाट हेर्दा जसरी सहरलाई कंक्रिट नै कंक्रिटको जंगलजस्तै देखिन्छ, उनको सिटी स्केप पनि ठिक त्यस्तै छ । कहीँकतै पनि खुला थलो, हरियो चौर, बगैंचा र माटो देखिँदैन । तीव्र सहरीकरणप्रति एउटा चित्रकारले गरेको उत्कृष्ट व्यंग्य हेर्ने हो भने उनको कला काफी लाग्छ । हाल जापानमै रहेकी उनले क्याटलगको सन्देशमार्फत न्युर्योकको कथा भन्दै माटोप्रतिको मानव सम्बन्धको गहिरो अनुभूति प्रकट गरेकी छन् । ग्यालरीमा उनको चित्र हेर्दै जाँदा मनभित्र निकै उकुसमुकुस पैदा हुन्छ । श्वास फेर्नै गार्हो भएझैं । तीव्र औद्योगिकरणप्रति सुजुकीले गरेकी यो कलात्मक व्यंग्य हो । काठमाण्डु शीर्षकको दृश्यचित्रमा कहीँकतै मन्दिर देखिँदैन, पशुपतिनाथ, स्वयम्भू, बौद्ध, फराकिला सडक, बाग्मती या दरबार स्क्वायरहरू कतै देखिँदैन । देखिन्छ त फगत मसिना कंक्रिटका थोपाजस्ता आकृति । अन्धाधुन्ध सहरीकरणले पारेको प्राकृतिक र सांस्कृतिक विनाशको व्यथा उनको क्यानभासमा छरपस्टिएको छ । वनजंगल र खेतीयोग्य जमिनको विनाश गरी ठड्याइएका अग्ला घरहरू, होटल, कलकारखाना र व्यापारिक थलोहरूले दिएको कृत्रिम सौन्दर्यलाई चित्रमार्फत सुजुकीले झँटारो हानेकी छन् । टोकियो शीर्षकको अर्को चित्र काठमाण्डु भन्दा झन् उकुसमुकुस लाग्छ । काठमाडौं दृश्यचित्रमा केही रंगिनपन प्रस्तुत गरेकी सुजुकीले टोकियोलाई पूरै श्यामश्वेत देखाएकी छन् । काठमाडौं सहरभन्दा टोकियो झन् मृत बन्दै गइरहेको सन्देश दिन उनी सफल छिन् । शुक्रबारदेखि जारी उनको प्रदर्शनीमा प्रायः उनले मिक्स मिडिया प्रयोग गरेर कोरेकी चित्रहरू छन् । सहर भिडैभिड र निराशालाई रंगमार्फत देखाएकी छन् । उज्यालो जस्तो देखिए पनि सहर धिपधिपेमा निभ्न लागिरहेको झैं लाग्छ । मानिसजस्तै प्रत्येक सहरहरू बाँच्नकै लागि दिन र रातहरू गन्दै बसेको अर्थमा उनले चित्र कोरेकी छन् । सुजुकीका अनुसार विभिन्न ठाउँहरूमा जाँदा जसरी उनी प्रकृति, रुखसँग नजिक भइन् सहरहरूसँग पनि निकट भइन् । तर प्रकृतिमा भएको आनन्दभन्दा अव्यवस्थित सहरका भवनहरूबाट उनी विरक्तिइन् । मानिस र सहरलाई तुलना गर्दै उनले त्यसलाई नै कलामा उतार्ने कोसिस गरिन् । उनका चित्रमा सहरमात्रै हैन, सर्वत्र प्राकृतिक विनाशको दृश्य पनि देखिन्छ । प्रकृतिमाथि मान्छेको अत्याचार यति छ, झरनाहरू पनि अब काला देखिन्छन् । पानी कालै बगिरहेको छ उनको क्यानभासमा । रुखबिरुवा पनि कालै देखिन्छन् । यसले मानिसको मनोविज्ञानलाई पनि अस्थिर बनाइदिएको छ । यही अस्थिरतालाई पनि उनले चित्रमा उतारेकी छन्, एक्प्रेसन एन्ड थट शीर्षकमा । प्रायः अमूर्त शैलीका सुजुकीको चित्रमा मूलतः बाह्य वातावरणको नै प्रभाव देखिन्छ । सन् १९८३ देखि २०१६ सम्ममा उनले कोरेका ट्री र फल सिरिजका कलाहरूमा पनि पतन हुँदै गइरहेको प्राकृतिक सौन्दर्यका पक्षहरू बढी आएका छन् । सुजुकीको कलामा सहरीकरणसँगै मासिँदै गइरहेको प्राकृतिक सौन्दर्यप्रतिको चिन्ता गम्भीर रूपमा पाइने ग्यालरीका सञ्चालक एक चित्रकार मनीषलाल श्रेष्ठ बताउँछन् । अहिले प्रदर्शनरत चित्रहरू भने उनले सन् १९८२ देखि २०१४ सम्ममा तयार पारेकी हुन् । प्रदर्शनी असार १५ गतेसम्म जारी रहने बताइएको छ ।"
प्रभासको कविता प्रथम,"काठमाडौं नेपाल प्रज्ञाप्रतिष्ठानको ६२ औं वार्षिकोत्सवका अवसरमा आयोजित राष्ट्रिय कविता महोत्सवमा धादिङका हेम प्रभास प्रथम भएका छन् । उनको परदेश गएका पतिका नाममा शीर्षकको कविता प्रथम भएको हो । डोटीका सुभाषचन्द्र भण्डारीको किनाराका अलिखित संवेगहरू शीर्षक कविता दोस्रो भएको छ । लमजुङका प्रज्वल अधिकारीको पाठशाला, काठमाडौंका प्रकाश बस्नेत गफाडी को इन्द्रधनुष र शान्ति शर्माको उज्यालोको गीत कविता तेस्रो भएका छन् । प्रतियोगितामा सहभागी ३४० कवितामध्ये उत्कृष्ट ३१ वाचनका गरिएको थियो । प्रतिष्ठानका काव्य विभाग प्रमुख हेमनाथ पौडेलको संयोजकत्वमको तीन सदस्यीय निर्णायक समितिले प्रथम, द्वितीय र तृतीय कविता चयन गरेको हो । समितिका सदस्यमा गीता त्रिपाठी र प्रल्हाद पोखरेल रहेका थिए । उपप्रधानमन्त्री ईश्वर पोखरेलले उद्घाटन गरेको महोत्सवमा विभिन्न कवि तथा साहित्यकारहरूको उपस्थिति रहेको थियो ।"
चित्रमा मायालु जोडी,"काठमाडौं  कोठाको भित्ताभरि नै मायालु जोडी देखिन्छ । भित्ताहरूमा युगल जोडी कतै हावामा उडेका छन्, कतै फूलमा यात्रा गरिरहेका छन् भने कतै चरासँगै रहेका छन् । काल्पनिक रूपका वैवाहिक बन्धनमा बाँधिएका जोडीका चित्रहरूलाई भिन्नभिन्न रूप दिँदै कलामा कलाकार सविता डंगोलले उतारेकी हुन् । पाटन दरबारस्थित इमेज आर्कमा शुक्रबारदेखि एकल प्रदर्शनीमा राखिएका ३८ वटा क्यानभासहरूमा डंगोलले सुखी परिवारका लागि पतिपत्नीका बिच हुनैपर्ने सम्बन्धलाई उत्कृष्ट रूपमा उतारेकी छन् । वैवाहिक जीवन सुखमय बनाउन पतिपत्नीका बिचको सम्बन्ध कस्तो हुनुपर्छ भन्ने भाव प्रस्तुत गर्न कलाकार डंगोलले कपुल सिरिजका कलाहरू आफ्नो क्यानभासमा उतारेको बताइन् । वैवाहिक जीवनपछि सम्बन्धमा विभिन्न उत्तारचढावहरू आउँछन् तर त्यसलाई समस्याभन्दा पनि समाधानतर्फ कसरी लैजान सकिन्छ भन्ने मूल मर्मलाई कलामा अभिव्यक्त गरिएको छ । कलाकार डंगोलले कपुल सिरिजका सम्भवतः सबैजसो कलामा काइयोको चित्र उतारेकी छन् । डंगोलका अनुसार कपालमा समस्याको रूपमा रहेको लट्टाहरूलाई जसरी काँइयोले फोर्ने काम गर्छ, त्यसरी नै वैवाहिक जीवनमा समस्याहरू आउँदा आपसी समझदारीमा नै त्यसलाई सल्टाउनेतिर लैजानुपर्छ भन्ने देखाउन प्रत्येक क्यानभासहरूमा काँइयो पनि प्रतीकात्मक अर्थ दिन प्रस्तुत गरिएको छ । हामी एकअर्कासँग विवाहपछि भावनात्मक रूपमा नै नजिक हुनु जरुरी छ, उनी भन्छिन्, भित्री मनैदेखि दुवैले एकअर्काको भावनाको कदर गर्दै सहयोग र समर्थन भएमा सुखी दाम्पत्य जीवन जिउन सकिन्छ । डंगोलको कलामा आफूले आफ्नो जीवनमा अनुभव गरेका सम्पूर्ण पक्षहरू प्रस्फुटन भएको कलाकार तथा डंगोलका श्रीमान् ईशान परियार बताउँछन् । उनी भन्छन्, उहाँको कलामा उहाँकै जीवनका कथा, अनुभव र भोगाइहरू छन् । जुन अत्यन्तै सुन्दर ढंगले सजाएर कलामा उतार्नुभएको छ । विवाहपछि पनि हामीसँगै एउटै फिल्डमा छौँ । एकअर्काप्रति सम्मान, माया र सद्भावले हामी आफ्नो काममा सफल भएका छौँ, उनले भने । परियारको कुरालाई समर्थन गर्दै डंगोल भन्छिन्, विवाहपछि पनि हामीमा उस्तै आदर्शप्रेम छ । हाम्रो एक अर्काको सम्बन्ध निश्चल छ र हामी आफ्नो काममा स्वतन्त्र छौँ, त्यही मेरा अनुभवहरू कलामा पोखेँ । डंगोलको कलामा नेवारी परम्परागत पक्षहरूसमेत झल्केका छन् । उनको क्यानभासहरूमा फूलहरू, पशुपक्षीहरू पनि छन् । थाङका र पौवा शैलीका परम्परागत कलाको प्रभाव आफ्नो कलामा देखिएको उनी स्विकार्छिन् । उनले एक्रेलिक, पेन एन्ड इन्क माध्यमबाट चित्रहरू तयार गरेकी छन् । एक्रेलिक माध्यममा बनाइएका लभ इन एर, फिल डिप, आडोलाइज, ब्लुमिङ लोटस, सेम सोयल, एडोरेसन लभ जस्ता कलाहरू लोभलाग्दा छन् ।"
दूतावासले सुन्न थाल्यो विद्यार्थीका समस्या,"अस्ट्रेलिया  अस्ट्रेलियामा अध्ययनरत नेपाली विद्यार्थीबाट गुनासो आउने क्रम बढेपछि यहाँस्थित नेपाली दूतावासले विद्यार्थीका समस्या बुझ्न थालेको छ । परराष्ट्र मन्त्रालयको निर्देशनमा दूतावासले विद्यार्थीमाझ पुगेरै अन्तरक्रिया गर्न सुरु गरेको छ । यसले विद्यार्थीबाट उनीहरूका वास्तविक समस्या पहिचान भएको र त्यसलाई समाधान गर्न पहल गरिने दूतावासले जानकारी दिएको छ । विद्यार्थीका वास्तविक समस्या के हुन्, तिनको निराकरण कसरी गर्न सकिन्छ लगायत विषयमा बुझ्नु कार्यक्रमको मुख्य उद्देश्य रहेको अस्ट्रेलियाका लागि नेपालकी कार्यवाहक राजदूत द्रुपदा सापकोटाले बताइन् । दूतावासले विद्यार्थीका समस्या समाधान गर्न सघाउने र आवश्यक परेको अवस्थामा परराष्ट्र मन्त्रालयमार्फत सरोकारवाला निकायमा पठाइने उनको भनाइ छ । अस्ट्रेलियामा रहेका शैक्षिक निकायबाट पनि केही समस्या भए त्यसका लागि समेत दूतावासले छलफलमार्फत समस्या समाधान खोज्न प्रयास गर्ने उनले बताइन् । अस्ट्रेलियामा करिब ४० हजार विद्यार्थी छन् । उनीहरूले दूतावासलाई नेपाल सरकारमार्फत अस्ट्रेलिया ल्याउने कन्सल्टेन्सीलाई कडा नियमन गर्न सुझाएका थिए । विद्यार्थीमा पछिल्लो समय देखिँदै आएको मानसिक समस्या, उनीहरूलाई सल्लाह सुझाव दिने भरपर्दो निकाय अभाव, विभिन्न कारणले विद्यार्थी ठगिनेलगायत समस्या रहेकाले यस विषयमा दूतावास गम्भीर हुनुपर्ने उनीहरूले बताएका थिए । अस्ट्रेलिया अध्ययन गर्न आउनुअघि नै विद्यार्थीलाई सरकारमार्फत यहाँका विषयमा उचित जानकारी दिने व्यवस्था मिलाउन पनि उनको सुझाव छ ।"
क्लिनफिड विरुद्ध टीभी प्रसारण बन्द,"काठमाडौं  सरकारले विदेशी विज्ञापन प्रसारण गर्न नपाइने (क्लिनफिड) व्यवस्था लागू गर्न खोजेको भन्दै केबल टेलिभिजन व्यवसायीले विदेशी च्यानल प्रसारण २४ घण्टाका लागि रोकेका छन् । सरकारले संसद्मा विज्ञापन विधेयक २०७६ दर्ता गरी अन्तर्राष्ट्रिय अभ्यासअनुसार नै क्लिन फिड लागू गर्न खोज्दा व्यवसायीहरू भने विरोधमा उत्रिएका हुन् । केबल टेलिभिजन व्यवसायीहरूभन्दा बाहेक सबै सरोकारवाला निकायहरूले नेपालमा पनि क्लिनफिड लागू हुनुपर्ने भन्दै लबिइङ गर्दै आएका छन् । क्लिनफिड लागू हुँदा नेपाललाई धेरै दृष्टिकोणले फाइदा पुग्ने उनीहरूको बुझाइ छ । व्यवसायीले भने त्यसको विरोधमा सोमबार ३ बजेबाट मंगलबार ३ बजेसम्म विदेशी विज्ञापन बज्ने टेलिभिजन च्यानल बन्द गरेका छन् । व्यवसायीहरूको यो कदमलाई सरोकारवाला विज्ञहरूले संविधानविरोधी कदम र उपभोक्तालाई बन्धक बनाएको भन्दै आलोचना गरेका छन् ।साइबर कानुनका जानकार अधिवक्ता बाबुराम अर्यालले व्यवसायीको आन्दोलन संविधानविपरीत भएको बताए । कानुनबमोजिम बाहेक कुनै छापा, विद्युतीय प्रसारण तथा टेलिफोन लगायतका सञ्चार साधनलाई अवरुद्ध गरिने छैन, संविधानको सञ्चारको हकसम्बन्धी प्रावधानमा उल्लेख गरिएको छ । केबल टेलिभिजन व्यवसायीहरूले आफ्नो उद्योगको संवेदनशीलता नबुझी आन्दोलन गरेको उनको टिप्पणी छ । उनीहरूको गुनासो राज्यसँग हो । राज्यसँगको द्वन्द्वमा उपभोक्ताको अधिकार हनन गर्नु जायज होइन, उनले भने, यो उपभोक्ता प्रतिको धोका हो । फ्रिडम फोरमका संस्थापक अध्यक्ष तारानाथ दाहालले उपभोक्तालाई बन्धक बनाएर केबल टेलिभिजन व्यवसायीले राज्यसँग बार्गेनिङ गरेको आरोप लगाए । दाहाल सरकारले गरेको गल्तीका कारण टेलिभिजन प्रसारणमा निजी क्षेत्र हाबी भएको तर्क गर्छन् । सन्देशमूलक र समाचारमूलक टेलिभिजन च्यानल उपभोक्ताको घरसम्म पुग्ने गरी पूर्वाधार तयार नगरेर सरकारले गम्भीर गल्ती गरेको छ, दाहालले भने, सरकारको यो गल्तीका कारण टीभी प्रसारण निजी क्षेत्रको हातमा पुग्यो ।सरकारले राष्ट्रिय सभामा दर्ता गरेको विज्ञापन विधेयक २०७६ मा क्लिनफिडसम्बन्धी व्यवस्था छ । विधेयकको दफा ६ मा ऐन लागू भएपछि सरकारले राजपत्रमा सूचना प्रकाशित गरी क्लिन फिडको व्यवस्था लागू गर्न सक्ने प्रावधान राखिएको छ । यही दफाको उपदफा २ मा विदेशी विज्ञापनलाई डबिङ गरी प्रसारण गर्न नपाइने प्रावधान छ । सरकारका प्रवक्ता एवं सञ्चार तथा सूचना प्रविधिमन्त्री गोकुल बाँस्कोटाले केबल टीभी व्यवसायीको आन्दोलन अनुचित रहेको बताए । उनले नेपाली विज्ञापन बजारको सुदृढीकरणका लागि यो व्यवस्था लागू गर्न खोजिएको दाबी गरे । संसारका धेरै देशमा क्लिनफिड लागू भएको छ, उनले भने, यसले नेपाली विज्ञापन बजारलाई सुदृढीकरण गर्नुका साथै कन्टेन्ट उत्पादनको क्षमता अभिवृद्धि गर्नेछ । यो विधेयकबारे संसद्मा छलफल भइरहेकाले सरकारसँग माग राख्नुको अर्थ नभएको उनले बताए । नेपाल विज्ञापन संघले सरकारले विधेयकमा राखेको क्लिन फिडसम्बन्धी प्रावधानको समर्थन गरेको छ । संघका अध्यक्ष रवीन्द्रकुमार शशिले नेपाली उपभोक्ताले विदेशी च्यानल हेरेबापत शुल्क तिर्ने भएकाले विदेशी विज्ञापन बजाउन नहुने बताए । उनका अनुसार क्लिनफिड लागू भएपछि नेपालको विज्ञापन बजार २ अर्बले वृद्धि हुने अनुमान गरिएको छ । अहिले नेपालको विज्ञापन बजारको आकार करिब १२ अर्बजति रहेको उनले बताए । क्लिनफिड लागू भए के हुन्छ ? सरकारले तयारी गरेअनुसार क्लिनफिड लागू भए नेपालमा प्रसारण हुने विदेशी च्यानलहरूले विज्ञापन बजाउन पाउने छैनन् । त्यसको साटो नेपालमै उत्पादित विज्ञापनहरू प्रसारण गर्नुपर्ने हुन्छ । २०७५ वैशाख २ गतेसम्म सञ्चार तथा सूचना प्रविधि मन्त्रालयको तथ्यांकअनुसार नेपालमा १ सय ५० वटा विदेशी च्यानलले प्रसारण गर्ने अनुमति लिएका छन् । यीमध्ये सबैमा विदेशी विज्ञापन बज्छ । यसले स्वदेशी विज्ञापन बजारलाई असर गरिरहेको विज्ञापन संघले जनाउँदै आएको छ । अन्तर्राष्ट्रिय अभ्यास पनि क्लिनफिड अनुसार नै चलिरहेको छ । सरकारले नै २०७३ मा तयार पारेको विज्ञापनरहित (क्लिनफिड) नीतिअनुसार अमेरिका, युरोपेली, दक्षिणपूर्वी एसियाली मुलुकले विज्ञापनसहित प्रसारण गर्ने च्यानलले ग्राहकबाट शुल्क लिन नपाउने व्यवस्था गरेका छन् । यी मुलुकहरूमा विज्ञापनरहित प्रसारण गर्ने च्यानलले ग्राहकबाट शुल्क लिन पाउने प्रावधान रहेको नीतिमा उल्लेख गरिएको छ । पाकिस्तानमा विदेशी च्यानलले ग्राहकबाट शुल्क लिन नपाउने व्यवस्था गरिएको छ । बंगलादेशले सशुल्क च्यानलमा मूल्य नियमनको कानुनी व्यवस्था गरेको छ । भुटानमा च्यानल वितरणको अधिकार सरकारी निकायमै राखिएको छ, नीतिमा भनिएको छ, यी मुलुकमा विदेशी च्यानलमा हुने विज्ञापन प्रसारणलाई नियमन गरेको देखिन्छ । नेपालमा भने यससम्बन्धमा व्यवस्था हुन सकेको छैन । सबै च्यानल स्याटेलाइटमार्फत प्रसारण गराएर सरकार उपभोक्ताको घरघरमा सन्देशमूलक टेलिभिजनको सिग्नल पुर्याउने दायित्वबाट पन्छिएको फ्रिडम फोरमका संस्थापक अध्यक्ष दाहालले बताए । व्यवसायीको यस्तो आन्दोलनले भविष्यमा सन्देशमूलक टेलिभिजन पनि जनताको घरमा नपुग्ने अवस्था आउन सक्छ, दाहालले भने, क्लिनफिड लागू गर्नुअघि सरकारले निःशुल्क र सन्देशमूलक टेलिभिजन जनताको घरघरमा पुग्ने गरी पूर्वाधार तयार पार्नुपर्छ ।नेपाल केबल टेलिभिजन व्यवसायी महासंघका अध्यक्ष सुधीर पराजुलीले क्लिनफिड लागू गरे नेपालमा विदेशी च्यानलले प्रसारण अधिकार नदिने जिकिर गर्छन् । यो प्रावधान लागू भए विदेशी च्यानलले नेपालमा प्रसारण गर्न विज्ञापन बिनाको सामग्री तयार पार्नुपर्छ, छुट्टै स्याटेलाइट व्यान्डमा पठाउनुपर्छ, उनले भने, यति सानो बजारमा छुट्टै सामग्री उत्पादन गरेर उनीहरू आउँदैनन् ।अहिले विदेशी च्यानल प्रसारणबापत नेपालका केबल टीभी व्यवसायीहरूले वार्षिक रूपमा अनुमानित ५० करोड रुपैयाँ खर्च गरिरहेको पराजुलीले जानकारी दिए । क्लिनफिड लागू गर्ने हो भने यो रकम ४ देखि ५ गुणाले बढाउनुपर्छ, उनले भने, यसका लागि हामीले उपभोक्तासँग पनि सोही अनुसारको मूल्य लिनुपर्छ ।"
नाकामा तरकारी रोकेर काठमाडौंमा परीक्षण,"काठमाडौ  सरकारले तरकारी तथा फलफूल पैठारी गर्दा सम्बन्धित भन्सार विन्दुमा क्वारेन्टाइन र जीवनाशक विषादीको अवशेष परीक्षण अनिवार्य गरेपछि व्यवसायीले उपत्यकामा ल्याएर परीक्षण सुरु गरेका छन् । आयातीत तरकारी भन्सार नाकामै थन्किएपछि उनीहरू स्वयंले कालीमाटी तरकारी बजारमा रहेको विषादी परीक्षण इकाईमा नमुना परीक्षण सुरु गरेका हुन् ।तरकारी नाकामा रोकिएपछि भैरहवा भन्सार कार्यालय, क्वारेन्टाइन कार्यालय र नेपालगन्ज भन्सार कार्यालयबाट नमुना आएका छन् । सोमबारमात्रै करिब ६२ नमुना परीक्षण गरेर रिपोर्ट पठाएका छौं, कालीमाटी विषादी परीक्षण इन्चार्ज जागेश्वर शर्माले भने, २५ नमुना परीक्षणकै क्रममा छ । थप नमुना आउनेक्रम जारी नै छ । सोमबार परीक्षण गरिएको तरकारी तथा फलफूलमा विषादीको मात्र न्यून देखिएको उनले बताए । परीक्षणका लागि आँप, मौसम, कागती, टमाटर लगायतको नमुना थियो । धेरैजसो आँप र केरा काँचो नै आयात हुने रहेछ, उनले भने, रिपोर्टमा खानयोग्य नै देखिएको छ ।सरकारले निकासी पैठारीसम्बन्धी आदेश असार २ गते राजपत्रमा प्रकाशित गरिसकेको छ । सूचित आदेशमा ताजा फलफूल तथा तरकारी अनिवार्य परीक्षण गरेर मात्रै भित्र्याउनुपर्ने उल्लेख छ । सरकारले बिना तयारी नै कानुन कार्यान्वयन गरेको छ । जसले गर्दा आयातीत ताजा तरकारीहरू नाकामै रोकिएका छन् । कानुन कार्यान्वयन गर्नु अगाडि सरकारले विभिन्न नाकामा प्रयोगशाला र दक्ष कर्मचारी खटाउनुपर्थ्यो, केन्द्रीय कृषि प्रयोगशालाका एक अधिकारीले भने, तर, पूर्वाधार निर्माणबिनै कार्यान्वयन गर्न खोज्दा सामान भन्सारमै रोकियो ।तरकारी तथा फलफूल नाकामै रोकिदा त्यसको असर स्वयं व्यापारी र उपभोक्तालाई पर्छ । एकदुई दिन नाकामा रोकिँदा ताजा तरकारी तथा फलफूलमा असर पर्छ । व्यापारीले त्यसको भार उपभोक्तलाई थोपर्छ । यी विषयमा सरकारले चासो नदिएको कृषि विभाग तथा खाद्य प्रविधि गुण नियन्त्रण विभागका कर्मचारीहरू बताउँछन् । शर्माका अनुसार कालीमाटीबाहेक झापाको बिर्तामोड, सर्लाहीको नवलपुर, पोखरा, बुटवल नेपालगन्जमा पनि क्वारेन्टाइन कार्यालय राखिएको छ । तर कर्मचारी अभावले प्रभावहीन छ । सञ्चालनमा हुन नसकेको कर्मचारीहरू बताउँछन् । तरकारी तथा फलफूलहरू नाकामै परीक्षण गर्नुपर्छ । तयारी नहुँदा समस्या देखियो, उनले भने । कालीमाटी फलफूल तथा तरकारी बजार विकास समितिका सूचना अधिकारी विनय श्रेष्ठका अनुसार तरकारी व्यवसायीसँगै आयातकर्ताहरू थिए । इकाईले परीक्षण गरेपछि सम्बन्धित निकायले नै इमेल गर्नुपर्छ । सोमबार समितिबाटै भन्सार कार्यालयमा इमेल गरेका गरिएको थियो । तरकारी छुटाउन हतार भएकाले समितिकै इमेलबाट पठाइयो, उनले भने, त्यसपश्चात् केही छुटेछुटेन जानकारी भएन ।भन्सार विभागका प्रवक्ता शिशिर घिमिरेका अनुसार तरकारी तथा फलफूल बोकेका ट्रकहरू विराटनगर, भैरहवा, वीरगन्ज, नेपालगन्ज नाकामा रोकिएका छन् । ट्रकहरूको संख्या यकिन हुन नसकेको उनले बताए । रोकिएको ट्रककन्टेनरको संख्या कार्यालयले रिपोर्ट गरेका छैनन्, उनले भने, तर, परीक्षणको प्रमाणपत्र नलिएकाले रोकिएका छन् । विषादी परीक्षणको रिपोर्ट पेस गरे कुनै अवरोध हुँदैन । जानकारका अनुसार नाकामा प्रयोगशाला सरकारले नै राख्नुपर्छ । भन्सार प्रक्रियाअनुसार विषादी परीक्षण गरी कानुनी दायरा पूरा गर्नेलाई भित्रिन दिनुपर्छ । तर, सरकारबाटै ढिलासुस्ती भएको हो । सरकारबाट कुनै पहल नभएपछि तरकारी बिग्रन नदिन उनीहरूले कालीमाटीमा परीक्षण गराएका हुन् ।"
किस्पाङमा दूध बिक्न थाल्यो,"काउले, नुवाकोट  किस्पाङ गाउँपालिका २ ताजी र ३ काउलेमा केही वर्षअघिसम्म गाईभैंसीको दूध बेच्ने चलन थिएन । स्थानीय आफैं खान्थे र घरमा आएका पाहुनालाई खुवाउँथे । अहिले भने यी दुई गाउँ फेरिएका छन् । गाउँमा पशुपालन गर्ने किसान बढेका छन् भने दूध बिक्रीको बाटो पनि खुलेको छ ।अहिले गाउँमै दूध बिक्री हुन थाल्यो, किस्पाङ २ ताजीका प्रीतिमान तामाङले भने, पहिला दही बनाउँथ्यौं । घिउ फाट्टफुट्ट बेचिन्थ्यो । अब त दूधै बेच्न थालियो । प्रीतिमान अहिले गाईपालनमा व्यस्त छन् । उनले ३ वटा जर्सी गाई पालेका छन् । दैनिक २०२२ लिटर दूध नजिकको संकलन केन्द्रमा लगेर बेच्छन् ।स्याहार गर्न गाह्रो छ, उनले भने, भैंसीभन्दा गाईले धेरै दूध दिने रहेछ । वडा ३ काउलेका मोहन तामाङको पनि त्यस्तै भनाइ छ । दूध बेचिँदैनथ्यो, उनले भने, घरमै खाइथ्यो, बचेको दूधको दही बनाएर घिउ निकाल्थ्यौं । गाउँमा दूध बेच्न थालेको तीन महिना मात्रै भएको उनले सुनाए । दूध उत्पादनबाट गाउँमै आम्दानी हुन थालेपछि स्थानीयवासी पशुपालनतर्फ आकर्षित भएका छन् । मोहनले ११ वटा गाई पालेका छन् । तिनमा ५ वटा गाई दुहुना छन् । दैनिक ३०३५ लिटर दूध नजिकको संकलन केन्द्रमा लगेर बेच्छन् । १२ वर्षअघि मोहनले काठमाडौमा बंगुर र माछापालन गर्थे । त्यसबाट खासै आम्दानी नभएपछि गाउँ फर्किए । सबैको सल्लाहले काठमाडौंबाट गाई किनेर ल्याए । यहीँ आम्दानी हुने देखेर काठमाडौं फर्किनँ, उनले भने, गाउँमा आम्दानी हुने रहेछ । प्रीतिमानजस्तै उनले पनि तीनपटक गाईको दूध दुहेर शुभ नव बिहानी कृषि सहकारी संस्थामार्फत सञ्चालित संकलन केन्द्रमा बिक्री गर्दै आएका छन् । गाईको दूधमा चिल्लोपना कम हुन्छ । काठमाडौंमा बंगुर र माछापालन गरें, मोहनले भने, त्यसबाट खासै आम्दानी देखिएन । उनले बारीमा १४ सय कफीका बोट रोपे । त्यसबाट पनि केही हात नलागेपछि गाईपालनमा खिचिएका हुन् । अहिले मासिक ४०५० हजार आम्दानी गर्छन् । संस्थामा ४७ जना किसानले दूध बिक्री गर्न ल्याउने अध्यक्ष क्षेत्रबहादुर तामाङले बताए । संस्थाले ३ महिनादेखि दूध संकलन गरी दूध, दही र पनिर बनाएर बिक्री गर्दै आएको छ । गाउँमा दुधालु पशु संख्या वृद्धि गराउन पशु बिमासमेत थालिएको किस्पाङ गाउँपालिका पशु विकास शाखाका श्रीकृष्ण बजगाईंले बताए ।"
गोरखामा क्वारेन्टाइन,"गोरखा भेटेरीनरी अस्पताल र पशुसेवा विज्ञ केन्द्रले मजुवादेउरालीमा क्वारेन्टाइन चेकपोस्ट स्थापना गरेको छ । चेकपोस्टमा शुक्रबारबाट पशुपक्षीको नियमित जाँच र अनुगमनमा कडाइ गरिएको छ । क्वारेन्टाइन चेकपोस्टका प्रमुख ब्रजकिशोर ठाकुरले यसअघि पनि चेकजाँच हुने गरेको र त्यसलाई अझै व्यवस्थित गर्न चेकपोस्ट स्थापना गरेको बताए । आरुघाटमा केही दिनमै चेकपोस्ट स्थापना हुने जानकारी ठाकुरले दिए । पोस्टबाट पशुपक्षी तथा पशुजन्य उत्पादन र सामग्रीको जाँच हुनेछ । अन्डा, पशुपक्षी, माछा, मासु, दुग्धजन्य पदार्थ, पशुपक्षीका लागि प्रयोग गरिने दानालगायत सामग्री जाँच गरिने कार्यालयले जनाएको छ ।"
एनबीआईईआईबीएफएस रणनीतिक समझदारी,"काठमाडौं नेसनल बैंकिङ इन्स्टिच्युट (एनबीआई) र दुबईस्थित इमिरेट्स इन्स्च्यिुट फर बैंकिङ एन्ड फाइनान्स स्टटिज (ईआईबीएफएस) बीच समझदारीपत्रमा हस्ताक्षर भएको छ । उक्त समझदारीले तालिम, शिक्षा तथा अनुसन्धानको क्षेत्रमा दुवै संस्थाबीच रणनीतिक सम्बन्ध स्थापित भएको छ । जुन सम्बन्धले बैंक तथा वित्तीय संस्थाका लागि आयोजना गरिने सभा, सम्मेलन, गोष्ठी तथा छलफल कार्यक्रमलार्ई प्रभावकारी बनाउन तालिम तथा सिकाइको थप अवसर सिर्जना भएको एनबीआईले जनाएको छ ।"
दराजको मोबाइल अभियान विक,"काठमाडौं दराज मोबाइल विक अभियान सुरु भएको छ । १५ गतेसम्म चल्ने यो अभियान अवधिमा उपभोक्ताले नयाँ फोनहरूको लन्चदेखि फ्ल्यास सेल्स र अन्य छुट प्राप्त गर्न सक्ने दराजले जनाएको छ । उपभोक्ताले मोबाइल विकमा सपिङ गरेबापत आई फोन जित्ने मौका पनि पाउनेछन् । उपभोक्ताहरूले शेक शेक गेम तथा क्रेजी, मेगा र कलेक्टिबल भाउचर्स प्रयोग गरी धेरै बचत गर्न सक्ने दराजले जनाएको छ ।"
रूपन्देहीको मुर्गियामा नेपाल बैंक,काठमाडौं नेपाल बैंकले रूपन्देहीको सैनामैना नगरपालिका ४ मुर्गियामा शाखा कार्यालय सञ्चालनमा ल्याएको छ । शाखा कार्यालयको सैनामैना नगरपालिकाका प्रमुख चित्रबहादुर कार्की र नेपाल बैंक लिमिटेडका कामु सहायक प्रमुख कार्यकारी अधिकृत प्रकाशकुमार अधिकारीले संयुक्त रूपमा उद्घाटन गरे । उक्त समारोहमा नगर प्रमुख कार्कीले नेपालको अग्रणी नेपाल बैंक स्थापनाले यस क्षेत्रका उद्योगीव्यवसायी र सर्वसाधारण लाभान्वित हुने बताए ।
रौतहटको गरुडामा सिभिल बैंक,"काठमाडौं सिभिल बैंकले रौतहटको गरुडामा शाखा सञ्चालनमा ल्याएको छ । गरुडा नगरपालिकाका मेयर इन्नुराय यादवले शाखा कार्यालयको उद्घाटन गरे । शाखाको उद्घाटन समारोहमा सिभिल बैंकका प्रदेश २ का प्रदेश प्रमुख दीपककुमार श्रेष्ठ, उक्त क्षेत्रका राजनीतिक दलका प्रतिनिधि, उद्योगी, व्यवसायीलगायतको उपस्थिति थियो । गरुडासहित सिभिल बैंकका देशभर कुल शाखा संख्या ८२ पुगेको पनि बैंकले जनाएको छ ।"
किन्जा र शिवालयमा सनराइज,काठमाडौं  सनराइज बैंकले सोलुखुम्बुको किन्जा र रामेछापस्थित शिवालयमा शाखा सञ्चालनमा ल्याएको छ । किन्जा शाखाको मेयर डम्बरबहादुर बस्नेतले उद्घाटन गरे । गोकुल गंगा गाउँपालिकाका अध्यक्ष खडबहादुर सुनुवारले शिवालय शाखाको उद्घाटन गरेका थिए । कार्यक्रममा सनराइज बैंकका अन्य पदाधिकारीहरूको पनि उपस्थिति थियो ।
वानप्लस ७ प्रोमा इन्स्योरेन्स,"काठमाडौं वानप्लसले नवीनतम संस्करण वानप्लस ७ प्रो बजारमा भित्र्याएको छ । यसमा ट्रिपल क्यामेरा, अप्ग्रेडेड स्क्रिन, अनलक टेक्नोलोजी, एकनासको डिस्प्लेलगायत विशेषता राखिएका छन् । वानप्लसले ग्राहकलाई अतिरिक्त सुविधा पुर्याउने उद्देश्यले कुनै पनि वानप्लस ७ प्रोको खरिदमा १ वर्षसम्मको वारेन्टी प्रदान गर्ने भएको छ । साथै वानप्लसमा स्क्रिन टुटेफुटेकोमा एक वर्षसम्मको इन्स्योरेन्स रहेको जनाएको छ ।"
एनआईसी एसियाको ईसेवा,काठमाडौं एनआईसी एसिया बैंकले आफ्ना जुनसुकै शाखाको काउन्टरबाट ईसेवा खातामा रकम सिधै जम्मा गर्न सकिने नयाँ सुविधा ल्याएको छ । हाल ग्राहकले मोबाइल बैंकिङ वा ईबैंकिङबाट मात्र रकम जम्मा गर्न सक्छन् । अब ईसेवा काउन्टर डिपोजिटको सेवाबाट पनि ईसेवाका एजेन्ट तथा ग्राहकहरूले आफूलाई पायक पर्ने बैंकको जुनसुकै शाखामा गई रकम जम्मा गर्न सक्ने बैंकले जनाएको छ ।
इमाडोलमा प्रभु बैंक,"काठमाडौं प्रभु बैंकले ललितपुरको महालक्ष्मी नगरपालिका १ स्थित इमाडोलमा शाखा कार्यालय सञ्चालनमा ल्याएको छ । उक्त शाखाको महालक्ष्मी नगरपालिकाका मेयर रामेश्वर श्रेष्ठले उद्घाटन गरे । कार्यक्रममा विभिन्न सरकारी कार्यालयका कर्मचारी, राजनीतिक दलका प्रतिनिधि, व्यापारीलगायतको उपस्थिति थियो । मेयर श्रेष्ठले प्रभु बैंकको शाखा विस्तारले यस क्षेत्रका सरकारी निकाय, व्यापारी तथा आम सर्वसाधारणलाई सरल रूपमा बैंकिङ सेवा प्राप्त हुने बताए ।"
नुवाकोटको बट्टारमा सिद्घार्थ,"काठमाडौं नुवाकोटको बट्टारमा सिद्धार्थ बैंकले शाखा विस्तार गरेको छ । शाखाको शुक्रबार विदुर नगरपालिकाका मेयर सञ्जु पण्डितले उद्घाटन गरे । सबै क्षेत्रमा बैंकिङ सेवाको पहुँच पुर्याउने उद्देश्यले बैंकले देशभर १५६ वटा शाखा १ सय शाखारहित बैंकिङ सेवा, १६९ एटीएम र १ हजार ३ सयभन्दा बढी पीओएस मेसिनमार्फत सेवा प्रदान गर्दै आएको जनाएको छ ।"
सीपी हस्पिटलमा ग्राहकलाई छुट,"काठमाडौं एभरेस्ट बैंकका ग्राहकलाई धनगढीको सीपी हस्पिटलमा १० प्रतिशत छुट दिइने भएको छ । बैंक र हस्पिटलबीच ग्राहकलाई विशेष छुटको व्यवस्था गर्न साझेदारीपत्रमा हस्ताक्षर भयो । बैंक र हस्पिटलबीच हस्ताक्षर भएको एमओयूमा ग्राहकले बेड, डाइग्नोस्टिक, सर्जरी र फार्मेसीमा १० प्रतिशत छुट पाउन सक्नेछन् ।"
बैंक गाभ्ने बाध्यकारी व्यवस्था ल्याइँदै,"काठमाडौं आगामी मौद्रिक नीतिमार्फत बैंक तथा वित्तीय संस्था गाभ्नेप्राप्तिसम्बन्धी बाध्यात्मक व्यवस्था ल्याउने तयारी राष्ट्र बैंकले गरेको छ । बजेटमा सरकारले ठूला मर्जरलाई प्रोत्साहन गरिने नीति लिइसकेकाले अब वित्तीय संस्था गाभ्नेप्राप्तिका लागि बाध्यात्मक व्यवस्था ल्याउन लागिएको राष्ट्र बैंकका गभर्नर चिरञ्जीवी नेपालले खुलासा गरे । स्वैच्छिक रूपमा मर्जरमा जानुस् भनेर धेरै भनियो, उनले भने, अब यो छुट मौद्रिक नीति नआउँदासम्म मात्र हो । मौद्रिक नीति जारी भएपछि त्यो छुट पाइनेवाला छैन ।आईबीएन मिडिया एन्ड रिसर्च सेन्टरले सोमबार आयोजना गरेको आगामी मौद्रिक नीतिसम्बन्धी अन्तर्क्रिया कार्यक्रममा गभर्नर नेपालले यस्तो बताएका हुन् । उपलब्ध लगानीयोग्य पुँजीलाई एकीकृत गरी लगानी सही ठाउँमा लगानी गर्न र सूचना प्रविधिको लागत कम गर्न, अहिले प्रमुख यी दुई कारणले मर्जर अपरिहार्य छ, उनले भने । बैंक तथा वित्तीय संस्था गाभ्ने प्रक्रियामा छलफलमा राष्ट्र बैंकले स्वैच्छिक व्यवस्थालाई प्राथमिकता दिनुपर्ने सुझाव आएको थियो । ती सुझाव सम्बोधन गर्ने क्रममा बाध्यात्मक मर्जरलाई मागी विवाह र स्वैच्छिक मर्जरलाई प्रेमविवाहसँग तुलना गर्दै उनले भने, अब प्रेमविवाहको समय धेरै छैन, मौद्रिक नीति नआउँदा सम्म मात्र हो । यसकारण मागी विवाहका लागि तयार भएर बस्नुस् ।राष्ट्र बैंकले सूक्ष्म रूपमा बजारको वस्तुस्थिति अध्ययन गरेरै नीति निर्देशन जारी गर्ने भएकाले शंका नगर्न उनले आग्रह गरे । बैंक तथा वित्तीय संस्थालाई जिम्मेवार बन्न पनि उनले निर्देशन दिए । समाज र राष्ट्रप्रति जिम्मेवार नभएकै कारण राष्ट्र बैंकले समयसमयमा कठोर कदम चाल्नु परेको उनको भनाइ थियो । विगतमा बैंक तथा वित्तीय संस्थाका सञ्चालकहरूले राष्ट्र बैंकको निर्देशन कार्यान्वयनमा निकै दुःख दिए पनि अहिले त्यो अवसर नभएको उनले बताए । यसअघि पुँजी बढाउँदा बैंकका अध्यक्षले प्रमुख कार्यकारी बोकेर धेरै नेताका घर धाउनुभयो, यहीकारण ५०औं पटक संसद्मा उभिएर मैले जवाफ दिनुपर्यो, उनले भने, अहिले बैंक गाभ्ने कुरा बजेटमै उल्लेख छ, यसकारण जति रोइकराइ गरे पनि केही हुने केही हुनेवाला छैन ।उच्च ब्याजदरका कारण पछिल्लो समयमा बैंकप्रति सर्वसाधारणको विश्वास गुम्दै गएको उद्योग वाणिज्य महासंघका उपाध्यक्ष किशोर प्रधानले बताए । बैंक तथा वित्तीय संस्थाको प्राथमिकतामा ठूला ऋणी मात्र रहेकाले साना तथा मझौला व्यवयासीहरूले सहज रूपमा वित्तीय सुविधा पाउन नसकेको उनको आरोप छ । सीमित व्यक्ति र समूहको भरमा बैंकिङ चलेको छ, यसलाई सरकार र राष्ट्र बैंकले साथ दिएको छ, उनले भने, अर्थतन्त्रमा महत्त्वपूर्ण योगदान पुर्याउने साना तथा मझौला व्यवसायीहरू सुविधाबाट वञ्चित छन् । बैंकहरूले निक्षेपको ब्याजमा सीमा तोकेजस्तै ऋणको ब्याजदरमा पनि सीमा तोक्नुपर्ने चेम्बर अफ कमर्सका उपाध्यक्ष कमलेश अग्रवालले बताए । नाफाका लागि बैंक तथा वित्तीय संस्थाले गैरबैंकिङ व्यवसाय बढाउँदै गएको तर्फ संकेत गर्दै उनले भने, यस्तै हो भने आउँदा दिनमा बैंकहरू सिमेन्ट कम्पनीको आधिकारिक डिलर लिन पनि पछि पर्ने छैनन् ।"
ब्याजअन्तर घटाउन सुझाव,"काठमाडौं बैंक तथा वित्तीय संस्थामा कर्जा र निक्षेपबीचको ब्याजअन्तर (स्प्रेड) घटाउन नेपाल चेम्बर अफ कमर्सले राष्ट्र बैंकलाई सुझाएको छ । आगामी मौद्रिक नीतिका लागि सुझाव दिन सोमबार राष्ट्र बैंक पुगेको चेम्बरको टोलीले गभर्नरसमक्ष उक्त सुझाव दिएको हो । आगामी आर्थिक वर्षको बजेटमा लक्षित ८५ प्रतिशतको आर्थिक वृद्धि प्राप्तिका लागि विस्तारित मौद्रिक नीति ल्याउन सुझाव दिएको छ । साढे ६ प्रतिशतमुनिको मूल्यवृद्धिदर कायम गर्न आपूर्ति प्रणाली सरल र सहज हुने, बैंकिङ क्षेत्रमा हाल कायम ४७५ प्रतिशत स्प्रेड दरलाई ३५ प्रतिशतमा ल्याउनुपर्नेलगायत सुझाव चेम्बरले दिएको छ । पुनर्कर्जा कोषको सीमा बढाएर १ खर्ब पुर्याउन पनि चेम्बरले राष्ट्र बैंकलाई आग्रह गरेको छ । चेम्बरले एक्सटर्नल कमर्सियल बरोइङ (ईसीबी) राष्ट्र बैंकबाट खुला गरिएको वर्तमान अवस्थामा यसको प्रक्रिया थप प्रभावकारी एवं सरलीकृत हुनुपर्ने, विदेशी मुद्राको घटबढ जोखिम व्यवस्थापन गर्न दायरा विस्तार गर्नुपर्ने सुझाव पनि चेम्बरको छ । तरलताको विद्यमान अवस्थामा सीसीडी अनुपातलाई केही खुकुलो गरी अन्य तरलता अनुपातको माध्यमबाट जोखिम व्यवस्थापन गर्नुपर्ने सुझाव पनि चेम्बरको छ ।"
द्रुतमार्गको डीपीआर चाँडो स्वीकृत गर,"काठमाडौं प्रतिनिधिसभाको विकास तथा प्रविधि समितिले काठमाडौंमधेस जोड्ने द्रुतमार्गको विस्तृत परियोजना प्रतिवेदन (डीपीआर) मन्त्रिपरिषद्बाट तत्काल स्वीकृत गर्न निर्देशन दिएको छ । मन्त्रिपरिषद्मा पेस गरेको चार महिना बिते पनि डीपीआर स्वीकृत नभएपछि समितिले आइतबार सरकारलाई निर्देशन दिएको हो । नेपाली सेनालाई निर्माणको जिम्मा दिइएको यो आयोजनामा हाल डीपीआर बिना नै काम हुँदै आएको छ । निर्माण सुरु भएको दुई वर्ष बितिसक्दा पनि डीपीआर तयार भएर कार्यान्वयनमा आउन नसकेको भन्दै समितिले आयोजनाको पुल तथा सुरुङ मार्ग निर्माणमा तीव्रता दिन निर्देशन दिएको छ । यो महत्त्वपूर्ण आयोजनाको डीपीआर तयार भएर मन्त्रिपरिषद्मा पेस भए पनि स्वीकृत भएको छैन, समितिकी सभापति कल्याणीकुमारी खड्काले भनिन्, किन यस्तो भयो ? सरकारले कारण दिनुपर्छ । कुनै समस्या भए ल्याउनुपर्यो । काम रोक्नु भएन । समितिले पुल र सुरुङ बनाउने स्थानमा फडानी भएका जंगलको स्थानमा बिरुवा रोप्नेलगायत वातावरण संरक्षणको काम गर्न निर्देशन दिएको छ । रोक्नुपर्ने कारण छ भने भन्नुपर्यो, उनले थपिन् । द्रुतमार्ग निर्माण आयोजनाका प्रमुख शरदलाल श्रेष्ठले समितिको बैठकमा डीपीआर मन्त्रिपरिषद्मा पेस गरेको र निर्माणको पछिल्लो अवस्थाबारे जानकारी गराएका थिए । सेनाले उक्त डीपीआर गत चैतमा रक्षा मन्त्रालयमार्फत मन्त्रिपरिषद्मा पठाएको थियो । समितिमा प्रस्तुत विवरणका अनुसार डीपीआर स्वीकृत नभएकाले पुल तथा रेखांकनको काम अघि बढ्न सकेको छैन । सेनाले डीपीआर तयार नहुँदा आयोजना स्थलमा भौतिक संरचनाको सानातिना काम मात्रै गरिरहेको छ । यही रफ्तारमा काम गर्ने हो भने आयोजना पूरा गर्न अझै ५ वर्ष लाग्छ, बैठकमा सांसद जिपछिरिङ लामाले भने, जताततै काम अपूरो छ । उनले वर्षात्मा ठेक्कापट्टा र आन्तरिक समस्या मिलाएर द्रुत गतिमा काम गर्न सकिने बताए ।"
तरकारीका १० ट्रक छुटे,"रूपन्देहीनेपालगन्ज सुनौली भन्सारमा रोकिएका आलु र प्याजका १० वटा ट्रक सोमबार नेपाल भित्रिएका छन् । भन्सार कार्यालयले परीक्षण गर्नुपर्ने वस्तु उल्लेख गरी पठाएका नमुनामा विषादीमुक्त भएको रिपोर्ट आएपछि गाडी छाडिएका हुन् । काठमाडौंस्थित विषादी अवशेष विश्लेषण प्रयोगशालाले त्यस्तो रिपोर्ट दिएपछि भन्सार तिरेर रोकिएका १० गाडी नेपाल भित्रिएका छन् ।विषादी अवशेष परीक्षणमार्फत पाइने प्रमाणपत्र हेरेर मात्र भारतीय तरकारी र फलफूल लिएर आएका गाडी छोड्न उद्योग वाणिज्य तथा आपूर्ति मन्त्रालयले असार २ गते सूचना जारी गरी परिपत्र गरेको थियो । भैरहवा भन्सार कार्यालयका सूचना अधिकृत कलिराम पौडेलले पहिले नै भन्सार तिरेर बसेका र कुहिने अवस्थामा पुगिसकेकाले गाडी छाडिएको जानकारी दिए । उनले भने, फलफूल र अन्य तरकारीको पनि नमुना परीक्षणका लागि पठाइएको छ । रिपोर्ट आएलगत्तै छाड्नेछौं ।नाकामा ४ सय ४० टन तरकारी र फलफूल रोकिएको बुटवल कृषि उपज तथा थोक बजार केन्द्रका अध्यक्ष कलाधर पन्थीले बताए । आयात रोकिँदा व्यवसायी अलि चिन्तामा छन्, उनले भने, नेपाली किसानले भने बजार पाएका छन् । भारतमा निर्भर नहुने हो भने पनि नेपालमा आलुको राम्रो उत्पादन हुने थाहा पाएको उनले सुनाए । नेपालका सल्यान, पालुङ, कपुरकोट, रोल्पाबाट आएको आलुले नै बजार चलिरहेको उनले बताए । आलु र प्याज कुहिने त्यति डर नभएको भन्दै उनले यो सिजनमा आउने अनार र टमाटरका गाडी रोकिएमा समस्या हुने बताए । भन्सारमा गाडी रोकिएपछि आँपको मूल्य भने केही वृद्धि भएको जनाए । नेपाली आँप सकिएको र भारतीय आँप महँगोमा व्यापारीले बेचिरहेको उनले जानकारी दिए ।बुटवलस्थित गोपाल आलु भण्डारका सञ्चालक घनश्याम भुसाल भने आलु र प्याज बेलैमा नआउँदा चिन्तित छन् । राजपत्रमा सूचना आएपछि सञ्चारमाध्यमबाट थाहा पाउनुपर्थ्यो, उनले भने, यस्तो अवस्था हुने जानकारी भएको भए माल अर्डर गर्दैनथ्यौं । उनले गाडी आई अनलोड गरेपछि मात्र तरकारीको अवस्था कस्तो छ भनेर थाहा पाइने बताए । जनशक्ति अभावनेपालगन्जस्थित विषादी द्रुत विश्लेषण एकाइमा जनशक्ति अभाव भएको छ । यसअघि खासै काम नहुने कार्यालयमा अहिले चाप छ । नयाँ व्यवस्था पछि परीक्षणका लागि आउने फलफूल र तरकारीको चाप बढेको विषादी द्रुत विश्लेषण एकाइका प्रमुख सकिल अहमदले बताए । आइतबार आएका ११ वटा नमुना परीक्षण गरी पठाएको छु, उनले भने, सोमबार पनि २२ वटा ट्रकका ४० वटा नमुना परीक्षणका लागि आएका छन् । कामको चाप बढे पनि अहमद एक्लै छन् । चाप थेग्न थप ४ जना कर्मचारी आवश्यक पर्ने उनले बताए । एउटा नमुना परीक्षणका लागि २० मिनेटसम्म लाग्छ, उनले भने, परीक्षणका लागि आउने नमुना बढ्दै जाने हो भने थप कर्मचारी आवश्यक पर्छ ।"
तीन मुख्य प्रतिस्पर्धा,जाम्पाविरुद्ध रसिद : स्पिन आक्रमणअनुकूल कन्डिसनको फाइदा उठाउँदै विश्वकपमा अहिलेसम्म तुलनात्मक रूपमा तीव्र बलरहरू हाबी भइरहेका छन् । प्रतियोगितामा १० विकेट लिएर दक्षिण अफ्रिकाका इमरान ताहिरले स्पिनरको नेतृत्व गरिरहेका छन् ।इंग्ल्यान्डका अदिल रसिदले यस विश्वकपको सुरुआत सुस्त गरेका थिए । पछिल्लो २ खेलमा ५ विकेट लिनुमात्र होइन विपक्षी ब्याट्सम्यानलाई तर्साएर उनले आफ्नो क्षमता देखाइरहेका छन् । यी लेग स्पिनरले सन् २०१६ मा डेब्यू गरेयता अन्तर्राष्ट्रिय एकदिवसीयमा १ सय ३६ विकेट लिइसकेका छन् ।अस्ट्रेलियाका लेग स्पिनर एडम जाम्पाले अस्ट्रेलियाका लागि ४ खेलमात्र खेलेका छन् । उनको प्रदर्शन ५२३६ को आँकडामा निराशाजनक देखिन्छ । अस्ट्रेलियाका पूर्व कप्तान एलन बोर्डरले विश्वकपमा अहिलेसम्म अवसर नपाएका अफ स्पिनर नाथान लियोनलाई टिममा ल्याउनुपर्ने सुझाव दिएका छन् । तर जाम्पा विश्व क्रिकेटको ठूलो प्रतियोगितामा आफूलाई प्रमाणित गर्न उत्सुक हुनेछन् ।
प्लेयर्स टु वाच,"डेविड वार्नर (अस्ट्रेलिया)यसपल्टको विश्वकपमा सबैभन्दा लयमा रहेका कुनै ब्याट्सम्यान छन् भने ती हुन्, अस्ट्रेलियाली प्रारम्भिक ब्याट्सम्यान डेविड वार्नर । एकवर्षे प्रतिबन्धपछि मैदान फर्केका वार्नरले अहिले तहल्का मच्चाइरहेका छन् । इंग्ल्यान्डको सामना गर्दा यी खेलाडी सबैको नजरमा हुनेछन् । हुनसक्छ इंग्लिस दर्शकले उनको खिल्ली उडाउन कुनै कसर छाड्ने छैनन् । वार्नरले यसलाई कसरी लिनेछन् त्यो हेर्नलायक हुनेछ । प्रशिक्षक जस्टिन ल्याङगरकै शब्दमा वार्नरको काम ब्याटिङ गर्नु हो, समर्थकले के गरे त्यसमा चासो राख्ने होइन ।"
इंग्ल्यान्डले अस्ट्रेलियाको चुनौती झेल्नुपर्ने,"लन्डन इंग्ल्यान्ड माथिल्लो दर्जाका टिमलाई हराउन असफल खेलाडीको समूह हो त ? विश्वकपमा अस्ट्रेलियाविरुद्धको महत्त्वपूर्ण खेलअघि कप्तान इयान मोर्गनलाई सोधिएको अप्ठ्यारो प्रश्न हो यो । लर्ड्समा मंगलबार हुने खेल प्रतियोगिताकै एक निर्णायक खेल हुन सक्नेछ । इंग्ल्यान्ड यसअघि श्रीलंकासँग पराजित रहेको हुनाले पनि यो खेलले थप चर्चा पाएको हो । हेडिङ्लेमा श्रीलंकाले तेर्स्याएको २ सय ३३ रनको लक्ष्यसामु इंग्ल्यान्ड २ सय १२ रनमै अलआउट भएको थियो ।सुरुतिरका खेलमा पाकिस्तानको हातबाट पराजित इंग्ल्यान्ड शीर्ष चारमै छ । टोली सेमिफाइनलका लागि बलियो प्रत्याशी हो । पहिलोपल्ट विश्वकप जित्ने अभियानमा रहेको इंग्ल्यान्ड थप हार बेहोर्न सक्ने स्थिति छैन । उसको अस्ट्रेलिया पछिको प्रतिद्वन्द्वी छन् भारत र न्युजिल्यान्ड । यी सबै टिमविरुद्ध सन् १९९२ यता विश्वकपमा इंग्ल्यान्डले जित निकाल्न सकेको छैन । २०१५ को विश्वकपबाट सुरुमै बाहिरिएयता फेरिएको इंग्ल्यान्ड अहिले एकदिवसीय क्रिकेटमा नम्बर एक टिम हो ।पछिल्लो चार वर्षमा इंग्ल्यान्डले दुईपल्ट विश्व कीर्तिमान स्कोर खडा गरिसकेको छ । एक वर्षअघि मात्र इंग्ल्यान्डले अस्ट्रेलियाविरुद्ध ट्रेन्ट ब्रिजमा ६ विकेट गुमाएर कीर्तिमान ४ सय ८१ रन बनाएको थियो । तर बलरलाई मदत गर्ने पिचमा भने इंग्ल्यान्डले रन बटुल्न संघर्ष गर्ने गर्छ । श्रीलंकाविरुद्धको खेल मोइन अलीको एक सय एकदिवसीय थियो । त्यसमा एक छक्का प्रहार गरेपछि अलीले लगत्तै अर्को त्यस्तै प्रयास गरे र आउट भए ।उनको विकेटसँग इंग्ल्यान्ड ६ विकेट गुमाएर १ सय ७० रनको खराब स्थितिमा पुगेको थियो । अलकिो त्यस प्रदर्शनबाट इंग्ल्यान्डका पूर्व कप्तान माइकल भोन खुसी छैनन् । उनले लेखेका छन्, अली त्यस दिन खेल जित्न मैदानमा उत्रेका थिए तर एक छक्का प्रहार गरेपछि उनले सस्तोमा विकेट गुमाए । तथ्यांकअनुसार २०१७ मा च्याम्पियन्स ट्रफीको सेमिफाइनलयता इंग्ल्यान्ड बलरलाई मदत गर्ने पिचमा ११ मध्ये ५ खेलमा पराजित रहेको छ ।ब्याट्सम्यानलाई मदत गर्ने पिचमा भने इंग्ल्यान्ड ९ खेलमा विजयी छ । पछिल्लो दुई खेलमा जेसन रोयको अनुपस्थिति पनि इंग्ल्यान्डका लागि महँगो साबित भएको छ । चोटग्रस्त यी प्रारम्भिक ब्याट्सम्यान रोयले अस्ट्रेलियाविरुद्ध पनि खेल्न सक्ने छैनन् । भोनले अगाडि लेखेका छन्, इंग्ल्यान्डका ब्याट्म्यान यसपल्ट अलि कम नै आक्रामक भए कि ? त्यसको ठीक विपरीत अस्ट्रेलिया भने प्रतियोगिता अगाडि बढेयता थप आक्रमक देखिन थालेको छ । टोलीका कप्तान आरोन फिन्च र डेविड वार्नरको प्रारम्भिक ब्याटिङ जोडीले आक्रामक ढंगले रन बनाइरहेका छन् । बलरमध्ये पनि माइकल स्टार्कले १५ विकेट लिएर सर्वाधिक सफल बलरको सूचीमा संयुक्त अगाडि छन् । १९८७ को विश्वकप विजेता अस्ट्रेलियाली टिमका कप्तान एलान बोर्डर के मान्छन् भने मंगलबारको खेलको निर्णय बलरको हातमा हुनेछ । मेरो विश्लेषणमा बलर नै निर्णायक हुनेछन् इंग्ल्यान्ड र अस्ट्रेलियाबीचको खेलमा, उनले भनेका छन् ।"
आर्चरले स्मिथलाई साथी नसोच्ने,"लन्डन इंग्ल्यान्डका तीव्र गतिका बलर जोफ्रा आर्चरले मंगलबार विश्वकपमा अस्ट्रेलियाको सामना गर्दा इन्डियन प्रिमियर लिग (आईपीएल) मा सँगै खेलेका अस्ट्रेलियाका स्टिभ स्मिथलाई साथीका रूपमा नसोच्ने बताएका छन् । आर्चरसँगै इंग्लिस टिमका जोस बटलर र बेन स्टोक्सले स्मिथसँग पछिल्लो संस्करणको आईपीएलमा राजस्थान रोयल्सबाट खेलेका थिए ।एसेज शृंखलाको मुखमै विश्वकपमा हुन लागेको दुई पारम्परिक क्रिकेट प्रतिद्वन्द्वीबीचको खेलमा तीन इंग्लिस खेलाडी र स्मिथ परम्पर विरोधी हुनेछन् । श्रीलंकाविरुद्ध लिग चरणको खेल गुमाएयता इंग्ल्यान्ड दबाबमा आएको छ । यसले पनि इग्ल्यान्ड तथा अस्ट्रेलियाबीचको खेल थप महत्त्वपूर्ण बन्नेछ ।स्मिथलाई लिएर सोधिएको प्रश्नमा आर्चरले भने, हामी पक्कै साथी हौं । मैले उनीबारे जस्तो सोच राख्छु, उनले पनि मेरो बारे त्यस्तै सोच राखेको हुनुपर्छ । उनी निकै भलाद्मी खेलाडी हुन् । तर क्रिकेटमा यो सबैको अर्थ हुन्न, जति बेला हामी फरक टिमबाट एकआपसविरुद्ध खेल्छौं । जतिबेलासम्म खेल सकिन्न, मेरो मनमा साथीको भावना हुने छैन ।बल टेम्परिङ काण्डमा फसेपछि डेविड वार्नरसँगै स्मिथ इंग्लिस क्रिकेट समर्थकको नजरमा छन् । ती समर्थकले लगातार उनीहरूलाई खिल्ली उडाइरहेका छन् । स्मिथबारे आर्चरले थपे, इमान्दारितापूर्वक भन्नुपर्दा राजस्थानबाट खेल्दा पनि मैले उनीविरुद्ध नेटमा खासै बलिङ गरेको छैन । साधारणतया कोही पनि बलर स्मिथको सामना गर्नु नपरोस् भन्छन् तर म त्यस्तो होइन ।भोलिको खेलको क्रममा कुनै मोडमा आएर मैले र स्टोक्सले स्मिथविरुद्ध बलिङ गर्ने छौं । स्मिथविरुद्ध बलिङ गर्दा के गर्नुपर्छ, त्यो हामीलाई थाहा छ, आर्चरले थपे । बार्बाडोसमा जन्मेका उनले मार्चमा मात्र इंग्ल्यान्डबाट खेल्ने अनुमति पाएका छन् । उनी अन्तर्राष्ट्रिय क्रिकेटमा पहिलोपल्ट अस्ट्रेलियाको सामना गर्दैछन् ।"
असार मध्यमा मुख्यमन्त्री कप,"विराटनगर  पानी पर्ने र धान रोप्ने मध्य सिजनमा अखिल नेपाल फुटबल संघ (एन्फा) को आयोजना र प्रदेश १ सामाजिक विकास मन्त्रालयको आर्थिक सहयोगमा असार १६ देखि मुख्यमन्त्री कप लिग फुटबल प्रतियोगिता हुने भएको छ ।प्रतियोगिताका लागि प्रदेश सरकारले १ करोड र एन्फाले ३३ लाख रुपैयाँ उपलब्ध गराएको छ । लिग चरणका खेल गाईघाट, धरान र इलाममा हुने छन् । तीन समूहबाट पहिलो र दोस्रो हुने ६ टिमबाट पनि लिगको अन्तिम दुई शीर्षस्थानमा पुग्ने टिमबीच विराटनगरको सहिद मैदानमा उपाधिका लागि भिडन्त आयोजकले जनाएको छ ।आयोजक समितिले सोमबार पत्रकार सम्मेलन गरी लिग विजेताले ५ लाख रुपैयाँ पुरस्कार पाउने जनायो । समिति अध्यक्ष एवं एन्फा प्रवक्ता किरण राईका अनुसार उपविजेताले ३ लाख र तेस्रो, चौथो, पाँचौ र छैटौंले जनही ७५ हजार रुपैयाँ पुरस्कार पाउने छन् ।गाईघाटमा असार १६, धरानमा असार १७ र इलाममा असार १८ देखि प्रतियोगिता सुरु हुने छ । गाईघाटमा मोरङ, खोटाङ, उदयपुर, ओखलढुंगा र सोलुखुम्बु, धरानमा सुनसरी, धनकुटा, तेह्रथुम, भोजपुर र संखुवासभा तथा इलाममा झापा, इलाम, पाँचथर र ताप्लेजुङले लिग चरणका खेल्ने छन् ।प्रदेश १ का १४ जिल्लामध्ये तेह्रथुम, ओखलढुंगा र सोलुखुम्बु एन्फामा दर्ता नभए पनि ती जिल्लालाई पनि सहभागी गराइने जनाइएको छ । प्रतियोगितामा सहभागी सबै टिमलाई तयारीका लागि जनही ५० हजार रुपैयाँ उपलब्ध गराइने छ । प्रतियोगितामा सबै विधामा गरी २० लाख रुपैया पुरस्कार वितरण हुनेछ । उत्कृष्ट खेलाडीले एक लाख, विधागत उत्कृष्ट डिफेन्डर, फरवार्ड, मिडफिल्डर, गोलकिपर, उच्च गोलकर्ता र प्रशिक्षकले जनही २५ हजार रुपैयाँ पाउने छन् । विजेता र उपविजेताले एन्फाले आयोजना गर्ने एन्फा प्रेसिडेन्ट कप र अन्तर प्रदेशस्तरीय प्रतियोगितामा सोझै सहभागिता गर्न पाउने छन् । प्रदेश सरकारले कार्यविधि निर्माण गर्न ढिलाई भएकाले पानी पर्ने र धान रोप्ने मध्ये बर्खामा भए पनि प्रतियोगिता आयोजना गर्नुको विकल्प नभएको राईको भनाइ थियो ।"
समिरलाई कांस्य,काठमाडौं नेपालका समिर खड्गीले म्यानमारमा भएको दोस्रो माचुसिमा एसियन प्यासिफिक क्योकुसिन कराँते च्याम्पियनसिपमा कांस्य पदक जितेका छन् । म्यानमारको रंगुन सहरमा सोमबार भएको च्याम्पियनसिपको १४ वर्षमुनि उमेर समूहतर्फ समिरले म्यानमारकै खान्त फोन टेटलाई हराउँदै कांस्य जितेका हुन् ।क्वाटरफाइनलमा इन्डोनेसियाका स्टुवार्ट यावलाई हराउँदै अन्तिम चारको यात्रा तय गरेका थिए । ७० केजीमाथि प्रतिस्पर्धा गरेका नारायणलाल मोक्तान भने पदकविहीन भए ।
अर्जेन्टिनाले ताजा सुरुआत लिने,"महिला विश्वकपपेरिस आयोजक फ्रान्स र इंग्ल्यान्डले महिला विश्वकपमा आइतबार राति क्वाटरफाइनल यात्रा तय गरेका छन् । फ्रान्सले अतिरिक्त समयको खेलपछि ब्राजिललाई २१ ले हरायो । अमाडिन हेनरीले फ्रान्सका लागि १ सय ६ औं मिनेटमा निर्णायक गोल गरिन् । इंग्ल्यान्डले भने क्यामरुनलाई सजिलै ३० ले हराए । त्यसमा स्टेफ हउटन, एलेना हाइट र एलेक्स ग्रिनउडले गोल गरेका थिए ।"
'ठूला पूर्वाधारमा सरकार केन्द्रित',काठमाडौं सातदोबाटोस्थित अन्तर्राष्ट्रिय खेलकुद परिसरभित्र निर्मित अडिटोरियम हलको सोमबार उद्घाटन गरिएको छ । आर्थिक वर्ष २०७३०७४ मा हल निर्माण सुरु गरिएको थियो । करिब २ करोड १५ लाख लागतमा निर्माण गरिएको हल २ सय जना अटाउने क्षमताको छ ।युवा तथा खेलकुदमन्त्री जगतबहादुर सुनारले सोमबार हलको उद्घाटन गरे । सोही हलमा आठौं राष्ट्रिय खेलकुदको समीक्षा तथा १३ औं दक्षिण एसियाली खेलकुद (साग) को तयारीबारे छलफल कार्यक्रम भएको थियो । मन्त्री विश्वकर्माले समग्रमा आठौं राष्ट्रिय खेलकुद सफलतापूर्वक सम्पन्न भएको बताए । उनले खेलकुदमा ठूला पूर्वाधार बनाउन सरकार केन्द्रित रहेको र साग समयमै आयोजना गरिने प्रतिवद्धता जनाए ।राष्ट्रिय खेलकुद परिषद् (राखेप) का सदस्यसचिव केशवकुमार विष्टले आठौं राष्ट्रिय खेलकुद भव्यसँगै सम्पन्न भएसँगै १३औं सागलाई अर्जुनदृष्टि बनाएर अगाडि बढ्नुपर्ने आवश्यकता औल्याए । राखेपका उपाध्यक्ष पिताम्बर तिम्सिनाले आठौं राष्ट्रिय खेलकुदले खेलाडीमा उर्जा ल्याएको सुनाए । खेलकुद सचिव कृष्णप्रसाद देवकोटाले सबैको सहयोगले गर्दा आठौं राष्ट्रिय खेलकुद सम्भव भएको बताउँदै राष्ट्रको प्रतिष्ठासँगै जोडिएको साग निर्धारित समयमै आयोजना हुनुपर्नेमा जोड दिए ।विभिन्न राष्ट्रिय खेल संघका पदाधिकारीले आठौं र सागका विषयमा आआफ्नो धारणासहित सुझाव दिए । १३ औं साग सचिवालयका प्रमुख कमल खनालले हालसम्म भएका सागको तयारीका विषयमा जानकारी गराए भने आठौं राष्ट्रिय खेलकुद सचिवालय प्रमुख इन्द्र कार्कीले आठौं राष्ट्रिय खेलकुदको प्रतिवेदन प्रस्तुत गरेका थिए । सदस्यसचिव विष्टको चारवर्षे कार्यकालमा आधारित यात्रा पुस्तक विमोचन गरियो । विष्टको कार्यकाल मंगलबार सकिँदै छ ।
महिला क्रिकेट वर्षाले प्रभावित,कञ्चनपुर महेन्द्रनगरमा जारी प्रधानमन्त्री महिला टी२० क्रिकेटअन्तर्गत सोमबारका खेल पनि वर्षाका कारण प्रभावित भएका छन् । दुवै खेल प्रभावित भएपछि चारै टिमले समान अंक बाँडेका छन् । यससंँगै मिफाइनलमा पुग्ने टिमको टुंगो लागेको छ । समूह ए बाट विजेता बन्दै सुदूरपश्चिम प्रदेश र उपविजेता बन्दै एपीएफ तथा समूह बी बाट विजेता बन्दै प्रदेश १ र उपविजेता बन्दै प्रदेश २ सेमिफाइनलमा पुगेका छन् । मंगलबार सुदूरपश्चिम र प्रदेश २ तथा एपीएफ र प्रदेश १ फाइनल पुग्नका लागि भिड्ने छन् । आइतबारदेखिको वर्षाले महेन्द्रनगरस्थित कभर्डहल मैदानमा पानी भरिएको छ । आइतबार पनि एपीएफ र गण्डकी प्रदेशबीचको खेल वर्षाले प्रभावित भएको थियो । विजेताले ५ लाख र उपविजेताले ३ लाख रुपैयाँ पुरस्कार प्राप्त गर्ने छन् ।
जनक माविलाई रनिङ सिल्ड,"मकवानपुर  नवौं राष्ट्रपति रनिङ सिल्ड विद्यालय खेलकुद२०७६ को उपाधि जनक मावि भीरकोट बकैया गाउँपालिकाले जितेको छ । हेटौंडामा सोमबार सम्पन्न प्रतियोगितामा कुल ४८ स्वर्णमध्ये १२ स्वर्ण पदक जित्दै जनक मावि उपाधि रक्षा गर्न सफल भयो । दोस्रो भएको महेन्द्र मावि बकैयाले ३ स्वर्ण र तेस्रो भएको राष्ट्रिय रोटरी मावि मनहरीले ३ स्वर्ण जितेका थिए । ३ हजार मिटर दौडमा पुरुषतर्फ महेन्द्र मावि छतिवनका रुपेश माझी तथा महिलातर्फ सूर्य मावि बागमती गाउँपालिकाकी प्रमिला स्याङ्तानले स्वर्ण जिते । भलिबलमा पुरुषतर्फ वंशगोपाल मावि हेटौंडा तथा महिलातर्फ महेन्द्र मावि बकैया च्याम्पियन भयो । तीनदिने प्रतियोगितामा जनक माविका पुरुषतर्फ दिलीप राई र समिर राई तथा महिलातर्फ सविना गौतम सर्वोत्कृष्ट खेलाडी घोषित भए । प्रतियोगितामा १० स्थानीय तहका विद्यालयका खेलाडीले विभिन्न खेलमा भाग लिएका थिए । प्रतियोगितामा एथलेटिक्स, उसु, तेक्वान्दो, कराते, भलिबल र कबड्डी खेल भएको थियो ।उपाधिसहित पदक विजेता खेलाडीलाई हेटौंडा उपमहानगरका मेयर हरिबहादुर महत, बकैया गाउँपालिकाका अध्यक्ष दामोदर खनाल तथा आयोजक जिल्ला खेलकुद विकास समिति मकवानपुर अध्यक्ष माधव तिमल्सिना लगायतले पुरस्कार वितरण गरे ।"
