शीर्षक,विवरण
सांसदको हातमा विकास बजेटको ५,"काठमाडौं  तत्कालीन अर्थमन्त्री भरतमोहन अधिकारीले ०५१ सालमा सांसदलाई छुट्याइएको रकम विकास बजेटको नगन्य अर्थात् ०२४ प्रतिशत मात्रै थियो । अधिकारीले पहिलो पटक प्रतिसांसद २ लाख ५० हजार रुपैयाँका दरले ५ करोड १२ लाख ५० हजार रुपैयाँ छुट्याएका थिए । त्यतिबेलाको विकास बजेटको आकार २१ अर्ब १४ करोड रुपैयाँ थियो । तत्कालीन अवस्थामा स्थानीय तह संस्थागत झइनसकेको बहानामा सांसदलाई दिन थालिएको यो कार्यक्रम शत्तिसम्पन्न स्थानीय सरकार पाउँदासमेत रोकिन सकेको छैन । अहिलेसम्मको अवस्था हेर्दा सांसदहरूकै हातमा अधिकांश विकास बजेट पुग्ने गरी यो कार्यक्रमलाई विस्तार गरिएको छ । अर्थात्, अहिलेको विकास बजेट ४ खर्ब ८ अर्ब ५९ लाख रुपैयाँको झन्डै ५ प्रतिशत सांसदको हातमा पुगिसकेको छ ।हाल केन्द्र र प्रदेशका सांसदलाई निर्वाचन क्षेत्रका नाममा विनियोजित बजेट १९ अर्ब ३ करोड रुपैयाँ हो । यस पटकबाट सबैभन्दा बढी संघीय सांसदले ६ करोड रुपैयाँका दरले पाउनेछन् । केन्द्रले २५ वर्षअघि सुरु गरेको यो रोग मुलुक संघीयतामा गइसकेपछि प्रदेशमा समेत सरेको छ । गत वर्षबाट प्रदेश सांसदलाई पनि प्रदेश निर्वाचन क्षेत्रअनुसार बजेट दिन थालियो । ५० लाख रुपैयाँदेखि ५ करोडसम्म प्रदेश सांसदले आफ्नो निर्वाचन क्षेत्रका नाममा खर्चिए । हेर्दै जानुस्, ६ करोड, ७ करोड हुँदै विकास बजेट सांसदले नै कब्जा गर्छन्, योजना आयोगका पूर्वउपाध्यक्ष पीताम्बर शर्मा भन्छन्, यो सबै समस्या पेसेवर राजनीतिको परम्पराले निम्त्याएको हो, नेपाल बिग्रनुको प्रमुख कारण पनि पेसेवर राजनीति नै हो । पहिलो पटक सांसदलाई बजेट छुट्याएका पूर्वअर्थमन्क्री अधिकारीले लगत्तै अर्को वर्ष बढाए । अर्थ मन्त्रालयको बजेट वत्तव्य संग्रहमा उल्लेख भएअनुसार मनमोहन अधिकारी नेतृत्वको सरकारको दोस्रो बजेटले प्रतिनिधिसभाका सांसदलाई ४ लाख र राष्ट्रिय सभाका सांसदलाई२ लाख ५० हजार रुपैयाँका दरले बाँड्यो ।भरतमोहनभन्दा अघिल्ला अर्थमन्त्री महेश आचार्यले आफ्नो कार्यकालमा पनि सांसदलाई बजेट विनियोजन गर्न दबाब रहेको बताए । अहिलेजस्तै सबै पार्टीका सांसद, तत्कालीन पार्टी सभापति कृष्णप्रसाद भट्टराईले सांसदलाई बजेट चाहियो भनेर दबाब दिइरहनुभएको थियो, पार्टी कार्यालयमा छलफल पनि भयो, उनले भने ।भर्खरै स्थानीय तहको निर्वाचन भएको छ, अब विकास निर्माणमा समानान्तर संस्था बनाउनु हँॅदैन, स्थानीय निकायको त्यो जिम्मेवारी पूरा गर्नुपर्छ भनियो, उनले भने ।तत्कालीन अवस्थामा बजेट विनियोजन नगरेको र अहिले विरोध गरिरहे पनि कांग्रेसकै अर्थमन्त्रीहरूले ४ पटक सांसदको बजेटलाई बढावा दिएको देखिन्छ । भरतमोहनले दुई पटक बजेट ल्याइसकेपछि अर्थ मन्त्रालयको नेतृत्व सम्हालेका रामशरण महतले २०५३५४ मा सबै सांसदलाई ४ लाख रुपैयाँका दरले विनियोजन गरे । २०५७५८ मा पुनः अर्थमन्त्री भएका आचार्यले यो ४ लाख रुपैयाँ बजेटलाई बढाएर १० लाख पुर्याए । २०७१७२ मा फेरि अर्थमन्त्री भएका महतले निर्वाचित सांसदलाई १ करोड १५ लाख र समानुपातिक सांसदलाई १५ लाख रुफैयाँका दरले दुई छुट्टाछुट्टै कार्यक्रम ल्याए । महतले नै अर्को आर्थिक वर्ष २०७२७३ मा यी दुवै कार्यत्रमको बजेट बढाउँदै १ करोड ५० लाख र २० लाख रुपैयाँका दरले विनियोजन गरेको देखिन्छ । अर्थ मन्त्रालयको जिम्मेवारी सम्हाल्न आइपुगेका नेकपाका हालका महासचिव विष्णु पौडेलले समेत दुवै बजेटलाई दोब्बर पारे । २०७३७४ को बजेटमा पौडेलले निर्वाचितलाई ३ करोड र समानुपातिक सांसदलाई ५० लाख रुपैयाँका दरले बाँडे ।दुई वर्षअघि अर्थमन्त्री बनेका युवराज खतिवडाले भने समानुपातिक सांसदको बजेट खारेज गरी एउटा कार्यक्रम मात्रै राखेका छन् । उनले समानुपातिक सांसदलाई दिइँदै आएको ५० लाख बजेट कटौती गरी निर्वाचन क्षेत्रका नाममा ४ करोड रुपैयाँ विनियोजन गरेका थिए । समानुपातिक सांसदको कटौती र निर्वाचितलाई समेत थोरै बजेट दिइएको भन्दै उनको चर्कै आलोचना नेकपाभित्र भयो । गत वर्ष धेरै सांसदले अर्थमन्त्री हटाउन दबाब दिएपछि फेरि त्यही घटना दोहोरिने आकलन गरेर हुनसक्छ, उनले यस पटक २ करोड रुपैयाँ वृद्धि गरी ६ करोड रुपैयाँ पुर्याएका छन् । यो सबै कार्यक्रम विकेन्द्रीकरणको मर्म र अभ्यासविपरीत रहेको भन्दै विकास गर्न सांसदको समानान्तर प्रणाली राखिरहनु गलत भएको पूर्वअर्थमन्त्री आचार्यको टिप्पणी छ । जतिबेला विकेन्द्रीकरणको सामान्य संरचना थियो, त्यतिबेला त हामीले मानेनौं । अहिलेको शक्तिसम्पन्न विकेन्द्रीकरणको सन्दर्भमा झनै यो कार्यक्रम बन्द गर्नुपर्छ, उनले भने । पूर्वअर्थमन्त्री भइसकेपछि कतिपयले यो कार्यक्रमको औचित्य नभएको टिप्पणी गर्छन् । तर यो कार्यक्रमको बजेट घटाउने वा खारेज गर्ने आँट भने कुनै अर्थमन्त्रीले गरेका छैनन् । बाबुराम भट्टराईको पालामा मैले धेरै पटक यो कार्यक्रम खारेज गरौं भनें, योजना आयोगका पूर्वउपाध्यक्ष पीताम्बर शर्मा भन्छन्, तर उहाँले पनि आँट गर्नु भएन ।आउँदो वर्षलाई १ खर्ब २० अर्बको गृहकार्यहालसम्म विकास बजेटको ५ प्रतिशत रकम सांसदको हातमा पुगिसकेपछि यो कार्यक्रम रोकिने सम्भावना कम छ । आउँदो वर्ष झन् झाँगिने देखिएको छ । हाल सातवटै प्रदेश बजेट निर्माणको गृहकार्यमा जुटिरहेका बेला प्रदेशसभा सांसदहरू पनि निर्वाचन क्षेत्र बजेट बढाउनुपर्ने अभियानमा छन् । सातवटै प्रदेशमा ३ करोड रुपैयाँदेखि ८० करोड रुपैयाँसम्म पाउनुपर्ने माग राखेर उनीहरूको लबिइङदबाब भइरहेको छ । सबै प्रदेश सांसद संख्या र माग गरिरहेको बजेट हिसाब गर्ने हो भने उनीहरूका लागि मात्रै १ खर्ब ९ अर्ब ९५ करोड बजेट विनियोजन हुनेछ । केन्द्रका प्रतिसांसदको ६ करोड रुपैयाँ जोडदा आउँदो वर्षबाट झन्डै १ खर्ब २० अर्ब रुपैयाँ निर्वाचन क्षेत्रका नाममा सांसदलाई बजेट विनियोजन हुने देखिन्छ ।गत वर्षको बजेटमा प्रतिसांसद सबैभन्दा बढी बजेट कर्णालीमा विनियोजन भएको थियो । ४० जना प्रदेश निर्वाचन क्षेत्रमा ५ करोड रुपैयाँका दरले २ अर्ब विनियोजन भएको थियो । त्यसपछि प्रतिप्रदेश सांसद बढी बजेट पाउने प्रदेश २ हो । उसले २ करोड ५० लाख रुपैयाँका दरले १ सय ७ सांसदलाई २ अर्ब ६७ लाख ५० लाख रुपैयाँ विनियोजन गरेको छ । त्यसपछि प्रदेश १ ले २ करोडका दरले ९३ प्रदेश सांसदलाई १ अर्ब ८६ करोड बाँडेको छ । सुदूरपश्चिम प्रदेशले पनि प्रतिसांसद २ करोडका दरले ५३ प्रदेश निर्वाचन क्षेत्रमा १ अर्ब ६ करोड रुपैयाँ विनियोजन गरेको छ । प्रदेश ३ ले १ करोडका दरले १ सय १० प्रदेश सांसदलाई १ अर्ब १० करोड छुट्याएको छ । सबैभन्दा कम प्रदेश ५ ले ८७ सांसदलाई ५० लाख रुपैयाँका दरले ४३ करोड ५० लाख रुपैयाँ विनियोजन गरेको छ । गण्डकी प्रदेशले भने प्रदेश निर्वाचन क्षेत्रका नाममा बजेट ल्याएन । तर आउँदो वर्ष केन्द्रको भन्दा आधा विनियोजन गर्नुपर्ने दबाब छ ।"
नेकपामा ध्रुवीकरण,"काठमाडौं  अध्यक्ष पुष्पकमल दाहालले पार्टी एकता हुँदाको सहमतिको बलमा प्रधानमन्त्री वा अध्यक्षमध्ये एउटा पूर्ण जिम्मेवारीको पद लिन दबाब बढाएपछि नेकपाका शीर्ष नेताबीच ध्रुवीकरण बढेको छ । दाहालले केही दिनअघि प्रधानमन्त्रीको साढे दुईवर्षे कार्यकालपछि आफू प्रधानमन्त्री बन्ने वा अध्यक्ष हुने अभिव्यक्ति दिएपछि नेताहरू पक्ष र विपक्षमा बाँडिएका हुन् । समय आएपछि नेतृत्व हस्तान्तरण हुनुपर्नेमा पूर्वमाओवादी केन्द्रभित्र स्पष्ट धारणा छ । पूर्वएमाले समूहमा भने दाहालको अभिव्यक्तिले खैलाबैला मच्चिएको छ । पार्टीभित्र बहुकेन्द्र सिर्जना गर्न नहुने पार्टी सचिवालय सदस्यसमेत रहेका नेता ईश्वर पोखरेलको भनाइ छ । नेता वामदेव गौतम भने, एक व्यक्ति, एक जिम्मेवारी को विधिअनुसार काम बाँडफाँट गर्नुपर्ने पक्षमा छन् । नेता पोखरेल जो प्रधानमन्त्री छ, उही अध्यक्ष हुनुपर्ने वा अध्यक्ष जो छ उही प्रधानमन्त्री हुने गरी एउटा मात्र केन्द्र बनाउनुपर्छ भन्ने अडानमा छन् । विगतको समझदारीलाई दाहालले गलत समयमा बाहिर ल्याएको भन्दै उनले आपत्तिसमेत जनाएका छन् । जिम्मेवारी व्यवस्थापन गर्नुपर्छ भन्ने नाममा वैधानिक ढंगले नै बहुकेन्द्र सिर्जना गर्नु हुँदैन । त्यो बहुकेन्द्र भनेको अल्टिमेट्ली नो केन्द्र र एनार्की हो, पोखरेलले कान्तिपुरसँगको अन्तर्वार्तामा भने, सहमतिलाई सार्वजनिक खपत र जनदबाब सिर्जना गर्ने ढंगले प्रयोग गरियो भने दुर्भाग्य हुन्छ । यसअघि सार्वजनिक मञ्चबाटै अध्यक्ष दाहाल र नेता पोखरेलबीच वैचारिक विषयमा सवालजवाफ भएको थियो । दाहालको अभिव्यक्तिपछि पूर्वएमाले पृष्ठभूमिका नेता वामदेव गौतम सहमतिअनुसार समय आएपछि सत्ता हस्तान्तरण हुनुपर्ने पक्षमा उभिएका छन् । पार्टी एकताको सन्दर्भमा भएको सहमतिअनुसार अघि बढ्नुपर्ने र एउटै व्यक्तिमा धेरै अधिकार केन्द्रित गर्न नहुने उनको धारणा छ । पोखरेलले प्रधानमन्त्री र अध्यक्ष एउटै हुने खालको वकालत गरिरहँदा नेता गौतम भने फरकफरक व्यक्तिलाई जिम्मेवारी दिनुपर्ने पक्षमा उभिनुले पूर्वएमालेभित्रको ध्रुवीकरणलाई स्पष्ट पार्छ । प्रधानमन्त्री हुनेले पार्टीको काम छोड्नुपर्ने गौतमको मत छ । उनले गत मंसिरमै स्थायी समिति बैठकमा एक व्यक्ति एक जिम्मेवारी को अवधारणाअनुसार पार्टी चल्नुपर्ने प्रस्ताव राखिसकेका छन् । यो प्रस्ताव कार्यान्वयनमा आउनुपर्ने उनको अडान छ । प्रधानमन्त्री र अध्यक्ष एउटै व्यक्ति हुँदा अहिले सरकार राम्रो चल्न नसकेको र पार्टी पनि राम्ररी अघि बढ्न नसकेको गौतमको निष्कर्ष छ । नेतृत्व हस्तान्तरणका विषयको सहमति बाहिर आए पनि स्थायी समितिभित्रका केही नेता भने त्यसको आधिकारिकता जाँच्नुपर्ने पक्षमा छन् । नेता घनश्याम भुसालले उक्त सहमतिको आधिकारिकताबारे पार्टीभित्र छलफल हुनुपर्ने माग गरेका छन् । विवादमा आएका विषयलाई पार्टीको सचिवालयले मात्र सल्टाउन नसक्ने भन्दै उनले पत्रबारे जानकारी गराउन माग गरेका छन् । नेतृत्वको विषय जोडेर पार्टीभित्र वादविवाद र सार्वजनिक टीकाटिप्पणी बढ्न थालेपछि यसलाई नेताहरूबीच फुटाउने वा खेल्न खोज्ने प्रयासका रूपमा पनि बुझ्न थालिएको छ । अध्यक्ष ओली र दाहालले आइतबार र सोमबार पार्टीको कार्यविभाजनलगायत विषयमा छलफल गर्दा यसबारे पनि समीक्षा गरेको स्रोतले बतायो । महासचिव विष्णु पौडेलले भने सार्वजनिक रूपमा आएका टीकाटिप्पणी र भाषणको अर्थ नभएको बताए । जुन विषयमा टेकेर खेल्न सकिन्छ भन्ने अपेक्षा थियो, त्यो चाहनेहरूले बढी हल्ला गरेका हुन्, उनले भने । नेताहरूबीच ध्रुवीकरण बढिरहेका बेला मंगलबार सचिवालय बैठक बोलाइएको छ । बैठकले पोलिटब्युरो चयन र केन्द्रीय नेताको कार्यविभाजनबारे छलफल गर्नेछ । शक्तिशाली विभाग कसको नेतृत्वमा दिने भन्नेमा नेताबीच रस्साकसी छ ।"
चन्द समूहभित्रै वार्ताको दबाब,"काठमाडौं  नेक्रवित्रम चन्द समूहलाई सरकारसँग वार्ता गर्न चौतर्फी दबाब बढ्दै गएको छ । सरकारले गत फागुनमा गतिविधिमा प्रतिबन्ध लगाएपछि आफ्ना कार्यकर्ता पक्राउ पर्ने र कारबाही प्रक्रिया असफल हुने क्रम बढ्न थालेपछि चन्द समूहभित्रकै केही नेताले वार्तामा जोड दिइरहेका छन् । नागरिक समाज, बुद्धिजीवी र सत्तापक्षीय नेताले पनि चन्द समूहलाई वार्तामा बस्न दबाब दिइरहेका छन् । केही दिनअघि नेपाल बन्द गराउने क्रममा बम विस्फोटमा परी आफ्नै कार्यकर्ताको मृत्यु भएपछि चन्द समूहभित्र वार्ताका लागि दबाब चुलिएको छ । तालिमप्राप्त कार्यकर्ता परिचालन गर्न नसक्दा चार कार्यकर्ताको मृत्यु भएको विषयमा समूहभित्र छलफल सुरु भएको छ । नेताकार्यकर्ताले समूहभित्र बृहत् छलफल गरेर अघि बढ्न नेतृत्वलाई सुझाइरहेका छन् । केही सदस्य वार्ता गर्दा आत्मसमर्पणको सन्देश जाने भन्दै तत्काल त्यसतर्फ अघि नबढ्ने पक्षमा छन् । मागबारे सरकारसँग छलफल गर्नुपर्ने प्रस्ताव राखेपछि पोलिटब्युरो सदस्य पदम राई निलम्बित भएका थिए । पार्टीमा कुरा राख्यो कारबाहीमा पर्ने डर हुन्छ, बोल्न सक्ने अवस्थामा कोही साथी पनि छैनौं, चन्द समूहका एक पोलिटब्युरो सदस्यले कान्तिपुरलाई भने, पार्टीका साथी पक्राउ पर्ने क्रम जारी छ, सरकारसँग आफ्ना माग स्पष्टसँग राखौं भन्ने राईलाई कारबाही नै गरियो । निलम्बनपछि राई सत्तारूढ नेकपामा प्रवेश गरेका छन् । चन्द समूहका प्रवक्ता खड्गबहादुर विश्वकर्माले आइतबार विज्ञप्ति जारी गरी रूपान्तरण र उपचारको प्रयास गर्दागर्दै पनि असम्भव भएपछि पार्टीको स्थायी कमिटीले राईलाई निलम्बन गरेको उल्लेख गरेका छन् । पार्टीविरुद्ध झन्झन् अन्तरध्वंस र अपराधपूर्ण कार्यमा संलग्न भएकाले पार्टीको साधारण सदस्यसमेत नरहने गरी निष्कासन गरिएको छ, विज्ञप्तिमा भनिएको छ ।महत्त्वपूर्ण जिम्मेवारी पाएका स्थायी कमिटी सदस्य हेमन्तप्रकाश ओली, पोलिटब्युरो सदस्य भरत बम, मोहन कार्की, केन्द्रीय सदस्यद्वय बन्धु चन्द र विजय श्रेष्ठलगायत करिब ५ सय नेताकार्यकर्ता पक्राउ परिसकेका छन् । कार्यकर्ता धमाधम पक्राउ पर्न थालेपछि राईले एक महिनाअघि सभामुख कृष्णबहादुर महरालाई सरकारसँग वार्ताको वातावरण बनाइदिन अनुरोध गरेको स्रोतले जनाएको छ । त्यसपछि उनलाई स्थायी कमिटीले निलम्बन गरेको थियो । राई प्रवक्ता विश्वकर्माका विश्वासपात्रका रूपमा चिनिन्थे । चन्द समूहका एक पोलिटब्युरो सदस्यले पछिल्लो समय पूर्वएमाले नेताहरूले भित्रभित्रै चन्द समूहसँग वार्ताको पहल गरिराखेको जानकारी दिए । उनका अनुसार नेकपा अध्यक्ष पुष्पकमल दाहालले भने आफूमार्फत चन्द समूहलाई वार्तामा ल्याउन पहल गरेका छन् । त्यसका लागि नेकपा केन्द्रीय सदस्य सुदीप मल्ल, रामदीप आचार्यलाई अनौपचारिक रूपमा जिम्मा दिइएको छ । मल्ल, आचार्य कुनै बेला चन्दका प्रियपात्रका रूपमा चिनिन्थे । वार्तामा ल्याउन पहल भइरहेको छ, मल्लले भने । अध्यक्ष दाहाल चन्द समूहसँग वार्ता गर्ने पक्षमा रहेको उनले बताए । केही दिनअघि विराटनगरमा आयोजित कार्यक्रममा अध्यक्ष दाहालले वार्ताका लागि पहल भइरहेको बताएका थिए । सरकार पक्षबाट प्रधानमन्त्री केपी शर्मा ओलीका राजनीतिक सल्लाहकार विष्णु रिमाल र सांसद सोमनाथ पाण्डेले चन्द समूहका लुम्बिनी इञ्चार्ज वीरजंग चन्दमार्फत नेक्रवित्रम चन्दलाई वार्ता ल्याउन पहल गरेका थिए । वीरजंग नेक्रवित्रमका सहोदर दाजु हुन् । नागरिक अगुवा मल्ल के सुन्दरले चन्द समूहलाई वार्तामा ल्याउनुको विकल्प नझएको बताए । आक्रमण गर्ने नीति छैनचन्द समूहले सुरक्षा निकायमाथि आत्रमण गर्ने आफ्नो नीति नभएको स्पष्ट पारेको छ । सोमबार प्रवक्ता खडगबहादुर विश्वकर्माले विज्ञप्ति जारी गर्दै सोलुखुम्बुमा प्रहरीचौकीमा आक्रमण प्रयास भएको भन्ने हल्ला नियोजित र षड्यन्त्रपूर्ण प्रचारबाजी मात्र भएको उल्लेख गरेका छन् । सरकारले दमन गर्ने उद्देश्यले सोलुखुम्बुमा प्रहरीचौकीमा आक्रमण प्रयास भनेर झूटो समाचार प्रसारण गराएको हो, विज्ञप्तिमा भनिएको छ । सामाजिक सञ्जालमा सोलुखुम्बुमा चन्द समूहले प्रहरीचौकी आक्रमण गर्ने हल्ला चलेपछि चन्द समूहले आधिकारिक भनाइ सार्वजनिक गरेको हो ।उच्च सतर्कताओखलढुंगा महाकुलुङ गाउँपालिका३ छेस्काममा चन्द समूहका कार्यकर्ताको गतिविधि बढेलगत्तै सोमबार सुरक्षा सतर्कता बढाइएको छ । समूहका कार्यकर्ता आइतबार राति प्रहरी चौकी आक्रमणका लागि आएको हुन सक्ने अनुमान गरिएको थियो । कतिपयले आक्रमण नै भएको दाबी गरे पनि चौकीनजिकै घर भएका स्थानीयले आक्रमण नभएको बताएका छन् । दुईवटा समूहको गतिविधि राति देखिएको हो, एक स्थानीयले टेलिफोनमा भने, ती दुई समूहमध्ये एक समूह राति नै संखुवासभातर्फ लागेको र अर्को समूह सोलुखुम्बुतर्फ हिंडेको गाउँलेबाट मैले पनि थाहा पाएको हुँ । तर उनीहरूले चौकीमै आएर आक्रमण नगरेको उनले बताए ।समूहका कार्यकर्ताले भने आक्रमणका लागि चौकीमा पुग्दा प्रहरी भागेर कोही नभएको दाबी गरेका छन् । उक्त दाबीको पुष्टि भएको छैन । असईको कमान्डमा रहेको चौकीमा सात जनाको दरबन्दी भए पनि आइतबार चार जना मात्र थिए ।"
"जो पार्टी अध्यक्ष, उही प्रधानमन्त्री","पार्टी अध्यक्ष पुष्पकमल दाहालले आलोपालो प्रधानमन्त्री चलाउने सहमतिको प्रसंग उप्काउँदै अबको १५ महिनापछि आफू प्रधानमन्त्री हुने खालको कुरा गर्नुभयो । के त्यस्तै सहमति भएको हो ? यो प्रश्नसँगै मैले एउटा प्रसंग झल्यास्स सम्झिएँ । पूर्वप्रधानमन्त्री तथा अध्यक्ष पुष्पकमल दाहालजी केही समयअघि भारत जानुभएको थियो । भारतका केही सञ्चार माध्यममा उहाँलाई उद्धृत गरेर समाचार पनि आए । संयोगले एउटा टेलिभिजन अन्तर्वार्ता मैले पनि सुनेकोहेरेको थिएँ । त्यसमा प्रश्नकर्ता सञ्चारकर्मीले तपाईंको त सहमति यस्तो यस्तो भएको छ रे भन्ने हिसाबले जिज्ञासा राखिन् । उहाँ (दाहाल) ले यस्तो सहमति छ भन्ने आशयले नै उत्तर दिनुभएको थियो । मलाई त्यो उत्तर सुन्दा त्यति स्वाभाविक लागेको थिएन । म पार्टी केन्द्रीय सचिवालयको सदस्यलाई त्यो सहमतिको कुरा थाहा छैन । किन यस्तो भन्नुभयो होला ? सहमति नै भएको भए पनि किन त्यहाँ भनेको होला ? भन्ने लागेको थियो । अध्यक्ष फर्केपछि मैले सचिवालयको बैठकमै त्यहाँ (भारत) त्यस्तो कुरा आयो, हामीलाई त केही थाहा छैन । भएकै हो (सहमति) भने पनि तपाईंले त्यहाँ भनेको चाहिँ त्यति ठीक लागेन भनें । त्यसबेला उहाँ (दाहाल) ले मेरो जिज्ञासाको जवाफ दिँदै भन्नुभयो, वास्तवमा त्यहाँ त्यस्तो कुरो भएको होइन, आमरूपमा सञ्चार माध्यममा यस्तो भन्ने गरिन्छ । त्यो जवाफबाट मेरो चित्त त बुझेको त थिएन, तर चुप लागेको थिएँ । तपाईंले अहिले जिज्ञासा राखेपछि त्यो प्रसंग सम्झिएँ । दुइटा पार्टीका दुई अध्यक्षले पार्टी एकताको महान् काम गर्नका लागि छलफल र सहमति गर्नुभयो । त्यसको एउटा उचाइमा महत्त्व छ । कुनै सहमति समझदारी थियो भने पनि त्यो जसरी बाहिर आयो, उचित र उपयुक्त तरिकाले आएन । गलत सन्देश दिने, त्यसको प्रभाव र परिणाम नकारात्मक हुने हिसाबले बाहिर आयो । यस किसिमले कुराहरू बाहिर आउनु हानिकारक हो । त्यस किसिमको समझदारीका सन्दर्भमा मचाहिँ अलिक अलमलमै छु । सहमति भनेर आएको डकुमेन्ट मैले पनि हेरेको छु । यदि त्यो हो भने पनि त्यो अहिले त्यस्तो ढंगले कुरा गर्दा त्यसको राजनीतिक प्रभाव र सन्देश के जान्छ भन्ने ख्याल गरिएन, सोचिएन । उपयुक्त समय भएन भनेर केलाई इंगित गर्न खोज्नुभएको हो ? १५ महिनापछि वा एक वर्षपछि होला रे । तर यसले हाम्रो राज्य सञ्चालनसँग गाँसिएका विषय, सामाजिक रूपमा त्यसको प्रभाव र असरहरू के हुन्छन् ? हामी लामो समयदेखि राजनीतिक अस्थिरताबाट आक्रान्त बन्यौं । नेपाली जनताले राजनीतिक अस्थिरताको दुर्भाग्यपूर्ण अवस्था झेल्नुपर्यो । अब त्यो राजनीतिक अस्थिरता अन्त्य होस् र स्थायित्व कायम होस् भनेर जनताले चाहेका हुन् । अनि अहिले पनि प्रकारान्तरले राजनीतिक अस्थिरताको सन्देश जाने हिसाबले हामीले आफूलाई प्रस्तुत गर्छौं भने त्यो त राम्रो भएन ।सहमति कार्यान्वयन नहुने आशंका बढेकाले पो अध्यक्षले यो कुरा बाहिर ल्याउनुभएको होला कि ?त्योबारे त उहाँसँग नै आवश्यक छलफल होला । आवश्यक पर्दा उहाँसँगै बुझौंला । तर के हो भने, त्यसले राम्रो सन्देश गएन । यो प्रक्षेपण गरेर बाहिर जनदबाब सिर्जना गर्ने मनसाय त अवश्य पनि होइन होला । एउटै पार्टीभित्र जनदबाब सिर्जना गरेर यस्तो गर्छौं भन्ने मेरो आदरणीय अध्यक्षले कसरी सोच्नु भयो होला र ? त्यो म कल्पना पनि गर्न सक्दिनँ । हिजो दुइटा पार्टी हुँदा केही समझदारी भयो होला अब त एउटा सिंगल पार्टीभित्र रहेर जिम्मेवारीको व्यवस्थापन गर्ने कुरा हुनुपर्ने हो नि । अलग ढंगले सोच्नु हुँदैन । यदि दुइटा अध्यक्षबीचमा समझदारी थियो भने पनि त्यही हिसाबले त्यो समझदारीलाई कायम राख्नुपर्ने हो । तर पब्लिक कन्जम्पसन को विषय बनाउने कुरा उचित होइन । तपाईंहरू त आफूलाई व्यवस्थित पार्टी भन्नु हुन्छ । त्यत्रो सहमति भएको कुरा पार्टीको बैठकमा कहिल्यै प्रस्तुत भएन त ? तपाईंहरूले साविकको नेकपा एमाले सम्झेर व्यवस्थित भन्नुभएको होला । हामी व्यवस्थित हौं । (व्यंग्य मिश्रित भावमा) अब एकताबद्ध भएर थप व्यवस्थित हुँदा यस्तो अवस्था देखा परेको हो ।एकताबद्ध भएपछि पार्टी अव्यवस्थित भएको हो ? हिजो एउटा लेभलमा भएको चीज अर्को लेभलमा पुगेपछि पुनर्व्यवस्थित गर्ने क्रममा प्रकट भएको कुरा हो । एउटै कार्यकालभित्र सत्ता हस्तान्तरण गर्ने भन्ने सहमतिको यो विधि चाहिँ तपाईंलाई कस्तो लाग्छ ?पार्टीभित्र धेरै नेताहरू हुनुहुन्छ । नेताहरूको जिम्मेवारीको व्यवस्थापन हुनुपर्छ । विधिसम्मत ढंगले, सुहाउँदो र संगतिपूर्ण प्रक्रिया अपनाएर व्यवस्थापन हुनुपर्छ । अलिक अपारदर्शी र विधिसम्मत ढंगले भएन भने त्यसले प्रश्न उठाउँछ । उच्चस्तरमा समझदारी छ भने पनि जुन कुरा जहाँ हो त्यहाँ सीमाबद्ध हुनुपर्छ । कार्यान्वयनका लागि सम्बन्धित पक्ष जिम्मेवार हुनुपर्छ । दुइटा अध्यक्षसँग समझदारी भएको हो भने पनि त्यसको भ्यालु र ग्राभिटी छ । त्यो समझदारी पब्लिक कन्जम्सन को विषय बनाउने र जनदबाब सिर्जना गर्ने ढंगले प्रयोग गरियो भने त दुर्भाग्य हुन्छ ।वामदेव गौतमले पनि अध्यक्ष दाहालको कुरामा समर्थन गर्दै एक व्यक्ति एक पद हुनुपर्छ भन्नुभएको छ । पार्टीभित्र यही विषयलाई लिएर गुटबन्दी हुनेजस्तो देखियो होइन ? कुनै नेताले के भन्नुभयो, त्यो कुराको खण्डन, प्रतिवाद गर्न चाहन्न । पार्टीभित्र सहमति समझदारीको सीमाको दायरा हुन्छ । त्यसलाई ख्याल नगरी समझदारीलाई हल्का, अन्यथा ढंगले प्रस्तुत गर्यौं, पब्लिक कन्जम्सनको विषय बनायौं, दबाब सिर्जना गर्ने अस्त्र बनायौं भने दुर्भाग्य हुन्छ । नेताहरूको कार्यविभाजनको कुरा चलिरहँदा पुष्पकमल दाहालले पार्टी अध्यक्षको पूर्ण जिम्मेवारी लिने गरी दबाब सिर्जना गर्नका लागि अहिले सहमतिको कुरा उठाउनुभएको भन्ने छ नि ?हाम्रो पार्टीभित्रको एउटा मान्यता हुन सक्छ । तर मेरो व्यक्तिगत विचारचाहिँ के छ भने पार्टीभित्र धेरै नेताहरू हुनुहुन्छ, उहाँहरूको जिम्मेवारी व्यवस्थापन गर्नुपर्छ भन्ने नाममा वैधानिक ढंगले नै बहुकेन्द्र सिर्जना गर्ने काम गर्नु हुँदैन । त्यो बहुकेन्द्र भनेको अल्टिमेट्ली नो केन्द्र र एनार्की । बरु नेताहरूले जिम्मेवारी व्यवस्थापन गर्ने विषयमा अलग विधि अपनाउन सकिन्छ नि । कार्यकाल तोक्न सकिन्छ । एक जना कोही पार्टीको अध्यक्ष चलाउने र कोही प्रधानमन्त्री चलाउने जस्तो भयो भने त्यो संगतिपूर्ण हुँदैन भन्ने मेरो मान्यता हो । हिजो पनि मेरो यही मान्यता थियो । मैले कुनै नेताज्यूलाई दिमागमा राखेर भनेको होइन, मेरो भित्रैदेखिको मान्यता के हो भने, व्यवस्थापन गर्नुपर्छ भन्ने नाममा कार्यकारी हैसियत भएको दुइटा केन्द्र बनाउनु हुँदैन । यसले पार्टीभित्र राम्रो गर्दैन । प्रधानमन्त्री र अध्यक्ष एउटै हुनुपर्छ भन्ने हो ? हो । त्यो हुनुपर्छ । हिजोदेखि नै म यो मान्यता राख्थें । अहिलेचाहिँ आवश्यकता भएर एउटा बनाइयो । यदि कोही पार्टी अध्यक्ष हुन्छ भने प्रधानमन्त्री पनि उही हुनुपर्छ । पार्टी अध्यक्ष एउटा प्रधानमन्त्री अर्को भयो भने त्यसले समस्या सिर्जना गर्छ । दाहालले प्रधानमन्त्री बन्नेनबन्ने कुरा यो सरकारले कसरी काम गर्छ, त्यसमा भरपर्छ भन्नुभएको छ । सरकारको कामप्रति उहाँको असन्तुष्टि जस्तो देखिन्छ नि ?यसमा म दुइटा कुरा गर्छु । पहिलो कुरा त, हाम्रो पार्टीका आदरणीय अध्यक्षदेखि नाम चलेका नेताहरूले कुनकुन बेलामा केके विचार प्रस्तुत गर्नुभयो, त्यसको सिलसिला उतारिदिनुहोस् । नेपाली जनता आजको कुरा भोलि बिर्सिन्छन् । हामी राजनीतिक नेताहरू विषयप्रति कसरी प्रस्तुत हुन्छौं । त्यो ऐनाजस्तो उतारी त दिनुस् । आफैं देखिन्छ । अर्को कुरा, यो सरकारमात्र होइन, प्रणालीमा भएको परिवर्तन हो । संवैधानिक घोषणा त गर्यौं । तर त्यो घोषणामा भएका वास्तविक उन्नत कुराहरू भुइँमा खुट्टा टेकेर हिँड्न पाएका छैनन् । कानुनी संरचना बनिसकेका छैनन् । बल्लबल्ल नभई नहुने कानुनहरू गत संसद अधिवेशनमा बनायौ । बाँकी अब बनाउछौ । संधिवानले तीन वटै तहका सरकारका काम किटान गरेको छ । त्यो किटानअनुसार कानुन बनेका छैनन् । २०७२ पछि पनि कस्ता राजनीतिक गलफती गर्यौं ? थाहै छ । तीन वर्षभित्र सबै कानुन बनाइसक्ने भने पनि हामीलाई कति समय लाग्यो ? यही बीचमा हामीबीच फेरि अस्थिरता सिर्जना गर्ने ढंगको कुरा राम्रो भएन ।पार्टी एकताको एक वर्ष पुग्दा पनि कतिपय काम अझै बाँकी छन् । अहिले भइरहेका गतिविधिले एकतालाई भत्काउँदैन ? कम्युनिस्ट पार्टी फुट्न मात्र होइन, जुट्न पनि सक्छौं भनेर एकता गरेको हो । कम्युनिस्ट पार्टीका कार्यकर्ता र सकारात्मक धारणा राख्ने जनताको चाहनाको परिणाममा एकता भएको हो । राष्ट्रिय आवश्यकताको परिणाम पनि हो । राजनीतिक अस्थिरताले हामी आक्रान्त थियौं । एकताबद्ध त भयौं, तर यो एकताबद्ध पार्टी सुसंगत विचारको शृंखला बोकेको पार्टी हुनुपर्छ । विचारमा सुसंगत हुन सकेनौं भने शृंखलाबद्ध कमिटी प्रणाली भएन भने, जनतामा स्थापित, परिचित नेताहरूको पंक्ति विभिन्न कमिटीमा रहेन भने, यो कम्युनिस्ट पार्टी ठूलो बनाएर मात्र हुँदैन । यसलाई साँच्चै मुलुकको नेतृत्व गर्ने पार्टी बनाउन मैले अघि भनेका चीजमा ध्यान दिनुपर्छ । एकता प्रक्रिया जसरी अगाडि बढाउन खोज्यौं, त्यसमा सुरुमै अलिकति त्रुटि थिए । हामीले केन्द्रमा एकता गर्यौं । त्यसपछि एउटा निश्चित मापदण्डको आधारमा प्रदेश टुंग्याइदिने र तलको नेतृत्वको कुरा त्यही तहबाट प्रस्तावित गर्न लगाउँदा टुंगिन्थ्यो । हामीले सबै कुरा माथि ल्याएर टुंग्याउने अभ्यास गर्यौं । दुइटा पार्टी एकता हुँदा पनि स्वाभाविक रूपमा कि त जनताको भर्खरैको जनमतको स्ट्रेन्थ का आधारमा वा मापदण्डका आधारमा हुनुपर्थ्यो । तर मापदण्डका कुरा पनि हामी राम्ररी नसमात्ने अनि एकताको प्रिय कुरा गरिरहने । अनि माथि ल्याएर सबै कुरा गर्न खोज्दा तलले त त्यो कुरा राम्ररी बुझदैन । तलकै साथीलाई तल नै प्रस्ताव ल्याउन भनेको भए वास्तवमा त्यही टुंगिथ्यो । केके कारणले हो, सबै कुरा माथि ल्याएर टुंग्याउने बलशाली चाहना प्रकट गर्यौं, त्यसको परिणाम हो यो । त्यस्तो चाहना प्रकट गर्ने दुईजना अध्यक्ष हुन् कि सिंगो सचिवालय ? मैले योयो भनेर भन्नु मनासिब हुँदैन । मलाई पर्दामै रहन दिनुहोस् । तर मूलतः जो दुईजना अध्यक्ष हुनुहुन्छ, उहाँहरूकै भूमिका रह्यो । भावी महाधिवेशन केन्द्रित भएर कसको पोल्टामा शक्ति पार्न सकिन्छ भन्ने आधारमा अहिले पार्टीभित्र संघर्ष भइरहेको हो ? मलाई तीतो कुरा गर्न त मन छैन । तर हिसाबकिताबबाट चल्ने मानसिकता प्रकट भएको जस्तो देखिन्छ । मान्छेले बाहिर त्यही बुझ्छन् । मैले होइन भनौं भने पनि तपाईंहरू पत्याउनु हुन्न । एक वर्षमै महाधिवेशन गर्ने कुरा पनि छ, त्यो तयारी हुँदै गरेको हो र ? महाधिवेशनका प्रक्रिया हुन्छन् । महाधिवेशन भनेको भीड जम्मा गर्ने होइन । सदस्यता व्यवस्थापन हुनुपर्छ, कमिटी व्यवस्था गर्नुपर्छ । त्यसअनुसार आउने पार्टीको संगठन कस्तो हुन्छ ? वैधानिक व्यवस्था के हुन्छ ? त्यसमा सहभागी हुनुपर्यो । यी काम सकेर मात्र महाधिवेशन हुने हो । दुई जना अध्यक्षपछि कसलाई नेतृत्वमा अघि बढाउने भन्ने द्विविधाका कारण पनि अलमल भइरहेको भन्ने छ नि ? अध्यक्षहरू अलमलिनुभएको कुरामा मैले के जवाफ दिनु र । तर नेतृत्व भन्ने कुरा तीनवटा आधारमा खडा हुन्छ । एउटा, देशभरिका कार्यकर्ताको आम चाहना के हो ? अर्को परिस्थितिले के कुराको डिमान्ड गर्छ ? र, आवश्यकता के हो ? यस आधारमा नेतृत्वको फैसला हुन्छ ।तपाईंले सैद्धान्तिक रूपमा तत्कालीन एमालेले लिएको जनताका बहुदलीय जनवाद (जबज) लाई नै पार्टीको विचार बनाउनुपर्छ भनेर लागिरहनुभएको छ तर यो विचार पुरानो भयो भनेर पार्टी एकताकै क्रममा जनताको जनवाद अँगाल्ने भनिएको होइन ? तपाईंचाहिँ किन पुरानै कुरामा अडिनुभएको हो ? जनताको बहुदलीय जनवाद सुन्दर लाग्ने सूत्रीकरण मात्र होइन । न त यो अत्यन्त आदर गरिएका दिवंगत नेताको नाम सम्झेर भावुकतावश उल्लेख गरिएको नामकरण नै हो । नेपाली विशिष्टतामा मार्क्सवादलाई सिर्जनात्मक रूपमा प्रयोग गर्दा विकसित भएको विचार हो । यो नेपाली क्रान्तिको ठोस व्यवहारमा विकसित नवीन विचार हो । नेपालको विशिष्टतामा क्रान्तिकारी परिवर्तनलाई दिशानिर्देश गर्ने विचार पनि हो । यसले नेपालको क्रान्तिकारी परिवर्तन सम्बन्धमा सैद्धान्तिक र नीतिगत प्रश्नहरूको आधारभूत रूपमा समाधान गरेको छ । जबजको जन्म जडतामा जकडिएर भएको होइन । नेपालको कम्युनिस्ट आन्दोलनका अग्रजहरूले अघि सारेका राजनीतिक विचार र मान्यताका सकारात्मक पक्षहरूको जगमा उभिएर, अन्तर्राष्ट्रिय कम्युनिस्ट आन्दोलनका नकारात्मक अनुभवहरूको निर्मम समीक्षा गरेर तथा मार्क्सवादी दर्शन र सिद्धान्तबाट निर्देशित हुँदै यो विचार विकसित भएको हो । विगतमा राजाको शासन भएका बेला ज्यान जोगाउन छड्के हान्दै अघि सारिएको अवसरवादी विचार होइन वा कुनै धारलाई क्रमभंग गरिदिउँ भनेर अघि सारिएको मौसमी विचार पनि होइन । यो गतिमै जन्म्यो, गतिमै विकसित हुँदै गतिमै अघि बढ्छ पनि । जडताकै विरोधमा यो अघि बढ्छ । जनताको बहुदलीय जनवादले जनवादी राज्यसत्ताको लोकतान्त्रीकरण, आन्दोलनको लोकतान्त्रीकरण, पार्टीको लोकतान्क्रीकरण र समग्र कम्युनिस्ट आन्दोलनको लोकतान्त्रीकरणसम्बन्धी मान्यतालाई सशत्त ढंगले अघि सारेको छ । सेवा, संघर्ष, प्रतिस्पर्धा र पहलकदमीका आधारमा श्रेष्ठता हासिल गर्ने नीतिका आधारमा संगठनात्मक जीवनलाई व्यवस्थित गर्नुपर्छ भन्ने मान्यता राख्छ । अहिलेको अवस्थामा केही न केही नयाँ विचार बनाऔं भन्दै विकसित र स्थापित विचारका विरुद्धमा अन्यथा नबुझ्नु र नबोल्नु राम्रो हुन्छ । एकताका बेलामा जारी भएको वक्तव्यको कुरामा पनि त्यसबेला कसको विचार लिइयो ? को जित्यो ? को हार्यो भनेर मानोवैज्ञानिक असर नपरोस् भनेर एमालेले अवलम्बन गरेको जबज र माओवादीले अवलम्बन गरेको एक्काइसौं शताब्दीको जनवाद र माओवादका सकारात्मक कुरालाई अध्ययन गर्दै भोलि उपयुक्त समयमा टुंगो गर्ने भन्ने छ । आज कसैले नयाँ विचार बनाउँ भनेर मडारिएर हुँदैन । हामीले जडताको विरुद्ध लडेर त्यो विचार ल्याएको हो । अनि एक्काइसौं शताब्दीको जनवाद र माओवाद भन्नेहरूको स्पेसचाहिँ के हुन्छ त पार्टीमा ? दामासाही भाग लगाउनुपर्छ भन्ने हो र ? यो जबज नै सबै साझा हो । हामीले सही कुरा लिएर हिँड्ने हो । दिने र लिने भन्ने विषय नै होइन । यहाँ जित र हारको कुरा पनि होइन । तात्कालिक लाभको हिसाबले यो कुरा गर्दाचाहिँ बढी पपुलर वा धेरैलाई आफ्नो वरपर पार्न सकिन्छ भनेर त सिद्धान्तको कुरा बहसमा ल्याउन खोजिएको होइन ? अरूले के भन्छन्, थाहा छैन । हामी सही विचार बोकेर हिँड्नुपर्यो । सही विचारले हामी सबैलाई फाइदा गर्छ । सही चीज सबैको साझा हो । मार्क्सवादलाई लागू गर्दा विकसित भएको नयाँ विचार हो । मदन भण्डारीले त्यसको व्याख्या गर्नुभयो । अब जे भए पनि हुने यही हो । यसमा नयाँ केचाहिँ हाल्ने त ? तपाईं उपप्रधानमन्त्री पनि हुनुहुन्छ । सरकारको कामबाट चाहिँ कति सन्तुष्ट हुनुहुन्छ ? सन्तुष्टि वा असन्तुष्टि निरपेक्ष हुँदैन, सापेक्ष हुन्छ । अहिले जटिलता, प्रणाली परिवर्तन भएको अवस्था, कानुनी संरचना बनेको अवस्था छ, यसलाई सापेक्षतामा हेर्नुपर्छ । सन्तुष्ट छु भन्दै गर्दा केही समन्वयका कमजोरीहरू छन् । कमजोरीका कारण कतिपय काम चाहेर पनि गर्न सकिएको छैन ।मन्त्रिमण्डल पुनर्गठनको हल्ला पनि छ ? के मन्त्रीहरू हेरफेर गर्ने तयारी भइरहेको हो ? मन्त्रिमण्डल पुनर्गठन प्रधानमन्त्रीको अधिकार क्षेत्रको कुरा हो । प्रधानमन्त्रीले कुन किसिमबाट सरकार अघि बढाउन चाहनुहुन्छ । मूलतः प्रधानमन्त्रीको योजना र सोचाइमा भर पर्ने हो । भखरै बजेट आयो । सांसदहरूले खर्च गर्न पाउने ६ करोडको विषयमा सर्वोच्चमा रिटसमेत परेको छ । संघीयतामा गयौं तर त्यसको मर्मविपरीत खर्च गर्ने कुरा किन सरकारले बजेटमा समेट्यो ? यो प्रश्न ठीक ढंगले आएन । सांसदले खर्च गर्न पाउने भन्ने होइन । यो निर्वाचन क्षेत्र पूर्वाधार कार्यक्रम हो । त्यहाँ सांसदले कुनै तोक लाउने खर्च गर्ने होइन । प्रतिनिधिसभा र राष्ट्रिय सभाका सांसदहरूले जिल्ला समन्वय समितिको समन्वयमा योजना छनोट हुने हो । सबै निर्वाचन क्षेत्रमा केन्द्रीय योजना पुग्दैनन् । त्यस्तै ठाउँमा अत्यावश्यक काम समन्वय गरेर गराउनका लागि त्यो रकम छुट्याइएको हो । सरकारले लोकतान्त्रिक अधिकार खुम्च्याउन खोजेजस्तो देखिन्छ । मिडिया काउन्सिल, राष्ट्रिय मानव अधिकार आयोग, सुरक्षा परिषद्सम्बन्धी विधेयकहरू यस्तै उद्देश्यले आएका हुन् कि जस्तो छ । सरकार कानुन बनाउने कुरामा किन यस्तो अनुदार ढंगले प्रस्तुत भइरहेको छ ? तर कतिपय टिप्पणी गर्ने साथीहरूले प्रस्तावित कानुनको ठ्याक्कै जे प्रावधान हो त्यो पढ्नु भएकै छैन । यसमा आरोप मैले लगाएको होइन, सम्मानपूर्वक टिप्पणी गरेको हो । एउटा विधिपूर्वक ल्याएका चीजहरू विधिपूर्वक नै टुंगिन्छन् । एउटा आग्रह राखेर मिडिया विधेयकका बारेमा टिप्पणी भएका छन् । त्यहाँ के चीजचाहिँ भएन ? त्यो भन्नुपर्यो । नभएको कुरा त सच्याउन सकिन्छ । मिडियालाई सम्मान गर्छु । पोजेटिभ कुरा पनि छन् । तर कतिपय आत्मघाती चीज पनि आएका छन् । मिडियाकै कारण मान्छेलाई आत्महत्याको तहसम्म पुर्याएको छ । मिडियाले चाहिँ कुनै जिम्मेवारी लिनुपर्दैन ? जवाफदेही हुनुपर्दैन ? दुनियाँमा लोकतान्त्रिक भनिएका मुलुकहरू अमेरिका, बेलायत, भारत, जापानमा मिडिया जिम्मेवार बनाउने कुरा छैन र ? नियमन गर्न खोजेको भन्दा पनि मिडिया जिम्मेवारीपूर्वक चल्नुपर्छ भनेको हो । मिडियाकै कारण पीडित भएको म नै एउटा भुक्तभोगी हुँ । राजाको शासनकालमा म मन्त्री हुँदै हिरासतमा पुगेको थिएँ । एकजना पत्रकार निमकान्त पाण्डेले त्यही बेला मेरोबारेमा ट्यांकीमा तीन करोड रुपैयाँ भेटियो भनेर लेखे । रेडियो, एफएम बन्द छन्, अखबार सेन्सर छन् । हामी हिरासतमा छौं । हाम्रोविरुद्धमा त्यसरी लेखिन्छ, कुनै जवाफदेही हुनुपर्दैन ? अनि मेरो सार्वजनिक सम्पत्ति क्षतविक्षत हुँदा चिरहरण हुँदा कुनै जवाफ दिनुपर्छ कि पर्दैन ? जनताको प्रतिनिधिबारेमा हूलहुज्जत हुन्छ । केपी ओलीका बारेमा कस्ता कुरा सामाजिक सञ्जालमा आएका छन् ? कुनै आपराधिक कुरामा दण्डित हुनुपर्छ कि पर्दैन ? मैले केही गलत गरें भने जेजे मन लाग्छ, धुल्याएर लेख्नुहोस् । जसरी मैले गलत गर्दा म दण्डित हुन्छु, त्यसरी गलत गर्ने अरू पनि दण्डित हुनुपर्छ । तपाईंहरूचाहिँ दण्डित हुनु नपर्ने ? मिडियाहरूलाई स्वतन्त्रताको पक्षमा हामी लडेर आएका हौं । लड्छौं । तर मिडिया पनि जवाफदेही त हुनुपर्यो नि ?मिडिया काउन्सिल अध्यक्षलाई सरकारले हटाउन सक्ने र पत्रकारलाई जरिवाना गर्ने जस्ता प्रावधान दुरुपयोग होला भन्ने चिन्ता छ । यसलाई राजनीतिक रूपमा कुनै मिडिया मन नपरेको अवस्थामा कारबाही गर्ने अस्त्र बनाइने हो कि ? यो तपाईंहरूको मनोगत निष्कर्ष हो । त्यत्तिकै कोही आउनेबित्तिकै मिडियाको घाँटी समाउन आउँछ र ? सरकार आवधिक हुन्छ, भोलि कांग्रेसको सरकार आयो र म कम्युनिस्ट पार्टीनिकट सञ्चारकर्मी भएर गलत लेखें भने दण्डित त हुनुपर्यो नि । राष्ट्रिय सुरक्षा परिषद्को काम कर्तव्य सम्बन्धमा प्रधानमन्क्रीको अधिकारलाई शत्तिशाली बनाएर विधेयक ल्याइएको छ । त्यसको पनि विरोध भइरहेको छ नि ?राष्ट्रिय सुरक्षाको कुरा हामीले एक अक्षर पनि थपेको होइन । विगतको सरकारको पालामा रक्षामन्त्रीले प्रस्ताव गरेर मन्त्रिपरिषद्ले निर्णय गरेर विधेयक संसद्मा पुगेको हो । त्यही चीज जस्ताको त्यस्तै ल्याएको हो । परिषद्मा प्रधानमन्त्री, रक्षामन्त्री, गृहमन्त्री, अर्थमन्त्री, परराष्ट्रमन्त्री मुख्य सचिव र प्रधानसेनापति हुन्छन् । मन्त्रिपरिषद्ले औपचारिक सिफारिस नगरी राष्ट्रपतिबाट सेना परिचालनको घोषणा हुँदैन । प्रधानसेनापतिलाई क्रस गरेर प्रधानमन्त्रीले भन्नेबित्तिकै त सेना परिचालित हुने होइन । अनि यो बिनाबातको कुरालाई बात बनाउने कुरा ठीक छैन । कथंकदाचित औपचारिक रूपमा परिषद्को बैठक नबस्दा प्रधानमन्त्रीले प्रस्तावसम्म मन्त्रिपरिषद्मा लैजाने भन्ने मात्र हो । सेनापतिलाई अलग गरेर सेना परिचालन हुँदैन । गत शुक्रबार अमेरिकाको रक्षा मन्त्रालयले इन्डो प्यासिफिक रणनीति सार्वजनिक गर्दै नेपाललाई पनि त्यसको साझेदार बनाउने उल्लेख गरेको छ । के नेपाल अमेरिकाको यो रणनीतिमा सामेल भएको हो ? कुनै पनि रिजनल वा ग्लोबल मिलिटरी एलायन्स मा नेपाल सामेल हुँदैन । यो स्पष्ट कुरा हो । हामी दुईपक्षीय रूपमा तालिम गर्छौं । नेपाल, भारत, पाकिस्तान, बंगलादेश अमेरिका, बेलायतसँग यस्तो तालिम चलेका छन् । कहिलेकाहीं संयुक्त तालिम पनि हुन्छन् । त्यसमा सहभागी हुन्छौं । तर कुनै एलायन्समा भने सामेल हुँदैनौं ।"
म्यानपावर व्यवसायी हडतालमा,"काठमाडौं  वैदेशिक रोजगार व्यवसायी संघले मलेसिया खोल्न र धरौटी रकमको ब्याज दिनुपर्नेलगायत ६ बुँदे माग पूरा नगरेको भन्दै कामदारको उडान शुक्रबारदेखि बन्द गरेका छन् । व्यवसायीले कामदारको उडान बन्द गर्दा त्रिभुवन विमानस्थल सुनसान बनेको छ । यात्रु नभएपछि फ्लाई दुबई र एयर अरेबियाले सोमबारको उडान रद्द गरेका छन् ।व्यवसायीले कतार, साउदी अरब, संयुक्त अरब इमिरेट्स (यूएई), कुवेत र बहराइनलगायत प्रमुख गन्तव्यमा जाने कामदारलाई नपठाएका हुन् । उनीहरूले टिकट खरिद गरेका छैनन् । रोजगारदाताद्वारा पठाइएको टिकटसमेत रद्द गरिदिएका छन् । श्रम, रोजगार तथा सामाजिक सुरक्षा मन्त्रालयले आफ्ना माग पूरा नगरेको भन्दै व्यवसायी संघले जेठ ९ मा प्रधानमन्त्री केपी शर्मा ओलीसमक्ष ज्ञापनपत्र बुझाएका थिए । उनीहरूले श्रम मन्त्रालयमाथि दबाब बढाउन कामदार नपठाएका हुन् । संघका अध्यक्ष रोहन गुरुङले जेठ २३ सम्म अन्तिम श्रम स्वीकृति पाएका कामदारलाई नपठाइने बताए । गत कात्तिक १२ मा मलेसियासँग श्रम सम्झौता भइसकेपछि खुला गर्नुपर्ने संघको माग छ । मलेसियाले निःशुल्क कामदार लैजाने सहमति जनाइसकेको ८ महिना भइसक्यो । कति र कसको संयन्त्रबीच रहन्छ भन्ने टाउको दुखाइको विषय होइन । दुवै पक्षले सम्झौताको पालना गर्नुपर्छ, गुरुङको भनाइ छ । सबै आर्थिक भारको जिम्मेवारी रोजगारदाताले बेहोर्ने सहितको नयाँ समझदारीमा भिसा, टिकट र संयन्त्रद्वारा लिइने शुल्कदेखि म्यानपावरलाई तिर्नुपर्ने सेवा शुल्कसमेत रोजगारदाताबाटै तिराउन मलेसिया तयार छ । तर, कुरो स्वास्थ्य संस्थाको विवादमा गएर अल्झेको छ । श्रम, रोजगार तथा सामाजिक सुरक्षा मन्त्रालयले मलेसियाबाट स्वास्थ्य संस्था छनोट गर्न अनुगमन टोली नआउँदा समय लागेको जनाएको छ । हाम्रा विशेषज्ञसहितको अनुगमन टोली फिल्डमै खटिएका छन् । छिटो खुलाउन हाम्रातर्फबाट कुनै ढिलाइ भएको छैन, श्रम प्रवक्ता नारायण रेग्मीले कान्तिपुरसँग भने, नेपालका तर्फबाट रोकिएको होइन । उनले दुवै देशका विशेषज्ञ टोलीबाट अनुगमन भएपछि मात्रै स्वास्थ्य संस्था छनोट हुने बताए । जति छिटो मलेसियाबाट टोली आउनेछ । त्यति छिटो खुल्नेछ । यसका लागि हामीले कूटनीतिक माध्यमबाट ताकेता गरिरहेका छौं, उनले भने । मलेसियाले तीन महिनाअघि मात्रै कामदारको स्वास्थ्य परीक्षण गर्ने विधि (एसओपी) पठाएको थियो । एसओपी पाएपछि श्रम मन्त्रालयले कामदारको स्वास्थ्य परीक्षण गर्न इच्छुक स्वास्थ्य संस्थालाई आवेदन मागेको थियो । हाल ४७ वटा संस्थाले आवेदन दिएका छन् । ती संस्था मलेसिया र नेपालका संयुक्त विशेषज्ञ टोलीले अनुगमन गरेपछि मात्रै छनोट हुनेछन् । मापदण्ड पुगेका स्वास्थ्य संस्था छानिएपछि मात्रै मलेसिया जाने कामदारको श्रम स्वीकृति खुल्नेछ, उनले भने, स्वास्थ्य संस्थाको संख्याभन्दा पारदर्शी र विधिको कुरा महत्त्वपूर्ण हो । हामीले संख्यामा प्रवेश गर्न खोजेको होइन, दुईचारवटा भए पनि फरक पर्दैन । संस्था छनोट पारदर्शी र विधिपूर्वक हुनुपर्यो । गत जेठ ९ मा मलेसियाका मानव संसाधनमन्त्री कुला शेराघनले जेठ १३ भित्र मेडिकलको गाँठो फुकाउनका लागि उपाय खोज्ने बताएका थिए । कामदारको स्वास्थ्य परीक्षणसहित भर्ना प्रक्रियासँगको विषय गृह मन्त्रालयसँग जोडिएको छ । गृह मन्त्रालयसँग छलफल गरी मलेसियाई मन्त्री शेराधनले जेठ १३ गते भित्र सल्टाउँछु, भन्नुभएको थियो, मलेसियाका लागि नेपाली राजदूत उदयराज पाण्डेले भने, जेठ १३ को तिथि कटिसकेको छ । हामी मलेसिया सरकारले दिने उपायको प्रतीक्षामा छौं । व्यवसायी संघले भने सूचीकृत मेडिकल सेन्टरबाटै स्वास्थ्य परीक्षण गर्ने गरी कामदार पठाउनुपर्ने माग राखेको छ । यसअघि संघले ३९ वटा संस्थाबाट सिन्डिकेट भएको भन्दै बन्द गर्न श्रम मन्त्रालयलाई दबाब दिएको थियो । पहिला ती संस्थालाई कामदारले नै शुल्क बुझाउनुपर्थ्यो । सम्झौतामा ती शुल्क रोजगारदाताले नै बेहोर्ने उल्लेख छ, पाण्डेले भने, कतारका लागि एउटा संस्थाबाट मेडिकल गर्न अनुमति दिइएको छ । मलेसियाका लागि ३९ वटा संस्थाबाट मेडिकल गर्दा कसरी सिन्डिकेट हुन्छ ? मलेसियाले कामदारको स्वास्थ्य परीक्षण गर्ने जिम्मा वेस्टिनेट कम्पनीलाई दिएको छ । वेस्टिनेटले नेपालमा ३९ वटा संस्था छनोट गरेको थियो । गृह मन्त्रालयसँग सम्झौता गरेअनुसार वेस्टिनेटको समय अझै डेढ वर्ष बाँकी छ, राजदूत पाण्डेले भने, गृहसँग सम्बन्धित विषय भएकाले मानव संसाधनमन्त्रीले समय माग्नुभएको हो । हामी सकारात्मक नतिजाको पर्खाइमा छौं । मलेसियामा ३ लाख ५४ हजार नेपाली कामदारमध्ये ४० हजार सुरक्षा गार्ड छन् । मलेसियाले नेपालबाट मात्रै सुरक्षा गार्ड लिने गरेको छ । नेपालबाट सुरक्षा गार्ड लैजान नपाउँदा पुराना सुरक्षा गार्ड स्वदेश फिर्न पाएका छैनन् । प्रमुख प्रतिपक्षी कांग्रेसका तर्फबाट श्रम, रोजगार तथा सामाजिक सुरक्षा मन्त्रालय हेर्ने छायामन्त्रीसमेत रहेकी सांसद डिला संगौला पन्तले प्रतिनिधिसभाको सोमबारको बैठकमा शून्य समय लिदै मलेसियाको वैदेशिक रोजगारी रोकिएसँगै लाखौं नेपाली युवा रोजगारीका लागि मलेसिया जान वञ्चित भएको भन्दै सरकारको ध्यानाकर्षण गराएकी छन् ।धरौटीमा ब्याज दिन मागसंघले वाणिज्य बैंकमा धरौटीबापत म्यानपावर कम्पनीले राखेको पैसाको ब्याज दिन र मर्जर हुने म्यानपावरलाई विशेष छुट, सुविधा र सहुलियत दिन माग गरेको छ । वैदेशिक रोजगार ऐनलाई संशोधन गरी धरौटी रकम बढाएपछि संघले ब्याज मागेको हो ।संशोधित ऐनअनुसार ३ हजारभन्दा कम कामदार पठाउने म्यानपावरले ५० लाख नगद र १ करोड ५० लाख रुपैयाँ बैंक ग्यारेन्टी, ३ देखि ५ हजारसम्म कामदार पठाउने म्यानपावरले १ करोड रुपैयाँ नगद र २ करोड बैंक धरौटी र ५ हजारभन्दा बढी कामदार पठाउने म्यानपावरले २ करोड रुपैयाँ नगद र ३ करोड रुपैयाँ बैंक ग्यारेन्टी राख्नुपर्ने बाध्यकारी नियम छ । भदौसम्म यो धरौटी नराख्ने म्यानपावरले कामदार विदेश पठाउन पाउने छैनन् । यसअघि ७ लाख रुपैयाँ नगद र २३ लाख रुपैया बैंक धरौटी राख्ने ब्यबस्था थियो । यसको ब्याज रकम कामदारको हितका लागि कल्याणकारी कोषमा राख्ने गरिएको छ । विमा कम्पनी र स्कुल, कलेजले पाउने सुविधा म्यानपावर व्यवसायीले समेत पाउनुपर्छ, अध्यक्ष गुरुङले भने, अन्यथा वैदेशिक रोजगार व्यवसायीहरूप्रति मात्रै अन्याय र विभेदपूर्ण व्यवहार गरेको ठहरिनेछ । प्रवक्ता रेग्मीले व्यवसायीले उठाएका सवालमा मन्त्रालय छलफल गर्न तयार रहेको बताए । म्यानपावर व्यवसायीका उचित मागहरूलाई सम्बोधन गर्न मन्त्रालय तयार छ, उनले भने ।"
धर्मप्रचारक विश्वविद्यालयसँग किन सम्झौता ?,"काठमाडौं  सत्तारूढ नेकपाका नेता एवं सांसद भीम रावलले प्रधानमन्त्री केपी शर्मा ओलीलाई मानार्थ विद्यावारिधि दिने दक्षिण कोरियाको काङनाम विश्वविद्यालयसित त्रिभुवन विश्वविद्यालयले शैक्षिक कार्यक्रम सञ्चालन सम्झौताबारे सरकारसँग जवाफ मागेका छन् । बजेटमा शिक्षामा सुधार गर्ने कुरा गर्ने तर व्यवहारमा भने धर्म प्रचारको आरोप लागेको संस्थासँग त्रिविले सम्झौता गर्ने ? उनले प्रतिनिधिसभाको सोमबारको बैठकमा आक्रोश पोखे । त्रिविले कोरियाको उक्त विश्वविद्यालय धर्म प्रचारमा जोडिएको भन्दै डेढ दशकअघिको सम्झौता तोडेको थियो । त्यही विश्वविद्यालयले गत बुधबार काठमाडौंमा प्रधानमन्त्री ओलीलाई मानार्थ विद्यावारिधि प्रदान गरेको थियो । त्यसपछि फेरि सम्झौता गरिएको छ । बजेटमाथिको प्रारम्भिक छलफलमा भाग लिने क्रममा प्रतिनिधिसभा बैठकमा सोमबार रावलले प्रश्न गरे, एउटा धर्म प्रचारक विश्वविद्यालयले किन प्राथमिकता पाउँछ ? त्रिविजस्तो संस्थाले किन त्यस्तो संस्थासँग सम्झौता गर्छ ? नेपालको संस्कृतिमाथि प्रहार गर्ने संस्थासँग किन सम्झौता गरियो ? रावलले अन्तर्राष्ट्रिय सम्बन्धका कुरा राम्रा गरिए पनि कुनै देशको राजदूतले भियना अभिसन्धिविरुद्ध खुलेआम गतिविधि गर्दा किन नरोकिएको भन्ने पनि प्रश्न गरे । बजेट भाषण भइरहेका बेला पोखरामा अन्तर्राष्ट्रियस्तरको संयुक्त सैनिक अभ्यास भएको उनले बताए । सीमा स्तम्भ भत्किएका छन् । जमिन मिचिएको छ । सीमाका बाटा भत्केका छन्, यसमा ध्यान जानुपर्छ, उनले भने । जनादेश प्राप्त सरकारबाट जनताले परिवर्तनको ठूलो अपेक्षा गरेको उल्लेख गर्दै उनले भने, राष्ट्रिय स्वाधीनता र राष्ट्रिय सुरक्षामा ख्याल राख्नुपर्छ । ललिता निवास जग्गा प्रकरणलाई लक्ष्य गर्दै उनले व्यक्तिले अनधिकृत रूपमा सार्वजनिक स्थल कब्जा गरेका घटना दुःखद रहेको बताए । प्रतिपक्षी कांग्रेसका सांसद प्रकाश रसाइली स्नेहीले शून्य समयमा प्रधानमन्त्री ओलीले दक्षिण कोरियाको धर्म प्रचारक विश्वविद्यालयबाट विद्यावारिधिको उपाधि लिएको भन्दै आपत्ति जनाए । गत वर्ष पनि प्रधानमन्त्री ओलीले १३ करोड खर्च गरेर धर्म प्रचारक संस्थासँग मिलेर कार्यक्रम गरेको उनको आरोप छ । नेकपाका नेता एवं सांसद अग्निप्रसाद सापकोटाले राजनीतिलाई वित्तीय भ्रष्टाचारबाट मुक्त गर्न संकल्प गर्नुपर्नेमा जोड दिए । सबै क्षेत्रमा बिचौलिया हाबी भएको उनको भनाइ छ । तिनीहरूले सत्तामा रहेका ठूल्ठूला नेतालाई घेराउ गरेको उनले उल्लेख गरे ।"
लोकसेवा विज्ञापन समावेशी बनाउन माग,"काठमाडौं  स्थानीय तहमा लोकसेवा आयोगमार्फत गर्न खोजिएको पदपूर्ति समावेशी नभएको विवाद चर्केको छ । विज्ञापन समावेशिताको सिद्धान्तअनुसार नभएको भन्दै सच्याउनुपर्ने मागको स्वर बढदै गएको छ । आयोगले ५ सय १५ स्थानीय तहका लागि गत बुधबार विभिन्न पदका लागि ९ हजार १ सय ६१ जनशक्ति माग गर्दै विज्ञापन गरेको छ । आयोगले एकैपटक धेरै संख्यामा जनशक्ति माग गरेर विज्ञापन गरेको सम्भवतः पहिलो हो । तर, ठूलो संख्यामा जनशक्ति मागिँदा समावेशी क्लस्टरका लागि भने यथोचित संख्या नछुट्याइएको विषय विवादित बनेको हो । समावेशी समूहका विभिन्न संघसंस्थाले त्यसको विरोध गरिरहेकै बेला सदनमा समेत त्यसको विरोध भएको छ । सोमबार संघीय संसदको राज्य व्यवस्था तथा सुशासन समितिले पनि त्यसप्रति चासो देखाएको छ । समितिले त्यस विषयमा सोमबार आयोगका पदाधिकारीसँग जानकारी लिएको थियो । त्यस्तै प्रतिनिधिसभाको बैठकमा कतिपय सांसदले आयोगले गरेको विज्ञापन संविधानअनुकूल नभएको उल्लेख गरे । राजपा सांसद प्रमोद साहले स्थानीय तहका लागि गरिएको विज्ञापन गर्दा आयोगले संविधान र कानुन मिचेको आरोप लगाए । सत्तारूढ दलकै सांसद प्रभु साहले यसअघि नै समावेशी पद्धतिअनुसार विज्ञापनलाई सच्याउनुपर्ने विज्ञप्तिमार्फत माग गरिसकेका छन् । निजामती सेवा ऐनको दफा ७ को उपदफा ७ ले खुला प्रतियोगिताबाट पूर्ति हुने पदहरूमध्ये ४५ प्रतिशत पद समावेशी समूहका लागि छुट्याउनुपर्ने भनेको छ । समावेशीका लागि छुट्याइने प्रतिशतलाई शतप्रतिशत मानी त्यसमध्ये महिला ३३, आदिवासीजनजाति २७, मधेसी २२, दलित ९, अपांगता भएका व्यक्ति ५ र पिछडिएका क्षेत्रका मानिसका लागि ४ प्रतिशत पद छुट्याउनुपर्ने व्यवस्था छ । सामान्य बुझाइमा आयोगले स्थानीय तहका लागि माग गरेको ९ हजार १ सय ६१ जनशक्तिको ४५ प्रतिशत समावेशी समूहका लागि हुनुपर्थ्यो । तर, त्यो भएन । मधेसी विद्यार्थी संघर्ष समितिका संयोजक देवनारायण यादवले ९ हजार १ सय ६१ जनशक्तिको माग हुँदा मधेसीका लागि ७६ संख्या मात्रै छुट्याइएको बताए । कुल सिटको आरक्षित ४५ प्रतिशतलाई शतप्रतिशत मनेर त्यसमध्ये २२ प्रतिशत मधेसीका लागि कोटा दिनुपर्नेमा १ दशमलव ८ प्रतिशत सिटमात्रै दिएको उनले उल्लेख गरे । २०६४ सालयता समावेशी प्रावधानअनुसार अयोगले विज्ञापन गर्दै आएको छ । आयोगकै तथ्यांकअनुसार गत आर्थिक वर्षसम्ममा समावेशी समूहबाट १६ हजार ९ सय ३९ जना उम्मेदवारहरू स्थायी नियुक्तिका लागि सिफारिस भएका छन् । गत आर्थिक वर्ष आयोगले कुल ७ हजार ७ सय १८ जनालाई स्थायी नियुक्तिका लागि सिफारिस गरेकोमध्ये ३ हजार २ सय ४४ जना समावेशी समूहका उम्मेदवारहरू परेका थिए । गत वर्ष समावेशी समूहबाट सिफारिस भएकाको संख्या ४२ प्रतिशत हो । आदिवासी जनजाति महासंघका उपाध्यक्ष गोविन्द छन्त्यालले ठूलो संख्यामा विज्ञापन गरिएका बेला समावेशी समूहका युवालाई त्यसबाट वञ्चित गराउन खोज्नु आपत्तिजनक भएको बताए । परिवर्तनका विभिन्न महत्त्वपूर्ण आधारहरूमध्ये राज्यका निकायका समानुपातिक समावेशी प्रतिनिधित्व पनि हो, संवैधानिक निकायबाटै त्यसको उल्लंघन गर्न खोजिएको छ, उनले भने, कानुनमै त्रुटि भए त्यसलाई सच्याएर समावेशी सिद्धान्तअनुसार विज्ञापन गरिनुपर्छ । अहिले गरिएको विज्ञापन मान्य हुन्न । उनले थोरै संख्याको कुरा नभएको भन्दै अहिलेको विज्ञापनमा कानुनको सामान्य हिसाबले पनि ४ हजारभन्दा बढी समावेशी सिट हुनुपर्ने बताए । तर, निकालिएको विज्ञापनमा २२ सय हाराहारी माक्रै समावेशी जनशत्तिको माग छ । त्यसमध्ये महिलाको संख्या उल्लेख्य छ । अन्य समूहका लागि मागिएको संख्या न्यून । राष्ट्रिय अपांग महासंघले पनि आयोगको विज्ञापन सच्याउनुपर्ने माग गरेको छ । राज्य व्यवस्था तथा सुशासन समितिका सभापति शशि श्रेष्ठले ठूलो संख्याको पदपूर्तिका लागि विज्ञापन माग गरिँदा समावेशी नभएको गुनासो आएपछि त्यसबारे आफूहरूको पनि ध्यानाकर्षण भएको बताइन् । आयोगका पदाधिकारीहरूसँग एक चरण छलफल गरेका छौं, मन्त्रालय र अन्य सरोकारवाला पक्षसँग छलफलपछि थप निर्णयमा पुग्नेछौं, उनले भनिन् । समितिको छलफलमा सांसदहरूले आयोगप्रति रोष प्रकट गरेका थिए । संघीय समाजवादी फोरमका सांसद रामसहाय यादवले कर्मचारी भर्ना प्रक्रिया संविधान र समावेशी सिद्धान्तको मर्मविपरीत रहेकाले त्यसलाई रोक्नुपर्ने माग गरेका थिए । सांसद बृजेश गुप्ताले कर्मचारी भर्नाको जिम्मेवारी प्रदेशलाई दिनुपर्ने बताएका थिए । आयोग अध्यक्ष उमेशप्रसाद मैनालीले कानुन हेरेरै काम गरेको भन्दै आयोगको निर्णयको समितिमा बचाउ गरेका थिए । मन्त्रिपरिषदको निर्णय र प्रचलित कानुनअनुसार नै विज्ञापन गरिएको भन्दै आयोगलाई विवादमा नपार्न उनको आग्रह थियो । आयोगले कानुनअनुसार ५ सय १५ वटै स्थानीय तहका लागि अलगअलग विज्ञापन गर्दा समावेशी सिट कम हुन पुगेको दाबी गर्दै आएको छ । आयोग प्रवक्ता सह सचिव किरणराज शर्माले विज्ञापन गर्दा संविधान र कानुनको हुबहु पालना गरिएको दाबी गरे । पद धेरै माग भएको देखिए पनि स्थानीय तहअनुसार एउटै पदमा न्यून संख्या माग भएकाले समावेशी कलस्टरका सबैका लागि सिट पुर्याउन नसकिएको उनले उल्लेख गरे । कर्मचारी समायोजन ऐनले आयोगले प्रदेश वा स्थानीय तह खुलाई विज्ञापन गर्नुपर्ने भनेकाले त्यसैअनुसार गरिएको उनले बताए ।"
एकै क्षेत्रमा दुर्घटना बारम्बार,"काठमाडौं  नेपाल प्रहरीको महानगरीय प्रहरी प्रभाग सानेपाका इन्स्पेक्टर हिक्मत थापा त्यहाँ खटिएको ६ महिना भइसक्यो । यो अवधिमा उनले धोबीघाटदेखि नयाँबाटो सडक खण्डमा दुर्घटना नभएको दिन विरलै छ । चक्रपथ विस्तारको काम सुरु भएयता यो आठ लेनको सडक खण्डका निम्ति दुर्घटना नियमितजस्तै भएको छ । यसैको एउटा शृंखला थियो, आइतबारको दुर्घटना र दुईको मृत्युको घटना । आइतबार झन्डै चार बजेको थियो । एकान्तकुनाबाट बल्खुतिर जाँदै गरेको बा १६ च ४७४३ नम्बरको स्कर्पियो स्वाट्टै मोडियो । विपरीत दिशाबाट लस्करै आइरहेका थिए बोलेरो, महिन्द्राको जिप र बा४३प ९८६३ नम्बरको पल्सर मोटरसाइकल । उक्त स्कर्पियो सुरुमा बोलेरोसँग ठोक्कियो, त्यसपछि महिन्द्रा जिपसँग अनि अन्तिममा मोटरसाइकलसँग जुध्यो । मोटरसाइकलमा सवार नेपाल कृषि पत्रकार प्रतिष्ठानका अध्यक्ष पत्रकार गोविन्द घिमिरे र चन्द्रमणि मुडभरी घटनास्थलमै ढले । प्रहरीले तुरुन्तै उनीहरूलाई नजिकै रहेको मेगा अस्पताल लग्यो । अवस्था चिन्ताजनक भएपछि अस्पतालले रेफर गर्यो र, उनीहरूलाई थापाथलीको नर्भिक अस्पताल पुर्याइयो । प्रहरीका अनुसार अस्पतालले उनीहरूलाई मृत घोषणा गर्यो । घटनालगत्तै पक्राउ परेका स्कर्पियो चालकले गाडीको टायर पन्चर भएको र अनियन्त्रित भएपछि दुर्घटना भएको बताएका छन् । घटनाको अनुसन्धानमा संलग्न एक प्रहरीले सीसीटीभी फुटेज हेर्दा गुडिरहेको गाडी अचानक स्वाट्टै मोडिएर विपरीत दिशाबाट आएका सवारीसँग ठोक्किन पुगेको देखिएको बताए । दुर्घटना गराउने गाडी अगाडिको टायर पन्चर भएको प्रहरीले बताएको छ । तर इन्स्पेक्टर थापाले घटनाबारे सूक्ष्म अनुसन्धान भइरहेकाले तत्काल केही भन्न नमिल्ने बताए । ट्राफिक प्रहरीका अनुसार चीन सरकारको अनुदानमा पहिलो चरणमा विस्तार भएको कोटेश्वरकलंकी सडक खण्डमा सबभन्दा बढी दुर्घटना हुने स्थान नै धोबीघाटनयाँबाटो सडक हो । थापाका अनुसार दुर्घटनाको मुख्य कारण तीव्र गतिभन्दा सडकको संरचना नै मुख्य हो । उनले अधिकांश दुर्घटनामा सडक काट्ने बटुवाहरू परिरहेको बताए । महानगरीय ट्राफिक प्रहरी महाशाखाले सोमबार दिउँसो अफिसियल ट्वीटर ह्यान्डलबाट एउटा सूचना प्रवाह गर्यो । उक्त सूचनामा कलंकीकोटेश्वर सडक खण्डमा गति सीमा निर्धारण गरिएको उल्लेख छ । महाशाखाले मुख्य लेनमा ५० किमि प्रतिघण्टा र सर्भिस लेनमा २० किमि प्रतिघण्टाको दरले गति निर्धारण गरेको छ । सोमबारदेखि उक्त सडक खण्डमा सवारीसाधनको गति मापन गरिरहेको महाशाखाले तोकिएको भन्दा धेरै गतिमा सवारी चलाउनेलाई सवारी तथा यातायात व्यवस्था ऐन २०४९ को परिच्छेद १० को दफा १६४ अनुसार कारबाही गर्ने जनाएको छ । महाशाखाका एसएसपी वसन्त पन्तले कान्तिपुरसँगको कुराकानीमा कोटेश्वरकलंकी सडक खण्डमा बढेको दुर्घटना न्यूनीकरण गर्न सोमबारदेखि नै एक साता लामो अभियान सुरु गरिएको बताए । पहिलो साता ट्राफिकले गति निर्धारणसम्बन्धी सूचना प्रवाह गर्ने र त्यसपछि सवारीको गति पत्ता लगाउने लेजर गन लिएर बसेका ट्राफिकले तोकिएको भन्दा धेरै गतिमा सवारी हाँक्नेहरूलाई कारबाही गर्ने बताए । ट्राफिक प्रहरीले उपत्यकाका धेरै दुर्घटना हुने स्थानहरूलाई ब्ल्याक स्पट पनि तोकेको छ । एसएसपी पन्तका अनुसार धेरै दुर्घटना हुने ब्ल्याक स्पटमध्ये आइतबार दुर्घटना भएको स्थान पनि एक हो । उनले तीव्र गति, आवश्यक ट्राफिक चिह्न र ट्राफिक बत्तीको अभावमा दुर्घटना निरन्तर भइरहेको बताए । उनले भने, उक्त क्षेत्रमा केही पूर्वाधार थप्नैपर्ने देखिन्छ । त्यो भनेको आकाशे पुल, फुटपाथ र मुख्य सडक छुट्याउने बार र ट्राफिक चिह्न हो । तर तीव्र गति मात्रै यो क्षेत्रमा दुर्घटनाको मुख्य कारण होइन । उक्त क्षेत्रमा खटिएका एक ट्राफिक प्रहरीले कान्तिपुरसँगको कुराकानीमा त्रुटिपुर्ण सडक संरचना, ओभरहेड ब्रिजको कमी, सडकछेउमा अपर्याप्त बत्ती र सडक संकेतको अभाव मुख्य कारण रहेको बताए । त्यसो त इन्स्पेक्टर थापा पनि सडकको संरचनागत त्रुटि नै दुर्घटनाको मुख्य कारण भएको तर्कसँग सहमत छन् । उनका अनुसार धोबीघाटनयाँबाटो सडक खण्डको तीनचार सय मिटर खण्डमा उकालो, ओरालो र थोरै घुम्ती छ । उनले भने, रातिको समयमा पैदलयात्रु दायाँ बायाँ हेर्दै बाटो काट्न बाध्य छन् । अनि त्यही बेला सवारी दुर्घटनामा पर्ने गरेको देखिन्छ ।२२ चैतमा जनक शिक्षा सामग्री केन्द्र लिमिटेडको ट्रक पनि आइतबार सडक दुर्घटना भएको स्थाननजिकै दुर्घटनामा परेको थियो । स्कुटरलाई बचाउन खोज्दा अनियन्त्रित भएको गाडीले तरकारी बोकेर गुडिरहेको भ्यान किचेको थियो । त्यति बेला भ्यानमा सवार तीनमध्ये दुईजनाको मृत्यु भएको थियो । इन्स्पेक्टर थापाको बुझाइमा सडक संरचना तयार भए पनि पर्याप्त ट्राफिक संकेतको अभाव पनि दुर्घटनाको एउटा कारण देखिन्छ । डेढ महिनाअघि मात्रै उक्त क्षेत्रमा फ्रहरीको सक्रियतामा तीनवटा जेब्रा त्रसिङ राखिएको थियो । उनले भने, सधैँ दुर्घटना भइरहने यो सडक खण्डबारे अब फरक तरिकाले नसोची नहुने भइसक्यो ।"
पर्ती जग्गामा प्लटिङ,"ललितपुर  धापाखेल नागदह हाइटमा सार्वजनिक जग्गा मिच्दै हाउजिङ बन्न थालेपछि स्थानीय विरोधमा उत्रेका छन् । सीजी प्रोपर्टिज कम्पनीले सार्वजनिक जग्गा मिचेर प्लटिङ गरेको हो । कम्पनीले कित्ता नम्बर ५८, ३८, ४१ र ७९ को एक रोपनी १३ आना २ पैसा पर्ती जग्गा हडपेको स्थानीयको दाबी छ । ललितपुर महानगरपालिका२४ वडाध्यक्ष दिनेश कार्कीले डेभलपरलाई प्लटिङमा हाउजिङ बनाउन स्वीकृति दिएपछि स्थानीय बासिन्दाले विरोध गरेका हुन् । वडाध्यक्ष कार्कीले आफ्नै अध्यक्षतामा बसेको बैठकको निर्णयविपरीत सिफारिस दिएका हुन् । २०७४ पुसमा कार्कीको अध्यक्षतामा उक्त विवादित जग्गाबारे बैठक बसेको थियो । बैठकको निर्णयमा स्थानीय, सीजीका प्रतिनिधि बसेर फिल्ड निरीक्षण गर्ने र आवश्यक छलफल गरी के कसरी गर्दा उचित हुन्छ सोहीअनुकूल छलफल गर्ने र स्थानीयबाट समेत राय सुझाव लिई अगाडि बढ्ने निर्णय भएको थियो । सीजीका प्रतिनिधि सञ्जय ठाकुर, राम विष्ट र रामऔतार यादव उपस्थित थिए । तर, स्थानीयसँग छलफल नै नगरी कार्कीले गुपचुप रूपमा २०७५ असार २२ मा डेभलपरको हाउजिङ प्लानिङअनुकूल सार्वजनिक जग्गा कम्पनीको नामको जग्गासँग सट्टापट्टा गर्न सिफारिस दिएको थियो । स्थानीय मखुण्डोल टोल सुधार समितिले भने सिफारिसप्रति विरोध जनायो । प्लानिङभित्रका सार्वजनिक जग्गा स्थानीयसँग छलफल नगरीकन चलाउन नपाउने कानुनी प्रावधान भएको भन्दै ललितपुर महानगरपालिका, २४ नम्बर वडा कार्यालय, काठमाडौं उपत्यका नगर विकास प्राधिकरण, जिल्ला आयुक्तको कार्यालय ललितपुरमा उनीहरूले ज्ञापनपत्र बुझाए । समिति अध्यक्ष नवीनकुमार खड्काले आर्थिक प्रलोभनमा परेर वडाअध्यक्षले सिफारिस दिएको आरोप लगाए । सिफारिस दिन २५ लाख रुपैयाँ चलखेल भएको छ, उनले भने, तर, कुनै पनि हालतमा सार्वजनिक जग्गा स्थानान्तर गर्न दिँदैनौँ । उनले जबर्जस्ती गरेमा अदालत जाने बताए । सीजीले हाइटमा पर्ने सार्वजनिक जग्गा डोलमा लगेर प्लट मिलन गर्न खोजिएको छ, उनले भने । ललितपुर महानगर २४ वडाध्यक्ष कार्कीले स्थानीयलाई जग्गा स्थानान्तरणको विषयमा छलफल गर्न पटकपटक बोलाउँदा पनि उपस्थित नभएकाले सिफारिस दिन बाध्य बनेको दाबी गरे । स्थानीयले गर्ने छलफलमा मलाई निमन्त्रणा दिने गरेको छैन, उनले भने, एकलौटी ढंगबाट गाउँ भेला गरी गरिएको निर्णय मान्य छैन । उनले सीजीले प्लानिङ गरेको ठाउँमा पहिला रोयल गोर्खाज हाउजिङ कम्पनीले गरेको बताए । त्यति बेला गोर्खाजले टोल सुधार समितिलाई सामाजिक काम गर्न भनी ३० लाख रुपैयाँ दिएको थियो, उनले भने, समितिले त्यसको हिसाबकिताब पनि देखाएको छैन । सीजीका प्रतिनिधि सञ्जय ठाकुरले प्लानिङको मस्यौदा स्थानीयलाई पठाएको दाबी गरे । उनीहरूले प्रतिक्रिया दिएन, उनले भने, हामीले सरोकार राख्ने वडा कार्यालयसँग मात्र हो । वडाले दिएको सिफारिसमा साविक धापाखेल गाविस वडा नम्बर ८ख र ९ख मा पर्ने गोरेटोलगायत अन्य बाटो, सार्वजनिक जग्गा डेभलपरको माग र नक्साबमोजिम गर्न दिने उल्लेख छ । सिफारिसमा पर्ती जग्गा कित्ता नम्बर ३५ को ४ आना भने यथास्थानमा राख्ने भनिएको छ । स्थानीयको भने प्लटिङभित्र पर्ने सबै सार्वजनिक जग्गा कित्ता नम्बर ३५ मा नै प्लट मिलान गर्नुपर्ने माग छ । वडा कार्यालयले सीजीसँग गरेको सम्झौता भने कित्ता नम्बर ३८, ४१ र ७९ को जग्गा प्लानिङको पश्चिमतर्फको कित्ता नम्बर ५५५ को सरोफेरोमा एकीकृत गर्ने उल्लेख छ ।सम्झौताको बुँदा नम्बर १० मा जग्गा सट्टापट्टाको कामले कानुनी मान्यता प्राप्त गरेको ३५ दिनभित्र काम सुरु गर्नुपर्ने र काम गर्न मखुण्डोल टोल सुधार समिति, वडा कार्यालय र कम्पनीबीच समन्वय गरी कामको जिम्मेवारी दिइने उल्लेख छ । तर, टोल सुधारलाई बिनाजानकारी जस्तापाताले पर्खाल लगाएको भन्दै केही दिनअघि स्थानीयले भत्काए । सम्झौताको बुँदा नम्बर १३ मा सर्तको संशोधन गर्नुपरेमा दुवै पक्षको आपसी सहमतिमा गर्न सक्ने उल्लेख छ । अहिले समितिले सम्झौताका सर्त संशोधन गर्न माग राख्दै आएको छ । यसमा नगर विकास प्राधिकारणले पनि भूमिकाले खेल्नुपर्ने स्थानीयको भनाइ छ । काठमाडौं उपत्यका नगर विकास प्राधिकरण जिल्ला आयुक्तको कार्यालय ललितपुरका इन्जिनियर पूर्ण महर्जनले वडा कार्यालय र सीजीबीच भएको सम्झौता संशोधन गरेर ल्याएमा पुनः त्यहीअनुसार फाइल अगाडि बढाउन सकिने बताए । हामी संशोधन गर्न दबाब दिने निकाय होइन, उनले भने, त्यो त स्थानीयले दिनुपर्छ । उनले वडा कार्यालयको सिफारिसका आधारमा जग्गा प्लट मिलन गर्न फाइल नापी तथा मालपोत कार्यालयमा पठाएको बताए । आधिकारिक पमा सिफारिस आएपछि हामीले फाइल रोक्ने मिल्दैन, उनले भने ।"
क्षमताभन्दा ३ गुना बढी थुनुवा,"मकवानपुर जिल्ला प्रहरी कार्यालय मकवानपुरमा क्षमताभन्दा तीनगुणा बढी थुनुवा रहेका छन् । करिब ४० जना क्षमता रहेको प्रहरी थुनुवा कक्षमा हाल १ सय १८ जना रहेका छन् । पछिल्लो समय लागूऔषध कारोबारमा संलग्न पक्राउ पर्ने दर बढेसँगै प्रहरीको थुनुवा कक्ष भरिएको हो । दैनिक एक सय १० भन्दा बढी थुनुवा त्यहाँ बसिरहेका छन् । जसको कारणले गर्दा हामीलाई समेत समस्या भइरहेको छ, जिल्ला प्रहरी कार्यालय मकवानपुरका प्रहरी प्रहरी नायव उपरीक्षक यज्ञप्रसाद भट्टराईले भने, हामीले उनीहरूको हेरविचार र सुरक्षामा धेरै प्रहरी परिचालन गर्नु परिरहेछ । प्रहरीले दैनिकजसो मुद्दा खेपिरहेका करिब ४० जनालाई अदालत लैजाने ल्याउने गरिरहेको उनले बताए । दैनिक अदालत लैजाँदा एकजना थुनुवासँग एकजना प्रहरी पठाउनुपर्ने हुन्छ । भित्र रहेका सवै मुद्दा नै खेपिरहेका छन् । केही सामान्य झगडा र मादक पदार्थ सेवन गरेका एकदुई दिन बसेर सहमतिपश्चात् छुट्ने गरेका छन् ।, उनले थुनवा कक्ष भरिभराउ भएको विषयमा माथिल्लो निकायलाई जानकारी रहेको बताए । थुनुवा कक्ष बढाउनुको विकल्प छैन । शौचालयको प्रयोग गर्न, सुत्न, बस्नसमेत पालैपालो गर्नुपर्ने अवस्था सिर्जना भइरहेको छ, उनले भने ।"
ट्रमा सेन्टर आफैं ऋणको ट्रमामा,"काठमाडौं आकस्मिक उपचारको मुख्य केन्द्र राष्ट्रिय ट्रमा सेन्टर १४ करोड ऋणमा डुबेको छ । औषधि र उपकरण खरिदको भुक्तानी तिर्न नसक्दा अस्पताल ऋणमा डुबेको हो । अस्पतालका पूर्वपदाधिकारीले कोटेसन (५ लाखभन्दा कम पैसा) मा खरिद गरेका औषधि र उपचारजन्य सामग्रीको हिसाब छिनोफानो नगरी गएका कारण अस्पताल पुरानै ऋणमा अल्झिरहेको हो । अक्सिजन, प्रयोगशालामा प्रयोग हुने केमिकल, एक्सरे र उपकरण खरिदको पुरानो हिसाब चुक्ता गर्न बाँकी भएको अस्पतालका प्रमुख मेडिकल सुपरिटेन्डेन्ड डा प्रमोद यादवले बताए । उनले भने, पुरानो पैसा तिर्न नसकेकै कारण सप्लायर्स फर्म नयाँ सामान दिन मानेका छैनन् । कति फर्मले सामान दिन बन्द गरिसके । अस्पतालको आम्दानी कम भएकाले स्वास्थ्य मन्त्रालयले नै अस्पतालको ऋण तिरिदिनुपर्ने उनले बताए । अस्पतालले गत वर्ष २१ करोड लगानीमा भित्र्याएको इन्ट्रा अपरेटिभ न्युरो सिटीस्क्यान उपकरणको ३० प्रतिशत लगानी खर्च तिर्न सकेको छैन । बाँकी पैसा तिर्न नसकेको र अदालती झमेलाका कारण बहुउपयोगी उपकरण अस्पतालमै थन्किएको छ । डा यादव भन्छन्, यो उपकरणको झमेला छिनोफानो गर्न सकेमा बिरामीले विशिष्ट सेवा पाउँथे । एउटै समस्याको दोहर्याएर गर्नुपर्ने शल्यक्रियाको समस्या समाधान हुन्थ्यो । पुरानो हिसाब चुक्ता गर्न नसक्दा सलायर्स फर्महरूले नयाँ कारोबर गर्न नमानिरहेको उनले बताए ।दुर्घटना, हिंसा, चोटपटकका कारण घाइते भएका र जलेका बिरामीका लागि आकस्मिक सेवा दिने यो अस्पतालले विशेषगरी हाडजोर्नी तथा नसा, मुटु शल्यचिकित्सा, मेरुदण्ड र प्लास्टिक सर्जरी, नाक, कान, घाँटी र दन्त शल्यचिकित्साजस्ता सेवा दिइरहेको छ । नेपालमा सवारी दुर्घटना मृत्युको चौथो कारण बनेको अवस्थामा मृत्युदर घटाउन यस्तो विशेष अस्पतालकको आवश्यकता छ । ऋणकै कारण अस्पताल धराशायी बनाउन नहुने डा यादवको भनाइ छ । २ सय शैयाको यो अस्पतालमा दिनहुँ घाइते बिरामीको चाप बढदो छ । बिरामीको चापअनुसार उपकरण र जनशक्ति बढ्न नसक्नुले पनि अस्पताललाई उत्तिकै धराशायी बनाइरहेको छ । अस्पताल सञ्चालनका सुरुवाती दिनमा दैनिक ३ सय बिरामी आउँथे भने चाप बढेर अहिले ७ सयसम्म पुगिसके । यो अस्पतालको स्थापना भएसँगै चोटपटक र दुर्घटनामा परेका बिरामीले निजी अस्पतालमा महँगो खर्च तिरेर उपचार गर्नुपर्ने बाध्यता कम भएर गएको छ । अस्पताललाई अझै विस्तारित गर्न आईसीयू कक्ष, शल्यकक्ष र जनशक्ति बढाउनुपर्ने देखिन्छ । विगत तीन वर्षको तथ्यांक हेर्दा अस्पतालमा शल्यचिकित्सा सेवा बढदै गइरहेको देखिन्छ । तीन वर्ष पहिले वार्षिक १ हजार ४ सय शल्यक्रिया हुन्थे भने गत वर्षको असारदेखि चैतसम्ममा झन्डै पाँच हजारको शल्यक्रिया भएको छ । अस्पतालमा दैनिक १२ शल्यक्रिया हुने गरेको छ । भौतिक संरचना, उपकरण र जनशक्ति बढाउन सकेमा उपचार सेवा थप्न सकिने डा यादव बताउँछन् । डाक्टर, नर्स र पारामेडिक्स गरी एक सय प्राविधिक कर्मचारी थप्न आवश्यक रहेको उनले बताए ।"
ड्रोनबाटै खकार नमुना,"प्यूठान  स्वास्थ्यचौकीदेखि घर टाढा छ । स्वास्थ्य जँचाउन लैजाने मान्छे छैन । हिंड्डुल गर्न सकिँदैन । अब यस्ता समस्या हुँदैमा क्षयरोग परीक्षण नरोकिने भएको छ । प्यूठानमा ड्रोनले खकारको नमुना स्वास्थ्य संस्थासम्म पुर्याउँछ । स्वास्थ्य तथा जनसंख्या मन्त्रालयका प्रवक्ता महेन्द्रप्रसाद श्रेष्ठले आइतबार प्यूठान नगरपालिका४, बिजुवारबाट ड्रोन उडाएर नमुना संकलन कार्यको सुरुआत गरेका छन् । बिजुवारबाट उडेको ड्रोनले १० मिनेटमा प्यूठान नगरपालिका७ स्थित खप्रेङखोलाको धर्मावती स्वास्थ्यचौकीमा पुगेर बिरामीको खकारको नमुना ल्याएको थियो । स्वास्थ्य संस्थाबाट नमुना संकलन गरेपछि ड्रोनले परीक्षणका लागि विशेषज्ञ अस्पतालमा पुर्याउने गर्छ । ड्रोनमा खकारका नमुना राख्ने र उडाउने तालिम स्वास्थ्य संस्थाका कर्मचारीलाई दिइएको जिल्ला जनस्वास्थ्य कार्यालयले जनाएको छ । दुर्गम क्षेत्रमा रहेका क्षयरोगीको पहिचान गरेर उपचार गर्न बिराट नेपाल मेडिकल ट्रस्टको आर्थिक तथा प्राविधिक सहयोगमा ड्रोन प्रयोगमा ल्याइएको जनस्वास्थ्य प्रमुख विशाल सुवेदीले बताए । सन् २०५० सम्म क्षयरोग उन्मूलन गर्ने लक्ष्यअनुसार काम गरिरहेको उनले बताए । नयाँ प्रविधिबाट रोग पत्ता लगाउन र उपचार गर्न सहज हुने उनले बताए । क्षयरोग नियन्त्रण गर्न ड्रोन प्रयोगले धेरै फाइदा पुग्ने विश्वास गरेका छौँ, उनले भने, यसले स्वास्थ्यकर्मीमा नयाँ उत्साह थपेको छ । एक वर्ष परीक्षण अवधि रहने र सफल भए कार्यक्रम थप गर्ने सुवेदीले बताए । जिल्लाको स्वर्गद्वारी र प्यूठान नगरपालिकामा ड्रोनको प्रयोग भइरहेको सुवेदीले बताए । जिल्लामा दुइटा ड्रोनबाट खकार संकलन र औषधि ढुवानी गर्न थालिएको फलाइङ ल्याब ड्रोन नेपाल प्रालिका संयोजक उत्तम पुडासैनीले बताए । उनका अनुसार एउटा ड्रोन जिल्ला अस्पताल बिजुवार र अर्को प्राथमिक स्वाथ्य केन्द्र भिंगृमा रहनेछ । दुवै स्थानीय तहका स्वास्थ्य संस्थामा परीक्षण उडान गरिसकेका छौँ, उनले भने, ड्रोन उडाउन समस्या छैन । स्थानीय तह, प्रदेश र केन्द्रको सञ्चार र गृह मन्त्रालयबाट स्वीकृति लिएर जिल्लामा ड्रोनमार्फत औषधि र खकारको नमुना ढुवानी गर्न थालेको उनले बताए ।ड्रोनले एकपटकमा सात किलोसम्म ढुवानी गर्न सक्ने पुडासैनीले बताए । ३० मिनेटसम्म ड्रोन उडाउन सकिन्छ, उनले भने, प्रतिमिनेट एक किमि दूरी पार गर्छ । जनस्वास्थ्यको तथ्यांकअनुसार जिल्लामा ३८९ क्षयरोगी छन् । प्यूठान नगरपालिकामा ८१ र स्वर्गद्वारीमा ६१ जना बिरामी छन् । प्यूठान अस्पताल बिजुवार र प्राथमिक स्वास्थ केन्द्र भिंगृमा जोन एक्स्पर्ट मेसिनबाट क्षयरोग परीक्षण गर्न थालिएको छ । स्मार्ट पिलबक्समा औषधि राखेर जिल्लाका ५८ स्वास्थ्य संस्थाका स्वास्थ्यकर्मीको प्रत्यक्ष निगरानीमा औषधि खुवाउने योजना छ, जनस्वास्थ्य प्रमुख विशाल सुवेदीले भने, बक्समा चिप्स प्रयोग गरिने भएकाले बिरामीले औषधि खाएनखाएको निगरानी गर्न सकिन्छ ।"
अपमानजन्य बोलेपछि पक्राउ र यातना,"सुर्खेत  जेठ १६ गते बिहान ८ बजे बुटवलमा भेटौँ, कान्तिपथ विश्व हिन्दु महासंघको हलमा । फेसबुकमा यस्तो लेखेकै दिन ज्ञानेन्द्र शाही जेठ १५ गते सुर्खेतबाट पक्राउ परे । कारण थियो एक महिनाअघि एउटा अनलाइनमार्फत सुर्खेत र कर्णालीका पत्रकारलाई गरिएको गालीगलौज तथा अभद्र अभिव्यक्ति । भ्रष्टाचारविरुद्ध बोलेकै कारण पक्राउ गरिएको भन्ने भ्रम फिँजाइएको रहेछ, सोमबार वीरेन्द्रननगरमा पत्रकार सम्मेलन गर्दै कर्णाली प्रदेश प्रहरी प्रमुख डीआईजी महेशविक्रम शाहले भने, पत्रकार महासंघको उजुरी र सुर्खेत जिल्ला अदालतबाट प्राप्त पक्राउ अनुमतिपत्रका आधारमा गिरफ्तार गरिएको हो । जुम्ला सिँजाका शाही एसएलसीपछि २०६३६४ सालमा काठमाडौंको त्रिचन्द्र क्याम्पसमा आईएस्सी पढ्न गए । त्यसपछि चार्टर्ड एकाउन्टेन्ट (सीए) पढ्न भारत गए । दाइ नाता पर्ने टोपबहादुर बुढाका अनुसार भारतको नाकाबन्दीविरुद्ध बोलेकै कारण उनी अध्ययनरत विश्वविद्यालयले त्यहाँबाट निष्कासन गर्यो । दिल्लीबाट फर्केपछि उनले केही समय राष्ट्रका लागि एक दिन अभियान चलाए । विभिन्न जिल्लामा समूह गठन गरे । पछिल्लो समय भ्रष्टाचारविरुद्ध नारासहित शाहीलगायतले नेपालका लागि नेपाली अभियान चलाएका छन् । अभियानमा अभिवक्ताद्वय सुरेन्द्र भण्डारी र बालकृष्ण न्यौपाने पनि छन् । अभियानले जेठ ९ मा काठमाडौं बानेश्वरमा नागरिक सभा गरेको थियो जसमा नायिका रेखा थापा र सुरेन्द्र केसी अतिथि वक्ता थिए । केसीले अभियानको दृष्टिकोण र सञ्चालन प्रक्रिया स्पष्ट नपाएपछि आफूले वास्ता गर्न छाडेको बताए । शाही पक्राउ प्रकरण यही अभियानसँग जोडिएको छ । सोही अभियान लिएर सुर्खेत आएका उनले वैशाख १८ गते वीरेन्द्रनगरमा पत्रकार सम्मेलन गरे । पत्रकार महासंघका पदाधिकारअनुसार उनले कसैलाई खबर गरेनन् । साँझ उल्टै एउटा अनलाइनमा भिडियोमार्फत सुर्खेत र कर्णालीका पत्रकार कुकुर हुन्, भ्रष्टाचारीका दलाल हुन् भन्ने टिप्पणी गरे । पत्रकार महासंघ कर्णाली प्रदेशले विद्युतीय कारोबार ऐनअन्तर्गत कारबाही माग्दै उजुरी दिएको बताउँदै अध्यक्ष दुर्गा थापाले भने, अभिव्यक्ति स्वतन्त्रताको नाममा कसैलाई पनि आघात पुग्ने गरी बोल्ने छुट छैन । यातनाले चर्चाजेठ १५ गते फक्राउ परेलगत्तै रात्रिबसमा काठमाडौं पठाइएका शाहीको भोलिपल्ट एउटा भिडियो भाइरल भयो । वीर अस्पतालको ट्रमा सेन्टरमा उपचार गराइरहेका उनले सुर्खेत प्रहरीले हिरासतमा निर्मम यातना दिएको र बसमा पनि अमानवीय व्यवहार गरेर काठमाडौं पुर्याएको बताए ।संकटकालमा समेत कसैले यति धेरै यातना पाउँदैनथे, उनले भिडियोमा भने, बसमा उल्टो हत्कडी लगाएर, नांगो खुट्टा काठमाडौं ल्याइयो । उनले भ्रष्टाचारविरुद्ध बोलेकै कारण आफूमाथि अन्याय भएको बताएका छन् । प्रहरीले भने उनलाई यातना नदिएको, बरु पक्राउको क्रममा उल्टै प्रहरीमाथि आक्रमण गरेर भाग्न खोज्दा नियन्क्रणमा लिने त्रममा चोटपटक लागेको बताएको छ । सोमबार प्रदेश प्रहरी प्रमुख डीआईजी शाहले शाही र उनका समर्थकको प्रहारबाट प्रहरी निरीक्षक नीरञ्जन घिमिरेसहित ६ प्रहरी घाइते भएका बताए । सुर्खेत प्रहरीले शाहीलाई हिरासत कक्षमा समेत नराखी सोधपुछ गरेर काठमाडौं पठाएको छ, अनि उनलाई हिरासतमा कसरी यातना दिइयो ? उनले नै कानुन हातमा लिई प्रहरीमाथि आक्रमण गरे, भाग्न खोजे । कार्यक्रमस्थलबाट नियन्त्रणमा लिन खोज्दाको भिडियो, जिल्ला प्रहरी कार्यालयभित्र ल्याउँदै गर्दा र हिरासतभित्रको सीसीटीभी फुटेज हेर्दा यसबारे स्पष्ट हुने उनले दाबी गरे ।पत्रकारमाथि दुर्व्यवहारशाही पक्राउ परेपछि समर्थकले सामाजिक सञ्जालमार्फत पत्रकारलाई गालीगलौज गरेका छन् । पत्रकार महासंघ कर्णाली अध्यक्ष थापा, सुर्खेत जिल्ला अध्यक्ष गणेशकञ्चन भारती, नागरिक दैनिकका कर्णाली प्रदेश संयोजक नगेन्द्र उपाध्याय र लोकान्तर अनलाइनका शेरबहादुर थापामाथि यस्तो व्यवहार भएको भन्दै महासंघले दोषीमाथि कारबाहीको माग गरेको छ । ज्ञानेन्द्र शाहीले सामाजिक सञ्चालको दुरुपयोग गरी सार्वजनिक गरिएका सामग्री अभिव्यक्ति स्वतन्त्रताको उपभोगमात्रै हो भनेर भन्न सकिँदैन, उनका अभिव्यक्तिले कर्णाली प्रदेशका पत्रकारको आत्मसम्मानमा चोट पुग्नुका साथै असुरक्षा पैदा भएको छ, महासंघका केन्द्रीय महासचिव रमेश विष्टद्वारा जारी विज्ञप्तिमा भनिएको छ, सामाजिक सञ्जालबाट अफवाह फैलाउनेविरुद्ध कानुनी कारबाही गर्न र सञ्चारकर्मीको सुरक्षामा ध्यान दिन महासंघ सम्बन्धित निकायसमक्ष माग गर्दछ । नागरिक अधिकारकर्मीले भने उनीमाथि कुटपिटको विरोध गर्दै बोलेकै आधारमा उनीमाथि साइबर अपराध मुद्दा लगाउनु गलत भएको बताएका छन् । फ्रिडम फोरमले काठमाडौंमा भनेअनुसार कसैको गाली बेइज्जती भएको भए सोहीअनुसार देवानी मुद्दा चलाउन सकिन्थ्यो ।"
बजेट अर्थहीन : बिजुक्छे,"भक्तपुर  नेपाल मजदुर किसान पार्टी (नेमकिपा) का अध्यक्ष नारायणमान बिजुक्छेले सरकारले ल्याएको हालैको बजेट कनिका छरेजस्तो मात्रै भएको बताएका छन् । पार्टीको विदेश सम्बन्ध विभागले राष्ट्रिय तथा अन्तर्राष्ट्रिय परिस्थितिका बारेमा जानकारी दिन सोमबार सूर्यविनायकमा आयोजित पत्रकार सम्मेलनमा बिजुक्छेले यस्तो बजेट अर्थहीनको भएको बताएका हुन् ।कार्यक्रममा अध्यक्ष बिजुक्छेले राजनीतिक दलहरूमा सोच नभएका कारण यस्तो भएको बताए । वृद्ध भत्ता १ हजार बढाउनुको सट्टा वृद्धवृद्धालाई उचित स्वास्थ्योपचार सेवाको व्यवस्था गर्न सके अर्थपूर्ण हुने उनले बताए । भ्रष्टाचारीलाई अपराधअनुसार मृत्युदण्डको सजायसमेत दिने कानुनी व्यवस्था गर्न पार्टीले आगामी आर्थिक वर्ष ०७६७७ को नीति तथा कार्यक्रममा संशोधन दर्ता गरेको समेत जनाएको छ । नेकपाको वर्तमान सरकार कम्युनिस्ट सरकार नभएको दाबी गर्दै उनले भने, नामले होइन, कम्युनिस्ट व्यवहारले हुन्छ । कम्युनिस्ट सरकार भएको भए योग्यताअनुसारको काम र कामअनुसारको ज्यालाको बन्दोबस्त हुनेसमेत उनले बताए । फरक प्रसंगमा बिजुक्छेले प्रेस स्वतन्त्रतालाई कुण्ठित गर्न नहुने पक्षमा आफनो पार्टी रहेको बताए । विदेशी परिस्थितिबारे जानकारी दिँदै अमेरिकी साम्राज्यवादको खुला रूपमा विरोध हुनुपर्ने आवश्यकता उनले औंल्याए । अमेरिकी साम्राज्यवाद साँढे जस्तो जताततै हिँड्ने गरेको भन्दै उनले त्यसविरुद्ध सैद्धान्तिक संघर्ष गर्नुपर्ने आवश्यकता औंल्याए । कार्यक्रममा पार्टीका सचिव एवं प्रतिनिधिसभा सदस्य प्रेम सुवालले सरकारले हालै ल्याएको बजेट मजदुर किसान वर्गको पक्षमा नभएको बताए । महँगी नियन्त्रण नगरी सरकारी कर्मचारीले तलब मात्रै वृद्धिले मजदुर किसान अझ बढी पीडित भएको उनको भनाई छ । कार्यक्रममा प्रदेशसभा सदस्य सुरेन्द्रराज गोसाईं र सृजना सैंजुले प्रदेश नम्बर ३ को केन्द्र राजधानी बाहिर हुनुपर्ने माग गरेका छन् । प्रदेश सरकार केन्द्रीकृत हुन खोजेको र केन्द्रको नक्कल गर्ने नाममा आफ्नो दायित्व भूलेको उनीहरूको आरोप छ ।"
दरबार हाईस्कुल कसको हो ?,"काठमाडौं  दरबार हाईस्कुल भूकम्पले भत्काएपछि चिनियाँ सहयोगमा नयाँ निर्माण भएको छ । सांघाई कन्स्ट्रक्सनले निर्माण गरेको ४५ कोठाको चारतले भवन भव्य छ । अबको ६ महिनाभित्र निर्माणका सबै काम सम्पन्न हुनेछन् । नयाँ संरचना पाएको मुलुककै जेठो शिक्षालयभित्र दुई विद्यालय छन् । दुवैबीच विवाद छ । विवाद निरूपण नभई नयाँ संरचनाको उपयोगमा पनि असर पर्ने अवस्था छ । शिक्षा मन्त्रालयले अझैसम्म विवाद निरूपण नगर्दा नयाँ संरचना उपयोग कसरी हुने भन्ने अझै प्रस्ट छैन । निर्माणको पहिलो चरण पूरा गरेपछि चिनियाँ कम्पनीले राष्ट्रिय पुनर्निर्माण प्राधिकरण, शिक्षा मन्त्रालय, काठमाडौं महानगरपालिका, विद्यालयका शिक्षक र विद्यार्थी प्रतिनिधिलाई बोलाएर अवलोकन गराइसकेको छ । चिनियाँ सहयोगमा विद्यालय निर्माण आयोजना अन्तर्गत भवन बनिरहेको हो । चारै तलाका सबै कोठा बनिसकेका छन्, पुनर्निर्माण प्राधिकरण केन्द्रीय आयोजना कार्यान्वयन इकाई (शिक्षा) निर्देशक इमनारायण श्रेष्ठले भने, निर्माण कम्पनीले सबै काम सकेर आगामी डिसेम्बरमा हस्तान्तरण गर्छु भनेको छ । दरबार स्कुल स्थापना भएको १ सय ६६ वर्ष पुगेको छ । नयाँ भवन बनेसँगै अब कसरी सञ्चालन होला भन्ने चौतर्फी चासो छ । यो विद्यालय काठमाडौं महानगरपालिका२७ अन्तर्गत रानीपोखरीको दक्षिणतर्फ साढे ९ रोपनी क्षेत्रफल जग्गामा छ । तत्कालीन प्रधानमन्त्री जंगबहादुर राणाले विसं १९१० मा थापाथलीस्थित आफ्नै दरबारको आँगनमा पाठशाला सुरु गरेका थिए । त्यसैले उक्त पाठशालालाई दरबार स्कुल भनेर चिनिएको हो । उक्त पाठशाला विभिन्न ठाउँ सार्दै रानीपोखरी परिसरमा पुर्याइएको हो । विसं १९३४ मा दरबार स्कुलमै संस्कृत पाठशालासमेत स्थापना भएको थियो । १९४८ सालमा रानीपोखरी छेउमा दुई तलाको एउटा ठूलो र लामो भवन बनेको थियो । उक्त भवनको भुइँतलामा संस्कृत मावि र माथिल्लो तलामा भानु मावि सुचारु थिए । भूकम्पले ध्वस्त भएपछि त्यहाँ पढदै गरेका दुवै विद्यालयका विद्यार्थीलाई प्रदर्शनी मार्गस्थित वाल्मीकि विद्यापीठको हातामा अस्थायी टहरामा सारेर पढाइँदै आएको छ । सामुदायिक विद्यालयप्रति समुदायको चासो घटेको छ । भानु माविमा शिशु कक्षादेखि १० सम्म पढाइन्छ । प्रधानाध्यापक हेमचन्द्र महतोका अनुसार शैक्षिक सत्र २०७६ मा १ सय ५० जति विद्यार्थी भर्ना भएका छन् । अधिकांश विद्यार्थी काठमाडौं बाहिरबाट आएर व्यापार, व्यवसाय, मजदुरी गर्ने परिवारका छोराछोरी छन् । २१ जना शिक्षक र ४ जना कर्मचारी छन् । त्यसैगरी संस्कृततर्फ कक्षा ६ देखि ११ सम्म सुचारु छ । प्रधानाध्यापक बद्री दाहालका अनुसार चालु शैक्षिक सत्रमा १० कक्षासम्म १ सय ७० विद्यार्थी छन् । अधिकांश विद्यार्थी उपत्यका बाहिरका छन् । १५ शिक्षक र ६ जना कर्मचारी कार्यरत छन् । यी दुई विद्यालयबीच सम्पत्तिको विवाद पुरानै हो । जग्गाको स्वामित्व भानु माविको नाममा छ । विद्यालय भत्काएका पुराना सामग्री बिक्रीबापत प्राप्त नगदसमेत उसैसित छ । संस्कृत माविले जग्गा र नगदमा आफ्नो हिस्सा बराबरी हुनुपर्ने शिक्षा मन्त्रालयसित माग गरेको छ । मन्त्रालयले सहसचिव कृष्णप्रसाद काप्रीको संयोजकत्वमा छानबिन समिति गठन गरेको छ । ऐतिहासिक विद्यालयको एकै छानोमुनि दुई विद्यालय छन्, उनले भने, दुवैको अस्तित्व रहने गरी स्वामित्व बाँड्ने या गाभेर सुचारु गर्ने भन्ने निष्कर्षमा पुगिसकेका छैनौं ।महानगरपालिकाको २७ नम्बरका वडाध्यक्ष चिनियामान बज्राचार्य यी दुई विद्यालय गाभ्ने या अलगअलग सञ्चालन गर्ने भन्नेबारे निर्णय हुन बाँकी रहेको बताए । साधारण र संस्कृत दुवै धार अलग अलग सञ्चालन गर्ने भनेर अगाडिको भागमै दुईवटा छुट्टाछुट्टै ढोका बनाइएको छ, भित्रको संरचना एउटै रहेको उल्लेख गर्दै उनले भने, अब कसरी सञ्चालन गर्ने भन्नेबारे महानगरपालिका बोर्डले निर्णय गर्नेछ । त्यसका निम्ति शिक्षा मन्त्रालयको परामर्श महत्त्वपूर्ण हुनेछ । सम्भवतः वरिपरिका अन्य सरकारी विद्यालयसमेत त्यसैमा गाभिन सक्छ । भवन संरचनाभित्र प्रधानाध्याक, प्रशासन, लेखा शाखा कक्ष अलग रहेको उनले जनाए । महानगरपालिकाका प्रवक्ता ईश्वरमान डंगोलले दरबार हाईस्कुललाई विद्यालय तहकै रूपमा सञ्चालन गरिने बताए । यो स्कुलमा स्थानीय नेवार समुदायका बालबालिका पढ्ने वातावरण बन्छ ? महानगरले विद्यालयमा विद्यार्थी संख्या बढाउने र गुणस्तरीय शिक्षा अभिवृद्धिको पहल गर्नेछ, प्रवक्ता डंगोलले भने । निर्माण चरणमै रहेकाले सञ्चालनबारे निचोडमा पुग्न बाँकी रहेको उनको भनाइ छ ।"
ठेकेदारी र ढिलाढाली,"देश कसले विकास गर्छ ?टेन्डरले ।आजभोलि चल्ने यो ठट्टाका जरा हाम्रो विकास निर्माण प्रक्रिया र प्रणालीभित्र पसेका छन् । मुलुकको पुँजीगत खर्च न्यून छ । कतिपय ठेकेदार राज्यसँग सम्झौता गरेर कामै नगरी आयोजना ओगटेर मात्र बस्छन् । कोही बेपक्ता हुन्छन् । करिब तीन चौथाइ योजना समयमा सकिँदैनन्, अधिकांशमा ठेकेदारकै हेलचेत्र्याइँले । मुलुकको विकास निर्माणको गति सुस्त छ । बाटोघाटो, पुलपुलेसा, खानेपानी, नहरजस्ता जनतासँग प्रत्यक्ष जोडिएका आयोजनामा ठेकेदारका ढिलाइले सर्वसाधारण आजित छन् । सरकारले सार्वजनिक खरिद नियमावलीको छैटौं संशोधन गरी समस्या निराकरणका केही उपाय अपनाएको छ । ठेक्का अवधिको ५० प्रतिशतभन्दा बढी समय थप गर्न नमिल्ने व्यवस्था गरिएको छ । म्याद थप नहुने ठेक्का स्वतः खारेजीमा जानेछन् । यो व्यवस्थाले समयमै काम नसकिएका करिब १८ सय सार्वजनिक निर्माण ठेक्का सम्झौता भंग हुने भएका छन् ।संशोधित नियमावलीअनुसार यी ठेक्कामा काम अघि बढाउन समस्या परेको हो । भौतिक पूर्वाधार तथा यातायात मन्त्रालयअन्तर्गतकै एक हजार ठेक्का सम्झौता भंग हुने अवस्थामा पुगेका छन् । निर्माण व्यवसायी नयाँ व्यवस्था सच्याउन दबाब दिने गरी आन्दोलित छन् । अब खुल्ने बोलपत्र बहिष्कार गर्दै इजाजतपत्र सरकारलाई बुझाउन थालेका छन् । मुख्य विरोध ५० प्रतिशतभन्दा बढी समय नथप्ने बुँदाप्रति छ । म्याद सकिएका ठेक्कामा करिब ६५ अर्ब रुपैयाँ भुक्तानी लिन बाँकी रहेको उनीहरूको दाबी छ ।संशोधित नियमावलीमा कालोसूचीमा परेको व्यक्ति फर्म, संस्था वा आंशिक स्वामित्व कायम रहने गरी खोलेको नयाँ फर्म, कम्पनी वा संस्था वा निजसमेतको नाममा भइरहेको अर्को फर्म संस्था वा कम्पनीले बोलपत्र पेस गर्न नपाउने व्यवस्था छ । यसप्रति पनि ठेकेदारहरू रुष्ट छन् । मुद्दा दायर भएर सफाइ नपाएका व्यक्तिको प्रस्तावलाई मूल्यांकन प्रक्रियाबाट हटाउने प्रावधान पनि उनीहरूलाई चित्त बुझेको छैन ।नियमावलीका प्रावधान हुबहु लागू गरिए धेरै निर्माण व्यवसायी कालोसूचीमा पर्नेछन् । संशोधित नियमावली नयाँ ठेक्काका लागि मात्रै लागू हुनुपर्ने उनीहरूको माग छ । पुराना ठेक्कामा पनि यो नियम लागू गर्दा व्यवसायी संकटमा पर्ने जिकिर उनीहरूको छ । नयाँ प्रावधानले ठेक्काका काम समयमा सक्न मात्र होइन, कामै नगर्नेलाई कारबाही गर्न सघाउनेछ । यसले निर्माण व्यवसायीको क्षमतासमेत तोकिदिएको छ । एउटै व्यवसायीले ५१० वटा ठेक्का लिन नपाउने व्यवस्था गरेको छ । थोरै निर्माण उपकरण भएको व्यवसायीले पनि धेरैतिर ठेक्का पाउने प्रवृत्ति अब अन्त्य हुनेछ । नियमावलीमा गरिएका नयाँ व्यवस्था कडाइका साथ लागू भए राजनीतिक संरक्षण र अन्य प्रभावमा ठेक्का हत्याउने तर कार्य सम्पन्न गर्न आलटाल गर्ने चलन तोडिन सक्छ । राजनीतिज्ञ र ठेकेदारहरूबीच स्वार्थप्रेरित सम्बन्धका बीच यो नियम लागू होलानहोला सन्देह छ । नीति नियम पहिले नभएका होइनन् । सम्झौतामा सर्त तोकिएका हुन्छन् । पुरस्कार र जरिवाना त्यसमै हुन्छ । तैपनि ठेकेदारहरू ती सर्तको सजिलै उल्लंघन गर्छन् । सरकारी संयन्त्र आफैं जिम्मेवार नबन्ने हो भने अब पनि पुरानै समस्या रहिरहन्छ ।अलपत्र परेका पुराना ठेक्कालाई समयमै सक्ने विधि सरकारले खोज्न सक्छ । त्यसको नाममा काम नगरेका ठेकेदारहरूले उन्मुक्ति पाउनु हुँदैन । नयाँ ठेक्काको हकमा कानुनी व्यवस्था हुबहु पछ्याउनुपर्छ । पहुँचका आधारमा ठेक्का दिने र कार्य सम्पन्न नभए कडा कारबाही गर्ने प्रणाली व्यवस्थित गर्नै पर्छ । विकृतिको जड उखेल्न केही कठोर सुरुवात गर्नै पर्छ ।"
सम्प्रभुताको सन्देह,"हामी नेपालको सम्प्रभुता (सोभर्निटी) रक्षा होस् भन्ने चाहन्छौं । यसमा सहयोग गर्न तत्पर छौं । आजभोलि काठमाडौंका उच्च कूटनीतिक ककटेल जमघटहरूमा खासगरी पश्चिमा शक्तिशाली मुलुकका प्रतिनिधिहरूबाट यो भनाइ प्रायः सुनिन थालेको छ । उच्चस्तरीय भ्रमणमा आउनेहरूको पनि यही र आश्चर्यजनक रूपले समान धारणा छ । विनाशकारी भूकम्पलगत्तै, भारतले चरम आर्थिक नाकाबन्दी लगाएका बेला नेपाललाई यो सम्प्रभुता एसर्ट गर्न कसैले सघाएन । अहिले चीनको बेल्ट एन्ड रोड इनिसियटिभ (बीआरआई) मा नेपालको सहभागिताको सम्भावना बढेको (उनीहरूकै आँखाबाट) देखिनेबित्तिकै यो भाष्यलाई स्थापित गर्ने प्रयास योजनाबद्ध जस्तै देखिन्छ । स्वाभाविक छ, नेपालको बीआरआई सहभागिताका आफ्नै राजनीति, भूराजनीति, बाध्यता र प्राथमिकता होलान् । र हुनुपर्छ । त्यतिमै मुलुकको स्वतन्त्र अस्तित्वको भविष्यमाथिको प्रश्न साह्रै अस्वाभाविक लाग्छ ।त्यस्तै, नेपालको दक्षिणी छिमेकी भारतसँगको सम्बन्ध, त्यसको आडमा जन्मिएको राष्ट्रवाद (नेसनालिजम) राष्ट्रभक्ति (पेट्रियोटिजम) होइन को राजनीति र अहिले चरममा पुगेको भारतसँगको आर्थिक परनिर्भरता सबैमा कतै न कतै सम्प्रभुताको अवयव मिसिएर आउँछ । यस्तो मिसावटमा असुरक्षाको बीउ सदाबहार छ । अनौपचारिक कुराकानीमा नेपाललाई निल्नै लागेको निष्कर्ष निकाल्नेहरू धेरै छन् । भारतीय प्रधानमन्त्रीले नेपालको संसदमा नेपाललाई सार्वभौम भनिदिँंदा कुनै नयाँ विषय उद्घोष भएझैं सांसदहरूले पड्काएको जोडदार ताली अथवा अहिले भारतीय विदेशमन्त्रीमा त्यहाँका पूर्व परराष्ट्र सचिव सुब्रह्मण्यम जयशंकरको छनोट हुँदा नेपालमा भइरहेको हलुका तर्ककुतर्क यही निरन्तरको असुरक्षा भावले जन्माएका प्रतिक्रिया हुन् । जयशंकरका पिता कृष्णस्वामी सुब्रह्मण्यमले भारतीय रणनीतिक विज्ञका रूपमा नेपाल र छिमेकबारे राखेका धारणा (खास गरी सन् १९८२ मा निस्केको उनको पुस्तक इन्डियन सेक्युरिटी पर्सपेक्टिभ) र तत्कालीन नेपाली समकक्षीहरूसँग उनले गरेको क्षुद्र व्यवहार समेतको छाया पनि यस्तो चर्चाको सुषुप्त कारक छ ।यी परिदृश्यले नेपालको स्वतन्त्र सम्प्रभु अस्तित्वबारे अनेक पेचिला प्रश्नलाई जन्म दिन्छन् । नेपालका हकमा, कुनै मुलुकसँगको विकास वा आर्थिक सहकार्यको बहस किन सोझै सम्प्रभुताको विन्दुबाट सुरु हुन्छ ? नेपालले आफ्नो अस्तित्वको अढाई सय वर्षसम्म निरन्तर अभ्यास गरेको सम्प्रभुता अझै यत्ति कमजोर छ कि नेपालले बीआरआई अन्तर्गत गर्ने एउटा सम्झौता कथम् ऋणधराप (डेट ट्र्याप) नै साबित भयो भने पनि यसको अस्तित्व समाप्त भइहाल्ला ? अथवा, अर्को शक्तिशाली छिमेकी मुलुकको एउटा मन्त्रीले, मानौं दुराग्रह नै राख्यो भने पनि नेपालको सम्प्रभुता नै असुरक्षित हुन्छ ? कि नेपालले अभ्यास गरेको सम्प्रभुता वास्तवमै अहिले आएर थप निरीह भएको हो, जसका कारण एउटा स्वतन्त्र मुलुकका रूपमा यसको अस्तित्व झुन्डिएको तरबारमुनिको कलिलो घिरौंलोसमान भएको छ ? यी सबै प्रकरणको एउटै सार हो नेपालको सम्प्रभुता क्षेत्रीय भूराजनीतिमा अझै सफ्ट स्पट नै छ ।सम्प्रभुताका दुई आयाम छन् आन्तरिक र बाह्य । आन्तरिक सम्प्रभुताको मूलभूत आधार एउटा भौगोलिकता हो भने अर्को निर्णयस्वतन्त्रता । बाह्य पाटोमा केही विश्वव्यापी स्वीकार्य पक्ष छन् र केहीचाहिँ अभ्यास र व्यवहारले मात्र अनुभूति गर्नसक्ने । राजनीतिक चिन्तकहरू केभिन ह्यारिसन र टोनी बोएडले आफ्नो पुस्तक अन्डरस्टान्डिङ पोलिटिकल आइडियाज एन्ड मुभमेन्ट्स (सन् २००३२०१८) मा लेखेका छन् बाह्य सम्प्रभुताले दुइटा तत्त्वको व्याख्या गर्छ । पहिलो, अन्तर्राष्ट्रिय समाजमा राज्यहरू कानुनी रूपमा समान छन् । अन्तर्राष्ट्रिय कानुन अनुसार धनी वा गरिब, शक्तिशाली वा कमजोर प्रत्येक राष्ट्र कानुनतः बराबर हुन् । तथापि संयुक्त राज्य अमेरिका र मरिसस दुवै सार्वभौम राष्ट्र हुन् । तर एउटाको तुलनामा अर्काका लागि आन्तरिक र बाह्य मामिलामा नीतिगत विकल्पहरू छनोटको स्वतन्त्रतामा स्पष्टतः बृहत् फराकिलो अन्तर छ । यी कुरा सबै मुलुकको एक भोटको (बराबर) अधिकार हुने भनिएको संयुक्त राष्ट्रसंघको साधारण सभा लगायतका संस्थाहरूमा पनि प्रतिविम्बित हुन्छ । दोस्रो, कुनै राज्यलाई पूर्ण बाह्य सम्प्रभुता हासिल गर्नका लागि अरू समान सार्वभौम मुलुकहरूले अनिवार्य र अन्तर्राष्ट्रिय प्रणालीका सदस्यहरूले पर्याप्त मान्यता दिनुपर्छ, खास गरी सबभन्दा शक्तिशाली राज्यहरूले (पृ२८) ।यो पर्याप्तमा लागेको उद्धरण चिह्न लेखकहरूको मौलिक हो । यसको खास अर्थ छ । नेपाल जस्ता मुलुकहरूको सम्प्रभुता अभ्यासको वास्तविक मापक यही पर्याप्तता हो । थप, नेपाल संसारकै सबभन्दा शक्तिशाली कोटीका दुई, र दुई मात्र, मुलुकहरूका बीचमा छ । र यही पर्याप्तता बढाउने कसरत र विवादमै हाम्रो इतिहासको नष्ट भएको छ तथा सम्प्रभुता अझै कुपोषणयुक्त छ । नेपालका हकमा सम्प्रभुताको राजनीति सक्तारूढ शत्तिको शासन सुरक्षाका लागि अपवादरहित ढंगले प्रयोग भएको छ, सुदूर र वर्तमान दुइटै इतिहासमा । राणा शासन र शाहवंशीय राजाहरूको राष्ट्रिय सम्प्रभुताको परिभाषा पद र मुकुटको सुरक्षासँग जोडिएको थियो । अहिले पनि सक्ताधारी र राजकीय शत्ति प्रयोग गर्ने हैसियतका दलहरूको सम्प्रभुताको परिभाषा चीन वा भारतको विरोध वा पक्षधरतामा निर्भर छ । र, प्रस्टतः सत्ताभोग सापेक्ष र अवस्थाको गाम्भीर्य निरपेक्ष छ ।नेपालको सम्प्रभुता, स्वतन्त्र निर्णय क्षमताका दृष्टिमा यसअघि कहिल्यै नपरेको संकटमा पर्नुका बहुआयामिक कारण छन् । तीमध्ये सबभन्दा निर्णायकचाहिँ असफल भएको आर्थिक कूटनीति र प्राथमिकता एवं उद्देश्यविहीन बन्दै गएको मुलुकको समग्र आर्थिक नीति नै हुन् । यसको पछिल्लो कडी सरकारले प्रस्तुत गरेको आगामी आर्थिक वर्ष २०७६७७ को बजेट हो । त्यसको सेरोफेरोका सतही र कर्मकाण्डी टिप्पणी हुन् । सरकारी आँकडाहरूकै अनुमानमा चालु आर्थिक वर्षमा नेपालको व्यापार घाटा १६ खर्ब रुपैयाँ हाराहारी पुग्नेछ । यो भर्खर प्रस्तुत बजेटभन्दा ठूलो रकम हो । यसको दाँजोमा निर्यात मुस्किलले ८० अर्ब रुपैयाँ पुग्ला । निर्यातलाई वार्षिक ५० अर्ब रुपैयाँका दरले कम गर्दै लैजाने हो भने पनि (र यो घाटा अब बढ्दैन भनेर मान्दा) वैदेशिक व्यापार सन्तुलनका लागि थप तीस वर्ष लाग्छ । यो काल्पनिक सम्भावनालाई मूलतः प्रभावकारी आर्थिक उत्पादकत्वले मात्र सार्थक बनाउँछ । यसको सीधै सम्बन्ध रोजगारी र उत्पादनको बजारीकरण र निर्यात क्षमतासँग छ । यो भयावह परिस्थितिको चेत सत्तामा अहिले पनि शून्यमै छ । उत्तिकै चिन्ताको विषय तथाकथित व्यावसायिक भनिने अर्थशास्त्री र प्रतिपक्षी दल लगायतका नेताहरूले यो बजेटलाई उनै पुराना टिप्पणी गरेर मूल मुद्दाहरूलाई ओझेलमा पारिदिनु पनि हो । प्रश्न व्यापार घाटा र रोजगारी सिर्जना हुन नसक्नुको मात्रै होइन । प्रतिभा र पुँजी पलायन उत्तिकै तीव्र छ । यसले राज्यको निर्णयमा प्रभाव पार्ने कसैलाई पनि खासै चिन्तित बनाएको देखिँंदैन । ठीक विपरीत, मुलुकमा सकारात्मक सोच र आशावादी चिन्तनको एउटा विरेचक वर्ग जन्मिएको छ । यो वर्गको सनातन भनाइ हुन्छ अवस्था त्यत्तिको खराब पनि छैन । चलिरहेको छ, ठीकै त छ । मानिसहरू गाडी चढेका छन् । अथवा, मानिसहरू धनी हुँदै छन् । अथवा अर्को शब्दमा, छाया अर्थतन्त्रले मुलुकलाई ढाक्नै लागेको छ । यो पक्षमा त बजेट झन् चुइँक्कै बोलेको छैन । औपचारिक अर्थतन्त्रका सबै मूल आँकडामा घाटाका भड्खाला परेका छन् । त्यसैले नेपालमा रणनीतिक चासो राख्ने सबैको सहज अनुमान छ नेपाल जोखिमपूर्ण नै भए पनि उत्तरबाट ऋण लिने बाध्यतामा पुग्छ । शून्य उत्पादकत्व र चुलिँदो व्यापार घाटालाई अर्थतन्त्रको अपेक्षित गति मान्ने र सुधारको कुनै योजना नल्याउने सरकार एवं मूल विचलनलाई ढाकछोप गर्ने गरी प्रतिक्रिया दिएर आराम गर्ने प्रतिपक्ष भएसम्म दक्षिणको निर्भरता पनि कम हुँदैन । र, शक्तिशालीहरूको भूराजनीतिक लडाइँमा एउटाको प्रभावमा पर्ने बाध्यता आइपर्छ । यसको सोझो अर्थ हो सम्प्रभुता त खुम्चन्छ नै, एउटा कर्मसाध्य (भाएबल) अर्थतन्त्रका रूपमा नेपालको अस्तित्व पनि समाप्तितर्फ जानेछ । गइरहेको छ । यो अनुमानको आगोमा नेपाली सत्ताको अकर्मण्यताले घिउ थपिरहेको छ ।"
"सहिद गेट होइन, नेपाल स्मारक","सन् १८१५ मा बडाकाजी अमरसिंह थापाले नेपालअङ्ग्रेज युद्धको मलाउ किल्लाको लडाइँमा हार बेहोर्नुपरेपछि अङ्ग्रेज जनरल अक्टरलोनीसँग लामो सम्झौता गरेर सम्पूर्ण नेपाली फौजले महाकाली नदी तरेर हालको नेपालको सिमानाभित्र आए । अरु भूभाग गुम्यो । ती सम्झौतामध्ये त्यसबखत बहालमा रहेका वा अन्य नेपालीहरूसमेतले अंग्रेजको सेनामा भर्ना हुनआएमा रोकतोक नगर्ने भन्ने पनि छ । त्यही बुँदाबाट आजसम्म पनि ब्रिटिस गोर्खा र इन्डियन गोर्खामा विधिवत रूपमा नेपाली काम गरिरहेका छन् । प्रधानमन्त्री वीरशमशेर राणाको पालाबाट यसलाई झनै विधिवत बनाइयो । भारतीय सेनामा भर्ना भएका नेपालीलाई भारतले अरु देशविरुद्ध प्रयोग गर्दा नेपाल सरकारको स्वीकृति लिनुपर्ने कुरा छ । नेपालको राजनीतिक दर्पण, भाग ३ को पाना ७६ अनुसार २०१७ चैत ४ गते डा तुलसी गिरीले गोरखाली सेनाको प्रयोग कुनै देशविरुद्ध गर्नुपर्यो भने भारतले वा अर्को गोर्खाली सेना राख्ने देशले हामीलाई सोध्नुपर्छ, शान्तिको लागि प्रयोगमा हो भने सोध्नु पर्दैन भनेका छन् । त्यस अनुसार ब्रिटिस गोर्खाको प्रयोग पनि यसले समेटेको छ । हाम्रो सैनिक र कूटनीतिक परम्परा हाल नेपाल सरकारले कायम राखेको छ वा छैन ?हालको सहिद गेटको वास्तविक नाम नेपाल स्मारक हो । राजा महेन्द्रले निजी स्रोतबाट २ लाख २५ हजार दिएर बनाइएको उक्त स्मारक २०१८ साल बैसाख १ गते र उद्घाटन गरेका थिए । यसको डिजाइनर इन्जिनियर शंकरप्रशाद रिमाल हुन् । अहिले त्रिभुवनको सालिक ४ जना सहिदभन्दा माथि राखिएको भनी स्मारकलाई हेला गरिएको छ । तर्कहरू ठिकबेठिक जे भए पनि यो इतिहास हो । यसलाई सरकारले पुनः नेपाल स्मारक नामकरण गरेर महत्त्व बढाउनु उचित हुन्छ । प्रेमसिंह बस्न्यात, बाँसबारी, काठमाडौं"
वार्ता कि मुठभेड ?,"सरकारले प्रतिबन्ध लगाएको विप्लव नेतृत्वको नेकपा माओवादीका कार्यकर्ता पक्राउ पर्ने र छुट्ने क्रम चलिरहँदा उसका प्रभावशाली नेताहरूको पार्टी परित्याग र अन्य पार्टीमा प्रवेश गर्ने क्रम पनि चलिरहेको छ । सरकारले कारबाही र वार्ता सँगसँगै भन्ने नीति अपनाए पनि अहिलेसम्म गोप्य रूपमै भए पनि वार्ता भएको जानकारी बाहिर आएको सुनिएको छैन । जसरी सीके राउतसँग सरकारले राजनीतिक सहमति गर्यो, सोही अनुरूप विप्लवलाई पनि सहमतिमा ल्याउने भनेर सरकार र सत्तारुढ दलका केही जिम्मेवारहरूले भन्दै आइरहेका पनि छन् । तर अहिलेसम्मको उपलब्धि हेर्दा सरकारले त्यस कार्यमा सफलता हासिल गरेको भन्ने केही देखिएको छैन । भर्खरै मात्र विप्लव नेतृत्वका एकजना नेता पदम राई नेकपामा प्रवेश गरेपछि उक्त पार्टीमा ठूलै तरङ्ग पैदा भएको छ । जसको ठाउँ पूर्ति गर्न पहिले जिम्मेवारविहीन बनाइएका पार्टी प्रवक्ता खड्गबहादुर विश्वकर्मालाई पुनः सोही जिम्मेवारी दिइएको छ । भूमिकाविहीन बनाइएका व्यक्तिलाई पुनः पुरानै जिम्मेवारीमा फर्काउनुले के सङ्केत गर्छ भने उक्त पार्टीमा जिम्मेवारी बहन गर्ने नेताको अभाव छ । यदि नेताहरूको सङ्ख्या प्रशस्त हुन्थ्यो भने नयाँ व्यक्तिले अवसर पाउने थिए । पछिल्लो समय विप्लवको निष्क्रियता र सरकारको उक्त पार्टीप्रतिको प्रतिबन्धले अब विप्लवले लिने बाटो कस्तो होला भन्ने कौतुहलता छाएको छ । सुजन देवकोटा, पालुङटार४, गोरखा"
ओलीदाहाल सम्बन्ध,"माया बैगुनी नभई नहुनी चलनचल्तीको गीतको अंश हो यो । पछिल्लो समय यो गीतको अंश राजनीतिमा पनि ठ्याक्कै मिल्न गएको छ । प्रसंग हो, प्रधानमन्त्रीप्रति लक्षित नेकपाका दोस्रो वरियताका अध्यक्ष दाहालको । दाहालले ओलीको भारत भ्रमणका बेला गत वर्षको सहमति सम्झाएर ओलीलाई झस्काइदिए । यसले गर्दा मिडिया र सामाजिक सञ्जालमार्फत उनले चर्चा बटुले । आफू राजनीतिक रूपमा ओझेल पर्नलागेको भान भयो कि दाहालले कहिले माओवादी जन्माइदिने त कहिले जंगल पस्ने ध्वाँस दिन्थे । यस पटक भने उनले माओवादी सम्झिएनन्, बरु माओवादीएमाले एकता गर्दा भएको सहमति पालना नभए कोही नबच्ने ध्वाँस दिए । दाहालको अभिव्यक्तिको जवाफ दिँदै ओलीले भनिदिए, कोही खुसी हुन्छ भने मेरो सरकारको आयु ४५ दिन मात्र हो । यसबाट प्रस्ट हुन्छ, ओलीदाहाल सम्बन्धमा बाहिर देखिए जस्तो सामिप्यता छैन । फुटेको घैंटो लिपेर टालेजस्तै गरी अडिएको छ, ओलीदाहाल सम्बन्ध । नत्र एकै दलका नेताहरू किन आलोपालो प्रधानमन्त्री बन्नुपर्यो ? आलोपालो प्रधानमन्त्री बन्नुपर्ने विषयको रहस्य के हो ? बोलीमा प्रधानमन्त्री भने पनि प्रचण्डको मुख्य उद्देश्य भनेको नेकपाको शक्तिशाली अध्यक्ष बन्ने र अर्को पटकको निर्वाचनपश्चात प्रधानमन्त्री बन्ने नै हो । निश्चल नेपाल, मण्डन देउपुर१०, काभ्रे"
निर्माण व्यवसायीका बखेडा,"सोमबार प्रकाशित अधुरा १८ सय ठेक्का भंग समाचारमा नेपाल निर्माण व्यवसायी संघका अध्यक्षको भनाइ सुन्दा अचम्म लाग्यो । देश विकासको मेरुदण्ड भन्नु नै पूर्वाधार निर्माण र मर्मतसम्भार हो । तर देशभरि विकास निर्माणको ठेक्का लिएर वर्षौं अलपत्र छाडेर अग्रिम भुक्तानी लिएर टाप कस्ने ठेकेदारहरूले नै नियमन गर्दा आन्दोलन गरेर सम्पूर्ण विकास निर्माण ठप्प पार्ने चेतावनी दिनु जो चोर उसैको ठूलो स्वर भन्ने उखानजस्तै हो । ठेक्का स्वीकृत भएर कार्यक्षेत्रमा आइपुग्दा मूल ठेकेदारले अन्य साना ठेकेदारलाई ठेक्का बेच्ने उनीहरूको भासामा पेटी कन्ट्याक मा दिने र आफू अर्को ठेक्का हात पार्न दौडिहाल्ने प्रवृत्ति नै विकास निर्माणको बाधक हो । यस्ता गलत र नियतवश आफ्नो लाइसेन्सको उपयोग गरेर मुखको भरमा अर्बौं कमाउन लागिपर्नेहरूलाई नियमन गर्नु स्वागतयोग्य हो ।सार्वजनिक खरिद ऐन र जग्गा मुआब्जा पनि अर्को कारण हो । सार्वजनिक खरिद ऐनलाई केही सुधार गरेर खुकुलो पारिने कोसिस गरिएको छ भने पछिल्लो समय निर्माण क्षेत्रको जग्गा मुआब्जा विवादले थुप्रै काममा अवरोध सिर्जना भएको छ । विकास निर्माण कार्यमा स्थानीय नागरिकलाई साथ लिएर स्वार्थ समूहलाई निरुत्साहित गर्नसके मात्र पनि आधा समस्या हल हुन सक्नेछन् । तर त्यतापट्टि कसैको ध्यान गएको देखिँदैन । यज्ञराज न्यौपाने, पेप्सिकोला, काठमाडौं"
शक्तिले थिचिएको सिद्धान्त,"जेठ १९ गते प्रकाशित अस्थिरताको असर सम्पादकीय सटिक लाग्यो । संसदमा बजेट पेस हुने दिन र भारतीय प्रधानमन्त्रीको सपथग्रहण नयाँदिल्ली जान तयार प्रधानमन्त्री केपी शर्मा ओलीको साइतको मौका पारेर सत्तासीन पार्टीका अर्का अध्यक्ष पुष्पकमल दाहालले सरकारको नेतृत्व गर्ने आफ्नो पालो आएको र नपाए कोही टिक्न नसक्ने भन्दै प्याच्च बोलिदिए । यसरी प्याच्च बोलिदिनु र उनी पक्षीय नेताले सही थाप्नुले कतै यो आन्तरिक ध्रुवीकरणको संकेत र संगठित अभियानको लक्षणसंँग मिलेको त होइन भन्ने प्रश्न उठेको छ । दल र सरकारको सम्बन्ध र सन्तुलन सिद्धान्तको आधारमा नझई शक्तिको आधारमा हुँदैआएको छ । सिद्धान्तलाई शत्तिले निर्देशित गरुन्जेल राजनीतिको चरित्र गुम्ने प्रस्ट छ । ओली र दाहाल बीचको वाक्चालले सिद्धान्त र शक्तिको सन्तुलन मिलाउन नखोजी शक्तिकै आडमा सम्झौतापरस्त राजनीति गरेको पुष्टि गरेको छ । नेतृत्वको बेमौसमको छिनाझम्टीले एकातिर मतदाताको अपमान हुन्छ भने अर्कोतिर विभिन्न खालका विकृति र विसंगति फैलने, लोकतन्त्रप्रति आम नागरिकमा अनास्था बढ्ने, पार्टीमा आन्तरिक किचलो उठेमा सरकार अस्थिर हुन के वेर ? दाहालले प्रधानमन्त्रीकै चाहना भए पनि ओलीलाई भेटेरै वार्ता वा सहमति गर्न सक्थे । यो उनको बेमौसमी धम्कीपूर्ण झटारो किन ? सहमतिमा आवश्यकता अनुसार समान अवधिका लागि भनेपछि साढे दुई वर्ष पर्खनैपर्ने होइन र ? गंगाराज अर्याल, पाणिनि८, अर्घाखाँची"
कूटनीतिक चाटुकारिता,"४ वर्ष अघि नेपालमा लगाइएको अघोषित नाकाबन्दीका नाइके भनेर चिनिएका एस जयशंकरलाई भारतीय प्रधानमन्क्री नरेन्द्र मोदीले विदेशमन्त्री नियुत्ति गरेपछि फेरि नेपालाई सास्ती खेपाउने त होइनन् भन्ने चर्चा चलिरहेको छ । यस्तो बेला विपक्षी दलका नेता शेरबहादुर देउवाले एकाएक तिनै जयशंकरलाई हतारिएर बधाई दिनुको औचित्य के ? यस विषयले अहिले उनी पार्टीभित्रै आलोचित बन्नुपरेको छ । जयशंकरलाई बधाई नै दिन हुँदैन भन्ने त होइन । फोनबाटै बधाई तथा शुभकामना दिएको भए भइहाल्थ्यो । तर प्रोटोकलको सामान्य चारआने मर्यादासम्म ख्याल नगरी चाप्लुसी र चाटुकारी दर्शाउनु राम्रो होइन । यसमा कूटनीतिक मर्म र मर्यादा केलाउँदा पनि जायज र उचित हो भनी ठहरिँदैन । प्रथमतः उनी झन्डै शताब्दी इतिहास बोकेको नेपाली कांग्रेसका सभापति हुन् । श्यामसुन्दर कुइँकेल, हाँडीगाउँ, काठमाडौं"
सत्ता र पुँजीको लसपस,"छोप्न खोज्दा उदांगिएको सत्यदुई तिहाइ शक्तिशाली मतका प्रधानमन्त्रीबाट समृद्धि निर्माणका सहयोगी होटल उद्घाटन हुनु वा नहुनु ठूलो कुरा होइन । यस प्रकरणले सक्ताशत्ति र पुँजीबीचको समृद्धिशाली भवन निर्माणको उद्घाटन हुनु कम महत्त्वको कुरा होइन । मार्सीवादको पोखरेली संस्करणमा होटल, मठमन्दिरदेखि लिफ्टसम्मको शिलान्यास र उद्घाटन प्रकरण जोडिएको छ, जसले सक्ताशत्ति र पुँजीबीचको गठजोड र लेनादेनालाई उजागर गरेको छ । नदी नै नभएको ठाउँमा पुल बनाइदिने आश्वासन दिनु, पुलको ठेक्का आफ्ना आसेपासेलाई दिनु, पूरा नभएका पुलको उद्घाटन गर्नु र दुवै लेनदेनकर्ता मालामाल हुनु सक्ताशत्ति र पुँजीबीचको सुमधुर लसपसकै फलिफाप हो । दलाल पुँजीवादको विरोधमा र वैज्ञानिक समाजवादको पक्षमा जेहाद छेड्दै हिँडेका नेकपा डबलका रूप रित्यक्त नेता घनश्याम भुसाल व्यंग्यपूर्वक भन्ने गर्छन्, अलि ठूलो घर भए माक्रै नेताहरू अहिले खुब त्रान्तिकारी ठान्छन् । बिहान तस्करसँग, दिउँसो दलालसँग र साँझ कामचोरसँग भेट हुन्छ । तस्कर, भूमाफिया र भन्सारका मान्छेहरूसँग नेताहरूको उठबस हुन्छ । अहिले कानुनबाट बच्न न्यायाधीश आफ्नै राख्ने गरिएको छ । अदालत र अख्तियारलाई काँध थाप्न नेता, मिडिया र सुरक्षा निकायको गठबन्धनको साक्षी म आफैं हुँ ।पार्टीभित्र सैद्धान्तिक बहस हराएको र कमाउ धन्दा मौलाएकोमा सत्तारुढ दलमा दुःखित हुने त सायद भुसाल मात्रै होलान्, जो व्यापारी र तस्कर कसको भन्ने विषयमा पार्टीभित्रै सैद्धान्तिक बहस हुने गरेको व्यंग्य कस्न सक्छन् । व्यापारी र तस्करसँग धेरैजसो दलका नेताको लेनादेनाले नै न्याय र स्वतन्त्रतासँगै समताको मार्गको सट्टा समृद्धिको नारातिर डोर्याएका हुन् । चाहे सत्तापक्ष होस् या विपक्ष, अब समृद्धि कसको लागि भन्नेबारे कुनै बहस, विवाद र द्विविधा छैन । त्यसैले उनीहरू दलाल पुँजीवादका सहयोद्धाहरू ः व्यापारी र तस्करहरूसँगै स्वसमृद्धिको यात्रामा दत्तचित्त छन् । कसैले यस युद्धमा उनीहरूसँगै सहादत पाएका छन्, तिनको नाममा प्रतिष्ठान बनाइँदैछन् भने कोही अरुको स्वतन्त्रता र ज्यान लिँदैछन् । फेलिक्स ग्रिनका अनुसार ब्रिटेनका पुँजीपतिहरूले राजनीतिक नेताहरूमार्फत शासन गर्छन् भने अमेरिकामा पुँजीपतिहरू नै राजनीतिक नेता भई हुकुम चलाउँछन् । भारतमा भाजपा सरकारको करामतले गर्दा एकसेएक करोडपति नै शासक भएका छन् । भारतीय प्रधानमन्त्री मोदीले गुजरात नरसंहारसँगै भारतभरि प्रयोग गरेको आसेपासे पोस्ने पुँजीवाद (क्रोनी क्यापिटालिजम) ले दोस्रो इनिङमा प्रवेश गरेको छ । मोदीको सुशोभन समारोहमा सहभागी भएर फर्केका प्रधानमन्त्री ओली र अन्य नेताले नेपालमा प्रचलित मार्सीवाद सम्मिश्रित मोडल अँगालेका छन् । अब दलाल र भ्रष्टाचारीहरूसँग साँठगाँठ गरेर हुन्छ कि उनीहरूलाई नै शासनमा आरुढ गरेर हुन्छ, शिलान्यास भइसकेको समृद्धिको भवन उद्घाटन गर्न शासकहरू कम्मर कसेर लागेका छन् । समृद्धिको हवाई भवन नढलेसम्म सक्ताशत्ति र पुँजीबीचको गठजोड विरुद्ध जनप्रतिरोध नहुने नै हो र ? सही बेला प्रतिरोध भएन भने यही भवनको सपनाले थिचिएर देश र जनताको वर्तमान समाप्त हुने झय छ ।"
संखुवासभामा स्याहारिँदै क्यान्सररोधी सतुवा,"सतुवा यस्तो दुर्लभ वनस्पति हो, जसको उपयोग क्यान्सर जस्तो घातक रोगको उपचारमा गर्ने गरिन्छ । यो वनस्पति जति बहुमूल्य छ, उमार्न त्यति नै कठिन पनि । बीउ उमार्न नसकिने भएकाले जरा गानोबाटै बिरुवा तयार गर्ने विधि झन्झटिलो छ । यसको बीउ प्राकृतिक रूपमा उम्रन त उम्रन्छ, तर अत्यन्त नगण्य मात्रामा । संखुवासभाका किसान उदयकुमार लोले केही वर्षयता त्यस्तै दुर्लभ काम गर्दै आइरहेका छन् । उनी आफैले पत्ता लगाएको विधिबाट सतुवाको बिरुवा उत्पादन गर्दै आएका छन् । उनले बीउलाई अंकुराउने अवस्थाको बनाउँछन् । त्यसपछि अन्य वनस्पतिको बीउजसरी छरेर उमार्छन् । यो पंक्तिकार गत वर्ष जेठमै मादी नगरपालिकास्थित चौकी पुगेका बेला उदयले सतुवाको बीउ उमार्ने घरेलु विधिको वृत्तान्त सुनाएका थिए । उनले घरनजिकै सतुवाको बेर्ना प्रशस्तै उमारेका थिए, कुनै रासायनिक पदार्थ प्रयोगबिनै । उनका अनुसार, यो विधि पत्तो लगाउन वर्षौं परीक्षण गर्नुपरेको थियो । उच्च हिमाली भेगमा पाइने बहुमूल्य वनस्पति सतुवाको वैज्ञानिक नाम पेरिस पोलिफाइला हो । यसको जरा गानो महँगोमा बिक्री हुन्छ । सतुवाको औषधिका रूपमा प्रयोग हुने भाग जरा गानो हो । यसको जरा गानो अदुवाजस्तै तर हाँगाबिँगा नभएको हुन्छ । गत वर्ष यसको जरा गानो प्रतिकिलो १८ हजार रूपैयाँसम्म बिक्री भएको थियो । हालैका वर्षदेखि यसको बीउको पनि खरिदबिक्री सुरु भएको छ । गत वर्ष संखुवासभामा अंकुराउन सुरु भएको बीउ प्रतिकिलो १ लाख र बझाङ (साल्कोट गाउँपालिका) मा डेढ लाख रूपैयाँमा बिक्री भएको थियो । झारवर्गमा पर्ने सतुवा समुद्री सतहबाट २ हजारदेखि साढे ३ हजार मिटरसम्मको भूउचाइमा, ठूला रूख कम भएको ओसिलो वनमा पाइन्छ । एन्नोटेटेड चेकलिस्ट अफ फ्लावरिङ प्लान्ट्स अफ नेपाल (सन् २०००) शीर्षक पुस्तक अनुसार, नेपालमा सतुवाको एक प्रजाति र चार उपप्रजाति पाइएका छन् । जेजति उपप्रजाति भए पनि सबैलाई सतुवा भनिन्छ । यी सबै प्राकृतिक रूपमा विरलै रूपमा पाइने जैविक सम्पदा हुन् । चीनमा सतुवाबारे प्रशस्त अध्ययनअनुसन्धान भएको देखिन्छ । ती सबैजसो क्यान्सर उपचार सम्बद्ध छन् । इन भिट्रो एन्ड इन भिभो एन्टिक्यान्सर एक्टिभिटी अफ स्टेरोइड सापोनिन्स अफ पेरिस पोलिफाइला शीर्षक लेख सतुवाबारे महत्त्वपूर्ण दस्तावेज हो । यो लेख एक्सपेरिमेन्टल अन्कोलोजी जर्नलमा सन् २००९ मा प्रकाशित भएको थियो । अनुसन्धानकर्ताहरूले सतुवाको पेरिस पोलिफाइला भेराइटी युन्नोन्सिसमा अध्ययन गरेका थिए । प्रयोगका निम्ति सतुवाको जरा गानो अनुसन्धानशालाको प्राकृति तापमानमा सुकाएपश्चात् धूलो बनाइएको थियो । त्यो धूलोलाई अर्गानिक घोलक पदार्थमा घोली निषेचित (एक्सट्र्याक्टेड) गरेपश्चात् क्रोमाटोग्राफी विधिबाट आठ किसिमका स्टेरोइड सापोनिन्स प्राप्त भएको जनाइएको छ । त्यसपछि उक्त रसायनलाई मुसाको एडिनोकार्सिनोमा कोषमा परीक्षण गरिएको थियो । लेखको निष्कर्षअनुसार, मानवको फोक्सोमा देखा पर्ने एडेनोकार्सिनोमा क्यान्सर नियन्त्रणका निम्ति पेरिस पोलिफाइला भेराइटी युन्नोन्सिस उपयोगी हुन्छ । अर्को अनुसन्धानमा यो वनस्पति स्तन क्यान्सरको उपचारमा पनि उपयोगी सिद्ध हुने नतिजा आएको थियो । यो वनस्पतिको सारतत्त्व प्रयोग भएर सम्भवतः विभिन्न किसिमका क्यान्सर उपचारका निम्ति औषधि बनिसकेको होला । यता, हाम्रा हिमाली भेगमा भने यो वनस्पतिको जरा गानो टाउको दुख्दा, ज्वरो आउँदा, चोटपटक लाग्दा, खटिरा आउँदा र खानामा विष पर्दा औषधिका रूपमा प्रयोग गर्ने गरिन्छ ।सतुवा खेतीका लागि कडा परिश्रम त आवश्यक पर्दैन, धैर्य भने गर्नुपर्ने हुन्छ । बालीबाट फाइदा एकै वर्षमा लिन सकिन्छ । सप्रिनेनसप्रिने आफ्नो मेहनतमा भर पर्छ । यसको बोट असोजतिर मरेपछि पलाउने नयाँ टुसालाई पत्करले ढाकिदिँदा जाडो र हिउँबाट जोगिन्छ । ती टुसा फागुनचैतमा हलक्कै बढ्छन् र वैशाखजेठमा फुल्ने गर्छन् । उदय अवकाशप्राप्त शिक्षक हुन् । उनी वनस्पति सम्बन्धी खोजअनुसन्धानमा असाध्यै रुचि राख्छन् । उनले बारीमा प्रशस्त मात्रामा औषधिजन्य वनस्पति लगाएका छन् । सतुवाको बीउ उमार्ने विधि उदयको नितान्त व्यक्तिगत अभ्यासमा आधारित इनोभेसन हो । हुन त अन्यत्र पनि सतुवाको बीउ उमार्ने विधि पत्ता लागेको होला, तर अनुसन्धानात्मक लेख तथा पुस्तकहरूमा यसबारे लेखिएको पाइन्न । यसैले उदयको इन्नोभेसनको बेग्लै महत्त्व छ ।उदयले पत्ता लगाएको विधिबाट सतुवाजस्तो दुर्लभ वनस्पतिको दिगो उपयोगका कार्यक्रम लागू गरेर राष्ट्रले उल्लेख्य मात्रामा सतुवाको जरा गानो निर्यात गर्न सक्छ । हिमाली भेगका किसानका निम्ति व्यावसायिक रूपमा सतुवा उत्पादन गर्ने वातावरण जुटाउन सके उनीहरू मनग्गे लाभान्वित हुन सक्छन् । अझ, यसमा रहेको जैविक रसायन स्वदेशमै उपयोग गर्ने सके सुनमा सुगन्ध हुनेछ । राष्ट्रले उनको योगदानलाई यथोचित कदर गर्न सक्नुपर्छ । उनी वन र वनस्पतिबारे अथाह ज्ञानको भण्डार हुन्, सम्बद्ध अध्येताका निम्ति गुरु हुन् । गुरुलाई सादर प्रणाम !"
रंगशालाको लहरोमा विश्वविद्यालयको पहरो,"जग्गा प्रकरणरंगशाला निर्माणका विषयमा चर्काचर्का छलफल त धेरै भएका छन्, तर त्यहाँ विश्वविद्यालयको जमिनसँग जोडिएको बहस लगभग अनुपस्थित छ । जबकि हुनुपर्ने छलफलको मुख्य विन्दु नै यही हो । त्रिभुवन विश्वद्यिालय अन्तर्गत चितवनको रामपुरमा २०२९ मा कृषि तथा पशुविज्ञान अध्ययन संस्थान स्थापित भयो । लामो समय त्रिविको आङ्गिक क्याम्पसका रूपमा सञ्चालित यो ठाउँमा २०६७ मा कृषि तथा वनविज्ञान विश्वविद्यालय ऐन ल्याइएपछि त्रिविबाट अलग्गै स्वायत्त विश्वविद्यालय स्थापना गर्ने प्रक्रिया थालियो । ३६५ बिघामा फैलिएको यसको क्षेत्रफलको स्वामित्व सम्बन्धी त्रिवि र कृषि तथा वन विश्वविद्यालय बीचको संस्थागत लडाइँ कानुनी रूपले अझै टुंगिएको छैन । जग्गाको स्वामित्व सम्बन्धी मुद्दा अदालतमा अझैसम्म अनिर्णीत अवस्थामा छ । हेटौंडास्थित वनविज्ञान अध्ययन संस्थान र रामपुर क्याम्पसलाई एउटै विश्वविद्यालयको छातामुनि राख्ने प्रयत्नमा स्वायत्त संरचनाको अवधारणा ल्याइए पनि ऐनमा मानवीय स्रोत, भौतिक संसाधन लगायत सम्पूर्ण सम्पत्तिमाथिको स्वामित्व कसको रहने भन्ने अस्पष्टताका कारण त्रिवि र कृषि तथा वन विश्वविद्यालयबीच तनावको वातावरण सुरु भयो । यसलाई लिएर उठेका विवाद समाधान गर्न गीताभक्त जोशीको संयोजकत्वमा गठित उच्चस्तरीय समितिले तयार गरेको प्रतिवेदन अनुसार त्रिवि अन्तर्गत जम्माजम्मी ४० बिघा जमिन रहने र त्यहाँ इन्जिनियरिङ क्याम्पस स्थापना गर्नुपर्ने भनियो । बाँकी सबै जग्गा कृषि तथा वन विश्वविद्यालय मातहत राख्नुपर्ने पनि भनियो । तर अहिलेसम्म यसको लालपुर्जा त्रिविकै स्वामित्वमा छ । जबकि कृषि तथा वन विश्वविद्यालय स्थापना भएकै नौ वर्ष बितिसकेको छ । २०७०७१ देखि शैक्षिक कार्यक्रम थालिएर यतिखेर झन्डै ३,५०० विद्यार्थी र शोधार्थी अध्ययनरत रहेको यो विश्वविद्यालय कति स्वायत्त हो र कति नियन्त्रित हो ? यसको जवाफबिना भएको जग्गा हस्तान्तरण कति वैध छ ?कतिपय राजनीतिक स्वार्थका मुद्दामा उत्तिखेरै फैसला गर्ने अदालत यो प्रकरणमा भने पटक्कै संवेदनशील देखिएन । सरकार र दलहरू पनि जिम्मेवार देखिन्नन् । यस विषयमा कृषि तथा वन विश्वविद्यालयका रजिस्ट्रार डा मनराज कोलाक्षपतिले पंक्तिकारद्वयसँग भने, समस्याको गाम्भीर्य अनुसार कानुनी निर्णय आउनुपर्थ्यो, जुन अहिलेसम्म आएको छैन । यसरी अनिर्णयको बन्दी बनाएर स्वायत्त भनिएको संस्थाको आत्मसम्मानमा खेलिनु हुन्न । यो विश्वविद्यालय अवैध हो भने कोल्याप्स गर्दिए भैगो !यही अनिर्णयबीच रंगशालाका लागि जग्गा उपलब्ध गराउने निर्णय गरियो । मन्त्रिपरिषदको निर्णयपश्चात् त्रिविका उपकुलपति डा तीर्थ खनिया, कृषि तथा वनविज्ञान विश्वविद्यालयका उपकुलपति डा ईश्वरीप्रसाद ढकाल र भरतपुर महानगरपालिकाकी मेयर रेणु दाहालबीच त्रिपक्षीय सम्झौता गरेर भव्य कार्यक्रमै गरी प्रधानमन्त्रीकै रोहबरमा धुर्मुससुन्तली फाउन्डेसनलाई जग्गा हस्तान्तरण गरिएको छ । स्वाभाविक प्रश्न उठ्छ अदालतमा किनारा नलागिसकेको स्वामित्व विवादको जग्गा रंगशालालाई दिने अधिकार नेपाल सरकार, स्थानीय सरकार वा दुवै विश्वविद्यालयलाई छ कि छैन ? योसँगै जोडिने अर्को महत्त्वपूर्ण सवाल हो विश्वविद्यालयको अनुसन्धान र उत्पादनमा प्रयोग हुनुपर्ने जग्गा बाँड्दै दानी हुनुपर्ने महानगरपालिकाले त्यस बराबरको सट्टाभर्ना दिने भनिएको जग्गा कहाँ छ ? त्यसको कुनै लिखत छ कि छैन ? पंक्तिकारद्वयले यो विषयमा जिज्ञासा राख्न मेयरलाई भेट्न गरेको पटकपटकको कोसिस असफल भएपछि यहींबाट प्रश्न सोध्नुपर्ने अवस्था आइलागेको छ ।"
आरोपप्रत्यारोपमै उत्रिए प्रमुखउपप्रमुख,"इलाम  इलाम नगरपालिकाका प्रमुख र उपप्रमुखबीच मतभेदसँगै आरोपप्रत्यारोपको क्रम बढेको छ । क्षेत्राधिकार मिचेर प्रमुख महेश बस्नेतले तानाशाही शैली अपनाएको आरोप उपप्रमुख सुशीला नेम्वाङले लगाएकी छन् । प्रमुखले भने उपप्रमुखको आरोपको खण्डन गरेका छन् ।प्रमुख बस्नेतले आरोपले नगरपालिकाको नियमित कामकारबाहीमा कुनै असर नहुने बताएका छन् । उपप्रमुख नेम्वाङले नगरप्रमुखको कार्यकक्षमा तालबन्दी गर्नेसम्मको आन्दोलनका कार्यक्रम घोषणा गरेपछि प्रमुख बस्नेतले पत्रकार सम्मेलन गर्दै विधि र प्रक्रियाबाट काम भइरहेको दाबी गरेका छन् । उपप्रमुख नेम्वाङले प्रमुख बस्नेतले आफ्नो क्षेत्राधिकार हस्तक्षेप गरेर तानाशाही शैली अपनाएको भन्दै विज्ञप्तिमार्फत विरोध जनाएकी थिइन् । उहाँको आरोप दुःखपूर्ण, असत्य, भ्रामक र कपोलकल्पित भएको ठहर कार्यपालिकाको बैठकले नै गरेको छ, बस्नेतले भने, आफूहरू अधिकार खोज्न नभई कर्तव्य पूरा गर्न आएकाले यस्तो आधारहीन विरोधले कुनै प्रभाव पर्दैन । ६ महिनादेखि नै कार्यपालिका बैठक बहिष्कार गर्दै नगरपालिकाको कार्यशैलीप्रति असन्तुष्टि जनाउँदै उपप्रमुख नेम्वाङले आफनो अधिकारका लागि संघर्षमा उत्रनुपरेको बताउँदै आएकी थिइन् । नेम्वाङ २०७५ असोज २८ यताका २३ वटा बैठकमा अनुपस्थित भएकी छन् । स्थानीय सरकार सञ्चालन ऐन, २०७४ अनुसार आफूले अधिकार नपाएको नेम्वाङको गुनासो हो । तर प्रमुख बस्नेतले ऐनले व्यवस्था गरेको काम, कर्तव्य र अधिकारको बेवास्ता उपप्रमुखबाट भएको उल्टो आरोप लगाए । उनले उपप्रमुखले गर्नुपर्ने योजना अनुगमन, बजार अनुगमन, संघसंस्थासँगको समन्वय जस्ता कामसमेत नभएको बताए । नगरपालिकाले बनाएको स्थानीय तहको योजना तथा बजेट तर्जुमा दिग्दर्शन २०७४ मा खोसिएको अधिकार फिर्ता नभएको उपप्रमुख नेम्वाङको मुख्य गुनासो छ । स्थानीय सरकार सञ्चालन ऐन, २०७४ आउनुअघि जम्मा ४० दिन यो ऐन अस्तित्वमा रह्यो । स्थानीय सरकार सञ्चालन ऐन आएपछि पनि अधिकार नदिइएको उपप्रमुखको भनाइ छ । तर उक्त ऐनले तोकेको काम, कर्तव्य र अधिकारको मापदण्डमा रहेर कार्यसम्पादन हुँदै आएको प्रमुख बस्नेतको जवाफ छ । उपप्रमुखले न्यायिक समितिलाई कमजोर बनाएको आरोप लगाइरहँदा समितिकी संयोजककै कारण यस्तो अवस्था आएको बस्नेतले जवाफ फर्काए । समितिका २ सदस्यले राजीनामा दिएपछि संवैधानिक संकट आएको पक्का हो, बस्नेतले भने, नगरप्रमुख एक्लैले यो समस्या समाधान गर्न सक्दैन । बैठकमै नआएर समस्या मात्र थुपार्नु गलत भएको उनको निष्कर्ष छ ।"
मेयरविरुद्ध पक्राउ पुर्जी,"सप्तरी राष्ट्रिय वन क्षेत्रको जग्गालाई हानि नोक्सानी गरेको भन्दै सप्तकोसी नगरपालिकाका प्रमुख उत्तमकुमार शर्मा र १ का वडाध्यक्ष नारायणकुमार आचार्यसहित चार जनाविरुद्ध पक्राउ पुर्जी जारी गरिएको छ । मेयर शर्मा र वडाध्यक्ष आचार्य तत्कालीन नेकपा एमालेबाट निर्वाचित हुन् । सप्तरी जिल्ला अदालतको जेठ ८ को अनुमतिले डिभिजन वन कार्यालय राजविराजले उनीहरूविरुद्ध पक्राउ गर्न पुर्जी जारी गरेको हो । शर्मा, आचार्यसँगै सप्तकोसी नगरपालिका१ का दुर्गा फुयाल र तुलाराम लुइँटेलविरुद्ध पक्राउ पुर्जी जारी गरिएको डिभिजन वन प्रमुख धीरेन्द्र सिंहले बताए । उनका अनुसार फुयाल र लुइँटेल राष्ट्रिय वनको जग्गामा भइरहेको कुलो निर्माणमा लागेकाहरू हुन् । राष्ट्रिय वनलाई नै क्षति पुग्ने गरी ९७ मिटर लामो, २ मिटर गहिरो र २ मिटर चौडाइको कुलो खन्न थालिएको अवस्थामा पटकपटक लिखित रूपमा काम रोक्न पत्राचार गर्दा पनि नमानेपछि अदालतको अनुमतिमा पक्राउ पुर्जी जारी गर्नुपरेको सिंहले बताए । राष्ट्रिय वनमा आफूखुसी जथाभावी कुलोपैनी निर्माण गर्न पाइँदैन, डिभिजन वन प्रमुख सिंहले भने, रोक्नका लागि भन्दाभन्दै पनि मानेनन् । अनि बाध्य भएर मुद्दाकै प्रक्रियामा जानुपर्यो । चारै जनामाथि वन क्षेत्रको जग्गा हानि नोक्सानी गरेको मुद्दा छ । कसुर प्रमाणित भए १० हजारसम्म जरिवाना र १ वर्ष कैद हुनेछ । पक्राउ पुर्जीका विषयमा आफूले कानुन व्यवसायीसँग परामर्श गर्ने सप्तकोसीका नगरप्रमुख शर्माले बताए । हामीले राष्ट्रिय सम्पत्ति मास्ने अपराध गरेका होइनौं । वन डिभिजन पूर्वाग्रही भएको हो, उनले भने ।"
शिक्षिकाको पिटाइले ५ छात्राको हात भाँचियो,"दाङरोल्पा  जेठ १२ गते आइतबार । रोल्पाको रुन्टीगढी गाउँपालिका८ मगरगोरीस्थित भानु आधारभूत विद्यालयमा प्रार्थना सुरु हुँदै थियो । कक्षा ७ की विमला रोका घरको काम सकेर हतारहतार विद्यालय पुगिन् । नुहाएर राम्ररी कपाल पनि कोर्न भ्याएकी थिइनन् । उनलाई देखेपछि शिक्षिका लक्ष्मी पुनले किन कपाल नकोरेको भनेर लठ्ठी चलाउन थालिन् । अरू विद्यार्थी पनि आउने क्रम चलिरह्यो । पुनले ढिला आउनेलाई प्रश्न सोधिन् । जवाफ सुनिन् । र, एकोहोरो लौरो बर्साउन थालिन् । उपस्थित अन्य शिक्षक मूकदर्शक बने । शिक्षिकाको लाठीचार्ज ले त्यो दिन विद्यालय परिसर आन्दोलनस्थल जस्तै बन्यो । शिक्षिकाको कुटाइबाट १४ विद्यार्थी घाइते भए । प्रावि तहकी शिक्षिका पुनले पिटेका १४ मध्ये पाँच जनाको अवस्था गम्भीर थियो । उनीहरू दिनभर चोट सहेर कक्षामै बसे । अन्धाधुन्ध लठ्ठीले पिट्नुभयो । हामी केही बोल्न सकेनौँ, पीडित विमलाले भनिन्, हात दुखेर पढ्न सक्ने अवस्था थिएन । साँझ घर पुग्दा हात सुन्निएको थियो । विद्यार्थी कुटेको खबर पाएपछि प्रधानाध्यापक झगबहादुर भण्डारी र व्यवस्थापन समिति अध्यक्ष हुमबहादुर पुन साँझ अभिभावकको घरघर पुगे । तालिममा गएकाले भण्डारी दिउँसो विद्यालयमा थिएनन् । विद्यार्थीको चोट देखेर उनी तर्सिए । उपचारका लागि अस्पताल लैजाने र भोलि छलफल गर्ने भन्दै उनी फर्किए । अर्को दिन अभिभावकले विद्यालय तालाबन्दी गरे । कुटपिटमा संलग्न शिक्षिकालाई सेवाबाट बर्खास्त र उपचार खर्च उनैले बेहोर्ने मौखिक सहमतिपछि ताला खुल्यो । विद्यालय खुले पनि चित्त नबुझेका अभिभावकले इलाका प्रहरी होलेरीमा उजुरी दिए । प्रहरीले दुवै पक्षलाई छलफलमा बोलायो । छलफलमा राम्रोसँग उपचार गराउने, खर्च शिक्षिकाले बेहोर्ने, शिक्षिकालाई स्पष्टीकरण सोध्ने र चित्त नबुझे थप कारबाही गर्ने सहमति भयो । स्थानीयस्तरमा राम्रो स्वास्थ्य सेवा नभएकाले तुलसीपुर पठाइएको हो, प्रधानाध्यापक भण्डारीले भने, शिक्षिकालाई कारबाही थालिएको छैन । सबैको सल्लाहअनुसार के गर्ने भन्ने निर्णयमा पुगौँला । शिक्षिकाले विद्यार्थी कुटेको स्विकारेको र उपचार पनि उनैले गरेकाले केही समय पर्खिएको उनले बताए ।पाँच जनाको हातमा प्लास्टरशिक्षिकाको कुटाइबाट आइतबार तुलसीपुरस्थित सहारा पोलिक्लिनिकमा कक्षा ८ की भीमकुमारी बाँठा, गौरी घर्ती, शान्ता नेपाली, कक्षा ६ की निर्मला पुन र ७ की विमला रोकाको हातमा प्लास्टर गरिएको छ । उनीहरूको नाडीको जोर्नी सुन्निएको, लिगामेन्ट च्यातिएको, सुन्निएको र हड्डी चर्किएको देखिएपछि प्लास्टर गर्नुपरेको डा घनश्याम शर्माले जानकारी दिए । सबै विद्यार्थी सलमा हात झुन्ड्याएर आएका थिए । धेरै दिनदेखि उपचार पाएका रहेनछन्, डा शर्माले भने, समयमा उपचार गरेको भए छिट्टै निको हुन्थ्यो । ढिला भएकाले सुन्निएको छ । पूरै निको हुन तीन साता जति लाग्छ । हात पहिलेकै अवस्थामा ल्याउन प्लास्टर गर्नुपरेको उनले बताए । त्रासमा विद्यार्थी शिक्षिकाको कुटाइबाट एकै दिन १४ विद्यार्थी घाइते भएपछि विद्यालयका बालबालिका त्रस्त छन् । कुटाइबाट कक्षा १ का प्रेम पुन, कक्षा ४ का सन्तोष बुढामगर, कक्षा ७ की दीपा बाँठा, कक्षा ५ का वीरबहादुर घर्ती र अरुणा पुन, कक्षा ६ का सुशीला विक, पूर्णकली घर्ती र विपना घर्ती तथा कक्षा ८ की मनकुमारी घर्ती घाइते छन् । सबै विद्यार्थी शिक्षिकाबाट त्रस्त रहेको घाइतेले सुनाए ।डरैडरमा एक सातासम्म पीडा सहेर बसेको कक्षा ८ की शान्ता नेपालीले बताइन् । डरले मिससँग केही बोल्न सकेनन् । गाउँमै उपचार गर्न थाल्यौँ । सञ्चो भइहाल्छ भन्ने भयो । तर दुखेर हात चलाउन नसक्ने भयो, सुन्निँदै गयो, उनले भनिन्, हात झुन्ड्याएर पनि विद्यालय गयौँ । पढ्न मन लाग्दैनथ्यो । सबैले बिस्तारै सञ्चो हुन्छ भने । तर भित्र धेरै चोट रहेछ । अन्त्यमा प्लास्टर नगरी नहुने भयो । अरू सबै विद्यार्थी शिक्षिका पुनदेखि त्रस्त रहेको उनले बताइन् । पुन प्रावि तहकी निजी स्रोत शिक्षिका हुन् । उनी एक वर्षअघि माक्रै नियुत्त भएकी थिइन् । उनले यसअघि पनि विद्यार्थी कुट्ने गरेको पीडितले बताए । केही समयअघि कक्षा ३ का छात्र नरबहादुर पुनलाई पिटेर कानको जाली फुटेको थियो । विद्यार्थीप्रति शिक्षिकाको व्यवहार उचित नभएकोबारे यसअघि पनि गुनासो आएको गाउँपालिका शिक्षा शाखा स्रोतव्यक्ति कुलराज आचार्यले जानकारी दिए । पहिले पनि बालबालिका कुटेका घटना रहेछन् । अहिले प्रहरीमा पुगेपछि मात्र हामीलाई थाहा भयो, उनले भने, शिक्षिकालाई सेवाबाट बर्खास्त गर्ने र बालबालिकाको उपचार खर्च बेहोर्ने सहमति भएको थियो । सहमतिअनुसार काम हुन ढिलाइ भएछ । विद्यालयमा २ सय १८ विद्यार्थी अध्ययनरत छन् ।सालको लठ्ठीले पिटेँत्यस दिन १० शिक्षकमध्ये तीन शिक्षिका मात्र उपस्थित थिए । अन्य सात जना कोही बिदामा र कोही विद्यालयको काममा गएका थिए । शिक्षिका पुन निमित्त प्रधानाध्यापक थिइन् । विद्यार्थी समयभन्दा ढिला आएका कारण निमित्त प्रअका हैसियतले सजाय दिएको पुनले स्विकारिन् । त्यस दिन म निमित्त प्रअ थिएँ । १० बजे आउनुपर्नेमा विद्यार्थी १०ः२० मा आए । त्यसपछि सालको लठ्ठीले हातमा पिटेँ, उनले भनिन्, त्यति धेरै चोट लाग्ला भन्ने सोचेकै थिइनँ । तर लठ्ठी अलि बलियो भएकाले धेरै चोट लागेछ । घटना भइसकेपछि आफूले गल्ती महसुस गरेर माफी मागेको र उपचार खर्च बेहोर्दै आएको उनले बताइन् । जे नहुनु थियो, भइहाल्यो भनेर माफी मागिसकेकी छु । दाङमा उपचार गर्न लगिएका विद्यार्थीसँग शिक्षिका पुनका बुबा पनि गएका छन् ।कुटपिट आरोपमा शिक्षिका पुनलाई नियन्त्रणमा लिएर अनुसन्धान थालिएको रोल्पाका प्रहरी प्रमुख नायब उपरीक्षक दीपक खड्काले बताए । विद्यार्थीमाथि अमानवीय तरिकाले कुटपिट गरेको आरोपमा पक्राउ गरिएको हो, उनले भने, केकस्तो कारबाही गर्ने भन्नेबारे अनुसन्धान जारी छ । शिक्षिका पुनलाई होलेरीस्थित इलाका प्रहरी कार्यालयले सोमबार नियन्त्रणमा लिएको छ । शिक्षिकालाई सदरमुकाम लिबाङ ल्याउने तयारी भएको प्रहरीले जानकारी दियो । घटनाबारे जानकारी पाएपछि सत्यतथ्य बुझ्न कर्मचारी र जनप्रतिनिधि खटाएको रुन्टीगढी गाउँपालिका अध्यक्ष बालाराम बुढामगरले बताए ।"
बाहिरकालाई पाटनमा यार्चा टिप्न बन्देज,"रुकुम पूर्व  हिमालका पाटनमा पाइने बहुमूल्य जडीबुटी यार्चाको व्यापारमा सम्बन्धित क्षेत्रबाहेकलाई रोक लगाइएको छ । यार्चा सिजन व्यवस्थापन समिति मैकोटले चालु सिजनमा गाउँलेले मात्र पाटनमा कारोबार गर्ने निर्णय गरेको हो । पाटनमा पुगेर यार्चा खरिदबिक्री गर्न यसपटक स्थानीयलाई मात्र अनुमति दिने निर्णय भएको हो, समितिका अध्यक्ष अमरधन पुनमगरले भने, स्थानीयलाई मात्र पाटनमा व्यापारको अवसर दिनुपर्ने मागअनुसार निर्णय भएको हो । स्थानीयसँग मिलेर सम्बन्धित क्षेत्रबाहिरकाले समेत व्यापार गर्न पाउने गरी निर्णय गरिएको उनले बताए । स्थानीयले समितिबाट रसिद लिएपछि उनीहरूसँगै मिलेर जुन ठाउँकाले पनि व्यापार गर्न मिल्ने गरी निर्णय भएको उनको भनाइ छ । समितिले यार्चा संकलक र व्यापारीका लागि शुल्क निर्धारण गरेको छ । दुले बेसक्याम्पमा जनप्रतिनिधिसहित आइतबार बसेको बैठकले सर्वसाधारणलाई प्रवेश शुल्कबापत १ हजार ५ सय र पाटनमै व्यापार गर्न चाहने स्थानीयका लागि १८ हजार राजस्व तोकेको छ । यसअघिका सिजनमा तीन प्रकारको राजस्व तोकिन्थ्यो । यार्चा संकलकमा पनि स्थानीय र बाहिरका व्यवसायीलाई फरक राजस्व लिइन्थ्यो । चालु सिजनमा स्थानीयलाई मात्र कारोबार गर्न दिइने भएकाले संकलक र व्यापारीका लागि मात्रै दुईखाले राजस्व तोकिएको छ । समितिले जेठ २४ गते यार्चा संकलनका लागि पाटन खुलाउने निर्णय गरेको छ । यसअघि जेठ १९ गते खुलाउने भनिए पनि हिउँ नपग्लिँदा सम्भव भएको थिएन । २४ गतेदेखि पाटन खुलाउने निर्णय गरेको खबर गाउँ पुगेको छ, स्वास्थ्य चौकी मैकोटका इन्चार्ज समीर गिरीले भने, हिउँले पाटन छाड्दै गएको निष्कर्षसहित २४ गतेदेखि नै कीरा टिप्ने गरी पाटन खुलाउने निर्णय गाउँलेलाई सुनाइएको छ । हिउँका कारण यो वर्ष ढिलो सिजन सुरु हुन लागेको उनको भनाइ छ । अघिल्ला वर्षका सिजनमा ढिलोमा जेठ १५ भित्रै यार्चा टिप्न बुकी खुला भइसक्थ्यो । पुथाउत्तरगंगा गाउँपालिका १ र २ वडाको पुपाल, अरविजा, जंगला, पूर्वाङ, भित्रीवन, उङला, ङिम्कु, पानीढल, फूलबारीलगायत ठाउँमा यार्चा पाइन्छ । यसैगरी ३ नम्बर वडाको सुनदह, सांग्रेइ, चौंरीखर्कलगायत पाटनमा यार्चा पाइन्छ । यार्चा संकलनका लागि गाउँका अधिकांश सर्वसाधारण पाटन जाँदा विद्यालय तथा गाउँ सुनसान हुन्छन् । आम्दानीको मुख्य स्रोतका रूपमा रहेको यार्चा संकलन गरेर स्थानीयले आम्दानीको जोहो गर्छन् ।"
बेलायतमा ५१ दिन,"लन्डन  गत वर्षको चैत २९ देखि विश्वव्यापी प्रदर्शनमा आएको फिल्म ए मेरो हजुर ३ ले आइतबार बेलायतमा प्रदर्शनको ५१ औं दिन मनाएको छ । अल्डरसटस्थित एम्पायर हलमा आयोजित उक्त फिल्मको रेड कार्पेट सोमा केक काटेर फिल्म सफलताको सेलिब्रेसन गरिएको हो । सपन इन्टरटेनमेन्ट लिमिटेडले आयोजना गरेको उक्त सेलिब्रेसन सोमा ए मेरो हजुर ३ की डेब्यु नायिका सुहाना थापा, निर्देशक झरना थापा एवं निर्माता सुनीलकुमार थापा सहभागी थिए । तपाईंहरूले मेरो पहिलो फिल्म हेरेर झर्को मान्नु हुने छैन, नायिका सुहानाले प्रदर्शनअघि दर्शकलाई आश्वस्त पार्दै भनेकी थिइन्, यस फिल्मको सफलतापछि तपाईं सम्पूर्ण दर्शकहरूको भूमिका छ, त्यसकारण हामी कृतज्ञ छौं । विशेष सोमा निर्देशक थापाले बेलायतका दर्शकमाझ ५१ औं दिन मनाउन पाउनु सुखद संयोग भएको बताइन् । थापा परिवार यतिखेर फिल्मका साथ युरोप भ्रमणमा छ । फिल्म प्रदर्शनअघि फिल्म टिमका सुहाना, झरना, सुनीललगायत लिमोजिनमा आउँदा दर्शकले उनीहरूलाई न्यानो स्वागत गरेका थिए । बेलायतमा उक्त फिल्म प्रदर्शनको जिम्मा लिएका सपनकुमार राई र मञ्जु गुरुङ राईले दर्शकप्रति आभार व्यक्त गर्दै यहाँ गुणस्तरीय नेपाली फिल्म प्रदर्शनलाई निरन्तरता दिने बताए । सुहाना, अनमोल केसी, सलोन बस्नेत लगायत कलाकार अभिनीत ए मेरो हजुर ३ मा स्टार र फ्यानबीचको प्रेमकथा दर्साइएको छ ।"
फितलो नेपालगाथा,"काठमाडौं  आधुनिक नेपाल निर्माणको पृष्ठभूमिका थुप्रै गाथा र कथा जोडिएका छन् । बुद्धकालदेखि युद्धकालसम्मका अनेक घुम्ती छन् । किरात, हिन्दु र बौद्ध सभ्यता हिँडेका फराकिला बाटा छन् । पृथ्वीनारायण शाहले गरेको राज्य एकीकरण हुँदै राणाको जहानियाँ शासन, योगमाया न्यौपानेको विद्रोह, गंगालाललगायत चार सहिद काण्ड, २००७ को प्रजातान्क्रिक त्रान्ति, पञ्चायतको अनुदार समय र गणतान्त्रिक नेपालसम्मको यात्रा सहज थिएन । यो यात्रालाई झन्डै ६० जना कलाकारले सोमबार राजधानीको जमलस्थित राष्ट्रिय नाचघरमा सहज रूपमा प्रस्तुत गरे गीति नाटक नेपाल गाथा मा । यो गाथा हेर्न किन पनि दर्शक खचाखच थिए भने सबैभन्दा अघिल्लो पंक्तिमा राष्ट्रपति विद्यादेवी भण्डारी र प्रधानमन्त्री केपी शर्मा दर्शकको रूपमा थिए । संस्कृतिकर्मी, नाट्यप्रेमी, साहित्यकारदेखि र कलापारखीले प्रेक्षालय भरिभराउ थियो । गीति नाटक लेखका थिए शीतबिन्दुको नामबाट साहित्य सिर्जना गर्दै आएका परराष्ट्रमन्त्री प्रदीप ज्ञवालीले । लेखनको हिसाबले बुद्धकालदेखि महाभूकम्पसम्मको कथा अर्थपूर्ण रूपमा समेटिएको भए पनि प्रस्तुतिमा भने मिहिनेत खड्किन्थ्यो । दृश्य संयोजन, चरित्र निर्माण, कोरियाग्राफी, अभिनय र संगीतमा प्रशस्त कमजोरी भए पनि दर्शकले दत्तचित्तले नाटक हेरे । यस कारण कि धेरैजसो दर्शक थिएटर लिटरेसी भएका भन्दा पनि परम्परागत थिए । रंगमञ्चका शैलीगत विविधता, रंगमञ्चीय विधा, ज्ञान र अभ्यासबारे अपरिचित दर्शकका लागि नाटक मनछुने थियो । गीति नाटकको मूल धागो संगीत मानिन्छ । यसैमा अभिनय, नृत्य, हाउभाउ र कथानक अघि बढ्ने हो । संगीतकार अशोक राईले मेचीमहाकालीसम्म प्रचलित विभिन्न लोकसंगीतबाट २२ वटा टुक्रा कम्पोज गरेर राम्रो मिहिनेत गरेपनि कथानकअनुसारको भाव समाउन नसक्दा एकोहोरोपनको महसुस हुन्छ । राज्य एकीकरण र योगमायाको विद्रोह, सहिद गंगालालको उद्घोषजस्ता दृश्यमा घटनाले मागेजति वीर रस संगीतमा आएको छैन । रंगमञ्चीय निर्देशनको हिसाबले वीरेन्द्र हमालको आफ्नै नाम छ । राम्रो काम गर्ने पुरानो रंगकर्मीको रूपमा उनको छवि रहँदै आएको छ । तर, नेपाल गाथा मा भने उनले धेरै हतारो गरेका छन् । कलाकारबाट भरपुर काम लिनदेखि कथावाचन र रिसर्चसम्ममा उनी चुकेका छन् । कलाकारले शरीरभाषामा खासै काम गरेका छैनन् । ती मञ्चमा देखिन्छन्, नाच्छन् र जान्छन् । न शारीरिक यात्रा छ, न मनोवैज्ञानिक । यतिसम्म कि कलाकारको अभिनयभन्दा पर्दामा देखिने आन्दोलनको दृश्यले दर्शकलाई आङ सिरिङ बनाउँछ । रमाइलो देखिएको भए पनि मल्टिमिडियाको प्रयोग नै नाटकको कमजोरी हो । यसले कलाकारको बिजनेस मारिदिएको छ । प्रकाश परिकल्पना घटनाको मुडअनुसार भए पनि परिचालनमा समस्या देखिन्छ । कुनै दृश्यमा त डिस्को लाइटको समेत प्रयोग हुन्छ । यो एक प्रकारले रंगमञ्चीय उपहास हो । गीतमार्फत कथा भनिँदै जाँदा धेरैजसो दृश्यमा मूलचरित्र छुट्टिँदैन । कोरियाग्राफी यति भद्रगोल छ कि कलाकारबाट कलाकार नै छेकिन्छन् । हात, खुट्टा र शरीरको चाल लयदार बनाउन सकिएको छैन । राम्रै काम गर्ने मानिएको गोरन चौधरीले पनि हतारमै काम गरेका छन् । रंगमञ्चीय प्रस्तुति र चरित्र निर्माणको सन्दर्भमा यो नाटकले तत्कालीन सामाजिक परिवेश र इतिहास अनुसन्धानको पनि माग गर्छ । तर नाटकमा त्यस्तो देखिँदैन । बुद्धले दरबार छोड्ने बेलाको दृश्यमा कलाकारले महायानी र बज्रयानी बौद्ध परम्पराको मुकुट लाउँछन् । तर, बुद्धको समय महायान, बज्रयान र हिनयानजस्ता शाखा विकास भएकै थिएन । दृश्य र कथाअनुसार त्यति बेलाको शाक्य र कोलिय सभ्यताबाट भेषभूषाको परिकल्पना गरिनुपर्ने थियो । त्यही दृश्यमा ओम मणि पद्मे हुम् पृष्ठभूमिमा बज्छ, जब कि यो बुद्धको समयको मन्त्र नभई आठौं शताब्दीको चर्चित बौद्धगुरु पद्मसम्भवको प्रार्थना हो । साउन्ड इफेक्टको उपलब्धिपूर्ण प्रयोग पनि नाटकमा छैन । यद्यपि निर्देशक हमालले क्याटलगमा थोरै समयमा काम गरेको प्रस्टीकरण दिएका छन् । तर, नेपाली सभ्यता र इतिहासको महत्त्वपूर्ण यात्रासम्बन्धी यति अर्थपूर्ण लेखन हतारोसाथ मञ्चनमा ल्याउनु हुँदैन थियो । निर्देशक, संगीत, कोरियोग्राफी र अभिनयमा अब्बल काम हुन सकेको भए यो चीनको छिङ राजवंशको पालामा विकास भएर अहिले संसारप्रसिद्ध पेकिङ ओपेरा जस्तै नेपाली सन्दर्भको प्रस्तुति बन्न सक्थ्यो । यति हुँदा हुँदै पनि विगतमा गतिविधिशून्य बनेको नाचघरको प्रयास भने प्रशंसनीय छ । आवश्यक तयारीसहित नियमित मञ्चनमा ल्याउने नाचघरका महाप्रबन्धक राजेश थापाले बताए । पछिल्लो समय नेपाली गीति नाटकको परम्परा हराउँदै गएकोमा त्यसलाई पुनर्उत्थानका गर्न नेपाल गाथा कोसेढुंगा सावित हुने उनले दाबी गरे ।"
जगमान पुरस्कृत,"पोखरा संस्कृतिविद् जगमान गुरुङलाई भैरव सांस्कृतिक संरक्षण समितिले सम्मान गरेको छ । उनलाई सोमबार सर्वज्ञमान विष्णुदेवी संस्कृति पुरस्कार दिइएको हो । नेपाली संस्कृति विकासको लागि अनुसन्धानको माध्यमबाट दिएको योगदानको कदर गर्दै उनलाई पुरस्कार दिइएको हो । गण्डकी प्रदेश प्रमुख बाबुराम कुँवरले गुरुङलाई दोसल्ला ओढाई १ लाख १ रुपैयाँ र सम्मानपत्र प्रदान गरे । नेपाल प्रज्ञा प्रतिष्ठानका उपकुलपतिसमेत रहेका गुरुङले पुरस्कार सपनाजस्तै लागेको बताए । संस्कृतिकर्मी तीर्थ श्रेष्ठको संयोजकत्वमा गठित समितिको सिफारिसमा गुरुङलाई पुरस्कृत गरिएको हो । कार्यक्रममा संयोजक श्रेष्ठ, गायिका तथा प्राज्ञ हरिदेवी कोइराला, पृथ्वीनारायण क्याम्पसका संस्थापक क्याम्पस प्रमुख जोर्ज जोनलगायतले पुरस्कृत गुरुङबारे प्रकाश पारेका थिए ।"
पानीफोटो बनाउँदै खगेन्द्र,"काठमाडौं अभिनेता खगेन्द्र लामिछाने पानीफोटो मार्फत फिल्म निर्देशनमा पनि होमिएका छन् । रंगमञ्चमा लेखन, निर्देशन र अभिनयमा सक्रिय खगेन्द्रले बधशाला मार्फत फिल्म अभिनय थालेपछि आफ्नै ब्यानरबाट लगातार फिल्म बनाउँदै आएका छन् । टलकजंग भर्सेस टुल्के, पशुपतिप्रसाद, धनपति, डमरुको डन्डीबियो र जय भोले मा पटकथा तथा अभिनय गरिसकेका लामिछानेले पानीफोटो मा पनि लेखन, अभिनयसँगै निर्देशनमा पनि हात हाल्न लागेका हुन् ।निर्देशनमा हात हालिरहँदा डर त हुन्छ नै तर यति बेला म आफ्ना गुरुहरूको बिचमा भएकाले उहाँहरूको सहयोग र आशीर्वाद पनि हुने भएकाले धेरै डर पनि छैन, खगेन्द्रले यसो भनिरहँदा आफ्ना दायाँबायाँ फिल्मका समेत मुख्य कलाकार रहेका सुनील पोखरेल र अनुप बराल थिए । आठ वर्षअघि नै खगेन्द्रले आफ्नै लेखन, निर्देशनमै पानीफोटो लाई नाटकका रूपमा आरोहण गुरुकुलबाटै मञ्चन गरिसकेका हुन् । त्यो बेला नै मलाई पानीफोटो लाई फिल्म बनाउने सपना थियो किनभने यसमा मेरा आफ्ना बाल्यकालीन घटना पनि जोडिएका छन् । नाटक पनि प्रायः हाउसफुल नै चल्यो । पछि यो कथा धेरै मान्छेबिचमा पुग्नुपर्छ भन्ने लागेर फिल्म निर्माणमा लागेका हौं । पहिल्यै नाटक बनिसकेको भए पनि यसलाई फिल्मको पटकथामा ढाल्दा मलाई पहिले आफैंले लेखेका फिल्मभन्दा बढी दुःख पाएको छु । मिहिनेत गरेको छु ।टुकी आर्ट्स र मञ्जुश्री फिल्म प्रोडक्सनको ब्यानरमा रोजिना सिटौला र रवीन्द्र बज्राचार्यले निर्माण गर्ने पानीफोटो मा सुनील, अनुप र खगेन्द्रसहित निशा शर्मा पोखरेल, मेनुका प्रधान, प्रकाश घिमिरे, माओत्से गुरुङ, बुद्धि तामाङ, कमलमणि नेपाल, आशान्त शर्मा, श्यामकुमार खडकालगायत कलाकारको अभिनय रहेको छ । १५ वर्षअघि बेपत्ता भएको आफ्नो छोराको पर्खाइमा बसेका बाउआमाको कथा रहेको पानीफोटो को छायांकन भदौबाट काठमाडौं, चितवन, स्याङ्जा र रोल्पामा हुने बताइएको छ । निर्देशक लामिछानेले इमानदार भई राम्रो फिल्म बनाउने कोसिस गर्ने बताए । फिल्म घोषणा कार्यक्रममा उपस्थित हुँदै रंगकर्मी सुनील पोखरेलले आफूलाई मन परेको भूमिका पाएकाले खेल्न राजी भएको बताए । गुरुकुलमा जटिल समयमा सान्दर्भिक विषयमा लेखेको पानीफोटो लाई पहिल्यै गुरुकुलमा मञ्चन गरेको प्रसंग उप्काउँदै पोखरेलले भने, मलाई त्यही बेलै यो नाटक मन परेको हो । पछि हामीले यसलाई पुस्तकका रूपमा पनि छाप्यौं । अहिले यसैमा रंगमञ्चकै धेरै साथीसँग काम गर्दा रमाइलो हुन्छ भन्ने लागेको छ । कलाकार निशा शर्माले २५ वर्षपछि पुनः फिल्ममा कमब्याक गर्न लागेको जानकारी दिँदै नयाँ कामको चुनौतीलाई सामना गर्न शतप्रतिशत तयार रहेको बताइन् ।"
विरोधबीच ट्रम्प बेलायतमा,"लन्डन अमेरिकी राष्ट्रपति डोनाल्ड ट्रम्प तीनदिने राजकीय भ्रमणका क्रममा सोमबार बेलायतको राजधानी लन्डन उत्रेका छन् । अन्तर्राष्ट्रिय सञ्चारमाध्यमका अनुसार ट्रम्पलाई बेलायती महारानी एलिजाबेथ द्वितीयले बकिंघम दरबारमा स्वागत गरेकी छन् । ट्रम्प सोमबार नै एलिजाबेथले आयोजना गरेको राजकीय रात्रिभोजमा परिवारसहित सहभागी भए । बेलायतको राजकीय भ्रमण गर्ने उनी तेस्रो अमेरिकी राष्ट्रपति हुन् । एलिजाबेथले आफ्नो शासनकालका १३ मध्ये १२ अमेरिकी राष्ट्रपतिलाई बकिंघम दरबारमा स्वागत गरिसकेकी छन् । तर राजकीय सम्मान भने यसअघि जर्ज डब्लु बुस र बाराक ओबामालाई मात्र दिइएको थियो । भ्रमणका क्रममा मंगलबार ट्रम्पले बेलायती प्रधानमन्त्री टेरेजा मेसँग भेटवार्ता गर्ने छन् । दुई नेताबीच जलवायु परिवर्तन तथा चिनियाँ दूरसञ्चार कम्पनी हुवावेबारे कुराकानी हुने बताइएको छ । सन् २०१७ मा भएको जलवायुसम्बन्धी पेरिस सम्झौताबाट अमेरिका एकपक्षीय रूपमा बाहिरिने ट्रम्पको निर्णयविरुद्ध बेलायत असन्तुष्ट छ । प्रधानमन्त्री मेले भेटवार्ताका क्रममा उक्त मुद्दा उठाउने बेलायती सञ्चारमाध्यमले जनाएका छन् । त्यसैगरी, पछिल्लो समय चीन र अमेरिकाबीच जारी व्यापार विवादको जड मानिएको चिनियाँ दूरसञ्चार कम्पनी हुवावेबारे समेत दुई नेताबीच कुराकानी हुनेछ । आफ्नो देशको प्रविधि र बौद्धिक सम्पत्ति चोरेको आरोप लगाउँदै अमेरिकाले हुवावेलाई कालोसूचीमा राखिसकेको छ । कुनै पनि कम्पनीलाई कालोसूचीमा राखेपछि अमेरिकामा व्यापार तथा अन्य सहकार्यका लागि अनुमति आवश्यक पर्छ । त्यसकारण पछिल्लो निर्णयसँगै हुवावेले आगामी दिनमा निर्माण गर्ने मोइबाइलमा गुगल प्लेस्टोर, गुगल सर्च, गुगल म्याप, गुगल क्रोम, युट्युब, जिमेल लगायतका एप्सहरू हुने छैनन् ।लन्डन मेयरविरुद्ध खनिए विमान बेलायत उत्रनु केहीबेर अघि ट्रम्पले लन्डन मेयर सदिक खानविरुद्ध ट्वीट गरे । अमेरिकी राष्ट्रपतिलाई बेलायतले रातो कार्पेट बिछ्याउन नहुने प्रतिक्रिया दिएपछि कुद्ध ट्रम्प खानविरुद्ध खनिएका हुन् । दुई नेता ट्वीटरमार्फत आरोपप्रत्यारोपमा उत्रने गरेका छन् । यद्यपि, उनलाई बेलायत सरकारले रातो कार्पेट बिछ्याएर स्वागत गरेको छ ।ट्रम्पले ट्वीटमा अमेरिकाको महत्त्वपूर्ण साझेदार मुलुकको भ्रमणका क्रममा लन्डन मेयर सदिक खानले गरेको व्यवहार मूर्खतापूर्ण रहेको बताए । ट्रम्पले भनेका छन्, खानले लन्डनको अपराधबारे चिन्ता लिए पुग्छ, मेरोबारे होइन । खानले आइतबार एक अखबारमा लेख लेख्दै अमेरिकी राष्ट्रपति ट्रम्पलाई सन् १९३० र १९४० को दशकका युरोपेली अधिनायकवादी नेतासँग तुलना गरेका थिए । बीबीसीका अनुसार ट्रम्पको विरोधमा मंगलबार बेलायतका मुख्य सहर लन्डन, म्यान्चेस्टर, बेलफास्ट र बकिंघममा विशाल विरोध प्रदर्शनीको तयारी गरिएको छ । विपक्षी दलका नेता जेरेमी कोर्बिनले खानको प्रतिरक्षा गर्दै ट्रम्पविरुद्ध बेलायतका मुख्य सहरमा मंगलबार गरिने विरोध प्रदर्शन उनले सदिक खानसहित बेलायत, अमेरिका, र विश्वमा आफ्ना आलोचकमाथिको आक्रमणविरुद्धको ऐक्यबद्धता भएको जनाए ।"
भारतीय वायुसेना विमान बेपत्ता,"नयाँदिल्ली चालक दलका ८ सदस्य र ५ यात्रुसहित उडेको भारतीय वायु सेनाको एउटा विमानको अवस्था सोमबार मध्याह्नदेखि हराइरहेको छ । पूर्वीउत्तरी राज्य असमको जोरहाटबाट मध्याह्न १२ बजेर २५ मिनेटमा उडेको भारतीय वायु सेनाको एन्टोनोभ एन ३२ विमान त्यसको ३५ मिनेटपछि सम्पर्कविहीन हुन पुगेको भारतीय सञ्चारमाध्यमले जनाएका छन् । चीनको सिमानानजिकको अरुणाचलको मेचुका विमानस्थलका लागि उडेको उक्त विमानमा चालक दलका ८ सदस्यसहित अन्य ५ यात्रु थिए । भारतीय रक्षामन्त्री राजनाथ सिंहले विमानको खोजीको सम्बन्धमा वायुसेना उपप्रमुख राकेसिंह भदौरियासँग छलफल गरेको र भदौरियाले सेनाले लिएको आवश्यक कदमबारेमा जानकारी लिएको बताएका छन् । सिंहले ट्वीटमार्फत त्यस्तो जानकारी दिएका हुन् । तर, सोमबार साँझसम्म पनि विमानको अवस्था थाहा हुन सकेको छैन । भारतीय सेनाले रूसमा निर्मित दुइटा इन्जिन भएको ट्रबोप्राप यो विमान विशेषगरी सेना र मालसामान ढुवानीका लागि प्रयोग गर्ने गरेको थियो । विमानको अवस्था पत्ता नलागेपछि केही भारतीय सञ्चारमाध्यमले पछिल्लो घटनालाई सन् २०१६ को घटनासँग जोडेरसमेत हेरेका छन् । अंग्रेजी अनलाइन इन्डिया टुडेले सोमबारको घटनाले २२ जुलाई २०१६ मा चेन्नईबाट चालक दलसहित २९ जना लिएर अन्डमान निकोवार टापुका लागि उडेको एन्टोनोभ एनए ३२ विमान सम्पर्कविहीन भएको घटना स्मरण भएको जनाएको छ ।विमानको खोजीमा भारतीय वायु सेनाले सुखोई लडाकु विमानहरू खटाएको छ । तर, पनि कुनै पनि सफलता हात पार्न सकेन । अन्तः वायु सेनाले विमानमा रहेका २९ जनाका परिवारलाई पत्र लेख्दै सबैको मृत्यु भएको हुन सक्ने भन्दै अप्रेसन टुंगिएको जानकारी गराएको इन्डिया टुडेले लेखेको छ ।"
पछि हट्यो सरकार,नयाँदिल्ली  तमिलनाडु लगायतका दक्षिण भारतीय राज्यमा भएको चर्को विरोधपछि भारतको केन्द्र सरकारले भाषासम्बन्धी प्रस्तावित नयाँ व्यवस्था संशोधन गरेको छ । राष्ट्रिय शिक्षा नीतिद्वारा प्रस्तावित व्यवस्थामा गैरहिन्दीभाषी राज्यका विद्यार्थीले समेत एउटा क्षेत्रीय भाषा र अंग्रेजीका अतिरिक्त हिन्दी भाषा अनिवार्य रूपमा छनोट गर्नुपर्ने उल्लेख थियो । तर चर्को विरोधपछि मानव संसाधन विकास मन्त्रालयले कुनै पनि तीन भाषा छनोट गर्न पाउने व्यवस्था गरेको हो । मन्त्रालयले मे ३१ मा नयाँ नीति आफ्नो वेबसाइटमा राखेको थियो । लगत्तै त्यसको विरोध भएपछि मन्त्रालयले नीति अन्तिम नभएको र सुझाव लागि वेबसाइटमा राखिएको प्रस्टीकरण दिएको थियो । तर विरोध मत्थर नभएपछि मस्यौदाको भाषासम्बन्धी व्यवस्थालाई नै परिमार्जन गरिएको हो । शिक्षा नीतिको सुरुको प्रस्ताव हिन्दी भाषा लाद्ने उद्देश्यले गरिएको भन्दै दक्षिण भारतका गैरहिन्दीभाषी राज्यमा चर्को विरोध भएको थियो । वैज्ञानिक के कस्तुरी रंजनको अध्यक्षतामा सरकारद्वारा गठिन समितिले अंग्रेजी भाषाको बढदो लोकप्रियताले धनी र गरिबबिचको सामाजिक खाडल बढेकाले त्यसलाई रोक्न विद्यालय शिक्षामा बहुभाषिक नीति अख्तियार गर्ने तथा अन्य भाषाको प्रयोग बढाउनुपर्ने निष्कर्षसहितको प्रतिवेदन दिएको थियो । त्यसैअनुरूप राष्ट्रिय शिक्षा नीतिले अंग्रेजीको वर्चस्व कम गर्न देशभरि नै तीनवटा भाषा कार्यान्वयनमा लानुपर्ने प्रस्तावसमेत गरेको थियो । तेस्रो भाषाका रूपमा हिन्दीलाई अनिवार्य गराउने नियत लुकेको भन्दै प्रस्तावको दक्षिण भारतका सबैजसो राजनीतिक दलले विरोध गरेका थिए । उनीहरूले बहुभाषिक नीतिका नाममा हिन्दी भाषालाई जबर्जस्ती लाद्न खोजेको आरोप लगाएका हुन् । प्रस्तावलाई लिएर विशेषगरी दक्षिण भारतको तमिलनाडुमा चर्को विरोध सुरु भएको थियो । विपक्षी डीएमके प्रमुख एमके स्टालिनले केन्द्रलाई अहिलेको तीन भाषा नीति लागू गर्ने कुरा सपना पनि नसोच्न चेतावनी दिएका थिए । यदि त्यसो गरिएका त्यसको विरोधमा ठूलो आन्दोलन चलाउनेसमेत उनले दाबी गरेका थिए । उनले पूर्वप्रधानमन्त्री जवहारलाल नेहरूको अंग्रेजीलाई सम्पर्क भाषा बनाउन र गैरहिन्दीभाषी राज्यहरूमा हिन्दी भाषा जबर्जस्ती नलाद्ने भनि गरेको प्रतिबद्धतालाई नबिर्सन पनि आग्रह गरेको भारतीय अंग्रेजी दैनिक द हिन्दु ले जनाएको छ । उनले प्रदेशका मुख्यमन्त्री इदाप्पदी के पलानिस्वामीले केन्द्रको यस कदमको विरुद्ध खुलेर विरोध गर्नुपर्नेसमेत आग्रह गरेका थिए । विरोध बढ्दै गएपछि मुख्यमन्त्री पलानिस्वामीले पत्र लेखेर केन्द्र सरकारसमक्ष विरोध जनाएका थिए । त्यसैगरी पूर्वकेन्द्रीय मन्त्री पी चिदम्बरम र हालै मात्र राजनीतिमा प्रवेश गरेका चर्चित अभिनेता कमल हसनले पनि जबर्जस्ती कुनै पनि भाषा लाद्न नहुने भन्दै सरकारको तीन भाषा नीतिको विरोध गरेका थिए । चिदम्बरमले त ट्वीट गर्दै भाजपाको घोषणापत्रले नै हिन्दी भाषा लाद्नेसम्बन्धी संकेत गरेको दाबी गरेका थिए । पछिल्लो समय कर्नाटक र केरलमा समेत यसको विरोध सुरु भएको थियो । कर्नाटकका मुख्यमन्त्री एडी कुमारास्वामी र केरलका भारतीय राष्ट्रिय कंग्रेसका सांसद शशि थरुरले पनि दक्षिण भारतका राज्यहरूमा जबर्जस्ती हिन्दी भाषा लाद्ने विषय स्वीकार्य नहुने बताएका थिए । विरोधको स्वर चर्को बन्दै गएपछि केन्द्रीय मन्त्रीहरू निर्मला सिथारमण र एस जयशंकरले ट्वीटमार्फत सरकारको बचाउ गर्दै वेबसाइटमा राखिएको मस्यौदा अन्तिम नभएको र कार्यान्वयनमा लानुअघि सबैको सुझावलाई समेटिने बताएका थिए । विरोधले उग्ररूप लिन सक्ने देखेर थप राजनीतिक क्षति हुनबाट रोक्न केन्द्र सरकारले नै सिथारमण र जयशंकरलाई सार्वजनिक अभिव्यक्ति दिन लगाएको दाबीसमेत गरिएको छ । सन् १९६५ मा तत्कालीन लालबहादुर शास्त्री नेतृत्वको कंग्रेस सरकारले हिन्दी भाषा लाद्न खोजेको भन्दै त्यसको विरोधमा तमिलनाडु लगायतका राज्यमा चर्को आन्दोलनमा भएको थियो । कैयौंले ज्यान गुमाएका थिए । सन् १९६० को दशकका शृखंलाबद्ध भाषा आन्दोलनपछि सरकारले अंग्रेजीलाई पनि दोस्रो सरकारी भाषाको मान्यता दिएको थियो ।
"जसको शरण, उसैबाट पीडित","विराटनगर  अप्पन लोक बुझिक शरण मांगलेल एकर घरमें अएलहुँ । अपने मरिक चलिगेल हम सेहो मृत्युके प्रतीक्षामें छली अहि उमरमें भगवान् हमरा एहन दिन किएक देखएलक । (बूढाबूढी नै मागेर खाइरहेका थियौं । आफन्त सम्झेर शरण माग्न यसको घरमा आएँ । बूढा मरेर गइहाले म पनि मृत्यु नै पर्खिरहेकी थिएँ । यो उमेरमा किन यस्तो दिन देखायो ईश्वरले मलाई ।)यो कारुणिक भनाइ ८२ वर्षीया महिलाको हो । वृद्ध ज्यान र कुप्रो परेको ढाडका कारण सजिलो गरी बस्न पनि नसक्ने उनी गत वैशाख ५ गते बलात्कृत भइन् । त्यो पनि नाति नाताको व्यक्तिबाट । घटना भर्खरै सार्वजनिक भएको हो । करिब २५ वर्षअघि उनी सिरहाको भगवानपुर गाउँबाट मानसिक सन्तुलन गुमाएका श्रीमान्लाई साथै लिएर मोरङको साविक बुधनगर गाविस (हाल विराटनगर महानगरपालिका १८) मा रहेका आफन्तको घरमा शरण माग्न आएकी थिइन् । सिरहामा पनि अर्काको घरमा मजदुरी गरेर बसेका उनीहरूका सन्तान भएनन् । सम्पत्ति जोड्न पनि रहर भएन । बुधनगरमा उनको काका ससुराको घर थियो । उनीहरू सहारा खोज्दै बुधनगर आएका थिए । पाँच वर्षअघि उनका श्रीमान्को मृत्यु भयो । २५ वर्षअघि बुधनगर आउँदा ऊ (पीडक नाति) सानै थियो, मेरै हातले कति पटक उसलाई खाना खुवाएको थिएँ, आँसु पुछ्दै उनले भनिन्, आज यसले नै मलाई यस्तो दिन देखायो ।पीडकका श्रीमती, दुई छोरी र दुई छोरा छन् । वैशाख ५ गते राति उनीहरू सबै आफन्तको विवाहमा गएका थिए । रात परिसकेकाले म खाना खाइरहेकी थिएँ, पनातिहरू सुतिसकेका थिए, ऊ रक्सी खाएर आएको थियो, खाना खाइरहेकी मलाई उचालेर कोठामा लग्यो अनि मुख थुनेर जबर्जस्ती गर्यो, उनले सुनाइन् । बलात्कृत भएपछि उनी रगताम्मे भएर मूर्च्छा परिन् । घरमा अरू कोही थिएनन् । भोलिपल्ट नातिनीबुहारीलाई भनिन् । बुहारीले आफ्ना श्रीमान्लाई गाली गरिन् । एकदुई जना छिमेकी महिलालाई पनि पीडा सुनाइन् । तर न्यायका लागि कसैबाट सहयोग पाइनन् । उल्टै गाली खानुपर्यो, उनले दुखेसो पोखिन् । घटनास्थल र बुधनगर प्रहरीचौकीको दूरी लगभग एक सय मिटरमात्रै छ । तर उनको वेदना प्रहरी चौकीसम्म पुगेन । उनी भौंतारिँदै सिरहा आफन्तकहाँ पुगिन् ।यता उक्त घटना एक कान दुई कान गर्दै बुधनगरभरि फैलियो । गाउँका अगुवा ७६ वर्षीय जगदेव दास तक्माले सुनेपछि भने बुधनगर प्रहरी चौकी गएर घटना विवरण सुनाए, पीडित वृद्धालाई खोजिदिन आग्रह गरे । तर प्रहरीले कुनै मतलब गरेन । धेरै खोजतलासपछि उनी सिरहामा रहेको पत्ता लाग्यो । मैले आफ्नै खर्चमा उनलाई झिकाएँ, उनले भने । स्थानीय प्रहरीले घटनाका विषयमा चासो नदिएपछि गाउँमा पञ्चायती बस्यो । पञ्चायतीमा पीडकले रक्सीको सुरमा गल्ती गरेको स्वीकार गरे । इलाका प्रहरी कार्यालय रानीले वैशाख २९ गते पीडकलाई पक्राउ गर्यो । नागरिकता नभएकाले उमेर पत्ता लगाउन पीडित महिलालाई सोमबार धरानस्थित बीपी कोइराला स्वास्थ्य विज्ञान प्रतिष्ठान लगिएको जिल्ला प्रहरी कार्यालय मोरङका डीएसपी घनश्याम श्रेष्ठले बताए । घटना थाहा पाउनेबित्तिकै कारबाही सुरु गरेका छौं, उनले भने, तथ्यप्रमाण जुटाइरहेका छौं । अनुसन्धान पूरा भइसकेपछि अदालतमा मुद्दा दायर गर्छौं । बढी उमेरकी महिलालाई बलात्कार गर्दा दोषीलाई थप सजाय हुने भएकाले पीडित महिलाको आधिकारिक उमेर पत्ता लगाउन परीक्षण गर्नुपरेको हो । आवासको समस्या पीडित महिला घटनापछि छिमेकी जगदेव दासकै घरमा शरण लिएर बस्दै आएकी छन् । बलात्कारको घटनापछि शारीरिक र मानसिक रूपमा विक्षिप्त बनेकी उनलाई छिमेकीको घरमा कति दिन शरण लिएर बस्ने भन्ने चिन्ता पनि थपिएको छ । प्रहरीले यो घटनाको अनुसन्धान चाँडै सकेर पीडितलाई न्याय दिए उनलाई फेरि सिरहा नै छाडेर आउने थिएँ, दासले भने । उनले सिरहामा पीडित महिलाका आफन्त भए पनि उनलाई राज्यले बस्ने, खाने व्यवस्था गरिदिनु राम्रो हुने बताए । पीडित महिलालाई सहयोग गरेको भनेर पीडकका परिवार र केही छिमेकी तथा राजनीतिक दलका स्थानीय नेताहरूले समेत आफूलाई दबाब दिने गरेको उनको गुनासो छ ।बलात्कार घटना बढ्दोमोरङमा बलात्कारका घटना बर्सेनि बढिरहेको प्रहरीको तथ्यांक छ । आर्थिक वर्ष २०७२७३ मा ५४ वटा बलात्कारका घटना दर्ता भएका थिए । जसमा १६ महिला र ३८ बालिका पीडित थिए । २०७३७४ मा २४ महिला र ४२ बालिका पीडित बनेका घटना दर्ता भए । २०७४७५ मा बलात्कारसम्बन्धी ८० वटा घटना प्रहरी कार्यालयमा दर्ता भएका छन् । जसमध्ये ३० महिला, ३ बालक र ४७ बालिका पीडित छन् । चालु आर्थिक वर्षमा ८७ जना बलात्कार भएको घटना दर्ता भएको छ, जसमा २९ महिला र ५८ बालिका पीडित छन् । बलात्करका यी अधिकांश घटनामा पीडक आफन्त र छिमेकी नै पाइने गरेको महिला सेल प्रमुख जमुना बस्नेतले बताइन् । ज्येष्ठ महिला बलात्कारमा परेको घटना आउने गरे पनि सबैभन्दा बढी बालिका पीडित देखिन्छन्, उनले भनिन् ।"
दुर्घटनामा दुईको मृत्यु,रसुवा मैलुङस्याफ्रुबेंसी सडक खण्डमा सोमबार साँझ टाटासुमो दुर्घटना हुँदा २ जनाको मृत्यु भएको छ । घटनामा ३ बेपत्ता छन् भने ६ जना घाइते छन् । घाइतेको उपचार त्रिशूली अस्पतालमा भइरहेको छ । बा१०च ५८२० नम्बरको टाटासुमो कालिका गाउँपालिका१ गुम्चेतमा दुर्घटनामा परेको हो ।
प्रदेश र स्थानीय तहलाई गरिब बनाउने कार्यक्रम,"पीताम्बर शर्मा, योजनाविद्हाम्रो वित्तीय संघीयता केन्द्रमुखी छ । बजेटको करिब ३० प्रतिशत प्रदेश र स्थानीय तहलाई पठाउने गरिएको छ । बाँकी ७० प्रतिशत केन्द्रले आफैं राख्छ । खासमा प्रदेश र स्थानीय तहको काम, कर्तव्य र अधिकार हेरेर बजेट पठाउनुपर्ने हो । अधिकार दिने तर रकम नपठाउने गरेपछि ती निकाय नागरिकप्रति जिम्मेवार हुन सक्दैनन् ।वित्तीय सन्तुलनबारे काम गर्न संविधानले राष्ट्रिय प्राकृतिक स्रोत तथा वित्त आयोग व्यवस्था गरेको छ । आयोगले राम्रो गरी काम गरेको छैन । जनसंख्या, भूगोल, मानव विकास सूचकांकलगायत केही आधारलाई लिएर हचुवाको भरमा स्रोत बाँडचुँड भइरहेको छ । प्रदेश र स्थानीय सरकारहरूको आयस्रोत बढाउने, राजस्व बढाउने, क्षमता वृद्धि गर्ने र उनीहरूको नागरिकप्रतिको दायित्वलाई आयोगले ध्यान दिएको छैन । त्यसकारण प्रदेश र स्थानीय तहको अधिकारअनुसार वित्तीय संघीयता लागू भएकै छैन । वित्तीय संघीयता कामचलाउ मात्रै छ । मैले त वित्तीय संघीयता भविष्यमा पनि राम्रो हुने सम्भावना कम देखेको छु । त्यसका पछाडि दुईवटा कारण छन् । पहिलो कारण केन्द्रको सोच र दोस्रो निर्वाचन क्षेत्रका नाममा सांसदलाई दिइने बजेट हो । प्रदेश र स्थानीय सरकार स्वायत्त तथा साझा हुन् । प्रधानमन्त्री केपी शर्मा ओलीले केही समयअघि प्रदेश र स्थानीय सरकार केन्द्रअन्तर्गत हुन् भन्नुभयो । उहाँले भित्रै मनैदेखि त्यो कुरा भन्नुभएको हो । त्यसकारण प्रदेश र स्थानीय सरकार हाम्रै मातहत हुन्, स्वायत्तता दिने हैन भन्ने केन्द्रको सोचाइ छ । यो सोचाइ व्यवहारमा पनि देखिइसकेको छ । कस्ता योजना केन्द्रमा राख्ने, कस्ता प्रदेश र स्थानीय तहलाई पठाउने भन्ने स्पष्ट छैन । प्रदेश वा स्थानीय तहले काम गर्न सक्दैन भन्दै केन्द्रमै धेरै योजना राखिएका छन् । केन्द्रले तजबिजीका आधारमा निर्णय गरिरहेको छ । यसले संघीयतामा गलत नजिर बसिरहेको छ ।सांसदलाई निर्वाचन क्षेत्रका नाममा दिइने बजेटले पनि हाम्रो संघीयता कमजोर बनाइरहेको छ । संसद्लाई दिने बजेटले प्रदेश र स्थानीय तहको वित्तीय स्रोत खोसिएको छ । सांसदलाई बजेट नदिने हो भने त्यो रकम प्रदेश र स्थानीय तहमा जान्थ्यो । तर संसद्लाई बजेट दिनुपरेकाले प्रदेश र स्थानीय तहले आवश्यकताअनुसार बजेट पाउन सकेका छैनन् । यस्तो रोग प्रदेशमा पनि सरिसकेको छ । केन्द्रले दिइरहेको छ, हामीले किन नदिने भन्ने प्रदेशको सोच छ । केन्द्रमा भन्दा प्रदेशमा यसले झन् समस्या सिर्जना गर्नेछ । यसले स्थानीय तहमा समानान्तर संयन्त्र निर्माण गरेको छ । केन्द्र र प्रदेशका सांसदले मैले ल्याएको पैसा भनेर हैकम चलाउँछन् । त्यसमा राजनीतिक तिकडम गर्छन् । दीर्घकालीन हिसाबले हाम्रो संघीयतालाई प्रत्यक्ष असर गर्छ । जुन स्रोतसाधन प्रदेश र स्थानीय तहमा जान्थ्यो, त्यो दुरुपयोग भयो । यसले प्रदेश र स्थानीय तहलाई गरिब बनायो । हेर्दै जानुस्, ६ करोड, ७ करोड हुँदै विकास बजेट सांसदले नै कब्जा गर्छन् । बजेटको आकार बढयो, त्यसैअनुसार सांसदको बजेट पनि बढाउनुपर्छ भनेर हाम्रा अर्थमन्त्रीले तर्क ल्याउँछन् । जनताका आकांक्षा पनि सांसदले नै विकास निर्माण गरिदियोस् भन्ने हुन्छ । फलानो बाटो, पुल तपाईंले बनाउनुपर्छ कि पर्दैन भनेर सांसदलाई जनताले दबाब दिन्छन् । सांसदले हचुवाको भरमा बाटो खनिदिन्छन् । अहिले गाउँगाउँमा त्यही भइरहेको छ । यो प्रवृत्तिले पर्यावरण बिगारिरहेको छ । एक किलोमिटरमा पाँचवटासम्म पहिरो गइरहेको छ ।विकास निर्माणमा उनीहरूलाई संलग्न नगराउने हो भने अरू के काम भन्ने तर्क अघि सारियो । यदि सांसदहरूले संसद्मा काम नपाउने अवस्था हो र विकास निर्माणमा सहभागी गराऊ भनिएको हो भने त्यसको पनि उपाय छ । काम हुँदैन भने संसद् बैठक स्थगित गरौं । आवश्यक भएका बेला मात्रै बैठक राखौं । संसद् बैठक जति महिना वा दिन आवश्यक हो, त्यति नै चलाऔं । अरू बेला उनीहरूले आआफ्नो काम गरून् । केही महिना मात्रै काम लगाएर तलब दिने र १२ महिना तलब दिने परिपाटी पनि बन्द गरौं । सांसदले घर बसेर नीति र चिन्तनको राजनीति गर्छन् । विकसित देशमा यस्तै हुने हो । स्विट्जरल्यान्डमा संसद् भवन चलेका बेला बैठकमा उपस्थित हुने र भत्ता खाने, अरू बेला आफ्नै काम गर्ने चलन छ । अमेरिकाको सिनेटले फलानो ठाउँमा पुल बनाउ भन्दैन । राज्यमा पूर्वाधार कमजोर भयो भने यस क्षेत्रलाई बढी बजेट विनियोजन गरौं भन्छ । हाम्रोमा पनि फलानो पुल वा पूर्वाधार बनाउँछु भनेर सांसदले भन्ने हैन । यो विकृतिको सिको भारतबाट गरिएको हो । हामीले भारतबाट नराम्रो कुरा मात्रै सिकिरहेका छौं, राम्रो कुरा सिक्न सकेका छैनौं ।भारतमा पनि निर्वाचनका लागि पैसा उठाउन यो परम्परा सुरु भएको हो । त्यसैको सिको हाम्रा नेताले पनि गरेका हुन् । हामीले राम्रो देशको प्रचलन सिक्न हुँदैन ? यो सब समस्या पेसेवर राजनीतिको परम्पराले निम्त्याएको हो । नेपाल बिग्रनुको प्रमुख कारण पनि पेसेवर राजनीतिकै कारण हो । पेसेवर राजनीतिको परम्पराकै कारण सांसदलाई पैसा दिने प्रवृत्ति मौलाएको हो । २०६२६३ सालको शान्ति प्रक्रियापछि यो कार्यक्रम खारेज गर्नुपर्छ भन्ने आवाज उठिरहेको छ । बाबुराम भट्टराई अर्थमन्त्री हुँदा मैले पनि यो कार्यक्रम खारेज गरौं भनेर धेरै भनें, तर हुन सकेन ।अहिले यसको विरोधको स्वर ठूलो हुँदै गएको छ । नेपाली कांग्रेसले विरोध गरिरहेको छ । कांग्रेसका नेताहरू गगन थापा, मीनेन्द्र रिजाल र पूर्वप्रधानमन्त्री माधव नेपालले यो कार्यक्रमले निरन्तरता पाउनु हुँदैन भनिरहेका छन् । ऊनीहरूको कुरा मानेर यो कार्यक्रम खारेज गरौं । यो कार्यत्रम खारेज गर्न अहिले सबैभन्दा सजिलो समय हो । दुई तिहाइ सरकार छ । ६ वटा प्रदेश नेकपाकै छ । दुई तिहाइ स्थानीय तह उनीहरूकै छ । यस्तो स्थितिमा सहज विकेन्द्रीकरणको आधार तय भएको छ । विकासको काम प्रदेश र स्थानीय सरकारको हो । उनीहरूलाई नै विकास निर्माणको काममा छाडिदिउँ । तल्लो तहका जनप्रतिनिधिको काम विकास निर्माण र स्थानीय सेवा दिने हो । सांसदले त्यसको अनुगमन र मूल्यांकनको काम गर्नुपर्छ । यो भूमिका बिर्सेर सांसदहरूले एकदमै नराम्रो काम गरिरहनुभएको छ । उहाँहरूले विकास निर्माणको काम गर्ने हो भने सडक विभाग किन चाहियो ? विषयगत जनशक्ति भएका विभिन्न विभागले आयोजनाको अध्ययन, त्यसको प्रभाव, प्रतिफल हेरेर काम गरिरहेका छैनन् । सांसदहरूले पाएको बजेट कसरी सदुपयोग हुन्छ ? सबै हचुवाका योजनामा बजेट खन्याउने गरेका छन् । जसको कुनै औचित्य छैन । औचित्यबिनाका योजनाहरू बनेका कारणले यो देशको विकास निर्माण बिग्रिएको हो ।तर अहिले सांसदलाई बजेट दिन औचित्यपूर्ण भएको देखाउन मन्त्री, नेता र अर्थमन्त्रीले भाषण गरिरहेका छन् । सबैभन्दा हास्यास्पद विषय नै यही हो । सबैभन्दा बढी अर्थमन्क्री युवराज खतिवडा नै यो कार्यत्रमको बचाउमा लाग्नु हास्यास्पद छ । यसको औचित्य पुस्ट्याइँ गर्न योजना छनोट गर्ने, स्थानीय तहले नै त्यसको कार्यान्वयन गर्ने हो भनिएको छ । तर उपयुक्त योजना नभए पनि स्थानीय तहले त्यसको प्रतिवाद गर्न सक्दैनन् । सांसदले छनोट गरेका योजना भएन भनेर स्थानीय तहले कसरी भन्न सक्छ ? यस्तो हास्यास्पद गफ दिने काम अर्थमन्क्रीबाट नहोस् । मैले यो कार्यत्रम रोक्न सकिनँ, दिनै पर्यो, करै लाग्यो भने भै गयो नि । भएको पनि त्यही हो । अर्थमन्त्रीको तर्कले म त हाँसे । अर्थमन्त्रीले सांसदलाई विकास निर्माणमा विश्वास नगर्ने हो भने कसलाई गर्ने ? भन्नुभयो । यदि त्यो हो भने केन्द्रले मात्रै विकास निर्माणका काम गरे भै गयो नि । प्रदेश र स्थानीय सरकार किन चाहियो ? विधायकको मुख्य काम विधेयक बनाउने हो । देशलाई आवश्यक नयाँ र उपयुक्त कानुन बनाउने, त्यसको विवेचना गर्ने हो । पुल बनाउन पाउँ भन्ने हैन । एक पटक पूर्वाधार विकास गर्ने, अनि त्यसैलाई देखाएर फेरि अर्को पटक भोट लिने काम सांसदले गर्न हुँदैन । यो परम्परा पहिलेदेखिकै हो । यो परम्परालाई छाड्नुपर्छ । नछाड्ने हो भने हाम्रा प्रदेश र स्थानीय सरकार पंगु हुने खतरा छ । अहिले नै यही कारणले संघीयता विफल हुने बाटोमा छ भन्न त मिल्दैन । तर मैले सुरुमा संघीयता कार्यान्वयन हुन ७८ वर्ष लाग्छ भनेको थिएँ । यस्तै कार्यक्रमले अझै बढी समय लाग्ने सम्भावना छ । केन्द्र सरकारले रजाइँ गर्ने प्रवृत्ति हाबी छ । एकात्मक राज्यमा केन्द्रीकृत सोच हाबी भएको छ । नजिर माथिबाट बसाउने हो । सरकारले त्यस्तो नजिर बसाउने काम गरिरहेको छैन । ६ वटै प्रदेशका मुख्यमन्त्रीहरू नेकपाकै हुनुहुन्छ । धेरै स्थानीय तह नेकपाकै बनेको छ । मुख्यमन्त्री र स्थानीय तहका जनप्रतिनिधिहरूले नै प्रखर रूपमा खबरदारी गर्नुपर्छ ।(कुराकानीमा आधारित)"
सिमरा सेजमा उद्योग आएनन्,"दशकअघि १२ सय उद्योगहरू दर्ता भएका थिए । अहिले करिब ५० उद्योग मात्रै सञ्चालनमा छन् । बैंकको लगानी निर्यातजन्य उद्योगमा हुनुपर्ने उनले बताए । विडम्बना लगानी घरजग्गामा केन्द्रित छ, उनले भने । भट्टले भने विशेष आर्थिक क्षेत्रमा कच्चा पदार्थ, उत्पादन अनुगमन र रेकर्ड राखिने हुँदा लगानीकर्ताले इच्छा नदेखाएको बताए । निर्यात गरिने देशको नीतिमा हुन सक्ने परिवर्तनका कारण निर्यातमा समस्या हुन सक्ने, लगनीकर्तासम्म सूचना प्रवाह तथा बजारीकरणको कमीको विषय पनि हुन सक्ने कारण रहेको उनले बताए । प्राधिकरणका अनुसार सिमरा गार्मेन्ट प्रशोधन क्षेत्र निर्माण सम्पन्न भइसकेको छ । जग्गा प्लटिङ, मोटर बाटो, ढल निकास, पानी सप्लाई भएको छ । अफिस भवन, सेवा भवन, पानी ट्याङ्की भने निर्माणाधीन अवस्थामा छ । विद्युतीय वितरण लाइन टेन्डर भएको छ । टेलिफोन लाइन, पेट्रोलपम्प, धर्मकाटालगायत टेन्डरको प्रक्रियामा छ । पूर्वाधार सुविधा बढाउन माग गार्मेन्ट प्रशोधन क्षेत्रमा थप पूर्वाधारको व्यवस्था भए उद्योग स्थापना गर्न सकिने सरोकारवालाहरूले बताएका छन् । उद्योग स्थापना गर्न बढी लगानी पर्ने हुँदा पूर्वाधार सुविधा बढाउनुपर्ने उनीहरूको भनाइ छ । पूर्वाधार बनेकै छैन । संघसँग सम्बन्ध राखेर कुनै काम नै भएको छैन, तयारी पोसाक संघका उपाध्यक्ष इमानसिंह लामाले भने, सेजभित्र बोलाएर मात्रै हुँदैन । ऐन मान्न तयार छौं । त्यहाँ गएर ५ हजार फिट भवन बनाएर लगानी गर्न सक्दैनौं । घरेलु तथा साना उद्योग महासंघका अध्यक्ष श्यामप्रसाद गिरीले उद्योग सार्ने सन्दर्भमा प्रविधि हस्तान्तरणमा सहयोग चाहिने बताए । तयारी पोसाक युरोप, अमेरिकालगायत मुलुकमा धेरै सम्भावना छ, उनले भने, सञ्चालन भइरहेको उद्योग सिफ्ट गर्न थप लगानी चाहिन्छ । उनले सुविधा मूल्याङ्कन गरेर मात्रै अन्य क्षेत्रको उद्योग त्यहाँ जान सकिने बताए । राष्ट्रिय योजना आयोगका पूर्वउपाध्यक्ष शंकर शर्माले बगलादेशबाट अनुभव सिकेर तयारी पोसाकलाई औद्योगिकीकरणको आधारको रूपमा उपयोग गर्न सकिने बताए । विदेशमा नेपाली तयारी पोसाकको छुट्टै पहिचान छ । बजार मूल्यलाई प्रतिस्पर्धी बनाई निर्यात बढाउन सकिन्छ, उनले भने । पूर्ववाणिज्य सचिव पुरुषोत्तम ओझाले भाडादरमा केही सहुलियत दिनुपर्ने बताए । आर्थिक क्षेत्र आवश्यक छ । भाडादर बाहिरको भन्दा सेजमा केही सहुलियत चाहिन्छ, उनले भने । सेजमा उद्योग स्थापना गर्दा लाभको मूल्यांकन गरेर सेजतर्फ आकर्षित गराउने रणनीति बनाउनुपर्ने उनले बताए । पूर्वसचिव विमल वाग्लेले सेजमा व्यवसायमैत्री वातावरण बनाउन ध्यान दिनुपर्ने बताए । उद्योग स्थानान्तरण गर्दा उद्योगीले थप फाइदा खोज्ने हुँदा सुविधा उपलब्ध गराउन उनले सुझाव दिए । तर, निजी क्षेत्रले सबै कुरा राज्यसँग माग्न नहुने उनको तर्क छ । प्रतिस्पर्धी बन्न आफू पनि तयार हुनुपर्छ । सबै कुरा सेजसँग माग्दा थेग्न सक्दैन, उनले भने । नेपाल पस्मिना उद्योग संघका अध्यक्ष दुराविक्रम थापाले उद्योग व्यवसायलाई प्रोत्साहन गर्ने सरकारको नीति तथा कार्यक्रम भए पनि कार्यान्वयनमा समस्या रहेको बताए । सेजभित्र बन्द हडताल भए त्यसको क्षतिपूर्तिको व्यवस्थाका बारेमा जिज्ञासा राखे । सेजसम्बन्धी ऐनअनुसार उक्त क्षेत्रभित्र बन्द हडताल गर्न निषेध छ, उनले भने, सेजभित्र बन्द हडताल भए भने के हुन्छ ? उद्योग वाणिज्य महासंघका औद्योगिक समिति सभापति अञ्जन श्रेष्ठले अवसर भएपछि लगानी गर्न तयार रहेको बताए । उद्योगी व्यवसायीहरूको मागमा सरकारले ध्यान दिनुपर्ने बताए । उद्योग, वाणिज्य तथा आपूर्ति मन्त्रालयका सहसचिव रामचन्द्र ढकालले निर्यातमुखी उद्योग र व्यापार प्रवर्द्धनको नीति रहेको बताए । सेज व्यवस्थापनमा सरकारले निजी क्षेत्रसग सहजीकरण गरेर अघि बढ्ने बताए ।निर्यात अनुदान कार्यान्वयन भएनउद्योगीहरूले निर्यात अनुदान कार्यान्वयन हुन नसकेको आरोप लगाएका छन् । संघका अनुसार मन्त्रिपरिषद्ले पुस १ गतेदेखि निर्यात अनुदान ३ देखि ५ प्रतिशत दिने निर्णय गरेको थियो । तर, अहिलेसम्म कार्यान्वयन नभएको उनीहरूको गुनासो छ । मन्त्रिपरिषद्ले पुसमा गरेको निर्णय अहिलेसम्म कार्यान्वयन हुन सकेको छैन, तयारी पोसाक संघका अध्यक्ष चण्डी अर्यालले भने, यस्तो अवस्थामा अन्य निर्णयहरू कसरी कार्यान्वयन हुन्छन् ?"
भित्रिने लगानीभन्दा बाहिरिने लाभांश बढी,"काठमाडौं  पछिल्ला वर्षमा मुलुक भित्रिने विदेशी लगानीभन्दा बाहिरिने लाभांश बढी देखिएको छ । अपेक्षित रूपमा लगानी बढ्न नसकिरहेको अवस्थामा विदेशी लगानी रहेका व्यवसायले राम्रो प्रतिफल आर्जन गरिरहेकाले भित्रिनेभन्दा बाहिरिने रकम धेरै भएको जानकार बताउँछन् । पछिल्लो तथ्यांकअनुसार चालु आर्थिक वर्षको नौ महिनामा ७ अर्ब १० करोड रुपैयाँ बराबरको कुल वैदेशिक लगानी (एफडीआई) नेपाल भित्रिएको छ । सोही अवधिमा विदेशी लगानीबापतको २६ अर्ब ५६ करोड रुपैयाँ लाभांशका रूपमा बाहिरिएको छ । पछिल्ला तीन वर्षको अवधिमा हरेक वर्ष भित्रिने एफडीआईभन्दा बाहिरिने लाभांश धेरै छ । आर्थिक वर्ष ०७३७४ मा १३ अर्ब ५ करोड रुपैयाँ एफडीआई मुलुक भित्रियो । सोही अवधिमा १४ अर्ब ७८ करोड रुपैयाँ बराबर लाभांश बाहिरिएको राष्ट्र बैंकको तथ्यांक छ । यस्तै आर्थिक वर्ष ०७४७५ मा ३७ अर्ब ६४ करोड रुपैयाँ लाभांशबापत बाहिरिएको छ । उक्त अवधिमा नेपालमा १७ अर्ब ५१ करोड रुपैयाँ एफडीआई नेपाल भित्रिएको थियो । विदेशी लगानी भएका केही पुराना उद्योग व्यवसायले राम्रो नाफा कमाउँदै आएकाले पछिल्ला वर्षमा बाहिरिने लाभांश बढदै गएको अर्थविद् केशव आचार्यले बताए । विदेशी लगानी अपेक्षित रूपमा बढ्न नसकिरहेकाले अहिले लाभांशको हिस्सा धेरै देखिएको उनको भनाइ छ । विदेशी लगानी भएका वित्तीय क्षेत्र, हवाई यातायात, पर्यटनलगायतमा क्षेत्रमा सञ्चालित व्यवसायले राम्रो आय प्राप्त गरेका छन्, उनले भने, मुनाफा बढ्दै जाँदा लाभांश पनि बढेको होला । यो वर्ष ऐनसेललगायत केही वित्तीय संस्थाबाट ठूलो रकम बाहिरिएको हुन सक्ने उनको अनुमान छ । एफडीआईबापतको लाभांश तत्काल नबाहिरिने भएकाले त्यसबाट मुलुकमा योगदान पुगेको हुन सक्ने उनको भनाइ छ । यो वर्षको नै महिनामा बाहिरिएको लाभांश करिब चार दशकअघिदेखिको लगानीबापतको हो, उनले भने, एफडीआई भने यो वर्षको नौ महिनाको मात्र हो । विगत ५ वर्षमा एफडीआई र विदेशी लगानीबापतको लाभांश विश्लेषण गर्दा तीन वर्ष लगानी बढी र दुई वर्ष लाभांश बढी देखिन्छ । आर्थिक वर्ष ०७०७१ म ३ अर्ब १९ करोड रुपैयाँ एफडीआई भित्रिएको थियो । सोही अवधिमा २ अर्ब ३३ करोड रुपैयाँ लाभांश बाहिरिएको राष्ट्र बैंकको तथ्यांक छ । यो क्रम ०७२७३ सम्म जारी रह्यो । सो अवधिमा ५ अर्ब ९२ करोड एफडीआई बाहिरिएकामा ४ अर्ब ४१ करोड रुपैयाँ लाभांश बाहिरिएको थियो । त्यसपछिका वर्षमा भने लगानीभन्दा लाभांशको वृद्धिदर उच्च छ । यही क्रममा चालु आर्थिक वर्षको नौ महिनामा एफडीआईभन्दा झन्डै चार गुणा बढी लाभांश बाहिरिएको हो । लाभांशबापत धेरै रकम बाहिरिँदा शोधनान्तरमा चाप पर्ने राष्ट्र बैंकका कार्यकारी निर्देशक नरबहादुर थापाले बताए । विदेशी लगानी ट्रेडेबल वस्तुमा आएको भए निकै राम्रो हो तर नन ट्रेडेबल वस्तुमा आएको भए शोधनान्तरमा चाप पर्न सक्छ, उनले भने । एफडीआईभन्दा धेरै लाभांश बाहिरिनु स्वाभाविक भएको थापाको धारणा छ । नेपालमा धेरै लगानी जलविद्युत्, दूरसञ्चार क्षेत्रमा आएको र ती क्षेत्रमा लगानी प्रतिफल राम्रो रहेकाले बाहिरिने लाभांश पनि धेरै भएको उनले बताए । विदेशी लगानीबापतको लाभांश कति बाहिरियो भनेर हेर्दा लगानीले जीडीपीमा कति योगदान दिएको छ, नागरिकले कति सेवा सुविधा पाएका छन् भन्ने पक्ष पनि विश्लेषण हुनुपर्छ, उनले भने, नागरिकले भरपूर सेवा पाएका छन्, जीडीपीमा ठूलो योगदान पुगेको छ भने लाभांश धेरै बाहिरिए पनि मुलुकलाई फाइदा भएको हुन्छ । राष्ट्र बैंकको अध्ययन प्रतिवेदनअनुसार ३९ वटा राष्ट्रबाट २५२ वटा कम्पनीमा एफडीआई भित्रिँदै आएको छ । यो गत वर्षको सार्वजनिक भएको प्रतिवेदन हो । सो अवधिमा नेपालमा १ खर्ब ५१ अर्ब रुपैयाँ विदेशी लगानी रहेको थियो । विगत ५ वर्षको तुलनामा यस्तो लगानी करिब १ खर्ब रुपैयाँले बढी हो । आर्थिक वर्ष ०६९७० मा ५२ अर्ब रुपैयाँ एफडीआई आएको थियो । राष्ट्र बैंकले ती कम्पनीमा विदेशबाट लगानीका रूपमा आएको ऋण र सञ्चित रकम (कोष) लाई जोडेर आउट स्ट्यान्डिङ एफडीआई (लगानीमा रहेको विदेशी लगानी) गणना गरेको हो ।नेपाल भित्रिएको कुल एफडीआईमध्ये सबैभन्दा बढी वेस्टइन्डिज बाट आएको देखिन्छ । ट्याक्स हेवन मानिने सो राष्ट्रबाट गत वर्ष कुल लगानीको करिब साढे ४६ प्रतिशत एफडीआई भित्रिएको छ । यो सबै सेवा क्षेत्रमा आएको हो । कर तिर्नु नपर्ने र आम्दानीको स्रोत नखोजिने भएकाले सो राष्ट्रबाट भित्रने एफडीआई धेरै रहेको जानकारहरू बताउँछन् । यो राष्ट्रबाट आएको सबै विदेशी लगानी सेवा क्षेत्रमा मात्र आउनुले पनि केही हदसम्म उक्त कुरा पुष्टि हुने उनीहरूको दाबी छ ।"
गेजुवा सम्पर्कमा छैन,"२०७४ जेठ ९ गते तत्कालीन प्रधानमन्त्री पुष्पकमल दाहाल नेतृत्वको सरकारले बुढीगण्डकी निर्माणको जिम्मा गेजुवालाई दिने निर्णय गरेको थियो । सोही निर्णयअनुसार तत्कालीन ऊर्जामन्त्री जनार्दन शर्माले गेजुवासँग बुढीगण्डकी निर्माणका लागि २०७४ जेठ २१ गते समझदारीपत्रमा हस्ताक्षर गरेका थिए । शेरबहादुर देउवाको पालामा बुढीगण्डकी निर्माणको जिम्मा गेजुवालाई दिने गरी भएको समझदारी खारेज भएको थियो । राष्ट्रिय सभा प्रमुख प्रतिपक्ष दलका नेता सुरेन्द्र पाण्डेले बुढीगण्डकी आयोजना गेजुवालाई नै दिनुपर्ने उचित कारण थाहा पाउन नसेको बताए । उनले भने, बेलाबेलामा आयोजना बनाउने कुरा फेरिएकाले झन् अन्योल सिर्जना भएको बताए । आयोजना कुन मोडेलमा बन्ने हो ? पैसा कहाँबाट आउँछ ? उनले प्रश्न गरे ।"
नवीकरण शुल्कले टेलिकम धराशायी हुने,"काठमाडौं  नेपाल टेलिकममा कार्यरत कर्मचारीहरूको संगठनले सरकारले निर्धारण गरेको नवीकरण शुल्कका कारण कम्पनी धराशायी हुने भन्दै फिर्ता लिन माग गरेका छन् । जेठ १० गते बसेको मन्त्रिपरिषद् बैठकले नेपाल टेलिकमले दोस्रो र तेस्रो पटकको नवीकरणबापत २० अर्ब तिर्नुपर्ने भन्दै ५ किस्तामा बुझाउन निर्देशन दिएको थियो ।१५ अर्ब चुक्ता पुँजी भएको कम्पनीले ५५ वर्षमा २० अर्ब नवीकरण बुझाउँदा कम्पनी नै धराशायी हुने कर्मचारी संगठनको तर्क छ । २० अर्ब नवीकरण दस्तुर बुझाउनुपर्ने गरी गरिएको एकतर्फी निर्णयले यस कम्पनीलाई धराशायी बनाउने हाम्रो ठहर रहेको छ, कर्मचारी संगठनले जारी गरेको विज्ञप्तिमा भनिएको छ ।कर्मचारी संगठनले सोमबार पत्रकार सम्मेलन गरी सरकारको निर्णय कानुनविपरीत रहेको दाबी गरेको छ । आधिकारिक ट्रेड युनियन नेपाल दूरसञ्चार राष्ट्रिय कर्मचारी संगठन, नेपाल टेलिकम वर्कर्स युनियन र नेपाल टेलिकम कर्मचारी युनियनले संयुक्त रूपमा विज्ञप्ति जारी गर्दै २० अर्ब नवीकरण शुल्क लिने निर्णय कार्यान्वयन नगर्न माग गरेका हुन् ।तत्कालीन स्पाइस नेपाल (हाल एनसेल) ले २०६१ भदौंमा मोबाइल सेवाको अनुमतिपत्र लिंदा अनुमति पत्रबापत २१ करोड र नवीकरणबापत १० वर्षपछि २० अर्ब तिर्ने गरी अनुमतिपत्र लिएको थियो । स्पाइस नेपालले कबुल गरेको सोही शुल्क टेलिकमको हकमा पनि लागू हुँदै आएको छ । तत्कालीन नेपला दूरसञ्चार संस्थानले २०५६ साल वैशाखमा मोबाइल सेवाको अनुमति पाएको थियो । अनुमतिपत्र दिने बेलामा प्रतिस्पर्धाबाट पछि छानिने कम्पनीले तिर्नुपर्ने रकम तिर्ने सर्तमा सरकारी स्वामित्वको संस्थानलाई मोबाइल सेवाको अनुमतिपत्र दिइएको हो ।संसद्को लेखा समितिले २०६८ सालमा पहिलो नवीकरण शुल्क लिएपछि अन्य देशमा रहेको प्रचलनको आधारमा नवीकरण शुल्क कायम गर्न निर्देशन दिएको भए पनि सरकारले हचुवाको भरमा २० अर्ब शुल्क तय गरेको कर्मचारी संगठनको ठहर छ ।"
नोट चिन्ने तरिका सार्वजनिक,"काठमाडौं राष्ट्र बैंकले नोटका विशेषता सार्वजनिक गरेको छ । सर्वसाधारणलाई सक्कली र नक्कली नोटबारे छुट्याउन सजिलो होस् भन्ने उद्देश्यले सय, पाँच सय र हजार दरका नोटमा रहेका विशेषता सार्वजनिक गरिएको राष्ट्र बैंकले जनाएको छ । यसलाई बजारमा नक्कली नोट भेटिएकाले सक्कली नोटका विशेषता सार्वजनिक गरिएको रूपमा बुझ्न नहुने राष्ट्र बैंकका प्रवक्ता लक्ष्मी प्रपन्न निरौलाले बताए । तीनवटै प्रकारका नोटलाई उज्यालो प्रकाशतर्फ राखेर हेर्दा लालीगुराँसको आकृति स्पष्ट देखिन्छ । उक्त लालीगुराँसको आकृतिको पानीछाप नोटको कागजमाथिबाट प्रिन्ट नभई नोटको कागज बनाउने क्रममा नै बनाइने हुँदा नोटको अग्रभाग (नोटको नम्बर, सगरमाथाको चित्र र गभर्नरको दस्तखत भएको भाग) रहेको हुन्छ । हजार रुपैयाँमा पृष्ठभाग (एकवटा हात्ती) भएको भाग दुवैतर्फबाट हेर्दा उत्तिकै स्पष्ट देखिन्छ ।"
हाट बजारमा ४१ देशका प्रतिनिधि,"काठमाडौं  कल्पना गर्नुस्, तपाईं एउटा हाट बजारमा उभिनुभएको छ जहाँ विश्व बजारका अनेक सामान किन्न वा संसारका धेरै ग्राहकलाई आफ्नो सामान बेच्न सक्नुहुन्छ । त्यहाँ तपाईं के किन्नुहोला ? वा के बेच्नुहोला ? बिहीबार सोल्टी होटलमा लाग्ने यो हाट बजारको आयोजक हो फर्यटन बोर्ड र यसका क्रेतावित्रेता हुन् विभिन्न देश र अनेक कम्पनीबाट मानिसहरू आएका छन् । पर्यटन प्रवर्द्धन गर्न नेपालमा तेस्रो पटक हुन लागेको यो हाट बजारको खास नाम हो हिमालयन मार्ट । जेठ २३ देखि २६ सम्म लाग्ने यो हाट मेलाले नेपाललाई हिमाली प्रवेशद्वारको रूपमा परिचित गराउने गराउने आशा आयोजक संस्थामध्येको एक पर्यटन बोर्डले राखेको छ । बोर्डका अनुसार यो हिमाली हाट बजार नेपालको थप चिनारी बनेर विश्व पर्यटन बजारमा चिनिदै जान थालेको छ । संस्कृति पर्यटन तथा नागरिक उड्डयन मन्त्रालाय, नेपाल पर्यटन बोर्ड, नेपाल वायुसेवा निगम तथा प्यासिफिक एसिया ट्राभल एसोसिएसन र पर्यटन क्षेत्रका विभिन्न संघसंस्थाहरूले मिलेर हाट मेला खोल्न लागेका हुन् । यस वर्ष मेलको विषय स्पिरिट अफ द हिमालय अर्थात् हिमालको आत्मा रहेको छ । मार्टमा ३० मुलुकबाट विश्वव्यापी क्रेता कम्पनीहरू र नेपाल, भारत, पाकिस्तान, चीन, भुटान र थाइल्यान्ड गरी ६ देशका ५४ विक्रेता कम्पनी सहभागी हुँदै छन् । यो हिमाली हाट बजारको रमाइलो प्रचारप्रसार गर्न ३८ अन्तर्राष्ट्रिय ट्रावल ब्लगर्स तथा सञ्चारकर्मी पनि सहभागी हुने आयोजक पर्यटन बोर्डले जनाएको छ । बोर्डका अनुसार ४१ देशका करिब ७०० सहभागी रहेको यस मार्टको आयोजनाका लागि निजी क्षेत्रको सहयोग रहने र ती सहयोग मार्फत करिब ७५ प्रतिशत खर्च यी क्षेत्रले नै बेहोर्नेछन् । सरकारले हरेक वर्ष पर्यटन बोर्डलाई दिने २ करोड हाट बजारको व्यवस्थापनमा खर्च हुने भएको छ । जम्मा ६ करोड लाग्ने हाट बजारको बाँकी खर्च निजी क्षेत्रले बेहोर्ने भएका छन् ।"
गुणस्तरहीन बीउ बिक्री गरे किसानलाई क्षतिपूर्ति,"मकवानपुर  गुणस्तरहीन कृषिजन्य बीउबिजन उपलब्ध गराएको कारण आर्थिक नोक्सानी भएमा बाली उत्पादकलाई बीउबिजन बिक्री गर्ने पक्षले क्षतिपूर्ति दिनुपर्ने व्यवस्था गरिएको छ । प्रदेश ३ को प्रदेशसभाबाट पास भएको प्रदेश बीउबिजन सम्बन्धमा व्यवस्था गर्न बनेको विधेयक मा गलत बीउबिजन बिक्री गरेको खण्डमा क्षतिपूर्ति भराउने व्यवस्था गरिएको छ । यस विधेयक प्रमाणीकरणको चरणमा रहेको छ । नेपालमा पछिल्लो समय गुणस्तरहीन बीउ बिक्री भएको कारण किसानहरू मारमा परिरहेको अवस्थामा फ्रदेश सरकारले यस नियमलाई कडाइका साथ लागू गर्ने दाबी गरेको छ । विधेयकमा कुनै व्यक्ति वा संस्थाले बित्री वितरण गरेको बीउबिजनको गुणस्तर वा सिफारिस क्षेत्रभन्दा बाहिर बिक्री वितरण गरेको वा गलत सूचनाको कारण बाली उत्पादकलाई हानिनोक्सानी पुग्न गएमा मूल्यांकन समितिले गरेको मूल्यांकन र सिफारिसका आधारमा बीऊबिजन बिक्री वितरण गर्ने व्यत्ति वा संस्थाले बाली उत्पादकलाई क्षतिपूर्ति दिनुपर्ने विधेयकमा व्यवस्था गरिएको छ ।बीउबिजनको न्यूनतम गुणस्तरको हद तोक्ने, बीउबिजन परीक्षण प्रयोगशाला स्थापना गर्ने, प्रदेश बीउबिजन गुणस्तर नियन्त्रण केन्द्रको स्थापना गर्ने र प्रदेश बीउबिजन व्यवस्थापन समिति गठन गर्ने विधेयकमा उल्लेख छ । प्रदेश बीउबिजन व्यवस्थापन समिति प्रदेशको कृषिसम्बन्धी हेर्ने मन्त्रालयका सचिवको अध्यक्षतामा कृषि विकास निर्देशनालयका प्रमुख, वरिष्ठ वैज्ञानिक, राष्ट्रिय बीउबिजन कम्पनी लिमिटेड, बीज विशेषज्ञलगायतका सदस्य रहने गरी गठन गरिने भएको छ ।यसैगरी, अबैध कृषिजन्य बीउ बिक्री वितरण रोक्न प्रदेश सरकारले कडाइ गर्न सक्ने व्यवस्था विधेयकमा रहेको छ । प्रदेश सरकारले सूचीकृत नभएको बीउबिजन बिक्री गरे वा गराएमा जरिवाना गर्ने उल्लेख छ । विधेयकको दफा १२ को १ मा कुनै व्यक्ति वा संस्थाले बीउबिजनको बिक्री वितरणसम्बन्धी कारोबार गर्न अनुमति लिनुपर्ने र अनुमति नलिई बीउबिजन बिक्री वितरण गरेमा बीउबिजन निरीक्षकले जफत गर्ने व्यवस्था गरिएको छ । दफा १३ मा कृषि अनुसन्धान प्रयोजनका लागि बाहेक सूचीकृत नभएका बीउबिजन बिक्री वितरण गर्न नपाइने उल्लेख छ । विधेयकको दफा १२ र १३ विपरीत बीउबिजन बिक्री, वितरण गरे वा गराएमा १० हजार रुपैयाँदेखि २० हजार रुपैयाँसम्म जरिवाना हुने उल्लेख छ । यस्तै अनुमतिपत्र नलिई बीउबिजन परीक्षण प्रयोगशाला सञ्चालन गरेमा ५० हजार रुपैयाँदेखि एक लाख रुपैयाँसम्म जरिवाना गर्न सक्ने व्यवस्था विधेयकमा छ । सूचीकृत बीऊबिजन बिक्री वितरण गर्ने व्यत्ति वा संस्थाले आफूले बिक्री वितरण गर्ने बीउको भाँडोमा बीउबिजनको किसिम र जात, तोकिएको न्यूनतम गुणस्तरको हद, रासायनिक पदार्थ प्रयोग गरी उपचार गरिएको भए सोको विवरणलगायतका कुरा उल्लेख गर्नुपर्ने विधेयकको दफा १५ मा व्यवस्था छ । दफा १५ विपरीत विवरण नखुलाई बीउबिजन बिक्री वितरण गरे वा गराएमा दस हजार रुपैयाँदेखि १५ हजार रुपैयाँसम्म जरिवाना हुने विधेयकमा व्यवस्था छ । नेपालमा परम्परादेखि नै प्रयोग गरिँदै आएको स्थानीय जातको बीउबिजनमा तोकिएबमोजिम स्वामित्व कायम रहने विधेयकमा व्यवस्था छ ।"
सन्तुलित विकास गर्न सांसदलाई रकम,"सुरेन्द्र पाण्डे, पूर्वअर्थमन्त्रीसांसदलाई बजेट किन चाहिन्छ भनेर म केही उदाहरण दिन चाहन्छु । कुनै एउटा प्रदेशको अर्थमन्त्रीले आफ्नो निर्वाचन क्षेत्रमा ३ अर्ब रुपैयाँ बजेट विनियोजन गर्नुभयो । नजिकैको अर्को निर्वाचन क्षेत्रमा एक पैसा छुट्याउनुभएन । प्रदेश, केन्द्रका मन्त्रीहरूले आफ्नो निर्वाचन क्षेत्रमा मात्रै बजेट हाल्छन् । एक पटक पर्यटनमन्त्रीले मन्त्रालयका जम्मा ७० वटा योजनामध्ये ५२ वटा आफ्नो जिल्लामा मात्रै पठाउनुभएको छ । यो ठीक हो ? होइन । यो विषयमा कसैले प्रश्न उठाएकै छैन । मन्क्री व्यत्तिकेन्द्रित छन् । मन्त्रीहरू देशका भएनन् । त्यो बेला सांसदले आफ्नो निर्वाचन क्षेत्रबारे बोल्नुपरेन ? प्रभावशाली नेताहरूलाई निर्वाचन क्षेत्रको बजेट आवश्यक नहुन सक्छ, त्यसभित्र म पनि परुँला । मलाई यो ६ करोडको त्यति ठूलो महत्त्व छैन । तर संघ र प्रदेशका मन्त्रीले मात्रै आफ्नो निर्वाचन क्षेत्रमा बजेट खन्याएपछि कमजोर सांसदलाई समस्या हुन्छ । प्रधानमन्त्रीले झापामा बजेट हाल्ने, विष्णु पौडेल अर्थमन्त्री हुँदा बजेट बुटवल लैजाने अनि संघीयताको मर्मविपरीत भन्दै तथाकथित कुरा गर्ने ? प्रधानमन्त्री, मन्त्री अनुशासनमा बस्नुपर्दैन ? अर्को उदाहरण पनि दिन चाहन्छु । फुसको छानो हटाउने कार्यक्रम बजेटमा आयो । झापामा मात्रै १६ सय घरको फुसको छानो हटाउन खर्च भएछ । प्रधानमन्त्री केपी शर्मा ओलीको निर्वाचन क्षेत्रमा मात्रै १४ सय घरका फुसको छानो हटाइएछ । बाँकी दुई सय परिवारको फुसको छानो हटाउन झापाकै अर्को निर्वाचन क्षेत्रमा खर्च भयो । बाँकी तीन निर्वाचन क्षेत्रका एउटा घरपरिवारले पनि यो कार्यक्रमको बजेट पाएनन् । फुसको छानो प्रधानमन्त्रीको निर्वाचन क्षेत्रमा मात्रै छ ? झापाभरि छ । यो वास्तविकता हो । हिजोका दिनमा पनि यस्तै भयो । यो प्रवृत्ति अन्त्य गर्न पनि निर्वाचन क्षेत्रअनुसार बजेट चाहिन्छ । सांसदको बजेटले समानुपातिक सन्तुलित विकास भएको छ । सांसदले कराएका कारण प्रत्येक निर्वाचन क्षेत्रमा बजेट गएको छ । संघीयता आइसकेपछि संघीयताविरोधी भयो, संघीयताको मर्मविपरीत भयो भनेर लेखेका लेख्यै छन् । संघीयतामा संघले, प्रदेशले १० हजारका टुक्रे आयोजनामा पनि काम गरिरहेको देख्दैनन् । ठूलाठूला परियोजनामा मात्रै बजेट खर्च गरौं, देश बनाऔं भनेर प्रधानमन्त्री, मन्त्रीले नै भन्छन् र अनुशासनमा बस्छन् भने सांसदहरूले मान्नुपर्छ । प्रधानमन्त्रीलाई आफ्नो निर्वाचन क्षेत्र चाहिने, मन्त्रीलाई चाहिने, सांसदलाई चाहिँ नचाहिने भन्ने हुन्छ ? सांसदहरू कसरी चुप लाग्छन् ? सांसदको मात्रै कुरा हैन, जनताको कुरा पनि हो । मेरो निर्वाचन क्षेत्रका सर्वसाधारण प्रधानमन्त्रीलाई भेट्न आउन सक्दैनन् । म नै हो, उनीहरूको सम्पर्क व्यक्ति । उनीहरूले मसँग विकास नमागे कोसँग माग्ने ? मैले बजेट लैजान सकिनँ भने उनीहरूलाई अन्याय हुन्छ कि हुँदैन ? उनीहरूका अपेक्षा पूरा गर्छु भनेर म निर्वाचित भएर आएको हुँ । मैले गर्न सकिनँ भने मलाई नै सञ्चारमाध्यमले केही गर्न सकेन भनेर लेख्छन् । बजेट ल्याउने बेला करोड माग भनेर मिडियाले लेख्छन् । बजेट आइसकेपछि फेरि त्यही मिडियाले लेख्छ, हेर्नुस् त यी माननीयको क्षेत्रमा विकास नै भएको छैन । भ्रष्टाचारको कुरा उठेको छ यस विषयमा । तर केन्द्रीय निकायले गरिरहेका सबै आयोजनाको काम राम्रोसँग भएको छ त ? सबैभन्दा बढी भ्रष्टाचार केन्द्रमा छ । गाउँको योजनामा त अनुगमन हुन्छ, जनताले तुरुन्तै खबरदारी गर्छन् । तर सडक विभागको इन्जिनियरले जनताको कुरा सुन्दैन । त्यसकारण निर्वाचन क्षेत्रको पैसामा मात्रै हैन, सबैभन्दा बढी पैसा हुने केन्द्रका ठूला आयोजनामा भ्रष्टाचार छ । यो कार्यक्रमबाट थोरै पैसाले धेरै काम भएको छ ।अहिलेको प्रणालीमा बजेट विनियोजनमा सांसदको भूमिका हुँदैन । सबै प्रदेश वा स्थानीय तहको संरचनाबाट खर्च हुने गरेको छ । अहिले पनि कर्मचारी, सांसद, जनप्रतिनिधि वा कोही न कोहीले योजना छनोट गर्ने हो । अरू परियोजनाअनुसार नै काम गर्ने प्रणाली हो संघीय सरकारले छुट्याएको बजेटमा पनि ।(कुराकानीमा आधारित)"
पाकिस्तानको रोमाञ्चक जित,वहाब रियाज३८२मोहमद अमिर२६७सादब खान२६३
तीव्र गतिका बलर निर्णायक,"कार्डिफ न्युजिल्यान्डका तीव्र गतिका बलर लोकी फर्गुसनले विश्वकपमा लेग स्पिनजस्तै तीव्र बलिङको पनि मुख्य भूमिका हुने दाबी गरेका छन् । फर्गुसनले अर्का तीव्र गतिका बलर म्याट हेनरीसँग मिलेर शनिबार विश्वकपको आफ्नो पहिलो खेलमा श्रीलंकाविरुद्ध १० विकेटको जित हासिल गरेका थिए । हेनरीले श्रीलंकाका शीर्षक्रम कमजोर बनाइदिएका थिए । अकल्यान्डमा जन्मिएका २७ वर्षे फर्गुसनले मध्यक्रमका महत्त्वपूर्ण विकेट लिएपछि श्रीलंका १ सय ३६ रनमै समेटिएको थियो । फर्गुसनले १५४ किलोमिटर प्रतिघण्टाको गतिमा बल फालेर वर्तमान विश्वकै सबैभन्दा तीव्र गतिको बलर बनेका छन् । स्पिन बलरले जस्तै फास्ट बलरले पनि बललाई दुवैतर्फ घुमाउन सक्छन् । फास्ट बलिङ पनि खेलको महत्त्वपूण हिस्सा हो । निश्चित रूपमा फास्ट बलिङ गरेको हेर्न रमाइलो हुन्छ, फर्गुसनले हाँस्दै भने, वास्तवमा यहाँ प्रतिद्वन्द्वीको पनि कुरा आउला । तर यस्तो पनि होइन कि म हरेक बलरको खेल हेर्छु र आफ्नोसँग तुलना गर्छु । वेस्ट इन्डिजका ओसमन थोमसले प्रतियोगिताको दोस्रो खेलमा पाकिस्तानलाई १ सय ५ रनमै अलआउट गरिदिएपछि तीव्र गतिका बलरका लागि इंग्लिस पिचको अनुकूलता पनि प्रमाणित भइसकेको छ । इंग्ल्यान्डका तीव्र गति बलर जोफ्रा आर्चरले पनि विश्वकपको ओपनिङ बलरको जिम्मेवारीसहित २७ रन खर्चेर ३ विकेट लिएका थिए । त्यस खेलमा इंग्ल्यान्डले दक्षिण अफ्रिकाविरुद्ध १ सय ४ रनको जित दर्ता गरेको थियो । सन् २०१६ मा अस्ट्रेलियाविरुद्ध सिड्नीमा एकदिवसीय अन्तर्राष्ट्रियमा डेब्यू गरेका फर्गुसन यस कुरामा पनि खुसी छन् कि इंग्ल्यान्ड र वेल्सको पिचको व्यवहारले बलर र ब्याट्सम्याचबीच सन्तुलन पाइरहेको छ ।मेरो विचारमा यहाँको पिचमा धेरै रन बन्नेछ, केही खेलहरूमा बलरलाई निकै दबाब पर्नसक्छ, उनले भने, यो निकै राम्रो किन पनि हो भने यसले प्रतियोगिताको स्तर चित्रित गर्नेछ, खासगरी हाम्रा बलरका लागि ।"
प्लेयर्स टु वाच,दिमुथ करुणारत्ने (श्रीलंका)यस विश्वकपमा श्रीलंका कमजोर देखिएको छ । न्युजिल्यान्डविरुद्ध १ सय ३६ रनमै अलआउट भएपछि १० विकेटको पराजय त्यसको प्रमाण हो । त्यस खेलमा श्रीलंकाका लागि दिमुथ करुणारत्नेले ५२ रनको अर्धशतकीय इनिङ्स खेलेका थिए । ३१ वर्षीय करुणारत्नेले श्रीलंकाका लागि मात्र १९ एकदिवसीय अन्तर्राष्ट्रिय खेलेका छन् । जसमा उनले ३ सय १९ रन बटुलेका छन् ।
श्रीलंकालाई अफगानको डर,"कार्डिफ न्युजिल्यान्डविरुद्धको आफ्नो सुरुआती खेलमा ब्याटिङ, बलिङ र फिल्डिङ गरी तीनै मोर्चामा निकै कमजोर देखिएको श्रीलंकाले विश्वकपको डार्क हर्स टिम अफगानिस्तानविरुद्ध मंगलबार सुधारिएको प्रदर्शन र सकारात्मक नतिजा अपेक्षा गरेको छ । श्रीलंकाले आईसीसी विश्वकप २०१९ को अभियानमा सुखद सुरुआत गर्न सकेन । किनभने उनीहरू न्युजिल्यान्डसँग १० विकेटले पराजित भएको थियो । श्रीलंका १ सय ३६ रनमै अलआउट हुँदा कप्तान दिमुथ करुणारत्नेले अविजित ५२ रनको इनिङ्स खेले पनि अन्य कुनै ब्याट्सम्यानले उनलाई सहयोग गर्न सकेनन् । श्रीलंकाली बलरका लागि खेलमा फर्कने समय निकै कम हुनुका बाबजुद पनि निस्प्रभावी साबित भए । न्युजिल्यान्डले बिना क्षति १६ ओभरमै लक्ष्य पूरा गर्यो ।पछिल्ला दुई खेलमा श्रीलंका पूरै ५० ओभर टिक्न सकेन । यसमा एक वार्मअप खेल पनि सामेल छ । सानदार लयमा रहेको अफगानलाई माथ दिन श्रीलंकाले आफूलाई धेरै सुधार्नुपर्नेछ । कप्तान करुणारत्नेले आफ्ना तीव्र गतिका बलरमार्फत परिस्थितिको फाइदा उठाउन सक्नेछन् । इनिङ्सको सुरुआतमा नयाँ बलमार्फत विपक्षीको कमजोरीमा प्रहार गर्न सक्छन् ।अफगानिस्तान ब्रिस्टलमा खेलिएको आफ्नो पहिलो खेलमा अस्ट्रेलियासँग भलै पराजित भयो । तर श्रीलंकाविरुद्ध उनीहरू पुनरागमन जितमा प्रयासरत हुनेछन् । अफगानका दुवै ओपनरले अस्ट्रेलियाविरुद्ध रन बनाउन सकेनन् । यद्यपि त्यसपछिका ब्याट्सम्यानले खेल जिताउन सक्ने क्षमता चित्रित गरेका थिए । अस्ट्रेलियाविरुद्ध अफगानिस्ताका पुछारका ब्याट्सम्यानहरूले जुन योगदान गरे, त्यो निकै सकारात्मक थियो । कप्तान गुलबदिन नैवले अपेक्षा गर्न सक्छन् कि शीर्षक्रमका कुनै एक ब्याट्सम्यानले खेलमा पकड जमाउन सकोस् । बलिङतर्फ तीव्र गतिका हमिद हसनले अस्ट्रेलियाविरुद्ध अनुशासित बलिङ सुरुआत गरेका थिए । अनुकूल परिस्थितिमा उनले त्यस्तै प्रदर्शन दोहोर्याउन सक्छन् । मंगलबार कार्डिफमा बिहान र दिउँसोको समयमा वर्षा हुने अनुमान गरिएको छ । जसका कारण श्रीलंका र अफगानिस्तानबीचको खेल छोटिन सक्छ । दिनभर नै ९० प्रतिशत बदली हुने अनुमान गरिएकाले तीव्र गतिका बलरका लागि पिचले राम्रो सहायता दिनेछ । अफगानिस्तान र श्रीलंकाले एकदिवसीय अन्तर्राष्ट्रियमा अहिलेसम्म तीनपल्ट मात्र खेलेका छन् । जहाँ श्रीलंकाले दुई खेल जित्दा अफगानिस्तानले एक खेल जितेको छ । श्रीलंका सन् १९९६ को विश्वकप विजेता टोली हो । तर पछिल्ला केही समयदेखि उसले आफ्नो स्वाभाविक लय भेट्टाउन संघर्षरत देखिन्छ । अफगानिस्तानले भने दोस्रोपल्ट विश्वकप खेलिरहेको छ ।"
खगेन्द्रले जिते अन्नपूर्ण म्याराथन,"घान्द्रुक, कास्की  आर्मीका खगेन्द्र भाटले दोस्रो अन्नपूर्ण म्याराथनको उपाधि जितेका छन् । अन्नपूर्ण आधारशिविर (एबीसी) देखि घान्द्रुकसम्मको ४२१९५ किलोमिटर दूरी उनले ४ घण्टा ६ मिनेट ५३ सेकेन्डमा पूरा गरेका थिए ।अन्नपूर्ण सेन्चुरी पर्यटन समितिले अन्नपूर्ण आरोहण दिवस (जुन ३) को अवसरमा सोमबार आयोजना गरेको म्याराथनमा आर्मीकै वर्चस्व रह्यो । गत वर्षका विजेता आर्मीका हरिकुमार रिमाल दोस्रो भए । उनले ४ घण्टा १४ मिनेट ४० सेकेन्डमा निर्धारित दूरी पूरा गरे । गत वर्ष उनले ४ घण्टा १७ मिनेटमा दूरा तय गरेका थिए । आर्मीकै गोपाल तामाङले ४ घण्टा २२ मिनेट २९ सेकेन्ड दूरी पार गरे । घान्द्रुकका स्थानीय धावक सचिन गुरुङ चौथो भए । उनले ४ घण्टा २७ मिनेट २५ सकेन्डमा दूरी पार । म्याराथनमा उमेश राई, तस्बिर लामा, अमित गुरुङ, प्रदीप जैसी, गिरिराम राई र स्वयमराज गुरुङ क्रमशः पाँचौंदेखि दसौं स्थानमा विजयी भए । स्पेनका नागरिक डेभिड रोमारियो र एक मात्र महिला धाविका अनिता राईको पनि सहभागिता थियो । म्याराथनमा ५५ जनाले भाग लिएका थिए । एबीसीबाट सुरु म्याराथन माछापुच्छ्रे आधारशिविर, बगर, देउराली, हिमालय, दोभान, सिनुवा, भनुवा, छोम्रोङ, घुर्जुङ, टाँडापानी, भैंसीखर्क हुँदै घान्द्रुक पुगेर टुंगिएको थियो । विजेताले १ लाख ५ हजार, दोस्रोले ७५ हजार र तेस्रो हुनेले ५५ हजार रुपैयाँ पुरस्कार प्राप्त गरे । विजेतालाई युवा तथा खेलकुदमन्त्री जगतबहादुर विश्वकर्माले पुरस्कार वितरण गरे । उनले पर्यटनसँगै खेलकुदको माध्यमबाट घान्द्रुकलाई चिनाउन म्याराथन सहयोगी हुने बताए । उनले घान्द्रुकमै हाइअल्टिच्युट ट्रेनिङ सेन्टर बनाउन ५० लाख रुपैयाँ विनियोजन भइसकेको जनाए । नेपाल एथलेटिक्स संघका अध्यक्ष राजीवविक्रम शाहले खेलमा पूर्वाधार मात्रै भन्दा पनि प्रविधि र जनशक्ति तयार गर्नेतर्फ ध्यान दिनुपर्ने उल्लेख गरे । अन्नपूर्ण सेन्चुरी पर्यटन महोत्सव संयोजक ललित गुरुङले खेल पर्यटनको विकास र विस्तारमा थप टेवा पुर्याउन म्याराथन आयोजना गरेको बताए । महोत्सवकै अवसरमा पुरुष र महिला भलिबल, बास्केटबल, भेट्रान्स भलिबल प्रतियोगिता समेत आयोजना गरिएको थियो । फ्रान्सेली पर्वतारोही मौरिस हर्जोगको टोलीले जुन ३ मा अन्नपूर्ण हिमालको सफल आरोहण गरेका थिए । उनैले ८ हजार मिटरभन्दा अग्ला हिमाल आरोहणको इतिहासमा विश्व कीर्तिमानी राखेको सन्दर्भमा उक्त दिनलाई अन्नपूर्ण आरोहण दिवसका रुपमा मनाइन्छ ।"
एक्ली महिला प्रतिस्पर्धी,"भोजपुरकी अनिता राईले ट्रेकिङ गाइडको पेसा रोजेको ७ वर्ष पुग्यो । पोखराको थ्री सिस्टर्स एडभेन्चरसँग आवद्ध भएर उनी पर्यटकलाई नेपालका कुनाकन्दरा पुर्याउँछिन् । गाइडबाहेक उनको रुचिको विषयमा पर्छ दौड्नु । दोस्रो अन्नपूर्ण म्याराथनमा भाग लिने उनी एक्ली महिला बनिन् । उनले १३ औं स्थान ल्याइन् । निर्धारित दूरी ५ घण्टा २७ मिनेट २ सेकेन्डमा पूरा गरिन् । जेठ १५ मा एभरेस्ट म्याराथनमा दौडिएर आएको धपेडी उनमा थियो । एभरेस्टमा उनी महिलातर्फ छैटौं भएकी थिइन् । अन्नपूर्णका अन्य सहभागी घान्द्रुकबाट ४ दिनअघि नै एबीसीको बाटो तताएका थिए । उनी भने आइतबार पोखराबाट घान्द्रुकसम्म जीपमा आइन् । घान्द्रुकबाट अरुलाई ३ दिन लाग्ने बाटो एकैदिनमा हिँडेर एबीसी पुगिन् । काठमाडौंबाट राति बस चढेर पोखरा आएँ, बिहानै हिँडेर एबीसी पुगें, उनले भनिन्, आराम पाएको भए सायद उपाधि दाबेदार बन्थें होला । उनको लागि एबीसी पदमार्ग नौलो होइन । ४ हजार १ सय ३० मिटर उचाइको एबीसीसम्म पुग्ने पदमार्गको उबडखावडसँग उनी परिचित छिन् । दर्जनौंपल्टको हिँडाइको अनुभवले पनि १३ औं स्थानसम्म आइपुग्न सफल भएको उनी बताउँछिन् । पोखरा वरपर हुने म्याराथन र ट्रेल रेसमा पनि उनी सहभागी भइरहन्छिन् । गत नोभेम्बरमा भएको ५५ किमिको पञ्चासे ट्रेल रेसमा उनी तेस्रो भइन् । गत वर्ष २५ किलोमिटरको पोखरा ट्रेल रेस सिरिजमा पहिलो भइन् । सफल पोखरा म्याराथन दौडेकी उनी भन्छिन्, ट्रेकिङ गाइड र दौडलाई सँगै लैजाने सोचेकी छु ।"
नारायणीमा बिच कबड्डी,"चितवन नारायणगढमा पुरुषहरूको राष्ट्रिय बिच (समुद्री किनार वा बालुवामा) कबड्डी हुने भएको छ । अखिल नेपाल कबड्डी संघले असार ६ र ७ मा नारायणी किनारको बालुवामा यो खेल गर्न लागेको हो । कबड्डी नेपालको पुरानो खेल भए पनि बिच कबड्डीको राष्ट्रिय स्तरको खेल पहिलोपल्ट हुन लागेको संघकी अध्यक्ष तुलसा थापाले बताइन् ।प्रतियोगितामा सात प्रदेश र तीन विभागीय टोली आर्मी, प्रहरी र सशस्त्र प्रहरी गरेर १० टोलीले भाग लिनेछन् । विजेताले एक लाख, उपविजेताले ५० हजार र सेमिफाइनल पराजितले समान २५ हजार रुपैयाँ पाउनेछन् । कबड्डीका चार विधा रहेका छन् । बिच कबड्डीमा प्रत्येक टिममा चार खेलाडी रहनेछन् ।कबड्डी खेलका मुख्य प्रशिक्षक तारासिंह भाटका अनुसार बिच कबड्डी १५१५ मिनेट खेलाइन्छ । ५ मिनेटको मध्यान्तर हुने उनले बताए । कबड्डीको राम्रो सम्भावना भएका कारण बिच कबड्डी खेलले देशमा नयाँ खाले माहोल ल्याउने उनले बताए । बिच कबड्डी नेपालमा नभए पनि एसियाली र दक्षिण एसियाली स्तरको प्रतियोगितामा बिच कबड्डी खेल्न नेपालका खेलाडीहरू गएको उनले स्मरण गराए । नेपालमा हालै सम्पन्न आठौं राष्ट्रिय खेलकुदमा परम्पम्रागत कबड्डी समावेश थियो । उनका अनुसार बिच कबड्डीका साथै एक टिमबाट सात जनाले खेल्ने परम्परागत कबड्डी, ५ जनाले खेल्ने इन्डोर कबड्डी र सर्कल कबड्डी गरेर कबड्डीका चार विधा छन् । सबै विधाको कबड्डी नेपालमा खेल्न सम्भव छ भन्ने सन्देश दिन पनि बिच कबड्डी आयोजना गर्न लागेको उनले बताए ।"
सांसदको हातमा विकास बजेटको ५,"काठमाडौं  तत्कालीन अर्थमन्त्री भरतमोहन अधिकारीले ०५१ सालमा सांसदलाई छुट्याइएको रकम विकास बजेटको नगन्य अर्थात् ०२४ प्रतिशत मात्रै थियो । अधिकारीले पहिलो पटक प्रतिसांसद २ लाख ५० हजार रुपैयाँका दरले ५ करोड १२ लाख ५० हजार रुपैयाँ छुट्याएका थिए । त्यतिबेलाको विकास बजेटको आकार २१ अर्ब १४ करोड रुपैयाँ थियो । तत्कालीन अवस्थामा स्थानीय तह संस्थागत झइनसकेको बहानामा सांसदलाई दिन थालिएको यो कार्यक्रम शत्तिसम्पन्न स्थानीय सरकार पाउँदासमेत रोकिन सकेको छैन । अहिलेसम्मको अवस्था हेर्दा सांसदहरूकै हातमा अधिकांश विकास बजेट पुग्ने गरी यो कार्यक्रमलाई विस्तार गरिएको छ । अर्थात्, अहिलेको विकास बजेट ४ खर्ब ८ अर्ब ५९ लाख रुपैयाँको झन्डै ५ प्रतिशत सांसदको हातमा पुगिसकेको छ ।हाल केन्द्र र प्रदेशका सांसदलाई निर्वाचन क्षेत्रका नाममा विनियोजित बजेट १९ अर्ब ३ करोड रुपैयाँ हो । यस पटकबाट सबैभन्दा बढी संघीय सांसदले ६ करोड रुपैयाँका दरले पाउनेछन् । केन्द्रले २५ वर्षअघि सुरु गरेको यो रोग मुलुक संघीयतामा गइसकेपछि प्रदेशमा समेत सरेको छ । गत वर्षबाट प्रदेश सांसदलाई पनि प्रदेश निर्वाचन क्षेत्रअनुसार बजेट दिन थालियो । ५० लाख रुपैयाँदेखि ५ करोडसम्म प्रदेश सांसदले आफ्नो निर्वाचन क्षेत्रका नाममा खर्चिए । हेर्दै जानुस्, ६ करोड, ७ करोड हुँदै विकास बजेट सांसदले नै कब्जा गर्छन्, योजना आयोगका पूर्वउपाध्यक्ष पीताम्बर शर्मा भन्छन्, यो सबै समस्या पेसेवर राजनीतिको परम्पराले निम्त्याएको हो, नेपाल बिग्रनुको प्रमुख कारण पनि पेसेवर राजनीति नै हो । पहिलो पटक सांसदलाई बजेट छुट्याएका पूर्वअर्थमन्क्री अधिकारीले लगत्तै अर्को वर्ष बढाए । अर्थ मन्त्रालयको बजेट वत्तव्य संग्रहमा उल्लेख भएअनुसार मनमोहन अधिकारी नेतृत्वको सरकारको दोस्रो बजेटले प्रतिनिधिसभाका सांसदलाई ४ लाख र राष्ट्रिय सभाका सांसदलाई२ लाख ५० हजार रुपैयाँका दरले बाँड्यो ।भरतमोहनभन्दा अघिल्ला अर्थमन्त्री महेश आचार्यले आफ्नो कार्यकालमा पनि सांसदलाई बजेट विनियोजन गर्न दबाब रहेको बताए । अहिलेजस्तै सबै पार्टीका सांसद, तत्कालीन पार्टी सभापति कृष्णप्रसाद भट्टराईले सांसदलाई बजेट चाहियो भनेर दबाब दिइरहनुभएको थियो, पार्टी कार्यालयमा छलफल पनि भयो, उनले भने ।भर्खरै स्थानीय तहको निर्वाचन भएको छ, अब विकास निर्माणमा समानान्तर संस्था बनाउनु हँॅदैन, स्थानीय निकायको त्यो जिम्मेवारी पूरा गर्नुपर्छ भनियो, उनले भने ।तत्कालीन अवस्थामा बजेट विनियोजन नगरेको र अहिले विरोध गरिरहे पनि कांग्रेसकै अर्थमन्त्रीहरूले ४ पटक सांसदको बजेटलाई बढावा दिएको देखिन्छ । भरतमोहनले दुई पटक बजेट ल्याइसकेपछि अर्थ मन्त्रालयको नेतृत्व सम्हालेका रामशरण महतले २०५३५४ मा सबै सांसदलाई ४ लाख रुपैयाँका दरले विनियोजन गरे । २०५७५८ मा पुनः अर्थमन्त्री भएका आचार्यले यो ४ लाख रुपैयाँ बजेटलाई बढाएर १० लाख पुर्याए । २०७१७२ मा फेरि अर्थमन्त्री भएका महतले निर्वाचित सांसदलाई १ करोड १५ लाख र समानुपातिक सांसदलाई १५ लाख रुफैयाँका दरले दुई छुट्टाछुट्टै कार्यक्रम ल्याए । महतले नै अर्को आर्थिक वर्ष २०७२७३ मा यी दुवै कार्यत्रमको बजेट बढाउँदै १ करोड ५० लाख र २० लाख रुपैयाँका दरले विनियोजन गरेको देखिन्छ । अर्थ मन्त्रालयको जिम्मेवारी सम्हाल्न आइपुगेका नेकपाका हालका महासचिव विष्णु पौडेलले समेत दुवै बजेटलाई दोब्बर पारे । २०७३७४ को बजेटमा पौडेलले निर्वाचितलाई ३ करोड र समानुपातिक सांसदलाई ५० लाख रुपैयाँका दरले बाँडे ।दुई वर्षअघि अर्थमन्त्री बनेका युवराज खतिवडाले भने समानुपातिक सांसदको बजेट खारेज गरी एउटा कार्यक्रम मात्रै राखेका छन् । उनले समानुपातिक सांसदलाई दिइँदै आएको ५० लाख बजेट कटौती गरी निर्वाचन क्षेत्रका नाममा ४ करोड रुपैयाँ विनियोजन गरेका थिए । समानुपातिक सांसदको कटौती र निर्वाचितलाई समेत थोरै बजेट दिइएको भन्दै उनको चर्कै आलोचना नेकपाभित्र भयो । गत वर्ष धेरै सांसदले अर्थमन्त्री हटाउन दबाब दिएपछि फेरि त्यही घटना दोहोरिने आकलन गरेर हुनसक्छ, उनले यस पटक २ करोड रुपैयाँ वृद्धि गरी ६ करोड रुपैयाँ पुर्याएका छन् । यो सबै कार्यक्रम विकेन्द्रीकरणको मर्म र अभ्यासविपरीत रहेको भन्दै विकास गर्न सांसदको समानान्तर प्रणाली राखिरहनु गलत भएको पूर्वअर्थमन्त्री आचार्यको टिप्पणी छ । जतिबेला विकेन्द्रीकरणको सामान्य संरचना थियो, त्यतिबेला त हामीले मानेनौं । अहिलेको शक्तिसम्पन्न विकेन्द्रीकरणको सन्दर्भमा झनै यो कार्यक्रम बन्द गर्नुपर्छ, उनले भने । पूर्वअर्थमन्त्री भइसकेपछि कतिपयले यो कार्यक्रमको औचित्य नभएको टिप्पणी गर्छन् । तर यो कार्यक्रमको बजेट घटाउने वा खारेज गर्ने आँट भने कुनै अर्थमन्त्रीले गरेका छैनन् । बाबुराम भट्टराईको पालामा मैले धेरै पटक यो कार्यक्रम खारेज गरौं भनें, योजना आयोगका पूर्वउपाध्यक्ष पीताम्बर शर्मा भन्छन्, तर उहाँले पनि आँट गर्नु भएन ।आउँदो वर्षलाई १ खर्ब २० अर्बको गृहकार्यहालसम्म विकास बजेटको ५ प्रतिशत रकम सांसदको हातमा पुगिसकेपछि यो कार्यक्रम रोकिने सम्भावना कम छ । आउँदो वर्ष झन् झाँगिने देखिएको छ । हाल सातवटै प्रदेश बजेट निर्माणको गृहकार्यमा जुटिरहेका बेला प्रदेशसभा सांसदहरू पनि निर्वाचन क्षेत्र बजेट बढाउनुपर्ने अभियानमा छन् । सातवटै प्रदेशमा ३ करोड रुपैयाँदेखि ८० करोड रुपैयाँसम्म पाउनुपर्ने माग राखेर उनीहरूको लबिइङदबाब भइरहेको छ । सबै प्रदेश सांसद संख्या र माग गरिरहेको बजेट हिसाब गर्ने हो भने उनीहरूका लागि मात्रै १ खर्ब ९ अर्ब ९५ करोड बजेट विनियोजन हुनेछ । केन्द्रका प्रतिसांसदको ६ करोड रुपैयाँ जोडदा आउँदो वर्षबाट झन्डै १ खर्ब २० अर्ब रुपैयाँ निर्वाचन क्षेत्रका नाममा सांसदलाई बजेट विनियोजन हुने देखिन्छ ।गत वर्षको बजेटमा प्रतिसांसद सबैभन्दा बढी बजेट कर्णालीमा विनियोजन भएको थियो । ४० जना प्रदेश निर्वाचन क्षेत्रमा ५ करोड रुपैयाँका दरले २ अर्ब विनियोजन भएको थियो । त्यसपछि प्रतिप्रदेश सांसद बढी बजेट पाउने प्रदेश २ हो । उसले २ करोड ५० लाख रुपैयाँका दरले १ सय ७ सांसदलाई २ अर्ब ६७ लाख ५० लाख रुपैयाँ विनियोजन गरेको छ । त्यसपछि प्रदेश १ ले २ करोडका दरले ९३ प्रदेश सांसदलाई १ अर्ब ८६ करोड बाँडेको छ । सुदूरपश्चिम प्रदेशले पनि प्रतिसांसद २ करोडका दरले ५३ प्रदेश निर्वाचन क्षेत्रमा १ अर्ब ६ करोड रुपैयाँ विनियोजन गरेको छ । प्रदेश ३ ले १ करोडका दरले १ सय १० प्रदेश सांसदलाई १ अर्ब १० करोड छुट्याएको छ । सबैभन्दा कम प्रदेश ५ ले ८७ सांसदलाई ५० लाख रुपैयाँका दरले ४३ करोड ५० लाख रुपैयाँ विनियोजन गरेको छ । गण्डकी प्रदेशले भने प्रदेश निर्वाचन क्षेत्रका नाममा बजेट ल्याएन । तर आउँदो वर्ष केन्द्रको भन्दा आधा विनियोजन गर्नुपर्ने दबाब छ ।"
नेकपामा ध्रुवीकरण,"काठमाडौं  अध्यक्ष पुष्पकमल दाहालले पार्टी एकता हुँदाको सहमतिको बलमा प्रधानमन्त्री वा अध्यक्षमध्ये एउटा पूर्ण जिम्मेवारीको पद लिन दबाब बढाएपछि नेकपाका शीर्ष नेताबीच ध्रुवीकरण बढेको छ । दाहालले केही दिनअघि प्रधानमन्त्रीको साढे दुईवर्षे कार्यकालपछि आफू प्रधानमन्त्री बन्ने वा अध्यक्ष हुने अभिव्यक्ति दिएपछि नेताहरू पक्ष र विपक्षमा बाँडिएका हुन् । समय आएपछि नेतृत्व हस्तान्तरण हुनुपर्नेमा पूर्वमाओवादी केन्द्रभित्र स्पष्ट धारणा छ । पूर्वएमाले समूहमा भने दाहालको अभिव्यक्तिले खैलाबैला मच्चिएको छ । पार्टीभित्र बहुकेन्द्र सिर्जना गर्न नहुने पार्टी सचिवालय सदस्यसमेत रहेका नेता ईश्वर पोखरेलको भनाइ छ । नेता वामदेव गौतम भने, एक व्यक्ति, एक जिम्मेवारी को विधिअनुसार काम बाँडफाँट गर्नुपर्ने पक्षमा छन् । नेता पोखरेल जो प्रधानमन्त्री छ, उही अध्यक्ष हुनुपर्ने वा अध्यक्ष जो छ उही प्रधानमन्त्री हुने गरी एउटा मात्र केन्द्र बनाउनुपर्छ भन्ने अडानमा छन् । विगतको समझदारीलाई दाहालले गलत समयमा बाहिर ल्याएको भन्दै उनले आपत्तिसमेत जनाएका छन् । जिम्मेवारी व्यवस्थापन गर्नुपर्छ भन्ने नाममा वैधानिक ढंगले नै बहुकेन्द्र सिर्जना गर्नु हुँदैन । त्यो बहुकेन्द्र भनेको अल्टिमेट्ली नो केन्द्र र एनार्की हो, पोखरेलले कान्तिपुरसँगको अन्तर्वार्तामा भने, सहमतिलाई सार्वजनिक खपत र जनदबाब सिर्जना गर्ने ढंगले प्रयोग गरियो भने दुर्भाग्य हुन्छ । यसअघि सार्वजनिक मञ्चबाटै अध्यक्ष दाहाल र नेता पोखरेलबीच वैचारिक विषयमा सवालजवाफ भएको थियो । दाहालको अभिव्यक्तिपछि पूर्वएमाले पृष्ठभूमिका नेता वामदेव गौतम सहमतिअनुसार समय आएपछि सत्ता हस्तान्तरण हुनुपर्ने पक्षमा उभिएका छन् । पार्टी एकताको सन्दर्भमा भएको सहमतिअनुसार अघि बढ्नुपर्ने र एउटै व्यक्तिमा धेरै अधिकार केन्द्रित गर्न नहुने उनको धारणा छ । पोखरेलले प्रधानमन्त्री र अध्यक्ष एउटै हुने खालको वकालत गरिरहँदा नेता गौतम भने फरकफरक व्यक्तिलाई जिम्मेवारी दिनुपर्ने पक्षमा उभिनुले पूर्वएमालेभित्रको ध्रुवीकरणलाई स्पष्ट पार्छ । प्रधानमन्त्री हुनेले पार्टीको काम छोड्नुपर्ने गौतमको मत छ । उनले गत मंसिरमै स्थायी समिति बैठकमा एक व्यक्ति एक जिम्मेवारी को अवधारणाअनुसार पार्टी चल्नुपर्ने प्रस्ताव राखिसकेका छन् । यो प्रस्ताव कार्यान्वयनमा आउनुपर्ने उनको अडान छ । प्रधानमन्त्री र अध्यक्ष एउटै व्यक्ति हुँदा अहिले सरकार राम्रो चल्न नसकेको र पार्टी पनि राम्ररी अघि बढ्न नसकेको गौतमको निष्कर्ष छ । नेतृत्व हस्तान्तरणका विषयको सहमति बाहिर आए पनि स्थायी समितिभित्रका केही नेता भने त्यसको आधिकारिकता जाँच्नुपर्ने पक्षमा छन् । नेता घनश्याम भुसालले उक्त सहमतिको आधिकारिकताबारे पार्टीभित्र छलफल हुनुपर्ने माग गरेका छन् । विवादमा आएका विषयलाई पार्टीको सचिवालयले मात्र सल्टाउन नसक्ने भन्दै उनले पत्रबारे जानकारी गराउन माग गरेका छन् । नेतृत्वको विषय जोडेर पार्टीभित्र वादविवाद र सार्वजनिक टीकाटिप्पणी बढ्न थालेपछि यसलाई नेताहरूबीच फुटाउने वा खेल्न खोज्ने प्रयासका रूपमा पनि बुझ्न थालिएको छ । अध्यक्ष ओली र दाहालले आइतबार र सोमबार पार्टीको कार्यविभाजनलगायत विषयमा छलफल गर्दा यसबारे पनि समीक्षा गरेको स्रोतले बतायो । महासचिव विष्णु पौडेलले भने सार्वजनिक रूपमा आएका टीकाटिप्पणी र भाषणको अर्थ नभएको बताए । जुन विषयमा टेकेर खेल्न सकिन्छ भन्ने अपेक्षा थियो, त्यो चाहनेहरूले बढी हल्ला गरेका हुन्, उनले भने । नेताहरूबीच ध्रुवीकरण बढिरहेका बेला मंगलबार सचिवालय बैठक बोलाइएको छ । बैठकले पोलिटब्युरो चयन र केन्द्रीय नेताको कार्यविभाजनबारे छलफल गर्नेछ । शक्तिशाली विभाग कसको नेतृत्वमा दिने भन्नेमा नेताबीच रस्साकसी छ ।"
चन्द समूहभित्रै वार्ताको दबाब,"काठमाडौं  नेक्रवित्रम चन्द समूहलाई सरकारसँग वार्ता गर्न चौतर्फी दबाब बढ्दै गएको छ । सरकारले गत फागुनमा गतिविधिमा प्रतिबन्ध लगाएपछि आफ्ना कार्यकर्ता पक्राउ पर्ने र कारबाही प्रक्रिया असफल हुने क्रम बढ्न थालेपछि चन्द समूहभित्रकै केही नेताले वार्तामा जोड दिइरहेका छन् । नागरिक समाज, बुद्धिजीवी र सत्तापक्षीय नेताले पनि चन्द समूहलाई वार्तामा बस्न दबाब दिइरहेका छन् । केही दिनअघि नेपाल बन्द गराउने क्रममा बम विस्फोटमा परी आफ्नै कार्यकर्ताको मृत्यु भएपछि चन्द समूहभित्र वार्ताका लागि दबाब चुलिएको छ । तालिमप्राप्त कार्यकर्ता परिचालन गर्न नसक्दा चार कार्यकर्ताको मृत्यु भएको विषयमा समूहभित्र छलफल सुरु भएको छ । नेताकार्यकर्ताले समूहभित्र बृहत् छलफल गरेर अघि बढ्न नेतृत्वलाई सुझाइरहेका छन् । केही सदस्य वार्ता गर्दा आत्मसमर्पणको सन्देश जाने भन्दै तत्काल त्यसतर्फ अघि नबढ्ने पक्षमा छन् । मागबारे सरकारसँग छलफल गर्नुपर्ने प्रस्ताव राखेपछि पोलिटब्युरो सदस्य पदम राई निलम्बित भएका थिए । पार्टीमा कुरा राख्यो कारबाहीमा पर्ने डर हुन्छ, बोल्न सक्ने अवस्थामा कोही साथी पनि छैनौं, चन्द समूहका एक पोलिटब्युरो सदस्यले कान्तिपुरलाई भने, पार्टीका साथी पक्राउ पर्ने क्रम जारी छ, सरकारसँग आफ्ना माग स्पष्टसँग राखौं भन्ने राईलाई कारबाही नै गरियो । निलम्बनपछि राई सत्तारूढ नेकपामा प्रवेश गरेका छन् । चन्द समूहका प्रवक्ता खड्गबहादुर विश्वकर्माले आइतबार विज्ञप्ति जारी गरी रूपान्तरण र उपचारको प्रयास गर्दागर्दै पनि असम्भव भएपछि पार्टीको स्थायी कमिटीले राईलाई निलम्बन गरेको उल्लेख गरेका छन् । पार्टीविरुद्ध झन्झन् अन्तरध्वंस र अपराधपूर्ण कार्यमा संलग्न भएकाले पार्टीको साधारण सदस्यसमेत नरहने गरी निष्कासन गरिएको छ, विज्ञप्तिमा भनिएको छ ।महत्त्वपूर्ण जिम्मेवारी पाएका स्थायी कमिटी सदस्य हेमन्तप्रकाश ओली, पोलिटब्युरो सदस्य भरत बम, मोहन कार्की, केन्द्रीय सदस्यद्वय बन्धु चन्द र विजय श्रेष्ठलगायत करिब ५ सय नेताकार्यकर्ता पक्राउ परिसकेका छन् । कार्यकर्ता धमाधम पक्राउ पर्न थालेपछि राईले एक महिनाअघि सभामुख कृष्णबहादुर महरालाई सरकारसँग वार्ताको वातावरण बनाइदिन अनुरोध गरेको स्रोतले जनाएको छ । त्यसपछि उनलाई स्थायी कमिटीले निलम्बन गरेको थियो । राई प्रवक्ता विश्वकर्माका विश्वासपात्रका रूपमा चिनिन्थे । चन्द समूहका एक पोलिटब्युरो सदस्यले पछिल्लो समय पूर्वएमाले नेताहरूले भित्रभित्रै चन्द समूहसँग वार्ताको पहल गरिराखेको जानकारी दिए । उनका अनुसार नेकपा अध्यक्ष पुष्पकमल दाहालले भने आफूमार्फत चन्द समूहलाई वार्तामा ल्याउन पहल गरेका छन् । त्यसका लागि नेकपा केन्द्रीय सदस्य सुदीप मल्ल, रामदीप आचार्यलाई अनौपचारिक रूपमा जिम्मा दिइएको छ । मल्ल, आचार्य कुनै बेला चन्दका प्रियपात्रका रूपमा चिनिन्थे । वार्तामा ल्याउन पहल भइरहेको छ, मल्लले भने । अध्यक्ष दाहाल चन्द समूहसँग वार्ता गर्ने पक्षमा रहेको उनले बताए । केही दिनअघि विराटनगरमा आयोजित कार्यक्रममा अध्यक्ष दाहालले वार्ताका लागि पहल भइरहेको बताएका थिए । सरकार पक्षबाट प्रधानमन्त्री केपी शर्मा ओलीका राजनीतिक सल्लाहकार विष्णु रिमाल र सांसद सोमनाथ पाण्डेले चन्द समूहका लुम्बिनी इञ्चार्ज वीरजंग चन्दमार्फत नेक्रवित्रम चन्दलाई वार्ता ल्याउन पहल गरेका थिए । वीरजंग नेक्रवित्रमका सहोदर दाजु हुन् । नागरिक अगुवा मल्ल के सुन्दरले चन्द समूहलाई वार्तामा ल्याउनुको विकल्प नझएको बताए । आक्रमण गर्ने नीति छैनचन्द समूहले सुरक्षा निकायमाथि आत्रमण गर्ने आफ्नो नीति नभएको स्पष्ट पारेको छ । सोमबार प्रवक्ता खडगबहादुर विश्वकर्माले विज्ञप्ति जारी गर्दै सोलुखुम्बुमा प्रहरीचौकीमा आक्रमण प्रयास भएको भन्ने हल्ला नियोजित र षड्यन्त्रपूर्ण प्रचारबाजी मात्र भएको उल्लेख गरेका छन् । सरकारले दमन गर्ने उद्देश्यले सोलुखुम्बुमा प्रहरीचौकीमा आक्रमण प्रयास भनेर झूटो समाचार प्रसारण गराएको हो, विज्ञप्तिमा भनिएको छ । सामाजिक सञ्जालमा सोलुखुम्बुमा चन्द समूहले प्रहरीचौकी आक्रमण गर्ने हल्ला चलेपछि चन्द समूहले आधिकारिक भनाइ सार्वजनिक गरेको हो ।उच्च सतर्कताओखलढुंगा महाकुलुङ गाउँपालिका३ छेस्काममा चन्द समूहका कार्यकर्ताको गतिविधि बढेलगत्तै सोमबार सुरक्षा सतर्कता बढाइएको छ । समूहका कार्यकर्ता आइतबार राति प्रहरी चौकी आक्रमणका लागि आएको हुन सक्ने अनुमान गरिएको थियो । कतिपयले आक्रमण नै भएको दाबी गरे पनि चौकीनजिकै घर भएका स्थानीयले आक्रमण नभएको बताएका छन् । दुईवटा समूहको गतिविधि राति देखिएको हो, एक स्थानीयले टेलिफोनमा भने, ती दुई समूहमध्ये एक समूह राति नै संखुवासभातर्फ लागेको र अर्को समूह सोलुखुम्बुतर्फ हिंडेको गाउँलेबाट मैले पनि थाहा पाएको हुँ । तर उनीहरूले चौकीमै आएर आक्रमण नगरेको उनले बताए ।समूहका कार्यकर्ताले भने आक्रमणका लागि चौकीमा पुग्दा प्रहरी भागेर कोही नभएको दाबी गरेका छन् । उक्त दाबीको पुष्टि भएको छैन । असईको कमान्डमा रहेको चौकीमा सात जनाको दरबन्दी भए पनि आइतबार चार जना मात्र थिए ।"
"जो पार्टी अध्यक्ष, उही प्रधानमन्त्री","पार्टी अध्यक्ष पुष्पकमल दाहालले आलोपालो प्रधानमन्त्री चलाउने सहमतिको प्रसंग उप्काउँदै अबको १५ महिनापछि आफू प्रधानमन्त्री हुने खालको कुरा गर्नुभयो । के त्यस्तै सहमति भएको हो ? यो प्रश्नसँगै मैले एउटा प्रसंग झल्यास्स सम्झिएँ । पूर्वप्रधानमन्त्री तथा अध्यक्ष पुष्पकमल दाहालजी केही समयअघि भारत जानुभएको थियो । भारतका केही सञ्चार माध्यममा उहाँलाई उद्धृत गरेर समाचार पनि आए । संयोगले एउटा टेलिभिजन अन्तर्वार्ता मैले पनि सुनेकोहेरेको थिएँ । त्यसमा प्रश्नकर्ता सञ्चारकर्मीले तपाईंको त सहमति यस्तो यस्तो भएको छ रे भन्ने हिसाबले जिज्ञासा राखिन् । उहाँ (दाहाल) ले यस्तो सहमति छ भन्ने आशयले नै उत्तर दिनुभएको थियो । मलाई त्यो उत्तर सुन्दा त्यति स्वाभाविक लागेको थिएन । म पार्टी केन्द्रीय सचिवालयको सदस्यलाई त्यो सहमतिको कुरा थाहा छैन । किन यस्तो भन्नुभयो होला ? सहमति नै भएको भए पनि किन त्यहाँ भनेको होला ? भन्ने लागेको थियो । अध्यक्ष फर्केपछि मैले सचिवालयको बैठकमै त्यहाँ (भारत) त्यस्तो कुरा आयो, हामीलाई त केही थाहा छैन । भएकै हो (सहमति) भने पनि तपाईंले त्यहाँ भनेको चाहिँ त्यति ठीक लागेन भनें । त्यसबेला उहाँ (दाहाल) ले मेरो जिज्ञासाको जवाफ दिँदै भन्नुभयो, वास्तवमा त्यहाँ त्यस्तो कुरो भएको होइन, आमरूपमा सञ्चार माध्यममा यस्तो भन्ने गरिन्छ । त्यो जवाफबाट मेरो चित्त त बुझेको त थिएन, तर चुप लागेको थिएँ । तपाईंले अहिले जिज्ञासा राखेपछि त्यो प्रसंग सम्झिएँ । दुइटा पार्टीका दुई अध्यक्षले पार्टी एकताको महान् काम गर्नका लागि छलफल र सहमति गर्नुभयो । त्यसको एउटा उचाइमा महत्त्व छ । कुनै सहमति समझदारी थियो भने पनि त्यो जसरी बाहिर आयो, उचित र उपयुक्त तरिकाले आएन । गलत सन्देश दिने, त्यसको प्रभाव र परिणाम नकारात्मक हुने हिसाबले बाहिर आयो । यस किसिमले कुराहरू बाहिर आउनु हानिकारक हो । त्यस किसिमको समझदारीका सन्दर्भमा मचाहिँ अलिक अलमलमै छु । सहमति भनेर आएको डकुमेन्ट मैले पनि हेरेको छु । यदि त्यो हो भने पनि त्यो अहिले त्यस्तो ढंगले कुरा गर्दा त्यसको राजनीतिक प्रभाव र सन्देश के जान्छ भन्ने ख्याल गरिएन, सोचिएन । उपयुक्त समय भएन भनेर केलाई इंगित गर्न खोज्नुभएको हो ? १५ महिनापछि वा एक वर्षपछि होला रे । तर यसले हाम्रो राज्य सञ्चालनसँग गाँसिएका विषय, सामाजिक रूपमा त्यसको प्रभाव र असरहरू के हुन्छन् ? हामी लामो समयदेखि राजनीतिक अस्थिरताबाट आक्रान्त बन्यौं । नेपाली जनताले राजनीतिक अस्थिरताको दुर्भाग्यपूर्ण अवस्था झेल्नुपर्यो । अब त्यो राजनीतिक अस्थिरता अन्त्य होस् र स्थायित्व कायम होस् भनेर जनताले चाहेका हुन् । अनि अहिले पनि प्रकारान्तरले राजनीतिक अस्थिरताको सन्देश जाने हिसाबले हामीले आफूलाई प्रस्तुत गर्छौं भने त्यो त राम्रो भएन ।सहमति कार्यान्वयन नहुने आशंका बढेकाले पो अध्यक्षले यो कुरा बाहिर ल्याउनुभएको होला कि ?त्योबारे त उहाँसँग नै आवश्यक छलफल होला । आवश्यक पर्दा उहाँसँगै बुझौंला । तर के हो भने, त्यसले राम्रो सन्देश गएन । यो प्रक्षेपण गरेर बाहिर जनदबाब सिर्जना गर्ने मनसाय त अवश्य पनि होइन होला । एउटै पार्टीभित्र जनदबाब सिर्जना गरेर यस्तो गर्छौं भन्ने मेरो आदरणीय अध्यक्षले कसरी सोच्नु भयो होला र ? त्यो म कल्पना पनि गर्न सक्दिनँ । हिजो दुइटा पार्टी हुँदा केही समझदारी भयो होला अब त एउटा सिंगल पार्टीभित्र रहेर जिम्मेवारीको व्यवस्थापन गर्ने कुरा हुनुपर्ने हो नि । अलग ढंगले सोच्नु हुँदैन । यदि दुइटा अध्यक्षबीचमा समझदारी थियो भने पनि त्यही हिसाबले त्यो समझदारीलाई कायम राख्नुपर्ने हो । तर पब्लिक कन्जम्पसन को विषय बनाउने कुरा उचित होइन । तपाईंहरू त आफूलाई व्यवस्थित पार्टी भन्नु हुन्छ । त्यत्रो सहमति भएको कुरा पार्टीको बैठकमा कहिल्यै प्रस्तुत भएन त ? तपाईंहरूले साविकको नेकपा एमाले सम्झेर व्यवस्थित भन्नुभएको होला । हामी व्यवस्थित हौं । (व्यंग्य मिश्रित भावमा) अब एकताबद्ध भएर थप व्यवस्थित हुँदा यस्तो अवस्था देखा परेको हो ।एकताबद्ध भएपछि पार्टी अव्यवस्थित भएको हो ? हिजो एउटा लेभलमा भएको चीज अर्को लेभलमा पुगेपछि पुनर्व्यवस्थित गर्ने क्रममा प्रकट भएको कुरा हो । एउटै कार्यकालभित्र सत्ता हस्तान्तरण गर्ने भन्ने सहमतिको यो विधि चाहिँ तपाईंलाई कस्तो लाग्छ ?पार्टीभित्र धेरै नेताहरू हुनुहुन्छ । नेताहरूको जिम्मेवारीको व्यवस्थापन हुनुपर्छ । विधिसम्मत ढंगले, सुहाउँदो र संगतिपूर्ण प्रक्रिया अपनाएर व्यवस्थापन हुनुपर्छ । अलिक अपारदर्शी र विधिसम्मत ढंगले भएन भने त्यसले प्रश्न उठाउँछ । उच्चस्तरमा समझदारी छ भने पनि जुन कुरा जहाँ हो त्यहाँ सीमाबद्ध हुनुपर्छ । कार्यान्वयनका लागि सम्बन्धित पक्ष जिम्मेवार हुनुपर्छ । दुइटा अध्यक्षसँग समझदारी भएको हो भने पनि त्यसको भ्यालु र ग्राभिटी छ । त्यो समझदारी पब्लिक कन्जम्सन को विषय बनाउने र जनदबाब सिर्जना गर्ने ढंगले प्रयोग गरियो भने त दुर्भाग्य हुन्छ ।वामदेव गौतमले पनि अध्यक्ष दाहालको कुरामा समर्थन गर्दै एक व्यक्ति एक पद हुनुपर्छ भन्नुभएको छ । पार्टीभित्र यही विषयलाई लिएर गुटबन्दी हुनेजस्तो देखियो होइन ? कुनै नेताले के भन्नुभयो, त्यो कुराको खण्डन, प्रतिवाद गर्न चाहन्न । पार्टीभित्र सहमति समझदारीको सीमाको दायरा हुन्छ । त्यसलाई ख्याल नगरी समझदारीलाई हल्का, अन्यथा ढंगले प्रस्तुत गर्यौं, पब्लिक कन्जम्सनको विषय बनायौं, दबाब सिर्जना गर्ने अस्त्र बनायौं भने दुर्भाग्य हुन्छ । नेताहरूको कार्यविभाजनको कुरा चलिरहँदा पुष्पकमल दाहालले पार्टी अध्यक्षको पूर्ण जिम्मेवारी लिने गरी दबाब सिर्जना गर्नका लागि अहिले सहमतिको कुरा उठाउनुभएको भन्ने छ नि ?हाम्रो पार्टीभित्रको एउटा मान्यता हुन सक्छ । तर मेरो व्यक्तिगत विचारचाहिँ के छ भने पार्टीभित्र धेरै नेताहरू हुनुहुन्छ, उहाँहरूको जिम्मेवारी व्यवस्थापन गर्नुपर्छ भन्ने नाममा वैधानिक ढंगले नै बहुकेन्द्र सिर्जना गर्ने काम गर्नु हुँदैन । त्यो बहुकेन्द्र भनेको अल्टिमेट्ली नो केन्द्र र एनार्की । बरु नेताहरूले जिम्मेवारी व्यवस्थापन गर्ने विषयमा अलग विधि अपनाउन सकिन्छ नि । कार्यकाल तोक्न सकिन्छ । एक जना कोही पार्टीको अध्यक्ष चलाउने र कोही प्रधानमन्त्री चलाउने जस्तो भयो भने त्यो संगतिपूर्ण हुँदैन भन्ने मेरो मान्यता हो । हिजो पनि मेरो यही मान्यता थियो । मैले कुनै नेताज्यूलाई दिमागमा राखेर भनेको होइन, मेरो भित्रैदेखिको मान्यता के हो भने, व्यवस्थापन गर्नुपर्छ भन्ने नाममा कार्यकारी हैसियत भएको दुइटा केन्द्र बनाउनु हुँदैन । यसले पार्टीभित्र राम्रो गर्दैन । प्रधानमन्त्री र अध्यक्ष एउटै हुनुपर्छ भन्ने हो ? हो । त्यो हुनुपर्छ । हिजोदेखि नै म यो मान्यता राख्थें । अहिलेचाहिँ आवश्यकता भएर एउटा बनाइयो । यदि कोही पार्टी अध्यक्ष हुन्छ भने प्रधानमन्त्री पनि उही हुनुपर्छ । पार्टी अध्यक्ष एउटा प्रधानमन्त्री अर्को भयो भने त्यसले समस्या सिर्जना गर्छ । दाहालले प्रधानमन्त्री बन्नेनबन्ने कुरा यो सरकारले कसरी काम गर्छ, त्यसमा भरपर्छ भन्नुभएको छ । सरकारको कामप्रति उहाँको असन्तुष्टि जस्तो देखिन्छ नि ?यसमा म दुइटा कुरा गर्छु । पहिलो कुरा त, हाम्रो पार्टीका आदरणीय अध्यक्षदेखि नाम चलेका नेताहरूले कुनकुन बेलामा केके विचार प्रस्तुत गर्नुभयो, त्यसको सिलसिला उतारिदिनुहोस् । नेपाली जनता आजको कुरा भोलि बिर्सिन्छन् । हामी राजनीतिक नेताहरू विषयप्रति कसरी प्रस्तुत हुन्छौं । त्यो ऐनाजस्तो उतारी त दिनुस् । आफैं देखिन्छ । अर्को कुरा, यो सरकारमात्र होइन, प्रणालीमा भएको परिवर्तन हो । संवैधानिक घोषणा त गर्यौं । तर त्यो घोषणामा भएका वास्तविक उन्नत कुराहरू भुइँमा खुट्टा टेकेर हिँड्न पाएका छैनन् । कानुनी संरचना बनिसकेका छैनन् । बल्लबल्ल नभई नहुने कानुनहरू गत संसद अधिवेशनमा बनायौ । बाँकी अब बनाउछौ । संधिवानले तीन वटै तहका सरकारका काम किटान गरेको छ । त्यो किटानअनुसार कानुन बनेका छैनन् । २०७२ पछि पनि कस्ता राजनीतिक गलफती गर्यौं ? थाहै छ । तीन वर्षभित्र सबै कानुन बनाइसक्ने भने पनि हामीलाई कति समय लाग्यो ? यही बीचमा हामीबीच फेरि अस्थिरता सिर्जना गर्ने ढंगको कुरा राम्रो भएन ।पार्टी एकताको एक वर्ष पुग्दा पनि कतिपय काम अझै बाँकी छन् । अहिले भइरहेका गतिविधिले एकतालाई भत्काउँदैन ? कम्युनिस्ट पार्टी फुट्न मात्र होइन, जुट्न पनि सक्छौं भनेर एकता गरेको हो । कम्युनिस्ट पार्टीका कार्यकर्ता र सकारात्मक धारणा राख्ने जनताको चाहनाको परिणाममा एकता भएको हो । राष्ट्रिय आवश्यकताको परिणाम पनि हो । राजनीतिक अस्थिरताले हामी आक्रान्त थियौं । एकताबद्ध त भयौं, तर यो एकताबद्ध पार्टी सुसंगत विचारको शृंखला बोकेको पार्टी हुनुपर्छ । विचारमा सुसंगत हुन सकेनौं भने शृंखलाबद्ध कमिटी प्रणाली भएन भने, जनतामा स्थापित, परिचित नेताहरूको पंक्ति विभिन्न कमिटीमा रहेन भने, यो कम्युनिस्ट पार्टी ठूलो बनाएर मात्र हुँदैन । यसलाई साँच्चै मुलुकको नेतृत्व गर्ने पार्टी बनाउन मैले अघि भनेका चीजमा ध्यान दिनुपर्छ । एकता प्रक्रिया जसरी अगाडि बढाउन खोज्यौं, त्यसमा सुरुमै अलिकति त्रुटि थिए । हामीले केन्द्रमा एकता गर्यौं । त्यसपछि एउटा निश्चित मापदण्डको आधारमा प्रदेश टुंग्याइदिने र तलको नेतृत्वको कुरा त्यही तहबाट प्रस्तावित गर्न लगाउँदा टुंगिन्थ्यो । हामीले सबै कुरा माथि ल्याएर टुंग्याउने अभ्यास गर्यौं । दुइटा पार्टी एकता हुँदा पनि स्वाभाविक रूपमा कि त जनताको भर्खरैको जनमतको स्ट्रेन्थ का आधारमा वा मापदण्डका आधारमा हुनुपर्थ्यो । तर मापदण्डका कुरा पनि हामी राम्ररी नसमात्ने अनि एकताको प्रिय कुरा गरिरहने । अनि माथि ल्याएर सबै कुरा गर्न खोज्दा तलले त त्यो कुरा राम्ररी बुझदैन । तलकै साथीलाई तल नै प्रस्ताव ल्याउन भनेको भए वास्तवमा त्यही टुंगिथ्यो । केके कारणले हो, सबै कुरा माथि ल्याएर टुंग्याउने बलशाली चाहना प्रकट गर्यौं, त्यसको परिणाम हो यो । त्यस्तो चाहना प्रकट गर्ने दुईजना अध्यक्ष हुन् कि सिंगो सचिवालय ? मैले योयो भनेर भन्नु मनासिब हुँदैन । मलाई पर्दामै रहन दिनुहोस् । तर मूलतः जो दुईजना अध्यक्ष हुनुहुन्छ, उहाँहरूकै भूमिका रह्यो । भावी महाधिवेशन केन्द्रित भएर कसको पोल्टामा शक्ति पार्न सकिन्छ भन्ने आधारमा अहिले पार्टीभित्र संघर्ष भइरहेको हो ? मलाई तीतो कुरा गर्न त मन छैन । तर हिसाबकिताबबाट चल्ने मानसिकता प्रकट भएको जस्तो देखिन्छ । मान्छेले बाहिर त्यही बुझ्छन् । मैले होइन भनौं भने पनि तपाईंहरू पत्याउनु हुन्न । एक वर्षमै महाधिवेशन गर्ने कुरा पनि छ, त्यो तयारी हुँदै गरेको हो र ? महाधिवेशनका प्रक्रिया हुन्छन् । महाधिवेशन भनेको भीड जम्मा गर्ने होइन । सदस्यता व्यवस्थापन हुनुपर्छ, कमिटी व्यवस्था गर्नुपर्छ । त्यसअनुसार आउने पार्टीको संगठन कस्तो हुन्छ ? वैधानिक व्यवस्था के हुन्छ ? त्यसमा सहभागी हुनुपर्यो । यी काम सकेर मात्र महाधिवेशन हुने हो । दुई जना अध्यक्षपछि कसलाई नेतृत्वमा अघि बढाउने भन्ने द्विविधाका कारण पनि अलमल भइरहेको भन्ने छ नि ? अध्यक्षहरू अलमलिनुभएको कुरामा मैले के जवाफ दिनु र । तर नेतृत्व भन्ने कुरा तीनवटा आधारमा खडा हुन्छ । एउटा, देशभरिका कार्यकर्ताको आम चाहना के हो ? अर्को परिस्थितिले के कुराको डिमान्ड गर्छ ? र, आवश्यकता के हो ? यस आधारमा नेतृत्वको फैसला हुन्छ ।तपाईंले सैद्धान्तिक रूपमा तत्कालीन एमालेले लिएको जनताका बहुदलीय जनवाद (जबज) लाई नै पार्टीको विचार बनाउनुपर्छ भनेर लागिरहनुभएको छ तर यो विचार पुरानो भयो भनेर पार्टी एकताकै क्रममा जनताको जनवाद अँगाल्ने भनिएको होइन ? तपाईंचाहिँ किन पुरानै कुरामा अडिनुभएको हो ? जनताको बहुदलीय जनवाद सुन्दर लाग्ने सूत्रीकरण मात्र होइन । न त यो अत्यन्त आदर गरिएका दिवंगत नेताको नाम सम्झेर भावुकतावश उल्लेख गरिएको नामकरण नै हो । नेपाली विशिष्टतामा मार्क्सवादलाई सिर्जनात्मक रूपमा प्रयोग गर्दा विकसित भएको विचार हो । यो नेपाली क्रान्तिको ठोस व्यवहारमा विकसित नवीन विचार हो । नेपालको विशिष्टतामा क्रान्तिकारी परिवर्तनलाई दिशानिर्देश गर्ने विचार पनि हो । यसले नेपालको क्रान्तिकारी परिवर्तन सम्बन्धमा सैद्धान्तिक र नीतिगत प्रश्नहरूको आधारभूत रूपमा समाधान गरेको छ । जबजको जन्म जडतामा जकडिएर भएको होइन । नेपालको कम्युनिस्ट आन्दोलनका अग्रजहरूले अघि सारेका राजनीतिक विचार र मान्यताका सकारात्मक पक्षहरूको जगमा उभिएर, अन्तर्राष्ट्रिय कम्युनिस्ट आन्दोलनका नकारात्मक अनुभवहरूको निर्मम समीक्षा गरेर तथा मार्क्सवादी दर्शन र सिद्धान्तबाट निर्देशित हुँदै यो विचार विकसित भएको हो । विगतमा राजाको शासन भएका बेला ज्यान जोगाउन छड्के हान्दै अघि सारिएको अवसरवादी विचार होइन वा कुनै धारलाई क्रमभंग गरिदिउँ भनेर अघि सारिएको मौसमी विचार पनि होइन । यो गतिमै जन्म्यो, गतिमै विकसित हुँदै गतिमै अघि बढ्छ पनि । जडताकै विरोधमा यो अघि बढ्छ । जनताको बहुदलीय जनवादले जनवादी राज्यसत्ताको लोकतान्त्रीकरण, आन्दोलनको लोकतान्त्रीकरण, पार्टीको लोकतान्क्रीकरण र समग्र कम्युनिस्ट आन्दोलनको लोकतान्त्रीकरणसम्बन्धी मान्यतालाई सशत्त ढंगले अघि सारेको छ । सेवा, संघर्ष, प्रतिस्पर्धा र पहलकदमीका आधारमा श्रेष्ठता हासिल गर्ने नीतिका आधारमा संगठनात्मक जीवनलाई व्यवस्थित गर्नुपर्छ भन्ने मान्यता राख्छ । अहिलेको अवस्थामा केही न केही नयाँ विचार बनाऔं भन्दै विकसित र स्थापित विचारका विरुद्धमा अन्यथा नबुझ्नु र नबोल्नु राम्रो हुन्छ । एकताका बेलामा जारी भएको वक्तव्यको कुरामा पनि त्यसबेला कसको विचार लिइयो ? को जित्यो ? को हार्यो भनेर मानोवैज्ञानिक असर नपरोस् भनेर एमालेले अवलम्बन गरेको जबज र माओवादीले अवलम्बन गरेको एक्काइसौं शताब्दीको जनवाद र माओवादका सकारात्मक कुरालाई अध्ययन गर्दै भोलि उपयुक्त समयमा टुंगो गर्ने भन्ने छ । आज कसैले नयाँ विचार बनाउँ भनेर मडारिएर हुँदैन । हामीले जडताको विरुद्ध लडेर त्यो विचार ल्याएको हो । अनि एक्काइसौं शताब्दीको जनवाद र माओवाद भन्नेहरूको स्पेसचाहिँ के हुन्छ त पार्टीमा ? दामासाही भाग लगाउनुपर्छ भन्ने हो र ? यो जबज नै सबै साझा हो । हामीले सही कुरा लिएर हिँड्ने हो । दिने र लिने भन्ने विषय नै होइन । यहाँ जित र हारको कुरा पनि होइन । तात्कालिक लाभको हिसाबले यो कुरा गर्दाचाहिँ बढी पपुलर वा धेरैलाई आफ्नो वरपर पार्न सकिन्छ भनेर त सिद्धान्तको कुरा बहसमा ल्याउन खोजिएको होइन ? अरूले के भन्छन्, थाहा छैन । हामी सही विचार बोकेर हिँड्नुपर्यो । सही विचारले हामी सबैलाई फाइदा गर्छ । सही चीज सबैको साझा हो । मार्क्सवादलाई लागू गर्दा विकसित भएको नयाँ विचार हो । मदन भण्डारीले त्यसको व्याख्या गर्नुभयो । अब जे भए पनि हुने यही हो । यसमा नयाँ केचाहिँ हाल्ने त ? तपाईं उपप्रधानमन्त्री पनि हुनुहुन्छ । सरकारको कामबाट चाहिँ कति सन्तुष्ट हुनुहुन्छ ? सन्तुष्टि वा असन्तुष्टि निरपेक्ष हुँदैन, सापेक्ष हुन्छ । अहिले जटिलता, प्रणाली परिवर्तन भएको अवस्था, कानुनी संरचना बनेको अवस्था छ, यसलाई सापेक्षतामा हेर्नुपर्छ । सन्तुष्ट छु भन्दै गर्दा केही समन्वयका कमजोरीहरू छन् । कमजोरीका कारण कतिपय काम चाहेर पनि गर्न सकिएको छैन ।मन्त्रिमण्डल पुनर्गठनको हल्ला पनि छ ? के मन्त्रीहरू हेरफेर गर्ने तयारी भइरहेको हो ? मन्त्रिमण्डल पुनर्गठन प्रधानमन्त्रीको अधिकार क्षेत्रको कुरा हो । प्रधानमन्त्रीले कुन किसिमबाट सरकार अघि बढाउन चाहनुहुन्छ । मूलतः प्रधानमन्त्रीको योजना र सोचाइमा भर पर्ने हो । भखरै बजेट आयो । सांसदहरूले खर्च गर्न पाउने ६ करोडको विषयमा सर्वोच्चमा रिटसमेत परेको छ । संघीयतामा गयौं तर त्यसको मर्मविपरीत खर्च गर्ने कुरा किन सरकारले बजेटमा समेट्यो ? यो प्रश्न ठीक ढंगले आएन । सांसदले खर्च गर्न पाउने भन्ने होइन । यो निर्वाचन क्षेत्र पूर्वाधार कार्यक्रम हो । त्यहाँ सांसदले कुनै तोक लाउने खर्च गर्ने होइन । प्रतिनिधिसभा र राष्ट्रिय सभाका सांसदहरूले जिल्ला समन्वय समितिको समन्वयमा योजना छनोट हुने हो । सबै निर्वाचन क्षेत्रमा केन्द्रीय योजना पुग्दैनन् । त्यस्तै ठाउँमा अत्यावश्यक काम समन्वय गरेर गराउनका लागि त्यो रकम छुट्याइएको हो । सरकारले लोकतान्त्रिक अधिकार खुम्च्याउन खोजेजस्तो देखिन्छ । मिडिया काउन्सिल, राष्ट्रिय मानव अधिकार आयोग, सुरक्षा परिषद्सम्बन्धी विधेयकहरू यस्तै उद्देश्यले आएका हुन् कि जस्तो छ । सरकार कानुन बनाउने कुरामा किन यस्तो अनुदार ढंगले प्रस्तुत भइरहेको छ ? तर कतिपय टिप्पणी गर्ने साथीहरूले प्रस्तावित कानुनको ठ्याक्कै जे प्रावधान हो त्यो पढ्नु भएकै छैन । यसमा आरोप मैले लगाएको होइन, सम्मानपूर्वक टिप्पणी गरेको हो । एउटा विधिपूर्वक ल्याएका चीजहरू विधिपूर्वक नै टुंगिन्छन् । एउटा आग्रह राखेर मिडिया विधेयकका बारेमा टिप्पणी भएका छन् । त्यहाँ के चीजचाहिँ भएन ? त्यो भन्नुपर्यो । नभएको कुरा त सच्याउन सकिन्छ । मिडियालाई सम्मान गर्छु । पोजेटिभ कुरा पनि छन् । तर कतिपय आत्मघाती चीज पनि आएका छन् । मिडियाकै कारण मान्छेलाई आत्महत्याको तहसम्म पुर्याएको छ । मिडियाले चाहिँ कुनै जिम्मेवारी लिनुपर्दैन ? जवाफदेही हुनुपर्दैन ? दुनियाँमा लोकतान्त्रिक भनिएका मुलुकहरू अमेरिका, बेलायत, भारत, जापानमा मिडिया जिम्मेवार बनाउने कुरा छैन र ? नियमन गर्न खोजेको भन्दा पनि मिडिया जिम्मेवारीपूर्वक चल्नुपर्छ भनेको हो । मिडियाकै कारण पीडित भएको म नै एउटा भुक्तभोगी हुँ । राजाको शासनकालमा म मन्त्री हुँदै हिरासतमा पुगेको थिएँ । एकजना पत्रकार निमकान्त पाण्डेले त्यही बेला मेरोबारेमा ट्यांकीमा तीन करोड रुपैयाँ भेटियो भनेर लेखे । रेडियो, एफएम बन्द छन्, अखबार सेन्सर छन् । हामी हिरासतमा छौं । हाम्रोविरुद्धमा त्यसरी लेखिन्छ, कुनै जवाफदेही हुनुपर्दैन ? अनि मेरो सार्वजनिक सम्पत्ति क्षतविक्षत हुँदा चिरहरण हुँदा कुनै जवाफ दिनुपर्छ कि पर्दैन ? जनताको प्रतिनिधिबारेमा हूलहुज्जत हुन्छ । केपी ओलीका बारेमा कस्ता कुरा सामाजिक सञ्जालमा आएका छन् ? कुनै आपराधिक कुरामा दण्डित हुनुपर्छ कि पर्दैन ? मैले केही गलत गरें भने जेजे मन लाग्छ, धुल्याएर लेख्नुहोस् । जसरी मैले गलत गर्दा म दण्डित हुन्छु, त्यसरी गलत गर्ने अरू पनि दण्डित हुनुपर्छ । तपाईंहरूचाहिँ दण्डित हुनु नपर्ने ? मिडियाहरूलाई स्वतन्त्रताको पक्षमा हामी लडेर आएका हौं । लड्छौं । तर मिडिया पनि जवाफदेही त हुनुपर्यो नि ?मिडिया काउन्सिल अध्यक्षलाई सरकारले हटाउन सक्ने र पत्रकारलाई जरिवाना गर्ने जस्ता प्रावधान दुरुपयोग होला भन्ने चिन्ता छ । यसलाई राजनीतिक रूपमा कुनै मिडिया मन नपरेको अवस्थामा कारबाही गर्ने अस्त्र बनाइने हो कि ? यो तपाईंहरूको मनोगत निष्कर्ष हो । त्यत्तिकै कोही आउनेबित्तिकै मिडियाको घाँटी समाउन आउँछ र ? सरकार आवधिक हुन्छ, भोलि कांग्रेसको सरकार आयो र म कम्युनिस्ट पार्टीनिकट सञ्चारकर्मी भएर गलत लेखें भने दण्डित त हुनुपर्यो नि । राष्ट्रिय सुरक्षा परिषद्को काम कर्तव्य सम्बन्धमा प्रधानमन्क्रीको अधिकारलाई शत्तिशाली बनाएर विधेयक ल्याइएको छ । त्यसको पनि विरोध भइरहेको छ नि ?राष्ट्रिय सुरक्षाको कुरा हामीले एक अक्षर पनि थपेको होइन । विगतको सरकारको पालामा रक्षामन्त्रीले प्रस्ताव गरेर मन्त्रिपरिषद्ले निर्णय गरेर विधेयक संसद्मा पुगेको हो । त्यही चीज जस्ताको त्यस्तै ल्याएको हो । परिषद्मा प्रधानमन्त्री, रक्षामन्त्री, गृहमन्त्री, अर्थमन्त्री, परराष्ट्रमन्त्री मुख्य सचिव र प्रधानसेनापति हुन्छन् । मन्त्रिपरिषद्ले औपचारिक सिफारिस नगरी राष्ट्रपतिबाट सेना परिचालनको घोषणा हुँदैन । प्रधानसेनापतिलाई क्रस गरेर प्रधानमन्त्रीले भन्नेबित्तिकै त सेना परिचालित हुने होइन । अनि यो बिनाबातको कुरालाई बात बनाउने कुरा ठीक छैन । कथंकदाचित औपचारिक रूपमा परिषद्को बैठक नबस्दा प्रधानमन्त्रीले प्रस्तावसम्म मन्त्रिपरिषद्मा लैजाने भन्ने मात्र हो । सेनापतिलाई अलग गरेर सेना परिचालन हुँदैन । गत शुक्रबार अमेरिकाको रक्षा मन्त्रालयले इन्डो प्यासिफिक रणनीति सार्वजनिक गर्दै नेपाललाई पनि त्यसको साझेदार बनाउने उल्लेख गरेको छ । के नेपाल अमेरिकाको यो रणनीतिमा सामेल भएको हो ? कुनै पनि रिजनल वा ग्लोबल मिलिटरी एलायन्स मा नेपाल सामेल हुँदैन । यो स्पष्ट कुरा हो । हामी दुईपक्षीय रूपमा तालिम गर्छौं । नेपाल, भारत, पाकिस्तान, बंगलादेश अमेरिका, बेलायतसँग यस्तो तालिम चलेका छन् । कहिलेकाहीं संयुक्त तालिम पनि हुन्छन् । त्यसमा सहभागी हुन्छौं । तर कुनै एलायन्समा भने सामेल हुँदैनौं ।"
म्यानपावर व्यवसायी हडतालमा,"काठमाडौं  वैदेशिक रोजगार व्यवसायी संघले मलेसिया खोल्न र धरौटी रकमको ब्याज दिनुपर्नेलगायत ६ बुँदे माग पूरा नगरेको भन्दै कामदारको उडान शुक्रबारदेखि बन्द गरेका छन् । व्यवसायीले कामदारको उडान बन्द गर्दा त्रिभुवन विमानस्थल सुनसान बनेको छ । यात्रु नभएपछि फ्लाई दुबई र एयर अरेबियाले सोमबारको उडान रद्द गरेका छन् ।व्यवसायीले कतार, साउदी अरब, संयुक्त अरब इमिरेट्स (यूएई), कुवेत र बहराइनलगायत प्रमुख गन्तव्यमा जाने कामदारलाई नपठाएका हुन् । उनीहरूले टिकट खरिद गरेका छैनन् । रोजगारदाताद्वारा पठाइएको टिकटसमेत रद्द गरिदिएका छन् । श्रम, रोजगार तथा सामाजिक सुरक्षा मन्त्रालयले आफ्ना माग पूरा नगरेको भन्दै व्यवसायी संघले जेठ ९ मा प्रधानमन्त्री केपी शर्मा ओलीसमक्ष ज्ञापनपत्र बुझाएका थिए । उनीहरूले श्रम मन्त्रालयमाथि दबाब बढाउन कामदार नपठाएका हुन् । संघका अध्यक्ष रोहन गुरुङले जेठ २३ सम्म अन्तिम श्रम स्वीकृति पाएका कामदारलाई नपठाइने बताए । गत कात्तिक १२ मा मलेसियासँग श्रम सम्झौता भइसकेपछि खुला गर्नुपर्ने संघको माग छ । मलेसियाले निःशुल्क कामदार लैजाने सहमति जनाइसकेको ८ महिना भइसक्यो । कति र कसको संयन्त्रबीच रहन्छ भन्ने टाउको दुखाइको विषय होइन । दुवै पक्षले सम्झौताको पालना गर्नुपर्छ, गुरुङको भनाइ छ । सबै आर्थिक भारको जिम्मेवारी रोजगारदाताले बेहोर्ने सहितको नयाँ समझदारीमा भिसा, टिकट र संयन्त्रद्वारा लिइने शुल्कदेखि म्यानपावरलाई तिर्नुपर्ने सेवा शुल्कसमेत रोजगारदाताबाटै तिराउन मलेसिया तयार छ । तर, कुरो स्वास्थ्य संस्थाको विवादमा गएर अल्झेको छ । श्रम, रोजगार तथा सामाजिक सुरक्षा मन्त्रालयले मलेसियाबाट स्वास्थ्य संस्था छनोट गर्न अनुगमन टोली नआउँदा समय लागेको जनाएको छ । हाम्रा विशेषज्ञसहितको अनुगमन टोली फिल्डमै खटिएका छन् । छिटो खुलाउन हाम्रातर्फबाट कुनै ढिलाइ भएको छैन, श्रम प्रवक्ता नारायण रेग्मीले कान्तिपुरसँग भने, नेपालका तर्फबाट रोकिएको होइन । उनले दुवै देशका विशेषज्ञ टोलीबाट अनुगमन भएपछि मात्रै स्वास्थ्य संस्था छनोट हुने बताए । जति छिटो मलेसियाबाट टोली आउनेछ । त्यति छिटो खुल्नेछ । यसका लागि हामीले कूटनीतिक माध्यमबाट ताकेता गरिरहेका छौं, उनले भने । मलेसियाले तीन महिनाअघि मात्रै कामदारको स्वास्थ्य परीक्षण गर्ने विधि (एसओपी) पठाएको थियो । एसओपी पाएपछि श्रम मन्त्रालयले कामदारको स्वास्थ्य परीक्षण गर्न इच्छुक स्वास्थ्य संस्थालाई आवेदन मागेको थियो । हाल ४७ वटा संस्थाले आवेदन दिएका छन् । ती संस्था मलेसिया र नेपालका संयुक्त विशेषज्ञ टोलीले अनुगमन गरेपछि मात्रै छनोट हुनेछन् । मापदण्ड पुगेका स्वास्थ्य संस्था छानिएपछि मात्रै मलेसिया जाने कामदारको श्रम स्वीकृति खुल्नेछ, उनले भने, स्वास्थ्य संस्थाको संख्याभन्दा पारदर्शी र विधिको कुरा महत्त्वपूर्ण हो । हामीले संख्यामा प्रवेश गर्न खोजेको होइन, दुईचारवटा भए पनि फरक पर्दैन । संस्था छनोट पारदर्शी र विधिपूर्वक हुनुपर्यो । गत जेठ ९ मा मलेसियाका मानव संसाधनमन्त्री कुला शेराघनले जेठ १३ भित्र मेडिकलको गाँठो फुकाउनका लागि उपाय खोज्ने बताएका थिए । कामदारको स्वास्थ्य परीक्षणसहित भर्ना प्रक्रियासँगको विषय गृह मन्त्रालयसँग जोडिएको छ । गृह मन्त्रालयसँग छलफल गरी मलेसियाई मन्त्री शेराधनले जेठ १३ गते भित्र सल्टाउँछु, भन्नुभएको थियो, मलेसियाका लागि नेपाली राजदूत उदयराज पाण्डेले भने, जेठ १३ को तिथि कटिसकेको छ । हामी मलेसिया सरकारले दिने उपायको प्रतीक्षामा छौं । व्यवसायी संघले भने सूचीकृत मेडिकल सेन्टरबाटै स्वास्थ्य परीक्षण गर्ने गरी कामदार पठाउनुपर्ने माग राखेको छ । यसअघि संघले ३९ वटा संस्थाबाट सिन्डिकेट भएको भन्दै बन्द गर्न श्रम मन्त्रालयलाई दबाब दिएको थियो । पहिला ती संस्थालाई कामदारले नै शुल्क बुझाउनुपर्थ्यो । सम्झौतामा ती शुल्क रोजगारदाताले नै बेहोर्ने उल्लेख छ, पाण्डेले भने, कतारका लागि एउटा संस्थाबाट मेडिकल गर्न अनुमति दिइएको छ । मलेसियाका लागि ३९ वटा संस्थाबाट मेडिकल गर्दा कसरी सिन्डिकेट हुन्छ ? मलेसियाले कामदारको स्वास्थ्य परीक्षण गर्ने जिम्मा वेस्टिनेट कम्पनीलाई दिएको छ । वेस्टिनेटले नेपालमा ३९ वटा संस्था छनोट गरेको थियो । गृह मन्त्रालयसँग सम्झौता गरेअनुसार वेस्टिनेटको समय अझै डेढ वर्ष बाँकी छ, राजदूत पाण्डेले भने, गृहसँग सम्बन्धित विषय भएकाले मानव संसाधनमन्त्रीले समय माग्नुभएको हो । हामी सकारात्मक नतिजाको पर्खाइमा छौं । मलेसियामा ३ लाख ५४ हजार नेपाली कामदारमध्ये ४० हजार सुरक्षा गार्ड छन् । मलेसियाले नेपालबाट मात्रै सुरक्षा गार्ड लिने गरेको छ । नेपालबाट सुरक्षा गार्ड लैजान नपाउँदा पुराना सुरक्षा गार्ड स्वदेश फिर्न पाएका छैनन् । प्रमुख प्रतिपक्षी कांग्रेसका तर्फबाट श्रम, रोजगार तथा सामाजिक सुरक्षा मन्त्रालय हेर्ने छायामन्त्रीसमेत रहेकी सांसद डिला संगौला पन्तले प्रतिनिधिसभाको सोमबारको बैठकमा शून्य समय लिदै मलेसियाको वैदेशिक रोजगारी रोकिएसँगै लाखौं नेपाली युवा रोजगारीका लागि मलेसिया जान वञ्चित भएको भन्दै सरकारको ध्यानाकर्षण गराएकी छन् ।धरौटीमा ब्याज दिन मागसंघले वाणिज्य बैंकमा धरौटीबापत म्यानपावर कम्पनीले राखेको पैसाको ब्याज दिन र मर्जर हुने म्यानपावरलाई विशेष छुट, सुविधा र सहुलियत दिन माग गरेको छ । वैदेशिक रोजगार ऐनलाई संशोधन गरी धरौटी रकम बढाएपछि संघले ब्याज मागेको हो ।संशोधित ऐनअनुसार ३ हजारभन्दा कम कामदार पठाउने म्यानपावरले ५० लाख नगद र १ करोड ५० लाख रुपैयाँ बैंक ग्यारेन्टी, ३ देखि ५ हजारसम्म कामदार पठाउने म्यानपावरले १ करोड रुपैयाँ नगद र २ करोड बैंक धरौटी र ५ हजारभन्दा बढी कामदार पठाउने म्यानपावरले २ करोड रुपैयाँ नगद र ३ करोड रुपैयाँ बैंक ग्यारेन्टी राख्नुपर्ने बाध्यकारी नियम छ । भदौसम्म यो धरौटी नराख्ने म्यानपावरले कामदार विदेश पठाउन पाउने छैनन् । यसअघि ७ लाख रुपैयाँ नगद र २३ लाख रुपैया बैंक धरौटी राख्ने ब्यबस्था थियो । यसको ब्याज रकम कामदारको हितका लागि कल्याणकारी कोषमा राख्ने गरिएको छ । विमा कम्पनी र स्कुल, कलेजले पाउने सुविधा म्यानपावर व्यवसायीले समेत पाउनुपर्छ, अध्यक्ष गुरुङले भने, अन्यथा वैदेशिक रोजगार व्यवसायीहरूप्रति मात्रै अन्याय र विभेदपूर्ण व्यवहार गरेको ठहरिनेछ । प्रवक्ता रेग्मीले व्यवसायीले उठाएका सवालमा मन्त्रालय छलफल गर्न तयार रहेको बताए । म्यानपावर व्यवसायीका उचित मागहरूलाई सम्बोधन गर्न मन्त्रालय तयार छ, उनले भने ।"
धर्मप्रचारक विश्वविद्यालयसँग किन सम्झौता ?,"काठमाडौं  सत्तारूढ नेकपाका नेता एवं सांसद भीम रावलले प्रधानमन्त्री केपी शर्मा ओलीलाई मानार्थ विद्यावारिधि दिने दक्षिण कोरियाको काङनाम विश्वविद्यालयसित त्रिभुवन विश्वविद्यालयले शैक्षिक कार्यक्रम सञ्चालन सम्झौताबारे सरकारसँग जवाफ मागेका छन् । बजेटमा शिक्षामा सुधार गर्ने कुरा गर्ने तर व्यवहारमा भने धर्म प्रचारको आरोप लागेको संस्थासँग त्रिविले सम्झौता गर्ने ? उनले प्रतिनिधिसभाको सोमबारको बैठकमा आक्रोश पोखे । त्रिविले कोरियाको उक्त विश्वविद्यालय धर्म प्रचारमा जोडिएको भन्दै डेढ दशकअघिको सम्झौता तोडेको थियो । त्यही विश्वविद्यालयले गत बुधबार काठमाडौंमा प्रधानमन्त्री ओलीलाई मानार्थ विद्यावारिधि प्रदान गरेको थियो । त्यसपछि फेरि सम्झौता गरिएको छ । बजेटमाथिको प्रारम्भिक छलफलमा भाग लिने क्रममा प्रतिनिधिसभा बैठकमा सोमबार रावलले प्रश्न गरे, एउटा धर्म प्रचारक विश्वविद्यालयले किन प्राथमिकता पाउँछ ? त्रिविजस्तो संस्थाले किन त्यस्तो संस्थासँग सम्झौता गर्छ ? नेपालको संस्कृतिमाथि प्रहार गर्ने संस्थासँग किन सम्झौता गरियो ? रावलले अन्तर्राष्ट्रिय सम्बन्धका कुरा राम्रा गरिए पनि कुनै देशको राजदूतले भियना अभिसन्धिविरुद्ध खुलेआम गतिविधि गर्दा किन नरोकिएको भन्ने पनि प्रश्न गरे । बजेट भाषण भइरहेका बेला पोखरामा अन्तर्राष्ट्रियस्तरको संयुक्त सैनिक अभ्यास भएको उनले बताए । सीमा स्तम्भ भत्किएका छन् । जमिन मिचिएको छ । सीमाका बाटा भत्केका छन्, यसमा ध्यान जानुपर्छ, उनले भने । जनादेश प्राप्त सरकारबाट जनताले परिवर्तनको ठूलो अपेक्षा गरेको उल्लेख गर्दै उनले भने, राष्ट्रिय स्वाधीनता र राष्ट्रिय सुरक्षामा ख्याल राख्नुपर्छ । ललिता निवास जग्गा प्रकरणलाई लक्ष्य गर्दै उनले व्यक्तिले अनधिकृत रूपमा सार्वजनिक स्थल कब्जा गरेका घटना दुःखद रहेको बताए । प्रतिपक्षी कांग्रेसका सांसद प्रकाश रसाइली स्नेहीले शून्य समयमा प्रधानमन्त्री ओलीले दक्षिण कोरियाको धर्म प्रचारक विश्वविद्यालयबाट विद्यावारिधिको उपाधि लिएको भन्दै आपत्ति जनाए । गत वर्ष पनि प्रधानमन्त्री ओलीले १३ करोड खर्च गरेर धर्म प्रचारक संस्थासँग मिलेर कार्यक्रम गरेको उनको आरोप छ । नेकपाका नेता एवं सांसद अग्निप्रसाद सापकोटाले राजनीतिलाई वित्तीय भ्रष्टाचारबाट मुक्त गर्न संकल्प गर्नुपर्नेमा जोड दिए । सबै क्षेत्रमा बिचौलिया हाबी भएको उनको भनाइ छ । तिनीहरूले सत्तामा रहेका ठूल्ठूला नेतालाई घेराउ गरेको उनले उल्लेख गरे ।"
लोकसेवा विज्ञापन समावेशी बनाउन माग,"काठमाडौं  स्थानीय तहमा लोकसेवा आयोगमार्फत गर्न खोजिएको पदपूर्ति समावेशी नभएको विवाद चर्केको छ । विज्ञापन समावेशिताको सिद्धान्तअनुसार नभएको भन्दै सच्याउनुपर्ने मागको स्वर बढदै गएको छ । आयोगले ५ सय १५ स्थानीय तहका लागि गत बुधबार विभिन्न पदका लागि ९ हजार १ सय ६१ जनशक्ति माग गर्दै विज्ञापन गरेको छ । आयोगले एकैपटक धेरै संख्यामा जनशक्ति माग गरेर विज्ञापन गरेको सम्भवतः पहिलो हो । तर, ठूलो संख्यामा जनशक्ति मागिँदा समावेशी क्लस्टरका लागि भने यथोचित संख्या नछुट्याइएको विषय विवादित बनेको हो । समावेशी समूहका विभिन्न संघसंस्थाले त्यसको विरोध गरिरहेकै बेला सदनमा समेत त्यसको विरोध भएको छ । सोमबार संघीय संसदको राज्य व्यवस्था तथा सुशासन समितिले पनि त्यसप्रति चासो देखाएको छ । समितिले त्यस विषयमा सोमबार आयोगका पदाधिकारीसँग जानकारी लिएको थियो । त्यस्तै प्रतिनिधिसभाको बैठकमा कतिपय सांसदले आयोगले गरेको विज्ञापन संविधानअनुकूल नभएको उल्लेख गरे । राजपा सांसद प्रमोद साहले स्थानीय तहका लागि गरिएको विज्ञापन गर्दा आयोगले संविधान र कानुन मिचेको आरोप लगाए । सत्तारूढ दलकै सांसद प्रभु साहले यसअघि नै समावेशी पद्धतिअनुसार विज्ञापनलाई सच्याउनुपर्ने विज्ञप्तिमार्फत माग गरिसकेका छन् । निजामती सेवा ऐनको दफा ७ को उपदफा ७ ले खुला प्रतियोगिताबाट पूर्ति हुने पदहरूमध्ये ४५ प्रतिशत पद समावेशी समूहका लागि छुट्याउनुपर्ने भनेको छ । समावेशीका लागि छुट्याइने प्रतिशतलाई शतप्रतिशत मानी त्यसमध्ये महिला ३३, आदिवासीजनजाति २७, मधेसी २२, दलित ९, अपांगता भएका व्यक्ति ५ र पिछडिएका क्षेत्रका मानिसका लागि ४ प्रतिशत पद छुट्याउनुपर्ने व्यवस्था छ । सामान्य बुझाइमा आयोगले स्थानीय तहका लागि माग गरेको ९ हजार १ सय ६१ जनशक्तिको ४५ प्रतिशत समावेशी समूहका लागि हुनुपर्थ्यो । तर, त्यो भएन । मधेसी विद्यार्थी संघर्ष समितिका संयोजक देवनारायण यादवले ९ हजार १ सय ६१ जनशक्तिको माग हुँदा मधेसीका लागि ७६ संख्या मात्रै छुट्याइएको बताए । कुल सिटको आरक्षित ४५ प्रतिशतलाई शतप्रतिशत मनेर त्यसमध्ये २२ प्रतिशत मधेसीका लागि कोटा दिनुपर्नेमा १ दशमलव ८ प्रतिशत सिटमात्रै दिएको उनले उल्लेख गरे । २०६४ सालयता समावेशी प्रावधानअनुसार अयोगले विज्ञापन गर्दै आएको छ । आयोगकै तथ्यांकअनुसार गत आर्थिक वर्षसम्ममा समावेशी समूहबाट १६ हजार ९ सय ३९ जना उम्मेदवारहरू स्थायी नियुक्तिका लागि सिफारिस भएका छन् । गत आर्थिक वर्ष आयोगले कुल ७ हजार ७ सय १८ जनालाई स्थायी नियुक्तिका लागि सिफारिस गरेकोमध्ये ३ हजार २ सय ४४ जना समावेशी समूहका उम्मेदवारहरू परेका थिए । गत वर्ष समावेशी समूहबाट सिफारिस भएकाको संख्या ४२ प्रतिशत हो । आदिवासी जनजाति महासंघका उपाध्यक्ष गोविन्द छन्त्यालले ठूलो संख्यामा विज्ञापन गरिएका बेला समावेशी समूहका युवालाई त्यसबाट वञ्चित गराउन खोज्नु आपत्तिजनक भएको बताए । परिवर्तनका विभिन्न महत्त्वपूर्ण आधारहरूमध्ये राज्यका निकायका समानुपातिक समावेशी प्रतिनिधित्व पनि हो, संवैधानिक निकायबाटै त्यसको उल्लंघन गर्न खोजिएको छ, उनले भने, कानुनमै त्रुटि भए त्यसलाई सच्याएर समावेशी सिद्धान्तअनुसार विज्ञापन गरिनुपर्छ । अहिले गरिएको विज्ञापन मान्य हुन्न । उनले थोरै संख्याको कुरा नभएको भन्दै अहिलेको विज्ञापनमा कानुनको सामान्य हिसाबले पनि ४ हजारभन्दा बढी समावेशी सिट हुनुपर्ने बताए । तर, निकालिएको विज्ञापनमा २२ सय हाराहारी माक्रै समावेशी जनशत्तिको माग छ । त्यसमध्ये महिलाको संख्या उल्लेख्य छ । अन्य समूहका लागि मागिएको संख्या न्यून । राष्ट्रिय अपांग महासंघले पनि आयोगको विज्ञापन सच्याउनुपर्ने माग गरेको छ । राज्य व्यवस्था तथा सुशासन समितिका सभापति शशि श्रेष्ठले ठूलो संख्याको पदपूर्तिका लागि विज्ञापन माग गरिँदा समावेशी नभएको गुनासो आएपछि त्यसबारे आफूहरूको पनि ध्यानाकर्षण भएको बताइन् । आयोगका पदाधिकारीहरूसँग एक चरण छलफल गरेका छौं, मन्त्रालय र अन्य सरोकारवाला पक्षसँग छलफलपछि थप निर्णयमा पुग्नेछौं, उनले भनिन् । समितिको छलफलमा सांसदहरूले आयोगप्रति रोष प्रकट गरेका थिए । संघीय समाजवादी फोरमका सांसद रामसहाय यादवले कर्मचारी भर्ना प्रक्रिया संविधान र समावेशी सिद्धान्तको मर्मविपरीत रहेकाले त्यसलाई रोक्नुपर्ने माग गरेका थिए । सांसद बृजेश गुप्ताले कर्मचारी भर्नाको जिम्मेवारी प्रदेशलाई दिनुपर्ने बताएका थिए । आयोग अध्यक्ष उमेशप्रसाद मैनालीले कानुन हेरेरै काम गरेको भन्दै आयोगको निर्णयको समितिमा बचाउ गरेका थिए । मन्त्रिपरिषदको निर्णय र प्रचलित कानुनअनुसार नै विज्ञापन गरिएको भन्दै आयोगलाई विवादमा नपार्न उनको आग्रह थियो । आयोगले कानुनअनुसार ५ सय १५ वटै स्थानीय तहका लागि अलगअलग विज्ञापन गर्दा समावेशी सिट कम हुन पुगेको दाबी गर्दै आएको छ । आयोग प्रवक्ता सह सचिव किरणराज शर्माले विज्ञापन गर्दा संविधान र कानुनको हुबहु पालना गरिएको दाबी गरे । पद धेरै माग भएको देखिए पनि स्थानीय तहअनुसार एउटै पदमा न्यून संख्या माग भएकाले समावेशी कलस्टरका सबैका लागि सिट पुर्याउन नसकिएको उनले उल्लेख गरे । कर्मचारी समायोजन ऐनले आयोगले प्रदेश वा स्थानीय तह खुलाई विज्ञापन गर्नुपर्ने भनेकाले त्यसैअनुसार गरिएको उनले बताए ।"
एकै क्षेत्रमा दुर्घटना बारम्बार,"काठमाडौं  नेपाल प्रहरीको महानगरीय प्रहरी प्रभाग सानेपाका इन्स्पेक्टर हिक्मत थापा त्यहाँ खटिएको ६ महिना भइसक्यो । यो अवधिमा उनले धोबीघाटदेखि नयाँबाटो सडक खण्डमा दुर्घटना नभएको दिन विरलै छ । चक्रपथ विस्तारको काम सुरु भएयता यो आठ लेनको सडक खण्डका निम्ति दुर्घटना नियमितजस्तै भएको छ । यसैको एउटा शृंखला थियो, आइतबारको दुर्घटना र दुईको मृत्युको घटना । आइतबार झन्डै चार बजेको थियो । एकान्तकुनाबाट बल्खुतिर जाँदै गरेको बा १६ च ४७४३ नम्बरको स्कर्पियो स्वाट्टै मोडियो । विपरीत दिशाबाट लस्करै आइरहेका थिए बोलेरो, महिन्द्राको जिप र बा४३प ९८६३ नम्बरको पल्सर मोटरसाइकल । उक्त स्कर्पियो सुरुमा बोलेरोसँग ठोक्कियो, त्यसपछि महिन्द्रा जिपसँग अनि अन्तिममा मोटरसाइकलसँग जुध्यो । मोटरसाइकलमा सवार नेपाल कृषि पत्रकार प्रतिष्ठानका अध्यक्ष पत्रकार गोविन्द घिमिरे र चन्द्रमणि मुडभरी घटनास्थलमै ढले । प्रहरीले तुरुन्तै उनीहरूलाई नजिकै रहेको मेगा अस्पताल लग्यो । अवस्था चिन्ताजनक भएपछि अस्पतालले रेफर गर्यो र, उनीहरूलाई थापाथलीको नर्भिक अस्पताल पुर्याइयो । प्रहरीका अनुसार अस्पतालले उनीहरूलाई मृत घोषणा गर्यो । घटनालगत्तै पक्राउ परेका स्कर्पियो चालकले गाडीको टायर पन्चर भएको र अनियन्त्रित भएपछि दुर्घटना भएको बताएका छन् । घटनाको अनुसन्धानमा संलग्न एक प्रहरीले सीसीटीभी फुटेज हेर्दा गुडिरहेको गाडी अचानक स्वाट्टै मोडिएर विपरीत दिशाबाट आएका सवारीसँग ठोक्किन पुगेको देखिएको बताए । दुर्घटना गराउने गाडी अगाडिको टायर पन्चर भएको प्रहरीले बताएको छ । तर इन्स्पेक्टर थापाले घटनाबारे सूक्ष्म अनुसन्धान भइरहेकाले तत्काल केही भन्न नमिल्ने बताए । ट्राफिक प्रहरीका अनुसार चीन सरकारको अनुदानमा पहिलो चरणमा विस्तार भएको कोटेश्वरकलंकी सडक खण्डमा सबभन्दा बढी दुर्घटना हुने स्थान नै धोबीघाटनयाँबाटो सडक हो । थापाका अनुसार दुर्घटनाको मुख्य कारण तीव्र गतिभन्दा सडकको संरचना नै मुख्य हो । उनले अधिकांश दुर्घटनामा सडक काट्ने बटुवाहरू परिरहेको बताए । महानगरीय ट्राफिक प्रहरी महाशाखाले सोमबार दिउँसो अफिसियल ट्वीटर ह्यान्डलबाट एउटा सूचना प्रवाह गर्यो । उक्त सूचनामा कलंकीकोटेश्वर सडक खण्डमा गति सीमा निर्धारण गरिएको उल्लेख छ । महाशाखाले मुख्य लेनमा ५० किमि प्रतिघण्टा र सर्भिस लेनमा २० किमि प्रतिघण्टाको दरले गति निर्धारण गरेको छ । सोमबारदेखि उक्त सडक खण्डमा सवारीसाधनको गति मापन गरिरहेको महाशाखाले तोकिएको भन्दा धेरै गतिमा सवारी चलाउनेलाई सवारी तथा यातायात व्यवस्था ऐन २०४९ को परिच्छेद १० को दफा १६४ अनुसार कारबाही गर्ने जनाएको छ । महाशाखाका एसएसपी वसन्त पन्तले कान्तिपुरसँगको कुराकानीमा कोटेश्वरकलंकी सडक खण्डमा बढेको दुर्घटना न्यूनीकरण गर्न सोमबारदेखि नै एक साता लामो अभियान सुरु गरिएको बताए । पहिलो साता ट्राफिकले गति निर्धारणसम्बन्धी सूचना प्रवाह गर्ने र त्यसपछि सवारीको गति पत्ता लगाउने लेजर गन लिएर बसेका ट्राफिकले तोकिएको भन्दा धेरै गतिमा सवारी हाँक्नेहरूलाई कारबाही गर्ने बताए । ट्राफिक प्रहरीले उपत्यकाका धेरै दुर्घटना हुने स्थानहरूलाई ब्ल्याक स्पट पनि तोकेको छ । एसएसपी पन्तका अनुसार धेरै दुर्घटना हुने ब्ल्याक स्पटमध्ये आइतबार दुर्घटना भएको स्थान पनि एक हो । उनले तीव्र गति, आवश्यक ट्राफिक चिह्न र ट्राफिक बत्तीको अभावमा दुर्घटना निरन्तर भइरहेको बताए । उनले भने, उक्त क्षेत्रमा केही पूर्वाधार थप्नैपर्ने देखिन्छ । त्यो भनेको आकाशे पुल, फुटपाथ र मुख्य सडक छुट्याउने बार र ट्राफिक चिह्न हो । तर तीव्र गति मात्रै यो क्षेत्रमा दुर्घटनाको मुख्य कारण होइन । उक्त क्षेत्रमा खटिएका एक ट्राफिक प्रहरीले कान्तिपुरसँगको कुराकानीमा त्रुटिपुर्ण सडक संरचना, ओभरहेड ब्रिजको कमी, सडकछेउमा अपर्याप्त बत्ती र सडक संकेतको अभाव मुख्य कारण रहेको बताए । त्यसो त इन्स्पेक्टर थापा पनि सडकको संरचनागत त्रुटि नै दुर्घटनाको मुख्य कारण भएको तर्कसँग सहमत छन् । उनका अनुसार धोबीघाटनयाँबाटो सडक खण्डको तीनचार सय मिटर खण्डमा उकालो, ओरालो र थोरै घुम्ती छ । उनले भने, रातिको समयमा पैदलयात्रु दायाँ बायाँ हेर्दै बाटो काट्न बाध्य छन् । अनि त्यही बेला सवारी दुर्घटनामा पर्ने गरेको देखिन्छ ।२२ चैतमा जनक शिक्षा सामग्री केन्द्र लिमिटेडको ट्रक पनि आइतबार सडक दुर्घटना भएको स्थाननजिकै दुर्घटनामा परेको थियो । स्कुटरलाई बचाउन खोज्दा अनियन्त्रित भएको गाडीले तरकारी बोकेर गुडिरहेको भ्यान किचेको थियो । त्यति बेला भ्यानमा सवार तीनमध्ये दुईजनाको मृत्यु भएको थियो । इन्स्पेक्टर थापाको बुझाइमा सडक संरचना तयार भए पनि पर्याप्त ट्राफिक संकेतको अभाव पनि दुर्घटनाको एउटा कारण देखिन्छ । डेढ महिनाअघि मात्रै उक्त क्षेत्रमा फ्रहरीको सक्रियतामा तीनवटा जेब्रा त्रसिङ राखिएको थियो । उनले भने, सधैँ दुर्घटना भइरहने यो सडक खण्डबारे अब फरक तरिकाले नसोची नहुने भइसक्यो ।"
पर्ती जग्गामा प्लटिङ,"ललितपुर  धापाखेल नागदह हाइटमा सार्वजनिक जग्गा मिच्दै हाउजिङ बन्न थालेपछि स्थानीय विरोधमा उत्रेका छन् । सीजी प्रोपर्टिज कम्पनीले सार्वजनिक जग्गा मिचेर प्लटिङ गरेको हो । कम्पनीले कित्ता नम्बर ५८, ३८, ४१ र ७९ को एक रोपनी १३ आना २ पैसा पर्ती जग्गा हडपेको स्थानीयको दाबी छ । ललितपुर महानगरपालिका२४ वडाध्यक्ष दिनेश कार्कीले डेभलपरलाई प्लटिङमा हाउजिङ बनाउन स्वीकृति दिएपछि स्थानीय बासिन्दाले विरोध गरेका हुन् । वडाध्यक्ष कार्कीले आफ्नै अध्यक्षतामा बसेको बैठकको निर्णयविपरीत सिफारिस दिएका हुन् । २०७४ पुसमा कार्कीको अध्यक्षतामा उक्त विवादित जग्गाबारे बैठक बसेको थियो । बैठकको निर्णयमा स्थानीय, सीजीका प्रतिनिधि बसेर फिल्ड निरीक्षण गर्ने र आवश्यक छलफल गरी के कसरी गर्दा उचित हुन्छ सोहीअनुकूल छलफल गर्ने र स्थानीयबाट समेत राय सुझाव लिई अगाडि बढ्ने निर्णय भएको थियो । सीजीका प्रतिनिधि सञ्जय ठाकुर, राम विष्ट र रामऔतार यादव उपस्थित थिए । तर, स्थानीयसँग छलफल नै नगरी कार्कीले गुपचुप रूपमा २०७५ असार २२ मा डेभलपरको हाउजिङ प्लानिङअनुकूल सार्वजनिक जग्गा कम्पनीको नामको जग्गासँग सट्टापट्टा गर्न सिफारिस दिएको थियो । स्थानीय मखुण्डोल टोल सुधार समितिले भने सिफारिसप्रति विरोध जनायो । प्लानिङभित्रका सार्वजनिक जग्गा स्थानीयसँग छलफल नगरीकन चलाउन नपाउने कानुनी प्रावधान भएको भन्दै ललितपुर महानगरपालिका, २४ नम्बर वडा कार्यालय, काठमाडौं उपत्यका नगर विकास प्राधिकरण, जिल्ला आयुक्तको कार्यालय ललितपुरमा उनीहरूले ज्ञापनपत्र बुझाए । समिति अध्यक्ष नवीनकुमार खड्काले आर्थिक प्रलोभनमा परेर वडाअध्यक्षले सिफारिस दिएको आरोप लगाए । सिफारिस दिन २५ लाख रुपैयाँ चलखेल भएको छ, उनले भने, तर, कुनै पनि हालतमा सार्वजनिक जग्गा स्थानान्तर गर्न दिँदैनौँ । उनले जबर्जस्ती गरेमा अदालत जाने बताए । सीजीले हाइटमा पर्ने सार्वजनिक जग्गा डोलमा लगेर प्लट मिलन गर्न खोजिएको छ, उनले भने । ललितपुर महानगर २४ वडाध्यक्ष कार्कीले स्थानीयलाई जग्गा स्थानान्तरणको विषयमा छलफल गर्न पटकपटक बोलाउँदा पनि उपस्थित नभएकाले सिफारिस दिन बाध्य बनेको दाबी गरे । स्थानीयले गर्ने छलफलमा मलाई निमन्त्रणा दिने गरेको छैन, उनले भने, एकलौटी ढंगबाट गाउँ भेला गरी गरिएको निर्णय मान्य छैन । उनले सीजीले प्लानिङ गरेको ठाउँमा पहिला रोयल गोर्खाज हाउजिङ कम्पनीले गरेको बताए । त्यति बेला गोर्खाजले टोल सुधार समितिलाई सामाजिक काम गर्न भनी ३० लाख रुपैयाँ दिएको थियो, उनले भने, समितिले त्यसको हिसाबकिताब पनि देखाएको छैन । सीजीका प्रतिनिधि सञ्जय ठाकुरले प्लानिङको मस्यौदा स्थानीयलाई पठाएको दाबी गरे । उनीहरूले प्रतिक्रिया दिएन, उनले भने, हामीले सरोकार राख्ने वडा कार्यालयसँग मात्र हो । वडाले दिएको सिफारिसमा साविक धापाखेल गाविस वडा नम्बर ८ख र ९ख मा पर्ने गोरेटोलगायत अन्य बाटो, सार्वजनिक जग्गा डेभलपरको माग र नक्साबमोजिम गर्न दिने उल्लेख छ । सिफारिसमा पर्ती जग्गा कित्ता नम्बर ३५ को ४ आना भने यथास्थानमा राख्ने भनिएको छ । स्थानीयको भने प्लटिङभित्र पर्ने सबै सार्वजनिक जग्गा कित्ता नम्बर ३५ मा नै प्लट मिलान गर्नुपर्ने माग छ । वडा कार्यालयले सीजीसँग गरेको सम्झौता भने कित्ता नम्बर ३८, ४१ र ७९ को जग्गा प्लानिङको पश्चिमतर्फको कित्ता नम्बर ५५५ को सरोफेरोमा एकीकृत गर्ने उल्लेख छ ।सम्झौताको बुँदा नम्बर १० मा जग्गा सट्टापट्टाको कामले कानुनी मान्यता प्राप्त गरेको ३५ दिनभित्र काम सुरु गर्नुपर्ने र काम गर्न मखुण्डोल टोल सुधार समिति, वडा कार्यालय र कम्पनीबीच समन्वय गरी कामको जिम्मेवारी दिइने उल्लेख छ । तर, टोल सुधारलाई बिनाजानकारी जस्तापाताले पर्खाल लगाएको भन्दै केही दिनअघि स्थानीयले भत्काए । सम्झौताको बुँदा नम्बर १३ मा सर्तको संशोधन गर्नुपरेमा दुवै पक्षको आपसी सहमतिमा गर्न सक्ने उल्लेख छ । अहिले समितिले सम्झौताका सर्त संशोधन गर्न माग राख्दै आएको छ । यसमा नगर विकास प्राधिकारणले पनि भूमिकाले खेल्नुपर्ने स्थानीयको भनाइ छ । काठमाडौं उपत्यका नगर विकास प्राधिकरण जिल्ला आयुक्तको कार्यालय ललितपुरका इन्जिनियर पूर्ण महर्जनले वडा कार्यालय र सीजीबीच भएको सम्झौता संशोधन गरेर ल्याएमा पुनः त्यहीअनुसार फाइल अगाडि बढाउन सकिने बताए । हामी संशोधन गर्न दबाब दिने निकाय होइन, उनले भने, त्यो त स्थानीयले दिनुपर्छ । उनले वडा कार्यालयको सिफारिसका आधारमा जग्गा प्लट मिलन गर्न फाइल नापी तथा मालपोत कार्यालयमा पठाएको बताए । आधिकारिक पमा सिफारिस आएपछि हामीले फाइल रोक्ने मिल्दैन, उनले भने ।"
क्षमताभन्दा ३ गुना बढी थुनुवा,"मकवानपुर जिल्ला प्रहरी कार्यालय मकवानपुरमा क्षमताभन्दा तीनगुणा बढी थुनुवा रहेका छन् । करिब ४० जना क्षमता रहेको प्रहरी थुनुवा कक्षमा हाल १ सय १८ जना रहेका छन् । पछिल्लो समय लागूऔषध कारोबारमा संलग्न पक्राउ पर्ने दर बढेसँगै प्रहरीको थुनुवा कक्ष भरिएको हो । दैनिक एक सय १० भन्दा बढी थुनुवा त्यहाँ बसिरहेका छन् । जसको कारणले गर्दा हामीलाई समेत समस्या भइरहेको छ, जिल्ला प्रहरी कार्यालय मकवानपुरका प्रहरी प्रहरी नायव उपरीक्षक यज्ञप्रसाद भट्टराईले भने, हामीले उनीहरूको हेरविचार र सुरक्षामा धेरै प्रहरी परिचालन गर्नु परिरहेछ । प्रहरीले दैनिकजसो मुद्दा खेपिरहेका करिब ४० जनालाई अदालत लैजाने ल्याउने गरिरहेको उनले बताए । दैनिक अदालत लैजाँदा एकजना थुनुवासँग एकजना प्रहरी पठाउनुपर्ने हुन्छ । भित्र रहेका सवै मुद्दा नै खेपिरहेका छन् । केही सामान्य झगडा र मादक पदार्थ सेवन गरेका एकदुई दिन बसेर सहमतिपश्चात् छुट्ने गरेका छन् ।, उनले थुनवा कक्ष भरिभराउ भएको विषयमा माथिल्लो निकायलाई जानकारी रहेको बताए । थुनुवा कक्ष बढाउनुको विकल्प छैन । शौचालयको प्रयोग गर्न, सुत्न, बस्नसमेत पालैपालो गर्नुपर्ने अवस्था सिर्जना भइरहेको छ, उनले भने ।"
ट्रमा सेन्टर आफैं ऋणको ट्रमामा,"काठमाडौं आकस्मिक उपचारको मुख्य केन्द्र राष्ट्रिय ट्रमा सेन्टर १४ करोड ऋणमा डुबेको छ । औषधि र उपकरण खरिदको भुक्तानी तिर्न नसक्दा अस्पताल ऋणमा डुबेको हो । अस्पतालका पूर्वपदाधिकारीले कोटेसन (५ लाखभन्दा कम पैसा) मा खरिद गरेका औषधि र उपचारजन्य सामग्रीको हिसाब छिनोफानो नगरी गएका कारण अस्पताल पुरानै ऋणमा अल्झिरहेको हो । अक्सिजन, प्रयोगशालामा प्रयोग हुने केमिकल, एक्सरे र उपकरण खरिदको पुरानो हिसाब चुक्ता गर्न बाँकी भएको अस्पतालका प्रमुख मेडिकल सुपरिटेन्डेन्ड डा प्रमोद यादवले बताए । उनले भने, पुरानो पैसा तिर्न नसकेकै कारण सप्लायर्स फर्म नयाँ सामान दिन मानेका छैनन् । कति फर्मले सामान दिन बन्द गरिसके । अस्पतालको आम्दानी कम भएकाले स्वास्थ्य मन्त्रालयले नै अस्पतालको ऋण तिरिदिनुपर्ने उनले बताए । अस्पतालले गत वर्ष २१ करोड लगानीमा भित्र्याएको इन्ट्रा अपरेटिभ न्युरो सिटीस्क्यान उपकरणको ३० प्रतिशत लगानी खर्च तिर्न सकेको छैन । बाँकी पैसा तिर्न नसकेको र अदालती झमेलाका कारण बहुउपयोगी उपकरण अस्पतालमै थन्किएको छ । डा यादव भन्छन्, यो उपकरणको झमेला छिनोफानो गर्न सकेमा बिरामीले विशिष्ट सेवा पाउँथे । एउटै समस्याको दोहर्याएर गर्नुपर्ने शल्यक्रियाको समस्या समाधान हुन्थ्यो । पुरानो हिसाब चुक्ता गर्न नसक्दा सलायर्स फर्महरूले नयाँ कारोबर गर्न नमानिरहेको उनले बताए ।दुर्घटना, हिंसा, चोटपटकका कारण घाइते भएका र जलेका बिरामीका लागि आकस्मिक सेवा दिने यो अस्पतालले विशेषगरी हाडजोर्नी तथा नसा, मुटु शल्यचिकित्सा, मेरुदण्ड र प्लास्टिक सर्जरी, नाक, कान, घाँटी र दन्त शल्यचिकित्साजस्ता सेवा दिइरहेको छ । नेपालमा सवारी दुर्घटना मृत्युको चौथो कारण बनेको अवस्थामा मृत्युदर घटाउन यस्तो विशेष अस्पतालकको आवश्यकता छ । ऋणकै कारण अस्पताल धराशायी बनाउन नहुने डा यादवको भनाइ छ । २ सय शैयाको यो अस्पतालमा दिनहुँ घाइते बिरामीको चाप बढदो छ । बिरामीको चापअनुसार उपकरण र जनशक्ति बढ्न नसक्नुले पनि अस्पताललाई उत्तिकै धराशायी बनाइरहेको छ । अस्पताल सञ्चालनका सुरुवाती दिनमा दैनिक ३ सय बिरामी आउँथे भने चाप बढेर अहिले ७ सयसम्म पुगिसके । यो अस्पतालको स्थापना भएसँगै चोटपटक र दुर्घटनामा परेका बिरामीले निजी अस्पतालमा महँगो खर्च तिरेर उपचार गर्नुपर्ने बाध्यता कम भएर गएको छ । अस्पताललाई अझै विस्तारित गर्न आईसीयू कक्ष, शल्यकक्ष र जनशक्ति बढाउनुपर्ने देखिन्छ । विगत तीन वर्षको तथ्यांक हेर्दा अस्पतालमा शल्यचिकित्सा सेवा बढदै गइरहेको देखिन्छ । तीन वर्ष पहिले वार्षिक १ हजार ४ सय शल्यक्रिया हुन्थे भने गत वर्षको असारदेखि चैतसम्ममा झन्डै पाँच हजारको शल्यक्रिया भएको छ । अस्पतालमा दैनिक १२ शल्यक्रिया हुने गरेको छ । भौतिक संरचना, उपकरण र जनशक्ति बढाउन सकेमा उपचार सेवा थप्न सकिने डा यादव बताउँछन् । डाक्टर, नर्स र पारामेडिक्स गरी एक सय प्राविधिक कर्मचारी थप्न आवश्यक रहेको उनले बताए ।"
ड्रोनबाटै खकार नमुना,"प्यूठान  स्वास्थ्यचौकीदेखि घर टाढा छ । स्वास्थ्य जँचाउन लैजाने मान्छे छैन । हिंड्डुल गर्न सकिँदैन । अब यस्ता समस्या हुँदैमा क्षयरोग परीक्षण नरोकिने भएको छ । प्यूठानमा ड्रोनले खकारको नमुना स्वास्थ्य संस्थासम्म पुर्याउँछ । स्वास्थ्य तथा जनसंख्या मन्त्रालयका प्रवक्ता महेन्द्रप्रसाद श्रेष्ठले आइतबार प्यूठान नगरपालिका४, बिजुवारबाट ड्रोन उडाएर नमुना संकलन कार्यको सुरुआत गरेका छन् । बिजुवारबाट उडेको ड्रोनले १० मिनेटमा प्यूठान नगरपालिका७ स्थित खप्रेङखोलाको धर्मावती स्वास्थ्यचौकीमा पुगेर बिरामीको खकारको नमुना ल्याएको थियो । स्वास्थ्य संस्थाबाट नमुना संकलन गरेपछि ड्रोनले परीक्षणका लागि विशेषज्ञ अस्पतालमा पुर्याउने गर्छ । ड्रोनमा खकारका नमुना राख्ने र उडाउने तालिम स्वास्थ्य संस्थाका कर्मचारीलाई दिइएको जिल्ला जनस्वास्थ्य कार्यालयले जनाएको छ । दुर्गम क्षेत्रमा रहेका क्षयरोगीको पहिचान गरेर उपचार गर्न बिराट नेपाल मेडिकल ट्रस्टको आर्थिक तथा प्राविधिक सहयोगमा ड्रोन प्रयोगमा ल्याइएको जनस्वास्थ्य प्रमुख विशाल सुवेदीले बताए । सन् २०५० सम्म क्षयरोग उन्मूलन गर्ने लक्ष्यअनुसार काम गरिरहेको उनले बताए । नयाँ प्रविधिबाट रोग पत्ता लगाउन र उपचार गर्न सहज हुने उनले बताए । क्षयरोग नियन्त्रण गर्न ड्रोन प्रयोगले धेरै फाइदा पुग्ने विश्वास गरेका छौँ, उनले भने, यसले स्वास्थ्यकर्मीमा नयाँ उत्साह थपेको छ । एक वर्ष परीक्षण अवधि रहने र सफल भए कार्यक्रम थप गर्ने सुवेदीले बताए । जिल्लाको स्वर्गद्वारी र प्यूठान नगरपालिकामा ड्रोनको प्रयोग भइरहेको सुवेदीले बताए । जिल्लामा दुइटा ड्रोनबाट खकार संकलन र औषधि ढुवानी गर्न थालिएको फलाइङ ल्याब ड्रोन नेपाल प्रालिका संयोजक उत्तम पुडासैनीले बताए । उनका अनुसार एउटा ड्रोन जिल्ला अस्पताल बिजुवार र अर्को प्राथमिक स्वाथ्य केन्द्र भिंगृमा रहनेछ । दुवै स्थानीय तहका स्वास्थ्य संस्थामा परीक्षण उडान गरिसकेका छौँ, उनले भने, ड्रोन उडाउन समस्या छैन । स्थानीय तह, प्रदेश र केन्द्रको सञ्चार र गृह मन्त्रालयबाट स्वीकृति लिएर जिल्लामा ड्रोनमार्फत औषधि र खकारको नमुना ढुवानी गर्न थालेको उनले बताए ।ड्रोनले एकपटकमा सात किलोसम्म ढुवानी गर्न सक्ने पुडासैनीले बताए । ३० मिनेटसम्म ड्रोन उडाउन सकिन्छ, उनले भने, प्रतिमिनेट एक किमि दूरी पार गर्छ । जनस्वास्थ्यको तथ्यांकअनुसार जिल्लामा ३८९ क्षयरोगी छन् । प्यूठान नगरपालिकामा ८१ र स्वर्गद्वारीमा ६१ जना बिरामी छन् । प्यूठान अस्पताल बिजुवार र प्राथमिक स्वास्थ केन्द्र भिंगृमा जोन एक्स्पर्ट मेसिनबाट क्षयरोग परीक्षण गर्न थालिएको छ । स्मार्ट पिलबक्समा औषधि राखेर जिल्लाका ५८ स्वास्थ्य संस्थाका स्वास्थ्यकर्मीको प्रत्यक्ष निगरानीमा औषधि खुवाउने योजना छ, जनस्वास्थ्य प्रमुख विशाल सुवेदीले भने, बक्समा चिप्स प्रयोग गरिने भएकाले बिरामीले औषधि खाएनखाएको निगरानी गर्न सकिन्छ ।"
अपमानजन्य बोलेपछि पक्राउ र यातना,"सुर्खेत  जेठ १६ गते बिहान ८ बजे बुटवलमा भेटौँ, कान्तिपथ विश्व हिन्दु महासंघको हलमा । फेसबुकमा यस्तो लेखेकै दिन ज्ञानेन्द्र शाही जेठ १५ गते सुर्खेतबाट पक्राउ परे । कारण थियो एक महिनाअघि एउटा अनलाइनमार्फत सुर्खेत र कर्णालीका पत्रकारलाई गरिएको गालीगलौज तथा अभद्र अभिव्यक्ति । भ्रष्टाचारविरुद्ध बोलेकै कारण पक्राउ गरिएको भन्ने भ्रम फिँजाइएको रहेछ, सोमबार वीरेन्द्रननगरमा पत्रकार सम्मेलन गर्दै कर्णाली प्रदेश प्रहरी प्रमुख डीआईजी महेशविक्रम शाहले भने, पत्रकार महासंघको उजुरी र सुर्खेत जिल्ला अदालतबाट प्राप्त पक्राउ अनुमतिपत्रका आधारमा गिरफ्तार गरिएको हो । जुम्ला सिँजाका शाही एसएलसीपछि २०६३६४ सालमा काठमाडौंको त्रिचन्द्र क्याम्पसमा आईएस्सी पढ्न गए । त्यसपछि चार्टर्ड एकाउन्टेन्ट (सीए) पढ्न भारत गए । दाइ नाता पर्ने टोपबहादुर बुढाका अनुसार भारतको नाकाबन्दीविरुद्ध बोलेकै कारण उनी अध्ययनरत विश्वविद्यालयले त्यहाँबाट निष्कासन गर्यो । दिल्लीबाट फर्केपछि उनले केही समय राष्ट्रका लागि एक दिन अभियान चलाए । विभिन्न जिल्लामा समूह गठन गरे । पछिल्लो समय भ्रष्टाचारविरुद्ध नारासहित शाहीलगायतले नेपालका लागि नेपाली अभियान चलाएका छन् । अभियानमा अभिवक्ताद्वय सुरेन्द्र भण्डारी र बालकृष्ण न्यौपाने पनि छन् । अभियानले जेठ ९ मा काठमाडौं बानेश्वरमा नागरिक सभा गरेको थियो जसमा नायिका रेखा थापा र सुरेन्द्र केसी अतिथि वक्ता थिए । केसीले अभियानको दृष्टिकोण र सञ्चालन प्रक्रिया स्पष्ट नपाएपछि आफूले वास्ता गर्न छाडेको बताए । शाही पक्राउ प्रकरण यही अभियानसँग जोडिएको छ । सोही अभियान लिएर सुर्खेत आएका उनले वैशाख १८ गते वीरेन्द्रनगरमा पत्रकार सम्मेलन गरे । पत्रकार महासंघका पदाधिकारअनुसार उनले कसैलाई खबर गरेनन् । साँझ उल्टै एउटा अनलाइनमा भिडियोमार्फत सुर्खेत र कर्णालीका पत्रकार कुकुर हुन्, भ्रष्टाचारीका दलाल हुन् भन्ने टिप्पणी गरे । पत्रकार महासंघ कर्णाली प्रदेशले विद्युतीय कारोबार ऐनअन्तर्गत कारबाही माग्दै उजुरी दिएको बताउँदै अध्यक्ष दुर्गा थापाले भने, अभिव्यक्ति स्वतन्त्रताको नाममा कसैलाई पनि आघात पुग्ने गरी बोल्ने छुट छैन । यातनाले चर्चाजेठ १५ गते फक्राउ परेलगत्तै रात्रिबसमा काठमाडौं पठाइएका शाहीको भोलिपल्ट एउटा भिडियो भाइरल भयो । वीर अस्पतालको ट्रमा सेन्टरमा उपचार गराइरहेका उनले सुर्खेत प्रहरीले हिरासतमा निर्मम यातना दिएको र बसमा पनि अमानवीय व्यवहार गरेर काठमाडौं पुर्याएको बताए ।संकटकालमा समेत कसैले यति धेरै यातना पाउँदैनथे, उनले भिडियोमा भने, बसमा उल्टो हत्कडी लगाएर, नांगो खुट्टा काठमाडौं ल्याइयो । उनले भ्रष्टाचारविरुद्ध बोलेकै कारण आफूमाथि अन्याय भएको बताएका छन् । प्रहरीले भने उनलाई यातना नदिएको, बरु पक्राउको क्रममा उल्टै प्रहरीमाथि आक्रमण गरेर भाग्न खोज्दा नियन्क्रणमा लिने त्रममा चोटपटक लागेको बताएको छ । सोमबार प्रदेश प्रहरी प्रमुख डीआईजी शाहले शाही र उनका समर्थकको प्रहारबाट प्रहरी निरीक्षक नीरञ्जन घिमिरेसहित ६ प्रहरी घाइते भएका बताए । सुर्खेत प्रहरीले शाहीलाई हिरासत कक्षमा समेत नराखी सोधपुछ गरेर काठमाडौं पठाएको छ, अनि उनलाई हिरासतमा कसरी यातना दिइयो ? उनले नै कानुन हातमा लिई प्रहरीमाथि आक्रमण गरे, भाग्न खोजे । कार्यक्रमस्थलबाट नियन्त्रणमा लिन खोज्दाको भिडियो, जिल्ला प्रहरी कार्यालयभित्र ल्याउँदै गर्दा र हिरासतभित्रको सीसीटीभी फुटेज हेर्दा यसबारे स्पष्ट हुने उनले दाबी गरे ।पत्रकारमाथि दुर्व्यवहारशाही पक्राउ परेपछि समर्थकले सामाजिक सञ्जालमार्फत पत्रकारलाई गालीगलौज गरेका छन् । पत्रकार महासंघ कर्णाली अध्यक्ष थापा, सुर्खेत जिल्ला अध्यक्ष गणेशकञ्चन भारती, नागरिक दैनिकका कर्णाली प्रदेश संयोजक नगेन्द्र उपाध्याय र लोकान्तर अनलाइनका शेरबहादुर थापामाथि यस्तो व्यवहार भएको भन्दै महासंघले दोषीमाथि कारबाहीको माग गरेको छ । ज्ञानेन्द्र शाहीले सामाजिक सञ्चालको दुरुपयोग गरी सार्वजनिक गरिएका सामग्री अभिव्यक्ति स्वतन्त्रताको उपभोगमात्रै हो भनेर भन्न सकिँदैन, उनका अभिव्यक्तिले कर्णाली प्रदेशका पत्रकारको आत्मसम्मानमा चोट पुग्नुका साथै असुरक्षा पैदा भएको छ, महासंघका केन्द्रीय महासचिव रमेश विष्टद्वारा जारी विज्ञप्तिमा भनिएको छ, सामाजिक सञ्जालबाट अफवाह फैलाउनेविरुद्ध कानुनी कारबाही गर्न र सञ्चारकर्मीको सुरक्षामा ध्यान दिन महासंघ सम्बन्धित निकायसमक्ष माग गर्दछ । नागरिक अधिकारकर्मीले भने उनीमाथि कुटपिटको विरोध गर्दै बोलेकै आधारमा उनीमाथि साइबर अपराध मुद्दा लगाउनु गलत भएको बताएका छन् । फ्रिडम फोरमले काठमाडौंमा भनेअनुसार कसैको गाली बेइज्जती भएको भए सोहीअनुसार देवानी मुद्दा चलाउन सकिन्थ्यो ।"
बजेट अर्थहीन : बिजुक्छे,"भक्तपुर  नेपाल मजदुर किसान पार्टी (नेमकिपा) का अध्यक्ष नारायणमान बिजुक्छेले सरकारले ल्याएको हालैको बजेट कनिका छरेजस्तो मात्रै भएको बताएका छन् । पार्टीको विदेश सम्बन्ध विभागले राष्ट्रिय तथा अन्तर्राष्ट्रिय परिस्थितिका बारेमा जानकारी दिन सोमबार सूर्यविनायकमा आयोजित पत्रकार सम्मेलनमा बिजुक्छेले यस्तो बजेट अर्थहीनको भएको बताएका हुन् ।कार्यक्रममा अध्यक्ष बिजुक्छेले राजनीतिक दलहरूमा सोच नभएका कारण यस्तो भएको बताए । वृद्ध भत्ता १ हजार बढाउनुको सट्टा वृद्धवृद्धालाई उचित स्वास्थ्योपचार सेवाको व्यवस्था गर्न सके अर्थपूर्ण हुने उनले बताए । भ्रष्टाचारीलाई अपराधअनुसार मृत्युदण्डको सजायसमेत दिने कानुनी व्यवस्था गर्न पार्टीले आगामी आर्थिक वर्ष ०७६७७ को नीति तथा कार्यक्रममा संशोधन दर्ता गरेको समेत जनाएको छ । नेकपाको वर्तमान सरकार कम्युनिस्ट सरकार नभएको दाबी गर्दै उनले भने, नामले होइन, कम्युनिस्ट व्यवहारले हुन्छ । कम्युनिस्ट सरकार भएको भए योग्यताअनुसारको काम र कामअनुसारको ज्यालाको बन्दोबस्त हुनेसमेत उनले बताए । फरक प्रसंगमा बिजुक्छेले प्रेस स्वतन्त्रतालाई कुण्ठित गर्न नहुने पक्षमा आफनो पार्टी रहेको बताए । विदेशी परिस्थितिबारे जानकारी दिँदै अमेरिकी साम्राज्यवादको खुला रूपमा विरोध हुनुपर्ने आवश्यकता उनले औंल्याए । अमेरिकी साम्राज्यवाद साँढे जस्तो जताततै हिँड्ने गरेको भन्दै उनले त्यसविरुद्ध सैद्धान्तिक संघर्ष गर्नुपर्ने आवश्यकता औंल्याए । कार्यक्रममा पार्टीका सचिव एवं प्रतिनिधिसभा सदस्य प्रेम सुवालले सरकारले हालै ल्याएको बजेट मजदुर किसान वर्गको पक्षमा नभएको बताए । महँगी नियन्त्रण नगरी सरकारी कर्मचारीले तलब मात्रै वृद्धिले मजदुर किसान अझ बढी पीडित भएको उनको भनाई छ । कार्यक्रममा प्रदेशसभा सदस्य सुरेन्द्रराज गोसाईं र सृजना सैंजुले प्रदेश नम्बर ३ को केन्द्र राजधानी बाहिर हुनुपर्ने माग गरेका छन् । प्रदेश सरकार केन्द्रीकृत हुन खोजेको र केन्द्रको नक्कल गर्ने नाममा आफ्नो दायित्व भूलेको उनीहरूको आरोप छ ।"
दरबार हाईस्कुल कसको हो ?,"काठमाडौं  दरबार हाईस्कुल भूकम्पले भत्काएपछि चिनियाँ सहयोगमा नयाँ निर्माण भएको छ । सांघाई कन्स्ट्रक्सनले निर्माण गरेको ४५ कोठाको चारतले भवन भव्य छ । अबको ६ महिनाभित्र निर्माणका सबै काम सम्पन्न हुनेछन् । नयाँ संरचना पाएको मुलुककै जेठो शिक्षालयभित्र दुई विद्यालय छन् । दुवैबीच विवाद छ । विवाद निरूपण नभई नयाँ संरचनाको उपयोगमा पनि असर पर्ने अवस्था छ । शिक्षा मन्त्रालयले अझैसम्म विवाद निरूपण नगर्दा नयाँ संरचना उपयोग कसरी हुने भन्ने अझै प्रस्ट छैन । निर्माणको पहिलो चरण पूरा गरेपछि चिनियाँ कम्पनीले राष्ट्रिय पुनर्निर्माण प्राधिकरण, शिक्षा मन्त्रालय, काठमाडौं महानगरपालिका, विद्यालयका शिक्षक र विद्यार्थी प्रतिनिधिलाई बोलाएर अवलोकन गराइसकेको छ । चिनियाँ सहयोगमा विद्यालय निर्माण आयोजना अन्तर्गत भवन बनिरहेको हो । चारै तलाका सबै कोठा बनिसकेका छन्, पुनर्निर्माण प्राधिकरण केन्द्रीय आयोजना कार्यान्वयन इकाई (शिक्षा) निर्देशक इमनारायण श्रेष्ठले भने, निर्माण कम्पनीले सबै काम सकेर आगामी डिसेम्बरमा हस्तान्तरण गर्छु भनेको छ । दरबार स्कुल स्थापना भएको १ सय ६६ वर्ष पुगेको छ । नयाँ भवन बनेसँगै अब कसरी सञ्चालन होला भन्ने चौतर्फी चासो छ । यो विद्यालय काठमाडौं महानगरपालिका२७ अन्तर्गत रानीपोखरीको दक्षिणतर्फ साढे ९ रोपनी क्षेत्रफल जग्गामा छ । तत्कालीन प्रधानमन्त्री जंगबहादुर राणाले विसं १९१० मा थापाथलीस्थित आफ्नै दरबारको आँगनमा पाठशाला सुरु गरेका थिए । त्यसैले उक्त पाठशालालाई दरबार स्कुल भनेर चिनिएको हो । उक्त पाठशाला विभिन्न ठाउँ सार्दै रानीपोखरी परिसरमा पुर्याइएको हो । विसं १९३४ मा दरबार स्कुलमै संस्कृत पाठशालासमेत स्थापना भएको थियो । १९४८ सालमा रानीपोखरी छेउमा दुई तलाको एउटा ठूलो र लामो भवन बनेको थियो । उक्त भवनको भुइँतलामा संस्कृत मावि र माथिल्लो तलामा भानु मावि सुचारु थिए । भूकम्पले ध्वस्त भएपछि त्यहाँ पढदै गरेका दुवै विद्यालयका विद्यार्थीलाई प्रदर्शनी मार्गस्थित वाल्मीकि विद्यापीठको हातामा अस्थायी टहरामा सारेर पढाइँदै आएको छ । सामुदायिक विद्यालयप्रति समुदायको चासो घटेको छ । भानु माविमा शिशु कक्षादेखि १० सम्म पढाइन्छ । प्रधानाध्यापक हेमचन्द्र महतोका अनुसार शैक्षिक सत्र २०७६ मा १ सय ५० जति विद्यार्थी भर्ना भएका छन् । अधिकांश विद्यार्थी काठमाडौं बाहिरबाट आएर व्यापार, व्यवसाय, मजदुरी गर्ने परिवारका छोराछोरी छन् । २१ जना शिक्षक र ४ जना कर्मचारी छन् । त्यसैगरी संस्कृततर्फ कक्षा ६ देखि ११ सम्म सुचारु छ । प्रधानाध्यापक बद्री दाहालका अनुसार चालु शैक्षिक सत्रमा १० कक्षासम्म १ सय ७० विद्यार्थी छन् । अधिकांश विद्यार्थी उपत्यका बाहिरका छन् । १५ शिक्षक र ६ जना कर्मचारी कार्यरत छन् । यी दुई विद्यालयबीच सम्पत्तिको विवाद पुरानै हो । जग्गाको स्वामित्व भानु माविको नाममा छ । विद्यालय भत्काएका पुराना सामग्री बिक्रीबापत प्राप्त नगदसमेत उसैसित छ । संस्कृत माविले जग्गा र नगदमा आफ्नो हिस्सा बराबरी हुनुपर्ने शिक्षा मन्त्रालयसित माग गरेको छ । मन्त्रालयले सहसचिव कृष्णप्रसाद काप्रीको संयोजकत्वमा छानबिन समिति गठन गरेको छ । ऐतिहासिक विद्यालयको एकै छानोमुनि दुई विद्यालय छन्, उनले भने, दुवैको अस्तित्व रहने गरी स्वामित्व बाँड्ने या गाभेर सुचारु गर्ने भन्ने निष्कर्षमा पुगिसकेका छैनौं ।महानगरपालिकाको २७ नम्बरका वडाध्यक्ष चिनियामान बज्राचार्य यी दुई विद्यालय गाभ्ने या अलगअलग सञ्चालन गर्ने भन्नेबारे निर्णय हुन बाँकी रहेको बताए । साधारण र संस्कृत दुवै धार अलग अलग सञ्चालन गर्ने भनेर अगाडिको भागमै दुईवटा छुट्टाछुट्टै ढोका बनाइएको छ, भित्रको संरचना एउटै रहेको उल्लेख गर्दै उनले भने, अब कसरी सञ्चालन गर्ने भन्नेबारे महानगरपालिका बोर्डले निर्णय गर्नेछ । त्यसका निम्ति शिक्षा मन्त्रालयको परामर्श महत्त्वपूर्ण हुनेछ । सम्भवतः वरिपरिका अन्य सरकारी विद्यालयसमेत त्यसैमा गाभिन सक्छ । भवन संरचनाभित्र प्रधानाध्याक, प्रशासन, लेखा शाखा कक्ष अलग रहेको उनले जनाए । महानगरपालिकाका प्रवक्ता ईश्वरमान डंगोलले दरबार हाईस्कुललाई विद्यालय तहकै रूपमा सञ्चालन गरिने बताए । यो स्कुलमा स्थानीय नेवार समुदायका बालबालिका पढ्ने वातावरण बन्छ ? महानगरले विद्यालयमा विद्यार्थी संख्या बढाउने र गुणस्तरीय शिक्षा अभिवृद्धिको पहल गर्नेछ, प्रवक्ता डंगोलले भने । निर्माण चरणमै रहेकाले सञ्चालनबारे निचोडमा पुग्न बाँकी रहेको उनको भनाइ छ ।"
ठेकेदारी र ढिलाढाली,"देश कसले विकास गर्छ ?टेन्डरले ।आजभोलि चल्ने यो ठट्टाका जरा हाम्रो विकास निर्माण प्रक्रिया र प्रणालीभित्र पसेका छन् । मुलुकको पुँजीगत खर्च न्यून छ । कतिपय ठेकेदार राज्यसँग सम्झौता गरेर कामै नगरी आयोजना ओगटेर मात्र बस्छन् । कोही बेपक्ता हुन्छन् । करिब तीन चौथाइ योजना समयमा सकिँदैनन्, अधिकांशमा ठेकेदारकै हेलचेत्र्याइँले । मुलुकको विकास निर्माणको गति सुस्त छ । बाटोघाटो, पुलपुलेसा, खानेपानी, नहरजस्ता जनतासँग प्रत्यक्ष जोडिएका आयोजनामा ठेकेदारका ढिलाइले सर्वसाधारण आजित छन् । सरकारले सार्वजनिक खरिद नियमावलीको छैटौं संशोधन गरी समस्या निराकरणका केही उपाय अपनाएको छ । ठेक्का अवधिको ५० प्रतिशतभन्दा बढी समय थप गर्न नमिल्ने व्यवस्था गरिएको छ । म्याद थप नहुने ठेक्का स्वतः खारेजीमा जानेछन् । यो व्यवस्थाले समयमै काम नसकिएका करिब १८ सय सार्वजनिक निर्माण ठेक्का सम्झौता भंग हुने भएका छन् ।संशोधित नियमावलीअनुसार यी ठेक्कामा काम अघि बढाउन समस्या परेको हो । भौतिक पूर्वाधार तथा यातायात मन्त्रालयअन्तर्गतकै एक हजार ठेक्का सम्झौता भंग हुने अवस्थामा पुगेका छन् । निर्माण व्यवसायी नयाँ व्यवस्था सच्याउन दबाब दिने गरी आन्दोलित छन् । अब खुल्ने बोलपत्र बहिष्कार गर्दै इजाजतपत्र सरकारलाई बुझाउन थालेका छन् । मुख्य विरोध ५० प्रतिशतभन्दा बढी समय नथप्ने बुँदाप्रति छ । म्याद सकिएका ठेक्कामा करिब ६५ अर्ब रुपैयाँ भुक्तानी लिन बाँकी रहेको उनीहरूको दाबी छ ।संशोधित नियमावलीमा कालोसूचीमा परेको व्यक्ति फर्म, संस्था वा आंशिक स्वामित्व कायम रहने गरी खोलेको नयाँ फर्म, कम्पनी वा संस्था वा निजसमेतको नाममा भइरहेको अर्को फर्म संस्था वा कम्पनीले बोलपत्र पेस गर्न नपाउने व्यवस्था छ । यसप्रति पनि ठेकेदारहरू रुष्ट छन् । मुद्दा दायर भएर सफाइ नपाएका व्यक्तिको प्रस्तावलाई मूल्यांकन प्रक्रियाबाट हटाउने प्रावधान पनि उनीहरूलाई चित्त बुझेको छैन ।नियमावलीका प्रावधान हुबहु लागू गरिए धेरै निर्माण व्यवसायी कालोसूचीमा पर्नेछन् । संशोधित नियमावली नयाँ ठेक्काका लागि मात्रै लागू हुनुपर्ने उनीहरूको माग छ । पुराना ठेक्कामा पनि यो नियम लागू गर्दा व्यवसायी संकटमा पर्ने जिकिर उनीहरूको छ । नयाँ प्रावधानले ठेक्काका काम समयमा सक्न मात्र होइन, कामै नगर्नेलाई कारबाही गर्न सघाउनेछ । यसले निर्माण व्यवसायीको क्षमतासमेत तोकिदिएको छ । एउटै व्यवसायीले ५१० वटा ठेक्का लिन नपाउने व्यवस्था गरेको छ । थोरै निर्माण उपकरण भएको व्यवसायीले पनि धेरैतिर ठेक्का पाउने प्रवृत्ति अब अन्त्य हुनेछ । नियमावलीमा गरिएका नयाँ व्यवस्था कडाइका साथ लागू भए राजनीतिक संरक्षण र अन्य प्रभावमा ठेक्का हत्याउने तर कार्य सम्पन्न गर्न आलटाल गर्ने चलन तोडिन सक्छ । राजनीतिज्ञ र ठेकेदारहरूबीच स्वार्थप्रेरित सम्बन्धका बीच यो नियम लागू होलानहोला सन्देह छ । नीति नियम पहिले नभएका होइनन् । सम्झौतामा सर्त तोकिएका हुन्छन् । पुरस्कार र जरिवाना त्यसमै हुन्छ । तैपनि ठेकेदारहरू ती सर्तको सजिलै उल्लंघन गर्छन् । सरकारी संयन्त्र आफैं जिम्मेवार नबन्ने हो भने अब पनि पुरानै समस्या रहिरहन्छ ।अलपत्र परेका पुराना ठेक्कालाई समयमै सक्ने विधि सरकारले खोज्न सक्छ । त्यसको नाममा काम नगरेका ठेकेदारहरूले उन्मुक्ति पाउनु हुँदैन । नयाँ ठेक्काको हकमा कानुनी व्यवस्था हुबहु पछ्याउनुपर्छ । पहुँचका आधारमा ठेक्का दिने र कार्य सम्पन्न नभए कडा कारबाही गर्ने प्रणाली व्यवस्थित गर्नै पर्छ । विकृतिको जड उखेल्न केही कठोर सुरुवात गर्नै पर्छ ।"
सम्प्रभुताको सन्देह,"हामी नेपालको सम्प्रभुता (सोभर्निटी) रक्षा होस् भन्ने चाहन्छौं । यसमा सहयोग गर्न तत्पर छौं । आजभोलि काठमाडौंका उच्च कूटनीतिक ककटेल जमघटहरूमा खासगरी पश्चिमा शक्तिशाली मुलुकका प्रतिनिधिहरूबाट यो भनाइ प्रायः सुनिन थालेको छ । उच्चस्तरीय भ्रमणमा आउनेहरूको पनि यही र आश्चर्यजनक रूपले समान धारणा छ । विनाशकारी भूकम्पलगत्तै, भारतले चरम आर्थिक नाकाबन्दी लगाएका बेला नेपाललाई यो सम्प्रभुता एसर्ट गर्न कसैले सघाएन । अहिले चीनको बेल्ट एन्ड रोड इनिसियटिभ (बीआरआई) मा नेपालको सहभागिताको सम्भावना बढेको (उनीहरूकै आँखाबाट) देखिनेबित्तिकै यो भाष्यलाई स्थापित गर्ने प्रयास योजनाबद्ध जस्तै देखिन्छ । स्वाभाविक छ, नेपालको बीआरआई सहभागिताका आफ्नै राजनीति, भूराजनीति, बाध्यता र प्राथमिकता होलान् । र हुनुपर्छ । त्यतिमै मुलुकको स्वतन्त्र अस्तित्वको भविष्यमाथिको प्रश्न साह्रै अस्वाभाविक लाग्छ ।त्यस्तै, नेपालको दक्षिणी छिमेकी भारतसँगको सम्बन्ध, त्यसको आडमा जन्मिएको राष्ट्रवाद (नेसनालिजम) राष्ट्रभक्ति (पेट्रियोटिजम) होइन को राजनीति र अहिले चरममा पुगेको भारतसँगको आर्थिक परनिर्भरता सबैमा कतै न कतै सम्प्रभुताको अवयव मिसिएर आउँछ । यस्तो मिसावटमा असुरक्षाको बीउ सदाबहार छ । अनौपचारिक कुराकानीमा नेपाललाई निल्नै लागेको निष्कर्ष निकाल्नेहरू धेरै छन् । भारतीय प्रधानमन्त्रीले नेपालको संसदमा नेपाललाई सार्वभौम भनिदिँंदा कुनै नयाँ विषय उद्घोष भएझैं सांसदहरूले पड्काएको जोडदार ताली अथवा अहिले भारतीय विदेशमन्त्रीमा त्यहाँका पूर्व परराष्ट्र सचिव सुब्रह्मण्यम जयशंकरको छनोट हुँदा नेपालमा भइरहेको हलुका तर्ककुतर्क यही निरन्तरको असुरक्षा भावले जन्माएका प्रतिक्रिया हुन् । जयशंकरका पिता कृष्णस्वामी सुब्रह्मण्यमले भारतीय रणनीतिक विज्ञका रूपमा नेपाल र छिमेकबारे राखेका धारणा (खास गरी सन् १९८२ मा निस्केको उनको पुस्तक इन्डियन सेक्युरिटी पर्सपेक्टिभ) र तत्कालीन नेपाली समकक्षीहरूसँग उनले गरेको क्षुद्र व्यवहार समेतको छाया पनि यस्तो चर्चाको सुषुप्त कारक छ ।यी परिदृश्यले नेपालको स्वतन्त्र सम्प्रभु अस्तित्वबारे अनेक पेचिला प्रश्नलाई जन्म दिन्छन् । नेपालका हकमा, कुनै मुलुकसँगको विकास वा आर्थिक सहकार्यको बहस किन सोझै सम्प्रभुताको विन्दुबाट सुरु हुन्छ ? नेपालले आफ्नो अस्तित्वको अढाई सय वर्षसम्म निरन्तर अभ्यास गरेको सम्प्रभुता अझै यत्ति कमजोर छ कि नेपालले बीआरआई अन्तर्गत गर्ने एउटा सम्झौता कथम् ऋणधराप (डेट ट्र्याप) नै साबित भयो भने पनि यसको अस्तित्व समाप्त भइहाल्ला ? अथवा, अर्को शक्तिशाली छिमेकी मुलुकको एउटा मन्त्रीले, मानौं दुराग्रह नै राख्यो भने पनि नेपालको सम्प्रभुता नै असुरक्षित हुन्छ ? कि नेपालले अभ्यास गरेको सम्प्रभुता वास्तवमै अहिले आएर थप निरीह भएको हो, जसका कारण एउटा स्वतन्त्र मुलुकका रूपमा यसको अस्तित्व झुन्डिएको तरबारमुनिको कलिलो घिरौंलोसमान भएको छ ? यी सबै प्रकरणको एउटै सार हो नेपालको सम्प्रभुता क्षेत्रीय भूराजनीतिमा अझै सफ्ट स्पट नै छ ।सम्प्रभुताका दुई आयाम छन् आन्तरिक र बाह्य । आन्तरिक सम्प्रभुताको मूलभूत आधार एउटा भौगोलिकता हो भने अर्को निर्णयस्वतन्त्रता । बाह्य पाटोमा केही विश्वव्यापी स्वीकार्य पक्ष छन् र केहीचाहिँ अभ्यास र व्यवहारले मात्र अनुभूति गर्नसक्ने । राजनीतिक चिन्तकहरू केभिन ह्यारिसन र टोनी बोएडले आफ्नो पुस्तक अन्डरस्टान्डिङ पोलिटिकल आइडियाज एन्ड मुभमेन्ट्स (सन् २००३२०१८) मा लेखेका छन् बाह्य सम्प्रभुताले दुइटा तत्त्वको व्याख्या गर्छ । पहिलो, अन्तर्राष्ट्रिय समाजमा राज्यहरू कानुनी रूपमा समान छन् । अन्तर्राष्ट्रिय कानुन अनुसार धनी वा गरिब, शक्तिशाली वा कमजोर प्रत्येक राष्ट्र कानुनतः बराबर हुन् । तथापि संयुक्त राज्य अमेरिका र मरिसस दुवै सार्वभौम राष्ट्र हुन् । तर एउटाको तुलनामा अर्काका लागि आन्तरिक र बाह्य मामिलामा नीतिगत विकल्पहरू छनोटको स्वतन्त्रतामा स्पष्टतः बृहत् फराकिलो अन्तर छ । यी कुरा सबै मुलुकको एक भोटको (बराबर) अधिकार हुने भनिएको संयुक्त राष्ट्रसंघको साधारण सभा लगायतका संस्थाहरूमा पनि प्रतिविम्बित हुन्छ । दोस्रो, कुनै राज्यलाई पूर्ण बाह्य सम्प्रभुता हासिल गर्नका लागि अरू समान सार्वभौम मुलुकहरूले अनिवार्य र अन्तर्राष्ट्रिय प्रणालीका सदस्यहरूले पर्याप्त मान्यता दिनुपर्छ, खास गरी सबभन्दा शक्तिशाली राज्यहरूले (पृ२८) ।यो पर्याप्तमा लागेको उद्धरण चिह्न लेखकहरूको मौलिक हो । यसको खास अर्थ छ । नेपाल जस्ता मुलुकहरूको सम्प्रभुता अभ्यासको वास्तविक मापक यही पर्याप्तता हो । थप, नेपाल संसारकै सबभन्दा शक्तिशाली कोटीका दुई, र दुई मात्र, मुलुकहरूका बीचमा छ । र यही पर्याप्तता बढाउने कसरत र विवादमै हाम्रो इतिहासको नष्ट भएको छ तथा सम्प्रभुता अझै कुपोषणयुक्त छ । नेपालका हकमा सम्प्रभुताको राजनीति सक्तारूढ शत्तिको शासन सुरक्षाका लागि अपवादरहित ढंगले प्रयोग भएको छ, सुदूर र वर्तमान दुइटै इतिहासमा । राणा शासन र शाहवंशीय राजाहरूको राष्ट्रिय सम्प्रभुताको परिभाषा पद र मुकुटको सुरक्षासँग जोडिएको थियो । अहिले पनि सक्ताधारी र राजकीय शत्ति प्रयोग गर्ने हैसियतका दलहरूको सम्प्रभुताको परिभाषा चीन वा भारतको विरोध वा पक्षधरतामा निर्भर छ । र, प्रस्टतः सत्ताभोग सापेक्ष र अवस्थाको गाम्भीर्य निरपेक्ष छ ।नेपालको सम्प्रभुता, स्वतन्त्र निर्णय क्षमताका दृष्टिमा यसअघि कहिल्यै नपरेको संकटमा पर्नुका बहुआयामिक कारण छन् । तीमध्ये सबभन्दा निर्णायकचाहिँ असफल भएको आर्थिक कूटनीति र प्राथमिकता एवं उद्देश्यविहीन बन्दै गएको मुलुकको समग्र आर्थिक नीति नै हुन् । यसको पछिल्लो कडी सरकारले प्रस्तुत गरेको आगामी आर्थिक वर्ष २०७६७७ को बजेट हो । त्यसको सेरोफेरोका सतही र कर्मकाण्डी टिप्पणी हुन् । सरकारी आँकडाहरूकै अनुमानमा चालु आर्थिक वर्षमा नेपालको व्यापार घाटा १६ खर्ब रुपैयाँ हाराहारी पुग्नेछ । यो भर्खर प्रस्तुत बजेटभन्दा ठूलो रकम हो । यसको दाँजोमा निर्यात मुस्किलले ८० अर्ब रुपैयाँ पुग्ला । निर्यातलाई वार्षिक ५० अर्ब रुपैयाँका दरले कम गर्दै लैजाने हो भने पनि (र यो घाटा अब बढ्दैन भनेर मान्दा) वैदेशिक व्यापार सन्तुलनका लागि थप तीस वर्ष लाग्छ । यो काल्पनिक सम्भावनालाई मूलतः प्रभावकारी आर्थिक उत्पादकत्वले मात्र सार्थक बनाउँछ । यसको सीधै सम्बन्ध रोजगारी र उत्पादनको बजारीकरण र निर्यात क्षमतासँग छ । यो भयावह परिस्थितिको चेत सत्तामा अहिले पनि शून्यमै छ । उत्तिकै चिन्ताको विषय तथाकथित व्यावसायिक भनिने अर्थशास्त्री र प्रतिपक्षी दल लगायतका नेताहरूले यो बजेटलाई उनै पुराना टिप्पणी गरेर मूल मुद्दाहरूलाई ओझेलमा पारिदिनु पनि हो । प्रश्न व्यापार घाटा र रोजगारी सिर्जना हुन नसक्नुको मात्रै होइन । प्रतिभा र पुँजी पलायन उत्तिकै तीव्र छ । यसले राज्यको निर्णयमा प्रभाव पार्ने कसैलाई पनि खासै चिन्तित बनाएको देखिँंदैन । ठीक विपरीत, मुलुकमा सकारात्मक सोच र आशावादी चिन्तनको एउटा विरेचक वर्ग जन्मिएको छ । यो वर्गको सनातन भनाइ हुन्छ अवस्था त्यत्तिको खराब पनि छैन । चलिरहेको छ, ठीकै त छ । मानिसहरू गाडी चढेका छन् । अथवा, मानिसहरू धनी हुँदै छन् । अथवा अर्को शब्दमा, छाया अर्थतन्त्रले मुलुकलाई ढाक्नै लागेको छ । यो पक्षमा त बजेट झन् चुइँक्कै बोलेको छैन । औपचारिक अर्थतन्त्रका सबै मूल आँकडामा घाटाका भड्खाला परेका छन् । त्यसैले नेपालमा रणनीतिक चासो राख्ने सबैको सहज अनुमान छ नेपाल जोखिमपूर्ण नै भए पनि उत्तरबाट ऋण लिने बाध्यतामा पुग्छ । शून्य उत्पादकत्व र चुलिँदो व्यापार घाटालाई अर्थतन्त्रको अपेक्षित गति मान्ने र सुधारको कुनै योजना नल्याउने सरकार एवं मूल विचलनलाई ढाकछोप गर्ने गरी प्रतिक्रिया दिएर आराम गर्ने प्रतिपक्ष भएसम्म दक्षिणको निर्भरता पनि कम हुँदैन । र, शक्तिशालीहरूको भूराजनीतिक लडाइँमा एउटाको प्रभावमा पर्ने बाध्यता आइपर्छ । यसको सोझो अर्थ हो सम्प्रभुता त खुम्चन्छ नै, एउटा कर्मसाध्य (भाएबल) अर्थतन्त्रका रूपमा नेपालको अस्तित्व पनि समाप्तितर्फ जानेछ । गइरहेको छ । यो अनुमानको आगोमा नेपाली सत्ताको अकर्मण्यताले घिउ थपिरहेको छ ।"
"सहिद गेट होइन, नेपाल स्मारक","सन् १८१५ मा बडाकाजी अमरसिंह थापाले नेपालअङ्ग्रेज युद्धको मलाउ किल्लाको लडाइँमा हार बेहोर्नुपरेपछि अङ्ग्रेज जनरल अक्टरलोनीसँग लामो सम्झौता गरेर सम्पूर्ण नेपाली फौजले महाकाली नदी तरेर हालको नेपालको सिमानाभित्र आए । अरु भूभाग गुम्यो । ती सम्झौतामध्ये त्यसबखत बहालमा रहेका वा अन्य नेपालीहरूसमेतले अंग्रेजको सेनामा भर्ना हुनआएमा रोकतोक नगर्ने भन्ने पनि छ । त्यही बुँदाबाट आजसम्म पनि ब्रिटिस गोर्खा र इन्डियन गोर्खामा विधिवत रूपमा नेपाली काम गरिरहेका छन् । प्रधानमन्त्री वीरशमशेर राणाको पालाबाट यसलाई झनै विधिवत बनाइयो । भारतीय सेनामा भर्ना भएका नेपालीलाई भारतले अरु देशविरुद्ध प्रयोग गर्दा नेपाल सरकारको स्वीकृति लिनुपर्ने कुरा छ । नेपालको राजनीतिक दर्पण, भाग ३ को पाना ७६ अनुसार २०१७ चैत ४ गते डा तुलसी गिरीले गोरखाली सेनाको प्रयोग कुनै देशविरुद्ध गर्नुपर्यो भने भारतले वा अर्को गोर्खाली सेना राख्ने देशले हामीलाई सोध्नुपर्छ, शान्तिको लागि प्रयोगमा हो भने सोध्नु पर्दैन भनेका छन् । त्यस अनुसार ब्रिटिस गोर्खाको प्रयोग पनि यसले समेटेको छ । हाम्रो सैनिक र कूटनीतिक परम्परा हाल नेपाल सरकारले कायम राखेको छ वा छैन ?हालको सहिद गेटको वास्तविक नाम नेपाल स्मारक हो । राजा महेन्द्रले निजी स्रोतबाट २ लाख २५ हजार दिएर बनाइएको उक्त स्मारक २०१८ साल बैसाख १ गते र उद्घाटन गरेका थिए । यसको डिजाइनर इन्जिनियर शंकरप्रशाद रिमाल हुन् । अहिले त्रिभुवनको सालिक ४ जना सहिदभन्दा माथि राखिएको भनी स्मारकलाई हेला गरिएको छ । तर्कहरू ठिकबेठिक जे भए पनि यो इतिहास हो । यसलाई सरकारले पुनः नेपाल स्मारक नामकरण गरेर महत्त्व बढाउनु उचित हुन्छ । प्रेमसिंह बस्न्यात, बाँसबारी, काठमाडौं"
वार्ता कि मुठभेड ?,"सरकारले प्रतिबन्ध लगाएको विप्लव नेतृत्वको नेकपा माओवादीका कार्यकर्ता पक्राउ पर्ने र छुट्ने क्रम चलिरहँदा उसका प्रभावशाली नेताहरूको पार्टी परित्याग र अन्य पार्टीमा प्रवेश गर्ने क्रम पनि चलिरहेको छ । सरकारले कारबाही र वार्ता सँगसँगै भन्ने नीति अपनाए पनि अहिलेसम्म गोप्य रूपमै भए पनि वार्ता भएको जानकारी बाहिर आएको सुनिएको छैन । जसरी सीके राउतसँग सरकारले राजनीतिक सहमति गर्यो, सोही अनुरूप विप्लवलाई पनि सहमतिमा ल्याउने भनेर सरकार र सत्तारुढ दलका केही जिम्मेवारहरूले भन्दै आइरहेका पनि छन् । तर अहिलेसम्मको उपलब्धि हेर्दा सरकारले त्यस कार्यमा सफलता हासिल गरेको भन्ने केही देखिएको छैन । भर्खरै मात्र विप्लव नेतृत्वका एकजना नेता पदम राई नेकपामा प्रवेश गरेपछि उक्त पार्टीमा ठूलै तरङ्ग पैदा भएको छ । जसको ठाउँ पूर्ति गर्न पहिले जिम्मेवारविहीन बनाइएका पार्टी प्रवक्ता खड्गबहादुर विश्वकर्मालाई पुनः सोही जिम्मेवारी दिइएको छ । भूमिकाविहीन बनाइएका व्यक्तिलाई पुनः पुरानै जिम्मेवारीमा फर्काउनुले के सङ्केत गर्छ भने उक्त पार्टीमा जिम्मेवारी बहन गर्ने नेताको अभाव छ । यदि नेताहरूको सङ्ख्या प्रशस्त हुन्थ्यो भने नयाँ व्यक्तिले अवसर पाउने थिए । पछिल्लो समय विप्लवको निष्क्रियता र सरकारको उक्त पार्टीप्रतिको प्रतिबन्धले अब विप्लवले लिने बाटो कस्तो होला भन्ने कौतुहलता छाएको छ । सुजन देवकोटा, पालुङटार४, गोरखा"
ओलीदाहाल सम्बन्ध,"माया बैगुनी नभई नहुनी चलनचल्तीको गीतको अंश हो यो । पछिल्लो समय यो गीतको अंश राजनीतिमा पनि ठ्याक्कै मिल्न गएको छ । प्रसंग हो, प्रधानमन्त्रीप्रति लक्षित नेकपाका दोस्रो वरियताका अध्यक्ष दाहालको । दाहालले ओलीको भारत भ्रमणका बेला गत वर्षको सहमति सम्झाएर ओलीलाई झस्काइदिए । यसले गर्दा मिडिया र सामाजिक सञ्जालमार्फत उनले चर्चा बटुले । आफू राजनीतिक रूपमा ओझेल पर्नलागेको भान भयो कि दाहालले कहिले माओवादी जन्माइदिने त कहिले जंगल पस्ने ध्वाँस दिन्थे । यस पटक भने उनले माओवादी सम्झिएनन्, बरु माओवादीएमाले एकता गर्दा भएको सहमति पालना नभए कोही नबच्ने ध्वाँस दिए । दाहालको अभिव्यक्तिको जवाफ दिँदै ओलीले भनिदिए, कोही खुसी हुन्छ भने मेरो सरकारको आयु ४५ दिन मात्र हो । यसबाट प्रस्ट हुन्छ, ओलीदाहाल सम्बन्धमा बाहिर देखिए जस्तो सामिप्यता छैन । फुटेको घैंटो लिपेर टालेजस्तै गरी अडिएको छ, ओलीदाहाल सम्बन्ध । नत्र एकै दलका नेताहरू किन आलोपालो प्रधानमन्त्री बन्नुपर्यो ? आलोपालो प्रधानमन्त्री बन्नुपर्ने विषयको रहस्य के हो ? बोलीमा प्रधानमन्त्री भने पनि प्रचण्डको मुख्य उद्देश्य भनेको नेकपाको शक्तिशाली अध्यक्ष बन्ने र अर्को पटकको निर्वाचनपश्चात प्रधानमन्त्री बन्ने नै हो । निश्चल नेपाल, मण्डन देउपुर१०, काभ्रे"
निर्माण व्यवसायीका बखेडा,"सोमबार प्रकाशित अधुरा १८ सय ठेक्का भंग समाचारमा नेपाल निर्माण व्यवसायी संघका अध्यक्षको भनाइ सुन्दा अचम्म लाग्यो । देश विकासको मेरुदण्ड भन्नु नै पूर्वाधार निर्माण र मर्मतसम्भार हो । तर देशभरि विकास निर्माणको ठेक्का लिएर वर्षौं अलपत्र छाडेर अग्रिम भुक्तानी लिएर टाप कस्ने ठेकेदारहरूले नै नियमन गर्दा आन्दोलन गरेर सम्पूर्ण विकास निर्माण ठप्प पार्ने चेतावनी दिनु जो चोर उसैको ठूलो स्वर भन्ने उखानजस्तै हो । ठेक्का स्वीकृत भएर कार्यक्षेत्रमा आइपुग्दा मूल ठेकेदारले अन्य साना ठेकेदारलाई ठेक्का बेच्ने उनीहरूको भासामा पेटी कन्ट्याक मा दिने र आफू अर्को ठेक्का हात पार्न दौडिहाल्ने प्रवृत्ति नै विकास निर्माणको बाधक हो । यस्ता गलत र नियतवश आफ्नो लाइसेन्सको उपयोग गरेर मुखको भरमा अर्बौं कमाउन लागिपर्नेहरूलाई नियमन गर्नु स्वागतयोग्य हो ।सार्वजनिक खरिद ऐन र जग्गा मुआब्जा पनि अर्को कारण हो । सार्वजनिक खरिद ऐनलाई केही सुधार गरेर खुकुलो पारिने कोसिस गरिएको छ भने पछिल्लो समय निर्माण क्षेत्रको जग्गा मुआब्जा विवादले थुप्रै काममा अवरोध सिर्जना भएको छ । विकास निर्माण कार्यमा स्थानीय नागरिकलाई साथ लिएर स्वार्थ समूहलाई निरुत्साहित गर्नसके मात्र पनि आधा समस्या हल हुन सक्नेछन् । तर त्यतापट्टि कसैको ध्यान गएको देखिँदैन । यज्ञराज न्यौपाने, पेप्सिकोला, काठमाडौं"
शक्तिले थिचिएको सिद्धान्त,"जेठ १९ गते प्रकाशित अस्थिरताको असर सम्पादकीय सटिक लाग्यो । संसदमा बजेट पेस हुने दिन र भारतीय प्रधानमन्त्रीको सपथग्रहण नयाँदिल्ली जान तयार प्रधानमन्त्री केपी शर्मा ओलीको साइतको मौका पारेर सत्तासीन पार्टीका अर्का अध्यक्ष पुष्पकमल दाहालले सरकारको नेतृत्व गर्ने आफ्नो पालो आएको र नपाए कोही टिक्न नसक्ने भन्दै प्याच्च बोलिदिए । यसरी प्याच्च बोलिदिनु र उनी पक्षीय नेताले सही थाप्नुले कतै यो आन्तरिक ध्रुवीकरणको संकेत र संगठित अभियानको लक्षणसंँग मिलेको त होइन भन्ने प्रश्न उठेको छ । दल र सरकारको सम्बन्ध र सन्तुलन सिद्धान्तको आधारमा नझई शक्तिको आधारमा हुँदैआएको छ । सिद्धान्तलाई शत्तिले निर्देशित गरुन्जेल राजनीतिको चरित्र गुम्ने प्रस्ट छ । ओली र दाहाल बीचको वाक्चालले सिद्धान्त र शक्तिको सन्तुलन मिलाउन नखोजी शक्तिकै आडमा सम्झौतापरस्त राजनीति गरेको पुष्टि गरेको छ । नेतृत्वको बेमौसमको छिनाझम्टीले एकातिर मतदाताको अपमान हुन्छ भने अर्कोतिर विभिन्न खालका विकृति र विसंगति फैलने, लोकतन्त्रप्रति आम नागरिकमा अनास्था बढ्ने, पार्टीमा आन्तरिक किचलो उठेमा सरकार अस्थिर हुन के वेर ? दाहालले प्रधानमन्त्रीकै चाहना भए पनि ओलीलाई भेटेरै वार्ता वा सहमति गर्न सक्थे । यो उनको बेमौसमी धम्कीपूर्ण झटारो किन ? सहमतिमा आवश्यकता अनुसार समान अवधिका लागि भनेपछि साढे दुई वर्ष पर्खनैपर्ने होइन र ? गंगाराज अर्याल, पाणिनि८, अर्घाखाँची"
कूटनीतिक चाटुकारिता,"४ वर्ष अघि नेपालमा लगाइएको अघोषित नाकाबन्दीका नाइके भनेर चिनिएका एस जयशंकरलाई भारतीय प्रधानमन्क्री नरेन्द्र मोदीले विदेशमन्त्री नियुत्ति गरेपछि फेरि नेपालाई सास्ती खेपाउने त होइनन् भन्ने चर्चा चलिरहेको छ । यस्तो बेला विपक्षी दलका नेता शेरबहादुर देउवाले एकाएक तिनै जयशंकरलाई हतारिएर बधाई दिनुको औचित्य के ? यस विषयले अहिले उनी पार्टीभित्रै आलोचित बन्नुपरेको छ । जयशंकरलाई बधाई नै दिन हुँदैन भन्ने त होइन । फोनबाटै बधाई तथा शुभकामना दिएको भए भइहाल्थ्यो । तर प्रोटोकलको सामान्य चारआने मर्यादासम्म ख्याल नगरी चाप्लुसी र चाटुकारी दर्शाउनु राम्रो होइन । यसमा कूटनीतिक मर्म र मर्यादा केलाउँदा पनि जायज र उचित हो भनी ठहरिँदैन । प्रथमतः उनी झन्डै शताब्दी इतिहास बोकेको नेपाली कांग्रेसका सभापति हुन् । श्यामसुन्दर कुइँकेल, हाँडीगाउँ, काठमाडौं"
सत्ता र पुँजीको लसपस,"छोप्न खोज्दा उदांगिएको सत्यदुई तिहाइ शक्तिशाली मतका प्रधानमन्त्रीबाट समृद्धि निर्माणका सहयोगी होटल उद्घाटन हुनु वा नहुनु ठूलो कुरा होइन । यस प्रकरणले सक्ताशत्ति र पुँजीबीचको समृद्धिशाली भवन निर्माणको उद्घाटन हुनु कम महत्त्वको कुरा होइन । मार्सीवादको पोखरेली संस्करणमा होटल, मठमन्दिरदेखि लिफ्टसम्मको शिलान्यास र उद्घाटन प्रकरण जोडिएको छ, जसले सक्ताशत्ति र पुँजीबीचको गठजोड र लेनादेनालाई उजागर गरेको छ । नदी नै नभएको ठाउँमा पुल बनाइदिने आश्वासन दिनु, पुलको ठेक्का आफ्ना आसेपासेलाई दिनु, पूरा नभएका पुलको उद्घाटन गर्नु र दुवै लेनदेनकर्ता मालामाल हुनु सक्ताशत्ति र पुँजीबीचको सुमधुर लसपसकै फलिफाप हो । दलाल पुँजीवादको विरोधमा र वैज्ञानिक समाजवादको पक्षमा जेहाद छेड्दै हिँडेका नेकपा डबलका रूप रित्यक्त नेता घनश्याम भुसाल व्यंग्यपूर्वक भन्ने गर्छन्, अलि ठूलो घर भए माक्रै नेताहरू अहिले खुब त्रान्तिकारी ठान्छन् । बिहान तस्करसँग, दिउँसो दलालसँग र साँझ कामचोरसँग भेट हुन्छ । तस्कर, भूमाफिया र भन्सारका मान्छेहरूसँग नेताहरूको उठबस हुन्छ । अहिले कानुनबाट बच्न न्यायाधीश आफ्नै राख्ने गरिएको छ । अदालत र अख्तियारलाई काँध थाप्न नेता, मिडिया र सुरक्षा निकायको गठबन्धनको साक्षी म आफैं हुँ ।पार्टीभित्र सैद्धान्तिक बहस हराएको र कमाउ धन्दा मौलाएकोमा सत्तारुढ दलमा दुःखित हुने त सायद भुसाल मात्रै होलान्, जो व्यापारी र तस्कर कसको भन्ने विषयमा पार्टीभित्रै सैद्धान्तिक बहस हुने गरेको व्यंग्य कस्न सक्छन् । व्यापारी र तस्करसँग धेरैजसो दलका नेताको लेनादेनाले नै न्याय र स्वतन्त्रतासँगै समताको मार्गको सट्टा समृद्धिको नारातिर डोर्याएका हुन् । चाहे सत्तापक्ष होस् या विपक्ष, अब समृद्धि कसको लागि भन्नेबारे कुनै बहस, विवाद र द्विविधा छैन । त्यसैले उनीहरू दलाल पुँजीवादका सहयोद्धाहरू ः व्यापारी र तस्करहरूसँगै स्वसमृद्धिको यात्रामा दत्तचित्त छन् । कसैले यस युद्धमा उनीहरूसँगै सहादत पाएका छन्, तिनको नाममा प्रतिष्ठान बनाइँदैछन् भने कोही अरुको स्वतन्त्रता र ज्यान लिँदैछन् । फेलिक्स ग्रिनका अनुसार ब्रिटेनका पुँजीपतिहरूले राजनीतिक नेताहरूमार्फत शासन गर्छन् भने अमेरिकामा पुँजीपतिहरू नै राजनीतिक नेता भई हुकुम चलाउँछन् । भारतमा भाजपा सरकारको करामतले गर्दा एकसेएक करोडपति नै शासक भएका छन् । भारतीय प्रधानमन्त्री मोदीले गुजरात नरसंहारसँगै भारतभरि प्रयोग गरेको आसेपासे पोस्ने पुँजीवाद (क्रोनी क्यापिटालिजम) ले दोस्रो इनिङमा प्रवेश गरेको छ । मोदीको सुशोभन समारोहमा सहभागी भएर फर्केका प्रधानमन्त्री ओली र अन्य नेताले नेपालमा प्रचलित मार्सीवाद सम्मिश्रित मोडल अँगालेका छन् । अब दलाल र भ्रष्टाचारीहरूसँग साँठगाँठ गरेर हुन्छ कि उनीहरूलाई नै शासनमा आरुढ गरेर हुन्छ, शिलान्यास भइसकेको समृद्धिको भवन उद्घाटन गर्न शासकहरू कम्मर कसेर लागेका छन् । समृद्धिको हवाई भवन नढलेसम्म सक्ताशत्ति र पुँजीबीचको गठजोड विरुद्ध जनप्रतिरोध नहुने नै हो र ? सही बेला प्रतिरोध भएन भने यही भवनको सपनाले थिचिएर देश र जनताको वर्तमान समाप्त हुने झय छ ।"
संखुवासभामा स्याहारिँदै क्यान्सररोधी सतुवा,"सतुवा यस्तो दुर्लभ वनस्पति हो, जसको उपयोग क्यान्सर जस्तो घातक रोगको उपचारमा गर्ने गरिन्छ । यो वनस्पति जति बहुमूल्य छ, उमार्न त्यति नै कठिन पनि । बीउ उमार्न नसकिने भएकाले जरा गानोबाटै बिरुवा तयार गर्ने विधि झन्झटिलो छ । यसको बीउ प्राकृतिक रूपमा उम्रन त उम्रन्छ, तर अत्यन्त नगण्य मात्रामा । संखुवासभाका किसान उदयकुमार लोले केही वर्षयता त्यस्तै दुर्लभ काम गर्दै आइरहेका छन् । उनी आफैले पत्ता लगाएको विधिबाट सतुवाको बिरुवा उत्पादन गर्दै आएका छन् । उनले बीउलाई अंकुराउने अवस्थाको बनाउँछन् । त्यसपछि अन्य वनस्पतिको बीउजसरी छरेर उमार्छन् । यो पंक्तिकार गत वर्ष जेठमै मादी नगरपालिकास्थित चौकी पुगेका बेला उदयले सतुवाको बीउ उमार्ने घरेलु विधिको वृत्तान्त सुनाएका थिए । उनले घरनजिकै सतुवाको बेर्ना प्रशस्तै उमारेका थिए, कुनै रासायनिक पदार्थ प्रयोगबिनै । उनका अनुसार, यो विधि पत्तो लगाउन वर्षौं परीक्षण गर्नुपरेको थियो । उच्च हिमाली भेगमा पाइने बहुमूल्य वनस्पति सतुवाको वैज्ञानिक नाम पेरिस पोलिफाइला हो । यसको जरा गानो महँगोमा बिक्री हुन्छ । सतुवाको औषधिका रूपमा प्रयोग हुने भाग जरा गानो हो । यसको जरा गानो अदुवाजस्तै तर हाँगाबिँगा नभएको हुन्छ । गत वर्ष यसको जरा गानो प्रतिकिलो १८ हजार रूपैयाँसम्म बिक्री भएको थियो । हालैका वर्षदेखि यसको बीउको पनि खरिदबिक्री सुरु भएको छ । गत वर्ष संखुवासभामा अंकुराउन सुरु भएको बीउ प्रतिकिलो १ लाख र बझाङ (साल्कोट गाउँपालिका) मा डेढ लाख रूपैयाँमा बिक्री भएको थियो । झारवर्गमा पर्ने सतुवा समुद्री सतहबाट २ हजारदेखि साढे ३ हजार मिटरसम्मको भूउचाइमा, ठूला रूख कम भएको ओसिलो वनमा पाइन्छ । एन्नोटेटेड चेकलिस्ट अफ फ्लावरिङ प्लान्ट्स अफ नेपाल (सन् २०००) शीर्षक पुस्तक अनुसार, नेपालमा सतुवाको एक प्रजाति र चार उपप्रजाति पाइएका छन् । जेजति उपप्रजाति भए पनि सबैलाई सतुवा भनिन्छ । यी सबै प्राकृतिक रूपमा विरलै रूपमा पाइने जैविक सम्पदा हुन् । चीनमा सतुवाबारे प्रशस्त अध्ययनअनुसन्धान भएको देखिन्छ । ती सबैजसो क्यान्सर उपचार सम्बद्ध छन् । इन भिट्रो एन्ड इन भिभो एन्टिक्यान्सर एक्टिभिटी अफ स्टेरोइड सापोनिन्स अफ पेरिस पोलिफाइला शीर्षक लेख सतुवाबारे महत्त्वपूर्ण दस्तावेज हो । यो लेख एक्सपेरिमेन्टल अन्कोलोजी जर्नलमा सन् २००९ मा प्रकाशित भएको थियो । अनुसन्धानकर्ताहरूले सतुवाको पेरिस पोलिफाइला भेराइटी युन्नोन्सिसमा अध्ययन गरेका थिए । प्रयोगका निम्ति सतुवाको जरा गानो अनुसन्धानशालाको प्राकृति तापमानमा सुकाएपश्चात् धूलो बनाइएको थियो । त्यो धूलोलाई अर्गानिक घोलक पदार्थमा घोली निषेचित (एक्सट्र्याक्टेड) गरेपश्चात् क्रोमाटोग्राफी विधिबाट आठ किसिमका स्टेरोइड सापोनिन्स प्राप्त भएको जनाइएको छ । त्यसपछि उक्त रसायनलाई मुसाको एडिनोकार्सिनोमा कोषमा परीक्षण गरिएको थियो । लेखको निष्कर्षअनुसार, मानवको फोक्सोमा देखा पर्ने एडेनोकार्सिनोमा क्यान्सर नियन्त्रणका निम्ति पेरिस पोलिफाइला भेराइटी युन्नोन्सिस उपयोगी हुन्छ । अर्को अनुसन्धानमा यो वनस्पति स्तन क्यान्सरको उपचारमा पनि उपयोगी सिद्ध हुने नतिजा आएको थियो । यो वनस्पतिको सारतत्त्व प्रयोग भएर सम्भवतः विभिन्न किसिमका क्यान्सर उपचारका निम्ति औषधि बनिसकेको होला । यता, हाम्रा हिमाली भेगमा भने यो वनस्पतिको जरा गानो टाउको दुख्दा, ज्वरो आउँदा, चोटपटक लाग्दा, खटिरा आउँदा र खानामा विष पर्दा औषधिका रूपमा प्रयोग गर्ने गरिन्छ ।सतुवा खेतीका लागि कडा परिश्रम त आवश्यक पर्दैन, धैर्य भने गर्नुपर्ने हुन्छ । बालीबाट फाइदा एकै वर्षमा लिन सकिन्छ । सप्रिनेनसप्रिने आफ्नो मेहनतमा भर पर्छ । यसको बोट असोजतिर मरेपछि पलाउने नयाँ टुसालाई पत्करले ढाकिदिँदा जाडो र हिउँबाट जोगिन्छ । ती टुसा फागुनचैतमा हलक्कै बढ्छन् र वैशाखजेठमा फुल्ने गर्छन् । उदय अवकाशप्राप्त शिक्षक हुन् । उनी वनस्पति सम्बन्धी खोजअनुसन्धानमा असाध्यै रुचि राख्छन् । उनले बारीमा प्रशस्त मात्रामा औषधिजन्य वनस्पति लगाएका छन् । सतुवाको बीउ उमार्ने विधि उदयको नितान्त व्यक्तिगत अभ्यासमा आधारित इनोभेसन हो । हुन त अन्यत्र पनि सतुवाको बीउ उमार्ने विधि पत्ता लागेको होला, तर अनुसन्धानात्मक लेख तथा पुस्तकहरूमा यसबारे लेखिएको पाइन्न । यसैले उदयको इन्नोभेसनको बेग्लै महत्त्व छ ।उदयले पत्ता लगाएको विधिबाट सतुवाजस्तो दुर्लभ वनस्पतिको दिगो उपयोगका कार्यक्रम लागू गरेर राष्ट्रले उल्लेख्य मात्रामा सतुवाको जरा गानो निर्यात गर्न सक्छ । हिमाली भेगका किसानका निम्ति व्यावसायिक रूपमा सतुवा उत्पादन गर्ने वातावरण जुटाउन सके उनीहरू मनग्गे लाभान्वित हुन सक्छन् । अझ, यसमा रहेको जैविक रसायन स्वदेशमै उपयोग गर्ने सके सुनमा सुगन्ध हुनेछ । राष्ट्रले उनको योगदानलाई यथोचित कदर गर्न सक्नुपर्छ । उनी वन र वनस्पतिबारे अथाह ज्ञानको भण्डार हुन्, सम्बद्ध अध्येताका निम्ति गुरु हुन् । गुरुलाई सादर प्रणाम !"
रंगशालाको लहरोमा विश्वविद्यालयको पहरो,"जग्गा प्रकरणरंगशाला निर्माणका विषयमा चर्काचर्का छलफल त धेरै भएका छन्, तर त्यहाँ विश्वविद्यालयको जमिनसँग जोडिएको बहस लगभग अनुपस्थित छ । जबकि हुनुपर्ने छलफलको मुख्य विन्दु नै यही हो । त्रिभुवन विश्वद्यिालय अन्तर्गत चितवनको रामपुरमा २०२९ मा कृषि तथा पशुविज्ञान अध्ययन संस्थान स्थापित भयो । लामो समय त्रिविको आङ्गिक क्याम्पसका रूपमा सञ्चालित यो ठाउँमा २०६७ मा कृषि तथा वनविज्ञान विश्वविद्यालय ऐन ल्याइएपछि त्रिविबाट अलग्गै स्वायत्त विश्वविद्यालय स्थापना गर्ने प्रक्रिया थालियो । ३६५ बिघामा फैलिएको यसको क्षेत्रफलको स्वामित्व सम्बन्धी त्रिवि र कृषि तथा वन विश्वविद्यालय बीचको संस्थागत लडाइँ कानुनी रूपले अझै टुंगिएको छैन । जग्गाको स्वामित्व सम्बन्धी मुद्दा अदालतमा अझैसम्म अनिर्णीत अवस्थामा छ । हेटौंडास्थित वनविज्ञान अध्ययन संस्थान र रामपुर क्याम्पसलाई एउटै विश्वविद्यालयको छातामुनि राख्ने प्रयत्नमा स्वायत्त संरचनाको अवधारणा ल्याइए पनि ऐनमा मानवीय स्रोत, भौतिक संसाधन लगायत सम्पूर्ण सम्पत्तिमाथिको स्वामित्व कसको रहने भन्ने अस्पष्टताका कारण त्रिवि र कृषि तथा वन विश्वविद्यालयबीच तनावको वातावरण सुरु भयो । यसलाई लिएर उठेका विवाद समाधान गर्न गीताभक्त जोशीको संयोजकत्वमा गठित उच्चस्तरीय समितिले तयार गरेको प्रतिवेदन अनुसार त्रिवि अन्तर्गत जम्माजम्मी ४० बिघा जमिन रहने र त्यहाँ इन्जिनियरिङ क्याम्पस स्थापना गर्नुपर्ने भनियो । बाँकी सबै जग्गा कृषि तथा वन विश्वविद्यालय मातहत राख्नुपर्ने पनि भनियो । तर अहिलेसम्म यसको लालपुर्जा त्रिविकै स्वामित्वमा छ । जबकि कृषि तथा वन विश्वविद्यालय स्थापना भएकै नौ वर्ष बितिसकेको छ । २०७०७१ देखि शैक्षिक कार्यक्रम थालिएर यतिखेर झन्डै ३,५०० विद्यार्थी र शोधार्थी अध्ययनरत रहेको यो विश्वविद्यालय कति स्वायत्त हो र कति नियन्त्रित हो ? यसको जवाफबिना भएको जग्गा हस्तान्तरण कति वैध छ ?कतिपय राजनीतिक स्वार्थका मुद्दामा उत्तिखेरै फैसला गर्ने अदालत यो प्रकरणमा भने पटक्कै संवेदनशील देखिएन । सरकार र दलहरू पनि जिम्मेवार देखिन्नन् । यस विषयमा कृषि तथा वन विश्वविद्यालयका रजिस्ट्रार डा मनराज कोलाक्षपतिले पंक्तिकारद्वयसँग भने, समस्याको गाम्भीर्य अनुसार कानुनी निर्णय आउनुपर्थ्यो, जुन अहिलेसम्म आएको छैन । यसरी अनिर्णयको बन्दी बनाएर स्वायत्त भनिएको संस्थाको आत्मसम्मानमा खेलिनु हुन्न । यो विश्वविद्यालय अवैध हो भने कोल्याप्स गर्दिए भैगो !यही अनिर्णयबीच रंगशालाका लागि जग्गा उपलब्ध गराउने निर्णय गरियो । मन्त्रिपरिषदको निर्णयपश्चात् त्रिविका उपकुलपति डा तीर्थ खनिया, कृषि तथा वनविज्ञान विश्वविद्यालयका उपकुलपति डा ईश्वरीप्रसाद ढकाल र भरतपुर महानगरपालिकाकी मेयर रेणु दाहालबीच त्रिपक्षीय सम्झौता गरेर भव्य कार्यक्रमै गरी प्रधानमन्त्रीकै रोहबरमा धुर्मुससुन्तली फाउन्डेसनलाई जग्गा हस्तान्तरण गरिएको छ । स्वाभाविक प्रश्न उठ्छ अदालतमा किनारा नलागिसकेको स्वामित्व विवादको जग्गा रंगशालालाई दिने अधिकार नेपाल सरकार, स्थानीय सरकार वा दुवै विश्वविद्यालयलाई छ कि छैन ? योसँगै जोडिने अर्को महत्त्वपूर्ण सवाल हो विश्वविद्यालयको अनुसन्धान र उत्पादनमा प्रयोग हुनुपर्ने जग्गा बाँड्दै दानी हुनुपर्ने महानगरपालिकाले त्यस बराबरको सट्टाभर्ना दिने भनिएको जग्गा कहाँ छ ? त्यसको कुनै लिखत छ कि छैन ? पंक्तिकारद्वयले यो विषयमा जिज्ञासा राख्न मेयरलाई भेट्न गरेको पटकपटकको कोसिस असफल भएपछि यहींबाट प्रश्न सोध्नुपर्ने अवस्था आइलागेको छ ।"
आरोपप्रत्यारोपमै उत्रिए प्रमुखउपप्रमुख,"इलाम  इलाम नगरपालिकाका प्रमुख र उपप्रमुखबीच मतभेदसँगै आरोपप्रत्यारोपको क्रम बढेको छ । क्षेत्राधिकार मिचेर प्रमुख महेश बस्नेतले तानाशाही शैली अपनाएको आरोप उपप्रमुख सुशीला नेम्वाङले लगाएकी छन् । प्रमुखले भने उपप्रमुखको आरोपको खण्डन गरेका छन् ।प्रमुख बस्नेतले आरोपले नगरपालिकाको नियमित कामकारबाहीमा कुनै असर नहुने बताएका छन् । उपप्रमुख नेम्वाङले नगरप्रमुखको कार्यकक्षमा तालबन्दी गर्नेसम्मको आन्दोलनका कार्यक्रम घोषणा गरेपछि प्रमुख बस्नेतले पत्रकार सम्मेलन गर्दै विधि र प्रक्रियाबाट काम भइरहेको दाबी गरेका छन् । उपप्रमुख नेम्वाङले प्रमुख बस्नेतले आफ्नो क्षेत्राधिकार हस्तक्षेप गरेर तानाशाही शैली अपनाएको भन्दै विज्ञप्तिमार्फत विरोध जनाएकी थिइन् । उहाँको आरोप दुःखपूर्ण, असत्य, भ्रामक र कपोलकल्पित भएको ठहर कार्यपालिकाको बैठकले नै गरेको छ, बस्नेतले भने, आफूहरू अधिकार खोज्न नभई कर्तव्य पूरा गर्न आएकाले यस्तो आधारहीन विरोधले कुनै प्रभाव पर्दैन । ६ महिनादेखि नै कार्यपालिका बैठक बहिष्कार गर्दै नगरपालिकाको कार्यशैलीप्रति असन्तुष्टि जनाउँदै उपप्रमुख नेम्वाङले आफनो अधिकारका लागि संघर्षमा उत्रनुपरेको बताउँदै आएकी थिइन् । नेम्वाङ २०७५ असोज २८ यताका २३ वटा बैठकमा अनुपस्थित भएकी छन् । स्थानीय सरकार सञ्चालन ऐन, २०७४ अनुसार आफूले अधिकार नपाएको नेम्वाङको गुनासो हो । तर प्रमुख बस्नेतले ऐनले व्यवस्था गरेको काम, कर्तव्य र अधिकारको बेवास्ता उपप्रमुखबाट भएको उल्टो आरोप लगाए । उनले उपप्रमुखले गर्नुपर्ने योजना अनुगमन, बजार अनुगमन, संघसंस्थासँगको समन्वय जस्ता कामसमेत नभएको बताए । नगरपालिकाले बनाएको स्थानीय तहको योजना तथा बजेट तर्जुमा दिग्दर्शन २०७४ मा खोसिएको अधिकार फिर्ता नभएको उपप्रमुख नेम्वाङको मुख्य गुनासो छ । स्थानीय सरकार सञ्चालन ऐन, २०७४ आउनुअघि जम्मा ४० दिन यो ऐन अस्तित्वमा रह्यो । स्थानीय सरकार सञ्चालन ऐन आएपछि पनि अधिकार नदिइएको उपप्रमुखको भनाइ छ । तर उक्त ऐनले तोकेको काम, कर्तव्य र अधिकारको मापदण्डमा रहेर कार्यसम्पादन हुँदै आएको प्रमुख बस्नेतको जवाफ छ । उपप्रमुखले न्यायिक समितिलाई कमजोर बनाएको आरोप लगाइरहँदा समितिकी संयोजककै कारण यस्तो अवस्था आएको बस्नेतले जवाफ फर्काए । समितिका २ सदस्यले राजीनामा दिएपछि संवैधानिक संकट आएको पक्का हो, बस्नेतले भने, नगरप्रमुख एक्लैले यो समस्या समाधान गर्न सक्दैन । बैठकमै नआएर समस्या मात्र थुपार्नु गलत भएको उनको निष्कर्ष छ ।"
मेयरविरुद्ध पक्राउ पुर्जी,"सप्तरी राष्ट्रिय वन क्षेत्रको जग्गालाई हानि नोक्सानी गरेको भन्दै सप्तकोसी नगरपालिकाका प्रमुख उत्तमकुमार शर्मा र १ का वडाध्यक्ष नारायणकुमार आचार्यसहित चार जनाविरुद्ध पक्राउ पुर्जी जारी गरिएको छ । मेयर शर्मा र वडाध्यक्ष आचार्य तत्कालीन नेकपा एमालेबाट निर्वाचित हुन् । सप्तरी जिल्ला अदालतको जेठ ८ को अनुमतिले डिभिजन वन कार्यालय राजविराजले उनीहरूविरुद्ध पक्राउ गर्न पुर्जी जारी गरेको हो । शर्मा, आचार्यसँगै सप्तकोसी नगरपालिका१ का दुर्गा फुयाल र तुलाराम लुइँटेलविरुद्ध पक्राउ पुर्जी जारी गरिएको डिभिजन वन प्रमुख धीरेन्द्र सिंहले बताए । उनका अनुसार फुयाल र लुइँटेल राष्ट्रिय वनको जग्गामा भइरहेको कुलो निर्माणमा लागेकाहरू हुन् । राष्ट्रिय वनलाई नै क्षति पुग्ने गरी ९७ मिटर लामो, २ मिटर गहिरो र २ मिटर चौडाइको कुलो खन्न थालिएको अवस्थामा पटकपटक लिखित रूपमा काम रोक्न पत्राचार गर्दा पनि नमानेपछि अदालतको अनुमतिमा पक्राउ पुर्जी जारी गर्नुपरेको सिंहले बताए । राष्ट्रिय वनमा आफूखुसी जथाभावी कुलोपैनी निर्माण गर्न पाइँदैन, डिभिजन वन प्रमुख सिंहले भने, रोक्नका लागि भन्दाभन्दै पनि मानेनन् । अनि बाध्य भएर मुद्दाकै प्रक्रियामा जानुपर्यो । चारै जनामाथि वन क्षेत्रको जग्गा हानि नोक्सानी गरेको मुद्दा छ । कसुर प्रमाणित भए १० हजारसम्म जरिवाना र १ वर्ष कैद हुनेछ । पक्राउ पुर्जीका विषयमा आफूले कानुन व्यवसायीसँग परामर्श गर्ने सप्तकोसीका नगरप्रमुख शर्माले बताए । हामीले राष्ट्रिय सम्पत्ति मास्ने अपराध गरेका होइनौं । वन डिभिजन पूर्वाग्रही भएको हो, उनले भने ।"
शिक्षिकाको पिटाइले ५ छात्राको हात भाँचियो,"दाङरोल्पा  जेठ १२ गते आइतबार । रोल्पाको रुन्टीगढी गाउँपालिका८ मगरगोरीस्थित भानु आधारभूत विद्यालयमा प्रार्थना सुरु हुँदै थियो । कक्षा ७ की विमला रोका घरको काम सकेर हतारहतार विद्यालय पुगिन् । नुहाएर राम्ररी कपाल पनि कोर्न भ्याएकी थिइनन् । उनलाई देखेपछि शिक्षिका लक्ष्मी पुनले किन कपाल नकोरेको भनेर लठ्ठी चलाउन थालिन् । अरू विद्यार्थी पनि आउने क्रम चलिरह्यो । पुनले ढिला आउनेलाई प्रश्न सोधिन् । जवाफ सुनिन् । र, एकोहोरो लौरो बर्साउन थालिन् । उपस्थित अन्य शिक्षक मूकदर्शक बने । शिक्षिकाको लाठीचार्ज ले त्यो दिन विद्यालय परिसर आन्दोलनस्थल जस्तै बन्यो । शिक्षिकाको कुटाइबाट १४ विद्यार्थी घाइते भए । प्रावि तहकी शिक्षिका पुनले पिटेका १४ मध्ये पाँच जनाको अवस्था गम्भीर थियो । उनीहरू दिनभर चोट सहेर कक्षामै बसे । अन्धाधुन्ध लठ्ठीले पिट्नुभयो । हामी केही बोल्न सकेनौँ, पीडित विमलाले भनिन्, हात दुखेर पढ्न सक्ने अवस्था थिएन । साँझ घर पुग्दा हात सुन्निएको थियो । विद्यार्थी कुटेको खबर पाएपछि प्रधानाध्यापक झगबहादुर भण्डारी र व्यवस्थापन समिति अध्यक्ष हुमबहादुर पुन साँझ अभिभावकको घरघर पुगे । तालिममा गएकाले भण्डारी दिउँसो विद्यालयमा थिएनन् । विद्यार्थीको चोट देखेर उनी तर्सिए । उपचारका लागि अस्पताल लैजाने र भोलि छलफल गर्ने भन्दै उनी फर्किए । अर्को दिन अभिभावकले विद्यालय तालाबन्दी गरे । कुटपिटमा संलग्न शिक्षिकालाई सेवाबाट बर्खास्त र उपचार खर्च उनैले बेहोर्ने मौखिक सहमतिपछि ताला खुल्यो । विद्यालय खुले पनि चित्त नबुझेका अभिभावकले इलाका प्रहरी होलेरीमा उजुरी दिए । प्रहरीले दुवै पक्षलाई छलफलमा बोलायो । छलफलमा राम्रोसँग उपचार गराउने, खर्च शिक्षिकाले बेहोर्ने, शिक्षिकालाई स्पष्टीकरण सोध्ने र चित्त नबुझे थप कारबाही गर्ने सहमति भयो । स्थानीयस्तरमा राम्रो स्वास्थ्य सेवा नभएकाले तुलसीपुर पठाइएको हो, प्रधानाध्यापक भण्डारीले भने, शिक्षिकालाई कारबाही थालिएको छैन । सबैको सल्लाहअनुसार के गर्ने भन्ने निर्णयमा पुगौँला । शिक्षिकाले विद्यार्थी कुटेको स्विकारेको र उपचार पनि उनैले गरेकाले केही समय पर्खिएको उनले बताए ।पाँच जनाको हातमा प्लास्टरशिक्षिकाको कुटाइबाट आइतबार तुलसीपुरस्थित सहारा पोलिक्लिनिकमा कक्षा ८ की भीमकुमारी बाँठा, गौरी घर्ती, शान्ता नेपाली, कक्षा ६ की निर्मला पुन र ७ की विमला रोकाको हातमा प्लास्टर गरिएको छ । उनीहरूको नाडीको जोर्नी सुन्निएको, लिगामेन्ट च्यातिएको, सुन्निएको र हड्डी चर्किएको देखिएपछि प्लास्टर गर्नुपरेको डा घनश्याम शर्माले जानकारी दिए । सबै विद्यार्थी सलमा हात झुन्ड्याएर आएका थिए । धेरै दिनदेखि उपचार पाएका रहेनछन्, डा शर्माले भने, समयमा उपचार गरेको भए छिट्टै निको हुन्थ्यो । ढिला भएकाले सुन्निएको छ । पूरै निको हुन तीन साता जति लाग्छ । हात पहिलेकै अवस्थामा ल्याउन प्लास्टर गर्नुपरेको उनले बताए । त्रासमा विद्यार्थी शिक्षिकाको कुटाइबाट एकै दिन १४ विद्यार्थी घाइते भएपछि विद्यालयका बालबालिका त्रस्त छन् । कुटाइबाट कक्षा १ का प्रेम पुन, कक्षा ४ का सन्तोष बुढामगर, कक्षा ७ की दीपा बाँठा, कक्षा ५ का वीरबहादुर घर्ती र अरुणा पुन, कक्षा ६ का सुशीला विक, पूर्णकली घर्ती र विपना घर्ती तथा कक्षा ८ की मनकुमारी घर्ती घाइते छन् । सबै विद्यार्थी शिक्षिकाबाट त्रस्त रहेको घाइतेले सुनाए ।डरैडरमा एक सातासम्म पीडा सहेर बसेको कक्षा ८ की शान्ता नेपालीले बताइन् । डरले मिससँग केही बोल्न सकेनन् । गाउँमै उपचार गर्न थाल्यौँ । सञ्चो भइहाल्छ भन्ने भयो । तर दुखेर हात चलाउन नसक्ने भयो, सुन्निँदै गयो, उनले भनिन्, हात झुन्ड्याएर पनि विद्यालय गयौँ । पढ्न मन लाग्दैनथ्यो । सबैले बिस्तारै सञ्चो हुन्छ भने । तर भित्र धेरै चोट रहेछ । अन्त्यमा प्लास्टर नगरी नहुने भयो । अरू सबै विद्यार्थी शिक्षिका पुनदेखि त्रस्त रहेको उनले बताइन् । पुन प्रावि तहकी निजी स्रोत शिक्षिका हुन् । उनी एक वर्षअघि माक्रै नियुत्त भएकी थिइन् । उनले यसअघि पनि विद्यार्थी कुट्ने गरेको पीडितले बताए । केही समयअघि कक्षा ३ का छात्र नरबहादुर पुनलाई पिटेर कानको जाली फुटेको थियो । विद्यार्थीप्रति शिक्षिकाको व्यवहार उचित नभएकोबारे यसअघि पनि गुनासो आएको गाउँपालिका शिक्षा शाखा स्रोतव्यक्ति कुलराज आचार्यले जानकारी दिए । पहिले पनि बालबालिका कुटेका घटना रहेछन् । अहिले प्रहरीमा पुगेपछि मात्र हामीलाई थाहा भयो, उनले भने, शिक्षिकालाई सेवाबाट बर्खास्त गर्ने र बालबालिकाको उपचार खर्च बेहोर्ने सहमति भएको थियो । सहमतिअनुसार काम हुन ढिलाइ भएछ । विद्यालयमा २ सय १८ विद्यार्थी अध्ययनरत छन् ।सालको लठ्ठीले पिटेँत्यस दिन १० शिक्षकमध्ये तीन शिक्षिका मात्र उपस्थित थिए । अन्य सात जना कोही बिदामा र कोही विद्यालयको काममा गएका थिए । शिक्षिका पुन निमित्त प्रधानाध्यापक थिइन् । विद्यार्थी समयभन्दा ढिला आएका कारण निमित्त प्रअका हैसियतले सजाय दिएको पुनले स्विकारिन् । त्यस दिन म निमित्त प्रअ थिएँ । १० बजे आउनुपर्नेमा विद्यार्थी १०ः२० मा आए । त्यसपछि सालको लठ्ठीले हातमा पिटेँ, उनले भनिन्, त्यति धेरै चोट लाग्ला भन्ने सोचेकै थिइनँ । तर लठ्ठी अलि बलियो भएकाले धेरै चोट लागेछ । घटना भइसकेपछि आफूले गल्ती महसुस गरेर माफी मागेको र उपचार खर्च बेहोर्दै आएको उनले बताइन् । जे नहुनु थियो, भइहाल्यो भनेर माफी मागिसकेकी छु । दाङमा उपचार गर्न लगिएका विद्यार्थीसँग शिक्षिका पुनका बुबा पनि गएका छन् ।कुटपिट आरोपमा शिक्षिका पुनलाई नियन्त्रणमा लिएर अनुसन्धान थालिएको रोल्पाका प्रहरी प्रमुख नायब उपरीक्षक दीपक खड्काले बताए । विद्यार्थीमाथि अमानवीय तरिकाले कुटपिट गरेको आरोपमा पक्राउ गरिएको हो, उनले भने, केकस्तो कारबाही गर्ने भन्नेबारे अनुसन्धान जारी छ । शिक्षिका पुनलाई होलेरीस्थित इलाका प्रहरी कार्यालयले सोमबार नियन्त्रणमा लिएको छ । शिक्षिकालाई सदरमुकाम लिबाङ ल्याउने तयारी भएको प्रहरीले जानकारी दियो । घटनाबारे जानकारी पाएपछि सत्यतथ्य बुझ्न कर्मचारी र जनप्रतिनिधि खटाएको रुन्टीगढी गाउँपालिका अध्यक्ष बालाराम बुढामगरले बताए ।"
बाहिरकालाई पाटनमा यार्चा टिप्न बन्देज,"रुकुम पूर्व  हिमालका पाटनमा पाइने बहुमूल्य जडीबुटी यार्चाको व्यापारमा सम्बन्धित क्षेत्रबाहेकलाई रोक लगाइएको छ । यार्चा सिजन व्यवस्थापन समिति मैकोटले चालु सिजनमा गाउँलेले मात्र पाटनमा कारोबार गर्ने निर्णय गरेको हो । पाटनमा पुगेर यार्चा खरिदबिक्री गर्न यसपटक स्थानीयलाई मात्र अनुमति दिने निर्णय भएको हो, समितिका अध्यक्ष अमरधन पुनमगरले भने, स्थानीयलाई मात्र पाटनमा व्यापारको अवसर दिनुपर्ने मागअनुसार निर्णय भएको हो । स्थानीयसँग मिलेर सम्बन्धित क्षेत्रबाहिरकाले समेत व्यापार गर्न पाउने गरी निर्णय गरिएको उनले बताए । स्थानीयले समितिबाट रसिद लिएपछि उनीहरूसँगै मिलेर जुन ठाउँकाले पनि व्यापार गर्न मिल्ने गरी निर्णय भएको उनको भनाइ छ । समितिले यार्चा संकलक र व्यापारीका लागि शुल्क निर्धारण गरेको छ । दुले बेसक्याम्पमा जनप्रतिनिधिसहित आइतबार बसेको बैठकले सर्वसाधारणलाई प्रवेश शुल्कबापत १ हजार ५ सय र पाटनमै व्यापार गर्न चाहने स्थानीयका लागि १८ हजार राजस्व तोकेको छ । यसअघिका सिजनमा तीन प्रकारको राजस्व तोकिन्थ्यो । यार्चा संकलकमा पनि स्थानीय र बाहिरका व्यवसायीलाई फरक राजस्व लिइन्थ्यो । चालु सिजनमा स्थानीयलाई मात्र कारोबार गर्न दिइने भएकाले संकलक र व्यापारीका लागि मात्रै दुईखाले राजस्व तोकिएको छ । समितिले जेठ २४ गते यार्चा संकलनका लागि पाटन खुलाउने निर्णय गरेको छ । यसअघि जेठ १९ गते खुलाउने भनिए पनि हिउँ नपग्लिँदा सम्भव भएको थिएन । २४ गतेदेखि पाटन खुलाउने निर्णय गरेको खबर गाउँ पुगेको छ, स्वास्थ्य चौकी मैकोटका इन्चार्ज समीर गिरीले भने, हिउँले पाटन छाड्दै गएको निष्कर्षसहित २४ गतेदेखि नै कीरा टिप्ने गरी पाटन खुलाउने निर्णय गाउँलेलाई सुनाइएको छ । हिउँका कारण यो वर्ष ढिलो सिजन सुरु हुन लागेको उनको भनाइ छ । अघिल्ला वर्षका सिजनमा ढिलोमा जेठ १५ भित्रै यार्चा टिप्न बुकी खुला भइसक्थ्यो । पुथाउत्तरगंगा गाउँपालिका १ र २ वडाको पुपाल, अरविजा, जंगला, पूर्वाङ, भित्रीवन, उङला, ङिम्कु, पानीढल, फूलबारीलगायत ठाउँमा यार्चा पाइन्छ । यसैगरी ३ नम्बर वडाको सुनदह, सांग्रेइ, चौंरीखर्कलगायत पाटनमा यार्चा पाइन्छ । यार्चा संकलनका लागि गाउँका अधिकांश सर्वसाधारण पाटन जाँदा विद्यालय तथा गाउँ सुनसान हुन्छन् । आम्दानीको मुख्य स्रोतका रूपमा रहेको यार्चा संकलन गरेर स्थानीयले आम्दानीको जोहो गर्छन् ।"
बेलायतमा ५१ दिन,"लन्डन  गत वर्षको चैत २९ देखि विश्वव्यापी प्रदर्शनमा आएको फिल्म ए मेरो हजुर ३ ले आइतबार बेलायतमा प्रदर्शनको ५१ औं दिन मनाएको छ । अल्डरसटस्थित एम्पायर हलमा आयोजित उक्त फिल्मको रेड कार्पेट सोमा केक काटेर फिल्म सफलताको सेलिब्रेसन गरिएको हो । सपन इन्टरटेनमेन्ट लिमिटेडले आयोजना गरेको उक्त सेलिब्रेसन सोमा ए मेरो हजुर ३ की डेब्यु नायिका सुहाना थापा, निर्देशक झरना थापा एवं निर्माता सुनीलकुमार थापा सहभागी थिए । तपाईंहरूले मेरो पहिलो फिल्म हेरेर झर्को मान्नु हुने छैन, नायिका सुहानाले प्रदर्शनअघि दर्शकलाई आश्वस्त पार्दै भनेकी थिइन्, यस फिल्मको सफलतापछि तपाईं सम्पूर्ण दर्शकहरूको भूमिका छ, त्यसकारण हामी कृतज्ञ छौं । विशेष सोमा निर्देशक थापाले बेलायतका दर्शकमाझ ५१ औं दिन मनाउन पाउनु सुखद संयोग भएको बताइन् । थापा परिवार यतिखेर फिल्मका साथ युरोप भ्रमणमा छ । फिल्म प्रदर्शनअघि फिल्म टिमका सुहाना, झरना, सुनीललगायत लिमोजिनमा आउँदा दर्शकले उनीहरूलाई न्यानो स्वागत गरेका थिए । बेलायतमा उक्त फिल्म प्रदर्शनको जिम्मा लिएका सपनकुमार राई र मञ्जु गुरुङ राईले दर्शकप्रति आभार व्यक्त गर्दै यहाँ गुणस्तरीय नेपाली फिल्म प्रदर्शनलाई निरन्तरता दिने बताए । सुहाना, अनमोल केसी, सलोन बस्नेत लगायत कलाकार अभिनीत ए मेरो हजुर ३ मा स्टार र फ्यानबीचको प्रेमकथा दर्साइएको छ ।"
फितलो नेपालगाथा,"काठमाडौं  आधुनिक नेपाल निर्माणको पृष्ठभूमिका थुप्रै गाथा र कथा जोडिएका छन् । बुद्धकालदेखि युद्धकालसम्मका अनेक घुम्ती छन् । किरात, हिन्दु र बौद्ध सभ्यता हिँडेका फराकिला बाटा छन् । पृथ्वीनारायण शाहले गरेको राज्य एकीकरण हुँदै राणाको जहानियाँ शासन, योगमाया न्यौपानेको विद्रोह, गंगालाललगायत चार सहिद काण्ड, २००७ को प्रजातान्क्रिक त्रान्ति, पञ्चायतको अनुदार समय र गणतान्त्रिक नेपालसम्मको यात्रा सहज थिएन । यो यात्रालाई झन्डै ६० जना कलाकारले सोमबार राजधानीको जमलस्थित राष्ट्रिय नाचघरमा सहज रूपमा प्रस्तुत गरे गीति नाटक नेपाल गाथा मा । यो गाथा हेर्न किन पनि दर्शक खचाखच थिए भने सबैभन्दा अघिल्लो पंक्तिमा राष्ट्रपति विद्यादेवी भण्डारी र प्रधानमन्त्री केपी शर्मा दर्शकको रूपमा थिए । संस्कृतिकर्मी, नाट्यप्रेमी, साहित्यकारदेखि र कलापारखीले प्रेक्षालय भरिभराउ थियो । गीति नाटक लेखका थिए शीतबिन्दुको नामबाट साहित्य सिर्जना गर्दै आएका परराष्ट्रमन्त्री प्रदीप ज्ञवालीले । लेखनको हिसाबले बुद्धकालदेखि महाभूकम्पसम्मको कथा अर्थपूर्ण रूपमा समेटिएको भए पनि प्रस्तुतिमा भने मिहिनेत खड्किन्थ्यो । दृश्य संयोजन, चरित्र निर्माण, कोरियाग्राफी, अभिनय र संगीतमा प्रशस्त कमजोरी भए पनि दर्शकले दत्तचित्तले नाटक हेरे । यस कारण कि धेरैजसो दर्शक थिएटर लिटरेसी भएका भन्दा पनि परम्परागत थिए । रंगमञ्चका शैलीगत विविधता, रंगमञ्चीय विधा, ज्ञान र अभ्यासबारे अपरिचित दर्शकका लागि नाटक मनछुने थियो । गीति नाटकको मूल धागो संगीत मानिन्छ । यसैमा अभिनय, नृत्य, हाउभाउ र कथानक अघि बढ्ने हो । संगीतकार अशोक राईले मेचीमहाकालीसम्म प्रचलित विभिन्न लोकसंगीतबाट २२ वटा टुक्रा कम्पोज गरेर राम्रो मिहिनेत गरेपनि कथानकअनुसारको भाव समाउन नसक्दा एकोहोरोपनको महसुस हुन्छ । राज्य एकीकरण र योगमायाको विद्रोह, सहिद गंगालालको उद्घोषजस्ता दृश्यमा घटनाले मागेजति वीर रस संगीतमा आएको छैन । रंगमञ्चीय निर्देशनको हिसाबले वीरेन्द्र हमालको आफ्नै नाम छ । राम्रो काम गर्ने पुरानो रंगकर्मीको रूपमा उनको छवि रहँदै आएको छ । तर, नेपाल गाथा मा भने उनले धेरै हतारो गरेका छन् । कलाकारबाट भरपुर काम लिनदेखि कथावाचन र रिसर्चसम्ममा उनी चुकेका छन् । कलाकारले शरीरभाषामा खासै काम गरेका छैनन् । ती मञ्चमा देखिन्छन्, नाच्छन् र जान्छन् । न शारीरिक यात्रा छ, न मनोवैज्ञानिक । यतिसम्म कि कलाकारको अभिनयभन्दा पर्दामा देखिने आन्दोलनको दृश्यले दर्शकलाई आङ सिरिङ बनाउँछ । रमाइलो देखिएको भए पनि मल्टिमिडियाको प्रयोग नै नाटकको कमजोरी हो । यसले कलाकारको बिजनेस मारिदिएको छ । प्रकाश परिकल्पना घटनाको मुडअनुसार भए पनि परिचालनमा समस्या देखिन्छ । कुनै दृश्यमा त डिस्को लाइटको समेत प्रयोग हुन्छ । यो एक प्रकारले रंगमञ्चीय उपहास हो । गीतमार्फत कथा भनिँदै जाँदा धेरैजसो दृश्यमा मूलचरित्र छुट्टिँदैन । कोरियाग्राफी यति भद्रगोल छ कि कलाकारबाट कलाकार नै छेकिन्छन् । हात, खुट्टा र शरीरको चाल लयदार बनाउन सकिएको छैन । राम्रै काम गर्ने मानिएको गोरन चौधरीले पनि हतारमै काम गरेका छन् । रंगमञ्चीय प्रस्तुति र चरित्र निर्माणको सन्दर्भमा यो नाटकले तत्कालीन सामाजिक परिवेश र इतिहास अनुसन्धानको पनि माग गर्छ । तर नाटकमा त्यस्तो देखिँदैन । बुद्धले दरबार छोड्ने बेलाको दृश्यमा कलाकारले महायानी र बज्रयानी बौद्ध परम्पराको मुकुट लाउँछन् । तर, बुद्धको समय महायान, बज्रयान र हिनयानजस्ता शाखा विकास भएकै थिएन । दृश्य र कथाअनुसार त्यति बेलाको शाक्य र कोलिय सभ्यताबाट भेषभूषाको परिकल्पना गरिनुपर्ने थियो । त्यही दृश्यमा ओम मणि पद्मे हुम् पृष्ठभूमिमा बज्छ, जब कि यो बुद्धको समयको मन्त्र नभई आठौं शताब्दीको चर्चित बौद्धगुरु पद्मसम्भवको प्रार्थना हो । साउन्ड इफेक्टको उपलब्धिपूर्ण प्रयोग पनि नाटकमा छैन । यद्यपि निर्देशक हमालले क्याटलगमा थोरै समयमा काम गरेको प्रस्टीकरण दिएका छन् । तर, नेपाली सभ्यता र इतिहासको महत्त्वपूर्ण यात्रासम्बन्धी यति अर्थपूर्ण लेखन हतारोसाथ मञ्चनमा ल्याउनु हुँदैन थियो । निर्देशक, संगीत, कोरियोग्राफी र अभिनयमा अब्बल काम हुन सकेको भए यो चीनको छिङ राजवंशको पालामा विकास भएर अहिले संसारप्रसिद्ध पेकिङ ओपेरा जस्तै नेपाली सन्दर्भको प्रस्तुति बन्न सक्थ्यो । यति हुँदा हुँदै पनि विगतमा गतिविधिशून्य बनेको नाचघरको प्रयास भने प्रशंसनीय छ । आवश्यक तयारीसहित नियमित मञ्चनमा ल्याउने नाचघरका महाप्रबन्धक राजेश थापाले बताए । पछिल्लो समय नेपाली गीति नाटकको परम्परा हराउँदै गएकोमा त्यसलाई पुनर्उत्थानका गर्न नेपाल गाथा कोसेढुंगा सावित हुने उनले दाबी गरे ।"
जगमान पुरस्कृत,"पोखरा संस्कृतिविद् जगमान गुरुङलाई भैरव सांस्कृतिक संरक्षण समितिले सम्मान गरेको छ । उनलाई सोमबार सर्वज्ञमान विष्णुदेवी संस्कृति पुरस्कार दिइएको हो । नेपाली संस्कृति विकासको लागि अनुसन्धानको माध्यमबाट दिएको योगदानको कदर गर्दै उनलाई पुरस्कार दिइएको हो । गण्डकी प्रदेश प्रमुख बाबुराम कुँवरले गुरुङलाई दोसल्ला ओढाई १ लाख १ रुपैयाँ र सम्मानपत्र प्रदान गरे । नेपाल प्रज्ञा प्रतिष्ठानका उपकुलपतिसमेत रहेका गुरुङले पुरस्कार सपनाजस्तै लागेको बताए । संस्कृतिकर्मी तीर्थ श्रेष्ठको संयोजकत्वमा गठित समितिको सिफारिसमा गुरुङलाई पुरस्कृत गरिएको हो । कार्यक्रममा संयोजक श्रेष्ठ, गायिका तथा प्राज्ञ हरिदेवी कोइराला, पृथ्वीनारायण क्याम्पसका संस्थापक क्याम्पस प्रमुख जोर्ज जोनलगायतले पुरस्कृत गुरुङबारे प्रकाश पारेका थिए ।"
पानीफोटो बनाउँदै खगेन्द्र,"काठमाडौं अभिनेता खगेन्द्र लामिछाने पानीफोटो मार्फत फिल्म निर्देशनमा पनि होमिएका छन् । रंगमञ्चमा लेखन, निर्देशन र अभिनयमा सक्रिय खगेन्द्रले बधशाला मार्फत फिल्म अभिनय थालेपछि आफ्नै ब्यानरबाट लगातार फिल्म बनाउँदै आएका छन् । टलकजंग भर्सेस टुल्के, पशुपतिप्रसाद, धनपति, डमरुको डन्डीबियो र जय भोले मा पटकथा तथा अभिनय गरिसकेका लामिछानेले पानीफोटो मा पनि लेखन, अभिनयसँगै निर्देशनमा पनि हात हाल्न लागेका हुन् ।निर्देशनमा हात हालिरहँदा डर त हुन्छ नै तर यति बेला म आफ्ना गुरुहरूको बिचमा भएकाले उहाँहरूको सहयोग र आशीर्वाद पनि हुने भएकाले धेरै डर पनि छैन, खगेन्द्रले यसो भनिरहँदा आफ्ना दायाँबायाँ फिल्मका समेत मुख्य कलाकार रहेका सुनील पोखरेल र अनुप बराल थिए । आठ वर्षअघि नै खगेन्द्रले आफ्नै लेखन, निर्देशनमै पानीफोटो लाई नाटकका रूपमा आरोहण गुरुकुलबाटै मञ्चन गरिसकेका हुन् । त्यो बेला नै मलाई पानीफोटो लाई फिल्म बनाउने सपना थियो किनभने यसमा मेरा आफ्ना बाल्यकालीन घटना पनि जोडिएका छन् । नाटक पनि प्रायः हाउसफुल नै चल्यो । पछि यो कथा धेरै मान्छेबिचमा पुग्नुपर्छ भन्ने लागेर फिल्म निर्माणमा लागेका हौं । पहिल्यै नाटक बनिसकेको भए पनि यसलाई फिल्मको पटकथामा ढाल्दा मलाई पहिले आफैंले लेखेका फिल्मभन्दा बढी दुःख पाएको छु । मिहिनेत गरेको छु ।टुकी आर्ट्स र मञ्जुश्री फिल्म प्रोडक्सनको ब्यानरमा रोजिना सिटौला र रवीन्द्र बज्राचार्यले निर्माण गर्ने पानीफोटो मा सुनील, अनुप र खगेन्द्रसहित निशा शर्मा पोखरेल, मेनुका प्रधान, प्रकाश घिमिरे, माओत्से गुरुङ, बुद्धि तामाङ, कमलमणि नेपाल, आशान्त शर्मा, श्यामकुमार खडकालगायत कलाकारको अभिनय रहेको छ । १५ वर्षअघि बेपत्ता भएको आफ्नो छोराको पर्खाइमा बसेका बाउआमाको कथा रहेको पानीफोटो को छायांकन भदौबाट काठमाडौं, चितवन, स्याङ्जा र रोल्पामा हुने बताइएको छ । निर्देशक लामिछानेले इमानदार भई राम्रो फिल्म बनाउने कोसिस गर्ने बताए । फिल्म घोषणा कार्यक्रममा उपस्थित हुँदै रंगकर्मी सुनील पोखरेलले आफूलाई मन परेको भूमिका पाएकाले खेल्न राजी भएको बताए । गुरुकुलमा जटिल समयमा सान्दर्भिक विषयमा लेखेको पानीफोटो लाई पहिल्यै गुरुकुलमा मञ्चन गरेको प्रसंग उप्काउँदै पोखरेलले भने, मलाई त्यही बेलै यो नाटक मन परेको हो । पछि हामीले यसलाई पुस्तकका रूपमा पनि छाप्यौं । अहिले यसैमा रंगमञ्चकै धेरै साथीसँग काम गर्दा रमाइलो हुन्छ भन्ने लागेको छ । कलाकार निशा शर्माले २५ वर्षपछि पुनः फिल्ममा कमब्याक गर्न लागेको जानकारी दिँदै नयाँ कामको चुनौतीलाई सामना गर्न शतप्रतिशत तयार रहेको बताइन् ।"
विरोधबीच ट्रम्प बेलायतमा,"लन्डन अमेरिकी राष्ट्रपति डोनाल्ड ट्रम्प तीनदिने राजकीय भ्रमणका क्रममा सोमबार बेलायतको राजधानी लन्डन उत्रेका छन् । अन्तर्राष्ट्रिय सञ्चारमाध्यमका अनुसार ट्रम्पलाई बेलायती महारानी एलिजाबेथ द्वितीयले बकिंघम दरबारमा स्वागत गरेकी छन् । ट्रम्प सोमबार नै एलिजाबेथले आयोजना गरेको राजकीय रात्रिभोजमा परिवारसहित सहभागी भए । बेलायतको राजकीय भ्रमण गर्ने उनी तेस्रो अमेरिकी राष्ट्रपति हुन् । एलिजाबेथले आफ्नो शासनकालका १३ मध्ये १२ अमेरिकी राष्ट्रपतिलाई बकिंघम दरबारमा स्वागत गरिसकेकी छन् । तर राजकीय सम्मान भने यसअघि जर्ज डब्लु बुस र बाराक ओबामालाई मात्र दिइएको थियो । भ्रमणका क्रममा मंगलबार ट्रम्पले बेलायती प्रधानमन्त्री टेरेजा मेसँग भेटवार्ता गर्ने छन् । दुई नेताबीच जलवायु परिवर्तन तथा चिनियाँ दूरसञ्चार कम्पनी हुवावेबारे कुराकानी हुने बताइएको छ । सन् २०१७ मा भएको जलवायुसम्बन्धी पेरिस सम्झौताबाट अमेरिका एकपक्षीय रूपमा बाहिरिने ट्रम्पको निर्णयविरुद्ध बेलायत असन्तुष्ट छ । प्रधानमन्त्री मेले भेटवार्ताका क्रममा उक्त मुद्दा उठाउने बेलायती सञ्चारमाध्यमले जनाएका छन् । त्यसैगरी, पछिल्लो समय चीन र अमेरिकाबीच जारी व्यापार विवादको जड मानिएको चिनियाँ दूरसञ्चार कम्पनी हुवावेबारे समेत दुई नेताबीच कुराकानी हुनेछ । आफ्नो देशको प्रविधि र बौद्धिक सम्पत्ति चोरेको आरोप लगाउँदै अमेरिकाले हुवावेलाई कालोसूचीमा राखिसकेको छ । कुनै पनि कम्पनीलाई कालोसूचीमा राखेपछि अमेरिकामा व्यापार तथा अन्य सहकार्यका लागि अनुमति आवश्यक पर्छ । त्यसकारण पछिल्लो निर्णयसँगै हुवावेले आगामी दिनमा निर्माण गर्ने मोइबाइलमा गुगल प्लेस्टोर, गुगल सर्च, गुगल म्याप, गुगल क्रोम, युट्युब, जिमेल लगायतका एप्सहरू हुने छैनन् ।लन्डन मेयरविरुद्ध खनिए विमान बेलायत उत्रनु केहीबेर अघि ट्रम्पले लन्डन मेयर सदिक खानविरुद्ध ट्वीट गरे । अमेरिकी राष्ट्रपतिलाई बेलायतले रातो कार्पेट बिछ्याउन नहुने प्रतिक्रिया दिएपछि कुद्ध ट्रम्प खानविरुद्ध खनिएका हुन् । दुई नेता ट्वीटरमार्फत आरोपप्रत्यारोपमा उत्रने गरेका छन् । यद्यपि, उनलाई बेलायत सरकारले रातो कार्पेट बिछ्याएर स्वागत गरेको छ ।ट्रम्पले ट्वीटमा अमेरिकाको महत्त्वपूर्ण साझेदार मुलुकको भ्रमणका क्रममा लन्डन मेयर सदिक खानले गरेको व्यवहार मूर्खतापूर्ण रहेको बताए । ट्रम्पले भनेका छन्, खानले लन्डनको अपराधबारे चिन्ता लिए पुग्छ, मेरोबारे होइन । खानले आइतबार एक अखबारमा लेख लेख्दै अमेरिकी राष्ट्रपति ट्रम्पलाई सन् १९३० र १९४० को दशकका युरोपेली अधिनायकवादी नेतासँग तुलना गरेका थिए । बीबीसीका अनुसार ट्रम्पको विरोधमा मंगलबार बेलायतका मुख्य सहर लन्डन, म्यान्चेस्टर, बेलफास्ट र बकिंघममा विशाल विरोध प्रदर्शनीको तयारी गरिएको छ । विपक्षी दलका नेता जेरेमी कोर्बिनले खानको प्रतिरक्षा गर्दै ट्रम्पविरुद्ध बेलायतका मुख्य सहरमा मंगलबार गरिने विरोध प्रदर्शन उनले सदिक खानसहित बेलायत, अमेरिका, र विश्वमा आफ्ना आलोचकमाथिको आक्रमणविरुद्धको ऐक्यबद्धता भएको जनाए ।"
भारतीय वायुसेना विमान बेपत्ता,"नयाँदिल्ली चालक दलका ८ सदस्य र ५ यात्रुसहित उडेको भारतीय वायु सेनाको एउटा विमानको अवस्था सोमबार मध्याह्नदेखि हराइरहेको छ । पूर्वीउत्तरी राज्य असमको जोरहाटबाट मध्याह्न १२ बजेर २५ मिनेटमा उडेको भारतीय वायु सेनाको एन्टोनोभ एन ३२ विमान त्यसको ३५ मिनेटपछि सम्पर्कविहीन हुन पुगेको भारतीय सञ्चारमाध्यमले जनाएका छन् । चीनको सिमानानजिकको अरुणाचलको मेचुका विमानस्थलका लागि उडेको उक्त विमानमा चालक दलका ८ सदस्यसहित अन्य ५ यात्रु थिए । भारतीय रक्षामन्त्री राजनाथ सिंहले विमानको खोजीको सम्बन्धमा वायुसेना उपप्रमुख राकेसिंह भदौरियासँग छलफल गरेको र भदौरियाले सेनाले लिएको आवश्यक कदमबारेमा जानकारी लिएको बताएका छन् । सिंहले ट्वीटमार्फत त्यस्तो जानकारी दिएका हुन् । तर, सोमबार साँझसम्म पनि विमानको अवस्था थाहा हुन सकेको छैन । भारतीय सेनाले रूसमा निर्मित दुइटा इन्जिन भएको ट्रबोप्राप यो विमान विशेषगरी सेना र मालसामान ढुवानीका लागि प्रयोग गर्ने गरेको थियो । विमानको अवस्था पत्ता नलागेपछि केही भारतीय सञ्चारमाध्यमले पछिल्लो घटनालाई सन् २०१६ को घटनासँग जोडेरसमेत हेरेका छन् । अंग्रेजी अनलाइन इन्डिया टुडेले सोमबारको घटनाले २२ जुलाई २०१६ मा चेन्नईबाट चालक दलसहित २९ जना लिएर अन्डमान निकोवार टापुका लागि उडेको एन्टोनोभ एनए ३२ विमान सम्पर्कविहीन भएको घटना स्मरण भएको जनाएको छ ।विमानको खोजीमा भारतीय वायु सेनाले सुखोई लडाकु विमानहरू खटाएको छ । तर, पनि कुनै पनि सफलता हात पार्न सकेन । अन्तः वायु सेनाले विमानमा रहेका २९ जनाका परिवारलाई पत्र लेख्दै सबैको मृत्यु भएको हुन सक्ने भन्दै अप्रेसन टुंगिएको जानकारी गराएको इन्डिया टुडेले लेखेको छ ।"
पछि हट्यो सरकार,नयाँदिल्ली  तमिलनाडु लगायतका दक्षिण भारतीय राज्यमा भएको चर्को विरोधपछि भारतको केन्द्र सरकारले भाषासम्बन्धी प्रस्तावित नयाँ व्यवस्था संशोधन गरेको छ । राष्ट्रिय शिक्षा नीतिद्वारा प्रस्तावित व्यवस्थामा गैरहिन्दीभाषी राज्यका विद्यार्थीले समेत एउटा क्षेत्रीय भाषा र अंग्रेजीका अतिरिक्त हिन्दी भाषा अनिवार्य रूपमा छनोट गर्नुपर्ने उल्लेख थियो । तर चर्को विरोधपछि मानव संसाधन विकास मन्त्रालयले कुनै पनि तीन भाषा छनोट गर्न पाउने व्यवस्था गरेको हो । मन्त्रालयले मे ३१ मा नयाँ नीति आफ्नो वेबसाइटमा राखेको थियो । लगत्तै त्यसको विरोध भएपछि मन्त्रालयले नीति अन्तिम नभएको र सुझाव लागि वेबसाइटमा राखिएको प्रस्टीकरण दिएको थियो । तर विरोध मत्थर नभएपछि मस्यौदाको भाषासम्बन्धी व्यवस्थालाई नै परिमार्जन गरिएको हो । शिक्षा नीतिको सुरुको प्रस्ताव हिन्दी भाषा लाद्ने उद्देश्यले गरिएको भन्दै दक्षिण भारतका गैरहिन्दीभाषी राज्यमा चर्को विरोध भएको थियो । वैज्ञानिक के कस्तुरी रंजनको अध्यक्षतामा सरकारद्वारा गठिन समितिले अंग्रेजी भाषाको बढदो लोकप्रियताले धनी र गरिबबिचको सामाजिक खाडल बढेकाले त्यसलाई रोक्न विद्यालय शिक्षामा बहुभाषिक नीति अख्तियार गर्ने तथा अन्य भाषाको प्रयोग बढाउनुपर्ने निष्कर्षसहितको प्रतिवेदन दिएको थियो । त्यसैअनुरूप राष्ट्रिय शिक्षा नीतिले अंग्रेजीको वर्चस्व कम गर्न देशभरि नै तीनवटा भाषा कार्यान्वयनमा लानुपर्ने प्रस्तावसमेत गरेको थियो । तेस्रो भाषाका रूपमा हिन्दीलाई अनिवार्य गराउने नियत लुकेको भन्दै प्रस्तावको दक्षिण भारतका सबैजसो राजनीतिक दलले विरोध गरेका थिए । उनीहरूले बहुभाषिक नीतिका नाममा हिन्दी भाषालाई जबर्जस्ती लाद्न खोजेको आरोप लगाएका हुन् । प्रस्तावलाई लिएर विशेषगरी दक्षिण भारतको तमिलनाडुमा चर्को विरोध सुरु भएको थियो । विपक्षी डीएमके प्रमुख एमके स्टालिनले केन्द्रलाई अहिलेको तीन भाषा नीति लागू गर्ने कुरा सपना पनि नसोच्न चेतावनी दिएका थिए । यदि त्यसो गरिएका त्यसको विरोधमा ठूलो आन्दोलन चलाउनेसमेत उनले दाबी गरेका थिए । उनले पूर्वप्रधानमन्त्री जवहारलाल नेहरूको अंग्रेजीलाई सम्पर्क भाषा बनाउन र गैरहिन्दीभाषी राज्यहरूमा हिन्दी भाषा जबर्जस्ती नलाद्ने भनि गरेको प्रतिबद्धतालाई नबिर्सन पनि आग्रह गरेको भारतीय अंग्रेजी दैनिक द हिन्दु ले जनाएको छ । उनले प्रदेशका मुख्यमन्त्री इदाप्पदी के पलानिस्वामीले केन्द्रको यस कदमको विरुद्ध खुलेर विरोध गर्नुपर्नेसमेत आग्रह गरेका थिए । विरोध बढ्दै गएपछि मुख्यमन्त्री पलानिस्वामीले पत्र लेखेर केन्द्र सरकारसमक्ष विरोध जनाएका थिए । त्यसैगरी पूर्वकेन्द्रीय मन्त्री पी चिदम्बरम र हालै मात्र राजनीतिमा प्रवेश गरेका चर्चित अभिनेता कमल हसनले पनि जबर्जस्ती कुनै पनि भाषा लाद्न नहुने भन्दै सरकारको तीन भाषा नीतिको विरोध गरेका थिए । चिदम्बरमले त ट्वीट गर्दै भाजपाको घोषणापत्रले नै हिन्दी भाषा लाद्नेसम्बन्धी संकेत गरेको दाबी गरेका थिए । पछिल्लो समय कर्नाटक र केरलमा समेत यसको विरोध सुरु भएको थियो । कर्नाटकका मुख्यमन्त्री एडी कुमारास्वामी र केरलका भारतीय राष्ट्रिय कंग्रेसका सांसद शशि थरुरले पनि दक्षिण भारतका राज्यहरूमा जबर्जस्ती हिन्दी भाषा लाद्ने विषय स्वीकार्य नहुने बताएका थिए । विरोधको स्वर चर्को बन्दै गएपछि केन्द्रीय मन्त्रीहरू निर्मला सिथारमण र एस जयशंकरले ट्वीटमार्फत सरकारको बचाउ गर्दै वेबसाइटमा राखिएको मस्यौदा अन्तिम नभएको र कार्यान्वयनमा लानुअघि सबैको सुझावलाई समेटिने बताएका थिए । विरोधले उग्ररूप लिन सक्ने देखेर थप राजनीतिक क्षति हुनबाट रोक्न केन्द्र सरकारले नै सिथारमण र जयशंकरलाई सार्वजनिक अभिव्यक्ति दिन लगाएको दाबीसमेत गरिएको छ । सन् १९६५ मा तत्कालीन लालबहादुर शास्त्री नेतृत्वको कंग्रेस सरकारले हिन्दी भाषा लाद्न खोजेको भन्दै त्यसको विरोधमा तमिलनाडु लगायतका राज्यमा चर्को आन्दोलनमा भएको थियो । कैयौंले ज्यान गुमाएका थिए । सन् १९६० को दशकका शृखंलाबद्ध भाषा आन्दोलनपछि सरकारले अंग्रेजीलाई पनि दोस्रो सरकारी भाषाको मान्यता दिएको थियो ।
"जसको शरण, उसैबाट पीडित","विराटनगर  अप्पन लोक बुझिक शरण मांगलेल एकर घरमें अएलहुँ । अपने मरिक चलिगेल हम सेहो मृत्युके प्रतीक्षामें छली अहि उमरमें भगवान् हमरा एहन दिन किएक देखएलक । (बूढाबूढी नै मागेर खाइरहेका थियौं । आफन्त सम्झेर शरण माग्न यसको घरमा आएँ । बूढा मरेर गइहाले म पनि मृत्यु नै पर्खिरहेकी थिएँ । यो उमेरमा किन यस्तो दिन देखायो ईश्वरले मलाई ।)यो कारुणिक भनाइ ८२ वर्षीया महिलाको हो । वृद्ध ज्यान र कुप्रो परेको ढाडका कारण सजिलो गरी बस्न पनि नसक्ने उनी गत वैशाख ५ गते बलात्कृत भइन् । त्यो पनि नाति नाताको व्यक्तिबाट । घटना भर्खरै सार्वजनिक भएको हो । करिब २५ वर्षअघि उनी सिरहाको भगवानपुर गाउँबाट मानसिक सन्तुलन गुमाएका श्रीमान्लाई साथै लिएर मोरङको साविक बुधनगर गाविस (हाल विराटनगर महानगरपालिका १८) मा रहेका आफन्तको घरमा शरण माग्न आएकी थिइन् । सिरहामा पनि अर्काको घरमा मजदुरी गरेर बसेका उनीहरूका सन्तान भएनन् । सम्पत्ति जोड्न पनि रहर भएन । बुधनगरमा उनको काका ससुराको घर थियो । उनीहरू सहारा खोज्दै बुधनगर आएका थिए । पाँच वर्षअघि उनका श्रीमान्को मृत्यु भयो । २५ वर्षअघि बुधनगर आउँदा ऊ (पीडक नाति) सानै थियो, मेरै हातले कति पटक उसलाई खाना खुवाएको थिएँ, आँसु पुछ्दै उनले भनिन्, आज यसले नै मलाई यस्तो दिन देखायो ।पीडकका श्रीमती, दुई छोरी र दुई छोरा छन् । वैशाख ५ गते राति उनीहरू सबै आफन्तको विवाहमा गएका थिए । रात परिसकेकाले म खाना खाइरहेकी थिएँ, पनातिहरू सुतिसकेका थिए, ऊ रक्सी खाएर आएको थियो, खाना खाइरहेकी मलाई उचालेर कोठामा लग्यो अनि मुख थुनेर जबर्जस्ती गर्यो, उनले सुनाइन् । बलात्कृत भएपछि उनी रगताम्मे भएर मूर्च्छा परिन् । घरमा अरू कोही थिएनन् । भोलिपल्ट नातिनीबुहारीलाई भनिन् । बुहारीले आफ्ना श्रीमान्लाई गाली गरिन् । एकदुई जना छिमेकी महिलालाई पनि पीडा सुनाइन् । तर न्यायका लागि कसैबाट सहयोग पाइनन् । उल्टै गाली खानुपर्यो, उनले दुखेसो पोखिन् । घटनास्थल र बुधनगर प्रहरीचौकीको दूरी लगभग एक सय मिटरमात्रै छ । तर उनको वेदना प्रहरी चौकीसम्म पुगेन । उनी भौंतारिँदै सिरहा आफन्तकहाँ पुगिन् ।यता उक्त घटना एक कान दुई कान गर्दै बुधनगरभरि फैलियो । गाउँका अगुवा ७६ वर्षीय जगदेव दास तक्माले सुनेपछि भने बुधनगर प्रहरी चौकी गएर घटना विवरण सुनाए, पीडित वृद्धालाई खोजिदिन आग्रह गरे । तर प्रहरीले कुनै मतलब गरेन । धेरै खोजतलासपछि उनी सिरहामा रहेको पत्ता लाग्यो । मैले आफ्नै खर्चमा उनलाई झिकाएँ, उनले भने । स्थानीय प्रहरीले घटनाका विषयमा चासो नदिएपछि गाउँमा पञ्चायती बस्यो । पञ्चायतीमा पीडकले रक्सीको सुरमा गल्ती गरेको स्वीकार गरे । इलाका प्रहरी कार्यालय रानीले वैशाख २९ गते पीडकलाई पक्राउ गर्यो । नागरिकता नभएकाले उमेर पत्ता लगाउन पीडित महिलालाई सोमबार धरानस्थित बीपी कोइराला स्वास्थ्य विज्ञान प्रतिष्ठान लगिएको जिल्ला प्रहरी कार्यालय मोरङका डीएसपी घनश्याम श्रेष्ठले बताए । घटना थाहा पाउनेबित्तिकै कारबाही सुरु गरेका छौं, उनले भने, तथ्यप्रमाण जुटाइरहेका छौं । अनुसन्धान पूरा भइसकेपछि अदालतमा मुद्दा दायर गर्छौं । बढी उमेरकी महिलालाई बलात्कार गर्दा दोषीलाई थप सजाय हुने भएकाले पीडित महिलाको आधिकारिक उमेर पत्ता लगाउन परीक्षण गर्नुपरेको हो । आवासको समस्या पीडित महिला घटनापछि छिमेकी जगदेव दासकै घरमा शरण लिएर बस्दै आएकी छन् । बलात्कारको घटनापछि शारीरिक र मानसिक रूपमा विक्षिप्त बनेकी उनलाई छिमेकीको घरमा कति दिन शरण लिएर बस्ने भन्ने चिन्ता पनि थपिएको छ । प्रहरीले यो घटनाको अनुसन्धान चाँडै सकेर पीडितलाई न्याय दिए उनलाई फेरि सिरहा नै छाडेर आउने थिएँ, दासले भने । उनले सिरहामा पीडित महिलाका आफन्त भए पनि उनलाई राज्यले बस्ने, खाने व्यवस्था गरिदिनु राम्रो हुने बताए । पीडित महिलालाई सहयोग गरेको भनेर पीडकका परिवार र केही छिमेकी तथा राजनीतिक दलका स्थानीय नेताहरूले समेत आफूलाई दबाब दिने गरेको उनको गुनासो छ ।बलात्कार घटना बढ्दोमोरङमा बलात्कारका घटना बर्सेनि बढिरहेको प्रहरीको तथ्यांक छ । आर्थिक वर्ष २०७२७३ मा ५४ वटा बलात्कारका घटना दर्ता भएका थिए । जसमा १६ महिला र ३८ बालिका पीडित थिए । २०७३७४ मा २४ महिला र ४२ बालिका पीडित बनेका घटना दर्ता भए । २०७४७५ मा बलात्कारसम्बन्धी ८० वटा घटना प्रहरी कार्यालयमा दर्ता भएका छन् । जसमध्ये ३० महिला, ३ बालक र ४७ बालिका पीडित छन् । चालु आर्थिक वर्षमा ८७ जना बलात्कार भएको घटना दर्ता भएको छ, जसमा २९ महिला र ५८ बालिका पीडित छन् । बलात्करका यी अधिकांश घटनामा पीडक आफन्त र छिमेकी नै पाइने गरेको महिला सेल प्रमुख जमुना बस्नेतले बताइन् । ज्येष्ठ महिला बलात्कारमा परेको घटना आउने गरे पनि सबैभन्दा बढी बालिका पीडित देखिन्छन्, उनले भनिन् ।"
दुर्घटनामा दुईको मृत्यु,रसुवा मैलुङस्याफ्रुबेंसी सडक खण्डमा सोमबार साँझ टाटासुमो दुर्घटना हुँदा २ जनाको मृत्यु भएको छ । घटनामा ३ बेपत्ता छन् भने ६ जना घाइते छन् । घाइतेको उपचार त्रिशूली अस्पतालमा भइरहेको छ । बा१०च ५८२० नम्बरको टाटासुमो कालिका गाउँपालिका१ गुम्चेतमा दुर्घटनामा परेको हो ।
प्रदेश र स्थानीय तहलाई गरिब बनाउने कार्यक्रम,"पीताम्बर शर्मा, योजनाविद्हाम्रो वित्तीय संघीयता केन्द्रमुखी छ । बजेटको करिब ३० प्रतिशत प्रदेश र स्थानीय तहलाई पठाउने गरिएको छ । बाँकी ७० प्रतिशत केन्द्रले आफैं राख्छ । खासमा प्रदेश र स्थानीय तहको काम, कर्तव्य र अधिकार हेरेर बजेट पठाउनुपर्ने हो । अधिकार दिने तर रकम नपठाउने गरेपछि ती निकाय नागरिकप्रति जिम्मेवार हुन सक्दैनन् ।वित्तीय सन्तुलनबारे काम गर्न संविधानले राष्ट्रिय प्राकृतिक स्रोत तथा वित्त आयोग व्यवस्था गरेको छ । आयोगले राम्रो गरी काम गरेको छैन । जनसंख्या, भूगोल, मानव विकास सूचकांकलगायत केही आधारलाई लिएर हचुवाको भरमा स्रोत बाँडचुँड भइरहेको छ । प्रदेश र स्थानीय सरकारहरूको आयस्रोत बढाउने, राजस्व बढाउने, क्षमता वृद्धि गर्ने र उनीहरूको नागरिकप्रतिको दायित्वलाई आयोगले ध्यान दिएको छैन । त्यसकारण प्रदेश र स्थानीय तहको अधिकारअनुसार वित्तीय संघीयता लागू भएकै छैन । वित्तीय संघीयता कामचलाउ मात्रै छ । मैले त वित्तीय संघीयता भविष्यमा पनि राम्रो हुने सम्भावना कम देखेको छु । त्यसका पछाडि दुईवटा कारण छन् । पहिलो कारण केन्द्रको सोच र दोस्रो निर्वाचन क्षेत्रका नाममा सांसदलाई दिइने बजेट हो । प्रदेश र स्थानीय सरकार स्वायत्त तथा साझा हुन् । प्रधानमन्त्री केपी शर्मा ओलीले केही समयअघि प्रदेश र स्थानीय सरकार केन्द्रअन्तर्गत हुन् भन्नुभयो । उहाँले भित्रै मनैदेखि त्यो कुरा भन्नुभएको हो । त्यसकारण प्रदेश र स्थानीय सरकार हाम्रै मातहत हुन्, स्वायत्तता दिने हैन भन्ने केन्द्रको सोचाइ छ । यो सोचाइ व्यवहारमा पनि देखिइसकेको छ । कस्ता योजना केन्द्रमा राख्ने, कस्ता प्रदेश र स्थानीय तहलाई पठाउने भन्ने स्पष्ट छैन । प्रदेश वा स्थानीय तहले काम गर्न सक्दैन भन्दै केन्द्रमै धेरै योजना राखिएका छन् । केन्द्रले तजबिजीका आधारमा निर्णय गरिरहेको छ । यसले संघीयतामा गलत नजिर बसिरहेको छ ।सांसदलाई निर्वाचन क्षेत्रका नाममा दिइने बजेटले पनि हाम्रो संघीयता कमजोर बनाइरहेको छ । संसद्लाई दिने बजेटले प्रदेश र स्थानीय तहको वित्तीय स्रोत खोसिएको छ । सांसदलाई बजेट नदिने हो भने त्यो रकम प्रदेश र स्थानीय तहमा जान्थ्यो । तर संसद्लाई बजेट दिनुपरेकाले प्रदेश र स्थानीय तहले आवश्यकताअनुसार बजेट पाउन सकेका छैनन् । यस्तो रोग प्रदेशमा पनि सरिसकेको छ । केन्द्रले दिइरहेको छ, हामीले किन नदिने भन्ने प्रदेशको सोच छ । केन्द्रमा भन्दा प्रदेशमा यसले झन् समस्या सिर्जना गर्नेछ । यसले स्थानीय तहमा समानान्तर संयन्त्र निर्माण गरेको छ । केन्द्र र प्रदेशका सांसदले मैले ल्याएको पैसा भनेर हैकम चलाउँछन् । त्यसमा राजनीतिक तिकडम गर्छन् । दीर्घकालीन हिसाबले हाम्रो संघीयतालाई प्रत्यक्ष असर गर्छ । जुन स्रोतसाधन प्रदेश र स्थानीय तहमा जान्थ्यो, त्यो दुरुपयोग भयो । यसले प्रदेश र स्थानीय तहलाई गरिब बनायो । हेर्दै जानुस्, ६ करोड, ७ करोड हुँदै विकास बजेट सांसदले नै कब्जा गर्छन् । बजेटको आकार बढयो, त्यसैअनुसार सांसदको बजेट पनि बढाउनुपर्छ भनेर हाम्रा अर्थमन्त्रीले तर्क ल्याउँछन् । जनताका आकांक्षा पनि सांसदले नै विकास निर्माण गरिदियोस् भन्ने हुन्छ । फलानो बाटो, पुल तपाईंले बनाउनुपर्छ कि पर्दैन भनेर सांसदलाई जनताले दबाब दिन्छन् । सांसदले हचुवाको भरमा बाटो खनिदिन्छन् । अहिले गाउँगाउँमा त्यही भइरहेको छ । यो प्रवृत्तिले पर्यावरण बिगारिरहेको छ । एक किलोमिटरमा पाँचवटासम्म पहिरो गइरहेको छ ।विकास निर्माणमा उनीहरूलाई संलग्न नगराउने हो भने अरू के काम भन्ने तर्क अघि सारियो । यदि सांसदहरूले संसद्मा काम नपाउने अवस्था हो र विकास निर्माणमा सहभागी गराऊ भनिएको हो भने त्यसको पनि उपाय छ । काम हुँदैन भने संसद् बैठक स्थगित गरौं । आवश्यक भएका बेला मात्रै बैठक राखौं । संसद् बैठक जति महिना वा दिन आवश्यक हो, त्यति नै चलाऔं । अरू बेला उनीहरूले आआफ्नो काम गरून् । केही महिना मात्रै काम लगाएर तलब दिने र १२ महिना तलब दिने परिपाटी पनि बन्द गरौं । सांसदले घर बसेर नीति र चिन्तनको राजनीति गर्छन् । विकसित देशमा यस्तै हुने हो । स्विट्जरल्यान्डमा संसद् भवन चलेका बेला बैठकमा उपस्थित हुने र भत्ता खाने, अरू बेला आफ्नै काम गर्ने चलन छ । अमेरिकाको सिनेटले फलानो ठाउँमा पुल बनाउ भन्दैन । राज्यमा पूर्वाधार कमजोर भयो भने यस क्षेत्रलाई बढी बजेट विनियोजन गरौं भन्छ । हाम्रोमा पनि फलानो पुल वा पूर्वाधार बनाउँछु भनेर सांसदले भन्ने हैन । यो विकृतिको सिको भारतबाट गरिएको हो । हामीले भारतबाट नराम्रो कुरा मात्रै सिकिरहेका छौं, राम्रो कुरा सिक्न सकेका छैनौं ।भारतमा पनि निर्वाचनका लागि पैसा उठाउन यो परम्परा सुरु भएको हो । त्यसैको सिको हाम्रा नेताले पनि गरेका हुन् । हामीले राम्रो देशको प्रचलन सिक्न हुँदैन ? यो सब समस्या पेसेवर राजनीतिको परम्पराले निम्त्याएको हो । नेपाल बिग्रनुको प्रमुख कारण पनि पेसेवर राजनीतिकै कारण हो । पेसेवर राजनीतिको परम्पराकै कारण सांसदलाई पैसा दिने प्रवृत्ति मौलाएको हो । २०६२६३ सालको शान्ति प्रक्रियापछि यो कार्यक्रम खारेज गर्नुपर्छ भन्ने आवाज उठिरहेको छ । बाबुराम भट्टराई अर्थमन्त्री हुँदा मैले पनि यो कार्यक्रम खारेज गरौं भनेर धेरै भनें, तर हुन सकेन ।अहिले यसको विरोधको स्वर ठूलो हुँदै गएको छ । नेपाली कांग्रेसले विरोध गरिरहेको छ । कांग्रेसका नेताहरू गगन थापा, मीनेन्द्र रिजाल र पूर्वप्रधानमन्त्री माधव नेपालले यो कार्यक्रमले निरन्तरता पाउनु हुँदैन भनिरहेका छन् । ऊनीहरूको कुरा मानेर यो कार्यक्रम खारेज गरौं । यो कार्यत्रम खारेज गर्न अहिले सबैभन्दा सजिलो समय हो । दुई तिहाइ सरकार छ । ६ वटा प्रदेश नेकपाकै छ । दुई तिहाइ स्थानीय तह उनीहरूकै छ । यस्तो स्थितिमा सहज विकेन्द्रीकरणको आधार तय भएको छ । विकासको काम प्रदेश र स्थानीय सरकारको हो । उनीहरूलाई नै विकास निर्माणको काममा छाडिदिउँ । तल्लो तहका जनप्रतिनिधिको काम विकास निर्माण र स्थानीय सेवा दिने हो । सांसदले त्यसको अनुगमन र मूल्यांकनको काम गर्नुपर्छ । यो भूमिका बिर्सेर सांसदहरूले एकदमै नराम्रो काम गरिरहनुभएको छ । उहाँहरूले विकास निर्माणको काम गर्ने हो भने सडक विभाग किन चाहियो ? विषयगत जनशक्ति भएका विभिन्न विभागले आयोजनाको अध्ययन, त्यसको प्रभाव, प्रतिफल हेरेर काम गरिरहेका छैनन् । सांसदहरूले पाएको बजेट कसरी सदुपयोग हुन्छ ? सबै हचुवाका योजनामा बजेट खन्याउने गरेका छन् । जसको कुनै औचित्य छैन । औचित्यबिनाका योजनाहरू बनेका कारणले यो देशको विकास निर्माण बिग्रिएको हो ।तर अहिले सांसदलाई बजेट दिन औचित्यपूर्ण भएको देखाउन मन्त्री, नेता र अर्थमन्त्रीले भाषण गरिरहेका छन् । सबैभन्दा हास्यास्पद विषय नै यही हो । सबैभन्दा बढी अर्थमन्क्री युवराज खतिवडा नै यो कार्यत्रमको बचाउमा लाग्नु हास्यास्पद छ । यसको औचित्य पुस्ट्याइँ गर्न योजना छनोट गर्ने, स्थानीय तहले नै त्यसको कार्यान्वयन गर्ने हो भनिएको छ । तर उपयुक्त योजना नभए पनि स्थानीय तहले त्यसको प्रतिवाद गर्न सक्दैनन् । सांसदले छनोट गरेका योजना भएन भनेर स्थानीय तहले कसरी भन्न सक्छ ? यस्तो हास्यास्पद गफ दिने काम अर्थमन्क्रीबाट नहोस् । मैले यो कार्यत्रम रोक्न सकिनँ, दिनै पर्यो, करै लाग्यो भने भै गयो नि । भएको पनि त्यही हो । अर्थमन्त्रीको तर्कले म त हाँसे । अर्थमन्त्रीले सांसदलाई विकास निर्माणमा विश्वास नगर्ने हो भने कसलाई गर्ने ? भन्नुभयो । यदि त्यो हो भने केन्द्रले मात्रै विकास निर्माणका काम गरे भै गयो नि । प्रदेश र स्थानीय सरकार किन चाहियो ? विधायकको मुख्य काम विधेयक बनाउने हो । देशलाई आवश्यक नयाँ र उपयुक्त कानुन बनाउने, त्यसको विवेचना गर्ने हो । पुल बनाउन पाउँ भन्ने हैन । एक पटक पूर्वाधार विकास गर्ने, अनि त्यसैलाई देखाएर फेरि अर्को पटक भोट लिने काम सांसदले गर्न हुँदैन । यो परम्परा पहिलेदेखिकै हो । यो परम्परालाई छाड्नुपर्छ । नछाड्ने हो भने हाम्रा प्रदेश र स्थानीय सरकार पंगु हुने खतरा छ । अहिले नै यही कारणले संघीयता विफल हुने बाटोमा छ भन्न त मिल्दैन । तर मैले सुरुमा संघीयता कार्यान्वयन हुन ७८ वर्ष लाग्छ भनेको थिएँ । यस्तै कार्यक्रमले अझै बढी समय लाग्ने सम्भावना छ । केन्द्र सरकारले रजाइँ गर्ने प्रवृत्ति हाबी छ । एकात्मक राज्यमा केन्द्रीकृत सोच हाबी भएको छ । नजिर माथिबाट बसाउने हो । सरकारले त्यस्तो नजिर बसाउने काम गरिरहेको छैन । ६ वटै प्रदेशका मुख्यमन्त्रीहरू नेकपाकै हुनुहुन्छ । धेरै स्थानीय तह नेकपाकै बनेको छ । मुख्यमन्त्री र स्थानीय तहका जनप्रतिनिधिहरूले नै प्रखर रूपमा खबरदारी गर्नुपर्छ ।(कुराकानीमा आधारित)"
सिमरा सेजमा उद्योग आएनन्,"दशकअघि १२ सय उद्योगहरू दर्ता भएका थिए । अहिले करिब ५० उद्योग मात्रै सञ्चालनमा छन् । बैंकको लगानी निर्यातजन्य उद्योगमा हुनुपर्ने उनले बताए । विडम्बना लगानी घरजग्गामा केन्द्रित छ, उनले भने । भट्टले भने विशेष आर्थिक क्षेत्रमा कच्चा पदार्थ, उत्पादन अनुगमन र रेकर्ड राखिने हुँदा लगानीकर्ताले इच्छा नदेखाएको बताए । निर्यात गरिने देशको नीतिमा हुन सक्ने परिवर्तनका कारण निर्यातमा समस्या हुन सक्ने, लगनीकर्तासम्म सूचना प्रवाह तथा बजारीकरणको कमीको विषय पनि हुन सक्ने कारण रहेको उनले बताए । प्राधिकरणका अनुसार सिमरा गार्मेन्ट प्रशोधन क्षेत्र निर्माण सम्पन्न भइसकेको छ । जग्गा प्लटिङ, मोटर बाटो, ढल निकास, पानी सप्लाई भएको छ । अफिस भवन, सेवा भवन, पानी ट्याङ्की भने निर्माणाधीन अवस्थामा छ । विद्युतीय वितरण लाइन टेन्डर भएको छ । टेलिफोन लाइन, पेट्रोलपम्प, धर्मकाटालगायत टेन्डरको प्रक्रियामा छ । पूर्वाधार सुविधा बढाउन माग गार्मेन्ट प्रशोधन क्षेत्रमा थप पूर्वाधारको व्यवस्था भए उद्योग स्थापना गर्न सकिने सरोकारवालाहरूले बताएका छन् । उद्योग स्थापना गर्न बढी लगानी पर्ने हुँदा पूर्वाधार सुविधा बढाउनुपर्ने उनीहरूको भनाइ छ । पूर्वाधार बनेकै छैन । संघसँग सम्बन्ध राखेर कुनै काम नै भएको छैन, तयारी पोसाक संघका उपाध्यक्ष इमानसिंह लामाले भने, सेजभित्र बोलाएर मात्रै हुँदैन । ऐन मान्न तयार छौं । त्यहाँ गएर ५ हजार फिट भवन बनाएर लगानी गर्न सक्दैनौं । घरेलु तथा साना उद्योग महासंघका अध्यक्ष श्यामप्रसाद गिरीले उद्योग सार्ने सन्दर्भमा प्रविधि हस्तान्तरणमा सहयोग चाहिने बताए । तयारी पोसाक युरोप, अमेरिकालगायत मुलुकमा धेरै सम्भावना छ, उनले भने, सञ्चालन भइरहेको उद्योग सिफ्ट गर्न थप लगानी चाहिन्छ । उनले सुविधा मूल्याङ्कन गरेर मात्रै अन्य क्षेत्रको उद्योग त्यहाँ जान सकिने बताए । राष्ट्रिय योजना आयोगका पूर्वउपाध्यक्ष शंकर शर्माले बगलादेशबाट अनुभव सिकेर तयारी पोसाकलाई औद्योगिकीकरणको आधारको रूपमा उपयोग गर्न सकिने बताए । विदेशमा नेपाली तयारी पोसाकको छुट्टै पहिचान छ । बजार मूल्यलाई प्रतिस्पर्धी बनाई निर्यात बढाउन सकिन्छ, उनले भने । पूर्ववाणिज्य सचिव पुरुषोत्तम ओझाले भाडादरमा केही सहुलियत दिनुपर्ने बताए । आर्थिक क्षेत्र आवश्यक छ । भाडादर बाहिरको भन्दा सेजमा केही सहुलियत चाहिन्छ, उनले भने । सेजमा उद्योग स्थापना गर्दा लाभको मूल्यांकन गरेर सेजतर्फ आकर्षित गराउने रणनीति बनाउनुपर्ने उनले बताए । पूर्वसचिव विमल वाग्लेले सेजमा व्यवसायमैत्री वातावरण बनाउन ध्यान दिनुपर्ने बताए । उद्योग स्थानान्तरण गर्दा उद्योगीले थप फाइदा खोज्ने हुँदा सुविधा उपलब्ध गराउन उनले सुझाव दिए । तर, निजी क्षेत्रले सबै कुरा राज्यसँग माग्न नहुने उनको तर्क छ । प्रतिस्पर्धी बन्न आफू पनि तयार हुनुपर्छ । सबै कुरा सेजसँग माग्दा थेग्न सक्दैन, उनले भने । नेपाल पस्मिना उद्योग संघका अध्यक्ष दुराविक्रम थापाले उद्योग व्यवसायलाई प्रोत्साहन गर्ने सरकारको नीति तथा कार्यक्रम भए पनि कार्यान्वयनमा समस्या रहेको बताए । सेजभित्र बन्द हडताल भए त्यसको क्षतिपूर्तिको व्यवस्थाका बारेमा जिज्ञासा राखे । सेजसम्बन्धी ऐनअनुसार उक्त क्षेत्रभित्र बन्द हडताल गर्न निषेध छ, उनले भने, सेजभित्र बन्द हडताल भए भने के हुन्छ ? उद्योग वाणिज्य महासंघका औद्योगिक समिति सभापति अञ्जन श्रेष्ठले अवसर भएपछि लगानी गर्न तयार रहेको बताए । उद्योगी व्यवसायीहरूको मागमा सरकारले ध्यान दिनुपर्ने बताए । उद्योग, वाणिज्य तथा आपूर्ति मन्त्रालयका सहसचिव रामचन्द्र ढकालले निर्यातमुखी उद्योग र व्यापार प्रवर्द्धनको नीति रहेको बताए । सेज व्यवस्थापनमा सरकारले निजी क्षेत्रसग सहजीकरण गरेर अघि बढ्ने बताए ।निर्यात अनुदान कार्यान्वयन भएनउद्योगीहरूले निर्यात अनुदान कार्यान्वयन हुन नसकेको आरोप लगाएका छन् । संघका अनुसार मन्त्रिपरिषद्ले पुस १ गतेदेखि निर्यात अनुदान ३ देखि ५ प्रतिशत दिने निर्णय गरेको थियो । तर, अहिलेसम्म कार्यान्वयन नभएको उनीहरूको गुनासो छ । मन्त्रिपरिषद्ले पुसमा गरेको निर्णय अहिलेसम्म कार्यान्वयन हुन सकेको छैन, तयारी पोसाक संघका अध्यक्ष चण्डी अर्यालले भने, यस्तो अवस्थामा अन्य निर्णयहरू कसरी कार्यान्वयन हुन्छन् ?"
भित्रिने लगानीभन्दा बाहिरिने लाभांश बढी,"काठमाडौं  पछिल्ला वर्षमा मुलुक भित्रिने विदेशी लगानीभन्दा बाहिरिने लाभांश बढी देखिएको छ । अपेक्षित रूपमा लगानी बढ्न नसकिरहेको अवस्थामा विदेशी लगानी रहेका व्यवसायले राम्रो प्रतिफल आर्जन गरिरहेकाले भित्रिनेभन्दा बाहिरिने रकम धेरै भएको जानकार बताउँछन् । पछिल्लो तथ्यांकअनुसार चालु आर्थिक वर्षको नौ महिनामा ७ अर्ब १० करोड रुपैयाँ बराबरको कुल वैदेशिक लगानी (एफडीआई) नेपाल भित्रिएको छ । सोही अवधिमा विदेशी लगानीबापतको २६ अर्ब ५६ करोड रुपैयाँ लाभांशका रूपमा बाहिरिएको छ । पछिल्ला तीन वर्षको अवधिमा हरेक वर्ष भित्रिने एफडीआईभन्दा बाहिरिने लाभांश धेरै छ । आर्थिक वर्ष ०७३७४ मा १३ अर्ब ५ करोड रुपैयाँ एफडीआई मुलुक भित्रियो । सोही अवधिमा १४ अर्ब ७८ करोड रुपैयाँ बराबर लाभांश बाहिरिएको राष्ट्र बैंकको तथ्यांक छ । यस्तै आर्थिक वर्ष ०७४७५ मा ३७ अर्ब ६४ करोड रुपैयाँ लाभांशबापत बाहिरिएको छ । उक्त अवधिमा नेपालमा १७ अर्ब ५१ करोड रुपैयाँ एफडीआई नेपाल भित्रिएको थियो । विदेशी लगानी भएका केही पुराना उद्योग व्यवसायले राम्रो नाफा कमाउँदै आएकाले पछिल्ला वर्षमा बाहिरिने लाभांश बढदै गएको अर्थविद् केशव आचार्यले बताए । विदेशी लगानी अपेक्षित रूपमा बढ्न नसकिरहेकाले अहिले लाभांशको हिस्सा धेरै देखिएको उनको भनाइ छ । विदेशी लगानी भएका वित्तीय क्षेत्र, हवाई यातायात, पर्यटनलगायतमा क्षेत्रमा सञ्चालित व्यवसायले राम्रो आय प्राप्त गरेका छन्, उनले भने, मुनाफा बढ्दै जाँदा लाभांश पनि बढेको होला । यो वर्ष ऐनसेललगायत केही वित्तीय संस्थाबाट ठूलो रकम बाहिरिएको हुन सक्ने उनको अनुमान छ । एफडीआईबापतको लाभांश तत्काल नबाहिरिने भएकाले त्यसबाट मुलुकमा योगदान पुगेको हुन सक्ने उनको भनाइ छ । यो वर्षको नै महिनामा बाहिरिएको लाभांश करिब चार दशकअघिदेखिको लगानीबापतको हो, उनले भने, एफडीआई भने यो वर्षको नौ महिनाको मात्र हो । विगत ५ वर्षमा एफडीआई र विदेशी लगानीबापतको लाभांश विश्लेषण गर्दा तीन वर्ष लगानी बढी र दुई वर्ष लाभांश बढी देखिन्छ । आर्थिक वर्ष ०७०७१ म ३ अर्ब १९ करोड रुपैयाँ एफडीआई भित्रिएको थियो । सोही अवधिमा २ अर्ब ३३ करोड रुपैयाँ लाभांश बाहिरिएको राष्ट्र बैंकको तथ्यांक छ । यो क्रम ०७२७३ सम्म जारी रह्यो । सो अवधिमा ५ अर्ब ९२ करोड एफडीआई बाहिरिएकामा ४ अर्ब ४१ करोड रुपैयाँ लाभांश बाहिरिएको थियो । त्यसपछिका वर्षमा भने लगानीभन्दा लाभांशको वृद्धिदर उच्च छ । यही क्रममा चालु आर्थिक वर्षको नौ महिनामा एफडीआईभन्दा झन्डै चार गुणा बढी लाभांश बाहिरिएको हो । लाभांशबापत धेरै रकम बाहिरिँदा शोधनान्तरमा चाप पर्ने राष्ट्र बैंकका कार्यकारी निर्देशक नरबहादुर थापाले बताए । विदेशी लगानी ट्रेडेबल वस्तुमा आएको भए निकै राम्रो हो तर नन ट्रेडेबल वस्तुमा आएको भए शोधनान्तरमा चाप पर्न सक्छ, उनले भने । एफडीआईभन्दा धेरै लाभांश बाहिरिनु स्वाभाविक भएको थापाको धारणा छ । नेपालमा धेरै लगानी जलविद्युत्, दूरसञ्चार क्षेत्रमा आएको र ती क्षेत्रमा लगानी प्रतिफल राम्रो रहेकाले बाहिरिने लाभांश पनि धेरै भएको उनले बताए । विदेशी लगानीबापतको लाभांश कति बाहिरियो भनेर हेर्दा लगानीले जीडीपीमा कति योगदान दिएको छ, नागरिकले कति सेवा सुविधा पाएका छन् भन्ने पक्ष पनि विश्लेषण हुनुपर्छ, उनले भने, नागरिकले भरपूर सेवा पाएका छन्, जीडीपीमा ठूलो योगदान पुगेको छ भने लाभांश धेरै बाहिरिए पनि मुलुकलाई फाइदा भएको हुन्छ । राष्ट्र बैंकको अध्ययन प्रतिवेदनअनुसार ३९ वटा राष्ट्रबाट २५२ वटा कम्पनीमा एफडीआई भित्रिँदै आएको छ । यो गत वर्षको सार्वजनिक भएको प्रतिवेदन हो । सो अवधिमा नेपालमा १ खर्ब ५१ अर्ब रुपैयाँ विदेशी लगानी रहेको थियो । विगत ५ वर्षको तुलनामा यस्तो लगानी करिब १ खर्ब रुपैयाँले बढी हो । आर्थिक वर्ष ०६९७० मा ५२ अर्ब रुपैयाँ एफडीआई आएको थियो । राष्ट्र बैंकले ती कम्पनीमा विदेशबाट लगानीका रूपमा आएको ऋण र सञ्चित रकम (कोष) लाई जोडेर आउट स्ट्यान्डिङ एफडीआई (लगानीमा रहेको विदेशी लगानी) गणना गरेको हो ।नेपाल भित्रिएको कुल एफडीआईमध्ये सबैभन्दा बढी वेस्टइन्डिज बाट आएको देखिन्छ । ट्याक्स हेवन मानिने सो राष्ट्रबाट गत वर्ष कुल लगानीको करिब साढे ४६ प्रतिशत एफडीआई भित्रिएको छ । यो सबै सेवा क्षेत्रमा आएको हो । कर तिर्नु नपर्ने र आम्दानीको स्रोत नखोजिने भएकाले सो राष्ट्रबाट भित्रने एफडीआई धेरै रहेको जानकारहरू बताउँछन् । यो राष्ट्रबाट आएको सबै विदेशी लगानी सेवा क्षेत्रमा मात्र आउनुले पनि केही हदसम्म उक्त कुरा पुष्टि हुने उनीहरूको दाबी छ ।"
गेजुवा सम्पर्कमा छैन,"२०७४ जेठ ९ गते तत्कालीन प्रधानमन्त्री पुष्पकमल दाहाल नेतृत्वको सरकारले बुढीगण्डकी निर्माणको जिम्मा गेजुवालाई दिने निर्णय गरेको थियो । सोही निर्णयअनुसार तत्कालीन ऊर्जामन्त्री जनार्दन शर्माले गेजुवासँग बुढीगण्डकी निर्माणका लागि २०७४ जेठ २१ गते समझदारीपत्रमा हस्ताक्षर गरेका थिए । शेरबहादुर देउवाको पालामा बुढीगण्डकी निर्माणको जिम्मा गेजुवालाई दिने गरी भएको समझदारी खारेज भएको थियो । राष्ट्रिय सभा प्रमुख प्रतिपक्ष दलका नेता सुरेन्द्र पाण्डेले बुढीगण्डकी आयोजना गेजुवालाई नै दिनुपर्ने उचित कारण थाहा पाउन नसेको बताए । उनले भने, बेलाबेलामा आयोजना बनाउने कुरा फेरिएकाले झन् अन्योल सिर्जना भएको बताए । आयोजना कुन मोडेलमा बन्ने हो ? पैसा कहाँबाट आउँछ ? उनले प्रश्न गरे ।"
नवीकरण शुल्कले टेलिकम धराशायी हुने,"काठमाडौं  नेपाल टेलिकममा कार्यरत कर्मचारीहरूको संगठनले सरकारले निर्धारण गरेको नवीकरण शुल्कका कारण कम्पनी धराशायी हुने भन्दै फिर्ता लिन माग गरेका छन् । जेठ १० गते बसेको मन्त्रिपरिषद् बैठकले नेपाल टेलिकमले दोस्रो र तेस्रो पटकको नवीकरणबापत २० अर्ब तिर्नुपर्ने भन्दै ५ किस्तामा बुझाउन निर्देशन दिएको थियो ।१५ अर्ब चुक्ता पुँजी भएको कम्पनीले ५५ वर्षमा २० अर्ब नवीकरण बुझाउँदा कम्पनी नै धराशायी हुने कर्मचारी संगठनको तर्क छ । २० अर्ब नवीकरण दस्तुर बुझाउनुपर्ने गरी गरिएको एकतर्फी निर्णयले यस कम्पनीलाई धराशायी बनाउने हाम्रो ठहर रहेको छ, कर्मचारी संगठनले जारी गरेको विज्ञप्तिमा भनिएको छ ।कर्मचारी संगठनले सोमबार पत्रकार सम्मेलन गरी सरकारको निर्णय कानुनविपरीत रहेको दाबी गरेको छ । आधिकारिक ट्रेड युनियन नेपाल दूरसञ्चार राष्ट्रिय कर्मचारी संगठन, नेपाल टेलिकम वर्कर्स युनियन र नेपाल टेलिकम कर्मचारी युनियनले संयुक्त रूपमा विज्ञप्ति जारी गर्दै २० अर्ब नवीकरण शुल्क लिने निर्णय कार्यान्वयन नगर्न माग गरेका हुन् ।तत्कालीन स्पाइस नेपाल (हाल एनसेल) ले २०६१ भदौंमा मोबाइल सेवाको अनुमतिपत्र लिंदा अनुमति पत्रबापत २१ करोड र नवीकरणबापत १० वर्षपछि २० अर्ब तिर्ने गरी अनुमतिपत्र लिएको थियो । स्पाइस नेपालले कबुल गरेको सोही शुल्क टेलिकमको हकमा पनि लागू हुँदै आएको छ । तत्कालीन नेपला दूरसञ्चार संस्थानले २०५६ साल वैशाखमा मोबाइल सेवाको अनुमति पाएको थियो । अनुमतिपत्र दिने बेलामा प्रतिस्पर्धाबाट पछि छानिने कम्पनीले तिर्नुपर्ने रकम तिर्ने सर्तमा सरकारी स्वामित्वको संस्थानलाई मोबाइल सेवाको अनुमतिपत्र दिइएको हो ।संसद्को लेखा समितिले २०६८ सालमा पहिलो नवीकरण शुल्क लिएपछि अन्य देशमा रहेको प्रचलनको आधारमा नवीकरण शुल्क कायम गर्न निर्देशन दिएको भए पनि सरकारले हचुवाको भरमा २० अर्ब शुल्क तय गरेको कर्मचारी संगठनको ठहर छ ।"
नोट चिन्ने तरिका सार्वजनिक,"काठमाडौं राष्ट्र बैंकले नोटका विशेषता सार्वजनिक गरेको छ । सर्वसाधारणलाई सक्कली र नक्कली नोटबारे छुट्याउन सजिलो होस् भन्ने उद्देश्यले सय, पाँच सय र हजार दरका नोटमा रहेका विशेषता सार्वजनिक गरिएको राष्ट्र बैंकले जनाएको छ । यसलाई बजारमा नक्कली नोट भेटिएकाले सक्कली नोटका विशेषता सार्वजनिक गरिएको रूपमा बुझ्न नहुने राष्ट्र बैंकका प्रवक्ता लक्ष्मी प्रपन्न निरौलाले बताए । तीनवटै प्रकारका नोटलाई उज्यालो प्रकाशतर्फ राखेर हेर्दा लालीगुराँसको आकृति स्पष्ट देखिन्छ । उक्त लालीगुराँसको आकृतिको पानीछाप नोटको कागजमाथिबाट प्रिन्ट नभई नोटको कागज बनाउने क्रममा नै बनाइने हुँदा नोटको अग्रभाग (नोटको नम्बर, सगरमाथाको चित्र र गभर्नरको दस्तखत भएको भाग) रहेको हुन्छ । हजार रुपैयाँमा पृष्ठभाग (एकवटा हात्ती) भएको भाग दुवैतर्फबाट हेर्दा उत्तिकै स्पष्ट देखिन्छ ।"
हाट बजारमा ४१ देशका प्रतिनिधि,"काठमाडौं  कल्पना गर्नुस्, तपाईं एउटा हाट बजारमा उभिनुभएको छ जहाँ विश्व बजारका अनेक सामान किन्न वा संसारका धेरै ग्राहकलाई आफ्नो सामान बेच्न सक्नुहुन्छ । त्यहाँ तपाईं के किन्नुहोला ? वा के बेच्नुहोला ? बिहीबार सोल्टी होटलमा लाग्ने यो हाट बजारको आयोजक हो फर्यटन बोर्ड र यसका क्रेतावित्रेता हुन् विभिन्न देश र अनेक कम्पनीबाट मानिसहरू आएका छन् । पर्यटन प्रवर्द्धन गर्न नेपालमा तेस्रो पटक हुन लागेको यो हाट बजारको खास नाम हो हिमालयन मार्ट । जेठ २३ देखि २६ सम्म लाग्ने यो हाट मेलाले नेपाललाई हिमाली प्रवेशद्वारको रूपमा परिचित गराउने गराउने आशा आयोजक संस्थामध्येको एक पर्यटन बोर्डले राखेको छ । बोर्डका अनुसार यो हिमाली हाट बजार नेपालको थप चिनारी बनेर विश्व पर्यटन बजारमा चिनिदै जान थालेको छ । संस्कृति पर्यटन तथा नागरिक उड्डयन मन्त्रालाय, नेपाल पर्यटन बोर्ड, नेपाल वायुसेवा निगम तथा प्यासिफिक एसिया ट्राभल एसोसिएसन र पर्यटन क्षेत्रका विभिन्न संघसंस्थाहरूले मिलेर हाट मेला खोल्न लागेका हुन् । यस वर्ष मेलको विषय स्पिरिट अफ द हिमालय अर्थात् हिमालको आत्मा रहेको छ । मार्टमा ३० मुलुकबाट विश्वव्यापी क्रेता कम्पनीहरू र नेपाल, भारत, पाकिस्तान, चीन, भुटान र थाइल्यान्ड गरी ६ देशका ५४ विक्रेता कम्पनी सहभागी हुँदै छन् । यो हिमाली हाट बजारको रमाइलो प्रचारप्रसार गर्न ३८ अन्तर्राष्ट्रिय ट्रावल ब्लगर्स तथा सञ्चारकर्मी पनि सहभागी हुने आयोजक पर्यटन बोर्डले जनाएको छ । बोर्डका अनुसार ४१ देशका करिब ७०० सहभागी रहेको यस मार्टको आयोजनाका लागि निजी क्षेत्रको सहयोग रहने र ती सहयोग मार्फत करिब ७५ प्रतिशत खर्च यी क्षेत्रले नै बेहोर्नेछन् । सरकारले हरेक वर्ष पर्यटन बोर्डलाई दिने २ करोड हाट बजारको व्यवस्थापनमा खर्च हुने भएको छ । जम्मा ६ करोड लाग्ने हाट बजारको बाँकी खर्च निजी क्षेत्रले बेहोर्ने भएका छन् ।"
गुणस्तरहीन बीउ बिक्री गरे किसानलाई क्षतिपूर्ति,"मकवानपुर  गुणस्तरहीन कृषिजन्य बीउबिजन उपलब्ध गराएको कारण आर्थिक नोक्सानी भएमा बाली उत्पादकलाई बीउबिजन बिक्री गर्ने पक्षले क्षतिपूर्ति दिनुपर्ने व्यवस्था गरिएको छ । प्रदेश ३ को प्रदेशसभाबाट पास भएको प्रदेश बीउबिजन सम्बन्धमा व्यवस्था गर्न बनेको विधेयक मा गलत बीउबिजन बिक्री गरेको खण्डमा क्षतिपूर्ति भराउने व्यवस्था गरिएको छ । यस विधेयक प्रमाणीकरणको चरणमा रहेको छ । नेपालमा पछिल्लो समय गुणस्तरहीन बीउ बिक्री भएको कारण किसानहरू मारमा परिरहेको अवस्थामा फ्रदेश सरकारले यस नियमलाई कडाइका साथ लागू गर्ने दाबी गरेको छ । विधेयकमा कुनै व्यक्ति वा संस्थाले बित्री वितरण गरेको बीउबिजनको गुणस्तर वा सिफारिस क्षेत्रभन्दा बाहिर बिक्री वितरण गरेको वा गलत सूचनाको कारण बाली उत्पादकलाई हानिनोक्सानी पुग्न गएमा मूल्यांकन समितिले गरेको मूल्यांकन र सिफारिसका आधारमा बीऊबिजन बिक्री वितरण गर्ने व्यत्ति वा संस्थाले बाली उत्पादकलाई क्षतिपूर्ति दिनुपर्ने विधेयकमा व्यवस्था गरिएको छ ।बीउबिजनको न्यूनतम गुणस्तरको हद तोक्ने, बीउबिजन परीक्षण प्रयोगशाला स्थापना गर्ने, प्रदेश बीउबिजन गुणस्तर नियन्त्रण केन्द्रको स्थापना गर्ने र प्रदेश बीउबिजन व्यवस्थापन समिति गठन गर्ने विधेयकमा उल्लेख छ । प्रदेश बीउबिजन व्यवस्थापन समिति प्रदेशको कृषिसम्बन्धी हेर्ने मन्त्रालयका सचिवको अध्यक्षतामा कृषि विकास निर्देशनालयका प्रमुख, वरिष्ठ वैज्ञानिक, राष्ट्रिय बीउबिजन कम्पनी लिमिटेड, बीज विशेषज्ञलगायतका सदस्य रहने गरी गठन गरिने भएको छ ।यसैगरी, अबैध कृषिजन्य बीउ बिक्री वितरण रोक्न प्रदेश सरकारले कडाइ गर्न सक्ने व्यवस्था विधेयकमा रहेको छ । प्रदेश सरकारले सूचीकृत नभएको बीउबिजन बिक्री गरे वा गराएमा जरिवाना गर्ने उल्लेख छ । विधेयकको दफा १२ को १ मा कुनै व्यक्ति वा संस्थाले बीउबिजनको बिक्री वितरणसम्बन्धी कारोबार गर्न अनुमति लिनुपर्ने र अनुमति नलिई बीउबिजन बिक्री वितरण गरेमा बीउबिजन निरीक्षकले जफत गर्ने व्यवस्था गरिएको छ । दफा १३ मा कृषि अनुसन्धान प्रयोजनका लागि बाहेक सूचीकृत नभएका बीउबिजन बिक्री वितरण गर्न नपाइने उल्लेख छ । विधेयकको दफा १२ र १३ विपरीत बीउबिजन बिक्री, वितरण गरे वा गराएमा १० हजार रुपैयाँदेखि २० हजार रुपैयाँसम्म जरिवाना हुने उल्लेख छ । यस्तै अनुमतिपत्र नलिई बीउबिजन परीक्षण प्रयोगशाला सञ्चालन गरेमा ५० हजार रुपैयाँदेखि एक लाख रुपैयाँसम्म जरिवाना गर्न सक्ने व्यवस्था विधेयकमा छ । सूचीकृत बीऊबिजन बिक्री वितरण गर्ने व्यत्ति वा संस्थाले आफूले बिक्री वितरण गर्ने बीउको भाँडोमा बीउबिजनको किसिम र जात, तोकिएको न्यूनतम गुणस्तरको हद, रासायनिक पदार्थ प्रयोग गरी उपचार गरिएको भए सोको विवरणलगायतका कुरा उल्लेख गर्नुपर्ने विधेयकको दफा १५ मा व्यवस्था छ । दफा १५ विपरीत विवरण नखुलाई बीउबिजन बिक्री वितरण गरे वा गराएमा दस हजार रुपैयाँदेखि १५ हजार रुपैयाँसम्म जरिवाना हुने विधेयकमा व्यवस्था छ । नेपालमा परम्परादेखि नै प्रयोग गरिँदै आएको स्थानीय जातको बीउबिजनमा तोकिएबमोजिम स्वामित्व कायम रहने विधेयकमा व्यवस्था छ ।"
सन्तुलित विकास गर्न सांसदलाई रकम,"सुरेन्द्र पाण्डे, पूर्वअर्थमन्त्रीसांसदलाई बजेट किन चाहिन्छ भनेर म केही उदाहरण दिन चाहन्छु । कुनै एउटा प्रदेशको अर्थमन्त्रीले आफ्नो निर्वाचन क्षेत्रमा ३ अर्ब रुपैयाँ बजेट विनियोजन गर्नुभयो । नजिकैको अर्को निर्वाचन क्षेत्रमा एक पैसा छुट्याउनुभएन । प्रदेश, केन्द्रका मन्त्रीहरूले आफ्नो निर्वाचन क्षेत्रमा मात्रै बजेट हाल्छन् । एक पटक पर्यटनमन्त्रीले मन्त्रालयका जम्मा ७० वटा योजनामध्ये ५२ वटा आफ्नो जिल्लामा मात्रै पठाउनुभएको छ । यो ठीक हो ? होइन । यो विषयमा कसैले प्रश्न उठाएकै छैन । मन्क्री व्यत्तिकेन्द्रित छन् । मन्त्रीहरू देशका भएनन् । त्यो बेला सांसदले आफ्नो निर्वाचन क्षेत्रबारे बोल्नुपरेन ? प्रभावशाली नेताहरूलाई निर्वाचन क्षेत्रको बजेट आवश्यक नहुन सक्छ, त्यसभित्र म पनि परुँला । मलाई यो ६ करोडको त्यति ठूलो महत्त्व छैन । तर संघ र प्रदेशका मन्त्रीले मात्रै आफ्नो निर्वाचन क्षेत्रमा बजेट खन्याएपछि कमजोर सांसदलाई समस्या हुन्छ । प्रधानमन्त्रीले झापामा बजेट हाल्ने, विष्णु पौडेल अर्थमन्त्री हुँदा बजेट बुटवल लैजाने अनि संघीयताको मर्मविपरीत भन्दै तथाकथित कुरा गर्ने ? प्रधानमन्त्री, मन्त्री अनुशासनमा बस्नुपर्दैन ? अर्को उदाहरण पनि दिन चाहन्छु । फुसको छानो हटाउने कार्यक्रम बजेटमा आयो । झापामा मात्रै १६ सय घरको फुसको छानो हटाउन खर्च भएछ । प्रधानमन्त्री केपी शर्मा ओलीको निर्वाचन क्षेत्रमा मात्रै १४ सय घरका फुसको छानो हटाइएछ । बाँकी दुई सय परिवारको फुसको छानो हटाउन झापाकै अर्को निर्वाचन क्षेत्रमा खर्च भयो । बाँकी तीन निर्वाचन क्षेत्रका एउटा घरपरिवारले पनि यो कार्यक्रमको बजेट पाएनन् । फुसको छानो प्रधानमन्त्रीको निर्वाचन क्षेत्रमा मात्रै छ ? झापाभरि छ । यो वास्तविकता हो । हिजोका दिनमा पनि यस्तै भयो । यो प्रवृत्ति अन्त्य गर्न पनि निर्वाचन क्षेत्रअनुसार बजेट चाहिन्छ । सांसदको बजेटले समानुपातिक सन्तुलित विकास भएको छ । सांसदले कराएका कारण प्रत्येक निर्वाचन क्षेत्रमा बजेट गएको छ । संघीयता आइसकेपछि संघीयताविरोधी भयो, संघीयताको मर्मविपरीत भयो भनेर लेखेका लेख्यै छन् । संघीयतामा संघले, प्रदेशले १० हजारका टुक्रे आयोजनामा पनि काम गरिरहेको देख्दैनन् । ठूलाठूला परियोजनामा मात्रै बजेट खर्च गरौं, देश बनाऔं भनेर प्रधानमन्त्री, मन्त्रीले नै भन्छन् र अनुशासनमा बस्छन् भने सांसदहरूले मान्नुपर्छ । प्रधानमन्त्रीलाई आफ्नो निर्वाचन क्षेत्र चाहिने, मन्त्रीलाई चाहिने, सांसदलाई चाहिँ नचाहिने भन्ने हुन्छ ? सांसदहरू कसरी चुप लाग्छन् ? सांसदको मात्रै कुरा हैन, जनताको कुरा पनि हो । मेरो निर्वाचन क्षेत्रका सर्वसाधारण प्रधानमन्त्रीलाई भेट्न आउन सक्दैनन् । म नै हो, उनीहरूको सम्पर्क व्यक्ति । उनीहरूले मसँग विकास नमागे कोसँग माग्ने ? मैले बजेट लैजान सकिनँ भने उनीहरूलाई अन्याय हुन्छ कि हुँदैन ? उनीहरूका अपेक्षा पूरा गर्छु भनेर म निर्वाचित भएर आएको हुँ । मैले गर्न सकिनँ भने मलाई नै सञ्चारमाध्यमले केही गर्न सकेन भनेर लेख्छन् । बजेट ल्याउने बेला करोड माग भनेर मिडियाले लेख्छन् । बजेट आइसकेपछि फेरि त्यही मिडियाले लेख्छ, हेर्नुस् त यी माननीयको क्षेत्रमा विकास नै भएको छैन । भ्रष्टाचारको कुरा उठेको छ यस विषयमा । तर केन्द्रीय निकायले गरिरहेका सबै आयोजनाको काम राम्रोसँग भएको छ त ? सबैभन्दा बढी भ्रष्टाचार केन्द्रमा छ । गाउँको योजनामा त अनुगमन हुन्छ, जनताले तुरुन्तै खबरदारी गर्छन् । तर सडक विभागको इन्जिनियरले जनताको कुरा सुन्दैन । त्यसकारण निर्वाचन क्षेत्रको पैसामा मात्रै हैन, सबैभन्दा बढी पैसा हुने केन्द्रका ठूला आयोजनामा भ्रष्टाचार छ । यो कार्यक्रमबाट थोरै पैसाले धेरै काम भएको छ ।अहिलेको प्रणालीमा बजेट विनियोजनमा सांसदको भूमिका हुँदैन । सबै प्रदेश वा स्थानीय तहको संरचनाबाट खर्च हुने गरेको छ । अहिले पनि कर्मचारी, सांसद, जनप्रतिनिधि वा कोही न कोहीले योजना छनोट गर्ने हो । अरू परियोजनाअनुसार नै काम गर्ने प्रणाली हो संघीय सरकारले छुट्याएको बजेटमा पनि ।(कुराकानीमा आधारित)"
पाकिस्तानको रोमाञ्चक जित,वहाब रियाज३८२मोहमद अमिर२६७सादब खान२६३
तीव्र गतिका बलर निर्णायक,"कार्डिफ न्युजिल्यान्डका तीव्र गतिका बलर लोकी फर्गुसनले विश्वकपमा लेग स्पिनजस्तै तीव्र बलिङको पनि मुख्य भूमिका हुने दाबी गरेका छन् । फर्गुसनले अर्का तीव्र गतिका बलर म्याट हेनरीसँग मिलेर शनिबार विश्वकपको आफ्नो पहिलो खेलमा श्रीलंकाविरुद्ध १० विकेटको जित हासिल गरेका थिए । हेनरीले श्रीलंकाका शीर्षक्रम कमजोर बनाइदिएका थिए । अकल्यान्डमा जन्मिएका २७ वर्षे फर्गुसनले मध्यक्रमका महत्त्वपूर्ण विकेट लिएपछि श्रीलंका १ सय ३६ रनमै समेटिएको थियो । फर्गुसनले १५४ किलोमिटर प्रतिघण्टाको गतिमा बल फालेर वर्तमान विश्वकै सबैभन्दा तीव्र गतिको बलर बनेका छन् । स्पिन बलरले जस्तै फास्ट बलरले पनि बललाई दुवैतर्फ घुमाउन सक्छन् । फास्ट बलिङ पनि खेलको महत्त्वपूण हिस्सा हो । निश्चित रूपमा फास्ट बलिङ गरेको हेर्न रमाइलो हुन्छ, फर्गुसनले हाँस्दै भने, वास्तवमा यहाँ प्रतिद्वन्द्वीको पनि कुरा आउला । तर यस्तो पनि होइन कि म हरेक बलरको खेल हेर्छु र आफ्नोसँग तुलना गर्छु । वेस्ट इन्डिजका ओसमन थोमसले प्रतियोगिताको दोस्रो खेलमा पाकिस्तानलाई १ सय ५ रनमै अलआउट गरिदिएपछि तीव्र गतिका बलरका लागि इंग्लिस पिचको अनुकूलता पनि प्रमाणित भइसकेको छ । इंग्ल्यान्डका तीव्र गति बलर जोफ्रा आर्चरले पनि विश्वकपको ओपनिङ बलरको जिम्मेवारीसहित २७ रन खर्चेर ३ विकेट लिएका थिए । त्यस खेलमा इंग्ल्यान्डले दक्षिण अफ्रिकाविरुद्ध १ सय ४ रनको जित दर्ता गरेको थियो । सन् २०१६ मा अस्ट्रेलियाविरुद्ध सिड्नीमा एकदिवसीय अन्तर्राष्ट्रियमा डेब्यू गरेका फर्गुसन यस कुरामा पनि खुसी छन् कि इंग्ल्यान्ड र वेल्सको पिचको व्यवहारले बलर र ब्याट्सम्याचबीच सन्तुलन पाइरहेको छ ।मेरो विचारमा यहाँको पिचमा धेरै रन बन्नेछ, केही खेलहरूमा बलरलाई निकै दबाब पर्नसक्छ, उनले भने, यो निकै राम्रो किन पनि हो भने यसले प्रतियोगिताको स्तर चित्रित गर्नेछ, खासगरी हाम्रा बलरका लागि ।"
प्लेयर्स टु वाच,दिमुथ करुणारत्ने (श्रीलंका)यस विश्वकपमा श्रीलंका कमजोर देखिएको छ । न्युजिल्यान्डविरुद्ध १ सय ३६ रनमै अलआउट भएपछि १० विकेटको पराजय त्यसको प्रमाण हो । त्यस खेलमा श्रीलंकाका लागि दिमुथ करुणारत्नेले ५२ रनको अर्धशतकीय इनिङ्स खेलेका थिए । ३१ वर्षीय करुणारत्नेले श्रीलंकाका लागि मात्र १९ एकदिवसीय अन्तर्राष्ट्रिय खेलेका छन् । जसमा उनले ३ सय १९ रन बटुलेका छन् ।
श्रीलंकालाई अफगानको डर,"कार्डिफ न्युजिल्यान्डविरुद्धको आफ्नो सुरुआती खेलमा ब्याटिङ, बलिङ र फिल्डिङ गरी तीनै मोर्चामा निकै कमजोर देखिएको श्रीलंकाले विश्वकपको डार्क हर्स टिम अफगानिस्तानविरुद्ध मंगलबार सुधारिएको प्रदर्शन र सकारात्मक नतिजा अपेक्षा गरेको छ । श्रीलंकाले आईसीसी विश्वकप २०१९ को अभियानमा सुखद सुरुआत गर्न सकेन । किनभने उनीहरू न्युजिल्यान्डसँग १० विकेटले पराजित भएको थियो । श्रीलंका १ सय ३६ रनमै अलआउट हुँदा कप्तान दिमुथ करुणारत्नेले अविजित ५२ रनको इनिङ्स खेले पनि अन्य कुनै ब्याट्सम्यानले उनलाई सहयोग गर्न सकेनन् । श्रीलंकाली बलरका लागि खेलमा फर्कने समय निकै कम हुनुका बाबजुद पनि निस्प्रभावी साबित भए । न्युजिल्यान्डले बिना क्षति १६ ओभरमै लक्ष्य पूरा गर्यो ।पछिल्ला दुई खेलमा श्रीलंका पूरै ५० ओभर टिक्न सकेन । यसमा एक वार्मअप खेल पनि सामेल छ । सानदार लयमा रहेको अफगानलाई माथ दिन श्रीलंकाले आफूलाई धेरै सुधार्नुपर्नेछ । कप्तान करुणारत्नेले आफ्ना तीव्र गतिका बलरमार्फत परिस्थितिको फाइदा उठाउन सक्नेछन् । इनिङ्सको सुरुआतमा नयाँ बलमार्फत विपक्षीको कमजोरीमा प्रहार गर्न सक्छन् ।अफगानिस्तान ब्रिस्टलमा खेलिएको आफ्नो पहिलो खेलमा अस्ट्रेलियासँग भलै पराजित भयो । तर श्रीलंकाविरुद्ध उनीहरू पुनरागमन जितमा प्रयासरत हुनेछन् । अफगानका दुवै ओपनरले अस्ट्रेलियाविरुद्ध रन बनाउन सकेनन् । यद्यपि त्यसपछिका ब्याट्सम्यानले खेल जिताउन सक्ने क्षमता चित्रित गरेका थिए । अस्ट्रेलियाविरुद्ध अफगानिस्ताका पुछारका ब्याट्सम्यानहरूले जुन योगदान गरे, त्यो निकै सकारात्मक थियो । कप्तान गुलबदिन नैवले अपेक्षा गर्न सक्छन् कि शीर्षक्रमका कुनै एक ब्याट्सम्यानले खेलमा पकड जमाउन सकोस् । बलिङतर्फ तीव्र गतिका हमिद हसनले अस्ट्रेलियाविरुद्ध अनुशासित बलिङ सुरुआत गरेका थिए । अनुकूल परिस्थितिमा उनले त्यस्तै प्रदर्शन दोहोर्याउन सक्छन् । मंगलबार कार्डिफमा बिहान र दिउँसोको समयमा वर्षा हुने अनुमान गरिएको छ । जसका कारण श्रीलंका र अफगानिस्तानबीचको खेल छोटिन सक्छ । दिनभर नै ९० प्रतिशत बदली हुने अनुमान गरिएकाले तीव्र गतिका बलरका लागि पिचले राम्रो सहायता दिनेछ । अफगानिस्तान र श्रीलंकाले एकदिवसीय अन्तर्राष्ट्रियमा अहिलेसम्म तीनपल्ट मात्र खेलेका छन् । जहाँ श्रीलंकाले दुई खेल जित्दा अफगानिस्तानले एक खेल जितेको छ । श्रीलंका सन् १९९६ को विश्वकप विजेता टोली हो । तर पछिल्ला केही समयदेखि उसले आफ्नो स्वाभाविक लय भेट्टाउन संघर्षरत देखिन्छ । अफगानिस्तानले भने दोस्रोपल्ट विश्वकप खेलिरहेको छ ।"
खगेन्द्रले जिते अन्नपूर्ण म्याराथन,"घान्द्रुक, कास्की  आर्मीका खगेन्द्र भाटले दोस्रो अन्नपूर्ण म्याराथनको उपाधि जितेका छन् । अन्नपूर्ण आधारशिविर (एबीसी) देखि घान्द्रुकसम्मको ४२१९५ किलोमिटर दूरी उनले ४ घण्टा ६ मिनेट ५३ सेकेन्डमा पूरा गरेका थिए ।अन्नपूर्ण सेन्चुरी पर्यटन समितिले अन्नपूर्ण आरोहण दिवस (जुन ३) को अवसरमा सोमबार आयोजना गरेको म्याराथनमा आर्मीकै वर्चस्व रह्यो । गत वर्षका विजेता आर्मीका हरिकुमार रिमाल दोस्रो भए । उनले ४ घण्टा १४ मिनेट ४० सेकेन्डमा निर्धारित दूरी पूरा गरे । गत वर्ष उनले ४ घण्टा १७ मिनेटमा दूरा तय गरेका थिए । आर्मीकै गोपाल तामाङले ४ घण्टा २२ मिनेट २९ सेकेन्ड दूरी पार गरे । घान्द्रुकका स्थानीय धावक सचिन गुरुङ चौथो भए । उनले ४ घण्टा २७ मिनेट २५ सकेन्डमा दूरी पार । म्याराथनमा उमेश राई, तस्बिर लामा, अमित गुरुङ, प्रदीप जैसी, गिरिराम राई र स्वयमराज गुरुङ क्रमशः पाँचौंदेखि दसौं स्थानमा विजयी भए । स्पेनका नागरिक डेभिड रोमारियो र एक मात्र महिला धाविका अनिता राईको पनि सहभागिता थियो । म्याराथनमा ५५ जनाले भाग लिएका थिए । एबीसीबाट सुरु म्याराथन माछापुच्छ्रे आधारशिविर, बगर, देउराली, हिमालय, दोभान, सिनुवा, भनुवा, छोम्रोङ, घुर्जुङ, टाँडापानी, भैंसीखर्क हुँदै घान्द्रुक पुगेर टुंगिएको थियो । विजेताले १ लाख ५ हजार, दोस्रोले ७५ हजार र तेस्रो हुनेले ५५ हजार रुपैयाँ पुरस्कार प्राप्त गरे । विजेतालाई युवा तथा खेलकुदमन्त्री जगतबहादुर विश्वकर्माले पुरस्कार वितरण गरे । उनले पर्यटनसँगै खेलकुदको माध्यमबाट घान्द्रुकलाई चिनाउन म्याराथन सहयोगी हुने बताए । उनले घान्द्रुकमै हाइअल्टिच्युट ट्रेनिङ सेन्टर बनाउन ५० लाख रुपैयाँ विनियोजन भइसकेको जनाए । नेपाल एथलेटिक्स संघका अध्यक्ष राजीवविक्रम शाहले खेलमा पूर्वाधार मात्रै भन्दा पनि प्रविधि र जनशक्ति तयार गर्नेतर्फ ध्यान दिनुपर्ने उल्लेख गरे । अन्नपूर्ण सेन्चुरी पर्यटन महोत्सव संयोजक ललित गुरुङले खेल पर्यटनको विकास र विस्तारमा थप टेवा पुर्याउन म्याराथन आयोजना गरेको बताए । महोत्सवकै अवसरमा पुरुष र महिला भलिबल, बास्केटबल, भेट्रान्स भलिबल प्रतियोगिता समेत आयोजना गरिएको थियो । फ्रान्सेली पर्वतारोही मौरिस हर्जोगको टोलीले जुन ३ मा अन्नपूर्ण हिमालको सफल आरोहण गरेका थिए । उनैले ८ हजार मिटरभन्दा अग्ला हिमाल आरोहणको इतिहासमा विश्व कीर्तिमानी राखेको सन्दर्भमा उक्त दिनलाई अन्नपूर्ण आरोहण दिवसका रुपमा मनाइन्छ ।"
एक्ली महिला प्रतिस्पर्धी,"भोजपुरकी अनिता राईले ट्रेकिङ गाइडको पेसा रोजेको ७ वर्ष पुग्यो । पोखराको थ्री सिस्टर्स एडभेन्चरसँग आवद्ध भएर उनी पर्यटकलाई नेपालका कुनाकन्दरा पुर्याउँछिन् । गाइडबाहेक उनको रुचिको विषयमा पर्छ दौड्नु । दोस्रो अन्नपूर्ण म्याराथनमा भाग लिने उनी एक्ली महिला बनिन् । उनले १३ औं स्थान ल्याइन् । निर्धारित दूरी ५ घण्टा २७ मिनेट २ सेकेन्डमा पूरा गरिन् । जेठ १५ मा एभरेस्ट म्याराथनमा दौडिएर आएको धपेडी उनमा थियो । एभरेस्टमा उनी महिलातर्फ छैटौं भएकी थिइन् । अन्नपूर्णका अन्य सहभागी घान्द्रुकबाट ४ दिनअघि नै एबीसीको बाटो तताएका थिए । उनी भने आइतबार पोखराबाट घान्द्रुकसम्म जीपमा आइन् । घान्द्रुकबाट अरुलाई ३ दिन लाग्ने बाटो एकैदिनमा हिँडेर एबीसी पुगिन् । काठमाडौंबाट राति बस चढेर पोखरा आएँ, बिहानै हिँडेर एबीसी पुगें, उनले भनिन्, आराम पाएको भए सायद उपाधि दाबेदार बन्थें होला । उनको लागि एबीसी पदमार्ग नौलो होइन । ४ हजार १ सय ३० मिटर उचाइको एबीसीसम्म पुग्ने पदमार्गको उबडखावडसँग उनी परिचित छिन् । दर्जनौंपल्टको हिँडाइको अनुभवले पनि १३ औं स्थानसम्म आइपुग्न सफल भएको उनी बताउँछिन् । पोखरा वरपर हुने म्याराथन र ट्रेल रेसमा पनि उनी सहभागी भइरहन्छिन् । गत नोभेम्बरमा भएको ५५ किमिको पञ्चासे ट्रेल रेसमा उनी तेस्रो भइन् । गत वर्ष २५ किलोमिटरको पोखरा ट्रेल रेस सिरिजमा पहिलो भइन् । सफल पोखरा म्याराथन दौडेकी उनी भन्छिन्, ट्रेकिङ गाइड र दौडलाई सँगै लैजाने सोचेकी छु ।"
नारायणीमा बिच कबड्डी,"चितवन नारायणगढमा पुरुषहरूको राष्ट्रिय बिच (समुद्री किनार वा बालुवामा) कबड्डी हुने भएको छ । अखिल नेपाल कबड्डी संघले असार ६ र ७ मा नारायणी किनारको बालुवामा यो खेल गर्न लागेको हो । कबड्डी नेपालको पुरानो खेल भए पनि बिच कबड्डीको राष्ट्रिय स्तरको खेल पहिलोपल्ट हुन लागेको संघकी अध्यक्ष तुलसा थापाले बताइन् ।प्रतियोगितामा सात प्रदेश र तीन विभागीय टोली आर्मी, प्रहरी र सशस्त्र प्रहरी गरेर १० टोलीले भाग लिनेछन् । विजेताले एक लाख, उपविजेताले ५० हजार र सेमिफाइनल पराजितले समान २५ हजार रुपैयाँ पाउनेछन् । कबड्डीका चार विधा रहेका छन् । बिच कबड्डीमा प्रत्येक टिममा चार खेलाडी रहनेछन् ।कबड्डी खेलका मुख्य प्रशिक्षक तारासिंह भाटका अनुसार बिच कबड्डी १५१५ मिनेट खेलाइन्छ । ५ मिनेटको मध्यान्तर हुने उनले बताए । कबड्डीको राम्रो सम्भावना भएका कारण बिच कबड्डी खेलले देशमा नयाँ खाले माहोल ल्याउने उनले बताए । बिच कबड्डी नेपालमा नभए पनि एसियाली र दक्षिण एसियाली स्तरको प्रतियोगितामा बिच कबड्डी खेल्न नेपालका खेलाडीहरू गएको उनले स्मरण गराए । नेपालमा हालै सम्पन्न आठौं राष्ट्रिय खेलकुदमा परम्पम्रागत कबड्डी समावेश थियो । उनका अनुसार बिच कबड्डीका साथै एक टिमबाट सात जनाले खेल्ने परम्परागत कबड्डी, ५ जनाले खेल्ने इन्डोर कबड्डी र सर्कल कबड्डी गरेर कबड्डीका चार विधा छन् । सबै विधाको कबड्डी नेपालमा खेल्न सम्भव छ भन्ने सन्देश दिन पनि बिच कबड्डी आयोजना गर्न लागेको उनले बताए ।"
