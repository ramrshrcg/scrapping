शीर्षक,विवरण
विधेयकमा पछि हट्न सत्तापक्षकै दबाब,"प्रधानमन्त्री ओलीले युरोप भ्रमणबाट फर्केलगत्तै यो विषयमा चासो लिएका थिए । उनले सोमबार भूमिसुधारमन्त्री पद्मा अर्याललाई छुट्टै भेटेर विधेयकबारे ब्रिफिङ लिए । दिउँसो उनले काठमाडौं उपत्यकाबाट प्रतिनिधित्व गर्ने सांसद, स्थानीय तहका प्रतिनिधि र नेकपाका नेताहरूलाई छलफलका लागि बालुवाटार बोलाएका थिए । छलफलमा सहभागीमध्ये अधिकांशले विधेयक फिर्ता नभए आन्दोलनको स्वरूप भडकन सक्ने जोखिम औंल्याएका छन् । उनीहरूले ढिला नगरी निर्णयमा पुग्न सरकारको ध्यानाकर्षण गराएका छन् । सांसद पम्फा भुसालले सरोकारवालालाई ध्यान नदिई विधेयक आएकाले सच्याउनुपर्ने बताइन् । उनले यो विषयबारे पार्टीको संसदीय दलमा समेत छलफल नहुँदा समस्या आएको उल्लेख गरिन् । काठमाडौं उपत्यका र बाहिरका गुठीको प्रकृति फरक रहेकाले विधेयकमा त्यसको स्पष्ट व्याख्या गर्नुपर्ने उनको सुझाव थियो । सांसद कृष्णगोपाल श्रेष्ठले तत्काल निर्णयमा पुगिहाल्न माग गरे । विधेयक राम्रो कि नराम्रो भन्नेमा हामी छलफल नै नगरौं, एउटा निर्णयमा पुगौं, उनले भने, माहोल शान्त भएपछि यो विषयलाई विस्तारै टुंग्याउँला । अर्का सांसद जीवनराम श्रेष्ठले विधेयक फिर्ता गर्नुपर्ने माग गरे । विधेयकका कतिपय पक्ष सकारात्मक रहे पनि त्यसले काठमाडौंको संवेदनशीलतालाई नुबझदा समस्या आएको उनको भनाइ थियो । नेवार समुदायको भावना यो विधेयकले बुझ्न सकेको छैन, अधिकार समाप्त गर्ने ढंगले आएको भन्ने बुझाइ छ । यसलाई फिर्ता लिएर पर्याप्त छलफलसहित अघि बढ्नुपर्छ, सांसद श्रेष्ठले भने ।सांसद महेश बस्नेतले काठमाडौंमा उठेको गुठीसम्बन्धी केही प्रश्न जायज रहे पनि विधेयकलाई संसदीय प्रक्रियाबाटै सम्बोधन गर्नुपर्ने बताए । उनले प्रधानमन्त्री मुलुकमा नरहेको अवस्थाले पनि आन्दोलन भडकाउन चाहनेहरूको मनोबल बढेको उल्लेख गर्दै उनीहरूको योजना सफल हुन नदिन पहल गर्नुपर्ने बताए । गुठी विधेयक बिग्रेको भन्दा पनि परिस्थिति बिगार्ने तत्त्व छन् । यसलाई पार्टी र संसदीय दलले पनि व्यवस्थित रूपमा अघि बढाउन सकेन । त्यसैले समस्या आयो, उनले भने । उनले विधेयक नै फिर्ता लिने तहमा भने जान नहुने धारणा राखे । विधेयक उत्पत्ति भएको बारे राष्ट्रिय सभाका नेकपा संसदीय दलका नेतासमेत रहेका दीनानाथ शर्माले अहिलेका बहस नै संसदीय प्रक्रियाभन्दा बाहिर भइरहेको भन्दै आपत्ति जनाए । राष्ट्रिय सभामा पेस भएको विधेयक त्यहाँ छलफल र संशोधनको प्रक्रियामा अघि नबढदै प्रतिनिधिसभाले चासो लिनु गलत हो, उनले भने । राष्ट्रिय सभामा आइसकेकाले त्यसलाई त्यहींभित्रको प्रक्रियाबाट अघि बढाउनुपर्ने उनको धारणा थियो ।प्रदेश सांसद वसन्त मानन्धर र राजकाजी महर्जनले विधेयकलाई सुधारेर लैजान अहिले फिर्ता लिनुपर्ने धारणा राखे । काठमाडौं महानगरपालिका मेयर विद्यासुन्दर शाक्यले भने विधेयक फिर्ता नभई स्थगन गरेर त्यसमा सरोकारवालाका सुझाव समेट्नुपर्ने बताए । वरिष्ठ नेता माधव नेपाल, उपप्रधानमन्त्री पोखरेल, नेकपा संसदीय दलका उपनेता सुवास नेम्बाङ, महासचिव विष्णु पौडेलसहितलाई राखेर प्रधानमन्त्री ओलीले सुझाव लिएका थिए । सोमबारै दिउँसो वरिष्ठ नेता नेपालले विधेयकका विषयमा काठमाडौंका सांसदहरूसँग छलफल गरेका थिए । उक्त छलफलमा पनि विधेयक तत्काल फिर्ता लिनुपर्ने निष्कर्ष सांसदहरूले निकालेका थिए ।"
साँघुरो घुम्तीले दुर्घटना,"प्राविधिक हिसाबले चलाउनै नमिल्ने खालको सडकमा ओभरलोड जिप हाल्दा दुर्घटना भएको देखियो, उनले भने, यो दुर्घटना गाडी चालकको कमजोरीले भन्दा पनि कुनै पनि प्राविधिक मापदण्ड पूरा नगरी बनाएको सडकका कारणले भएको हो । उनले जिल्लाभरिका अधिकांश सडकको हालत यस्तै भएका कारण बझाङमा पटकपटक साना ठूला दुर्घटना भइरहेको बताए । चाँडै पुगेकाले घाइतेको उद्धार गर्न सफल भएँ मेरो नाम भरतबहादुर द्वाल हो । म भैरवप्रसाद गण नेपालगन्जमा अमलदार पदमा छु । १० दिन जतिअघि म बिदामा आएको हुँ । मेरो काकाको छोरा जनक द्वाल (जो दुर्घटनामा घाइते छन्) पनि आर्मी नै हुन् । उनी साताअघि बिदामा आएका हुन् । हामी दुवैजना सदरमुकाममै भएको घरमा बसेका थियौं ।बिदा पनि सकिन लागेकाले आज (सोमबार) सबै जना घरमा भेटघाट गर्न जाने सोच बनाएका थियौं । दिउँसो २ बजेतिर मलाई जनकले घर जाऔं भन्यो । मैले अहिले गर्मी छ । अलि ढिला जाँऔ भन्दा उनले लक्ष्मी (लक्ष्मी कठायत जनककी श्रीमती हुन्, यो दुर्घटनामा उनको मृत्यु भयो) पनि छिन्, हामी जाँदै गर्छौं, तपार्इं पछि आउनुहोला भन्यो । उनीहरू गएको केही बेरमै जिप दुर्घटनाको हल्ला आयो । म उनीहरू पनि घटना परे भन्ने लागेर दौडिएर घटनास्थल पुगें । दुर्घटना भएको १५ मिनेटमै म त्यहाँ पुगिसकेको थिए । जिप खसेको ठाउँमा कोही जान सकिरहेका थिएनन् । मैले टाढैबाट भाइलाई देखें । उसलाई देख्नेबित्तिकै कसरी त्यहाँ पुगें आफैंलाई थाहा छैन । त्यहाँ पुग्दा घाइतेहरू चिच्याइरहेका थिए । पानी देउ, बचाओ भनिरहेका थिए । भाइ सडक खन्दा थुप्रिएको माटोमा आधा डुबेको थियो । उसलाई त्यहाँबाट निकालेर सुरक्षित ठाउँमा राखें । त्यहाँ वरिपरि अरू छ जना चिच्याउँदै थिए । तीन जना मरिसकेका थिए । माथिबाट माटोसहित ढुंगा बगेर आएकाले घाइतेहरू पुरिँदै थिए । मैले अलि पर त्यही पहिरो सम्याएर घाइतेलाई निकाल्दै राख्दै गरें । अलिक पर एकजना बहिनी (संगीता खडका) घाँटीसम्म पुरिएको अवस्थामा चिच्याउँदै थिइन् । मैले त्यति छिटो नदेखेको भए तिनलाई पुरिसक्थ्यो होला । म जानेबित्तिकै मलाई किन गाड्न लागेको भनेर भनिन् । मैले गाड्न हैन बचाउन आएको भनें । उनलाई त्यहाँबाट निकालें । गाडीको पछाडिपट्टिको लामो सिट उछिट्टिएको थियो । त्यसकै तल केही ढुंगा राखेर उनलाई सुताए । नजिकै अर्को फुच्चे (गणेश खडका) देखियो । पूरै पुरिएको थियो । मैले त मरिसकेको होला भन्ने ठानेको थिएँ । मैले छुनेबित्तिकै चल्यो । हतारहतार उसलाई पनि बाहिर निकालें । त्यति गर्दैगर्दा दुई जना प्रहरी पनि आए । एकजना रामचन्द्र रोकाया भन्ने स्थानीय नेता पनि आए । चारै जना मिलेर घाइतेलाई अलि सजिलो ठाउँमा राख्यौं । जाने बेला कसरी गएँ, थाहा भएन । त्यहाँबाट फर्किंदा निकै समस्या भयो । यस्तो अप्ठेरो भीरमा कसरी आएँ हुलाँ भनेर म आफैं अचम्ममा परेँ । म चाँडै पुगेकाले केहीलाई जोगाउन सफल भएँ । (घटनास्थलमा सबैभन्दा पहिला पुग्ने उद्धारकर्मीसँग कान्तिपुरकर्मी वसन्तप्रताप सिंहले गरेको कुराकानी)"
अन्तरिक्ष पुग्यो नेपाली स्याट१,"काठमाडौं  नेपालको पहिलो भूउपग्रह नेपालीस्याट१ ले सोमबारदेखि अन्तरिक्षको परिक्रमा लगाउन थालेको छ । दुई महिनासम्म अन्तर्राष्ट्रिय स्पेस स्टेसनमा रहेको त्यसलाई सोमबार अपराह्न ४ बजे स्पेसमा डिप्लोइमेन्ट गरिएको हो । नेपालसहित श्रीलंकाको रावना१ र जापानको उगिसु भूउपग्रह अन्तरिक्षमा सँगै छाडिएका हुन् । यो स्याटेलाइटले पृथ्वीको तल्लो अन्तरिक्ष कक्षलाई परिक्रमा गर्ने भूउपग्रह निर्माता एवं नास्टका प्राविधिक हरिराम श्रेष्ठले कान्तिपुरलाई बताए । स्याटेलाइटलाई ४ सय २० किलोमिटरको रेन्जमा डिप्लोइमेन्ट गरिएको उनको भनाइ छ । भूउपग्रहले आईएसएससँगै परिक्रमा गरिरहने उनले जानकारी दिए । स्याटेलाइट जुन देशको नजिक पर्छ, त्यसले त्यहीँ रहेको ग्राउन्ड स्टेसनसँग सञ्चार गर्ने श्रेष्ठको भनाइ छ । नेपालमा दैनिक चार पटकसम्म देखिने यो स्याटेलाइटले नेपाली आकाशमा ४० मिनेट बिताउनेछ । ग्राउन्ड स्टेसनबाट हरेक पटकको डाटा लिने र कमान्ड दिन सकिने उनले बताए । स्याटेलाइटले लोअर अर्बिट परिक्रमा गर्न ९० मिनेट लगाउँछ । व्यावसायिक प्रयोजनका लागि नभए पनि अध्ययन तथा अनुसन्धानका लागि निर्मित भूउपग्रहबाट पठाइएको तथ्यांक संकलनका लागि चाहिने ग्राउन्ड स्टेसन निर्माण अझै सकिएको छैन । नेपाल विज्ञान तथा प्रविधि प्रज्ञा प्रतिष्ठान (नास्ट) ले गत चैत १९ गते उपकरण खरिदका लागि २१ दिने सूचना निकालेर बोलपत्र आह्वान गरेको थियो । तर अहिलेसम्म स्टेसन सञ्चालनमा आउन सकेको छैन ।रोटेटर उल्टो परेपछि स्टेसन निर्माणमा ढिला भएको नास्ट स्रोतले बताएको छ । अन्य देशमा रहेका ग्राउन्ड स्टेसनबाट तथ्यांक संकलन हुनेछ । भुटान र बंगलादेशका स्टेसनले तथ्यांक संकलनमा सहयोग गरिदिने श्रेष्ठले जानकारी दिए । समयमैए ग्राउन्ड स्टेसन निर्माण थाले पनि केही प्राविधिक कारणले ढिलाइ भएको नास्टका उपकुलपति डा सुनीलबाबु श्रेष्ठले बताए । स्टेसनका लागि चाहिने सबै सामान आइसकेका छन् । अब इन्स्टल गर्न मात्रै बाँकी छ । स्याटेलाइटले के गर्छ ?यो १ यूक्युबस्याट १०१० सेन्टिमिटर लम्बाइ, चौडाइ र उचाइ भएको नानो स्याटेलाइट हो । स्याटेलाइट सर्भिस ओरियन्टेड नभएर डेमोनस्ट्रेसन र रिसर्च ओरियन्टेड हो, श्रेष्ठले भने । अहिले यसले तस्बिर लिन सक्ने नास्टले जानकारी दिएको छ । यसबाट अन्तरिक्षमा चुम्बकीय शक्तिको अध्ययन गर्न, रिमोट सेन्सिङ र अन्य सामान्य काम मात्र गर्न सकिनेछ । अन्तरिक्षमा पुग्नु नै उपलब्धियसैबीच शिक्षा, विज्ञान तथा प्रविधिमन्त्री गिरिराजमणि पोखरेलले बर्ड्स कार्यक्रममा आबद्ध सबै पक्षलाई धन्यवाद दिएका छन् । भूउपग्रह आईएसएसबाट अन्तरिक्षमा छाडिएको प्रत्यक्ष प्रसारण हेर्न जापान पुगेका उनले भने, सानै भए पनि नेपाली झन्डा अंकित स्याटेलाइट अन्तरिक्षमा पुग्नु एउटा सफलता हो । आगामी दिनमा हामीले अझ राम्रो काम गर्न सक्छौं । क्युटेकसँग भविष्यमा पनि सहकार्य गर्ने मन्त्री पोखरेलले प्रतिबद्धता जनाए । क्युटेकले हालसम्म अन्तरिक्षमा १८ वटा स्याटेलाइट छाडिसकेको छ । नेपाल स्पेस एजमा प्रवेश गर्यो, ऊर्जा मिलेको छ : नास्टयसैबीच नास्टले नेपाल अन्तरिक्ष युगमा प्रवेश गरेको बताएको छ । स्याटेलाइट डिप्लोइमेन्ट भएपछि नेपाल स्पेस युगमा प्रवेश गरेको छ, नास्टका उपकुलपति डा श्रेष्ठले भने, यो ऐतिहासिक क्षणले हामीलाई हर्षित तुल्याएको छ । आगामी दिनमा स्पेस टेक्नोलोजीलाई कसरी लैजाने भन्नेबारे नास्टले सोचिरहेको उनको भनाइ छ । सोमबार पृथ्वीको तल्लो अन्तरिक्ष कक्षमा छाडिएको स्याटेलाइट स्वस्थ रहेको उनले जानकारी दिए । केही दिनसम्म त्यो अब्जर्भसेन मै रहने उनले बताए ।"
गुठीचौर जग्गामा १६ जनाविरुद्ध भ्रष्टाचार मुद्दा,"काठमाडौं जुम्लाको गुठीचौरस्थित भेडाबाख्रा फार्मको सरकारी जग्गा व्यक्तिका नाममा दर्ता गरेको भन्दै अख्तियार दुरुपयोग अनुसन्धान आयोगले तीन सरकारी कर्मचारीसहित १६ विरुद्ध भ्रष्टाचार मुद्दा दायर गरेको छ । अख्तियारले अनुसन्धान गर्दा करिब ३ लाख वर्गमिटर (५९० रोपनी जग्गा) व्यक्तिका नाममा दर्ता गरेको खुलेको हो । सरकारी जग्गा दुरुपयोग गरेको आरोपमा अख्तियारले मालपोत कार्यालय जुम्लाका तत्कालीन प्रमुख गोविन्दप्रसाद न्यौपानेलगायत विरुद्ध मुद्दा दायर गरेको हो । उनीहरूले गुठीचौरको सरकारी जग्गा व्यक्तिका नाममा दर्ता गरेको खुलेको हो । जुम्ला मालपोत कार्यालयका कर्मचारीले नापी र भेडाबाख्रा फार्मका कर्मचारीसँग मिलेमतो गरी जग्गा व्यक्तिका नाममा दर्ता गरेका थिए । सरकारी जग्गा गलत नियतले हदबन्दीभन्दा बढी दर्ता गर्नुका साथै जग्गा बिक्री वितरणसमेत गरेको अख्तियारको दाबी छ । निर्णय हुँदा न्यौपाने निमित्त कार्यालय प्रमुख (नासु) थिए । अख्तियार स्रोतका अनुसार जुम्लाको गुठीचौर गाविस वडा नम्बर ६द को कित्ता नं ३ को उक्त जग्गा फिल्डबुकमा भेडा तथा बाख्रा कार्यक्रमको नाममा दर्ता छ । द्वन्द्वकालमा जलेर नष्ट भएको सक्कल फाइललाई स्थानीय हरिहर न्यौपानेको निवेदनबाट फेरि खोलेर मिलेमतो मा दर्ता गरिएको थियो ।अख्तियारले भेडा तथा बाख्रा अनुसन्धान कार्यक्रमका प्रमुख प्राविधिक कर्मचारी यमुनाकुमार श्रेष्ठमाथि पनि मिलेमतोको आरोप लगाएको छ । यी तीनै जनालाई अख्तियारले ४५ लाख रुपैयाँका दरले बिगो मागदाबी गरेको छ । गुठीचौरको जग्गा हरिहर न्यौपानेसहित १५ जनाको नाममा हक हस्तान्तरण भएको थियो । उनीमाथि अख्तियारले २ लाख २५ हजार रुपैयाँ बिगो कायम गरेको छ । साथै अख्तियारले जग्गा नामसारी गरी लिने मुनिशचन्द्र न्यौपाने, मायालाल न्यौपाने, विष्णु न्यौपाने, विष्णुऋषि न्यौपाने, विष्णुलाल न्यौपाने, पार्वती न्यौपाने, नवऋषि न्यौपाने, धनप्रसाद न्यौपाने, देवेन्द्रप्रसाद उपाध्याय, जानकीदत्त देवकोटा, गोमा न्यौपाने, केशवराज न्यौपाने, कविदत्त न्यौपानेलाई मुद्दा दायर गरेको छ । यी सबैमाथि ३० हजारदेखि ३ लाख रुपैयाँसम्म बिगो मागदाबी गरिएको छ । मालपोत कार्यालयका प्रमुख न्यौपानेले त्यो जग्गा श्रीमती, छोरी र नातागोताको नाममा पास गराएको खुलेको हो । उनले हाल अवकाश पाइसकेका छन् । उनले ०६६ मा गुठीचौरको जग्गा दर्ता गराएका थिए । उक्त फार्मको करिब ३५ सय रोपनी जग्गा नापी भएकोमध्ये करिब एक हजार रोपनीको फिल्डबुक बनेको छ । त्यसमध्येको जग्गा न्यौपानेले व्यक्तिका नाममा हत्याएका हुन् ।"
प्रधानाध्यापकको कुटाइबाट ६ विद्यार्थी घाइते,"सर्लाही सर्लाहीको बरहथवा नगरपालिकास्थित सामुदायिक विद्यालयका प्रधानाध्यापकको कुटाइबाट ६ विद्यार्थी घाइते भएका छन् । पिटिएकामध्ये एक अर्धचेत र अन्य सामान्य घाइते छन् । बरहथवा नगरपालिका१ हजरियाको सहनी टोलस्थित वाग्मती सामुदायिक आधारभूत विद्यालयका प्रधानाध्यापक महेन्द्र रायको कुटाइबाट कक्षा ३ मा अध्ययनरत सञ्जीव सहनी गम्भीर घाइते भएका हुन् । सञ्जीवको बरहथवा बजारस्थित भेनस अस्पतालमा उपचार भइरहेको छ । बिहान लाइनमा बस्दा भनेअनुसार नगरेको भन्दै हेडसरले पहिला लठ्ठीले पिट्नुभयो र लठ्ठी भाँच्चिएपछि मुक्का हान्नुभयो, घाइते सञ्जीवले भने, त्यसपछि म लडें, केही थाहा भएन, अस्पतालमा आएपछि मात्र होस खुल्यो । प्रधानाध्यापकले कलिला विद्यार्थीलाई पिटेर संवेदनहीन काम गरेको वडाध्यक्ष रत्नबहादुर गिरीले बताए । रायले भने निर्घात कुटपिट नगरेको दाबी गरे । अनुशासन राख्न सामान्य कुटपिट गरेको हुँ, उनले दाबी गरे, निकैबेर पिटी खेलाएपछि विद्यार्थीहरू थाकेर लडेको हुन सक्छन्, कुटाइबाट कोही लडेका छैनन् ।"
रेलवार्ता गर्न नेपाली टोली चीनमा,"काठमाडौं काठमाडौंकेरुङ रेलमार्गको विस्तृत परियोजना प्रतिवेदन (डीपीआर) तयारी लगायतका विषयमा छलफल गर्न नेपाली प्रतिनिधिमण्डल सोमबार चीन प्रस्थान गरेको छ । भौतिक पूर्वाधार तथा यातायात व्यवस्था सचिव देवेन्द्र कार्की नेतृत्वको नेपाली टोलीमा मन्त्रालयका सहसचिव गोपालप्रसाद सिग्देल, रेल विभागका महानिर्देशक बलराम मिश्र, प्रवक्ता अमन चित्रकार तथा अर्थ र परराष्ट्र मन्त्रालयका प्रतिनिधि छन् । चिनियाँ सरकारको निमन्त्रणामा गएको टोलीले चीनको नेसनल रेल्वे अथोरिटीका पदाधिकारीसँग छलफल गर्ने जानकारी भौतिक पूर्वाधार तथा यातायात मन्त्रालयका अधिकारीले दिए । दुई पक्षबीच सक्दो छिटो विस्तृत इन्जिनियरिङ अध्ययन सुरु गरी रेलमार्गको डीपीआर तयार गर्न सहमतिको खाका बनाउने विषयमा छलफल केन्द्रित हुने ती अधिकारीले जनाए ।"
गुठीका १० गुत्थी,"१० उपत्यका र बाहिरका गुठी फरक हुन् ? काठमाडौं क्षेत्र नम्बर ८ सत्ता पक्षकै सांसद जीवनराम श्रेष्ठले राष्ट्रिय सभामा दर्ता भएको विधेयक फिर्ता लिन माग गरेका छन् । विधेयक फिर्ता गर्नुपर्नाको मुख्य कारण उनले औंल्याएका छन्, उपत्यकाको गुठी र बाहिरको गुठीलाई एउटै दृष्टिकोणले हेरेर विधेयक ल्याइयो । देशैभरका गुठियारले पनि विधेयक फिर्ता लिन माग गरेका छन् । तर श्रेष्ठको नियत र गुठियारका माग भने फरक(फरक छन् । खासगरी उपत्यकामा विधेयकको चौतर्फी विरोध भएपछि उपत्यका बाहिरको जग्गालाई मात्रै प्रभावित पार्ने गरी कानुन बनाउन सकिन्छ कि भन्ने सत्ता पक्षको दाउ छ, संस्कृतिविद् टन्डन भन्छन्, तर उपत्यका र बाहिरको गुठी फरक हुँदै होइन, एउटै हो । काठमाडौंमा नेवार समुदाय उठेपछि यहाँको संस्कृतिसँग जोडेर व्याख्या गर्न थालियो । बाहिरको चाहिँ जग्गासँग जोडेर व्याख्या गरियो । यो त झनै गलत हो ।"
भन्सार पास गाडी नजाँच्नू : गृह,"काठमाडौं र वीरगन्ज  गृह मन्त्रालयले मधेसका २२ जिल्लाका प्रशासन र प्रहरीलाई भन्सार पास भएर आएका मालवाहक गाडी जाँच नगर्न सोमबार परिपत्र गरेको छ । नेपाली उत्पादनमूलक उद्योगमा प्रयोग गरिने कच्चा पदार्थ बोकेका गाडी नेपाल प्रवेश गर्ने क्रममा ट्राफिक प्रहरीले ओभरलोड भनेर नियन्त्रण गर्ने, जरिवाना तिराउने, हैरानी दिने र दुईतीन दिन होल्ड गर्ने गरेको भन्दै उद्योगीव्यवसायीबाट गुनासो आएपछि गृहले नजाँच्न परिपत्र गरेको हो । भन्सारका कर्मचारीसँग मिलेमतोमा तौलभन्दा धेरै सामान ल्याएको र सूचीमा भएभन्दा फरक सामान भएको देखिएपछि पछिल्ला महिनामा प्रहरीले भन्सार पास भएका गाडी जाँचमा कडाइ गरेको थियो । स्रोतका अनुसार केही उद्योगीव्यवसायीले गृहमन्त्री रामबहादुर थापा र गृहसचिव प्रेमकुमार राईलाई भेटेर प्रहरी जाँच रोक्न दबाब दिँदै आएका थिए । गृहले जारी गरेको परिपत्रमा समेत स्थानीय प्रशासन र प्रहरीबाट गाडी रोक्ने, दुःख, हैरानी दिने, धरपकड गर्ने, गाडी नियन्त्रणमा लिने कार्यबाट ढुवानी प्रक्रियामा अवरोध भएको भन्दै उद्योगहरूका तर्फबाट लिखित र मौखिक गुनासो आएको उल्लेख छ । स्रोतका अनुसार एक महिनाअघि मात्रै भन्सार पास भएको गाडी रोकेको भन्दै व्यवसायीले गृह मन्त्रालयमा सूचना पुर्याएपछि गृहसचिव राईले तराईका एक प्रहरी अधिकारीसँग चासो राखेका थिए । मधेसको सुरक्षा कमान्ड सम्हालिरहेका प्रहरी अधिकारीहरूले भने गृहको निर्णयप्रति असन्तुष्टि जनाएका छन् । उनीहरूले भन्सार पास भएका गाडी निर्वाध छाडदा सुरक्षा खतरा हुन सक्ने, भन्सार छली नियन्त्रणको कारबाही प्रभावित हुने र व्यापारीहरूले भन्सारसँग सेटिङ मिलाएर सजिलै फाइदा लिन सक्ने दाबी गरे । गृह मन्त्रालयका प्रवक्ता रामकृष्ण सुवेदीले भने भन्सार पास भएका गाडी रोक्ने र जाँच गर्ने दायित्व प्रहरीको नभएको बताए । औद्योगिक करिडरमा कच्चा पदार्थ लिएर आउने गाडी नेपाल प्रवेश गर्दा हेर्ने निकाय को हो ? गृह त होइन । नेपाल छिर्दा हेर्ने जुन निकाय हो त्यसैले हेर्नु पर्यो । जिम्मेवार निकायले प्रवेशद्वारमै हेर्नुपर्यो । त्यस्ता गाडीले कति सामान ल्याउँछन् भनेर हेर्ने निकाय पनि गृह मन्त्रालय होइन, उनले भने । उनले ओभरलोड भएर सडक बिग्रिए पनि त्यो भौतिक पूर्वाधार तथा यातायात मन्त्रालयको विषय हुने बताए । हेभी लोडले सडक बिग्रियो भने स्थानीय प्रशासनसँग समन्वय गर्न सकिन्छ । तर ती गाडीलाई निर्वाध रूपमा आउन दिनुपर्यो, उनले भने । प्रदेश २ का एक उच्च प्रहरी अधिकारीले गृहको कदमलाई केही व्यापारीको स्वार्थमा भन्सारको सेटिङ बिग्रियो भनेर चालेको कदमका रूपमा अर्थ्याए । गत चैत २० मा मात्रै प्रहरीले ललितपुरको श्रीकृष्ण फोम इन्डस्ट्रिज प्रालिको ७५ ड्रम केमिकल्स बोकेर काठमाडौं आउँदै गरेको मालवाहक ट्रकबाट ठूलो परिमाणमा भन्सार राजस्व छलीको कपडा बरामद भएको थियो । वीरगन्जपथलैया सडकखण्डको जितपुरमा प्रहरीले ना५ख ७९८४ नम्बरको ट्रक जाँच गर्दा २२ पोका भन्सार छलीको कपडा भेटिएको थियो । प्रहरी जाँचमा ट्रकका चालक सरोज पटेलले गाडीभित्र केमिकल्स मात्रै रहेको बताउँदै सोहीअनुसारको भन्सार बिल देखाएका थिए । बरामद सर्टिङ सुटिङ र सुरुवालकुर्ताको बजार मूल्य करिब ४० लाख रुपैयाँ रहेको प्रहरीले जनाएको छ । गृहको बचाउगृहले सोमबार साँझ नै प्रेस विज्ञप्ति जारी गर्दै भन्सार पार गरेर आएका गाडी नजाँच्न गृहले निर्देशन नदिएको दाबी गर्दै आफ्नो कदमको बचाउ गरेको छ । गृहले विज्ञप्तिमा कुनै व्यावसायिक आग्रह पूर्वाग्रह राखी कसैप्रति लक्षित नभई परिपत्र गरिएको भन्दै गैरकानुनी ओसारपसार भएको खण्डमा प्रहरी र सशस्त्र प्रहरीले जुनसुकै समयमा र जुनसुकै स्थानमा जाँच गर्न सक्ने स्पष्ट पारेको छ ।"
सेवा आयोगका पदाधिकारीलाई रोक,"काठमाडौं त्रिभुवन विश्वविद्यालय सेवा आयोग कार्यालयमा ३० दिनदेखि अनशनरत विद्यार्थीले सोमबारबाट आयोग पदाधिकारीलाई कार्यालय प्रवेशमा रोक लगाएका छन् । विद्यार्थीले कीर्तिपुरस्थित आयोग कार्यालयको मूलगेटमा तालाबन्दी गरेका छन् । मोहन वैद्य नेतृत्वको नेकपा (क्रान्तिकारी) निकट अखिल क्रान्तिकारीको तालाबन्दीका कारण आयोगका पदाधिकारी र कर्मचारी कार्यालय जान पाएका छैनन् । आयोग अध्यक्ष चैतन्य शर्मा, सदस्य चिन्तामणि पोखरेल र सदस्यसचिव परशुराम कोइरालालाई रोक लगाइएको क्रान्तिकारीका अध्यक्ष हरिकृष्ण गजुरेलले बताए । यतिका दिन अनशन बस्दा मागको सुनुवाइ भएन, उनले भने, आन्दोलनको स्वरूपअनुसार पदाधिकारीलाई रोक लगाएका हौं । क्रान्तिकारीका विद्यार्थी आयोग कार्यालय परिसरमा रिले अनशन बस्दै आएका थिए । उनीहरूको अनशनमा शिक्षाविद् र विभिन्न विद्यार्थी संगठनका नेताले समेत ऐक्यबद्धता जनाएका छन् । मूलगेटमा धर्ना बसेका विद्यार्थीलाई सोमबार कार्यालय समयपछि प्रहरीले हटाएको थियो । प्रहरीले अध्यक्ष गजुरेलसहित १६ जनालाई नियन्त्रणमा लिएर महानगरीय प्रहरी वृत्त कालीमाटीमा राखेको छ । अनशन बसेको ठाउँबाट हामीलाई कुटपिट गर्दै कालीमाटी ल्याइएको छ, उनले भने ।सेवा आयोगले अनियमित तरिकाले लिएको परीक्षा रद्द गर्न माग गर्दै विद्यार्थी आन्दोलित बनेका हुन् । अध्यक्ष शर्मा, सदस्य पोखरेल र सदस्यसचिव कोइरालाले सेटिङ मिलाएर नातेदार, पहुँचवाला नेता, त्रिवि पदाधिकारी, प्राध्यापक र कर्मचारीका आफन्तलाई मात्र खुलातर्फको परीक्षामा पास गराएको आरोप छ । अख्तियारले परीक्षाका कागजात नियन्त्रणमा लिएर छानबिन गरिरहेको छ ।"
रामेछापमा २ महिला बलात्कृत,रामेछाप रामेछापको लिखु तामाकोसी गाउँपालिका ७ तिल्पुंगका दुई महिला सामूहिक बलात्कारमा परेका छन् । बलात्कारको आरोप लागेका सिन्धुली जिल्लाका २५ वर्षीय विजय मगर पक्राउ परेका छन् । अरू २ फरार छन् । जिल्ला प्रहरी कार्यालय रामेछापको प्रहरी नायव उपरीक्षक सन्तोषकुमार भट्टराईका अनुसार भूकम्पको अनुदानसम्बन्धी कामले लिखु तामाकोसी गाउँपालिका धोबीमा पुगेका तिल्पुंगका दुई महिला बलात्कारमा परेका हुन् । उनीहरू शिरीषेतर्फबाट आएको खाली ट्रकमा लिफ्ट मागेर चढेका थिए । चालकसँगै कोचिएर आएका ती महिला घर नजिकै झर्न खोज्दा गाडी नरोकी तलै जाऊँ भन्दै जबरजस्ती हलेदेसम्म पुर्याएका थिए । हलेदेमा पुगेपछि बलात्कारका लागि जंगलतिर जान जोरजबरजस्ती गरेका थिए । तर उनीहरूले नमानेपछि ट्रकमै बलात्कार गरेर फरार भएका थिए । पीडित महिलाले आइतबार साँझ जिल्ला ट्राफिक कार्यालयमा पुगेर घटनाको बारेमा जानकारी गराएका छन् । ट्राफिकले दुवैलाई जिल्ला प्रहरी कार्यालयमा पठाएको थियो । प्रहरीले घटनाको जानकारी पाउना साथै सवारीसाधन र बलात्कारमा संलग्नको खोजी तीव्र पारेको थियो । राति अबेर सेलेघाटमा चेकजाँच गर्ने क्रममा मगर पक्राउ परेका हुन् । उनलाई जबरजस्ती करणीसम्बन्धी अभियोगमा अनुसन्धान गर्न सोमबार रामेछाप जिल्ला अदालतबाट ५ दिनको म्याद थप गरिएको भट्टराईले बताए ।
"एकको मृत्यु, ३१ घाइते","मकवानपुर हेटौंडा१५ स्थित चुरेमा सोमबार विहान भएको यात्रुबाहक बस दुर्घटनामा एक महिलाको मृत्यु र ३१ घाइते भएका छन् । हेटौंडा१७, हटियाकी २५ बर्षीय पार्वती अधिकारीको हेटौंडा अस्पतालमा उपचारको क्रममा मृत्यु भएको जिल्ला प्रहरी कार्यालय मकवानपुरले जनाएको छ । प्रहरीका अनुसार, हेटौंडा४ का ४१ बर्षीय हरि पौडेल र भारत बिहार घर भएका २२ बर्षीय महोम्मद हुसेनलाई थप उपचारको लागि भरतपुर अस्पताल रिफर गरिएको छ । घाइते अन्य २९ जना उपचारपछि घर फर्किएको प्रहरीले जनाएको छ ।"
धर्नाबाट मजदुर पक्राउ,"मकवानपुर क्षतिपूर्तिको माग गर्दै बहुराष्ट्रिय कम्पनी युनिलिभरमा धर्नामा बसेका तीन दर्जन मजदुरलाई प्रहरीले पक्राउ गरेको छ । सोमबार बिहानबाट हेटौंडा३, स्थित युनिलिभरको मूलगेटमा धर्नामा बसेका उनीहरूलाई कार्यालय समय सुरु भएपछि उद्योगको आवागनमा अवरोध गरेको भन्दै प्रहरीले पक्राउ गरेको हो । सामग्री उत्पादन गर्ने तेस्रो पक्षीय उद्योग गंगा सोपसँगको सम्झौता युनिलिभरले तोड्दा आफूहरू बेरोजगार भएको भन्दै उनीहरूले धर्ना दिएका थिए । आफूहरूलाई रोजगारी वा उचित रातह प्याकेज दिनुपर्ने मजदुरहरूको माग छ । जिल्ला प्रहरी कार्यालय मकवानपुरका प्रहरी नायव उपरीक्षक यज्ञप्रसाद भट्टराईका अनुसार नियन्त्रणमा लिएका सबैलाई अपराहृन छोडिएको छ ।"
नगरबाटै परिचयपत्र,सिन्धुलीमाढी सिन्धुलीको कमलामाई नगरपालिकाबाटै अपांगता भएकालाई परिचयपत्र वितरण सुरु गरेको छ । नगर उपप्रमुख मञ्जु देवकोटाले १४ नं वडा रानीबासका रामबहादुर खपांगीलाई अपागंता परिचयपत्र दिएकी हुन् । आइतबार २६ जना अपागंता भएकाको पहिचान गरिएको उनले बताइन् । तत्कालीन महिला तथा बालबालिका कार्यालयले अपांगता परिचयपत्र वितरण गर्दै आएको थियो ।
चौपायाले हैरान,"भक्तपुर  टन्टलापुर घाम । धुलाम्य सडक । सवारी साधनको चर्को आवाज । थोत्रा गाडीले फ्याँकेको धुवाँ पनि सहनै परेको छ । बेलाबेलामा मुखको माक्स हटाउँदै सिठ्ठी फुक्नै पर्यो । घामपानी भन्नु छैन । ट्राफिक नियमको उल्लंघन गरी सवारी हाँक्ने चालक, यात्रुले सडकमा उभिएको ट्राफिक प्रहरीलाई नै गाली गरिरहेका हुन्छन् । सडक सुरक्षाका लागि बीचसडकमा खटिएका ट्राफिक प्रहरीको काम यत्तिमा टुंगिँदैन । सडकमा यत्रतत्र हिँडिरहेको पशुचौपायाको गोठालो पनि लाग्नै परेको छ । सडक व्यवस्थापनसँगै मुख्य सडकबाट गाईवस्तु धपाउने काम गर्दै आएका छौं, महानगरीय ट्राफिक प्रहरी परिसर भक्तपुरकी असई निर्जला लामिछानेले भनिन्, छाडा चौपायाले सहरको सुन्दरता बिग्रिँदै गएको छ । दिनरात धुलो, धुँवा, हिलो झेल्दै सडक सुरक्षामा खटिएका ट्राफिक प्रहरीको काम पशुचौपाया धपाउने होइन । तर, गोठालो लाग्नुपर्ने बाध्यता आइलागेको उनी बताउँछिन् । पछिल्लो समय बूढा गाई, गोरु र साना बाछासमेत उपत्यकाका सडकमा बेवारिसे छोडिएको देखिन्छ । सडकमा छाडा छोडिएका चौपायाका कारण सहर कुरूप हुनुका साथै सडक असुरक्षित बन्दै गएको छ । दिनानुदिन बढ्दै गएका बेवारिसे चौपायाका कारण सडक दुर्घटनाको जोखिम बढेको प्रहरीको भनाइ छ । सडक व्यवस्थापनका लागि सडकमा खटिएका ट्राफिक प्रहरीले छाडा छोडिएका बाछाका कारण हैरानी खेप्नुपरेको छ, महानगरीय प्रहरी परिसर भक्तपुर प्रमुख एसपी सविन प्रधानले भने, पछिल्लो समय चौपायाका कारण दुर्घटनाको जोखिम बढेको छ । रातको समयमा सडकमै पशुचौपाया बस्दा दुर्घटना हुने तथा साना सवारी चालकले नियन्त्रणमा लिन नसक्दा दुर्घटना हुने गरेको छ । सडकको सुरक्षा र दुर्घटना न्यूनीकरणका सबै उपाय प्रहरीले मात्र गर्नुपर्छ भन्ने सोचका कारण समस्या बढी रहेको प्रधान बताउँछन् । पेसागत मर्यादा, सडक अनुशासन, सडकको सभ्यतालाई बचाउने जिम्मा चालक, यात्रु, पैदलयात्रु, सडकसँग सम्बन्धित निकाय सबै जिम्मेवार हुन आवश्यक छ, उनले भने । उपत्यकाको तीनवटै जिल्लाका मुख्य सडक किनारा, डिभाइडरमा रोपिएका रुखबिरुवा छाडा छोडिएका चौपायाले खाएर नष्ट गरेको छ । विशेष गरी सूर्यविनायकतीनकुने ६ लेन सडकको जडिबुटी, लोकन्थली, कौशलटार, गठ्ठाघर, थिमि, सल्लाघारी, सूर्यविनायक, जगाती क्षेत्र, पुरानो थिमि, सातदोबाटो, टेकु, गौशाला, बल्खु क्षेत्रमा अत्याधिक पशुचौपाया छोडिएको सवारी चालकहरू बताउँछन् । बल्खु क्षेत्रमा खेर फालिएका तरकारी खुवाउन बिहान गाईहरू छोड्ने, बेलुका लैजानेसमेत गरेको पाइएको सवारी चालकहरू बताउँछन् । बीचसडकमा हिँडिरहेका चौपायालाई छल्न खोज्दा सवारी दुर्घटना हुन्छ, भ्यान चालक मार्सल विष्टले भने, छाडा छोडिएका चौपायाका कारण सहर कुरूप देखिनुका साथै दुर्घटनाको जोखिम बढ्दो छ ।विशेष गरेर रातको समय सडकमै बसेका पशुचौपाया लखेटेर सवारी अघि बढाउनुपर्ने अवस्था रहेको प्रहरीको भनाइ छ । अरनिको सडकखण्डअन्तर्गत पर्ने काटेश्वर तीनकुनेसूर्यविनायक सडकमा छोडिएका बाछाहरू समातेर जंगलमा छोड्ने गरेको प्रहरीले जनाएको छ । नगरपालिकाहरूको समन्वयमा पटकपटक सडकमा छोडिएका बाछा जम्मा गरी जंगलमा पठाउने गरेको छ, महानगरीय प्रहरी वृत्त जगाती प्रमुख डीएसपी शिशु शर्माले भने, सवारीसाधनको ठक्करका कारण दिनहुँजसो पशुचौपायाको सडकमै मृत्यु हुन्छ । सडक दुर्घटनामा मृत्यु भएका कतिपय चौपाया सडकमै कुहिने र कतिपयलाई नगरपालिकाले व्यवस्थित गर्ने गरेको उनले बताए । उपत्यकाको तीनवटै जिल्लाको स्थानीय तहको प्रमुख चुनौतीको रूपमा छाडा छोडिएका चौपाया रहेको छ । व्यावसायिक पशुपालन वृद्धिसँगै छाडा बाछाको संख्या पनि बढेको छ । गाईले बाछा जन्माएमा अनुत्पादक भनेर जंगलमा छाडिदिने र बूढा वस्तुभाउ गोठबाट धपाइदिने चलनले सडकमा बढेको हो, सूर्यविनायक नगर उपप्रमुख जुना बस्नेतले भनिन्, यसरी छाडेका पशु पानीको खोजीमा भौंतारिँदै सडक आसपास र बजारतिर आउने गर्छ । नगरपालिकाले छाडा चौपाया व्यवस्थापनका लागि गाई फार्महरूको अनुगमन गर्ने, तथ्यांक संकलन गर्ने भने पनि जनप्रतिनिधिले नेतृत्व थालेको २ वर्ष बितिसक्दा अनुगमन हुन सकेको छैन । स्थानीय सरकार सञ्चालन एने २०७४ मा स्थानीय तहले गर्ने कार्य मध्ये छाडा पशुचौपायाको नियन्त्रण तथा व्यवस्थापन गर्ने उल्लेख छ ।"
कोटेश्वरकलंकी सडकमा वृक्षरोपण गरिने,"काठमाडौं वन तथा वातावरण मन्त्रालयले चक्रपथको कोटेश्वरकलंकी चक्रपथ खण्डमा हरियाली बनाउन वृक्षरोपण गर्ने भएको छ । आगामी असार १४ मा राष्ट्रिय वृक्षरोपण दिवसको अवसर पारेर चक्रपथको उक्त विस्तारित खण्डमा ५ फिट अग्ला बिरुवा रोपिने जानकारी वन तथा भूसंरक्षण विभाग स्रोतले दिएको छ । विभागले चक्रपथको उक्त खण्डमा दुवै किनारामा करिब ३ हजार ३ सय राजवृक्ष, तेजपात, गिनको बाइलोलगायत बिरुवा रोप्ने छ । स्रोतका अनुसार चक्रपथ क्षेत्रको माटामा ढुंगागिट्टीको मात्रा बढी भएकाले वृक्षरोपण गर्दा ५० सेन्टिमिटर चौडा तथा ५० सेन्टिमिटर गहिरो खाल्डो खनी प्रांगारिक मल र माटाले पुरेरमात्र वृक्षरोपण गरिने छ । विभागले स्थानीय तहका वडा कार्यालय, डिभिजन वन कार्यालय, सडक कार्यालय, स्थानीय लगायतसँग समन्वय गरी रोपिएका बिरुवाको संरक्षण गर्ने भएको छ । चक्रपथको उक्त खण्ड चिनियाँ सहयोगमा विस्तार गरी ८ लेनको बनाइएको छ ।"
ईसीडी शिक्षकको ज्ञापनपत्र,"भक्तपुर ईसीडीका शिक्षकहरूले १२ बुँदे मागसहित भक्तपुर नगरप्रमुख सुनील प्रजापतीलाई ज्ञापनपत्र बुझाएका छन् । सोमबार नेपाल क्रान्तिकारी शिक्षक संघ र ईसीडी शिक्षक एकाईले संयुक्त रूपमा ज्ञापनपत्र बुझाएका हुन् । पूर्व प्रावि तहमा काम गर्ने शिक्षक (सहयोगी कार्यकर्ता) हरूको तलब प्रावि सरह गर्नुपर्ने, प्रावि तहमा काम गर्ने शिक्षकहरूको शैक्षिक योग्यता एसईई पूरा भएको हुनुपर्ने, ईसीडीमा शिक्षकहरूलाई प्रत्येक वर्ष पुनर्ताजगी तालिम दिइनुपर्ने, विद्यार्थी संख्याअनुसार प्रत्येक १५ जना विद्यार्थी बराबर १ जना शिक्षकको व्यवस्था हुनुपर्ने ज्ञापनपत्रमा उल्लेख छ । पूर्वप्रावि तहको लागि कार्यालय सहयोगी सरहको तलब भत्ता, पोसाक भत्ता, महँगी भत्ताका साथै पेसागत सुनिश्चितताको व्यवस्था गरिनुपर्नेर्, स्थानीय सरकार र प्रदेश सरकारसमेतले शिक्षामा बजेट व्यवस्था गरिनुपर्नेलगायत १२ बँदे माग राख्दै उनीहरूले नगरप्रमुखलाई ज्ञापनपत्र बुझाएका हुन् । ती शिक्षकको समस्या समाधानका लागि नगरपालिका सकारात्मक रहेको नगरप्रमुख प्रजापतीले बताए ।"
महानगरको योजना आयोगमा पाँच सदस्य नियुक्त,"काठमाडौं काठमाडौं महानगरले सहरको समस्या समाधान गर्न सहरी योजना आयोगमा पाँच सदस्य नियुक्त गरेको छ । महानगरपालिका सहरी योजना आयोग (गठन तथा सञ्चालन कार्यविधि) ऐन, २०७५ को व्यवस्थाबमोजिम जनताको आवश्यकता र चाहनाबमोजिम महानगरको विकासमा योगदान पुर्याउन आयोगमा सदस्यहरू नियुक्त गरिएको हो । आयोगको सदस्यमा संस्कृति, सम्पदा तथा पर्यटनतर्फ प्रा डा त्रिरत्न बज्राचार्य, शिक्षा, स्वास्थ्य तथा समुदायतर्फ गुजेश्वरी श्रेष्ठ, व्यवस्थापन प्रशासनतर्फ मनराजा रञ्जित, सहरी योजनातर्फ कृतिकुसुम जोशी र प्राविधिकतर्फ इन्जिनियर सजीव श्रेष्ठ नियुक्त भएका छन् । महानगरको कार्यपालिका बैठकले यसअघि सरोज बस्नेतलाई आयोगको उपाध्यक्षमा नियुक्त गरेको थियो । महानगरले सन्तुलित विकासबाट दिगो सहरी समृद्धि प्राप्त गर्न नीति तथा योजना निर्माण र सहजीकरणका लागि सहरी योजना आयोग गठन गर्न तथा सञ्चालन कार्यविधि ऐन पारित गरेको छ ।"
बाजा बजाउन प्रशिक्षण माग,"ललितपुर पाटन दुपा टोलका ७६ वर्षीय सहनही बादक कान्छा कपाली पाटनभरि बाजा बजाउने आफू मात्रै भएको भन्दै प्रशिक्षकको व्यवस्था गर्न माग गरेका छन् । नयाँ पुस्तामा हस्तान्तरण गर्न प्रशिक्षणको व्यवस्था मिलाउन मैले आग्रह गरें । कसैले सुनेन, उनले कान्तिपुरसँग गुनासो गरे । उनले कपाली समाज, स्थानीय वडा र नगरपालिकासमेतमा प्रशिक्षणका लागि आवाज उठाउँदै आएका छन् । समाजले महानगरमा प्रशिक्षणका लागि सहयोग गरिदिन भनी पत्र पनि दर्ता गरिसकेको छ, कपालीले भने, अहिले बेवस्ता गरियो । उनले समाजले पत्र दर्ता गरेर प्रशिक्षणको आयोजना गर्ने आश्वासन मात्र दिएको बताए ।"
युरोपतिर टहलिँदा,"प्रधानमन्त्री केपी शर्मा ओलीको राज्य कौशलबारे आम टिप्पणी थियो उनी घरेलु मामिलामा विफल भए पनि बाह्य मामिलामा सफल रहे । उनले भारतीय नाकाबन्दीलाई कुशलतापूर्वक झेलेर टुंगोमा पुर्याए र दुई देशबीच चिसिएको सम्बन्धलाई पुरानै लयमा फर्काए । चीनसित पारवहन तथा यातायात सम्झौता अनि कार्यविधिमा सहमति गरी एउटै राष्ट्रमाथि निर्भर रहनुपर्ने अवस्था अन्त्य गरे । उनको दृढ इच्छाशक्तिका परिणाम थिए, छिमेकी मुलुकसितका यी सफलता । तर, व्यवस्थित कूटनीति अवलम्बन गर्न नसक्दा उनका पछिल्ला द्विपक्षीय भ्रमण फलदायी हुन सकेका छैनन् । बरु नजानिँदो ढंगले उनमा विदेश भ्रमण मोह देखिँदो छ । मुलुकको कूटनीतिक छवि खस्कँदो छ ।प्रधानमन्त्री ओलीद्वारा भएका कोस्टारिका, कम्बोडिया र भियतनाम यात्राको औचित्य स्थापित भएन । यही जेठ २५असार १ को नौदिने युरोप यात्रा पनि शैक्षिक भ्रमणसरह भयो । अन्तर्राष्ट्रिय श्रम संगठनको शतवार्षिकी सम्मेलनमा सहभागी उनी आफैं स्विट्जरल्यान्डको जेनेभा पुगेका थिए । त्यहाँ सहभागी उनी एक्लो एसियाली सरकार प्रमुख थिए ।दुई शताब्दी पुरानो मित्रराष्ट्र बेलायत र अर्को ऐतिहासिक सम्बन्ध भएको मुलुक फ्रान्स औपचारिक भ्रमणमा पुगेका ओली लगभग रित्तो हात स्वदेश फर्किए । न कुनै सम्झौता भए न प्रतिबद्धता जनाइए । न त्यस्तो घनिभूत छलफल भएकै आभास मिल्यो । सत्र वर्षपछि नेपाली प्रधानमन्त्रीले बेलायत भ्रमण गर्दा समकक्षी टेरेसा मे राजीनामा दिएर कामचलाउ बनिसकेकी थिइन् । उनले नेपालप्रति चासो मान्ने भनिएका राजकुमार ह्यारीसित शिष्टाचार भेट गरे । असमान पेन्सनलगायतका विभेद भोगिरहेका गोर्खाबारे भने कुनै प्रगति भएन । परराष्ट्रमन्त्रीहरूद्वारा जारी संयुक्त विज्ञप्तिमा गोर्खाका विषयमा दुई पक्ष निरन्तर छलफल गर्न सहमत भएको मात्र उल्लेख छ । प्रधानमन्त्री ओलीले समकक्षीसित नेपाल, भारत र बेलायतबीच भएको त्रिदेशीय सन्धिको पुनरावलोकन गर्न राखेको भनिएको प्रस्तावबारे केही भनिएको छैन । एउटा मित्र मुलुकको प्रधानमन्त्रीको औपचारिक भ्रमणमा आवश्यक औपचारिकता पनि नपुर्याइएको टिप्पणी कूटनीतिक वृत्तमा छ । प्रधानमन्त्री ओलीलाई न बेलायतकी महारानी एलिजावेथ द्वितीयाले शिष्टाचार भेट गरिन् न फ्रान्सेली राष्ट्रपति इम्यानुएल म्याक्रोनले नै । ओलीको सम्मानमा लन्डन र पेरिसमा औपचारिक स्वागत समारोह समेत भएनन् । सरकार प्रमुखको विदेश भ्रमणमा राष्ट्रप्रमुखसित भेट्नैपर्छ भन्ने होइन । आतिथेय मुलुकले अतिथिलाई कति महत्त्व दियो भन्ने बुझ्न यो इसारा काफी छ । हाम्रो कूटनीति यसमा कहाँ चुक्यो, खोजबिन हुनुपर्छ ।नेपालले कूटनीतिक सम्बन्ध कायम गरेको चौथो पुरानो राष्ट्र फ्रान्सको भ्रमण पनि उपलब्धिमा जोखिन सकेन । तय भएका सेक्युरिटी प्रिन्टिङ प्रेस स्थापना र स्याटेलाइटसम्बन्धी सम्झौता भएन । भ्रमणान्तमा संयुक्त वक्तव्यसमेत आएन । असजिलो परिस्थितिबाहेक सामान्यतया कार्यकारी प्रमुखको भ्रमणका अन्त्यमा संयुक्त वक्तव्य जारी गर्ने कूटनीतिक प्रचलन छ । भारत र चीनको चौघेरामा सीमित हुन लागेको नेपाली कूटनीतिलाई यस्ता दुईपक्षीय भ्रमणले राजनीतिक तहमा सम्बन्ध नवीकरण गर्न सघाउँछ । ओलीले बेलायती संसद्का विपक्षी दलका नेता जेरेमी कोरबिनसँग भेटेका छन्, त्यसले पनि राजनीतिक तहको सम्बन्ध कसिलो बनाउन मद्दत गर्छ । आईएलओ सम्मेलन दौरान साइडलाइनमा संयुक्त अरब इमिरेट्स र मौरिसससित छुट्टाछुट्टै द्विपक्षीय श्रम सम्झौता पनि भएका छन् । तर, यतिमै सन्तोष गर्न मिल्दैन । भ्रमणको औचित्य र कार्यसूची प्रस्ट नहुँदा प्रधानमन्त्रीस्तरको भ्रमणको साख रहेन । वसन्त ऋतुमा टहलिन युरोप जाँदा यसो भेटघाट पनि गरेको जस्तो देखियो । यसले नेपालको गृहकार्यबिनाको कूटनीतिलाई उजागर गर्यो । कतै ओली देशभित्रका समस्या छल्न विदेशिएको आशंकालाई बल दियो । यसको जड हाम्रो तदर्थवादी कूटनीति हो । प्रधानमन्त्रीमा यसलाई सच्याउने इच्छाशक्ति देखिँदैन । युरोप उड्नुभन्दा दुई दिनअघि बसेको मन्त्रिपरिषद् बैठकले विभिन्न चार देशका लागि त्यस्ता व्यक्ति सिफारिस गरेको थियो, जसको पृष्ठभूमि कूटनीति थिएन । मुलुकको राष्ट्रिय स्वार्थ संवर्द्धन गर्नुपर्ने कूटनीति नसुधार्ने लक्षण हो, यो ।"
विधेयकको तारो स्वर्गद्वारी,"सरकारले ल्याएको गुठी विधेयकको मुख्य निसाना स्वर्गद्वारी आश्रम हो भन्ने देखिँदैछ । त्यस अतिरिक्त अन्य गुठीका हजारौँ बिघा जग्गामा जबर्जस्ती बस्नेलाई मोही हक दिलाउने हो । किसानको नाममा जुन दुहाइ दिइएको छ, त्यो जनता झुक्याउने र गुठीको बचेको सम्पत्ति पनि नाश गर्ने दुराशय हो ।यो विधेयक राजनीतिक उद्देश्य प्राप्त गर्न आएको हो भन्ने बुझ्न के प्रस्ट छ भने कुत नबुझाउने मोहीसँग कुत असुल गराउने, कानुन मिच्नेलाई ठिंगुरामा हाल्नेतिर भने यसले चुइँक्क बोलेको छैन । कानुन मिच्ने भोगाधिकारीको पक्षमा जग्गा दिलाएर भोटबैंक बढाउने यसको गुह्य हो । यसको उद्देश्य सर्जमिन र स्थानीय तहको सिफारिसको आधारमा गुठीको मोही बनाएर घडेरी जग्गा वितरण गर्ने हो । गुठी जग्गामा भोगाधिकार रहेका किसान तथा गुठीको अधिकार संरक्षण गरी सर्वसाधारणको हित कायम गर्ने भन्ने विधेयकको प्रस्तावनामा लेखिएको छ । भोगाधिकार रहेका किसान भनिएको छ । अवैधानिक भोगाधिकारको आधारमा कानुनी हक प्राप्त हुन सक्दैन । जो मोही छ, उसको मोहियानी हक सुरक्षित छ । भोगाधिकारको प्रश्न होइन । अवैधानिक भोगले वैधानिक हक प्राप्त हुन सक्दैन । यो विधेयकले गुठीमा जबर्जस्ती अवैधानिक भोग गर्ने, घर बनाई बस्नेलाई हक दिलाउने दुराशय लिएको छ । भइरहेको मोहीको हक कसैले छिन्न सक्दैन । मोही नभएको व्यक्ति भोगाधिकारको आधारमा मोही हुन सक्दैन । त्यस्तालाई रैतानीमा गुठीको जग्गा र बनेको घर दिलाउन सकिँदैन । स्वर्गद्वारी आश्रमका नाममा दाङ जिल्लामा मात्र खेती लाग्ने उर्वर ९ सय ९८ बिघा ४ कठ्ठा ७ धुर जग्गा छ । त्यसमा २ सय ८९ मोही छन् । ७ सय ७६ बिघा ७ कठ्ठामा मोही लागेको छ । ३ सय ६७ बिघामा मोही छैन । अधिकांश जग्गा अनधिकृत कब्जामा छ । २४ वर्षदेखि आश्रमको जग्गामा व्यक्तिको रजाइँ चलिरहेको हो । सशस्त्र द्वन्द्व सुरु भएपछि आश्रमको जग्गा कब्जामा तीव्रता आएको रहेछ । अदालतले निष्कासन गरेकाले समेत कब्जा छाडेका छैनन् । प्रशासन र अदालत धाउँदासमेत फिर्ता भएको छैन । देउखुरीमा रहेको ९ सय ९८ मध्ये आश्रमले ४० बिघामात्र उपभोग गर्न पाएको छ । कतिपय जग्गाको कुत २०४५ सालदेखि आश्रमले पाउनसकेको छैन । जबर्जस्ती कब्जा गर्नेले आपसमा आश्रमको जग्गा किनबेच गरिरहेका छन् । अदालतको फैसला कार्यान्वयन हुन दिँदैनन् । लमही नगरपालिका३, अर्नहवास्थित जग्गामा सबैभन्दा बढी जबर्जस्ती कब्जा भएको छ । त्यहाँको ४० बिघा जग्गामा ८५ मात्र मोही थिए । आश्रमको जग्गामा ठूलठूला भवन बनेका छन्, बन्दैछन् । २०५१ सालमा मोही निष्कासन भएपछि धेरै मानिसबीच किनबेच भयो । आश्रमका अनुसार अहिले उक्त जग्गामा ७ सयभन्दा बढी जना बसिरहेका छन् । आश्रमको जग्गा सुकुम्बासीका नाममा हुकुमबासीको कब्जामा परेको छ । सुकुम्बासीलाई किसानको नाममा गुठीको जग्गा दिने होइन ।आश्रमको जग्गाको जबर्जस्ती कब्जा हटाउने, कुत दिलाउने, कानुन कार्यान्वयन गराउनेतिर सरकार छैन । गुठी विधेयकको समर्थनमा दाङमा आन्दोलनको नाममा जुलुस आएछ । सहभागीले जग्गा पाइन्छ भनेर उक्साहटमा आएको भनेछन् । स्वर्गद्वारी आश्रमको आफूहरूले जोतभोग गर्दै आएको जग्गा आफ्नो नाममा हुन्छ भनेर नारा लगाउन बोलाएकाले आएको भनेछन् । गुठी तैनाथी जग्गामा जबर्जस्ती बनाएको घर र जग्गासमेत बनाउनेकै हुने प्रावधान दफा ५३ मा राखिएको छ । गुठीको पूर्ण स्वामित्वको जग्गामा यो विधेयक ऐन भएर प्रारम्भ हुनुअघि कसैले घर बनाई बसोबास गरेको रहेछ भने प्राधिकरणले त्यस्तो घर र घरले चर्चेको जग्गा तोकिएको क्षेत्रफलमा नबढ्नेगरी गुठी रैतानीमा सजिलै परिणत गरिदिने प्रावधान छ । तैनाथी गुठी भनेको गुठी संस्थानको सम्पूर्ण अधिकार रहेको गुठी हो । त्यस्तो गुठी संस्थानको जग्गामा पूर्वस्वीकृति नलिइकन जबर्जस्ती बनाएको घरलाई रैकर बनाएर लालपुर्जा दिने अहिलेको प्रावधान हो । यसै विषयलाई लिएर सत्तापक्षका सांसद भन्दैछन्, ४ लाख ४० हजार ९९० बिघा जग्गा किसानको नाममा आउँछ । यसबाट ६९ जिल्लाका किसान खुसी हुन्छन् । यो जमिन अहिले १० हजारभन्दा बढी गुठीको नाममा छ ।सुकुम्बासीलाई जग्गा बाँडेजस्तो यो गुठी विधेयकले जग्गा बाँड्ने होइन । सांसदहरूले बुझ्नुपर्छ ऐन बनेकै खण्डमा पनि दफा ५३ मा रहेको प्रावधान घर बनाएर बस्नेको हकमा घर र घरले चर्चेको जग्गासम्म तोकिएको क्षेत्रफलमा नबढ्नेगरी गुठी रैतानीमा परिणत गरिदिने हो । उहाँहरूको कल्पनाजस्तो जग्गा बाँड्ने होइन । सरकारी पक्षले भनेजस्तो जसले जति जग्गा भोगेको छ, खेती गरेको छ, दाबी गरेको छ, त्यति जग्गा वितरण गरिदिने होइन । राजनीतिक उद्देश्यले गठन भएका सुकुम्बासी आयोगहरूले पनि तोकिएको हदसम्म मात्र जग्गा दर्ता गरिदिएका थिए । सामाजिक न्यायको आधारमा गुठी जग्गामा भोगाधिकार रहेका किसान तथा गुठीको अधिकार संरक्षण गर्ने यो विधेयकको प्रस्तावनाले भनेको छ । जबकि गुठी जग्गामा भोगाधिकार रहेका किसान र गुठी दुवैको अधिकार सँंगसंँगै संरक्षण हुन सक्तैन । एउटाको अधिकार संरक्षण गर्ने हो भने अर्कोको अधिकारमा खलल पर्न जान्छ । गुठीलाई खलल नपारी जबर्जस्ती भोगाधिकारी किसानको अधिकार संरक्षण हुन सक्दैन । पीडित किसान भनेर जुन रूपमा प्रचार गरिएको छ, जति जग्गा उनीहरूले पाउँछन् भनेर प्रचार गरिएको छ, त्यो अनुरुप जग्गा वितरण गर्ने भन्ने त दफा ५३ ले प्रावधान राखेकै छैन । पीडित किसानले जग्गा पाउँछन् भन्ने त राजनीतिक प्रचारबाजी मात्र हो । संविधानको धारा २६ (२) ले प्रत्येक धार्मिक सम्प्रदायलाई धार्मिकस्थल तथा धार्मिक गुठी सञ्चालन र संरक्षण गर्ने मौलिक हक प्रदान गरेको छ । धार्मिकस्थल तथा धार्मिक गुठीको सञ्चालन र संरक्षण गर्न तथा गुठी सम्पत्ति तथा जग्गाको व्यवस्थापनका लागि कानुन बनाई नियमित गराउन सरकारले सक्छ । संविधानको धारा २९० ले गुठीको मूलभूत मान्यतामा प्रतिकूल असर नपर्नेगरी गुठी जग्गामा भोगाधिकार भैरहेका किसान एवं गुठीको अधिकारका सम्बन्धमा संघीय संसदले आवश्यक कानुन बनाउने अधिकार प्रदान गरेको छ । यसरी कानुन बनाउँदा गुठीको मूलभूत मान्यतामा प्रतिकूल असर पार्नु हुँदैन । गुठीको जग्गामा भोगाधिकार भैरहेका किसान र गुठीको अधिकार सम्बन्धमा कानुन बनाउँदा धारा २६ को मौलिक हक र धारा २५ को सम्पत्ति सम्बन्धी हकलाई असर पार्न पाइँदैन । यो विधेयकले संवैधानिक प्रावधानलाई पालना गरेको छैन । गुठीको जग्गामा जबर्जस्ती कब्जा गरेको वा घर बनाएको आधारमा भोगाधिकार सिर्जना हुने होइन । प्रचलित कानुनले अधिकार दिएपछि मात्र व्यक्तिको अधिकार बन्छ । कुनै जग्गा वा सम्पत्तिमा कानुन बिनाको भोगको आधारमा अधिकार सिर्जना हुन सक्दैन । लेखक विशेष अदालतका पूर्वअध्यक्ष हुन् ।"
सम्झौता हर्ष कि विस्मात !,"सरकारले केही समयअघि जापानसँग श्रम सम्झौता गरेको छ । जापानसँग श्रम सम्झौता गर्दा त्यहाँका कामदार सरह नेपालीले पनि पारिश्रमिक पाउनुपर्छ भन्ने उल्लेख गरिएको छ । जापानीका कामदार सरह तलब सुविधा पाउँदा एक कामदारले मासिक २ लाख रुपैयाँसम्म कमाउने रहेछ । त्यो नेपालीका लागि राम्रो कमाइ हो । त्यसो भन्दैमा हुन्छ ? जापानमा मासिक खर्च कति हुन्छ, त्यता पनि ध्यान दिनसकेको भए राम्रो हुने थियो । जापान जस्तो महँंगो देश जहाँ मासिक कोठा भाडामात्र ६० हजार तिर्नुपर्छ । अन्य दैनिक उपभोग्य वस्तुमा लाग्ने खर्चको त हिसाब नै गर्न बाँकी छ । कमाइको हिसाब गर्ने खर्चको चाहिँ नगर्दा भोलिश्रम गर्न जाने श्रमिक अप्ठेरोमा पर्न सक्छन् । आम्दानीको लोभमा जापान त जान्छ,तर त्यहाँ लाग्ने खर्च देखेर यता न उताको अवस्था आउन सक्छ । सरकारले हरेक कदम चाल्दा सोचविचार गरेर चाल्दा वेश होला । पुरुषोत्तम घिमिरे, जोरपाटी, काठमाडौं"
विज्ञापनमा बबन्डर,"जातीय आरक्षणका तरङ्गहरू उठिरहेका बेला लोकसेवा आयोगमा भएको विज्ञापन काण्ड, संसदीय समितिले सरकारलाई दिएको निर्देशन र सर्वोच्च अदालतमा परेको मुद्दाले गर्दा पुनः जातीय राजनीति गर्नेहरू सल्बलाउन थालेका छन् । देशको एकमात्र भरोसायुक्त संवैधानिक स्वतन्त्र निकाय लोकसेवा आयोगमा समेत राजनीति पसेबाट अब नेपालका कुनै पनि संघसंस्था स्वतन्त्र छन् भन्न सक्ने अवस्था रहेन । जब पछाडि परेको र संरक्षण दिनैपर्ने समूह राज्यको मूलधारमा आउँदैनन्, राज्यका हरेक सेवासुविधाबाट वञ्चित भई राज्य भएको अनुभव गर्दैनन् र राज्यसम्म पहुँच पुगेको अनुभव गर्दैनन् भने त्यस्ता समूहलाई कुनै अवसरमा संरक्षण दिई राज्यको मूलधारमा ल्याउन राज्यबाट दिइने सहयोग नै आरक्षण हो । आरक्षण केही समयका लागि दिइने संरक्षण भएकाले आरक्षण आफ्नो जन्मजात अधिकार हो भन्न मिल्दैन । अहिले लोकसेवा आयोगले खुलाएको विज्ञापनलाई लिएर यतिविधि बबन्डर गर्नु आवश्यक थिएन । नरनाथ पाण्डे, कावासोती८, नवलपुर"
लोकसेवाप्रतिको भरोसा,"शिक्षित बेरोजगार दिनप्रतिदिन बढ्दै गइरहेको छ । काम गर्ने चाहना,क्षमता र योग्यता हुँदाहुँदै पनि काम नपाएर बेरोजगार हुनुपरेको पीडा जसले भोगिरहेको हुन्छ, त्यसले मात्र अनुभूति गर्न सक्छ । स्थानीय तहमा कर्मचारी समायोजन प्रक्रिया कार्यतालिका अनुरुप हुन नसकिरहेका बेला लोकसेवाले भर्नाको विज्ञापन खुलाएको छ । तर यसमा अन्योल सिर्जना गरिएको छ ।योग्यता र क्षमताको कदर गरी सर्वसाधारण नागरिकको स्तरोन्नति गर्ने एकमात्र विश्वासिलो संस्थाको रूपमा लोकसेवा आयोगलाई लिन सकिन्छ । पारदर्शी, निष्पक्ष र जवाफदेही तवरले कर्मचारी भर्ना, छनोट र पदस्थापनालाई प्रभावकारी बनाई सर्वसाधारणको मनोभावनाको कदर गरिरहेको छ । आयोगराजनीतिक तटस्थता र प्रशासनिक प्रतिबद्धतामा केन्द्रित देखिन्छ । पछिल्लो पटक विज्ञापनमा देखिएको अन्योलको कारण योग्यता अनुरुप केही गरौं भन्ने नागरिकमा निराशा उत्पन्न भएको छ । प्रगिता अधिकारी, अर्घाखाँची"
गुठीमा गडबडी,"जेठ ३२ गते प्रकाशित कृष्ण खनालको विधेयक विवादले निम्त्याउँदो संकट पढेंँ । सूचना तथा सञ्चारमन्त्री गोकुल बास्कोटाले गुठी व्यवस्थालाई सामन्तवादको प्रतीक भनेका छन् । तर सामन्तवादी हुँदाहुँदै पनि यस्ता केही परम्परा छन्, जसको संरक्षण र सम्बर्द्धन आवश्यक छ । गुठी व्यवस्था सामन्तले बनाएको होइन, जनताले बनाएको हो । राजारजौटाहरूले त्यसलाई सम्बर्द्धन र कानुनसम्मत मात्र बनाएका हुन् । काठमाडौंका जात्रापर्व पृथ्वीनारायण शाहले होइन, त्यसभन्दा पूर्व जनताले बनाएका हुन् । विश्व प्रसिद्ध नालान्दा विश्वविद्यालय पनि गुठी व्यवस्थाले नै चलेको हो । यस्ता उदाहरण धेरै छन् । तर ओली सरकारको हरेक संस्था जो लोकतन्त्रको खम्बा हो, त्यसमा धावा बोलिरहेको छ । राम्रो कुरालाई हामीले संँगालेर राख्नुपर्छ । नियमन गर्नु एउटा हो र त्यसै बहानामा त्यसलाई समाप्त पार्नु गलत हो । डा शिवशंकर यादव, छपकैया, वीरगन्ज"
सहयोगको अपिल,मकवानपुर जिल्ला मकवानपुरगढी गाउँपालिका वडा नं १ ढाप निवासी ३१ वर्षीय म सुन्दर लुङबालाई ब्लड क्यान्सर भई नेपाल क्यान्सर अस्पताल एन्ड रिसर्च सेन्टर ललितपुरमा उपचार गराइरहेको छु । मेरो घरको आर्थिक अवस्था अत्यन्त कमजोर छ । आजसम्मको उपचारमा मेरो जो भएको सम्पत्ति सबै सकिइसक्यो । अब कसैको सहयोगविना थप उपचार गर्न असमर्थ छु । तसर्थ देशविदेशमा रहनुभएका सहयोगी व्यक्ति तथा संघसंस्थासँग सहयोगको अपेक्षा गरेको छु । मलाई सहयोग गर्न चाहनुहुने व्यक्ति तथा संघसंस्थाले सानिमा बैंकमा मेरै नाममा रहेको खाता नं ०१४०११०६०००४०८७ मा आफूले सकेको रकम जम्मा गरी सहयोग गरिदिनुहुन अनुरोध गर्छु । साथै ९८६११६९४९३ मा सम्पर्क गरी थप जानकारी लिन सकिनेछ ।
संस्कृति जोगाउन प्रतिरोध,"प्रतिरोधको नयाँ रणनीतिनेवार प्रतिरोधको व्यापक लहर उठेपछि सरकारले गुथी बनाम मोही, नेवार भर्सेस गैरनेवार, काठमाडौं विरुद्ध मोफसलको द्विविभाजनको पर्खाल बनाएर शकुनि दाउ खेल्दै छ । यसको सही जवाफ भनेको गुथीले बोक्दै आएको सभ्यता र सम्पदा अनि सम्पदासँगै मोही किसानका भूमि अधिकारको पनि एकसाथ रक्षाको चाल हो, जुन एउटै विधेयकबाट समाधान हुने अवस्था छैन । फरकफरक रोगको भिन्नाभिन्नै उपचार गरिएन भने प्रदर्शनकारीहरूलाई सामन्त, भाडाका मानिस वा अबुझ भीड मात्रै ठान्ने सत्ताधारी मनोविज्ञान प्रबल हुनेछ । केही गुठीबाट पीडित मोही किसान होऊन् या पराईकरण गर्ने उपनिवेशवादी शासकबाट उत्पीडित समुदाय, उनीहरूले एकसाथ भन्न सक्नुपर्छ सामाजिक न्याय बिनाको सम्पदासंस्कृति वा सम्पदासंस्कृति बिनाको सामाजिक न्यायले सही दिशा र दशातिर अग्रसर गराउँदैन । अरूका हजारौं घर भत्काइँदा, जग्गाजमिन खोसिँदा र व्यापक दमन हुँदा चुँसम्म नबोल्ने सबै खाले राजनीतिक मठाधीशहरू यक्षप्रश्नको घेरामा छन् । उनीहरू सामाजिक न्यायका पक्षपाती हुन् भन्ने कुरा अरूको न्यायिक आवाजमा आवाज मिलाए मात्रै पुष्टि हुनेछ । भूमिमा न्यायका लागि उठेको आवाज र सांस्कृतिक स्वायत्तताका लागि जारी सडकको प्रतिरोध नयाँ शासकहरूका लागि निःशुल्क ज्ञान वा चेतना हो । मल्लकालीन राजाहरू सापारुजस्ता सांस्कृतिक पर्वबाट यस्तो ज्ञान प्राप्त गर्थे, अहिलेका शासकहरू न्यायप्रेमी समुदायसँग मुठभेड गर्दै बस्छन् कि मुठझेडबाट चेतिन्छन्, हेर्न बाँकी छ ।"
सूचनाको हक विद्यार्थीलाई ब्रह्मास्त्र,"ललितपुरस्थित नवप्रभात उच्च माविकी छात्रा रोजी लामा बमजनले २०६८ को एसएलसी परीक्षाफलमा अनिवार्य गणित बाहेक सबै विषयमा विशिष्ट नम्बर ल्याइन् । अनिवार्य गणितमा चाहिँ ४७ मात्रै पाइन् । गणितमा पनि तगडा उनलाई प्राप्तांकमा चित्त बुझेन । प्रधानाध्यापकको सहयोगमा उनले पुनर्योगका लागि निवेदन दिइन् । प्राप्तांक पूर्ववतै रहेको बताइयो । त्यसको पन्ध्र दिनपछि उनी जिल्ला शिक्षा कार्यालय पुगिन् । त्यहाँ उनले एक हजार शुल्क बुझाई सूचनाको हक बमोजिम उत्तरपुस्तिकाको प्रमाणित प्र्रतिलिपि पाऊँ भनी निवेदन हालिन् । बीस दिनपछि परीक्षा नियन्त्रण कार्यालयले उनको वास्तविक प्राप्तांक ९८ भएको भन्दै बधाई दियो । उनले त्यहाँबाट नयाँ मार्कसिट र उत्तरपुस्तिकाको प्रमाणित प्रतिलिपि पनि पाइन् । अर्को घटना झनै घतलाग्दो छ । २०६८ मै एसएलसी दिएका हेटौंडास्थित नेपाल जागृति स्कुलका छात्र संगम विश्वकर्मा विशिष्ट श्रेणीमा उत्तीर्ण हुनेमा ढुक्क थिए । नतिजा आयो प्रथम श्रेणीको । चिन्ताले उनी छटपटिए । शिक्षकहरूको सुझाव बमोजिम पुनर्योगका लागि निवेदन दिए । नतिजा सुध्रिएन । उनले पनि सूचनाको अधिकारको प्रयोग गर्दै उत्तरपुस्तिका हेर्न मागे । थाहा भयो अनिवार्य गणितमा ९७ प्राप्तांक पाएका उनको मार्कसिटमा चाहिँ ३२ मात्रै उल्लेख थियो ।यसरी २०६८ को एसएलसीमा उत्तरपुस्तिका हेर्ने दस विद्यार्थीमध्ये चार जनाको अंक नै परिवर्तन भएको थियो । यस अर्थमा सूचनाको हक विद्यार्थीका लागि ब्रह्मास्त्र नै सावित भयो । संविधानको धारा २७ मा रहेको सूचनाको हक र सूचना हक सम्बन्धी ऐन, २०६४ अनुसार सर्वोच्च अदालतले त्रिभुवन विश्वविद्यालय सम्बन्धी फैसलामा विद्यार्थीले उत्तरपुस्तिका हेर्न पाउने अधिकार स्थापित गरेको थियो । विद्यार्थीले उत्तरपुस्तिकाको प्रतिलिपि हेर्न पाउँदा परीक्षा प्रणालीप्रति विश्वास बढ्ने मात्रै नभएर सरोकारवाला निकायको कार्यक्षमता वृद्धिका लागि दबाब पनि पर्ने गर्छ ।सूचनाको हकको प्रयोगबाट प्रशासनिक रूपमा परीक्षाफलमा भएका त्रुटि सच्याई विद्यार्थीहरूको भविष्य अन्योलग्रस्त हुनबाट जोगाउन सकिन्छ । अझै पनि धेरैलाई उत्तरपुस्तिका हेर्न पाउने अधिकारको विषयमा थाहा छैन । त्यसैले विद्यार्थीको अधिकार संकुचित नगर्नेगरी सरलीकृत व्यवस्था लागू गर्नु आवश्यक छ । त्यस सम्बन्धी विद्यमान निर्देशिका राष्ट्रिय सूचना आयोगको निर्देशन अनुरूप पुनरावलोकन गर्नुपर्ने देखिन्छ । सरोकारवाला निकायले पनि उत्तरपुस्तिका देखाउने दायित्वलाई बोझ नमानी आफूलाई पारदर्शी र जवाफदेही बनाउने महत्त्वपूर्ण औजारका रूपमा लिर्नुपर्छ । कुनै पनि परीक्षामा सम्मिलित विद्यार्थीले उत्तरपुस्तिकाको परीक्षणपश्चात् त्यसको प्रमाणित प्रतिलिपि माग्नु र पाउनु मौलिक अधिकारभित्र पर्छ । कुनै पनि विद्यार्थीको कक्षागत स्तरवृद्धिको परीक्षा होस् वा जागिरका लागि दिएको परीक्षा, परीक्षाफल चित्त नबुझे उत्तरपुस्तिकाको प्रमाणित प्रतिलिपि लिन सक्छन् । उत्तरपुस्तिकामा परीक्षकको कुनै व्यक्तिगत स्वार्थ हुँदैन र रहनु पनि हुँदैन । सरकारले हरेक आम्दानीमा लाभकर लिए पनि उत्तरपुस्तिका परीक्षण गरे बापतको पारिश्रमिकमा कर छुटको व्यवस्था गरेको छ । जुन परीक्षकप्रति सम्मान हो । यति हुँदाहुँदै उत्तरपुस्तिकाको परीक्षणमा अक्षम्य गल्ती भएका घटना सार्वजनिक हुने गर्छन् ।यस्तै लापरबाहीको सिकार बनेका शंकरदेव क्याम्पसका विद्यार्थी विजय अर्याल सूचनाको हक अधिकारको पहिलोपटक प्रयोग गरी अन्यायमा परेका सबैका लागि उदाहरणीय बने । २०६४ मा बीबीएस प्रथम वर्षको परीक्षामा बिजनेस स्ट्याटिक्स र अंग्रेजीमा उनको ११ प्राप्तांकमात्रै आयो । उनले सूचनाको हक बमोजिम उत्तरपुस्तिकाको प्रतिलिपि माग गर्दै २०६६ मा निवेदन दिए । सुरुमा त्रिविले परीक्षाको गोपनीयता र आफ्नै नियम निर्देशिकाले दिन नमिल्ने भन्दै आनाकानी गर्यो । त्यसपछि राष्ट्रिय सूचना आयोगले निवेदकलाई माग गरे बमोजिमको उत्तरपुस्तिका उपलब्ध गराउन २०६६ मा आदेश दियो । त्रिविले आदेश पालना गर्नुको सट्टा आयोग र निवेदक विरुद्ध सर्वोच्च अदालतमा रिट हाल्यो । न्यायाधीशद्वय बलराम केसी र अवधेशकुमार यादवको संयुक्त इजलासले २०६८ जेठ ४ मा अर्यालका पक्षमा फैसला गर्यो । त्यसपछिका दिनमा त्यही फैसलाको नजिर बमोजिम एसएलसीका विद्यार्थीहरूले पनि आफ्ना उत्तरपुस्तिका हेरी प्राप्तांकमै परिवर्तन गर्न सफल भएका हुन् । उक्त फैसलामा उल्लेख भएका सर्त अनुसार, उत्तरपुस्तिकाको प्रतिलिपि परीक्षार्थीले आफ्नोमात्रै माग गर्न सक्ने, प्रवेशपत्रका आधारमा आवेदक परीक्षार्थीलाई मात्र प्रतिलिपि उपलब्ध गर्ने, प्रतिलिपि दस्तुर कति लिने तथा माग गरेको कति दिनभित्र उत्तरपुस्तिकाको प्रतिलिपि कहाँ उपलब्ध गराउने भन्ने विश्वविद्यालय आफैले निर्धारण गर्न सक्छ । उत्तरपुस्तिकामा प्राप्त अंक कानुन बमोजिम पुनर्योग हुनसक्नेमा र उत्तरपुस्तिकामा भुलवश कुनै अंकै नदिइएको रहेछ भने त्यस्तोमा कानुन बमोजिम विश्वविद्यालयबाटै परीक्षण हुनेमा बाहेक अन्यत्र वा अरू कसैबाट पुनः उत्तरपुस्तिका परीक्षण हुनसक्ने छैन । अन्य अवस्थामा उत्तरपुस्तिका परीक्षण अर्थात् जाँच गर्नेको पहिचान गोप्य राखिने सर्त पनि छ । यस फैसलापश्चात् नेपालमा पहिलोपटक विद्यार्थीहरूले उत्तरपुस्तिका हेर्न पाउने कुरा स्थापित भयो । यही बमोजिम शिक्षा मन्त्रालयको निर्णय अनुसार २०६८ कात्तिक १६ मा माध्यमिक शिक्षा उत्तीर्ण परीक्षा सञ्चालन तथा व्यवस्थापन निर्देशिका, २०६८ को परिच्छेद १३ (क) मा उत्तरपुस्तिका हेर्न पाउने व्यवस्था गरिएको थियो । यस अन्तर्गत एसएलसी परीक्षामा सहभागी विद्यार्थीले स्वयम् उपस्थिति भई माग गरेको विषयको मात्र उत्तरपुस्तिका हेर्नप्रतिलिपि लिन सक्छन् । पुनर्योगको नतिजा पैंतालीस दिनमा आएपछि त्यसको पन्ध्र दिनभित्र उत्तरपुस्तिका हेर्न माग्न सक्ने व्यवस्था छ । परीक्षार्थीले यसका लागि निवेदन दिन जाँदा सम्बन्धित सबै कागजात र दस्तुरबारे पूर्वजानकारी राख्दा समयको बचत हुन्छ । तोकिएको अवधिमा नतिजा नआएमा परीक्षा नियन्त्रण कार्यालयका सम्बन्धित फाँटका पदाधिकारीलाई ताकेता गर्नुपर्छ । किनकि प्रक्रिया र दस्तुर अनुरूपको सेवा पाउनु पनि हाम्रो अधिकार हो । अटेरी गरेमा पुनः अर्को उजुरी हाल्न सकिन्छ । लेखक सूचना अधिकारकर्मी हुन् ।"
पहिचान र ब्युटी शेमिङ,"बहस आवश्यकअहिले सुन्दरताको अवधारणामाथि विभिन्न खाले विमर्श चलिरहेका छन् । यसले निम्त्याएको विभेदको आलोचना गर्दैगर्दा सबै मानिस सुन्दर हुन्छन् (एभ्री पर्सन इज ब्युटिफुल) भन्ने धारणा जनमानसमा राम्रोसँंग पुगिनसकेकाले उक्त भनाइ नै गलत भएको टिप्पणी पनि सुरु भएको छ । विभेद र दमनको लामो इतिहास बोकेको समाजमा यस्ता सवालले महत्त्वपूर्ण अर्थ राख्ने गर्छन् । नेपाली समाज सुन्दरताको सवालमा विभेदपूर्ण नै छ । पुँजीवादी व्यवस्था, वर्चस्वधारी र व्यापारिक शक्तिहरूले सुन्दरताको सही प्रतिनिधित्व गरेनन् । दशकौंदेखि तिनले आफू अनुकूल सुन्दरता मात्र प्रस्तुत गरे, सुन्दरताको वस्तुकरण र बजारीकरण गरे ।हाम्रो देशमा ठूलठूला राजनीतिकसांस्कृतिक परिवर्तनसंँगै महिला आन्दोलन उत्कर्षमा पुग्दासमेत ब्युटी शेमिङ को उठान नहुनु, या भनौं पहिचानै हुन नसक्नु, दुःखद हो । अहिलेको बदलिँदो राजनीतिक परिवेशमा समावेशिताको अवधारणालाई आत्मसात् गर्दै विविधताभित्रै सुन्दरतालाई सही ढङ्गले प्रस्तुत गर्नु महत्त्वपूर्ण हुन्छ । नेपालको विभेदपूर्ण दमितशोषित ब्युटी स्ट्यान्डर्ड ले विविधतालाई सम्मान गर्न सक्नुपर्छ, त्यो जुनसुकै आकार, बनोट, वर्ण, जाति वा समुदायको किन नहोस् । मानसिकता परिवर्तन सहज त हुन्न, तर शान्तिपूर्ण वा द्वन्द्वरहित समाज निर्माणका लागि यो आवश्यक छ । महिलाको सुन्दरताको विविधतालाई सही तरिकाले प्रस्तुत गर्न चुकेका मिडियाले सबै प्रकारको सुन्दरतालाई अङ्कमाल गरी सम्मान गर्नुफर्छ ।"
वन जोगाउन ठूलो संरचना,"काठमाडौं  चन्द्रागिरि हिल्स लिमिटेडले वन धेरै विनाश नहोस् भनेर चन्द्रागिरिमा कटेजको सट्टा स्थायी प्रकृतिका भौतिक संरचना बनाएको जवाफ वन तथा वातावरण मन्त्रालयलाई दिएको छ । हिल्सले वातावरणीय प्रभाव मूल्यांकन (ईआईए) प्रतिवेदनमा उल्लेख भएभन्दा फरक प्रकृतिको संरचना निर्माण गरेपछि वातावरण विभागको सिफारिसमा मन्त्रालयले गत महिना लिखित स्पष्टीकरण सोधेको थियो । कम्पनीका तर्फबाट महाप्रबन्धक अभिषेकविक्रम शाहले मन्त्रालयको जैविक विविधता तथा वातावरण महाशाखालाई जवाफ लेख्दै ८८ कोठासहितका ४० वटा कटेज बनाउँदा अहिलेभन्दा बढी क्षेत्र ओगट्ने र त्यसका लागि वन क्षेत्र धेरै विनाश हुने भएकाले थोरै क्षेत्रमा स्थायी संरचना बनाइएको उल्लेख गरेका छन् । धेरै संरचना बनाउँदा वन क्षेत्र धेरै विनाश हुन्थ्यो, त्यसैले कम जमिनमा ठूलो संरचना खडा गरेका हौं भन्ने जवाफ आएको छ, मन्त्रालय स्रोतले कान्तिपुरसँग भन्यो, त्यसो भनेर उहाँहरू पन्छिन पाउने अवस्था छैन । निर्माणक्रममा ईआईए उल्लंघन भएकै देखिन्छ, खडा भएका संरचना अवैध छन् ।चन्द्रागिरिले बुझाएको जवाफ जैविक विविधता तथा वातावरण महाशाखा प्रमुख यज्ञनाथ दाहालले सचिव विश्वनाथ ओलीसमक्ष पेस गरेको जानकारी मन्त्रालयका प्रवक्ता सहसचिव सिन्धुप्रसाद ढुंगानाले दिए । सचिवज्यू विदेश (कोरिया) मा भएकाले अघि बढेको छैन, ढुंगानाले भने, उहाँ आएपछि प्रक्रियामा जाला । सचिव ओली एसिया प्यासिफिक फरेस्ट्री विक २०१९ मा भाग लिन शनिबार कोरिया गएका छन् । वातावरण नियमावली २०५४ को ११ (ख) मा संरचना फेरबदल गर्न पूरक ईआईए प्रतिवेदनका लागि निवेदन दिन सक्ने व्यवस्था भए पनि चन्द्रागिरिले त्यतातिर ध्यान नदिई आफूखुसी संरचना बदलेर कंक्रिट टावर खडा गरेको हो । त्यसको कुनै जानकारी सम्बन्धित निकायलाई दिइएको थिएन भने मन्त्रालयले समेत अनुगमन गरेको थिएन । चन्द्रागिरिले ईआईए उल्लंघन गरेको देखिएकाले कारबाही प्रक्रियामा जाने ढुंगानाले बताए । गत भदौमा संशोधन भएको वातावरण ऐनमा ईआईए उल्लंघन गर्नेलाई २५ लाख रुपैयाँसम्म जरिवाना वा तुरुन्त बन्द गर्न सक्ने वा दुवै व्यवस्था छ । तत्कालीन वातावरण, विज्ञान तथा प्रविधि मन्त्रालयका सचिवबाट २०६९ भदौ १९ मा स्वीकृत चन्द्रागिरिको ईआईए प्रतिवेदनमा वातावरणमैत्री ४० कटेज (४ देखि ८ कोठासम्मको) र वातावरणमैत्री पाँचतारे रिसोर्ट बनाउने उल्लेख छ । चन्द्रागिरिले त्यसविपरीत भालेश्वर डाँडामा अत्याधुनिक ५ वटा कंक्रिट संरचना खडा गरी रिसोर्टको सफट लन्च गरिसकेको छ । १ सय कोठा क्षमताको रिसोर्टमा अहिले ४८ कोठा सञ्चालनमा छन् । स्पष्टीकरणको जवाफमा चन्द्रागिरिले कम क्षति गरेर मुलुककै उत्कृष्ट पर्यटकीय गन्तव्य बनाएको जिकिर गरेको छ । भ्रमण वर्ष २०२० लाई सफल बनाउन यो परियोजनाले समेत ठूलो योगदान पुर्याउने हाम्रो अपेक्षा छ, उसले भनेको छ, पर्यटन प्रवर्द्धन गरी मुलुकलाई थप योगदान दिने लक्ष्य छ । चन्द्रागिरिले स्थानीयलाई रोजगारी दिएको, डिभिजन वन कार्यालय काठमाडौंलाई नियमित रूपमा प्रतिवेदन बुझाएको, सरकारले तोकेअनुसार राजस्व तिरेको, बेलाबखतमा सरकारबाट प्राप्त सुझावलाई समेत ध्यान दिएकोलगायत विषय जवाफमा उल्लेख गरेको छ । वातावरण विभागको अध्ययन प्रतिवेदनमा भने चन्द्रागिरिले होटलरिसोर्टको संरचना निर्माण गर्दा ईआईए प्रतिवेदनलाई ख्याल नगरेको र प्रतिवेदनमा उल्लेख भएभन्दा फरक संरचना खडा गरेको उल्लेख छ ।"
सरकारविरुद्ध लेखेपछि पाइलट लामा जापान जान पाएनन्,"काठमाडौं (कास) सामाजिक सञ्जाल फेसबुकमा सरकारविरुद्ध स्टाटस लेखेका कारण नेपाल वायुसेवा निगमका एक पाइलट जापान जानबाट वञ्चित भएका छन् । निगमका कार्यकारी अध्यक्ष मदन खरेलले क्याप्टेन विजय लामालाई भ्रमण टोलीबाट हटाएका हुन् ।आगामी भदौ १२ देखि जापानको ओसाका उडानको तयारी गरिरहेको निगमले अध्यक्ष खरेल, वाणिज्य विभागका निर्देशक टंकनिधि दाहाल र पाइलट लामालाई सोमबार जापान पठाउन लागेको थियो । निगमका एक उच्च अधिकारीका अनुसार तीनै जनाको होटल र टिकटसमेत बुकिङ भइसकेको थियो । साता लामो कार्यक्रमका लागि लामाबाहेक दुईजना भने सोमबारै थाई एयरको उडानबाट बैंकक हुँदै जापान गइसकेका छन् । पाइलट लामाले आफ्नो फेसबुक पेजमा सरकारले ल्याएको गुठी विधेयकविरुद्ध स्टाटस लेखेका थिए । लामाले स्टाटसमा सरकारको काम, कदम र व्यवहारले नेवार समुदाय मात्र नभई सबै समुदायलाई आतंकित बनाइरहेको जनाएका थिए । दुई तिहाइको सरकार हो भनेर जनतालाई पेलेर जान्छौं अनि पेल्नैपर्छ भन्ने सोचका साथ अघि बढेको त होइन ? सरकारी स्वामित्वको ध्वजावाहक वायुसेवा कम्पनीमा कार्यरत उनले लेखेका छन्, त्यस्तोचाहिँ नहोस् पनि किनकि जुन दिन नेपाली जनताले सडकमा उत्रेर एक स्वरमा विरोध गर्छन्, त्यतिबेला इन्द्रको बाउ चन्द्रले पनि बचाउन सक्दैन कसैलाई ।शनिबार ३ बजे पोस्ट गरेको यो स्टाटसपछि निगमका अधिकारीहरूले कार्यकारी अध्यक्षलाई सरकारकै नुन खानेले विरोध गरेको सुहाएन भन्दै गुनासो गरेका थिए । कार्यकारी अध्यक्ष खरेलले आइतबार लामालाई बोलाएर भ्रमण टोलीबाट हटाइएको जनाकारी दिएको स्रोतले बतायो । तपाईंको स्टाटसले मलाई अप्ठ्यारो पर्छ नजानुहोस् भन्नुभयो, पाइलट लामाको भनाइ उद्धृत गर्दै अर्का एक निर्देशकले भने ।निगम प्रवक्ता नवराज कोइरालाका अनुसार सोमबार जापान गएको टोलीले भदौदेखि तोकिएको उडानबारे जापान सिभिल एभिएसन ब्युरो, ग्राउन्ड ह्यान्डलिङ, मेन्टिनेन्सलगायतका सेवा प्रवाह गर्ने निकायसँग छलफल गर्नेछ । यो टोली आइतबार फर्किनेछ । यसैबीच लामाले हङकङमा भइरहेको प्रदर्शनको समाचार सामग्री सेयर गर्दै मण्डलामा बुधबार हुने सरकारविरुद्धको प्रदर्शनमा आफू जान लागेको र अन्यलाई पनि आउन आह्वान गरेका छन् । पर्यटन सचिव मोहनकृष्ण सापकोटाले सरकारविरुद्ध फेसबुकमा लेखे आचारसंहिता लागू हुने बताए । सरकारी निकायका कर्मचारीले सरकारविरुद्ध लेख्न मिल्दैन, आचारसंहिता लागू हुन्छ, उनले भने ।"
११ महिनामा ५०२ को मृत्यु,"काठमाडौं  वैदेशिक रोजगारमा गएकाहरूको ज्यान गुमाउनेको संख्या उच्च रहेको छ । मलेसिया, साउदी अरेबिया र कतारलगायत देशमा पछिल्ला ११ महिनामा श्रमको सिलसिलामा ५ सय २ जनाले ज्यान गुमाएको वैदेशिक रोजगार बोर्डको तथ्यांक छ । मलेसिया लगायतका यी खाडी मुलुक नेपालका लागि वैदेशिक रोजगारको मुख्य गन्तव्य मानिएको छ । वैदेशिक रोजगारका लागि बिदेसिने कुल संख्याको ८६४२ प्रतिशत कामदार मलेसिया, कतार, साउदी अरेबिया र यूएईमा छन् । तर यिनै मुलुकमा सबैभन्दा धेरै संख्यामा कामदारले ज्यान गुमाउने गरेको वैदेशिक रोजगार बोर्डका प्रवक्ता दीनबन्धु सुवेदी बताउँछन् ।बोर्डको तथ्यांकअनुसार आर्थिक वर्ष २०७५७६ को जेठ महिनासम्म वैदेशिक रोजगारीमा श्रम स्वीकृति लिएर करार अवधिभित्र ज्यान गुमाउनेको संख्या ६ सय ६६ रहेको छ । गत साउनदेखि जेठ महिनासम्म सबैभन्दा धेरै मलेसियामा २ सय ६ जना कामदारले ज्यान गुमाएको बोर्डले जनाएको छ । यस्तै साउदी अरेबियामा १ सय ७७ र कतारमा १ सय १९ कामदारले ज्यान गुमाएको तथ्यांक बोर्डसँग छ । पछिल्ला वर्षहरूमा यो दर बढ्दो रहेको सुवेदीले बताए । पछिल्ला तीन वर्षको तथ्यांक केलाउने हो भने विदेशी भूमिमा ज्यान गुमाउने कामदार आर्थिक वर्ष २०७२७३ मा ८ सय १६ छन् । आर्थिक वर्ष २०७३७४ मा यो संख्या थोरै घटेर ७ सय ५६ पुगेको भए पनि आर्थिक वर्ष २०७४७५ मा यो संख्या बढेर पुनः ८ सय २१ पुगेको छ । यी मुलुकमा जाने अधिकांश जनशक्ति अदक्ष हुने हुँदा अरूको तुलनामा यी मुलुकमा मृत्यु हुनेको संख्या बढी रहेको सुवेदीले बताए । नेपाली श्रमिक विदेशमा जोखिमयुक्त काम गर्न बाध्य हुन्छन्, तर त्यो अनुसारको सावधानी अपनाउन प्रशिक्षण दिने काम भएको छैन, उनले बताए । नेपालले अहिले १ सय ७२ मुलुकसँग श्रम स्वीकृति लिई संस्थागत एवं व्यक्तिगत रूपमा कामदार पठाइरहेको छ । आर्थिक वर्ष २०७४७५ मा ३ लाख १२ हजार ७ सय ४९ नेपाली श्रम स्वीकृति लिएर बिदेसिएको रोजगार विभागको तथ्यांक छ । विभागका अनुसार आर्थिक वर्ष २०७४७५ मा कतारमा १ लाख ८३ हजार ५ सय ४२, साउदी अरबमा १ लाख ८ हजार ४ सय १४, मलेसियामा १ लाख ३७ हजार ३ सय ११ छन् भने यूएईमा १ लाख १४ हजार ९ सय ४१ रोजगारीका लागि गएका छन् ।वैदेशिक रोजगारीको क्षेत्रमा यो गम्भीर चुनौती हो, सुवेदीले बताए । तर के कारणले कामदारले ज्यान गुमाइरहेका छन् त्यसको भने अध्ययनै नभएको सुवेदी बताउँछन् । मृत्युदर घटाउन अनुसन्धानमार्फत यसको प्रमुख कारक पत्ता लगाउनुपर्छ तर त्यसका लागि अध्ययन नै सुरु भएको छैन, उनले भने ।रोजगारीका लागि विदेश जान चाहनेलाई विदेशी भूमिबारे सुसूचित गर्न आवश्यक छ, उनले भने । उनीहरूलाई काम गर्ने वातावरणबारे जानकार गराउनुपर्छ । बोर्डले वैदेशिक रोजगारीलाई प्रवर्द्धन गर्न बिदेसिने श्रमिकका लागि विभिन्न अभिमुखीकरण तालिम दिइरहेको छ, तर त्यो प्रभावकारी बन्न सकेको छैन, उनले बताए । नेपालको कुल गार्हस्थ्य उत्पादनको २८ प्रतिशत हिस्सा रेमिट्यान्सले ओगटेको छ । एक त मुलुकले पर्याप्त रोजगारीका अवसर सिर्जना गरी युवालाई देशभित्रै परिचालन गर्न सकेको छैन । वैदेशिक रोजगारीमा जानेहरूलाई पनि सुरक्षाको प्रत्याभूत गराउन सकेको छैन । वैदेशिक रोजगारमा जाने कामदारहरू सँगै यस क्षेत्रमा संलग्न निकायहरूको संख्या पनि बढ्दै गएको छ । तर श्रमिकको मृत्यु संख्या घटाउन भने पहलकदमी चालिएको खासै देखिँदैन । नेपाल सरकारले खुला गरेको देशमा श्रम स्वीकृति लिएर करार अवधिभर अंगभंग या मृत्यु भएमा पीडित परिवारलाई ७ लाख रुपैयाँसम्म क्षतिपूर्ति दिने व्यवस्था वैदेशिक रोजगार बोर्डले गरेको छ । वैदेशिक रोजगारीका क्रममा मृत्यु हुनेका सन्तानलाई आधारभूत तहसम्म निःशुल्क शिक्षा र परिवारका सदस्य बिरामी भएमा औषधि उपचारमा ५० हजारसम्म सहुलियतको व्यवस्था छ । तर यतिले मात्रै रोजगारीमा जाने श्रमिकहरूप्रतिको बोर्डको जिम्मेवारी पूरा हुँदैन । वैदेशिक रोजगारीको क्षेत्रलाई सुरक्षित र मर्यादित बनाउनु बोर्डको प्रमुख चुनौती रहेको छ । जुन ढंगमा युवाहरूको आकर्षण वैदेशिक रोजगारीमा बढदै गएको छ, त्यसैलाई मध्यनजर गर्दै नेपाल सरकारले विभिन्न मुलुकबाट श्रमको स्वीकृति लिई विदेशी मुलुकमा श्रमका लागि युवा परिचालन गरिरहेको छ । तर बिदेसिएकाहरूको मृत्युप्रति सरकारको गम्भीरता देखिएको छैन । बर्सेनि वैदेशिक रोजगारीमा जाने युवाहरूको मृत्युको संख्यालाई न्यूनीकरण गर्न र यसको कारण खोज्न जिम्मेवार निकायको अध्ययन नै हुन सकेको छैन ।"
"खाडीमा ६३ डिग्री, दिउँसो काममा रोक","काठमाडौं  तापक्रम ६३ डिग्रीसम्म पुगेपछि खाडीका ६ देशले मध्याह्नको समयमा काम गराउन कम्पनीहरूलाई रोक लगाएका छन् । बहराइन, कुवेत र ओमनले १ जुलाईदेखि ३१ अगस्टसम्म, कतारले १५ जुनदेखि ३१ अगस्टसम्म, साउदी अरबले १५ जुनदेखि १५ सेप्टेम्बरसम्म र यूएईले १५ जुनदेखि १६ सेप्टेम्बरसम्म मध्याह्नको समय काम गर्न रोक लगाउने निर्णय गरेका हुन् । उनीहरूले निर्णय उल्लंघन गर्ने कम्पनीलाई कारबाही गर्ने जनाएका छन् ।बहराइनले मध्याह्न १२ देखि ४ बजेसम्म, कुवेतले बिहान ११ देखि ४ बजेसम्म, ओमनले मध्याह्न १२३० देखि ३३० सम्म, कतारले ११३० देखि ३ बजेसम्म, साउदीले १२ देखि ३ बजेसम्म र यूएईले १२३० देखि ३ बजेसम्म काम गराउन रोक लगाएका छन् । खाडीको तापक्रम विगतभन्दा निकै बढेको छ । कुवेतमा अहिलेसम्मकै उच्च ६३ डिग्रीसम्म तापक्रम मापन भएको छ ।खाडीमा झन्डै १० लाख ७० हजार नेपाली कार्यरत छन् । ती मुलुकका नेपाली दूतावासका अनुसार जुनदेखि अगस्टसम्म नेपाली कामदारको बढी ज्यान जाने गरेको छ । साउदी र कतारमा हरेक दिनजसो एक नेपालीको मृत्यु हुन्छ । गर्मी अत्यधिक भएकाले कामदारले निकै सतर्कता अपनाउन जरुरी छ, साउदी अरबका लागि नेपाली राजदूत महेन्द्रसिंह राजपुतले भने, हामीले सुरक्षाका उपाय अपनाउन सूचना जारी गरिरहेका छौं । कामदारको स्वास्थ्य सुरक्षाका लागि घाममा काम गराउन रोक लगाएको कतार सरकारद्वारा जारी सूचनामा उल्लेख छ ।निर्णय उल्लंघन गर्नेलाई बहराइनले तीन महिना जेल र ५ सयदेखि एक हजार दिनारसम्म जरिवाना लगाउने घोषणा गरेको छ । कुवेतले प्रतिकामदारबापत एक सय केडीदेखि २ सय केडीसम्म जरिवाना लगाउने र पटकपटक उल्लंघन गर्नेलाई तीन वर्षसम्म जेल सजाय हुने जनाएको छ । ओमनले काम रद्द गराउने दाबी गरेको छ । कतारले एक महिनासम्म कार्यक्षेत्र बन्द गराउने निर्णय गरेको छ । साउदीले ३ हजार रियाल र यूएईले पहिलो पटक उल्लंघन गर्नेलाई १० हजार दिराम र न्यूनतम ३ महिनाका लागि कम्पनीलाई तेस्रो वर्गमा घटुवा गर्ने कानुन बनाएको छ । दोस्रो पटक पनि उल्लंघन गरेमा १५ हजार दिराम जरिवाना र ६ महिनासम्म काम गर्न अनुमति नदिइने र तेस्रो पटक गरेमा २० हजार दिराम जरिवाना र ९ महिनासम्म काम गर्न अनुमति नदिइने कानुन बनाएको जनाएको छ ।आराम गर्ने समयमा कार्यस्थलमा चिसोपानीको व्यवस्था गर्न, घाम छेकिने ठाउँमा राख्न, कार्यक्षेत्रनजिकै एयर कन्डिसन बस राख्नसमेत निर्देशन दिइएको छ । सरकारको निर्णयसँगै ठूला कम्पनीले काम गर्ने समय परिवर्तन गरेको छ । हाम्रो कम्पनीले साँझ ६ देखि बिहान ६ बजेसम्म काममा लगाउन थालेको छ, कतारमा कार्यरत खोटाङका राजु राईले भने, दिनभरि आराम गर्ने हो । साना कम्पनीले पनि बिहान ६ बजे साइटमा लगेर छोड्न थालेका छन् । मध्याह्न कार्यक्षेत्रमै आराम गर्ने हो तर आराम गर्ने उपयुक्त स्थान छैन, निकै गाह्रो हुन्छ, साउदीको दमाममा कार्यरत धनुषाका रामलाल कर्णले भने, शरीरको नुन सबै पसिनाबाटै बग्छ । कमजोर भएर साथीहरू साइटमा ढल्छन् । चिसो कोठा छैन । बेलुका क्याम्पमा पुग्दा शरीर सेतै भइसक्छ ।"
युरोप भ्रमणको प्रतिवेदन तयार गर्न निर्देशन,"काठमाडौं प्रधानमन्त्री केपी शर्मा ओलीले गरेको स्वीट्जरल्यान्ड, बेलायत र फ्रान्स भ्रमण औचित्यहीन देखिएको भन्दै सुरु भएको बहसमा परराष्ट्र मन्त्रालयले सम्बद्ध मुलुकका नेपाली नियोगको ध्यानाकर्षण गराएको छ । प्रधानमन्त्री ओलीको युरोप भ्रमणलाई अनावश्यक विवाद र बहसमा ल्याउन लागिएको भन्दै परराष्ट्रले लन्डन, पेरिस र जेनेभास्थित नेपाली नियोगलाई प्रधानमन्त्रीको भ्रमणबारे विस्तृत उपलब्धि प्रतिवेदन तयार गर्न सोमबार निर्देशन दिएको छ । जेठ २७ मा आयोजित विश्व श्रम संगठन (आईएलओ) को शतवार्षिकी समारोहमा सम्बोधन गर्न जेनेभा पुगेका प्रधानमन्त्री ओलीले लगत्तै बेलायत र फ्रान्सको औपचारिक भ्रमण गरेका थिए । तर ओलीले बेलायतकी महारानी एलिजाबेथ द्वितीयासँग भेट गर्न नपाएको, ब्रिटिस गोर्खा सैनिकको मुद्दाबारे बहस गर्न नसकेको र कामचलाउ हैसियतमा रहेकी बेलायती प्रधानमन्त्री टेरेजा मेसँग मात्रै भेटवार्ता गरेकोबारे बहस सुरु भएको हो । राजकीय भ्रमण र महत्त्वपूर्ण सम्बन्ध भएकासँग मात्रै बेलायती महारानीले भेट्ने चलन छ, युरोपेली राष्ट्रका एक पूर्वराजदूतले भने, त्यसमाथि भेटघाट र आपसी संवाद जोसँग गरे पनि हुन्छ भन्ने शैलीमा हाम्रोतर्फको तयारी अघि बढेको थियो । यसमा पनि लन्डनस्थित दूतावास र राजदूतले भेटघाटको एप्रोच मिलाउन नसकेको स्पष्टै देखिन्छ ।प्रधानमन्त्रीको भ्रमणअघि परराष्ट्र मन्त्रालयले जारी गरेको विज्ञप्तिमा प्रधानमन्त्री ओलीले अक्सफोर्ड युनियन अफ युनिभर्सिटीमा शान्ति, लोकतन्त्र र विकास बारे प्रवचन दिन लागेको भनेर निकै महत्त्वका साथ सूचना जारी गरिएको थियो । तर त्यही फोरममा उभिएर हालै मूलधारको राजनीतिमा आएका जनमत पार्टीका नेता सीके राउतले पनि आगामी साता प्रवचन दिन लागेको खबर आएपछि परराष्ट्रका अधिकारी मौन थिए । यो एकदमै सामान्य कुरा हो, विज्ञप्तिमा आइरहनुको मैले महत्त्व देखेको थिइनँ, अघिल्लो महिनामात्रै अक्सफोर्डको यही फोरममा निम्ता पाएर प्रवचन दिई फर्किएका पूर्वराजदूत केदारभक्त माथेमाले भने, यो एउटा विश्वविद्यालयले गर्ने नियमित अभ्यास जस्तै मात्र हो ।बेलायत भ्रमणका क्रममा राजकुमार ह्यारीसँग प्रधानमन्त्री ओलीको भेट भएको विषयलाई बेलायतस्थित नेपाली दूतावासले विशेष महत्त्वको भेटवार्ता भनेर परराष्ट्रलाई ब्रिफिङ गरेको छ । महारानी एलिजाबेथसँग उहाँको प्रतिकूल स्वास्थ्यका कारण भेट हुन सकेन, दूतावासका उच्च अधिकारीले जानकारी दिएका छन्, राजकुमार ह्यारीसँग प्रधानमन्त्री ओलीको भेटलाई अन्तर्राष्ट्रिय मिडियाले उच्च महत्त्व दिएका छन् । प्रधानमन्त्री ओलीले कामचलाउ समकक्षी टेरेजासँग भेट गरेर सन् १९४७ को नेपालभारतबेलायतबीचको गोर्खा सैनिक सन्धिबारे राखेको जिज्ञासालाई कुबेलाको सरोकार भन्ने बहस सुरु भएको छ । बेलायती पक्ष र त्यहाँको सरकारले यो सरोकारलाई बेवास्ता गरेको देखियो, परराष्ट्रका अधिकारीले भने, यो सरोकारलाई द्विपक्षीय भेटघाटमा तत्काल उठाइने भनेर परराष्ट्रमा जानकारीसमेत थिएन, यो प्रधानमन्त्रीको आफ्नै विवेकले उठाएको प्रश्न हो । तर कामचलाउ हैसियतकी प्रधानमन्त्री टेरेजालाई यो साता अमेरिकी राष्ट्रपति डोनाल्ड ट्रम्पले पनि भेटवार्ता गरेको भन्दै लन्डनस्थित नेपाली नियोगले ओलीटेरेजा भेटघाट उपलब्धिमूलक भनेर परराष्ट्रलाई ब्रिफिङ गरेको छ । यसबाहेक आठदिने युरोप यात्राबाट फर्केर त्रिभुवन अन्तर्राष्ट्रिय विमानस्थलमा आइतबार पत्रकार भेटघाट गर्ने क्रममा परराष्ट्रमन्त्री प्रदीप ज्ञवालीले आठ पृष्ठ लामो भ्रमण उपलब्धि पढेर सुनाएका थिए । प्रधानमन्त्रीसँग इन्टरनेसनल मेरिटाइम अर्गनाइजेसनका महासचिवले पनि भेटघाट गरेको बताउँदै परराष्ट्रमन्त्री ज्ञवालीले नेपालको पानीजहाज कार्यालयका लागि प्राविधिक सहायता लिनका लागि छलफल भएको बुँदालाई उपलब्धिका रूपमा चित्रण गरेका थिए । कूटनीति हतारको विषय होइन, न्युयोर्कबाट फर्केका एक पूर्वस्थायी प्रतिनिधिले भने, हामीकहाँ भने हामीले निर्णय गरेपछि भइहाल्छ नि भन्ने प्रवृत्ति हाबी छ । कमजोर गृहकार्य नेपाली कूटनीतिको सधैंको विशेषता हो । लन्डनमा नेपाली नियोगले प्रधानमन्त्री ओलीको भ्रमणलाई व्यस्त तालिका मा बाँधे पनि उपयोगी बनाउन नसकेको ती प्रतिनिधिको बुझाइ छ ।बेलायतपछि फ्रान्स पुगेका प्रधानमन्त्री ओलीले पूर्वचासोमा राखिएझैं फ्रान्सका राष्ट्रपति इमानुएल म्याक्रोंलाई भेट गर्नै पाएनन् । यो पनि हाम्रो गृहकार्यको अभाव हो, परराष्ट्रका एक अधिकारीले भने, पेरिसस्थित नेपाली नियोगले पनि उच्चपदस्थ भेटघाटको कूटनीतिक एप्रोच तय गर्न नसकेको बुझिएको छ । जेनेभामा प्रधानमन्त्री ओलीले सम्बोधन गरेर जेठ २७ मा बेलायततर्फ लागेपछि राष्ट्रपति म्याक्रों जेनेभा आएको जेनेभास्थित एक नेपाली कूटनीतिक अधिकारीले बताए ।"
ऐन मिच्दै निर्देशिका र कार्यविधि,"काठमाडौं  सरकारले संसद्बाट पारित ऐनलाई बेवास्ता गर्दै निर्देशिका एवं कार्यविधि बनाएर लागू गरेको पाइएको छ । राष्ट्रिय सभाको प्रत्यायोजित व्यवस्था तथा सरकारी आश्वासन समितिले गरेको मन्त्रालयहरूको अध्ययनमा प्रत्यायोजित अधिकारको ख्याल नगरी जथाभावी निर्देशिका र मापदण्ड बनाएर लागू गर्ने गरेको देखिएको हो ।प्रत्यायोजन व्यवस्थाअन्तर्गत राष्ट्रिय सभाका सदस्य राधेश्याम अधिकारीको संयोजकत्वमा गठित उपसमितिले तयार गरेको कृषि, ऊर्जा, जलस्रोत तथा सिँचाइ र श्रम, रोजगार तथा सामाजिक सुरक्षा मन्त्रालयको प्रतिवेदनअनुसार तीनवटै मन्त्रालयले ऐनको ख्यालै नगरी निर्देशिका, मापदण्ड र कार्यविधि बनाए पनि तिनले कानुनसँग मेल खाँदैनन् । विधायिकी अधिकार संसद्सँग मात्र हुने प्रसंग जोडदै उपसमितिले मन्त्रालयहरूले ऐनमा नटेकी बनाएको कार्यविधिले कानुनी हैसियत नपाउने सुझावसहितको प्रतिवेदन समितिमा बुझाएको छ । मन्त्रालयले वैदेशिक रोजगार प्रवर्द्धन बोर्डको कार्यसञ्चालन, वैदेशिक रोजगारसम्बन्धी मागपत्र जाँचबुझ निर्देशिका, श्रम अडिट मापदण्ड, काउन्सिलर छनोट तथा नियुक्तिसम्बन्धी कार्यविधि, मापदण्डलगायत १० भन्दा बढी विषयमा प्रत्यायोजित अधिकारको प्रयोग सही ढंगले भएनभएको अध्ययन गरेको थियो । उपसमितिले कृषि मन्त्रालयका २४ वटा निर्देशिका, मार्गचित्रलगायत दस्तावेजमाथि अनुसन्धान गरेको थियो । साथै कृषि अनुसन्धान परिषद् र राष्ट्रिय चिया विकास बोर्डका दस्तावेज पनि अध्ययन गरेको थियो । परिषदको पदपूर्ति समितिको कार्यविधि बनाउने क्रममा प्रत्यायोजित अधिकारलाई पुनः प्रत्यायोजित गरिएको त्रुटि औंल्याइएको छ । प्रत्यायोजित अधिकारलाई पुनः प्रत्यायोजन गरेर कार्यविधि बनाउन पाइन्न । समितिले सरकारले भए गरेका कामको मूल्यांकन र अनुगमन गरी सल्लाह एवं निर्देशन दिन सक्ने प्रावधान छ । ऊर्जा मन्त्रालयले बनाएको विद्युत् नियमावली, यसअन्तर्गत बनेका कार्यविधि र निर्देशिकाको सम्बन्धमा उपसमितिले पाँच बुँदामा छलफल गरेर समितिमा प्रतिवेदन बुझाएको छ । प्रतिवेदनमा सरकारले प्रत्यायोजित अधिकार उल्लंघन गरेको भेटिएपछि समितिले मन्त्रालयलाई आफूले बनाएका मापदण्ड र निर्देर्शिकाको खाका तत्काल पठाउन ताकेता गरेको छ । समितिले २२ वटा मन्त्रालयलाई जानकारी पठाउन पत्राचार गरेको थियो । तर लामो समय भइसके पनि तीन वटाले मात्र जवाफ लेखेपछि समितिले अरूलाई पनि थप ताकेता गरेको हो । कानुनमै मेल नखाने मापदण्ड र निर्देशिका बनाएको पाइएपछि त्यसलाई रोक्न समितिले मन्त्रालयहरूसँग समन्वयको प्रयास गरेको छ । बनाइएका कतिपय निर्देशिका र मापदण्ड ऐनसँग मेल नखाएपछि समितिले मन्त्रीहरूलाई नै बोलाएर जानकारी लिने भएको छ । संविधान र ऐनले दिएको अधिकार कार्यान्वयनका लागि बनाएको निर्देशिका र कार्यविधिका सम्बन्धमा सबैजसो मन्त्रालयले जानकारी दिन आलटाल गरेपछि समितिले सम्बन्धित मन्त्रीसँग सोधपुछ गर्न लागेको हो । प्रत्यायोजित अधिकारको ख्यालै नगर्ने प्रवृत्ति बढेपछि यसले निम्त्याउन सक्ने अराजकता नियन्त्रण गर्न उपसमितिले भविष्यमा मन्त्रालयले बनाउने निर्देशिका, कार्यविधि र मापदण्डको लिखित कपी उपलब्ध गराउनुपर्ने सुझाव दिएको छ ।"
हार्नेको कथामा कीर्तिपुर,"काठमाडौं  इतिहास जित्नेको लेखिन्छ । त्यसैले पनि प्रायः इतिहास शासकको आँखाबाट व्यक्त हुन्छ भनिन्छ । के इतिहासमा हार्नेको आजाव सुनिएला ? इतिहासमा के होला, तर फिल्म कीर्तिपुर : द लिजेन्ड अफ कीर्तिलक्ष्मी ले भने यति बेला हार्नेहरूको कथा पस्कन खोजेको छ । नेपाल एकीकरणका क्रममा गोरखाका तत्कालीन राजा पृथ्वीनारायण शाहले तीन पटकको हमलापछि मात्र कीर्तिपुरमाथि विजय हासिल गरेका थिए । तर कीर्तिपुर ले विजयी गोरखा राज्यको नभई हारेको कीर्तिपुरको आवाज उठाउन खोजेको बताइएको छ । निर्माण क्रमको पाँच वर्षपछि असार १३ देखि उक्त फिल्म प्रदर्शनमा आउँदै छ । निर्देशक प्रदीप खड्गीले ९० प्रतिशतभन्दा बढी भीएफएक्सको काम गर्नुपरेकाले पनि निर्माणमा लामो समय लागेको उल्लेख गर्दै चलचित्र जाँचपास (सेन्सर बोर्ड) बाट पनि समयमै प्रदर्शन अनुमति नपाएका कारण प्रदर्शन मिति थप लम्बिएको खुलाए ।इतिहासमा पृथ्वीनारायण शाहलाई राष्ट्र निर्माताका रूपमा चिनाइएको छ । उनको गोरखा फौजले गरेको कीर्तिपुर आक्रमणलाई वीरता र चतुरताका रूपमा प्रशंसा गरिन्छ । तर कीर्तिपुरवासीको आवाज कतै सुनिएको छैन । बरु विजयपछि पृथ्वीनारायण शाहले कीर्तिपुरेको नाक काटेको अफवाह फैलाइएको छ, निर्देशक खड्गीले सोमबार राजधानीमा आयोजित पत्रकार सम्मेलनमा फिल्मबारे प्रस्ट्याउँदै भने, यो फिल्मले कीर्तिपुरे फौज र कीर्तिलक्ष्मीको वीरताको कथा बोकेको छ भने धेरै नयाँ तथ्यको उजागर पनि गर्नेछ । उक्त फिल्म साहित्यकार वासु पासाद्वारा लिखित उपन्यास भैरवसिंह मा आधारित भनिएको छ । फिल्ममा अभिनेता यशराज गराचले पृथ्वीनारायण शाहको भूमिका निर्वाह गरेका छन् भने हिसिला महर्जनले कीर्तिलक्ष्मीको मुख्य भूमिकामा अभिनय गरेकी छन् । त्यसैगरी फिल्ममा मदनदास श्रेष्ठ, सुशील राजोपाध्याय, लक्ष्मी गिरी, सुरवीर पण्डित, विनेश श्रेष्ठलगायत कलाकारहरू पनि रहेका छन् ।अभिनेता गराचले ऐतिहासिक विषयमा आधारित फिल्मको एउटा महत्त्वपूर्ण अंग हुन पाउँदा गौरवान्वित महसुस गरेको बताउँदै भने, एउटा वीर योद्धाको भूमिका निर्वाह गर्नु मेरा लागि कम चुनौतीपूर्ण थिएन । यद्यपि, मैले आफ्नो तर्फबाट सक्दो प्रयास गरेको छु । उनले कीर्तिपुर लाई लिएर निकै उत्साहित रहेको बताए । कीर्तिलक्ष्मीको भूमिकामा रहेकी अभिनेत्री महर्जनले भने उक्त चरित्रका बारेमा आफूले बाल्यकालदेखि नै सुन्दै आएको बताइन् । भनिन्, एक दिन उक्त भूमिका निर्वाह गर्ने सपना देखेको थिएँ । यस फिल्मले पूरा गरिदियो । पृथ्वीनारायणले कीर्तिपुरमा तीन पटक आक्रमण गर्दा त्यसको प्रतिकार गर्ने कीर्तिपुरवासीको नेतृत्व कीर्तिलक्ष्मीले नै गरेकी हुन् । फोकस पिक्चर्सको व्यानरमा अनन्तकुमार श्रेष्ठले निर्माण गरेको कीर्तिपुर को छायांकन काठमाडौं, भक्तपुर, नुवाकोट तथा गोरखामा गरिएको हो । शंकर महर्जन र नविन जोशीले फिल्मको छायांकन गरेका हुन् ।"
नाटकमा बालमनोविज्ञान,"इलाम  इलामको चुलाचुली दुई दिनसम्म नाटकमय बन्यो । चुलाचुली रंगमञ्चले गरेको थियो, चलाचुली पाठशाला नाट्य उत्सव । यो उत्सवमा रमाए झापा र इलामका बाल रंगकर्मीहरू । दुई दिनमा ६ वटा बाल नाटक मञ्चन भयो । सबै नाटक बाल मनोविज्ञानमा केन्द्रित थियो । चमेली नाटकमार्फत बालविवाहको विरोध गरिएको थियो । चमेली टेलिशृंखलाद्वारा प्रेरित यो नाटक सन्तोष गिरीले परिकल्पना र निर्देशन गरेका थिए । उनी भन्छन्, नेपाली समाजमा छोरी भएर जन्मिनुको अभिशाप नाटकमा देखाइएको छ । दुई केटी शीर्षकको नाटकमा वैदेशिक रोजगारीका कारण हुने पारिवारिक विचलन र यसले बालवालिकामा पारेको मानसिक असरको चित्रण थियो । यो नाटक विशाल लिम्बूको लेन र जेम्स लिम्बूले निर्देशन गरेका थिए । अर्को रोचक नाटक थियो छुई । यो नाटक परिवर्तन थिएटर झापाले तयार पारेको थियो । खासगरी युवतीमा हुने शारीरिक परिवर्तनसँगै हुने महिनावारी । महिनावारी भएकी छोरीलाई घरपरिवार र समाजले गर्ने दुर्व्यवहारमा नाटक केन्द्रित थियो । सुदूरपश्चिमतिर अझै पनि महिनावारी भएका युवतीलाई छाउघरमा राख्ने कुरीति छ । यस्तै कुरीतिमाथि नाटकले भण्डाफोर गर्छ । महिनावारीका समयमा महिलाहरूमाथि गरिने विभेद र यसले बालमानसिकतामा पर्ने असर नै नाटकको मूल सन्देश हो, निर्देशक कविता नेपालले भनिन्, यो महिनावारी बार्ने हाम्रो सामाजिक प्रथाविरुद्धको आवाज हो ।प्रवीन मगरको लेखन र विवेक खतिवडाको निर्देशनमा तयार पारिएको नाटक लौरीमार्फत लौरो देखाएर डराउन बाध्य पारिने अभिभावक, शिक्षक र समाजका अगुवाहरूविरुद्ध धावा बोलिएको छ । लौरो देखाएर बालबालिकलाई सधैं डर र त्रासमा राख्दा यसले नकारात्मक रूप पनि लिन सक्छ भन्ने सन्देश यो नाटकको हो, निर्देशक खतिवडाले भने । कक्षा १० को पाठ्यपुस्तकमा आधारित कथा पुनर्मिलनलाई शिखर लाम्गादेले निर्देशन गरेका थिए । नाट्य रूपान्तरण भगीरथ पौडेलले गरेका थिए । सासुबुहारीबिचको द्वन्द्वको कथाबाट तयार पारिएको नाटकलाई जनता मावि चुलाचुलीका विद्यार्थीहरूले रोचक ढंगले प्रस्तुत गरेका थिए । सञ्जय विश्वकर्माले मंगली शीर्षकको नाटक लेखन र निर्देशन गरेका थिए । मंगलीमा पनि बालबालिकाका तमाम समस्याबारे चित्रण गरिएको थियो । भौगोलिक रूपले हेपिएका यो क्षेत्र रंगकर्ममा भने अग्रणी छ । विगतमा खेम नेपालीदेखि अहिलेका सशक्त रंकर्मीहरू अनिल सुब्बा, मानाङ लावती, चेतन आङथुपो, केशव भुजेल आदि चुलाचुलीकै उपज हुन् । यो क्षेत्रमा नयाँ कलाकारको खोजीसँगै रंगमञ्चमा बालबालिकाको आकर्षण बढाउन उत्सव आयोजना गरेको चुलाचुली थिएटरका अध्यक्ष आङथुपोले बताए । विकासका हिसाबले पनि चुलाचुली पछोटे छ । सदरमुकाम पुग्न झापाको सडक प्रयोग गर्नुपर्ने बाध्यता छ चुलाचुलीवासीलाई ।"
आयुष्मान र शिल्पाको सानो मन,"काठमाडौं आयुष्मान देशराज जोशी र शिल्पा मास्के अभिनीत फिल्म सानो मन को आइतबार ट्रेलर सार्वजनिक गरिएको छ । असार २० देखि प्रदर्शनमा आउन लागेको उक्त फिल्मको ट्रेलरमा प्रेम र रोमान्सले प्राथमिकता पाएको देखिन्छ । यसअघि सार्वजनिक यसै फिल्मको रानु कम्मर बोलको गीतले चर्चा पाइरहेको छ । सुयोग गुरुङको डेब्यु निर्देशन रहेको फिल्ममा गौरी मल्ल, विशाल पहारी, शिशिर वाङदेल, रश्मि भट्टलगायतका कलाकारहरूको पनि यसमा अभिनय रहेको छ । ओपीजी फिल्मस, ए प्लस इन्टरटेन्मेन्ट र हाइटेक इन्टरटेन्मेन्टको संयुक्त ब्यानरमा निर्मित उक्त फिल्मलाई निर्देशक गुरुङले समीर सुनुवारसँग मिलेर पटकथा लेखेका हुन् । फिल्मलाई आलोक शुक्लाले खिचेका हुन् । काठमाडौं, भैरहवालगायतका ठाउँहरूमा छायांकन भएको यस फिल्मका निर्माताहरू योगेश गुरुङ, राजीव श्रेष्ठ, रमेश के मित्तल र राजेन्द्र मानन्धर हुन् ।"
द भ्वाइस अफ नेपाल मा दुई कोच परिवर्तन,"काठमाडौं द भ्वाइस अफ नेपाल को सिजन २ मा दुई कोच परिवर्तन भएका छन् । सोमबार आयोजित पत्रकार सम्मेलनमा कार्यक्रम आयोजकले अघिल्लो सिजनका दुई कोच सनुप पौडेल र अभया सुब्बाको ठाउँमा राजु लामा र आस्था राउतलाई भित्र्याइएको छ ।हिमालय टेलिभिजनबाट प्रसारण हुने उक्त सांगीतिक रियालिटी टीभी कार्यक्रममा राजु र आस्थासहित अघिल्लो सिजनकै कोचद्वय दीप श्रेष्ठ र प्रमोद खरेलले भने निरन्तरता पाएका छन् । युवा पुस्ताका चर्चित सांगीतिक व्यक्तित्वलाई हामीले कोचका रूपमा भित्र्याएका छौं, पत्रकार सम्मेलनमा कार्यक्रम निर्देशक लक्ष्मण पौडेलले भने, नयाँ सांगीतिक प्रतिभालाई जन्माउन कोचहरूको योगदान महत्त्वपूर्ण हुनेछ ।"
भण्डारीको उत्पत्ति,"काठमाडौं दर्शनका अध्येता किरण भण्डारीको पुस्तक उत्पत्ति ः केही सैद्धान्तिक एवं दार्शनिक अवधारणा बजारमा आएको छ । पुस्तकमा भण्डारीले ब्रह्माण्ड र मानव जातिको विकासका सन्दर्भमा हिन्दु, इशाई र विज्ञानको सैद्धान्तिक र दार्शनिक व्याख्या केलाएका छन् । सृष्टिसम्बन्धी आफैंसँग रहेका जिज्ञासा मेट्न अध्ययन गर्ने क्रममा पुस्तक तयार भएको उनको भनाइ छ । ईश्वरको अस्तित्व सिद्ध गर्न वा विज्ञानको सर्वोच्चता कायम गर्न वा दुवैको खण्डन गर्न यो पुस्तक लेखिएको होइन, उनले भने । पुस्तक इन्डिगो इन्कले प्रकाशन गरेको हो । पाँचथरको तुम्बेवामा जन्मिएर जापानमा बस्दै आएका भण्डारी कविताहरू पनि लेख्छन् ।"
बिहानी ल्याए प्राञ्जलले,"काठमाडौं नव गायक प्राञ्जल पोखरेलको बिहानी बोलको म्युजिक भिडियो रिलिज भएको छ । प्राञ्जलकै शब्दमा सागर अधिकारी शरद को संगीत रहेको छ, गीतमा । स्नेहा भट्टराई र गायक प्राञ्जललाई भिडियोमा मोडलिङका रूपमा पनि देख्न सकिन्छ । अर्जुन सापकोटाले छायांकन गरेको भिडियोलाई जीवन टण्डनले सम्पादन गरेका हुन् भने वसन्त सापकोटाले निर्देशन गरेका छन् । सापकोटाले ५ दर्जनभन्दा धेरै भिडियो निर्देशन गरिसकेका छन् ।"
अस्ट्रेलियामा इच्छामृत्यु अधिकार,"अस्ट्रेलिया  निको नहुने रोग लागेर कष्टकर जीवन निर्वाह गरिरहेकाहरूका लागि अस्ट्रेलियाले पहिलो पटक इच्छामृत्युको अधिकार दिएको छ । भिक्टोरिया राज्यले इच्छामृत्युको कानुन पारित गरेसँगै यो बुधबारदेखि कार्यान्वयन आउने छ । भिक्टोरिया राज्यले गतवर्ष विधेयक पारित गरेपछि इच्छामृत्युको अधिकार दिइएको हो । नयाँ कानुनअनुसार निको नहुने रोग लागेकाले इच्छामृत्युको अधिकार पाउन सरकारले तोकेको ६८ वटा विभिन्न प्रावधान पूरा गर्नुपर्छ । कानुनतः प्रावधान पूरा भएका नागरिकले चिकित्सकसमक्ष आफ्नो योग्यताको जाँच गरिदिन आग्रह गर्न सक्छन् । सरकारले ल्याएको इच्छामृत्युको अधिकार प्रयोग गर्न निको नहुने रोग लागेको र जसले सहन नसक्ने पीडा दिएको हुनुपर्ने उल्लेख छ । यसैगरी उक्त रोगबाट ६ महिनाभन्दा कम मात्र बाँच्ने सम्भावना हुनुपर्ने बताइएको छ । त्यसैगरी, इच्छामृत्यु वरण गर्न दुई चिकित्सकले बिरामीलाई जाँच अनुसन्धान गरेर प्रक्रियामा सहमति जनाउनुपर्नेछ । डाक्टरले सहमति जनाएर औषधि सिफारिस गरेपछि मात्र फार्मेसीबाट इच्छामृत्युवरण गर्न औषधि खरिद गर्न पाइनेछ । कानुनअनुसार इच्छामृत्यु चाहने व्यक्ति भिक्टोरिया राज्यमा एक वर्षदेखि बसोबास गर्दै आएको तथा १८ वर्षमाथिको हुनुपर्ने छ । यसैगरी आफ्नोबारे निर्णय लिने क्षमता भएको समेत हुनुपर्ने जनाइएको छ । यसको कार्यान्वयन पक्ष हेर्न तथा निरीक्षण गर्न विज्ञहरूको समूह गठन गरिनुका साथै प्रत्येक मृत्युलाई स्वतन्त्र समूहले समीक्षा गर्ने उल्लेख छ । इच्छामृत्युबारेका कानुनी व्यवस्थाबारे जानकारी दिन सरकारले आयोजना गरेको सेमिनारमा हालसम्म २ हजारभन्दा बढी सहभागी भइसकेका छन् । तर पनि चिकित्सकले बुधबारअघि कसैको पनि आवेदन स्वीकार गर्ने छैनन् । समाचारमाध्यमका अनुसार यहाँका ८९ जना चिकित्सकले यससम्बन्धी तालिम लिइसकेका छन् भने सार्वजनिक स्वास्थ्य संस्थामा एकजना तालिमप्राप्त स्वास्थ्यकर्मी इच्छामृत्यु प्रक्रियाको मूल्यांकनका लागि व्यवस्था गरिएको छ । स्थानीय सञ्चारमाध्यका अनुसार इच्छामृत्युको कानुनी प्रक्रियाबाट मृत्यु रोज्न सबै प्रावधान पूरा भइसकेपछि स्वास्थ्यसम्बन्धी सामग्री बिरामीको घरमा पुर्याइनेछ र परिवारको उपस्थितिमा यसको प्रक्रियाबारेमा जानकारी दिइनेछ । इच्छामृत्यु चाहने बिरामीलाई औषधि रहेको बन्द बाकसको चाबी दिइनेछ र आफूखुसी औषधि खान सक्ने जनाइएको छ । यो वास्तवमा भिक्टोरियामा मात्र नभई समग्र अस्ट्रेलियाको लागि ऐतिहासिक परिवर्तन हो, स्वास्थ्यमन्त्री जेनी मिकाकोसले भनिन् । उनले सम्मानजनक मृत्यु पनि सम्मानजनक जीवनको पाटो भएकाले समेत यसलाई वैध बनाइएको बताइन् । अस्ट्रेलियाको नर्दन टेरिटोरी राज्यमा २ दशकअघि इच्छामृत्युको अधिकार दिइएको भए पनि यसलाई केही समयपछि नै हटाइएको थियो । यहाँका अन्य राज्यहरू न्यु साउथ वेल्स, पश्चिम अस्ट्रेलिया, क्विन्सल्यान्डलगायत राज्यमा समेत इच्छामृत्युको अधिकारलाई वैध बनाउने विषयमा विवाद चल्दै आएको छ ।"
आदेश कुर्दै आयोग,"काठमाडौं  लोकसेवा आयोग अध्यक्ष उमेश मैनालीले विवादित स्थानीय तहको विज्ञापनका सम्बन्धमा जेठ २० गते प्रतिनिधिसभाको राज्यव्यवस्था तथा सुशासन समितिमा भनेका थिए, हामी संसद्प्रति उत्तरदायी छौं, संसद्ले गरेको निर्णय हामीलाई मान्य हुन्छ, निर्णय छिटो लिइदिनुपर्यो । समितिको छलफलमा आयोगका पदाधिकारी र उच्च अधिकारी सहभागी थिए । जब समितिले विज्ञापन रद्द गर्न निर्देशन दियो, आयोगको बोली फेरियो । आइतबार बसेको आयोगको बैठकमा व्यापक छलफलपछि निर्णयमा लेखियो, समितिको निर्देशन जानकारी भयो, त्यसमाथि छलफल भयो । समितिको निर्णयअनुसार केही नगर्ने, अदालतले जे आदेश दिन्छ, त्यही गर्ने निष्कर्षमा आयोग पुगेको छ । आयोगले कुनै निर्णय नलिएपछि संसद्मा त्यसको थप विरोध सुरु भएको छ । सर्वोच्च अदालतले विज्ञापन समावेशी नभएको भन्दै रिट दिएका पक्ष, सरकार र आयोगलाई असार ३ गते छलफलका लागि बोलाएको छ । समावेशी पक्षधर विभिन्न संघसंस्थाले माइतीघर मण्डलमा नियमित प्रदर्शन गरिरहेका छन् । अर्कोतिर, आवेदन दिएका युवाको दबाब पनि छ । उनीहरू पनि समितिको निर्देशनविरुद्ध अदालत पुगेका छन् ।सोमबार प्रतिनिधिसभा बैठकमा सुरुमै बोल्दै राजपा सांसद लक्ष्मणलाल कर्णले संसदीय समिति पनि संसद् नै रहेको उल्लेख गर्दै संविधानअनुसार दिएको निर्देशन आयोगले पालना गर्नुपर्ने बताए । समितिले प्रस्ट रूपमा विज्ञापन रद्द गर्न भनेको छ । तर, संवैधानिक निकायका अध्यक्ष र प्रवक्ताले मान्दिन भनिरहेका छन्, उनले भने, संसदीय व्यवस्थाको अपहेलना नहोस् । त्यसतर्फ सभामुखको ध्यान जानुपर्छ । सत्तारुढ दलकै सांसद गंगा चौधरी र चाँदतारा कुमारीको पनि त्यस्तै स्वर सुनिए । राष्ट्रिय सभामा पनि समाजवादी पार्टीका प्रमिलाकुमारी र रामपृत पासवानले समितिको निर्देशन नस्विकार्नु केन्द्रीयतावादी सोच भएको टिप्पणी गरे । आयोगले जेठ १५ मा ५ सय १५ स्थानीय तहमा ९ हजार १ सय ६१ कर्मचारी लिन विज्ञापन गरेको थियो । उक्त विज्ञापन समानुपातिक समावेशी सिद्धान्तअनुसार नरहेको भन्दै सुरु भएको विरोध थामिएको छैन । आयोगले आवेदन लिने क्रम जारी राखेको छ । प्रदेश २ सरकारले वैशाख ३ मै स्थानीय तहका लागि केन्द्रबाट विज्ञापन गरिनु संविधान र संघीयताको मर्मविपरीत हुने भन्दै त्यस्तो नगर्न आयोगलाई पत्राचार गरेको थियो । मुख्यमन्त्री लालबाबु राउतले स्थानीय तहको पदपूर्तिको अधिकार संविधानले प्रदेश लोकसेवा आयोगलाई दिएको भन्दै त्यसलाई नमिच्न आग्रह गरेका थिए । आयोगले विज्ञापन गरेपछि सबै प्रदेश सरकार असन्तुष्ट छन् । उनीहरूले विज्ञापन रद्द हुनुपर्ने अभिव्यक्ति दिइरहेका छन् । स्थानीय तहका साझा संस्थाहरूकै पनि सकारात्मक प्रतिक्रिया आएको छैन । समावेशी पक्षधर जनजाति, मधेसी, दलित समुदाय निरन्तर सडकमै छन् । राजपा र समाजवादी पार्टी खुलेरै विरोधमा छन् । प्रमुख प्रतिपक्षी कांग्रेसले पनि विज्ञापन फिर्ता लिनुपर्ने पक्षमा अभिव्यक्ति दिइसकेको छ । सत्तारुढ दलका मन्त्रीहरू विज्ञापनको बचाउमा उत्रिए पनि सांसदहरूबाट निरन्तर विरोध आइरहेको छ । समावेशी पक्षधरहरू अदालतमा पुगेका छन् । आयोगका एक जना पदाधिकारीले धेरैतिरबाट विरोध भइरहने अवस्था रहे परीक्षा सञ्चालनमै चुनौती हुने बताए । यथास्थितिमा परीक्षा लिए, परीक्षा लिने, दिने गराउने सबै असुरक्षित अवस्थामा रहन सक्छन् । त्यसले मर्यादित परीक्षालाई असर गर्छ, उनले भने, वातावरणलाई सहज बनाउन जरुरी छ । उनले अदालतले जति छिटो निकास दिन्छ, त्यति राम्रो हुने उल्लेख गरे ।विज्ञापन नम्बर एउटै, माग अलग आयोगले प्रत्येक स्थानीय तहका लागि अलगअलग विज्ञापन गरिएको भन्दै आए पनि प्रत्येक स्थानीय तहको विज्ञापन नम्बर भने फरक पारिएको छैन । आयोगकै पदाधिकारीले त्यसलाई त्रुटि मानेका छन् । आयोगले आफ्ना १४ कार्यालयमार्फत विज्ञापन गरेको छ । ती कार्यालयअनुसार पदहरूको विज्ञापन नम्बर तोकिएको छ । एउटै विज्ञापन नम्बरभित्र तीन दर्जनभन्दा बढी स्थानीय तहको नाम र माग पद संख्या समेटिएका छन् । विज्ञापन नम्बर एउटै र माग पद संख्या स्थानीय तहअनुसार अलग गरिनु त्रुटि रहेको आयोग बैठकमै पनि छलफल भएको स्रोतले बतायो । एउटै विज्ञापन नम्बरबाट ५० भन्दा बढी संख्या माग गरिएका कैयौं विज्ञापन छन् । यसअघि आयोगले त्यही कुल संख्यालाई समानुपातिक समावेशी सिद्धान्तअनुसार बाँडफाँट गर्थ्यो । त्यहाँ त्रुटि महसुस भएको छ । लोकसेवाको जुन कार्यालयबाट विज्ञापन माग गरिएको छ, त्यसअनुसार संख्या जोडेर समावेशी सिट बाँड्दा यत्रो समस्या हुने थिएन, आयोग स्रोतले भन्यो, सच्याएर जान सकिन्छ कि भन्ने विषयमा छलफल भएको हो । तर, विषय अदालतमा पुगेकाले त्यहाँकै आदेश पर्खने निष्कर्षमा आयोग पुगेको हो । स्थानीय तहका लागि कर्मचारी माग गरेको सरकारले नै विज्ञापन फिर्ता लिइदिने निर्णय गरिदिए आयोगलाई सहज हुने बुझाइ पनि पदाधिकारीको छ । लोकसेवा आयोग ऐनमा समेत माग गरेको निकायले नै कारणसहित फिर्ता गर्न आग्रह गरे विज्ञापन रद्द गर्न सकिने व्यवस्था छ । राज्यव्यवस्था समितिले विज्ञापन रद्द गर्न सरकारलाई समेत निर्देशन दिएको छ । विज्ञापन रद्द गर्ने या नगर्नेबारे आयोगलाई देखाउँदै सरकार निर्णय लिनबाट पन्छिँदै आएको छ ।आयोगकी पूर्वअध्यक्ष कयोदेवी यमी विज्ञापन नम्बर एउटै भएपछि सिट संख्या कम्पाइल गरेर माग गरिनुपर्ने बताउँछिन् । कम्पाइल गरेर त्यसलाई समानुपातिक समावेशीअनुसार छुट्याइनुपर्थ्यो, उनले भनिन्, लोकसेवाले विज्ञापन निकाल्दा स्थानीय तहको अलगअलग गर्नुपर्ने कहीँकतै भनिएको छैन । त्यसलाई सच्याएर प्रदेशगत रूपमा विज्ञापन निकालिनु राम्रो हुन्छ ।"
डेंगु परीक्षण कीट पाँच गुणा महँगो,"काठमाडौं  पूर्वी नेपालमा डेंगु परीक्षण कीट निजी स्वास्थ्य संस्थाले ५ गुणा बढी मूल्य लिएर बिक्री गरेको पाइएको छ । स्वास्थ्य मन्त्रालयका अनुसार प्रदेश नम्बर १ मा करिब ४ सय रुपैयाँ पर्ने डेंगु परीक्षण कीट १ हजार ८ सयदेखि २ हजार ४ सय रुपैयाँसम्ममा बिक्री भइरहेको गुनासो आएको छ । मन्त्रालयले बढी मूल्य लिने स्वास्थ्य संस्थामाथि कालोबजारी कसुरमा कारबाही गर्ने चेतावनीसमेत दिएको छ ।डेंगु प्रकोपका रूपमा देखिन थालेपछि मेडिकल कलेज, अस्पताललगायत निजी स्वास्थ्य संस्थाले परीक्षण कीटमा बढी मूल्य लिएर फाइदा उठाउन थालेका हुन् । स्वास्थ्य मन्त्रालयले त्यस्ता स्वास्थ्य संस्थाको अनुगमन, सुपरिवेक्षण गराउने व्यवस्थासमेत गरेको छ । केही निजी मेडिकल कलेज, अस्पताल, क्लिनिकहरूले डेंगु परीक्षण कीटमा बढी मूल्य लिएको गुनासो आएको छ, स्वास्थ्य निर्देशनालय, प्रदेश १ का निर्देशक भोगेन्द्रराज डोटेलले कान्तिपुरसँग भने, कालोबजारी ऐनले २० प्रतिशतभन्दा बढी फाइदा लिन नपाइने भनेको छ । त्यहीअनुसार बढी मूल्य लिनेलाई कारबाही गर्छौं । स्वास्थ्य निर्देशनालयले निजी स्वास्थ्य निकायका प्रतिनिधिलाई भेला गराएर डेंगु परीक्षण कीटमा बढी मूल्य लिन नमिल्ने जानकारी गराइसकेको डोटेलले बताए । सरकारी स्वास्थ्य निकायमा भने डेंगु परीक्षण निःशुल्क हुने गर्छ । तर त्यसका लागि चिकित्सकले डेंगु परीक्षण गराउन उपयुक्त ठानेर प्रस्ताव गरेको हुनुपर्छ । डेंगु एडिस एजेप्टाई र एडिस एल्वोपिक्टस नाम गरेको पोथी लामखुट्टेले टोक्दा हुने भाइरल संक्रमण हो । दिउँसो टोक्ने यो लामखुट्टेले नै चिकनगुनिया, एल्लो फिभर, जिका संक्रमणसमेत फैलाउँछ । वर्षायाम यो लामखुट्टेको विस्तारका लागि अनुकूल समय हो । विश्व स्वास्थ्य संगठन (डब्लूएचओ) का अनुसार यो भाइरसको कुनै खास उपचार छैन, यसमा लक्षणका आधारमा उपचार गरिन्छ । छिटो रोग पत्ता लगाएर उचित चिकित्सकीय हेरचाह गरे मृत्युदर १ प्रतिशतभन्दा कम हुन्छ ।"
धरानमा नियन्त्रणतर्फ,"सुनसरी चिकित्सकहरूले धरानमा डेंगुको महामारी नियन्त्रणमा आउन थालेको बताएका छन् । उपचारका लागि अस्पताल पुग्नेको संख्यामा कमी आउनु नियन्त्रणको संकेत रहेको उनीहरूको भनाइ छ । जेठमा १ हजार ५ सय २८ जनाको रगत परीक्षण गर्दा ६ सय ३१ जनामा डेंगु संक्रमण देखिएको थियो । असार १ र २ गते ३५ जना गरी ६ सय ६६ जना संक्रमितको संख्या पुगे पनि पछिल्लो तीन दिनयता त्यो संख्या घटेको छ । प्रतिष्ठानमा अहिले १७ जना मात्र उपचाररत छन् । एक महिनाको अवधिमा ६ सय ४९ जनाको उपचार भएको बीपी कोइराला मेमोरियल स्वास्थ्य विज्ञान प्रतिष्ठानका अस्पताल सहायक निर्देशक डा विकास साहले बताए ।केही दिनदेखि धरानमा डेंगु प्रकोप नियन्त्रण उन्मुख हुँदै छ । जेठ २६ गते ९६ जना र २७ गते ९४ जनासम्म संक्रमित देखिएका थिए । अहिले अलिक कम देखिएका छन्, धरानमा डेंगु नियन्त्रणका लागि गठित र्यापिड रेस्पोन्स टिमका संयोजक डा विजयकुमार खनालले भने । बीचमा पानी परेपछि पुनः बढे पनि पहिलेको तुलनामा निकै घटेको छ । सर्च एन्ड डेस्ट्रोय अभियान तीव्र बनाएसँगै संक्रमितको संख्या घट्न थालेको हो । बर्खा अझै सुरु नभएकाले एक साताभित्र सर्च एन्ड डेस्ट्रोय अभियान तीव्र बनाउन सके डेंगु नियन्त्रण गर्न सकिने उनले बताए । २० देखि ३० वर्ष उमेर समूहका युवायुवती सबैभन्दा बढी संक्रमित छन् ।"
२२ प्रतिशत बजेट प्रदेशले खर्चन नसक्ने,"खर्च भएको बजेटमध्ये पनि विकासतर्फको पुँजीगत खर्च भने झन् निराशाजनक देखिन्छ । कुल बजेटको २७ प्रतिशतभन्दा माथि कुनै पनि प्रदेशले खर्च गर्न सकेका छैनन् । विनियोजन गरिएको बजेटमध्ये सबैभन्दा कम खर्च गर्ने प्रदेशमा कर्णाली छ । उसले करिब ११ प्रतिशत मात्रै बजेट खर्च गरेको छ । कर्णाली प्रदेशले पुँजगत खर्च करिब ९ र चालु खर्च १६ प्रतिशत गरेको छ ।प्रदेशहरूमध्ये सबैभन्दा बढी बजेट खर्च गर्नेमा ५ नम्बर छ । उसले २७ प्रतिशत खर्च गरिसकेको छ । पुजँगत खर्च २४ प्रतिशत र चालु खर्च भने ३२ प्रतिशत गरिसकेको तथ्यांकले देखाउँछ । तर पनि यो पर्याप्त नभएको यस प्रदेशका अधिकारीहरू बताउँछन् । संघले कर्मचारी नै नपठाउनु र पठाएका पनि छिटोछिटो सरुवा हुनु बजेट खर्च गर्न नसक्नुको एक कारण हो । यसबाहेक पहिलोपटक वित्तीय संघीयता कार्यान्वयन गरिरहेका प्रदेशहरूसँग राजनीतिक तथा प्राविधिक अनुभवको कमीले पनि खर्च क्षमतामा असर गरिरहेको छ । कानुनी र संगठन संरचना निर्माणको आधार वर्ष भएकाले पनि खर्चमा समस्या परेको अर्थमन्त्रीहरूले बताउँदै आएका छन् । केन्द्र सरकारले अधिकार प्रत्यायोजन र अधिकार बाँडफाँटमा ढिलाइ, प्रदेशमा काम भए पनि भुक्तानीमा ढिलाइलगायत कारणले खर्चको अंक कम देखिइएको प्रदेश सरकारका अधिकारीहरूले बताउँदै आएका छन् ।"
बहिष्कार गर्न अपिल,"काठमाडौं निर्वाचन क्षेत्रका नाममा सांसदलाई वितरण गरिएको बजेट बहिष्कार गर्न साझा पार्टीले अपिल गरेको छ । केन्द्रको सिको गर्दै सातवटै प्रदेशले पनि प्रदेश सांसदलाई बजेट विनियोजन गरेपछि त्यसलाई अस्वीकार गर्न साझा पार्टीले अपिल गरेको हो । आफ्ना पार्टी सांसदले यस्तो बजेट अस्वीकार गर्ने घोषणा गरेको जानकारी गराउँदै अन्य पार्टीकालाई पनि बहिष्कार गर्न आह्वान गरेको हो । सांसदलाई बजेट छुट्याउने नीतिको प्रखर विरोध गर्ने सत्ताधारी र प्रतिपक्षका सांसदलाई पनि यो बजेट बहिष्कार गरी सुसंस्कृत राजनीतिको सन्देश दिन साझा पार्टी आह्वान गर्दछ, पार्टी प्रवक्ता सूर्यराज आचार्यले निकालेको प्रेस विज्ञप्तिमा भनिएको छ, प्रदेश ३ को साझा पार्टीका सांसद शोभा शाक्यले सांसदलाई छुट्याइएको बजेट अस्वीकार गर्ने सार्वजनिक रूपमै उल्लेख गरिसकेको जानकारी गराउँछौं । संघीय संसद्का प्रतिसांसदलाई ६ करोड छुट्याइएको नीतिको अनुसरण गर्दै प्रदेश सरकारहरूले पनि अर्बौं रुपैयाँ प्रदेश सांसदहरूलाई छुट्याएको घोषणाको भर्त्सनासमेत गरेको छ । यो चरम बेइमानी, लोकतन्त्रको उपहास र राष्ट्रघात हो, विज्ञप्तिमा भनिएको छ । सरकारले भ्रष्टाचार नियन्त्रण, सुशासन र समृद्धिका लागि आमूल परिवर्तनकारी कदम लिनुको सट्टा प्रदेशदेखि केन्द्रसम्म भ्रष्टाचार र कुशासनलाई संस्थागत गरेको साझाको टिप्पणी छ ।"
क्रेडिट रेटिङमा मनोमानी,"काठमाडौं  पछिल्ला महिनामा क्रेडिट रेटिङ कम्पनीले मनोमानी रूपमा रेटिङ दिने गरेको रहस्य खुलेको छ । व्यवसाय बढाउने तथा बजारमा प्रभुत्व जमाउने ध्ययले रेटिङ कम्पनीले ग्राहक (क्लाइन्ट) ले चाहेअनुसार रेटिङ दिने प्रवृत्ति बढ्दै गएको जानकारहरू बताउँछन् । केही महिनाअघि एक जलविद्युत् कम्पनीले सेयर निष्कासनका लागि एउटा रेटिङ कम्पनीसँग सम्झौता गर्यो । सम्झौताअनुसार रेटिङ कम्पनीले मूल्याङ्कन (अध्ययन) गरी रेटिङ परिणाम दियो । त्यो परिणाम उक्त कम्पनीलाई चित्त बुझेन । उसको रेटिङ ५ ग्रेड थियो । रेटिङ पाँच भएको कम्पनीले सेयर निष्कासन गर्न पाउँदैनन् । त्यसको केही महिनापछि त्यो कम्पनी अर्को रेटिङ कम्पनीमा गयो । त्यहाँबाट उसले ४ ग्रेड रेटिङ पायो । त्यसकै आधारमा बजारमा सेयर निष्कासन गर्यो । केही बिमा कम्पनी, लघुवित्त र जलविद्युत् कम्पनीले पनि एउटा कम्पनीबाट रेटिङ चित्त नबुझेपछि अर्को कम्पनीबाट राम्रो रेटिङ लिएर सेयर निष्कासन गरिरहेका छन् । रेटिङ विधि र प्रक्रियाबारेमा प्रभावकारी रूपमा नियमन तथा सुपरिवेक्षण हुन नसक्दा यस्तो अवस्था नआएको राष्ट्रय योजना आयोगका पूर्वउपाध्यक्ष दीपेन्द्रबहादुर क्षेत्रीको भनाइ छ । कमजोर नियमनको फाइदा उठाएर कम्पनीहरू व्यवसाय विस्तार र बजार कब्जाको दाउमा देखिएका छन्, उनले भने, यस्तो प्रवृत्तिले रेटिङप्रति नै विश्वास गुम्ने भएकाले दीर्घकालमा अर्थतन्त्रमा नै नकारात्मक असर पार्छ । ग्राहक तान्ने नाममा ग्राहकले चाहेअनुसार रेटिङ दिने परिस्थिति बन्नु राम्रो नभएको उनको भनाइ छ । यस्तो प्रवृत्ति आउनु लगानीकर्ताका लागि ठूलो धोका हो, उनले भने, यो प्रवृत्ति बढदै गए वित्तीय संकट आउने सम्भावना रहन्छ ।बजारमा रेटिङ सपिङ को प्रचलन बढेको सुन्नमा आएको बोर्डका प्रवक्ता नीरज गिरीले स्वीकार गरे । यसबारेमा बोर्डमा गुनासो आएको छ, उनले भने, वास्तविकता के रहेछ भनेर अध्ययन गरिरहेका छौं । गुनासो बढ्दै गएकाले रेटिङ मापदण्डमा एक रूपमा ल्याउन रेटिङ निर्देशिका परिमार्जन गर्न लागिएको गिरीले बताए । समयअनुसार कम्पनीहरूको रेटिङ फरकफरक हुनु स्वाभाविक हो, उनले भने, बजारमा रेटिङ सपिङ हुने गरेको गुनासो प्राप्त भएको छ । त्यसो त रेटिङ व्यवसायलाई व्यवस्थित र विश्वसनीय बनाउन निर्देशिकामा कुलिङ पिरियड राख्ने विषयमा पछि छलफल भएको बोर्डले जनाएको छ । एउटा कम्पनीबाट पाएको रेटिङमा चित्त नबुझे अर्कोमा जान निश्चित समय कुर्नुपर्ने व्यवस्थाका लागि पनि छलफल भएको छ, स्रोतले भन्यो, हाम्रो उद्देश्य रेटिङ स्वच्छ, प्रभावकारी र विश्वासनीय होस् भन्ने हो ।"
कार्यान्वयनमा चुनौती,"धनगढी  प्रदेश सरकारले चालु बजेटमै कार्यान्वयनमा ल्याउन नसकेका महत्त्वाकांक्षी योजना समेटेर आइतबार आगामी आर्थिक वर्ष ०७६७७ को बजेट सार्वजनिक गरेको छ । चालु वर्षकै योजनालाई प्राथमिकतामा दिए पनि कार्यविधि, ऐन, कानुन, एकाइ तथा संयन्त्र स्थापना नहुँदा तिनको कार्यान्वयनमा शंका गरिएको छ ।प्रदेश बस सेवा, सुपथ मूल्य पसल सञ्चालन, औद्योगिक ग्राम, किसान कल सेन्टर, जडीबुटी प्रसोधन केन्द्र, प्रदेश खाद्य डिपो, प्रदेश निर्वाचन क्षेत्रमा खेल मैदानलगायत थुप्रै कार्यक्रमहरू चालु आर्थिक वर्षकै निरन्तरता हुन् । ती कार्यान्वयनमा आउनै सकेका छैनन् । आगामी बजेटमा पनि तिनै योजनालाई प्राथमिकतामा राखेर बजेट पेस गरिएको छ ।चालु बजेटमा जडीबुटी प्रशोधन केन्द्र स्थापनाका लागि १० करोड र औद्योगिक ग्राम निर्माणमा डेढ करोड रुपैयाँ विनियोजित भएको थियो । आगामी आवमा पनि जडीबुटीमा १० करोड छुट्ट्याइएको छ । डोटी, डडेलधुरा, बैतडी, अछाम र बाजुरामा निर्माण गर्ने भनिएका औद्योगिक ग्राम पनि स्थापना हुन सकेनन् ।सुदूरपश्चिम उद्योग वाणिज्य महासंघका अध्यक्ष शंकर बोगटीले आगामी वर्षमा झन् हचुवा तालमा प्रत्येक स्थानीय तहमा उत्पादनमुखी उद्योगको नारा ल्याइएको बताए । यो पनि उद्योग क्षेत्रमा लोकप्रिय कार्यक्रमका नाममा ल्याएको नारा मात्रै हो, उनले भने, कार्यान्वयनमा ल्याउन चुनौती छ ।प्रदेशका ८८ वटै स्थानीय तहमा १ सय ७६ वटा सुपथ मूल्य पसल सञ्चालनलाई आगामी बजेटमा समेटिएको छ । चालु वर्षमा पनि सुपथ मूल्य पसल सञ्चालनका लागि १७ करोड ६० लाख विनियोजन गरिएको थियो । खाद्य सुरक्षालाई प्रत्याभूत गराउन आगामी वर्षमा खाद्य डिपो स्थापना गर्ने योजना पनि पुरानै हो । चालु वर्षमा खाद्य डिपोका लागि ३ करोड विनियोजित भएको थियो । कार्यविधि तयार भई मन्त्रिपरिषद्बाट स्वीकृत हुन बाँकी रहेकाले सुपथ मूल्य पसल र डिपो स्थापना गर्ने योजना चालु वर्षमा कार्यान्वयन हुन नसकेको कार्यक्रम हो । कृषक कल सेन्टर सञ्चालनका लागि आगामी बजेटमा निरन्तरता दिइएको छ । किसानले भोग्नुपरेका कृषिसम्बन्धी समस्याको समाधान गर्ने उद्देश्यले प्रदेश सरकारले चालु वर्षमै कल सेन्टर कार्यक्रम ल्याएको थियो । प्राविधिक कर्मचारीको अभावमा कार्यक्रम कार्यान्वयनमा लैजान नसकेको भूमि तथा कृषि मन्त्रालयका एक कर्मचारीले बताए ।कृषिजन्य वस्तुको बजारीकरण गर्न प्रदेशका सबै स्थानीय तहमा हाटबजार सञ्चालन गर्ने चालु वर्षकै योजनालाई आगामी बजेटमा निरन्तरता दिइएको छ । चालु वर्षमा कुनै एक स्थानीय तहमा पनि सरकारले हाटबजार स्थापना गर्न सकेन । चालु वर्षमै माटो पानी तथा खनिज परीक्षण प्रयोगशाला स्थापनाका लागि विनियोजित १ करोड रुपैयाँ आगामी बजेटमा पनि छ । प्रदेश सरकारले बस सञ्चालन गर्ने महत्त्वाकांक्षी योजनालाई निरन्तरता दिएको छ । चालु वर्षमा २० करोड रुपैयाँ विनियोजित गरेको उक्त कार्यक्रमका लागि आगामी बजेटमा १३ करोड रुपैयाँ छुट्ट्याइएको छ । चालु वर्षमा एउटा नमुना स्मार्ट भिलेजको योजना पूरा गर्न नसक्ने प्रदेश सरकारले भने आगामी बजेटमा प्रत्येक स्थानीय तहमा नमुना गाउँको अर्को ठूलो महत्त्वाकांक्षी योजना पनि अघि सारेको छ । नमुना कृषि गाउँ, आफैं बनाऊँ को नारामा ८८ वटै स्थानिय तहमा ५० लाखको दरले बजेट विनियोजन गरेको छ । चालु वर्षमा डडेल्धुराको रूपाल बजारलाई नमुना स्मार्ट भिलेज स्थापना गर्ने योजना ल्याएको थियो । यसैगरी चालु वर्षमा रकम फिर्ता भएको निर्वाचन क्षेत्रमा एउटा खेल मैदानको योजना आगामी वर्षका लागि पनि विनियोजित भएको छ । प्रदेशको मुख्य पर्यटकीय गन्तव्य खप्तड र रामारोशनका लागि पनि रकम विनियोजन भएको छ । खप्तडको रिङरोडका लागि विनियोजित ५ करोड रुपैयाँ चालु वर्षमा पनि खेर गएको छ । सस्तो लोकप्रियताका लागि चालु बर्षमा ल्याएका हेलो सीएम, दुर्गम क्षेत्रका बिरामीलाई हवाई लिफ्ट, मुख्यमन्त्री कृषि कार्यक्रमलाई पनि निरन्तरता दिइएको छ । यस्ता कार्यक्रमको प्रभावकारितामा भने प्रदेश सरकारको ध्यान पुग्न सकेको छैन् । हेलो सीएम कार्यक्रमको प्रभावकारिता के भयो ? दुर्गम क्षेत्रबाट कति बिरामीलाई उद्धार गर्न सकियो ? भन्नेतर्फ समीक्षा गरी प्रभावकारितालाई जाँच्ने काम नभएको स्थानीय नगरवासी बमबहादुर शाहले बताए ।प्रदेश सरकारले नागरिकता र शैक्षिक प्रमाणपत्र धितो राखेर न्यून ब्याजदरमा ऋण प्रवाह गर्न ल्याएको स्वरोजगार विकास कोष स्थापनाको अर्को महत्त्वाकांक्षी योजना पनि सञ्चालनमा आउन सकेन । चालु वर्षमा स्वरोजगार कोष स्थापनाका लागि १३ अर्ब बजेट छुट्ट्याएको थियो । यस्तै लगानी समन्वय एकाइ तथा जलविद्युत् विकास बोर्डको स्थापनाले पनि मूर्तरूप लिएको छैन । कैलाली उद्योग वाणिज्य संघका पुर्व अध्यक्ष दिनेश भण्डारीले बजेटलाई कार्यान्वयन गर्नुनै चुनौती भएको बताए । बजेटमा आएका योजना तथा कार्यक्रमलाई कार्यान्वयन गर्नु नै मुख्य चुनौती हो, उनले भने, कार्यन्वयनमा ल्याउन नसकिने महत्त्वाकांक्षी योजना बजेटमा समेटिनुको कुनै अर्थ छैन । उनी संघीय र प्रदेश सरकारले बजेटमा योजनालाई हचुवा तालमा ल्याउने गरेका कारण कार्यान्वयन हुन नसक्ने बताउछन । कुनै पनि योजना बजेटमा पार्दा सम्भाब्यता अध्ययन भएको हुनुपर्छ, उनले भने, योजनालाई कार्यान्वयन गर्ने संयन्त्र पनि चुस्त हुनु आवश्यक छ । उनले प्रदेश सरकारले बजेटमा ल्याएका कैयौं योजनाको कार्यन्वयन गर्ने इकाई नै नभएको बताए । बस सेवा सञ्चालन गर्न यतायात विभाग, उद्योग स्थापनाका लागि उद्योग मन्त्रालयमा उद्योग निर्देशनालय र त्यस मातहतका इकाई अझै स्थापना नभएको भण्डारीको भनाई छ ।"
केन्द्रकै सिको,"वीरगन्ज  संघीय सरकारले सांसदलाई ६ करोड रुपैयाँ छुट्यायो । प्रदेश २ सरकारले पनि त्यही बाटो पछ्यायो । आइतबार सार्वजनिक गरेको आगामी आर्थिक वर्ष ०७६०७६ को बजेटमा सांसदलाई ३ करोड रुपैयाँ छुट्याएको छ । संघीय सरकारझै प्रदेश २ सरकारमा पनि नारा हावी देखिए । प्रदेशले पनि केन्द्रकै सिको गरेर बजेट ल्याएको यहाँका बुद्धिजीवीले बताए ।जनकपुर निवासी प्राध्यापक सुरेन्द्र लाभका अनुसार प्रदेश सरकारको बजेट परम्परागत शैलीमा आएको छ । बजेट भाषण सुन्दा एकदम कर्णप्रिय थियो, वेशभूषा पनि राम्रो, आफ्नो अनुकूलजस्तो नै लाग्यो, प्रस्तुति पनि राम्रो थियो, उनले भने, तर, भाषणबाट देश चल्दैन, ज्यादै परम्परागत बजेट आयो । केन्द्रको जुन शैलीको विरोध गरिएको थियो, त्यसैको सिको गरेर बजेट ल्याइएको छ । केन्द्रको बजेट संघीयताअनुकूल आएन भनेर प्रदेश सरकारका पदाधिकारीले विरोध जनाएका थिए । आफ्नो पालो आउँदा त्यही शैली देखाएको र बजेटमा नयाँपन केही नदेखिएको प्राध्यापक लाभले बताए ।संघीयता र समावेशिता वकालत गर्दै मधेस आन्दोलनबाट उदाएका समाजवादी पार्टी र राजपा नेपाल सम्मिलित प्रदेश २ सरकारले आर्थिक वर्ष २०७६७७ का लागि ३८ अर्ब ७२ करोड ५६ लाख रुपैयाँको बजेट ल्याएको छ । संघीय सरकारले जेठ १५ गते ल्याएको बजेटमा प्रदेश २ सरकारका मन्त्रीहरूले बजेट संघीयताको मर्मविपरीत आएको टिप्पणी गरेका थिए । लाभका अनुसार गत वर्ष त सिक्दै थिए पहिलो बजेट थियो, यस वर्ष अनुभवबाट सिक्दै नयाँ ढंगको ल्याउनुपर्थ्यो । संघीयता र समावेशिताको आवाज उठाउने एक मात्र प्रदेश भएकाले समावेशी आर्थिक नीतिअनुसार बजेट ल्याउनुपर्थ्यो, उनले भने, समावेशीको नाममा छिटफुट बजेट त गएको छ । तर, ढाँचा मिलेन ।अन्य प्रदेशको तुलनामा प्रदेश २ मा दलित समुदायको संख्या बढी छ । दलितको समस्या समाधानका लागि बजेट छुट्याउनुपर्ने प्राध्यापक लाभले बताए । जसरी केन्द्रमा राष्ट्रपति फलानो योजना, प्रधानमन्त्री फलानो योजना छ, त्यसरी नै प्रदेशमा पनि मुख्यमन्त्रीको योजना ल्याएको छ, लाभले भने, केन्द्रबाट सिकेर केही नयाँ दिनुपर्थ्यो ।आम गरिब, किसानको नाममा बजेट नल्याइएको प्राध्यापक लाभले बताए । उनले भने, बजेट भाषण कर्णप्रिय लागे पनि यसको व्यावहारिक पक्ष फितलो र कमजोर छ । केन्द्र सरकारझैँ नारामा अभियान चलाउन प्रदेश सरकारले पनि सिको गरेको छ । मुलुकमा गरिबीको रेखामुनि रहेको जनसंख्या १८७ प्रतिशत रहेकोमा यस प्रदेशमा १९ दशमलव ८ प्रतिशत छ । प्रदेशहरूको तुलनामा गरिबीको मामिलामा यो प्रदेश पाँचौं स्थानमा रहेको छ । देशको औसत बेरोजगार दर ११ दशमलव ४ प्रतिशत रहेकोमा यस प्रदेशको २० दशमलव १ प्रतिशत छ । जो सबैभन्दा उच्च हो । मुलुकको मानव विकास सूचकांक ० दशमलव ५७४ रहेकोमा यस प्रदेशको सूचकांक ० दशमलव ४८४ रहेको छ । आर्थिक मामिला तथा योजनामन्त्री विजयकुमार यादवले प्रस्तुत गरेको बजेट वक्तव्यमा प्रदेशका जनतामा संघीयताको मर्मअनुरूप आर्थिक, सामाजिक एवं राजनीतिक रूपान्तरणसहितको विकासको अनुभूति दिलाउने कार्य मुख्य चुनौतीको रूपमा रहेको उल्लेख छ । पुँजीगत खर्च गर्ने क्षमतामा अभिवृद्धि गरी आर्थिक वृद्धि तथा आर्थिक विकासमार्फत समृद्ध प्रदेश निर्माण गर्ने कार्य चुनौतीपूर्ण देखिएको जनाइएको छ ।वितरणमुखी बजेटलाई निरुत्साहित गरी उत्पादनमूलक तथा प्रादेशिक गौरवका आयोजनामा रूपान्तरण गर्न चुनौती रहेको छ । सार्वजनिक खर्चमा वित्तीय अनुशासनमार्फत समग्र शासन व्यवस्थामा सुशासन कायम राख्दै सरकारप्रतिको जनविश्वासलाई अझ मजबुत बनाउनु सबैको साझा दायित्व रहेको भनिए पनि बजेट वितरणमुखी रहेको वीरगन्जका बुद्धिजीवी विनोद गुप्ताको टिप्पणी छ । पर्साबारा क्षेत्रमा पोलिटेक्निकल कलेजको स्थापनाको माग गरिए पनि सम्बोधन नभएको उनले गुनासो गरे ।"
बर्जरको वेदरकोट लङलाइफ बजारमा,"काठमाडौं बर्जर जेन्सन एन्ड निकोल्सनले नवीनतम प्रविधिमा आधारित बर्जर वेदरकोट लङलाइफ पेन्ट बजारमा ल्याएको छ । पियु र सिलिकन प्रविधिको प्रयोग गरिएको यो पेन्ट घाम पानी छेक्छ, १० वर्ष टिक्छ भन्ने नारासहित सार्वजनिक गरिएको हो । पेन्टमा १० वर्षको वारेन्टीको व्यवस्था गरिएको बर्जरले जनाएको छ । बर्जर वेदरकोट लङलाइफमा भएको पियु इमल्सनले घरको चमक वर्षौर्संम्म कायम राख्ने र चर्को घाम र मुसलधारे वर्षाबाट समेत सुरक्षा प्रदान गर्ने बर्जरको दाबी छ ।"
व्यापार संघमा मुन्दडा,"विराटनगर उद्योगी व्यवसायीको जेठो संस्था मोरङ व्यापार संघको ३२ औं कार्यसमितिको अध्यक्षमा प्रकाश मुन्दडा निर्विरोध चयन भएका छन् । वरिष्ठ उपाध्यक्षमा नवीन रिजाल, महासचिवमा अनिल शाह र सचिवमा अनिल सारडा चयन भए । यस्तै उद्योगतर्फको उपाध्यक्षमा अनुपम राठी र वाणिज्यतर्फको उपाध्यक्षमा विकास वेगवानी चयन भएका छन् ।"
बजारमा ब्याकहो लोडर,"काठमाडौं द हेबी अटो ट्रेडिङले ब्याकहो लोडर बजारमा ल्याएको छ । कम्पनीले सोमबार पत्रकार सम्मेलनमार्फत लोडर सार्वजनिक गर्यो । यो इस्कर्ट ई ४३६८ टीसीआई इन्जिन, ९० एचपी इनलाइन पम्प जडान भएको ब्याकहो लोडर हो । यसको तौल ८ हजार ४०० केजी रहेको कम्पनीका प्रबन्ध निर्देशक उमेश नारायण मानन्धरले बताए । करारो ट्रान्समिसन र टेन्डम गियर पम्प भएको यो लोडरको डम्पिङ हाइट ३ मिटर र पेलोड १९८० केजी रहेको जनाएको छ ।"
माथिल्लो तामाकोसीमा पेनस्टक जडान,दोलखा कठिन ठानिएको काम सात घण्टा १५ मिनेटको प्रयासमा सफल भएपछि दोलखास्थित माथिल्लो तामाकोसी जलविद्युत् आयोजनमा आइतबार राति खुसी छायो । पटकपटक असफल भए पनि आइतबार २७ टनको पाइपलाई क्रेनले तोकिएको ठाउॅमा राति १० बजे राखेपछि आयोजनाभित्र खुसी फैलिएको हो । ठाडो सुरुङमा पेनस्टक पाइप जडानको काम निकै कठिन हुने अनुमान थियो । गाह्रो मानिएको कामको सफल सुरुआत भएपछि ४५६ मेगावाटको उक्त आयोजनाको बाँकी दुई प्रतिशत काम पछिल्लोपटक निर्धारित समयमा सकिने आशा बलियो बनेको छ । नेपाल विद्युत् प्राधिकरणका कार्यकारी निर्देशक तथा अपर तामाकोसी हाइड्रो पावर सञ्चालक समिति अध्यक्ष कुलमान घिसिङ आफैं यो कामको निरीक्षण गर्न लामावरस्थित आयोजनको सुरुङभित्र खटेका थिए । आयोजनाका प्रमुख कार्यकारी अधिकृत विज्ञान श्रेष्ठ र प्रमुख दिनेशजंग राणासहितको विज्ञ प्राविधिकहरू दिउसो २ः४५ देखि राति १० बजेसम्म खटेका थिए । उक्त कार्यको सुरुआतपछि थप ७३ वटा पेनस्टक राख्ने कार्य सजिलै अघि बढ्ने आयोजनाको भनाइ छ । आयोजनाको मुख्य सकसपूर्ण तीन सय ७३ मिटर तल्लो र तीन सय १० मिटर माथिल्लो ठाडो सुरुङमा पेनस्टक पाइपको जडानको कार्य हुन सकेको थिएन । २०७२ सालको भूकम्पअगाडि नै पाइप राख्न मिल्ने गरी सुरुङ खनिए पनि विभिन्न कारणले काम सम्पन्न हुन सकेको थिएन ।
डीपीआरमा जोड,"पोखरा  विकास निर्माणका सन्दर्भमा धेरै सुनिने शब्द हो डीपीआर अर्थात् विस्तृत परियोजना प्रतिवेदन । निर्माणको डिजाइन, त्यसका लागि लाग्ने समय, कुल जनशक्ति र कुल खर्च आदि डीपीआरमा उल्लेख हुन्छ । गण्डकी प्रदेशको आगामी आर्थिक वर्षको बजेटले आयोजना सुरु गर्नेभन्दा डीपीआर तयारीमा जोड दिएको छ । महानगर नजिकका सहर तनहुँको शुक्लागण्डकी र भीमाद, लमजुङको मध्य नेपाल, स्याङ्जाको पुतलीबजार, पर्वतको फलेवास र कुश्मालाई उपसहर (स्याटलाइट सिटी) को रूपमा विकास गर्ने भनिएको छ । त्यसका लागि ३ करोड रुपैयाँ विनियोजन गरिएको छ । उक्त रकम सम्भाव्यता अध्ययन र डीपीआर बनाउनमै खर्च हुन्छ । नवलपुरको लोकाहा खोला र पोखरा३३ भोटेपोखरीमा प्रदेश औद्योगिक क्षेत्र स्थापना गर्न पूर्वाधार विकासका लागि २ करोड रुपैयाँ विनियोजन गरिएको छ । सम्भाव्यता अध्ययन र डीपीआरमै उक्त रकम खर्च हुनेछ । अन्तर्राष्ट्रियस्तरको बहुउद्देश्यीय रंगशालाको डीपीआर बनाउन एक करोड रुपैयाँ छुट्याइएको छ । हाइ अल्टिच्युट खेल प्रशिक्षण केन्द्र प्रदेशले महत्त्वसाथ भन्दै आएको आयोजना हो । नेपाली र विदेशी खेलाडीसमेतलाई उच्च भूभागमा राखेर प्रशिक्षण दिने प्रदेशको योजना छ । प्रशिक्षण केन्द्र बनाउने स्थान मुस्ताङको बारागुङ मुक्तिक्षेत्र गाउँपालिकामा रहेको छोङगुरको मुख्यमन्त्री पृथ्वीसुब्बा गुरुङले अवलोकन गरिसकेका छन् । यसको पनि यस वर्ष डीपीआर मात्रै बन्ने भएको छ । डीपीआर बनाउन डेढ करोड रुपैयाँ छुट्याइएको छ ।चालु आर्थिक वर्षमा बनाउने भनिएको बहुसांस्कृतिक ग्राम निर्माण हुन सकेन । आगामी बजेटमा यसलाई निरन्तरता दिइयो । बहुपहिचानयुक्त संस्कृतिको संरक्षण र संवर्द्धन गर्दै स्थानीय तह र समुदायसँगको साझेदारी र सहकार्यमा बनाइने ग्रामको पनि डीपीआर बनाउन मात्रै बजेटको व्यवस्था गरिएको छ । डीपीआर बनाउन एक करोड रुपैयाँ विनियोजन गरिएको हो । प्रकृति, संस्कृति र साहसिक पर्यटन समेट्ने गरी पर्यटन क्षेत्रको एकीकृत विकास गर्ने गुरुयोजना तयार गर्न १ करोड रुपैयाँ बजेटमा व्यवस्था गरिएको छ । उद्योग वाणिज्य महासंघका पूर्वअध्यक्ष आनन्दराज मुल्मी डीपीआर मात्रै बनाउने बजेटले आम मानिसको जीवनस्तरमा तात्त्विक भिन्नता नल्याउने बताउँछन् । यस्तो बजेटले आम्दानी वृद्धि, रोजगार सिर्जना, मूल्य नियन्त्रण र समग्र गार्हस्थ्य उत्पादनमा मद्दत नपुर्याउने उनले बताए । प्रदेशको आफ्नै स्रोत नभई केन्द्र सरकारसँग भर पर्दा ठूलो आयोजना बजेटमा नअटेको उनको भनाइ छ । संघीयताको मर्मअनुसार नचली प्रदेश सरकार आश्रित भयो, उनी भन्छन्, केन्द्रले जे दियो, त्यहीं ल्याउने भयो । आफ्नो खुबीले खर्च गर्नसक्ने देखिएन । प्रदेश सरकार केन्द्रबाट ल्याएर स्थानीय तहमा बाँड्ने बिचौलिया जस्तो मात्रै भएको उनको धारणा छ । गत वर्षभन्दा पनि अमूर्त बजेट यसपल्ट आएको उनले जनाए । उनले अनुदान दिएर उत्पादकत्व बढे नबढेको कुनै अध्ययन नगरी कृषि र होमस्टेमा पुनः अनुदान दिनु गलत भएको तर्क गरे । अनुदानको प्रतिफल के छ भन्ने मूल्यांकन छैन, उनले भने, उत्पादकत्व बढाएर प्रदेशको अर्थतन्त्र ठूलो बनाउने माध्यम बनाउने योजना ल्याउनुपर्थ्यो । आर्थिक मामिला तथा योजनामन्त्री किरण गुरुङ धेरै खर्च गर्न नसक्ने भएरै ठूला आयोजनालाई कम रकम छुट्याएको बताउँछन् । अर्बौं रकम लाग्न सक्नेमा थोरैमात्रै विनियोजन गरेका छौं, बजेटबारे सोमबार आयोजित पत्रकार सम्मेलनमा उनले भने, यो वर्ष त्योभन्दा धेरै खर्च गर्न सक्दैनौं । उनले विगतबाट शिक्षा लिएर कतिपय योजनामा डीपीआरका लागि मात्रै रकम विनियोजन गरेको बताए ।"
राजस्व लक्ष्य महत्त्वाकांक्षी,"मकवानपुर  प्रदेश ३ सरकारले आगामी आर्थिक वर्षमा राजस्व दोब्बर गर्ने महत्त्वाकांक्षी लक्ष्य सार्वजनिक गरेको छ । आगामी आर्थिक वर्ष २०७६०७७ का बजेटमार्फत करको दर र दायरा बढाउने नीति लिएको छ । आगामी वर्ष १५ अर्ब ४९ करोड ९६ लाख आन्तरिक राजस्व संकलनको अनुमान गरेको आर्थिक मामिला तथा योजनामन्त्री कैलाशप्रसाद ढुंगेलले जानकारी दिए । चालु आवमा आन्तरिक स्रोतबाट ९ अर्ब ३३ करोड ३६ लाख ७३ हजार उठाउने राजस्व उठाउने लक्ष्य लिइएकोमा ८ अर्ब ३५ करोड १० लाख मात्र संकलन हुने संशोधित अनुमान बजेटमार्फत प्रदेश सरकारले सार्वजनिक गरिसकेको छ ।करको संरचना र दर बढाउँदै उक्त महत्त्वाकांक्षी लक्ष्य पूरा गर्ने प्रदेश सरकारको लक्ष्य रहेको छ, मन्त्री ढुंगेलले भने । कर प्रशासनलाई व्यावसायिक, दक्ष, सदृढ एवम् करदातामैत्री बनाउन प्रक्रियागत सरलीकरण र सूचना प्रविधिको प्रयोग बढाएर कर सहभागिता अभिवृद्धि गर्ने लक्ष्य लिइएको जानकारी दिए । कर कानुनको परिपालनालाई बलियो बनाउँदै कर छली र राजस्व चुहावट नियन्त्रण गर्न नीतिगत व्यवस्था सहितको रणनीति हामी तय गर्नेछौं, उनले भने, आगामी आर्थिक वर्षका लागि संकलन हुने राजस्वका दरमा सामान्य संशोधन गरिनेछ, प्रदेशले प्राकृतिक स्रोत, कृषि आयमा कर, यातायात, मनोरञ्जन र पर्यटन कर प्रदेश सरकारले उठान पाउने संवैधानिक व्यवस्था छ । कानुनी व्यवस्था रहेको छ । प्रदेश सरकारले कृषिमा आय कर र पर्यटन कर उठाउन सुरु नै गरेको छैन ।संविधान एवम् अन्तरसरकारी वित्त व्यवस्थापन ऐन २०७४ द्वारा निर्दिष्ट प्रदेशका कर एवम् गैरकरका अधिकार क्षेत्रहरूको अध्ययन गरी करको दायरा विस्तार गरिने मन्त्री ढुङ्गेलले बताए । उनले समयमा प्रतिवेदन नगर्ने, कानुनको परिपालना नगर्ने तथा प्रदेश सञ्चित कोषमा राजस्व दाखिला नगर्ने स्थानीय तहलाई वित्तीय हस्तान्तरण र अनुदान निकासा नगर्ने नीति प्रदेश सरकारले लिएको बताए ।कर्मचारीलाई प्रोत्साहन रकम प्रदेश सरकारले कर्मचारीलाई एक महिनाको तलबबराबर प्रोत्साहनस्वरूप उपलब्ध गराउने भएको छ । असार १ गतेसम्म प्रदेश सरकारको मन्त्रालय, सचिवालय तथा केन्द्रीय निकायमा कार्यरत रही कम्तीमा तीन महिना प्रदेश सरकारमा सेवा अवधि व्यतीत गरेको कर्मचारीलाई थप उत्प्रेरित तुल्याउन र अन्य कर्मचारीलाई केन्द्रीय निकायमा आकर्षित गर्न उत्प्रेरणास्वरूप उक्त प्रोत्साहन प्रदान गर्न लागिएको मन्त्री ढुङ्गेलले बताए ।"
आन्तरिक स्रोतबाट राजस्व दोब्बर,"रूपन्देही  आन्तरिक स्रोत वृद्धिको महत्त्वाकांक्षी लक्ष्यसहित प्रदेश ५ सरकारले आइतबार प्रस्तुत गरेको बजेटले विभिन्न क्षेत्रबाट कर संकलन बढाउने भएको छ ।सरकारले ४ अर्ब ५९ करोड ४० लाख रुपैयाँ आन्तरिक राजस्व संकलन गर्ने लक्ष्यसहित ३६ अर्ब ४१ करोड ६८ लाख रुपैयाँको बजेट सार्वजनिक गरेको छ । चालु वर्षमा सरकारले आन्तरिक स्रोतबाट २ अर्ब ४० करोड राजस्व संकलन गर्ने लक्ष्य राखेको थियो । तर, आगामी वर्षका लागि सरकारले झन्डै दोब्बर राजस्व संकलनको लक्ष्य लिएको छ । राजस्व संकलनको दायरा, स्रोत र वृद्धिका लागि सरकारले बजेटलगत्तै प्रदेशसभामा सरकारको अर्थसम्बन्धी प्रस्ताव कार्यान्वयन गर्न बनेको विधेयक पेस गरेको छ । विधेयक पेस गर्दै आर्थिक मामिला तथा योजना मन्त्रालयसमेत सम्हाल्दै आएका मुख्यमन्त्री शंकर पोखरेलले प्रदेशमा हेभी इक्युपमेन्ट को प्रयोग बढ्दै र जोखिम थपिंदै गएकाले शुल्क वृद्धि गर्नु जरुरी रहेको बताए । सरकारले राजस्व संकलन लक्ष्य वृद्धि गरेसँगै सवारी साधन, घरजग्गा रजिस्ट्रेसन शुल्क, विज्ञापन, मनोरञ्जनलगायतका कर बढ्नेछन् ।सरकारले चालु वर्षमा घरजग्गा रजिस्ट्रेसनबाट १ अर्ब ४ करोड संकलनको लक्ष्य राखेको थियो । आगामी वर्ष वृद्धि गरी १ अर्ब ५० करोड संकलन गर्ने लक्ष्य राखेको छ । त्यस्तै सवारी साधन करबाट १ अर्ब ५४ करोड ५ लाख संकलन लक्ष्य थियो । आगामी वर्ष त्यसमा वृद्धि गरी १ अर्ब ६६ करोड ५० लाख संकलन गर्ने लक्ष्य लिएको छ । अन्तरसरकारी वित्त आयोगले प्रदेशले संकलन गर्ने सवारी करबाट ६० प्रतिशत र स्थानीय तहले संकलन गर्ने घर जग्गा रजिस्ट्रेसन शुल्कबाट ४० प्रतिशत प्रदेश सरकारलाई उपलब्ध गराउने व्यवस्था गरेको छ । सरकारले आन्तरिक स्रोतका रूपमा पहिचान गरेको विज्ञापन कर, मनोरञ्जन कर, कृषिको आय कर, पर्यटन शुल्कसमेत वृद्धि हुन सक्ने आर्थिक मामिला तथा योजना मन्त्रालयका प्रवक्ता एवं बजेट महाशाखा प्रमुख जनार्दन पौडेलले बताए । कति बढ्छ भन्ने निर्धारण हुन बाँकी नै छ, उनले भने, केही बढ्न सक्छ । सरकारले कृषिको आयकरमा भने स्वघोषणाका लागि अनुरोध गरेको छ । अन्य शीर्षकबाट सरकारको विभाज्य कोषमा रकम जम्मा भए पनि चालु वर्ष कृषि आयकर शून्य छ ।सरकारले आगामी वर्ष प्रदेशमा लोकसेवा आयोग, विकास प्राधिकरण, यातायात प्राधिकरण, सञ्चार प्रतिष्ठानलगायत आफ्नै संरचना गठन गर्ने गरी कानुन निर्माण गरेको छ । प्रदेश लोकसेवा आयोगबाट प्राप्त हुने आवेदन तथा परीक्षा शुल्क, अन्य संघ संस्थाबाट प्राप्त हुने प्रशासनिक सेवा शुल्कसमेत प्रदेश सरकारको आन्तरिक स्रोत हुने भएकाले राजस्वको लक्ष्य पहिचान गर्न समस्या नहुने मुख्यमन्त्री पोखरेलले सोमबारको पत्रकार सम्मेलनमा बताए । हामीसँग स्वाभाविक रूपले आन्तरिक स्रोतका क्षेत्र वृद्धि भएका छन्, उनले भने, यस वर्ष प्राप्त हुन नसकेका रोयल्टी र अन्य विभाज्य कोषमा प्राप्त हुने रकमको विषयमा पनि संविधानको साझा अधिकार सूचीअनुसार वित्त आयोगले स्पष्ट पारिसकेको छ । सरकारका १ सय ४७ संगठन संरचनासमेत तयार भइसकेकाले आगामी वर्षको बजेट ८ महिनामै कार्यान्वयन गर्ने उनले दाबी गरे । सरकारले आन्तरिक राजस्वतर्फ १४ शीर्षकमा र रोयल्टी बाँडफाँडतर्फ ५ शीर्षकमा रकम संकलन हुने जनाएको छ ।सरकारले सार्वजनिक गरेको बजेटले फ्रदेशमा साना र टुत्रे योजनालाई निरुत्साहित गरेको छ । भौतिक पूर्वाधार मन्त्रालयअन्तर्गत प्रदेश सभाका एकै सदस्यले १ सय ५४ वटासम्म योजना माग गरेका थिए । तर, सरकारले त्यस्ता योजना निरुत्साहित गर्दै सडकतर्फ ५० लाख रुपैयाँभन्दा कम रकमका योजना हटाएको छ । प्रदेश स्तरीय सडक, स्थानीय पहुँच मार्ग, पर्यटकीय स्थल पहुँच मार्ग, कृषि पहुँच मार्ग र सीमा क्षेत्रका गरी १ सय ५७ सडक निर्माणका लागि सरकारले १ अर्ब ८२ करोड १० लाख रकम विनियोजन गरेको छ । सबै सडकको न्यूनतम लागत ५० लाखभन्दा बढी रहेको सरकारका प्रवक्ता एवं भौतिक योजनामन्त्री बैजनाथ चौधरीले बताए । बजेट कार्यान्वयनमा मितव्ययी, अनुशासन, पारदर्शी र जवाफदेहितालाई मुख्यमन्त्रीले विशेष ध्यान दिएर निर्देशन दिनुभएको छ, उनले भने, सरकारले मध्यमार्गी खर्च समीक्षाका साथ आव ०७७०७८ का लागि समेत बजेटको सम्भाव्यता केलाएको छ ।"
'खर्च गर्ने आधार तयार',"प्रदेश ३ का आन्तरिक मामिला तथा योजनामन्त्री कैलाशप्रसाद ढुङ्गेलले बजेट कार्यान्वयन गर्ने आधारहरू तयार भएको दाबी गरेका छन् ।चालु आर्थिक वर्षमा पुँजीगत खर्च गर्न नसकेको आलोचना खेपिरहेको प्रदेश सरकारले आगामी वर्षबाट करिब ८० प्रतिशतको हाराहारीमा बजेट खर्च हुने दाबी गरेको छ । चालु आर्थिक वर्षमा हामीले बजेट कार्यान्वयनका लागि धेरै समयमा पाएनौं । हामी कर्मचारीको अभाव र आवश्यक कानुन नहुँदा समस्यामा पर्यौं । अहिले खर्च गर्ने आधार तय भएका छन् । कानुन निर्माण गरेका छौं । मन्त्रालयका एकाइ तथा आयोजना कार्यान्वयन कार्यालय समेत बनिसकेका छन्, सोमबार मन्त्रालयद्वारा आयोजित पत्रकार सम्मेलनमा मन्त्री ढुङ्गेलले भने । उनले प्रदेश ३ को जनताको माग धेरै भएको कारण अन्य प्रदेशको तुलनामा बढी बजेट विनियोजन भएको बताए ।प्रदेश नीति तथा योजना आयोगका उपाध्यक्ष डा खिमलाल देवकोटाले प्रदेशमा कर्मचारीको संख्या करिब चार सयको हाराहारीमा पुगेको र एक सय ५१ वटा कार्यालय नै स्थापना भएको अवस्थामा बजेट बढ्नु स्वाभाविक भएको दाबी गरे ।"
अतिक्रमित ३२ रोपनी हलेसी गुठीकै,"खोटाङ  दशकअघिदेखि बसोबास र किनबेच गर्दै अतिक्रमणमा परेको हलेसी गुठीको जग्गा फिर्ता हुनुपर्ने ठहर भएको छ । हलेसी मन्दिर समितिले आफ्नो जग्गा अतिक्रमणमा परेपछि गुठी संस्थानलाई जानकारी पठाएको थियो । संस्थानले साबिक हलेसी महादेवस्थान गाविस४ को ३२ रोपनी गुठीकै रहेको पत्राचार गरेपछि त्यसविरुद्ध स्थानीयले अदालतमा मुद्दा दायर गरेका थिए । जिल्ला न्यायाधीश किशोर घिमिरेको इजलासले गुठीकै निर्णयलाई सदर गरेको खोटाङ जिल्ला अदालतका स्रेस्तेदार लालबहादुर कार्कीले बताए । गुठी संस्थानले हलेसीको जग्गा व्यक्तिको होइन गुठीको हो भनेको थियो । त्यो निर्णय चित्त नबुझाएकाको निवेदनमा अदालतले सबुत प्रमाणका आधारमा संस्थानकै निर्णय सदर गरेको छ, उनले भने, स्वामित्वका विषयमा अदालतले प्रस्ट पारेपछि अब जग्गा संरक्षणको जिम्मा गुठीकै हो । हलेसी मन्दिर व्यवस्थापन समितिका पूर्वअध्यक्ष गजुरमान राईका अनुसार हलेसी महादेव गुठीको नाममा भएको साबिक हलेसी महादेवस्थान गाविस४ का कित्ता नम्बर ५०, ५२, ७०, ७२, ३५१, ३७९, ८८, ८९, ९०, १७३, ३७१, २६८, ३७८, ३८३, ७९८, ८०१, ३७३, १०५७, १०५८, २८३, ३८२, ९८४, ९९५, ३२, १८८, २२५, २९७, १०४६, ८००, र ३६८ गरी ३२ रोपनी जग्गा अतिक्रमणमा परेको हो । जग्गा फिर्ता गराउन समितिले लामो समयदेखि मुद्दा मामिला खेप्दै आएको थियो, उनले भने, अब अदालतले पनि स्वामित्व प्रस्ट पारिदियो । उक्त जग्गाबाहेक पनि हलेसी मन्दिरको नाममा २६ रोपनी १ आना जग्गा रहेको कागजातबाट देखिने उनले बताए । मन्दिरको जग्गा अतिक्रमण भएयता झन्डै एक दशकदेखि चल्दै आएको मुद्दाले बल्ल निकास पाएको स्थानीय गजुरमान राईको भनाइ छ । अदालतले स्वामित्वका विषयमा फैसला दिएकोबाहेक पनि जग्गाहरू विभिन्न कालखण्डमा अतिक्रमणमा परेकाले त्यसको समेत छिनोफानो हुने हलेसी तुवाचुङ नगरपालिका प्रमुख इवन राईले बताए । हामी अहिले गुरुयोजना बनाइरहेका छौं, उनले भने, त्यसअनुसार हलेसीथान वरपरको दुई सय मिटरभित्रका घरजग्गाको उचित मुआब्जा दिएर अन्यत्र व्यवस्थान गर्छौं । धेरै वर्षअघि राजा वीरेन्द्रको हलेसी भ्रमणका बेला गुरुयोजना बनाएर निश्चित क्षेत्रभित्र भएका आठ घरघडेरीलाई मुआब्जा दिएर बाहिर पठाइएको थियो । त्यसबेला मुआब्जा लिएर पनि घरजग्गा खाली नगरेकाहरूका कारण अहिलेसम्म समस्या रहेको स्थानीयले बताएका छन् । त्यसबेलाको गुरुयोजनाका लागि रोक्का गरिएका जग्गा पनि पछि फुकुवा गरेर किनबेच भएको हलेसी विकास समितिका पूर्वनिर्देशक तामन राईले बताए । त्यसबेलाको समितिले कडाइ गर्न नसक्दा अहिलेसम्म गुठीको जग्गाबाट अतिक्रमण हट्न नसकेको हो, उनले भने । त्यसो त हलेसी मन्दिर आसपासमा घर तथा सडक निर्माणले समेत हलेसी महादेवस्थानको क्षेत्र साँघुरो पार्दै लगेको छ । हलेसी गुफाको मुखैमा बौद्धमार्गीको विशाल गुम्बा पनि बनाइएको छ । गत बिहीबारदेखि हलेसी महादेव गुफाका संरचना पुनर्निर्माण सुरु भएको छ । करिब ७३ लाखको बजेटमा गुफाभित्र भर्याङ र घेराबारा पुनर्निर्माण थालिएको नगरपालिकाले जनाएको छ ।"
खारेजीको माग,"कास्की सरकारले ल्याएको गुठी विधेयक खारेजीको माग गर्दै पोखराका विभिन्न संघसंस्थाले प्रमुख जिल्ला अधिकारीमार्फत प्रधानमन्त्रीलाई सोमबार ज्ञापनपत्र बुझाएका छन् । नेपाली संस्कार र संस्कृतिको सामूहिक व्यवस्थापनलाई पूर्वाजले गुठीको संज्ञा दिएकाले संरक्षण हुनुपर्ने माग उनीहरूको छ । गुठी प्रथा नेपाली कला संस्कृतिको अविच्छिन्न पाटो रहेको र गुठीको सर्वसाधारणको विश्वास, संस्कृति र तिनका सूक्ष्म पद्धतिसँग सोझो सम्बन्ध रहेको ज्ञापनपत्रमा उल्लेख छ । सरोकारवालासँग छलफल नगरी ल्याइएको विधेयकले अधिकांश गुठीको मौलिकता हराउने खतरा बढेको छ, ज्ञापनपत्रमा भनिएको छ, गुठी कुनै राजनीतिसँग जोडिएको नभई संस्कृति र परम्परासँग जोडिएको छ । गुठीका समस्या स्थानीय तहका सरकारले समाधान गर्नुपर्नेमा संघीय सरकारले नियमन गर्न खोज्नु संविधान र संघीयताविपरीत रहेको पनि ज्ञापनपत्रमा भनिएको छ । सरकारको नीतिनियम समुदायको अनुकूलतामा हुनुपर्ने र सांस्कृतिक विविधतालाई जोगाउन सरकारले गुठीसँग छलफल गरेर अघि बढ्नुपर्नेमा उनीहरूले जोड दिएका छन् । विभिन्न संघसंस्थाका प्रतिनिधिले चिप्लेढुंगाबाट र्याली निकालेर न्युरोड, सभागृह चोक र राष्ट्र बैंक हुँदै जिल्ला प्रशासन पुगेर ज्ञापनपत्र बुझाएका थिए ।"
भारतीय प्रहरी नियन्त्रणमा,"अछाम भारतको छत्तिसगढबाट खानतलासीका लागि आएका तीन जना भारतीय प्रहरीलाई नेपाल प्रहरीले नियन्त्रणमा लिएको छ । दुई महिनाअघि भागी विवाह गरेका किशोरकिशोरीलाई पक्राउ गर्न आएको भारतीय प्रहरी अधिकारी अशोक पाण्डे नेतृत्वको टोलीलाई जिल्ला प्रहरी कार्यालयमा निगरानीमा राखिएको छ । भारतको छत्तिसगढ राज्यको कोबार जिल्लाकी एक १५ वर्षीया किशोरीलाई अछामको बान्नीगढी जयगढ गाउँपालिका ६ दर्नाका १९ वर्षीय केशव सोनीले भगाएर ल्याएका थिए । किशोरीको परिवारले छोरी खोजीको निवेदन दिएपछि छत्तिसगढ प्रहरी महानिरीक्षकले भारतको पञ्जाव, हरियाणा, उडिसा र अछाम (नेपाल) मा खानतलासी गर्न अनुमति दिएको थियो । त्यही अनुमतिका आधारमा पाण्डे नेतृत्वको टोली नेपालगन्जको रुपडिया नाका हुँदै अछाम पुगेको थियो । आइतबार अछाम आएको भारतीय प्रहरी टोली नेपाल प्रहरीलाई भेटी सोमबार बन्नीगढी जयगढ गाउँपालिकामा पुगेको थियो । त्यहाँबाट किशोरकिशोरीलाई पक्राउ गरी लैजान खोजेपछि मुद्दा गाउँपालिकाको न्यायिक समितिले छिनोफानो गर्ने भन्दै स्थानीयले रोकेका थिए । विवाद नमिलेपछि भारतीय प्रहरीसहित किशोरकिशोरीलाई नेपाल प्रहरीले जिल्ला सदरमुकाम ल्याएको छ । भारतीय प्रहरीले किशोरकिशोरी दुवैलाई लैजान पाउनुपर्ने अडान राखेको छ । तर नेपाल प्रहरीले अभिभावकबिना किशोरीलाई भारतीय प्रहरीको मात्र जिम्मा नछाड्ने र नेपाली नागरिक भएकाले सोनीलाई पठाउनै नमिल्ने धारणा राखेको छ । भारतीय प्रहरीले जिद्दी गर्दै दुवैलाई लैजाने भनेपछि नेपाल प्रहरी सशंकित भएको छ । अहिले नै केटाकेटीलाई पठाउन मिल्दैन, उनीहरू केटाकेटी दुवै लिएर जाने कुरा गर्छन्, प्रमुख जिल्ला अधिकारी भोजराज श्रेष्ठले भने, जसरी पनि लैजाने भनेकाले उनीहरूलाई पनि सोधपुछका लागि अनौपचारिक नियन्त्रणमा राखिएको छ । उनले यो विषयमा गृह मन्त्रालयबाटै निर्णय हुनुपर्ने बताए । गृह मन्त्रालयको आदेश नआउँदासम्म भारतीय प्रहरी नेपाल प्रहरीकै नियन्त्रणमा हुनेछन् । निमित्त जिल्ला प्रहरी प्रमुख कलेन्द्रविक्रम शाहीले यो विषयमा मंगलबार थप छलफल हुने जानकारी दिए ।आपत्तिजनक कार्य : रावल नेकपाका नेता एवं पूर्वगृहमन्त्री भीम रावलले भारतीय प्रहरीले नेपालभित्र छिरेर कारबाही प्रक्रिया अघि बढाएको भन्दै आपत्ति जनाएका छन् । गृहजिल्ला अछाममै रहेका नेता रावलले भारतको एउटा राज्यको प्रहरीले नेपालको भूभागमा खानतलासीको आदेश जारी गर्नु र त्यसका आधारमा भारतीय प्रहरी भित्रिनु गम्भीर विषय भएको बताए । कुनै विषयमा खानतलासी नै गर्नुपर्ने भए पनि इन्टरपोलमार्फत आउनुपर्छ, नेपाललाई भारतको एउटा राज्यको हैसियतमा पत्र बनाएर खानतलासी गर्न पठाइएको छ । यो गम्भीर विषय हो, उनले कान्तिपुरसँग भने, नेपालको सार्वभौसत्तामाथिको यो गाईजात्रा हो । भारतीय प्रहरी रुपडिया हुँदै अछामसम्म आइपुग्दा पनि कुनै खानतलासी नहुनुले नेपालको सुरक्षा प्रणालीमाथि पनि प्रश्न उब्जिएको रावलले बताए । उनले नेपालको अछामलाई भारतीय राज्यकै हैसियतमा खानतलासी गर्ने क्षेत्रका रूपमा गणना गरिएको भन्दै छानबिनको माग गरेका छन् । उनले भारतीय प्रहरीको प्रवेशलगत्तै गृहसचिव प्रेम राईलाई टेलिफोन गरी जानकारी गराएका थिए । गाउँपालिकामा भारतीय प्रहरी आएपछि जिल्लामै रहेका पूर्वगृहमन्त्री रावललाई स्थानीय नेताहरूले जानकारी गराएका थिए ।"
मजदुर हडताल देखाएर हायात होटल बन्द,"काठमाडौं  श्रम ऐन पालनालगायत माग राख्दै मजदुरले आन्दोलन थालेपछि बौद्धस्थित पाँचतारे तारागाउँ (हायात) रिजेन्सी होटल बन्द गरिएको छ । तारागाउँका कम्पनी सचिव रमणकुमार कर्णले भद्रकालीस्थित नेपाल स्टक एक्सचेन्ज लिमिटेडलाई आइतबार पत्राचार गर्दै होटल बन्द गरिएको जानकारी दिएका छन् ।हायातमा रहेको अखिल नेपाल होटल क्यासिनो तथा रेस्टुराँ मजदुर संघले बिहीबारदेखि सदस्य कामदारलाई भेला गराई धर्नालगायत कार्यक्रम राखेपछि व्यवस्थापनले अनिश्चितकालका लागि सेवा बन्द गर्ने निर्णय गरेको पत्रमा उल्लेख छ । कम्पनी सचिवले लेखेको पत्रमा मजदुरहरूले जबर्जस्ती कामदारलाई साथमा लिई सम्पूर्ण सेवा र व्यवस्थापनको प्रशासनिक कामकारबाही अवरुद्ध गरेकाले अतिथिलाई सेवासुविधा पुर्याउन नसक्ने जनाएका छन् । उनले पत्रमा होटलको रिजर्भेसनसमेत बन्द गर्न व्यवस्थापन बाध्य भएको उल्लेख गरेका छन् ।अत्यावश्यक सेवा सञ्चालन ऐनअनुसार होटल हडताल निषेधित क्षेत्र भएको उल्लेख गर्दै तारागाउँले मजदुरको हडतालका कारण बन्द गर्नुपरेको जनाएको छ । आन्दोलनमा उत्रिएको संघका अध्यक्ष मुक्ति दाहालले होटल बन्द गर्ने व्यवस्थापनको निर्णय मजदुरका कारण नभई व्यवस्थापनको आन्तरिक मामिलाका कारण भएको दाबी गरे । आधिकारिक युनियनका अध्यक्ष दाहालले प्रतिनिधिसभाको अन्तर्राष्ट्रिय सम्बन्ध समितिको छानबिनले अनियमितता भएको निष्कर्ष निकालेपछि व्यवस्थापनले सरकारसँग तुसका कारण होटल बन्द गरेको दाबी गरे । अख्तियार र सरकारले एकैसाथ छानबिन गरिरहेका छन्, बन्द राज्यको यही कदमसँग जोडिएको विषय हो, उनले कान्तिपुरसँग भने । श्रम तथा रोजगार कार्यालय, पर्यटन विभागलगायत दर्जन निकायलाई बोधार्थ दिइएको ट्रेड युनियनको मागपत्रले होटल व्यवस्थापनले श्रम ऐन, नियमावली तथा विगतमा गरिएका सामूहिक सम्झौतालगायत दर्जन विषय पालना नभएको उल्लेख गर्दै ती निकायलाई कार्यान्वयनका लागि पहल गराइदिन अनुरोध गरिएको छ ।२ सय ९० कोठा भएको होटल बन्द गर्ने व्यवस्थापनको निर्णय सार्वजनिक भएपछि होटल व्यवसायीको छाता संगठन होटल संघ (हान) ले मजदुर र होटल सञ्चालकसँग समन्वय गरी सञ्चालन प्रयास गरिरहेको छ । हानका एक उच्च अधिकारीले होटल बन्द हुनुपर्ने कारण नभएको बताए । मजदुर र व्यवस्थापनको द्वन्द्व ठूलो विषय होइन, ती पदाधिकारीले भने, हाम्रो अध्ययनले व्यवस्थापनले अन्य कारणले होटल बन्द गर्ने निर्णय गरेको देखिन्छ । उनका अनुसार हायातले सेवा बन्द गरेको विज्ञप्तिमार्फत सार्वजनिक गरे पनि यसका सञ्चालकमध्येका मुख्य सर्राफ समूहको दरबारमार्गस्थित याक एन्ड यती होटलमा अतिथिलाई सारिएको छ । यो होटल पर्यटन मन्त्रालयमातहत तारागाउँ विकास समितिको स्वामित्वमा रहेको ३ सय ४ रोपनीमध्ये १ सय ५० रोपनी जग्गा रजिस्ट्रेसन पास गरेर तथा १ सय ५४ रोपनी भाडामा लिएर सञ्चालन गरिएको छ । यसको स्वामित्वमा तारागाउँबाहेक निजी घरानाअन्तर्गत आईसीटीसी प्रालि, सर्राफ तथा श्रेष्ठ परिवारलगायत छन् । यी समूहले ०५१ मा गरेको जग्गा भाडा सम्झौताको अवधि ४९ वर्ष छ । प्रतिनिधिसभाको अन्तर्राष्ट्रिय सम्बन्ध समितिद्वारा सांसद अग्निप्रसाद सापकोटाको नेतृत्वमा गठित ५ सदस्यीय उपसमितिले चैतमा सार्वजनिक गरेको अध्ययन प्रतिवेदनले जग्गा, लिज, सेयर र भवन निर्माणमा अनियमितता भएको ठहर गर्दै गैरकानुनी निर्णय सच्याउन सरकारलाई निर्देशन दिएको थियो । उसले अनियमितता छानबिन गरी संलग्नमाथि भ्रष्टाचार मुद्दा चलाउन अख्तियारलाई पनि निर्देशन दिइसकेको छ । त्यसताका उपसमितिले मन्त्रिपरिषद्लाई १५० रोपनी जग्गा तत्काल सरकारका नाममा फिर्ता ल्याउनुपर्ने, १४८ रोपनी जग्गा हक हस्तान्तरणको सम्झौता रद्द गर्नुपर्ने, वैदेशिक लगानी ल्याउने क्रममा भएको निर्णय र प्रक्रियाबारे छानबिन गर्नुपर्ने भनेको थियो । त्यस्तै जग्गा गैरकानुनी रजिस्ट्रेसन पास गरिदिएको, जग्गा दिने गरी लिज सम्झौता गरेको, सरकारको ४० प्रतिशत सेयर ९ प्रतिशतमा झारेको, भवन निर्माणमा अस्वाभाविक खर्च गरेको, छुट्टाछुट्टै लेखापरीक्षण प्रतिवेदन बनाएको, घाटा देखाई सरकारलाई नोक्सानी र आफूलाई लाभ पुर्याएका विषयमा अनुसन्धान गर्न उपसमितिले अख्तियारलाई निर्देशन दिएको थियो ।"
राजस्वका डेढ सय मुद्दा,काठमाडौं चालु आर्थिक वर्षको ११ महिनामा राजस्वसँग सम्बन्धित करिब २५ अर्ब रुपैयाँ बिगो मागदाबीसहित अदालतमा मुद्दा दायर भएको छ । जेठ मसान्तसम्म राजस्व चुहावटका ८१ वटा मुद्दा दर्ता भएको राजस्व अनुसन्धान विभागका महानिर्देशक दीर्घराज मैनालीले जानकारी दिए । २ सय ३८ जना व्यक्तिविरुद्ध मुद्दा दायर भएको छ । विभागले चुहावटमा संलग्नमाथि १८ अर्ब ३२ करोड रुपैयाँ बिगो मागेको छ । राजस्वले रौतहटका विजयकुमार साह र अनुकेशकुमार साहलाई एक अर्ब ६६ करोड रुपैयाँ बिगो मागदाबी गरी राजस्व चुहावटको मुद्दा दायर गरेको छ । उनीहरूले १ सय ५७ किलो सुन अवैध रूपमा बेचेको राजस्वको आरोप छ । राजस्व चुहावटमा संलग्नमाथि विभागले तीन वर्षसम्म कैद सजाय मागदाबी गरी अदालतमा मुद्दा दायर गर्छ । यस अवधिमा विभागले झन्डै साढे ६६ किलो सुनसमेत बरामद गरेको छ । राजस्वले हुन्डी कारोबारमा संलग्न भएको आरोपमा १ सय ४ जना व्यक्तिविरुद्ध मुद्दा चलाएको छ । उनीहरूमाथि कुल ५ अर्ब ११ करोड रुपैयाँ बिगो मागदाबी गरिएको विभागले जानकारी दिएको छ । राजस्वले गौरीशंकर गुप्तासहित चार जनालाई ६ लाख रुपैयाँ बिगो मागदाबी गरेको छ । राजस्वले ७ किलो सुन तस्करी गरेको आरोपमा रसुवाको नौकुण्ड गाउँपालिकाका शेर ग्याल्बो घलेलाई पक्राउ गरी ७ करोड ११ लाख बिगो मागदाबीसहित मुद्दा चलाएको छ । मोटरसाइकलको पार्टपुर्जा चोरी गरेको आरोपमा राजेशप्रसाद कलवार लगायतविरुद्ध झन्डै १५ करोड रुपैयाँ बिगो मागदाबी गरी मुद्दा दायर गरिएको छ ।
रोयले २ खेल गुमाउने,"म्यान्चेस्टर इंग्ल्यान्ड एन्ड वेल्स क्रिकेट बोर्डले आफ्ना ओपनिङ ब्याट्सम्यान जेसन रोय बायाँ ह्याम्स्ट्रिङको चोटका कारण विश्वकपका आगामी २ खेल खेल्न नसक्ने जानकारी दिएको छ । शुक्रबार वेस्ट इन्डिजविरुद्धको खेलमा फिल्डिङका क्रममा घाइते भएका रोयले मंगलबार ओल्ट ट्राफोटमा हुने अफगानिस्तानविरुद्धको खेल र शुक्रबार हिडिङलेमा हुने श्रीलंकाविरुद्धको खेल गुमाउनेछन् ।वेस्ट इन्डिजविरुद्धकै खेलका क्रममा ढाडको दुखाइका कारण ब्याटिङ गर्न असमर्थ भएका थिए । प्रतियोगिताकै कमजोर अफगानिस्तानविरुद्धको खेलमा उनले खेल्ने सम्भावना छ । तर निर्णय खेलअघि गरिने टिमले जनाएको छ । रोयको चोटबारे शनिबार एमआरआई गरिएको थियो र त्यसअनुसार उनले विश्वकपमा आगामी २ खेल गुमाउनेछन्, टिमका प्रवक्ताले भने ।सोमबार ओल्ड ट्राफोटमा इन्डोर नेट सेसनपछि प्रिम्याच कन्फेरेन्समा उपस्थित भएका मोर्गनले अफगानिस्तानविरुद्धको खेल खेल्ने आशय व्यक्त गरे । ढाडको दुखाइ क्रमशः कम हुँदै गइरहेको छ, मध्यक्रमका ब्याट्सम्यानले भने, मैले नेटमा शटहरू खेलिरहेको छु र भोलि (मंगलबार) अफगानिस्तानसँग खेल्ने योजनामा छु । यदि आज (सोमबार) खेल थियो भने म निश्चित रूपमा खेल्न सक्थेँ, भोलिका लागि मेरो दुखाइमा भर पर्छ ।यसै वर्षको सुरुआतमा वेस्ट इन्डिजविरुद्धको शृंखलाका क्रममा पनि रोयले ह्याम्स्ट्रिङको चोट ब्यहोरेका थिए । जारी विश्वकपको पहिलो खेलमा दक्षिण अफ्रिकाविरुद्ध अर्धशतक प्रहार गरेका रोयले बंगलादेशविरुद्धको जितमा १ सय ५३ रनको सानदर इनिङ्स खेलेका थिए । पाकिस्तानसँगको अप्रत्यारिलो हारका क्रममा भने उनले ८ रनमात्र जोड्न सके ।रोयको अनुपस्थितिमा टेस्ट कप्तान जोय रुटलाई जोनी बेरिस्टोसँगै वेस्ट इन्डिजबिरुद्ध ओपनिङको जिम्मा दिइएको थियो । उनले अविजित शतकका साथ आफ्नो जिम्मेवारी पूरा गरेका थिए । तर मोर्गनका अनुसार रोयको स्थानमा १५ सदस्यीय टिमका वैकल्पिक खेलाडी जेम्स भिन्सले इंग्ल्यान्डको ओपनिङ गर्नेछन् ।पहिलोपल्ट विश्वकप उपाधि जित्ने लक्ष्यमा रहेको इंग्ल्यान्डका लागि उच्च लयमा रहेको रोयको अनुपस्थिति नोक्सानीको कारक बन्न सक्छ । मोर्गनले भनेका छन्, मलाई विश्वास छ कि जेसनले फेरि यस प्रतियोगिता खेल्नेछन्, उनी २ खेल बाहिर छन्, त्यसैले अब हेर्नुछ कि उनको पुनरागमन कस्तो हुनेछ । निश्चित रूपमा उनी हाम्रो अहिलेसम्मको सफलतामा मुख्य हकदार हुन् । उनी करिअरकै उच्च लयमा छन् र हाम्रा लागि महत्त्वपूर्ण कुरा पनि यही हो ।"
प्लेयर्स टु वाच,रहमत साह (अफगानिस्तान)ब्याटिङ अलराउन्डर रहमत साहले अस्ट्रेलियाविरुद्धको पहिलो खेलमा ४६ रन बनाउनुबाहेक अन्य खेलमा अपेक्षित प्रदर्शन गर्न सकेका छैनन् । घरेलु टोलीविरुद्धको खेलमा अफगानिस्तानको मध्य क्रममा उनले उत्कृष्ट प्रदर्शन गर्नुपर्ने देखिन्छ । लेग स्पिनर रसिद खान यस विश्वकपमा प्रभावकारी नदेखिएका बेला बलिङतर्फ साहले लेग स्पिनको जादु देखाउन सक्नेछन् । साहले अफगानिस्तानबाट ६५ एकदिवसीय खेलेका छन् ।
कुलदीपको त्यो बल,"म्यान्चेस्टर भारतीय बलर कुलदीप यादवले विश्वकपमा पाकिस्तानका ब्याट्सम्यान बाबर आजमको विकेट लिँदा उनले बल अविश्वसनीय रूपमा घुमाउन सफल रहे । यो हरेक स्पिनरको सपना हो र आफ्नो प्रयास सफल भएकोमा उनी दंग छन् ।बायाँ हाते लेग स्पिनर (चाइनाम्यान बलर) यादवको ३२ रन खर्चेर २ विकेटको उत्कृष्ट प्रदर्शनकै सहयोगमा भारतले पाकिस्तानविरुद्ध आइतबार डकवर्थ लुइस नियमका आधारमा पाकिस्तानलाई ८९ रनले हराउन सफल रह्यो । ४८ रनको स्कोरमा खेलिरहेका अजामलाई यादवले ब्याट र प्याडको बीचबाट बल छिराएर बोल्ड गरेका थिए । उनले अजाम र फकर जमानको १ सय ४ रनको दोस्रो विकेट साझेदारी पनि तोडेका थिए । फकरले पाकिस्तानका लागि सर्वाधिक ६२ रन प्रहार गरे ।बाबरलाई आउट गर्दाको बल यस प्रतियोगितामै मेरो सबैभन्दा उत्कृष्ट थियो । यसअघि एसिया कपमा पनि मैले नै उनलाई आउट गरेको थिएँ, कुलदीपले भने, पानी परेर खेल रोकिएपछि मैले आफ्नै त्यस बललाई हेरेँ । त्यो बल वास्तवमै उल्लेख्य टर्न भइरहेको थियो र सबै स्पिनरले यस्तै बल फाल्न मन पराउँछन् । यो एउटा सपनामा सोच्ने खालको बल डेलिभरि, उत्कृष्ट टेस्ट बलिङ हो । ब्याट्सम्यानलाई गल्ती गर्न बाध्य बनाउने, उत्कृष्ट बल, उनले हाँस्दै भने । आफ्नो अर्को ओभरमा कुलदीपले बायाँ हाते फकर जमानलाई पनि फाइन लेग क्षेत्रमा क्याच आउट गराए ।विजय शंकर र हार्दिक पाण्ड्याले पनि २२ विकेट लिए । वर्षाका कारण ४० ओभरमा झारिएको खेलमा ३ सय २ रनको लक्ष्य पछ्याएको पाकिस्तानले ६ विकेट गुमाएर २ सय १२ रनमात्र जोड्न सक्यो ।बाबर र फकर दुवैले स्पिनरविरुद्ध उत्कृष्ट खेलिरहेका थिए । उनीहरूले आक्रामक ब्याटिङका साथ स्ट्राइक पनि परिवर्तन गरिरहेका थिए । त्यसैले उनीहरूको साझेदारी तोड्नु नै सबैभन्दा महत्त्वपूर्ण थियो, कुलदीपले भने, बाबरको विकेट झरेपछि अर्को ओभरमा अर्को विकेट गुम्यो । डकवर्थ लुइस नियमअनुसारको स्कोरमा उनीहरू धेरै पछि परिसकेका थिए र हरेक नयाँ ब्याट्सम्यानलाई दबाब थपिँदो थियो, हाम्रा लागि चाहिँ त्यसले फाइदा भइरहेको थियो ।टवान्टी२० फर्म्याटको इन्डियन प्रिमियर लिग (आईपीएल) मा कममजोर प्रदर्शनका कारण क्रिकेट पण्डितहरूले विश्वकपमा कुलदीपको उपस्थितिमा सन्देह गरिरहेका थिए । तर, २४ वर्षीय यी स्पिनरले दक्षिण अफ्रिकाविरुद्ध १४६ र पाकिस्तानविरुद्ध निर्णायक प्रदर्शन गरे । हरेकले मेरो लयको बारेमा कुरा गरिरहेका छन् । मलाई लाग्दैन कि मैले आफ्नो लय गुमाइरहेको छु । मैले विकेट लिन सकिन भने लयको कुरा गर्नु ठीकै होला तर पछिल्लो २ खेलमा मैले उत्कृष्ट बलिङ गरिरहेको छु, कुलदीपले भने, अस्ट्रेलियाविरुद्धको खेलमा उनीहरू मेरो बलमा संघर्ष गरिरहेका थिए र जुनसुकै स्पिनरका लागि पनि यस्तो हुनु ठूलो सफलता हो ।भारतका उपकप्तान रोहित शर्माले १ सय १३ बलमा १ सय ४० रनको इनिङ्स खेलेपछि भारतले ५० ओभरमा ३ सय ३६ रनको स्कोर खडा गरेको थियो । शर्माले पाकिस्तानको इनिङ्समा कुलदीपकै निर्णायक प्रदर्शन भन्दै उनको तारिफ गरे । उनी हाम्रो टिमको खेल जिताउने बलर हुन् र आजै पनि तपाईंले हेर्नुभयो भने उनले कठिन समयमा महत्त्वपूर्ण विकेट लिएका छन्, शर्माले भने, दुवै ब्याट्सम्यान सेट भइसकेका थिए । निश्चित रूपमा प्रतियोगितामा कुलदीपको सुरुआत त्यस्तो भएन जस्तो उनले सोचेका थिए । समूह चरणका बाँकी खेलहरूका लागि उनको आत्मविश्वास माथि आएको छ । सन् २०१७ मा डेब्यु गरेयता कुलदीपले भारतका लागि ४७ एकदिवसीय खेलमा ९० विकेट लिइसकेका छन् ।"
उरुग्वेको सजिलो जित,"बेलो होरिजोन्टे लुइस स्वारेज र एडिसन कभानीले गोल गरेपछि उरुग्वेले कोपा अमेरिकाको समूह सी को पहिलो खेलमा आइतबार १० खेलाडीमा सीमित इक्वेडरलाई सजिलै ४० ले हराएको छ । निकोलस लोडेइरोले छैटौं मिनेटमा गोलको खाता खोले । त्यसैक्रममा जेसो क्वन्टेरो कार्ड खाँदै मैदान छाड्न बाध्य रहे । एक खेलाडी बढी भएको फाइदा लिँदै उरुग्वेले खेलमा पूर्णतः हाबी रह्यो । पहिलो हाफ अगाडि नै कभानी र स्वारेजले गोल थपे । खेल सकिन १२ मिनेट अगाडि आरटुरो मिनाले आत्मघाती गोल गरे । पहिलो हाफमा हामीले केही राम्रा मौका सिर्जना गर्न सक्यौं र त्यसको फाइदा पनि लियौं । यसै कारणले खेल पनि हाम्रो नियन्त्रणमा रह्यो । प्रतियोगितामा हाम्रा लागि यो सुखद सुरुआत हो, कभानीले भने । चौथो कोपा अमेरिकामा सहभागी भइरहेका कभानीको यो प्रतियोगितामै पहिलो गोल हो । उनले इक्वेडर निकै कडा प्रतिद्वन्द्वी रहेको र उसमाथि प्राप्त जितले टिमलाई धेरै आत्मविश्वास दिएको दाबी गरे ।यो जितले डिफेन्डिङ च्याम्पियन चिली सम्मिलित समूहमा उरुग्वेलाई धेरै राहत पनि प्राप्त भएको छ । इक्वडेरका कोलम्बियाली प्रशिक्षक हर्ननन डारियो गोमेजले आफ्नो टिम अभाग्यशाली रहेको आशय पोखे । उनले भने, स्कोर हाम्रो पक्षमा नरहे पनि हाम्रो टिम त्यति धेरै खराब पनि होइन । पहिलो हाफमा हामीले राम्रो खेल्न सकेनौं र त्यसकै नतिजा हामी पराजित पनि रह्यौं । दोस्रो हाफमा इक्वेडरले शारीरिक बलले खेलिने खेलमा बढी जोड दिएको थियो ।कतारको बराबरीबोउलेमा खोउखीले खेल सकिन १३ मिनेट अगाडि गरेको गोलको मदतले एसियाली च्याम्पियन कतारले कोपा अमेरिकामा आइतबार दुई गोलले पछाडि रहेको स्थिति उल्टाएर पाराग्वेलाई २२ को बराबरीमा रोकेको छ । रियो डे जेनेरियोमा भएको खेलमा पाराग्वेले सुरुमा ओस्कार कारडोजोले पेनाल्टीबाट गरेको गोल मदतले अग्रता लिएको थियो । त्यसयता डरलिस जोन्लाजेले सुन्दर गोल गर्दै आफ्नो टिमलाई दुई गोलको अग्रता दिलाए ।समूह बीमा प्राप्त एक अंकमा खुसी हुँदै कतारका स्पेनी प्रशिक्षक फेलिक्स सान्चेजले भने, हाम्रा लागि यो सम्मानजनक स्कोर हो । उनले आआफ्ना खेलाडीको प्रशंसा गर्दै उनीहरू टिममा रहेको मजबुतता देखाएको दाबी गरे । यस समूहको दोस्रो खेलपछि कोलम्बिया तीन अंकमा शीर्ष स्थानमा छ भने त्यसयता पाहुना टिम कतार र पाराग्वे छन् । एक चरणको खेल समाप्तिमा लियोनल मेसीको अर्जेन्टिना चार टिममध्ये पुछारमा रहेको छ ।"
चन्द्रपुरको ३ गोल,काठमाडौं उपमेयर कप अन्तरनगरपालिका महिला फुटबल प्रतियोगितामा काठमाडौं महानगरपालिकाको टिम रौतहटको चन्द्रपुर नगरपालिकाको टिमसँग ३० गोलअन्तरले पराजित भएको छ । हलचोक मैदानमा सोमबार भएको खेलमा समूह सीअन्तर्गत काठमाडौंविरुद्ध चन्द्रपुरको जितमा तीनै गोल पहिलो हाफमा सम्भव भएका थिए । १५ औं मिनेटमा रजनी थोकरले अग्रता दिलाएकी थिइन् । ३६ औं मिनेटमा रश्मीकुमारी घिसिङ र पहिलो हाफको इन्ज्युरी समयमा सलोनी रानामगरले गोल गरेका थिए । दोस्रो हाफमा खेलमा फर्कने काठमाडौंको प्रयास सफल भए । यही समूहअन्तर्गत सिन्धुपाल्चोकको बाह्रबिसे नगरपालिकाले दोलखाको भीमेश्वर नगरपालिकालाई ३१ गोलअन्तरले पराजित गरेको छ । भीमेश्वरकी सन्तोषी बुढाथोकीको आत्मघाती गोलमा बाह्रबीसेले खेलको सातौं मिनेटमै अग्रता लिएको थियो । पहिलो हाफको इन्ज्युरी समयमा विमला सुनुवारले गोल गरी खेल बराबरीमा ल्याइन् । दोस्रो हाफमा बाह्रबिसेले २ गोल थप्न सक्यो । ५३ औं मिनेटमा रजनी श्रेष्ठ र ७६ औं मिनेटमा सम्झना लावतीले गोल गरेकी थिइन् । समूह ए अन्तर्गत बर्दियाको बाँसगढी नगरपालिका र स्याङ्जाको वालिङ नगरपालिकाको टोली बीचको खेल गोलरहित बराबरीमा रोकिएको छ । आइतबार सप्तरीको शम्भुनाथ नगरपालिकाविरुद्ध १९० को फराकिलो अन्तरमा जित हासिल गरेको बाँसगढीलाई सोमबार वालिङले कडा चुनौती दिएको थियो ।
साम्बाको चर्चा,"नेपाली महिला फुटबलले पाएको अब्बल दर्जाकी खेलाडी हुन् सावित्रा भण्डारी । ब्राजिली फुटबलको प्रशंसक भएकाले उनले आफूलाई साम्बा भन्न रुचाउँछिन् । साम्बा चर्चित खेलाडीमात्रै होइनन्, सफल र क्षमतावान खेलाडी हुन् भन्ने प्रमाण उनले पछिल्ला प्रदर्शनहरूबाट प्रस्ट्याइसकेकी छन् ।घरेलु फुटबलमा एपीएफबाट खेल्दा होस अथवा नेपालको राष्ट्रिय टिमबाटै, खेलाडीको एक हुलबाट उनी ठ्याक्कै फरक देखिन्छिन्, अरूभन्दा तीव्र, चुस्त र स्तरीय । यसैमा टिकेर उनी वर्ष २०७५ मा लगातार चर्चामा पनि रहिन् । चर्चा त कतिसम्म भने उनको जत्तिको लोकप्रियता त अहिलेको पुरुष खेलाडीले पनि विरलै मात्र पाएका छन् होला । यस्तोमा उनी पल्सर स्पोर्ट्स अवार्डको पिपुल्स च्वाइस अवार्डको मनोनयनमा परेकी छन् । मतका आधारमा छिनोफानो हुने यो विधामा उनीसँगै पाँच प्रत्याशी छन् । सामाजिक सञ्जाल फेसबुक र एसएमएसको मार्फत आएको मतसँगै राष्ट्रिय खेल संघका मुख्य प्रशिक्षक र आयोजक मञ्चका सदस्यले दिएको मतले विजेताको निर्णय हुनेछ । यो अवार्डका लागि निकै बलिया प्रत्याशी हुन् उनी । लगभग पाँच वर्ष अगाडिसम्म उनी गुमनाम जस्तै थिइन् । लमजुङको पाच्चोक स्कुलको मैदानमै सीमित उनको प्रतिभा त्यति बेला फल्ने र फुल्ने अवसर पायो, जति बेला उनी नेपाल एपीएफ क्लबसँग आबद्ध भइन् । लमजुङ छँदाका दिन सम्झना अहिले त्यो सबै कथाजस्तो हुन सक्छ, अरू महिला खेलाडी नै नभएको, पुरुष खेलाडीसँग खेल्न बाध्य, आदि आदि । वर्ष २०७५ मा सावित्राकै गतिलो योगदानका कारण नेपाल भारतमा भएको हिरो गोल्डकपको फाइनलसम्म पुग्यो । त्यसै क्रममा नेपालले पहिलोपल्ट भारतलाई हरायो । विराटनगरमा भएको वुमेन्स साफ च्याम्पियनसिपमा नेपाल फेरि एकपल्ट फाइनलमा भारतसँग पराजित रह्यो, तर उनी सर्वाधिक गोल गर्ने खेलाडी सूचीको शीर्ष स्थानमै छिन् । एपीएफले नै वर्ष २०७५ मा लिग जित्दा उनी सर्वाधिक गोलकर्ता मात्र भइनन्, उत्कृष्ट खेलाडी पनि रहिन् । नेपालले पहिलोपल्ट ओलम्पिक छनोटको दोस्रो चरण तय गर्दा पनि सावित्राको भूमिका कम थिएन ।"
क्रिकेटमा जम्दै सप्तरी,"राजविराज  कुनै बेला नेपाली राष्ट्रिय क्रिकेट टोलीका महत्त्वपूर्ण खेलाडीहरू सप्तरीका हुन्थे । पछिल्लो केही वर्ष त्यो क्रम न्यून भयो । फेरि एकपटक सप्तरी जिल्लामा क्रिकेट प्रतियोगिताहरूका कारण नयाँ खेलाडी उत्पादनको आस बढेको छ । पछिल्लो ६ महिनामा क्रिकेट संघसँगको समन्वयमा मात्र विभिन्न स्तरीय प्रतियोगिताहरू भएका छन् । स्थानीय क्लब र संघसंस्थाको आयोजनामा अन्य धेरै प्रतियोगिताहरू भएका छन् । महबुब आलमजस्ता कीर्तिमानी खेलाडीसहित दीपेन्द्र चौधरी, सन्दीप श्रेष्ठ लगायतका एक समय राष्ट्रिय टोलीका महत्त्वपूर्ण हिस्सा सप्तरीकै हुन् । सप्तरीबाटै शैलेन्द्र खडका, पवन दास, राजन खडगी, रोहन विक, प्रशान्त सिंह, अमित यादव लगायतका थुप्रै खेलाडी राष्ट्रियस्तरमा आफ्नो कौशल देखाइसकेका छन् । क्रिकेटको उर्वर भूमि मानिएको सप्तरीमा पछिल्लो १० वर्ष निक्कै कमजोर रह्यो । लगानीको अभावमा स्तरीय प्रतियोगिता हुन नसक्नुका कारण सप्तरीबाट खेलाडी उत्पादनको क्रम रोकिन नै पुग्यो । यसका साथै स्तरीय खेलमैदानको अभाव पनि क्रिकेट खेलाडीहरूका लागि प्रतिकूल स्थिति बन्नुको कारण बन्यो । पछिल्लो समय स्थानीय सरकारले क्रिकेटको विकासमा लगानी गर्न सुरु गरेपछि जिल्लामा फेरि एक पटक क्रिकेटप्रतिको जागरण सुरु भएको छ । राजविराज नगरपालिका तथा अन्य विभिन्न स्थानीय तहको सहयोगमा सोमबारदेखि सप्तरीको राजविराजस्थित पविमाविको मैदानमा दोसो मेयर कप सप्तरी प्रिमियर लिग क्रिकेट सुरु भएको छ । महबुब, मन्जित श्रेष्ठ लगायतका कयौं राष्ट्रिय र अन्तर्राष्ट्रिय एवं जिल्ला स्तरीय क्रिकेट खेलाडीहरू अक्सनबाट छनोट भई विभिन्न स्थानीय टोलीबाट मैदानमा उत्रिएका छन् । प्रतियोगिताको राजविराज नगरपालिकाका मेयर शम्भुप्रसाद यादवले उद्घाटन गरे । पविमाविकै खेल मैदानमा शनिबार मात्र अन्तरविद्यालय स्तरीय क्रिकेट प्रतियोगिता सम्पन्न भएको थियो । उक्त प्रतियोगिताको उपाधि राजविराजस्थित दुर्गा सेकेन्ड्री स्कुलले हात पारेको थियो । पुसमा तिलाठी कोइलाडी गाउँपालिकाका हरेक वडामा वडास्तरीय क्रिकेट प्रतियोगिताहरू भएको थियो भने माघमा तिलाडी कोइलाडी गाउँपालिकाको सहयोगमा गजेन्द्रनारायण सिंह स्मृति जिल्लास्तरीय क्रिकेट प्रतियोगिता भएको थियो । यसका अतिरिक्त प्रदेश नम्बर २ स्तरीय छनोट प्रतियोगिता पनि राजविराजमा केही दिनअघि सम्पन्न भएको थियो । जसमा प्रदेशका आठवटै जिल्लाले सहभागिता जनाएको थियो । यस्तै राजविराजमै पनि वडा नम्बर ५ को आयोजनामा वडा स्तरीय र डाकनेश्वरी नगरपालिकामा नगरस्तरीय क्रिकेट प्रतियोगिताहरू सम्पन्न भएका छन् । यसका अतिरिक्त विभिन्न संघसंस्था र क्लबहरूको आयोजनामा पनि जिल्लाका विभिन्न स्थानमा क्रिकेट प्रतियोगिताहरू पछिल्लो ६ महिनामा भएका छन् । क्रिकेटमा सप्तरीको गौरवपूर्ण इतिहास र आसलाग्दो वर्तमानसँगै उज्ज्वल भविष्य भए पनि मैदानको अभावमा जिल्लामा खेल फस्टाउन नसकेको जिल्ला क्रिकेट संघ सप्तरीका सचिव चन्दनकुमार यादवको भनाइ छ । संघका सप्तरी अध्यक्ष आयुष श्रेष्ठले केही समययता निराशाझैं भएको सप्तरीमा पछिल्लो समय स्थानीय सरकारहरूले लगानी गर्न थालेपछि क्रिकेट खेलका गतिविधि बढ्नुका साथै नयाँ खेलाडी उत्पादनमा समेत सहयोग पुगेको बताए । उनले पनि खेल मैदानको अभावमा समस्या भइरहेको दुखेसो पोखे । राजविराजमा रहेको राजरंगशाला खेल्नका लागि उपयुक्त अवस्थामा नरहेको तथा अन्य खेल मैदानहरूको अवस्था पनि उस्तै रहेकाले स्तरीय प्रतियोगिता र खेलाडीहरूलाई नियमित अभ्यासका लागि समस्या हुने गरेको अध्यक्ष श्रेष्ठले बताए । तिलाठी कोइलाडी गाउँपालिकाका अध्यक्ष सतिशकुमार सिंहले क्रिकेट सँगै अन्य खेलको विकासका लागि गाउँपालिकाबाट आवश्यक बजेट विनियोजन गरिरहेको बताए । मानव जीवनमा खेलकुदको पनि महत्त्वपूर्ण स्थान छ, अध्यक्ष सिंहले भने, कुलतमा लागेका युवाहरूलाई पनि खेलका माध्यमबाट सामान्य जीवनमा फर्काउन सक्ने भएकाले खेलकुद क्षेत्रको विकासलाई हामीले उच्च प्राथमिकतामा राखेका छौं ।"
अन्तर्राष्ट्रियस्तरको रंगशाला बन्ने,"राजविराज नगरपालिकाले राजविराजस्थित पविमाविको खेल मैदानलाई अन्तर्राष्ट्रियस्तरको क्रिकेट खेलमैदानका रूपमा निर्माण गर्ने गरी सम्भाव्यता अध्ययन सुरु गरेको छ । खेलमैदानको चौतर्फी अतिक्रमित जग्गालाई फुकाएर अन्तर्राष्ट्रियस्तरको क्रिकेट मैदान निर्माणका बारेमा हामीले सम्भाव्यता अध्ययन गरिरहेका छौं, राजविराज नगरपालिकाका मेयर शम्भुप्रसाद यादवले भने, जग्गाको व्यवस्थापन मिलाइसकेपछि डीपीआर निर्माण गरेर प्रदेश र केन्द्र सरकार तथा विभिन्न संघ संस्थाको सहयोगमा अन्तर्राष्ट्रिय खेलमैदान निर्माणको कार्यलाई अगाडि बढाउन प्रतिबद्ध छौं ।"
हिमशिखरलाई उपाधि,"स्याङ्जा फेदीखोला गाउँपालिकाद्वारा आयोजित दोस्रो अध्यक्ष कप सेभेन ए साइड फुटबलको उपाधि हिमशिखर युवा क्लबले हात पारेको छ । वडा १ को माछापुच्छ्रे युवा क्लब र २ को हिमशिखरबीच सोमबार भएको फाइनलमा सडेन डेथमा नतिजा निकाल्दै हिमशिखरले उपाधि जित्न सफल भएको हो । प्रतियोगितामा गाउँपालिकाभित्रका १४ टिमको सहभागिता थियो । विजेता हिमशिखरले रनिङ ट्रफी, विजेता ट्रफी, प्रमाणपत्र र नगद ३० हजार हात पारेको छ । यसैगरी उपविजेता माछापुच्छ्रेले ट्रफी, मेडल, प्रमाणपत्र र नगद २० हजार रुपैयाँ पाएको छ । उत्कृष्ट खेलाडी माछापुच्छ्रेका सुनील गुरुङ, बेस्ट गोलकिपर र हाइएस्ट स्कोरर हिमशिखरका प्रकाश परियार र अजय कार्कीले पाए ।"
आयोजक त्रियोगलाई स्वर्ण,काठमाडौं  आयोजक त्रियोग स्कुलले त्रियोग अन्तरस्कुल टेबल टेनिस प्रतियोगिताको छात्रा टिम इभेन्ट्समा स्वर्ण जितेको छ । सोमबार भएको फाइनलमा ग्रिनफिल्डलाई ३० ले पराजित गर्दै स्वर्ण जितेको हो । हवाइटफिल्ड र अरुणी सेकेन्डरी स्कुल संयुक्त रूपमा तेस्रो भए । ओलम्पिक डे २०१९ का अवसरमा आयोजना गरिएको प्रतियोगिताको कक्षा ५६ छात्रातर्फको प्रतिस्पर्धामा ग्रिनल्यान्ड नेसनल स्कुलकी जस्मिन केसीले स्वर्ण जितिन् । यस्तै छात्रको सोही विधातर्फ फाइनलमा सिद्धार्थ वनस्थली स्कुलका उज्वल मानन्धरले अरुणी सेकेन्डरीका सुशील न्यौपानेलाई ३० सेटमा पराजित गरे ।
