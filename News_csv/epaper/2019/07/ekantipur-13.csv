शीर्षक,विवरण
"पहाडमा पहिरो, तराईमा डुबान","काठमाडौं  लगातारको वर्षापछि आएको बाढी र पहिरोमा परी देशभर २२ जनाको मृत्यु भएको छ भने ५ जना बेपत्ता छन् । शुक्रबार बेलुकीसम्ममा खोटाङ र काठमाडौंमा ३३, काभ्रे, भोजपुर र धादिङमा २२, झापा, सिन्धुली, रामेछाप, ओखलढुंगा, ललितपुर, मकवानपुर, रुकुम पश्चिम, महोत्तरी, बारा र पर्सामा ११ जनाको मृत्यु भएको हो । बाढी र पहिरोबाट २० जिल्ला प्रभावित भएका छन् । काठमाडौं र त्यसपूर्वको भूभागमा बढी प्रभाव परेको छ । राजधानी उपत्यकाका अधिकांश ठाउँ, पूर्वी र मध्य तराईका धेरैजसो जिल्ला डुबानमा परेका छन् भने बाढी र पहिरोले दर्जनौं ठाउँमा यातायात अवरुद्ध भएको छ । राजधानी जोड्ने राजमार्गमा पहिरो जाँदा सवारी साधन रोकिएका छन् । काठमाडौंबाट बाहिरिएका र भित्रिने सवारी साधन जाममा फसेका छन् । हजारौं यात्रु बिचल्लीमा परेका छन् । डुबानका कारण तराईका जिल्लामा खानेपानीको समस्या हुन थालेको गृह मन्त्रालयले जनाएको छ । अविरल पानी परिरहँदा नदी र खोला किनारका बासिन्दामा त्रास फैलिएको छ । नदी र खोलाहरूमा बहाव बढ्दै गइरहेको छ । बाढीपहिरो र डुबानबाट मोरङका ४ सय परिवारका १ हजार जना र बाराका ३५ परिवारका १ सय ७५ जना विस्थापित भई घरबाट अन्यत्र शरण लिन बाध्य भएका छन् । मुलुकभरबाट बाढीपहिरोमा परेका १ सय ५३ जनाको उद्धार गरिएको गृहले जनाएको छ ।जल तथा मौसम विज्ञान विभागले आइतबारसम्म पानी परिरहने जनाएको छ । विभागले वर्षाबाट नदी र खोलाको बहाव निरन्तर बढ्ने र बाढीपहिरोको खतरा भएकाले सतर्क रहन सर्वसाधारणलाई अपिल गरेको छ । गृह मन्त्रालयले जल तथा मौसम विज्ञान विभागको हवाला दिँदै आइतबारसम्म वर्षा जारी रहने भएकाले नदी र खोला छेउका बस्ती भएका बासिन्दालाई सुरक्षित स्थानमा बस्न आग्रह गरेको छ । २४ घण्टामा सबैभन्दा बढी सिमरामा ३११ मिलिमिटर वर्षा भएको छ । काठमाडौंमा ११५, ओखलढुंगामा १०१, धनकुटामा ७५५ र भैरहवामा ४३ मिलिमिटर पानी परेको छ । खोटाङको खोटेहाङ गाउँपालिका२ मा पहिरो खस्दा विष्णु राईको घर भत्केर श्रीमती रेखा राई तथा छोराहरू ४ वर्षीय रोमन र ७ महिने रोहन राईको मृत्यु भएको छ । झिसमिसेमै झरेको पहिरोले घरसहित चारैजनालाई बगाएको थियो । विष्णुलाई घाइते अवस्थामा आफन्त र गाउँलेले उद्धार गरेका थिए । काठमाडौंको कागेश्वरी मनोहरा नगरपालिका६, मूलपानीको बाबाचोकमा अस्थायी टहरामा बस्दै आएका ३५ वर्षीया शर्मिला यादव, ३० वर्षीया नितु यादव र १० वर्षीय कुन्दन यादवको मृत्यु भएको छ । अस्थायी टहरामा बस्दै आएका उनीहरूलाई सँगैको बलराम खतिवडाको पक्की घरको प्रोटेक्सन वाल भत्किएर पुरेको प्रहरीले जनाएको छ । शर्मिला र कुन्दन आमा छोरा हुन् । बारा, देवताल गाउँपालिकाकी शर्मिलाको परिवार डेढ वर्षदेखि मूलपानी बस्दै आएको थियो । शर्मिलाका पति र देवर मिलेर बाबाचोकमा जग्गा भाडामा लिई ६ महिनाअघि टहरो बनाएर बसेका थिए । घटना हुँदा टहरामा शर्मिला, देउरानी निलु र छोरा कुन्दन मात्र थिए ।त्यसैगरी भोजपुरको रामप्रसाद राई गाउँपालिका७ मा पानीको भल पसेर घरको पर्खाल भत्किँदा च्यापिएर ६६ वर्षीय जगतबहादुर राईको मृत्यु भएको छ । पिँढीमा सुतिरहेका बेला उनी च्यापिएको प्रहरीले जनाएको छ । भोजपुरकै टेम्केमैयु गाउँपालिका९ मा पहिरोमा परी १४ वर्षीय जनक विकको मृत्यु भएको छ । काभ्रेको बनेपा ३, चुनातालमा भूकम्पले चर्किएको घर पहिरोले बगाउँदा २ जनाको ज्यान गएको छ । बारीको पाटो बगेर घर पुर्दा रामप्रसाद दंगालकी श्रीमती ५५ वर्षीया गोमा र ७ वर्षीया नातिनी सुहाबीको मृत्यु भएको काभ्रे प्रहरी प्रमुख एसपी जयराज सापकोटाले जानकारी दिए । उनकी बुहारी ३० वर्षीया सुशीला र नातिनी ३ महिनाकी अनुष्का घाइते छन् । उनीहरूको शिर मेमोरियल अस्पतालमा उपचार भइरहेको छ । धादिङको गजुरी४, बालुवाडाँडामा स्थानीय कृष्णबहादुर तामाङको घर भत्कँदा ८ वर्षीया अस्मिता तामाङको मृत्यु भएको छ भने १२ वर्षीय जयराम तामाङ घाइते भएका छन् । जिल्ला प्रहरी प्रमुख राजकुमार बैदवारका अनुसार जयरामको स्थानीय मेडिकल हलमा उपचार भइरहेको छ । त्यसैगरी आग्रा खोलाको सहायक थाक्रे३ स्थित निगाले खोलाले बगाएर स्थानीय गोकुल गिरीको मृत्यु भएको छ । ४५ वर्षीय गिरी खेत रोपेर अपराह्न ४ बजेतिर घर फर्कंदै थिए । साथी बद्री भुजेलसँगै खोला तर्ने क्रममा गिरीलाई बगाएको हो । भुजेललाई समेत बगाए पनि उनी बाहिर निस्कन सकेको प्रहरीले जनाएको छ । झापाको कमल गाउँपालिका र शिवसताक्षी नगरपालिकाको सिमाना भएर बग्ने कमल खोलाको बाढीले बगाएर इलाम चुलाचुली गाउँपालिका १ का ५० वर्षीय अञ्चल लावतीको मृत्यु भएको छ । बिहान १० बजे घरबाट हिँडेका लावतीको शव बाढीले बगाएर ल्याएको अवस्थामा साँझ फेला परेको छ ।ललितपुरको वाग्मती गाउँपालिका२, बगुवामा पञ्चलाल जिम्बाको घर पहिरोमा पर्दा ११ वर्षीय शरद जिम्बाको मृत्यु भएको छ । प्रहरीका अनुसार करिब ११ बजे खसेको पहिरोले जिम्बालाई पुरेको हो । पर्साको सिग्याही खोलाले बगाउँदा पर्सागढी नगरपालिका१ का मेघराज पटेलका छोरा १० वर्षीय निखिल पटेलको शुक्रबार मृत्यु भएको छ । जिल्ला प्रहरी कार्यालयका प्रवक्ता डीएसपी अनन्तराम शर्माका अनुसार सिग्याही खोलामा बगेर आएको दाउरा छान्ने क्रममा उनलाई खोलाले बगाएको थियो । स्थानीयले उद्धार गरी उपचारका लागि वीरगन्जस्थित गण्डक अस्पतालमा पुर्याएकोमा उनलाई मृत घोषित गरिएको थियो । बाराको परवानीपुर१ मा शुक्रबार साँझ नालामा डुबेर स्थानीय अरविन्द यादवका १८ महिने छोरा बिक्कीको मृत्यु भएको छ । बर्खाको पानी भरिएको नालामा डुबेका उनलाई गम्भीर अवस्थामा उपचारका लागि वीरगन्ज लैजाँदै गर्दा बाटोमै मृत्यु भएको जिल्ला प्रहरी कार्यालयका डीएसपी रञ्जितसिंह राठौरले जानकारी दिए । रुकुम पश्चिमको आठबिसकोट५ जलिगाडमा पहिरोसँगै खसेको ढुंगाले लागेर कौशिला बस्नेतको मृत्यु भएको छ । शुक्रबार बिहान घरबाट रिम्का जाँदै गरेकी १६ वर्षीया बस्नेतको घटनास्थलमै मृत्यु भएको वडाध्यक्ष प्रजित कामीले जानकारी दिए । उनका अनुसार बस्नेत फारुला भीरमा पहिरोमा परेकी थिइन् । बस्नेत सोही वडाको मिग्रीस्थित सरस्वती माविमा कक्षा ८ मा अध्ययनरत थिइन् । रामेछापमा अविरल वर्षाले गोठ भत्कँदा रामपुरमा शुक्रबार बिहान ७० वर्षीया पदमकुमारी सुनुवारको मृत्यु भएको छ । ४५ वर्षीया असली सुनुवार घाइते भएको जिल्ला प्रहरी कार्यालय रामेछापका प्रहरी निरीक्षक शेख अदालतले जनाएका छन् । त्यसैगरी सिन्धुलीको फिक्कल गाउँपालिका१ झुल्केमा शुक्रबार पहिरोमा परी ३५ वर्षीया हेमकुमारी सुनुवारको मृत्यु भएको छ । गोठमा काम गरिरहँदा पहिरो खसेपछि गम्भीर घाइते भएकी उनको स्थानीय स्वास्थ्य चौकीमा उपचारका क्रममा मृत्यु भएको प्रहरी उपरीक्षक चक्रबहादुर सिंले जानकारी दिए । पहिरोमा गोठसँगै तीनवटा गाई र केही बाख्रासमेत पुरिएका छन् । महोत्तरीको बलवा नगरपालिका३, बदियाका ७० वर्षीय हमिद मियाँको मृत्यु भएको प्रहरीले जनाएको छ । घाँस काट्न गएका उनलाई भेलले बगाएको हो । प्रहरीका अनुसार मकवानपुरको थाहा नगरपालिका४ की सन्तमाया बलामीको खोला तर्ने क्रममा मृत्यु भएको छ भने ओखलढुंगाको सुनकोसी गाउँपालिका४ का ५५ वर्षीय कुमार राईको खोलाले बगाएर ज्यान गएको छ । रौतहटको गढीमाई नगरपालिका२ स्थित धरमपुरकी ४५ वर्षीया आनन्दीदेवी दाउरा टिप्ने क्रममा वाग्मती नदीले बगाएर बेपत्ता भएको प्रहरीले जनाएको छ । नदी छेउको ढिस्कोमा बसेर दाउरा टिप्ने क्रममा उनी खोलामा झरेकी थिइन् ।काठमाडौंको कुलेश्वरमा मनमती खोलाले बगाएर ल्याएको सिलिन्डर निकाल्न जाने क्रममा बाढीले बगाउँदा ३० वर्षीय विनोद चौधरी बेपत्ता भएका छन् । उनको खोजी भइरहेको प्रहरीले जनाएको छ । पाँचथरको मिक्लाजुङ गाउँपालिका४ मा खोलाले बगाएर ९ वर्षीय दिवन राई बेपत्ता भएका छन् ।दाजुसँग विद्यालय जाँदै गर्दा नुवाखोला तर्ने क्रममा बगेर उनी बेपत्ता भएका हुन् । मोरङको रंगेलीमा गेउरिया खोलाले बगाएर ३० वर्षीय एक युवक बेपत्ता भएका छन् । झापामा हडिया खोलाले बगाउँदा मेचीनगर नगरपालिका१४ का ४५ वर्षीय सुफल हस्दा बेपत्ता छन् । भद्रपुर९ प्रणामीनगरमा खोला तर्ने क्रममा उनलाई बाढीले बगाएका उनको खोजी भइरहेको डीएसपी महेन्द्र श्रेष्ठले बताए । यसैगरी सुनसरीको इटहरी उपमहानगरपालिका५ मा खोलाले बगाएर बिहीबार एकजना बेपत्ता भएका छन् । उदयपुर घर भई स्थानीय एक ग्रील उद्योगमा कार्यरत ३५ वर्षीय सागर थापालार्ई सुकुमारी खोलाले बगाएको हो । स्थानीयका अनुसार खोलामा बाढी बढेपछि उनी माछा मार्न गएका थिए ।सेना, प्रहरी र सशस्त्र प्रहरीले देशैभरि उद्धार तथा व्यवस्थापनमा केन्द्रित भएका छन् । नेपाल प्रहरीका निमित्त प्रवक्ता एसपी रमेश थापाले संघीय प्रहरीअन्तर्गतका सबै इकाई र दंगा नियन्त्रण टोली उद्धार तथा व्यवस्थापनमा परिचालित भएको बताए । राजधानीमा मात्रै करिब १२ हजार सुरक्षाकर्मी परिचालित छन् । उद्धारका निम्ति केही जिल्लामा हेलिकप्टर स्ट्यान्डबाई राखिएको छ, उनले भने, गृह मन्त्रालय, सेना र सशस्त्र प्रहरीसँग मिलेर प्रभावित क्षेत्रमा उद्धारको काम भइरहेको छ । सशस्त्र प्रहरीले देशका प्रदेश एक, दई, तीन र चारमा अविरल वर्षाको प्रभाव परेको निष्कर्ष निकाल्दै सबै प्रदेशमा उद्धार र व्यवस्थापनमा सशस्त्र प्रहरी परिचालित गरेको छ । सशस्त्र प्रहरीका डीआईजी सुरजकुमार श्रेष्ठले उपत्यका बाहिरका अलावा काठमाडौंका सबै युनिटबाट सशस्त्र प्रहरी परिचालित भएको बताए ।अविरल वर्षाले जलमग्न काठमाडौंको कलंकी क्षेत्रमा शुक्रबार बालिकालाई बोकेर उद्धार गरिँदै (बायाँ) । अत्यधिक वर्षाले उपत्यकाको नदी आसपास र निकास नभएका क्षेत्र डुबानमा परेका छन् । राजधानीमै पहिरोमा परी ४ जनाले ज्यान गुमाएका छन् । दायाँ माथिल्लो तस्बिरमा काभ्रेको बनेपा३ चुनातालमा पहिरोले पुरिएको रामप्रसाद दंगालको घर, जहाँ घटनास्थलमै २ जनाको मृत्यु भएको छ । अर्को तस्बिरमा डुबानमा परेको जनकपुर अस्पताल परिसर । तराईका अधिकांश क्षेत्र पनि जलमग्न छन् ।उदयपुर र सिन्धुलीको सीमानामा पर्ने बादुरा र सिन्धुलीको सोखु खोलामा आएको बाढीपछि घुर्मीमा रोकिएका गाडी । तस्बिर : कान्तिपुर"
व्यवसायी र बैंकर छुट्ट्याइन्छ : गभर्नर,"काठमाडौं  आगामी मौद्रिक नीतिमार्फत राष्ट्र बैंकले बैंकर र व्यवसायी छुट्ट्याउने नीति लिने भएको छ । एउटै व्यक्तिले बैंक र व्यवसाय दुवै सञ्चालन गर्दा स्वार्थ बाझिने भएकाले वित्तीय क्षेत्रमा समस्या आएको निष्कर्षका आधारमा यस्तो नीति ल्याउन लागिएको राष्ट्र बैंकका गभर्नर चिरञ्जीवी नेपालले बताए । कान्तिपुर दैनिकले शुक्रबार राजधानीमा गरेको मौद्रिक नीति विशेष अन्तर्क्रिया मा उनले भने, बैंकर र व्यवसायी छुट्ट्याउने व्यवस्थाको तयारी भएको छ । एउटै व्यक्ति बैंकर र व्यवसायी हुँदा स्वार्थ बाझियो । एउटै व्यक्तिले बैंक र व्यवसाय दुवै सञ्चालन गरेकै कारण नेपाली वित्तीय क्षेत्रमा सुशासन बिग्रिँदै गएको बैंक अफ काठमान्डूका प्रमुख कार्यकारी अधिकृत शोभनदेव पन्तले बताए । बैंकिङ क्षेत्रमा संस्थागत सुशासन बिग्रिनुको मूल जड नै यही हो, उनले भने । भारतलगायत राष्ट्रमा एकै व्यक्तिले बैंक र व्यवसाय चलाउन नपाउने व्यवस्था रहेको उद्धृत गर्दै उनले प्रश्न गरे, सबै कुरा भारतबाट सिक्न हुने, यो कुराचाहिँ किन सिक्न नहुने ? यसअघि हालका अर्थमन्त्री युवराज खतिवडा गभर्नर हुँदा व्यवसायी बैंकर हुन नपाउने व्यवस्थाका लागि राष्ट्र बैंकले प्रयास गरे पनि कानुनी मान्यता पाउन सकेको थिएन । अहिले फेरि त्यस्तै व्यवस्था ल्याउन लागिएको गभर्नरले बताएका हुन् । बैंक तथा वित्तीय संस्थासम्बन्धी ऐन (बाफिया) संशोधनका क्रममा राष्ट्र बैंकले उद्योग व्यवसायमा निश्चित प्रतिशतभन्दा बढी लगानी भएको व्यक्ति बैंक सञ्चालक हुन नपाउने व्यवस्था प्रस्ताव गरेको छ । बाफियामा सञ्चालकको अयोग्यतासम्बन्धी व्यवस्थामा तोकिएको प्रतिशतभन्दा बढी लगानी भएको व्यक्ति सञ्चालक बन्न नपाउने व्यवस्थाका लागि प्रस्ताव छ, स्रोतले भन्यो, वित्तीय प्रणाली स्वच्छ र सुशासित बनाउन यो व्यवस्था अपरिहार्य छ । जानकारहरूका अनुसार व्यवसायीले बैंक चलाउन पाउने व्यवस्था अन्य मुलुकमा छैन । व्यवसायी र बैंकर एउटै हुँदा स्वार्थ बाझिने भएकाले बैंकिङ क्षेत्रमा विभिन्न समस्या देखिएका छन् । आफैं बैंक चलाउने र आफ्नै व्यवसायका लागि त्यसबाटै ऋण लिने गरेकाले यसअघि करिब डेढ दर्जन वित्तीय संस्था समस्याग्रस्त घोषणा भएका छन् । तीमध्ये करिब आधा दर्जन अझै समस्याग्रस्त अवस्थामै छन् । अहिले एउटा बैंकको सञ्चालक रहेको व्यक्तिले सोही बैंकबाट ऋण लिन नपाउने भए पनि उसले अर्कोबाट ऋण लिन सक्छ । यही कानुनी कमजोरीको फाइदा उठाउँदै व्यवसायीले आपसी मिलेमतोमा ऋण लिने, दिने गरिरहेका छन् । करिब तीन वर्षअघि (राष्ट्र बैंकले पुँजी वृद्धिको निर्देशन दिएपछि) यो प्रवृत्ति बढेको छ । खासगरी हकप्रद सेयरमा लगानी गर्न सञ्चालकहरूले आफू संलग्न नभएको बैंकबाट ऋण लिएको र यही प्रयोजनमा धेरै ऋण प्रवाह भएको बैंकहरू बताउँछन् । त्यस्ता समस्या समाधान गरी वित्तीय क्षेत्रलाई विश्वसनीय, पारदर्शी बनाउनुका साथै उक्त क्षेत्रको दिगो विकास गर्ने उद्देश्यले बैंकर, व्यवसायी छुट्ट्याउने पहल थालिएको हो । बैंक तथा वित्तीय संस्थाले प्रमुख कार्यकारी अधिकृत (सीईओ) नियुक्त गर्दा राष्ट्र बैंकको परामर्श लिनुपर्ने व्यवस्थाका लागि पनि छलफल भइरहेको गभर्नर नेपालले बताए । अन्य धेरै राष्ट्रका बैंकले सीईओ नियुक्त गर्दा राष्ट्र बैंकको परामर्श लिनुपर्ने व्यवस्था छ, वाणिज्य बैंकका सीईओहरू र विभिन्न व्यावसायिक संघका पदाधिकारी उपस्थित उक्त अन्तर्क्रियामा उनले भने, नेपालमा पनि सोही व्यवस्था गर्न लागिएको हो । यसमा राष्ट्र बैंकले सीईओको फिट एन्ड प्रपर टेस्ट मात्र गर्ने हो । यसलाई केन्द्रीय बैंकले सीईओ नियुक्तिमा हस्तक्षेप गरेको रूपमा बुझ्न नहुने उनले प्रस्ट्याए । हामीले यो व्यक्तिलाई नियुक्त गर, यसलाई नगर भनेर निर्देशन दिने होइन, उनले थपे, बैंकले प्रस्तावित गरेका व्यक्तिमध्ये यो उपयुक्त छ भन्ने मात्र हो । यो व्यवस्थाले बैंकको नेतृत्वमा राम्रा र क्षमतावान् व्यक्ति छनोट हुने र त्यसले समग्र वित्तीय प्रणालीलाई राम्रो र सुशासित बनाउन मद्दत पुग्ने उनले बताए ।"
धावनमार्गबाट विमान चिप्लिएपछि सय उडान रद्द,"काठमाडौं  नेपालगन्जबाट ६८ यात्रु बोकेर काठमाडौंतर्फ आएको यती एयरलाइन्सको एटीआर७२ विमान शुक्रबार अवतरणका क्रममा धावनमार्गबाट चिप्लिएर घाँसे मैदान पुग्दा आठ घण्टा त्रिभुवन अन्तर्राष्ट्रिय विमानस्थल अवरुद्ध बन्यो । कम्तीमा एक सय उडान रद्द भए । हजारौं यात्रु गन्तव्यमा पुग्न सकेनन् ।विमानस्थल व्यवस्थापनले साँझ ७ बजेसम्म पाँच पटक समय थप्दै नोटाम जारी गरेर विमानस्थल बन्द गरेको थियो । १२ वटा अन्तर्राष्ट्रिय उडान काठमाडौंमा अवतरण हुन नसकेको विमानस्थलको फ्लाइट अपरेसन विभाग प्रमुख सुरेशमान सिंहले जानकारी दिए । तिनलाई भारतको कोलकाता, दिल्ली, ढाका, चीनलगायत गन्तव्यमुलुकमै डाइभर्ट गरियो । आन्तरिकसमेत गरी काठमाडौंमा मात्रै कम्तीमा एक सय उडान अवरुद्ध भए । नेपालगन्जबाट बिहान १०ः०६ मा उडेको यतीको विमान एक घण्टापछि काठमाडौंमा अवतरण गर्ने बेला ११ः०५ मा चिप्लिएको थियो । नेपालगन्जबाट सिमरा हुँदै कोटेश्वरतर्फको प्रवेश विन्दुबाट छिरेको जहाज धावनमार्गको १२ सय ८० मिटर पार गरी त्यहाँबाट १५ मिटर उत्तरपूर्वतर्फ घाँसे मैदानमा पुगेको थियो । त्यति बेला काठमाडौं उपत्यकाभित्र सिमसिम पानी परेको र छड्के हावा (क्रस विन्ड) चलेको थियो । हावाको गति प्रतिघण्टा १० नटिकल माइल गतिमा थियो । यस्तो अवस्थामा जहाज उडान अवतरणमा अत्यधिक सावधानी अपनाउनुपर्छ । घटनामा तीन जना यात्रु मात्रै सामान्य घाइते भएको र चालक दलका चार जना सदस्यलाई केही नभएको विमानस्थल कार्यालयले विज्ञप्तिमार्फत जानकारी दिएको छ । घटनालगत्तै तीनै जनालाई एम्बुलेन्समा राखेर सिनामंगलस्थित काठमाडौं मेडिकल कलेज पठाइएको विमानस्थलका प्रवक्ता प्रतापबाबु तिवारीले बताए । साँझ ६ बजेर ४० मिनेटमा जहाजलाई घाँसे मैदानबाट तानेर धावनमार्गमा ल्याइएको विमानस्थलको टर्मिनल व्यवस्थापन विभाग प्रमुख उत्सव खरेलले बताए । त्यहाँबाट जहाजलाई उत्तरतर्फको रिमोट पार्किङमा ७ बजे पुर्याइएको थियो । साँझ ७ बजेपछि मात्र विमानस्थल पुनः सञ्चालनमा आएको थियो । ७२ सिट क्षमताको जहाज धावनमार्ग बाहिर भए पनि त्यसले अन्य जहाज उडान र अवतरणमा अवरोध गर्ने भएकाले नोटाम जारी गरेर विमानस्थल बन्द गराइएको नेपाल नागरिक उड्डयन प्राधिकरणका महानिर्देशक राजन पोखरेलको भनाइ छ । अन्तर्राष्ट्रिय नियमअनुसार विमानस्थलको धावनमार्गदेखि १५ मिटर वरपरको क्षेत्रमा कुनै पनि वस्तु हुनुहुँदैन । यस्तो हुनुलाई रनवे अब्स्ट्र्याकल मानिन्छ । अन्यथा जहाज अनियन्त्रित भई दुर्घटना हुन सक्ने जोखिम उच्च हुन्छ । विमानलाई सुरक्षित स्थानमा लैजान विमानस्थलसहित नेपाली सेना, प्रहरी, बुद्ध एयर, नेपाल वायुसेवा निगम र यतीकै इन्जिनियरिङलगायतका प्राविधिक खटिएका थिए । बुद्धको ल्यान्डिङ गियर निकाल्ने स्याकल र धावनमार्ग मर्मत गरिरहेको चिनियाँ कम्पनीका उपकरण प्रयोग गरेर घाँसे मैदानबाट विमान निकालिएको थियो । यसअघि यस्तै रनवे एस्कर्सन (धावनमार्गबाट चिप्लिने) घटना हुँदा १२ घण्टादेखि चार दिनसम्म विमानस्थल बन्द भएको थियो । गत भदौमा यतीकै जेटस्ट्रिम विमान यही धावनमार्गमा चिप्लिँदा १२ घण्टा नेपालको हवाई सम्पर्क टुटेको थियो । त्यसअघि वैशाखमा मलेसियाको मालिन्दो एयरको जहाज धावनमार्गबाट ४० मिटर बाहिर अड्किँदा १३ घण्टा विमानस्थल अवरुद्ध भएको थियो । ०७१ फागुनमा टर्कीको राजधानी स्तानबुलबाट आएको विमान धावनमार्गबाहिर अवतरण हुँदा चार दिन विमानस्थल बन्द भएको थियो । हजारौं उडानमा एउटा रनवे एस्कर्सनको घटना हुन सक्छ । तर नेपालमा बेलैमा जहाज निकाल्ने उपकरण नै भएनन्, काठमाडौं विमानस्थलका एक अधिकारीले भने । यस्तो घटना हुँदा सेना, प्रहरी, विमानस्थल, निजी एयरलाइन्स, ग्राउन्ड ह्यान्डलिङ एजेन्सी, निर्माण व्यवसायीका उपकरण आदिको सहयोग लिइन्छ, उनले भने । यस्ता घटनामा पर्यटन मन्त्रालयले ध्यान नपुर्याउँदा केही मिनेटको काममा घण्टौं लाग्ने गरेको छ । अनि चिप्लियो जहाज यतीको यो उडानको कमान्ड सम्हालेका थिए, पाइलट प्रमोद पौडेलले । यतीको पाइलटसम्बन्धी अपरेसन विभागका निर्देशक एवं प्रशिक्षक पाइलट पनि हुन् उनी । शुक्रबार यतीको जहाज अवतरणका बेला क्लियर भिजिबिलिटी थिएन । त्यसैले दुईवटा सीआरजे विराटनगर डाइभर्ट भएका थिए । बुद्ध र यतीकै ७ वटा विमान काठमाडौंमा अवतरण हुन नसकेर भैरहवा र पोखरामा डाइभर्ट भएको त्यति बेला टावरमा रहेका एक एटीसीले बताए । नेपाल एयरलाइन्सको वाइडबडी विमानले काठमाडौंमा अवतरण गर्न नसकेपछि यतीको यो विमानले अवतरणका लागि अनुमति लिएको थियो । एटीसीले त्यस बेलाको अवस्था पनि जानकारी गराएका थिए, विमानस्थलका एक उच्च अधिकारीले भने, यतीका क्याप्टेन पौडेलले म ट्राई गर्छु भनेर अवतरणको प्रयास गरेका थिए । यती एयरलाइन्सका एक पाइलट भने त्यति बेला विमानलाई काठमाडौंमा अवतरण नगर्न भनिएको थियो । हाम्रै कम्पनीका क्याप्टेनले काठमाडौंमा अवतरण गर्न नसकेपछि नटएडभाइजेबल (नजान आग्रह गर्नू) भनेका थिए, यती स्रोतले भन्यो । मौसम खराब भएका बेला पाइलटहरूले प्रायः उडिरहेका विमानका चालकसँग सुझाव माग्छन् । अवतरण गर्न नसकिने अवस्थामा पाइलटहरूले नटएडभाइजेबल भन्छन् । शुक्रबार चिप्लिएको जहाजका क्याप्टेनले अगाडिको पाङ्ग्राको स्टेयरिङले राम्ररी काम नगरेको कम्पनीलाई भनेका छन् । पानी परिरहेका बेला जहाज हाइड्रोप्लानिङमा परेको उनको भनाइ छ । कोपाइलट महेशकुमार मोदीसहित ककपिटमा रहेका पौडेलले आफूले नै जहाज अवतरण गराएको भनी प्राधिकरणमा रिपोर्ट गरेका छन् । घटनाबारे प्राधिकरणले छानबिन गर्ने जानकारी दिएको छ ।"
सयौं परिवार विस्थापित,"विराटनगर  लगातारको वर्षाले खोला उर्लिँदा मोरङमा १ हजार ९ सय २० जना विस्थापित भएका छन् । विस्थापित हुने अधिकांश खोला किनारमा बसोबास गर्ने सुकुम्बासी परिवार हुन् । विस्थापित परिवारलाई स्थानीय जनप्रतिनिधि र जिल्ला प्रशासन कार्यालय मोरङको सहयोगमा सुरक्षित स्थानमा राखिएको प्रजिअ रमेशकुमार केसीले बताए । बाढीले विराटनगरका १, ८, ६ र १६ वडाहरू प्रभावित भएका छन् । जहदा गाउँपालिका ८, कटहरी गाउँपालिका ४ र धनपालथान गाउँपालिकाको ४ र ५ नम्बर वडाका घरहरू डुबानमा परेका छन् । विस्थापितलाई रेडक्रसको सहयोगमा सयवटाभन्दा बढी त्रिपाल वितरण गरिएको पजिअ केसीले बताए । प्रशासन कार्यालयले उद्धार, खोज तथा विपत्तिमा परेकाहरूलाई सुरक्षित स्थानमा लैजाने काम भइरहेको पनि जनाएको छ । कटहरीका भगवती टोल, फुलटोल मदुरा र गन्नु टोल बढी प्रभावित भएको स्थानीय जागरुक मिसन युवा क्लब अध्यक्ष विनोद सिंहले बताए । उनका अनुसार फुलटोल मदुरामा मात्रै १ सय २ घर विस्थापित भएका छन् । कटहरी४ मा मात्रै २ सयभन्दा बढी घर बाढीले प्रभावित भएको वडाध्यक्ष मन्टु सेखले बताए । प्रजिअ केसीले मोरङका बक्राहा, लोहन्द्रा, सिंघिया र केसलीया खोलामा जलस्तर बढेकाले सुरक्षा निकाय र जनप्रतिनिधिलाई सचेत रहन निर्देशन गरिएको जानकारी दिए । जिल्ला विपद् व्यवस्थापन समिति मोरङले १७ वटै स्थानीय तहहरूलाई सतर्कताका लागि सचेत गराएको छ । तरकारी खेती डुब्योलोहन्द्रा खोला र जुडी खोलाका कारण तरकारीको पकेट क्षेत्र कटहरी गाउँपालिकामा लगाइएको तरकारी खेती डुबानमा परेको छ । प्रधानमन्त्री कृषि आधुनिकीकरण परियोजनाअन्तर्गत कटहरीमा लगाइएको १ सय १० हेक्टरको तरकारी खेती डुबानमा परेको किसान कोपिन्द्र सिंहले बताए ।१ सय ४० जना किसान सहभागिताको तरकारी ब्लकमा घिरौंला, काँक्रा, भिन्डी, बोडी, भान्टा, लौका र करेला लगायतका तरकारी डुबानमा परेको हो । लगभग तीन फिट पानी जमेको बताउँदै उनले घाम लागेपछि तरकारीका बोटको जरा मर्ने भएकाले डुबानमा परेको लगभग ९० प्रतिशत खेती नष्ट हुने बताए । जहदा गाउँपालिका ४ का नन्दकिशोर मरण्डीले आफ्नो १० कट्ठामा लगाइएको भान्टा, ६ कट्ठा काँक्रा, ६ कट्ठा बोढी र ४ कट्ठामा लगाइएको घिरौंला डुबानमा परेको बताए । लोहन्द्रा र जुडी खोलाको पानी खेतमा पसेको छ । बाँध क्षतिग्रस्तमोरङको बक्राहा खोलामा आएको बाढीले मिक्लाजुङ गाउँपालिका ८ र इलामको चुलाचुली गाउँपालिका ६ बीचमा पर्ने बाँध ३० मिटरभन्दा बढी कटान गरेको छ । गाउँपालिका प्रमुख देवी आचार्यका अनुसार बाढी बस्तीमा पस्दा मिक्लाजुङ ६, ७ र ९ सहित उर्लावारी नगरको वडा १ का बस्ती डुबानमा परेका छन् ।बक्राहामा आएको बाढीले मिक्लाजुङ, कसेनी, जयनगर, लेटी र धाध्रामा बाँध र स्पर कटान सुरु गरेको कोसी तथा बक्राहा नदी नियन्त्रण आयोजनाका प्रमुख ईश्वरीप्रसाद तिवारीले बताए । विराटनगर महानगर १ र २ को सुकुम्बासी बस्तीमा सिंघिया खोलाको बाढी पस्दा सयभन्दा बढी परिवार विस्थापित भएका छन् । उनीहरूलाई नजिकका विद्यालय र सुरक्षित स्थलमा राखिएको महानगर प्रमुख भीम पराजुलीले बताए । वडा ८ को हाटखोलामा पनि करिब ५० र वडा १६ को दरैया बस्तीमा सयभन्दा बढी घरधुरी डुबानमा परेका छन् । वडा ४ को रामजानकी टोलमा ८ वटा घर डुबानमा परेको टोल विकास सस्थाका अध्यक्ष दानबहादुर बुढाथोकीले बताए । महानगरसँग जोडिएको कटहरी गाउँपालिका १, २, ४ र ६ सिंघिया र लोहन्द्रा खोलाको बाढीले हजारभन्दा बढी घर डुबानमा परेको गाउँपालिका प्रमुख रामकुमार कामतले वताए । वडा १ को आदर्श बस्ती डुबानमा छ । इटहरी जलमग्न इटहरी नगरका अधिकांश क्षेत्र डुबानमा परेका छन् । मुख्य चोक, पानीपिया, आपगाछी, खेती खोला, बुढीगंगा, टेङग्रा खोला आसपासका बस्ती प्रभावित भएका छन् । उपमहानगर ८ स्थित करदाता सेवा कार्यालय अगाडिबाट टेंग्राखोला बस्तीमा पसेको हो । सवारीसाधन आवागमनमा पनि समस्या भएपछि स्काभेटर लगाएर खोला सफाइ गर्ने काम थालिएको छ । बूढीगंगा नदी थुनिँदा यतिबेला त्यस क्षेत्रका बासिन्दा त्रसित छन् । तरहरास्थित प्रहरी चौकीका अनुसार पानीपिया क्षेत्र डुबानमा परेको छ । कटान निरन्तरझापाका अधिकांश स्थान जलमग्न भएका छन् । कनकाई, विरिङ, कमल, रतुवा, मेची, देउनिया र आन्धुवालगायतका खोलामा पानीको बहाव उच्च भएको छ । कनकाई नदीले शिवसताक्षी नगरपालिका १० को बगर बस्तीमा कटान गर्दा ५५ घर जोखिममा परेका छन् ।गौरीगन्ज गाउँपालिका १ कुञ्जिबारी बजार पश्चिमको सन्थाल बस्ती डुबानमा परेको छ । १२ परिवार घरका सामानसहित बजार क्षेत्रको सुरक्षित स्थानमा आएर बसेका छन् । गौरीगञ्ज १ कै भन्सारस्थित बालुवाढी बस्तीका ७ परिवार पनि डुबानका कारण सुरक्षित स्थानमा सरेका छन् । उक्त वडाको चौरीस्थित झोडामा बाँध फुट्न लागेको छ । कनकाईको बाढीले जोखिममा परेको तटबन्ध जोगाउन तारजालीसहित सुरक्षित गर्ने कार्य भइरहेको वडाध्यक्ष कार्तिकलाल राजवंशीले बताए । अन्धुवा खोलामा आएको बाढीले बिर्तामोड नगरपालिका ३ करेलाबारीका ५० भन्दा बढी घर डुबानमा परेका छन् । बिर्तामोड बजार क्षेत्रका अधिकांश ढलको निकास अन्धुवा खोलामा मिसाउदा यो वर्ष बाढीले डुबान बनाएको स्थानीय मनोज ठाकुरले बताए ।करेलाबारीमा अन्धुवा खोलाले कटान पनि थालेको छ । डुबान र कटान क्षेत्रको अवलोकन गर्दै मेयर ध्रुव सिवाकोटी र वडाध्यक्ष भोजराज सिटौलाले आपतकालीन रोकथामका लागि बाँध बाँध्ने बोरा तयारी अवस्थामा राखेको बताए । वर्षाले बिर्तामोडभद्रपुर सडक खण्ड हिलाम्य भएको छ । फोर लेनको निर्माणाधीन सडकमा खाल्डाखुल्डी तथा हिलोका कारण सवारीसाधन सञ्चालनमा कठिनाइ भएको छ । झापा गाउँपालिका ५ को राधाबस्तीमा २०, खयरबारीमा २१ र पुरानो शरणामतीमा १२ घर डुबानमा परेका छन् । उक्त गाउँपालिकाको कुमरखोद बजारपश्चिम, नारिवल टोललगायत बस्ती पनि डुबानमा परेका छन् । विरिङ र सानोमाई खोलाको बाढीले झापा गाउँपालिकाको १, २, ४ र ५ नम्बर वडाका अधिकांश वडा डुबानमा परेको गाउँपालिकाका अध्यक्ष जयनारायण साहले बताए । जिल्लामा डुबान तथा कटानको उच्च जोखिमको गाउँपालिका भएकाले रबर बोटसहितको टोली उद्धार तथा राहतका लागि तयारी अवस्थामा राखेको अध्यक्ष साहले बताए ।"
जताततै बाढी,"जनकपुर  निरन्तरको वर्षाले खोलानाला बढ्दा पर्सा र बारामा २ बालकको मृत्यु भएको छ भने महोत्तरी र रौतहटमा बगाएर दुई बेपत्ता छन् । खोला उर्लिएपछि धनुषा, सर्लाही र रौतहटमा ५ सय परिवारलाई सुरक्षित ठाउँमा सारिएको छ । भारी वर्षासँगै बाढीले जोखिम बढेपछि बाराका २ सय ६४ परिवारलाई सुरक्षित स्थानमा सारिएको छ । जितपुर सिमरा उपमहानगरका २४, हरपुरका २५, रमौलीका ३५, नयाँबस्तीका २५ परिवारलाई सारिएको हो । महोत्तरीको रातु खोलाले बगाउँदा बलवा २ का ७० वर्षीय हमिद मियाँ बेपत्ता भएका छन् । उनी घाँस काट्न गएका बेला बगेका हुन् । रौतहटको गढीमाइ २ धरमपुरकी ४५ वर्षीया आनन्दी देवीलाई दाउरा टिप्ने क्रममा बागमती नदीले बगाएर बेपत्ता पारेको छ । गाउँ डुबानमा परेपछि सर्लाहीको बरहथवा१५ हरिपूर्वाका १ सय ५० परिवारलाई विद्यालयमा सारिएको छ । रौतहटको पनि सय परिवार बिस्थापित भएका छन् । धनुषा र महोत्तरीको कमला नदी तटीय क्षेत्रका बासिन्दालाई सुरक्षित क्षेत्रमा सारिँदै छ । निरन्तरको वर्षाले जनकपुरसहित धनुषाको जनजीवन अस्तव्यस्त भएको छ । नगरका अधिकांश इलाकामा पानी पसेको छ भने कमला, जलाद, चारनाथ र जमुनीलगायतका नदीको जलस्तर बढेको छ । जनकपुरका भानुचोक, शिवचोक, मिल्सएरिया, किशोरीनगर, आनन्दनगर र पूलचोकलगायत इलाकाका दर्जनौं पसलमा पानी पसेको छ । धनुषाका प्रहरी उपरीक्षक शेखर खनालका अनुसार जनकपुरसंगै हंसपुर र धनुषाधाम नगरपालिकामा पानीका कारण केही फुसका घर भत्केका छन् । पूर्वी धनुषामा कमला नदीमा तटबन्ध निर्माण भएयता बाढीको समस्या कम भएपनि कमला पश्चिमका इनर्वा, सोनापाडा, ढोलबज्जा, किरतपुर, बरमझिया, हौवाहीलगायतका गाउँ अझै पनि उच्च जोखिममा छन् । चारनाथ खोलामा आएको बाढीपछि छिहत्तरी विघा गाउँका २० घर जोखिममा छन् । धनुषाको मध्यमा बग्ने जलाद नदीमा पनि जलस्तर बढुदा कटरैत, अन्नुपटी, भोइल र कनकपटी लगायतका आधादर्जन गाउँवासी त्रसित छन् । बाढीले कटान गर्दा महोत्तरीमा रातु खोलाका दक्षिणवर्ती ७ ठाउँका तटवन्ध भत्कने जोखिम छ । जलेश्वरसमेत दक्षिणवर्ती गाउँलाई डुबानमा पर्नबाट जोगाउन सेना, सशस्त्र र नेपाल प्रहरीले बोरामा बालुवा भरेर कटान भएका स्थान पुर्ने काम गरिरहेका छन् । बाढीले जलेश्वर कारागार डुवानमा परेको छ । कमला नदीको बाढीमा शुक्रबार बिहानैदेखि फँसेका बेदरु मुखियालाई सेनाले उद्धार गरेको छ । साँझ ५ बजे माझीको सहयोगमा उनको उद्धार गरिएको धनुषाका प्रमुख जिल्ला अधिकारी प्रदीप कँडेलले बताए । क्षेत्रीय सहरी विकास परियोजनाअन्तर्गत वीरगन्जस्थित सिर्सिया खोलामा नवनिर्मित कम्युनिटी सेफ्टी ट्यांक पल्टिएको छ । ठेकेदार कालिका कन्सट्रक्सनका प्रमुख ठाकुरप्रसाद ढकालले खोलाको बहावले तानेर पल्टाएको बताए । प्लान्टको जग मुनिको भाग भास्सिएको छ । सप्तरीका पनि धेरै गाउँ जलमग्न छन् । तिलाठी कोईलाडीमा खाडो खोलाको पश्चिमी तटबन्ध दुई ठाउँमा भत्केको छ । राजविराजभन्सार सडक खण्डको तिलाठीनजिक खाडो खोलाको बाढी सडकबाटै बग्न थालेपछि आवागन अबरुद्ध भएको छ । वर्षाको पानी र सप्तकोसीको बाढीका कारण हनुमाननगर कंकालनी नगरपालिकाको ७ र १२ नम्बर वडाका करिब ६० घर डुवानमा परेको नगरप्रमुख शैलेशकुमार साहले बताए । सप्तकोसीको पश्चिमी तटबन्धभन्दा पुर्वका घरहरू डुवानमा परेका हुन् । सप्तकोसी नदीमा शुक्रबार साँझको जलस्तर २ लाख क्युसेक प्रति सेकेन्ड रहेको नगरप्रमुख साहले बताए । त्रियुगा नदीको भेलले सप्तकोसी नगरपालिकाको फतेपुरका केही घर डुबानमा परेको एसपी मनोजकुमार यादवले बताए । राजविराज नगरका ग्रामीण क्षेत्रमा पनि बस्ती डुबानमा परेको छ । जितपुरसिमरा उपमहानगरपालिकाको बडहरवामा आधा दर्जन बढी घर डुबानमा परेका छन् । हरपुरमा दुधौरा नदीको बाढी पस्ने सम्भावना बढेकाले स्थानीयलाई नजिक मस्जिदमा सारिएको बाराका प्रजिअ राजेश पौडेलले बताए । रौतहटमा बागमती नदिको बाढीले विस्थापित सय परिवारलाई सुरक्षित ठाउँमा सारिएको छ । बाढीमा बगेर एक महिला वेपत्ता भएकी छन् । इशनाथ नगरपालिकाको बन्जाराहा, औरैया, मठियालगायतका इलाका जलमग्न छ । बौधीमाई, राजपुर, राजदेशी, गढिमाई र दुर्गाभगवती लगायतका नगरपालिकामा सय भन्दा बढी घरपरिवार विस्थापित भएको रौतहटका एसपी भुपेन्द्र खत्रीले बताए । वृद्धावन१ बलेरीखोरस्थित बागमती नदी किनारमा बसोबास गरिरहेका १७ परिवार बाढीमा फसेका छन् । प्रजिअ किरण थापाले स्थानीयलाई उद्धार गर्न हेलिकप्टर मागिएको जनाए ।"
उपत्यकामा ४ को मृत्यु,"काठमाडौं  लगातार वर्षापछि आएको पहिरोले पुरिएर काठमाडौं र ललितपुरमा ४ जनाको मृत्यु भएको छ भने एक जना बेपत्ता छन् । उपत्यकाका तीनै जिल्लाका खोला आसपासका क्षेत्र डुबानमा परेका छन् ।काठमाडौंको कागेश्वरी मनोहरा नगरपालिका६, मूलपानी बाबाचोकस्थित अस्थायी टहरामा बस्दै आएका ३५ वर्षीया शर्मिला यादव, ३० वर्षीया नीतु यादव र १० वर्षीय कुन्दन यादवको मृत्यु भएको हो । अस्थायी टहरामा बस्दै आएका उनीहरूलाई सँगैको घरको पर्खाल ढलेर पुरेको प्रहरीले जनाएको छ ।शर्मिला र कुन्दन आमा छोरा हुन् । बारा, देवताल गाउँपालिकाकी शर्मिलाको परिवार डेढ वर्षदेखि मूलपानी बस्दै आएको थियो ।शर्मिलाका पति र देवर मिलेर बाबाचोकमा जग्गा भाडामा लिई ६ महिनाअघि टहरो बनाएर बसेका थिए । उनीहरू नजिकै मोटरसाइकल ग्यारेज र सिरकडसना पसल चलाउँछन् । दाजुभाइकै परिवार राति त्यही टहरामा बस्थे । श्रीमान् र देवर शुक्रबार बिहानै आआफ्नो काममा निस्कएका थिए । टहरामा सर्मिला, देउरानी निलु र छोरा कुन्दन मात्र थिए । दिउँसो अचानक टहरादेखि माथि रहेको पक्की घरको प्रोटेक्सन वाल भत्किएर उनीहरूलाई थिच्यो । ढिस्कोमा रहेको बलराम खतिवडाको घर परिसरमा बनाइएको पिल्लर र बिमसहितको पर्खाल भत्किएको हो । तीनै जनाको घटनास्थलमै मृत्यु भएको स्थानीयले जानकारी दिए । पर्खालले टहरो पुरिनासाथ सशस्त्र, नेपाली सेना र प्रहरीको संयुक्त टोली उद्धारका लागि आएको थियो । टोलीले करिव डेढ घण्टा लगाई पिल्लर, डन्डी काटेर तीन जनाको शव निकालेको स्थानीयले जानकारी दिए ।त्यसैगरी ललितपुरको वाग्मती गाउँपालिका २, बगुवामा पञ्चलाल जिम्बाको घर पहिरोमा पर्दा ११ वर्षीय शरद जिम्बाको मृत्यु भएको छ । प्रहरीका अनुसार करिब ११ बजे खसेको पहिरोले जिम्बालाई पुरेको हो । काठमाडौंको कुलेश्वरमा मनमती खोलाले बगाएर ल्याएको सिलिन्डर निकाल्न जाने क्रममा बाढीले बगाउँदा ३० वर्षीय विनोद चौधरी बेपत्ता भएका छन् । उनको खोजी भइरहेको प्रहरीले जनाएको छ । मनमतीको बाढी बल्खुको बस्तीमा पसेको छ भने कलंकीस्थित मालपोत र ट्राफिक प्रहरीको कार्यालय डुबानमा परेका छन् ।डुब्यो पाटनपाटनका चोकहरू डुबानमा परेका छन् । पाटनको महापाल चोक, पटो टोल, गोल्डेन टेम्पल, बंगलामुखी, शंखमूल सडकमा बगेको पानीले हखाः खोलाको झल्को दिएको छ । लिच्छविकालमा पाटन दरबार क्षेत्र दुपातबाट हखाः खोला बग्दथ्यो । रातो मत्स्येन्द्रनाथ रथ यात्राका क्रममा मंगलबजार पुगेपछि खोला तार्ने भनी गुठी संस्थान ललितपुर शाखा कार्यालय प्रमुखको उपस्थितिमा पूजा गर्ने चलन छ ।पटो टोल सुधार समितिका अध्यक्ष वदन राजोपाध्याय भन्छन्, बाउबाजेले हखाः खोला पाटन भएर वाग्मतीमा मिसिने गरेको सुनाउँथे । सडकमा पानी बगेको देखेर साँच्चिकै खोलाको अनुभूति भएको छ । अव्यवस्थित सहरीकरण र ढलको सही निकास नहुँदा अधिकांश ठाउँ डुबेको उनले बताए । नियमित सफासुग्घर गर्न नसकेपछि ढल पुरिँदै गयो, कतिपय भत्किए, उनले भने । नगरको ढल पाटन दरबार स्क्वायर क्षेत्रको महापालचोक र मंगलबजार भएर वाग्मतीमा मिसिने गर्छ । महापालचोकमा महालक्ष्मीस्थान, लगनखेल इटी टोल, पाटन अस्पताल, मानभवन, कुमारीपाटी, जावलाखेल र पुल्चोकको ढल आएर मिसिने गरेको छ । सातदोबाटो, लगनखेलस्थित विद्युत् प्राधिकरण, मालपोत, नापी, राजदल गण, बटुकभैरव, थटी टोल, टंगल र हौगल क्षेत्रको ढल मंगलबजारमा आएर मिसिन्छ । चोकको मंगाल सानो छ । महानगरीय प्रहरी परिसर जावलाखेलका प्रहरी नायब उपरीक्षक नारायणप्रसाद चिमोरियाले क्षतिको यकिन विवरण आउन बाँकी रहेको बताए । पहिरोले ललितपुरको गोटीखेलका रामबहादुर थाकेरको गोठ पुरिँदा भैंसी र बाख्रा पुरिएका छन्, कालेश्वरका राजेन्द्रप्रसाद दाहालको दुईतले कच्ची घर र बतासेमा एउटा गोठमा क्षति पुगेको छ, उनले भने । महांकाल र वाग्मती गाउँपालिकामा शुक्रबार विद्यालय बन्द गरिएको छ ।"
१८ सय बालबालिका हराएको हरायै,"काठमाडौं  बाजुराको बडिमालिका ९ मार्तडीका १४ वर्षीय श्याम रावल हराएको चार वर्ष भयो । उनी कहाँ, कस्तो अवस्थामा छन्, अत्तोपत्तो छैन । हराएलगत्तै आफन्तले जिल्ला प्रहरी कार्यालय बाजुराको महिला तथा बालबालिका सेवा केन्द्रमा बालक खोजिदिन आग्रह गर्दै निवेदन दिएका थिए । उनका बाआमाले बाहिरी जिल्लाबाट गाउँमा घर बनाउन आएका मानिससँग भागेको हुन सक्ने भन्छन्, कता गए भेटिएको छैन, अन्तरपार्टी महिला सञ्जालकी जिल्ला अध्यक्ष कमलकुमारी सालले भनिन् । महिला तथा बालबालिका सेवा केन्द्रमा घटनाबारे जानकारी आएपछि मातहतका निकायलाई त्यसको सूचना दिइएको प्रहरी निरीक्षक लोकेन्द्रसिंह गुरुङले बताए । बालबालिका हराउने थुप्रै घटना आउँछन्, धेरैचाहिँ भारततिर गएका हुन्छन्, उनले भने, जो यता फर्किएपछि मात्रै जानकारी आउँछ, कतिपय भेटिएकै हुँदैनन्, खोजी जारी नै रहन्छ । हराएर वर्षौंसम्म नभेटिनेमा श्याम मात्र छैनन् । वार्षिक सयौंको संख्यामा बालबालिका बेखबर हुन्छन् । चालु आर्थिक वर्षको जेठ मसान्तसम्म देशभरका १८ वर्षमुनिका १८ सय बालबालिका हराइरहेको बालबालिका खोजतलास समन्वय केन्द्र, भृकुटीमण्डपको तथ्यांक छ । महिला, बालबालिका तथा ज्येष्ठ नागरिक मन्त्रालयअन्तर्गत यो समन्वय केन्द्रमा चालु आवको जेठ मसान्तसम्म हराएका तथा बेवारिस अवस्थामा फेला परेका बालबालिका खोजबिन तथा उद्धारका लागि ३२ सय ४ वटा उजुरी परेका थिए । उजुरी परेकामध्ये १३ सय ९३ बालबालिका भेटिएको केन्द्रका प्रहरी निरीक्षक मोहनविक्रम दाहालले जानकारी दिए । १ हजार ८ सय ११ को खोजी जारी छ । हराएपछि अभिभावकले आत्तिएर फोन गर्छन् । तर फेला पारेपछि जानकारी दिन आवश्यक ठान्दैनन् । त्यसैले पनि फेला नपर्नेको संख्या निकै बढी देखिएको हो, उनले भने । केन्द्रीय बालकल्याणका अधिकृत रामबहादुर चन्द भने खोजतलासलाई सुधार गर्ने प्रयास भइरहेको बताउँछन् । अहिले उजुरी परेकामध्ये भेटाइएका र नभेटिएका आधाआधा जस्तो छन्, खोजतलास केन्द्रलाई फलोअप गर्न, साप्ताहिक, मासिक र वार्षिक रिपोर्टिङ गर्न तथा अपडेट गर्न भनिरहेका छौं, उनले भने । बालअधिकार अभियन्ता भने इन्स्पेक्टर दाहाल र बालकल्याणका चन्दको भनाइप्रति सन्तुष्ट छैनन् । खोजतलास केन्द्रको तथ्यांक आफैंमा चित्तबुझ्दो नभएको उनीहरूको भनाइ छ । कार्यसम्पादन र प्रभावकारिता पनि नहुने अभियन्ता धीरज जोशीले बताए । खोजतलास केन्द्रले खोजी गरेको भन्दै जोसुकैका तथ्यांक हाल्छन् । उद्धारपछि घर पठाइदिन्छन्, उनले भने, त्यसपछिको अवस्थाबारे उनीहरूले चासो देखाउन्नन् । गत आर्थिक वर्षमा खोजतलास केन्द्रमा २३ सय ३० बालबालिका हराएको अभिलेख छ । यसमा १ हजार १७ फेला परेको र अन्यको खोजी जारी रहेको उल्लेख छ । त्यसमा कति भेटिए भन्ने अपडेट गरिएको छैन । नेपाल प्रहरीकै वेबसाइटमा कार्य एवं अनुसन्धान विभागको मिसिङ चाइल्ड सेक्सनमा अपडेट गरिएकामध्ये फेला परेका बालबालिका समेटिएका छैनन् । वेबसाइटमा एक बालक २०७५ पुसमा हराएको उल्लेख छ । तर परिवारले भने ६ महिनाअघि नै ती बालक फेला परिसकेको बताए । बालबालिकाविरुद्ध हिंसा, हेलचेक्र्याइँ, पारिवारिक कलह, गरिबी, अशिक्षा, चेतनाको कमी एवं पारिवारिक आर्थिक अवस्थाका कारण बालबालिकाले घर छाड्ने गरेका छन् । हराउनेमा बालिका बढी छन् । चालु आर्थिक वर्षमा हराएकामध्ये २२ सय २६ बालिका र बालक ९ सय ७८ छन् । भेटिएका बालबालिकामध्ये कतिपय लागूऔषध दुर्व्यसनी भएको पाइएको छ । जस्तो सिन्धुपाल्चोकको एक गाउँबाट १३ वर्षीय एक बालक तीन महिनाअघि हराए । बुवा डकर्मीको काम गर्थे । आमा बिरामी भएर काठमाडौंमा उपचारत थिइन् । बुवा काम गर्न गएको मौका छोपेर हराएपछि प्रहरीमा खबर गयो । प्रहरीले यी बालकलाई बौद्धमा डेन्ड्राइड लिँदै गरेको अवस्थामा फेला पार्यो । उद्धारपछि बालकलाई खोजतलास केन्द्रले सुधार केन्द्रमा राखेको छ ।बालबालिका हराएकोबारे बालबालिका खोजतलास समन्वय केन्द्रको निःशुल्क टेलिफोन नम्बर १०४ अर्थात् बाल हेल्पलाइन नम्बर १०९८ मा हुलियासहित फोन गरेर जानकारी दिन सकिन्छ । देशभरका २ सय ४० प्रहरी पोस्टमा महिला बालबालिका सेवा केन्द्र छन् । केन्द्रले खबर पाएलगत्तै समन्वय केन्द्रले मातहतका सरोकारवाला तहमा तुरुन्तै खोजबिनका लागि निर्देशन दिन्छ । खोजतलास केन्द्र, केन्द्रीय बालकल्याण समिति, स्थानीय प्रहरी, नागरिक समाज, स्थानीय तह, गैरसरकारी संस्था मिलेर खोजी गर्छन् । फोनमार्फत जानकारी गराए पनि केन्द्रमा लिखित उजुरी अनिवार्य बुझाउनुपर्छ । वार्षिक डेढ सयको संख्यामा बालबालिका बालगृह पुर्याइन्छन् । १५ जति फरक क्षमता भएका बालबालिकालाई उपयुक्त गृहमा पठाइन्छ । गृहमा उनीहरूलाई निःशुल्क खानेबस्ने, पढ्ने र सीपमूलक तालिम सिक्ने व्यवस्था हुन्छ । यसका लागि महिला, बालबालिका तथा ज्येष्ठ नागरिक मन्त्रालयले वार्षिक दुई करोड बजेट दिँदै आएको छ । चालु आर्थिक वर्षमा खोजतलास केन्द्रका लागि एक करोड र बालकल्याणका लागि एक करोड रुपैयाँ बजेट विनियोजन गरिएको छ । जीवन निर्वाहका लागि सडकमा आश्रित बालबालिका उद्धारका हकमा मन्त्रालयले छुट्टै बाल उद्धार कोष खडा गरेको छ । संयुक्त राष्ट्रसंघको बालअधिकार महासन्धिको धारा ६ ले बाँच्न पाउने अधिकार प्रत्येक बालबालिकाको जन्मसिद्ध भनी उल्लेख गरेको छ । यसै प्रावधानमा रहेर २०६३ मा बालबालिका खोजतलास समन्वय केन्द्र स्थापना गरिएको थियो । हराउनेमा बालिका बढीएक महिनाअघि कर्णाली प्रदेशको जाजरकोटकी १५ वर्षीया बालिका घरैबाट हराइन् । उनका बुवा एक वर्षअघि मात्र बितेका थिए । बूढी आमालाई उपचारका लागि भारत लगिएको थियो । घर सम्हाल्दै बसेकी उनी छिमेकी १८ वर्षीया बालिकाको लहैलहैमा बस चढेर काठमाडौं आइपुगेछन् । घरमा एक्लै भएपछि साथीले काठमाडौं जाऊँ भनेकै भरमा आएकी रहछिन्, खोजतलास केन्द्रका प्रहरी निरीक्षक दाहालले बताए । बिहीबार भृकुटीमण्डपस्थित खोजतलास केन्द्रमा भेटिएका १५ वर्षीया बालिकाका आफन्तले भने, हराएपछि एक पटक फोनमा कुरा भयो, भक्तपुर छौं भने, त्यसपछि फोनै लागेन । साता दिनअघि काठमाडौंबाट केन्द्रमा लिन आउनू भनी फोन आयो । साँखुस्थित सडक विभागको खाना पकाउने र गिटी भेला पार्ने काम गर्दै गर्दा बालिका उद्धार गर्ने एक गैरसरकारी संस्थाले बालिका भेटाएको बतायो । सडक विभागले उनीहरूलाई दैनिक पाँच सयका दरले ज्याला दिएर काम लगाएको रहेछ, ज्याला र लत्ताकपडासहित ल्यायौं, संस्थाका प्रतिनिधिले भने । खोजतलास केन्द्र र उद्धार गर्ने संस्थाको रोहवरमा आफन्तले भेटिएका दुवैलाई काठमाडौंबाट घर लगे । खोजतलास केन्द्रको पछिल्लो एक वर्षको तथ्यांकले पनि हराउनेमा बालिकाको संख्या अधिक देखाउँछ । चालु आर्थिक वर्षको जेठ मसान्तसम्म हराएकामध्ये २२ सय २६ बालिका र ९ सय ७८ मात्रै बालक थिए । यो बालिकाको संख्या बालकको तुलनामा २२७ गुणा बढी हो । घरेलु कामदार, यौन व्यवसाय, होटल, रेस्टुरेन्टहरूमा बालिका नै बढी प्रयोग गरिने हुँदा संख्या बढी छ, प्रहरी निरीक्षक दाहाल भन्छन्, बालविवाहले गर्दा पनि बालिका हराइरहेका छन् । हराएका बालिका काठमाडौं उपत्यका र तराईका होटल, उद्योगधन्दा, इँटाभट्टामा काम गरिरहेका भेटिन्छन् । समाजमा अझै पनि पितृसत्ता हाबी भएकाले गाउँघरमा छोराको तुलनामा छोरीलाई हेलाँ, घृणाका दृष्टिले हेर्दा बालिकाले घर छाड्ने गरेको अधिकारकर्मी बताउँछन् । परिवारबाटै हेपिएपछि दोस्रो पक्षले बालिकाहरूलाई सजिलै ललाइफकाई गरी यौन व्यापार, मानव अंग प्रत्यारोपण, भाडामा सन्तानोत्पादन तथा श्रम लगाउने गरेको उनीहरूको भनाइ छ ।"
कार्यशैली सुधार्नुस्,"काठमाडौं  प्रधानमन्त्री केपी शर्मा ओलीले सरकारी काममा ढिलासुस्ती भएको र समन्वय नभएको भन्दै कार्यशैली सुधार्न मन्त्री र सचिवहरूलाई निर्देशन दिएका छन् । बिहीबारबाट सुरु मन्त्रालयहरूको वार्षिक समीक्षा सकिएपछि शुक्रबार उनले यस्तो कार्यशैलीले सरकारको लक्ष्य हासिल हुन समस्या पर्ने भन्दै असन्तुष्टि जनाए । ओलीले केही योजनाको उदाहरणै दिएर सचिवहरूलाई प्रश्न गरे, यत्रो समय भयो मेलाम्चीमा धोका भयो, सिक्टामा किन ढिलाइ भइरहेको छ ? काठमाडौं सफा बनाउने कुरा अहिलेसम्म किन हुन सकेन ? उनले मन्त्री र सचिवहरूको समन्वय पनि पर्याप्त नभएको भन्दै आपत्ति जनाए । मन्त्री र सचिवहरूको भनाइ र गराइ बाझिन थालेको इंगित गर्दै प्रधानमन्त्रीले समन्वय बढाई एउटै बोली बनाएर हिँड्न निर्देशन दिए । परस्पर बाझिने धारणा सार्वजनिक हुनुहुँदैन, उनले भने, रिपोर्ट सुनेर वास्तविकता के छ पत्ता लगाउनुस्, कर्मचारीले कतिसम्म जिम्मेवारीपूर्वक काम गरेका छन् हेर्नोस् । पछिल्लो समय मन्त्रालयबीच समन्वयात्मक कमजोरी झनै देखिन थालेको छ । विषादी परीक्षणसम्बन्धी निर्णयका क्रममा मन्त्रालयहरूबीच समन्वय अभाव प्रस्टियो । प्रधानमन्त्री ओलीले नै यससम्बन्धमा आफूलाई जानकारी नदिइएकाले लज्जित हुनुपर्ने अवस्था आएको बताएका थिए । उनले शुक्रबार मुख्य सचिव लोकदर्शन रेग्मीको विशेष ध्यानाकर्षण गराए । मुख्य सचिवजी, तपाईंलाई म भन्न चाहन्छु, मुख्य प्रशासकको नाताले तपाईंले समन्वय, निर्देशन र काममा सबैलाई कडाइ गर्नुहोस्, ओलीले भने ।प्रधानमन्त्रीले साठी प्रतिशत काम गरेर सय प्रतिशतको मूल्यांकन हुने परिपाटी अब नरहने भन्दै यसमा विचार पुर्याउन ध्यानाकर्षण गराए । गएको वर्ष शासकीय सुधार, कानुनी राज र सुशासनका क्षेत्रमा महत्त्वपूर्ण काम भएर विकास, निर्माणका आधार तयार भएको र आर्थिक वृद्धि दर ऐतिहासिक रूपमा बढे पनि कतिपय कमजोरी रहेकाले अब त्यसलाई सुधार्न जरुरी रहेको उनको भनाइ छ । समयसारिणी बनाएर काम अघि बढ्नुपर्छ । आउने वर्ष कुनै तर र यदि भन्ने कुरा सह्य हुँदैन, उनले भने, विकास निर्माण कामको अनुगमन प्रणालीलाई अझ प्रभावकारी बनाउनुपर्छ । राष्ट्रिय गौरवका आयोजनाहरूमा साउन १ देखि पुरानो र सुस्त गति त्यागेर प्रभावकारी रूपमा काम अघि बढाइएको देख्न पाइयोस् । जेठ १५ मा बजेट पारित भई समयमै विनियोजन विधेयक पारित हुँदा पनि अन्तिम समयमा काम गर्ने परिपाटी यस पटक पनि देखिएको भन्दै प्रधानमन्त्रीले आपत्ति जनाए । अवस्थामा खासै अन्तर देखिएन । यसतर्फ सबैले गम्भीर हुनुपर्यो, उनले भने, काम गरेको तरिका मिलेको छैन । ओलीले जनताको काममा कुनै पनि हालतमा ढिलासुस्ती नगर्न पनि निर्देशन दिए । लोकतन्त्रमा तजबिजी अधिकार प्रयोग गरी ढिलासुस्ती गर्ने व्यवस्था नभएको उल्लेख गर्दै कार्यशैली सुधार्न आग्रह गरे । विकास निर्माणका काममा गलत खालको ब्रिफिङ हुन नहुने जनाउँदै उनले उपलब्धि हुने गरी काम गर्न निर्देशन दिए । उपलब्धि हासिल हुने गरी काम हुनुपर्यो । सरकारका सबै सदस्य, उच्च प्रशासकले जिम्मेवारीबोध गर्नुपर्छ । नयाँ कामका लागि अगाडि बढाइएका प्रयासलाई तुहाउने गरी कोही पनि गैरजिम्मेवार बन्नु हुँदैन । सबैले आफ्नो कर्तव्य पालना गर्नुपर्छ, प्रधानमन्त्री भने । उनले भ्रष्टाचार र अनुचित काम क्षम्य नहुने बताए । अख्तियारका पदाधिकारी त कारबाहीमा परेका छन् भने अरूले भ्रष्टाचार गर्ने कुरा नचिताए हुन्छ, कसैलाई छोडिँदैन, ओलीले भने, आफू मातहतका कर्मचारीलाई भनिदिनुहोस्, हरेकको अनुगमन भइरहेको छ । सबैमाथि विश्वास गरिन्छ तर हरेकमाथि निगरानी पनि गरिन्छ । प्रधानमन्त्रीले बिहीबार र शुक्रबार गरी २१ वटा मन्त्रालयको वार्षिक विवरणको समीक्षा सुनेका थिए ।"
ग्रामीण सडकमा यातायात ठप्प,"काभ्रे  वर्षासँगै ग्रामीण सडकमा यातायात सेवा ठप्प भएका छन् । वर्षाले हिलाम्मे बनेका ग्रामीण भेगका केही सडकमा सर्वसाधारण जोखिमपूर्ण यात्रा गर्न बाध्य छन् । जिल्लाको विकट मानिने महाभारत गाउँपालिकाको केन्द्र र अरू वडामा जाने सबै सडक अवरुद्ध भइसकेका छन् । भीमखोरी, बुढाखानी र सिपाली हुँदै जाने बाटो पहिरो र बाढीले अवरुद्ध भएको गाउँपालिका अध्यक्ष कान्छालाल जिम्बाले जनाए । सबै बाटा अवरुद्ध भइसके, गाडी चल्ने अवस्था छैन, उनले भने, जिल्ला सदरमुकाम आउनुपर्यो भने अब २ दिन हिँडनुपर्छ । रोशीस्थित पोटाखोलामा पुल नहुँदा वर्षासँगै महाभारत जाने एउटा पनि रुटमा गाडी जान सम्भव छैन । भीमखोरी हुँदै सिन्धुली भएर जाने र बुढाखानी हुँदै जाने सडक पनि पहिरोले अवरुद्ध भएका छन् । ट्र्याक मात्र खोलेर यातायात सञ्चालन गरिएका ती सडकमा यात्रा गर्न अरू मौसममा पनि जोखिमपूर्ण छ । अध्यक्ष जिम्बाका अनुसार, वर्षामा गाडी सञ्चालन नहुने कारण स्थानीय ३ महिनाअघि नै अन्नको जोहो गर्न बाध्य छन् । उनले गाउँपालिकाको केन्द्रसम्म जोड्ने सडक प्रदेश सरकारले कालोपत्रे गर्ने बताए पनि वर्षामा जनताले अझै सास्ती खेप्नुपर्ने अवस्था रहेको बताए । डाँडापारिमा पर्ने अर्को विकट खानीखोला गाउँपालिकामा जिल्ला हुँदै जाने खोपासीतालढुंगा सडक सञ्चालनमै छैन । स्थानीयहरू भक्तपुर, काठमाडौं, ललितपुर हुँदै ३ जिल्लाको फन्को लगाएर १२ घण्टामा गाउँपालिकाको केन्द्र तालढुंगा पुग्ने गरेको भए पनि वर्षातमा त्यो पनि सम्भव छैन । कान्तीलोक पथअन्तर्गत भट्टेडाँडा क्षेत्रमा पहिरो खसेसँगै पटकपटक यातायात अवरुद्ध हुने सो क्षेत्रमा कार्यरत पशु स्वास्थ्य प्राविधिक शुकदेव थपलियाले जानकारी दिए । भट्टेडाँडामा पहिरोले रोक्छ, दुर्लुङ खोलामा बाढी आयो भने ललितपुरको हेलटारसम्म मात्रै गाडी जान्छ, थपलियाले भने, घाम लागे जोखिमले चल्छ, पानी परे रोकिन्छ । उनका अनुसार, स्थानीय तहले खनेका सबै सडक अवरुद्ध भइसकेका छन् । स्वास्थ्य चौकीमा रहेको एम्बुलेन्ससमेत सञ्चालन हुने अवस्था छैन । जिल्लाका १३ वटै स्थानीय तहमा ट्र्याक मात्रै खोलिएका सडकका कारण वर्षातसँगै यातायात अवरुद्ध हुन्छ । दाप्चा, तेमाल, भुम्लु, चौरीदेउराली गाउँपालिकाका विभिन्न वडा, बेथानचोकको च्याम्राङबेसी, मण्डनदेउपुरका विभिन्न वडा लगायतका क्षेत्रमा सडकको अवस्था दयनीय भएकाले यात्रुहरू कष्टकर र जोखिमपूर्ण यात्रा गर्न बाध्य छन् । नगरपालिका घोषणा भएका नमोबुद्ध, पाँचखाल, धुलिखेल, बनेपा, पनौती, मण्डनदेउपुरका भित्री र ग्रामीण सडकसमेत उत्तिकै जोखिमपूर्ण छन् । हेलम्बु यातायातका अध्यक्ष राजेशकुमार श्रेष्ठले सडकको अवश्स्था नाजुक भए पनि जोखिम मोलेर सेवा दिइरहेको बताए । जोखिम मोलेर सेवा दिइरहेका छौँ, उनले भने, सडकको अवस्थाका कारण वर्षामा धेरै स्थानमा यातायात सेवा सञ्चालन गर्न सकिएको छैन । ग्रामीण भेगमा थोरै गाडी चल्ने भएकाले ती क्षेत्रमा यात्रुको चाप छ । अझ वर्षाको समयमा झन कम चल्ने भएकाले छतमा समेत यात्रा गर्न बाध्य छन् । सोही कारण दुर्घटना हुने गरेको छ । ग्रामीण भेगमा चल्ने गाडी पुरानासमेत हुने भएकाले ती दुर्घटनामा पर्ने सम्भावना बढी हुन्छ । तत्कालीन जिल्ला विकास समितिले ०७० मा तयार पारेको जिल्ला सडक गुरुयोजना ०७० को तथ्यांकअनुसार, जिल्लाको मुख्य सडक सञ्जालमा पर्ने ६ सय ३६ किमि सडकमध्ये १२ दशमलव २ किमि सडक मात्रै कालोपत्रे र १ सय ७०६ किमि सडक गाभ्रेल गरिएको छ । ४ सय ५३ किमि सडक धुले छन् । १ सय ८२ किमि सडक सवै मौसममा यातायात चल्ने खालका छन् भने ४ सय ५३ किमि सडकमा प्रतिकुल मौसममा यातायात चल्दैनन् । स्थानीय तह गठन भए पनि खनिएका सडकमा यातायात सञ्चालन हुने अवस्था नै छैन । जिल्लाभर जाने अरनिको र बीपी राजमार्गको ९३ किलोमिटर सडक मात्रै कालोपत्रे छ । सडक गुरुयोजनाअनुसार, रणनीतिक हिसाबले महत्त्वपूर्ण ५९२३ किमि सडकमध्ये ४३०६ किमि सडक कालोपत्रे र १६१७ किमि सडक ग्राभेल गरिएको छ । ७ सय ४९ किमि लम्बाइ भएका ग्रामीण सडकहरूमध्ये ११ किमि कालोपत्रे र १८ किमि सडक ग्राभेल गरिएको छ । दिनभर राजमार्ग अवरुद्ध धादिङ जोगीमाराशुक्रबार जोगीमारामा लेदो आएर चार घन्टा अबरुद्ध पृथ्वीराजमार्ग अपरान्हदेखि एकतर्फी सवारी संचालनमा आएको छ । वेनीघाट १० स्थित वादरेमोडमा गएको पहिरोले पनि राजमार्ग करिव ३ घण्टा अवरुद्ध भएको थियो । जोगीमारा तेक्राङ्गस्थित हिमाल सिमेन्टले संचालन गरेको चुनढुङ्गाखानीबाट बग्ने लेदो ठेकेदार कम्पनीले व्यवस्थित नसक्दा हरेक वर्षातमा राजमार्गमा लेदो र ग्रेगानले ढाक्ने गरेको हो । नारायणगढबाट मुग्लिनसम्मको ३६ किमी सडक कालीखोलामा पहिरो र मुग्लिन नौविसे सडक तेक्राङ्ग, जोगीमारा, कृष्णभिर, गल्छी वैरेनी लगायतका आधा दर्जन स्थानमा नियमित भैरहने अवरोधले राजमार्गको यात्रा कष्टकर बन्दै गएको छ । राजमार्गमा बाढीपहिरोले मात्रै नभै मानवजन्य क्रियाकलापका कारणले लेदो र माटोले पनि अबरुद्ध हुने गरेको छ । अविरल वर्षापछि जोगीमारा वस्ती तर्फजाने ग्रामिण सडकबाट आएको पहिरो बिहान ७ वजे प्रहरीले सडक विभागका डोजरहरू प्रयोग गरी पन्छाएर एकतर्फी यातायात सुचारु गरेका थिए ।"
त्रिभुवन राजपथ र छोटो मार्ग अवरुद्ध,"मकवानपुर  हेटौंडाबाट संघीय राजधानी काठमाडौं प्रवेश गर्ने त्रिभुवन राजपथ र छोटो मार्गहरू वर्षात्सँगै आएको पहिरोले अबरुद्ध भएका छन् । त्रिभुवन राजपथ, हेटौंडाफाखेलकाठमाडौं, हेटौंडासिस्नेरीकाठमाडौं, कान्तिलोकपथ सडक पहिरोले अवरुद्ध भएका हुन् । शुक्रबार बिहानको वर्षात्सँगै भीमफेदी गाउँपालिका १, बाघझोरामा आएको बाढीका कारण त्रिभुवनराजपथ र छोटो मार्गहरू अवरुद्ध भएको मकवानपुर जिल्ला प्रहरीले जनाएको छ । इन्द्रसरोवर गाउँपालिका २, देउरालीबाट एक किलोमिटर तल पानीले लेदो माटोसहितको पहिरो खस्दा शुक्रबार बिहान सडक अवरुद्ध भएको थियो । हाल पहिरो पन्छाइसकिएको छ । अहिले बाटो अवरुद्ध हुँदा काठमाडौंबाट हेटौंडा र हेटौंडाबाट काठमाडौं हिँडेका सवारी बाघझोरामा रोकिएको मकवानपुरका प्रहरी उपरीक्षक मुकेशकुमार सिंहले बताए । उक्त स्थान हेटौंडाबाट सात किलोमिटर उत्तरतर्फ पर्छ । हेटौंडाकाठमाडौं जोड्ने छोटो दूरीको सडकअन्तर्गतको इन्द्रसरोवर २ र ३ को सीमामा पहिरो हटाउन नसक्दा सडक अवरुद्ध छ । वर्षा लगातार भइरहेकाले पहिरो हटाउन नसकेकोले अवरुद्ध सडक खुलाउन नसकिएको र खुलाउने प्रयास भइरहेको प्रहरीले जनायो । वर्षा र पहिरोकै कारण सोमबारदेखि अवरुद्ध कान्ति लोकपथ अझै सञ्चालनमा आउन सकेको छैन । कान्तिलोक पथअन्तर्गत भीमफेदी ८, गंगटे, कालोपहिरो भन्ने ठाउँमा सोमबार दिउँसो पहिरो र मंगलबार बिहान लेनडाँडा सिमात खोला नजिकै ठूलो ढुंगा खस्दा राजपथ अवरुद्ध बनेको हो । घर डुबानमा हेटौंडा५, गर्दोहीमा वर्षासँगै आएको भेलका कारण तीनवटा घर डुबानमा परेको जिल्ला प्रहरीले जनाएको छ । प्रहरी उपरीक्षक मुकेस सिंहका अनुसार डुबान क्षेत्रमा प्रहरी परिचालन गरी प्रभावितलाई सुरक्षित स्थानमा सारिएको छ । यसैगरी, प्रदेश ३ को सदरमुकाम हेटौंडा आसापास रहेका राप्ती, कर्रा, त्रिवेणी, सामरी खोलाको बहाब बढेको छ । वर्षासँगै विभिन्न स्थानमा गएको पहिरोका कारण विद्युत् सेवासमेत अवरुद्ध छ । यसैगरी हेटौंडा उपमहानगरपालिकाको ४, ५ र ६ नम्बर वडा खेतीयोग्य जमिन पुरेर गरिएको प्लटिङमा बनाइएका नयाँ घरहरू पनि डुबानमा परेका छन् । अव्यवस्थित प्लटिङका कारण धेरै घरहरू डुबानमा परेका छन् । प्लटिङ गर्दा सजिलै पानी जाने गरी ढल नबनाउँदा हाम्रो बस्तीलाई ठूलो असर परेको छ, हेटौंडा ५, पिप्लेका धर्मराज बानियाँले भने । अर्का स्थानीय बासिन्दा दीपक आचार्यका अनुसार खेतियोग्य उर्वर जमिनलाई पुरेर गरिएको प्लटिङ क्षेत्र अहिले पूर्णरूपमा डुबेको छ । वडा अध्यक्ष राजेश बानियाँले हेटौंडा ५ को गर्दोइ, शान्तिनगर, सानोपोखरा र पिप्ले क्षेत्र डुबानमा हरेको बताए । विशेष गरी गर्दोइ क्षेत्र डुबानमा परेको छ । कर्रा खोलाको बहाब बढेको खण्डमा ठूलो क्षति हुने सम्भावना छ, उनले भने ।यसैगरी, हेटौंडा ४ र ५ को सिमाना क्षेत्रको प्लटिङमा निर्माण गरिएको घरहरूसमेत डुबानमा परेका छन् । पहिला यस क्षेत्रमा भएको ठूलो पानी बग्ने कुलोलाई सानो बनाउँदाको असर अहिले हामीले भाग्नुपरेको छ ।, हेटौंडा ४ का ईश्वरराज देउलाले खेतमा बनाइएका घरहरू र जमिन पुरेर गरिएको प्लटिङ क्षेत्र पूर्णरूपमा डुबानमा परेको बताए । हेटौंडा ६, चौघडाका बालकृष्ण चौलागाईंले त्यस क्षेत्रका प्लटिङ गरिएको प्रायः सबै क्षेत्र डुबानमा परेको बताए ।"
गाउँमै मिल्न थाल्यो न्याय,"मकवानपुर स्थानीय तहको निर्वाचनसँगै गठन भएको न्यायिक समितिबाटै विभिन्न विवाद टुंगो लाग्न थालेका छन् ।स्थानीय तहको उपमेयर तथा उपप्रमुख संयोजकत्वमा बन्ने न्यायिक समितिबाटै विवादका घटनाहरू सहमतिमा वा फैसलाबाट टुंगो लाग्न थालेका हुन् । चालु आर्थिक वर्षमा हेटौंडा उपमहानगरपालिकाले गतवर्षको १९ वटासहित एक सय २७ वटा उजुरी प्राप्त भएकोमा ७८ वटा मेलमिलापबाटै समाधान गरेको, १८ वटा उजुरी मिलाउने क्रममा रहेको र तीनवटा उजुरी फैसला गरिसकेको न्यायिक समिति सदस्य इन्द्र नेपालले जनाए । उनका अनुसार विशेष गरी सम्बन्धविच्छेद, माना चामल, साँधसिमाना, पारिवारिक विवाद र ज्येष्ठ नागरिकको हेरचाहसम्बन्धी उजुरीहरू बढी परिरहेका छन् । न्यायिक समितिले उपमहानगरको १९ वटै वडामा विभिन्न किसिमको तालिम सञ्चालन गरी उजुरीकर्तालाई हेल्पडेक्स राखेर सहजीकरण गर्ने गरेका छौं, उनले भने । थाहानगरपालिकामा यो वर्षमा ६१ वटा उजुरी न्यायिक समितिमा परेकोमा मेलमिलापको माध्यमबाट ५० वटा र माथिल्लो निकायमा एकवटा पठाइएको उपमेयर खड्ग गोपालीले जनाए । थाहामा विशेष गरी आर्थिक लेनदेन, वाली तथा साँधसिमानाका उजुरी धेरै रहेका छन् ।मकवानपुरगढी गाउँपालिकामा यो वर्ष १५ वटा उजुरी दर्ता भएकोमा आठवटा मेलमिलाप समाधान भएको र बाँकी चालु अवस्थामा रहेको छ । मकवानपुरको पश्चिमी क्षेत्रको सवैभन्दा ठूलो गाउँपालिका मनहरीले यो २५ वटा उजुरी मिलापत्रबाट समाधान गरेको छ । ४८ वटा दर्ता भएकोमा तीनवटा माथिल्लो निकायमा पठाएको र बाँकी चालु अवस्थामा रहेको जनाएको छ । बकैया गाउँपालिका चालु आर्थिक वर्षमा पाँचवटा मुद्दा मेलमिलापबाट टुंगो लगाइसकेको छ । यस आवमा १५ वटा मुद्दा दर्ता भएकोमा सबैभन्दा बढी बहुविवाह, अंशबण्डा, वन, चरन र सार्वजनिक जग्गा मिचेको मुद्धा बढी रहेको गाउँपालिका उपप्रमुख सरला बोलखेले जानकारी दिइन् ।गाउँमै मेलमिलापको माध्यमबाट न्याय सम्पादन हुन थालेपछि अवाच्छित र अपराधिक घटनामा कमी आएको बागमती गाउँपालिकाले जनाएको छ । बाग्मती गाउँपालिकामा यो वर्ष २३ वटा उजुरी दर्ता भएकोमा नौवटा मेलमिलापबाट टुंगो लागिसकेको छ । भीमफेदी गाउँपालिकामा यो वर्ष १६ वटा उजुरी दर्ता भएकोमा १२ वटा मेलमिलापबाट समाधान भइसकेको र चारवटा माथिल्लो निकायमा पठाइसकेको उपप्रमुख पार्वती रानाले बताइन् । कानुनी ज्ञान नहुँदा हामीलाई समस्या परिरहेको छ । त्यसकारण प्रत्येक स्थानीय तहमा न्याय सम्पादनका लागि कानुनी सहजकर्ता वा सल्लाहकारको आवश्यकता रहेको छ, उनले भनिन् ।"
आत्महत्या गर्न बाध्य पार्ने थुनामा,हेटौंडा पत्निलाई आत्महत्या गर्न बाध्य गरेको आरोपमा पतिलाई मकवानपुर जिल्ला अदालतले पुर्पक्षका लागि थुनामा राख्ने आदेश दिएको छ । अदालतले हेटौंडा उपमहानगरपालिका३ का राजु थिङविरुद्ध उक्त आदेश जारी गरेको हो । उनले पत्नी सोनु थिङलाई आत्महत्या गर्न बाध्य गरेको आरोप छ । विगतमा आत्महत्याको घटनामा कसैलाई दोषी ठहर गरिँदैनथ्यो । मानसिक एवं शारीरिकलगायतका विभिन्न तनाव दिई आत्महत्या गर्न बाध्य पारेको भए पनि कोहीकसैमाथि मुद्दा चलाउन पाइँदैनथ्यो । गत भदौ १ बाट कार्यान्वयनमा आएको नयाँ फौजदारी संहिताले आत्महत्या गर्न बाध्य पार्ने जोकोही पनि कारबाहीको भागिदार हुने कानुनी व्यवस्था गरेको छ । उक्त कानुनी व्यवस्थाअनुसार जिल्ला न्यायाधीश खडानन्द तिवारीको शुक्रबारको इजलासले थिङलाई थुनामा राख्न आदेश दिएको हो । आत्महत्याको घटनामा मकवानपुरमा मुद्दा चलेको यो पहिलो घटना हो । राजुले पत्नी सोनुलाई बेलाबेलामा कुटपिट गर्दै आएका थिए । कुटपिटपश्चात हेटौंडा उपमहानगरपालिकाको न्यायिक समितिमा गत वैशाख १७ मा पतिले सधैं कुटपिट गर्ने गरेकाले आत्महत्या गरौंजस्तो भइसक्यो भनेर उजुरीसमेत दिएकी थिइन् । उक्त न्यायिक समितिमा उजुरी दिएको महिना नबित्दै जेठ १६ मा सोनुले घरमै झुन्डिएर आत्महत्या गरेकी थिइन् । आत्महत्या गरेको अवस्थामा उनको पति मात्र घरमा थिए । अरू कोही पनि थिएनन् । सोनुका दाजु लालबहादुर ब्लोनले आफ्नी बहिनीलाई ज्वाइँ राजुले आत्महत्या गर्न बाध्य पारेकाले कारबाही गर्न जिल्ला प्रहरी हेटौंडामा उजुरी दिएका थिए । उजुरी आधारमा राजुलाई प्रहरीले पक्राउ गरी आत्महत्या दुरुत्साहन मुद्दा अदालतमा चलाएको थियो ।
बस्ती डुबानको त्रास,"भक्तपुर  तीन दिनदेखिको अविरल वर्षाले जिल्लाका चार वटै नगरपालिका भएर बग्ने हनुमन्ते खोलाको बहाव बढेको छ । पानीको बहाव बढेसँगै खोला किनार बस्तीका स्थानीय डुबानको त्रासमा छन् । गतवर्ष हनुमन्ते खोलामा आएको बाढीले डुबानमा परेका लिवाली, हनुमानघाट, राममन्दिर, सूर्यविनायक बाराहीस्थान, सल्लाघारी, राधेराधे, थिमि, शंखधर चोक, सुन्दरबस्तीचारदोबाटो, बालकोटलगायत क्षेत्रका बासिन्दामा त्रास बढेको छ । मध्यपुर थिमि र सूर्यविनायक नगरपालिका जोड्ने शंखधर चोकबाट दधिकोट जाने मुख्य पुल भासिएर सडक अवरुद्ध भएको छ । निर्माणाधीन हनुमन्ते करिडोरको रिटेनिङ वाल भत्किँदा उपभोक्ता समितिमार्फत बन्दै गरेको ट्रस्ट पुल पनि भत्किएको स्थानीयले बताए ।मध्यपुर थिमिको बिस्कुट कारखाना, तरकारी बजारलगायतका क्षेत्र डुबानमा परेका छन् । विशेष गरी हनुमानघाट, राममन्दिर, बाराहीस्थान वरपर बाढी छिरेर जलमग्न भएको छ । सूर्यविनायकबाट भक्तपुर नगर प्रवेश गर्ने बाराहीस्थानको पुल आसपास क्षेत्र डुबान पर्दा सडक अवरुद्ध भएको छ । राममन्दिरस्थित शान्ति निकेतन मावि, बाराहीस्थानस्थित शारदा आधारभूत विद्यालय डुबानमा परेका छन् । हनुमन्ते खोला आसपासका खेतबारीमा क्षति पुगेको छ । भक्तपुर नगरपालिकाका प्रमुख सुनिल प्रजापतिसहितको विपद् व्यवस्थापनको टोलीले खोलाको बहाव निरीक्षण र भइपरी हुन सक्ने जोखिमको आंकलन गरी न्यूनीकरणतर्फ लागि परेको जानकारी दिए । नगर प्रमुख प्रजापतिका अनुसार भक्तपुरको बाराहीस्थान, राम मन्दिर, हनुमानघाटलगायत क्षेत्रमा खोलाले बगाएर ल्याएको फोहोर पन्छाउने काम भइरहेको छ । हनुमन्ते खोलामा पानीको बहाव बढेपनि मानवीय र भौतिक क्षति नभएको उनले बताए । त्यस्तै, मध्यपुर थिमि नगरप्रमुख प्रमुख मदनसुन्दर श्रेष्ठले डुबान जोखिम क्षेत्रको अवलोकन गरी स्थानीय बासिन्दालाई सर्तकता अपनाउन आग्रह गरेका छन् । लगातार वर्षा भइरहेकाले गतवर्ष डुबान परेको क्षेत्र जोखिमयुक्त छ, उनले भने, डुबान न्यूनीकरणका लागि नगरपालिकाले जोखिमयुक्त क्षेत्रमा पानीको निकासा गर्ने कार्य गरेका छौं । प्रतिनिधिसभा सदस्य महेश बस्नेत, प्रदेशसभा सदस्य राजेन्द्रमान श्रेष्ठ, प्रमुख जिल्ला अधिकारी नारायणप्र्रसाद भट्ट, भक्तपुर प्रहरी प्रमुख एसपी सविन प्रधानले डुबान जोखिम क्षेत्रको अवलोकन गरेका थिए । त्यसैगरी, महानगरीय प्रहरी वृत्त जगाती प्रमुख डीएसपी शिशु शर्मा, वीरदल गणका गणपति शिवकुमार पौडेल, भक्तपुर र मध्यपुर थिमि नगर प्रमुख, वडाध्यक्षलगायत जनप्रतिनिधिले जोखिम क्षेत्र अवलोकन गर्दै हनुमन्ते खोला आसपासका बासिन्दालाई डुबानको उच्च सर्तकता अपनाउन आग्रह गरेका छन् । अबिरल वर्षातका कारण सूर्यविनायक नगरपालिका८ आशापुरी नैचाल क्षेत्रमा पहिरो गएको छ । पहिरोका कारण सडक अवरुद्ध भएको छ ।सुरक्षाकर्मी परिचालन जिल्ला विपद् व्यवस्थापन समितिले सुरक्षाकर्मी परिचालन गरेको छ । प्रमुख जिल्ला अधिकारी नारायणप्रसाद भट्टका अनुसार हनुमन्ते खोला आसपासका क्षेत्र डुबानको उच्च जोखिममा रहेकाले क्षति न्यूनीकरणका लागि सुरक्षाका तीनवटै निकायलाई स्थान तोकेर काम गर्न जिम्मा दिएको छ । मनोहरादेखि थिमिसम्मको खोला आसपास क्षेत्रको जिम्मा सशस्त्र प्रहरी, मनोहरादेखि हनुमन्ते खोला नेपाल प्रहरी र नेपाली सेनालाई जिम्मा दिएको छ, उनले भने । बाढीले बगाएको व्यक्तिको उद्धार महानगरीय प्रहरी प्रभाग बालकोटले बाढीले बगाएको एक जनाको उद्धार गरेको छ । लगातारको वर्षाको कारण सूर्यविनायक२ बालकोट हनुमन्ते खोला किनारमा हिँडिरहेका काभ्रे कोशीपारि घर भई बालकोट बस्ने ३२ वर्षीय सन्तोष पहरीलाई खोलाले बगाएको थियो । महानगरीय प्रहरी परिसर भक्तपुरका प्रवक्ता डीएसपी रेवतीरमण पोखरेलका अनुसार शुक्रबार हनुमन्ते खोलामा खसेर बगाएको पहरीको प्रहरीले उद्धार गरेको हो । पहरीको नागरिक अस्पताल गठ्ठाघरमा उपचार भइरहेको र उनको अवस्था गम्भीर रहेको पोखरेलले बताए ।"
कीर्तिपुर क्याम्पसको अस्तित्व,"कीर्तिपुर केन्द्रीय क्याम्पसको नयाँ भवनको एउटा कक्षा अगाडि उभिएको छु, एमफिल अंग्रेजीको कक्षा लिन । आफूले शिक्षक भएर जीवनका दशकौं बिताएको त्यो थलो र वरपर हेरेर उभिँदा त्यही विभागमा आफूले वर्षौंअघि पढाएको स्ट्रिम अफ् कन्ससनेस वा चेतना प्रवाह शैलीमा लेखिएको उपन्यासको पात्रजस्तै मनका प्रवाहले तरङ्गित हुन्छु । स्वदेश र विदेशबाट पढेका र पढ्न गएका विद्यार्थीका हिजोआज धेरै मेलपत्रहरू आइबस्छन् । सबैका प्रश्न छन्, अहिले विश्वविद्यालयमा के भएको त्यस्तो ? भन्छु, यसबाट विश्वविद्यालय निस्किन्छ । मैलेचाहिँं तिमीहरूका कामलाई सम्झेर अनि अहिले अध्ययन गरिरहेका विद्यार्थीलाई पढाएर आफ्नो प्राज्ञिक कर्मको विश्वास कायम राखेको छु । अग्नि सूत्र पनि प्रयोग गरे विद्यार्थीले विभागमा, परीक्षाका नतिजामा असन्तोष भएर । म विभागीय प्रमुख थिएँ । त्यो ब्याचका विद्यार्थीलाई अग्निहोत्री भन्ने नाम राखेंँ । अस्ति अमेरिकाबाट एकजनाले फोन गरेर आफूलाई म अग्निहोत्री ब्याचको, सर भनेर चिनाए । एकजना अमेरिकाको अमूक राज्यमा विधायक पनि भएका छन् । त्यो बेला देशको भाषा नै अग्नि थियो । मैले अग्नि सूत्रहरू जोडेर अग्निको कथा नाटक लेखेंँ । सुनील पोखरेलको निर्देशनमा गुरुकुल र विश्वका निकै ठाउँमा त्यो देखायौं । यो नाटकमा सहयोग गर्न तिनै अग्निहोत्रीहरू सक्रिय भए । एकाध अग्निहोत्रीलाई पीएचडी पनि गराएँ । यो एउटा विनाश होइन, आत्मवञ्चना होइन, अन्तरमन्थनको घडी थियो । हामीले प्राज्ञकर्मको मर्यादा बिगारेनौं । मलाई भेट्न समाजशास्त्र विभागमा अध्यापन गर्ने युवा प्रेम चलाउने आएका छन् । ती पश्चिमका, उनकै शब्दमा, गाउँले । ६ फिट २ इन्च अग्ला जीवन्त प्राज्ञिक युवक चिन्ता लिएर मेरा अगाडि उभिन्छन् । म भावातित हुन्छु । डा शिव रिजाल भन्छन्, यी प्रेम चलाउने मार्क्सवादको पनि गहन अध्ययन गरेका व्यक्ति हुन् । केदारभक्त माथेमाले त्रिचन्द्र कलेजलाई अब यो कसैको होइन रहेछ भनेको वाक्यको प्रसङ्गबाट आरम्भ गरेर त्रिभुवन विश्वविद्यालय कसको हो ? शीर्षकको लेख तिनले नयाँ पत्रिका (२४ असार, २०७६) मा प्रकाशित गरेका छन् । कान्तिपुरका पत्रकार मकर श्रेष्ठले २७ पुस २०७५ मा पहिलोपटक यस्तो सर्भे निकालेका थिए । तिनले दुईपटक निकालेका छन् । चलाउनेलाई म त्यो सम्झाउँछु । थाहा पाएर उनी खुसी हुन्छन् । लगभग मकर श्रेष्ठको रिपोर्टमा उल्लेख भएका त्रिवि क्याम्पस कीर्तिपुरले गुमाउँदै गएका जमिनका खण्डकै बयान गरेका छन्, चलाउनेले । चलाउने भन्छन्, यो लेखेपछि मलाई निकै आक्रामक भाष्यमा प्रतिक्रिया आएका छन् सर, आजै । म फेरि झस्किन्छु, त्रिवि क्याम्पसको भूमि र परिवेश पनि अब यहाँका प्राज्ञिकहरूका निम्ति त्रासको विषय भयो त ? मकर श्रेष्ठको अनुभव मलाई थाहा छैन । मकर पत्रकार हुन् । चलाउने प्राज्ञिक हुन् । उनको लेखमा स्वाभाविक रूपले विश्वविद्यालयका पठनपाठनमा आएका गिरावटको चर्चा छ । उनले उत्तरदायी प्राज्ञहरूका सिद्धान्तका पनि चर्चा गरेका छन् । चलाउने मसँग कुरा गर्दैजाँदा खुसी हुन्छन्, किनभने म एउटा आधी शताव्दीदेखि पढाउने, एमफिल र पीएचडीका विद्यार्थीसँग अन्तरंग छलफल गरिबस्ने सायद एउटा अनौठो नैरन्तर्य उनको समक्ष उभिएको छु । हिजोका कुरा गर्छु, उनका आजका कुरामाथि छलफल गर्छु । अनि भर्खरै एकेडेमिक्स एन्ड पोलिटिकल वालो शीर्षकमा काठमाडौं पोस्टमा (९ जून २०१९) र अगाडि कान्तिपुरमा आफूले यहाँको विषय, थलो र पठनपाठनका कुरामाथि लेखेका अनेकौं लेखका उनलाई प्रसङ्ग सुनाइरहन्छु । नाटक लेख्ने व्यक्ति भएकाले मलाई लाग्न थाल्छ, सायद म आफ्नै नाटकमा आफैंले रचेको सूत्रधार वा कोरस भएको छु, जसले घटेका नाटकको चित्र ल्याउँछ, अनि आगतका गतिविधिमाथि धारणा राख्छ । तर एउटा फरक छ । नाटकको सूत्रधारले भने अनुसार विगत खुल्दै जान्छ, तर म आगतलाई धुमिल चित्रभित्र धेरै देख्न सक्तिन । विगतका अनुभव लिएर केही अनुमान भने गर्छु । विभागमा धेरै विद्यार्थी पढ्न आउँछन् । अनि एउटा खुसीको सम्झना हुन्छ । अंग्रेजी विभागले पछिल्लो समय प्रभाव पार्ने मिडियादेखि साहित्य, जीवन र जगतका विषयहरू पढाउने पाठ्य सामग्री जोडेर सेमिनार कक्षाको शैलीमा यो एमफिल कार्यक्रम चलाएको हो । आफू अवकाश नहुँदै सुरु भएको यो कार्यक्रम निरन्तर चलेको कुराले खुसी छु । विभागमा प्रमुखहरू पनि विद्यार्थी नै, पढाउने पनि विद्यार्थीहरू नै । म नयाँ विषयहरू पढिरहने मानिस भएकाले उनीहरू मलाई राम्ररी जान्दछन् । कहिलेकाहीं भने झसंग हुन्छु । निकै वर्ष बिते । के वाल्टर बेन्जामिनले भनेजस्तो इतिहास उफ्रेर आएको हुँ, कीर्तिपुरमा ? होला, किनभने इतिहासलाई म एक सुषुप्त र बिर्सिने विषय वा एम्नेसियाको रूपमा हेर्न मान्दिन । तर मेरो उद्देश्य सरल छ । झन्डै आधी शताब्दीदेखि गरेकै कर्म गर्न आएको छु । सन्दर्भहरू अलिक फरक छन् । यो अंग्रेजी विभागले प्रयोग गरेका अध्ययनको विविधता अनि यस विभागले खोलिदिएका अध्ययनमा जोडिने विषयहरू धेरैले ग्राह्य मानेका छन् । म पाठ्य सामग्री बनाएको त्यो बेलाको एउटा न्यारेटिभ जोड्छु । विभागमा विद्वान प्राध्यापकहरू थिए । हामीले सिलेबस परिवर्तन गर्दा र्याडिकल काम गर्यौं । चसर र शेक्सपियरको मात्र अध्ययन, अध्यापन गर्ने एमए कार्यक्रम होइन यो भन्ने कुरा प्रमाणित गर्न सिलेबसमा आमूल परिवर्तन गर्यौं । अन्तरविषयक बनायौं, अध्ययन कार्यक्रम । अरु विभागका मानिस ल्याएर सहकार्य र छलफल चलायौं । जे होस्, सिलेबसमा समाजशास्त्र, राजनीतिशास्त्र, इतिहास, संस्कृति अनि कलालाई साहित्यको पाठसँग ल्याएर जोड्यौं । स्यामुअल पी हन्टिङटनको दक्ल्यास अफ् सिभिलाइजेसन किताबसमेत राखेको देखेपछि मेरा गुरु स्वर्गीय कमलप्रकाश मल्लको विभागीय प्रमुख भएर यस्तो नचाहिने काम गर्ने ? भन्ने खप्की खाएको थिएँ । तर मलाई विभागका प्राध्यापकहरूको समर्थन र सहयोग थियो, बलियो थिएँ । संघर्ष र उपलब्धिका कथा छन् । ठाउँ नभएकाले धेरै लेख्न सक्तिन । हामी अवकाश भएपछि विभागमा युवा पुस्ताले यो अभियानलाई झन् बलियो र व्यापक बनाएर लगे ।म भन्छु, अब यो कसको हो भनेर छुट्याउने काम युवा पुस्ताको हो । कीर्तिपुरको गुमेको जमिन फर्काउन सकिन्छ । भौतिक सम्पत्तिको लेखाजोखा गर्न सकिन्छ । तर कीर्तिपुर केन्द्रवर्ती एकेडेमियामा अर्को सूक्ष्म अनि भयानक क्षति हुँदै गएको कुरा विस्मृतिमा गएको छ, जसको छलफलै हुँदैन । विभागहरू शून्य हुँदै गए । ती विभागमा पढाउने विद्वानका माग विभागभन्दा बाहिर बढी हुँदै गए । उनीहरू देशसेवामा अनि अनुसन्धान कन्द्रहरूले प्रतिनिधित्व गर्ने काममा पनि लागे ।निकै वर्षअघि फ्याकल्टी बोर्डको साधारण सभामा आमन्त्रित थिएँ । त्रिविले देशविदेशमा शिक्षित गराएर योग्य बनाएका तर त्यो बेला (अहिले पनि ?) विश्वविद्यालय अनि अरु संस्थाहरू खोलेकाहरूले त्रिविलाई गाली गरेको खप्न नसकेर मैले भावात्मक र वैचारिक रूपले प्रतिवाद गर्दै भनेको थिएँ, यस्तो भावना पाखण्डी हो, कृतघ्नतापूर्ण र मातृघाती हो । त्रिविको विडम्बना बुझ्न यो कुरा नबिर्सौं । आफैंलाई सोधौं, हामीले विभागहरूमा पीएचडी गराउने, अनुसन्धान र पठनपाठन अनि सभा, सेमिनार गरेर राजनीतिक चेतनालाई बल दिनेतिर कति काम गरेका छौं ? सिलेबसलाई जीवन्त बनाएर राजनीतिक, सांस्कृतिक, आर्थिक उल्झनमाथि छलफल गर्ने विद्वानहरू कति तयार गर्यौं ? । स्तरीय प्राज्ञिक जर्नल विश्वविद्यालयबाट निस्कन्छन् कि मार्टिन चौतारीबाट ? हामीले आफैं स्तरीय प्राज्ञिक लेख लेखेर प्रकाशित गर्नेहरूलाई कतिको न्याय गरिआएका छौं ? लाग्छ, अहिले लगभग विखण्डनको अवस्था हो । तर यो विश्वविद्यालयमा धेरै मेधावी विद्यार्थी पढ्छन् । बाहिर गएर यहींको शिक्षाले नाम कमाएका छन् । विज्ञानमा त्यस्तै उपलब्धि हासिल गर्नेहरू छन् । यहाँका प्राज्ञिकहरूले विश्वका अनेकौं ठाउँमा गएर सेमिनार, अनुसन्धान र लेखनमा नाम कमाउँदै छन् । सकारात्मक पक्षमाथि राजनीतिज्ञ, नागरिक समाज, विद्यार्थी, प्राज्ञिक, सरकार सबैको ध्यान जाओस् । प्रेम चलाउनेसँग कुरा गर्दागर्दै उतापट्टिका रुखहरू वर्षाको सिमसिमे पानी र हावामा हल्लिन्छन् । साँझ पर्न लागेको छ । चलाउने भाइलाई भन्छु, म ती हामीले विद्यार्थी हुँदा रोपेका वृक्षहरू रहेसम्म यहाँ जीवन लहराइरहेको देख्छु । त्यसपछि एमफिलको आफ्नो सेमिनार कक्षा लिन पस्छु । विषय इन्टर्डिसिप्लिनरी छ । सेप्टेम्बर ११, २००१ अमेरिकामाथि भएको आतंककारी हमला, त्यसको रङ्गमञ्चीय सामर्थ्य र आतङ्कवादीको सिद्धान्त विषयमा छ । पोस्टपोलिटिक्स वा उत्तरवर्ती राजनीतिको विषय आउँछ । हामी अहिले राजनीति र सिद्धान्तको निष्ठावान युगमा छौं कि उत्तरवर्ती युगमा छौं ? प्रश्न उठ्छ । निष्कर्ष छ, ट्रेड सेन्टर ध्वस्त भएपछि त्यसको जगमा विशाल भवन बनेन, सफा गरेर एउटा खाली भूमि राखियो । त्यसलाई जिरो ग्राउन्ड भनियो । आतङ्ककारी हारे, किनभने त्यसपछिको मानव प्रतिक्रिया सकारात्मक रह्यो । सरल भूमि, ऐक्य भावना र प्रेमले जित्यो । थिएटर वा नाट्यको आत्मा त्यही हो, व्याख्या गर्छु ।कीर्तिपुर क्याम्पस केवल सम्झनाको जिरो ग्राउन्ड होइन । यो हाम्रासामु सबै किसिमले जीवन्त छ ।"
विप्लवको विद्रोह र बादल,"नेपालमा सर्वहारा कम्युनिस्ट शासनको नाममा धेरै मानिस मरिसके । देश ५० वर्ष पछाडि धकेलिइसक्यो । महान नेता माओलाई बदनाम गरेर माओवादी क्रान्ति भनियो भनिँदैछ । ती सब झुट थिए र अहिले पनि झुटकै खेती भइरहेको छ ।सरकारी पक्ष होस् या विप्लव दुबैतिर मर्ने नेपाली नै हुन् । कोही मर्न हुन्न, बिना कारण मार्न पाइन्न । गृहमन्त्री बादललाई विप्लवसँग वार्ता, दमन, प्रतिरोध गर्न नैतिकताले दिँदैन । उनी पूर्व माओवादी नै हुन् । उनी रहेसम्म यो आन्तरिक द्वन्द्व लम्बिन्छ । तसर्थ गृहमन्त्रीले राजीनामा दिएर पूर्वएमाले खेमाका नरम नेताले गृह मन्त्रालय सम्हाली वार्ता सुरु गर्न ढिला नहोस् । विश्वविद्यालयमा स्नातकोत्तर पढिरहेका युवा विद्यार्थीको नागरिक वार्ता टोली गठन गरियोस् । पहिलाका र अहिलेका झोले नागरिक समाजबाट त्यो काम नहोस् ।पूर्व माओवादी खेमाकै गृहमन्त्री रहने हो भने निम्न शंका गर्न सकिन्छ :१ जंगलका माओवादी र सरकारमा रहेका पूर्व माओवादीबीच हार्दिक सम्बन्ध छैन भन्ने आधार के ?२ बादल र विप्लवको जुंगाको लडाइँ होइन भन्ने आधार के ?३ एमाले खेमाको ओली नेतृत्व सरकारलाई ढलाउने रणनीति होइन भन्ने आधार के ?४ १२ बुँदे गराउने र नेपालका मन्दिर र गुम्बालाई चर्चमा परिणत गराउने शक्तिको खेल होइन भन्ने आधार के ?५ असफल बनेको ओली सरकारले नै देशको ध्यान युद्धतर्फ मोडेर सत्ता लम्ब्याउने खेल खेलिरहेको होइन भन्ने आधार के ?विप्लवजी तपाईंले बोकेका माओ, लेनिन, स्टालिनलाई उनीहरूकै देशमा फर्काइदिनुस् । तिनका नामले नेपाल खण्डहर बनिसक्यो । तपाईंले पुजेका नेता तिनकै नामबाट खर्बपति र सुकिलामुकिला बनिसके । सबै बीपीवादमा अटाउनुस् । प्रेमसिंह बस्न्यात, बाँसबारी, काठमाडौं कसैको हार र जितभन्दा पनि मुलुकको हितनिम्ति विप्लवले वार्तामा बस्नुपर्छ । राज्यले वार्ताको वातावरण बनाउनुपर्छ । निर्णायक वार्ता गरी समाधान निकाल्न विलम्ब गर्नु हुँदैन । भाइ फुटे गँवार लुटे भनेझैं भाइभाइबीच दुश्मनी पैदा गराई अन्त्यहीन द्वन्द्वमा होमिनु हुँदैन । यस अघिको दसवर्षे जनयुद्ध जस्तै सधैं मारकाटमा मुलुकलाई धकेल्नबाट रोक्न पनि वार्ता अपरिहार्य छ । सत्तामा बस्ने र हत्या, हिंसामा उत्रने दुवैथरीको सद्बुद्धि आओस् । वार्ताका माध्यमबाट शान्तिको पहल होस् । श्यामसुन्दर कुइँकेल, हाँडीगाउँ, काठमाडौं"
प्रधानमन्त्रीको परीक्षा,"कार्यकारी पदको कुरा गर्दा प्रधानमन्त्री देशको सबैभन्दा पहिलो स्थानमा पर्छन् । प्रधानमन्त्री ओली त झनै शक्तिशाली छन् । उनीसँग दुई तिहाइको बल छ । तर यिनै शक्तिशाली कार्यकारीले जनतासामु माफी माग्नुपर्ने अवस्था कसरी आयो ? सम्भवतः इतिहासमा प्रधानमन्त्रीले जनतासँग माफी मागेको यो नै पहिलो होला । भारतीय दूतावासले तरकारी तथा फलफूलमा विषादीको अवशेष परीक्षण नगर्नु भन्ने आशयको पत्र परराष्ट्र मन्त्रालयलाई लेखेको थियो । के प्रधानमन्त्री ओलीलाई जानकारी नै दिइएन होला त ? आश्चर्यको विषय बनेको छ । यस्ता जिम्मेवार विषयमा बिर्सने वा भुलचुक हुने भन्ने प्रश्नै आउँदैन । साँच्चै प्रधानमन्त्रीले भनेजस्तो यस कुराबाट उनलाई नियोजित रूपमा अलग्गै राखिएको हो भने त्यस्ता व्यक्तिलाई कारबाही गरेर देखाउन प्रधानमन्त्री तयार हुनुपर्छ । परराष्ट्र मन्त्रालयबाटै यसको दोषी को थियो भन्ने पत्ता लगाउन सकिन्छ । प्रधानमन्त्रीले घटनामा संलग्नलाई कारबाही गरे भने साँच्चै उनी झुक्किएका रहेछन् भन्ने प्रमाणित हुनेछ । यसलाई यसै लर्खर्याए भने अरूलाई दोषी देखाएर आफू चोखिने बाटोमात्रै खोजेका रहेछन् भन्ने प्रमाणित हुनेछ । सुजन देवकोटा, पालुङटार४, गोरखा"
सर्लाहीका चापाकल किन सुके ?,"झरी परिरहेको छ । तराईको वातावरणमा केही सुधार देखिएको छ । कतिपयलाई खेती लगाउने चटारो छ । भ्याइनभ्याइ हतारिँदै हिलोलाई स्पर्श गर्दै रोपाइँ सुरु गरिरहेका छन् । तर यस्तो वर्षात्मा पनि सर्लाहीका केही नगरपालिका वा गाविसमा पानीका मुहान सुख्दा चापाकलबाट पानी आउन छाडेको छ । पिउने पानीको हाहाकार भएको छ । स्थानीयबासी पानीको जोहो गर्न भौंतारिरहेका छन् । रित्ता गाग्री लिई गृहणीहरू भौंतारिरहेको दृश्य टिठलाग्दो छ । मुहान सुक्नुको मुख्य कारण चुरेको दोहन हुनु हो । सुख्खायाममा तराईका अधिकांश खोलाबाट बालुवा, गिट्टी उत्खनन गरिन्छ । कतिपयले खोलामै क्रसर उद्योग सञ्चालन गरेका छन् । रुख कटान गरी चोरी निकासी बढ्नाले वर्षायामको पानी सञ्चित हुन सक्दैन । यसमा ध्यान दिन सकिएन भने तराईका अधिकांश ठाउँमा पानीका मुहान सुक्न सक्छ । प्रदेश सरकारले चुरेको दोहन रोकोस् । प्रमोद पौडेल, श्रीपुर११, वीरगन्ज"
मानसिक रोग निम्त्याउने दिन !,"यो त्यही समय हो, जुन बेला सबै आर्थिक कारोबार हुने सरकारी निकायका लेखा शाखा र कार्यालय प्रमुखहरू केही समयदेखि आफ्नो कुर्सीमा भेटिन्छन् । यो त्यही समय हो, जहाँ निर्माण ठेकेदारहरूले केके न फुत्किएला जस्तैगरी वर्षाको पानीको बाटो हेर्दै वा पानीको कुनै मतलब नराखी थुप्रै कामदार लगाई काम गरिरहेको भेटिन्छ । आखिर यस्तो किन ?किनकि यो असार मसान्त भनेको वर्षभरि गरिएका खर्च र आम्दानीका प्राकृतिक वा कृत्रिम बिल भरपाइहरू बनाई प्राकृतिक वा कृत्रिम रूपले आफ्नो अड्डामा पेस गर्ने गरिन्छ । असार मसान्तमा हतारहतार सम्पन्न गर्ने काम त्यसभन्दा अघिका महिनाहरूमा गर्न मिल्दैन र ? मसान्तसम्म काम सम्पन्न गर्न सकिएन भने बजेट फ्रिज हुन्छ भन्ने सुनिन्छ । बजेट फ्रिज हुनु भनेको बर्बादै भई रकम कामै नलाग्ने हुनु हो र ? यदि त्यसो होइन भने खर्च हुन नसकेको रकम आखिर देशकै ढुकुटीमा जम्मा हुने त होला नि । त्यसकारण असार मसान्त कसैका लागि पनि सास्ती नबनोस् । मानसिक रोग निम्त्याउने दिन नबनोस् । नरनाथ पाण्डे, कावासोती८, नवलपरासी"
सूचना लुकाउनेको करामत,"प्रधानमन्त्री ओलीजस्तो कागभन्दा कोइली चङ्ख मानिसलाई पनि तरकारी र फलफूलमा विषादी प्रकरणमा भारतीय दूतावासले पठाएको पत्रबारे जानकारी नै रहेनछ । त्यसैले आफू जनतासामु लज्जित हुनुपरेको उहाँले बताउनुपर्यो । जे होस्, यो कुरा पनि नागरिकले पत्याउनैपर्छ । सूचनाको हक पहिलेदेखि नै भए पनि त्यसबाट सर्वसाधारणलाई वञ्चित गराउने परम्पराचाहिँं शक्ति र पदको आडमा हुँदै आएको छ । इन्द्रकुमार श्रेष्ठ, ओखलढुङ्गासपना र नाराले मात्र कहीं पुर्याउँदैन । विकास र समृद्धिको जति नै ठूला कुरा गरे पनि लक्ष्य हासिल हुने भनेको काम गराइले हो । चुस्त र सक्षम व्यवस्थापनले हो । कुनै पनि सूचनाको प्रवाह निमेषभरमा हुने आजको जमानामा संवेदनशील मानिएको विषादी प्रकरणमा भारतीय दूतावासबाट आएको पत्रको त यो हाल छ भने यस्तै विषय अरु नहोलान् भन्न सकिने अवस्था छैन । यही प्रकरणलाई लिएर छानबिन आयोग वा समिति बन्ने भयो र सूचना प्रवाहको सन्दर्भमा पन्छिन खोज्ने सम्बद्ध मन्त्रीहरू यथास्थानमै रहिरहे भने सरकारप्रति जनताको विश्वास कुन हदसम्म रहला ? महेशप्रशाद ढुंगाना, नयाँवानेश्वर, काठमाडौं सरकारले सही सूचना नदिएर आफ्नै दलका सांसद एवं संसदलाई नै किन गुमराहमा राखेको हो कुन्नी ? पार्टीको संसदीय दलमा झुटो बोलेपछि प्रधानमन्त्री ओलीले संसदलाई नै झुटो बोलेको ठहरिन्न र ? अन्य मुलुकमा भए संसदमा झुटो बोल्ने प्रधानमन्त्रीमन्त्रीले राजीनामा दिनुपर्थ्यो । तर हाम्रो मुलुकमा भने त्यसो भएको पाइँदैन । नैतिकताको ख्याल स्वयम्ले नै गर्नुपर्ने हुन्छ । गंगाराज अर्याल, पाणिनि८, अर्घाखाँची"
राष्ट्रिय परिचयपत्रमै त्रुटि,"पाँचथर जिल्ला प्रशासन कार्यालयले वितरण गरेको राष्ट्रिय परिचयपत्रमा त्रुटि नै त्रुटि पाइयो । राष्ट्रिय परिचयपत्र जस्तो अति संवेदनशील विषयमा गल्ती हुनुहुँदैन थियो । भयो, अब गल्ती सच्याउने र गल्ती गर्ने कर्मचारीलाई कारबाही गर्नुपर्छ । कुनै पनि संवेदनशील कागजात जारी गर्नुभन्दा पहिले त्यसको शुद्धाशुद्धि हेर्ने प्रक्रिया अनिवार्य गरिनुपर्छ । सबै खालका त्रुटिबाट छुटकारा पाउने उपाय प्रुफ रिडिङ नै हो । राजन अधिकारी, बूढानीलकण्ठ, काठमाडौं"
कस्तो होला हाम्रो भविष्य ?,"हामीलाई भविष्य कस्तो होला भन्ने खुलदुली लागिरहन्छ । एकछिन सोच्नुस् त सन् २०५० को संसार कस्तो हुन्छ होला ? अन्तरिक्ष विज्ञान तथा प्रविधि जगतमा सोच्नै नसकिने विकास होला । त्यो विकासलाई साथ दिनुपर्ने पृथ्वी कति परिवर्तित होला ? अहिलेकै अवस्थालाई मान्ने हो भने विश्वव्यापी तापक्रम लगभग २ डिग्री सेल्सियसले बढ्ने अनुमान छ । यो तापक्रम तपाईहामीले सोचेजस्तो सामान्य छैन । १९ औं शताब्दीदेखि अहिलेसम्म लगभग १ डिग्रीभन्दा बढी तापक्रम बढेको छ । यसको असर भोग्दैछौं । गर्मीमा ज्यादै गर्मी र जाडोमा ज्यादै जाडो बढ्न सक्छ । सबैतिर समान तापक्रम हुँदैन । पृथ्वीको मौसम एकदमै चलायमान छ । सन् २०५० ताका काठमाडौंको तापक्रम अहिलेको भन्दा लगभग १७ डिग्री बढ्नेछ । अहिलेको चीनको सेन्जेन सहरजस्तो हुने अनुमान छ, जसको गर्मी महिनाको अहिलेको सरदर तापक्रम २५३२ डिग्री सेल्सियस हुन्छ । २०५० को लन्डनको तापक्रम अहिलेको बार्सिलोनाको जस्तो हुनेछ । दिल्लीमा ३५ डिग्री तापक्रम बढ्नेछ ।सिंगापुर, जकार्ता, क्वालालम्पुर लगायत लगभग संसारका १०४ सहरले हालसम्म कुनै सहरमा थाहा नभएको मौसमको सामना गर्नु पर्नेछ । अत्यधिक बाढी, सुख्खा लगायत मौसम सम्बन्धी समस्या निम्तिनेछ । केही समयअघि प्रकाशित क्रौउथर ल्याबको जलवायु परिवर्तन सम्बन्धी अध्ययन प्रतिवेदनले सम्भावित क्षति रोक्न खर्बौं बोटबिरुवा रोप्नुपर्ने निष्कर्ष निकालेको छ । सौगात बोलखे, कुशादेवी, काभ्रे"
पाठक पल्किने पुस्तकालय,"पुस्तकालय सभ्यताको ढुकढुकी र ज्ञानविज्ञानको मानक हो । चाहे जस्तो, सोचे जस्तो सर्वसुलभ र सुगम छैन पुस्तकालय तथापि यसको विकास र विस्तार हुनु जरुरी छ । सार्वजनिक पुस्तकालयहरू काठमाडौं केन्द्रित मात्र हुनु भएन । पोखरा, विराटनगर, भरतपुर, वीरगन्ज, जनकपुर, नेपालगन्ज, धरान, इटहरी, दाङ, भैरहवा, धनगढी लगायत अधिक जनचाप भएका ठाउँमा व्यवस्थित पुस्तकालय आवश्यक छ । पोखरा, महेन्द्रपुलस्थित सार्वजनिक पुस्तकालय साँघुरो छ । पाठकका लागि सुगम छैन । विदाको दिन बाहेक १२ बजेतिर पुस्तकालय खुल्ने गर्छ । आफूले चाहेको पत्रपत्रिका पढ्नुपरे तोकिएको न्यूनतम शुल्क तिरेर पढ्न पाइन्छ । काठमाडौंमा करिब ५५ करोडको लागतमा ६ तले र ३ तले २ वटा पुस्तकालय भवन आठ रोपनी क्षेत्रफलमा बन्ने सरकारी योजना सफल होस् । नेपाली कला, संस्कृति झल्किने र पाठक पनि पल्किने पुस्तकालय बनोस् । ५५ करोडमा ३० करोडजति खर्च गरेर बाँकी भ्रष्टाचार गर्न सिपालुहरूले पाचनक्रिया सबल बनाएर राखिसकेका होलान् । शेषराज भट्टराई, फूलबारी११, पोखरा, कास्की"
संगीत सम्पत्ति,"शंकर लामिछानेले एक लेखमा नयाँ पिँढीले चित्रकलाप्रति ल्याउन सक्ने उत्साह पोखेका छन्, हातमा किताबकापी बोकेका विद्यार्थी । अनुहारमै ज्ञानको जिज्ञासा । पछि, उनीहरू गएपछि गुजर भन्छ, शंकर । कलाको तृष्णा जागेछ, नवयुवकमा । यिनले ओरिजनल त किन्न सक्दैनन्, तर रिप्रोडक्सनका बिक्रीको सम्भावना नेपालमा आयो । यस लाइनमा सोच । त्यो सोच आज यथार्थमा बदलिइरहेको र नेपाली संगीत जगत् पनि त्यसबाट वञ्चित छैन । शंकर लामिछानेको अभिव्यक्ति छापिएको चारपाँच दशक बितिसकेको छ । यस अन्तरालमा तुलनात्मक हिसाबले सबै कलाक्षेत्रमा विकास भएको छ । अपेक्षित कलात्मक पक्ष विकासको प्रश्न भोलि इतिहासले कोर्ला । जे भए पनि आज संगीतकार, गायक, गायिका, लेखक, अभिनेता आदिले कलाव्यवसायद्वारा आफ्नो जीविका धान्न सक्ने वातावरण बन्दै गएको छ । संविधानले कलाको विकासको टेवा निश्चित गरिदिएको छ बौद्धिक सम्पत्ति अन्तर्गत स्रष्टाको हकहित, अधिकार सुरक्षित गरिदिएको छ, जीवित अवस्थामा र मरणोपरान्त । यो राजनीतिक संघर्षहरूले ल्याएको एउटा महत्त्वपूर्ण उपलब्धि हो । जुन युगमा पुराना पिँढीका स्रष्टा बाँचेका थिए, त्यतिबेला यी उपलब्धि जन्मेका थिएनन् । आर्थिक सुरक्षाको विषम अभावमा बाँचेका थिए, ती स्रष्टा र त्यसको भागिदार बनेका थिए, तिनका सन्तति हातमा किताबकापी बोकेका विद्यार्थी ।बुबा अम्बर गुरुङले मलाई एक पत्रमा आफ्नो पुरानो परिस्थिति यसरी लेख्नुभएको छ, तिमीलाई थाहा छ कि तिम्रो बाजे र हाम्रा पूर्वज वंशहरूले आर्मीलाई पेसा बनाए र म त्यो प्रथम व्यक्ति हुँ, जसको जीवनमा कलाले सबभन्दा नयाँ मोड लियो र म चिनिएको संगीतकार हुनपुगेंँ । संगीतले मलाई भौतिक सुख कहिले दिएन र त्यसको भागिदार तिमीहरू जम्मै भयौ ।उस्तै परिस्थिति थियो, अद्वितीय लेखक शंकर लामिछानेको । लेखेका छन्, गोधूली संसार मेरो जीवनको अशक्त परिस्थितिका सशक्त रचनाकालको उत्पादन हो । अन्य केही व्यवसाय स्थिर हुन नसकेको यस अवधिमा मैले जीवनयापन झन्डै कलमका भरमा अपनाउनुपर्यो । १७१८ महिनाको अवधिमा लेख्नु सिवाय उपाय रहेन केही कुनै पत्रिकाले २५। (रुपैयाँ) दिन्छ, कुनैले ३०। र कुनैले अनमोल उत्साह । बिचरो शंकर लामिछाने उनको लेखको डिमान्ड बढेको अवस्थाको वर्णन यसरी गर्छन्, यही जागरुकता हो भने नेपालमा लेखक कलमको भरमा बाँच्न सक्ने अवस्था अब टाढा छैन ।आज कलाक्षेत्रमा व्यावसायिक अंग स्थिर बन्दैछ । यो स्थिरतामा नकारात्मक पक्ष पनि प्रवेश भइरहेको छ, जसले गर्दा देशले ठूला ठूला संघर्ष गरेर ल्याएको उपलब्धिलाई हामीले अँगाल्ने सोच र प्रवृत्ति कस्ता बनिरहेका छन् भन्ने गम्भीर प्रश्न खडा गरिदिएको छ । संगीत क्षेत्र सामाजिक सञ्जालसँग अरू कलाक्षेत्रभन्दा सायद बढी आबद्ध हुनपुगेको छ । त्यसले आय उपार्जन गर्ने एउटा स्रोत पनि खोलिदिएको छ । यहाँसम्म त उत्साहप्रद छ, तर यही क्षेत्रमा नाजायज फाइदा लिने काम ठूला कम्पनीले साथै संगीतकार, गायकबाटै हुने गरेको छ । यो मारमा नेपाली संगीत जगत्का कहलिएका संगीतकार, शब्द रचनाकार र गायकगायिका परेका छन् । कारण बुझ्न सजिलो छ तिनका कृति आज पनि श्रोताले मनपराउँछन् । त्यस्ता कृतिले दशकौंपछि पनि आय उपार्जन गर्ने क्षमता राखेको हुँदोरहेछ । विकसित देशमा भन्दा विकासशील देशहरूमा अनुमतिबिना अर्काको गीत रेकर्ड गर्ने र सामाजिक सञ्जालमा राख्ने, अर्काको धुन, शब्द आफ्नो बनाउने प्लेजरिजम बढी हावी देखिन्छ । विकसित देशमा प्लेजरिजमको मुद्दा हारेकाले ठूलो रकम भुक्तानी गर्नुपर्ने हुनाले कलाकारहरू यस्ता नाजायज काम गर्न चाहँदैनन् । यस्ता मुद्दासँग जोडिने बदनामी, समय खर्च र तनाव त छँदैछ । तीन वर्षअघि फ्यारेल र रिबिन भन्ने गायकद्वयले अमेरिकी मोटाउन शैलीको एक विधाता मानिने मारभिन गेय (सन् १९३९मृत्यु १९८४) ले सन् १९७७ ताका रेकर्ड गरेको गीत चोरेको आरोप लागेकोमा सत्तरी लाख चालीस हजार अमेरिकी डलर गेयको परिवारलाई हर्जाना तिर्नुपर्ने निर्णय न्यायालयले सुनाएको थियो । अर्को घतलाग्दो र मार्ग प्रदर्शन गराउने मुद्दा पनि छ । अति आधुनिक एब्सट्र्याक्ट संगीत सिर्जना गर्ने अमेरिकी शास्त्रीय संगीतकार जह केज (सन् १९१२१९९२) ले कुनै पनि बाजामा बजाउन मिल्ने भनी रचेको कृति ४३३ (चार मिनेट ३३ सेकेन्ड) को प्रस्तुतिमा वादक नेपथ्यमा प्रस्तुत हुन्छन्, मेचमा बस्छन् र ४ मिनेट ३३ सेकेन्डसम्मको अवधिमा केही पनि बजाउँदैनन्, उनी उठ्छन् र रचनाको अन्त्य हुन्छ । यस रचना सम्बन्धी अनेक तर्क, बुझाइ प्रस्तुत भएका छन् । जस्तै रचनामा जुन ४ मिनेट ३३ सेकेन्डको शून्यता छ, त्यो अपेक्षित नहुनु या त्यो शून्यताले श्रोतामा ल्याउने असजिलोपनको प्रत्यक्ष अनुभव हुनु या त्यो शून्यता साधारण शून्यताभन्दा फरक हुनु आदि । पछि मैले थाहा पाएँ कि केज बौद्ध धर्मको दार्शनिकताप्रति आकर्षित रहेछन् । उनले संगीतद्वारा शून्यता प्रस्तुत गर्न खोजेका पो हुन् कि भन्ने लाग्छ । कुनै रक ब्यान्डले अनुमति लिई ४३३ रेकर्ड गरेछ हो, शून्यतालाई सीडीमा राखेर । र केजको परिवारले मुद्दा हाले र मुद्दा जितेछ पनि । वास्तवमा मुद्दाको विषयवस्तु थियो शून्यता ।अम्बर गुरुङले सन् १९६० को दशकमा रच्नुभएको ए कान्छा भन्ने गीत भारतको प्रसिद्ध सिने संगीतका आरडी बर्मनले स्थायी र अन्तरा हुबहु चोरेको कुरो सर्वविदितै छ । तर हिन्दी फिल्म र भारतीय क्षेत्रीय फिल्म निर्माताहरूले उहाँको अर्को वाद्यवृन्द रचना सयपत्री पनि चोरेका छन्, त्यो तथ्य कसैकसैले मात्र थाहा पाएका छन् । साथै अधुरो नेपाली चलचित्र मेरो देश का लागि अम्बर गुरुङको अगुवाइमा नेपाली कलाकारहरू बम्बई पुगेको बेला नेपाली लोकगीत शिरफुला लाइनँ र म के राम्री भइनँ र लाई आरडी बर्मनले नै अपनी जवानी से चाल मस्तानी भन्ने गीतमा परिणत गरेका थिए । बिचरा सोझा अम्बर गुरुङ यस्ता घटनामात्र हेरेर बस्नुहुन्थ्यो । आजको बलिउड फिल्म बजेटको कुरो हो भने यी घटना करोडौंको मुद्दा बन्थे र उहाँले मुद्दा जित्ने सम्भावना पनि प्रबल हुन्थ्यो, कारण ए कान्छा रेकर्डिङ पहिले भएपछि पछि चोर्ने काम भएको थियो । जापानी गायिका मिचिकोले ए कान्छा रेकर्ड गर्ने मौखिक स्वीकृति पाएकी रहेछिन्, त्यसपछिको घटना थाहा पाएनौं । पाँच दशकको हाराहारीपछि पनि गतवर्ष छिरिङ चलचित्रमा ए कान्छा लाई तोडमोड गरेर राख्ने काम भएको छ । अर्का गायक, गायिकाले यही गीत सामाजिक सञ्जालमा अनुमति नलिई राखेकामा तीस लाखभन्दा बढी भ्यु भएको देखाउँछ । न कसैले अनुमति प्राप्त गरेका हुन्, न आर्जित रकमको हिस्सा स्रष्टाले पाएका छन् । ए कान्छा एउटा उदाहरण हो, अन्य संगीतकार, शब्द रचनाकार, गायक, गायिकाको पनि बौद्धिक सम्पत्ति हनन भएको छ । जबकि स्रष्टा जीवित रहँदा र उसको मृत्युपछि भौतिक सम्पत्तिसरह बौद्धिक सम्पत्तिको हक, अधिकार ५० वर्षसम्मको अवधिको निम्ति, स्रष्टाको परिवारमा जाने प्रावधान संविधानले निश्चित गरिदिएको छ । परिवारको हकमा कृतिहरू तोडमोड नहोस् भन्ने महत्त्वपूर्ण जिम्मेवारी पनि आइपरेको हुन्छ, नकि आर्थिक उपार्जनको प्रश्न मात्र । रेडियो नेपालको हकमा सरकारी खर्च, स्टुडियो भवन र निजी खर्चमा अन्य स्टुडियोमा रेकर्ड भएको गीतउपर कसरी निजी व्यवसायको एकाधिपत्य हुनसक्छ ?सन् १९९८ मा माइक्रोसफ्ट कम्पनीलाई व्यवसायमा एकाधिपत्य जमाउन खोजेको आरोप लागेको थियो र अमेरिकी न्याय विभागले त्यो मुद्दा लडेर जितेको थियो । त्यसताका एकाधिपत्यको विरोधमा राष्ट्रपति क्लिन्टनले पनि मिडियासामु केही बोलेका थिए । जुन समय कसेटचक्का (पछि सीडी) बिक्री हुने गर्थ्यो ।"
भाषाको दाउ,"प्रधानमन्त्रीका सल्लाहकारले केही दिनअघि सामाजिक सञ्जालमा छौंडा शब्द प्रयोग गरे । बोक्सीद्वारा तालिम दिइएको पोथी बिरालो भन्ने अर्थ बोकेको यो शब्द प्रयोगले बोक्सी को अस्तित्व र मान्यतालाई आत्मसात मात्र गरेन, यसलाई स्थापित गर्न पनि बल प्रदान गर्यो । यसमा उनको ठूलै आलोचना भयो । यो प्रकरण हुनुभन्दा केही अघिमात्रै एक राष्ट्रिय सङ्गीत सर्जकको सिर्जनालाई लिएर जातीय विभेद जनाउने टिप्पणी भएको थियो । त्यसमाथि सामाजिक सञ्जाल र सञ्चार माध्यमहरूमा भारी आलोचना र प्रतिकार पनि भयो ।मानव सभ्यताको इतिहासमा भाषा महत्त्वपूर्ण तत्त्व हो । शासकहरूले भाषालाई आफ्नो प्रभुत्व कायम राख्न राजनीतिक रूपमा प्रयोग गरेका प्रमाणहरू प्रशस्त छन् । सहज शासनका लागि एक भाषालाई प्रबर्द्धन गर्ने क्रममा मातृभाषा र अल्पसंख्यकका भाषा लोप हुनेमात्र होइन, यससँग जोडिएर आउने संस्कार र संस्कृतिहरू पनि विलिन हुने सम्भावना रहन्छ । भाषाले मानिसहरूलाई एकजुट बनाउन सक्छ भने वर्गीकृत गर्ने सामर्थ्य पनि राख्छ । एउटै भाषामा पनि लवज र शब्द चयनका आधारमा सामाजिक वर्ग निर्धारण गर्ने अभ्यास बेलायतमा मात्र होइन, नेपालमा पनि विद्यमान छ । भाषाको आलंकारिक प्रयोग हुन्छ । अन्य भाषामा जस्तै नेपालीमा पनि विभिन्न उखान, टुक्का, अलंकार र भनाइ छन् । भाषाका यी पक्षहरू समाज, राजनीति, अर्थतन्त्र र मानिसहरू बीचको अन्तरसम्बन्धबाट प्रभावित हुन्छन् । भाषाले सामाजिक मानवीय सम्बन्धलाई प्रस्फुटित पनि गर्छ । नेपाली समाजमा हामीले जानअन्जान प्रयोग गर्ने, बोल्ने, सुन्ने, रमाइलो गर्ने, खिसी गर्ने एउटा अभ्यास व्यक्तिको जात वा बसोबास क्षेत्रका आधारमा गरिने टिप्पणी हो । जस्तै यो त कस्तो, फलानो जातसमुदायको जस्तो, कस्तो फोहोरी, यो त कस्तो फलानो ठाउँको जस्तो । यस्ता अनगिन्ती तुलना र टिप्पणी हाम्रो समाजमा विद्यमान छन् । यस्ता प्रवृत्तिलाई सांस्कृतिक प्रभुत्व कायम गर्न शक्तिशाली वर्ग वा समूहले कमजोरमाथि दोहन गर्ने चरित्रका रूपमा लिन सकिन्छ ।लैङ्गिक आधारमा होच्याउने उखानटुक्का र शब्दावलीहरू पनि हाम्रो समाजमा प्रशस्त प्रयोगमा छन् । झैझगडा पर्दा मैले चुरा लगाएको छु र भन्दै पुरुषत्व प्रदर्शन गर्ने परिपाटी छ । पोथी बास्यो भने अशुभ हुन्छ भन्ने भनाइले महिलाको सहभागिता र सक्रियतालाई बन्धक पार्ने काम गर्छ । यी र यस्ता प्रयोगले लैङ्गिक विभेदलाई निरन्तरता दिएको छ । महिलालाई सार्वजनिक सरोकारका विषयमा मौन रहन तथा एजेन्सी नभएका र प्रतिरोध गर्न नसक्ने समूहका रूपमा चित्रण गर्नमात्र उखानटुक्का प्रचलित गराइएको छैन, यौनिकतालाई लिएर भद्दा र अपाच्य भनाइहरू स्थापित गराइएका छन् । आजकल त वाइफाइ र वाइफ को भर हुन्न जस्ता टुक्का बनाएर महिलालाई होच्याउने गरिन्छ । भाषाको नयाँनयाँ प्रयोगमा एउटा वर्ग र व्यक्तिले अर्कोलाई अपमान गर्ने दाउहरू खोजेको स्पष्ट देखिन्छ । त्यस्तै बडी सेमिङ अर्थात् शारीरिक मोटोपन या दुब्लोपन र सुन्दरतालाई लिएर गरिने नकारात्मक टिप्पणी पनि उत्तिकै छ । यसबारे सामाजिक सञ्जाल र भेटघाटका क्रममा चर्चा भइरन्छ । जस्तै काठमाडौँको न्युरोडमा दुई साताअघि बाइक पार्क गर्दैगर्दा एक अधबैंसे उमेरका पुरुषले अर्का २० वर्ष जतिका युवकलाई ए मोटे भाइ भनी बोलाए । उक्त युवकलाई मोटे भनेको मनपरेन । उनले च्याँठिएर भने, भाइ मात्रै भन्दा हुँदैन, मोटे भन्नुपर्ने ? उनीहरू एकअर्कासँग परिचित थिएथिएनन्, थाहा भएन । तर शारीरिक बनोटका आधारमा सम्बोधन गर्ने अभ्यासलाई ठाडै चुनौती दिने अभ्यास सार्वजनिक स्थलमै देखिन थालेको उदाहरण हो । यसलाई पुष्टि गर्ने अर्को दृष्टान्त साना बालबालिका जो अचेल सानैदेखि शारीरिक बनोटका आधारमा सम्बोधन गरिएमा तुरुन्त प्रतिरोध गर्छन् । यस्ता घटना घर, छिमेक, विद्यालयमा प्रशस्त देख्नसुन्न पाइन्छ ।अचेल यस्ता विभिन्न ट्याग लगाउने परिपाटीलाई धेरजसो ठाउँ र समुदायमा प्रतिरोध हुनथालेको छ । जस्तै हाल एस्किमो लाई अपमानजनक शब्दका रूपमा हेरिन्छ, सट्टामा इन्युएट प्रयोग गरिन्छ । मानवशास्त्रमा ट्राइब लाई अपमानजनक शब्दका रूपमा लिइन्छ र यसको प्रयोगलाई निरुत्साहित गरिन्छ । शारीरिक अशक्ततासँग सम्बन्धित शब्दावलीहरूमा परिमार्जन हुने क्रम निरन्तर छ । कतिपय सन्दर्भमा सुरुमा अपमानजनक रूपमा प्रयोग गरिएकै शब्दावलीलाई पछि आत्मसात गरेका घटना पनि छन् । उदाहरणका रूपमा समलिंगीलाई बुझाउन प्रयोग गरिने शब्द कोयर लाई लिन सकिन्छ । नेपालमा पनि केही शब्दले अपमानजनक शब्दलाई प्रतिस्थापन गरेका छन् । विभिन्न आदिवासी र पिछडिएका समुदाय लाई बुझाउन प्रयोग गरिएका नयाँ शब्दलाई उदाहरणका रूपमा लिन सकिन्छ । पिछडिएका समुदाय लाई तल्लो स्तरको देखाउन प्रयोग गरिने शब्दावली र उखानटुक्काप्रति प्रतिरोध गर्ने क्रम बढ्दो छ । यस्ता पक्षलाई पश्चिमा व्यक्तिवादी दर्शन, अन्तर्राष्ट्रिय मुद्राकोष र राष्ट्र संघ जस्ता सस्थांहरूका प्रभावको नतिजाका रूपमा मात्र हेर्नु गलत हुन्छ । किनकि भाषा प्रयोगको तरिकाले व्यक्तिको आत्मसम्मान, चिनारी, अस्तित्व र समुदायको समष्टिततासँग सरोकार राख्छ । र यस्ता परिपाटीको विरोध भएको हाम्रै इतिहास छ । अपमानजनक शब्द र वाक्यांश प्रयोगले कुनै व्यक्तिको जीवनयापन, मनोविज्ञान र अवसरप्रतिको पहुँचमा नकारात्मक प्रभाव पर्छ । समुदाय बीचको सद्भावलाई खलल पार्छ भने पक्कै पनि यसमा समयानुकूल परिमार्जन हुन आवश्यक छ । व्यक्ति र समुदायबीच सद्भाव, सम्मान र सहकार्यलाई सुदृढ बनाउन जरुरी छ । नेपालमा प्रतिकारका प्रयासहरू हुँदैछन् । तर प्रतिरोधै गर्नु नपर्नेगरी भाषा प्रयोग गरे उत्तम हुन्थ्यो । भाषा विना संस्कार र संकृतिको पुस्तान्तरण कल्पना गर्न नसकिने भएकाले सबै समुदायको सम्मानजनक अस्तित्वका लागि अपमानजनक उखानटुक्का, भनाइ, शब्दावली र तुलना गर्ने कुपरम्परा अन्त्य गर्नु अपरिहार्य छ । यसका लागि रविन्द्रनाथ ठाकुरले भनेझैँ पहिले साँघुरो घरेलु पर्खालहरू लाई तोड्न सक्नुपर्छ । लेखक हाल मानवशास्त्रमा एमफिल गर्दैछन् ।"
अनि उसले लक्ष्मणरेखा टेक्यो,"तयारी बेजोडले भैरहेको थियो । अस्तिको बिहेभन्दा निक्कै । पोखराको लेकसाइडमा क्रिसमस आउँदा जस्तो झिलिमिली । राता र सेता बटारिएका जस्ता पर्दा । खुबै रमाइलो देखिएको थियो, बिहे घर । खर्च टन्नै गरेछन् । हुन त गुरुङ गाउँ अनि लाहुरेको घर । गाउँघरतिर यस्तै हो मिस । हुनेखानेले अलिअलि झिलिमिली त देखाउनैपर्यो नि, बिहान ८ बजेको क्लास भ्याएर खाना खाँदै गर्दा एउटा विद्यार्थीले भन्यो । मनमनै सोचेँ मानिसलाई इज्जतको कति चिन्ता छ । अरुले बनाइदिएको इज्जतरूपी ऐनामा ऊ आफूलाई हेर्छ र मूल्यांकन गर्छ यो समाजमा अरुसँग काँध मिलाएर उभिनलायक छ कि छैन । ऊ अनविज्ञ छ, जुन दिन अरूले त्यो ऐना फुटालिदिनेछन्, उसको अस्तित्व त्यही ऐनासँग टुक्रिएर जानेछ । कति कमजोर छ, मानिस ।३ गते शुक्रबार । साढे २ बजे टिनिनिनी घन्टी बज्यो । म कक्षाकोठाबाट निस्किएर सिधै स्टाफ रुममा गएँ । सबै सरमिस आआफ्नो कुर्सीमा । मुसुक्क हाँस्दै म पनि चुप लागेर गएर आफ्नै कुर्सीमा बसेंँ । आफ्नै अगाडि टेबुलमाथि राखिएको हार्दिक निमन्त्रणा लेखिएको कार्ड खोलेर हेरेँ । त्यसैदिन प्रितीभोज । मन प्रफुल्ल भयो । आँखा अगाडि पुलाउ र मासु घुम्न थाल्यो । मासु नखाएको एक महिना बढी भएको थियो । हेडसरले जिस्काउँदै भन्नुभयो, ल मिस आज त तपाईंकै घरतिर खाने निम्तो छ । सबै उतै जानपर्यो अब । मैले पनि हाँसोकै पारामा उत्तर फर्काएँ, हजुरहरू आउनुहुन्छ भनेर त त्यत्रो भोज राखिछु । जानैपर्यो नि । घरमा म बस्ने धन्सारको दायाँपट्टिको गह्रामा एउटा ठूलो टेन्टभित्र थुप्रै टल्किएका कुर्सी । अनि त्यसको दुई गह्रामुनि सानो टेन्टभित्र केही थान कुर्सी । आहा ! ठानेंँ तयारी बेजोड नै हो । जता मन भयो, त्यतै बसे हुने । फेरि सोचेँ, सानो टेन्ट झोल पदार्थ खानेका लागि हो कि । त्यसपछि मैले ठूलो टेन्टमै छिर्ने निष्कर्ष निकालेँ । तर नजिक जाँदैगर्दा मानिसका अनुहार जति प्रस्ट हुँदै गए, मेरो अघिको सोचाइको बाँध चर्किँदै गयो । एक हुल प्रश्नले मनको दैलो बेस्सरी ढक्ढकायो ।जब सधैँ मिस भन्दै अँगालो मार्न दौडने चार वर्षीया विश्वकर्मा नानीसँग मेरा आँखा जुधे, तब मेरो मनमा भक्कानो फुट्यो । भगवानको रूप भन्छन् हैन र बच्चालाई ? तर ती निर्दोष हातले छोएको भात चल्दैन भनेर त्यो सानो टेन्ट बनाइएको रहेछ । निसासिएझैँ भएँ म । आँखा हुँदै छछल्किन लागेका भावलाई रोक्दै त्यो नानुलाई हेर्दै मनमनै प्रश्न गरेँ, के तिमीलाई थाहा छ, किन दुइटा टेन्ट लगाइएका ? ती निर्दोष आँखाले मेरो मनको प्रश्न बुझेर मासुको एउटा चोक्टा च्याप्दै मुस्कुराउँदै भनेझैं लाग्यो, हामीले छोको अरूले खान हुँदैन रे मिस, पाप लाग्छ रे । मलाई ममीले भन्नुभाको । त्यही बेला मैले एक दिनको दृश्य सम्झिएँ मैले पकाउने बेला भान्छाको ढोकानिर बसेर म नि भित्र पस्न हुन्छ र भनेर सोधेकी थिइन् । मेरो मस्तिष्कमा खैलाबैला मच्चियो । मनबाट रमझमको मोह हट्यो । मासुको मोह मनबाट हट्यो । तल्लो गह्राको वरपर हेरेंँ । सबै हाँसेर खाइरहेका थिए । दुःखले पेलिएर निस्किएको हाँसो थियो कि त्यो परिस्थिति र समाजले बनाएर देखाइदिएको ऐना ? प्रश्नको भुमरीमा रुमलिएँ म । दुई गह्रा तल मेरा विद्यार्थीका निर्दोष आँखा । दुई गह्रामाथि लाइनमा ठेलिँदै टोलाइरहेकी म । अचानक ट्रेनिङको याद आयो । दोस्रो दिन (हंगर ब्याङ्केट) निलो कार्ड पाएर भुइँमा बसेको दिन । म पनि खुसी थिएँ । नुन, प्याज र निस्तो भात खाँदा म सबैसँग मिलेर गीत गाउँदै थिएँ । अनि रातो कार्ड पाएर कुर्सीमा बसी मासु र सुप खाने पनि आफ्नै धुनमा मस्त थिए । भुइँमा बसेर निस्तो भात खाँदा कुर्सीमा बसेर मासुभात खानेका विरुद्ध किन आवाज उठाउन सकिन होला मैले ? किन यसै रमाएँ होला ? के त्यो निलो कार्डले मलाई समाज बनेर ऐना देखाइदिएको थियो ? लक्ष्मणरेखा कोरिदिएको थियो ? जसलाई नाघ्न खोज्दा मेरो अस्तित्वमा प्रश्न उठ्ने थियो । के सानो टेन्टकाहरूले पनि त्यही सोचेर रमाएर खाएका होलान् ? के असमानताको भारीलाई घाँसको भारीझैं सजिलै बोक्ने बानी पारिसकेका छन्, उनीहरू ?सोचैसोचमा डोरिँदै लाइनमा धेरै अगाडि पुगिसकेछु । निराशाका बादल लागेका आँखाले अरु खुसी अनुहारलाई हेर्दै पाइला सार्दासार्दै हातमा प्लेट लिएर कुर्सीमा बसिसकेछु । तर गलामा अड्केको पीडाले भात निल्न दिएन । अशान्त आँखाहरूले भौँतारिँदाभौँतारिँदै एउटा अनमोल दृश्य देखेंँ । ठूलाठूला कदका भिडलाई छिचोल्दै ती साना कद । मानिसको गुँडमा जन्मिएर पनि आकाश ताकिरहेका ती आँखा । जसका भागमा छ एक प्लेट खुसी जहाँ दुई चोक्टा मिठास होस् र एक डाडु ठट्टा । र त्यसलाई निल्न एक गिलास हाँसो । ती ४ जनामध्ये एकजना साथीलाई छोड्न नसकेर सानो टेन्टबाट भागेर आएको रहेछ । कदमा सानो भए पनि सबैभन्दा आँटिलो थियो । परिवर्तनको सम्वाहक थियो । वरपर हेरेँ, धेरैका चिल नजर उसलाई नै ताकिरहेका रहेछन् । तर ऊ अघि बढ्यो । केही नसोची अघि बढ्यो । सबैको अगाडि अघि बढ्यो । समाजले बनाइदिएको ऐना तोड्न अघि बढ्यो । उसले लक्ष्मणरेखा टेक्यो । आँखा के झिम्किएको मात्र थियो, पछाडिबाट उसलाई कसैले तानेर उसलाई त्यो रेखा नाघ्न दिएन । त्यो दिन असमानताको भिडलाई चुनौती दिँदै परिवर्तनको झिल्को त्यहाँ पस्यो । मैले कामना गरेंँ तिमी कहिल्यै हार नमान्नु । अनि प्रतिज्ञा गरेंँ म पनि लागिपर्ने छु, दिनदिनै यस्तै जनशक्ति विकास गर्न । त्यस दिनदेखि दुइटा प्रश्नहरूले गिज्याइरहेछन् शिक्षक भनेर सम्मान गरेको समाजले यदि म दलित परिवारकी भएको भए कुन टेन्टमा स्वागत गर्थ्यो होला ? र चलनचल्तीको पट्टी आँखामा लगाइदिएर मुख चुप गराइदिन सक्ने शक्तिशाली समाजलाई परिवर्तन गर्न हामी कति शक्तिशाली बन्नुपर्ला ?लेखक टिच फर नेपालमार्फत श्री त्रिभुवन माध्यमिक विद्यालय, लमजुङमा अध्यापन गर्छिन् ।"
प्रसूतिमा अत्याधुनिक संरचना,"वीरमा थपिए १४ बेड भूकम्पका कारण भत्किएको वीर अस्पतालको भवन पनि पुनर्निर्माण भएर तयार भएको छ । जापान सरकारको सहयोगमा बनेको अस्पतालको नयाँ भवन १४ बेडको छ । भवनमा मृगौला, मुटु, ग्यास्ट्रोलोजी विभाग सारिने छ । स्वास्थ्य विज्ञान प्रतिष्ठान (न्याम्स) को कार्यालय भएको भवन चर्किएको हुँदा पठनपाठनका सबै काम नयाँ भवनबाटै हुने अस्पतालका निर्देशक डा केदार सेञ्चुरीले बताए ।"
"तरकारीमा विषादी, सजक रहौं",बेकिङ सोडा प्रयोग गर्नुस् जर्नल अफ एग्रिकल्चर एन्ड फुड केमेस्ट्रीमा प्रकाशित एक अनुसन्धानअनुसार बेकिङ सोडाको उपयोगले कीटनाशकको असर कम हुन्छ । सोडालाई पानीमा हालेर फल र सब्जीलाई एक मिनेटसम्म पानीमा डुबाउँदा पेस्टिसाइडको असरमा कमी आउँछ । धेरै बढी पेस्टिसाइड उपयोग गरिएको भए बेकिङ सोडाको घोलमा १५ मिनेट डुबाएर राख्नुपर्छ । बेकिङ सोडामा डुबाएको फलफूल तथा तरकारी राम्ररी धोएर उपयोग गर्नुपर्छ । वेकिङ सोडामा एक प्रकारको सोडियम बायोकार्बोनेट हुन्छ जसले कीटनाशक सफा गर्छ । पेस्टिसाइडको सबैभन्दा प्रचलित रूप थायबेंडाजोल र फस्फेटलाई यो सजिलै सफा गर्न सक्छ ।
एन्टिबायोटिक सेवनले हृदयाघातको खतरा,"हालै गरिएको एउटा अध्ययनको दाबीअनुसार लामो समयसम्म एन्टिबायोटिक औषधि सेवन गर्ने महिलालाई उनीहरूलाई हृदयाघात वा स्ट्रोक आउने खतरा बढ्छ । यो अनुसन्धान युरोपियन हर्ट जर्नल मा प्रकाशित छ । अध्ययनअन्तर्गत नसैृज हेल्थ स्टडीमा सरिक हुने ३६ हजार ४ सय २९ महिलाको अध्ययन गरियो । अध्ययनअनुसार ६० वर्ष वा योभन्दा बढी उमेरका महिला जो दुई महिना वा योभन्दा बढी समयसम्म एन्टिबायोटिक औषधि सेवन गर्छन् उनलाइ मुटु रोगको खतरा सबभन्दा बढी हुन्छ । ४० देखि ५९ वर्ष उमेर भएकी महिलामा समेत एन्टिबायोटिकको लामो समयसम्म उपयोग गर्नाले यसको जोखिम बढ्छ । अनुसन्धानकर्तालाई २० देखि ३९ वर्षको महिलामा एन्टिबायोटिकको उपयोगले जोखिम बढ्ने कुनै संकेत देखिएन । एन्टिबायोटिकको उपयोग मुटु रोगको बढ्दो जोखिमले जोडिएको सम्भावित कारण छ किनभने एन्टिबायोटिक आन्द्रामा सूक्ष्म वातावरणको सन्तुलन लाई परिवर्तित गर्छ । आन्द्रामा सूक्ष्म जीवनको सन्तुलनलाई परिवर्तन गर्न एन्टिबायोटिकको उपयोग सबैभन्दा महत्त्वपूर्ण कारक हो । पछिल्लो अध्ययनमा आन्द्राको माइक्रोबायोटिक वातावरणमा परिवर्तन र रगतको नलीको संकुचन र सुन्नाइ, स्ट्रोक र मुटु रोगको बीच एउटा सम्बन्ध देखिएको थियो ।"
गम्भीर रोगविरुद्ध दुध प्रभावकारी,"हालै गरिएको एउटा अध्ययनको दाबीअनुसार जीवनको विभिन्न मरणमा दुध र दुग्ध उत्पादनको पर्याप्त सेवनले थुप्रै पुरानो र गम्भीर रोग रोक्नमा मद्दत मिल्न सक्छ । यो अध्ययन एडभानसेज इन न्युट्रिसन, मा प्रकाशित छ । अध्ययनअनुसार गर्भावस्थाको समय दुधको हल्का सेवन र बच्चाको जन्मको समयको तौल, लम्बाइ, हाडमा खनिज सामग्रीको बीच एउटा सकारात्मक सम्बन्ध हुन्छ । जानकारहरूमा दुध र दुग्ध उत्पादनको दिनहुँ सेवनले कमजोरी र सरकोपेनिया को खतरा कम हुन सक्छ । अध्ययनमा व्यक्तिको स्वास्थ्य र पुरानो एवं गम्भीर रोग (क्यान्सर, मधुमेह मुटुसम्बन्धी रोग आदि) को रोकथाममा डेरी उत्पादनको योगदानमा विश्वभरिको वैज्ञानिक अनुसन्धानको समीक्षा गरिएको छ । दुध र दुग्ध उत्पादनमा थुप्रै पोषकतत्त्व हुन्छ र पोषणका लागि आवश्यक प्रोटिन, क्याल्सियम, म्याग्नेसियम, सेलेनियम, राइबोफलोबिन, फस्फोरस, भिटामिन ए, भिटामिन बी १२, पोटेसियम, जिंक, र पैटोथेनिक एसिडको कमीलाई पूरा गर्न सघाउँछ ।"
चिसिँदै अमेरिकाटर्की सम्बन्ध,"अंकारा  अमेरिकी विरोधका बाबजुद टर्कीले रूससँग किनेको क्षेप्यास्त्र प्रतिरक्षा प्रणालीको पहिलो ढुवानी इस्तानबुल पुगेको छ । टर्कीका रक्षामन्त्रीका अनुसार एस४०० प्रतिरक्षा प्रणालीको पहिलो ढुवानी राजधानी अंकारास्थित एक विमानस्थलमा शुक्रबार आइपुगेको हो ।टर्कीले यसअघि अमेरिकी लडाकु विमान एफ३५ खरिद गरेको थियो । अमेरिकाले अमेरिकी एफ३५ विमान र रूसी एस४०० क्षेप्यास्त्र प्रतिरक्षा प्रणाली सँगै राख्न नपाउने बताउँदै आएको छ । टर्की र अमेरिका उत्तर एटलान्टिक सन्धि संगठन नेटोका सदस्य हुन् तर टर्कीले रूससँग पनि नजिकको सम्बन्ध स्थापित गर्न प्रयास गरिरहेको देखिन्छ । टर्कीले एक सय एफ३५ लडाकु विमान किन्न अमेरिकासँग सम्झौता गरिसकेको छ । बीबीसीका अनुसार एफ३५ का लागि टर्कीले ठूलो रकम खर्च गरिसकेको छ । टर्कीले रूसी क्षेप्यास्त्र प्रतिरक्षा प्रणाली र त्यसको सञ्चालनका लागि २ खर्ब ५० अर्ब डलर बराबर रकम खर्च गरिसकेको छ । अमेरिकी अधिकारीले नेटो हवाई प्रतिरक्षा प्रणालीमा उक्त क्षेत्रका लागि रूसी एस४०० प्रणाली अमिल्दो भएको दाबी गर्छन् । रूसी प्राविधिकहरूले एफ३५ विमानको कमजोरी पत्ता लगाउन सक्ने डरका कारण अमेरिकी रक्षा अधिकारीले उक्त विमानलाई एस४०० क्षेप्यास्त्र प्रतिरक्षा प्रणाली नजिक राख्न चाहँदैनन् ।अमेरिकाले रूसी प्रतिरक्षा प्रणाली पूर्णरूपमा स्थापित गरे एफ३५ कार्यक्रमबाट हटाउने जनाएको छ । त्यसका साथै अमेरिकी अधिकारीले टर्कीमाथि आर्थिक प्रतिबन्ध लगाउनेसमेत चेतावनी दिएको छ । नेटो सदस्य राष्ट्रका लागि रूसबाट यस प्रकारका हतियार तथा प्रतिरक्षा प्रणाली खरिदको सम्झौता अभूतपूर्व हो । अमेरिकी चेतावनीसँगै दुई नेटो मुलुकबीच द्वन्द्व बढ्ने देखिएको छ । टर्कीका राष्ट्रपति रेसेप तैयप इर्दोगानले अमेरिकी राष्ट्रपति डोनाल्ड ट्रम्पसँगको भेटवार्तापछि अमेरिकाले आफ्नो देशविरुद्ध आर्थिक प्रतिबन्ध नलगाउनेमा आफू विश्वस्त रहेको बताएका छन् । अमेरिकाले यसअघि नै टर्कीलाई हवाईजहाज पठाउन रोक्दै पाइलट तालिमसमेत स्थगित गरिसकेको छ । यद्यपि, २९ सदस्यीय नेटोमा दोस्रो ठूलो सेना रहेको टर्कीमाथि अमेरिकाले तत्कालै कुनै प्रतिबन्ध लगाइहाल्ने निर्णय भन्न गर्न कठिन छ । सिरिया, इराक र इरानसँग सीमा जोडिएको टर्की रणनीतिक स्थानमा समेत छ । त्यसका साथै अमेरिकाको मुख्य सहयोगी टर्कीले सिरिया द्वन्द्वमा संलग्न विद्रोहीलाई हातहतियार उपलब्धसमेत गराउँदै आएको छ । एस४०० ले कसरी काम गर्छ ?एस४०० क्षेप्यास्त्र प्रतिरक्षा प्रणालीअन्तर्गतको राडारले लामो दूरी रेखदेख गर्न सक्छ । उक्त राडारले कुनै पनि नौलो वस्तु पहुँचमा देखिनेबित्तिकै नियन्त्रण गाडीमा सूचना दिन्छ । त्यसलगत्तै अर्को गाडीमा रहेको राडारले सम्भावित लक्ष्य तय गर्छ । नियन्त्रण गाडीबाट क्षेप्यास्त्र प्रहार गर्न सबैभन्दा निकट र राम्रो अवस्थामा रहेको गाडीमा सूचना दिइन्छ जसले भूमिबाट आकाशमा क्षेप्यास्त्र प्रहार गर्छ । उक्त क्षेप्यास्त्रलाई लक्ष्यसम्म पुग्न राडारले सहयोग गर्छ ।"
केरला जेलका ३ नेपाली महिला निर्दोष,"नयाँदिल्ली  संगठित मानव तस्करको फन्दामा परेर कुवेत जाने क्रममा भारतको केरलामा पक्राउ परेका ३ नेपाली महिला निर्दोष ठहर भएका छन् । गत फागुनमा उनीहरू दिल्ली हुँदै केरला पुगेर त्यहीबाट कुवेत उड्न आटेका थिए । पासपोर्टमा टाँसिएको श्रम स्टिकर नक्कली रहेको भन्दै उनीहरूविरुद्ध पाँच महिनादेखि चलेको मुद्दाको किनारा मंगलबार लागेको हो । दक्षिण भारतीय राज्य केरलाको त्रिवेन्द्रमस्थित बनिथा जेलमा थुनामा रहेका उनीहरू आवश्यक प्रक्रिया पूरा भएपछि रिहा हुने छन् । स्थानीय अदालतले निर्दोष ठहर गरे पनि तर केरलाको त्रिवेन्द्रम विमानस्थलमा खटिएका प्रहरीले उनीहरूको कागजपत्र शंकास्पद रहेको भन्दै उनीहरूलाई पक्राउ गरी मुद्दा चलाएको थियो । सुरुमा उनीहरूलाई स्थानीय अदालतले दोषी ठहर गर्दै सजाय सुनाएको थियो । तर त्यसविरुद्ध मानवतस्करीविरुद्ध सक्रिय रहँदै आएका केवाई नेपाल, माइती इन्डियालगायतका गैसससंस्था र दिल्लीस्थित नेपाली दूतावासको सहयोगमा पीडितहरूले अदालतमा फैसला पुनरावलोकनको माग गर्दै निवेदन दर्ता गरेका थिए । त्यसपछि उक्त मुद्दाबारे भारतीय प्रहरीको क्राइम ब्रान्चले अनुसन्धान गरेको थियो । सोही अनुसन्धानलाई आधार बनाएर अदालतले उनीहरू मानव तस्करको जालोमा परेको र नक्कली कागजपत्र बनाउने काममा पीडितहरूको संग्लनता नरहेको ठहर गर्दै उनीहरूलाई रिहा गर्ने आदेश दिएको हो । दिल्लीस्थित इन्दिरा गान्धी अन्तर्राष्ट्रिय विमानस्थलमा कडाइ गरिएपछि मानव तस्करहरूले भारतका अन्य राज्यहरूलाई उपयोग गर्दै आएका छन् । यसै क्रममा नेपाली महिलालाई तस्करले केरलाको त्रिवेन्द्रम विमानस्थलबाट सोझै कुवेत उडाउन खोजेका थिए । उनीहरूलाई वैदेशिक रोजगारीका एजेन्टहरूले कुवेतमा आकर्षक तलब सुविधा पाउने गरी घरेलु कामदारको रोजगारी दिलाउने प्रलोभन दिएका थिए । तर विमानस्थल प्रहरीले उनीहरूको पासपोर्टमा टाँसिएको श्रम स्वीकृतिको स्टिकर शंका लागेर सोधपुछ गर्दा नक्कली भएको तथ्य खुलेको थियो । त्यसपछि स्थानीय वालियाथुरा थाना प्रहरीले उनीहरूमाथि नक्कली कागजात बनाएको आरोपमा मुद्दा चलायो । र स्थानीय मजिस्ट्रेटले ती महिलालाई दोषी ठहर गर्दै थुनामा राख्न आदेश दिएको थियो । पक्राउ परेपछि प्रहरीलाई दिएको बयानमा उनीहरूले पासपोर्टमा टाँसिएको स्टिकर नक्कली भएको कुरा आफूलाई थाहा नभएको बताएका थिए । उनीहरूले हवाई रुट र आवश्यक कागजातलगायत सबै कुराको बन्दोबस्त एजेन्टहरूले गरेको बताउँदै एजेन्टहरूले नै नक्कली स्टिकर बनाएको बताएका थिए । पक्राउ परेपछि दिल्लीस्थित नेपाली दूतावाससँग फोन सम्पर्कमा आएका उनीहरूले नयाँदिल्लीस्थित नेपाली दूतावासका अधिकारीसँग रुँदै छिटोभन्दा छिटो उद्धार गरिदिन आग्रह गर्दै आएका थिए । नेपाल सरकारले २०७३ सालदेखि घरेलु कामदारका रूपमा नेपाली महिलालाई खाडी मुलुक जान नै रोक लगाएको छ । सरकारको त्यस्तो निर्णयपछि वैदेशिक रोजगारीका गिरोहले खाडी पठाउन नेपाली महिलालाई भारतका दिल्ली लगायतका सहर पुर्याउँदै आएका छन् । जसले गर्दा नेपालीले अनावश्यक सास्ती खेप्दै आएका छन् । यसअघि भारतीय प्रहरीले म्यान्मारभारतको सीमावर्ती सहर इम्फाल, कोलकाता र नयाँ दिल्लीबाट विभिन्न समयमा मानव तस्करीको फन्दामा परेका नेपाली महिलाको उद्धार गर्दै आएको छ । नेपाली महिलालाई मानव तस्करको फन्दाबाट उम्काउने काममा सक्रिय रहेकी दिल्ली महिला आयोगकी प्रमुख स्वाती मालीवाल नेपाल र भारतका सम्बन्धित निकायहरूबीच समन्वय नहुँदा नेपाली महिलालाई खाडीका विभिन्न देशमा पठाउने तस्करहरू सक्रिय रहेको बताउँछिन् । एक महिनाअघि कान्तिपुरसँगको कुराकानीमा उनले भनेकी थिइन्, विदेश उडाउने भन्दै भारतका प्रमुख सहरमै नेपाली महिलालाई मानव तस्करहरूले बन्धक बनाएर राखिएका घटना बाहिर आउनु सामान्य कुरा होइनन् । यसमा दुवै देशका सरकार गम्भीर हुन जरुरी छ ।"
नेपाली विद्यार्थीले गरे आत्महत्या,अस्ट्रेलिया  उच्च शिक्षा अध्ययनका लागि अस्ट्रेलिया आएका नेपाली विद्यार्थीले आत्महत्या गरेका छन् । डेढ वर्षअघि अस्ट्रेलिया आएका २१ वर्षीय स्वदेश सेढाईंले आफू बस्ने अपार्टमेन्टमा पासो लगाएर आत्महत्या गरेको प्रहरीलाई उद्धृत गर्दै उनका आफन्तले जानकारी दिएका छन् । सेढाईं सिड्नीस्थित युनिभर्सिटी अफ टेक्नोलजी सिड्नीमा ब्याचलर इन कम्प्युटर इन्जिनियरिङ अध्ययन गर्दै थिए । परिवारका एक्ला सन्तान उनी सिड्नीको गिलफोर्डमा स्थानीय एक नेपाली परिवारसँग बस्दै आएको मृतकका आफन्त भूपाल सिटौलाले बताए । रातिसम्म गफ गरेर सुत्न गएका उनी बिहान १० बजेसम्म नउठेपछि बोलाउन जाँदा मृत भेटिएका थिए । सेढाईंले किन आत्महत्या गरे भन्ने थाहा हुन नसकेको उनले बताए । मृतक एवं उनका परिवारलाई एनआरएनका तर्फबाट गर्न सक्ने सबै सहयोग पुर्याइने एनआरएन न्यु साउथ वेल्सका संयोजक देव गुरुङले जानकारी दिए । नेपाली विद्यार्थीमा यस किसिमका समस्या बढिरहेकाले रोकथामका लागि एनआरएनले अन्य समुदायसँगको सहकार्यमा विभिन्न कार्यक्रम ल्याउने उनको भनाइ छ । क्यानबेरास्थित नेपाली दूतावासले पनि विद्यार्थीको मृत्युलाई पुष्टि गरेको छ । कार्यवाहक राजदूत द्रुपदा सापकोटाले घटना दुःखद भएको बताइन् । सिड्नीस्थित अवैतनिक महावाणिज्य दूतावासमार्फत मृतकका परिवारलाई आवश्यक सहयोग पुर्याउन दूतावास तयार रहेको उनको भनाइ छ । मृतकको शवलाई प्रहरीले सिड्नीस्थित लिडकम मोर्गमा राखेको छ । कानुनी प्रक्रिया पूरा गरेपछि परिवारलाई शव जिम्मा लगाइने छ ।
बेलायतमा अपराध बढ्दो,"लन्डन  दक्षिण पश्चिम लन्डनको ब्याटरसीमा दुई साताअघि दिउँसै एक ४० वर्षीय पुरुषमाथि चक्कु प्रहार गरियो । स्कटल्यान्ड यार्डका अनुसार आक्रमणपछि अस्पताल लागिएका उनलाई चिकित्सकले बचाउन सकेनन् । पाँच दिनको अवधिमा लन्डनमा छुरा प्रहारबाट मारिने उनी छैटौं व्यक्ति हुन् । केहि दिनअघि लन्डनवासीले अर्को एउटा हृदयविदारक घटना देखे । दक्षिण लन्डनमा ८ महिनाकी एक सुत्केरीलाई चक्कु हानेर मारियो । प्यारा मेडिक्सले दिवंगत २६ वर्षीया केली म्यारी फेभरेलको पेटबाट निकालेको शिशुको पनि बुधबार मृत्यु भयो । रेगी म्युजिसियन ५४ वर्षीय इयान टेलर पनि शनिबार नै चक्कु आक्रमणको सिकार भए । ब्रिक्सटन कोल्ड हार्वर लेनमा उनी मारिएका हुन् । त्यसैगरी, वाटफोर्ड फुटबल क्लब नजिक छुरा प्रहारबाटै गम्भीर घाइते ३ जनाको उपचार भइरहेको छ । घाइतेमध्ये एक महिला छिन् । लन्डनमा हत्याको एकपछि अर्को शृंखला बढिरहँदा सुरक्षा संवेदनशीलतामाथि प्रश्न उठेको छ । कतिपय राजनीतिज्ञ र सुरक्षा प्रमुखले सरकारको आलोचना गरेका छन् । लन्डन मेट्रोपोलिटन प्रहरी प्रमुख क्रेसिडा डिकले बेलायतमा अपराधको स्तर निकै भयावह रहेको भन्दै चिन्ता व्यक्त गरेकी छन् ।डेलीमेल समाचारपत्रअनुसार बेलायतभरिकै प्रहरी बलले आपराधिक घटनामध्ये आधाको अनुसन्धान गर्न पनि संघर्ष गरिरहेको बताइन् । उनले देशको फौजदारी न्याय प्रणालीबारे पनि चिन्ता व्यक्त गरिन् । प्रहरी बलले कुन आपराधिक घटनालाई महत्त्व दिने भनेर निर्णय गर्ने गरेको उनले जनाइन् ।बेलायत सरकारले सार्वजनिक गरेको तथ्यांकले इंग्ल्यान्ड र वेल्समा गम्भीर अपराधहरूको छानबिन गर्ने प्रहरीको संख्या ८९ वर्षको अवधिमा २८ प्रतिशतले घटेको देखाउँदै गर्दा लन्डन प्रहरी प्रमुखको उक्त प्रतिक्रिया सार्वजनिक भएको हो । सरकारी आँकडाअनुसार सन् २०१९ मा ६७ जनाको हत्या भइसकेको छ । गत वर्ष इंग्ल्यान्ड र वेल्समा मारिनेको संख्या ७० वर्षको इतिहासमा बढी थियो । गत वर्ष इंग्ल्यान्ड र वेल्समा २ सय ८५ जनाको हत्या गरिएको थियो । लन्डन मेयर सादिक खानका प्रवक्ताले मेयरको उच्च प्राथमिकता हिंसात्मक अपराधसँग जुध्ने रहेको दाबी गर्छन् । मेट पुलिस र भाइलेन्ट क्राइम टास्क फोर्स का ३ सय अधिकारी अपराध नियन्त्रणका लागि खटाइएको उनले सञ्चारकर्मीसँग भनेका छन् । यद्यपि आवश्यकताअनुसार प्रहरीको संख्यामा कमी रहेकाले अपराध बढेको जनाइएको छ । कन्जरभेटिभ दल सरकारमा आएपछि सन् २०१० यता कम्तीमा २२ हजार प्रहरीको दरबन्दी कटौती गरिसकिएको छ । गृहमन्त्री साजिद जाविदले पनि प्रहरीको संख्या अपुग रहेको स्विकारेका छन् । बेलायतको नेपाली समुदाय भने चक्कु प्रहारमा संलग्न वा पीडित भएका खबर हालसम्म नआएका लन्डनस्थित नेपाली दूतावासका उपनियोग प्रमुख शरदराज आरणले बताए । अन्य अपराधमा संलग्न ७ नेपाली भने हाल बेलायती जेलमा छन् ।"
समितिले अझै छानेन नाम,"काठमाडौं  संक्रमणकालीन न्यायिक आयोगका लागि पदाधिकारी सिफारिस गर्न बनेको समितिले साढे तीन महिना बित्दा पनि कुनै नाम छनोट गर्न सकेको छैन । यसका लागि शुक्रबार बसेको बैठक पनि बिनानिष्कर्ष टुंगिएको छ । बैठक हेर्दाहेर्दैको स्थितिमा छ, राष्ट्रिय मानवअधिकार आयोगका तर्फबाट पठाइएका समितिका पदेन सदस्य प्रकाश वस्तीले कान्तिपुरसँग भने । सत्यनिरूपण तथा मेलमिलाप आयोग र बेपत्ता छानबिन आयोगका लागि विशिष्ट योग्यता पुगेका र विशिष्ट अनुभव भएका व्यक्तिको परिभाषाका सम्बन्धमा शुक्रबार समिति सदस्यबीच छलफल भएको थियो । सत्यनिरूपण तथा बेपत्ता आयोग गठनसम्बन्धी ऐनमा सिफारिस समितिले आयोगका पदाधिकारी नियुक्तिका लागि खुला दरखास्त आहवान गर्ने तथा विशिष्ट योग्यता र अनुभव भएकाहरूको नाम आफैं पनि समावेश गर्न सक्ने उल्लेख छ । त्यो विशिष्ट योग्यता र विशिष्ट अनुभव भनेको के हो भन्ने परिभाषाको जरुरत पर्न गयो, वस्ती भन्छन्, त्यसैले यसबारे हामीले एउटा मस्यौदा तयार पारेका छौं, शुक्रबार त्यसैमाथि छलफल भयो । विशिष्ट अनुभव र योग्यताबारे परिभाषाको मस्यौदा गर्ने जिम्मेवारी वस्तीले नै पाएका थिए, जसलाई तयार पारेर उनले शुक्रबारको बैठकमा पेस गरेका हुन् । समितिको अर्को बैठकमा यो परिभाषाको अनुमोदन हुने अपेक्षा सदस्यहरूले गरेका छन् । सिफारिस समितिमा यसअघि नै ५७ जनाको नाममा दरखास्त परिसकेको छ । समितिले विशिष्ट योग्यता र अनुभवको परिभाषा पारित गरेपछि त्यसअनुसार पर्ने सम्भावितहरूको नाम दरखास्त सूचीमा थप गर्नेछ । यसरी तयार भएको संयुक्त सूचीको सार्वजनिक प्रकाशन गरी कुनै उम्मेदवारविरुद्ध उजुरी भए त्यसका लागि तीन दिनको सूचना जारी गरिनेछ । त्यसपछि संयुक्त सूचीबाटै सत्यनिरूपण आयोग र बेपत्ता छानबिन आयोगमा अध्यक्षसहित पाँचपाँच जनाको नाम छनोट गरी सरकारका सामु सिफारिस गर्नुपर्ने समितिको दायित्व छ ।पूर्वप्रधानन्यायाधीश ओमप्रकाश मिश्रको अध्यक्षतामा गठित पाँच सदस्यीय समिति पटकपटक बैठक बस्ने तर निर्णय गर्न नसक्ने अवस्थामा पुगेको छ ।"
मान्छे मार्नेलाई जोगाउन नक्कली चालक,"काठमाडौं  सवारी दुर्घटनाका वास्तविक दोषी जोगाउन नक्कली चालक खडा गरेको आरोपमा अख्तियार दुरुपयोग अनुसन्धान आयोगले ६ जनाविरुद्ध भ्रष्टाचार मुद्दा दायर गरेको छ । जिप हाँकेका सवारीधनी बोधराज पाण्डेलाई जोगाउन किसुना महतोलाई चालक बनाई सवारी ज्यान मुद्दा दर्ता गराउने इलाका प्रहरी कार्यालय गैंडाकोटका निरीक्षक लोकबहादुर जीसी लगायतमाथि मुद्दा दायर भएको हो । अख्तियारले जीसीसहित सई दामोदर भट्टराई, असई देवबहादुर थापा र हवल्दार बलबहादुर वली तथा सवारीधनी पाण्डे, मुद्दा मिलाउन सहयोग गर्ने शालिकराम पाण्डे अनि नक्कली ड्राइभर महतोलाई दोषी ठहर्याएको छ । वैशाख ११ गते राति पौने ११ बजे नवलपरासी, गैंडाकोटको भृकुटीचोकमा पाण्डेले हाँकेको जिपले मोटरसाइकललाई ठक्कर दिएको थियो । मोटरसाइकलमा सवार नन्दकली शर्माको उपचारक्रममा मृत्यु भयो भने कमल शर्मा घाइते छन् । घटनाबारे इलाका प्रहरीले अनुसन्धान सुरु गर्यो । प्रहरी निरीक्षक लोकबहादुर जिसी र उनका सहायकका रूपमा सई भट्टराई र असई थापा खटिए । त्यसक्रममा उनीहरूले पाण्डेलाई छानबिन गरी कारबाहीका लागि सरकारी वकिलको कार्यालयमा पेस गर्नुपर्नेमा उन्मुक्ति दिए ।पाण्डेको ठाउँमा महतोलाई नक्कली जिप चालकका रूपमा खडा गरियो । अनि वैशाख १५ गते पक्राउ गरेको देखाइयो । प्रहरीले सवारी ज्यान मुद्दामा अनुसन्धान गरी मागदाबी गरियो । तर अंगभंगमा कुनै मागदाबी गरिएन । त्यही प्रतिवेदनका आधारमा जिल्ला न्यायाधिवक्ता सीताराम अर्यालले मुद्दा दायर गरे । अदालतले महतोलाई ७५ हजार धरौटीमा छाडिदियो । दुर्घटनापछि इन्स्पेक्टर जीसीले पाण्डेले नै सवारीसाधन चलाएको भन्दै उनको लाइसेन्स नम्बर टिपाएका थिए भने सीसीटीभी फुटेजमा पनि उनैले सवारीसाधन चलाएको देखिन्थ्यो । तर पछि पाण्डेले चालक फरार रहेको भनी बयान गरेकाले चालक महतोको खोजी भइरहेको भन्दै प्रहरीले उनलाई उन्मुक्ति दियो । बयानमा महतोले आफूले उक्त जिप नचलाएको, दुर्घटनाका बेलामा चितवन कठारस्थित ससुरालीमा रहेको अनि साहु पाण्डेको दबाबले चालकका रूपमा प्रस्तुत भएको स्विकारे । अरू प्रमाण हेर्दा घटनाका बेला उनी अन्यत्र रहेको खुल्यो । घटनाको भोलिपल्ट दाइ नाता पर्ने सालिकराम पाण्डे बोधराजलाई भेट्न प्रहरी कार्यालय पुगे । उनैको योजनाअनुसार महतोलाई चालकका रूपमा प्रस्तुत गरिएको खुल्यो । प्रहरीले बीचमा छानबिनका क्रममा घटनास्थलको स्केचदेखि अन्य विवरणमा बोधराज नै चालक रहेको भनी तयार पारेको कागजात भेटियो । शालिकराम र बोधराजका भाइ एकराजले समेत घटनाका पीडितलाई चालक किसुना महतो भनी बताए । अनि सालिकरामकै जोडबलमा इन्स्पेक्टर जीसी चालक परिवर्तन गर्न तयार भए । त्यस क्रममा १० लाख रुपैयाँ घूस आदानप्रदान भएको उजुरी परे पनि प्रमाणित हुन नसकेको अख्तियारले जनाएको छ । उनले बीचमा पीडित र अर्को पक्ष भेटाई चालकमा महतोको नाम लेखाउने सहमति गरेको र त्यसमा जीसी मातहतका सई र असईसमेत सामेल भएको अनुसन्धानबाट खुल्यो । अख्तियारले छानबिन गर्दा शालिकरामले झूटो नबोलेको दाबी गरे । तर पोलिग्राफ परीक्षणका क्रममा उनले झूटो बोलेको खुल्यो । घाउजाँच केस फारममा अंगभंग भए पनि प्रहरी निरीक्षक जीसीले मुद्दामा अंगभंगका क्रममा हुने सजायको मागदाबी लिएनन् । सडक दुर्घटना प्रतिवेदन तयार गर्ने हवल्दार बलबहादुर वलीले पनि गलत प्रतिवेदन तयार गरेको उल्लेख छ । फौजदारी अपराध अनुसन्धानको महत्त्वपूर्ण जिम्मेवारी दिएको व्यक्तिबाट सवारी दुर्घटनामा मृत्यु भएको संवेदनशील मुद्दाको गहन अनुसन्धान गर्नुपर्नेमा उन्मुक्ति दिई निरपराधीलाई दोषी देखाउने काम गरेकाले, अख्तियारको आरोपपत्रमा भनिएको छ, समाजमा कानुनी कारबाही निरीह व्यक्तिलाई मात्रै लाग्ने हो भन्ने मान्यता स्थपित गर्न मद्दत पुर्याई दण्डहीनतालाई प्रश्रय दिएको देखियो । अख्तियारले सवारी ज्यान मुद्दाबाट उन्मुक्ति पाएका बोधराजलाई पनि कारबाही दायरामा ल्याउन फेरि छानबिन थाल्न प्रहरी प्रधान कार्यालय र महान्यायाधिवक्ता कार्यालयलाई पत्राचार गर्ने निर्णयसमेत गरेको छ ।"
कांग्रेसमा लेबीबारे विवाद,"काठमाडौं  कांग्रेसभित्र मासबेस्ड पार्टीमा लेब।को व्यवस्था गर्ने कि नगर्ने भन्नेमा नेताहरूबीच मत बाझिएको छ । नियमावलीमा प्रस्तावित लेबीमाथि शुक्रबारको केन्द्रीय कार्यसमिति बैठकमा नेताहरूको धारणा फरकफरक आयो । केन्द्रीय सदस्य रमेश लेखक संयोजकत्वमा गठित नियमावली मस्यौदा समितिले असार २२ को केन्द्रीय कार्यसमिति बैठकमा प्रस्तुत मस्यौदामा पार्टी केन्द्रीय कार्यसमितिदेखि गाउँ समितिका पदाधिकारी तथा सदस्यहरूसम्मै लेबी उठाउने प्रस्ताव गरिएको छ । नियमावलीमा प्रस्तावित लेबीसम्बन्धी व्यवस्थाले पार्टीकै चरित्र बदल्ने र कार्यान्वयन गर्नसमेत नसकिने भन्दै संस्थापनइतर पक्षका नेताहरूले प्रस्तावित प्रावधानमा संशोधनको माग गरेका छन् । सदस्यता शुल्कबाहेकको सहयोग संकलन गर्न नहुने उनीहरूको तर्क छ । मासबेस्ड पार्टी कांग्रेसको चरित्र हो । चरित्रलाई बदल्ने गरी पार्टीलाई क्याडरबेस्ड मा लैजान हुन्न, संस्थापनइतरपक्षीय नेताहरूले भने, कम्युनिस्ट पार्टीले त लेबीमा खुला गर्दै लगेका छन् भने हामीले कस्ने कुरा गर्न हुन्न । प्रस्तावित लेबीलाई कार्यान्वयनमा लैजान नसकिने उनीहरूको भनाइ छ । शुक्रबारको बैठकमा संस्थापनइतर पक्षका नेता रामचन्द्र पौडेल, प्रकाशमान सिंह, रामशरण महत, शेखर कोइराला, मीनेन्द्र रिजाल, नरहरि आचार्य, नवीन्द्रराज जोशी, दिलेन्द्रप्रसाद बडू, गगन थापा, जीवन परियार, किरण यादव, सरिता प्रसार्इं, रत्ना शेरचनलगायत बोलेका थिए । अनुशासन र आचारसंहिताको नाममा पार्टीलाई नियन्त्रण गर्न नहुने, भ्रातृ तथा शुभेच्छुक संस्थालाई स्वतन्त्र हैसियत दिनुपर्ने उनीहरूको धारणा थियो । नियमावलीमा आचारसंहिता र अनुशासनविपरीत कार्य गर्नेलाई कारबाही र भ्रातृ तथा शुभेच्छुक संस्था पार्टीको नियन्त्रण रहने खालका प्रावधान ल्याइएको छ । संस्थानपक्षीय नेताले भने नियमावलीको समर्थनमा धारणा राखेका छन् । उनीहरूले पार्टी नयाँ संरचनामा जाँदा लेबी आवश्यक हुने तर्क गरेका थिए । साढे आठ हजार पार्टीका कार्यालय हुने र तिनको सञ्चालनका लागि पनि ठूलो आर्थिक स्रोत आवश्यक हुने उनीहरूको तर्क थियो । लेबी नउठाउने हो भने पार्टीलाई चलायमान बनाउन सकिन्न, पार्टी यथास्थितिमै रहनेछ, संस्थापनपक्षीय नेताहरूले भने । संस्थापन पक्षबाट अर्जुनप्रसाद जोशी, शंकर भण्डारी, किशोरसिंह राठौर, अतहर कमाल मुसलमानले धारणा राखेका थिए । बैठक आइतबार पुनः बस्दै छ ।"
गरिबीले जिन्दगी दाउमा,यार्चागुम्बा खोजेर डोल्पाका लेकबाट फर्केका नलगाड ३ करुवाका स्थानीय । तस्बिर : भीमबहादुरकान्तिपुर
सानाबाट ठूलासरह कर असुली,"धादिङ पृथ्वी राजमार्गमा गुड्ने साना सवारी साधनहरूबाट ठूलासरह नै सडक कर असुलेको पाइएको छ । मुग्लिननौबिसे सडक खण्डका जोगीमारा, मझिमटार र नौबिसेमा सडक कर असुली काउन्टरमा हल्का सवारी साधनहरूलाई पनि भारी सवारीसरह कर असुलिएको हो । सडक बोर्डले गत असार १६ गते सूचना प्रकाशित गरी १७ गते अपराह्नदेखि असुली थालेको छ ।सवारी साधनहरूबाट सडक उपयोग गरेबापत तीनवटा दर निर्धारण गरिएको थियो । सडकमा गुड्ने बस, मिनीबस, ट्रक, मिनी ट्रक र हेभी इक्विपमेन्टहरूलाई ३५ बाट १२० रुपैयाँ, हलुका सवारी साधन, जिप, पिकअप, भ्यान र ट्र्याक्टरहरूलाई २० बाट ५० र तीनपांग्रे तथा मोटरसाइकलहरूलाई ५ बाट १० रुपैया तोकेको थियो । नौबिसे र मझिमटारमा गत १७ गतेबाट अमृत हिराचनसहितको ब्रिटानिक मौलाकालिका कन्ट्रक्सन एन्ड सप्लायर्सले कर असुल्ने जिम्मा लिएको छ । कर असुल्न अधिकार प्राप्त ठेकेदारले साना र हलुका सवारी साधनहरू माइक्रो लगायतसँग पनि भारी सवारी साधनहरूकै रकम असुलेको आरोप चालकहरूले लगाएका छन् । गाडीको बिलबुकमा हलुका सवारी साधन उल्लेख भए पनि कर असुल्न बसेकाहरूले जबर्जस्ती १२० रुपैयाँ माग्ने गरेको उनीहरूले बताए । पृथ्वी राजमार्गमा गुड्ने माइक्रोलगायत अधिकांश हलुका सार्वजनिक यातायातका साधनहरू भैरहवा, बुटवल, नारायणगढ, पोखरा, लमजुङबाट दैनिक एक हजारको संख्यामा आवतजावत गर्ने गरेको गजुरीस्थित ट्राफिक प्रहरी निरीक्षक हेमराज घिमिरेले बताए । सवारी साधनमा चर्को कर असुलीबारे उजुरी परेपछि सडक बोर्डबाटै निर्णय हुने भएकाले आफूहरू केही गर्न नसक्ने उनको भनाइ छ ।"
थन्कियो झोलामै,"मुगु  मुगमकार्मारोङ गाउँपालिकाको मह गाउँका छिरिङछोर्मे तामाङले पाँचसय गोटा यार्चागुम्बु संकलन गरे । ज्यानको बाजी थापेर कष्टले टिपेको यार्चा अहिलेसम्म बिक्री नहुँदा भने उनी समस्यामा छन् । मुगु गाउँका पासाङ तामाङले संकलन गरेका ६५ गोटा यार्चा पनि बिकेको छैन । उनीहरू मात्र होइन, मुगु गाउँका करिब डेढ सय परिवारले संकलन गरेको करोडौं मूल्यको यार्चा झोलामै थन्किएको छ । एक महिनासम्म पाटनमा दुःख गरेर टिपेको यार्चाले बजार नपाउँदा संकलक निराश बनेका हुन् । मुगमकार्मारोङ गाउँपालिकाका करिब ४ हजार स्थानीय यार्चा संकलन गर्न पाटन पुगेका थिए । विगत वर्षमा व्यापारी यार्चा किन्न पाटनमा जाने गरेको भए पनि यस वर्ष नजाँदा समस्या भएको हो । लुटपाट र चोरीको डरले यो वर्ष यार्चा व्यापारी पाटन पुगेनन् । अघिल्लो वर्ष ७ सयवटा यार्चा टिपेर पाटनमै बिक्री गरेको छिरिङछोर्मेको भनाइ छ । कुहिने र किराले खाने डरले दिनदिनै यार्चा सुकाउनुपरेको उनी बताउँछन् । यार्चा बेचेर कमाएको रकमले ऋण तिर्ने सोचाइ थियो, उनले भने, यस वर्ष त यार्चा नै बिकेन । मुगमकार्मारोङ गाउँपालिका अध्यक्ष छिरिङक्याप्ने लामाले यार्चा बिक्री नहुँदा स्थानीय समस्यामा परेको बताए । तिब्बतका व्यापारीले मूल्य निर्धारण नगर्दा व्यापारीले संकलकबाट यार्चार् किन्ने आँट नगरेको उनी बताउँछन् । सबैको यार्चा झोलामै थन्किएको छ, उनले भने, विकासको काम, खेती र पठनपाठन छोडी पाटनमा पुगेका स्थानीय समस्यामा परेका छन् । उनका अनुसार अधिकांश स्थानीय ऋण काडेरै यार्चा टिप्न पाटन पुगेका थिए । २० हजार ऋण गरेर यार्चा टिप्न पाटन गए पनि बिक्री नहुँदा सास्ती भएको रिउस गाउँका टाँसी तामाङले बताए । उनले यस वर्ष डेढ सय गोटा यार्चा टिपेका छन् । ३ वर्षयता क्रमिक रूपले यार्चाको मूल्यमा गिरावट आउँदा संकलकले घाटा ब्योहोरेको उनी बताउँछन् । तिब्बतबाट यार्चाको मूल्यसूची पाएपछि व्यापारीले आफूलाई फाइदा हुने गरी यार्चा खरिद गर्ने गरेको उनले जानकारी दिए । पहिल्यै यार्चा खरिद गरेपछि घाटा लाग्ने भएकाले खरिदमा समस्या भएको यार्चा व्यापारी प्रवीण तामाङको भनाइ छ । उनका अनुसार यार्चाको मूल्य वर्षेनि घट्दै गइरहेको छ । २०७० सालदेखि यार्चा संकलकको संख्यासमेत घट्दै गएको गाउँपालिका अध्यक्ष लामाले बताए । उनका अनुसार त्यसअघि पाटनमा ८ हजार बढीले यार्चा संकलन गर्ने गरेका थिए । २०७१ सालयता संकलको संख्या घटेको उनको भनाइ छ । मुगमकार्मारोङ गाउँपालिकाको पाटन क्षेत्रमा उत्पादन हुने मध्यम खालको यार्चा गत वर्ष प्रतिगोटा ३ सयदेखि ५ सय र ठूलो यार्चा प्रतिगोटा ८ सयदेखि १ हजार रुपैयाँमा बिक्री भएको थियो । व्यापारीले जिल्लाको यार्चा प्रतिकिलो ८ लाखदेखि १२ लाख रुपैयाँमा बिक्री गर्ने गरेका छन् । माथिमाथि सर्दै यार्चा विगतका वर्षमा समुद्र सतहदेखि करिब ४ हजार ५ सय मिटर उचाइमा यार्चा पाइन्थ्यो । केही वर्षयता माथि माथि सर्दै गएको छ । अहिले ५ हजार ५ सयदेखि ५ हजार ६ सय मिटर उचाइमा सरेको डिभिजन वन कार्यालयले जनाएको छ । जलवायु परिर्वतन र संकलन क्षेत्रमा फोहर बढ्दै गएपछि यस्तो भएको हुन सक्ने अनुमान गरिएको छ । यार्चा हरेक वर्ष माथिल्लो क्षेत्रमा सर्दै गएको किम्री गाउँका गुरुछिरिङ तामाङले बताए । उनका अनुसार केही वर्षअघि मुगु गाउँको वरपर यार्चा संकलन हुन्थ्यो । अहिले सानो कोइकी, ठूलो कोइकी, रिमार, टाँकेलगायत क्षेत्रमा यार्चा पाइन्छ । डिभिजन वन कार्यालयका अनुसार पाँच वर्षअघिसम्म करिब ३५ देखि ४० किलो यार्चा पाइने यहाँका पाटनमा उत्पादन पनि घटेको छ । कार्यालयका अनुसार अहिले १५ देखि २० किलोसम्म यार्चा संकलन हुने गरेको छ । यस्तै यस वर्ष डिभिजन वन कार्यालयबाट यार्चा खरिद पुर्जी लिने घटेका छन् । यसले सरकारी राजस्वमा समेत गिरावट आएको छ । असार अन्तिम सातासम्म छजनाले मात्र यार्चा खरिद पुर्जी लिएको कार्यालयका सूचना अधिकारी वसन्तकुमारी शाहीले बताइन् । प्रतिखरिद पुर्जी ३० हजारका दरले राजस्व लिइएको उनले जानकारी दिए ।"
बैंक खोज्दै आठ दिन,"गोरखा  संघीयता कार्यान्वयनसँगै सदरमुकाम केन्द्रित अधिकांश सरकारी कार्यालय स्थानीय तहमा गएका छन् । एक स्थानीय तहमा कम्तीमा एउटा बैंकको शाखा स्थापना गर्ने सरकारी नीति छ । जिल्लाका अधिकांश स्थानीय तहमा बैंक पनि खुलेका छन् । यतिका सुविधा गाउँमै पुग्दा पनि तिब्बती सीमा क्षेत्र सामागाउँ र छेकम्पारबासीलाई भने सामान्य कामका लागि १० दिन समय खर्चनुपर्ने बाध्यता छ । चुमनुब्री गाउँपालिका१ सामागाउँमा उपभोक्ता समितिमार्फत सामुदायिक भवनमा काठ बिछ्याउने काम सम्पन्न भयो । योजनाका लागि ५ लाख बजेट छुट्टिएको र पैसा झिक्न एक वर्षमा दुईपटक सदरमुकाम आउनुपरेको समितिका अध्यक्ष दोर्जे लामाले बताए । चार महिनाअघि योजना सम्झौता गरेर उनले ४१ हजार झिके । काम सकियो, अब बाँकी पैसा झिक्न सदरमुकाम आएको, उनले भने । आर्थिक वर्ष सकिनै लाग्दा उपभोक्ता समितिमार्फत सञ्चालित योजनाको भुक्तानी लिन समितिका अध्यक्ष, कोषाध्यक्ष र सचिव सदरमुकाम केन्द्रित छन् । चार दिन हिँडेर सदरमुकाम आइपुग्यौं, बैंकमा पनि भीडभाड छ, काम सक्नै दुई दिन लाग्ने भयो, उनले भने । सामागाउँकै १० लाख रुपैयाँको लागतमा सामा खोलामा पुल निर्माण सकिएको छ । भुक्तानी भएको छैन । हिउँदमा योजना सम्झौता भएपछि एकपटक सदरमुकाम आएर केही रकम झिकेर लगें, त्यो बेला हिउँ परेर हिँडिसाध्य थिएन, अहिले बर्खा लाग्यो पैसा झिक्नैपर्यो, बाटो खराब छ, दुःखसाथ सदरमुकाम आएका छौं, उपभोक्ता समितिका अध्यक्ष ग्लाल्जेन लामाले भने । सामागाउँबाट पहिलो दिन गवमा बस्नुपर्ने र दोस्रो दिन गाउँपालिकाको केन्द्र सिर्दिबास आइपुगिन्छ । तेस्रो दिन माछाखोला बास बसेर चौथो दिन सदरमुकाम आइपुग्ने सामागाउँका मिङमार लामाले बताए । बलियो मान्छेलाई आउन मात्र ४ दिन लाग्छ, उनले भने, कम्तीमा २ दिन काम सक्न लाग्छ, फर्कन पनि उत्तिकै समय लाग्छ । वडाबाट सञ्चालित योजनाको रकम बैंकबाट लिन सामागाउँबाट मात्र १० भन्दा बढी उपभोक्ता समितिका पदाधिकारी सदरमुकाम आएको उनले बताए । चुमनुब्रीमा कुमारी बैंकको शाखा भए पनि पैसा छैन । बैंकका कर्मचारी पर्याप्त पैसा छैन भन्छन्, छेकम्पारका वडाध्यक्ष पासाङफुन्जो लामाले भने, कहिले नेट चलेन भनिदिन्छन्, बैंक मात्र भएर नहुँदोरहेछ । सुरक्षाको अभाव देखाउँदै बैंकले पर्याप्त रकम नराख्दा स्थानीय मारमा परेका हुन् । छेकम्पारबाट सदरमुकाम आउन कम्तीमा ५ दिन लाग्छ । बर्खा लागेसँगै पैदलमार्गमा ढुंगा खस्ने जोखिम छँदै छ । मसान्तसम्म योजना फरफारक गरेर भुक्तानी लिनैपर्ने बाध्यता भएपछि ६ वटा उपभोक्ता समितिका पदाधिकारी सदरमुकाम आएको पासाङले बताए । उनले भने, गाउँगाउँमा सिंहदरबार होइन दुःखचाहिँ आयो । बजेट मात्र आएर गाउँको विकास नहुने उनको तर्क छ । निर्वाचित भएको पनि २ वर्ष बित्यो, समस्या पहिलेको जस्तै छ, सुविधा पनि गाउँमै भइदिए सजिलो हुन्थ्यो, उनले भने । सिर्दिबासको फिलिममा रहेको मालपोत र नापीमा कर्मचारी नहुँदा जनताले दुःख पाएको उनले बताए । नामसारी गर्न नक्सा निकाल्न पनि सदरमुकाम आउनुपर्छ, उनले भने, सूचना दिएर महिनाको एक साता यो दिन बस्छौँ भनेर भनिदिए सजिलो हुन्थ्यो । जग्गाको काम लिएर फिलिम आयो त्यहाँ कर्मचारी हुँदैनन्, सदरमुकाम आयो तपाईको काम फिलिमबाटै हुन्छ भनेर फर्काइदिन्छन् । छेकम्पारबाट गाउँपालिका केन्द्र फिलिम आउन मात्र दुई दिन लाग्ने उनले बताए । गाउँपालिकाको केन्द्रमा आएर फर्कन नै कम्तीमा पाँच दिन छुट्टाउनुपर्छ, पासाङले भने । योजनाबारे बुझ्न, नागरिकता बनाउन तथा सिफारिस लिन स्थानीयलाई गाउँपालिकाको केन्द्र आउनुपर्ने बाध्यता छ । गाउँपालिकाकै केन्द्रसम्म आएर फर्कन कम्तीमा दुई रात बास बस्नैपर्छ । बिही र चुम्चेतमा योजनाको रकम लगिसकेको गाउँपालिकाका कर्मचारी गणेश त्रिपाठीले बताए । अन्य वडाका उपभोक्ता समिति यतिखेर रकम झिक्न सदरमुकाममा छन् । चालु वर्ष गाउँपालिकाबाट चालु र पुँजीगत गरेर २३ करोड रकम आएको छ । हामी कर्मचारी पनि पनि तलब लिन सदरकमुकामै जानुपर्छ, उनले भने । ५ लाखदेखि ७० लाखसम्मका योजनाको फरफारकका लागि स्थानीय सदरमुकाम आउनुपरेको उनले बताए ।"
भारत जाँदैन नेपाली परबल,"कञ्चनपुर  महाकाली नगरपालिका १० सुर्खेती टोलका गोपाल खत्रीले एक दशकअघिसम्म डेढ बिघा जग्गामा परबल खेती गर्थे । गाउँटोल जताततै परबल खेतीको लहरै चलेको थियो । यहाँ उत्पादित परबल खरिद गर्न भारतका खटीमा, बरेली र दिल्लीसम्मका व्यापारी बारीमै पुग्थे । भारतले सीमा क्षेत्रमा एसएसबी क्याम्प राखेपछि परबल निकासी ठप्प भयो । दोधारा चाँदनी क्षेत्रबाट निकासी हुने परबल रोकियो । उत्पादित परबल खेतमै बिग्रिन थाल्यो । कृषकहरूले बिस्तारै खेती छाडे । उनीहरू फेरि परम्परागत धान गहुँलगायत खाद्यान्न बालीमा फर्किए ।अहिले नेपालमा विषादी परीक्षणको विषय चर्चामा छ । सरकारले सम्बन्धित भन्सार विन्दुमा विषादी अवशेष परीक्षण गरेपछि मात्रै जाँचपास गर्नुपर्ने व्यवस्था ल्यायो । फेरि आफ्नै निर्णयबाट पछाडि फर्कियो । परीक्षणबिनै तरकारी तथा फलफूल भित्रिन थाले । अदालतको आदेशपछि पुनः परीक्षण गर्न थालिएको छ ।एक दशकअघि एसएसबीले पनि दोधारा चाँदनी क्षेत्रको परबल विषादी परीक्षणकै नाममा रोकेको यहाँका कृषकले बिर्सिएका छैनन् । एसएसबीले क्वारेन्टाइन जाँच र विषादी परीक्षणपछि मात्रै निकासी गर्न पाइने भन्दै रोकेको परबल सीमा क्षेत्रमै कुहिने अवस्था आयो, गोपालले भने, क्वारेन्टाइन जाँच गराउन दिल्ली वा काठगोदाम पुग्नुपर्थ्यो, यही झन्झटका कारण हामीले परबल खेती नै गर्न छाड्यौं ।१० वर्षअघिसम्म तत्कालीन दोधारा गाविसका अधिकांश ठाउँमा परबल खेती गरिन्थ्यो । घरैपिच्छे परबल खेती गर्न थालिएपछि तरकारी व्यवसायीहरूको लर्को लाग्थ्यो । त्यतिबेला एकैदिन ३४ ट्रक परबल निर्यात हुने गरेको महाकाली नगरपालिका ८ का ईश्वर उपाध्यायले बताए । भारतमा परबल निर्यात रोकिएपछि दोधारा चाँदनीका अधिकांश कृषक परबल छाडेर धान र गहुँ खेतीमै फर्किए, उनले भने, दिल्लीमा जाँच गराउन सकिने अवस्था थिएन । महेन्द्रनगर लैजान पनि महाकाली नदीमा त्यतिबेला पुल थिएन । सरकारले विषादी परीक्षणपछि मात्रै तरकारी भित्रिन दिने निर्णय फिर्ता लिएर नेपाली कृषक र उपभोक्तामाथि अन्याय गरेको उपाध्यायको भनाइ छ । भारतमा सीमित ठाउँमा मात्रै क्वारेन्टाइन जाँच गरिन्छ । क्वारेन्टाइन भएका ठाउँमै विषादी परीक्षणको व्यवस्था छ । सीमावर्ती सहरहरूमा भने क्वारेन्टाइन जाँच केन्द्र नहुँदा निर्यात गर्न समस्या भएको थियो । त्यतिबेला प्रतिकिलो १०१५ रुपैयाँमा घरबाटै बिक्री हुन्थ्यो, महाकाली नगरपालिका १० कुतियाकवरमा लामो समयदेखि तरकारी खेती गरिरहेका खड्के बुढाले भने, अहिले परबलको मूल्य प्रतिकिलो ४०५० रुपैयाँ पुगेको छ । १० वर्षअघिसम्म ५ बिघा जमिन भाडामा लिएर परबल लगाउने उनले अहिले एक कट्ठामा मात्रै लगाएका छन् । केही वर्षयता दोधारा चाँदनीमा फेरि परबल खेती गर्न थालिएको छ । अहिले उत्पादन हुने परबल स्थानीय बजारमै बिक्री भइरहेको छ । कृषक आफैंले महेन्द्रनगर बजार पुर्याउँछन् । कतिपय व्यवसायी बारीमै पुगेर खरिद गर्छन् । महाकाली नदीमा पक्की पुल निर्माण हुन थालेपछि कृषक परबल खेतीतर्फ फेरि आकर्षित भएका छन् । गोपाल खत्रीले पनि दुई वर्षयता धान, गहुँ छाडेर परबल खेती लगाउन सुरु गरेका छन् । अहिले उनले आधा बिघा जग्गामा लगाएका छन् । मंसिरपुसतिर परबल रोप्ने सिजन हो । वैशाखदेखि कात्तिकसम्म फल्छ । अहिले सातामा २३ क्विन्टल उत्पादन हुने खत्रीले बताए । उनी महिनामा ५०६० हजार रुपैयाँ आम्दानी गरिरहेका छन् । पक्की पुल बनेपछि यहाँ फेरि परबलको लहर चल्छ, धेरैले सुरु पनि गरिसकेका छन्, खत्रीले भने, त्यतिबेला बजारकै कारण बन्द भएको थियो । अहिले महेन्द्रनगरमा राम्रो भाउमा मजाले बिक्री भइरहेको छ ।"
विषादी प्रयोगशाला उद्घाटनमै सीमित,"स्याङ्जा  गण्डकी सरकारले प्रदेश राजधानी भित्रिने नाकामा तरकारी परीक्षण गर्न विषादी अवशेष द्रुत विश्लेषण प्रयोगशाला स्थापना गर्यो । गल्याङ नगरपालिका१ राम्दीमा गत चैत १४ मा प्रयोगशाला स्थापना भए पनि परीक्षण उपकरण नै छैनन् । प्राविधिक बिहान कार्यालय आउने र साँझ फर्किने गरेका छन् ।गण्डकी प्रदेशका भूमि व्यवस्था, कृषि तथा सहकारी मन्त्रालयका प्रवक्ता माधव लम्सालले त्यहाँ कार्यरत प्राविधिक कर्मचारी बिहान आउने र कार्यालय समय सकिएपछि घर जाने मात्र काम भएको बताए । खाद्य, पशु र कृषिको गुणस्तर परीक्षण गर्ने उद्देश्यले चेकपोस्टका रूपमा स्थापना गरिएको उल्लेख गर्दै उनले हालसम्म कार्यालय उद्घाटन गरेर मात्रै राखिएको बताए । यस्तो प्रयोगशाला तनहुँको खैरेनीटारमा पनि स्थापना गरिएको छ तर सञ्चालनमा छैन । कार्यालय उद्घाटन गरिए पनि उपकरण पठाउन नसकिएको लम्सालले बताए । विषादी जाँच्ने उपकरण टेन्डरमार्फत खरिद गरी ल्याइसकेका छौं । तनहुँको आँबुखैरेनीमा राखिएको छ, लम्सालले भने, उपकरण छिट्टै राम्दी पठाउनेछौं । प्रयोगशालाका कर्मचारीलाई पहिलो चरणमा तालिम दिने व्यवस्था मन्त्रालयले गरेको छ । कार्यालयमा अधिकृत, सहायकस्तर र कार्यालय सहयोगी गरी सात कर्मचारी रहने भए पनि अहिले प्राविधिक र कार्यालय सहयोगी मात्र छन् । उनीहरूलाई पहिलो चरणमा तालिम दिएपछि मात्र नमुना लिएर परीक्षण गर्न लगाउने योजना तय भएको लम्सालको भनाइ छ । विषादी परीक्षण क्रममा सही भेटिए भित्र्याउने र मापदण्डविपरीत भएमा सीमामै रोक लगाउने उनले बताए । हाल परीक्षण सुरु नगरिएकाले रोक भने लगाइएको छैन । मन्त्रालयका अनुसार आगामी साउन वा भदौबाट कार्यान्वयनमा जानेछ । बाहिरबाट आएकालाई परीक्षण गर्ने र जिल्लाभित्र उत्पादन भएकालाई के गर्ने भन्ने प्रश्न उठिरहेको छ, लम्सालले दोहोर्याए, जिल्लामा उत्पादन भएर मापदण्ड पूरा नभएकालाई पनि रोक लगाउने नीति मन्त्रालयको छ । पोखराको शान्तिवनस्थित होलसेल मार्केट वा मालुङगामा लैजान सकिन्छ । विषादी प्रयोग न्यूनीकरणमा प्रचारप्रसार गर्न कृषक पाठशाला सञ्चालन गरिने, कृषक, व्यवसायी, उपभोक्तालगायतलाई तालिम वा सचेतना कार्यक्रम लागू गर्ने मन्त्रालयको योजना छ । मन्त्रालयले चालु आर्थिक वर्षमा १ करोड रकम विनियोजन गरेको छ । उक्त रकमले कार्यालय व्यवस्थापन, फर्निचर खरिद, मेसिनरी औजार खरिद तथा घर भाडालगायतमा खर्च गरेको मन्त्रालयले बताएको छ । प्रवक्ता लम्सालका अनुसार कृषि ज्ञान केन्द्र, बाली संरक्षण प्रयोगशालाबाट पनि सहयोग हुने भएकाले तत्काल बजेट विनियोजन नभएको हो । स्याङ्जाको गल्याङ नगरपालिकाका प्रमुख प्रशासकीय अधिकृत ईश्वरीप्रसाद पाण्डेले राम्दीमा स्थापना गरिएको विषादी परीक्षण प्रयोगशालाबारे कसैलाई पनि जानकारी नभएको बताए । कार्यालय उद्घाटन गरेर छाडिएको र हालसम्म कुनै काम नभएकाले यस विषयमा स्थानीयसमेत अनभिज्ञ रहेको जनाउँदै उनले कार्यालय स्थापनाका लागि १९ रोपनी जग्गा खरिद गरिएको बताए ।"
निकासी झन्झट हटाउन माग,"इलाम  बढ्दो व्यापार घाटालाई सन्तुलनमा ल्याउन उल्लेख्य योगदान गर्दै आएको कृषि उपजका निर्यातमा देखिने झन्झट हटाउन सरोकारवालाले माग गरेका छन् । अलैंची, अदुवा, कुचो, छुर्पीलगायत सामग्री विदेश निर्यात दर स्वागतयोग्य भए पनि अन्तर्राष्ट्रिय बजारमा पहुँच पुर्याउन निर्यात प्रक्रियालाई सहज बनाउन नसक्दा झन्झट थपिएको उनीहरूको भनाइ छ । व्यापार तथा निकासी प्रवर्द्धन केन्द्रको बुझाइमा पनि इलाममा उत्पादन हुने मुख्य नगदेबालीको विदेशी बजारमा निर्यात हुने वस्तुमध्ये उल्लेख्य योगदान देखिएको छ । कृषक तथा व्यवसायीले भने विदेशी मुद्रा आर्जनका लागि ठूलो सम्भावना बोकेका यस्ता क्षेत्र नै उपेक्षामा पर्नुले समस्या भएको बताए । धेरै उत्पादन भारत आश्रित व्यापारमा रहेको र उसले आफ्नो अनुकूलताअनुसार मात्र आयात हुन दिने गरेकाले पनि मार खेप्नुपरेको उद्योगीहरू बताउँछन् । सेन्ट्रल फुड ल्याब (सीएफल) का नाममा भारतले नेपाली चियालाई उसको अनुकूलताअनुसार कम मूल्यमा खरिद गर्ने नीति लिएकाले प्रत्यक्ष रूपमा कृषक र उद्योगीले मार खेप्नुपरेको छ, चिया उत्पादनमा संलग्न रमेश पराजुलीले भने, यस्ता समस्यामा व्यापार तथा प्रवर्द्धन केन्द्रको भूमिका प्रभावकारी हुनुपर्छ ।सूर्योदय नगरपालिकास्थित कन्यामका चिया उद्यमी महेशकान्त अर्यालले सीएफलको झन्झटसँगै अनलाइन सिस्टमको वहाना पनि थपिएकाले थप समस्या भएको बताए । प्रवर्द्धन केन्द्रका अनुसार भारतले नेपालबाट लगेको अलैंचीलाई आफ्नै ब्रान्डिङ गरेर अन्तर्राष्ट्रिय बजारमा महँगो मूल्यमा बिक्री गर्ने गरेको छ । नेपालले गुणस्तर, ब्रान्डिङ र पहुँच अभावमा न्यून मात्र आम्दानी लिन सकेको केन्द्रका वरिष्ठ अधिकृत गोविन्द आचार्यले बताए । विदेशी मुद्रा आर्जनका लागि यहाँका उत्पादन अब्बल भए पनि आवश्यक फाइदा लिनबाट चुकिएको छ, उनले भने, साना तथा घरेलु उद्योगले निर्यातको ६० प्रतिशत हिस्सा ओगटेकाले यस्ता उद्योगको प्रवर्द्धन गरिनुपर्छ । निर्यात वृद्धि गर्दै आम्दानी बढाउन गुणस्तरीय उत्पादनलाई बढावा दिँदै सस्तो र भरपर्दो पारवहन व्यवस्थापनमा जोड दिनुपर्ने उनको तर्क थियो । जिल्लामा किबीको उत्पादनले व्यापकता लिँदै गएकाले त्यसको निर्यातमा पनि ध्यान पुर्याउने बेला आएको उत्पादनमा संलग्नले बताए । महँगो र विदेश निर्यात योग्य फल भएकाले सरकारले अहिलेदेखि नै विदेशी बजारमा पहुँच विस्तारमा ध्यान पुर्याउनुपर्छ, किबी कृषक तथा किबी जोन सञ्चालक समितिका सचिव गंगा विष्टले भने, फलसँगै किबीबाट वन्ने विभिन्न सामग्रीको उत्पादनसहित प्याकेजिङका लागि पनि कृषकलाई सहयोग पुर्याउनुपर्छ । व्यवसायीले अदुवामा पनि बेलाबखत हुने भारतीय अवरोधले ठूलो नोक्सानी व्यहोर्नुपर्ने भएकाले यस्ता हैरानी कम गर्न सरकारले ठोस व्यवस्था गर्नुपर्ने सुझाव दिएका थिए । अधिकांश कृषि उपजहरू भारतीय बजारमा बिक्री हुने भएकाले बजारका लागि उपयोगी व्यवस्था मिलाउँदै कृषकले खुलेर लगानी गर्ने वातावरण बनाउनुपर्ने उद्योग वाणिज्य संघका अध्यक्ष ईश्वर चिपालुले बताए ।"
भीसीटीएस प्रणालीमा जान सक्दैनौं,"विराटनगर वेबमा आधारित ढुवानी प्रणाली लागू गर्न नसक्ने भन्दै व्यवसायीहरूले साउन १ गतेबाट ढुवानी कार्य ठप्प पार्ने चेतावनी दिएका छन् । सरकारले जेठ १५ गतेदेखि सबै ढुवानी व्यवसायीलाई भ्याटमा दर्ता हुन र साउन १ देखि वेबमा आधारित भीसीटीएस प्रणाली सुरु गर्ने निर्णय गरेको छ । यो नियम लागू भएपछि ढुवानी व्यवसायीहरूले जहाँबाट मालसामान लोड गरेको हो त्यहीँबाट चालकको तीनपुस्ते, सामानको विवरण, गाडी नम्बर, लोड गरेको स्थान, अनलोड गर्ने स्थानलगायत विवरण राखेर लक गर्नुपर्नेछ । त्यसका लागि आन्तरिक राजस्व विभागले कोड नम्बर उपलब्ध गराएको हुन्छ ।लोड गरेको सामान सम्बन्धित व्यक्तिबाट संस्थाले बुझें भनेर लक खोलिदिनुपर्ने हुन्छ । यसो गर्दा देशभर नै कुन मालवाहक गाडीले केके सामान कहाँबाट कहाँसम्म लगिरहेका छन् भन्ने कुरा विभागले अनुगमन गर्न सक्छ । ढुवानीकर्ताले भ्याट बिलसमेत काट्नुपर्ने नियम छ । यस्तो नियम चाहिँ पालना गर्न नसक्ने ट्रान्सपोर्ट व्यवसायीहरूको जिकिर छ । हामी न सामान किन्ने पक्ष हौं न त बेच्ने अनि हामीले किन भ्याट बिल काट्नुपर्यो, विराटनगर ट्रक व्यवसायी संघका अध्यक्ष मेधराज सिग्देलले भने ।"
अस्पतालबाट शिशु गायब,पाल्पा तानसेनको लुम्बिनी मेडिकल कलेजबाट शुक्रबार दिउँसो जन्मनेबित्तिकैको नवजात शिशु हराएको छ । तानसेन९ डाँडाडुम तिलाहारकी २२ वर्षीया जमुना रानाको शिशु हराएको हो । ११ बजे जन्मिएको शिशु ३ बजे गायब भएपछि खोजी भइरहेको प्रहरीले जनाएको छ । अर्धचेत अवस्थामा रहेकी सुत्केरीका लागि ज्वानोको झोल लिन आमा क्यान्टिन गएका बेला यस्तो घटना भएको हो । सहयोग गर्ने भन्दै अपरिचित महिलाले बच्चा लिएकी थिइन् । उनैले लिएर हिँडेको हुन सक्ने शंका रहेको प्रहरी नायब उपरीक्षक कृष्णराज सापकोटाले बताए । जमुनालाई सुत्केरी बेथा लागेपछि आफन्तले मेडिकल कलेज ल्याएका थिए । बच्चा समातेकी महिला मुलगेटबाट बाहिरिएको सीसीटीभी फुटेजबाट देखिएको छ । मेडिकल कलेजका कम्पनी सचिव निर्दोष खनालले अनुसन्धानमा प्रहरीलाई सघाउने बताए ।
विज्ञापन संविधानसम्मत,"ललितपुर संघीय मामिला तथा सामान्य प्रशासनमन्त्री लालबाबु पण्डितले स्थानीय तहमा रिक्त पदका लागि लोकसेवा आयोगले गरेको विज्ञापन संविधान र कानुनसम्मत रहेको बताएका छन् । संघीय निजामती सेवासम्बन्धी विधेयक संघीय संसद्मा विचाराधीन छ, उनले भने, नयाँ नआएको स्थितिमा संविधान र प्रचलित ऐनकानुनअनुसार लोकसेवाको विज्ञापन ठीक छ । आदिवासी जनजाति उत्थान राष्ट्रिय प्रतिष्ठानको १९ औं सञ्चालक परिषद् बैठकमा शुक्रबार पण्डितले भने, राजनीति गर्नोस्, देशविदेशमा चर्चा गर्नोस् तर अहिलेको विज्ञान समावेशी छ र संघीय प्रणालीअनुसार छ । पण्डितले बोलेलगत्तै आदिवासी जनजाति युवा, विद्यार्थीले नाराबाजी गर्दै कालोझन्डा देखाएका थिए ।"
इंग्ल्यान्ड दबाबमा नआउने,"बर्मिङ्घम कप्तान इयान मोर्गनले इंग्ल्यान्ड विश्वकपको फाइनल पुगेयता आफ्नो टोली त्यसको दबाबमा नआउने दाबी गरेका छन् । इंग्ल्यान्डले प्रतियोगिताको दोस्रो सेमिफाइनलमा अस्ट्रेलियालाई एजबास्टनमा ८ विकेटले हराएर फाइनल पुगेको हो । अब आइतबार लर्ड्समा हुने फाइनलमा मोर्गनको टिमले न्युजिल्यान्डको सामना गर्नेछ । दुवै टिम पहिलोपल्ट विश्वकप जित्ने अभियानमा हुनेछन् । हामी फाइनलको दबाबमा आउने छैनौं । आज जसरी खेलेका थियौं, भोलि पनि त्यसरी नै खेल्नेछौं, मोर्गनले भने, हामीले विश्वकप फाइनल खेल्ने अवसर आफैं सिर्जना गरेका हौं । हामीले अहिले जसरी खेलिरहेका छौं, त्यसरी नै खेल्न सकेनौं भने त्यो हाम्रा लागि लज्जाको विषय हुनेछ । समूह चरणमा इंग्ल्यान्डले न्युजिल्यान्डलाई १ सय १९ रनले पराजित गरेको थियो । न्युजिल्यान्डले पहिलो सेमिफाइनलमा एक समय भारतलाई ३ विकेटमा ५ रनभित्र खुम्च्याउँदा पनि १८ रनको जित पाउन अन्त्यसम्म नै संघर्ष गर्नुपरेको थियो । त्यसैले लगातार दोस्रोपल्ट फाइनल खेल्न लागेको न्युजिल्यान्डलाई कुनै पनि अर्थमा सजिलो मान्ने पक्षमा छैनन् मोर्गन । उनले भने, न्युजिल्यान्डको बलिङ निकै धारिलो छ र प्राप्त अवसरमा खुबै फाइदा उठाउँछ । आइतबार हुने फाइनलमा न्युजिल्यान्डलाई हराउन सजिलो हुने छैन, हामी त्यो फाइनलको प्रतीक्षामा छौं ।इंग्ल्यान्ड फाइनल पुगेपछि त्यहाँ पहिलोपल्ट त्यसको प्रत्यक्ष प्रसारण निःशुल्क हुनेछ । सन् २००५ को एसेज शृंखलायता प्रमुख खेल प्रतियोगिता बिनाशुल्क प्रसारण हुन लागेको यो पहिलोपल्ट हो । यो निकै राम्रो हो, मोर्गनले भने, यो क्रिकेटका लागि नै राम्रो हो र यो खेललाई हामी सबै खुबै मन पराउँछौं । चार वर्ष अगाडिको विश्वकपमा खराब प्रदर्शन गर्दै इंग्ल्यान्ड सुरुमै बाहिरिएपछि सम्हालिएको इंग्ल्यान्ड एकदिवसीय वरीयताको शीर्षस्थानसम्म पुगेको छ । सन् १९९२ को विश्वकपपछि इंग्ल्यान्डले नकआउट चरणमा जित निकालेको यो नै पहिलोपल्ट हो । इंग्ल्यान्ड विश्वकपका तीन संस्करणको फाइनलमा पराजित भइसकेको छ । हामी व्यावसायिक खेलाडी हौं, हामीले यहाँसम्म तय गरेको यात्रामा सहयोग गर्ने कसैलाई पनि बिर्सने छैनौं । हामीले यहाँसम्म पुग्न निकै मिहिनेत गरेका छौं । हामीले क्रिकेटमा कसरी आनन्दले खेल्ने र जित्ने हो, त्यो सिकेका छौं । टिमको प्रदर्शन कहिलेकाही राम्रो हुन्न, त्यसमा पनि हामी आफ्नो प्रदर्शनलाई लिएर दुःख नमान्ने भएका छौं । सन् २०१५ मा कसैले यसपल्टको विश्वकपमा हामी फाइनल पुग्छौं भनेको भए, म आफैं हाँस्थे होला, उनले भने ।"
फाइनलमा अम्पायर धर्मसेना,लन्डन श्रीलंकाका अम्पायर कुमार धर्मसेनाले इंग्ल्यान्ड र न्युजिल्यान्डबीच आइतबार लर्डसमा हुने विश्वकप क्रिकेटको फाइनल खेलाउने भएका छन् । सेमिफाइनलमा इंग्ल्यान्डका ब्याट्सम्यान जेसन रोयलाई विवादास्पद आउट दिएर विवादमा तानिए पनि धर्मसेनालाई फाइनल खेलाउने अवसर पाएका हुन् । सरेका ओपनर रोयको ८५ रन मदतमा इंग्ल्यान्डले बिहीबार सेमिफाइनलमा अस्ट्रेलियामाथि ८ विकेटको जित हात पारेको थियो । उनलाई लेगसाइडमा गएको बलमा धर्मसेनाले विकेट पछाडि क्याचआउट दिएका थिए । रोयले रिभ्यूका लागि अपिल गरेका थिए । इंग्ल्यान्डले एकमात्र रिभ्यू यसअघि नै गुमाइसकेको थियो । जबकि धर्मसेनाले रिभ्यूका लागि संकेत गरिरहँदा अस्ट्रेलियाली खेलाडीले श्रीलंकाली अम्पायरले गल्ती गरेको इशारा गरिरहेका थिए । रोयले भने आफूलाई आउट नभई वाइड दिनुपर्ने भनेर दुवै हात उठाइरहेका थिए । टिभी रिप्लेमा पनि बलले ब्याटमा नछोएको देखाइएको थियो । अम्पायरको निर्णयमा असन्तुष्टि जनाएकाले २८ वर्षे रोयलाई म्याच रेफ्री रन्जन मदुगलेले म्याच फीको ३० प्रतिशत जरिवाना लगाउनुका साथै २ अंक पनि काटेका छन् । खराब आचरणका लागि उनको विश्वकपमा ३ अंक काटिसकिएको छ । ४ अंक काटिँदा मात्र निलम्बनमा पर्ने हुनाले रोयले फाइनल खेल्न पाउने छन् । धर्मसेनासँगै फाइनलमा दक्षिण अफ्रिकाका मरैस इराम्मस अर्का अनफिल्ड अम्पायर हुनेछन् । उनी धर्मसेनासँगै इंग्ल्यान्ड र अस्ट्रेलियाबीचको सेमिफाइनलमा उभिएका थिए । अनुभवी श्रीलंकाली मदुगले म्याच रेफ्री हुनेछन् । अस्ट्रेलियाका रोड टकर थर्ड अम्पायरमा छन् ।
प्लेयर्स टु वाच,जेसन रोय (इंग्ल्यान्ड)सुरुआती ३ खेलपछि ह्याम्स्ट्रिङ चोट बोकेका ओपनर रोयको अनुपस्थितिमा टोलीले श्रीलंका र अस्ट्रेलियासँग पराजय बेहोरेको थियो । इंग्ल्यान्डको सेमिफाइनल प्रवेशको निर्णायक खेलमा पुनरागमन गरेका उनले लिगका अन्तिम २ खेलमा जोनी बेरिस्टोसँगको समन्वयमा जितको खाका कोरेका थिए । चोटबाट फर्किएपछि लगातार २ अर्धशतक बनाएका उनले अस्ट्रेलियाविरुद्ध ६५ बलमा ८५ रनको विस्फोटक इनिङ्स खेले । विश्वकपमा उनले ४ सय २६ रन प्रहार गरिसकेका छन् ।
हारमा अस्ट्रेलियालाई गर्व,"बर्मिङ्घम अस्ट्रेलिया विश्वकप सेमिफाइनलमा इंग्ल्यान्डको हातबाट नराम्रोसँग पराजित हुँदै बाहिरिए पनि पछिल्लो १२ महिनामा टिमको प्रगतिलाई लिएर गर्व महसुस भएको कप्तान आरोन फिन्चले बताएका छन् । एजबास्टनमा अस्ट्रेलिया एकपक्षीय रूपमा ८ विकेटले पराजित भएको थियो । पहिले ब्याटिङ रोजेको डिफेन्डिङ च्याम्पियन अस्ट्रेलिया २ सय २३ रनमै समेटिएको हो । इंग्ल्यान्डले ३२१ ओभरभित्र जित निकालेको थियो । लिग चरणमा ७ खेल जितेको अस्ट्रेलिया अन्तिम अंकतालिकाको दोस्रो स्थानमा रहेको थियो । समूह चरणमा अस्ट्रेलियाले इंग्ल्यान्डलाई हराए पनि त्यस्तै प्रदर्शन सेमिफाइनलमा भने दोहोर्याउन सकेन । हारेको त्यो खेलमा कप्तान फिन्च स्वयं शून्यमै आउट भए । उनले यसपल्टको विश्वकपमा टिमको सबैभन्दा खराब र निराशाजनक प्रदर्शन यही खेलमा रहेको पनि स्विकारे ।उनले अस्ट्रेलिया गत वर्षको तुलनामा बलियो स्थितिमा रहेको बताए । त्यति बेला अस्ट्रेलिया इंग्ल्यान्डको हातबाट एकदिवसीय अन्तर्राष्ट्रिय शृंखलामा ५० ले पराजित भएको थियो । जुन स्थिति थियो, त्यसबाट मुक्त हुँदै अहिले हामी जहाँ आइपुग्यौं, त्यसमा मलाई गर्व छ । पछिल्लो १२ महिनामा खेलाडीले प्रगति गरेका छन् । यसै स्थितिमा टेकेर हामी सेमिफाइनलसम्म पुग्यौं र उपाधि नजिकसम्म पनि पुग्यौं । त्यसैले जसरी हामी विश्वकपबाट बाहिरियौं, त्यसमा दुःख भने छ, उनले थपे ।पाँचपल्टको विश्वकप विजेताले यस संस्करणमा राम्रो सुरुआत लिए पनि त्यसको अन्त्य भने राम्रो गर्न सकेन । एक वर्ष प्रतिबन्धमा परेका डेविड वार्नर र स्टिभ स्मिथको पुनरागमनले टिम फेरि बलियो देखिएको थियो । त्यसैक्रममा वार्नरले तीन शतक बनाए । सेमिफाइनलमा स्मिथ सर्वाधिक ८५ रन बनाउने खेलाडी रहे । त्यही प्रदर्शन मदतमा अस्ट्रेलिया २ सय रनको स्कोर पार गर्न सफल रह्यो । त्यस अगाडि टिमले १४ रनमा ३ विकेट गुमाइसकेको थियो ।फिन्चले सेमिफाइनलमा आफ्नो टिम सुरुआती एक घण्टामै पराजित भइसकेको पनि विश्लेषण गरे । इंग्ल्यान्डका बलरले धारिलो बलिङ गरे र त्यसमा क्रिस वोक्स सर्वाधिक घातक रहे । उनले तीन महत्त्वपूर्ण विकेट लिए । फिन्चले भने, निश्चित रूपमा सुरुआती १० ओभरमै खेल हाम्रो पकडबाट गुम्यो । इंग्ल्यान्डले बलबाट हामीलाई सुरुमा दबाब सिर्जना गर्न सक्यो । यसले हामीलाई संयमित भएर खेल्न बाध्य पार्यो । जवाफमा जेसन रोय र जोनी बेरिस्टोले इंग्ल्यान्डका लागि पहिलो विकेटमा १ सय २४ रनको साझेदारी गरेका थिए ।"
ओपनिङ पारसले सम्हाल्ने,"काठमाडौं  पाल र मलेसियाबीच पहिलोपल्ट हुन लागेको ट्वान्टी२० अन्तर्राष्ट्रिय शृंखलामा राष्ट्रिय टोलीका कप्तान पारस खड्काले ओपनिङ गर्ने भएका छन् । दुई खेलको शृंखलाअन्तर्गत पहिलो खेल शनिबार क्वालालम्पुरको किन्रारा ओभल मैदानमा हुनेछ । नेपाल र मलेसिया दुवै टिम सिंगापुरमा जुलाई २० देखि २८ सम्म हुने आईसीसी ट्वान्टी२० विश्वकप एसिया छनोटको तयारीमा छन् । नेपालले प्रतियोगिताअघिको ट्वान्टी२० शृंखलालाई तयारी चरणमा लिएको छ । नेपाल र मलेसिया एसीसी ट्वान्टी२० कपमा धेरै पटक आमनेसामने भइसकेका छन् । तर आईसीसीले मान्यता दिएका सबै देशले खेलेको ट्वान्टी२० खेलले अन्तर्राष्ट्रिय मान्यता पाउने भएपछि नेपाल र मलेसिया पहिलोपल्ट खेल्न लागेका हुन् । फेब्रुअरीमा यूएईविरुद्धको शृंखला २१ ले जितेपछि नेपालले पहिलोपल्ट शृंखला खेल्न लागेको हो । नेपालको सुरुआती जोडी लगातार असफल भएपछि समस्या समाधानका लागि कप्तान पारसलाई यूएईमा ओपनिङ ल्याइएको थियो । यूएईविरुद्ध नेपालको ओपनिङमा पारसले प्रदीप ऐरी र पवन सर्राफसँग खेलेका थिए । दुवै असफल रहे । तीनमध्ये दोस्रो खेलमा पारस पनि पहिलो ओभरमै खाता नखोली आउट भएका थिए । तर पहिलो र तेस्रो खेलमा क्रमशः २५ र २९ रन जोडेर उनले नेपाललाई औसत सुरुआत दिलाएका थिए । पछिल्लो शृंखलामा मैले नै ओपनिङ गरेको थिएँ । सम्भवतः यसपल्ट पनि त्यस्तै होला । परिस्थिति पनि यस्तै छ र प्रशिक्षकले पनि विश्वास गर्नुभएको छ । त्यसैले म ओपनिङ गर्दैछु, कप्तान पारसले मलेसियाबाट भने । यो शृंखला एकपक्षीय हुने सम्भावना छ । किनभने ट्वान्टी२० वरीयतामा नेपाल ११ औं स्थानमा छ भने मलेसिया ३५ औं । मलेसियाविरुद्धको दुवै खेल पाहुना टोलीका लागि सुरुआती११ को परीक्षण गर्ने अवसर हुनेछ । परीक्षण मात्रै पनि होइन । विश्वकप एसिया छनोटअघिको दुई ट्वान्टी२० अन्तर्राष्ट्रिय हाम्रा लागि राम्रो हो । यसले हामीलाई रणनीतिक रूपमा के फाइदा पुग्छ भने खेलाडीको भित्री क्षमता नजिकबाट चिन्न सकिन्छ, कप्तानले भने ।मलेसियामा रहेको १४ सदस्यीय नेपाली टोलीका मध्यक्रमका ब्याट्सम्यान दीपेन्द्रसिंह ऐरीले यो शृंखला गुमाउने छन् । प्रधानमन्त्री कप राष्ट्रिय एकदिवसीय क्रिकेटअन्तर्गत जेठ २४ मा भएको फाइनलका क्रममा औंलाको चोट बेहोरेका दीपेन्द्र स्वस्थ भइसकेका छैनन् । हामी उनलाई टिममा राख्ने प्रयास गर्नेछौं तर उनको फिटनेस नै महत्त्वपूर्ण हुन्छ । चिकित्सकले प्रयास गरिरहेका छन् । एसिया छनोटसम्म उनी स्वस्थ हुनेछन् भन्ने अनुमान छ, पारसले जानकारी दिए ।पारसले प्रदीप र पवनमध्ये एकसँग ओपनिङ गर्नेछन् । दुवैले पछिल्ला केही प्रतियोगितामा सकारात्मक प्रदर्शन गरेका छन् । हालै मलेसियामै सम्पन्न यू१९ इस्टर्न रिजन क्रिकेटमा फाइनलसहित ४ खेलमा विष्फोटक सुरुआत दिलाएका पवनले पारससँगै ओपनिङ गर्न सक्छन् । एकदिवसीयका ओपनिङ ब्याट्सम्यान ज्ञानेन्द्र मल्लले तेस्रो नम्बरमा ब्याटिङ गर्नेछन् । त्यसपछि शरद भेषावकर, रोहितकुमार पौडेल, विनोद भण्डारी, सोमपाल कामी र करण केसीसहितको सशक्त ब्याटिङपंक्ति नेपालसँग छ । तर विकेट कन्डिसन हेरेर करण र सोमपाललाई माथिल्लो क्रममा ल्याउन सकिन्छ ।लेग स्पिनर सन्दीप लामिछानेले नेपालको शक्तिशाली स्पिन आक्रमणको नेतृत्व गर्नेछन् । प्रतिभाशाली युवा बायाँहाते स्पिनर ललितनारायण राजवंशी र अनुभवी वसन्त रेग्मीबीच कडा प्रतिस्पर्धा हुनेछ । डेथ ओभरमा प्रभावशाली बन्दै यूएईसँग टान्टी२० शृंखलाको उत्कृष्ट खेलाडी बनेका अविनाश बोहरा पनि टिममा रहन सक्छन् ।सिंगापुरमा हुने ५ टोलीसम्मिलित एसिया छनोटको विजेताले मात्र यूएईमा अक्टोबरनोभेम्बरमा हुने आईसीसी ट्वान्टी२० विश्वकप ग्लोबल छनोटमा सहभागिता जनाउन पाउनेछ । आयोजक सिंगापुर, कुवेत, कतार र मलेसियाबीचको प्रतियोगितामा नेपाललाई उपाधिको मुख्य दाबेदारका रूपमा हेरिएको छ ।"
ग्रिजमन बार्सिलोनामा,"बार्सिलोना स्पेनी च्याम्पियन बार्सिलोनाले ला लिगाको प्रतिद्वन्द्वी एट्लेटिको म्याड्रिडबाट १२ करोड युरोमा विश्वकप विजेता एन्टोइन ग्रिजमनलाई शुक्रबार भित्र्याएको छ ।यी खेलाडीले आफ्नो नयाँ क्लबसँग पाँच सिजनका लागि सम्झौता गरेका छन् । सम्झौता जुन ३०, २०२४ सम्म रहनेछ र क्लब छाड्नका लागि ८० करोड युरो तोकिएको छ, बार्सिलोनाले विज्ञप्तिमार्फत् भनेको छ ।लामो समयदेखि क्याटलन महारथी जाने लक्ष्य बनाएका ग्रिजमन र दुई क्लबबीचको द्वन्द्व शुक्रबारको घोषणाले अन्त्य गरिदियो । वान्डा महानगरमा मेमा क्लब छाड्ने घोषणा गरेका २८ वर्षीय ग्रिजमन आइतबार आफ्नो टिमको प्रिसिजन भेलामा उपस्थित हुन सकेनन् । उनको फुकुवा गर्ने गत महिना मूल्य २० करोडबाट १२ करोड युरोमा झार्दासम्म पनि उनको गन्तव्यबारे टुंगो थिएन ।बार्सिलोनाका अध्यक्ष जोसेप मारिया बार्तोमेउले रियल सोसिडाडका पूर्व फरवार्डबारे दुई क्लबको वार्ता भएको सार्वजनिक गरेपछि गत साता एट्लेटिकोले सम्मान गर्न नसकेको आरोप लगाएको थियो । एट्लेटिकोले बार्सिलोनासँगको सहमति मार्चमा स्थगित गरिएको ग्रिजमनले बताएको दाबी पनि गरेको थियो, जुन च्याम्पियन्स लिग अन्तिम १६ मा युभेन्ट्सविरुद्ध दोस्रो लेगको अघिल्लो दिन थियो । पहिलो लेगमा २० को अग्रता लिएर पनि म्याड्रिडमा क्रिस्टियानो रोनाल्डोको ह्याट्रिकले एट्लेटिको च्याम्पियन्स लिगबाट बाहिरिएको थियो ।ग्रिजमन सन् २०१४ मा एट्लेटिको पुगेका थिए । युरोपा लिग २०१८ जितेका उनले त्यहाँ २ सय ५७ खेलमा १ सय ३३ गोल गरेका थिए । घरेलु भूमिमा फ्रान्सलाई फाइनलमा पोर्चुगलले पराजित गर्दा उनले युरो २०१६ को गोल्डेन बुट हात पारेका थिए । त्यसपछि उनले गत वर्ष रुसमा फ्रान्सलाई विश्वकप विजेता बनाउन सहयोग गरेका थिए ।एट्लेटिकोले उदीयमान स्टार जाओ फेलिक्सलाई गत साता बेन्फिकाबाट अनुबन्ध गरेपछि ग्रिजमनलाई बेचेको हो । १९ वर्षीय फेलिक्स इतिहासमै पाँचौ महँगा फुटबलर बने । राजधानीको क्लबले कीर्तिमान मूल्य लगाएको हो भने पोर्चुगिज टिमले सबैभन्दा बढी मूल्य पाएको हो । त्यसले पनि आर्थिक रूपमा ग्रिजमनलाई बिक्री गर्ने बाटो निम्त्याएको हो । फेलिक्स गत सिजन चर्चामा आएका थिए, जति बेला उनले २० गोल गर्दै थप ११ गोलको अवसर सिर्जना गरेका थिए । बेन्फिकाले प्रिमेरा लिगको उपाधि जित्यो र युरोपा लिगको क्वाटरफाइनल यात्रा पनि गरेको थियो ।एट्लेटिकोले शुक्रबार बेन्फिकामा फेलिक्सका पूर्व सहकर्मी २० वर्षीय इभान सापोन्जिकलाई तीनवर्षे सम्झौता गर्दै स्पेन ल्याएको घोषणा पनि गर्यो ।"
रसिदलाई अफगानको जिम्मेवारी,"काबुल विश्वकपमा निकै निराशाजनक प्रदर्शन गरेका ट्वान्टी२० का सनसनीपूर्ण खेलाडी लेग स्पिनर रसिद खानलाई अफगान क्रिकेट बोर्ड (एसीबी) ले शुक्रबार सबै फर्म्याटको कप्तान बनाएको छ । एसीबीले टिटरमार्फत अरु पूर्ण जानकारी नदिए पनि अस्घर अफगानलाई उपकप्तान बनाएको जनाएको छ । अफगानिस्तानबाट सानदार प्रदर्शन गर्दै अएका उनलाई विश्वकप क्रिकेटको एक महत्त्वपूर्ण खेलाडीका रूपमा हेरिएको थियो । विश्वका ग्लोबल फ्रेन्चाइजी क्रिकेटमा पनि उच्च प्रदर्शन गर्दै आएका रसिदले विश्वकपमा भने निकै कमजोर खेल देखाए । उनले ९ खेलमा ६ विकेटमात्र लिन सके, जसका कारण अफगानिस्तानले ९ खेलमा एउटमा पनि जित हात पार्न सकेन । विश्वकपमा अफगानिस्तानको कप्तानी गरेका गुलबदिन नैबले वेस्ट इन्डिजसँगको खेलमा हारपछि आफ्ना प्रमुख स्पिनरको बचाउ गर्दै भनेका थिए, उनले शतप्रतिशत दिएकै हुन् । ट्वान्टी२० वरीयतामा विश्व नम्बर एक २० वर्षे रशिद ४४ खेलमा सबैभन्दा चाँडो १ सय एकदिवसीय अन्तर्राष्ट्रिय विकेट लिने खेलाडी पनि हुन् । युद्धग्रस्त अफगानिस्तानको क्रिकेटयात्रा आधुनिक खेलकुदका लागि परीको कथाजस्तै छ । छिमेकी पाकिस्तानको शरणार्थी क्याम्पमा हुर्केका खेलाडी बाहुल्य रहेको अफगानिस्तानको क्रिकेटलाई यो स्थितिमा ल्याएका छन् । तर दोस्रो पटक विश्वकप खेलिरहेको अफगानिस्तानका लागि यस पटकको यात्रा पनि अनुभवमात्र रह्यो । उनीहरूको ब्याटिङ क्षमता र स्तरीय सिम बलिङमा प्रश्न उठेको थियो । तीन महिनाअघि अर्थात विश्वकप सुरु हुनु एक महिनाअगाडि अफगानिस्तानको कप्तानमा पूरै फेरबदल गरिएको थियो । त्यसअनुसार रहमत शाहलाई टेस्ट कप्तान बनाइएको थियो । शाह कुनै टेस्टमा कप्तानी नगरी बर्खास्तगीमा परेका छन् । रसिदले टेस्टमा पनि अफगानिस्तानको नेतृत्व गर्नेछन् ।"
जुम्लारारा म्याराथन भदौमा,"जुम्ला कर्णालीमा खेलकुद पर्यटन प्रवर्द्धनका लागि दोस्रो जुम्लारारा अल्ट्रा म्याराथन भदौ २९ मा आयोजना गरिने भएको छ । प्रतियोगिताका लागि आइतबार प्रचारमूलक दौड आयोजना गरिँदै छ ।आयोजक कर्णाली स्पोर्टस क्लबका अनुसार धेरै खेलाडीको सहभागिताका लागि म्याराथनको एक महिनाअघि जुम्लादेखि रारासम्म ४९ किलोमिटर दौड गरिने क्लबका अध्यक्ष सरोज शाहीले बताए । पर्यटन वर्षलाई समेत टेवा पुर्याउने गरी प्रतियोगिता गर्न लागिएको उनको भनाइ छ । अल्ट्रा म्याराथनमा अन्तर्राष्ट्रिय धावकको सहभागिता हुने अपेक्षा छ, उनले भने, म्याराथनमा ५ सय बढी खेलाडीलाई सहभागी गराउने योजना छ । उनका अनुसार प्रचार दौडमा जिल्लाभित्र र बाहिरका ३० खेलाडी दौड्ने छन् । कर्णाली प्रदेशको पर्यटकीय क्षेत्रलाई विश्वमा पहिचान गराउन र खेल पर्यटन प्रवर्द्धन गर्न गत वर्षदेखि अल्ट्रा म्याराथनको आयोजना गरिएको क्लबले जनाएको छ । प्रतियोगितामा गत वर्ष राष्ट्रिय तथा स्थानीय गरी ३ सय २० खेलाडी सहभागी थिए । जसमध्ये ७२ जनाले म्याराथन पूरा गरेको क्लबले जनाएको छ । जुम्ला सदरमुकामको चन्दननाथ मन्दिरबाट सुरु गरिने ४९ किलोमिटर दौडमा विजेता १० घण्टामा मिट प्वाइन्ट मा पुगिसक्नुपर्ने क्लबले जनाएको छ । म्याराथनको रुट जुम्ला सदरमुकाम खलंगा बजारबाट २ हजार ३ सय ५० मिटर उचाइ हुँदै डाँफेलेक, न्याउरी, चौथा, चुचेमारा, मिलीचौर हुँदै मुगुको हुटुलेक भएर राराताल तोकिएको छ ।"
अल्जेरियाको रोमाञ्चक जित,"सुएज, इजिप्ट अल्जेरियाले अफ्रिका कप अफ नेसन्समा उपाधिको दाबेदार आइभोरी कोस्टलाई पेनाल्टी सुटआउटमा ४३ ले हराएर सेमिफाइनलमा नाइजेरियाविरुद्ध प्रतिस्पर्धा गर्ने निश्चित गरेको छ ।उक्त क्वाटरफाइनलको निर्धारित र अतिरिक्त समय ११ मा टुंगिएको थियो । सोफियाने फेगोउलीले २० औं मिनेटमै अल्जेरियालाई अग्रता दिलाए पनि जोनाथन कोड्जाले ६२ औं मिनेटमा गोल गर्दै खेल बराबरी गरेका थिए । पेनाल्टी सुटआउटमा युसेफ बेलाइलीले अल्जेरियालाई जित दिलाउने अवसरमा बल पोलमा प्रहार गरे । त्यसपछि आइभोरी कोस्टका कप्तान सेरेय डाइले पनि बल उस्तै गरी पोलमै प्रहार गरेपछि अल्जेरियाले अन्तिम चारमा प्रवेश पाएको हो । त्यसअघि फरवार्ड बागदाद बोउनेजाहले दोस्रो हाफमा पाएको पेनाल्टी गुमाएका थिए । त्यसले अल्जेरिया सन् २०१० यता पहिलोपल्ट सेमिफाइनलमा पुग्ने सम्भावना समाप्त पार्ने डर बढेको थियो । दुई पूर्व विजेताबीचको खेल निकै तनावपूर्ण रह्यो । खेलमा ५८ पटक फाउल हुँदा ३६ आक्रमणमा २२ पल्ट बल बाहिर प्रहार गरिएको थियो ।मादागास्कर रोकियोट्युनिसियाले मादागास्करको अविश्वसनीय यात्रालाई क्वाटरफाइनलमा पूर्णविराम लगाइदिएको छ । काएरोमा ३० को जितसँगै ट्युनिसिया अफ्रिका कप अफ नेसन्सको सेमिफाइनलमा प्रवेश गर्यो । फेरजानी सासीको गोलसँगै दोस्रो हाफको सुरुमा अग्रता लिएको ट्युनिसियाका लागि अल सालम रंगशालामा थप गोल युसेफ मासकनी र नाइम सितिलीले गरे । लगातार चार बराबरी खेलेपछि पहिलो जित हात पारेको ट्युनिसियाले फाइनल प्रवेशका लागि साडियो मानेको टिम सेनेगलविरुद्ध प्रतिस्पर्धा गर्नेछ ।"
बोन्पो थलोको यादमा,"वा हुन सक्छ सिकारी छँदा मैले गर्भिणी मृगको कोखमा रोपेको बिखालु भाला यतै कतै छुटेको छ कि भनेर खोज्दै थिएँ । वा खोज्दै थिएँ मैले लामा टेतन छेवाङ छुल्डिमले माने घुमाउँदै, मालाका दाना गन्दै पहिलोपटक मन्त्रोच्चारण गरेको ओम मा ट्री मु ये सा ले दु को अवशेष । सायद कान्जिरोवा वा कानताकातुङ हिमालको कुनै गल्छेडाभित्र उनको मन्त्र पुरिएर बसेको हुनुपर्छ । त्यसलाई सुन्न वा बुझ्न भोटे भाषा जान्नुपर्छ । जो मलाई आउँदैन ।भाषाको निर्माण, शब्द र ध्वनिको चयन पनि भूगोलको खेलो हो । नपत्याए भोटको भाषा नै सुन्नुस् । भोटको बोली पेटको जराबाट निस्कन्छ । फुस्रा पहाड, हिमाली खोँच, गड्गडाउँदो आँधी, तिखो चिसो बेतोड बतासको बीचमा कानमा माकल लगाएको मान्छेले पनि सुन्ने बुझ्ने किसिमका ध्वनि भएका शब्दहरूको संगठन भोटे भाषाको विशेषता हो । अरू भाषाका कतिपय शब्दहरू हिउँमा कप्कपाउँदा जिब्रोभित्रै छुट्छन्, कतिलाई बतासले उडाउँछ कतिलाई फुस्रो माटोले सोसिदिन्छ त कतिलाई पहाडले फर्कादिन्छ । कस्तै कठिन मौसममा पनि भोटेको बोली सित्तिमिति बिलाउँदैन । तर भनिहालेँ मलाई भोटे भाषा आउँदैन, त्यसैले हिउँमा पुरिएको लामाको आवाजलाई मैले रत्ति पनि सुन्न सकिनँ । सुन्दै नसुनेको हुनाले बुझ्ने कुरा पनि भएन ।यसरी मैले छेकछन्द केही नबुझी, केही नदेखी फोक्सुन्डोबाट फर्केँ । ताल कस्तो थियो भनेर कसैले सोध्यो भने गहिरो थियो, नीलो थियो, सफा थियो, वरपर फुस्रा पहाड र सेता हिमाल थिए भन्नु सिबाय अर्को उत्तर मसँग छैन । प्रकृतिलाई दिइने सुन्दरताको व्याख्या हाम्रा निजी धारणा मात्रै हुन्, मान्छेका अनुभूति मात्रै हुन् । बरा हिमाललाई त आफू हिमाल हुँ भन्ने पनि थाहा हुँदैन जसरी मन्दिरको मूर्तिलाई आफू ईश्वर हुँ भन्ने पनि थाहा हुँदैन । जसरी मलाई म को हुँ भन्ने थाहा हुँदैन । ज्ञान भनेको, परिचय भनेको मान्छेको चेतनाले जबर्जस्ती लादेको शब्दको मलखाद मात्रै हुन जसमा अहंकार सिबाय केही फस्टाउँदैन ।मलाई ओरालोभन्दा उकालो मन पर्छ । उकालोमा गन्तव्य गौण हुन्छ, यात्रा केन्द्रमा हुन्छ । उकालोमा तपाईं कहिल्यै वरपर हेर्दै हिँड्न सक्नुहुन्न, खासगरी त्यो उकालोमा जो फोक्सुन्डो झरनाको काँधमा छ । आकाशमा उडिरहेको चरा, बेंसीमा बगिरहेको फोक्सुन्डो, हिमालमा रगडिँदै बाफिएको बादल केही हेर्न सक्नुहुन्न । हेर्नै परे सजिलो ठाउँ खोजेर रोकिनुपर्छ । जसरी जुकाले अर्को टेक्ने सुरक्षित ठाउँ नपाएसम्म मुन्टो ठड्याएर लिन्ठिङ लिन्ठिङ गरिरहन्छ उसैगरी अर्को पाइलो थमाउने ठाउँ खोज्दै धर्मराउँदो पाइला चालेर बढ्नुपर्छ उकालोमा । एउटा गलत चालले तपाईंलाई ५ सय मिटर मुन्तिरको गल्छीमा लगेर थेचारिदिन्छ । किनारमा उभिन जानेन भने मात्रै पनि तपाईंलाई थिन्ले लोन्डुपलाई झैँ खच्चडले धकेलिदिन्छ । त्यसैले उकालो चढ्दा तपाईंको आँखाको बास पैताला र त्यसले टेक्ने जमिनमा मात्रै केन्द्रित हुन्छ । सुने आफ्नै पैतालाको पदचाप, हेरे आफ्नै जुत्ताको डाम । सीमितताबीचको संघर्ष उकालोको उपहार हो । तर ओरालोको यात्रा अलिक फराकिलो हुन्छ । खुट्टाहरू फुक्काफाल हुन्छन् । चाल वेगवान हुन्छ । यात्राभन्दा पियारो गन्तव्य लाग्छ । आफू मुन्तिरको आकाशमा उडेको चरा पनि देखिन्छ, खोला देखिन्छ, बस्ती देखिन्छ । संसार देखिन्छ । तर हिजो उक्लेको उकालोभन्दा आज ओर्लने ओरालोमा मैले धेरै संघर्ष गरेँ । च्यातिएको घुँडाको लिगामेन्ट ले घरीघरी रनाहा पारेर रोक्थ्यो । म दुखाइ मार्ने मल्हम दलेर उसलाई थुम्थुम्याउँथे । बरु उक्लँदा यार्चागुम्बु टिपेर फर्केका मान्छे र तिनका खच्चडको क्याराभान थियो, अहिले ओर्लंदा त बाटो सुनसान थियो । तैपनि मेरो नियति फरक थियो । मैले यसअघि बनाएका उकालो र ओरालोको अवधारणा भत्केको थियो । सजिलो र अफ्टेरोको मूल्यांकन फेल खाएको थियो । सोचेँ, सबै अनुकूलता सधैँभरि अनुकूल भै राख्दैनन् । सबै प्रतिकूलता सधैँ असजिला हुँदैनन् ।फर्किँदा सुम्दुवाबाट दाहिने हानिएर पुग्मो गाउँको लाम्ग्याल लाखाङ गुम्बा पुग्ने धोको थियो, तर खुट्टाले धोका दियो । त्यसो त खुट्टा सद्दे हुने साथीहरूलाई पनि त्यो अवसर मिलेन । जाने ३ जनामध्येका मित्र अमृत भादगाउँलेलाई भनेँ, कृपा गरेर मेरा आँखाहरू सापटी लैजानोस् र हेरेर आइदिनोस् । उनले त्यसै गरे तर सापटी लगेका आँखा अझै फिर्ता दिएका छैनन् । उनले आँखा फिर्ता गरे भने एकबार फेरि पुग्मो उक्लेर त्यहाँभन्दा ५ घण्टा माथिको कान्जिरोवा हिमालको फेदीसम्म पुग्ने इच्छा छ । त्यहाँका छोङोन्पो, छोकारपो, छोनाक्पो र छोलुगाल तालमा सुन्निएका गोडा पैताला चोबलेर आराम गर्न मन छ । जीवनका नीला, सेता, काला र हरिया अनुभूतिलाई उतै विसर्जन गरेर फर्किन मन छ ।"
मनको मैलो पोख्नै भएन !,"बार्सिलोना खेलेका केही महत्त्वपूर्ण खेलमा रेफ्रीको निर्णय विवादास्पद ढंगले उसको पक्षमा रहेका छन् । अझ भनौं, रेफ्रीको केही निर्णयले बार्सिलोनालाई असाध्यै फाइदा गरेका पनि छन् । सन् २००९ मा बार्सिलोना र चेल्सीबीचको खेलमा यस्तै भएको थियो । त्यति बेला सेमिफाइनल दोस्रो लेगमा चेल्सीले पाउनै पर्ने केही पेनाल्टी पाएको थिएन । त्यति बेला डिडिएर ड्रोग्बाले मुख छाडेरै रेफ्रीलाई गाली गरे । पछि बार्सिलोनाले म्यानचेस्टर युनाइटेडलाई हराएर उपाधि नै जित्यो । सन् २०११ को च्याम्पियन्स लिग सेमिफाइनलकै पहिलो लेगमा बार्सिलोनाले रियल म्याड्रिडलाई पराजित गर्दा पनि निर्णय एकपक्षीयजस्तै थियो । त्यति बेला रियलका प्रशिक्षक थिए, जोसे मोउरिन्हो । बार्सिलोनाको जिम्मेवारी भने पेप ग्वार्डिओलाको काँधमा थियो । त्यति बेला मोउरिन्होले भनेका थिए, एक दिन मलाई बार्सिलोनाले झेल्ली नगरेर जितेको हेर्ने इच्छा छ । त्यस सिजन पनि बार्सिलोनाले म्यानचेस्टरलाई नै फाइनलमा हराएर उपाधि जित्यो । अनि सन् २०१७ मा बार्सिलोना र पीएसजीबीच च्याम्पिपयन्स लिगका लागि भएको खेलमा पनि यस्तै भएको थियो । त्यसमा पीएसजीले पहिलो लेग ४० जितेको थियो । भन्न पर्दैन क्लब मख्ख परेको थियो, यो जितमा । तर दोस्रो लेग उल्टै ६१ ले पराजित भयो र जिल्ल पर्यो । नु क्याम्पमा भएको खेलमा बार्सिलोनाले दुई अवसरमा विवादास्पद पेनाल्टी पायो, तर पीएसजीले पाउनैपर्ने पेनाल्टी पाएन । ती दिन कि त ड्रोग्बा बोले, कि मोउरिन्हो बोले । तर कसैले पनि बार्सिलोनालाई नै जिताउन प्रतियोगिता भएको थियो भने न त कसैले कसैमाथि भ्रष्टाचारको आरोप लगाए । थिएगोले ब्राजिलका लागि पनि खेले, पीएसजीका लागि पनि खेले । भर्खरै उनले पनि मेसीको आलोचना गर्न छाडेनन् । भने, खेलमा रेफ्रीको निर्णय यस्तै हुन्छ, कहिले फाइदा हुन्छ, कहिले घाटा । फाइदा हुँदा केही नभन्ने, घाटा हुँदा बोल्ने ठीक भएन । मेसीलाई यही समस्या छ र यो द्वैधचरित्रको राम्रो उहाहरण पनि हो ।हो, त्यतिबेला पटक्कै केही नबोल्ने एक जना थिए र ती थिए मेसी । अब भने धेरैले के मान्न थालेका छन् भने त्यति बेला नबोल्नु र अहिले बोल्नुको एउटै कारण हो, निराशा । त्यो पनि रिस मिसिएको । आखिरमा ठूलो उपाधिको निकै नजिक पुगेर पनि जित्न नसकेपछि चोट त हुन्छ नै । खालि त्यो चोटबाट कसरी मुक्त हुने भन्ने न हो । कोपा अमेरिकाका दुई फाइनल र विश्वकपको एक फाइनलमा हारेपछि मेसीले आफैंलाई सम्हाल्न नसकेको हुनुपर्छ । त्यसैले अर्जेन्टिनाका लागि केही ठूलो उपाधि जित्न नसकेपछि मेसी केही न केही गरिहाल्छन् । अब त केसम्म भन्न सुरु भएको छ भने सन् २००५ मा हंगेरीविरुद्ध मेसीले के रातो कार्ड पाए, त्यति बेलादेखि टिम र उनलाई अलच्छिन लाग्न थालेको हो । सन् २०१६ को कोपा अमेरिका फाइनलमा चिलीसँग अर्जेन्टिना पराजित भएपछि मेसीले तुरुन्तै अन्तर्राष्ट्रिय खेल जीवनबाट संन्यास लिएको घोषणा गरेका थिए । त्यो भनेको अबदेखि अर्जेन्टिनाको जर्सीमा खेल्दिन भनेको त थियो । त्यो धेरैलाई स्तब्ध बनाउने निर्णय थियो । धेरैले पत्याएनन् पनि । नभन्दै उनले पछि त्यो निर्णय फिर्ता लिए । फेरि अर्जेन्टिनाको जर्सी लगाएर मैदानमा देखापरे । धेरैपल्ट लेखिएको छ र धेरैपल्ट भनिएको छ खासमा मेसी अर्जेन्टिनी नै होइनन्, बरु हुन त क्याटलान । सानै उमेरमा उनले अर्जेन्टिना छाडे, स्पेनको बाटो लिए । बार्सिलोनाले सुरुमै उनलाई सहयोग नगरेको भए, मेसी खेलाडी नै नरहने सम्भावना पनि थियो । उनले आफ्नो पूरा खेल जीवन बार्सिलोनकै खेलेका छन् । बार्सिलोनासँग त्यस्तो टिम छ, जसले मेसीको खेललाई पूर्णतः सहयोग गर्छ । त्यसैले मेसी बार्सिलोनाका लागि असाध्यै सफल भए । यही स्थिति मेसीका लागि अर्जेन्टिनी टिममा रहेन । त्यसैले बारम्बार डिएगो म्याराडोना र मेसीका तुलना गरेर चर्चा पनि हुन्छ । खासमा म्याराडोना खेल्दाको अर्जेन्टिना धेरै राम्रो थियो । मेसीले त्यस्तै अर्जेन्टिनी टिम आफ्नो खेल जीवनमै पाएनन् । म्याराडोनाले आफ्नो समयमा एक्लै खेलेर मात्र जितेका थिएनन् । उनलाई बलियो टिमको साथ थियो । म्याराडोनाका लागि अधिकांश निर्णायक खेलमा जोर्गे बुराचागाको साथ हुन्थ्यो । सन् १९८६ को विश्वकप फाइनलमै सुरुमा अर्जेन्टिनाले दुई गोलको अग्रता लिएको थियो, पछि तत्कालीन पश्चिम जर्मनीले दुई गोल फर्कायो । त्यतिबेला खेलको नतिजाजस्तै पनि हुन सक्थ्यो । म्याराडोनाको पासमा बुराचागाले निर्णायक गोल गरे र विश्वकप जित्यो, अर्जेन्टिनाले । त्यही विश्वकपले म्याराडोनालाई सधैंका लागि महान् बनाइदियो । तर, मेसीले बुराचागा पाएनन् । पाए त गोन्जालो हिगुइन । मेसीको पासमा हिगुइन खासखास अवसरमा गोल गर्न चुकेका छन् । त्यसैले मेसीको अर्जेन्टिना कहिले पनि ठूलो अवसरमा विजेता रहेन र म्याराडोनाजस्तो मेसी महान् हुन सकेनन् । उनको तुलना म्याराडोनासँग होइन, पोर्चुगाली क्रिस्टियानो रोनाल्डोसँग पनि हुन्छ । यी त झन् समकालीन खेलाडी परे । पछिल्लो दुई वर्षमा रोनाल्डोले आफ्नो देशका लागि दुई ठूलो उपाधि जितिसकेका छन् । त्यसमा प्रमुख त युरो नै भयो । यस्तोमा रोनाल्डाले क्लबका लागि जिते, आफ्नो देशका लागि पनि जिते, मेसीले भने यस्तो गर्नै सकेका छैनन् । त्यसमाथि के पनि सबैले मान्न थालेका छन् भने रोनाल्डो एक्लै आफ्नै खेलले टिमलाई जिताउन सक्ने खेलाडी हुन् । रोनाल्डोको के गर्छन्, थाहा छैन, तर उनले टिमलाई जिताउने काम भने गर्छन् । मेसी यस्ता छैनन् । उनी टिममा बढी भर पर्ने खेलाडी हुन् । साथी खेलाडी राम्रा भए, उनी पनि राम्रा, नत्र मेसीको खेलबाट रङ उड्ने गर्छ । यसपल्टको कोपामा पनि कहाँ मेसी र अर्जेन्टिनाको प्रदर्शन राम्रो रह्यो र ? बल्ल तल्ल नाकले टेकेर सेमिफाइनल पुगेको त हो, जहाँ ब्राजिलको हातबाट चित खाइहाल्यो र पर्यो, उत्तानो । अब यो सबै चर्चाबीच दुई तथ्य मात्र बाँकी छ । पहिलो, दक्षिण अमेरिकी फुटबल महासंघले उनलाई कति सजाय तोक्ने हो ? धेरैको अनुमान छ यो सानोतिनो हुने छैन । मेसीले लगाएको भ्रष्ट भएको आरोप भुइँमा खस्न नपाउँदै महासंघले पनि प्रतिक्रिया दिन हतारो देखाइहाल्यो । महासंघ खासमा मान्छे होइन तर उसलाई पनि साह्रै चित्त दुखेको छ, मान्छेलाई जस्तै । त्यसैले हुन सक्छ, मेसी लामै समय अर्जेन्टिनी जर्सिमा नदेखिन सक्छन् । अब बाँकी रह्यो, उनको बोलीको । आवेशमा आएर उनले जे जति बोले, के ती सबै मेसीले फिर्ता लिनेछन् त ? यो कसरीभन्दा उनले जसरी आफ्नो संन्यासको निर्णय फिर्ता लिएका थिए । बेर छैन, यस्तो हुन सक्छ । साँच्चै मेसीले यसपल्ट नचिताएको तमासा गरेर देखाए । यो तामासाकै काराण भविष्यमा भनिनेछ मेसी म्याराडोना जत्तिका खेलाडी होइनन् । र, अर्को पनि प्रश्न गरिनेछ के मेसी रोनाल्डो जत्तिको पनि थिएनन् त ? थिए भने उनले किन अर्जेन्टिनाका लागि केही जिताउन सकेनन् ? यसका उत्तर धेरै हुनेछन् । कतिले माथि भनिएजस्तै उनीसँग त्यो टिम थिएन भन्नेछन् । अलि बढी कठोर हुनेहरूले मेसीमै त्यो क्षमता थिएन भन्ने छन् !"
मौनको भाषा,"भनिन्छ, सबभन्दा ठूलो स्वर मौनताको हुन्छ । एकदमै गहिरो चोट लाग्दा मानिसको मनबाट कुनै आवाज निस्किँदैन । एकदमै ठूलो खुसी मिल्दा पनि मानिस मौन रहन्छ । मौन केवल उदासीको मात्र भाषा होइन । सिनेमाको भाषामा त झन् मौन (साइलेन्स) को निकै ठूलो महत्त्व छ । ब्याकग्राउन्ड म्युजिकको झ्याङ झ्याङले भरिएका बलिउड र नेपाली फिल्मको कुरा अलग, नत्र संसारभरि नै उत्कृष्ट निर्देशकहरूले सिनेमामा मौनताको कलात्मक उपयोग गरेका छन् । पात्रको मनोदशा दर्साउन मात्र होइन, दर्शकलाई आफ्नो दुनियाँमा तान्नका लागि पनि निर्देशकहरूले मौनतालाई एउटा टुल का रूपमा प्रयोग गर्छन् । कथाको उतारचढाव र अभिव्यक्तिमा पनि मौनताको प्रयोग गरिन्छ । एकनास चलिरहेको हावा, एउटै वेगमा बगिरहेको नदी वा कुनै चौतारोमा सुस्ताइरहेका वृद्ध आँखाहरू ! यी सबैले एउटा सघन विस्मय तथा मौनताको भाषा बोल्छन् । एउटा परिवार यही वेगमा चलिरहेको छ । वृद्ध हजुरआमा, अधेड बन्दै गरेको पिता, जवान आमा र सानो छोरा । सहरको करिब करिब परित्यक्त गल्लीमा सानो झुपडी टाइपको घर छ । साँघुरो कोठामा परिवार कोचिएर बसेको छ । गरिबी यस्तो चीज हो, जो धेरैजसो आवरणबाटै प्रकट हुन्छ । यो परिवार पनि आवरणदेखि नै गरिब छ । फिल्मको सुरुमै एउटा दृश्य छ । सहरको भव्य सुपरस्टोरमा पितापुत्र सामान किन्न गएका छन् । पिताले पसलवालालाई केहीमा अल्झाउँछ, पुत्रले चाहिने जति सामान झोलामा भरिसक्छ । सीसीटीभीजस्ता अवरोधलाई कसरी पार लगाउने भन्नेमा बाबुछोरा पारंगत छन् । दृश्यको अन्त्यसम्ममा थाहा भइसक्छ कि यिनको मुख्य काम पसलबाट सामान चोरी गर्नु हो । मानिसको मन र त्यसभित्र लुकेका कथाहरूको अनुमान आवरणबाटै लगाउन सकिँदैन । यो त्यस्तै कथा हो । सपलिफ्टर्स मनको भित्रसम्म पस्ने कथा हो । अति सामान्य परिवारको सामान्य कथाजस्तो लाग्ने कथाका पत्रहरू समुद्रका अनगिन्ती छालजसरी एकएक गर्दै खुल्दै जान्छन् । सानो छाललाई पछ्याएर झन् ठूलो छाल आएजस्तो पात्रका कथाहरू आउँदै गर्छन् । र, दर्शकलाई रुझाउँछन् । महानगरको चकाचौंधका बीच बत्तीमुनिको अँध्यारोजसरी, सहरको कोल्टोमा बस्ने मानिसहरूको कथा हो सपलिफ्टर्स । बन्दाबन्दै भत्किएका र भत्किँदा भत्किँदै बनेका परिवारको गाथा हो सपलिफ्टर्स । संरचनाको हिसाबले यो कथ्यलाई जोड्दै जाने नभई, टुक्राउँदै जाने कथा हो । सामान्ययता कथाहरू चुम्बकले फलामका टुक्राहरू तान्दै, जोड्दै लगेर एकै ठाउँमा थुप््य्राउने शैलीका हुन्छन् । पात्र र तिनका छिरलिएका भावनाहरूलाई समेट्दै एउटा पोकोमा गाँठो पारेपछि फिल्म सकिन्छन् । सपलिफ्टर्स भने यसको उल्टो छ । सुरुमा ठोस देखिएका सम्बन्ध र भावनाहरूलाई फिल्मले आगोले फलामलाई जसरी पगाल्छ लैजान्छ । र, तरल अवस्थामा पुर्याएर छोडिदिन्छ । एउटा परिवारको कथाका रूपमा सुरु हुने यसले समाजका धेरै पत्रहरू खोल्दै जान्छ । यसै क्रममा जब आफ्नै परिवारबाट दुर्व्यवहार भोगेकी ५६ वर्षकी बालिकाको यो संसारमा प्रवेश हुन्छ, फिल्म पूरै मोडिन्छ । नयाँ भेटिएकी बहिनीलाई पनि दाइले सामान चोरीको प्रशिक्षण दिन थालेपछि के हुन्छ ? यो बालिका खासमा को हो ? यसमाथि दुर्व्यवाहार किन भयो ? यो बालिकाको लहरोले समाजका केके पहरो घर्काउँछ ? फिल्मका मुख्य घटनावली यसकै वरिपरि घुमेको छ । सपलिफ्टर्स का निर्देशक हुन् हिरोकाजु कोरेइदा । कुनै एक लामो यात्रामा मैले हवाइजहाजमा यिनको फिल्म हेरेको थिएँ लाइक फादर, लाइक सन । यो पनि परिवारकै कथा । फिल्ममा दुई बाबु छन्, दुई छोरा । एउटा निकै धनी, सम्पन्न बाबु र ऊजस्तै छोरा । अर्को गरिब र मस्तमौला बाबु र उसको छोरा । छोरा ८१० वर्षको भएपछि अस्पतालको गल्तीले गर्दा जन्मिँदै छोरा साटिएको थाहा भयो भने यी दुई परिवारमा कति रेक्टरको भूकम्प आउला ? लाइक फादर लाइक सन त्यसको कथा थियो । आधुनिक समयका मानिसहरूको सम्बन्धको नाडी यो फिल्मले छामेको थियो । यसमा त्योभन्दा पनि जटिल सम्बन्धका पत्र छन् । पितालाई प्रश्न गरिन्छ तिमीले छोरालाई किन चोर्न सिकायौ ? तब उसले उत्तर दिन्छ, उसलाई सिकाउन मैले अरू केही जानेकै थिइनँ । यो एउटा बाबुको इमानदारी हो कि बेइमानीको पराकाष्ठा ? के एउटा बाबुले आफ्ना सन्तान प्रयोग गरेर चोरीको धन्दा चलाउन सक्छमिल्छ ? यस्ता प्रश्नको जवाफ कुरेइदा आफैं दिँदैनन् । दर्शकका लागि छोडिदिन्छन् । यो फिल्मको सबभन्दा ठूलो सुन्दरता नै यसले सबै प्रश्नको जवाफ दिँदैन । फिल्मको काम उत्तरहरू घोकाउनु होइन, दर्शकलाई प्रश्न गर्ने लत लगाउनु हो । चाहे ती प्रश्न सरकार र व्यवस्थालाई गरिने हुन् या समाजको बुद्धि विवेक र आफ्नै चेतनालाई । सपलिफ्टर्स गत वर्ष संसारकै सबभन्दा प्रतिष्ठित कान फिल्म फेस्टिभलमा उत्कृष्ट फिल्मको पुरस्कार जित्ने फिल्म हो । कानले नेटफिल्क्सका फिल्म देखाउन अस्वीकार गरेका कारण मेक्सिकन अल्फान्सों कुरोंको रोमा सँग यसको प्रतिस्पर्धा टरेको थियो । रोमा अर्को ठूलो फेस्टिभल भेनिसमा प्रतिस्पर्धामा गयो । र, त्यहाँ उत्कृष्ट फिल्मको अवार्ड जित्यो । कानमा सपलिफ्टर्स ले पामडिअर हात पार्यो । तर, यो प्रतिस्पर्धा ओस्करमा भइछाड्यो । दुवै फिल्म आआफ्ना देशबाट विदेशी भाषाको प्रतिस्पर्धामा छनोट भए । अन्तिम ५ मा यिनै दुईको प्रतिस्पर्धा थियो, जसमा सपलिफ्टर्स लाई रोमा ले उछिन्यो । एक हिसाबले हेर्ने हो भने यी दुवै फिल्म अवसादका कथा हुन् । दुइटैमा गहिरो उदासी छ । दुवैले मनलाई चिसो बनाउँछन् । तपाईंलाई सबभन्दा राम्रो काम गरेको छु भन्ठानेर सबैभन्दा गएगुज्रेको काम गरिरहेको रहेछु भन्ने बोध भयो भने कस्तो होला ? कुरेइदा दर्शकलाई त्यस्तो भावसँग साक्षात्कार गराइदिन्छन् । नेपालका फिल्महलमा यस्ता फिल्म विरलै आउँछन् । तर, खाने मुखलाई जुँगाले छेक्दैन भनेझैं, राम्रो फिल्म हेर्न खोज्ने दर्शकलाई पनि हलले छेक्दैन । इन्टरनेटको संजालमा जेलिएको यो दुनियाँमा थुप्रै त्यस्ता छिद्र छन्, जहाँबाट घामको प्रकाश धर्तीमा आइपुगे जसरी राम्रा फिल्महरू हाम्रा कम्प्युटर, ट्याब र मोबाइलमा आइपुग्छन् । आगे तपाईंको मर्जी !"
के गर्दै छ सरकार ?,"देश गणतन्त्रमा आएसँगै धेरै क्षेत्रमा कानुन र काम गर्ने शैली परिवर्तन भए । हुँदै छन् । स्वदेशी फिल्म क्षेत्र भने अझै पनि पञ्चायती व्यवस्थामा नै अड्किएको छ । २०२६ सालकै चलचित्र (निर्माण, प्रदर्शन तथा वितरण) ऐनमा टेकेर गणतान्त्रिक राज्यले फिल्म क्षेत्रलाई नियमन गरिरहेको छ । फिल्मकर्मीबाट राज्यको फिल्म क्षेत्रप्रतिको नीति समयसापेक्ष हुनुपर्ने माग बढ्न थालेपछि २०७० मै यादव खरेलको संयोजकत्वमा चलचित्र नीतिको एउटा खाका बनिसकेको छ । त्यही बनेको छ वर्ष बितिसकेको छ, ऐनका रूपमा आउन सकेको छैन । खरेल संयोजकत्वको समितिले फिल्म क्षेत्रलाई मनोरञ्जनको साधनका रूपमा मात्रै नहेरी रोजगारमूलक सिर्जनशील सांस्कृतिक उद्योगका रूपमा विकास गर्न राज्यलाई सुझावसमेत दिएको छ । नयाँ चलचित्र ऐनको तयारीमा जुटिरहेको सरकारको रवैया भने यतिबेला अन्योलग्रस्त देखिन्छ । भारतीय फिल्म अवार्ड आइफाको आयोजक नै बनेर ठूलो रकम खर्चन तयारी अवस्थामा देखिएपछि सरकारको चर्को विरोध मात्रै भएन, यसले राज्यको स्वदेशी र विदेशी फिल्मप्रतिको हेराइमा समेत तुलना भयो । भारतीय फिल्मका लागि हुन लागेको एकदिने अवार्डका लागि पाँच मिलियन डलरको प्रस्तावमा बार्गेनिङ गरी चार मिलियन डलर दिएर उसैका पाहुनालाई आतेजाते हवाई खर्चदेखि यहाँ बसुन्जेलको रसदपानीसमेत बेहोर्न झन्डै झन्डै तयार भएको (प्रधानमन्त्री त अझै पनि गराएरै छोड्ने वक्तव्य दिइरहेका छन्) सरकारले समग्र स्वदेशी फिल्म क्षेत्रका लागि कति लगानी गर्दै आएको छ त ? नतिजा शून्यप्रायः छ । फिल्म क्षेत्रलाई हेर्ने एक मात्र निकाय चलचित्र विकास बोर्ड पनि विदेशी फिल्मको लेबीबाट जेनतेन चलेको छ । दोलखामा बनाइने भनिएको फिल्म सिटी अर्थ अभावमा माटो सम्याउने कामसमेत हुन नसकेको वर्षौं भयो । प्रम केपी ओलीले भने उल्टै दोलखामा फिल्म सिटी उपयुक्त नभएको भन्दै गोरखाको पालुङटारदेखि धादिङको सल्यानटारसम्मको क्षेत्रमा फिल्म सिटीको सम्भाव्यता अध्ययनका लागि भारतीय टोली नै गुहारे । एस्सेल ग्रुप प्रमुख तथा जी इन्टरटेनमेन्ट इन्टरप्राइजेज अध्यक्ष सुवास चन्द्रादेखि भारतीय राज्यसभा सदस्य अमर सिंह र कलाकार जया प्रदाको होलिडे टुर ले दिएको सुझाव के भयो ? कता पुग्यो ? अत्तोपत्तो छैन । अहिले दोलखाको काम नै अघि बढ्न सकिरहेको छ, न उनैले उपयुक्त ठानेको गोरखा, धादिङको मर्स्याङ्दी नदी बेल्ट नै ।देशमा पर्यटन प्रवर्द्धन हुने र छायांकन गन्तव्यका रूपमा नेपाललाई चिनाउन आइफा अवार्ड उपयुक्त कार्यक्रम हुने ठान्ने सरकार आफ्नै फिल्मलाई कसरी स्तरीय बनाएर विदेशी दर्शकमाझ पुर्याउने र यहाँ आकर्षित गर्ने भन्ने अर्को बाटोचाहिँ देख्दैन । न फिल्मसम्बन्धी अध्ययनशाला खोलेर दक्ष फिल्मकर्मी निर्माणमा नै अग्रसर देखिन्छ । अरू त अरू, फिल्मसम्बन्धी अवार्ड, महोत्सव वा कार्यशाला गर्नुपर्छ भन्नेसमेत सरकार ठान्दैन । गत साता सञ्चारमन्त्री गोकुल बास्कोटाले नयाँ पासा फाले विदेशी फिल्मको नेपाल प्रदर्शनलाई कोटा प्रणालीमा नियमन गर्ने भनेर । उनले हालै प्रत्येक फिल्महलले कम्तीमा १ सय ८० दिन स्वदेशी फिल्म मात्रै चलाउनुपर्ने अन्यथा हलमा ताला लाग्ने भनेर बहस छेडे । त्यसो त यादव खरेल संयोजकत्वको समितिले पनि स्वदेशी फिल्म प्रवर्द्धन गर्नका लागि सकारात्मक विभेदको नीति लिँदै कोटा प्रणाली लगाएर मात्रै यहाँ चलाउनुपर्ने प्रस्ताव गरेको छ । यतिबेला उक्त नीतिलाई टेकेर १ सय ५० दिनको कोटा लागू गर्ने गरी ऐन ड्राफ्ट भइरहेको बुझिन्छ । स्वदेशी फिल्मको संरक्षणका लागि अन्य देशमा पनि कोटा प्रणाली लागू गरिएका उदाहरण छन् । दक्षिण कोरियाको उदाहरण हाम्रो सामुन्ने छ । हलिउड फिल्मको सेपमा परेको कोरियन फिल्म क्षेत्रलाई उकास्न त्यहाँको सरकारले स्वदेशका हलले वर्षमा एउटा मात्रै विदेशी फिल्म लगाउन पाउने नियम ल्यायो । त्यसपछि कोरियन फिल्मले बिस्तारै दर्शक बटुल्दै जान थालेपछि विदेशी फिल्मका लागि लगाइएको कोटा खुकुलो पारिँदै लगिएको थियो । तर, कोरियन सरकारले स्वदेशी फिल्मका लागि बजार निर्माण गरिरहँदा स्वदेशी फिल्म निर्माणका लागि पनि प्रोत्साहनजन्य थुप्रै काम गरेको थियो । स्वदेशी फिल्म र फिल्ममेकरमाथि सरकारले लगानी गर्नुका साथै अन्तर्राष्ट्रिय फिल्म फेस्टिभलको आयोजना पनि सरकारले गरेको थियो । अहिले पनि गरिरहेको छ । फिल्म नीतिमा समेत बौद्धिक, कलात्मक, मौलिक तथा यथार्थपरक फिल्म निर्माणमा प्रोत्साहनका लागि चलचित्र लगानी कोष बनाई त्यसबाट ऋण उपलब्ध गराउन सकिने, फिल्म छायांकन तथा प्रशोधनका लागि फिल्म सिटी निर्माण, दीर्घकालीन रूपमा फिल्म क्षेत्रलाई आवश्यक पर्ने उच्च जनशक्ति उत्पादनका लागि सिर्जना क्षेत्रका अन्य विभागहरू पनि अटाउने गरी सिर्जनात्मक कला विश्वविद्यालय खोलिनुपर्ने, पारदर्शी बक्सअफिस प्रणाली लागू हुनुपर्ने, हलहरूको स्तरोन्नति गरिनुपर्ने, नेपालीहरूको बसोबास धेरै रहेका विदेशी भूमिमा अवार्ड र महोत्सवहरू सञ्चालन गरिनुपर्नेलगायतका बुँदाहरू समेटिएको छ । अझै बक्सअफिसलाई पूर्ण रूपमा लगाउन नसकिरहेको सरकारले यी यावत् कुराहरूमा कहिले पाइला चाल्छ र स्वदेशी फिल्म क्षेत्रलाई साँच्चै बलियो र विदेशी फिल्मलाई छेकबार लगाउँदा पनि यहाँका दर्शकलाई फिल्मको स्वादमा कमी आउन नदिनेतर्फ पहल गर्ला ? कुनै निश्चित अवधिसम्म स्वदेशी फिल्म चलाउनैपर्ने नियम लगाएर मात्र चाहिँ पुग्दैन । फिल्मकै स्तरवृद्धिमा पनि सरकारले विभिन्न ढंगले लगानी गर्नु आवश्यक छ । त्यसका लागि अन्तर्राष्ट्रिय फिल्म महोत्सवको आयोजना, गतिलो सुटिङ स्टुडियो, एकेडेमी र छात्रवृत्ति, लगानी कोष, सहुलियत ऋणलगायतका क्षेत्रमा सरकारले फिल्ममेकरलाई सहयोग गर्न सक्छ ।"
हराएको साइकल,"वैशाख १५ गते दिउसो १ बजेर ३० मिनेटको हाराहारीमा मैले अचानक त्यो साइकल सम्झिएँ । अचानक किनभने उज्यालोकर्मी मेरा एमएए पढ्दाका सहपाठी मिलनले गर्दा मैले त्यो साइकल सम्झिएको थिएँ । त्यो साइकल किन भनिरहेको छु भने त्यो मेरो काठमाडौंको पहिलो साइकल थियो । जीवनको पहिलो माउन्टेन बाइक थियो । त्यो साइकल आजभन्दा २१ वर्षअगाडि गोस्वारा हुलाक कार्यालय परिसर सुन्धाराबाट निमेषभरमै हराएको थियो । साइकल हराउँदा म नराम्ररी प्रताडिएको थिएँ । डराएको थिएँ । मैले पहिलोपल्ट सबभन्दा ठूलो झूट बोलेको थिएँ । मैले बोलेको त्यो झूटले जितेको थियो । त्यो साइकलले मलाई सञ्चारकर्मी बनायो । जुन साइकल चढेर मैले टंकेश्वर कालीमाटीको एउटा मादलेको बारेमा रेडियो रिपोर्ट बनाएको थिएँ । मेरो जीवनको पहिलो रेडियो रिपोर्ट थियो, त्यो जुन दिन म रेडियोमा बोलेको थिएँ । मैले त्यो बेलाको चर्चित रेडियो कार्यक्रम खोजखबरका मार्फत रेडियो रिपोटिङका कख त्यही साइकलमा ओहोरदोहोर गर्दै सिकेको थिएँ । खोजखबर सुनेर धनकुटाकी ७२ वर्षीया आमा (जसको नाम बिर्सें अहिले) ले खोजखबर सुनाउनुभएकोमा धन्यवाद भनेकी थिइन् । धनुषाको मधुवासा भन्ने गाउँका इन्द्रबहादुर क्याप्छाकीको कथा रेडियोमा सुनेपछि त्यो कथा ल्याउने मलाई रेडियो नेपालका सुदीप ठाकुरले सधैं क्याप्छाकी भन्न थाले । अर्घाखाँचीका चुरौटेहरूको कथा संकलन गरेर गुल्मी पुग्दा तत्कालीन जिल्ला सभापतिले त्यो रातो किताबमा भएको बजेट रेडियोबाट नभन्दिनू न जनताले मार्नै लागे भनेर दुखेसो पोखेका थिएँ । त्यो साइकल हराएपछि मेरो मनमा यस्ता कैयौं घटना ताजा भएर आए जसले मलाई एकैचोटि गहिरो पीडामा पुर्याएका थिए । साइकल हराएकोमा कारबाही हुन सक्थ्यो । कारबाहीस्वरूप म रेडियो कार्यक्रम खोजखबरबाट बाहिरिन सक्थें । त्यसैले म डर र पीडाले निथ्रुक्क भिजेर सुन्धारादेखि बागबजार फर्किंदै थिएँ । खोजखबर त्यो बेलाको नौलो रेडियो कार्यक्रम थियो । नौलो यस अर्थमा रेडियो नेपालमा त्यसअघि खोजखबरजस्तो कुनै कार्यक्रम थिएन । रेडियो नेपालले शासकका कुरा मात्र सुनाउँथ्यो । खोजखबरमा भने मान्छेका कथा बज्थे । शासक र मान्छेमा अहिले त फरक छ भने २१ वर्षअगाडिको कुरा अर्कै थियो । खोजखबर रेडियो कार्यक्रम र मेरो त्यो साइकलबीचमा गाढा नाता थियो । संवाददाता हुनुअगाडि खोजखबर कार्यक्रम उत्पादन समूहको म सहयोगी थिएँ । सहयोगीको रूपमा मेरो मुख्य र दैनिक काम बागबजारबाट गोस्वारा हुलाक कार्यालय सुन्धारा पुग्नु, पोस्ट बक्स नम्बर खोल्नु र त्यहाँ भएको चिठी बोकेर फेरि बागबजार आउनु थियो । खोजखबरका लागि दैनिक सयौं चिठी आउँथे । ती चिठीमा आम मान्छेका विषय हुन्थे । रातो किताबमा कुन परियोजना पर्यो ? परियोजनाका लागि कति बजेट पर्यो ? र त्यो परियोजना कसलाई र कहाँ पर्यो भन्ने जानकारी खोजखबरमा सुन्नथालेपछि आफ्नो क्षेत्रको विकासका लागि कति बजेट पर्यो भन्नेमा आम मान्छेको बढी चासो पाइन्थ्यो । म त्यो साइकलमा तिनै आम मान्छेका चासो र सरोकार बोकेर, तिनको उचित जवाफ जिम्मेवार निकायबाट खोज्ने काम गर्थे जुन खोजखबर कार्यक्रमको नियमित स्तम्भ थियो । साइकलले मलाई त्यो काम गर्न सजिलो बनाएको थियो । साइकल त हराई नि हाल्यो । अब के गर्ने ? कसरी हरायो भन्ने ? साइकल नहराओस् भनेर भीमसेन दाइले साइकलसँगै गतिलो चाबी पनि किन्दिएका थिएँ । साइकल किन्न भनेर एक दिन भीमसेन राजवाहक दाइले मलाई असन लिएर गए । नयाँ साइकल पाउँदा को दंग हुँदैन । मेरो खुसीको सीमा थिएन । मैले त्यो साइकलमा बागबजार सुन्धारा मात्र हैन, बिजुलीबजारको डेराबाट अफिस आउजाउ गर्न पनि पाउने भएँ । बागबजारबाट साँझ रेडियो नेपालको स्टुडियो सिंहदरबार जाने । सिंहदरबारबाट बिजुलीबजारको डेरामा जाने र फेरि बागबजार फर्किने । साइकलले मेरो दैनिकी सहज बनाएको थियो । मेरो दैनिकी सहज हुँदा खोजखबरका अग्रजहरूलाई सजिलो हुने नै भयो । कार्यालय सहयोगीदेखि संवाददाताको काम गर्न म राजी थिएँ भने अग्रजहरू धेरै काम गराउन पाउँदा दंग नहुने कुरै भएन । मेरा लागि सबभन्दा महत्त्वपूर्ण कुरा त के थियो भने त्यो साइकल मेरो जीवनको पहिलो माउन्टेन बाइक थियो । जसलाई उबेला निकै सस्तोमा किनिएको थियो । बिजुलीबजारबाट मैतीदेवी डेरा सरेपछि पनि त्यो साइकल मेरो अभिन्न मित्र थियो । मेरो पहिलो साइकल अनुभव नमीठो छ । म भोजपुरको दुर्गम गाउँमा जन्मेको एक खाँटी पहाडे बाहुन । एसएलसीपछि इटहरीमा क्याम्पस पढ्ने पारिवारिक योजनाअनुसार म इटहरी आएँ । मेरो भोजपुरे छिमेकी र लगौटिया यार मभन्दा एकदुई वर्षअगाडि नै इटहरी आएको थियो । ऊसँग साइकल थियो । एक दिन साइकल लिएर ऊ मेरो मामाको पसलमा आयो । म मामाघर बसेर पढ्न सुरु गरेको थिएँ । र, हामी इटहरीपारि मोरङको बाँसबारीमा घर बनाउँदै थियौं । त्यही यार र उसको हिरो साइकल चढेर बन्दै गरेको घर हेर्न बाँसबारी जाँदा बुढीखोलामा हामी गम्भीर दुर्घटनामा पर्यौं । होस आउँदा म वीर अस्पतालमा थिएँ । साथीको अत्तोपत्तो थिएन । हाम्रो साइकललाई बालुवा बोकेको ट्रकले हानेको थियो । निको भएपछि गाउँघर पुग्दा दुर्घटना भएको देख्नेहरू भन्थे, तँलाई त त्यो ट्रकले ब्याक गरेर मार्न लागेको थियो तर हामीले गर्दा बाँचिस् । त्यो दुर्घटनामा मेरो टाउको फुट्यो । साथीको खुट्टा भाँचियो । र पनि हामी बाँच्यौं । यदि त्यस दिन नबाँचेको भए आज साइकलकै कथा यसरी लेखिन्नथ्यो ।दुर्घटनापछि तङ्ग्रिन समय लाग्यो । म जनता क्याम्पस इटहरीमा आइकम पढ्न थालेको थिएँ । उपचारपछि फर्केर म बिस्तारै साइकलको पछाडि बसेर मामाको छोरासँगै क्याम्पस जान थाले । त्यो हिरो साइकल थियो । एक दिन मामाको छोराले साइकल सिकाउन मलाई बुढीखोला किनारमा लगे । सिक्नु त कता हो कता, त्यो दिन म लडेर घाइते भएँ । चेनले हो वा केले हो, खुट्टामा चोट लाग्यो । केही दिनमा अलिकति कुदाउन सक्ने भएँ । साँझको समय इटहरी यातायात कार्यालयअगाडिको मामाघर फर्किंदै थिएँ । एक जना महिला अगाडि परिन् । मैले साइकल रोक्न सकिनँ । महिला र साइकल ठोक्किए । महिला चिच्याउँदै लडिन् । धन्न मचाहिँ लडिनँ र कुटाइ खानबाट जोगिएँ । त्यसपछि केही दिन साइकल चलाउने आँट आएन । मेरो बस्ने अड्डा बदलियो । इटहरीबाट बुढीखोलापारि आफ्नै घरमा सरेपछि आफूसँग साइकल नहुँदाको अप्ठेरो खड्कियो । ङिच्च हाँस्दै याचना गरेपछि वरपरबाट कलेज जाने दाइदिदीले लिफ्ट दिन थाले । सबभन्दा धेरै पटक आफूभन्दा सिनियर दिदीको पछाडि बसेर कलेज गएँ । एक दिन दिदीका दाजुले देखेछन् । भोलिपल्टदेखि दिदीले लिफ्ट दिन छोडिन् । घर आसपास गाडी नरोक्ने हुनाले त्यसपछि पैदलयात्राबाटै घरकलेज आवतजावत भयो । एक दिन आमाले साइकल किन्न पैसा दिनुभयो । आमाले दिएको पन्ध्र सय रुपैयाँ बोकेर विराटनगर गएँ । विराटनगरबाट माइलो दाइ र म जोगबनी गयौं । पन्ध्र सयसम्ममा आउने साइकल खुबै खोज्यौं । महिलाले समेत सजिलै चलाउन मिल्ने डिजाइनको साइकलचाहिँ अलि सस्तो पाइने रहेछ । तर १६ सय चाहिने भयो । दाइले एक सय थपेर साइकल किन्ने निर्णयमा पुग्यौं । किन्न त किनियो । तर भन्सार कसरी कटाउने ? भन्सार तिर्ने पैसा थिएन । जोगबनीमा रेलस्टेसनको आसपास निकै फोहोर र हिलो थियो । दाइ साइकल कुदाउँदै रेल स्टेसनतिर गएपछि म लुरुलुरु फर्किएँ । १५ मिनेटपछि धूलाम्य र हिलाम्य साइकल लिएर दाइ सकुशल नेपाली भूमिमा प्रवेश गरेपछि एकाएक खुसीले मेरो अनुहार उज्यालियो । मभन्दा धेरै खुसी दाइको अनुहारमा देखियो । दाइले नयाँ साइकललाई पुरानोजस्तो बनाएर भन्सार कटाउँदा कसैले सोधेन । कतैबाट रोकावट भएन । हामीले भन्सार छलेर देशलाई घाटा पुर्याएका त थियौं तर त्यसो गर्दा ठूलै लडाइँ जितेर फर्केको सिपाहीको जस्तो छाती फुलेको थियो दुवैको । मलाई त्यो साइकलले हिउँद र बर्खा नभनीकन वर्षौंसम्म खुसीसाथ बोक्यो । आईकमको नतिजा आउने बेलामा त्यो साइकल छोडेर म काठमाडौं आएपछि ऊ र म सदाका लागि विछडियौं । अनि मेरो जीवनमा आयो त्यही साइकल जुन माथि पनि भनिसकेको छु, २१ वर्षअगाडि सुन्धाराबाट हरायो । त्यो साइकल हराएको पीडाले रन्थनिदै अफिस पुग्दा सबै जना आइसक्नुभएको थियो । कसै गर्दा पनि साइकल हरायो भन्ने हिम्मत जुटाउन सकिनँ । दिन ढल्कियो । त्यो दिन रेडियो नेपाल जानुपर्ने थिएन । घर जाने बेला भयो । म सदाझै घर जान भनेर एकतला ओर्लिए जहाँ साइकल राखिन्थ्यो । साइकल राखेको ठाउँ हेरें । केही नदेख्दा झन् बैराग लाग्यो । एकातिर दुःख अर्कोतिर डर । हराएको कुरा कहिलेसम्म लुकाउने ? खै के सम्झें कुन्नि, म कुद्दै माथि चढें । भर्याङमा दौडँदा चर्कै स्याँस्याँ भयो । आत्तिँदै फर्केको देखेर त्यहाँ भएका जति अग्रजहरू चकित भए । भीमसेन दाइले सोधे, के भयो ? मैले सास अड्किँदै भने, साइकल त तल छैन राखेको ठाउँमा । अनि दाइ र म दौडँदै साइकल राख्ने ठाउँमा आयौं । हुलाकबाट आएपछि यही राखेको हो, अघि खाजा खाने बेलासम्म पनि थियो भनेर मैले बेलिविस्तार लगाएँ । मैले यो सबै कुरा यति विश्वासका साथ भनें कि दाइले थोरै शंकासमेत गर्न सकेनन् । मैले नराम्ररी ढाँटें । मेरो ढँटाइ सत्य ठहरियो । सुन्धाराबाट हराएको साइकल बागबजारबाट हरायो भन्ने प्रमाणित गरेपछि मन नहाँसे पनि अनुहार हल्का उजालियो । म आफ्नै नजरमा ढँटुवा भएँ । त्यो मेरो मनको डरले खडा गरेको अनौठो बाध्यता थियो ।मिलनले खोजखबर प्रसारणताकाका अनुभव सुनाउन वैशाख १५ गते नबोलाएको भए मैले साइकल सम्झिन्न थिएँ । साइकल नसम्झेको भए मैले ढाँटको कुरा अझै लुक्थ्यो । जुन कुरा खोजखबरका सञ्चालकहरूले कहिल्यै थाहा पाउन्नथे होला । साइकल किनिदिने दाजु भीमसेन राजवाहकले त अहिले बल्ल थाहा पाउँदै हुनुहुन्छ । र, अन्त्यमा, मिलनलाई त्यो साइकल हराएको कथा भनिसकेपछि म जमल गएँ । जमलमा त्यो साइकल किनिएको थियो । त्यहाँ अहिले सातवटा साइकल पसल रहेछन् । मैले कुन पसलबाट साइकल किनेको थिएँ ठम्याउन सकिनँ । सडक फराकिलो पार्दा साइकल पसल साना भएछन् । जमलमा तिनै साइकल पसल आसपास एक छिन टहलिएँ । त्यो साइकलसँग जोडिएका कैयौं यादहरू ताजा भएर आए । आइकमको रिजल्ट हेर्न जमल गएको, उकालोमा साइकल चलाउन नसक्दा एकदुईपटक बेहोस भएको, अगाडिको डन्डीमा साथीलाई राखेर कुदाएको आदि इत्यादि कुरा सम्झेर मुस्कुराएँ । सबभन्दा बढी भीमसेन दाइलाई सम्झिएँ । भीमसेन दाइ यो लेख पढ्नुभयो भने मलाई माफ गर्नुहोला । हराएको त्यो साइकलसम्बन्धी सत्य कुरा बोल्न मैले २१ वर्ष लगाएँ ।"
दर्के पानीमा एउटा स्कुटर,घनघोर वर्षापछि खुलेको आकाश नियाल्छऊ पुग्ने शिखर छर्लङ्ग देख्छ जहाा उसलाई देशको झन्डा फहराउनु छआफ्नो राष्ट्रिय धुन बजाएरसबै सबैलाई राष्ट्र सम्मानमा उठाउनु छर स्कुटर यात्राका अनगिनतउकाली ओरालीका मौलिक कविता सुनाउनु छ ।सविता गौतम दाहाल
शिक्षामन्त्रीलाई पत्र,उषाकिरण तिम्सेना
"यौवन, यौन र युवा !","युवा कन्टेन्ट कि कन्टेनर ?जीवनको गुमेको अवधि हैन वर्तमान र बाँकी अवधि हो, युवा । एडल्फ हिटलरको एउटा भनाइ छ जो आफूलाई युवा ठान्छ उसले भविष्य पाउँछ । भनिन्छ, उनले आफ्नो हातको भाग्यरेखा आफ्नै चक्कुले कोरेका थिए । एक समय विश्वकै सर्वशक्तिमान बनेका हिटलरका हरेक पाइला उद्देश्यउन्मुख बने । जसले आफूलाई सधैं युवा ठाने । उद्देश्य र आकांक्षाले उनलाई सधैं ऊर्जावान् बनायो । जीवन सधैं सम्भावना हो । जीवनबिना मृत्यु पनि असम्भव छ । जहाँ प्रयास छ त्यहाँ प्राप्ति छ । युवा त्यो हो जसले आफ्नो भविष्यको गर्भ आफैं धारण गर्छ ।तिमी लाठे भयौ, आफूलाई युवा ठान्छौ । तिम्रा बाबुआमाले तिमीलाई जन्माए तर युवा तिमीले जन्माउनुपर्छ । आफैंले आफैंभित्र जन्माउने आफ्नै सन्तान हो, युवा । आफैंले आफैंभित्र आफैंसँगै हुर्काउनुपर्छ, त्यो युवा । आफैंभित्र बचाउनुपर्छ, त्यो युवा । त्यो युवाको नाउँ हो चेतना !सिद्धार्थ गौतमको जन्म मायादेवीको कोखबाट भयो तर गौतम बुद्धको जन्म उनको आफ्नै कोखबाट भयो । चेतनाको कोखबाट जन्मिएको सिद्धार्थ गौतमको आफ्नै सन्तान हो, बुद्ध !बुद्धको शाब्दिक अर्थ हो, बोधी ! बोधीको अर्थ हो, बुद्धि ! बुद्धिको अर्थ हो, बोध ! बोधको जन्म प्रश्नबाट हुन्छ । प्रश्नको जन्म जिज्ञासा र उत्सुकताबाट हुन्छ । प्रश्न नै चेतना र जागरणका जननी र जनक हुन् । समग्रमा बुद्धको लाक्षणिक अर्थ हो प्रश्न, जागरण र चेतना ! बुद्धले ती हरेक बेकामे र बासी जवाफमाथि सधैं प्रश्न गरे । प्रमाण खोजे । जुन हजारौं वर्षदेखि भनिदै आएको थियो, भन्न बाध्य गारइँदै आएको थियो । जुन हजारौं वर्षदेखि मानिदै आएको थियो, मान्न बाध्य गराइँदै आएको थियो । प्रश्न नगरेको भए बुद्ध हुने थिएनन् सिद्धार्थ गौतम ! सायद एउटा बुद्धू राजा हुन्थे, बस्थे । प्रश्न गर्ने क्षमता नै युवत्व को तराजु हो । कुनै पनि कुरा मान्नुअघि जान्नु जरुरी हुन्छ । पहिले जान, बुझ । कुनै पनि विचार र दर्शनलाई शब्दमा हैन सारमा त्यसको सत्त्व बुझ । तात्पर्य र तत्त्व बुझ । शब्दको अर्थ हैन, अन्तर्भाव र अभिप्राय बुझ । बुद्ध पनि यसै भन्थे जड हैन चेतनामा जाऊ । युवा त्यो हो जसले प्रश्न गर्छ । प्रश्न गर तिनलाई, जसले तिम्रो वर्तमान लुटिरहेका छन् । जसले तिम्रा मातापितालाई लुटे, तिनैले तिम्रा सन्ततिलाई पनि लुट्नेछन् । तिम्रो भविष्य लुट्ने ती दुष्कर्मी र दुराचारी नै समाज र देशको मालिक र शासक बनेका छन् । सबैभन्दा धेरै पापअपराध, छलकपट, लुटपाट, हत्याहिंसा, कुकर्म र बलात्कार तिनैले गरेका छन् । जो स्वघोषित गुरु, पण्डित, महात्मा, पन्तपुजारी र कथित नेता बनेका छन् !एउटा कुखुरा चोर्ने भोको नागरिक जेल जान्छ । अर्बौं चोर्ने सत्ताको मालिक हुन्छ । तिमी तिनै मालिकको दासत्वमा खुसी छौ । खराउ पुजारी बनेका छौ । ती भ्रष्टको साधन बनेर आफूलाई नष्ट गरिरेहेका छौं । तिनको फोहर बोक्ने कन्टेनर बनेका छौ तर आफूलाई युवा ठान्छौ ? तिमी २५ वर्षका छौ । त्यसैले आफूलाई युवा ठान्छौ तर उमेर हैन, विचार हो युवा । युवा त्यो हो, जो कहिल्यै कन्टेनर बन्दैन । युवा त्यो हो, सधैं कन्टेन्ट बन्छ । तिमी व्यक्ति हैन वस्तु भैसकेका छौ । वस्तु हैन, व्यक्ति हो युवा । व्यक्ति मात्र हैन व्यक्तित्व हो । तिमी जवान छौ तर निस्चेतनको कालो मुस्लो भरिएको भारी टाउको लिएर हिंड्छौ । तिमी युवा हैन धरतीको विकृत जैविक प्रडक्ट को बाईप्रडक्ट मात्र हौ । बाईप्रडक्ट हैन, सेल्फप्रडक्ट हो युवा !जवानी हैन, जीवनको ऊर्जा हो युवा । उदासता हैन, उद्देश्य हो युवा । अरूको आश्रय र आधारमा बाँच्ने उपजीवी हैन, त्यसको विपर्याय स्वजीवीस्वनाम हो, युवा । भनिन्छ युवा भविष्यका कर्णधार हुन् तर जहाँ मानिस कहिल्यै युवा हुँदैन, त्यहाँ भविष्यको कर्णधार कसरी जन्मन्छ ? नेपालमा युवा छैनन् । युवा नभएको देशको कुनै भविष्य हुँदैन । युवा भएको भए आज देशको यो दुर्दशा हुने थिएन । मुढतासामु बुद्धि र विवेकले घुँडा टेक्ने थिएन ।युवा भनेको विवेक हो, बुद्धि हो । तर त्यो विवेक र बुद्धि मुढतासामु लड्छ भने त्यो युवा हैन मानवरूपी काँचो मुढो मात्र हो । त्यो विवेक र बुद्धि मुढताविरुद्ध लड्छ भने त्यो युवा हो । युवा नै त्यस्तो शक्तिशाली मानवीय उपकरण हो, जसले पुराना विचार र विकामे अभ्यासलाई विस्थापित गर्छ । तिमी जुँगामुठे पठ्ठो हौ वा पुष्ट शरीरधारी पठ्ठी ! तिमी दास बन तर अरूको हैन आफ्नै । तिमी मालिक बन तर अरूको हैन आफ्नै । युवा त्यो हो, जो आफ्नै दास र आफ्नै मालिक पनि हो । यो पनि भनिन्छ, प्रत्येक बालबालिका जन्मदा प्रतिभाशून्य हुन्छन् तर मलाई अल्बर्ट आइन्सटाइनको उल्टो कथन सुल्टो लाग्छ । उनी भन्छन् प्रत्येक बालबालिका जन्मदा प्रतिभावान् हुन्छन् ।समाज एउटा दुष्चक्रमा चलेको छ यो गर्नु हुन्छ, यो हुँदैन । यो पर्छ, यो पर्दैन । यो ठीक छ, यो छैन । तिमी आफू निर्णय गर्न सक्दैनौ, अरूको निर्णय मान्छौ । आफू सोच्दैनौ, अरूको सोचलाई आफ्नो बनाउँछौ । तिमी आफू बन्न सक्दैनौ अरूजस्तो बन्छौ । तिमी तिनै कथित नेतागुरु, पण्डितपुजारी, सन्तमहन्तबाट निर्देशित र नियन्त्रित छौ । यीसँगै तिम्रा आफ्नै दिग्भ्रमित मातापिता जसले सधैं सम्भवलाई पनि असम्भव बनाइरहे । निश्चिततालाई छोडेर अनिश्चिततातिर दौडिरहे । तिनकै भ्रमको पिँजडामा बन्दी छौ । सुगा बनेका छौ, तिनैको भाषा बोल्छौ । तिनैले भन्छन् किनभने यो वर्षौंदेखि गरिआएका छन्, गर्नुपर्छ । वर्षौंदेखि भनिआएका छन्, भन्नुपर्छ । वर्षौंदेखि मानिआएको छ, मान्नुपर्छ । तर किन गर्ने, किन भन्ने, किन मान्ने ? तिमी प्रश्न गर्न सक्दैनौ । प्रश्न गर्नु अपराध हो भनेर तिमीलाई तर्साइएको छ । तिमी तर्सिएका छौ । मान्छेलाई विश्वासले हैन, त्रासले जितेको छ । तिमी विश्वाससँग हैन, त्राससँग पराजित छौ । तैपनि तिमी आफूलाई युवा ठान्छौ तर युवा त्रास हैन, विश्वास हो । ती अपराधी हुन् जसले मानिसलाई बुद्ध बनाएर उठाउने हैन बुद्धू बनाएर लडाउने गरेका छन् । आफूजस्तै भ्रष्ट बनाएर मानवतालाई नष्ट गरिरहेका छन् । जन्मदा एउटा बालकले जुन प्रतिभा लिएर आएको हुन्छ, त्यो सारा प्रतिभा तिम्रो समाज र तिम्रा आफ्नै मातापिताले नष्ट गरिदिएका छन् । यो अपराधका लागि ती दुराचारी पण्डित, महात्मा र नेताहरू दण्डनीय छन् । तिमी तिनलाई दण्ड दिन सक्दैन, बरु दण्डित भएर बस्छौ । अझैं आफूलाई युवा ठान्छौ ? तर दुराचारविरुद्ध बज्ने दुन्दुभि हो, युवा । बनाउँछौ भने मानिसलाई सोच्न सक्ने बनाऊ, सोच्न देऊ । प्रश्न गर्न सक्ने बनाऊ, प्रश्न गर्न देऊ । निर्णय गर्न सक्ने बनाऊ, निर्णय गर्न देऊ । त्यही हो सबैभन्दा ठूलो कर्म र धर्म । तिमी नष्ट भैसकेका छौ । तिमीसँग न कर्म छ, न धर्म छ । तैपनि तिमी आफूलाई युवा ठान्छौ तर अनुहारमा बोकाका रौंजस्ता काला दाह्राीजुँगा र शरीरमा यौनको राप पालेर तिमी युवा हुँदैनौ । युवा त्यो हो, जो सोच्न सक्छ । युवा त्यो हो, जो निर्णय गर्न सक्छ । युवा त्यो हो, जो प्रश्न गर्न सक्छ । युवा त्यो हो, जो स्वविवेकले हेर्छ । युवा त्यो हो, जो आफू भएर बाँच्छ । युवा त्यो हो, जो आत्माको आवाज सुन्छ । युवा त्यो हो, जसले आफ्नो बाटो आफैं बनाउँछ । युवा त्यो हो, जो आफ्नो बाटोमा हिँड्छ । युवा त्यो हो, जो स्वयं आत्मसम्मानको आकाश हुन्छ । युवा त्यो हो, जो स्वयं स्वाभिमानको सगरमाथा हुन्छ । युवा त्यो हो, जो स्वयं विचारको महानदी बन्छ, निरन्तर बहन्छ । युवा तिम्रो कालो दाह्री हैन, दृष्टिकोण हो । युवा तिम्रो पोटिलो शरीर हैन, सामर्थ्य हो । युवा तिम्रो बलियो काया हैन, कर्म हो । उत्सुकता, उत्कण्ठा, इच्छा, आकाङ्क्षा, उद्देश्य, उत्साह, उत्प्रेरणा, ऊर्जा र उच्चताको भाव हो युवा ।चुनौती खोज्नु, स्विकार्नु र चुनौतीसँग लड्नु हो, युवा । सिर्जनात्मक चेतना हो, युवा । जुन चेतनामा उद्विग्नता, आक्रोश र छटपटी हुन्छ ।चेतना नै मस्तिष्कको प्राण हो । त्यही चेतन मस्तिष्कको अलौकिक उत्पादन हो, युवा ! तर तिमीभित्रको युवालाई मार्ने तिम्रो दुस्मन तिमीले नै पालेका छौ । उमेर हैन, अन्धविश्वास, दुविधा, डर र नैराश्यता हुन् तिमीले पालेका ती दुस्मन ।"
'हिउँ परे हिँड्नू',"मान्छेहरू किन ताप्लेजुङको कञ्चनजंघा क्षेत्रलाई घुन्सा भनेर चिन्दा रहेछन्, मलाई घुन्सा पुगेपछि अनुभव भयो । नेपालको सुदूरपूर्वमा अवस्थित कञ्चनजंघा हिमालको काखैमा रहेको शेर्पाहरूको सुन्दर गाउँ हो घुन्सा । घुन्सा गाउँको छेवैबाट कञ्चन तमोर बगेको छ । माथि मिलेका हिमालहरूको ताँतीले घुन्सालाई सुन्दरता प्रदान गरेको छ । शेर्पाहरूको गाउँ भएकाले यहाँ हरेक घरको छतमा, रूखहरूमा चिटिक्क पर्ने गरी प्रेफल्यागहरू टाँसिएका छन् । एउटा परापूर्वकालको बस्तीजस्तो देखिने घुन्सा पूर्वको नमुना गाउँ रहेछ । घुन्सा गाउँ कञ्चनजंघा बेसक्याम्पको गेटवेको रूपमा रहेको छ । कञ्चनजंघा सगरमाथा र केटुपछिको संसारको तेस्रो अग्लो हिमाल हो । यसको उचाइ ८,८१६ मिटर छ । हिमालमा हिँड्न मन पराउनेका लागि एउटा महत्त्वपूर्ण गन्तव्यको रूपमा परिचित कञ्चनजंघा बेसक्याम्प एकातिर नेपाल छ भने अर्कोतिर भारत । ताप्लेजुङको सुकेटार एअरपोर्टबाट ३ दिनको हिँडाइमा घुन्सा पुगिन्छ र अर्को २ दिनमा कञ्चनजंघा बेसक्याम्प । म १६ मार्च २०१६ को एकाबिहानै काठमाडौंबाट टिमसहित ताप्लेजुङको सुकेटार उडें । मनसुन सुरु नभइसकेकाले मौसम एकदम राम्रो थियो । जहाजको झ्यालबाट दृश्य बिल्कुलै सफा र सुन्दर देखिएको थियो । मौसम सफा भएकैले होला हाम्रो अनुरोधबिनै पाइलटहरूले पाथिभरा मन्दिर घुमाएर हामीलाई सुकेटार पुर्याए । सुकेटारको धावनमार्ग डाँडैमा भएकाले डरलाग्दो रहेछ । करिब ३५ मिनेटमै हामी सुकेटार पुगेर योजनामुताबिक नै घुन्सातिर अगाडि बढ्यौं । कञ्चनजंघा आधार शिविर जाने योजना बनाइरहेका बेला मैले घुन्सामा एउटा असाइनमेन्ट पनि लिएको थिएँ । असाइनमेन्ट टिमले मेरो यात्राको सबै बन्दोबस्त मिलाइसकेकाले मलाई सुकेटार पुगेर केही गर्नुपरेन । सुकेटारबाट केही बेर कच्ची बाटो जिपमा पपगीत सुन्दै ओरालो लागेर करिब ३ घण्टामा तमोर खोला किनार पुगियो । तमोर किनारको बाटो केही गर्मी थियो । तमोर सुसेल्दै तलतिर झरिरहेको थियो भने हामी लाग्यौं तमोरको मुहान कञ्चनजंघा फेदीतिर । मेरो टिममा थियौं म, मेरो साथी नीरज चौधरी, मेरो असाइनमेन्ट लिडर जो चाफर, कञ्चनजंघा बुद्धिस्ट सोसाइटीका अध्यक्ष डण्डु शेर्पा, हँसिला भाइ नुप्पु लामासहित २ जना सहयोगी । बाटो रमाइलो थियो । नेपालमा ट्रेकिङ गर्न किन आउने भन्ने कुराको गतिलो जवाफ हो यो बाटो । हामी हिँड्ने बाटो तमोरको किनारैकिनार रहेछ, त्यही किनारका सबै पाखामा अलैंची खेती गरिएको रहेछ । ठूलाठूला उत्तिसका बोटहरूभित्र गरिएको अलैंचीको खेतीले व्यवसायीहरूलाई फाइदा मात्र हैन, यात्रुलाई शीतलता पनि प्रदान गरेको छ । अलैंची खेतीको बीचबीचमा अग्ला खम्बा गाडेर अलैंचीलाई घुम्दै छरिरहेको पानी हामी कहाँसम्म पनि आइपुग्थ्यो । मलाई यो रमाइलो लाग्यो । बेला बेलामा रोकिएर त्यो पानीलाई छल्दै भाग्नुपर्थ्यो, पानी परे बस्नू हिउँ परे हिँड्नू भन्ने बूढापाकाहरूको कथन सम्झँदै । तीन दिनमध्ये २ दिनको बाटो यसरी बित्यो । म यो बाटो नहिँडेको भए यात्रा अधुरो रहने रहेछ भन्ने मलाई लाग्यो । यो बाटोमा हिँड्न पाउनु मेरा लागि शौभाग्य हो भन्ने लाग्यो । सानातिना खोलाहरू, हरियो, रसिलो वन, जताततै लटरम्म अलैंचीका बगान हेर्दै बेलुकापख सुखेताम पुग्यौं । सुखेताममा खानेबस्ने राम्रो व्यवस्था भएका साना स्थानीय होटलहरू रहेछन् । भोलिपल्ट बिहान सबेरै बाटो लाग्यौं । बाटोमा तमोरमा माछा मारेर फर्किंदै गरेका केही केटाकेटी भेटिए । उनीहरूले ल्याएका सबै माछा किनेर हामी अगाडि बढ्यौं । नुप्पु भाइले करिब २ घण्टा जति माछा हातमै बोके । एउटा सानो चिटिक्क परेको होटलमा माछा बनाउन लगाएर तमोरको माछाभात खाइयो । माछा कति मीठो थियो भने अहिले सम्झिँदै मुखमा पानी रसाउँछ । खाना खाएर उकालो लाग्नेबित्तिकै नुप्पु भाइको जोक सुरु भयो । भाइको ठट्टाले त्यो बाटो कस्तो थियो फर्किंदा मात्र थाहा पाएँ मैले । बाटोभरि फुलेका गुराँसले बाटोको दायाँबायाँको जंगल रातै थियो । सुकेटारबाट सुखेताम हुँदै घुन्सासम्मै कतै पनि सुक्खा बाटो देखिनँ मैले । हामी यसरी नै सुकेटार, सुखेतम, ग्याब्ला अनि ग्याब्लाबाट तेस्रो दिन घुन्सा पुग्यौं ।घुन्सा पुग्नेबित्तिकै एउटा पुरानो बस्तीमा आएको महसुस भयो । यहाँका प्रायः सबै घरहरू पुरानो शैलीका । एकैनासको काठको फल्याकको छाना भएका, सबै घरको आँगनमा दाउराका खात झट्ट हेर्दा एउटा छुट्टै संसारमा आएजस्तो । चारैतिर ठूला हिमालहरूले घेरेर राखेको घुन्सा गाउँबाट आकाश भने सानोजस्तो देखिन्थ्यो । यहाँको शेर्पा समुदायले आफ्नो गाउँलाई व्यवस्थित तरिकाले संरक्षण गरेको देख्दा लाग्छ, यो कैयौं सालसम्म पनि यहाँ आउने पर्यटकलाई पुर्खाको अनुभव चखाइराख्नेछ र पर्यटकले सधैं भन्नेछन् वाः घुन्सा । यहाँ एउटा सानो अस्पताल छ । एउटा विद्यालय, अनि विद्युत् सेवासमेत भएकाले घुन्साको बसाइ कुनै सहरको भन्दा कम लागेन । म हिमालतिर एक्लै यात्रा गर्दिनँ । हिमालमा लामो समय एक्लै यात्रा गर्नु जोखिमपूर्ण हुन्छ । घुम्ने मात्र भए त सम्भव छ तर म फोटोग्राफी एक्सपिडिसनका लागि जाने भएकाले मलाई एउटा टिमकै खाँचो पर्छ । प्रायः गरी टिममा २ जना सहयोगी हुन्छन् । फोटोग्राफीका सामग्री बोक्ने तथा फिल्डमा सहयोग गर्न पनि मलाई साथी चाहिन्छ । त्यसैले मेरो छोटो फोटोग्राफी एक्सपिडिसनका लागि कम्तीमा ४ देखि ५ जना र लामो यात्राका लागि कम्तीमा ८ देखि १० जनासम्मको टिम हुने गर्छ । यसपालि पनि २ जना स्थानीय सहयागीहरूसहित हामी ५ जना तयार भयौं कञ्चनजंघा बेसक्याम्प यात्राका लागि । बेसक्याम्पतिर जानुभन्दा एक दिनअगाडि घुन्सामा परेको हिउँले घुन्साको रूप बदलेर सेतै बनाएको थियो । हामी बिहानै बेसक्याम्पतिर लाग्दा प्रायः सबैका घरको आँगनमा चौंरीका बाछा र घुन्सेलीहरू न्यानो घामको मज्जा लिइरहेका थिए । हामी बिस्तारै लाग्यौं तमोरको मुहान कञ्चनजंघा आधार शिविरतिर । बाटोभरि हिउँ थियो । वरपरका रूखहरू हिउँले सेताम्य थिए । तमोर तलतिर निरन्तरै बगिरहेको थियो हामी माथितिर । आधा बाटो पुगेपछि फेरि हिउँ पर्न थाल्यो । बीचमा बस्ने ठाउँ नभएकाले खाम्बाचेन (४१५० मि) पुग्नुको विकल्प थिएन । त्यसैले हामी निरन्तर हिँडिरह्यौं । खाम्बाचेन पुग्नुभन्दा केही पहिले एउटा पहिरो बगिराख्ने उकालो अप्ठ्यारो बाटो रहेछ । लगातार बाक्लो हिमपात भैरहेकाले हामीलाई यो बाटो काट्न निकै मुस्किल पर्यो । करिब ४५ मिनेटमा त्यो बाटो क्रस गर्दा सबैको टाउको र झोलामाथि करिब आधी फिट हिउँ जमिसकेको थियो । यस्तो अवस्थामा एकले अर्कालाई देख्ने दूरीमा मात्र हिँड्नुपर्छ नत्र बाटो बिराएको खण्डमा अकालमा ज्यान जाने सम्भावना हुन्छ । बल्लतल्ल हामी खाम्बाचेन पुग्यौं । त्यहाँ एउटा चौंरी गोठालाबाहेक कोही रहेनछन् । खाम्बाचेनमा एउटा टी हाउस जहिले पनि खुला हुने हामीले जानकारी पाएका थियौं । तर आज भने बन्द रहेछ, त्यसैले त्यही चौंरीखर्कमा बास बस्नुको विकल्प रहेन । चौंरी गोठाला दाइले मीठो तिब्बतियन चिया, सातु र याकको घिउ दिनुभयो डिनरमा । हामी सबै भोक, थकाइ र चिसोले लखतरान परिसकेकाले त्यो वरदान सम्झेर खायौं । बिहानसम्मका लागि त वरदान भयो तर बिहान भने यसले कमाल देखायो । त्यहाँबाट मलाई डायरिया सुरु भयो । सामान्यतया खाम्बाचेनबाट लोनाक ४ देखि ५ घण्टामा पुगिन्छ तर अलि बिसन्चोका कारण हामीलाई करिब ७ घण्टा लाग्यो । लोनाक (४७९० मि) नपुगी बीचमा खानेबस्ने ठाउँ नभएकाले हामीलाई अगाडि बढ्न गाह्रो । बल्लतल्ल हामी करिब ३ बजे लोनाक पुगेर लन्च खायौं । लोनाक नै अन्तिम बास बस्ने ठाउँ हो । त्यहाँबाट कञ्चनजंघा बेसक्याम्प गएर फेरि लोनाकमा बास बस्न आउनुपर्छ । कञ्चनजंघा बेसक्याम्पबाट एउटा कञ्चनजंघा मात्र देखिँदैन, यहाँका कञ्चनजंघा मेन ८५८६ मि, कञ्चनजंघा साउथ ८४७६ मि, कञ्चनजंघा सेन्ट्रल ८४७३ मि, यालुङखाङ ८५०५ मि र यालुङखाङ ओएस्ट ८०७७ मि गरी नयाँ तथ्यांकअनुसार हाल नेपालमा रहेका १४ वटा आठ हजार मिटरका हिमालमध्ये ५ वटा कञ्चनजंघा क्षेत्रमा लहरै देखिने हुनाले छुट्याउन गाह्रो पर्छ । घुन्साजस्तो गाउँ, सुकेटारदेखि ग्याब्लासम्मको बाटो अनि आठ हजार मिटरका हिमालको ताँती हेर्न पाइने ठाउँ संसारमा अन्त कतै छैन ।"
राजनीतिक स्वादको कुरीति !,"वर्तमान नेपालमा पचासभन्दा बढी हानिकारक पम्परामा आधारित (कुरीतिजन्य) हिंसा रहेका छन् । तीमध्ये एक हो बोक्साबोक्सीको आरोप लगाई गरिने शारीरिक मानसिक हिंसा, यातना र हत्या । धामी र माता बन्ने होडमा कलिला बालबालिकाको बलि दिने घटना पनि सुनिएका, देखिएका छन् । नेपाल प्रहरीले सार्वजानिक रूपमा राख्ने तथ्यांकमा बोक्साबोक्सीका नाममा हुने घटना भनेर गत आर्थिक वर्ष (२०७४२०७५) मा ४८ वटा थिए भने चालु आर्थिक वर्षको चैत मसान्तसम्ममा ३५ वटा घटना नेपाल प्रहरीले दर्ता गरेको छ ।समाजमा बोक्साबोक्सीको आरोपका घटना सितिमिति दर्ता हुँदैनन् । प्रहरीमा घटना दर्ता नहुनुका पछाडि समाजमा जरो गाडेर बसेको विश्वास छ । दर्ता भएका घटनाको पनि एउटा चक्र हुन्छ । दोषीले कानुनअनुसारको कारबाही हुन पनि सक्छ, नहुन पनि सक्छ । त्यो कानुन कार्यान्वयनको तहमा बसेका मान्छेमा भर पर्छ । तर जसलाई बोक्साबोक्सीको आरोप लगाइएको हो, जसलाई दुर्व्यवहार गरिएको हो उनीहरूको जीवन उक्त घटनापछि कस्तो हुन्छ ? पछिल्लो दुई वर्षमा बोक्सीको आरोप लगाइएका तीन जनालाई मैले नजिकबाट हेरें, महसुस गरें र नेपाली समाजको सामूहिक कुरूप चित्रलाई अझ बढी देखें जुन विश्वासका आधारमा समाज नै मिलेर मान्छेको ज्यान लिन पनि पछि पर्दैन । २०७४ साल दसैंको मुखमा वीरगन्जकी मानवअधिकारकर्मी राजकुमारी उपाध्यायलाई बोक्सीको आरोप लगाएर कुटपिट गरियो । यसरी कुटपिट गर्ने क्रममा उनका दुवै आँखा फुटाउन खोजिएका बेला परिवार र प्रहरीले उद्धार गरेको थियो । शारीरिक रूपमा देखिने घाउचोट नलागेको भए पनि आफूमाथि लगाइएको बोक्सीको आरोप र ज्यान लिन तयार भएर गरिएको उक्त कुटपिटपछि उनले आफूलाई पहिलाजस्तो बनाउनै सकिनन् । घटनापछि टोटाउन थालेकी उनका छोराछोरीले उपचार र मनोविमर्श गराए । तैपनि, टोलाउने समस्या हटेन । दुर्व्यवहारको एक वर्षपछि उनको निधन भयो । उनकी छोरीलाई देख्दा म उनकी आमा राजकुमारी उपाध्यायलाई सम्झन्छु र नेपाली समाजको एउटा कुरूप चरित्र देखेर तर्सन्छु । यस्तै तर्साउने अर्को घटना छ सर्लाहीका लालबहादुर योञ्जन दम्पतीमाथि भएको । बेलाबेला लालबहादुर योन्जन फोन गरेर भन्छन्, छोरी अब त हामीलाई मार्छन् होला, हामीलाई मार्ने गाइँगुइँ सुनेको छु । हरेकपल कसैले मार्ला कि भनेर बाँच्नु सबभन्दा डरलाग्दो कुरा हो । गाउँको बीचमा घर छ, छिमेकीहरू कसै न कसैको घरमा बेला बेला पूजाआजा, बिहेव्रतबन्ध भइरहन्छ । छिमेकीले योञ्जनको घर छोडेर एकले अर्कालाई बोलाउँछन्, बिहेपूजा सँगै मनाउँछन् । गाउँका मान्छे मर्दा योञ्जन पनि मलामी जान्छन् । तर कुनी मलामी उनीसँग बोल्दैनन् । मान्छे भएर पनि नबोल्न गर्दा त्यसमाथि गाउँ नै नबोल्दा धेरै गाह्रो हुने बताउँछन् उनी । दुईतीनपटक बोक्साबोक्सीको आरोपमा कुटाइ खाएका उनीहरू अहिले कसैले आफूतिर हेर्दै कुरा गरे पनि भरे मार्ने योजना बनाउँदैछन् कि भन्ने सम्झेर डराउँछन् । केही चिनेका मान्छेलाई फोन गर्छन् कोही बचाउन भए पनि आओस् भन्ने आसमा । यस्तै डर मनमा चलेको बेलामा आउँछन् गाउँका एक क्रान्तिकारी र भनिरहन्छन्, दाइ तपाईंलाई यहाँ बस्न गाह्रो भयो, यो जग्गा बेचेर हिँड्नोस् । गत वर्ष लालबहादुर योञ्जनले यो कुरा सुनाउँदा मैले पनि भनेकी थिएँ, ठीकै त हो ! कोही पनि नबोल्ने गाउँमा किन बस्नुहुन्छ ? त्यहाँ बेचबाच पारेर कतै सर्नू न । उनले आफू नसर्नुका दुईवटा कारण बताएका थिए । पहिलो चोकमा उनको घर छ । घरसँगै केही खेत पनि छ, जुन सित्तैमा हत्याउन पनि बेला बेला उनीहरूबारे खासखास खुसखुस गरिरहन्छन् यिनीहरू त बोक्साबोक्सी हुन् नि भनेर । आफ्नाबारेमा यस्ता खासखास खुसखुस सुनेको कैयौँ दिन योञ्जन दम्पती निदाउन नसके पनि गाउँचाहिँ नछोड्ने उनको दोस्रो कारण छ नेपालमा कुनचाहिँ त्यस्तो ठाउँ छ, जहाँ कसैले कसैलाई बोक्साबोक्सीको आरोप लगाउँदैन ? उनको दोस्रो प्रश्नले म डरलाग्दो गरी झस्कन्छु । मलाई पनि थाहा छैन, त्यो सुरक्षित स्थल कुन हो भनेर ! सायद मैले काठमाडौं भन्न पनि सक्थें । तर, सक्दिनँ । भर्खरै भद्रकाली मन्दिरमा आफूलाई धर्तीमाता बताउने विष्णु कुँवरले मन्दिरमा पूजा गर्न गएकी एक किशोरीलाई बोक्सी कबुल गराउन गरेको शारीरिक र मानसिक दुर्व्यवहार सम्झेर । योञ्जन दम्पतीको कुरालाई मैले कैयौंपटक आफ्नो फेसबुकमा लेखेँ, कैयौँपटक वर्तमान नेकपाका जिल्ला स्तरीयदेखि पूर्वप्रधानमन्त्रीसम्मलाई एकपटक गएर गाउँमा उनीहरूको पक्षमा बोलिदिनू न, बोक्साबोक्सी हुँदैनन् भनेर भनिदिनू न भनेर फोनबाट बिन्ती पनि गरेँ । तर कोही त्यहाँ गएर बोल्न चाहेनन् । विभिन्न बहानामा पन्छाइरहे । पत्रकार र मानवअधिकारकर्मी उनीहरूको कुरा बुझ्न नगएका होइनन् । तर उनीहरू पनि ती वृद्ध दम्पतीलाई भेट्न गाउँसम्मै पुगेनन् । जिल्ला प्रहरी कार्यालय (जहाँ योञ्जन दम्पतीको निवेदन लिन पनि मानिएन) बाट पाएको जानकारीका आधारमा फोन गरेर सोधे, तपाईंको समस्या जाग्गाको हो कि बोक्साबोक्सी आरोपको ? यस्तो सोध्नेलाई लालबहादुर आफ्नै पाराले भन्न थाल्छन् जग्गाको पनि हो र बोक्साबोक्सीको पनि हो । अनि सोध्नेले उनको र पछिको बोक्साबोक्सीको आरोप पनि चाहिँ सुन्दै नसुनी रिपोर्ट र समाचार बनाए । नजिकबाट नियमित लालबहादुर दम्पतीका कुरा सुनेपछि उक्त जिल्लाका धेरै मानवअधिकारकर्मी, पत्रकार र राजनीतिज्ञप्रतिको मेरो धारणा बदलियो ।कैलालीकी किशोरी राधा चौधरीलाई बोक्सीको आरोपमा मरणासन्न हुने गरी कुटिएको केही महिनापछि धनगढीको एक कार्यक्रममा उनलाई वक्ताको रूपमा बोलाइएको थियो । कार्यक्रममा उनी बोल्न सकिनन् । आफ्नो बोल्ने समय भर रोइरहिन् । उनी १२ कक्षा पढिरहेकी छात्रा । बोक्सीको आरोपमा गरिएको कुटपिटपछि गाउँ जान सकेकी थिइनन् । कुनै संस्थाको सुरक्षाबासमा बसेकी थिइन् । आफैँ हिंसामा पर्नु अनि आफैँ समाज र घर छोडेर हिँड्नुपर्ने समाजमा जन्मनु नै उनको अपराध थियो । बोक्साबोक्सीको आरोपमा पटकपटक शारीरिक यातना भोग्ने र उक्त यातनापछि जीवनभर मानसिक यातना बोकेर बाँचिरहेका मानिसहरू यो समाजमा जतासुकै छन् । जसका लागि सरकारले कानुन बनाए पनि त्यसविरुद्ध खासै कदम चलाउन सकेको छैन । संघीयताको टिकट काटेर समाजवादमा जान हिँडेको सरकार चरम केन्द्रीकृत भएको छ । उक्त केन्द्रको धुरीमा बसेर सबै नियालेको दाबी गर्ने प्रधानमन्त्रीका सल्लाहकारले बोक्साबोक्सी प्रथालाई नै बढावा दिने गरी सामाजिक सञ्जालमा पोस्ट गरेपछि सञ्जालमा तरंग आयो । सबैतिरबाट चर्को दबाब हुँदा पनि उनी माथि कारबाही हुने वा उनले माफी माग्ने छाँटकाँट देखिन्न । सरकारको शक्तिशाली स्थानमा भएका व्यक्तिले यस्ता अभिव्यक्ति दिँदा र सरकार चुप लाग्दा बोक्साबोक्सीको आरोप लगाउने माता र धामी बन्ने बहानामा निर्दोशलाई यातना र हत्या गर्नेकै आत्मबल बढाउने देखिन्छ ।"
लाहुरेसंसारको सेरोफेरो,एघार नोभेम्बरलेखक : काङमाङ नरेश राईप्रकाशक : फिनिक्स बुक्समूल्य : रू २५०
११ सय वर्षअघिको कथा,शंखधरलेखक : मल्ल के सुन्दरप्रकाशक : राष्ट्रिय विभूति शंखधर साख्वाः प्रतिष्ठानमूल्य : रू ३२५
पसलमा पुस्तक,"ओरिजिन अफ साइन्स १लेखक : श्रीपद श्रीवास कृष्णदास ब्रह्मचारीप्रकाशक : सगरमाथा नेटवर्कमूल्य : रू २५०ओरिजिन अफ साइन्स नाम दिइएको भए पनि यो पुस्तक वैदिक अध्ययनबारे लेखिएको हो । लेखक कृष्णदास ब्रह्मचारीले यसको परिचयमै वेद र शास्त्रहरूमा लेखिएका कुराहरूको अध्ययन नै नगरी सम्पूर्ण वैज्ञानिक आविष्कारको श्रेय आधुनिक विज्ञानलाई दिइएकोमा आश्चर्य प्रकट गरिएको छ । पुस्तकले विज्ञानको स्रोत नै वेदलाई मानेको छ । यसैले यसको कभरमै न्युटन, आइन्स्टाइन र डार्बिनजस्ता वैज्ञानिकभन्दा माथि ऋषिलाई राखिएको छ ।"
महिला फुटबलको पर्याय,"पुरुष फुटबलमा अवस्था जेजस्तो भए पनि अमेरिकाले महिला फुटबलमा भने आफू विश्वको महाशक्ति राष्ट्र भएको थप कुनै प्रमाण पेस गर्नु पर्दैन । आयोजनाको आठौं संस्करणसम्म आइपुग्दा अमेरिकी महिला टिमले ४ पटक विश्वकप उचालिसकेको छ । र, एकपटक उपविजेता भइसकेको छ । २०११ मा जर्मनीमा भएको विश्वकप जापानलाई सुम्पेयता अमेरिकाले अरूलाई विश्वकप वरपर ढिम्किन पनि दिएको छैन । यसपटकको फाइनलमा अमेरिकाले युरोपेली च्याम्पियन नेदरल्यान्ड्सलाई २० ले पराजित गर्यो । यसपालीको विश्वकप महिला खेलाडीलाई समान पारिश्रमिकको नारालाई लिएर चर्चित बन्यो । फाइनल खेल भएको फ्रान्सेली सहर लियोँको स्टे डी लियोँको उत्तरी स्ट्यान्डबाट मलिन स्वरमा सुरु भएको पारिश्रमिकमा बराबरी को नारा स्टेडियमबाहिर मात्रै गुन्जिएन विश्वभर फैलिएको छ । केही सीमित खेलले मात्रै समानताको लडाइँको नेतृत्व गर्ने सौभाग्य प्राप्त गर्छन् । अमेरिकी महिला टिमको हकमा उनीहरूले यसको नेतृत्व मात्रै गरेका छैनन्, यसलाई काँधमै उचालेका छन् । कप्तान मेगन रापिनो र स्ट्राइकर रोज लाभेलले फाइनलको दोस्रो हाफको १० मिनेटको अन्तरमा गोल गर्दै अमेरिकालाई विश्वकप मात्रै दिलाएनन् आफ्नो मुद्दालाई स्थापित गरिदिए । रापेनले प्रतियोगिताको उत्कृष्ट खेलाडी घोषित हुँदै पाएको गोल्डन बुट त बोनस मात्रै थियो । विश्वकप विजेता अमेरिकी टोलीका सदस्यले जनही २ लाख डलर प्राप्त गर्नेछन् । जबकि विश्वपक विजेता पुरुष टोलीका सदस्यले ११ लाख १४ हजार ४ सय २९ डलर पाउँछन् । गार्जियनका अनुसार विश्वकप जित्ने पुरुष टोलीलाई फुटबलको सर्वोच्च प्रशासनिक निकाय फिफाले ९३ लाख ७५ हजार डलर उपलब्ध गराउँछ र त्यो २३ जना सदस्यहरूबीच बाँडफाँड गरिन्छ । महिलाको हकमा अघिल्ला संस्करणभन्दा पुरस्कार रकममा वृद्धि गरिए पनि त्यो पर्याप्त छैन ।चर्चाको हिसाबले पनि महिला विश्वकप अलि पछि छ । विश्वकपमा सहभागिता जनाउने मुलुकबाहेक अन्यत्र यसको राप र ताप संसारभर फैलिन बाँकी छ । फुटबलको प्रसिद्ध वेबसाइट गोलडटकमका अनुसार फ्रान्समा भएको महिला विश्वकपको फाइनलअघि ८५ करोड दर्शकले सो प्रतियोगिता विभिन्न माध्यमबाट अवलोकन गरेका थिए । समग्रमा १ अर्बभन्दा बढीले महिला विश्वकप हेरेको गोलडटकमले जनाएको छ । जबकि रुसमा सम्पन्न पुरुष विश्वकप साढे ३ अर्ब दर्शकले हेरेका थिए । कति पुरस्कार पाउँछन् विश्वकप जित्नेले ? पारिश्रमिकको कुरा गर्दा गत वर्षको अक्टोबरमा अमेरिका महिला विश्वकपमा छनोट हुँदा सबै सदस्यले ३७ हजार ५ सय डलर बोनस प्राप्त गरेका थिए । त्यस्तै विश्वकपको टोलीमा अटाउने सदस्यले थप ३७ हजार ५ सय प्राप्त गर्दा फ्रान्स जानुअघि नै टोलीका सदस्यले ७५ हजार डलर प्राप्त गरिसकेका थिए । त्यसबाहेक विश्वकप विजेता टोलीलाई फिफाले ४० लाख डलर उपलब्ध गराउँछ । महिला विश्वकपको उपविजेताले भने २६ लाख डलर पाउँछ । पुरस्कार रकम फिफाले विजेता देशको फुटबल संघलाई पठाउने र संघले खेलाडीलाई दामासाहीले वितरण गर्ने हुँदा प्रत्येक खेलाडीले ११ देखि १२ लाख डलर पाउँछन् । त्यसबाहेक विश्वकप विजेता टोलीले गर्ने टुरमा पनि पारिश्रमिक वृद्धि गरिन्छ । ४ खेलसम्मका लागि प्रत्येक खेलाडीले कम्तीमा ६० हजार डलर पाउँछन् । यदि खेल संख्या वृद्धि भएको खण्डमा खेलाडीले प्रतिखेल थप १५ हजार डलर प्राप्त गर्छन् । विश्वकपअघि बराबरी पारिश्रमिकको मुद्दा उठाएको अमेरिकी टोलीले आइतबार विश्वकप उपाधि उचालेपछि कप्तान मेगन रापिनोले भनिन्, हामीले आफूलाई प्रमणित गरेर देखाइसकेका छौं । अब हामीले बराबरी पारिश्रमिकका बारेमा थप केही बोल्नपर्छजस्तो पनि लाग्दैन । महिला फुटबलमा लगानी बढाउनेबारे अब सबैले सोच्नेभन्दा पनि काम गर्ने बेला आइसकेको छ ।अहिले अमेरिकामा महिला फुटबलको लोकप्रियता नाप्न यो वर्ष नाइकीले बेचेको जर्सीको संख्या हेरे पुग्छ । विश्वप्रसिद्ध ब्रान्ड नाइकीले अनलाइनबाट बेच्ने जर्सीमा अमेरिकी महिला टोलीको सबैभन्दा बढी बेचेको छ । पुनर्प्रयोग गरिएको पोलिस्टर र फ्याब्रिक मिसिएको जर्सीमा अब ४ वटा तारा अंकित हुनेछन् जसको मूल्य ९० डलर तोकिएको छ । विश्वकपमा गरेको प्रदर्शन मात्रै हैन, पुरुष फुटबल महिलाको तुलनामा निकै पछाडि छ । सन् २०१६ देखि १८ सम्मको आँकडा हेर्ने हो भने पनि महिला फुटबलले गर्ने आम्दानी बढी छ । अमेरिकी फुटबल संघको तथ्यांकअनुसार महिला टोलीले ५ करोड ८० लाख डलर आम्दानी गर्दा पुरुष टोलीले ४ करोड ९९ लाख डलर मात्र कमाउन सक्यो । वालस्ट्रिट जर्नलको पछिल्लो रिपोर्टअनुसार सन् २०१६ मा अमेरिकी महिला फुटबल टोलीले पुरुषको तुलनामा १९ लाख डलर बढी कमाएका थिए । यो वर्ष आँकडा अझै बढ्ने प्रक्षेपण फुटबल संघको छ ।महिला फुटबलमा अमेरिकाको दबदबा सन् १९९१ मा पहिलोपटक आयोजना भएको महिला विश्वकप फुटबलमा अमेरिका मात्रै यस्तो टोली हो जसले हरेक संस्करणको फाइनल चरणमा स्थान पक्का गरेको छ । अमेरिकी महिला टोलीले यतिधेरै कीर्तिमान आफ्नो नाममा गरेको छ कि महिला फुटबल र अमेरिका पर्यायवाचीजस्तै लाग्छन् । सर्वाधिक ४ पटक विश्वकप जित्ने एक्लो टोली हो अमेरिका । अमेरिकाबाहेक जर्मनीले मात्र दुई महिला विश्वकप जितेको छ । पाँचपटक महिला विश्वकपको फाइनल खेलेको अमेरिका मात्रै एउटामा पराजित भएको छ । सन् २०११ को संस्करणमा उसलाई जापानले हराएको थियो । सन् २०१५ मा क्यानडामा भएको विश्वकपमा अमेरिकाले जापानलाई ५२ ले हराउँदै अघिल्लो हारको बदला लिएको थियो । अमेरिकाले यो संस्करणको विश्वकपमा कुनै पनि खेल गुमाएन । फाइनलअघि खेलेका ११ खेलमा नतिजा आफ्नो पक्षमा पारेर अमेरिकाले नेदरल्यान्ड्सलाई मानसिक दबाबमा पारेको थियो । यति लामो समयसम्म अपराजित रहेको अमेरिका एक्लो टोली हो । नयाँ र पुरानाको सन्तुलनअमेरिकी महिला टोलीको सफलताका पछाडि थुप्रै रहस्यहरू होलान् । मिहिनेतका कथाहरू पनि टन्नै होलान् । तर, नयाँ र पुराना खेलाडीको उपस्थिति तथा उनीहरूबीचको तालमेल अमेरिकालाई सफलताको स्वाद लगातार चखाउन पर्याप्त बन्यो । सेमिफाइनलमा इङ्ल्यान्डविरुद्ध गोल गरेकी एलेक्स मोर्गनले यो संस्करणमा सर्वाधिक ६ गोल गरिन् । अनुभवी मोर्गन र युवा रोज लाभेलजस्ता खेलाडीको साथले अमेरिकी फुटबलले सफलताको नयाँ अध्याय लेखेको छ । रोज यस्ती खेलाडी हुन् जो क्यानडामा अमेरिकाले तेस्रोपटक विश्वकप उचाल्दाको दृश्य पिज्जा पसलमा बसेर हेरिकी थिइन् । गज्जबको संयोग त के भने ४ वर्षअघि उपाधि जित्दा दर्शक रहेकी रोजले यो संस्करण अमेरिकालाई कीर्तिमानी जित दिलाउन फाइनलमा नेदरल्यान्ड्सविरुद्ध निर्णायक गोलसमेत गरिन् । त्यतिबेला एमेच्योर फुटबलमा रहेकी रोजले ४ वर्षमा जुन फड्को व्यावसायिक फुटबलमा मारिन् त्योभन्दा बढी छलाङ अमेरिकी फुटबलले मारेको छ । अमेरिकाका लागि विश्वकप फुटबल ४ वर्षका लागि सकियो होला तर २४ वर्षीय रोजका लागि सुनौलो भविष्यको ढोका बल्ल उघ्रिएको छ । अमेरिकी टोलीका प्रशिक्षक जिल एलिसको भनाइ मान्ने हो भने मैदानमा शरीर र आत्मा दुवैले फुटबल खेलेका कारण जित सम्भव भएको हो । खेलाडीलाई कुन शब्दले धन्यवाद दिने मसँग शब्द नै छैनन् । कहिलेकाहीं शब्दहरू नै पूर्ण नभएजस्ता लाग्दा रहेछन्, जितपछि उनले भनेकी थिइन् । एलिस यस्तो प्रशिक्षक हुन् जसको नाममा २ वटा विश्वकप लेखिइसकेको छ । सन् २०११ यता उनको प्रशिक्षणमा रहेको अमेरिकी टोली हारेको छैन । लगातार दोस्रो विश्वकप उचालेकी उनको अबको सपना भनेको जापानको टोकियोमा हुने ओलम्पिकमा अमेरिकालाई उपाधि दिलाउने छ ।"
कहाँ छ स्तर ?,"ब्राजिललाई घरेलु मैदानमा सन् २०१४ मा भएको विश्वकपमा उपाधिको सबभन्दा बलियो दाबेदार मानिएको थियो । त्यसैअनुरूप खेल प्रदर्शन गर्दै सेमिफाइनल पनि पुग्यो । तर, उसलाई बेलो होरिजोन्टेमा जर्मनीले ७१ ले स्तब्ध पारिदियो । त्यो नतिजालाई विश्व फुटबलमा ठूलै आश्चर्य मानिन्छ । र, ब्राजिलका लागि महाभूकम्पसरह । त्यसबेला ब्राजिलका मुख्य खेलाडी थिए, नेयमर । कोलम्बियाविरुद्ध क्वाटरफाइनलमा घाइते भएकाले उनी जर्मनीविरुद्ध मैदानमा थिएनन् । त्यसैले उनी भएको भए ब्राजिलको त्यस्तो गति (दुर्गति) नहुन पनि सक्थ्यो ।कन्फेडेरेसन्स कप २०१३ मा सनसनीपूर्ण प्रदर्शन गर्दै ब्राजिललाई उपाधि दिलाएका नेयमर त्यसयता सधैं साम्बा ब्वाइज का मुख्य खेलाडी रहँदै आएका छन् । सन् २०१४ मा जस्तै २०१८ (रुस) मा पनि ब्राजिललाई विश्वकपको सबभन्दा बलियो टिम मानिएको थियो । तर, नेयमर नेतृत्वको टिमको प्रदर्शन अपेक्षाकृत भएन र अन्तिम आठबाटै बाहिरियो । त्यसैले रुसी विश्वकपमा सेमिफाइनल पुग्ने चारै टिम युरोपेली बन्न पुगेको थियो । किनभने लियोनल मेसी कप्तानीको अर्जेन्टिनाले अन्तिम १६ बाटै बिदाइ लिइसकेको थियो ।फ्रान्सेली क्लब पेरिस सेन्ट जर्मेन (पीएसजी) गएपछि नेयमरको दिन राम्रो भइरहेको छैन । च्याम्पियन्स लिग र फ्रेन्च कपमा हारेपछि देखाएको व्यवहार तथा बलात्कार मुद्दा लागेपछि उनको आलोचना बढ्न थाल्यो । त्यसैले ब्राजिलले ड्यानी आलभेसलाई कप्तान बनायो । टिमका सबभन्दा ठूला स्टारले मैत्रीपूर्ण खेलमा चोट बेहोरेपछि घरेलु मैदानमा कोपा गुमाउने भयो । त्यसले ब्राजिली टिमलाई अप्ठ्यारोमा पार्यो । त्यसको एक महिनाभित्रको अवस्था भने फरक रह्यो । मैदानमा नेयमरको खासै अभाव देखिएन । भलै उनको ग्ल्यामर र चर्तिकला छुट्यो होला । र, ब्राजिल दक्षिण अमेरिकी च्याम्पियन नै बन्यो ।सुपरस्टार भए पनि अन्तर्राष्ट्रिय फुटबलमा अर्जेन्टिनाका लागि उपाधि जित्न असफल भइरहेका मेसीले ब्राजिललाई जिताउन पक्षपात गरेको आरोप लगाए पनि त्यो सीमित समय मात्रै चर्चामा रहन्छ । रेफ्रीले अर्जेन्टिनाको पक्षमा हुन सक्ने पेनाल्टीका लागि दुईपल्ट भिडियो हेर्न अस्वीकार गरिदिए पनि इतिहास जित्नेहरूकै लेखिन्छ । त्यसैले मेसीको आरोप, नेयमरको चोटभन्दा पनि ४६ औं कोपा ब्राजिलको च्याम्पियन यात्राकै लागि सम्झिइनेछ ।पछिल्ला काण्डहरूले हुन सक्छ, नेयमरबिना ब्राजिलले हात पारेको सफलतामा उसका समर्थक बढी खुसी देखिए । त्यो ब्राजिली फुटबलकै लागि पनि राम्रो हो । किनभने कुनै एक खेलाडीमा निर्भर नरहेर उसले सामूहिक प्रदर्शनबाट सफलता हात पार्न सक्यो । नेयमर टिममा भएको भए विंगर एभर्टन बेन्चमै सीमित हुन सक्थे । तर, सब्स्टिच्युटको रूपमा पाएको अवसरमा आफूलाई सावित गर्दै पहिलो रोजाइमै स्थान बनाएका २३ वर्षीय एभर्टन यो कोपाबाट उदाएका छन् । सर्वाधिक गोलकर्ताको गोल्डेन बुट जितेका उनीप्रति कोपामा गरेको प्रदर्शनकै आधारमा युरोपमा ठूला क्लबहरू म्यानचेस्टर सिटी, म्यानचेस्टर युनाइटेड र पीएसजीले आबद्ध गर्न चाहेका छन् ।कप्तान ड्यानी आलभेसले सर्वोत्कृष्ट खेलाडीको गोल्डेन बल कब्जा गरे । वास्तवमा ३६ वर्षीय उनको प्रदर्शन निकै लोभलाग्दो थियो । मेसीको टिमविरुद्ध सेमिफाइनलका हिरो पनि उनै थिए । १२ वर्षअघिको कोपा पनि जितेका उनी आफ्नो क्लब र अन्तर्राष्ट्रिय फुटबल करिअरमा उपाधि संख्यालाई ४० पुर्याए । उत्कृष्ट गोलकिपरको गोल्डेन ग्लोभ अवार्ड ब्राजिलकै एलिसनले हात पारे । फाइनलमा गोल गरेका रिचार्लिसन र ग्याब्रियल जेससले टिमलाई आक्रमक धार दिएका थिए । यो कोपामा सबभन्दा बलियो टिम देखिएको ब्राजिलले उपाधि अनौठो होइन । उसको उपाधि यात्रामा ककसले चुनौती दियो ? अरू टिमको प्रदर्शन कस्तो रह्यो ? अहिले बहसको विषय बनेको छ ।ब्राजिलले पेरूलाई समूह चरणमा ५० ले हराएको थियो । त्यही पेरूलाई १७ दिनपछि माराकाना रंगशालामा ३१ ले हराएर ब्राजिलले नवौंपल्ट महादेसीय प्रतियोगिता जितेको हो । पेरुले क्वाटरफाइनलमा लुइस स्वारेज र एडिन्सन कभानीको टिम उरुग्वे र सेमिफाइनलमा डिफेन्डिङ च्याम्पियन चिलीलाई सिकार बनाएको थियो । कोपा २०१५ र २०१६ को च्याम्पियन चिली उत्कृष्ट खेलाडीहरूको टिम भएर पनि विश्वकप २०१८ मा छनोट भएको थिएन । पेरूले भने रुसी भूमिमा प्रतिस्पर्धा गरेको थियो । त्यसैले पेरूको ३९ वर्षपछि कोपाको फाइनल यात्रालाई आश्चर्य मान्न मिल्दैन ।यसपालि कोपामा एसियाली च्याम्पियन कतार र उपविजेता जापानलाई पनि बोलाइएको थियो । दुवै टिम समूह चरणबाटै फर्किए । भेनेजुएलाले समूह चरणमा ब्राजिललाई गोलरहित रोक्दै आफू सधैं कमजोर नभएको देखायो । एक सय ३ वर्ष पुरानो कोपा अमेरिकामा उपाधि नजित्ने टिम यिनै भेनेजुएला र इक्वेडर मात्र हुन् । यी दुई फाइनल पनि पुगेका छैनन् । उरुग्वे सर्वाधिक १५, अर्जेन्टिनाले १४, पाराग्वे, चिली र पेरुले २२ तथा कोलम्बिया बोलिभियाले ११ पल्ट उपाधि जिते ।कोपामा नौपल्टको विजेता ब्राजिलले पछिल्ला दस संस्करणमध्ये पाँचमा ट्रफी चुमेको छ । ब्राजिलले पहिलोपल्ट ओलम्पिकमा स्वर्ण पदक रियो २०१६ मा जितेको थियो । ब्राजिल विश्वकपको सर्वाधिक सफल टिम हो र उसले पाँचपल्ट उपाधि जितेको छ । उसले पछिल्लोपल्ट सन् २००२ मा सफलता हात पारेको थियो । उरुग्वेले विश्वकपमा ४० वर्षपछि सेमिफाइनल २०१० मा खेल्यो । अर्जेन्टिना २०१४ मा फाइनलमा पुग्यो । विश्वकपमा युरोपेली टिमलाई चुनौती दिने दक्षिण अमेरिकी नै हो । तर, पछिल्ला चार सफलतासँगै युरोपले विश्वकपको उपाधिमा दक्षिण अमेरिकालाई १२९ ले पछाडि पारेको छ । फाइनल खेल्ने पछिल्ला आठ टिममध्ये दक्षिण अमेरिकी एउटा मात्रै रह्यो । नयाँ शताब्दी सुरु हुनुअघि दक्षिण अमेरिकी टिम यत्ति कमजोर थिएन । सट्टेबाजीमा दक्षिण अमेरिकीले २०२२ को विश्वकप जित्ने सम्भावना पनि ३० प्रतिशत मात्रै देखाउँछ ।गत वर्ष दक्षिण अमेरिकी क्लब फुटबलको सबभन्दा प्रतिष्ठित प्रतियोगिता कोपा लिबरटेडोर्सको फाइनल असुरक्षाको कारण ब्युनर्स आयर्स (अर्जेन्टिना) बाट म्याड्रिडमा सार्नुपर्यो । यूईएफए नेसन्स लिगले युरोपको ठूला टिमसँग प्रतिस्पर्धा गर्ने अवसरबाट दक्षिण अमेरिकीलाई टाढा बनाइदिएको छ । त्यसले उसको स्तर मापनको अवसर दिँदैन ।यसपालि कोपा भइरहेकै बेला उत्तर तथा मध्यअमेरिकी क्षेत्रको कन्काकाफ गोल्डकप र महिला विश्वकप पनि भए । मैत्रपूर्ण खेल होस् वा कुनै पनि प्रतियोगितामा ब्राजिल र अर्जेन्टिनाको प्रतिस्पर्धाले विश्व फुटबलकै ध्यान तान्ने गर्छ । तर, यी चिरपरिचित प्रतिद्वन्द्वी कोपाको सेमिफाइनलमा यसपालि भिड्दा जति दर्शक थिए, त्योभन्दा बढी कन्काकाफ गोल्डकपमा मेक्सिकोविरुद्ध हैटीको खेलमा थिए । रेफ्रीका गलत निर्णयसँगै यसले दक्षिण अमेरिकी फुटबलको लोकप्रियता खस्किएको देखाउँछ ।दक्षिण अमेरिकी फुटबल खासमा सुन्दर खेलका लागि लोकप्रिय हो । अब थियो भन्ने बेला आएको छ । किनभने जसरी हुन्छ खेल जित्ने हिसाबले प्रतिस्पर्धा गर्न थालेका छन् । दक्षिण अमेरिकी फुटबलमा प्रतिभाको कुनै कमी हुँदैन । विशेषतः ब्राजिल र अर्जेन्टिनामा । धन, लोकप्रियता र ग्ल्यामरका लागि चाँडै (सानै उमेर) युरोप जाने चलन बढेको छ, जसले दक्षिण अमेरिकालाई कमजोर बनाइरहेको छ, जुन युरोपका लागि फाइदा हो । यसपालिको कोपाले तथ्यांकले त्यस्तै देखाउँछ, एभर्टनसहित ब्राजिलका तीन खेलाडी मात्र घरेल लिग खेल्छन्, अरू २० युरोपमा । अर्जेन्टिनाको पनि चार खेलाडी मात्रै घरेलु लिग खेल्छन् । इक्वेडर र पाराग्वेका ९९, चिलीका ६, कोलम्बियाका ३, भेनेजुएलाका २, उरुग्वे १ खेलाडी आफ्नै लिगमा छन् । समूहका तीनै खेल हारेको बोलिभियामा मात्रै घरेलु लिगका खेलाडीको वर्चस्व थियो । उसका दुई खेलाडी मेक्सिको र एक चीनको लिग खेल्छन् । पेरूका चार खेलाडी मात्र युरोपमा खेल्छन्, त्यो पनि ठूला लिगमा होइन । उसका एक खेलाडी त साउदी अरेबियाको लिग खेल्छन् । त्यसैले उसको फाइनल यात्रालाई ठूलै उपलब्धि मान्नुपर्छ ।बीसौं शताब्दीसम्म ब्राजिल र अर्जेन्टिनी टिममा आफ््नै लिगका खेलाडीको बाहुल्य रहने गर्थ्यो । यी दुई लिगका धेरै खेलाडी अरू दक्षिण अमेरिकी टिममा हुन्थे । अहिले परिस्थिति फेरिएको छ । यसपाली अर्जेन्टिनी लिगका १६ र ब्राजिली लिगका १४ खेलाडी मात्रै कोपामा सहभागी थिए । मेक्सिको (२५), स्पेन (२४), इंग्ल्यान्ड (२२), इटाली (२०) को लिगको उपस्थिति बलियो रह्यो । महादेशीय हिसाबले पनि यो कोपाका १०४ खेलाडी युरोपमा लिग खेल्छन् । जबकि दक्षिण अमेरिकामा ९१, एसियामा ४३ र उत्तर तथा मध्यअमेरिकी क्लबमा आबद्ध ३९ खेलाडी छन् । आफ्नै महादेशीय लिगका खेलाडीको पालतिँदै गएको खेलाडी संख्याले पनि दक्षिण अमेरिकी फुटबलको स्तर खस्किरहेको जनाउँछ ।अर्जेन्टिनाले पछिल्लोपल्ट कोपा १९९३ मा जितेको थियो । अर्जेन्टिनी राष्ट्रिय टिममा पाँच वर्षयताका चौथो प्रशिक्षक हुन्, लियोनल स्कालोनी । यो स्तरमा उनको पहिलो जिम्मेवारी हो र एक वर्ष बित्न लाग्दा पनि उनी कार्यबाहक मात्रै छन् । यसले टिमको व्यवस्थापकीय कमजोरी देखाउँछ । स्कालानीले माउरो इकार्डीलाई टिममा ल्याउने आँट गर्न सकेनन् । इटालियन क्लब इन्टरमिलानमा उत्कृष्ट प्रदर्शन गरिरहेका इकार्डीले साम्पडोरियाका सहकर्मी एवम् सिनियर खेलाडी म्याक्सी लोपेजको पत्नीसँग सम्बन्धविच्छेद गराइदिएका थिए र लगत्तै आफैं बिहे गरे । तिनै लोपेज मेसीको प्रिय साथी हुन् र मेसीकै दबाबमा इकार्डीलाई अर्जेन्टिनी टिममा राखिँदैन भन्ने छ । जे भए पनि इकार्डीको अभाव अर्जेन्टिनी टिममा देखिन्छ ।क्लबको प्रतिस्पर्धामै पनि दक्षिण अमेरिकी कमजोर भएको छ । दक्षिण अमेरिकी टिमले क्लब विश्वकपको उपाधि २००७ यता जितेको छैन । स्तर खस्किुनमा दस देश मात्र रहेको दक्षिण अमेरिकी फुटबल महासंघ र यसका सदस्यहरूको प्रशासनिक र व्यवस्थापकीय कमजोरी पनि एउटा कारण हो । किनभने यहाँका ठूला पदाधिकारीहरू भ्रष्टाचारमा मुछिएका छन् । फिफाको भ्रष्टाचार काण्ड (२०१५) मा परेका १८ जनामध्ये १५ पदाधिकारीअफिसियल दक्षिण अमेरिकी छन् ।"
आकाशमा फाइट,"सन् १९८० को दशक । पाटनका साँगुरा गल्लीहरू । आकाशे नीलो रङको कमिज र गाढा नीलो रङको पाइन्ट लगाएका पाँच जना स्कुले विद्यार्थीहरूले एउटा गल्लीबाट अर्को गल्ली चहारिरहेका थिए । उनीहरूको काँधमा स्कुलको झोला थियो । उनीहरूले आआफ्नो रुमाल मुखमा मास्क बनाएर लगाएका थिए । तर, सूर्यबहादुर थापालाई गलत प्रमाणित गर्नचाहिँ होइन । उनीहरूले त कसैले चिन्ला भनेर मुख छोपेका थिए । किनभने उनीहरू स्कुल छोडेर भागेका थिए, एउटा महत्त्वपूर्ण खोजीमा । त्यति महत्त्वपूर्ण खोजी मानव सभ्यतामा अर्को दुईपटक मात्र भएको हुनुपर्छ । त्यसअघि कोलम्बसले अमेरिका खोज्दा अनि, अहिले नेपालीले समृद्धि र सुशासन खोज्दा । कोलम्बसले त अमेरिका भेट्टाइसकेका थिए । अहिलेका हामी सर्वसाधारणले खोजेको कुरा र त्यतिबेला ती आलाकाँचा बालकहरूले खोजिरहेको कुरा अझै फेला परेको थिएन । घाममा हिँड्दाहिँड्दा बालक बबूराहरू असिनपसिन भइसकेका थिए । उनीहरूको अनुहार रातोपिरो भइसकेको थियो । तैपनि उनीहरू निराश थिएनन् । बगलामुखी मन्दिरबाट देब्रे बाँकटे हानेर त्यतिबेलाको अशोक सिनेमाहलतिर निस्कने अर्को धागोजस्तो गल्लीमा पनि खोजेको कुरा नपाएपछि एउटा फुच्चे अलि निराश भयो । त्यो फुच्चे म थिएँ ।तँलाई पक्का थाहा भएको हो नि बलभद्र ? मैले बलभद्रलाई पुलुक्क हेर्दै सोधेँ । बलभद्र गम्भीर थियो । उसैको नेतृत्वमा हामी स्कुलबाट भागेर पाटनका गल्लीहरूमा हराइरहेका थियौं । बलभद्र, सधैं परीक्षामा पहिलो हुने मेधावी छात्र । अरू कुरामा पनि अब्बल । उसको एउटा कमजोरी थियो । त्यसकै कारण हामी यसरी पाटनमा अनुहार लुकाएर भौंतारिइरहेका थियौं । बलभद्र अमिताभ बच्चनको ठूलो प्रशंसक । हुन त हामी सबै पनि अमिताभका पंखाहरू थियौं । तर उसको तुलनामा होइन । कतिसम्म भने, एक दिन वर्षको अन्तिम परीक्षा भइरहेको बेला कसैले जिस्केर अमिताभ बच्चनको निधन भयो भनिदिँदा उसले आफूले लेखिरहेको उत्तरपुस्तिका नै च्यातेर हिँडेको थियो । बलभद्रलाई अमिताभ बच्चनको बारेमा के मात्र थाहा थिएन होला र ? अमिताभ बच्चनको हजामको नाम हकिम कैरोनवी र मेकअप गर्ने मान्छेको नाम दीपक सावन्त हो भन्ने गूढ ज्ञानहरू उसैले हामीलाई दिन्थ्यो । हामीले स्कुलबाट भाग्ने दिन बिहानै उसले भनेको थियो, बुझिस् केटा हो ? हिजो लावारिस आइपुग्यो रे । आज पाटनमा पक्कै देखाउँछ ।उसलाई कुनै विश्वस्त सूत्रले भनेको रहेछ । उसलाई अब हुटहुटी भइसकेको थियो । हामी सबै पनि उत्तेजित हुनु स्वाभाविकै थियो । उसैले तेस्रो कक्षापछिको पन्ध्र मिनेटको ब्रेकमा पछाडिको पर्खाल नाघेर भाग्ने योजना बनाएको थियो । एउटा नाथे सिनेमा हेर्नका लागि त्यत्रो परिभ्राट गरियो होला भन्ने कुरा अहिले सुन्दा उदेकमर्दो सुनिएला । सिनेमा हेर्नु भनेको आज पो कुनै दुर्लभ कुरो होइन । प्रविधिले छोटो समयमा मारेको लामो र अविश्वसनीय फड्कोले आजकल घरैमा, अझ हातैमा सिनेमा ल्याइदिएको छ । युट्युब, नेटफ्लिक्स र टोरेन्टजस्ता चामत्कारिक आविष्कारहरूले धेरै कुरा परिवर्तन गरिदिएका छन् । तर, ईस्वी संवत्को असीको सुरुआत र त्योअघिको समय यस्तो थिएन । चारपाँचवटा थोत्रा हलहरूमा थोत्रा भइसकेका हिन्दी सिनेमा हेर्ने बानी परेका काठमाडौंवासीहरूका लागि सिनेमा हेर्नु भनेको चाड हुन्थ्यो । केटाकेटीहरूका लागि त मायावी कुरा । त्यसैले अचानक भित्रिएको भिडियो प्रविधि ठूलै वरदान सावित भएको थियो । अनि त्यसले त्यतिबेलाको समाजका धेरै थोक परिवर्तन गरिदिएको थियो ।त्यतिबेला काठमाडौंमा भित्रिएको भीसीआरलाई चलनचल्तीमा भिडियो डेक भनिन्थो । त्यो प्रविधिले सानोतिनो सांस्कृतिक क्रान्ति नै ल्याएको थियो । भिडियो डेक अलादिनको चिरागजस्तो दुर्लभ र महँगो भएको हुनाले मानिसले सहज रूपमा घरघरमै राख्न सक्दैनथे । त्यसैले कहिलेकाहीं चारपाँचवटा परिवार मिलेर चौबीस घण्टाका लागि डेक र टीभी मनिटर भाडामा ल्याउथे । जसको घरमा बैठककोठा सबैभन्दा ठूलो हुन्थ्यो, प्रदर्शनीस्थल त्यही चुनिन्थ्यो । त्यसबापत भाडामा उसको भाग अलि कम गर्ने प्राजातान्त्रिक प्रविधि स्वतःस्फूर्त लागू र मान्य हुन्थ्यो । त्यसका लागि हप्तौं अघि योजना बनाइन्थ्यो । जति बढी मानिसले थाहा पाए, त्यति नै सिनेमा हेर्न भीडमा ओइरिन्छन् भनेर त्यस योजनालाई गोप्य राख्न सक्ने जति कसरत गरिन्थ्यो । जति गोप्य राखे पनि फलानोको घरमा अर्को हप्ताको फलानो दिन डेक ल्याउँदै छन् रे भन्ने कुरा कताकताबाट भाइरल भइहाल्थ्यो । फलतः सिनेमा हेर्ने बेलामा आयोजक, प्रायोजक, तिनका आमन्त्रित पाहुना र नबोलाए पनि केही भन्न नमिल्ने इष्टमित्र तथा नातेदारहरूको हूलले हाउसफुल हुन्थ्यो । होहल्ला र करतल ध्वनिका साथ जसरी पर्वको रूपमा भिडियोमा सिनेमा हेरिन्थ्यो, त्यसले दसैंको महत्त्वलाई समेत पछि पार्ला भन्ने खतरा उत्पन्न हुन थालिसकेको थियो ।बीस इन्चको मनिटर भनेको त्यो बेला अजंगको लाग्थ्यो । भिडियो डेक र स्क्रिन ओसारपसार गर्न यति सुरक्षा र सावधानी अपनाइन्थ्यो, बेलायतको संग्रहालयबाट कोहिनूर हीरा कतै प्रदर्शनका लागि लग्नुपरे पनि त्यति गरिन्नथ्यो होला । ती यन्त्र चलाएर सिनेमा देखाइदिने मान्छे पनि सँगै आउँथ्यो । भनिरहनु नपर्ला, त्यहाँ उसको ओहदा अरू सबैको भन्दा उच्च हुन्थ्यो । उसलाई बीचबीचमा स्पेसल चिया, नास्ता खुवाउनुपर्थ्यो । उसले ती जिनिसको आफ्नो ज्यानको भन्दा बढी माया गर्थ्यो । विशेष गरेर फुच्चाफाच्चीलाई त तिनको दुई फिट नजिक पनि पर्न दिंदैनथ्यो । कोठाको क्षमताभन्दा पाँच गुना बढी मानिसहरू गुन्द्रुक जसरी खाँदिएर एकअर्काको कार्बनडाइअक्साइड अनुलोम विलोम सेवनगर्मी भएर अरू उसिनिए पनि उसका र ती यन्त्रका लागि पंखाको बन्दोबस्त गर्नुपर्थ्यो । त्यसरी भाडामा ल्याएको जिनिसको पूर्ण सदुपयोग गर्न वीर नेपालीहरूले पाँचसातवटासम्म सिनेमा लगातार हेरेर भ्याइदिन्थे । त्यस्तो बेला टोलछिमेकका परिवारहरूको रातै जागाराममा बित्थ्यो । त्यतिबेला कसैले गिनिज बुकवालाहरूलाई सम्पर्क गर्न जानेको भए धेरै पहिले नै विश्वले चिनिसक्नेथ्यो नेपाल । म्याराथन सिने प्रदर्शनको क्रममा बीचमा थकाइबाट बच्न केही बेरचाहिँ विश्राम हुन्थ्यो । तर त्यो विश्राम मानिस नभै यन्त्र थाक्ला भनेर त्यसको आरामका लागि हुन्थ्यो । धेरै तात्यो भने यसले रिलै खाइदिन्छ । डेकले रिल खान नपाउने त्यो समय मानिसले अन्नपात खानेमा सदुपयोग गरिन्थ्यो । सबै आआफ्नो घर गएर भोजनग्रहण गर्थे र फेरि हतारिंदै भेला हुन्थे । अर्को सिनेमा सुरु भइहाल्थ्यो । अलि ढिलो आइपुग्नेहरू थ्याच्च बस्नासाथ छेउछाउकाहरूको कानमा साउती गर्न थाल्थे, कथा कहाँ पुग्यो ? गीत त छुटेको छैन नि ? कतिवटा फाइट गयो ?दर्शकहरूको सिनेमाप्रतिको अथाह भोक झनै बढ्न थालेपछि बिस्तारै मानिसहरू भिडियोमा सार्वजनिक रूपमा सिनेमा देखाएर पैसा कमाउन पल्किए । विशेषगरेर पाटन, बौद्ध, पुरानो ठिमी र भक्तपुरका अलि भित्री गल्लीहरूमा यो व्यवसाय फस्टाउन थालेको थियो । सुकुलमा खाँदाखाँद गरेर बसेर पसिना बगाउँदै पाँच रुप्याँ तिरेर नयाँनयाँ सिनेमा हेर्न दर्शकहरूलाई कुनै गुनासो हुँदैनथ्यो । ती स्थानहरूमा हिन्दी, अंग्रेजी र कतैकतै त नीलो चलचित्र पनि देखाइन्छ भनिन्थ्यो । सन् पचासी छयासीतिर त मखनपछाडिको एउटा गल्ली आर्ट गल्ली को नामले प्रख्यात भएको थियो । त्यहाँ आर्ट सिनेमा मात्र देखाउने एक प्रबुद्ध र चेतनशील भिडियो प्रदर्शक थिए । उनी त्यहाँ नसिरुद्दिन शाह, ओम पुरी, शबाना आजमी र स्मिता पाटिलजस्ता कलाकारहरूका वैकल्पिक धारका सिनेमाहरू खोजीखोजी ल्याएर देखाउँथे । नेपाली दर्शकहरूको सिनेमाचेत र बौद्धिकस्तर ह्वात्तै उकास्नका लागि उनको योगदान अतुलनीय छ । त्यतिबेला आर्ट फिल्म हेर्ने मानिसलाई बुद्धिजीवी भनिन्थ्यो । त्यही लोभमा पनि मानिसहरू त्यहाँ झुत्ती खेल्थे । केही नबुझेर बोर भए पनि बाहिर निस्कँदा छाती फुलाएर गमक्क परेर चारैतिर हेर्दै निस्कने एउटा वर्ग नै सिर्जना भएको थियो । एकपटक लौ न त बुद्धिजीवी हुनुको अनुभव कस्तो हुँदो रहेछ भनेर आलोकाँचो उमेरको फुच्चे म पनि त्यस्तै विद्वान्को साथ लागेर त्यहाँ पुगेको थिएँ । त्यस दिनको आर्ट सिनेमा दुई घण्टासम्म एकतमास एउटा लुरे ख्याउटे मानिसले सुंगुरलाई खोला वारपार गराइरहने परेछ । पाँचसातपटकसम्म अब त केही होला कि भन्दै हेरिरहें तर एक घण्टापछि पनि त्यही त्यही क्रम चलिरहँदा आर्ट बुझ्न नसक्ने अज्ञानी म आफैं सुंगुर जसरी ठस्ठस् आवाज निकाल्ने भइसकेको थिएँ । तैपनि आर्ट फिल्मको बीचमा उठेर हिँड्ने मूर्खमा दरिन पनि मलाई मन थिएन । त्यत्रो बेर त धैर्य गरिसकियो, अब त त्यो सुंगर गोठालो कस्सो नथाक्ला भनेर मनलाई सम्झाउँदै म अन्त्यसम्मै टिकें । त्यो सिनेमा हेरेर बाहिर निस्कँदा त्यतिबेला मैले मनमनै भनेको थिएँ बुद्धिजीवी हुने उमेर अलि भएको रहेनछ । होस् बरु फाइट र डिस्को डान्स नै ठीक ।भिडियो देखाउने ठाउँहरूमा सानासाना फुच्चेहरू गल्ली बाहिर बसेर सिनेमाको कराइकराइ प्रचार गरेर दर्शकहरूलाई आकर्षित गर्ने चलन थियो । ल भयंकर डरलाग्दो हरहर मुभी । ल ल फाइटै फाइट । मिथुनको एक्सन सिनेमा ।ब्रुस लीको कम्फु कराँते ।वारको फिलिम वारको फिलिम ।हँसाउने फिलिम हँसाउने फिलिम ।अधिकांश भिडियो गल्लीहरूमा देखाइने सिनेमाहरू एक्सन, लडाइँ, हरर वा फुहड कमेडी नै हुन्थे । व्यापारीहरूले बेच्ने नै त्यही हो, जुन कुराको बजारमा माग हुन्छ । हाम्रो सिनेमाको रुचि त्यो बेला त्यस्तै थियो । अझै पनि त्यस्तै नै छ । भिडियो गल्लीका कलिला हकरहरूलाई दर्शकहरूले सोध्ने प्रश्न हुन्थ्यो, टेलर (ट्रेलर) देखाउँछ ?टेलर भन्नाले मूल सिनेमा सुरु हुनुअघि साँघुरा कोठामा दर्शक चाङ लगाउने क्रममा देखाउने अर्को कुनै सिनेमा बुझिन्थ्यो । किनभने कुनै पनि सिनेमाको निश्चित प्रदर्शन समय हुन्न्थ्यो । जतिबेला मान्छे भरिए, त्यति बेला नै सिनेमा सुरु । त्यसैले टेलरको अवधि पनि निश्चित हुन्नथ्यो । जति मिनेट देखाएर जुनै बेला पनि बन्द हुन सक्थ्यो । कोहीकोही भायमानीले चाहिँ टेलरको नाममा अर्को सिनेमा झन्डै पूरै नै पनि हेर्न पाउँथे । एउटाले कुनै कामबाट अलिकति कमायो भने सबै जना त्यसैमा होम्मिएर त्यो व्यवसाय नै ध्वस्त बनाउने नेपालीहरूको राष्ट्रिय चरित्र अनुसार भनिन्थ्यो, त्यतिबेला कतिले त चलिरहेको ट्याक्सी, जग्गा वा घरै बेचेर पनि भीसीआर र टीभी किनेका थिए रे । भिडियो देखाउने क्रम र स्थानहरू बढ्न थालेपछि प्रशासनले तिनलाई गैरकानुनी भन्न थाल्यो । त्यसैले बेलाबेला प्रहरीले छापा मारेर ती सामानहरू जफत गर्न थाल्यो । तर खुलेआम नभए पनि लुकीछिपी त्यो काम चली नै रह्यो । बाघको जिब्रोले रगत जो चाखिसकेको थियो । योभन्दा केही वर्षअघि मनोरञ्जनको स्वर्णकालको सुरुआतको बेला त्यस दिन बलभद्रले अमिताभ बच्चनको नयाँ सिनेमा आइपुग्यो रे भन्ने खबर ल्याएको थियो । तसर्थ हामी आफैं लावारिसजस्तो भएर पाटनको गल्लीमा लावारिस खोज्दै थियौं । दुई घण्टा बढी हुन लागिसकेको थियो, लावारिस भेटिएको थिएन । हामी तेस्रो पिरियडपछिको पन्ध्र मिनेटको ब्रेकमा स्कुलबाट भागेका थियौं । अहिले अब पाँचौं पिरियड सुरु हुने बेला भइसकेको हुनुपर्छ । पाँचौं पिरियड हेड सरको हुन्थ्यो । उनले कहिलेकाहीं बीचमा हाजिरी लिन्थे । आज पनि लिएको भए हामी भागेको थाहा भइसकेको हुनुपर्छ । त्यसरी भाग्ने अथवा अघिल्लो दिन अरू खुराफात गर्नेहरूलाई भोलिपल्ट एसेम्बलीमा अघिल्तिर बोलाएर सारा विद्यार्थीको सामु पिँडुलामा केनको लठ्ठीले पूजाप्रसाद चखाउने चलन थियो । मेरो पिँडुला चिलाउन थाल्यो । प्यासले तालु त उहिले नै सुकिसकेको थियो, अब त भोकले आन्द्रा पनि रोटेपिङ खेल्न थाल्यो । छेवैमा एउटा नेवारी खाजा घरले चुनौती दिइरहेको थियो । बाहिरैसम्मै राँगाका परिकारहरूको हरहर बासना आइरहेको थियो । सिनेमा हेर्न भनेर खाजा नखाएर राखेको पैसाको पनि त सदुपयोग भइरहेको थिएन । मैले सिनेमाको साटो खाजा खाने प्रस्ताव राखें । बलभद्र झोक्कियो, कस्तो मुला फलान्थोक रहेछ । एक दिन खाजा नखाएर तँ मर्छस् ? पख् न लावारिस भेटिन्छ कतै न कतै ।ऊ त फर्स्ट ब्वाई । उसको कुरा माथि पर्ने नै भयो । तर त्यो जाँचको उत्तरपुस्तिका थिएन जहाँ सधैं उसकै कुरा मात्र सही होस् । निकै बेर प्रयास गर्दा पनि बच्चन साहब भेटिएनन् । भेटिए धरम पाजी । एउटा गल्लीको मुखमा हाम्रै उमेरको फुच्चे कराइरहेको थियो, ल ल प्रोफेसर प्यारेलाल प्रोफेसर प्यारेलाल । ब्रुस लीको टेलर फ्रीमा ब्रुस लीको टेलर ।बलभद्रले आँखा चम्काउँदै भन्यो, अब यही प्रोफेसर प्यारेलाल भए पनि हेरौं । मलाई पटक्कै मन लागेन । मलाई त छ्वेला कचिलाले बढी तानिरहेको थियो । त्यसमाथि बल्लबल्ल शिक्षकहरूबाट भागेर प्रोफेसरको चंगुलमा किन फस्नु ? भनें, हेर्नु र ? नामै त त्यस्तो छ ।जालमा परेको माछो फुत्कन लाग्यो भन्ने सोच्दै फुच्चेले हतारहतार उत्तर दियो, नाम मात्र झुर हो । फिल्म त खतरा छ खतरा । फाइटै फाइट छ । प्रिन्ट पनि राम्रो छ । धमेन्द्र र जिना तामाङ हिरो हिरोनी । डाँकुचाहिँ गब्बर सिङ ।सुविधासम्पन्न हेडक्वार्टरमा बसेर स्विच थिचेको भरमा बदमासी गर्ने हाईटेक खलनायक नै किन नहोस्, दर्शकका लागि ऊ डाँकु नै हुन्थ्यो । अनि जिनत अमानलाई मानिसहरूले जिना तामाङ बनाएर नेपालीकरण गरेका थिए । धन्य हिन्दुस्तानीहरूलाई त्यो थाहा थिएन । नत्र उनीहरूले जिनत वाज बोर्न इन इन्डिया भनेर अभियान चलाउनुपर्थ्यो होला । त्यसबेला काठमाडौंका हलमा धमेन्द्रका सिनेमा चल्दैनथे । नेपालीबारे अपमानजनक टिप्पणी गरेको रे भन्ने हल्लाका कारण धर्मेन्द्रको सिनेमा चलायो भने हलमा आगो लगाइन्छ भन्ने अर्को हल्ला चलेको थियो जसको सत्यता कसैले जाँचेको थिएन । उग्र राष्ट्रवादसँग कसैले जोरी खोज्ने कुरा पनि भएन । त्यति ठूलो राष्ट्रवाद पाटनका साना गल्लीहरूमा छिर्न सक्दैन रहेछ । त्यसैले हलहरूमा प्रवेश निषेध गरिएका धर्मेन्द्र पाटनका गल्लीहरूमा निर्बाध घुम्न सक्ने रहेछन् । वर्जित फल खाने इच्छा हामी मानव प्रजातिको पुर्ख्यौली लोभ नै भइहाल्यो । धर्मेन्द्रको सिनेमा, साथमा जिना तामाङ । अरू के चाहियो र ? फुच्चेले अन्तिम मोहपाश फ्याँक्यो, आकाशमा फाइट पनि छ ।फाइट, त्यो पनि आकाशमा ! हाम्रो आँखा च्यातियो । बलभद्रले भन्यो, आकाशमा फाइट रे ? गफ दिन्छस् मुला ?फुच्चे उत्साहित भएर भन्न थाल्यो, माकस्सम । धमेन्द्र र गब्बर सिङ प्लेनबाट हाम्फालेर आकाशमा फाइट खेल्छ ।अब त मैले पनि नाइँनास्ती गर्ने केही कारणै बाँकी रहेन । हामीले त्यही सिनेमा हेर्ने निधो गर्यौं । सबैको २० रुपैयाँ लिएपछि फुच्चेले साँघुरो गल्लीभित्रको चोकतिर लग्यो । उसले हामीलाई त्यो चोकबाट फेरि एउटा घरको मुनि कुप्रेर अर्को चोकमा पुर्यायो । चारैतिर जोडिएका पुराना घरहरू थिए । कुनाको एउटा घरको छिंडी हुँदै अँध्यारो र ठाडो भर्याङ चढेर हामी तेस्रो तलामा पुग्यौं । त्यहाँ मटानमा केही मानिसहरू पहिले नै बसिसकेका थिए । हामी पनि एउटा कुना च्यापेर बस्यौं । नभन्दै टेलर चलिरहेको थियो । ब्रुस ली बिरालो कराएको जस्तो आवाज निकालेर आफूभन्दा डेढ गुना ठूलो मान्छेको छातीको भुत्ला उखेल्दै थियो । हामी सबै भुलेर ब्रुस लीको किकमा रमाउन थाल्यौं । केही बेरमै मटान भरियो अनि सुरु भयो प्रोफेसर प्यारेलाल । जसै फिल्म अघि बढ्दै गयो, हामी सबैलाई प्रतीक्षा थियो आकाशमा खेल्ने फाइटको । प्लेनबाट हाम्फालेर कसरी फाइट खेल्ने होला ? तर त्यो दिन हाम्रो ग्रह दशा खासै राम्रो रहेनछ । सिनेमा आधाउधी मात्रै के सकिएको थियो, अचानक मटानमा वास्तविक गब्बर सिङको प्रवेश भयो । स्याँस्याँ गर्दै ऊ कराउन थाल्यो, ढिंरेहरू आउन लाग्यो ढिंरे । रेड हान्यो । भाग भाग ।रेडको नाम सुन्नासाथ मभित्रका सातो र पुत्लो भन्ने जुम्ल्याहा दाजुभाइ पिलाटस पोर्टर जसरी उडे । सिनेमा देखाउन मान्छे बिजुलीको फुर्तीले उठ्यो, झ्याप्पै टीभी र डेक बन्द गर्यो अनि प्लगमा जोडेका तारहरू छिनाउँलाजस्तो गरी लुछेर अलग पार्न थाल्यो । त्यतिन्जेलमै दुई जना बाँदर जसरी झ्यालबाट टाँसिएको अर्को घरको बार्दलीमा पुग्न भ्याए । हामीले कुरा बुझ्दानबुझ्दै उनीहरुले सकी नसकी टीभी र डेकलाई उतापट्टि पास गरिसकेका थिए । जुन दक्षता र गतिमा त्यो काम भएको थियो, त्यो हेर्दा यस्तो लाग्थ्यो मानौं उनीहरूले यस्तै आपतकालीन अवस्थाको लागि पटक पटक आकस्मिक पूर्वाभ्यास गरेका थिए । अथवा यो उनीहरूको बेलाबखत गरिरहने नियमित काम हो । हेर्दाहेर्दै डेक, टीभी र सिनेमा प्रदर्शकहरू गायब भइसकेका थिए । अब पालो दर्शकहरूको थियो । उनीहरू पनि ठेलम्ठेल गर्दै टाप ठोक्न थाले । हामी यो आकस्मिक परिस्थितिबाट हतप्रभ भएर के गरौं के जस्तो भएका थियौं । भाग् मुला । सुनेनस् ? पुलिसले रेड हान्यो रे, बलभद्र करायो । हामी पनि हूलमा मिस्सिएर त्यही चोरबाटो कुलेलम ठोक्यौं । डर र उत्तेजनाले मेरा गोडा काम्न थालिसकेका थिए । बार्दलीबाट अर्को घर, अर्को घरको भर्याङबाट हाम्फाल्दै तल ओर्लेर चोकमा निस्केर फेरि आएकै बाटो बाहिर मूल गल्लीमा पुगेपछि मात्र हामी स्याँस्याँ गर्दै रोकियौं । न पूरा सिनेमा हेर्न पाइयो, न आकाशमा खेल्ने फाइट । अब के गर्ने ? कसैले मरेको स्वरमा सोध्यो । मूलाहरूसँग पैसा फिर्ता लिनुपर्छ, बलभद्रले भन्यो । हामी अलि पर सियाँलमा गएर बस्यौं । त्यसको केही समयमा छापा मार्न छिरेका प्रहरीहरू बैरंग चिठ्ठीको खामजस्तो भएर बाहिर निस्के । भुइँमा कटबाँस बजार्दै एक जना प्रहरी बर्बरायो, भागे सालाहरू । सिकार उम्किएकोमा उनीहरू थक्कथक्क र निराश देखिन्थे । हामी आफूसँग नगद संकलन गर्ने त्यो फुच्चे वा माथि देखिएका प्रदर्शक दाइहरूलाई कुरेर बस्यौं । तर उनीहरू कसैको कुनै अत्तोपत्तो थिएन । निकै बेर भएपछि मैले भनें, जाऊँ अब । घर जान ढिला हुन्छ ।योभन्दा राम्रो विकल्प अरू कसैसँग थिएन । हाम्रो पैसा डुबिसकेको थियो । हामी सबै लोप्रे कान लगाएर केही नबोली पाटनढोकातिर लाग्यौं । हामी भागेको थाहा भएको भए भोलिपल्ट स्कुलमा हुने दुर्गतिको पीर त आफ्नै ठाउँमा छँदै थियो । त्यो दिन छुटेको आकाशमा खेलेको फाइट आजसम्म पनि हेर्न पाइएको छैन । अँ बरु, युट्युबमा भेटिएला नि प्रोफेसर प्यारेलाल । खोजेर हेर्नुपर्ला ।"
