शीर्षक,विवरण
भिसा दस्तुर हिनामिना,"काठमाडौं  विदेशस्थित कूटनीतिक नियोग, अवैतनिक दूतावास वा दूतले जारी गर्ने नेपाल प्रवेशको भिसा स्टिकरबापत उठ्ने करोडौं रुपैयाँ दस्तुर हिनामिना भएको छ । चालु आर्थिक वर्षमा मात्रै विदेशस्थित ३९ नियोग र त्यसअन्तर्गतका ५० भन्दा बढी अवैतनिक दूतद्वारा जारी करिब २ लाख प्रवेश भिसा (स्टिकर) मध्ये आधाभन्दा बढीको राजस्व दाखिला भएको छैन । भिसा स्टिकरको हिसाबकिताब पारदर्शी नभएकोबारे महालेखापरीक्षकको कार्यालय, अख्तियार दुरुपयोग अनुसन्धान आयोग र अध्यागमन विभागले परराष्ट्र मन्त्रालयलाई ध्यानाकर्षण गराएका छन् । अध्यागमन नियमावलीअनुसार परराष्ट्र मन्त्रालय वा नियोगमार्फत जारी भएका सबै भिसाको जारी वा रद्द स्थिति वा राजस्वबारे नियमित रूपमा अध्यागमनमा जानकारी पठाउनुपर्छ । तर अहिलेसम्म यस्तो विवरण नआएको अध्यागमनले जनाएको छ । केही नियोगले मात्र राजस्वबारे फाट्टफुट्ट मासिक विवरण पठाउन थालेको विभागका महानिर्देशक ईश्वरराज पौडेलले बताए । यूएईको आबुधावीस्थित नियोगले सोमबार मात्रै गत असोजमा जारी भएका विभिन्न वर्गका ८२ थान भिसाको विवरण अध्यागमनलाई बोधार्थ पठाएको छ । बैंककस्थित राजदूत गणेश ढकालले पनि आफूले गत साता मात्रै जेठको पर्यटक भिसा विवरण परराष्ट्रमा पठाइसकेको जानकारी दिए । अरू नियोगले भने भिसा स्टिकरको स्थिति र दस्तुरबारे परराष्ट्र र अध्यागमन दुवैमा जानकारी दिएका छैनन् । भिसा स्टिकर अभिलेखबारे जानकारी गराउन अध्यागमनले परराष्ट्र सचिवलाई यो साता दोस्रोपल्ट पत्र पठाएको छ ।पर्यटक भिसाका हकमा १५ दिने, ३० दिने र ९० दिने यात्राका लागि प्रवेश भिसा (स्टिकर) दिने गरिएको छ । भिसा दस्तुरमा हालै गरिएको संशोधित अवधिअनुसार ३०, ५० र १ सय २० डलर शुल्क लिने गरिएको छ । नियोगहरूमा भिसा स्टिकर पठाउने जिम्मेवारी अध्यागमनको हो, हामी त नियोगबाट आएको भिसा स्टिकरको मागबारे जानकारी दिने माध्यम मात्रै हौं, परराष्ट्रका कन्सुलर महाशाखाका निमित्त महानिर्देशक रामसिंह थापाले भने । अध्यागमनको तथ्यांकअनुसार चालु आर्थिक वर्षमा जापान, थाइल्यान्ड, भारत, बेलायत, अस्ट्रेलिया, मलेसिया, जर्मनी, फ्रान्स, स्विट्जरल्यान्डसहित २० मुलुकस्थित नियोगका लागि मात्रै १ लाख ५ हजार भिसा स्टिकर पठाइएको थियो । विदेशमा रहेका ३९ कूटनीतिक नियोगमध्ये १९ वटामा अघिल्लो वर्षकै झन्डै १ लाख स्टिकर मौज्दात रहेको जानकारी दिइए पनि अधिकांशले जारी भएको भिसा र उठेको राजस्वबारे केही बताएका छैनन् । यसरी औसतमा विदेशस्थित नियोगबाट भिसा स्टिकरबाट वार्षिक झन्डै ८ करोड रुपैयाँ दस्तुर उठ्नुपर्नेमा आधा रकम पनि दाखिला भएको देखिन्न । परराष्ट्रका सूचना अधिकृत सुरेश अधिकारीले अरू सामान्य प्रक्रियाझैं भिसा स्टिकरको राजस्व दाखिला नियमित रूपमै भइरहेको हुनुपर्ने प्रतिक्रिया दिए । भिसा जारी गर्न अख्तियारी दिएका केही अवैतनिक दूतका हकमा कुनै छुटपुट भएको हुन सक्छ, यो पनि सम्बद्ध मुलुकमा रहेको नियोगले हेर्ने कुरा हो, उनले दाबी गरे, तर यसरी दाखिलै नभएको स्थिति भने होइन । महालेखापरीक्षकको पछिल्लो प्रतिवेदनमा भिसा स्टिकरको शुल्क नियोग आफैंले लिने गरेको पाइएको उल्लेख छ । अवैतनिक वाणिज्यदूतले लगेको भिसा स्टिकरको अभिलेख विदेशस्थित नियोगमा नपाइएको पनि प्रतिवेदनमा छ । वासिङटन र न्युयोर्क, कतार, बेल्जियम, साउदी अरेबिया, भारत, मलेसियासहितका नियोगले भिसा स्टिकरबापतको राजस्व दाखिला गर्न नचाहेको परराष्ट्रका एक अधिकारीले बताए । कतिपय नियोगले भिसा स्टिकरबाट उठेको दस्तुर स्थानीय खर्च भनेर फर्निचर, कार्पेट किन्नमा लगाएको भन्ने सूचना आएको छ । केहीले अतिथि खर्च भनेर छुट्याउने गरेका छन्, परराष्ट्रको प्रशासन महाशाखाका एक कर्मचारीले भने, यसबारे सूचना र उजुरी आए पनि परराष्ट्रले छानबिनमा चासो दिएको छैन । भिसा स्टिकरको दुरुपयोग र राजस्व दाखिला नभएकोबारे अख्तियारले पनि परराष्ट्रमा पत्राचार गरेको उनले जानकारी दिए । यसमा पनि युरोपेली मुलुकका केही अवैतनिक दूतहरूले आफूखुसी स्टिकर बिक्री गर्ने उजुरी आएको छ, ती अधिकारीले भने । केही दूतावासका हकमा भने परराष्ट्रले पठाउने वार्षिक बजेटबाटै भिसा स्टिकरको उठ्ने दस्तुर (अनुमानित) घटाएर रकम विनियोजन गरिने गरेको उनले बताए । आर्थिक कार्यविधि नियमावली, २०६४ को नियम ९६ मा कार्यालय प्रमुखले आफ्नो कार्यालयका सबै कारोबारको आन्तरिक लेखापरीक्षण कोष तथा लेखा नियन्त्रक कार्यालयबाट गराउनुपर्ने व्यवस्था छ, महालेखाको प्रतिवेदनमा भनिएको छ, यो वर्ष मन्त्रालय मातहतका ३९ नियोगको विनियोजन, राजस्व, धरौटी र कार्यसञ्चालन कोषको आन्तरिक लेखापरीक्षण गराएको देखिएन । संख्यामा सबैभन्दा कम साउदी अरेबियाको रियादस्थित नियोगका लागि २ सय ४, कतारका लागि ४ सय ९२, ब्राजिलका लागि ४ सय ८० र साउथ अफ्रिकाका लागि ६ सय ३६ वटा भिसा स्टिकर पठाइएको थियो । परराष्ट्रको अनुरोधमा यहाँबाट विदेशस्थित नियोगमा पठाइने भिसा स्टिकरको अभिलेख हामीसँग छ, विभागका निर्देशक रामचन्द्र तिवारी भन्छन्, तर नियमानुसार जारी भएको भिसा र उठेको राजस्वबारे कुनै जानकारी छैन । यसकारण एकीकृत अभिलेख राख्न सकिएको छैन । अध्यागमनले विदेशस्थित नियोगबाहेक त्रिभुवन अन्तर्राष्ट्रिय विमानस्थलसहित मुलुकका ९ वटा (अन्तर्राष्ट्रिय) पर्यटकीय नाकामार्फत पनि पर्यटकलाई प्रवेश भिसा स्टिकर दिने गरेको छ ।"
पशुसँगै सुत्छन् बाढीपीडित,"भलोहिया, रौतहट  रौतहटको दुर्गाभगवती गाउँपालिकाको सरस्वती मावि भलोहिया पुग्नुभयो भने तपाईंले विद्यार्थी देख्नुहुन्न । अहिले त्यहाँका कोठाचोटामा गाईबस्तु बाँधिएका छन् । बालबालिका पनि त्यतै कतै खेल्दै गरेका भेटिन्छन् । कुनै कोठामा कसैले खानाको तरखर गर्दै हुन्छन् त कसैले लालाबाला स्याहार्दै गरेका पनि देखिन्छन् ।यो दृश्यको एउटै कारण हो, बाढीको वितण्डा । गाउँपालिकाका १ देखि ५ सम्मका वडा सबै डुबानमा परेका छन् । पीडितमध्ये केहीले विद्यालयमा आश्रय लिएका छन् भने केहीले मन्दिर र आफन्तकहाँ बास मागेका छन् । पीडितहरू विद्यालयका डेस्कबेञ्च जोडेर सुत्छन् । यसबाट विशेषगरी वृद्धवृद्धालाई समस्या भएको छ । बालबालिकालाई पनि उत्तिकै पीडा छ । त्यसमा पनि गाईबस्तुले गरेको फोहोरले बाढीपीडितमा महामारी लाग्ने हो कि भन्ने त्रास बढ्दो छ । विस्थापितको बासस्थान र पशु बाँध्ने ठाउँ एउटै भएकाले महामारीको डर बढेको हो । विस्थापितले एक सयभन्दा बढी गाईभैंसी, बाख्रा विद्यालयमा बाँधेका छन् । त्यहीँ नजिकै विस्थापितले चुलो बनाएका छन् । तर खाद्यान्न अभावमा धेरैको चुलोमा आगो बलेको छैन । लगातारको वर्षापछि आएको बाढीले सबै वडा डुबानमा परेको गाउँपालिकाका अध्यक्ष अरुणकुमार साहले बताए । यति नै क्षति भयो भन्न सक्ने अवस्था छैन, उनले भने, सबैभन्दा बढी २ नम्बर वडाका ४ सयभन्दा बढी मानिस विस्थापित भएका छन् । उनीहरूलाई खाद्यान्नलगायतको जोगाड गर्दै छौं । गाउँपालिकाले चिउरा, चाउचाउलगायत खानेकुरा सहयोग गरेको छ । अन्य खाद्यान्न पनि दिने तयारी भइरहेको साहले जानकारी दिए । बाढीबाट विस्थापितको पुनःस्थापनाका लागि एक करोड रुपैयाँ बजेट विनियोजन गर्ने उनको भनाइ छ । अहिले डुबेका घरमा पानी घटेको छ । तर त्यत्तिमै घर जान विस्थापितलाई डर लागेको छ । फेरि बाढी आउने पो हो कि भन्ने त्रास रहेको पीडित बताउँछन् । त्यसैले केही समय स्कुलमै बस्ने उनीहरूको भनाइ छ । स्कुलमा पानीको समस्या छ । विस्थापित सबैले एउटै धाराबाट काम चलाउनुपर्छ । कष्टले बसेका छौं । सधैं गाउँपालिकाले खान देला भनेर कसरी बस्नु ? स्थानीय हरेन्द्र सहनी भन्छन्, ज्यान त जोगाइयो, अब खान र बस्नको समस्या छ । सहनीको ८ जनाको परिवार स्कुलमा शरण लिई बसेको छ । पानीको सतह बढेर घर डुब्न थालेपछि ३ छोरा, ३ छोरी, श्रीमती र आफू साथै भागेर ज्यान जोगाएको उनले जानकारी दिए । तराई, मधेसका जिल्लामा प्राकृतिक विपत्तिको सधैं त्रास हुन्छ । आगलागी, हावाहुरी, शीतलहर र बाढीका कारण बर्सेनि ज्यान गुमाउनेको संख्या ठूलो छ । यस वर्ष मात्र बाढीबाट रौतहटमा ८ जनाले ज्यान गुमाए । १ जना बेपत्ता छन् । लगातारको वर्षापछि लालबकैया र वाग्मती नदी बस्ती पस्दा जिल्लाको ८० प्रतिशत भूभाग डुबानमा छ ।जिल्लामा बाढीबाट झन्डै ७० हजार घर प्रभावित भएको जिल्ला प्रशासन कार्यालयको तथ्यांक छ । २० हजार घरपरिवार विस्थापित भएको प्रारम्भिक अनुमान छ । ४ सय घर पूर्ण रूपमा क्षतिग्रस्त छन् । यसबाट ३० हजार मानिस प्रभावित छन् । अझै क्षतिको तथ्यांक बढ्न सक्ने प्रमुख जिल्ला अधिकारी किरण थापाले बताए ।"
चिउराको भरमा गर्भवती,"उनको पेटमा ५ महिनाको गर्भ छ । यति बेला स्वास्थ्यको राम्रै ख्याल राख्नुपर्छ । तर बाढीले घर डुबाउँदा विस्थापित भएपछि स्वास्थ्य परको कुरा, उनले भरपेट खान पाएकी छैनन् । दुई दिन भयो, उनले चिउराको भरमा दिन काट्नुपरेको । दुई वर्षीया नाबालक छोरीलाई समेत उनले अघाउन्जी खुवाउन सकेकी छैनन् । उनी अर्थात् २३ वर्षीया गर्भवती सोनादेवी पासवान । सरस्वती माविमा सपरिवार आश्रय लिइरहेकी उनी सोमबार निकै पीडामा भेटिइन् । घरमा पानी पसेपछि खानेकुरा सबै त्यहीं थुनिए ।भाँडाकुँडा र खाद्यान्न भित्रै परेपछि परिवारलाई कसरी बचाउने भन्ने चिन्ताले उनलाई पिरोलिरहेको छ । छोरीले तातो भात खान खोजेकी छ, पकाएर ख्वाउन सकिन्छ कि भनेर चुलो बनाउन लागेको छु, उनले भनिन् । राहतस्वरूप आउने चामलको पर्खाइमा छिन् उनी । शुक्रबार रातिको बाढीले घर भत्किन थालेपछि सन्तोष पासवान ५ वर्षीय छोरा विवेक र २ वर्षीया छोरी रुचिलाई काखमा च्यापेर गर्भवती श्रीमती सेनादेवीसहित बाहिरिए । हतारमा एकसरो लत्ताकपडा पनि निकाल्न पाएनन् । खाद्यान्न सबै बगायो । हेर्दाहेर्दै सानो घर डुब्न लाग्यो । गाउँले चिच्याउन थाले । त्यो दिन उनीहरू नजिकको स्कुलमा रातभर जाग्राम बसे । वाग्मती र झाझ खोला बस्ती पसेको थियो । यसबाट बस्तीका झन्डै ३ सय घर डुबानमा परे । ज्यान जोगाउन लाग्दा खाद्यान्न, लत्ताकपडा केही निकाल्न नपाएको सन्तोषले गुनासो गरे । आँखै अगाडि घर भत्किन थालेपछि बच्चा र श्रीमतीलाई बाहिर निकालेर भागें, उनले भने, एकैछिनपछि गाउँलेहरूसमेत भागाभाग भए । गर्भवती श्रीमतीलाई भिटामिन र खानपिनमा हेरचाह गर्नुपर्ने बेला विपद् आइलागेको उनले बताए । गाउँमा बाढीले धेरैका घर भत्किए । सामान काम नलाग्ने भए । कसैले पनि घरका सामान निकाल्न सकेनन् । गाईबस्तु भने गोठबाट बाहिर निकालेर जसोतसो जोगाए । चुलो त बनायौं तर खाद्यान्नको जोहो कसरी गर्ने भन्ने चिन्तामा छौं, सोनादेवीले भनिन्, यस्तो विपद् कहिल्यै भोगेका थिएनौं ।"
हरुवालाई पोखरी,"चितवन  धमाधम गैंडा मर्न थालेपछि चितवन राष्ट्रिय निकुञ्जले तिनलाई जोगाउने नयाँ उपाय अपनाएको छ पोखरी बनाउने । गैंडालाई आहाल असाध्यै मन पर्छ । त्यसका लागि एउटै आहालमा धेरै गैंडा जम्मा हुन्छन् । त्यहाँ जुध्ने खतरा बढी हुन्छ । कतिपय अवस्थामा जुध्दाजुध्दै गैंडाको मृत्युसमेत हुन्छ । त्यही समस्या निराकरणका लागि निकुञ्जले ठाउँठाउँमा पोखरी खनेको हो । यसका लागि यस वर्ष मात्र १ करोड ३६ लाख ५० हजार रुपैयाँ खर्चिएको छ । त्यसबाट ७१ वटा पोखरी बनेका छन् । जुधेर गैंडा नमरून् भनेर निकुञ्जभित्र पोखरी निर्माण गरेका छौं, निकुञ्जका प्रमुख संरक्षण अधिकृत वेदकुमार ढकालले भने, तालतलैया र सिमसार क्षेत्रको व्यवस्थापन राम्रै गरेका छौं । जितेको गैंडाले हारेको गैंडालाई लखेट्छ । लखेटेपछि त्यसले आहाल बस्ने पोखरी पाउँदैन । त्यसैले हारेको गैंडाको सुविधाका लागि नजिकनजिक पोखरी बनाइएको उनले बताए । गैंडा आहाल बस्न पाए शरीरमा लागेको घाउचोट निको हुन सक्छ । जुधेका बेलामा जितेको गैंडाले लखेटेपछि आहाल बस्न नपाए घाउमा संक्रमण बढेर ज्यानै जान सक्ने ढकालको भनाइ छ । गत माघ १४ मा निकुञ्जको टोलीले भिम्ले पोस्ट क्षेत्रमा एउटा घाइते भाले गैंडा देख्यो । शरीरमा भएका चोटले पुष्टि गर्थे, त्यो गैंडा अर्को भालेसँग जुधेको थियो । एउटा चोट त झन्डै एक हात लम्बाइको थियो । अर्को भालेसँग जुधेका बेलामा मात्रै यसरी चोट लाग्ने सम्भावना हुन्छ, ढकालले भने । आहाल बस्न नपाई सुक्खा क्षेत्रमा भौंतारिएको उक्त भाले गैंडाको निकुञ्जले उपचार गर्यो । तर त्यसलाई बचाउन सकिएन । चैत ५ गते त्यो मर्यो, निकुञ्जका पशु स्वास्थ्य प्राविधिक पुरुषोत्तम पाण्डेले भने । ठाउँठाउँमा पोखरी भए गैंडा आपसमा जुध्ने थिएनन् । जुधेका बेला जितेको गैंडाले हारेको गैंडालाई सँगै आहाल बस्न दिँदैन । हारेको गैंडा अलि पर गएर आहाल बस्न खोज्छ । यसैलाई दृष्टिगत गरी ठाउँठाउँमा पोखरी बनाएको ढकालको भनाइ छ । एउटा ठूलो र वरपर ससाना पोखरी बनाउने गरिएको छ जसले गैंडालाई एकै ठाउँमा नपारोस् । जम्मा भएर जुधिहाले भने पनि भाग्ने बेला आहाल बस्न अर्को पोखरी भेटाउन सजिलो होस् भन्ने हाम्रो उद्देश्य हो, ढकालले भने । यो निकुञ्ज दुर्लभ वन्यजन्तु एकसिंगे गैंडाको मुख्य बासस्थान हो । देशभर ६ सय ४५ गैंडा भएकामा चितवनमा मात्रै ६ सय ५ छन् ।पछिल्लो समय यहाँ गैंडा धमधम मर्न थालेका छन् । केही वर्षअघि गैंडाको खागका लागि तस्करले गैंडा मारेर हैरान बनाएका थिए । अहिले त्यो रोकिएको छ । अन्य कारणले भने गैंडा मर्ने क्रम उस्तै छ । अघिल्लो आवमा यहाँ २६ वटा गैंडा मरेका थिए । चालु आवमा भने निकुञ्जभित्र ४१ र राष्ट्रिय वन क्षेत्रमा २ गरेर ४३ गैंडा मरेका छन् । तिनमा ७ वटा गैंडा जुधेर मरेको निकुञ्जको भनाइ छ । बूढो भएर मर्ने गैंडाको संख्या ५ छ । रोगको संक्रमणमा परेर २ गैंडा मरेका छन् । २३ वटा के कारणले मरे, पत्ता लागेको छैन । २३ वटा गैंडाका कंकाल मात्र भेटिए, ढकालले भने, तिनको मृत्युको कारण खुलेन ।कंकाल भेटिएकामध्ये अधिकांश गैंडा पनि जुधेर मरेको हुन सक्ने अनुमान छ । यो वर्ष केही अस्वाभाविक कारणले पनि गैंडा मरेका छन् । गैंडाका बच्चालाई बाघले आक्रमण गरी मारेको थाहा थियो । तर यो पटक चारपाँच वटा बच्चा गैंडा अर्को गैंडाको आक्रमणमा परेर मरे, ढकालले भने, गैंडा भीरबाट खसेर पनि मर्यो । गैंडा कुनै ठूलो रोग र संक्रमणका कारण नमरेको निकुञ्ज विभागबाट अध्ययन गर्न आएका अधिकारीहरू बताउँछन् । विभागका उपमहानिर्देशक रामचन्द्र कँडेलको नेतृत्वमा एउटा टोली आएर गैंडा मृत्युबारे अध्ययन गरी फर्किएको छ । अघिल्लो वर्ष पनि विभागको टोली आएको थियो । पहिलो टोलीमा नेपाली विज्ञ मात्रै थिए । कँडेल नेतृत्वको टोलीमा भने दक्षिण अफ्रिकाका दुई जना गैंडा विज्ञ पनि थिए । उक्त टोलीले थप एकदुई स्थलगत अध्ययनपछि प्रतिवेदन तयार गर्ने ढकालले जानकारी दिए । गैंडा मर्नॅको यथार्थ कारण पत्ता लगाएर समाधान गर्नॅपर्ने निकुञ्जको मध्यवर्ती क्षेत्र व्यवस्थापन समितिका अध्यक्ष मधुकर मल्लको माग छ ।"
कान्तिपुर टेलिभिजन १७ औं वर्षमा,"काठमाडौं कान्तिपुर मिडिया ग्रुपका अध्यक्ष तथा प्रबन्ध निर्देशक कैलाश सिरोहियाले सही एवं तथ्यपरक सूचना प्रवाहका लागि सबैखाले चुनौतीको सामना गर्न कान्तिपुर टेलिभिजन तयार रहेको बताएका छन् ।टेलिभिजनको १६औं वार्षिकोत्सवका अवसरमा सोमबार काठमाडौंमा आयोजित विशेष समारोहमा अध्यक्ष सिरोहियाले सरकारले विभिन्न बहानामा मिडियामाथि प्रहार गरिरहे पनि सत्यतथ्यपूर्ण समाचारका लागि कलम रोक्न नहुनेमा जोड दिए । प्रजातान्त्रिक लडाइँमा कान्तिपुर टेलिभिजन उत्तिकै अंशियार रहेकाले जनतालाई सही सूचना दिने जिम्मेवारीबाट नपन्छिने उनको भनाइ छ । सरकारले संसद्मा पेस गरेको मिडिया काउन्सिल विधेयक पञ्चायतकालको भन्दा पनि नियन्त्रणमुखी भएको सिरोहियाको टिप्पणी थियो ।समारोहमा टेलिभिजनका निर्देशक उपेन्द्र महतोले कान्तिपुर टेलिभिजनलाई आगामी दिनमा अन्तर्राष्ट्रिय क्षेत्रमै आफ्नो पहुँच विस्तारका लागि तयार रहन आग्रह गरे । निर्देशक जीवा लामिछानेले समयअनुसार चल्न नसक्ने हो भने पछाडि परिने धारणा राखे । अर्का निर्देशक गणेश अग्रवालले आगामी दिनमा टेलिभिजनलाई अझै उचाइमा पुर्याउनुपर्नेमा जोड दिए ।वार्षिकोत्सवका अवसरमा ७ कर्मचारी पुरस्कृत भए । कान्तिपुर टेलिभिजनको समाचार विभागबाट युवराज आचार्य र जिल्ला संवाददाता जे पाण्डे, समाचार उत्पादनबाट चिरञ्जीवी पौडेल र क्यामेराका विनोद कोजू पुरस्कृत भए । इन्जिनियरिङ विभागका राजन तामाङ, प्रशासनतर्फ गणेश कार्की र कर्पोरेट तथा मार्केटिङ विभागबाट प्रतिमा शर्मा पनि पुरस्कृत भए ।"
प्रशासकीय प्रमुखलाई कार्यालय नछाड्न निर्देशन,काठमाडौं संघीय मामिला तथा सामान्य प्रशासन मन्त्रालयले ७ सय ५३ वटै स्थानीय तहका प्रमुख प्रशासकीय अधिकृतलाई चौबिसै घण्टा कार्यालयमा बस्न निर्देशन दिएको छ । वर्षात्को समयमा बाढीपहिरो र डुबानबाट प्रभावितको तत्काल उद्धार र राहतका लागि काम गर्नुपर्ने भएकाले कार्यालय छाडेर कतै नजान मन्त्रालयले सोमबार निर्देशन दिएको हो । विपद्को समयमा कतिपय प्रमुख प्रशासकीय अधिकृत कार्यालयमा उपस्थित नभएका कारण स्थानीय तहबाट उद्धार र राहतको काममा बाधा परेको गुनासो आएको उल्लेख गर्दै मन्त्रालयले प्रमुख प्रशासकीय अधिकृतलाई कार्यालयमै बसेर राहत र उद्धारमा सहयोग गर्न लिखित निर्देशन दिएको हो ।
डीभीपीआर लिनेले पेन्सन नपाउने,"काठमाडौं  सरकारले विदेशमा स्थायी बसोबासको अनुमति (डीभी वा पीआर) लिएका कर्मचारीलाई कारबाहीस्वरूप पेन्सनउपदान नदिने भएको छ । संघीय निजामती सेवासम्बन्धी विधेयकमा कुनै राष्ट्रसेवकले सेवा अवधिमै डीभी वा पीआर लिएमा उसलाई कर्मचारी सञ्चय कोषको रकमबाहेक पेन्सन र उपदान नदिने व्यवस्था गरिएको छ ।सेवा अवधिमै कर्मचारीले डीभीपीआर लिने र पेन्सन वा उपदान लिएर जागिर छाड्ने क्रम बढेपछि सरकारले कानुनी रूपमै त्यस्तो प्रवृत्तिमाथि अंकुश लगाउन लागेको हो । अहिलेसम्म भ्रष्टाचारजस्ता फौजदारी कसुर प्रमाणित भए मात्र राष्ट्रसेवकले पेन्सन वा उपदान नपाउने कानुनी व्यवस्था छ । कर्मचारी सञ्चय कोषमा जम्मा भएको रकम भने फौजदारी अभियोग प्रमाणित भएकाले पनि पाउँछन् । फौजदारी अभियोग प्रमाणित भएको कसुरदारसरह अब सेवा अवधिमै विदेशको डीभी वा पीआर लिने कर्मचारीले पेन्सन र उपदान नपाउने व्यवस्था कानुनमा गर्न लागिएको जानकारी सामान्य प्रशासन मन्त्रालयका अधिकारीहरूले दिएका छन् ।यसअघि सरकारले डीभी र पीआरवाला कर्मचारीलाई कारबाही गर्ने निर्णय गरेपछि अवधि पुगेकाहरू पेन्सन लिएर र नपुगेकाहरू उपदान लिएर बिदेसिएका थिए । कानुन पारित भएपछि डीभी र पीआरवाला कर्मचारीले पेन्सनउपदान लिएर सेवा छाड्न पाउने छैनन् । प्रतिनिधिसभाको राज्य व्यवस्था तथा सुशासन समितिको सोमबार बसेको बैठकले सरकारले प्रस्ताव गरेको यो प्रावधानलाई सर्वसम्मतिले पारित गरेको छ ।समितिमा पेन्सनवाला राष्ट्रसेवकले सरकारी तलबसुविधा पाउने सार्वजनिक पदमा नियुक्त भएमा दोहोरो सुविधा लिन नपाउने व्यवस्थामा समेत सहमति भएको छ । अब पेन्सनवाला कर्मचारीले सार्वजनिक पदमा नियुक्ति पाएमा पेन्सन या तलबमध्ये एउटा मात्र सुवधा पाउने छन् । विधेयकको व्यवस्थाअनुसार अब पेन्सनवाला राष्ट्रसेवकले सार्वजनिक पदमा नियुक्ति पाएपछि तलब भत्ता लिने या पेन्सन भनेर रोज्नुपर्ने हुन्छ । दुवै सुविधा लिएमा भ्रष्टाचार गरेको ठहरिने व्यवस्था विधेयकमा छ । कानुन नभएका कारण अहिले सार्वजनिक पदमा बसेका पेन्सनवाला राष्ट्रसेवकहरूमध्ये कसैले दोहोरो सुविधा लिइरहेका छन् भने कतिपयले एउटा मात्रै । अब तलब भत्ता या पेन्सनमध्ये एउटा मात्र सुविधा लिन पाइनेछ, सामान्य प्रशासनका एक अधिकारीले भने ।अब कुनै राष्ट्रसेवक हिंसा वा कुनै दुर्घटनामा परी सरकारी सेवाका लागि अशक्त भएमा उसले ७ वर्षेको तलबसुविधासहित अनिवार्य अवकाश पाउने भएको छ । राष्ट्रसेवक कुनै कारणले सरकारी सेवाका लागि अयोग्य या अशक्त भएमा सरकारले उसलाई ७ वर्षको सेवासुविधासहित अवकाश दिन सक्ने व्यवस्था विधेयकमा राखिएको छ । यसअघि सुरक्षा निकायमा यस्तो सुविधा भए पनि निजामतीमा थिएन ।विधेयकमा कार्यस्थलमै कुनै कर्मचारी शारीरिक तथा मानसिक रूपमा अशक्त भएमा उसलाई निःशुल्क स्वास्थ्य बिमाको व्यवस्था गर्नसमेत प्रस्ताव गरिएको छ । यो दफामा समेत समितिले सहमति जुटाएको छ ।"
पूर्वउपकुलपतिसहित ८ जनाविरुद्ध भ्रष्टाचार मुद्दा,"काठमाडौं अख्तियार दुरुपयोग अनुसन्धान आयोगले सामान खरिदमा अनियमितता गरेको आरोपमा धरानको बीपी कोइराला स्वास्थ्य विज्ञान प्रतिष्ठानका पूर्वउपकुलपति बलभद्रप्रसाद (बीपी) दासलगायत ८ जनाविरुद्ध भ्रष्टाचार मुद्दा दायर गरेको छ । अख्तियारले अस्पताल निर्देशक अरविन्दकुमार सिन्हा, तत्कालीन रजिस्ट्रार नन्दकुमार थापा, रजिस्ट्रार तुलबहादुर श्रेष्ठ, लेखा प्रमुख दिनेशराज दाहाल, डेपुटी म्यानेजर अमिल श्रीवास्तव, उपकरण सप्लायरहरू चेतन अग्रवाल र उमेश अग्रवालविरुद्ध समेत भ्रष्टाचार मुद्दा दायर गरेको छ । बीपी दासमाथि ४ करोड ८ लाख, अस्पताल निर्देशक सिन्हामाथि ३ करोड ७५ लाख, तत्कालीन रजिस्ट्रार थापाविरुद्ध एक करोड ९६ लाख, रजिस्ट्रार श्रेष्ठविरुद्ध ५६ लाख रुपैयाँ बिगो मागदाबी गरिएको छ । यस्तै, लेखा प्रमुख दाहालमाथि २ करोड ३४ लाख र डेपुटी म्यानेजर श्रीवास्तवमाथि १ करोड ७४ लाख रुपैयाँ अख्तियारले बिगो मागदाबी गरेको छ । सप्लायर्सहरू चेतन अग्रवालविरुद्ध १ करोड ४ लाख र उमेश अग्रवालविरुद्ध ६० लाख रुपैयाँ बिगो मागदाबी गरिएको छ । अख्तियारले अभियोगपत्रमा प्रतिष्ठानका पदाधिकारीमाथि कम रकम कबोल गर्ने बोलपत्रका आधार र तथ्य विश्लेषण नगरी बढी कबोल्ने पक्षलाई ठेक्का दिएको उल्लेख गरेको छ । लेखा प्रमुख दाहाल र डेपुटी म्यानेजर श्रीवास्तवमाथि विभिन्न मितिमा बढी मूल्यमा सामान खरिद गरेको आरोप छ । सप्लायरहरूलाई खरिदका क्रममा मिलेमतो गरी भ्रष्टाचार गरेको आरोप लगाइएको छ । तीन जना घूससहित पक्राउअख्तियारले जलस्रोत तथा सिँचाइ विकास डिभिजन कार्यालय कञ्चनपुरका प्रमुख सिनियर डिभिजनल इन्जिनियर अजितकुमार श्रीवास्तव र इन्जिनियर ग्रीष्मा ठगुन्नाविरुद्ध मुद्दा दायर गरेको छ ।श्रीवास्तव र ठगुन्नालाई २ लाख रुपैयाँ घूससहित अख्तियारले समातेको थियो । दुवै जनालाई घूस रकम बराबर जरिवाना र जेल सजाय गर्न मागदाबी गरिएको छ । अख्तियारले घरेलु तथा साना उद्योग विकास समिति रोल्पाका खरिदार नीता शर्मालाई सेवाग्राहीसँग ७० हजार रुपैयाँ घूस लिएको आरोपमा मुद्दा चलाएको छ । त्यसैगरी जलस्रोत तथा सिँचाइ विकास डिभिजन कार्यालय भोजपुरका सिनियर डिभिजनल इन्जिनियर मोहनबाबु यादवलाई घूससहित समातेको छ । यादव षडानन्द नगरपालिका १३ बोयामा रहेको छाँगे खोला सिँचाइ कार्यक्रमको रनिङ बिल पास गरिदिने क्रममा लिएको १ लाख ८० हजार रुपैयाँ घूससहित समातिएको अख्तियारले उल्लेख गरेको छ । काठमाडौं महानगरको सामाजिक विकास विभागका नायब सुब्बा कृष्णप्रसाद सोती पनि १ लाख ७ हजार घूससहित पक्राउ परेका छन् ।"
बाझिए वन विधेयक,"काठमाडौं  संघको वन तथा वातावरण मन्त्रालय र प्रदेश ३ को उद्योग, पर्यटन, वन तथा वातावरण मन्त्रालयले अघि बढाएका विधेयकमा धेरैवटा दफा बाझिएको पाइएको छ । विधेयक जस्ताको तस्तै पारित भए संघ, प्रदेश र स्थानीय तहबीच वन संरक्षण र सदुपयोगसहित धेरै विषयमा द्वन्द्व निम्तिने देखिएको छ । प्रदेश ३ ले बनाएको प्रदेशभित्रको राष्ट्रिय वनको संरक्षण र सुव्यवस्था गर्न बनेको विधेयक मा सामुदायिक वनलाई बलियो र स्वतन्त्र रहन दिने प्रस्ताव गरिए पनि संघ सरकारले संघीय संसद्मा पेस गरेको वनसम्बन्धी कानुनलाई संशोधन र एकीकरण गर्न बनेको विधेयक मा सामुदायिक वनका अधिकार कुण्ठित गर्ने प्रस्ताव छ । विश्वमै नमुना र सिकाइ केन्द्र बनेको सामुदायिक वनको अधिकार संघले कुण्ठित गर्न खोजेकामा विशेषज्ञहरूले सुरुदेखि नै आपत्ति जनाइरहेका छन् । प्रदेशको विधेयक प्रदेशसभाको उद्योग, पर्यटन तथा वातावरण समितिमा छलफलपछि पास हुने अन्तिम प्रक्रियामा पुगेको छ । संघको विधेयक कृषि, सहकारी तथा प्राकृतिक स्रोत समितिमा छलफलकै क्रममा छ । प्रदेशको विधेयकमा सामुदायिक वनहरूले आफूले संरक्षण गरी हुर्काएका वन पैदावारको मूल्य स्वतन्त्र ढंगले तोक्न सक्ने व्यवस्था छ । संघको विधेयकले सामुदायिक वनलाई त्यसमा बन्देज लगाएको छ । प्रदेश विधेयकमा भनिएको छ, स्वतन्त्र रूपले वन पैदावारको मूल्य निर्धारण गरी बिक्रीवितरण गर्न पाउने गरी स्थानीय सरकारको सिफारिसमा डिभिजनल वन अधिकृतले राष्ट्रिय वनको कुनै भाग सामुदायिक वनका रूपमा हस्तान्तरण गर्न सक्नेछ । संघको विधेयकमा सामुदायिक वन हस्तान्तरण प्रक्रियालाई नै जटिल र झन्झटिलो बनाइएको छ । कुनै समूहले राष्ट्रिय वनको कुनै भाग सामुदायिक वनका रूपमा व्यवस्थित गर्न चाहे कार्ययोजना बनाएर डिभिजनल वन अधिकृृतसमक्ष निवेदन दिनुपर्ने संघको विधेयकमा उल्लेख छ । डिभिजनल वन अधिकृतलाई कार्ययोजना उपयुक्त लागे मात्र समुदायलाई वन हस्तान्तरण गर्न सकिने व्यवस्था संघको विधेयकमा छ । दुवै विधेयकमा सामुदायिक वनले उत्पादन गरेको वन पैदावारमा लगाइने करसमेत फरक(फरक प्रस्ताव गरिएको छ । संघले वार्षिक आयबाट कम्तीमा २५ प्रतिशत रकम वनको विकास, संरक्षण र व्यवस्थापनमा खर्च गरी बाँकीको कम्तीमा ५० प्रतिशत रकम सम्बन्धित स्थानीय तहसँग समन्वय गरी गरिबी न्यूनीकरण, महिला सशक्तीकरण तथा उद्यम विकासमा खर्च गर्नुपर्ने व्यवस्था प्रस्ताव गरेको छ । प्रदेशको विधेयकमा वन पैदावार (काठ र दाउरा) बिक्रीबाट प्राप्त रकमको २५ प्रतिशत र समूहभित्र खपत भएको वन पैदावार बिक्रीबाट प्राप्त रकमको २ प्रतिशत सेवा शुल्कबापत प्रदेश सञ्चित कोषमा जम्मा गर्नुपर्ने उल्लेख छ । प्रदेश ३ को विधेयकमा वन उपभोक्ता समूहले पर्यापर्यटन विकासका लागि बढीमा ५ हेक्टरसम्म वन क्षेत्र प्रयोग गर्न सक्ने उल्लेख छ । संघले भने मन्त्रालयले तोकिदिएको मापदण्डका आधारमा कार्ययोजना बनाएर मात्र पर्यटन तथा उद्यम स्थापना गर्न सक्ने प्रस्ताव गरेको छ । प्रदेश ३ ले राष्ट्रिय तथा अन्तर्राष्ट्रिय, सरकारी तथा गैरसकारी संस्थासँग सामुदायिक वन उपभोक्ताले सहयोग लिन सक्ने व्यवस्था गरे पनि संघको विधेयकमा यो व्यवस्था छैन । प्रदेश ३ को विधेयकमा रूख नभएको वा फाट्टफुट्ट रूख भएको राष्ट्रिय वनको कुनै भाग व्यक्ति, फर्म, कम्पनी वा समुदायलाई उपलब्ध गराउन सकिने व्यवस्था छ । पर्यापर्यटन कार्यक्रम सञ्चालनका लागि गाउँपालिका र नगरपालिकालाई समेत प्रदेश सरकारले वन क्षेत्र दिन सक्ने प्रस्ताव छ । संघको विधेयकमा भने वन क्षेत्रको विकल्प नभएको खण्डमा मात्र राष्ट्रिय प्राथमिकता प्राप्त आयोजना, लगानी बोर्डबाट लगानी स्वीकृत भएको योजना, राष्ट्रिय गौरवका आयोजना सञ्चालन गर्न मन्त्रिपरिषद्बाट निर्णय गराएर वन क्षेत्र प्रयोग गर्न दिइने व्यवस्था छ । प्रदेशको विधेयकमा कुनै संस्था, निकाय वा स्थानीय तहले अध्ययन, अनुसन्धान, शिक्षा र मनोरञ्जन गर्ने प्रयोजनका लागि चिडियाखाना वा प्राणी उद्यान सञ्चालन गर्न चाहे प्रदेश सरकारले अनुमति दिन सक्ने व्यवस्था गरिए पनि संघीय ऐनमा त्यो व्यवस्था छैन । प्रदेश ३ को उद्योग, पर्यटन, वन तथा वातावरणमन्त्री अरुण नेपालले संघले भन्दा धेरै पहिला सरोकारवाला निकायसँग व्यापक छलफल गरेर आफूहरूले मस्यौदा तयार गरिएकाले केही दफा बाझिएको हुन सक्ने बताए । संघलाई समेत हाम्रो मस्यौदा अध्ययनका लागि दिएका हौं, उनले कान्तिपुरसित भने, धेरै बाझिएको रहेछ भने सुधार गर्नुपर्छ, नत्र हाम्रो कानुन संविधानतः निष्क्रिय हुन जान्छ । संघको वन मन्त्रालयका प्रवक्ता सिन्धु ढुंगानाले संघीय ऐनसँग नबाझिने गरी प्रदेशले कानुनको मस्यौदा गर्नुपर्ने सैद्धान्तिक नियम भएकाले त्यसमा प्रदेश र स्थानीय सरकारले विशेष ख्याल गर्नुपर्ने तर्क गरे । प्रदेशको मस्यौदाबारे मैले टिप्पणी गर्न नमिले पनि सैद्धान्तिक हिसाबले संघसँग नबाझिने गरी कानुन बन्नुपर्छ, उनले भने । प्रदेश ३ प्रदेशसभाको उद्योग, पर्यटन तथा वातावरण समितिकी सभापति रमा आले मगरले प्रदेशको विधेयकबारे दफाबार छलफल गरेर विशेषज्ञ र सम्बद्ध सरोकारवालाबाट सुझाव लिने काम करिब अन्तिम चरणमा पुर्याइएको बताइन् । जतिसक्दो चाँडो यो विधेयकलाई पास गर्छौं, उनले भनिन् । संघको विधेयकमाथि पनि कृषि, सहकारी तथा प्राकृतिक स्रोत समितिले विज्ञ र सरोकारवालाहरूसँग सुझाव लिइसकेको सभापति पूर्णकुमारी सुवेदीले बताइन् । साउथ एसिया इन्स्टिच्युट अफ एडभान्स स्टडिज (सियास) का कार्यकारी निर्देशक वन विज्ञ दिलबहादुर खत्रीले संघले वन विधेयकको मस्यौदा बनाउँदा प्रदेश र तल्लो तहका अधिकार खुम्च्याइदिएको बताए । संघले अन्तर प्रदेशमा फैलिएको वन शब्द खडा गरेर प्रदेशको वनसमेत आफूतिर खिचेको देखिन्छ, उनले भने, संघले आफैं बलियो बन्नेतिर ध्यान दिँदा प्रदेश र स्थानीय तह स्वतः कमजोर जस्तो देखिएका छन् । कानुन बनाउँदा पर्याप्त सहकार्य र अन्तरक्रिया नहुँदा कार्यान्वयनमा समस्या पर्ने उनले बताए । संघले कानुन बनाइनसक्दै अरू प्रदेशका वन मन्त्रालयहरूले पनि वनसम्बन्धी विधेयकको मस्यौदा भटाभट अघि बढाइरहेका छन् । संघले प्रस्ताव गरेका प्रावधानप्रति सामुदायिक वन उपभोक्ता महासंघ (फेकोफन), वन क्षेत्रमा काम गर्ने विभिन्न प्राविधिक संघ संस्था र विशेषज्ञले आपत्ति जनाएका छन् । प्रदेशको विधेयकमा सामुदायिक वनको कार्ययोजना १० वर्षसम्मको हुने उल्लेख गरिए पनि संघको विधेयकमा त्यो व्यवस्था छैन ।"
नेताहरू भेट्दै मडुरोका छोरा,"काठमाडौं नेपाल भ्रमणमा रहेको भेनेजुएलाको टोलीले नेताहरूसँग भेटघाट गरेर चार वर्षअघि भारतले लगाएको नाकाबन्दीका बेला खाद्यान्न र आत्मनिर्भरताका लागि चालिएका कदमबारे जिज्ञासा राखेको छ । नेकपाको युवा संघको निमन्त्रणामा युनाइटेड सोसलिस्ट पार्टी अफ भेनेजुएलाको युवा संगठन जेपीएसयूभीका महासचिव आरफोडेक्सा टोलियोको नेतृत्वमा १५ सदस्यीय टोली शनिबार आएको हो । टोलीमा त्यहाँका राष्ट्रपति निकोलस मडुरो मोरोसका छोरा निकोलस अर्नेस्टो मडुरो गुयरासमेत छन् । टोलीले नेकपा अध्यक्ष पुष्पकमल दाहाल, पूर्वप्रधानमन्त्री माधवकुमार नेपाल र झलनाथ खनाल, नेताहरू वामदेव गौतम, नारायणकाजी श्रेष्ठलगायतसँग आइतबार र सोमबार भेटघाट गरेको छ । भेनेजुएलाको टोलीसँग भएको भेटवार्तामा नाकाबन्दीलगायत विषयमा अनुभव आदानप्रदान भएको नेताहरूले बताएका छन् । अमेरिका लगायतको नाकाबन्दीमा आफ्नो मुलुक परिसकेको उल्लेख गर्दै उनीहरू नेपालको अनुभव काम लाग्ने भन्दै यहाँका नेताहरूसँग जिज्ञासा राखेका थिए । उहाँहरू घुम्न नेपाल आउनुभएको रहेछ । त्यसक्रममा नेताहरूसँग भेट भएको हो । उहाँहरूले नाकाबन्दीका बेला झेलेका समस्या चासो राख्नुभयो, आइतबारको भेटमा संलग्न नेकपाका केन्द्रीय सदस्य युवराज चौलागाईंले भने, भेनेजुएलाको अर्थतन्त्र कसरी सम्पन्न हुन सक्छ भन्ने विषयमा पनि कुरा भयो । नेपाल भ्रमणमा आएका राष्ट्रपतिपुत्र गुयरा विशेष सैनिक फौजका प्रमुखसमेत हुन् । कर्प्स अफ स्पेसल इन्स्पेक्टर्स अफ द प्रेसिडेन्सी नामको सो सैन्य संगठनले राष्ट्रपति कार्यालयबाट भएका निर्णय कार्यान्वयन एवं सुपरिवेक्षण गर्छ । युवा संगठनहरूको आपसी सम्पर्कबाट उनीहरू आएका हुन् । भेनेजुएलाको टोली आइतबार युवा संगठनले आयोजना गरेको छलफल तथा अन्तर्क्रियामा सहभागी भएको थियो । जहाँ नेकपाका वरिष्ठ नेता खनाल प्रमुख अतिथि थिए । राष्ट्रपतिपुत्र गुयराले भेनेजुएलाले नेपालको कृषिबाट सिक्न चाहेको बताएका थिए । टोलीले आइतबारै नेकपा सचिवालय सदस्य गौतमसँग उनकै निवास भैंसेपाटी र प्रवक्ता श्रेष्ठसँग अनेरास्ववियुले आयोजना गरेको कार्यक्रममा भेटेको थियो । गौतमसँगको भेटमा समाजवादमा कसरी पुग्न सकिन्छ भन्ने विषयमा कुराकानी भएको बताइएको छ । गत वर्षको निर्वाचनमा निकोलस मडुरो राष्ट्रपतिमा निर्वाचित भएपछि अमेरिकाले मान्यता दिएन । त्यहाँ समानान्तर राष्ट्रपतिका रूपमा हुवा गुइदोलाई अमेरिकाले अगाडि सार्यो । यही विवादका कारण भेनेजुएलामा राजनीतिक संकट चुलियो । त्यही सन्दर्भमा नेकपाका अध्यक्ष पुष्पकमल दाहालले मडुरोको पक्षमा विज्ञप्ति जारी गरेका थिए । अमेरिकालाई साम्राज्यवादीको टिप्पणी गर्दै विज्ञप्ति जारी गरेपछि नेपाल र अमेरिकाबीचको सम्बन्धमै चिसोपन आउने अवस्था बनेको थियो । अध्यक्ष दाहालको वक्तव्य अनपुयुक्त भएको भन्दै पछि सरकारले त्यसलाई केही सच्याउने खालको सफ्ट वक्तव्य जारी गरेको थियो ।"
महिलाबालिका बढी प्रभावित,"मकवानपुर,हेटौंडा र धादिङ  अविरल वर्षासँगै आएको बाढीपहिरोका कारण प्रदेशमा सबैभन्दा बढी महिला र बालिका प्रभावित भएका छन् । प्रदेशभर (उपत्यकाबाहेक) हालसम्म १७ जनाको मृत्यु भएको र पाँच हराइरहेका छन् । प्रहरीले हालसम्म बाढीपहिरोमा फसेका चार सय २३ जनालाई उद्धार तथा स्थानान्तरण गरिसकेको प्रदेश ३ प्रहरी कार्यालयका प्रवक्ता प्रहरी उपरीक्षक अरुण पौडेलले जनाए । उनका अनुसार प्राकृतिक विपद्मा परी १३ घाइते भएका छन् । मृत्यु भएकामा अधिकांश महिला र बालिका छन् । हालसम्म मृत्यु भएकामध्ये महिला ७ , बालिका ६ र पुरुष चार जना रहेका छन् । घाइते १३ मध्ये पाँच महिला, ६ पुरुष र एकएक बालक र बालिका रहेका छन् । पाँच जना बेपत्ता भएकामध्ये तीन पुरुष र एकएक जना महिला र बालिका छन् ।पाँच दिन अवधिमा मकवानपुरमा सोमबारसम्म बाढीपहिरोका कारण ५ जनाको मृत्यु र पाँच जना घाइते छन् । प्रदेश ३ प्रहरी कार्यालय हेटौंडाका अनुसार बाढीपहिरोका कारण हालसम्म सिन्धुलीमा चार जनाको मृत्यु भएको छ भने तीनजना बेपत्ता छन् । दुईजना घाइते भएका छन् । त्यस्तै, काभ्रेमा तीन जनाको मृत्यु हुनुको साथै दुई घाइते छन् । धादिङमा दुई जनाको मृत्यु हुनुका साथै एक जना बेपत्ता छन् । अर्को एक जना घाइते अवस्थामा रहेका छन् । त्यस्तै, बाढीपहिरोका कारण सिन्धुलीमा पनि दुई जनाको मृत्यु र तीन जनाको अवस्था अज्ञात रहेको प्रहरीले जनाएको छ । बाढीपहिरोले हालसम्म १९ वटा घरगोठमा क्षति पुर्याएको प्रहरीको तथ्यांकले देखाएको छ । पाँच दिनको अवधिमा दुई बोलेरोका साथै एकएक वटा ट्रक, एक्जाभेटर, ट्याक्टर, ट्रक र टिपरमा क्षति भएको प्रदेश प्रहरी प्रवक्ता पौडेलले बताए । मानवीय तथा भौतिक क्षति बढेसँगै प्रहरीहरू उद्धारमा खटिएका छन् । प्रदेशमा करिब तीन हजारभन्दा बढी प्रहरी प्रभावित क्षेत्रमा उद्धार तथा राहतमा खटिएको प्रवक्ता पौडेलले बताए । कार्यालय, कारागार र हिरासतको सुरक्षामा रहेका प्रहरीबाहेकका सबै प्रहरीहरू अहिले बाढीपहिरो प्रभावित क्षेत्रमा खटाएका छौं, उनले भने, हाम्रो साधन स्रोतले भ्याएसम्म उद्धारका काममा खटिएका छौं । उनका अनुसार प्रदेश २ मा समेत प्रदेश ३ बाट प्रहरी उद्धारका लागि पठाइएको छ । उनका अनुसार सोमबार दिउँसोसम्ममा हेटौंडासिस्नेरीकाठमाडौं सडक खण्डबाहेक सबै सडक सुचारु रहेका छन् । महेन्द्र राजमार्ग, पृथ्वी राजमार्ग, त्रिभुवन लोकपथमा भएको अवरोध हटिसकेको छ भने बीपी राजमार्गअन्तर्गतको काभ्रेसिन्धुली खण्डमा एकतर्फी सवारी सञ्चालनमा ल्याइएको छ ।विस्थापितहरू सामुदायिक भवनमा १५ दिनको नवजात शिशु च्यापेर शिलुमाया रुम्बा मकवानपुरको भीमफेदीस्थित सामुदायिक भवनमा आश्रय लिएर बसिरहेकी छन् । त्यस्तै, स्थानीय सुमित्रा गोम्जा पनि २० दिनको बच्चा च्यापेर त्यही भवनमा बसिरहेकी छन् । उक्त भवनमा रुम्बा, गोम्जा मात्र होइन ६ घरधुरीका ३० जना चार दिनयता आश्रय लिएर बसेका छन् । सामुदायिक भवनमा आश्रय लिएकामा १५ दिनदेखि २ महिनासम्मका चार जना सुत्केरी छन् । गाउँपालिकाका अध्यक्ष हिदम लामाले भने, उक्त टोलबाट २६ घरका ९२ जनालाई उद्धार गरी विभिन्न ठाउँमा ल्याएर राखेका थियौं, वर्षा कम भएपछि धेरै जना फर्किसकेका छन् । तर शिशुसहितका सुत्केरीहरू अझै समुदायिक भवनमै बसिरहेको उनले बताए । उनीहरूको घर जोखिममा छ, अध्यक्ष लामाले भने, सामुदायिक भवनमा बसेकामध्ये नवजात शिशु र सुत्केरीलाई समस्या छ । वडा सदस्य सनककुमार घिसिङले स्थानीय रेडक्रस र गाउँपालिकाले सक्दो सहयोग गर्दै आएको बताए । खेत बन्यो बगर मकवानपुरको थाहा नगरपालिका क्षेत्रमा आइतबार राति भारी वर्षापछि आएको बाढीले सडक, उर्वरा जमिन र तरकारी खेतीमा क्षति पुर्याएको छ । हालसालै बनाइएका विद्यालय भवन र केही घर पहिरोले बगाएको छ । केही पसल र घरभित्र भेल पसेको छ । थाहा नगरपालिकाको २, ३, ७ र ८ वडामा बाढीले बढी क्षति पुर्याएको हो । बाढीले दामनडाँडाबास सडकको अधिकांश भाग बगाएको छ । थाहाको घर्तीखोला र फाँटबजारमा सयौं रोपनीमा लगाएको तरकारी खेती बगरमा परिणत भएका छन् । थाहा नगरपालिकाको २ र ३ मा करिब ३ सय रोपनीका लगाएको तरकारी खेती बाढीले नष्ट गरेको छ, थाहा नपाका मेयर लवशेर विष्टले भने, तरकारी खेतीमात्र करोडौको क्षति भयो । यसैगरी, दामनडाँडाबास सडक खण्डको झन्डै एक किलोमिटर सडककै बगाएको छ । बाढीले खइटे खोलाको पुललाई क्षति पुर्याएको छ । घर्तीखोलास्थित बायखोला र स्थानीय खहरे खोलाले केही गोठसमेत बगाएको छ । गोठमा राखेको आलुसमेत बाढीले बगाएको स्थानीय लक्ष्मण विष्टले बताए । थाहा नगरपालिका ८ आग्रामा हालै निर्मित पञ्चकन्या प्राविको चार कोठे भवन पहिरोले बगाएको छ ।यसैबीच, मकवानपुरमा भारी वर्षाले खहरे खोलासँगै आएको पहिरोले घर बगाउँदा सोमबार आमाछोरीको मृत्यु भएको छ । इन्द्रसरोवर १ टौमासको खहरे खोलाले घरसहित बगाउँदा कान्छीमाया बलामी र बबिता बलामीको मृत्यु भएको हो । उनीहरू घरमा सुतिरहेको अवस्थामा खहरेसँगै आएको पहिरोमा परेका हुन् । प्रहरी र गाउँलेको खोजीपछि शव फेला पारेको प्रहरी उपरीक्षक मुकेशकुमार सिंहले बताए । होङ्सी सिमेन्टमा क्षति मध्यरातमा उर्लेको धादिङको मलेखु खोलाले चिनियाँ सहयोगमा निर्माणाधीन होङ्सी नारायणी सिमेन्टमा क्षति पुर्याएको छ । बाढीले मजुदर आवास, निर्माणाधीन संरचनामा क्षति पुगेको हो । बाढीले ३ वटा जिप, २ टिपर, २ डोजरसमेत बगाएको छ । खोलामा बाढी आएपछि अढाइ सय चिनियाँ र ३ सय नेपाली मजदुरले लत्ताकपडासमेत झिक्न पाएनन् । मजदुर र प्राविधिक बस्ने आवास घेरेर बाढी दुवैतर्फ पसेपछि २ कोरियाली र ५ चिनियाँबीचमै फसेका थिए । ती सातै जनालाई स्थानीयवासी र प्रहरीको सहयोगमा उद्धार गरिएको स्थानीय व्यवस्थापक तुलसी थापाले बताए । दैनिक ६० हजार बोरा सिमेन्ट उत्पादन गर्ने लक्ष्यसहित आएको उद्योगको आगामी ९ महिनामा निर्माण भई उत्पादन थाल्ने लक्ष्य थियो ।"
नीति आयोगका उपाध्यक्षबाट राजीनामा,"मकवानपुर प्रदेश ३ का नीति तथा योजना आयोगका उपाध्यक्ष खिमलाल देवकोटाले राजीनामा दिएका छन् । व्यक्तिगत कारण जनाउँदै उनले राजीनमा दिएका हुन् । प्रदेश ३ का मुख्यमन्त्री डोरमणि पौडेललाई असार २५ मै राजीनामा बुझाएका थिए । मैले सोमबार मुख्यमन्त्रीलाई भेटेर राजीनामा फिर्ता नलिने विषयमा जानकारी गराएको छु, उनले भने । देवकोटा ०७५ जेठ २९ मा उपाध्यक्षमा मनोनीत भएका थिए । पछिल्लो समय प्रदेश ३ को आर्थिक मामिला तथा योजना मन्त्रालय र आयोगबीच विवादको सिर्जना भएको थियो । मुख्यमन्त्री पौडेलको विशेष सक्रियतामा आयोगले निर्माण गरेको परियोजना बैंकलाई बेवास्ता गर्दै आर्थिक मामिला मन्त्रालयले आगामी आर्थिक वर्ष ०७६७७ को बजेट ल्याएसँगै मन्त्रालय र आयोगबीच मनमुटाव बढेको थियो । देवकोटाले गत वर्ष जेठ २९ मा स्थापना भएको आयोगले दीर्घकालीन योजना, अनुगमन तथा मूल्यांकन, तहगत समन्वय तथा अध्ययन तथा अन्वेषणका क्षेत्रमा गर्नुपर्ने जिम्मेवारीलाई पूर्णरूपमा निर्वाह गरेको दाबी गरे ।आयोगले प्रदेश १३ जिल्लाको ६६ वटा निर्वाचन क्षेत्रमा प्रदेशस्तरीय दीर्घकालीन र बहुवर्षे योजना छनोट गरी प्रत्येक निर्वाचन क्षेत्रमा ८० करोड रुपैयाँ विनियोजन गर्ने घोषणा गरे पनि त्यस विषयमा आर्थिक मामिला मन्त्रालयले बजेट विनियोजना नगरेपछि मन्त्रालय र आयोगबीच दूरी बढेको थियो । आयोगले अनुगमन तथा मूल्यांकन निर्देशिका तयार गरेको र नियमित अनुगमनको व्यवस्था गरे पनि त्यसलाई सफल रूपमा कार्यान्वनय गर्न नसकेको प्रदेशसभा सदस्यहरूले आरोपसमेत लगाएका थिए । एकजना कर्मचारी र एकजना उपाध्यक्ष तथा एकजना सदस्यसहित तीनजनाले काम सुरु गरेको आयोग अहिले प्रदेश सरकारलाई नीति निर्माण, योजना छनोट र कार्यान्वयन, अनुगमन र मूल्यांकन तथा स्थानीय तहसँगको समन्वयका लागि आवश्यक सहयोग गर्ने तहमा पुगेको छ, उनले भने, अब म एकजना नहुँदा केही फरक पर्दैन । आयोगले संस्थागत रूप धारण गरिसकेको छ ।आयोगले एक वर्षको अवधिमा प्रदेशको पहिलो आवधिक योजनाको आधारपत्र, मागमा आधारित योजना छनोट कार्यविधि, प्रदेश सरकारका नीतिहरूको संक्षिप्त विवरण, उपभोक्ता समिति गठन सञ्चालन र व्यवस्थापन निर्देशिका, परियोजना बैंक तथा योजना छनोट, प्राथमिकता र मापदण्ड तयार गरिसकेको छ । यसअघि प्रदेश ३ का तत्कालीन मुख्य न्यायाधिवक्ता सूर्यचन्द्र न्यौपानेले समेत राजीनामा दिएका थिए ।"
क्रसरले जोखिममा बस्ती र राजमार्ग,"रोशी, काभ्रे  मापदण्ड विपरीत सञ्चालित खानी तथा क्रसर उद्योगका कारण बीपी राजमार्ग जोखिममा छ । बस्तीमाथि रहेका उद्योगका कारण वर्षासँगै स्थानीय त्रासमा छन् । खोला मिचेर सञ्चालित खानी तथा क्रसरले थुपारेको धूलोले खोलाको सतह बढेको छ । साथै, बहाव परिवर्तन हुँदा राजमार्गका पुल जोखिममा छन् । खेतीयोग्य जमिन बगरमा परिणत भएका छन् । हालैको वर्षापछि खानी तथा क्रसरले थुपारेका धूलो र कच्चा पदार्थ बगाउँदा काभ्रेतर्फ बीपी राजमार्गका विभिन्न ९ स्थानमा लेदोले अवरोध पुर्यायो । नमोबुद्ध ५ लास्कोटमा पशुपति रोडा ढुंगा उद्योग (खानी) र मनकामना एग्रिगेट प्रालि (क्रसर) ले राजमार्ग छेउमै थुपारेको धूलो बगेर राजमार्ग नै अवरोध भयो । वडाअध्यक्ष बुद्धसिं तामाङसहित स्थानीय कर्मसिं, माइलाकाजी, कालदास, मिमबहादुर, छोइसाङ र टेकनसिं तामाङको ३ सय मुरी धान हुने खेत पुरेको छ । १० र १८ मा ४ रोपनीमा रोपेको धान क्रसरको धूलोले पुर्यो, टेकनसिंले भने, क्रसरवालालाई भन्दा झैझगडा नगर्नुस्, हामी क्षतिपूर्ति दिन्छौं भनेका छन् । खानीले अवैध उत्खनन् गरेको डाँडा बगाएरखसेर आफ्नो घर पुरिने भन्दै स्थानीय माया तामाङ चिन्तित छन् । हिजो रातभरि निद्रा लागेन, आज फेरि पानी पर्यो भने त हाम्रो घर नै बगाउँछ, उनले भनिन्, ससाना बच्चा छन्, केही भइहाल्ला कि भन्ने डर छ । पशुपति रोडाढुंगा उद्योगको कारण दाप्चा खोलास्थित १ नं पुल जोखिममा छ । खोलाको सिमाना मिचेर धूलो थुपारेका कारण पुलमा प्रत्यक्ष असर परेको हो । सञ्चालक भरत घिमिरे भने मापदण्डभित्रै रहेर आफूहरूले काम गरिरहेको बताए । मापदण्ड मिचेका छैनौँ, कागजमा हामी ठीक छौं, उनले भने, केही गल्ती हामीबाट पनि भएको होला तर राज्यको नीतिअनुसार नै दर्ता भएर चलेका हौं । बीपी राजमार्गमै पर्ने रोशी ८ खार्पाचोकस्थित नाङसाल रोडाढुंगा उद्योग र सोही वडाको नार्केमा रहेको गौरीशंकर रोडाढुंगा उद्योगबाट निस्केको लेदोले पनि राजमार्गमा अवरोध गरेको थियो । ०७० देखि बिनानवीकरण सञ्चालन भइरहेका क्रसर उद्योगहरूबाट स्थानीय तहले राजस्व भने उठाइरहेको छ । जिल्लामा सञ्चालित कुनै पनि क्रसर उद्योग मापदण्डअनुसार छैनन् । मापदण्डमा नदी, खोलाको वर्षातको प्रवाह सीमा किनारबाट ३ सय मिटर, हाइटेन्सन लाइनबाट सय मिटर, राजमार्गको राइट अफ वेबाट ३ सय मिटर, शिक्षण संस्था, स्वास्थ्य संस्था, धार्मिक, सास्कृतिक, पुरातात्त्विक महत्त्वका स्थान तथा सुरक्षा निकायबाट १ किलोमिटर, निकुञ्ज, आरक्ष र संरक्षण क्षेत्रबाट २ किलोमिटर, वनक्षेत्रबाट १ किलोमिटर, पक्की पुलबाट १ किलोमिटर र अन्तर्राष्ट्रिय सीमाबाट १ किलोमिटर हुनुपर्ने उल्लेख छ । मापदण्डमा नरहेका क्रसर उद्योगहरूलाई स्थानान्तरणका लागि प्रदेश ३ सरकारले असार मसान्तसम्मको समय दिएको थियो । प्रदेश सरकारले मापदण्ड परिमार्जनका लागि सुझाव मागेपछि जिल्ला समन्वय समितिले राजमार्ग, खोलाकिनार, वन तथा आरक्ष, धार्मिक, सांस्कृतिक, पुरातात्त्विक महत्त्वका स्थानबाट ५० मिटर, शिक्षण संस्था, स्वास्थ्य संस्था, सुरक्षा निकाय, न्यूनतम ५० घरधुरी भएको बस्तीबाट १ किलोमिटरमा रहनुपर्ने मापदण्ड सिफारिस गरेको थियो । पक्की पुलको तलमाथि २ सय ५० मिटरमा क्रसर उद्योग रहनुपर्ने मापदण्ड राख्न सिफारिस गरिएको थियो । तत्कालीन जिल्ला विकास समितिले पनि मापदण्ड खुकुलो पार्नुपर्ने भन्दै परिमार्जन गर्न सुझाव दिएको थियो ।निरीह स्थानीय सरकार राजमार्गमै क्षति पुग्ने गरी खानी तथा क्रसर उद्योग सञ्चालन हुँदा पनि स्थानीय सरकार निरीह छन् । उल्टै पदाधिकारीहरू नियतवश र जानीजानी राजमार्ग नबिगारेको तर्क गर्छन् । उहाँहरू (व्यवसायी) ले जानीजानी विगारेको हैन, जिल्ला समन्वय समिति प्रमुख उद्धव केसीले भने, मापदण्डमा नभएको सत्य हो, असार मसान्तसम्म सार्न प्रदेशले समय सीमा दिएको छ, बाँकी कुरा त्यसपछि हुन्छ । रोशी गाउँपालिका अध्यक्ष दलबहादुर (डीबी) लामा कारबाही गर्न आफू तयार भए पनि दबाबका कारण गर्न नसकिएको तर्क गर्छन् । व्यवसायीबाट एक पैसा फाइदा लिएको छैनौं, लामाले भने ।बिगार्नेकै उपकरण प्रयोगधूलो बगाएर राजमार्ग अवरुद्ध गराएका क्रसर तथा खानी उद्योगी व्यवसायीकै डोजर र स्काभेटर प्रयोग गरेर राजमार्ग एकतर्फी खुलाइएको छ । राजमार्गमा पर्ने रोशी गाउँपालिकाबाहेक नमोबुद्ध नगरपालिकाले चासो नदिएपछि प्रहरीले व्यवसायीकै उपकरण अनुरोध गरेर राजमार्ग खुलाउन प्रयोग गरेको जिल्ला प्रहरी प्रमुख एसपी जयराज सापकोटाले जनाए । सूर्यविनायकधुलिखेल, धुलिखेलसिन्धुलीबर्दिबास आयोजनाले केही इन्धन सहयोग गरेको आयोजना प्रमुख सूर्यबहादुर भाटले बताए । उनका अनुसार आयोजनाका दुई डोजर पनि प्रयोग भएका थिए ।"
टिचिङको फार्मेसीमा अत्यावश्यक औषधि छैन,"काठमाडौं महाराजगन्जस्थित त्रिवि शिक्षण अस्पताल (टिचिङ) को फार्मेसीमा अत्यावश्यक औषधि पनि नपाउँदा बिरामीले दुःख पाइरहेका छन् । अस्पतालको फार्मेसीमा मात्रै पाइने औषधि अभाव हुँदा बिरामीले बाहिरबाट महँगो शुल्क तिरेर पनि औषधि पाउन सकिरहेका छैनन् । फार्मेसीमा अहिले शल्यक्रिया गर्नुअघि बिरामी बेहोस बनाउने मिडाजोलम इन्जेक्सन छैन । चिकित्सकको विशेष प्रेस्क्रिप्सनमा मात्रै पाइने यो औषधि लागू औषध दुरुपयोगमा प्रयोग हुने भएपछि सबै फार्मेसीले बेच्न पाउँदैनन् र बिरामी औषधि खोज्नकै लागि भौंतारिरहन्छन् । फार्मेसीमा अहिले कोडिनफोस्फोड, ट्रामाडोलजस्ता दुखाइ कम गर्ने औषधि छैन ।अस्पतालमा धेरैजसो शल्यक्रिया योजना साँझ र रातिको समयमा हुन्छ । जसका लागि बिरामीले राति नै औषधि किनेर राख्नुपर्ने हुन्छ । चिकित्सकले लेखेका सबै औषधि अस्पताल फार्मेसीमा नपाउँदा रातिको समयमा औषधिका लागि भौंतारिनुपर्ने बिरामी पक्ष गुनासो गर्छन् । अस्पताल प्रशासनले फार्मेसीमा औषधि अभाव नभएको दाबी गरे पनि यहाँका भएका औषधिले अस्पतालको सबै वार्डमा आवश्यक औषधि परिपूर्ति गर्न सकिरहेको छैन । अस्पतालका निर्देशक डा प्रेमकृष्ण खडकाले फार्मेसीमा २ हजार प्रकारका औषधि भएको बताए पनि ७ सय थरीभन्दा बढी औषधि नभएको फार्मेसी स्रोतको दाबी छ । अस्पतालले नयाँ आर्थिक वर्षको औषधि खरिदमा नयाँ टेन्डर गर्न नसक्दा फार्मेसीमा औषधि अभाव दिनप्रतिदिन बढिरहेको छ । नयाँ टेन्डर नभएकै कारण फार्मेसी पुरानो स्टकका औषधि बेचिरहेको छ । सरकारी फार्मेसीमा औषधि अभावको फाइदा भने अस्पताल वरपर खुलेका निजी फार्मेसीले उठाइरहेका छन् । टिचिङ अस्पताल परिसरबाहिर झन्डै २० निजी फार्मेसी सञ्चालनमा छन् । तिनै फार्मेसीलाई पोस्न अस्पतालले आफ्नो फार्मेसीमा औषधि नराख्ने गरेको स्रोत बताउँछ । आईसीयूमै चाहिने औषधि पनि अभाव भइरहेको हुन्छ । स्टोरमा भए पनि फार्मेसीमा औषधि आउँदैन । अस्पताल स्रोतका अनुसार भित्रका फार्मेसीमा महँगो मूल्यका औषधि अभाव हुनु नौलो विषय होइन । अस्पतालले कमसिनको लोभमा व्यापारीसँग मिलेमतो गरी अस्पतालभित्र औषधि अभाव गर्ने गरेको छ ।टिचिङ अस्पतालको आफ्नै २ वटा फार्मेसी छन् । यी फार्मेसीमा औषधि अभावसँगै जनशक्ति पनि कम छन् । जनशक्ति अभावकै कारण अस्पतालले २४ घण्टा फार्मेसी सञ्चालन गर्न सकेको छैन । २ वटा फार्मेसीमध्ये एउटा मात्रै २४ घण्टा खुल्ने गरेको छ । बिरामीको चाप, रोगको प्रकार र जटिलताअनुसार औषधि व्यवस्थापन मिलेको छैन । यस्तै १२ घण्टा खुल्ने फार्मेसीको नजिक चर्मरोग र बालरोग उपचार कक्ष भए पनि ती फार्मेसीमा यी रोगका औषधि पाइँदैन । अस्पतालबाट दैनिक २५ सयजति औषधि प्रेस्क्रिप्सन आउँछन् । हामीले बेच्न सकेको ७ सय थरी औषधि मात्रै हो, फार्मेसी स्रोतले भने । औषधि किन्न आउनेमध्ये ७५ प्रतिशत बिरामी बाहिर जाने गरेको स्रोतको दाबी छ ।शल्यक्रियाका लागि आकस्मिक औषधिका लागि बिरामीले बाहिर भौंतरिनुपर्ने समस्या समाधानका लागि वार्डमै औषधि पुर्याउने व्यवस्था गर्न लागिरहेको निर्देशक डा खडकाले बताए । उनले भने, शल्यक्रियाका लागि चाहिने सबै औषधिको एउटै प्याकेज बनाउँछौं । यसले औषधि अभाव केही कम गर्छ होला । भण्डारण गर्ने ठाउँ अभाव हुँदा अस्पतालले थोरै मात्रामा औषधि खरिद गर्ने हुँदा अभाव भइरहने उनले बताए । सरकारी फार्मेसीमा औषधिको मूल्य ३० देखि ५० प्रतिशतसम्म सस्तो हुन्छ । २०७२ देखि सरकारी फार्मेसी स्थापना गर्नुको उद्देश्य पनि औषधिका लागि बिरामीले निजीबाट चर्को मूल्यमा तिर्नु नपरोस् भन्ने नै थियो ।"
शंखरापुरका विद्यालयमा स्थानीय भाषा,"काठमाडौं  शंखरापुर नगरपालिकाले नगरभित्रका विद्यालयमा सुधारका लागि इ हाजिरीदेखि स्थानीय भाषालाई प्राथमिकता दिने सम्मको योजना ल्याएको छ । नगरको शिक्षा समितिले शिक्षाको गुणस्तर सुधार्नका लागि विद्यालय र नगरपालिका मिलेर विभिन्न कार्य गर्नुपर्ने निर्णय गरेको छ । सामुदायिक तथा संस्थागत दुवै किसिमका विद्यालयमा यी योजना लागू गरिने मेयर प्रमुख रहेको शिक्षा समितिले जनाएको छ । अहिले विद्यालयको अवस्था बुझ्ने काम भइरहेको छ । विद्यार्थी संख्याका आधारमा शिक्षक संख्या मिलाउने काम हुँदै छ, नगरका प्रमुख प्रशासकीय अधिकृत तथा शिक्षा समिति सदस्य प्रमोद सिम्खडाले भने, अहिले शैक्षिक तालिम केन्द्रले आयोजना गरेको तालिममा शिक्षकहरू सहभागी भइरहेका छन् । सिम्खडाले कम्प्युटरसम्बन्धी तालिम दिन लागिएको जानकारी दिए । दोस्रो चरणमा प्रत्येक सामुदायिक विद्यालयबाट शिक्षकहरूलाई सूचना प्रविधिसम्बन्धी तालिम दिने काम भइरहेको उनको भनाइ छ । नगरबाटै नेपाल तथा भारतका नमुना विद्यालय भ्रमण, कक्षा ५, ८ र १० मा परीक्षा सञ्चालन, अभिभावक शिक्षा कार्यक्रम सञ्चालनजस्ता काम नगरपालिकाको जिम्मामा छ । शिक्षा ऐन, नियमावली, निर्देशिकालगायतका काम पनि समयमै नगरले सक्नेछन् । विद्यार्थीको सिकाइ उपलब्धिका आधारमा शिक्षकलाई प्रोत्साहन भत्ता दिने समितिको निर्णयमा उल्लेख छ । नगरभित्रका सबै सामुदायिक विद्यालयलाई एकीकृत शैक्षिक क्यालेन्डर बनाई लागू गराउने साथै विद्यार्थीलाई कक्षा १ र २ मा विद्यार्थी खाजा कार्यक्रम सञ्चालन गरिने छ । प्रतिव्यक्ति रू १५ का दरले विद्यालयलाई निकासा दिइनेछ र आगामी दिनमा क्रमशः कक्षा ५ सम्म सञ्चालन गरिनेछ, निर्णयमा उल्लेख छ । नगरपालिकाभित्रका उत्कृष्ट शिक्षकलाई समेत पुरस्कृत गर्ने निर्णय भएको शाखाले जनाएको छ । यसैगरी, विद्यालयलाई पनि विभिन्न जिम्मेवारी दिइएको छ । विद्यालयले शिक्षक र विद्यालय कर्मचारीको ईहाजिरीको प्रबन्ध गर्नुपर्नेछ । निर्णयअनुसार विद्यालयले नै विद्यालय परिसर, कक्षाकोठा सरसफाइमा ध्यान दिनुपर्नेछ भने शिक्षकलाई ड्रेस अनिवार्य गरिएको छ । अतिरिक्त क्रियाकलापका साथै विद्यालयमा ध्यान, प्राणायामजस्ता कुरा पनि सिकाइनेछन् । अभिभावकले रोजेको भाषामा शिक्षकले पढाउनुपर्नेछ । नेपाली, अंग्रेजी र स्थानीय भाषामा विद्यालयले साइनबोर्ड राख्नुका साथै पठनपाठनमा समेत ती भाषा र संस्कृतलाई स्थान दिनुपर्ने निर्णय गरिएको छ । यसैगरी, शिक्षक सेवा आयोगमा वैकल्पिकका रूपमा छनोट भएका शिक्षकलाई करारमा सेवा लिने बेला नियुक्त गर्नुपर्ने निर्णय समितिले गरेको छ । विद्यार्थीलाई ट्राफिक नियम विद्यालयबाटै सिकाउनुपर्नेछ । शिक्षकले गरेको कार्य र समयको लगत राख्नुका साथै विद्यालयभित्र हरित वातावरण बनाउनु पनि विद्यालयको दायित्व हुने बताइएको छ । विद्यार्थी प्रदर्शनी, खेलकुद प्रतियोगिता, विज्ञान प्रदर्शनीको आयोजना गर्ने, निर्णयमा उल्लेख छ । यसैगरी प्रधानाध्यापकलाई कम्तीमा पनि दुई विषयको कक्षा लिनुपर्ने अनिवार्य नियम बनाइएको छ । शिक्षा शाखा प्रमुख बोधराज निरौलाले आगामी आर्थिक वर्षदेखि योजना कार्यान्वयनका चरणमा जाने बताए । नगरभित्र २५ सामुदायिक विद्यालय छन् भने ११ वटा संस्थागत छन् । उनका अनुसार संस्थागतले नगरबाट आंशिक सहयोग पाउनेछन् भने सामुदायिकलाई विशेष जोड दिइनेछ । साउनदेखि शिक्षकहरूलाई अनलाइन तालिम दिँदै छौं तर त्यसका लागि सबै शिक्षकका घरमा इन्टरनेटको पहुँच आवश्यक हुन्छ, यी पूर्वतयारीबारे छलफल चल्दै छ, उनले भने । एकैपल्ट यी सबै योजना कार्यान्वयन गर्न कठिन हुने भएकाले विभिन्न चरणमा लागू गरिने उनको भनाइ छ ।"
शीतल निवासको साख,"राष्ट्रपति कार्यालय शीतल निवासमा (अ)व्यवस्था भएको राष्ट्रिय चलचित्र पुरस्कार वितरण कार्यक्रमबारे कलाकारहरूले जेजस्तो अनुभूति गरे, त्यसले एकसाथ धेरै पक्ष अनावरण गरेको छ । थिति बसाल्न नसकेर हामी अल्मलिएको भुइँ देखाइदिएको छ । हाम्रो अन्तस्करणमा गहिरिएर रहेको सामन्ती चिन्तन पुनर्प्रकट भएको छ । हाम्रो गणतन्त्रको लक्षण बताइदिएको छ । सबैभन्दा बढी त, राष्ट्रपति कार्यालयलाई भोलिका दिनमा सजग गराएको हुनुपर्छ ।समारोह कति राष्ट्रिय भयो ? पुरस्कारलाई कति राष्ट्रिय बनाइयो ? वितरण कति न्यायोचित थियो ? केबल चलचित्र विकास बोर्डको टाउकोमा खन्याए हुने प्रश्न थिए यी, यदि कार्यक्रम अन्यत्रै गरिएको हुन्थ्यो भने । जब पुरस्कार वितरण समारोह शीतल निवासमा भयो तब राष्ट्रपति कार्यालय जोडिन आइपुग्यो । समारोहका नाममा शीतल निवासमा कलाकारहरूलाई नृत्य गर्न बोलाइयो त्यो नयाँ थियो । नृत्य गर्ने निम्ता नमानेकी कलाकार करिश्मा मानन्धरले सामाजिक सञ्जाल फेसबुकमा चित्त पोखिन्, एकादेशको कथा, पहिलापहिला देशमा राजा हुन्थे र राजा पनि प्रज्ञा प्रतिष्ठानको हलमा कलाकारलाई हेर्न आउँथे । घर गएर नाच्न बिल्कुलै स्वीकार्य छैन । बाहिर आउनुस्, तपाईं हाम्रो आमा हो । तपाईंका लागि ज्यान दिन्छौं । जो कलाकार शीतल निवास पुगे, उनीहरूको पनि मनितो राख्न नपुगेको गुनासोको कारण खोज्नुपर्छ । कार्यक्रममा नाच्न बोलाइएका दुई दर्जन कलाकारले दिनभर असहज महसुस गरे । उनीहरूलाई उचित बस्ने स्थानसमेत दिइएन । एउटा साँघुरो कोठामा कोचियो । त्यहाँ न केही सोधपुछ गरियो, न भोकतिर्खाबारे चासो राखियो । कलाकारहरू लुगा फेर्न पनि शौचालय पस्नुपर्यो । सायद यस्तै अस्तव्यस्तलाई व्यंग्य गर्न होला, सरोज खनालले शौचालयको कमोडमा बसेर तस्बिर खिचाए, जुन सामाजिक सञ्जालमा भाइरल छ । कलाकारहरूले बेमोज महसुस गर्नु शीतल निवासका लागि शोभा होइन । बिन्ती बिसाएर नाच्न गएजस्तो व्यवहार गरिएको ठाने भने गणतन्त्रको सर्वोच्च संस्थाले गम्भीरतासाथ लिनुपर्छ । आफूलाई कलाकारभन्दा पनि नर्तकका रूपमा मात्रै लिइएको अनुभूति किन गरे ?कलाकारहरूको मन दुखाएको यो घटना उनीहरूको मात्र चिन्ताको सवाल होइन, राष्ट्रपति कार्यालयको सन्देश हो । आजका कलाकारहरू सम्मानित सार्वजनिक व्यक्तित्व हुन्, पेसेवर नर्तकनर्तकीलाई गरेको जस्तो व्यवहार गर्न सुहाउँदैन । कलाकार खनालले त आइन्दा यसरी प्रस्तुतिमा सरिक नहुने उद्घोष नै गरेका छन् । कलाको सम्मान गर्न जान्ने दर्शकका लागि नै हो कलाकारले आफ्नो प्रस्तुति देखाउने । सरकार र राष्ट्रपति कार्यालयका व्यवस्थापन कमजोरीले राष्ट्रपति जोडिएका कामकारबाही विवादमा परेको यो पहिलो पटक होइन । राजाकै शैलीमा सर्वसाधारणलाई घण्टौं जाममा कुराएर सार्वजनिक सवारी गर्नु, नागरिकलाई घुँडा टेकाएर दसैंको टीका लगाइदिनु, संसद्मा मेरो सरकार भनेर सम्बोधन गर्नु र राजतन्त्रमै जसरी आसेपासेलाई पदक वितरण गर्नु राजतन्त्रीय अहंकारकै पुनर्प्रदर्शनी जस्ता देखिएको गुनासोलाई गणतन्त्रका खातिर आत्मसात् गर्न जरुरी छ । यसैको पछिल्लो कडीमा जोडिन आइपुगेको हो, चलचित्र पुरस्कार वितरण पनि । आखिर, गल्तीहरू सिक्नकै लागि हुन्छन् । यो घटनाले एउटा पाठ सिकाएको छ । राष्ट्रपति कार्यालयलाई कस्तो संस्थाका रूपमा विकास गर्ने सोच्न सम्बन्धित अधिकारीहरूलाई एकपटक बाध्य पारेको छ । राष्ट्रपति कस्ताकस्ता कार्यक्रममा सरिक हुने र राष्ट्रपति कार्यालयमा कस्ताकस्ता कार्यक्रम केकसरी गर्ने भनेर फेरि घोत्लिन गृहकार्य दिएको छ ।राष्ट्रपति कार्यालयमा हुने कार्यक्रम राष्ट्रिय स्वरूपका हुनुपर्छ । तिनले राष्ट्रका सबै रंगहरूलाई समेट्न सक्नुपर्छ । नेपालको इन्द्रेणी स्वरूप त्यहाँ हुने जमघटहरूमा झल्किनुपर्छ । र, त्यहाँ पुगेकाहरूले अपहेलित महसुस गर्नु हुँदैन । अनि मात्र राष्ट्रपति संस्था आम समुदायले गर्व गर्न लायकको बन्नेछ । यसको व्यवस्थापन सरकार र राष्ट्रपति कार्यालयले गर्न सक्नुपर्छ, राष्ट्रपतिलाई अनावश्यक गाल पार्नबाट उनीहरूले जोगाउनुपर्छ ।"
गुटगत चूडाकर्मको शवपरीक्षा,"केही समययता प्रधानमन्त्री केपी शर्मा ओली चारैतिरबाट आलोचित भएका छन् । विपक्षी दलहरूको कुरा छाडौं, बुद्धिजीवी, पत्रकार, मानव अधिकारकर्मी, लेखक, कवि, किताब उद्यमी र आर्थिक संसारसित गाँसिएका जनताको ठूलो तप्का उनको विपक्षमा उत्रेको देखिन्छ । निर्मला पन्तका हत्यारा र बलात्कारीलाई जोगाउनेदेखि भारतबाट आयात हुने विषादीयुक्त फलफूल र तरकारीलाई विना जाँच देशभित्र पस्न दिने प्रकरणसम्मका घटनामा उनको सरकारले कहिल्यै पूर्ति हुन नसक्नेगरी विश्वास गुमाएको छ । धेरैतिरका विरोधका कारण सरकारले एक दर्जनभन्दा बढी राष्ट्रिय मुद्दामा घुँडा टेक्नुपरेको छ । विरोधको यो उपक्रम उनको आफ्नै पार्टीभित्र पनि खरबारीमा सल्केको डढेलोझैं छ । यी सबै समस्याका कारक प्रधानमन्त्री ओली आफैं हुन् । जसरी उनले आफ्नो राजनीतिक यात्रालाई अराजनीतिक गुटबन्दीको निम्छरो दलदलतिरबाट अघि बढाए, अहिले उत्पन्न सबै समस्या त्यसैको दुष्परिणामबाट परावर्तन भइरहेका छन् ।करिब २४ वर्षअधि म एमालेमा पूर्णकालीन कार्यकर्ता थिएँ । म काठमाडौंको एउटा विशेष जिल्ला कमिटीको सचिवमा चुनिएपछि लगत्तैको कुरा हो यो । म कार्यरत जिल्ला कमिटीका एक होनहार सदस्य युक्तप्रसाद भेटवालले एकदिन मलाई भने, कमरेड, राजनीतिमा स्पष्ट हुनुपर्यो । यसरी अस्पष्ट भएर कसरी राजनीति हुन्छ ?मैले उनको कुरा बुझिन र सोधेंँ, के भन्नुभएको कमरेड ? पार्टीभित्र मार्क्सवादलेनिनवादलाई राम्रैसित पढ्न खोज्नेहरूको हुलमा म पनि छु । अब भन्नुहोस्, म के कुरामा स्पष्ट हुन सकिन ?मैले मार्क्सवादीलेनिनवादी किताब पढ्ने कुरा गरेको होइन कमरेड ।के कुरा गर्नुभएको त कमरेडले ? मैले सोधेंँ ।यस विषयमा विद्या कमरेडले भेटेर केही भन्नुभएको छैन ?कमरेड भेटवालको यो प्रश्नपछि म राजनीतिमा स्पष्ट हुन नसकेको विषय छर्लङ्ग भयो । मैले हाजिरीजवाफ शैलीमा उनलाई भनेंँ, मलाई पार्टीको सिद्धान्त, विचार र कार्यक्रम बाहेकका अन्य कुरामा उस्तोविधि रुचि छैन कमरेड । अहिलेसम्म विद्याले मसित केही कुरा गर्नुभएको छैन । यदि गर्नुभयो भने पनि म पार्टीभित्र गुट बनाउने बाटोमा हिँड्न चाहन्न ।त्यसपछि त्यो प्रकरण पटाक्षेप भयो । कमरेड भेटवालले फेरि त्यो कुरा कहिल्यै कोट्याएनन् । बरु पछि उनी आफैं कमरेड ओलीलाई विरोध गर्दै राजनीतिप्रति वितरागी भएर जीवनको अर्को अध्याय बनाउनतिर लागेको थाहा पाएँ । भेटवालमा राजनीतिक कार्यकर्तामा हुनुपर्ने अपार क्षमता भएको भए पनि म उनलाई गुटको धरापले किचेर राजनीतिक जीवन समाप्त भएको एउटा चरित्रनायकको उदाहरणका रूपमा सम्झिरहन्छु ।कमरेड भेटवालले मलाई पार्टीभित्र प्रस्ट धार अँगाल्न भनी झक्झक्याउन आएको बेला कमरेड ओली प्रधानमन्त्री मनमोहन अधिकारीको नेतृत्वमा गठित मन्त्रिपरिषदमा गृह मन्त्रालय सम्हाल्दै थिए र सँगसँगै एमालेभित्र विशेष गुट बनाउने राजनीतिक जागरणको मुख्य योजनाकार थिए । विद्या कमरेड र अरूहरूचाहिँ त्यो अभियानका प्यादा थिए । हुन त पार्टीभित्र कोअर्डिनेसन कालबाटै गुटहरू बन्दै भत्कँदै गरेका थिए । तर कमरेड ओलीको समयभन्दा अघिका गुटहरू उनको जस्तो भद्दा महत्त्वाकांक्षाले मात्र बिटुलिएका थिएनन् । सतहबाट भए पनि हेर्नमा तिनीहरू राजनीतिक लाइनको आधारमा बनेका देखिन्थे । सशस्त्र संघर्ष कि शान्तिपूर्ण जनआन्दोलन ? जनमत सङ्ग्रह बहिष्कार कि उपयोग ? राजनीतिक स्वतन्त्रता कि पार्टी स्वतन्त्रता ? परिमार्जित नयाँ जनवाद कि जनताको बहुदलीय जनवाद ? आदि जस्ता प्रश्न र पक्षधरताले त्यस्ता गुटहरूको अनुहार बनेको हुन्थ्यो । तर कमरेड ओलीको अगुवाइमा चलेको गुटबन्दीमा राजनीतिभन्दा बढी व्यक्तिगत स्वार्थ र सत्ताको अवाञ्छित महत्त्वाकांक्षाको राग प्रभावशाली थियो । यही उद्देश्य राखेर उनी र उनको मण्डलीले दिवंगत नेता मदन भण्डारीको आत्मिक नेतृत्वको उत्तराधिकार लिएको समेत दाबी गरे । के हो, आत्मिक नेतृत्व ? घोर दक्षिणपन्थतिरको शोभायात्रा या सामाजिक न्यायको चरम उपेक्षा ? हो, हुन पनि एमालेभित्र यस्तो आत्मिक नेतृत्व अवतारको राजनीतिक अन्तर्य कहिल्यै पुष्टि गरिएन ।गलत राजनीति बोक्ने अभीष्टका लागि कमरेड मदन भण्डारीको आत्मिक वा अनात्मिक नेतृत्वको नवीकरण हुनु वा नहुनुले कुनै बाधा वा व्यवधान उत्पन्न हुने अवस्था थिएन । यसैले दिवंगत कमरेड भण्डारीको नाममा फाउन्डेसन बनाइयो र यस संस्थालाई जनताको बहुदलीय जनवादलाई परिपक्व, समयानुकूल र जवादेही बनाउने काममा भन्दा आफ्नो गुट विस्तार गर्ने साधनको रूपमा विकास गरियो । प्रधानमन्त्री ओली र उनको मण्डलीको यस किसिमको गुटबन्दीको प्रदूषणले सन् १९९६ को नेपाल र भारतबीच सम्पन्न महाकाली सन्धि, एमालेको नवौं महाधिवेशनमा अध्यक्ष पदमा कमरेड ओलीको विजय, गएको १६ महिनाअघि प्रधानमन्त्रीको दोस्रो कार्यकालमा पदार्पण र त्यस लगत्तै एमाले र माओवादी केन्द्रबीच भएको माथ्लो तप्काको एकीकरणसम्मका घटना बिटुलिएका छन् ।प्रधानमन्त्री ओली अहिले इतिहासका एक्ला र निरीह नायकजस्ता देखिन्छन् । दुई तिहाइ सांसद संख्याको बलमा बनेको सरकारको प्रधानमन्त्री यति निरीह देखिनु नेपाली राजनीतिको अनौठो विशेषता हो । उनीसँग मन्त्रीमण्डलमा रहेका, उनको बरदहस्तले उचालिएका केही अयोग्य सदस्य बाहेक अरूले उनको प्रतिरक्षामा खासै प्रयास गरेको देखिँंदैन । बाँकी सबै रमितेजस्ता छन् । यसको मुख्य कारण हो पार्टी सञ्चालनको आधारभूत प्रणालीलाई अवरुद्ध बनाउनु । प्रधानमन्त्री ओलीकै अकर्मण्यताले गर्दा करिव १४ महिनाअघि भएको माओवादी केन्द्र र एमाले बीचको एकीकरणको विषय अब प्रहसनजस्तो भइसकेको छ । नेकपाका दुई अध्यक्ष मध्येका एक प्रभावशाली अध्यक्ष तथा इतिहासमै सर्वाधिक अवसर पाएका प्रधानमन्त्री ओली क्रमशः आफ्नो नायकत्व गुमाएका मिथकका नकारात्मक पात्रजस्ता बन्नपुगेका छन् । आफ्नो दोस्रो कार्यकालको प्रारम्भमा प्रधानमन्त्री पदमा बहाली भए लगत्तै ओलीजीले गरेको मुख्य काम हो प्रधानमन्त्री कार्यालयलाई शक्तिशाली बनाउन खोज्नु । यस निम्ति उनले त्यसअघि अन्य मन्त्रालय मातहतका महत्त्वपूर्ण राष्ट्रिय निकायहरूलाई आफ्नो मातहत ल्याउने कार्य गरे । इतिहासमै एउटा बलियो प्रधानमन्त्री बन्ने उनको आकांक्षालाई गलत भन्न मिल्दैन । लामो समयसम्म अस्थिरताको महारोगले आक्रान्त राजनीतिलाई स्थायित्वको लिकमा हिँडाउन यो कदम अपरिहार्य थियो । तर यो आकांक्षालाई साकार र सफल पार्न सोही अनुरुप सत्तासित जोडिएका अरू परवर्ती संस्थाहरूलाई सँगसँगै बलियो बनाउन आवश्यक हुन्थ्यो । तर उनले त्यसो गरेनन् र भूतपूर्व राजा ज्ञानेन्द्रको जस्तो एक्लो यात्रामा लागे । त्यसो गर्दा उनीसँग आफ्नो चेन अफ कमाण्डमा रहेको गुट र अराजनीतिक अनुहार भएका भारदारहरूको झुन्डमात्र साथमा थियो । आफ्नै सहनेतृत्वमा रहेको पार्टी संगठन र संसदीय दललाई अकामकाजी, दिशाहीन र बेवारिस बनाएर कसरी प्रधानमन्त्री नाम भएको संस्थालाई मात्र बलियो बनाउन सकिन्छ ? मूलतः राजनीतिमा अहम् महत्त्व राख्ने यो प्रश्नलाई उनले जानाजान उपेक्षा गरे । किनकि धेरै वर्ष अघिदेखि उनको अन्तस्करणमा इतिहासको एकल नायक हुने राँकेभूत सवार भएको थियो र पार्टी सामूहिक नेतृत्वले तथा सरकार योग्यता भएका चरित्रवानहरूको समुहले मात्र बलियो बन्छ भन्ने सत्यप्रति उनको कुनै अनुराग थिएन ।चिनियाँ कम्युनिष्ट पार्टीमा सामूहिक नेतृत्व चल्नुपर्छ भन्ने विचारका प्रणेता तेङ साओ पिङ थिए । माओको निधन र चिनियाँ सांस्कृतिक क्रान्तिको अवसानपछि लामो समयसम्म चिनियाँ कम्युनिष्ट पार्टीले तेङले प्रस्ताव गरेको सामूहिक नेतृत्व प्रणालीलाई सफल अभ्यास गर्यो । पूर्व सोभियत संघमा लेनिन स्वस्थ रहुन्जेल धेरै मात्रामा सामूहिक नेतृत्व पद्धतिको अभ्यास गरिएको थियो । पछि स्तालिनले सत्ता लिएपछि पार्टीभित्र एक व्यक्ति अधिनायकत्व स्थापना भयो । संख्या र शक्तिमा साना भए पनि युरोप र अमेरिकाका कतिपय ग्रिन पार्टीहरूमा सामूहिक नेतृत्व पद्धति अभ्यास भएको पाइन्छ । यस्तो अवस्थामा पार्टी वा राज्यको प्रमुख पदमा पठाएको व्यक्तिलाई फस्ट एमङ्ग इक्वल भन्ने चलन बसेको थियो ।सन् २०१८ को आरम्भपछि चीनको कम्युनिष्ट पार्टीमा चलेको सामूहिक नेतृत्वको कालखण्ड समाप्त भयो र सी जिन पिङको एकल नेतृवको दौर आरम्भ भयो । यसका पछाडि चीनलाई केही दशकभित्र महाशक्ति राष्ट्र बनाउने लगायतका राजनीतिक आकांक्षा थिए । यो मोड सजिलै आएको थिएन । चिनियाँ कम्युनिष्ट पार्टी पोलिट ब्युरोको मिटिङ सामान्यतया एक महिनामा एकपल्ट बस्छ, तर १९१७ अगस्ट अन्तिम सातादेखि सेप्टेम्बर अन्तिम सातामा मात्र तीनपटक पोलिट ब्युरोको मिटिङ डाकिएको थियो । एकल नेतृत्वको यो विषय केन्द्रीय कमिटी र राष्ट्रिय जनकांग्रेसमा धेरै माथापच्चीपछि मात्र पारित भएको थियो । सी जिन पिङको यो यात्रालाई बाहिरबाट धेरै आलोचना पनि भयो । मुलुकलाई माओकालीन तानाशाहीमा फर्काउन खोजिएको समेत भनियो । तर चिनियाँ कम्युनिष्ट पार्टीले यो फरक बाटोमा हिँड्दा हाम्रा प्रधानमन्त्री ओलीले जस्तो पार्टी सञ्चालनका प्रचलित पद्धतिलाई पक्षघात गर्ने दुस्साहस कहिल्यै गरेन । यता हाम्रा प्रधानमन्त्री ओलीले चाहिँ चिनियाँ राष्ट्रपति सीको अलिकति पनि नक्कल नगरी जानाजान राजनीतिका समस्त विधि, विधान र मूल्यको चिरहरण गरे । उनको यो गन्तव्यले न समाजवादतिर पुगिन्छ न लोकतन्त्र नै बलियो हुन्छ । बरु यस्तो चालले पार्टीभित्र चरम अराजनीतिक चरित्र भएका हसप्रसादहरूको बलियो झुन्ड बनाउन र सत्तालाई त्यही समूहको अवाञ्छित स्वार्थपूर्तिको साधन बनाउनमात्र भरथेग गर्छ । संविधान घोषणा भएको ४ वर्ष पुग्न लाग्यो । तर देशमा सबै जनताले अझै त्यसको स्वामित्व कबुल गरिसकेका छैनन् । यस्तो समस्या कानुनी तर्कले मात्र समाधान हुँदैन । लोकतान्त्रिक शक्तिहरूमाझ संविधानको अपनत्व स्थापित गर्दै समाजवाद, लोकतन्त्र र शान्ति प्रक्रियाको सफलता निम्ति राष्ट्रिय सहमति र सहकार्यको सान्दर्भिकता छ । यस्तो संवेदनशील स्थितिमा देशको वास्तविकता, अग्रगामी परिवर्तनका कार्यसूची र बहुल चरित्र भएको हाम्रो धरातलीय यथार्थलाई प्रधानमन्त्री ओलीले स्वीकारेनन् र गुटबन्दी तथा एकल अहंकारको बाटोमात्र हिँडिरहे भने ढिलोचाँडो उत्पन्न हुने राजनीतिक संकटको निम्ति देशले ठूलै मूल्य तिर्न नपर्ला भन्न सकिन्न । के देशले यस्तो मूल्य तिर्दा प्रधानमन्त्री ओलीको राजनीतिक भविष्य बाँचिरहला ?"
तयारीबिनाको विपद् व्यवस्थापन,"प्राकृतिक विपत्तिबारे न सरकार अनभिज्ञ हुन्छ, नत सम्बन्धित ठाउँका बासिन्दा नै । भूकम्प बाहेकका प्राकृतिक विपत्ति ठाउँको भौगोलिक अवस्था हेरेर आँकलन गर्न सकिन्छ । जस्तो तराईमा गर्मीमा सर्पदंश, सरुवा रोगको प्रकोप, बर्खामा डुबान समस्या वर्षैपिच्छे दोहोरिने समस्या हो । पहाडमा बर्खाको बेला पहिरोको समस्या अधिक हुने गर्छ भने हिमालमा हिमपात । यस्ता समस्यालाई कसैले रोक्न त सक्दैन । समस्या आइहालेमा त्यसबाट कसरी बच्ने भन्नेबारे जुन किसिमको तयारी हुनुपर्ने हो, त्यो कहिल्यै पनि भएको पाइएन । जब विपत्ति आइपर्छ, तब सामाजिक सञ्जालमा दुःख व्यक्त गर्ने र मन्त्रिपरिषद्बाट राहतका कार्यक्रम सार्वजनिक गर्नेभन्दा अरू केही हुनसकेको हामी पाउँदैनौं । ती कार्यक्रम कागजमा मात्रै सीमित हुने भएको हुँदा त्यसबाट पीडितले आशा गर्ने ठाउँ खासै हुँदैन । शौचालय, मन्दिर, क्यालेन्डर जस्ता सामान्य भौतिक संरचना लगायतको उद्घाटन गर्नपुग्ने प्रधानमन्त्री, राष्ट्रपति जनतालाई विपद् परेको ठाउँमा पुगेर त्यहाँका जनताको पीडा बुझ्ने प्रयाससम्म पनि गर्दैनन् । विपद् पीडितहरूले केन्द्र सरकारबाट केही राहत नपाएको बरु स्थानीय सरकारबाट केही राहत पाएको गुनासो गरिरहेका छन् । विपद्का बेला जनताका सामु नपुग्ने सरकार के जनताको सरकार ? जहाँ जतिखेर पीडा उत्पत्ति हुन्छ, त्यतिखेर मात्रै केही तातेजस्तो गरेर जब राति, बूढी ताती भनेजस्तो पाराले जनताको घाउमा मलम लगाउन सकिँदैन । सुजन देवकोटा, पालुङटार४, गोरखाप्रतिवेदन थन्क्याउँदाको परिणाम शीर्षकमा छापिएको खबर पढ्दा बाढीबाट प्रताडित तराईवासीका निम्ति सुखको सास फेर्नु आकाशको फल आँखा तरी मर् जस्तै हुने देखिन्छ । डुबान समस्या हल गर्न नेपालभारत संयुक्त प्राविधिक टोलीले स्थलगत अध्ययन गरी ६ महिनाअघि प्रतिवेदन बुझाए पनि समस्या सुल्झाउने विषयमा ठोस कदम चालेको पाइँदैन । भारतले बनाएका बाँध र सडक लगायतका संरचनाका कारण तराई क्षेत्र वर्षेनि जलमग्न भई ठूलो मात्रामा धनजनको क्षति हुने गरेको छ । प्रतिवेदनमा उल्लेख भए बमोजिमका क्रियाकलाप अघि बढाउन भारतीय पक्ष तयार छैन । नेपाली पक्ष समस्या सुल्झाउनेतर्फ नलाग्नु दुःखद हो । लाखौं जनताको दुःखकष्टसँग सम्बन्धित विषयमा सरकार डटेर लाग्नु पर्दैन ? प्राविधिक प्रतिवेदन कार्यान्वयनमा नआएपछि सरकार भारतीय पक्षसँग किन खुलेर बोल्न सक्दैन ? प्रतिवेदन थन्क्याएर हात बाँधेर बस्नु संवेदनहीन काम होइन र ? बाढीपहिरोको चपेटाबाट हिमालदेखि तराईसम्मका जनता आतंकित बनिरहँदा सत्ताधारी भने आन्तरिक र बाह्य कारणबाट हुने प्राकृतिक प्रकोप न्यून गर्ने योजना बनाउन सक्षम देखिएका छैनन् । जब पर्यो राति अनि बूढी ताती भनेझैं योजनाविहीन भई कुहिराको काग बन्ने, समस्या परेपछि जनतालाई देखाउन हस्याङफस्याङ गर्ने सरकारी रवैयाबाट समस्या समाधान हुँदैन । भुवनेश्वर शर्मा, चन्द्रागिरि२, काठमाडौं"
दूधको दोहोरो फाइदा,"असार २८ गते शनिबार प्रकाशित गम्भीर रोग विरुद्ध दूध प्रभावकारी समाचारमा अस्वस्थ भएकालाई दूध सेवनले स्वस्थ रहन सहयोग गर्छ भनिएको छ । सुर्ती तथा मादक पदार्थले जताततै ढाक्दै गइरहेको अवस्थामा अमृतरूपी दूध, दही, मही, घिउ सेवन गर्ने र खेतबारीमा गोबर गहुँतको मलले हराभरा कृषि बनाइरहने परम्पराको निरन्तरता जरुरी छ । दूध तथा दुग्ध पदार्थको सेवन गर्नेपट्टि ध्यान जानसके श्वेत क्रान्ति अर्थात् दूध क्रान्तिले स्वदेशमै रोजगारी पनि हुने र रोग पनि निवारण हुने हुँदा उन्नत पशुपालनमा ध्यान दिनु आवश्यक छ । बलराम थापा, क्षेत्रपाटी, कुस्लेचौर१७, काठमाडौं"
बच्चाले बोल्यो विभेद,"असार २८ गते प्रकाशित सुभेच्छा भण्डारीको उसले लक्ष्मणरेखा टेक्यो लेखले मन छियाछिया बनायो । लेखकले ग्रामीण भेगको समाजमा व्याप्त सामाजिक भेदभाव अन्तर्गतको जातीय छुवाछूतको सचित्र वर्णन गर्नुभएको छ । विगतदेखि प्रचलित छुवाछूत प्रथाले जनताजनताबीच गहिरो खाडल सिर्जना गरेको छ । यो प्रथाले गर्दा उचनीचको भावना जागृत गराएको छ । सामाजिक एकता र सद्भावलाई खलबल्याएको छ । सामाजिक परम्परागत भए पनि जातीय भेदभाव कुसंस्कार हो, जसको प्रतिकूल असर विभिन्न तह र तप्काका जनतामा परेको छ । पृथ्वीनारायण शाहको नेपाल चार जात छत्तिस वर्णको साझा फूलबारी हो ले यो देशभित्र बसोबास गर्ने जुनसुकै जात वा वर्णको मानिस भए पनि नेपाल राज्यप्रति समान हकअधिकार रहन्छ भन्ने स्पष्ट पार्छ । ठूलोसानो जात वा छुवाछूतलाई पश्रय दिन मिल्दैन । समयक्रमसँगै ठूलाबडा भनाउँदाहरूले निजी तथा समूहगत स्वार्थपूर्तिका लागि गलत व्याख्या, विश्लेषण गर्दै छुवाछूत प्रथालाई संस्थागत गरिदिए । व्यवहारमा अझै लेखकले भनेझैं भोजभतेरमा दुई वा तीनवटा त्रिपाल टाँगेर त्यति नै भान्साहरू भेटिन्छन्, विशेषगरी ग्रामीण क्षेत्रमा । त्यो सानो बच्चाले सामाजिक भेदभाव र छुवाछूत प्रथालाई तोड्न गरेको आँटलाई लेखकले अमूक समर्थन गरेझैं हामी प्रत्येक शिक्षित भनाउँदाहरूले होस्टेमा हैँसे गर्दै सामाजिक न्याय, समानता र सद्भावपूर्ण एकतालाई सुदृढ एवं मजबुत बनाउन जरुरी छ । राजन अधिकारी, बुढानीलकण्ठ, काठमाडौं"
विप्लव मूलधारमा फर्कने !,"असार २९ गते प्रकाशित आहुतिको विप्लवी नेतासँंग बहिरंग सम्वादमा नेकपाले विप्लव माओवादीलाई दमनबाट सिध्याउने कुरा सही हो । पुँजीवादी, साम्राज्यवादीहरूले कम्युनिस्टलाई लोभ्याएर कम्युनिस्ट सिद्धान्तबाट समाप्त पार्ने रणनीति लिएका हुन्छन् । प बंगालका ज्योति वसुको ३० वर्षे शासन यसको उदाहरण हो । यसले गर्दा पुँजीवादले बदनामी पनि बेहोर्नु पर्दैन र अभिष्ट पनि पूरा हुन्छ । यस प्रक्रियालाई लेखकले प्रतिक्रियावादी आन्दोलन भनी चर्चा गरेका छन् । उनले विप्लवको कार्यदिशाको अस्पष्टता र नेकपामा सिद्धान्त स्खलित भएको सही उल्लेख गरेका छन् । जब घोर कम्युनिस्ट कालमा नेपालमा केही हुन सकेन भने विप्लवले माओवाद हटाएर पनि के नौलो गर्न सक्छन् र ? भारतमा जुन स्थिति छ, त्यसलाई हेर्दा तपाईले नेपालमा पनि त्यस्तो षड्यन्त्र भइरहेको महसुस गरे पनि जुन नेकपा सारमा कम्युनिस्ट छँदै छैन भने संसदमा बहुसंख्यक भए पनि भारतभन्दा भिन्न म मान्दिन । कुनै दिन विप्लवले पनि आफ्नो अंश लिएर यसैमा समाहित हुने निश्चित छ । डाशिवशंकर यादव, छपकैया, वीरगन्ज"
बाढीमा माकःफुइँ राष्ट्रवाद,"खोलामा बस्ती पस्दा काठमाडौं र पूर्वी पहाडी इलाकामा विदेशी षड्यन्त्रका कारण बाढीपहिरो आएको होइन । खोलाले बाटो खोजेको सटिक भनाइ राख्ने संस्कृतिविद् सत्यमोहन जोशीले भनेझैं सहरका बस्तीमा खोला पसेको होइन, खोलामा बस्ती बसेकाले डुबान भएको हो । अध्येता केशव शर्माका अनुसार सहरमा त्यस्ता बस्ती डुबेका छन्, जुन नदीनालाको अतिक्रमण, अव्यवस्थित बसोबास, भौतिक संरचना निर्माणमा जलविज्ञान (हाइड्रोलोजी)को बेवास्ता र प्राकृतिक जलनिकासको विनाशको जगमा खडा भएका छन् । यति धेरै कारणको हल एकैचोटिनिकाल्न नसकिने भएकालेसरकारले एउटामात्रै काम गरे पनि गज्जबहुनसक्छ । त्यो हो २०५२ मा पूर्वन्यायाधीश रामबहादुर रावलको अध्यक्षतामा गठित आयोगको प्रतिवेदन लागू गर्न सर्वोच्च अदालतले दिएको आदेशको पालना गर्नु । हड्पिएको सार्वजनिक जग्गा फिर्ता ल्याउन र कसुरमा संलग्न मालपोतका कर्मचारी र भूमाफियालाई कारबाही गर्न सर्वोच्चले सरकारलाई दिएको परमादेश मात्रै लागू गरे पनि लाख हुन्छ । एउटा रिपोर्टअनुसार, भूमाफियाले हड्पिएको जग्गा फिर्तासम्बन्धी आदेश र प्रतिवेदन कार्यान्वयन नहुँदा काठमाडौं उपत्यकाका नदीवरपर वर्षेनि बाढी र डुबानको सास्ती सुरु भएको हो । बाढीपहिरोबाट क्षति हुनुमा पूर्वतयारी नहुनु, विशेषगरी जनमुखी विकास र प्रकृतिमैत्री आवास नीति नहुनु हो भन्ने ज्ञान सरकारलाई नभएको होइन । हुँदै नभएको त गरिखाने जनताप्रतिकोप्रतिबद्धता र प्रकृतिप्रति संवेदनशीलता न हो ! निजी हित र स्वार्थका लागि सार्वजनिक स्रोतसाधनसम्पत्तिको दोहनतिर अलिकति मात्रै ध्यानदिइयो भने पनि आफ्नै चन्दादाता, आफ्नै भूमाफिया, आफ्नै नेताकार्यकर्ताशुभचिन्तकलाई कारबाही गर्नुपर्ने बाध्यता हुन्छ । तिनलाई कारबाही गरी सरकारका लागिसकस वा पार्टीका लागि कहर थप्नुको सट्टा बाढी र डुबानको राजनीति गर्नु नै सत्तासीनहरूका लागि श्रेयष्कर हुने रहेछ । राष्ट्रवादको जगजगी चलिरहेका बेला वर्षेनि आउने बाढी र डुबान राजनीतिकसांस्कृतिकरूपमा त बिकाउ छँदैछ, पुँजीवादको जमानामा आर्थिक रूपमा मुनाफादायी फनि छ !"
गुरु जस्तै गुरु मिले,"हे लेन केलर सत्र महिनाकी मात्र थिइन्, मस्तिष्क ज्वरोले सतायो । त्यसले उनको दृष्टि छिन्यो, श्रवणशक्ति पनि रहेन । उनी सात वर्षकी भएपछि पिताले छोरी पढाउन शिक्षिकालाई घर ल्याए । त्यस्ती सानी नानीलाई शिक्षा दिनु एनी सेलेभानका लागि कम्ती चुनौतीपूर्ण थिएन । तर सेलेभानले त्यसलाई सहर्ष स्विकारिन् । उनले हेलेनलाई स्पर्शको माध्यमबाट सिकाउँदै गइन् । परिश्रममा हेलेन कोहीभन्दा कम थिइनन् । समयसँगै उनले शिक्षा आर्जन गर्दै गइन् । शारीरिक बान्कीमा अशक्त लाग्ने ती अमेरिकी बालिका ज्ञानका कारण पछि विख्यात बनिन् । एनी सेलेभानकै कारण शिक्षाको ज्योतिले परिपूर्ण बन्न सकेकी हेलेनले एक ठाउँ भनेकी छन्, म अहिले जे छु, त्यो गुरुकै कारण मात्र सम्भव भएको हो । यो असत्य पनि होइन । न सुन्न सक्ने, न देख्ने सक्ने व्यक्तिलाई शिक्षित तुल्याउन लगभग वर्षौंवर्ष पछि लागिरहन एनी सेलेभानले मात्रै सक्थिन् । गुरु पूर्णिमाका दिन उनी र उनी जस्तै गुरुहरू नै स्मरणीय हुने गर्छन्, जुगजुगान्तर । साँच्चै, गुरु त्यही हो जो कसैलाई सही बाटो हिँडाउन सक्छ । औपचारिक रूपमा होओस् कि अनौपचारिक रूपमा । जोकसैलाई अँध्यारोबाट उज्यालोतर्फ डोर्याउन व्यक्ति गुरु कहलाउँछ । सही गुरु पाउने व्यक्ति ठूलो भाग्यमानी हुन्छ । हेलेन केलर जस्तै ।भनिँदै आएको छ बालबालिकाको पहिलो पाठशाला घर हो र प्रथम गुरु आमाबुवा । तर, अहिलेका आमाबुवा प्रायः बेफुर्सदिला छन् । आजीविकाको धपेडीले तिनलाई आफ्ना बालबालिकाको ज्ञानार्जनप्रति केही हदसम्म निरपेक्ष राख्ने गरेको छ । बालबालिकालाई स्कुल पठाएपछि सकिइहाल्यो नि जस्तो सोच्ने गर्छन् सबैजसो अभिभावक । आफ्ना छोराछोरीको शुल्क तिर्ने दायित्व मात्र पूरा गरेर बसिरहे परिणाम राम्रो पक्कै नआउला । यसैमा यो पनि जोडूँ आजीविकाको रनाहाले अभिभावकलाई मात्रै होइन, गुरुहरूलाई पनि पिरोलिरहेको हुन सक्छ । कतिले नजानेर त कतिले जानाजान गलत शिक्षा पनि दिइरहेका हुन सक्छन् । उदाहरण खोज्न टाढा जानुपर्दैन ।मेरी छोरी पाँच वर्षकी छन् । उनको स्कुलमा बेलाबेला अभिभावक भेला हुने गर्छ । केही दिनअघिको भेलामा एक आमाले अनौठो कथा सुनाउनुभयो । उहाँका छोराले एक दिन स्कुलबाट फर्केपछि गृहकार्य गरेर मोबाइल चलाउन थालेछन् । केही बेरपछि उनले अचानक उठेर साबुनपानीले हात धुन सुरु गरेछन् । रातैभरजसो उनले हात धुँदै सुँघ्दै गरेछन् । छोराको ताल देखेर आमा हैरान हुनुभएछ । कारण सोध्दा छोराले भनेछन्, मोबाइल चलाए पिट्ने भन्नुभको छ मिसले । हामीले घरमा मोबाइल चलायौं भने उहाँले भोलि हाम्रो हात सुँघेर थाहा पाउनुहुन्छ रे ! अर्की आमाको चाहिँ अर्कै भोगाइ रहेछ । स्कुलबाट फर्केको छोरालाई खुट्टाले मोबाइल चलाउने प्रयास गरिरहेको देखेर उहाँले गाली गर्नुभएछ । छोराले भनेछन्, मिसले मोबाइल चलाएकोनचलाएको कुरा हात सुँघेर चाल पाउँछु भन्नुभको छ । त्यही भएर खुट्टाले चलाउन खोजेको । खुट्टा त सुँघ्नुहुन्न होला नि !छोराछोरीमा मोबाइल चलाउने आदत अभिभावककै कारण बसेको हुन्छ । उनीहरूमा त्यसको लत नबसोस् भन्ने कुरा सकारात्मक तरिकाले सिकाउन सकिन्छ, डर देखाएर होइन । यस्ता घटना हाम्रै वरिपरि कति भइरहेका हुन्छन् ! धेरै त हाम्रै बालबालिकाले हामीसम्म ल्याई पनि पुर्याउँदैनन् । अहिलेका हाम्रा बालबालिकाको मानसिकता बीसपच्चीस वर्षअघिका हाम्रोभन्दा निकै भिन्न छ । अहिले त्रासपूर्वक होइन, प्रेमपूर्वक सिकाउन खोज्नुपर्छ । पहिले पनि डर देखाएर सिकाउन खोजिएको कुरो हाम्रो दिमागमा राम्ररी बस्न सकेन । त्यसैले अचेलका गुरुगुरुआमाहरू पनि पहिलेका भन्दा निकै फरक हुन जरुरी छ ।"
कानुन मिच्ने नीतिगत निर्णय,"प्रधानमन्त्री निवास बालुवाटार विस्तारका क्रममा कानुन विपरीत विभिन्न निर्णय भएका छन् ।२०२१ मा भूमिसुधार लागू भएपछि चरणबद्ध रूपमा सबै जिल्लामा नापी भयो । त्यस बेला जग्गा जोत्नेको नाम नापीको फिल्डबुकमा लेखाएर मोही जनाइएको थियो । केही विवाद उब्जिए अदालतबाट मोही कायम भएकाले मात्र त्यसको हक पाउँथे । भूमि सम्बन्धी ऐन, २०२१ को दफा २५(५)(ग) अनुसार सरकारी स्वामित्वको जग्गामा मोही नै हुँदैन । तर बालुवाटारको सरकारी जग्गामा सरकारले निर्णय गरे बमोजिम मालपोत कार्यालयबाट मोही कायम भएको छ । २०२१ को त्यो ऐन अनुसार मोही विवादको निर्णय गर्ने अधिकार भूमिसुधार कार्यालयलाई मात्र हुन्थ्यो । बालुवाटारको सरकारी जग्गामा भने भूमिसुधारले नमानेपछि मालपोतले काननुविपरीत मोही कायम गरिदियो । त्यसैका आधारमा विभिन्न व्यक्तिलाई मोहियानी हकबापत आधा जग्गा दिइयो । त्यही बाँकी आधी जग्गा पनि अर्को व्यक्तिलाई दिइयो । सरकारी जग्गामा विभिन्न व्यक्तिलाई मोही कायम गरी जग्गा सट्टाभर्ना दिन भौतिक योजना तथा निर्माण मन्त्रालयका तत्कालीन सचिव दीप बस्न्यातले मन्त्रिपरिषद्मा प्रस्ताव पेस गरेका थिए । २०६६ चैत १९ को उनको प्रस्ताव मन्त्री विजय गच्छदारले स्वीकृत गरे । प्रधानमन्त्री माधव नेपालको मन्त्रिपरिषद्ले चैत २९ मा मोहीका हिस्सामा पर्ने १३११३०५ रोपनीको सट्टाभर्ना गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने निर्णय गर्यो । भूमिसुधार कार्यालयले मोही कायम गर्न मानेन । अनि अर्को प्रस्ताव र मन्त्रिपरिषद्को निर्णयले मोहीको हक कायम गर्ने निर्णय भूमिसुधार कार्यालयबाट खोसी मालपोतले गर्ने गरी सोझै पत्र पठाइयो । मन्त्रिपरिषद्को २०६७ वैशाख ३१ को निर्णयका कारण बालुवाटारको सरकारी जग्गा हिनामिना भयो । त्यति बेला पनि नेपालमा कानुन उल्लंघन गर्न नमान्ने केही इमानदार कर्मचारी भूमिसुधार कार्यालयमा रहेछन् । त्यस्ता इमानदार कर्मचारीको इन्कारीपछि पनि मन्त्रालयका सचिव, मन्त्री र मन्त्रिपरिषद् नै अनियमिततामा लाग्यो । यही जग्गा विवादमा अख्तियारका पूर्वप्रमुख आयुक्त दीप बस्न्यातलाई नै अभियुक्तका रूपमा बयान लिइयो । एक आयुक्त भ्रष्टाचारमा मुछिएर ७८ लाख रुपैयाँ धरौटीमा छुटेका छन् । अहिले प्रमुख आयुक्त नै अख्तियारमा बयान दिन पुगे । सञ्चार माध्यम अनुसार, त्यहाँ उनले भनेका छन्, मैले तत्कालीन प्रधानमन्त्री माधव नेपाल र मुख्य सचिव माधवप्रसाद घिमिरेको निर्देशनमा सचिवको हैसियतले काम गरेको हुँ । ललितानिवासको जग्गा सट्टाभर्ना लगायत प्रधानमन्त्री निवास विस्तार गुरुयोजना र भूमिसुधार विभागबाट आएको टिप्पणी निर्णयका लागि मैले मन्त्रिपरिषद्मा पठाइदिएकोसम्म हुँ, बैठकको निर्णयसम्म कार्यान्वयन गरेको हुँ । सचिवले गलत गरेको भए सच्याउने ठाउँ मुख्य सचिव र मन्त्रिपरिषद्मा रहने थियो । त्यसैले मैले कुनै गलत काम गरेको छैन । मन्त्रिपरिषद् समेतको नीतिगत निर्णयमा अख्तियारको क्षेत्राधिकार आकर्षित हुँदैन भन्ने बस्न्यातको तर्क हुन सक्छ । उनले यसमा तत्कालीन मुख्य सचिव र प्रधानमन्त्रीलाई यसमा जिम्मेवार बनाएका छन् । मुख्य सचिव र प्रधानमन्त्रीकै निर्देशनमा काम गरेको भनेपछि प्रधानमन्त्रीमाथि नीतिगत निर्णयका आधारमा अख्तियारले अनुसन्धान गर्न र अभियोग लगाउन नसक्ने भएकाले बस्न्यातको तारो प्रधानमन्त्री र नीतिगत निर्णयतिरै सोझिएको देखिन्छ । मोहीका नाममा करिब १४ रोपनी सरकारी जग्गा भूमाफियालाई वितरण गरिएको, प्रधानन्यायाधीश र प्रधानमन्त्री तथा सभामुख निवासको पर्खालसँगै जोडेर हड्पिएको सरकारी जग्गामा ८ मिटर चौडा ५ सय ७० मिटर बाटो निर्माण गर्न स्वीकृति दिएको, ललिता निवासको सरकारबाट अधिग्रहण भैसकेको समग्र सरकारी जग्गाबारे अख्तियारले गहिरो अनुसन्धान गर्नुपर्छ । सरकारी जग्गा व्यक्तिलाई वितरण गरिन्छ भने प्रधानमन्त्री पनि उम्किन सक्दैनन् । कानुनको पालना त प्रधानमन्त्री लगायत देश हाँक्ने जिम्मेवार पदमा बस्नेले झन् बढी गर्नुपर्छ । लहरो तान्दा पहरो गर्जन्छ भनेर अख्तियारले नीच मार्न हुँदैन ।मन्त्रिपरिषद्को नीतिगत निर्णयमा अख्तियार पन्छिँदै आएको छ । नीतिगत निर्णय के हो, यसको सीमा के हो, कहाँसम्म अख्तियारको क्षेत्राधिकार पुग्दैन भन्नेतिर दलगत भागबन्डामा नियुक्त भएका आयुक्तहरूले सकारात्मक रूपमा सोचेको पाइँदैन । सचिवले गलत विवरण पेस गरेका कारण कुनै गलत निर्णय भएछ, राज्यलाई क्षति भएछ भने त्यसको जिम्मेवार सचिव मात्र हुने कि निर्णय गर्ने मन्त्री र मन्त्रिपरिषद् समेत हुने हो ? यो विवादमा निर्णय हुन बाँकी नै छ । हाम्रो मन्त्रिपरिषद्ले ठेक्कापट्टा, सामान खरिदमा सार्वजनिक खरिद ऐनविपरीत निर्णय गर्दै आएको छ । खरिद ऐनको प्रक्रिया अनुसार गर्नुपर्ने निर्णय मन्त्रिपरिषद्ले मेलम्चीको पछिल्लो ठेक्कामा, बुढीगण्डकीको ठेक्कामा, लिड बल्ब खरिद आदिमा गरेको छ । अख्तियार दुरुपयोग अनुसन्धान आयोग ऐन, २०४८ को दफा ४ मा मन्त्रिपरिषद् वा त्यसको कुनै समितिले सामूहिक रूपमा गरेको कुनै नीतिगत निर्णयलाई समेत अख्तियारको अधिकार क्षेत्रबाट हटाइएको पाइन्छ । विडम्बना, मन्त्रिपरिषद्ले गरेका निर्णयहरूमा प्रश्न उठिरहेकै छन् । राष्ट्रहितका लागि कुनै काम, कारबाही र निर्णय गर्नुपर्ने भयो, तर कानुनी व्यवस्था रहेनछ भने त्यस्तो अवस्थामा नीतिगत निर्णय गरिनुपर्ने हो । मन्त्रिपरिषद्ले नीतिगत निर्णयका नाममा कानुन उल्लंघन गर्न सक्दैन । नागरिकले कानुन उल्लंघन गरे सजायको भागी हुनुपर्छ भने कानुनको शासनलाई मुखरित गर्ने र मान्नुपर्ने सरकारले चाहिँ नीतिगत निर्णयको नाममा कानुन मिच्न मिल्छ ? कानुनको नजरमा नागरिक र सरकारको हैसियत समान हुन्छ । ललिता निवास र बालुवाटारको सरकारी जग्गा सरकारकै नाममा ल्याउन राज्य लागिसकेको छ । सरकारकै चाख भएकाले अख्तियार पनि अनुसन्धानमा अघि बढिरहेकै होला । नीतिगत निर्णयका नाममा भ्रष्टाचार लगायतका अनियमित र अनुचित कार्य गर्नेगराउने पदाधिकारीहरूउपर भ्रष्टाचार निवारण ऐनले दिएको अधिकार प्रयोग गर्न अख्तियार उदासीन हुनु भएन । नीतिगत निर्णयका नाममा पूर्वसचिव दीप बस्न्यातले गरेको कामचाहिँ अनियमित हुने, आफूले गरेका निर्णयचाहिँ अनियमित नहुने भन्ने धारणा सरकारले पनि राख्न भएन । नीतिगत निर्णयका नाममा आफूले गरेका कामजति वैध र अरूले गरेकाजति अवैध भन्ने धारणा राखेमा भोलि अदालतले कसरी हेर्ला भन्नेतिर पनि बेलैमा सोच्नुपर्छ । निर्णय गर्ने मन्त्रिपरिषद्लाई चोख्याइदिने, प्रस्ताव पेस गर्ने सचिवलाई भने दोषी देखाएर अभियोग लगाएमा अदालतले सफाइ दिन बेर छैन ।सचिव र मन्त्रीले आफ्नो अधिकार क्षेत्रको विषयलाई मन्त्रिपरिषद्मा लैजानु नै कानुनको उल्लंघन हो । त्यो सरकार प्रमुखकै चासो हो भने मुख्य सचिवले पनि अन्यथा भन्न सक्ने अवस्था हुँदैन । कानुन बमोजिम निर्णय गर्नुपर्ने पदाधिकारीले आफूले निर्णय नगरी मन्त्रिपरिषद्मा लैजान्छ भने जसको स्वार्थ जोडिएको छ, उसले कानुन बर्खिलाप काम गरेकामा अख्तियारले कारबाही गर्नुपर्छ । बालुवाटारको सरकारी जग्गा मोही हक भनेर व्यक्तिलाई बाँड्ने निर्णय सरासर कानुन विपरीतको हो । यस्तो काम मन्त्रिपरिषद्को नीतिगत निर्णयभित्र पर्दैन । नीतिगत निर्णयभित्र नपर्ने कार्यलाई अख्तियारले भ्रष्टाचार मानेर अनुसन्धान गर्नुपर्छ । लेखक विशेष अदालतका पूर्वअध्यक्ष हुन् ।"
अध्यागमनकै सेटिङमा उडेका थियौं,"काठमाडौं  मानव तस्करको जालमा परी लिबियामा अलपत्र परेपछि ११ असारमा उद्धार भएर फर्केका आठैजना त्रिभुवन अन्तर्राष्ट्रिय विमानस्थलको अध्यागमनमा एजेन्टले मिलाइदिएको सेटिङ बाट उडेको तथ्य खुलेको छ । सबै दुबईको भिजिट भिसामा प्रस्थान अनुमतिको छाप लगाएर उडेका थिए । मानव बेचबिखनको गिरोहका कारण भिजिट भिसामा खाडीका देश जान सरकारले कडाइ गरे पनि उनीहरू एजेन्टले भनेअनुसार तोकिएकै अध्यागमन डेस्कमा लाइन लागेर सजिलै दुबई उडेका थिए । यसरी सेटिङमा दुबई उडेकामध्ये धेरैजसो यसअघि कहिल्यै विदेश नगएकाहरू छन् । चितवन माडीका सञ्जय अधिकारीले आफूलाई एजेन्टले एउटा काउन्टरमा भनेअनुसार गरेको बताए । एजेन्टले तोकेको काउन्टरमा गएँ । मलाई केही पनि सोधेनन्, उनले भने, पासपोर्टमा सजिलै छाप लगाइदिए, अनि म अगाडि बढेँ । दुबई बस्ने सतिश घिमिरेलाई ५ लाख बुझाएपछि उनी काठमाडौंबाट भिजिट भिसामा दुबई र त्यहाँबाट लिबिया पुगेका थिए । घिमिरेले काठमाडौंमा रहेका एजेन्ट लोकमान राईलाई सम्पर्क गराइदिएको र विमानस्थल अध्यागमनको सबै सेटिङ राईले नै मिलाइदिएको अधिकारीले बताए । चितवन भण्डाराका नेत्रबहादुर भण्डारीलाई पनि राईले भिजिट भिसामा भारतको नयाँदिल्ली हुँदै दुबई उडाउने भनेका थिए । तर दुई महिना दिल्ली बस्दा पनि उडाउन नसकेपछि नेपाल फर्केका थिए । एक दिन राईले काठमाडौंमै सेटिङ मिलाएको बताए । राहदानीमा एक महिनाको भिजिट भिसा लगाएका भण्डारीले यसअघि कुनै देशको भिसा लगाएका थिएनन् । उनले सुनेका थिए, कुनै देश नगएकालाई भिजिट भिसामा दुबई जान त्यति सजिलो छैन । तर विमानस्थलमा उनले सोचेजस्तो भएन । दुबई हिँडेको टोलीमा भण्डारीसहित चितवनकै बाबुराम चौधरीसँगै पाँचजना थिए । भण्डारीले भने, विमानस्थल बाहिर नै लोकमानले भित्र छिरेपछि के गर्ने, अध्यागमन अधिकृतले केही सोधेमा के भन्ने भनेर सबै सिकाएका थिए । भण्डारीको टोली काउन्टरमा पुगेपछि अध्यागमन अधिकृतले रोके । उनले भने, हामी झन्डै ४५ मिनेट जति रोकियौं । त्यसपछि लोकमानलाई फोन गर्यौं । उनले अर्को काउन्टरमा जान भने । उक्त काउन्टरमा एक महिला अध्यागमन अधिकृत थिइन् । राहदानी र भिसा हेरेपछि तिनले अलमलमा परेजस्तो गरिन् । उनले अर्को दुब्लो कदको एकजना अध्यागमन अधिकृतसँग केही सोधिन् । ती अधिकृतले के के भने कुन्नि, उनले सजिलै छाप लगाइदिइन्, भण्डारीले भने, सेटिङ मिलिसकेकाले होला, उनले हामीलाई केही नसोधी प्रस्थान अनुमतिको छाप हानिदिइन् । उनका अनुसार भिजिट भिसामा दुबई उड्नकै निम्ति लोकमानलाई साढे तीन लाख बुझाएका थिए । नेत्र र सञ्जय जस्तै लिबियाबाट फर्केका लमजुङ बेंसीसहरका राजकुमार गुरुङ पनि सेटिङ मिलाएर सजिलै भिजिट भिसामा दुबई उडेका थिए । साढे १० लाख फसाएका उनले काठमाडौंस्थित विमानस्थलबाट सेटिङमा उड्नका निम्ति मात्रै लोकमानलाई २ लाख बुझाएका थिए । गत वर्षको जेठ २० मा राजकुमार एक्लै विमानस्थल पुगे । उनलाई लोकमानले विमानस्थल छिरेपछि केके गर्ने भनेर सिकाएका थिए । उनी सुरुमा २० नम्बर काउन्टरमा गए र बोर्डिङ पास लिए । लोकमानले भनेको काउन्टरमा गए । यसअघि कहिल्यै विदेश नगएका राजकुमारलाई अध्यागमन अधिकृतले केही नसोधी सजिलै प्रस्थान अनुमतिको छाप लगाइदिए । कान्तिपुरसँग सम्पर्कमा आएका सबैजसोले बोर्डिङ पास लिने र अध्यागमन काउन्टरमा बस्ने दुवै जनाको एजेन्टसँग सोझो सम्पर्क भएको देखिन्छ । नाम उल्लेख नगर्ने सर्तमा एक पीडितले एजेन्टलाई उद्धृत गर्दै आफूले बुझाएको रकमको आधा हिस्सा अध्यागमन कर्मचारी र विमानस्थलका अन्य कर्मचारीलाई बुझाउनुपर्ने भएकाले रकम चर्को परेको बताएको सुनाए । मानव तस्करको चंगुलमा परेर लिबिया पुर्याइएकाहरूलाई त्यहाँ आन्तरिक द्वन्द्व चर्कन थालेपछि अन्तर्राष्ट्रिय आप्रवासी संगठन (आईओएम) ले उद्धार गरेको थियो । लिबिया पुर्याइएकामध्ये धेरैलाई मानव तस्करले अवैध रूपमा मेडेटेरियन समुद्र हुँदै इटाली पुर्याउन खोजेका थिए । तर, जोखिमपूर्ण रूपमा इटाली छिर्न खोजेकाहरूलाई युरोपेली सुरक्षा एजेन्सीहरूले लिबिया नै फकाइदिएपछि नेपालीहरू आन्तरिक द्वन्द्वको चपेटामा परेका थिए । शरणार्थीहरू राखिएकै क्याम्पमा ३ असारमा विद्रोहीहरूले आक्रमण गर्दा लमजुङ बेंसीसहरका सन्तोष श्रेष्ठसहित ४० जनाभन्दा धेरै मारिएका थिए । काठमाडौंबाट पर्यटक भिसामा सेटिङ मिलाएर दुबई उडेकाहरू त्यहाँ केही महिना बसेपछि मात्रै लिबिया पुगेका थिए । धेरैजसोले दुबईमा ओभरस्टे बसेको र त्यसबापत चर्को जरिवाना बुझाउनुपरेको बताएका छन् । लिबिया पुगेपछि पनि भनेजस्तो काम नपाएपछि उनीहरू अवैध रूपमा इटाली छिर्न खोजेका थिए । लमजुङका राजकुमारले भने, भनेजस्तो काम पाइएन । जेनतेन ज्यान जोगाएर फर्किनु नै ठूलो कुरा भयो । लिबियाबाट फर्केकाहरूले राहदानी नम्बर संकलन गरेर तिनलाई प्रस्थान अनुमति दिने अधिकारी को थिए भन्नेबारे अध्ययन गर्दा स्रोतबाट प्राप्त तथ्यले धेरैजसोलाई दुई जनाले दिएको देखिन्छ । फरकफरक मितिमा दुबईका निम्ति उडेकाहरूलाई निश्चित अध्यागमन अधिकारीले नै प्रस्थान अनुमतिको छाप दिइएबाट पनि सेटिङ बुझ्न सकिन्छ । चितवनका नेत्रले भने, बरु एयरपोर्टमै रोकिदिएको भए पनि यस्तो दुर्दशा हुन्थेन ।नेपाल प्रहरीले मानव बेचबिखन अनुसन्धान ब्युरोका डीएसपी राजकुमार सिलवालले मानव तस्करको संगठित गिरोहले इटालीसहित युरोपका विभिन्न देश छिराइदिने भन्दै नेपालीहरूलाई लिबिया लगेका घटना १० महिनायता व्यापक देखिएको बताए । रोजगारीको लोभ देखाएर द्वन्द्वग्रस्त देश लिबिया पुर्याउने काममा संलग्न आरोपमा प्रहरीले ३१ जेठमा खाँदबारीका कमल भनिने लोकमान राई र खोटाङको चिसापानीका राहुल गहतराज र राहुल थापालाई पक्राउ गरेको थियो । लिबियाबाट उद्धार भई फर्केका १५ जना पीडितको निवेदनका आधारमा उनीहरू पक्राउ परेका थिए । ब्युरोका अनुसार पहिले दक्षिण अफ्रिकामा मानव तस्करीको काम गर्ने राईले पछिल्ला महिनामा लिबियामा काम दिलाइदिने वा लिबिया हुँदै युरोप छिराइदिने भनेर दर्जनौं नेपालीलाई त्यहाँ पुर्याएका थिए । लिबियाको त्रिपोली र मिश्राता हुँदै इटाली छिराइदिने र आकर्षक जागिर मिलाइदिने भन्दै राईले पीडितहरूसँग प्रतिव्यक्ति ५ देखि ८ लाख रुपैयाँ उठाएका थिए । प्रहरीका अनुसार उनले पीडितहरूलाई भारतको नयाँदिल्ली हुँदै पर्यटक भिसामा दुबई र त्यहाँबाट सेटिङमा ट्युनिसिया हुँदै लिबिया पुर्याएका थिए । काठमाडौंमा रहेर मान्छे खोज्ने र रकम उठाउने काममा संलग्न राईले दिल्लीस्थित भारतीय र पाकिस्तानी एजेन्टको सहयोगमा मानव तस्करीको सञ्जाल चलाएको देखिएको ब्युरोले जनाएको छ ।"
आज राति खण्डग्रास चन्द्रग्रहण,काठमाडौं  आकाश सफा रहे मुलुकका सबै भूभागबाट मंगलबार अबेर राति खण्डग्रास चन्द्रग्रहण देख्न सकिनेछ । नेपाल एस्ट्रोनोकिल सोसाइटीका अनुसार मंगलबार राति १२ बजेर २८ मिनेटदेखि करिब २ घण्टा ५८ मिनेटसम्म खण्डग्रास चन्द्रग्रहण लाग्नेछ । चन्द्रग्रहण हेर्न खोज्नेले मंगलबार राति १ बजेर ४६ मिनेटदेखि ४ बजेर ४४ मिनेटसम्म चन्द्रमाको केही भाग रातोतामा रंगको देख्न सक्नेछन् । पृथ्वीको वायुमण्डलको छान्ने र परावर्तित गर्ने प्रभावका कारण ग्रहणको समय चन्द्रमाको रंगमा भइरहेको परिवर्तन अनौठो लाग्ने खगोलविद्हरू बताउँछन् ।बीपी कोइराला मेमोरियल प्लानेटोरियम तथा अब्जरभेटरी र विज्ञान संग्रहालय विकास समितिका निमित्त कार्यकारी निर्देशक सनतकुमार शर्माका अनुसार चन्द्रमालाई मंगलबार बिहान १२ बजेर २८ मिनेटदेखि विरल छायाले ढाक्न सुरु गर्छ भने राति १ बजेर ४६ मिनेटदेखि सघन छायाले ढाक्नेछ । यस्तै बिहान ४ बजेर ४४ मिनेटदेखि चन्द्रमालाई सघन छायाले ढाक्न छोड्छ भने बिहान ६ बजेर २ मिनेटदेखि विरल छायाले ढाक्न छोडछ । नेपालमा चन्द्र अस्त बिहान ५ बजेर २५ मिनेटमा हुने भएकाले यो देखिँदैन । पूर्णिमाको राति मात्र हुने चन्द्रग्रहण पूर्ण र आंशिक गरी दुई प्रकारको हुन्छ । सामान्य रूपमा भन्ने हो भने चन्द्रमा पृथ्वीको छायामा प्रवेश गर्दा आंशिक चन्द्रग्रहण देखिन्छ । जब यो छायाको मध्यमा आउँछ अनि पूर्ण ग्रहण हुनेछ । अमेरिकाको अन्तरिक्षसम्बन्धी निकाय नेसनल एयरोनोटिक्स एन्ड स्पेस एडमिनिस्ट्रेसन (नासा) का अनुसार चन्द्रमा पृथ्वीबाट करिब ३ लाख ८४ हजार ४ सय किलोमिटर टाढा छ । चन्द्रमा सूर्यभन्दा करिब ४०० गुणा सानो छ । चन्द्रमाको न्यूनतम तापक्रम माइनस ३५७ डिग्री फरेनहाइट र अधिकतम तापक्रम २५३ डिग्री फरेनहाइट छ । चन्द्र सतहमा हालसम्म १२ अन्तरिक्ष यात्री हिँडेका छन् । उनीहरूले विभिन्न अध्ययनअनुसन्धानका लागि ३ सय ८२ किलोग्राम चन्द्र सतहको ढुंगा र माटो पृथ्वीमा ल्याएका हुन् । वैज्ञानिकहरूले चन्द्रमाबाट प्राप्त चट्टानको नमुना विश्लेषणबाट यसको निर्माण साढे चार अर्ब वर्षअघि भएको निष्कर्ष निकालेका छन् ।
पुनः श्रमस्वीकृतिको निर्देशन माग्दै सरकार,"काठमाडौं  श्रम, रोजगार तथा सामाजिक सुरक्षा मन्त्रालयले घरेलु कामदारलाई पुनः श्रमस्वीकृति खुलाको निर्देशन माग गर्दै आए पनि संघीय संसद्को उद्योग तथा वाणिज्य र श्रम तथा उपभोक्ता हित समितिले चासो दिएको छैन । अघिल्लो संसद्को उद्योग वाणिज्य र श्रम तथा उपभोक्ता हित समितिले २०७२ चैत २० गते दिएको निर्देशनपछि मन्त्रालयले पुनः श्रमस्वीकृति बन्द गर्दा विभिन्न मुलुकमा रहेका नेपाली घरेलु कामदार प्रभवित भएको भन्दै मन्त्रालयले खुलाउने निर्देशन माग गर्दै आएको हो । समितिले तीन वर्षअघि सम्बन्धित मुलुकले घरेलु कामदारसँग सम्बन्धित कानुन ठोस रूपमा नबनाउँदासम्म र नेपालसँग द्विपक्षीय श्रम सम्झौता नगर्दासम्म खाडी मुलुकमा नेपाली घरेलु कामदार पठाउने कार्य पूर्णतः बन्द गर्न सरकारलाई निर्देशन दिएको थियो ।श्रम मन्त्रालयकै अनुरोधमा समितिले गत पुस २४ गते घरेलु कामदारको विषयमा बैठक राखेको थियो । बैठकले मन्त्रालयसमक्ष घरेलु कामदारको विषयमा विस्तृत विवरण मागेको थियो । खाडीस्थित नेपाली दूतावासको राय लिई मन्त्रालयले पुस ३० गते नै घरेलु कामदारलाई पुनः श्रमस्वीकृति दिन उपयुक्त हुने लिखित जवाफ पठाएको थियो । त्यसयता समितिले घरेलु कामदारको विषयमा छलफल गर्न बैठक राखेको छैन । पुनः श्रमस्वीकृति बन्द भएपछि रोजगार लम्ब्याउन खोज्ने नेपाली घरेलु कामदार घर फिर्न पाएका छैनन् । खाडीलगायतका मुलुकमा करिब १ लाख ३९ हजार नेपाली घरेलु कामदारका रूपमा कार्यरत छन् । पुरुष र महिलासमेत गरी कतारमा ३० हजार, साउदी अरबमा ३० हजार, कुवेतमा ४० हजार, यूएईमा १५ हजार, ओमानमा १० हजार, बहराइनमा १० हजार र लेबनानमा ४ हजार घरेलु कामदार छन् । कतार र साउदीमा सबैभन्दा बढी ऊँट रेस, मजरा (खेतीकिसानी), हाउस डाइ्रभरका रूपमा घरेलु कामदार कार्यरत छन् । कुवेत, यूएई, ओमान, बहराइन र लेबनानमा कार्यरत घरेलु कामदारमध्ये झन्डै ९० प्रतिशत महिला छन् । संसदीय समितिले रोकेको हुनाले हामीले श्रमस्वीकृति दिन सकेका छैनौं । हामीले समितिलाई यसलाई खुलाइदिन अनुरोध गर्दै आइरहेका छौं, श्रम, रोजगार तथा सामाजिक सुरक्षामन्त्री गोकर्ण विष्टले भने, समितिले निर्देशन नदिएसम्म श्रम मन्त्रालयलाई श्रमस्वीकति दिन कठिन छ । समितिका सभापति विमल श्रीवास्तवले पुनः श्रमस्वीकृति खोल्न निर्देशन दिनलाई आफूहरूले आधार खोजिरहेको बताए । अघिल्लो समितिले घरेलु कामदार असुरक्षा भएको भन्दै रोकेको रहेछ । उनीहरू कानुनी अधिकार पाउनसमेत वञ्चित हुनुपरेको छ, श्रीवास्तवले कान्तिपुरसँग भने, साउन ३ गते बैठक राखेका थियौं । बाढीपीडितका कारण प्रभावित हुन पुग्यो । यो विषय एक साताभित्र टुंगाउने योजनामा छौं ।घरेलु कामदारहरूले दूतावासहरूलाई पुनः श्रमस्वीकृति खुलाउन दबाब दिँदै आएको छ । कुवेत, बहराइन, ओमन र यूएईमा घर फिरेर पुनः पहिलेकै रोजगारदाताको घरमा काम गर्न आउन माग गर्दै ज्ञापनपत्र बुझाएका छन् । यहाँ कार्यरत घरेलु कामदारले पुनः श्रमस्वीकृत कहिले खुल्छ भन्दै सोधिरहेका हुन्छन्, ओमानका लागि नेपाली राजदूत शर्मिला पराजुली ढकालले भनिन्, नयाँको हकमा दुई देशबीच श्रम सम्झौता भएपछि मात्रै खोल्न उपयुक्त हुन्छ । पुरानोको हकमा दूतावासको जिम्मेवारीमा खोलिदिनुपर्छ ।खाडीस्थित नेपाली दूतावासहरूले पनि खाडीमा रोकिएका घरेलु कामदारलाई दूतावासको जिम्मेवारीमा पुनः श्रमस्वीकृति दिने व्यवस्था मिलाउनुपर्ने बताएका छन् । बहराइनस्थित नेपाली राजदूत पदम सुन्दासले पुनः श्रमस्वीकृति खोल्न ढिला भएको बताए । दूतावासको जिम्मेवारीमा पुनः श्रमस्वीकृति खोलिदिए हुन्छ, उनले भने, स्पोन्सर (मालिक) ले दूतावासमै आएर प्रतिबद्धता जनाएपछि दूतावासले जिम्मा लिन्छौं ।पुनः श्रमस्वीकृति वा वैधानिकता दिने कार्य बन्द गर्नुअघि दूतावासमा स्पोन्सरले सुरक्षाका लागि भन्दै बैंक धरौटी राख्ने गरेको थियो । कामदार करार अवधि सकेर स्वदेश फिर्ता भएको प्रमाण पेस गरेपछि धरौटी फिर्ता हुने व्यवस्था थियो । घरेलु कामदारहरूले आफ्नो पीडा जिम्मेवार निकायले नबुझेको बताए । कार्यस्थल सुरक्षित भए मात्रै त्यही रोजगारदाताको घरमा फर्केर आउने हुनाले पुनः श्रमस्वीकृति खुला हुनुपर्ने उनीहरूको भनाइ छ । हामी बिदा लिएर घर जान पाएका छैनौं, कमाउनलाई परिवारबाट टाढिनुपरेको छ, ओमानमा कार्यरत धरानकी पार्वती श्रेष्ठले भनिन् । राष्ट्रिय मानव अधिकार आयोगका सदस्य सुदीप पाठकले घरेलु कामदारलाई निर्बाध रूपमा आवतजावत गर्ने अधिकारबाट वञ्चित गर्न नहुने बताए । घरेलु कामदारको समस्यालाई संसदीय समितिले तुरुन्त समाधान गरिदिनुपर्छ, उनले भने ।"
उमेर बूढो भया पन मन बूढो छैन,"वर्षाको समय किसानले रोपाइँ गर्ने, उज्गला (पाखोबारी) मा लगाएको धान, कोदो गोड्ने मौसम हो । पहाडका कुनाकन्दरासम्म बसोबास गर्ने बासिन्दालाई परम्परागत खेतीकिसानीको कामकै भ्याइनभ्याई छ । बालादेखि वृद्धसम्म खेतबारीमै खटिएका हुन्छन् । गीतका भाका हाल्दै ।गाउँघरका बूढापाकाको जाँगर र उत्साह पनि तन्नेरीभन्दा कम देखिन्न । मंगलसेन नगरपालिका ५ की ८० वर्षीया कल्धरी सुवेदी नातिनातिनाको स्याहार गरेर दिन गुजार्नुपर्ने उमेरमा छोराबुहारीसँगै बिहानैदेखि खेतबारीमै हुन्छिन् । घरमा बसेका बेला खाना पकाएर परिवारलाई सघाउँछिन् । घर भित्रबाहिरको काम सासूबुहारी मिलेर मिलिजुली गर्छौं, कल्धरीले भनिन्, दिनभर घरमै त्यसै बस्नुपरे मन नै शान्त हुन्न । खाना पचाउनका लागि पनि काम गरिराख्नुपर्ने उनको भनाइ छ । हालसम्म रोगव्याधिले थला पर्नु नपरेको उनले बताइन् । भनिन्, अझै पनि तन्नेरीकै जति काम गर्न सक्छु भन्ने हिम्मत छ । जेठानी, देउरानीहरू कलिलै उमेरका भएकाले उनीहरू बूढी दी भनेर जिस्कने गरेका भए पनि सबैले आफूलाई माया गर्ने गरेको कल्धरी बताउँछिन् । गाउँमा हुने देउडा, रत्यौली, रोपारादेखि गोडमेललगायतका साझा काममा सबैले बोलाइदिँदा खुसी मान्ने उनले कुरा गर्दागर्दै देउडा गीतका टुक्का सुनाइरहन्थिन् । कल्धरीको विवाह ७ वर्षकै उमेरमा भयो । उनी आफ्नो विवाह भएको समय र अहिलेको समयलाई तुलना गर्दा धेरै फरक पाउँछिन् । त्यति बेला चेलीबेटी पानी छाउ ओर्लेपछि कन्यादान दिन हुँदैन भन्ने चलन थियो । छाउ (महिनावारी) भएर पनि बिहे नगरेकी छोरीलाई मत्तली भन्थे, कल्धरीले भनिन्, मलाई आफ्नै बिहे भएको दिन खासै याद छैन । डोलीमा बस्न नजानेर ससुराले काखमा च्यापेर ल्याएको मात्रै सम्झन्छु । अहिलेको विवाह गर्ने चलन र आफ्नो बेलाको विवाह चलनलाई उनले तुलना गरिन्, त्यतिबेला आमाबाबुलाई आफ्ना छोरी ५ वर्ष नाघ्न थालेपछि विवाहको चिन्ता सुरु हुन्थ्यो । अहिलेका छोरीहरू १७१८ वर्षको उमेरमै बिहे गरेको देख्दा कति छिटो विवाह गर्न हतारिएका हुन् भन्ने लाग्छ । अहिले घरछेउमै रहेको फराकिलो मध्यपहाडी लोकमार्गमा ओहोरदोहोर गरिरहने गाडी देखेर उनी खुसी हुन्छिन् । त्यो बेला गाडी, मोटरका कुरै हुन्थेनन् । तर अहिले आँखै अगाडि बदलिएको जमान देख्न पाइयो । अहिलेको परिवर्तित अवस्था देखेर उनका समकालीन पनि चकित पर्ने गरेका छन् । जन्म, विवाह, मृत्यु र अन्य सामाजिक काम गर्ने शैली फेरिएका छन् । त्यति मात्र होइन, मान्छेका स्वभाव पनि बदलिएको छ । हाम्रो पालामा जन्मदिन भन्ने थाहै थिएन । अहिले त बर्थ डेकै खर्च पनि थुप्रै लाग्छ । बिहेको त कुरै छोडौं ।कल्धरीकै छिमेकी ८१ वर्षीया कोकिला ढुंगानाका ५ छोरा र ३ छोरी छन् । उनी जेठा छोराबुहारी, नातिनातिनी बुहारीसँग बस्छिन् । ३ पुस्तासँगै बस्ने घरमा उनको अरूसँग कुरा मिल्दैन । कुरा नमिल्ने अरू केही किचलोका कारणले भने हैन । कोकिला आफू पनि हात खाली बस्दिनन्, घरका परिवारलाई पनि काम गरिरहून् भन्ने उनलाई लाग्छ । मेलापातदेखि खेतबारीकोको काममा सक्रिय कोकिला पहिलेको समयभन्दा अहिलेको समय देखेर उत्साहित पनि हुन्छिन्, निराश पनि । यत्रो उमेर भइसक्यो, हामीलाई केही रोग छैन । अहिले त जन्मँदै रोग लिएर आउने रैछन्, उनले भनिन्, काम नगरी बस्दा उकुसमुकुस हुन्छ । जति काम गर्यो त्यति हातखुट्टा हलुका हुन्छन् । उनी सबेरै उठेर खेतबारीमा गएदेखि साँझ अँध्यारो नहुँदासम्म काममै व्यस्त रहन्छिन् । ओखलमा धान कुट्दै, जाँतोमा गहुँ पिसेर गुजारा चलाउनेदेखि मिलमा कुटानीपिसानी हुनेसम्मका सुविधा देखिए, कोकिला भन्छिन्, सुविधा मात्रै भएन यसले त मान्छेलाई अल्छी पनि बनायो । आफ्नो उमेरका बूढापाकाहरू आफ्नै बेलाको जस्तो चलन खोज्छौं । तर बदलिएको समयमा नातिनातिनाको भाषाअनुसार पनि चल्नै पर्यो भनेर चित्त बुझाउँछु । अछामका दुर्गम बस्तीमा सडक पहुँच, गाउँगाउँमा कुटानीपिसानी गर्ने मिलहरू स्थापना हुनुले स्थानीयको दैनिकी सहज भएको छ । ५७ वर्षको अवधिमा गाउँमा भएको परिवर्तन देखेर बूढापाका खुसी देखिन्छन् । यातायातको सुविधा गाउँसम्मै पुगेपछि शिक्षा, स्वास्थ्य, रोजगारी र यहाँको समग्र जीवनशैली नै बदलिएको छ । नेपालसँग सिमाना जोडिएको भारतको तिकुनियाबाट १० दिनको बाटो हिँडेर नुन ल्याएर गुजारा चलाएका यहाँका स्थानीय अहिले घरआँगनबाटै नुन किन्छन् । घामपानी र भोकन्द्रिा सहँदै तिकुनियाबाट नुन ल्याएको सम्झँदा अझै पनि थकित महसुस हुन्छ, मंगलसेन ८ का ८२ वर्षीय राप्रसाद खनालले भने, हाम्रो गाउँमा गाडी आउँछ भन्ने कुरा त कथा सुनाएजस्तो लाग्थ्यो । यस्तो पहाडमा गाडी आउँछ होला भन्ने लागेकै थिएन । लुगा कपडा आफैं बुन्ने, एउटै घरमा ७८ भैंसी पाल्ने यहाँका स्थानीयको जीवनशैली थियो । समय बदलिएसँगै धेरैको पेसा पनि परिवर्तन भयो । पन्ध्र किलोसम्म घ्यू बोकेर चिसापानी, बौनियाको बजारमा बेच्थ्यौं । त्यसबाट आएको पैसाले नुन किनेर ल्याउँथ्यौं, अर्का स्थानीय मानबहादुर भाटले भने, अहिले गाउँमा भैंसी पाल्नेलाई नराम्रो नजरले हेर्छन्। तर मैले एउटा भैंसी अहिलेसम्म पालेकै छु । घाँसपात पनि आफैं गर्छु ।"
"बार्बी मैंचा, वन्डरफुल कान्छी","काठमाडौं  नेपालीसँगै विदेशी दर्शकको भीड । हेर्नभन्दा छुन आतुर लाग्ने भित्ताभरि झुन्ड्याइएका डिजिटल प्रिन्टका क्यानभासहरू । झट्ट हेर्दा मनोरञ्जनसँग जोडिए पनि नेपाली सांस्कृतिक सम्पदाको चिनारी दिने बार्बी मैंचा, हक चा, वन्डरफुल कान्छी शीर्षकका कलाकृतिहरूमा विदेशी पर्यटकका आँखा पनि टक्क अडिन्छन् । बबरमलस्थित सिद्धार्थ आर्ट ग्यालरीमा शुक्रबारदेखि सन्नी शाक्यको टोयग्राफी शीर्षकको कला प्रदर्शनी चलिरहेको छ । प्रदर्शनीमा ५३ वटा डिजिटल प्रिन्टका क्यानभासहरूमा काल्पनिक पात्रहरूमार्फत नेपालको सांस्कृतिक एवं प्राकृतिक सम्पदासँगै सामाजिक रहनसहन, नेपाली महिलाको चिनारी, पर्यटकीय स्थललगायतका विषयवस्तु प्रस्तुत गरिएका छन् । युट्युबमा चर्चित सुपरम्यान, बार्बी गर्ल, हक, वन्डरफुल लेडी, स्पाइडरम्यानजस्ता पात्रहरूको डिजिटल फोटोहरूलाई नै नेपाली चरित्र मिसाएर शाक्यले क्यानभासमा उतारेका छन् । बार्बी गर्ल र हकलाई नेवारी संस्कृतिअनुसार बोलाइने नाम बार्बी मैंचा र हक चा का रुपमा निकै सुन्दर रूपमा प्रस्तुत गरिएको छ । नेवार समुदायअनुसारको भेषभूषामा सजिएर खर्पन बोकेको हक र कम्मरमा पानी बोकिरहेकी बार्बीको आकृति निकै अर्थपूर्ण लाग्छ । हातमा नेपाल लेखिएको खुकुरी बोकेर उभिएको वन्डरफुल लेडीलाई वन्डरफुल कान्छी नामदिएर चित्रकार शाक्यले नेपाली महिलाहरूमा घरधन्दा मात्र नभएर युद्ध लड्ने बहादुरीपन पनि छ भन्ने देखाउन खोजेका छन् । यी र यस्तै पात्रहरूमार्फत नेपालीहरूको चाड दसैंलाई समेत उनले प्रस्तुत गरेका छन् । प्रत्येक अन्तर्राष्ट्रिय पात्रका खेलौनाहरूको फोटोको पृष्ठभूमिमा पशुपति, स्वयम्भू, पाटन, भक्तपुर, वसन्तपुर दरबार क्षेत्र देखिन्छन् भने तिनीहरूले बोक्ने साधनहरू नेपाली पहिचान झल्काउने किसिमका छन् । अर्जेन्टिनाका फुटबलर लियोनल मेस्सी, पोर्चुगलका क्रिस्टियानो रोनाल्डोसम्मका डिजिटल फोटोलाई पृष्ठभूमिमा नेपालको गुठी विधेयक र माइतीघर मण्डलासँग जोडेर देखाइएको छ । त्यस्तै भूकम्पपछि क्षतिग्रस्त रानी पोखरी, गुठी विधेयकका लागि उत्रेका मसाल जुलुस, माइतीघरमा जुटेको विशाल मानवसागर, सिंहदरबार, त्रिभुवन विश्वविद्यालय र पोखराको फेवातालमाथि काल्पनिक पात्रहरूमार्फत अहिलेको तत्कालीन समस्या र अवस्था दर्साइएको छ । अन्तर्राष्ट्रिय पात्रमार्फत नेपालीपनको कथा भन्न यस्तो कलाकृति सिर्जना गरिएको शाक्यले बताए । कार्टुनका चर्चित पात्रहरू समावेश भएकाले एकातिर यी कलाले मनोरञ्जन दिन्छ भने अर्कोतिर विदेशी पर्यटकले नेपालको संस्कृति र सम्पदाहरूबारे सजिलै थाहा पाउँछन्, उनी भन्छन्, पहिलो सिरिज भएकोले यसमा धेरैवटा थिम छन् । संस्कृतिको एउटै पक्षलाई मात्र समेट्ने सिरिजमा काम गरिरहेको छु । खासमा उनी मूर्तिकार हुन् । केही समयअघि इन्स्टाग्राममा एउटा जोडी खेलौनाको फोटो राख्दा धेरै प्रतिक्रिया आएपछि त्यसकै प्रभावले टोयग्राफी सिरिज विकास भएको उनले सुनाए । प्रदर्शनी अवलोकनका लागि आएका पाटनका केविन महर्जन र श्रव्य शाक्यले कलाकृतिहरू एकदमै नौलो रहेको अनुभव सुनाए ।"
अस्ताए हायमनदास,"दार्जिलिङ साहित्यकार हायमनदास राईको सोमबार दार्जिलिङमा सोमबार निधन भएको छ । उनी १०१ वर्षका थिए । शूरवीर कथाबाट सन् १९३४ मा साहित्यमा पाइला राखेका दार्जिलिङ निवासी राईको त्यसयता लेखनमा सक्रिय थिए । किरात नामले परिचित राईका देवराली, कुण्डल उपन्यास तथा चौकीदार, अभागिनीको साथी, केही नमिलेका रेखाहरू, हाइकिङ लगायत १२ कथासंग्रह प्रकाशित छन् । राईले सन् २००८ मा केही नमिलेका रेखाहरू का लागि साहित्य अकादमी पुरस्कार पाएका थिए ।"
प्रक्षेपण रोकियो,"नयाँदिल्ली भारतीय अन्तरिक्ष अनुसन्धान संगठन (इस्रो) ले एक महत्त्वाकांक्षी अन्तरिक्ष परियोजना सुरु हुनुभन्दा केही समयअघि प्राविधिक समस्याका कारण स्थगित गरेको छ । इस्रोका अनुसार चन्द्रयान२ प्रक्षेपण गर्नुभन्दा ५६ मिनेटअघि रोकिएको हो । भारतीय अधिकारीले अन्तिम समयमा प्राविधिक समस्या देखिएपछि सावधानी अपनाउँदै प्रक्षेपण रोकिएको हो । चन्द्रयान२ लाई पहिलो पटक अन्तरिक्षको दक्षिणी ध्रुवमा अवतरण गर्ने भारतको तयारी थियो । उक्त यान भारतको आन्ध्र प्रदेशस्थित श्रीहरिकोटास्थित सतिस धवन अन्तरिक्ष केन्द्रबाट सोमबार स्थानीय समयअनुसार बिहान २ बजेर ५१ मिनेटमा प्रक्षेपण गर्न लागिएको थियो । इस्रो अधिकारीले उक्त यान प्रक्षेपणको नयाँ मिति चाँडै घोषणा गर्ने बताएका छन् । करिब १५ करोड डलर लागतको परियोजनाअन्तर्गत चन्द्रयान२ चन्द्रमाको दक्षिणी ध्रुवमा अवतरण गर्ने जनाइएको थियो । भारतीय योजनाअनुसार उक्त यानले चन्द्रमाको कम्पन मापन, सतहमा रहेको पानी र खनिज पदार्थलगायतको खोजीमा सहयोग पुर्याउने छ । हालसम्म अमेरिका, चीन र सोभियत संघले चन्द्रमामा अन्तरिक्ष यानको सफल प्रक्षेपण गरिसकेका छन् । तर दक्षिणी धुव्रमा भने कुनै पनि देशले यान उतार्न सकेका छैनन् । भारतीय प्रधानमन्त्री नरेन्द्र मोदीले अन्तरिक्ष कार्यक्रमलाई निकै महत्त्व दिँदै आएका छन् । तर उनका आलोचकहरूले अन्तरिक्षको महत्त्वाकांक्षी योजनाभन्दा पहिले देशमा रहेको भोकमरी समस्या सम्बोधन गरिनुपर्ने बताउने गरेका छन् । भारतीय अन्तरिक्ष अनुसन्धान संगठन प्रमुख के सिभानले चन्द्रयान२ परियोजना हालसम्मकै सबैभन्दा कठिन रहेको बताएका छन् । भारतीय अन्तरिक्ष कार्यक्रमका लागि एकदमै महत्त्वपूर्ण ठानिएको चन्द्रयान२ को प्रक्षेपणका लागि भारतीय राष्ट्रपति रामनाथ कोविन्द श्रीहरिकोटास्थित अन्तरिक्ष केन्द्र पुगेका थिए । इस्रो अधिकारीका अनुसार चन्द्रयान२ प्रक्षेपण गरेको करिब दुई महिनामा चन्द्रमामा पुग्ने छ । चन्द्रमामा पुग्नका लागि यसले ३ लाख ८४ हजार किलोमिटरको यात्रा तय गर्नुपर्ने छ । चन्द्रयान२ परियोजनाका लागि भारतले आफ्नो सबैभन्दा शक्तिशाली रकेट जियोसिन्क्रोनस स्याटेलाइट लन्च भेकल मार्क३ प्रयोग गर्ने जनाएको छ । यसको तौल ७४७ जेटको करिब डेढ गुण अर्थात् ६४० टन तथा उचाइ ४४ मिटर छ । २ हजार ३ सय ७९ किलोको अन्तरिक्षयानमा अर्बिटर, ल्यान्डर र रोभर गरी तीन भाग छन् । करिब एक वर्षको आयु रहेको अर्बिटरले चन्द्रमाको सतहको तस्बिर लिन्छ । ल्यान्डरले चन्द्रमामा माटोको विश्लेषण गर्ने उपकरण बोकेको छ भने ल्यान्डरबाट झन्डै आधा किलोमिटर यात्रा गर्न सक्ने रोभरले संकलित तस्बिर तथा सूचना पृथ्वीमा पठाउँछ ।"
चीनको आर्थिक वृद्धिदर २७ वर्षकै न्यून,बेइजिङ चालू आर्थिक वर्षको दोस्रो चौमासिक अवधिमा चीनको आर्थिक वृद्धिदर तीन दशककै न्यून देखिएको छ । चिनियाँ सरकारी विवरणअनुसार अमेरिकाचीन व्यापार युद्ध तथा विश्वबजारमा चिनियाँ सामग्रीको मागमा आएको मन्दीका कारण आर्थिक वृद्धिदर खुम्चिएको हो । चिनियाँ राष्ट्रिय तथ्यांक ब्युरोका अनुसार दोस्रो चौमासिक अवधिमा कुल गार्हस्थ्य उत्पादन ६२ प्रतिशत देखिएको छ जब कि पहिलो चौमासिक अवधिमा ६४ प्रतिशत आर्थिक वृद्धिदर थियो ।चिनियाँ अधिकारीले सरकारी जीडीपी प्रक्षेपण ६० देखि ६५ रहेकाले हालको वृद्धिलाई घटेको मान्न नसकिने दाबी गरेका छन् । तर सन् २०१८ को तुलनामा यो वृद्धि अनुमान पनि कम हो । चीनको सन् २०१८ मा आर्थिक वृद्धि ६६ प्रतिशत थियो ।चिनियाँ अर्थतन्त्रमा निरन्तरको गिरावटसँगै अमेरिकासँगको व्यापार वार्तामा चीनको अडान कमजोर हुने आंकलन गरिएको छ । चिनियाँ तथ्यांक ब्युरोका प्रवक्ता माओ सेङयोङले चीन तथा अन्य मुलुकको आर्थिक परिस्थिति जटिल अवस्थामा पुगेको जनाएका छन् । उनले बाहृय अस्थिरता एवं बढ्दो अनिश्चितताका कारण विश्वकै आर्थिक वृद्धि न्यून भएका अवस्थामा चीन अपवाद हुन नसक्ने बताए ।चीनले अर्थतन्त्रमा सुधार ल्याउन व्यापक कर कटौतीसमेतका विभिन्न उपाय अवलम्बन गरिरहेको छ । तर यसले मात्र पनि चीनको अर्थतन्त्रलाई विगतको अवस्थामा फर्काउन सकेको छैन । चीनको पहिलो ६ महिनामा कुल निर्यात केबल ०१ प्रतिशतले मात्र वृद्धि भएको छ । माओले अर्थतन्त्रलाई थप गति दिन चीनले विभिन्न नीतिगत सुधार गर्ने संकेत गरेका छन् ।
निगमलाई २० अर्ब नदिइने,"काठमाडौं संस्कृति, पर्यटन तथा नागरिक उड्डयन मन्त्रालयसमेत सम्हालिरहेका प्रधानमन्त्री केपी शर्मा ओलीले ३७ अर्ब रुपैयाँ ऋणमा रहेको नेपाल वायु सेवा निगमलाई तत्काल आर्थिक सहयोग नगर्ने संकेत दिएका छन् । मन्त्रालय र निगमका अधिकारीहरूसित आइतबार भएको छलफलमा ओली सहयोगका लागि तत्पर नभएका हुन् । वित्तीय संस्थाहरूबाट लिएको ऋणको ब्याज बुझाउन मात्र नभई सामान्य खर्च सञ्चालनमा पनि समस्या देखा पर्न थालेपछि निगमले सरकारसँग एक वर्षयता २० अर्ब लगानी माग गरिरहेको छ । यसै विषयबारे प्रधानमन्त्रीलाई थप प्रस्ट्याउन पर्यटन सचिव मोहनकृष्ण सापकोटा, निगमका कार्यकारी अध्यक्ष मदन खरेल, निगमका सञ्चालक समिति सदस्य तथा सहसचिव बुद्धिसागर लामिछाने, निर्देशकद्वय उमेश पौडेल र टंकनिधि दाहाल, निगमका चार्टर्ड एकाउन्टेन्टहरू दीपेन्द्र सुवेदी र अनिशा खडका आइतबार साँझ प्रधानमन्त्री निवास बालुवाटार पुगेका थिए । प्रतिनिधिमण्डलले प्रधानमन्त्रीलाई निगमको पछिल्लो अवस्था र सरकारसँग लगानी माग गर्नुको कारणबारे जानकारी गराएको थियो । प्रधानमन्त्रीले हाम्रो प्रस्तुति सुनिसकेपछि चित्तबुझदो भएन भन्नुभयो, प्रतिनिधिमण्डलमा रहेका एक सदस्यले कान्तिपुरसँग भने । राति साढे ८ बजे पुगेको टोली १० बजे फर्किएको थियो । हाम्रो अन्तर्क्रिया डेढ घण्टा चल्यो तर प्रधानमन्त्री सकारात्मक देखिनुभएन, छलफलमा सहभागी ती प्रतिनिधिले भने, निगममा सरकारका तर्फबाट थप लगानी माग्न प्रधानमन्त्रीसँग फेरि अर्को चरणको अन्तर्क्रिया गर्ने भएका छौं । १५ दिनअघि निगमको ६१ औं वार्षिकोत्सव अवसरमा आयोजित समारोहमा प्रधानमन्त्री ओलीले आफ्नै पहलमा बनेको निगम नेतृत्वप्रति आक्रोश व्यक्त गरेका थिए । उनले जहाज खरिद गर्दा जमानी बसेको सरकारले ऋण तिर्ने बेला आँखा चिम्लेर काँध नथाप्ने भनेका थिए । आइतबार प्रधानमन्त्री अलि नरम देखिनुभयो । रमाइला कुराकानी र अनुभव पनि सुनाउनुभयो, ती सहभागीले भने, तर तत्कालै लगानी उपलब्ध गराउन उहाँ सहमत देखिनुभएन ।निगम नेतृत्वले विभिन्न मुलुकका ध्वजावाहक विमान कम्पनीहरूमा सरकारले अर्बौं लगानी गरिरहेको जनाउँदै सरकारसँग पुँजी बढाउन माग राख्दै आएको छ । निगमको अधिकृत पुँजी ३० करोडको छ । तर पुँजी लगानी ३ अर्ब १० करोड रुपैयाँ छ । पुँजी लगानी अधिकृत पुँजीभन्दा बढी हुनुलाई वित्तीय जोखिम मानिन्छ । यसै कारण निगमले २० अर्ब माग्दै आएको हो । निगमको अहिलेको समस्या नगद प्रवाह तथा नगद अभावको हो ।"
फेरि नयाँ स्टक एक्सचेन्ज,"काठमाडौं  पुँजी बजारको नियामक निकाय धितोपत्र बोर्डले निजी क्षेत्रको लगानीमा फेरि नयाँ स्टक एक्सचेन्ज ल्याउने घोषणा गरेको छ । सोमबार आर्थिक वर्ष ०७६७७ को नीति तथा कार्यक्रम सार्वजनिक कार्यक्रममा बोर्डले यस्तो खुलासा गरेको हो । बोर्डका अध्यक्ष रेवतबहादुर कार्कीले आगामी वर्षको नीति तथा कार्यक्रम सार्वजनिक गरेका हुन । नेप्सेको संस्थागत सुधारको साथै निजी क्षेत्रमा अर्को स्टक एक्सचेन्ज स्थापना गर्न दिने नीतिगत व्यवस्था भएअनुसार यस कार्यलाई अगाडि बढाउने, बोर्डले सार्वजनिक गरेको नीति तथा कार्यक्रममा भनिएको छ । सेयर बजारलाई थप व्यावहारिक र प्रतिस्पर्धी बनाउन अर्को एक्सचेन्ज कम्पनी आवश्यक देखिएको बोर्डका प्रवक्ता नीरज गिरीले बताए । वस्तु विनिमय बजारमा दुईवटा एक्सचेन्जलाई अनुमति दिने निर्णय भएको छ, उनले भने, त्यसकै आधारमा सेयर बजारमा पनि अर्को एक्सचेन्ज थप्ने नीति पुनः ल्याइएको हो । अर्थतन्त्रको आकार र पुँजी बजारको विस्तारका आधारमा नयाँ एक्सचेन्ज आवश्यक देखिएको उनले बताए । नयाँ कम्पनी अन्तर्राष्ट्रिय स्तरको अत्याधुनिक प्रविधियुक्त हुने भएकाले पुँजी बजारको आधुनिकीकरणमा महत्त्वपूर्ण टेवा पुग्ने उनको दाबी छ ।निजी क्षेत्रको लगानीमा नयाँ स्टक एक्सचेन्ज थप्ने प्रस्ताव नयाँ भने होइन । यसअघि पनि बोर्डले यसबारेमा प्रक्रिया अघि बढाइसकेको छ । ती सबै प्रक्रिया निरर्थक भएका थिए । अहिले फेरि सोही योजना अघि सारिएको हो । यसपालिको घोषणा विगतको भन्दा भिन्दै खालको छ । यसअघिका नीतिमा नेपाल स्टक एक्सचेन्ज (नेप्से) ले प्रभावकारी रूपमा काम गर्न नसकेर नयाँ ल्याउनुपरेको बताउँदै आएको बोर्डले यसपटक भने नेप्सेको संस्थागत सुधारलाई पनि समेटेको छ ।नयाँ एक्सचेन्जका लागि बोर्डले दशकअघिदेखि नै प्रक्रिया थालेको थियो । २०६६ सालमा शूरवीर पौड्याल बोर्ड अध्यक्ष हुँदा नयाँ एक्सचेन्ज थप्न अनुमतिपत्रका लागि आवेदन आहवान गरिएको थियो । त्यतिबेला ४ वटा कम्पनीको आवेदन परेको थियो । अर्थ मन्त्रालयका तत्कालीन सहसचिव लालमणि जोशीको संयोजकत्वमा एक्सचेन्ज कम्पनी थप गर्नेबारे अध्ययन गर्न समिति बनाइएको थियो । यही क्रममा टोलिले मेलसियालगायत राष्ट्र भ्रमण पनि गरेको थियो ।त्यतिबेला समितिले पहिलो चरणमा नेपाल स्टक एक्सचेन्जलाई सुधार गर्ने र दोस्रो चरणमा नयाँ कम्पनी भित्र्याउने सुझाव दिएपछि प्रक्रिया रोकिएको बोर्डका पूर्वअध्यक्ष पौड्यालले बताए । करिब ४० वटा सूचीकृत कम्पनीको लगानीमा ४ वटा एक्सचेन्ज कम्पनीका लागि आवेदन आएको थियो, उनले भने, तत्कालीन समयमा अर्थ मन्त्रालय पनि खासै सकारात्मक नभएकाले प्रक्रिया अघि नबढेको हो । सरकारी लगानीमा सञ्चालित नेप्सेलाई सरकारले एकाधिकारबाट प्रतिस्पर्धामा लान नचाहेकै कारण नयाँ एक्सचेन्ज आउन नसकेको पौड्यालको भनाइ छ । सरकारले नेप्सेको एकाधिकार तोड्नै चाहँदैन, उनले भने, यसकारण नेप्सेमा रहेको राष्ट्र बैंक र अर्थ मन्त्रालयको सेयर पनि बिक्री भएको छैन । राज्य नियन्त्रित अवस्थामा नेप्सेबाट प्रभावकारी रूपमा काम हुन नसक्ने उनले बताए । सरकारले नेप्सेलाई आफ्ना कार्यकर्ता भर्ती केन्द्र बनाउन पाएको छ, उनले थपे, अनि किन निजीकरण गरोस् र नयाँ आउन देओस् । दोस्रो बजारमा पहिलो नियामक निकाय (फन्टलाइन रेगुलेटर) नेप्से नै भएकाले यसलाई सक्षम प्रतिस्पर्धी र आधुनिक बनाउनुपर्ने उनको सुझाव छ ।बोर्डले एक वर्षअघि नै निजी क्षेत्रको लगानीमा नयाँ एउटा एक्सचेन्जलाई सैद्धान्तिक सहमति दिने निर्णय गरेको छ । सोही निर्णयको आधारमा बोर्डले अर्थ मन्त्रालयको सहमिति पनि मागेको थियो । यसबारेमा अर्थ मन्त्रालयबाट ग्रिन सिग्नल नपाएपछि बोर्ड पछि हटेको थियो । आगामी वर्षको नीति तथा कार्यक्रममा यसलाई फेरि उठाइएको हो । धितोपत्र बजार सञ्चालन नियमावली २०६४ अनुसार एक्सचेन्ज कम्पनी स्थापनाका लागि न्यूनतम चुक्ता पुँजी ५० करोड रुपैयाँ हुने र आवश्यकताअनुसार बोर्डले तोक्न सक्ने व्यवस्था छ । यसका आधार नयाँ कम्पनीका लागि न्यूनतम १ अर्ब रुपैयाँ चुक्ता पुँजी तोक्ने तयारी बोर्डले गरेको थियो । बैंक, वित्तीय संस्था, धितोपत्र व्यवसायी तथा सूचीकृत संगठित संस्थाले मात्र धितोपत्र बजारको सेयर ग्रहण गर्न सक्नेछ, नियमावलीमा भनिएको छ, कुनै एक कम्पनी वा संगठित संस्थाले धितोपत्र बजारको कुल सेयर पुँजीको १० प्रतिशतभन्दा बढी अंश ग्रहण गर्न पाउने छैन । २०३३ सालमा सेक्युरिटी खरिदबिक्री केन्द्र स्थापना भएपछि सरकारी ऋणपत्रको दैनिक खरिदबिक्रीको व्यवस्थाबाट धितोपत्र बजारको संस्थागत विकासको सुरुआत भएको हो । उक्त केन्द्रलाई धितोपत्र खरिदबिक्री ऐन, २०४० लाई ०४९ मा संशोधन गरी २०५० सालमा नेपाल स्टक एक्सचेन्ज लि (नेप्से) मा रूपान्तरण गरिएको थियो । हालसम्म पनि यो संस्था सरकारी स्वामित्वको रूपमा सञ्चालित छ । आगामी वर्षको नीति तथा कार्यक्रममार्फत पुँजी बजार सुधारका लागि बोर्डले विभिन्न कार्यक्रम अघि बढाएको छ । जसमध्ये बोर्डको संस्थागत तथा नियमन क्षमताको अभिवृद्धि गर्दै धितोपत्र तथा वस्तु विनिमय बजारलाई अन्तर्राष्ट्रिय स्तरको बनाउने, बजार पूर्वाधारको विकाससँगै बजार सहभागीको कार्यक्षेत्र, स्तर तथा व्यावसायिकतामा सुधार ल्याउने, बजार सुपरिवेक्षण व्यवस्थामा सुधार गर्ने तथा वित्तीय साक्षरताको स्थितिलाई सुदृढ गर्नेलगायत लक्ष्य बोर्डले तय गरेको छ । बैंकले जस्तै बिमा कम्पनीले पनि सामूहिक लगानी कोष सञ्चालन गर्न पाउने व्यवस्था ल्याइने भएको छ । सामूहिक लगानी योजनाको विकास विस्तार र प्रवर्द्धनका लागि सम्झौतित बचत परिचालन गर्ने बिमा कम्पनीको सहायक कम्पनीमार्फत सहभागी हुन सक्ने व्यवस्था गर्ने, बोर्डले भनेको छ । क्रेडिट रेटिङ व्यवसायलाई प्रतिस्पर्धी एवं विश्वसनीय बनाउन शुल्क पुनरावलोकन तथा संस्थाको रेटिङजस्ता व्यवस्थासहित आधारभूत सुधार गर्ने योजना पनि बोर्डको छ ।वित्तीय लगानीकर्ताग्राहकको संरक्षणसम्बन्धी व्यवस्थालाई सुदृढ गर्दै वित्तीय समावेशी नीति तर्जुमा गर्ने, एक नेपाली एक डिम्याट खातासम्बन्धी नीतिलाई थप प्रभावकारी बनाउने, सूचना प्रवाहलाई थप व्यवस्थित तथा प्रभावकारी बनाउन थप डिस्कोल्जरको (बल्क कारोबार) व्यवस्था गर्ने । सूचीकृत वास्तविक क्षेत्रका कम्पनी, जलविद्युत् क्षेत्रका कम्पनी तथा सामूहिक लगानी कोषले बोर्डमा पेस गर्ने विवरण प्रवाहका लागि प्रारूप तयार गर्ने कार्यक्रम पनि बोर्डले सार्वजनिक गरेको छ ।"
पर्यटनबाट ७० अर्ब,"काठमाडौं  पर्यटन क्षेत्रबाट सन् २०१८ मा ६९ अर्ब ७५ करोड ५८ लाख रुपैयाँ आम्दानी भएको छ । संस्कृति, पर्यटन तथा नागरिक उड्डयन मन्त्रालयद्वारा शनिबार प्रकाशित नेपाल टुरिज्म स्टाटिस्टिक्स२०१८ का अनुसार अघिल्लो वर्षको तुलनामा पर्यटन क्षेत्रबाट यस वर्ष १७ प्रतिशत बढी आम्दानी भएको हो । सन् २०१७ मा पर्यटन क्षेत्रबाट ५८ अर्ब ५२ करोड ६९ लाख रुपैयाँ आम्दानी भएको थियो । उक्त आम्दानी सन् २०१५१६ को तुलनामा ४० प्रतिशत बढी हो । उक्त वर्ष ४१ अर्ब ७६ करोड ५ लाख रुपैयाँ आम्दानी भएको थियो । सन् २०१८ मा पर्यटकको बसाइ अवधि औसत १२४ दिन रहेको स्टाटिस्टिक्समा उल्लेख छ । पर्यटकले दैनिक ४४ डलर खर्च गर्ने गरेका छन् । पर्यटकको बसाइ भने अघिल्लो वर्षको तुलनामा केही घटेको छ । अघिल्लो वर्ष पर्यटकको बसाइ अवधि १२६ दिन थियो ।सन् २०१८ मा नेपालमा ११ लाख ७३ हजार ७२ विदेशी पर्यटक आएका थिए, जुन अघिल्लो वर्षको तुलनामा २४७७ प्रतिशतले बढी हो । सन् २०१७ मा ९ लाख ४० हजार २ सय १८ विदेशी पर्यटकले नेपाल भ्रमण गरेका थिए । विगतमा जस्तै सन् २०१८ मा समेत सबभन्दा बढी पर्यटक छिमेकी मुलुक भारत र चीनबाट आएका छन् । नेपालमा बढी पर्यटक आउने पाँच मुलुकमा भारत पहिलो र चीन दोस्रोमा छ । भारतबाट सन् २०१८ मा १ लाख ९४ हजार ३ सय २३ र चीनबाट १ लाख ५३ हजार ६ सय ३३ जना पर्यटक नेपाल आएका थिए । बढी पर्यटक आउनेमा अमेरिका तेस्रोमा पर्छ । अमेरिकाबाट ९१ हजार ८ सय ९५, चौथोमा रहेको बेलायतबाट ६३ हजार ४ सय ६६ र पाँचौंमा रहेको श्रीलंकाबाट ६९ हजार ६ सय ४० पर्यटक नेपाल आएका थिए ।नेपाल भित्रिने विदेशी पर्यटकमध्ये अधिकांश बिदा मनाउन, मनोरञ्जन तथा धार्मिक उद्देश्यका लागि आउने गरेका छन् । सन् २०१८ मा ७ लाख ३ हजार ८ सय ४३ जना बिदा मनाउन र १ लाख ८७ हजार ६ सय ९२ जना धार्मिक कामका लागि आएको स्टाटिस्टिक्समा उल्लेख छ । साहसिक पर्यटनमा रुचि राख्नेहरूको रोजाइमा समेत नेपाल पर्ने गरेको छ ।"
प्रदेश १ मा ८१ करोडको कृषि क्षति,"काठमाडौं  वर्षाका कारण प्रदेश १ मा कृषि तथा पशुपन्छीतर्फ साढे ८१ करोड रुपैयाँको क्षति भएको छ । कृषि तथा पशुपन्छी विकास मन्त्रालयका अनुसार पशुपन्छीतर्फ २५ लाख ८० हजार र बालीतर्फ ८१ करोड २८ लाख ९२ हजार रुपैयाँको क्षति भएको हो । मकै, तरकारी, चैते धान, वर्षे धान र अलैंची गरी करिब ८१ करोड २८ लाख ९२ हजार क्षति भएको छ, बाली विकास अधिकृृत विनोद ज्ञवालीले भने, कुखुराका चल्ला, कुखुरा, गाई, बंगुर गरेर थप २५ लाख ८० हजार क्षति भएको छ । मन्त्रालयका अनुसार प्रदेश १ बाटै थप विवरण आउने क्रम जारी छ । मन्त्रालयले तयार पारेको विवरणअनुसार प्रदेश १ मा २ हजार ४ सय ४६ घरधुरी प्रभावित भएका छन् । मन्त्रालयका अनुसार खोटाङ जिल्लामा ४ सय ५५ घरधुरी प्रभावित भएको छ । बाढी र पहिरोले उक्त क्षेत्रमा १ सय ६५ हेक्टरमा लगाएको मकैमा क्षति पुगेको जनाइएको छ । खोटाङमा मकैमा १ करोड १५ लाख ३० हजार रुपैयाँको क्षति पुगेको छ, विवरणमा भनिएको छ । सुनसरीमा तरकारी र केरा खेतीमा क्षति पुगेको छ । उक्त क्षेत्रमा ३ सय ५७ घरधुरीले तरकारी र केरा खेती गरेका छन् । १ सय ८० हेक्टरमा तरकारी र केरा खेतीमा ४ करोड ८ लाख रुपैयाँको क्षति भएको छ, विवरणमा उल्लेख छ । मन्त्रालयका अनुसार मोरङमा १ हनार ६ सय १० घरधुरीमा क्षति पुगेको छ । ६ सय ७० हेक्टर तरकारी खेतीमा ८ करोड ७४ लाख ५० हजार रुपैयाँको क्षति भएको उल्लेख छ ।झापामा धान खेतीमा क्षति पुगेको छ । उक्त क्षेत्रमा ६५ हेक्टरमा ६८ लाख २५ हजार रुपैयाँको धान खेतीमा क्षति भएको हो । भोजपुरमा चैते धान र मकै गरी ९ हजार ६ सय हेक्टरमा क्षति भएको छ । मन्त्रालयका अनुसार सबैभन्दा बढी भोजपुरमा ६६ करोड ४८ लाख रुपैयाँको क्षति पुगेको छ । उक्त क्षेत्रमा सुक्खा र अधिक वर्षा भएको विवरणमा उल्लेख छ । पाँचथरमा अलैंचीमा क्षति पुगेको उल्लेख छ । मन्त्रालयका अनुसार पाँचथरमा २५ हेक्टरमा करिब १२ लाख रुपैयाँको क्षति भएको उल्लेख छ ।मन्त्रालयका अनुसार पाँचथरमा २० घरधुरी प्राभावित भएका छन । उक्त क्षेत्रमा बाढी र सुक्खा पहिरोका कारण गाई, सुगुर, बाख्रा, कुखुराम क्षति पुगेको उल्लेख छ । पहिरोका कारण १० लाख रुपैयाँको क्षति पुगेको जनाइएको छ । मन्त्रालयको विवरणअनुसार मोरङमा सुन्दर हरैचा वडा नम्बर १० मा ३५ सय कुखुरा चल्ला क्षति भएका छन् । बाढीले ७ लाख रुपैयाँको कुखुराका चल्ला बगाएको उल्लेख छ । सुनसरीमा इनरुवा नगरपालिका वडा ५ मा ८ सय कुखुराको क्षति भएको छ । ओखलढुंगा दूधकुण्ड वडा ८ मा बाढीेले दुई लाखको रेन्वो टाउट माछा बगाएको छ । तेह्रथुम दूधकुण्डमा २ लाख रुपैयाँको दुईवटा गााडी पहिरोमा परेको मन्त्रालयको विवरणमा उल्लेख छ ।वर्षाले सबैभन्दा बढी प्रदेश २ प्रभावित भएको छ । प्रदेश दुई करिब ८० प्रतिशत भूभाग डुबानमा परेको छ । क्षति पनि प्रदेश दुईमै बढी हुने आकलन गरिएको छ । मन्त्रालयका अनुसार धान उत्पादनको हकमा प्रदेश २ राजधानी नै हो । सबैभन्दा बढी प्रदेश दुईमा नै उत्पादन हुन्छ । मनसुन ढिलाइका कारण समयमै धान रोपाइँ हुन सकेन । त्यसलगत्तै आएको बाढीले धान खेतीमा थप प्रभाव पर्ने जानकारहरू बताउँछन् । मन्त्रालयका अनुसार प्रदेश २ धेरै प्रभावित भए पनि क्षतिको विवरण आइसकेको छैन । प्रदेश २ सँगै प्रदेश ३ र ५ मा भएको क्षतिको विवरण पनि संकलन भइनसकेको मन्त्रालयले जनाएको छ । मन्त्रालयको विवरणअनुसार प्रदेश ४ मा वर्षातका कारण क्षति भएको विवरण प्राप्त भएको छैन । अन्य हावाहुरी र असिनाका कारण क्षति भएको विवरणमा उल्लेख छ । प्रदेश ६ र ७ मा वर्षाले कृषि र पशुपन्छीतर्फ भने क्षति भएको छैन ।"
ढुवानीबारे चेम्बरको चासो,काठमाडौं आव ०७६७७ को प्रस्तावित आर्थिक नीतिका कतिपय प्रावधानले निजी क्षेत्रमा समस्या सिर्जना गरेको भन्दै नेपाल चेम्बर अफ कमर्सले त्यसबारे अर्थमन्त्रीको ध्यानाकर्षण गराउने भएको छ । राजस्व अनुसन्धान विभागको वेभमा आधारित ढुवानी प्रणालीका बारेमा कमर्सले बढी चासो राखेको हो । राजमार्गमा रहेका राजस्वका ढाटहरू हटाउने व्यवस्थालाई स्वागत गरे पनि नगर क्षेत्रभित्रको स्थानीय ढुवानीमा समेत वेभमा आधारित ढुवानी व्यवस्था लागू गरिंदा व्यवसायमा थप जटिलता आउने कमर्सको भनाइ छ । आगामी वर्ष परीक्षणका रूपमा यस्तो व्यवस्था लागू गर्नुपर्नेमा उसले जोड दिएको छ ।
अशोक लेलैन्डको मेगा मनसुन अफर,"काठमाडौं आईएमई मोटर्सद्वारा प्रवर्द्धित अशोक लेलैन्डले देशभरका आफ्ना सबै आउटलेटहरूमा मेगा मन्सुन फ्री चेकअप क्याम्प अफर सञ्चालन गरेको छ । १३ वटा आउटलेटमार्फत लागू हुने यो योजनाअन्तर्गत ग्राहकहरूलाई निःशुल्क चेकअप क्याम्प सेवा प्रदान गर्नुका साथै स्पेयर पाटर््समा ५ प्रतिशत, लेबर शुल्कमा ३० र च्यासिस ग्रिजिङमा ३० प्रतिशत छुट उपलब्ध गराइने कम्पनीले जनाएको छ । चेकअप क्याम्पमा ग्राहकहरूले विभिन्न उपहारका साथै सुरक्षित ड्राइभिङसम्बन्धी जानकारी लिन सक्नेछन् । यस्तो सुविधा अशोक साउन ५ गतेसम्म लेलैन्डका बस, ट्रक, ट्रिपर तथा साना कर्मसियल भेहिकलका कुनै पनि मोडलमा लागू हुने जनाइएको छ ।"
बुद्धको टिकटमा छुट,"काठमाडौं बुद्ध एयरलाइन्सले आफ्नो मोबाइल एप र वेबसाइटमार्फत टिकट खरिद गर्दा विशेष छुटको व्यवस्था गरेको जनाएको छ । बुद्ध एयरले मोबाइल एपबाटै टिकट काट्नेलगायतका विभिन्न सुविधा प्रदान गर्दै आइरहेको छ । यो मोबाइल एपमार्फत घरमै बसेर केही क्लिक गरेकै भरमा आफूलाई चाहिएको गन्तव्यको टिकट खरिद गर्न सकिनेछ । मोबाइल एपबाट भाडादर, उडान तालिका एवं समय परिवर्तन, उडानको अवस्थालगायत पर्यटकीय गन्तव्यहरूबारे विस्तृत जानकारी लिन सकिने जनाइएको छ ।"
एनआईसीग्लोबल हस्पिटल सम्झौता,"काठमाडौं एनआईसी एसिया बैंक र ललितपुरको ग्वार्कोस्थित ग्लोबल हस्पिटलका बीच उपचारमा छुटसम्बन्धी सम्झौता भएको छ । बैंकका कर्मचारी, डेबिट एवं क्रेडिट कार्डबाहक तथा बैंकका सम्पूर्ण ग्राहकलाई ग्लोबल हस्पिटलमा उपचार गराउँदा विभिन्न सेवा सुविधाहरूमा १५ प्रतिशतसम्मको छुट प्रदान गर्ने सम्झौता भएको हो । उक्त सम्झौतामा बैंकका तर्फबाट डिजिटल बिजनेसका इन्चार्ज रौनक करवा र हस्पिटलका तर्फबाट मानव संसाधन तथा वित्त विभाग प्रमुख हिमान्सु झाले हस्ताक्षर गरे ।"
म्याक लुब्रिकेन्ट्सको डिलर मिट,काठमाडौं सिप्रदी ट्रेडिङ र भारत पेट्रोलियमको संयुक्त आयोजनामा काठमाडौंमा म्याक लुब्रिकेन्ट्सको डिलर मिट कार्यक्रम सम्पन्न भएको छ । सिप्रदीका देशभरका आधिकारिक डिलरहरूलाई आमन्त्रित गरी कार्यक्रम गरिएको हो । उक्त कार्यक्रममा सिप्रदीका कार्यकारी निर्देशक राजनबाबु श्रेष्ठले सिप्रदीका भावी कार्यक्रमका बारेमा सहभागीहरूलाई जानकारी गराएका थिए । नेपालका लागि भारत पेट्रोलियमका प्रबन्धक मुकुन्द धमलाले नेपाली बजारप्रति भारत पेट्रोलियम सकारात्मक रहेको र सिप्रदीका डिलर्सहरूबाट ठूलो आशा गरिएको बताए ।
जेबिल्स समेटिएपछि एनआईबीएलको संयुक्त कारोबार,काठमाडौं नेपाल इन्भेस्टमेन्ट बैंक लिमिटेड (एनआईबीएल) ले जेबिल्स फाइनान्सको प्राप्तिपछि संयुक्त कारोबार सुरु गरेको छ । अब बैंकको चुक्ता पुँजी वृद्धि भएर १२८९ अर्ब रुपैयाँ पुगेको छ । जुन निजी क्षेत्रका वाणिज्य बैंकहरूमध्ये सर्वाधिक भएको बैंकको दाबी छ । हाल बैंकको कुल निक्षेप १४७ अर्ब र कुल कर्जा १३२ अर्ब रुपैयाँ पुगेको छ । बैंकका प्रमुख कार्यकारी अधिकृत ज्योति पाण्डेले आगामी आर्थिक वर्ष पनि मर्जर तथा एक्विजिसन (प्राप्ति) लाई आफ्नो रणनीतिक योजनाको हिस्साका रूपमा रहने बताएका छन ।
सिद्धार्थका ३ नयाँ शाखा,"काठमाडौं सिद्घार्थ बैंकले सोमबार काठमाडौंको नेपालटार तथा भक्तपुरको बालकोट र बोडेमा ३ नयाँ शाखा सञ्चालनमा ल्याएको छ । बैंकले उक्त क्षेत्रका सर्वसाधारण तथा उद्यमीेमाझ सबै प्रकारका निक्षेप तथा कर्जा कारोबार सुविधा, रकम भुक्तानीलगायत सम्पूर्ण बैंकिङ सेवा पुर्याउने उद्देश्यले शाखा सञ्चालनमा ल्याएको हो । बैंकिङ प्रणालीलाई थप प्रविधिमैत्री बनाउन सिद्धार्थ बैंकले इन्टरनेटको माध्यमबाट आफ्नो रोजाइको बचत खाता खोल्न सकिने सुविधासमेत ल्याएको जनाएको छ ।"
"रोपो रोपिन्छ, जोगिए पो","कैलाली रोपाइँ गर्दैगर्दा रामकिसन चौधरी घरीघरी मोहना नदीतर्फ हेर्दै थिए । आकाशे पानीको भरमा बस्दा उनको रोपाइँ ढिलो सुरु भयो । पानी नपर्दा रोपाइँ सुरु नहुने र धेरै पानी परे रोपो नरहने उनले बताए । अधिक वर्षा भएपछि मोहना नदीको बाढी उनको खेततर्फ सोझिने गरेको छ । बाढीले खेत कटानी गर्ने गरेकामा उनी दुःखी छन् । चौधरीको १५ कट्ठा खेतमध्ये आधा मोहना नदीले बगाइसक्यो । बचेको जमिनमा पनि कटानी रोकिएको छैन । १० जना परिवारको कमाइखाने खेत यत्ति हो । नदीले कटनी गरेन भने मात्र खेती गर्ने गरेका छौं, उनले भने । हालसम्म १० पटकभन्दा बढी बाढीले खेत कटान गरिसकेको उनको भनाइ छ । बाढीका कारण उनको परिवार अहिले खाद्य संकटको मारमा परेको छ । कुनै बेला उनी धानगहुँ बिक्री गर्थे । अहिले बचेको खेतमा उब्जेको अनाजले ६ महिना मात्रै खान पुग्छ । बाढीबाट ज्यान जोगाउन उनले आफ्नो जमिनमा घर बनाएका छैनन् । बाढी नलाग्ने नजिकैको ऐलानी जग्गामा उनले घर बनाएका छन् । चौधरी कैलारी ५ बड्डीपलिया गाउँका प्रतिनिधि पात्रमात्रै हुन् । गाउँका डेढ सयभन्दा बढी परिवारको खेत बर्सेनि बाढीले बगाउँदै गएको छ । मोहना नदीमा तटबन्ध गर्न स्थानीय र प्रदेश सरकारसँग बारम्बार माग राख्दासमेत सुनुवाइ नभएको स्थानीय किसान दीपेन्द्र चौधरीले बताए । हालसम्म सबै परिवारको गरी ५० हेक्टरभन्दा बढी जमिन मोहनाले कटान गरिसकेको छ, उनले भने, पटानको समस्याले किसानले बाली भित्र्याउन पाएका छैनन् । कैलारी ७ बेलापरसुवामा पनि बर्खामा रोपेको धान किसानले कहिले भित्र्याउन पाउँछन्, कुनै वर्ष पाउँदैनन् । यहाँका ३ सयभन्दा बढी परिवार २०६४ र ०६६ को बाढीले विस्थापित भएर रामपुरतिर बसाइँ सरेका छन् । उनीहरूको कमाइ खाने खेत अन्त छैन । यहाँका बासिन्दाले वर्षमा गहुँको एक बाली मात्रै भित्र्याउन पाउँछन् । अभिशाप मोहना बर्खामा जिल्लाको दक्षिणपूर्वी क्षेत्रका लागि मोहना अभिशाप बन्दै गएको छ । कैलालीको पश्चिम चुरे फेदबाट उत्पन्न भई मोहना नदी नेपाल र भारतको सिमाना भएर १ सय २ किलोमिटर पूर्व बग्छ । जिल्लाको मध्यभागमा बग्ने खुटिया, कान्द्रा, काँडा, गौरीगंगा, पथरियालगायत दर्जनौं सानाठूला नदी मोहनामा मिसिँदा विकराल रूपमा आउने गरेको स्थानीय होरीलाल चौधरी बताउँछन् । एकसाथ स्थानीय र मोहनामा बाढी आएपछि कैलारी, भजनी नगरपालिका चुर्लुम्म डुब्छ, उनले भने, अझ कर्णालीमा समेत बाढी आएपछि आधा कैलाली डुब्छ । उनका अनुसार यस्तो किसिमको बाढी ०६४ सालमा आएको थियो । त्यसबेला ठूलो धनजनको क्षति भएको त्रासदी उनमा अहिलेसम्म छ । ज्यान जोगाउनै मुस्किल कैलाली भजनीको लालबोझी, कैलारी गाउँपालिका ७ को हौसलपुर, वडा नम्बर ३ मा पर्ने मोहनपुर र शिवरत्न गाउँ मोहना नदीको टापुमा पर्छन् । मोहनाको बाढी गाउँ पसेपछि उद्धार गरिदिने कोही हुँदैन । ज्यान जोगाउन मुस्किल हुने मोहनपुरका बिसनसिंह चौधरीले बताए । बस्तीमा बाढी पसेपछि गाउँलेहरूले सेफ हाउस मा गएर ज्यान जोगाउने गरेका छन् । दैवी प्रकोपका क्षेत्रमा कार्यरत गैरसरकारी संस्थाले डुबानग्रस्त विभिन्न बस्तीमा बाढी लाग्ने सतहभन्दा माथि जग राखेर सुरक्षित घर बनाइदिएका छन् । बर्खा लागेपछि कुनै रात चैनले बिताउन नपाउने भजनी ५ लालबोझीका पुरन चौधरीले बताए । बाढी पसेपछि सेफ हाउसतिर दगुर्नुपर्छ, उनले भने, बाढीबाट कसरी जीउधन बचाउने भन्ने दिन अब सुरु भए ।दुवै नदीले घेरिएको लालबोझी डुबानमा पर्यो भने हलिकप्टरबाट मात्रै उद्धार गर्न सकिने उनको भनाइ छ । ०६४ र ०६६ को बाढीमा लालबोझी डुबानमा परेको उनले बताए । त्यसबेला रूख र घरको छतमा बसेका परिवारका सदस्यलाई हेलिकप्टरबाट उद्धार गरिएको थियो ।बर्खाका बेला यस क्षेत्रका विद्यालयमा समेत नियमित पढाइ हुन्न । पानी पर्नासाथ विद्यालय बन्द गर्नुको विकल्प हुन्न । कहिलेकाहीँ बाढी पसेर एक सातासम्म विद्यालय बन्द हुन्छन् । बर्खाका बेला भजनी नगरपालिकामा एक गाउँबाट अर्को गाउँ जान डुंगा प्रयोग गर्नुपर्छ । कान्द्रा, पथरिया, काँडा र मोहना नदीमा स्थानीय डुंगाबाटै वारपार गर्दै आएका छन् ।"
प्राथमिक क्षेत्रमा ऋण नदिए हर्जाना,"काठमाडौं  कृषि, ऊर्जा र पर्यटनमा तोकिएको ऋण लगानी नगरे बैंक तथा वित्तीय संस्थालाई उच्च ब्याजदरका हिसाबले हर्जाना लगाउने निर्देशन राष्ट्र बैंकले फेरि दोहोर्याएको छ । बैंक तथा वित्तीय संस्थाले प्राथमिकताप्राप्त क्षेत्रमा निर्देशित न्यूनतम कर्जा लगानीका लागि समयावधि बढाउन माग गरिरहेको समयमा राष्ट्र बैंकको यस्तो निर्देशन आएको हो । नयाँ निर्देशनअनुसार ०७६ असारसम्म प्राथमिकता प्राप्त क्षेत्रमा तोकिएको ऋण प्रवाह नगरे सम्बन्धित बैंक तथा वित्तीय संस्थाले हर्जाना तिर्नुपर्नेछ । यस व्यवस्थाअनुसार कर्जा प्रवाह नगरेमा वा कम प्रवाह गरेमा न्यूनतम रूपमा पुर्याउनुपर्ने रकममा हुन आउने नपुग रकममा ०७६ असार मसान्तदेखि सो संस्थाले कर्जामा लिने अधिकतम ब्याजदरले हुने रकम हर्जाना लगाइनेछ, सोमबार राष्ट्र बैंकले जारी गरेको परिपत्रमा भनिएको छ, यसरी हर्जाना लगाउँदा त्यस्तो नपुग रकमको त्रैमासिक रूपमा हुन आउने ब्याज रकम निर्धारण गरी सोहीबराबरको हर्जाना रकम कायम गरिनेछ ।हालको निर्देशनअनुसार क, ख र ग वर्गका बैंक तथा वित्तीय संस्थाले प्राथमिकताप्राप्त क्षेत्रमा आफ्नो कुल कर्जा तथा सापटको न्यूनतम क्रमशः २५ प्रतिशत, १५ प्रतिशत र १० प्रतिशत कर्जा लगानी गर्नुपर्नेछ । जसमध्ये वाणिज्य बैंकले कृषिमा १० प्रतिशत र ऊर्जा तथा पर्यटन क्षेत्रमा १५ प्रतिशत कर्जा प्रवाह गर्नुपर्ने निर्देशन छ । चालु आर्थिक वर्षको मौद्रिक नीतिको मध्यावधि समिक्षामार्फत उक्त व्यवस्था गरिएको हो । यसका लागि ०७५ पुससम्मको समय दिइएको थियो । उक्त समयभित्र तोकिएको न्यूनतम कर्जा प्रवाह नगर्ने वित्तीय संस्थालाई कारबाही नगर्ने राष्ट्र बैंकले बताएको थियो । हाल कुनै पनि बैंकले तथा वित्तीय संस्थाले उक्त निर्देशन पालना गरेका छैनन् । राष्ट्र बैंकले आजसम्म कुनै पनि बैंक तथा वित्तीय संस्थालाई कारबाही गरेको छैन । राष्ट्र बैंकको यही कमजोरीको फाइदा उठाउँदै बैंक तथा वित्तीय संस्थाले लगानी विस्तार गर्नुको साटो समयावधि बढाइदिन आग्रह गरिहेका छन् । राष्ट्र बैंकको तथ्यांकअनुसार गत वैशाखसम्म वाणिज्य बैंकहरूले कुल कर्जाको करिब १९ प्रतिशत मात्र प्राथमिकता प्राप्त क्षेत्रमा लगानी गरेका छन् । यस व्यवस्थाअनुसार कर्जा प्रवाह नगरेमा वा कम प्रवाह गरेमा न्यूनतम रूपमा पुर्याउनुपर्ने रकममा हुन आउने नपुग रकममा ०७५ असार मसान्तदेखि संस्थाले सो गणना अवधिमा कर्जामा लिने अधिकतम ब्याजदरले हुने रकम हर्जाना लगाइनेछ, त्यतिबेला राष्ट्र बैंकको निर्देशनमा भनिएको थियो, यसरी हर्जाना लगाउँदा त्यस्तो नपुग रकमको त्रैमासिक रूपमा हुन आउने ब्याज रकम निर्धारण गरी सोहीबराबरको रकम हर्जाना कायम गरिनेछ । यो व्यवस्था भए पनि यही कारण कुनै संस्थाले पनि हर्जाना तिर्नुपरेको छैन । साँवा, ब्याज र किस्ता भुक्तानीका लागि राष्ट्र बैंकले थप १५ दिनको समयावधि दिएको छ । मुलुकभर आएको बाढी पहिरोका कारण जनजीवन प्रभावित भएको भन्दै असार मसान्तमा तिर्ने पर्ने साँवा, ब्याज र किस्ताका लागि साउन महिनाभर तिरे हुने व्यवस्था गरेको हो । यसअघि यस्तो समयाविधि १५ दिन थियो । त्यसमा १५ दिन थप गरेर राष्ट्र बैंकले आर्थिक वर्ष समाप्त भएको मितिले एक महिना बनाएको हो । साँवा, ब्याज र किस्ता रकम भुक्तानीमा राष्ट्र बैंकले समय थप गरेकोमा नेपाल उद्योग परिसंघले स्वागत गरेको छ । परिसंघले सोमबार विज्ञप्ति जारी गरेर राष्ट्र बैंकको सराहना गरेको हो ।"
पुलमा क्षति भएपछि आयातनिर्यात प्रभावित,"विराटनगर  विराटनगर भन्सारदेखि पाँच किलोमिटर दक्षिण भारतको मीरगन्जस्थित पुलमा बाढीले क्षति पुर्याएपछि आइतबारदेखि जोगबनी नाकाबाट आयात निर्यात ठप्प भएको छ । भारतीय प्रशासनले बाढीले पुलमा क्षति पुगेको भन्दै ढुवानीका साधन गुड्न नदिएको हो । आयात निर्यात ठप्प हुँदा भारत तथा तेस्रो मुलुकवाट औद्योगिक कच्चा पदार्थ र व्यापारिक सामान बोकेर नेपाल आएका एक हजारभन्दा बढी ट्रक र लहरी भारतको बथनाहदेखि फारबिसगन्जबीचको सडकमा रोकिएका छन् । नेपालबाट निकासीका सामान लिएर गएका पाँच दर्जनभन्दा बढी ट्रक विराटनगर भन्सारमा रोकिएको भन्सार एजेन्ट संघका अध्यक्ष विजेन्द्र परासरले जानकारी दिए । दुई वर्षअघिको बाढीले पनि उक्त पुल भत्किँदा जोगबनी नाकाबाट आयात निर्यात ठप्प भएपछि मीरगन्जदेखि करिब ८० किलोमिटर टाढा पर्ने सुनसरीको भीमनगर नाकाबाट अस्थायी रूपमा आयात निर्यात गरिएको थियो । भारतले उक्त पुल दुई महिनापछि मर्मत गरेपछि ३० टनसम्म भार बोकेका ढुवानीका साधनलाई पुलमा गुड्न दिएपछि जोगबनी नाकाबाट आयात निर्यात सुचारु भएको थियो । यसपालि भीमनगर खण्डको सडकमा घुँडाघुँडा पानी बगिरहेकाले बथनाहमा रोकिएका मालवाहक ट्रक र लहरी उक्त मार्ग हुँदै सुनसरीबाट भित्र्याउन समस्या भएको परासरको भनाइ छ । भारतले शनिबार रातिदेखि मीरगन्जस्थित नदीको पुलबाट भार बोकेका ढुवानीका साधन गुड्न रोक लगाएपछि आइतबारदेखि भारत र तेस्रो मुलुकबाट व्यापारिक र औद्योगिक कच्चा पदार्थ बोकेर आएका एउटा पनि ट्रक र लहरी आएका छैनन् । विराटनगर भन्सारका प्रवक्ता मणिराम पौडेलले भने, निकासीका सामान बोकेका ट्रक र लहरी पनि एउटै गएका छैनन् । जोगबनी नाकाबाट भारत र तेस्रो मुलुकवाट औद्योगिक कच्चा पदार्थ बोकेर दैनिक सरदर तीन सय ट्रक र लहरी नेपाल आउँथे । त्यसैगरी निकासीका सामान बोकेका ६०७० ट्रक दैनिक रूपमा भारत जान्थे ।आइतबार बिहानदेखि खाली ट्रक र लहरी मात्र जोगबनी नाकाबाट भारत छिरेका छन् । प्रवक्ता पौडेलले भने, सीमावर्ती भारतीय प्रशासनले अर्को सूचना जारी नभएसम्म पुलबाट लोड बोकेका कुनै पनि ढुवानीका साधन गुड्न रोक लगाइएको उल्लेख गरेको छ ।"
"विस्थापित भन्छन्, भोकै बस्नुपर्ने भयो","मोरङ  घरमा बाढी पसेपछि गर्भवती, बालबालिका र वृद्धवृद्धा बढी समस्यामा परेका छन् । उनीहरू तीन दिनदेखि राम्ररी खान र सुत्न पाएका छैनन् ।केसलिया खोलाको बाढी बस्तीमा पसेपछि विराटनगर१२, सिमराहीकी मनीषा ऋषिदेव तीन दिनदेखि बखरी आधारभूत विद्यालयमा आश्रय लिएर बसेकी छन् । उनी सात महिनाकी गर्भवती हुन् । पोषिलो खाना र आरामको आवश्यकता हुने बेला राम्ररी खान र सुत्न नपाएको उनले बताइन् । एकै ठाउँ धेरै जना खाँदिएर बसेका छौं, उनले भनिन्, सुत्न र खान पनि समस्या छ । विस्थापितलाई वडा कार्यालयले खाना उपलब्ध गराइरहेको छ । भात, उरिदको दाल, आलु र सोयाबिनको तरकारी बिहानबेलुका दिइएको छ । अन्जुला ऋषिदेव, कृति ऋषिदेव र राखी ऋषिदेव पनि उनीसँगै बसिरहेका छन् । उनीहरू तीनै जना गर्भवती छन् । विद्यालय बसाइ कष्टकर भएको उनीहरूको गुनासो छ । घरमा भएको अन्नपात सबै बग्यो, मनीषाले भनिन्, किनेर खान पैसा छैन, वडाले दिएको खानेकुराले पेट भरिन्न ।उक्त विद्यालयमा आश्रय लिएर बसेका १ सय २२ परिवारका ६ सय १० जनामध्ये १ सय ५० भन्दा बढी बालबालिका रहेको प्रहरीले जनाएको छ । बालबालिकालाई वडाले बिहान एक प्याकेट बिस्कुट र दिउँसो खाना उपलब्ध गराउँछ । बिहान बिस्कुट खाएपछि बालबालिका अपराह्न भोकले छटपटिन्छन्, अजय ऋषिदेवले भने, भोकै बस्नुपर्ने अवस्था छ । वृद्धवृद्धाको हालत पनि उस्तै छ । वडा कार्यालयले दिएको खानाले पेट नभरिएको ६० वर्षीया पारो ऋषिदेवले बताइन् । सिंघिया र केसलिया खोलाको नदीउकास जग्गामा बस्दै आएका उनीहरू बर्सेनि बाढीको चपेटामा पर्छन् । विराटनगर महानगर प्रमुख भीम पराजुलीले नदी किनारका सुकुम्बासी बस्तीलाई व्यवस्थित गर्ने भन्दै आए पनि हालसम्म अवस्था ज्युँका त्युँ छ ।"
चुरेमा पहिरैपहिरो,"डडेलधुरा  दलबहादुर खड्काले गत वर्ष दुई क्विन्टल माछा बिक्री गरेका थिए । गणिका नदीको १२ किलोमिटर क्षेत्रमा उनले ती माछा मारेका हुन् । यसपालि उनलाई १२ किलो माछा भेट्टाउन पनि हम्मेहम्मे पर्यो । यसअघि नदीको १२ किलोमिटर क्षेत्रमा सानाठूला ७ वटा ताल थिए ।यसपटक ती ताल सडकको माटो र ढुंगाका कारण ताल रहेनन् । दुई स्थानीय तह रहेको डडेलधुराको भित्री मधेस क्षेत्रमा नदी छेउका धान उत्पादन हुने धनाड क्षेत्र चुरेबाट बगेर आएको ढुंगामाटोका कारण खेती गर्न अयोग्य भएका छन् । भित्री मधेसका ठूला फाँट चुरेबाट बगेको बलौटे माटोले पटान बगर जस्तै भएका छन्, आली तालका स्थानीय करनसिंह धामीले भने, चुरेको चारैतिर ठूल्ठूला डोजर लगाएर बनेका दर्जनौं सडकको माटो र ढुंगाले खेतीयोग्य जमिन बगर बनेको छ । चुरे क्षेत्रमा सञ्चालित संरक्षण कार्यक्रम पनि सडक निर्माणले प्रभावहीन बनेको उनको भनाइ छ । स्थानीय तहले दुई वर्षमा मापदण्डबिना निर्माण गरेका सडकले महाभारत तथा चुरे क्षेत्रमा विनाश गर्न थालिसकेका छन् । सडक निर्माणका कारण ४५ दिनको अविरल वर्षाले चारैतिर पहिरो नै पहिरो देखिन थालेको छ । ठूलो रकम खर्चेर निर्मित अधिकांश सडक पनि काम नलाग्ने गरी भत्किएका छन् । यस वर्ष धेरै ठूलो मानवीय क्षति नभए पनि वर्षा सुरु भएसँगै पहाडका डाँडाकाँडामा पहिरो जाने, नदी थुनिने, नदीको सतह बराबर हुने, नदी छेउका अन्नभण्डार पटान हुने, पानीका मूल सुक्ने हराउने र जंगल फँडानी हुने क्रम तीव्र छ । यही अनुपातमा विनाश बढ्दै गए चुरे र महाभारत क्षेत्रका मानव बस्ती गम्भीर संकटमा पर्ने विज्ञहरूको भनाइ छ । पूरै वातावरण नै खलबलिएको छ, जलवायु अनुकूलनका क्षेत्रमा कार्यरत सहायक अधिकृत रमेश थापाले भने, संवेदनशील मानिएको चुरे क्षेत्रमा जसरी डोजर चलाइएको छ, यसले वर्षौंसम्म वरपरका मानव बस्तीलाई संकटग्रस्त बनाएको छ । अनुमान गर्न नसकिने गरी चुरे र महाभारतमा क्षति भएको उनको भनाइ छ । महाभारत क्षेत्रमा बग्ने एक दर्जन नदीका सयौं ठूलासाना तालमा पानी भण्डारण हुने क्रम ठप्प छ, थापाले भने । डडेलधुरामा मात्र केही दिनको वर्षाले हजारभन्दा बढी सानाठूला पहिरो गएको उनले जानकारी दिए ।दुई वर्षमा सुदूरपश्चिमका ७ पहाडी जिल्लामा खुलेका नयाँ सडकका ट्र्याकको दूरी ५ हजार किलोमिटरभन्दा बढी छ । प्रदेशका ८८ स्थानीय तहमध्ये ६६ वटा ७ वटा पहाडी जिल्लामा छन् । सुदूरपश्चिमको कुल क्षेत्रफलको चार भागमध्ये एक भाग सडकले ओगटेको छ । प्रदेशको कुल क्षेत्रफल १९ हजार ५३९ वर्ग किमि छ । स्थानीय तहले निर्माण गरेका सडकमध्ये झन्डै ८ सय किलोमिटर चुरेसँग जोडिएका स्थानीय तहमा र बाँकी महाभारत र हिमाली क्षेत्रमा सडक खनिएका छन् । स्थानीय तह गठन भएको दुई वर्षमा ९० प्रतिशत स्थानीय तहको ६० प्रतिशतभन्दा बढी विकास बजेट पनि सडकमै खर्च भएको छ । डडेलधुराको आलीताल गाउँपालिकाको गांगखेत क्षेत्रदेखि अमरगढी नगरपालिका, गन्यापधुरा गाउँपालिका हुँदै महाकाली छेउको भागेश्वर गाउँपालिकासम्म दुई वर्षमा १ सय २ वटा सडक महाभारत पर्वत चिरेर निर्माण भएका छन् । महाकालीदेखि कैलालीको चिसापानीमाथिको क्षेत्रसम्म फैलिएको चुरे क्षेत्रका बस्तीमा यसको दोब्बर संख्यामा सडक निर्माण भएका छन् । सयौं किलोमिटर सडक बिनामापदण्ड खनिँदा हुन सक्ने क्षतिको राज्यले अनुमान नै गर्न सकेको छैन, सुदूरपश्चिम प्रदेशका ७ पहाडी जिल्लामा आर्थिक विकासमार्फत विपद् व्यवस्थापन परियोजनाका एक अधिकृत गणेश भट्ट भन्छन् ।"
बेपत्ता बहिनी खोज्दै किनारैकिनार,"बिर्तामोड  अनिश सुब्बा शनिबार बिहानै बहिनी अञ्जनालाई लिन स्कुलतिर जाने सुरसार गर्दै थिए । बहिनीलाई माईखोलाले बगाएको खबर अचानक आइपुग्यो । त्यसपछि उनले माईखोला किनारैकिनार हिँडेर बहिनी खोजिरहेका छन् । तीन दिन तीन रात बित्दा पनि अञ्जना भेटिएकी छैनन् । म घरबाट अलि छिटो हिँडेको भए बहिनीलाई खोलाले बगाउने थिएन, अनिशले सुकेको स्वरमा टेलिफोनमा भने, म घरबाट हिँड्नुअघि नै उनीहरू खोलामा पसेछन् ।इलामको माई नगरपालिका१ जुवालेका १४ वर्षीया अञ्जना सुब्बा, १६ वर्षीया निशा सुनुवार र १३ वर्षीया सुनीता साउदेन माईखोलामा बगेर शनिबार बिहानदेखि बेपत्ता छन् । उनीहरू माई नगरपालिका६ स्थित माई भगवती माध्यमिक विद्यालयका विद्यार्थी हुन् । माई नगरपालिका१ जुवालेघरदेखि विद्यालय पुग्न ४५ मिनेटको पैदल दूरीमा पर्छ । यो स्थान इलामको दक्षिणी झापासँग जोडिएको छ । अरू बेला उनीहरू खोला सहजै तर्न सक्थे । त्यस दिन वर्षा भएकाले अनिश बहिनीलाई लिन स्कुलतिर जाने तयारीमा थिए ।निशा कक्षा ९, अञ्जना कक्षा ७ र सुनीता कक्षा ६ का विद्यार्थी हुन् । पहिलो त्रैमासिक परीक्षा सकेर घर फर्कंदै गरेका उनीहरूलाई अविरल वर्षापछि माईखोलामा आएको बाढीले शनिबार बिहान ७ बजे बगाएको हो । अञ्जना, निशा, सुनीता, कक्षा ७ मा पढ्ने भीम नेम्वाङ र कक्षा ९ मा अध्ययनरत दिबिका सुनुवार सँगै घर फर्कंदै थिए । पाँच जना मिलेर माईखोला तर्नेक्रममा उनीहरूलाई बाढीले बगाएको थियो । भीम र दिबिका पौडिएर खोला तर्न सफल भएका थिए । उनीहरूले अरूका अभिभावकलाई घटना सुनाएका थिए । लगत्तैबाट आफन्त, छिमेकी, प्रहरीसहितको टोलीले निरन्तर खोजी जारी राखे पनि सोमबार अपराह्नसम्म उनीहरूको अवस्था पत्ता नलागेको निशाका बुबा टेकबहादुर सुनुवारले बताए । खोला बढेकाले मैले स्कुल नजाऊ भनेको थिएँ । छोरीले मानिनँ । परीक्षा छ, बिहीबारेमै बसेर लेख्छौं भनी, टेकबहादुरले भने, परीक्षा छाड्न नमिल्ने भनेपछि मैले चामल, तरकारी दिएर पठाएको थिएँ । माईखोला सधैं तरिरहने भएकाले शनिबार पनि उनीहरूले आँट गरेको हुन सक्ने उनले बताए । जुवालेबाट विद्यालय जान माई र रिखुवा खोला तर्नुपर्छ । शिक्षक बुद्धिप्रसाद आङदम्बेका अनुसार जुवाले, बाह्रधार्ने, डुम्रे, माझीटारलगायत गाउँबाट २४ जना विद्यार्थी माईखोला तरेर भगवती मावि पढ्न आउने गर्छन् । माईखोलामा पुल नभएकाले विद्यार्थी सधैं जोखिमपूर्ण यात्रा गर्दै विद्यालय आउने गरेको शिक्षक आङदम्बेले बताए ।वर्षासँगै माईखोलामा बाढी आउन थालेपछि उनीहरू पाँचै जना बुधबारदेखि स्कुल नजिकैको बिहीबारे बजारमा कोठा लिएर बसेका थिए । शुक्रबार परीक्षा सकिएपछि कक्षा ७ मा पढ्ने निशाका भाइ प्रदीपसहित ६ जनाको टोली घरतर्फ हिँडेको थियो । पानी परिरहेको थियो । शुक्रबार खोला छेउसम्म आइपुग्दा बेलुका ५ बजेछ । बाढी ठूलो भएकाले उनीहरू खोला छेउको घरमा बास बसेछन्, टेकबहादुरले भने, भोलिपल्ट बिहानै मकै पोलेर खाएछन् र प्रदीपलाई छाडेर उनीहरू पाँचै जना खोला पसेछन् ।माईखोलाको पानी बाँध बनाएर सानिमा जलविद्युत् हाइड्रोले प्रयोग गर्दै आएको छ । शिक्षक आङदम्बेका अनुसार अन्य समयमा हाइड्रोले खोलाको ७० प्रतिशत पानी प्रयोग गर्थ्यो । तर, अविरल वर्षाका कारण हाइड्रोले सबै पानी खोलामै छोड्ने गरेको रहेछ, आङदम्बेले भने । पानीको मात्रा कम भएको स्थान खोज्दै तलसम्म पुग्दा पनि बाढी एकनासको देखेपछि उनीहरू पौडिएर खोला तर्ने प्रयास गरेका थिए । खोलामा झोलुंगे पुल हाल्न सर्वेक्षण भइसकेको छ । माई नगरपालिकाका प्रमुख दीपककुमार थेबेले माईखोलामा पुल निर्माण गर्ने कार्यको प्रक्रिया अन्तिम चरणमा पुगेको जानकारी दिए । विद्यार्थीहरू खोलामा बगेर बेपत्ता भएको घटनाले दुःखी बनाएको छ । हामी चाँडै माईखोलामा झोलुंगे पुल निर्माण सुरु गर्दैछौं ।"
बाढी हेर्दा चिप्लिएर खोलामा,"वीरगन्ज  तीन दिनदेखिको अविरल वर्षाले सुक्खा खेत हिलाम्मे भएको थियो । ठाउँठाउँमा नहर र पैनी भरिएको हेर्न जानेहरूको लस्कर चलेको थियो । रोपाइँका लागि ब्याडबाट बिउ उखेल्ने तयारीमा वीरगन्ज२३ भवानीपुरका रामनारायण कुर्मीलाई फोन आयो छोरो खोलामा बग्यो । शनिबार बिहान करिब साढे ९ बजे भाइ हरिनारायणको मोबाइल बज्यो । दाइ अनुज खोलामा डुबेको खबर छ, बहिनीले खबर गरिन् । वीरगन्जको एक विद्यालयमा कक्षा १० मा पढ्ने छोरो अनुज डुबेको खबर पाउनासाथ कुर्मी साइकल लिएर ५ किलोमिटर दक्षिणको घटनास्थलतर्फ हान्निए । हरिनारायणले उनलाई पछ्याए । वीरगन्ज सहरको पश्चिम भएर बग्ने सिर्सिया खोला उर्लिएको थियो । अनुज डुबेको ठाउँमा पुग्दा सुरक्षाकर्मीहरू खोजिरहेका थिए, १६ वर्षीय छोराको किरिया बसेका कुर्मीले भक्कानिँदै भने, होनहार छोराको जिन्दगी बाढीले समाप्त पारिदियो । तीन दर्जनभन्दा बढी सुरक्षाकर्मीले पानीमा शनिबार दिनभरि खोजेपनि शव फेला परेन । सुरक्षाकर्मीसँगै उनका काका हरिनारायण पनि खोजतलासमा सक्रिय थिए । डुबेको भोलिपल्ट आइतबार मध्याह्न १२ बजेको समयमा अनुजको शव फेला पर्यो, हरिनारायणले भने, दोस्रो दिन पनि ५ फिटसम्म पानी थियो । शनिबार बिहान अनुज आफ्ना कान्छा भाइ अजय र साथीहरूसँग बाढीको पानीले जलमग्न क्षेत्र हेर्न घरबाट निस्किएका थिए । सिर्सिया खोलामा आएको बाढीले खेत र बस्ती जलमग्न थिए । सडकमा पानीको बहाव तेज थियो । दाइको खुट्टा चिप्लियो, १४ वर्षीय अभयले भने, हामीले तत्काल बाँस दिएर तान्न खोज्यौं । तर, दाइलाई बचाउन सकेनौँ । उनका अनुसार गुहार मागेपछि सुरक्षाकर्मी र स्थानीय आएर खोजतलासमा लागे पनि दाजु फेला परेनन् । कृषि औजार कारखानाका पूर्वकर्मचारी कुर्मीले शिक्षाको महत्त्व बुझेका कारण आफ्ना र भाइका छोराछोरीलाई वीरगन्ज राखेर पढाइरहेका थिए । श्रीमती सन्तुदेवीले बच्चाको देखरेख गर्थिन्, कुर्मीले गाउँमा बसेर घरगृहस्थी सम्हालेका थिए । गाउँ पछाडि ड्राइपोर्ट र परवानीपुर ६ लेन सडक निर्माण हुँदा कुर्मीको १२ कट्ठा जग्गा सरकारले अधिग्रहण गरेको थियो । मुआब्जाबाट आएको रकमले उनले वीरगन्जमा एउटा पुरानो घर किनेका थिए । परिवारका सात छोराछोरीमध्ये अनुज पढालु थियो, कुर्मी सम्झन्छन्, इन्जिनियर बन्छु भन्थ्यो । ल्याकतले नभ्याए खेत बेचेरै पनि छोराछोरीलाई पढाउने अठोट लिएर नै वीरगन्ज राखेको उनले बताए । अब त इन्जिनियर बन्ने छोरा नै रहेन, बाढीले सपना अधुरो बनायो, उनले भने, मुटुमा ढुंगा राखेर सहनुपर्ने अवस्था आएको छ । विगत तीन दिनदेखि आमा सन्तुदेवी कुर्मीको आँखा ओभानो छैनन् । बिहानको खाना पकाउन उनी भान्सामा हुँदा अनुज भाइ र साथीका साथ बाढीको पानी हेर्न निस्केका थिए । विदेशमा पढेर भए पनि देश फर्केर नाम रोशन गर्छु भन्थ्यो, उनले भनिन्, केके थरी जोडेर प्लेन बनाउँथ्यो, लाइन कटदा ब्याट्रीले सानो ब्लब बालिदिन्थ्यो । प्लास्टिकको डोजर पनि बनाएको थियो । बाढीको पानीमा डुबेर पर्सामा तीन जनाको मृत्यु भएको छ ।"
बाढीपीडितलाई सांसदको तलब,"काठमाडौं कांग्रेसका सांसदले बाढीपहिरो र डुबान प्रभावितका लागि राहतस्वरूप पाँच दिनको तलब सहयोग गर्ने भएका छन् । प्रतिनिधिसभा र राष्ट्रिय सभामा रहेका कांग्रेस सांसदले प्रधानमन्त्री दैवीप्रकोप कोषमा ५ दिनको तलब एकमुष्ट जम्मा गर्ने भएका हुन् । कांग्रेस संसदीय दलले सोमबार विज्ञप्ति जारी गर्दै राष्ट्रिय विपद्को घडीमा सबैलाई एकताबद्ध भई विपद्को सामना गर्न आहवानसमेत गरेको छ । यस्तै, कांग्रेस सभापति शेरबहादुर देउवाले सोमबार विज्ञप्ति जारी गरी बाढी पहिरोका कारण भएको जनधनको क्षतिप्रति दुःख व्यक्त गर्दै पार्टीका सबै सदस्य र शुभचिन्तकलाई उद्धार र राहतमा सहभागी हुन आग्रह गरेका छन् ।उनले सरकारलाई प्रभावित क्षेत्रमा प्रभावकारी ढंगले राहत र उद्धार गर्न पनि आग्रह गरेका छन् । विज्ञप्तिमा भनिएको छ, विपत्तिको समय आन्तरिक राजनीतिक विषय हुन् या राष्ट्रिय राजनीतिका अन्य मुद्दा, सबैखाले राजनीतिक आग्रहपूर्वाग्रहभन्दा माथि उठेर पीडामा परेका दिदीबहिनीदाजुभाइको सेवामा समर्पित हुनु सबैको परम कर्तव्य हो ।देउवाले वर्षा र पहिरोका कारण अमूल्य जीवन गुमाउने छ दर्जनभन्दा बढी नागरिकको परिवारजनप्रति समवेदना व्यक्त गरेका छन् ।"
बाढी प्रभावित क्षेत्रमा स्वास्थ्य टोली,"काठमाडौं स्वास्थ्य मन्त्रालयले बाढी प्रभावित तराई क्षेत्रमा सोमबार तीनवटा स्वास्थ्य टोली पठाएको छ । इमर्जेन्सी अपरेसन सेन्टरका अनुसार टोलीले अस्पताल, जिल्ला र प्रदेश तहसँग समन्वय गर्नेछ । टोली पथलैया, बर्दिबास र लहानमा कार्यरत रहने सेन्टरका प्रमुख चूडामणि भण्डारीले जानकारी दिए । पथलैयामा रहने टोलीले बारा, पर्सा र रौतहट जिल्ला हेर्नेछ । यस्तै बर्दिबासमा रहने टोलीले धनुषा, महोत्तरी र सर्लाही एवं लहानमा रहने टोलीले सिरहा र सप्तरीलाई हेर्नेछ ।"
डुबेर ३ को मृत्यु,"विराटनगर सुनसरी, मोरङ र झापामा डुबेर ३ जनाको मृत्यु भएको छ । झापाको मेचीनगर१३ का गंगाराम प्रसाईंका अढाई वर्षीय छोरा अजितको स्थानीय फुलबासा खोलामा डुबेर सोमबार मृत्यु भएको छ । खेतमा काम गर्न गएका बुबालाई पछ्याउँदै जाने क्रममा बालक खोलामा डुबेको प्रहरीले जनाएको छ । सुनसरीको हरिनगरा२ मा नहरमा डुबेर स्थानीय १२ वर्षीय तोसिब मियाँ र मोरङको रंगेली९ गेउरिया खोलामा डुबेर अन्दाजी २८ वर्षीय पुरुषको मृत्यु भएको हो । प्रहरीका अनुसार उनको पहिचान खुल्न बाँकी छ ।"
फेडेररलाई उछिन्ने धोको,"लन्डन सर्बियाली नोभाक जोकोभिचले रोजर फेडेररलाई उछिन्दै सबैभन्दा बढी ग्रान्ड स्लाम जित्ने खेलाडी बन्ने आफ्नो धोको रहेको बताएका छन् । त्यसका लागि आफ्ना प्रतिद्वन्द्वी खेलाडीका समर्थकको मन जित्ने आफूले प्रयास गर्ने बताए । विश्व नम्बर एक जोकोभिचले दुई म्याच प्वाइन्ट जोगाउँदै आइतबार पाँचौं विम्बल्डन टेनिस जितेका थिए । उनको यो १६ औं ग्रान्ड स्लाम हो । यसक्रममा स्वीस स्टार फेडेररको सबैभन्दा बढी उमेरमा ग्रान्ड स्लाम जित्ने सपना तुहिएको थियो ।फाइनल विम्बल्डन इतिहासमै सबैभन्दा लामो समय चलेको खेल पनि रह्यो । खेलको अधिकांस समय ३७ वर्षीय फेडेररको छायाँमा रहे पनि जोकोभिच ७६ (७५), १६, ७६ (७४), ४६, १३१२ (७३) ले विजयी रहे । अन्तिम सेट टाइब्रेकमा टुंगेको फाइनलमध्ये सबैभन्दा बढी चलेको खेल सकिँदा ४ घन्टा ५७ मिनेट लागेको थियो । अन्तिम सेट १ सय २२ मिनेट चल्यो । निर्णायक सेटको १६ औं गेममा दुई म्याच प्वाइन्ट जोगाएका जोकोभिच यस्तो स्थितिमा पनि उपाधि जित्ने ७१ वर्षयता पहिलो खेलाडी बने । सन् १९४८ मा बब फल्कनबर्गले त्यो उपलब्धिमा उपाधि जितेका थिए ।यस जितपछि जोकोभिच स्पेनिस राफेल नाडलले भन्दा दुई र फेडेररको २० ग्रान्ड स्लाम उपाधिभन्दा चारले पछाडि छन् । उनी नाडलभन्दा कान्छा छन् । फेडेररसँग उनको उमेर अन्तर ४ वर्ष रहेको छ । फाइनल जितपछि उनले फेडेररलाई उछिन्ने धोको रहेको बताए । आफ्नो खेलजीवनको अधिकांस समय नाडल र फेडेररलाई पछ्याउनमै बिताएका जोकोभिचले आइतबार सेन्टर कोर्टमा रहेका स्वीस खेलाडीका अधिकांस समर्थकलाई पछि माथ दिनुपरेका थिए ।उनले भने, खेलमा दर्शकको ठूलो भूमिका हुन्छ । आफ्ना समर्थकबीच खेल्नुको सजिलो अरू केही हुन्न । तर समर्थक आफ्नो पक्षमा छैनन् भने केही न केही उपाय निकाल्नुपर्ने हुन्छ । उनले फेडेररले जितेको ग्रान्ड स्लाम उपाधिलाई उछिन्न सक्ने हो वा होइन त्यसबारे ठोकुवा गर्न भने नसकिने बताए । यसबारे प्रस्ट म केही पनि भन्न सक्दिनँ । तर फेडेरर र उनलाई उछिन्ने धोकाले मलाई राम्रो खेल्न सधैं प्रेरित भने गर्नेछ ।जोकोभिचसँगै नाडल र फेडेररको तीन ठूला खेलाडीको समूहमा सर्बियाली खेलाडीको प्रदर्शन नै समान रूपमा बढी उत्कृष्ट रहेको छ । सन् २०१५ यता उनले १९ मध्ये ९ ग्रान्ड स्लाम जितेका छन् । त्यसमध्ये नाडलले ४ र फेडेररले ३ उपाधि आफ्नो नाममा लेखाएका छन् । त्यसबाहेक यो समयमा अर्का स्वीस स्टान वावरिन्काले २, बेलायती एन्डी मरेले १ ग्रान्ड स्लाम उपाधि जितेका छन् । म सधैं आफ्नो खेलमा बढी विश्वास गर्छु । त्यसैले म आफ्नै खेलमा बढी केन्द्रित हुन चाहान्छु, जोकोभिचले भने ।"
सन्तोष र रेखालाई हाफ म्याराथन,"कञ्चनपुर  दौड सुदूरपश्चिम दौड भन्ने नारासाथ सोमबार आयोजित खुला राष्ट्रिय महिला तथा पुरुष हाफ म्याराथनको उपाधी सशस्त्र प्रहरीका सन्तोषविक्रम विष्ट र बेलौरी नगरपालिकाकी रेखा चन्दले जितेका छन् । दुवैले जनही एक लाख रुपैयाँ पुरस्कार जिते । कञ्चनपुरको शुक्लाफांँटा नगरपालिकाको झलारीदेखि भीमदत्त नगरपालिकास्थित कभर्डहलसम्मको २१ किलोमिटर दुरी सन्तोषले १ घण्टा १५ मिनेट ३३ सेकेन्डमा पूरा गरे । यसअघि माघमा भीमदत्त नगरपालिकाले आयोजना गरेको जैविक धार्मिक हाफ म्याराथनमा पनि उनले १ घण्टा ११ मिनेटमा दुरी तय गरे उपाधि जितेका थिए । महिलातर्फ रेखा १ घण्टा ३९ मिनेट ५२ सेकेन्डबाट विजेता बनिन् । जैविक धार्मिकमा उनी दोस्रो भएकी थिइन् । पुरुषतर्फ भवानी दल गण तेघरी कैलालीका सुमन मादेन दोस्रो र बेदकोट नगरपालिका ८ का लक्ष्मण भण्डारी तेस्रो भए । सुमनले १ घण्टा २१ मिनेट २८ सेकेन्ड र लक्ष्मणले १ घण्टा २२ मिनेट ३ सेकेण्डमा दुरी पार गरे । देवीदल गण मझगाउँका सन्तोष सिंह बोहरा चौथो, अनिल देवकोटा पाँचौं र भवानी दलका भीमदत्त भट्ट छैटौं भए । महिलामा भीमदत्त नगरपालिका १९ बागफांँटाकी लक्ष्मी बम दोस्रो र भवानी दलकी कविता जनाला तेस्रो भए । लक्ष्मीले १ घण्टा ४३ मिनेट ६ सेकेन्ड र जनालाले १ घण्टा ४४ मिनेट ५७ सेकेन्डमा दुरी पार गरे । भवानी दलकी मनिता नाथ, बाहिनी नम्बर २५ भगतपुरकी लक्ष्मी सुतारा र भीमदत्त१३ की ममता भट्ट चौथोदेखि छैटौं भए । दोस्रो हुनेले ६० हजार, तेस्रो हुनेले ४० हजार, चौथो हुनेले २५ हजार, पाँचौं हुनेले १५ हजार र छैटौं हुनेले १० हजार रुपयाँ पुरस्कार पाए । सुदूरपश्चिम प्रदेशको स्वीकृत कार्यक्रमअन्तर्गत सुदूरपश्चिम क्षेत्रिय खेलकुद विकास समितिको आयोजनामा प्रतियोगिता भएको हो । प्रतियोगितामा ६ महिला र ८२ पुरुष खेलाडीले भाग लिएका थिए । विजेतालाई सुदूरपश्चिम प्रदेशसभामा नेकपाका प्रमुख सचेतक तारा लामा तामाङले पुरस्कृत गरे । उनले कञ्चनपुरले हरेक खेलकुदमा देशकै आफ्नो उत्कृष्ट पहिचान कायम गरे पनि त्यसअनुसार भौतिक पूर्वाधार हुन नसकेकाले त्यसतर्फ सबै जुटनुपर्नेमा जोड दिए ।"
किवीमा गुनासोभन्दा गर्व बढी,"वेलिङ्टन हारको पीडाबाट गुज्रिरहेका न्युजिल्यान्डका क्रिकेटप्रेमीले सोमबार इंग्ल्यान्डको हातबाट पराजित हुँदै विश्वकप उपाधि गुमाए पनि टिमको प्रदर्शनप्रति गर्व देखाएका छन् । केहीले भने जुन नियमले न्युजिल्यान्ड उपाधिबाट चुकेको हो, त्यसलाई अन्यायपूर्ण रहेको पनि बताएका छन् । नियमित र सुपर ओभरको खेलपछि पनि दुवै टिम बराबरीमा रहेपछि इंग्ल्यान्ड बढी बाउन्ड्रीको आधारमा उपाधि जित्न सफल भएको थियो ।न्युजिल्यान्ड विश्वकपको फाइनलमा पराजित भएको यो लगातार दोस्रोपल्ट हो । तर प्रधानमन्त्री जेसिन्डा आरर्डेनले प्रतियोगितालाई लिएर सकारात्मक रहनुपर्ने बताएकी छन् । उनले सामाजिक सञ्जालमा लेखेकी छन्, फाइनल अद्वितीय रहेकोमा कुनै दुविधा छैन । हामी सबै सुपर ओभरको पुस्तामा रह्यौं । उपाधिका लागि इंग्ल्यान्डलाई बधाइर् छ । न्युजिल्यान्ड टिमलाई लिएर गर्व मात्र छ । टिमको प्रशंसा नै गर्नुपर्ने हुन्छ । तर उनका खेलमन्त्री ग्रान्ट रोबर्टसनले भने टाइब्रेक नियममा गुनासो पोखेका छन् ।उनले टिट गरेका छन्, यो निकै असाधारण फाइनल रह्यो तर यसको निर्णयका लागि सुपर ओभर ठीक थियो वा छैन, म निश्चित हुन सकिनँ । जस्तै भए पनि न्युजिल्यान्ड टिमलाई लिएर गर्व नै छ । न्युजिल्यान्डका पूर्व खेलाडी स्कट स्टाइरिसले भने फाइनल पुगेका दुवै टिमको प्रशंसा गर्दै अन्तर्राष्ट्रिय क्रिकेट काउन्सिल (आईसीसी) माथि भने प्रश्न गरेका छन् । पूर्व कप्तान स्टेफन फ्लेमिङ फाइनललाई लिएर एक शब्दमा प्रतिक्रिया दिएका छन्, निर्दयी ।इंग्ल्यान्डको जितमा निर्णायक भूमिका खेलेका बेन स्टोक्सका बुवाले पनि न्युजिल्यान्डलाई भाग्यले साथ नदिएको प्रतिक्रिया दिएका छन् । न्युजिल्यान्डका पूर्व रग्बी खेलाडी जेरार्ड स्टोक्सले आफ्ना छोरालाई सानोमै इंग्ल्यान्ड लगेका थिए । उनले भनेका छन्, फाइनलमा कुनै एक दिन पराजित रहनु दुर्भाग्यपूर्ण हो । सायद दुवै टिमले उपाधिमा बराबरी गरेको भए राम्रो हुन्थ्यो तर आधुनिक समयमा कस्तो नियम बन्छ, थाहा छैन ।न्युजिल्यान्डको स्टफ वेबसाइटले पनि आफ्नो टिममाथि अन्याय भएको जनाएको छ । सम्पादकीय लेख्दै वेबसाइटले भनेको छ, इंग्ल्यान्डले विश्वकप जितेन, न्युजिल्यान्डले विश्वकप हारेन । उसको तर्क छ, अन्त्यमा एउटा विजयी टिम चाहिन्थ्यो नै । फाइनल एकदिवसीय क्रिकेट इतिहासकै सबैभन्दा नाटकीय रह्यो र यसको निर्णय अचम्मको निर्णयले भयो । न्युजिल्यान्डका पूर्व खेलाडी डानियल भिट्टोरीले आफ्नो टिम अभाग्यशाली रहेको नै माने ।उनका अनुसार न्युजिल्यान्डसामु प्रतियोगिताको नियम मान्नुबाहेक अर्को विकल्प थिएन । उनले माने, फाइनलमा जुन प्रकारले विजेता टिम चुनिने नियम थियो, त्यो सायद ठीक थिएन । भिट्टोरीले भनेका छन्, यो फाइनलमा धेरै ससाना निर्णायक मोड थिए र यी सबै पछिसम्म पनि सम्झिने छन् । यिनै ससाना मोड सायद न्युजिल्यान्डको पक्षमा रहेन । सायद सुपर ओभरपछि पनि दुवै बराबरीमा रहे, तिनलाई छुट्याउने अरू नै नियम हुनुपर्थ्यो ।"
विश्वकपको ड्रिम टिम,"लन्डन डेढ महिना चलेको आईसीसी एकदिवसीय विश्वकप क्रिकेटको १२ औं संस्करणमा केही खेलाडीले नियमित एकरुपको प्रदर्शन गरेका छन् । सहभागी सबै राष्ट्रका उत्कृष्ट खेलाडी समेटेर अन्तर्राष्ट्रिय क्रिकेट परिषद् (आईसीसी) ले उत्कृष्ट११ को टिम निर्माण गरेको छ । न्युजिल्यान्डका कप्तान केन विलियम्सनले यस टिमको पनि नेतृत्व गर्नेछन् । त्यसमा ओपनर जेसन रोयसँगै ४ खेलाडी उपाधि विजेता इंग्लिस टिमबाट छन् । उपविजेता न्युजिल्यान्ड तथा सेमिफाइनलिस्ट अस्ट्रेलिया र भारतका २२ खेलाडी छन् भने बंगलादेशका सकिब अल हसन टिममा परेका छन् । विश्वकपमा कीर्तिमानी ५ शतकसहित सर्वाधिक ६ सय ४८ रन प्रहार गरेका भारतका रोहित शर्मा र इंग्ल्यान्डका जेसन रोय ओपनिङमा छन् । न्युजिल्यान्डका कप्तान विलियम्सन, इंग्ल्यान्डका जो रुट र म्यान अफ द फाइनल बेन स्टोक्ससहित बंगलादेशका सकिब मध्यक्रमका ब्याट्सम्यानका रूपमा छन् । आफ्नै देशका ग्लेन म्याकग्राको कीर्तिमान भंग गरी यस विश्वकपमा २७ विकेट लिएका अस्ट्रेलियाका मिचेल स्टार्क, ४४१ को उत्कृष्ट इकोनोमीसाथ भारतका जसप्रित बुमराह, न्युजिल्यान्डका लोकी फर्गुसन र इंग्ल्यान्डका जोफ्रा आर्चर उत्कृष्ट ११ को टोलीमा बलरको रुपमा समावेश छन् । अस्ट्रेलियाका एलेक्स केरी विकेटकिपरको भूमिकामा छन् । इंग्लिस पिचमा निस्प्रभावी देखिएका स्पिनरहरूले ड्रिम टिममा स्थान बनाउन सकेनन् । न्युजिल्यान्डका तीव्र गतिका बलर ट्रेन्ट बोल्टलाई १२ औं खेलाडीको रूपमा समावेश गरिएको छ ।"
इंग्ल्यान्ड शीर्षमै,लन्डन विश्व च्याम्पियन इंग्ल्यान्ड एकदिवसीय क्रिकेटको शीर्षस्थानमा कायमै रहेको छ । न्युजिल्यान्डमाथि फाइनलमा आइतबार दुर्लभ जित हात पार्दै इंग्ल्यान्ड विश्वकप क्रिकेटको नयाँ विजेता बनेको थियो । डेढ महिनाअघि प्रतियोगिता सुरु हुँदा पनि इंग्ल्यान्ड शीर्षस्थानमै थियो । राउन्ड रोबिन लिगको मध्यक्रममा लगातार तीन हारपछि इंग्ल्यान्डले शीर्षस्थान गुमाएको थियो । इंग्ल्यान्डलाई उछिनेर भारत शीर्षस्थानमा पुगेको थियो । तर पछिल्ला चार खेल जितेर इंग्ल्यान्ड विश्वकप विजेता बन्यो भने भारतको यात्रा सेमिफाइनलमै रोकियो ।
रिलेमा जुनियर कीर्तिमान,"काठमाडौं राजधानीमा भइरहेको ११ औं राष्ट्रपति रनिङ सिल्डअन्तर्गत एथलेटिक्समा सोमबार थप दुई नयाँ जुनियर राष्ट्रिय कीर्तिमान बनेको छ । छात्रछात्राको ४ गुणा ४ सय मिटर रिलेमा जुनियर राष्ट्रिय कीर्तिमान बनेको हो । आइतबार छात्रा सटपुट र ४ सय मिटर दौडमा कीर्तिमान बनेको थियो ।छात्र ४ गुणा ४ सय मिटर रिलेमा प्रदेश ५ का सिमान पाण्डे, लेखनाथ महर, बेदबहादुर ओली र श्रवन केवतले ३ मिनेट ३२३ सेकेन्डबाट कीर्तिमान बनाए । यसअघि २०७० सालमा प्रदेश ५ को नाममा ३ मिनेट ३४९ सेकेन्डको कीर्तिमान थियो ।छात्रा ४ गुणा ४ सय मिटर रिलेमा प्रदेश ५ का अरुणा रिजाल, पूर्णिमा खड्का, पूजा चौधरी र करुणा रिजालले ४ मिनेट २३८ सेकेन्डमा दौड पूरा गर्दै कीर्तिमान रचे । प्रदेश ५ कै नाममा ४ मिनेट २७३ सेकेन्डको कीर्तिमान थियो । प्रदेश ५ च्याम्पियनकराँतेमा प्रदेश ५ टिम च्याम्पियन बनेको छ । प्रदेश ५ ले ४ स्वर्ण, ४ रजत र २ कांस्य पदक जित्यो । ३ स्वर्ण, १ रजत र ४ कांस्यसाथ प्रदेश १ टिम दोस्रो तथा १ स्वर्ण, ३ रजत र ८ कांस्यसाथ प्रदेश ४ टिम तेस्रो भयो । छात्र एकल कातामा प्रदेश ५ का आजादसिंह राना मगर, ४२ केजीमा प्रदेश १ का मोहम्मद अमन, ४७ केजीमा प्रदेश ४ का विमल थापा र ५२ केजीमा प्रदेश ५ का यमबहादुर समाल विजेता भए । छात्रा एकल कातामा प्रदेश ५ की अनिता पुनमगर, ४० केजीमा प्रदेश १ की ओसिस श्रेष्ठ, ४५ केजीमा प्रदेश ५ की अनिता पुन मगर र ५० केजीमा प्रदेश १ की प्रीति बस्नेतले स्वर्ण जिते ।गण्डकी र सुदूरपश्चिम भिड्नेभलिबलतर्फ छात्रमा गण्डकी र सुदूरपश्चिम फाइनलमा पुगेका छन् । प्रदेश ५ तेस्रो भयो । छात्रामा गण्डकी र प्रदेश ५ उपाधिका लागि भिड्ने छन् । सुदूरपश्चिम तेस्रो भयो ।कबड्डीतर्फ छात्रमा प्रदेश १ पहिलो, प्रदेश ५ दोस्रो तथा सुदूरपश्चिम र गण्डकी तेस्रो भए । छात्रामा सुदूरपश्चिम पहिलो, प्रदेश ५ दोस्रो तथा गण्डकी र प्रदेश १ तेस्रो बने ।उसुको छान छ्वानतर्फ छात्रमा सुदूरपश्चिमका सवल पार्की र छात्रामा सुदूरपश्चिमकै एलिसा खाती, नान छ्वानको छात्रमा प्रदेश १ का एलिस मारिक र छात्रामा सुदूरपश्चिमकी एलिसा खाती तथा थाइची छात्रमा सुदूरपश्चिमका विक्रम मगर र छात्रामा सुदूरपश्चिमकी स्वस्ती दहितले स्वर्ण हात पारे ।तेक्वान्दो छात्रतर्फ सुदूरपश्चिमका भुवन सार्की र प्रदेश १ का सिजन बुढाथोकी तथा छात्रातर्फ प्रदेश ५ की दीपा पुन र प्रदेश १ की यमुना राई आफ्नो तौलमा विजेता भए ।"
१३ औं सागको गन्थन,"काठमाडौं  नेपालले नै परिकल्पना गरेको दक्षिण एसियाली खेलकुदको १३ औं संस्करण साढे चार महिनापछि नेपालमै आयोजना हुँदै छ । पूर्वाधार र तयारीको सवालमा ठोस सफलता हासिल नभएको अवस्थामा तेस्रोपल्ट सारिएको प्रतियोगिता नयाँ निर्धारित मितिमै आयोजना हुनेमा शंका गर्नेहरू धेरै छन् । तर सागमा समावेश गरिएका २७ खेल संघका पदाधिकारी र मुख्य प्रशिक्षकले राष्ट्रको प्रतिष्ठासँग जोडिएको भन्दै साग आयोजना तोकिएकै मितिमा हुनुपर्ने र त्यसका लागि आफूहरूले आवश्यक सहयोग रहने प्रतिज्ञा गरेका छन् ।रमेश सिलवालले गत साता राष्ट्रिय खेलकुद परिषद्को सदस्यसचिवमा नियुक्ति पाएपछि उनैको सक्रियतामा सोमबार खेल संघका पदाधिकारी र प्रशिक्षकसम्मिलित अन्तरक्रिया आयोजना गरियो । कार्यक्रममा सबै खेल संघका प्रतिनिधिलाई आफ्नो संघको तयारी र सागलक्षित गतिविधिबारे बोल्न दिइएको थियो । अधिकांशले सागलक्षित प्रशिक्षणमा विलम्ब भएको धारणा राखे । संघका प्रतिनिधिले खेलाडी छनोटका लागि राखेपको मापदण्ड सच्याउनुपर्ने समेत बताए । आठौं राष्ट्रिय खेलकुदमा स्वर्ण जितेकालाई मात्र सागलक्षित प्रशिक्षणमा सहभागी गराउने निर्णय राखेपको थियो । त्यसले बन्द प्रशिक्षणमा आवश्यक खेलाडीको कोटा नपुगेको प्रशिक्षकहरू बताउँछन् । यसबाहेक प्रशिक्षणस्थलको समस्या पनि त्यत्तिकै छ ।हाम्रो खेलको ९ इभेन्टमा २७ खेलाडीले प्रतिस्पर्धा गर्नेछन्, प्रशिक्षणस्थलको अभाव छ । सबै खेलाडीले प्रशिक्षण गर्न पाएका छैनन् । खेल सामग्री पुराना छन् । नयाँ किन्न धेरै खर्च लाग्छ, विदेशबाट मगाउँदा हतियार ल्याउन त्यस्तै झन्झट छ, सुटिङका महासचिव प्रदीप खातीले दुखेसो पोखे । प्रशिक्षणस्थल र सागको खेलस्थलबारे धेरै संघहरू अन्योलमा थिए । भलिबल संघका महासचिव जितेन्द्र चन्दले आर्मीको कभर्डहलमा प्रशिक्षण सुरुआत गरिए पनि आर्मीको नियमभित्र बसेर तयारी गर्नुपर्दा खेलाडी खुसी नभएको सुनाए । राखेप कभर्डहल अहिले पुनर्निर्माणको चरणमा छ । धेरै राष्ट्रिय संघका प्रतिनिधिले सागमा पदक जित्नका लागि वैदेशिक प्रशिक्षण वा वैदेशिक प्रशिक्षकको माग गरेका छन् । केही खेल संघले भने आफूहरूले विदेशी प्रशिक्षकको व्यवस्था गरिसकेको र त्यसका लागि राखेपले सहयोग गर्नुपर्ने बताए । पौडीका अध्यक्ष अशोक वज्राचार्यले भने, अघिल्लो सागमा पनि हाम्रो उत्कृष्ट प्रदर्शन भएको थियो । १६ पुरुष र १२ महिला खेलाडीले अहिले प्रशिक्षण गरिरहेका छन्, वैदेशिक प्रशिक्षकको व्यवस्था भएमा यसपल्ट अझै राम्रो नतिजा ल्याउने छौं ।हाम्रो खेलमा टिम इभेन्टको सम्भावना धेरै भएकाले त्यसैमा केन्द्रित गरेका छौं । हामीले उत्तर कोरिया वा भारतमा प्रशिक्षण तयारी गरेका छौं, टेबलटेनिस संघका अध्यक्ष चतुरानन्द राजवैद्यले भने । क्रिकेटका मुख्य प्रशिक्षक जगत टमाटाले भने सागमा समावेश हुने टोलीको उमेरसमूह टुंगो नलागेका कारण तयारीमा अन्योल भएको बताए । भलिबलका महासचिव चन्दले पनि बिच भलिबल समावेश भए नभएकोबारे जानकारी नपाएको बताए ।जवाफमा नेपाल ओलम्पिक कमिटीका अध्यक्ष जीवनराम श्रेष्ठले क्रिकेटको हकमा टेस्ट राष्ट्रको यू२३ टिम र एसोसिएट राष्ट्रको सिनियर टिम समावेश गर्नेबारे छलफल भएको तर टुंगोमा नपुगेको बताए । बिच भलिबलको भने सहभागिता निश्चित भइसकेकाले त्यसैअनुसार तयारी गर्न सुझाए ।भारोत्तोलन संघका महासचिव पार्थ सारथी सेन गुप्तका अनुसार वैज्ञानिक प्रशिक्षण विधिको अभावका कारण सोचेअनुरुप नतिजा आउन नसकेको हो । डाइट, प्रोत्साहन, अभ्यास र आराम यी चार तत्वलाई सन्तुलन मिलाउन सक्ने हो भने मात्रै यो समयमै खेलाडीबाट सफलता निस्कन्छ । हाम्रा खेलाडीले यी चारै कुरा पर्याप्त पाउन सकेका छैनन्, उनले भने । युवा तथा खेलकुदमन्त्री जगतबहादुर विश्वकर्माले संघलाई जिम्मेवारीबोधसहित सक्रिय बनाउन सके मात्रै खेलकुदको विकास हुने बताए । १३ औं साग सरकारले होइन, तपाईहरूले आयोजना गर्ने हो, प्राय सबै संघका नेतृत्वको उपस्थितिमा मन्त्रीले भने, सरकारले बजेट व्यवस्था गर्छ, पूर्वाधार बनाउँछ र सुरुक्षाको ग्यारेन्टी गर्छ, बाँकी आयोजना र प्रतिस्पर्धा तपाईहरूले नै गर्नेगराउने हो । पूर्वाधारको तयारी र प्रशिक्षण तयारीलाई प्रभावकारी बनाउन तपाईहरूले सरकारलाई झकझक्याउनुपर्यो ।साग खेलकुद जस्तोसुकै व्यवधान झेलेर भए पनि तोकिएकै मितिमा आयोजना गर्नुपर्ने भएकाले मन्त्री विश्वकर्माले सबैको सहयोगको अपील पनि गरेका छन् । पूर्वाधार राम्रो नभएरै यसअघि यो प्रतियोगिता सर्दै आएको हो । हामीले नै परिकल्पना गरेको प्रतियोगिता अब फेरि सर्दा त्यसले राम्रो सन्देश जाँदैन । मुलुककै इज्जत राख्न पनि डिसेम्बर १ देखि १० सम्म साग आयोजना हुनैपर्छ, मन्त्रीले भने, पूर्वाधारको समस्या समाधान भइसक्यो, १८ औं एसियाली खेलकुददेखि नै हाम्रा खेलाडीलाई सागलक्षित तयारी सुरु गरिएको हो, त्यसैले प्रदर्शन पनि राम्रो हुने अपेक्षा गरेका छौं ।सदस्यसचिव सिलवालले साग खेलकुदको सफल आयोजनाका लागि सबै सरोकारवालाबीच अन्तरक्रिया गरिएको भन्दै सबै खेलको प्रशिक्षण सुरु गर्न निर्देशन दिए । कार्यविधि, टीओआर पर्खेर खेलाडीको भविष्य अन्धकार नबनाउनुस्, प्रशिक्षण सुरु गर्नुस्, राखेपले के सहयोग गर्नुपर्छ मलाई भन्नुस्, सदस्यसचिवले भने, मेरो नेतृत्वमा रहेको एउटा कमिटीले प्रशिक्षणसहित खेलाडीको समस्याबारे छड्के जाँच गर्नेछ । पूर्वाधारकै कारणले साग सर्दैन, निर्धारित मितिमै आयोजना हुने भएपछि हरेक संघ त्यहीअनुसार तयार हुनुपर्छ ।कार्यक्रममा नेपाल राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठ एकमात्र वक्ता थिए जसले साग खेलकुदको आयोजना समयमै हुनेमा शंका व्यक्त गरे । उनले भने, हामीले यो भन्दा अगाडि नेपालले आयोजना गरेको प्रतियोगिताको तयारी देखेका थियौं । त्यस आधारमा भन्दा यसपल्ट पनि तोकिएको मितिमा हुन्छ भनेर विश्वास गर्ने आधार छैन । सरकारी प्रतिबद्धता त आएको छ । तर कामको गतिले विश्वस्त हुने स्थिति छैन ।सन् १९९९ मा नेपालमै भएको आठौं सागमा कराँतेबाट स्वर्ण जितेका श्रेष्ठले यसपल्ट घरमै आयोजना हुन लागेको दक्षिण एसियाली प्रतियोगितामा नेपालको लक्ष्य के हो भनेर प्रश्न गरेका थिए । सागमा समावेश गरिएका कतिपय खेलमा कोटाभन्दा निकै कम खेलाडी प्रशिक्षणमा रहेको कुरा भर्खरै सबैले सुन्नुभयो । यति ठूलो प्रतियोगिताका लागि अन्तिम छनोट सम्पन्न गरी पदकलक्षित तयारीमा जुटिसक्नुपर्ने थियो । हामी धेरै ढिला भएका छौं, उनले थपे, बजेटका कारण बन्द प्रशिक्षण सुरु हुन नसकेको भन्ने सुनेको छु । रकमान्तर गरेर खेलाडीलाई पुरस्कार दिनसक्ने राखेपले अर्को शीर्षकबाट रकमान्तर गरेर स्तरीय प्रशिक्षणको व्यवस्था किन गर्न सक्दैन ?१३ औं सागमा २७ खेल समावेश भएकोमा ७ खेलको अहिलेसम्म प्रशिक्षण सुरु हुन सकेको छैन । २० खेलको प्रशिक्षण सुरु भए पनि स्तरीय प्रशिक्षण नपाएको खेलाडीको गुनासो छ । साइक्लिङ, भलिबल, फुटबल, ह्यान्डबल, क्रिकेट, बास्केटबल, खोखो र कबड्डीको राष्ट्रिय टिम प्रशिक्षण सुरु भएको छैन । भलिबलको भने महिला टिमको तयारी सोमबार सुरु गरिएको महासचिव चन्दले जानकारी गराए ।"
