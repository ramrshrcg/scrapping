शीर्षक,विवरण
बाँडिएकामा त्रुटि नै त्रुटि,"पाँचथर  मिक्लाजुङ गाउँपालिका, रविका मोतीराज फागो राष्ट्रिय परिचयपत्र लिन जिल्ला प्रशासन कार्यालय आए । फाराम भर्दाको प्रतिलिपि लिएर उनी राष्ट्रिय परिचयपत्र फाँट पुगे । कर्मचारीले परिचयपत्र खोजेर निकाले तर नाम र गाउँपालिका फरक देखियो । कर्मचारीले बाबुको नाम, थरबाट मात्र उनको परिचयपत्र ठम्याउन सके । हिलिहाङ गाउँपालिकाका मनोज अधिकारी त्यसै बेला आफ्नो परिचयपत्रमा त्रुटि रहेको भन्दै आइपुगे । बाबुको नाममा त्रुटि भएकाले सच्याइदिन अनुरोध गरे । उनलाई कर्मचारीले फाराम भर्न लगाएर एक महिनापछि आउन भने । फागोलाई पनि एक महिनापछि आउन भनिएको छ । आफूहरूले सही विवरण दिए पनि यसरी त्रुटि हुँदा अनाहकमा दुःख पाएको उनीहरूको गुनासो छ । देशमै पहिलो पटक पाँचथर र सिंहदरबारका केही कर्मचारीलाई वितरण सुरु गरिएको राष्ट्रिय परिचयपत्र अहिले अन्यत्र पनि बाँड्न थालिएको छ । तर परिचयपत्रमा व्यापक त्रुटि पाइएको छ । पाँचथरमा वितरण गरिएकामध्ये झन्डै डेढ सयवटामा त्रुटि पाइएको प्रशासन कार्यालयले जनाएको छ । सम्पर्कमा नआएका अरू परिचयपत्रमा पनि त्रुटि हुने सक्ने अनुमान छ । जिल्लाभर ८५ हजार ८ सय ८९ जनाले फाराम भरेका थिए । गृह मन्त्रालयबाट पहिलो पटक ८३ हजार १ सय २ जनाको परिचयपत्र बनेर आएको थियो । राष्ट्रिय परिचयपत्र वितरण टोली फर्किसकेकाले हाल प्रशासन कार्यालयबाट वितरण भइरहेको छ । प्राविधिक समस्याका कारण परिचयपत्रमा केही त्रुटि पाइएको छ । सच्याउन मन्त्रालय पठाउने गरेका छौं । एक महिनामा आइपुग्छ, प्रमुख जिल्ला अधिकारी मुरारी वस्तीले भने । राजधानीमा मंगलबार राष्ट्रिय परिचय प्राप्त गरेलगत्तै प्रधानमन्त्री पत्नी राधिका शाक्यले आफ्नो जन्ममितिमा गल्ती भएको बताएकी थिइन् ।"
चन्द समूह वार्तामा तयार,"काठमाडौं  चन्द समूह सरकारबाट लिखित प्रस्ताव आए वार्तामा बस्न तयार देखिएको छ । उक्त समूहको साताअघि बसेको स्थायी कमिटी बैठकले सरकारले लिखित पत्र पठाए वार्ता बस्ने निर्णय गरेको हो । नागरिक समाज, सञ्चारकर्मी र राजनीतिक दलले दिएको सुझावअनुसार वार्तामा बस्ने निर्णय गरेको स्थायी कमिटीका एक सदस्यले बताए । यसअघि सरकारले पत्र पठाएको हल्ला मात्र गर्यो, पत्र पठाएन, उनले भने, यसपटक पार्टीले वार्ता बस्ने औपचारिक निर्णय गरेको छ । सरकार पनि इमानदार भएर आउनुपर्छ । यसअघि चन्द समूहले पक्राउ परेका नेताकार्यकर्तालाई रिहा नगरेसम्म वार्ता नबस्ने भन्दै आएको थियो । वार्तामा आउने निर्णयलाई सरकारले कमजोरीका रूपमा लिए मुलुकका लागि दुर्भाग्य हुन्छ, ती केन्द्रीय सदस्यले भने, सरकारले कस्तो रबैया देखाउँछ, हेरौं । ठूलो संख्यामा नेताकार्यकर्तालाई पक्राउ गर्दासमेत आम जनचाहनाअनुसार वार्तामा बस्ने निर्णय गरिएको उनले दाबी गरे । १ हजारभन्दा बढी नेताकार्यकर्ता जेलमा छन्, ३ जना साथीको मुठभेडका नाममा सरकारले हत्या गरिसकेको छ, उनले भने, मान्छे मार्ने हाम्रो नीति छैन, मान्छे मारेर अब क्रान्ति हुँदैन तर सरकार चन्द समूहलाई हतियाररहित बनाउन भनेर हिँडेको छ । त्यो सपना नदेखे हुन्छ । उनले आफूहरू सकभर वार्ताबाटै समाधान खोज्न तयार रहेको बताए । सरकारले पनि विभिन्न सम्पर्क सूत्रमार्फत वार्तामा आउन सन्देश पठाइरहेको खुलासा गर्दै उनले भने, सबैको सुझाव र अनुरोधमा पार्टीले वार्तामा बस्ने औपचारिक निर्णय गरेको हो ।करिब एक वर्षअघि सरकार पक्षबाट प्रधानमन्त्री केपी शर्मा ओलीका राजनीतिक सल्लाहकार विष्णु रिमाल र सांसद सोमनाथ पाण्डेले चन्द समूहलाई उसका लुम्बिनी इन्चार्ज वीरजंग चन्दमार्फत वार्तामा ल्याउन पहल गरेका थिए । त्यसपछि पाण्डे नेतृत्वको टोलीले उक्त समूहलाई वार्तामा ल्याउन पटकपटक प्रयास गरे पनि सफल भएन । सरकारले चन्द समूहको गतिविधिमा प्रतिबन्ध लगाएयता उसका नेताकार्यकर्ता पक्राउ गर्ने नीति लिएको छ । गतिविधिमा प्रतिबन्ध लगाइएपछि उक्त समूहका जेठ १३ मा भोजपुरमा तीर्थ घिमिरे, असार १० गते सर्लाहीमा कुमार पौडेल र असार २५ गते भोजपुरमै नीरकुमार राईको प्रहरी मुठभेडमा मृत्यु भएको छ । सरकारले चन्द समूहसँग वार्ताको ढोका सधैं खुला राखेको गृहमन्त्री रामबहादुर थापाका प्रमुख राजनीतिक सल्लाहकार सूर्य सुवेदीले बताए । चन्द समूहको निर्णयको सरकार स्वागत गर्छ, अब वार्तामा बस्न ढिलाइ गर्नु हुन्न, उनले भने, वार्तामा आउने निर्णय गरेको हो भने सबभन्दा बढी खुसी गृह मन्त्रालय छ । यसअघि पनि मन्त्रिपरिषद् बैठकले वार्ताका लागि विशेष कमिटी बनाएको उनले बताए । वार्तामा आउँछु भनी कार्यकर्ता छुटाउन लगाएर धोका दिन हुन्न उनले भने, राजनीतिक मुद्दालाई राजनीतिक ढंगले हल गर्न सरकार तयार छ तर छलछाम स्वीकार्य हुन्न । सरकारले वार्ताका लागि लिखित पत्र नपठाएको भन्ने चन्द समूहको भनाईबारे सुवेदीले भने, राजनीतिमा पत्राचार प्राविधिक मात्र हो । इमानदार ढंगले वार्तामा आउनुपर्छ । त्यो मुलुककै लागि राम्रो हुन्छ ।"
उपकुलपति रौनियार ८ लाख घूससहित पक्राउ,काठमाडौं धरानस्थित बीपी कोइराला स्वास्थ्य विज्ञान प्रतिष्ठानका उपकुलपति प्राडा राजकुमार रौनियार घूससहित निवासबाटै पक्राउ परेका छन् । अख्तियार टोलीले उनी र डा रामहरि रौनियारलाई ८ लाख घूससहित पक्राउ गरेको हो । प्रतिष्ठानको भवन निर्माण ठेक्काको कमिसनबापत घूस बुझ्ने क्रममा उनीहरू समातिएका हुन् । डा रामहरि धरानमै एमबीबीएस सकेर एमडी अध्ययनरत रेसिडेन्ट डाक्टर हुन् । उनी रौनियारका नातेदारसमेत रहेको अख्तियार स्रोतले बतायो । धरानमा प्रतिष्ठानका लागि करिब एक करोड रुपैयाँको भवन निर्माण हुँदै गरेको छ ।
प्रधानमन्त्री लज्जित मन्त्रीहरू पन्छिए,"काठमाडौं  प्रधानमन्त्री केपी शर्मा ओलीले विषादी प्रकरणमा भारतीय दूतावासको पत्रबारे मन्त्रालयहरूबाट बेलैमा जानकारी नगराइँदा आफू जनतासामु लज्जित हुनुपरेको बताएका छन् । त्यसबारे प्रधानमन्त्रीलाई जानकारी गराउनुपर्ने जिम्मेवार मन्त्रीहरू भने एकअर्कालाई आरोपित गर्दै पन्छिन खोजेका छन् । राजधानीमा बिहीबार आयोजित संविधान कार्यान्वयन र प्रशासनिक पुनःसंरचना विषयक अन्तर्क्रियामा ओलीले आफूलाई गुमराहमा राख्नेमाथि कारबाही गर्ने जनाए । उनले भारतबाट आउने तरकारी र फलफूलको विषादी सीमा नाकामा परीक्षण नगर्न भरतीय दूतावासले लेखेको पत्रबारे आफूलाई जानकारी नगराउनेहरूको खोजी गरिने बताए । दूतावासको पत्र आएको रहेछ । मलाई जानकारी दिइएन । पत्र आएर पनि मलाई झूटो बोल्न लगाइयो । भूलचूक र नियतवश के हो, म बुझ्दै छु, प्रधानमन्त्रीले भने, खोज्दै छु । त्यसपछि के गर्नुपर्ने हो, गर्छु । आफूलाई जानकारी नगराइएकै कारण नेपाली जनतासामु दूतावासको पत्र नआएको सार्वजनिक अभिव्यक्ति दिएको दाबी गरे । भारतबाट पत्र आएको रहेछ, तर मैले आएको छैन भनेर सार्वजनिक रूपमै बोलें, उनले भने, विभिन्न ठाउँमा कूटनीतिक प्रयास भएको रहेछ तर मलाई थाहा नदिइएकाले आफू लज्जित हुनुपर्यो, त्यसप्रति क्षमाप्रार्थी छु ।नेपाली जनताको भान्सामा विषादी पुग्न दिनु हुन्न भन्ने पहिलो प्रधानमन्त्री आफू नै भएको दाबी गर्दै उनले आफूविरुद्ध चलाइएका कुनै पनि मिसन पूरा हुन नदिने बताए । उनले आफूविरुद्ध मुलुकमा मिसन पत्रकारिता सुरु भएको दाबीसमेत गरे ।प्रधानमन्त्री ओलीले कतिपयले प्रदेश सरकारलाई स्वतन्त्र सरकारका रूपमा व्याख्या गर्ने गरेकामा आपत्ति प्रकट गर्दै संवैधानिक व्यवस्थाअनुसार नै प्रदेश सरकार संघीय सरकारको मातहत रहेको बताए । संविधानले नै सुरक्षा, परराष्ट्र मामिला तथा आर्थिक अधिकारका विषय संघीय सरकारअन्तर्गत सञ्चालित हुने भनेर प्रदेश सरकारलाई समेत संघीय सरकारकै मातहतमा राखेको छ, उनले भने । असार १४ मा दूतावासले पठाएको पत्रबारे आफूले असार २३ मा मात्रै जानकारी पाएको र यसमा छानबिन हुने बताएपछि सम्बद्ध मन्त्रालय र मन्त्रीहरू पन्छिन खोजेका हुन् । परराष्ट्रमन्त्री प्रदीप ज्ञवालीले पत्र आएका बेला आफू विदेशमा रहेको दर्शाउँदै यसमा सरकारको सामूहिक जिम्मेवारी हुने बताएका छन् भने कृषि तथा पशुपन्छी विकासमन्त्री चक्रपाणि खनालले पत्रको जवाफ परराष्ट्रमन्त्रीले दिनुपर्ने धारणा राखेका छन् । पत्र आएको भनिएको समयमा म नेपालमा थिइनँ, परराष्ट्रमन्त्री प्रदीप ज्ञवालीले बिहीबार कान्तिपुरसँग भने । परराष्ट्रको रेकर्ड हेर्दा असार १७ मा सचिव शंकर बैरागीले तोक आदेश लगाएर सम्बद्ध मन्त्रालयमा पत्र पठाएको देखिन्छ । तर पत्र आउनुभन्दा अघि सार्वजनिक रूपमा भारतबाट आउने तरकारी र फलफूल विषादी जाँचका बारे सरोकार बाहिर आइसकेको हामीले पाएका छौं, उनले भने ।कूटनीतिक च्यानलबाट आएको पत्रमा गरिएको सम्बोधन वा कार्यान्वयन प्रक्रियागत कुरा भएको उल्लेख गर्दै ज्ञवालीले यसमा यो वा त्यो मन्त्रालयको जिम्मेवारी भनेर पन्छिने पक्षमा आफू नरहेको बताए । यो सरकारको सामूहिक जिम्मेवारीको कुरा हो, यसमा सामूहिक रूपमा उत्तरदायित्व लिनैपर्छ, उनले भने, यसबारे सरकारले छानबिन गर्नेछ, छलफल चलाउनेछ । भएका गल्ती वा कमजोरीको समीक्षा हुनेछ ।कृषिमन्त्री खनालले भने दूतावासले परराष्ट्रलाई पत्र लेखेको र आफ्नो मन्त्रालयलाई बोधार्थ मात्र आएकाले त्यसको जवाफ परराष्ट्रले नै दिनुपर्ने बताएका छन् । पत्र सामान्य होला तर प्रक्रियागत ढंगले यो परराष्ट्र मन्त्रालयले जवाफ दिने विषय हो, राजधानीमा आयोजित एक कार्यक्रममा मन्त्री खनालले भने । उद्योग, वाणिज्य तथा आपूर्तिमन्त्री मातृका यादव यसअघि नै विभिन्न मन्त्रालयका सचिवहरू ठीक ठाउँमा नबसेकाले यो समस्या उब्जिएको भन्दै पन्छिइसकेका छन् । भारतीय दूतावासले परराष्ट्र मन्त्रालयका दक्षिण एसिया महाशाखा प्रमुख सहसचिव यज्ञबहादुर हमाललाई मुख्य सम्बोधन गरेर पठाएको उक्त पत्रको बोधार्थ उद्योग वाणिज्य तथा आपूर्ति मन्त्रालय, कृषि मन्त्रालय र खाद्य प्रविधि तथा गुणस्तर नियन्त्रण विभागलाई दिएको थियो ।महाशाखाका एक अधिकारीले भने पत्र प्राप्त हुनासाथ सचिव शंकर बैरागीलाई अवगत गराइएको बताए । कूटनीतिक पद्धतिमा यस्ता संवेदनशील विषय र सरोकारमा परराष्ट्रमन्त्री वा सचिवले तत्काल प्रधानमन्त्रीलाई जानकारी दिन सक्ने चलन छ । परराष्ट्र मन्त्रालयको कामको प्रकृतिअनुसार औसतमा ७० प्रतिशत काम भनेको हेड अफ द स्टेटले उचित समयमा थाहा पाउनैपर्ने हुन्छ, पूर्वपरराष्ट्र सचिव दुर्गाप्रसाद भट्टराईले कान्तिपुरसँग भने, यति संवेदनशील मुद्दालाई लामो समयसम्म नहेरिनु आफैंमा गल्ती हो । जसको पक्षबाट यस्तो स्थिति उब्जिए पनि यो सामान्य कुरा होइन । हामीलाई बोधार्थ सूचनाका लागि पत्र आएको हो, विभागकी निमित्त महाप्रबन्धक मतिना वैद्य जोशीले भनिन्, यस विषयमा समन्वय गर्ने र छलफल गराउने काम परराष्ट्रको हो, हामीलाई छलफलमा बोलाइएला भन्ने लागेको थियो । अझै कुनै खबर आएको छैन । यसबारे प्रतिक्रिया लिन खोज्दा परराष्ट्र सचिव शंकर बैरागी सम्पर्कमा आउन चाहेनन् ।"
सुनसान पारेर सहर,"तेह्रथुम  पछिल्ला वर्षमा जिल्लामा विकासले गति लिएको छ । जनताको आम्दानी बढेको छ । स्रोत थपिएका छन् । साक्षरता दर उकालो लागेको छ । भौतिक सेवासुविधा राम्रै छ । देश संघीयतामा गएर सिंहदरबारको अधिकार गाउँमै आइपुगेको छ । विकासले बाटो पक्रिँदै छ तर प्रत्येक वर्ष जिल्लामा जनसंख्या भने ओरालोको ओरालै छ । यसो हुनुमा महामारी तथा विपद्जस्ता प्राकृतिक कारण छैनन् । बसाइँसराइ मुख्य कारण बनेको छ । कामको खोजीमा पूर्वी तराईदेखि खाडी मुलुकसम्म पुग्ने पहाडका बासिन्दा र सहज जीवनयापन एवं अवसरको खोजीमा तराई झर्नेहरू बढेपछि पहाडका गाउँ पातलिएका हुन् । ०१८ सालमा तेह्रथुमको जनसंख्या थियो ४ लाख २२ हजार ९ सय ५२ । ०६८ मा १ लाख १ हजार ५ सय ७७ मा पुग्यो । देशमा जनसंख्या वृद्धि भइरहेका बेला यहाँको जनसंख्या वृद्धिदर ऋणात्मक बनेको प्रदेश १ का सांसद लक्ष्मण तिवारीले बताए । पछिल्ला वर्षमा जिल्लामा परिवार संख्या बढिरहे पनि जनसंख्या भने निराशाजनक रूपमा घटिरहेको छथर गाउँपालिकाका अध्यक्ष सन्तवीर लिम्बूले बताए । जनसंख्या घटे पनि परिवारको खण्डीकरण भई ससाना परिवार बन्ने क्रम बढ्दै छ । पूर्वका पहाडी जिल्लाको प्रमुख रोजगार गन्तव्य हो खाडी मुलुक । २०२२ वर्षका युवादेखि ४५५० वर्ष उमेर समूहका पुरुष तथा केही महिलासमेत कामको खोजीमा ती मुलुक पुगेका छन् । त्यसमध्ये धेरैले केही रकम कमाएपछि सकेसम्म तराईका जिल्लामै घरजग्गा जोडिरहेका छन् । जिल्लाका स्थानीय तहबाट मात्र पछिल्लो पाँच वर्षमा ५ सयभन्दा बढी परिवार बसाइँ सरेर पूर्वी तराईका जिल्ला झरेको गाउँपालिका तथा नगरपालिकाहरूको तथ्यांकले देखाउँछ । गाउँ तथा नगरपालिकाबाट कतिले बसाइँसराइ प्रमाणपत्र नै नलिने भएकाले यो संख्या अझ बढी हुन सक्ने जिल्ला समन्वय समिति संयोजक शिव ढुंगानाले बताए ।६ वर्षदेखि कतारमा कार्यरत लालीगुराँस नगरपालिका ४ का मनोज भुजेल पनि विदेशमा कमाएको पैसाले पूर्वी तराईमा घरघडेरी किनेर नेपाल फर्किए । उनी पनि त्यतै सर्ने तयारीमा छन् । सामान्य बास बस्ने घर मात्र बनाउन सकेपछि भने सपरिवार पूर्वी तराईका जिल्लामा बसाइँ सर्ने उनको योजना छ । पछिल्ला ७ वर्षमा जिल्लाको फेदाप गाउँपालिकाको सम्दुबाट मात्र ५४ परिवारका २ सय ४८ जना बसाइँ सरेर पूर्वी तराई र काठमाडौंतर्फ गएका छन् । त्यस्तै छथर गाउँपालिकाको ओख्रेबाट पनि ६८ परिवारले गाउँ छाडेको गाउँपालिका अध्यक्ष लिम्बूले बताए ।आफ्नो गाउँपालिकामा बसाइँसराइको दर उच्च रहेको उनको गुनासो छ । पहाडको तुलनामा तराई क्षेत्रमा रोजगारी, औषधोपचार, शिक्षा, खानपान तथा अन्य सेवा सुविधा बढी हुने भएकाले पछिल्ला वर्षमा धेरैले आफ्नो थातथलो छाडेको ओख्रेको बाँसपानीस्थित रत्नदेवी आधारभूत विद्यालयका प्रधानाध्यापक केदार बस्नेतको भनाइ छ । फेदाप गाउँपालिकाको इसिबुबाट बसाइँ सर्नेको पनि लहर नै चलेको गाउँपालिका अध्यक्ष हरिप्रसाद चोङबाङले बताए । यहाँबाट ०६४ देखि ०७२ को अन्त्यसम्ममा १ सय ५५ परिवारले गाउँ छाडेका वडा कार्यालयमा तथ्यांक छ ।०७२ सालयता पनि बसाइँ जानेको संख्या अत्यधिक रहेको गाउँपालिकाका प्रवक्ता नवीन चोङबाङले बताए । छथर गाउँपालिकाका पञ्चकन्या, ओख्रे, फाक्चामारालगायतका गाउँबाट पनि प्रत्येक वर्ष बसाइँ हिँड्नेको संख्या उच्च छ । पिउने पानीको अभाव, वन्यजन्तुले दिने दुःख, यातायात तथा खाद्यान्न अभाव, स्वास्थ्य तथा उच्च शिक्षाको असुविधालगायत कारण धेरैले गाउँ छाडेको प्रतिनिधिसभा सदस्य भवानीप्रसाद खापुङले बताए । बसाइँसराइ रोक्न सरकारका तर्फबाट भएका प्रयास पर्याप्त नभएको उनको भनाइ छ । गाउँपालिकाको जनसंख्या घटदै गएपछि बसाइँ सरी आउने परिवारलाई गाउँपालिकाबाट ५ लाख रुपैयाँ व्यावसायिक अनुदान दिने नीति लिएको छथर गाउँपालिका अध्यक्ष लामाले बताए । बसाइँसराइका कारण काम गर्ने जनशक्ति नहुँदा पहाडका जग्गा बाँझै छन् ।जिल्लाको खेतीयोग्य जमिनमध्ये करिब ४० प्रतिशत बाँझो रहेको कृषि ज्ञान केन्द्र सम्पर्क कार्यालयको तथ्यांक छ । खेतीयोग्य जमिन बाँझो रहेकाले खाद्यान्न उत्पादन घटेको केन्द्रका कृषि प्राविधिक रामजुगन यादवको भनाइ छ । बसाइँसराइका कारण कतै गाउँ नै रित्तिने अवस्था आएको र कतै थेगिनसक्नु चाप बढेको प्रदेश सांसद तिवारीले बताए । जनसंख्याको सन्तुलित वितरण र विकास चुनौतीपूर्ण रहेको उनको भनाइ छ । सरकारले जमिन बाँझै राख्नेलाई ३ लाख रुपैयाँसम्म जरिवाना गर्ने गरी भूउपयोगको सम्बन्धमा व्यवस्था गर्न बनेको विधेयक संसद्मा दर्ता गरेको छ । गाउँपालिकाले किसान लक्षित भूउपयोग नीति नै बनाएर पास गरिसकेको छथर गाउँपालिकाका अध्यक्ष लिम्बू बताउँछन् । नीति कार्यान्वयनपछि भने बसाइँसराइ दर केही हदसम्म रोकिने उनको दाबी छ । सुरुमा दुई निर्वाचन क्षेत्र रहेको तेह्रथुममा मतदाता संख्या घटेकै कारण अहिले एउटामा झारिएको छ । गाउँका विद्यालयमा विद्यार्थी नभएपछि शिक्षा विकास तथा समन्वय कार्यालयले दर्जनभन्दा बढी विद्यालय यसअघि नै बन्द गराइसकेको छ । त्यत्तिकै परिमाणका विद्यालयको तह घटाइएको शिक्षा विकास तथा समन्वय प्रमुख लीलानाथ पोखरेलले बताए । जनसंख्या घट्दै जाँदा जिल्लाको सडक निर्माण, कृषि क्षेत्र, भौतिक पूर्वाधार निर्माणलगायत विकासका गतिविधिमा प्रभाव देखिएको जनप्रतिनिधिहरूको भनाइ छ । अन्न फल्ने खेतबारी मासेर किसानले थोरै जनशक्तिबाट काम गर्न सकिने खेती लगाउन थालेको प्रदेश १ का भूमि व्यवस्था, कृषि तथा सहकारी मन्त्रालयका प्रवक्ता मनोजकुमार यादवले बताए ।"
चितवन मेडिकल कलेजका विद्यार्थी आन्दोलित,"काठमाडौं  भरतपुरस्थित चितवन मेडिकल कलेजले संसदीय छानबिन चलिरहँदा पनि बढी शुल्क लिएर ठगी गरेको भन्दै विद्यार्थी आन्दोलनमा उत्रिएका छन् । कलेजले ६२ लाखसम्म बढी शुल्क लिएको एमबीबीएस विद्यार्थीले गुनासो गरेका छन् । एमबीबीएस, बीडीएस, स्टाफ नर्सलगायत चिकित्सा शिक्षासम्बन्धी विषयमा चितवन मेडिकल कलेजले तोकेभन्दा अचाक्ली बढी शुल्क लिने गरेको अभिभावकको भनाइ छ । एक विद्यार्थीले कान्तिपुरलाई उपलब्ध गराएको शुल्क सिटमा ६२ लाख बुझाउनुपर्ने उल्लेख छ । ४५ लाख बुझाइसकेँ, अझै दुई वर्ष पढ्न बाँकी छ, मागेजति पैसा नबुझाए कलेज सञ्चालक र कर्मचारीले घरमा बुबाआमालाई समेत तनाव दिन्छन्, ती विद्यार्थीले भने । बढी शुल्क लिएको विरोधमा विद्यार्थीले तीन दिनदेखि प्रदर्शन गरिरहेका छन् । संसद्को शिक्षा तथा स्वास्थ्य समितिको छानबिन समितिले मुलुकभरका मेडिकल कलेजको शुल्क अध्ययन गरिरहेको छ । त्रिभुवन विश्वविद्यालयको अनुगमन निर्देशनालयले एक वर्षअघि गरेको अनुगमनमा समेत चितवन मेडिकल कलेज बढी शुल्क लिनेमा अग्रस्थानमा छ । निर्देशनालयले त्रिवि कार्यकारी परिषद् र चिकित्सा शिक्षा अध्ययन संस्थानमा बुझाएको प्रतिवेदनमा लाखौं अवैध शुल्क असुल्ने गरेको पाइएको उल्लेख छ । कलेजहरूले सरकारले तोकेभन्दा लाखौं बढी असुल्ने गरेको अनुगमनमा संलग्न एक अधिकारीले बताए । प्रतिवदेनअनुसार एमबीबीएस अध्ययनरत विद्यार्थीसँग चितवन मेडिकल कलेजले २२ लाखदेखि ३५ लाखसम्म अतिरिक्त शुल्क लिएको भेटिएको छ । सरकारले काठमाडौंबाहिर एमबीबीएस अध्ययन गर्न ४२ लाख ४५ हजार शुल्क तोकेको छ । चितवन मेडिकल कलेजले एउटै ब्याचका विद्यार्थीबाट १३ लाख ८२ हजार रुपैयाँसम्म घटीबढी शुल्क उठाउने गरेको पाइएको छ । वार्षिक, पुस्तकालय, विश्वविद्यालय दर्ता, सम्बन्धन, परीक्षा, इन्टर्नसिप, शिक्षा सेवा करलगायत ८ शीर्षकमा कलेजले विद्यार्थीबाट अवैध शुल्क बटुल्ने गरेको हो । विद्यार्थीबाट वार्षिक शुल्कबापत २ लाख लिइन्छ । उक्त शुल्क लिनु गैरकानुनी हो । शुल्कको दर प्रत्येक वर्ष क्रमशः बढाउँदै लगेको पाइयो, छानबिन प्रतिवेदनमा भनिएको छ । सुरुमा बढी शुल्कबारे थाहा नदिने र पछि परीक्षा दिने बेला जबरजस्ती उठाउने गरिएको एक छात्रले बताए । शुल्क उठाउन कलेजका सञ्चालक हरिश्चन्द्र न्यौपाने, सीईओ प्रताप देवकोटा र प्रिन्सिपल ममता तिवारीले विद्यार्थीलाई ताकेता गर्ने उनले सुनाए । बढी शुल्क तिर्दैनौं भन्दा घरमा फोन गरेर तपाईंको छोरा पढ्दैन, आन्दोलन गरेर हिँडेको छ भनेर अप्ठ्यारामा पार्छन्, उनले भने । आफूले ४० लाख तिरेपछि कलेजले थप २२ लाख मागेको उनको गुनासो छ ।पोखराको गण्डकी मेडिकल कलेजका विद्यार्थी पनि बढी शुल्क लिएको विषयमा आन्दोलित भएका थिए । त्यसपछि गत चैत ७ मा शिक्षा मन्त्रालयमा विद्यार्थीबाट लिएको बढी शुल्क एक महिनाभित्र फिर्ता गर्ने सहमति भएका थियो तर कलेजले रकम फिर्ता गरेको छैन । त्रिभुवन र काठमाडौं विश्वविद्यालयबाट सम्बन्धन प्राप्त मेडिकल कलेजहरूले एमबीबीएस, बीडीएसलगायत चिकित्सा शिक्षाका विषय अध्ययनरत विद्यार्थीसँग मनपरी शुल्क असुल्दै आएका हुन् । विश्वविद्यालय र सरकार कलेजहरूले बढी लिएको शुल्क फिर्ता एकअर्काले गर्नुपर्ने भन्दै पन्छिने गरेका छन् । शिक्षा मन्त्रालयमा भएको सहमतिमा विश्वविद्यालय र डिन कार्यालयको समन्वयमा शुल्क फिर्ता गराउने भनिएको थियो । त्यसको अनुगमन त्रिवि, मेडिकल काउन्सिल र शिक्षा मन्त्रालयका प्रतिनिधिले गर्ने सहमतिमा उल्लेख छ तर अनुगमन समितिसमेत बन्न सकेको छैन । त्रिवि र केयूका चिकित्सा शिक्षासम्बन्धी डिन कार्यालयले सरकारको सहयोगबिना शुल्क फिर्ता गराउन असम्भव रहेको तर्क गर्दै आएका छन् ।एमबीबीएस र बीडीएस पढ्न बढी शुल्क लिए स्थानीय प्रशासनमा उजुरी गर्न सकिने निर्णय सरकारले गरेको थियो । कलेजले फेल गराउने डरले विद्यार्थी र अभिभावक उजुरी गर्न डराउने गरेका छन् । संसदीय समितिका संयोजक तथा सांसद सुरेशकुमार राईले अनुगमनमा जाँदा चितवन मेडिकल कलेजमा बदमासी भेटिएको बताए । कलेजहरूको स्थलगत अनुगमन गरिरहेका छौं, उनले भने, छिट्टै शुल्क कार्यान्वयन गर्न र मेडिकल कलेजहरूको बेथिति रोक्न सरकारलाई निर्देशन दिन्छौं । त्रिवि निर्देशनालयले ललितपुरको किस्ट, भैरहवाको युनिर्भसल, भरतपुरको चितवन, वीरगन्जको नेसनल र पोखराको गण्डकी मेडिकलमाथि छानबिन गरेको थियो । चिकित्सा शिक्षाका विज्ञसहित गठन गरिएको छानबिन टोलीले ५ वटै मेडिकल कलेजले फरकफरक शीर्षकमा विद्यार्थीपिच्छे अवैध रकम असुलेको प्रतिवेदन दिएको हो ।"
'आयोग उपाध्यक्षमा योग्य व्यक्ति ल्याऊ,"प्राडा गोविन्द केसीले चिकित्सा शिक्षा आयोगको उपाध्यक्षमा योग्य र कार्यक्षमता प्रमाणित भइसकेको व्यक्ति नियुक्त नगरिए आन्दोलन गर्ने चेतावनी दिएका छन् । उनले हाल अघि बढाइएको छनोट प्रक्रिया तत्काल रोक्न माग गरेका छन् । केसीले बिहीबार पत्रकार सम्मेलन गरेर चिकित्सा शिक्षा ऐनका माफियामुखी प्रावधानहरू हटाउने गरी ऐन संशोधन गर्नसमेत माग गरेका छन् ।आयोग उपाध्यक्ष नियुक्ति कसैलाई जागिर खुवाउने वा कसैको स्वार्थ पूर्ति गर्नेभन्दा निकै बढी संवेदनशील रहेको औंल्याउँदै उनले आयोगको संस्थापक उपाध्यक्ष अयोग्य मानिस वा पार्टीको कार्यकर्ता बन्नु विकृतिलाई झनै मौलाउन दिनु र चिकित्सा शिक्षा क्षेत्रको नियमन अस्तव्यस्त पार्नु रहेको बताए । माफियामुखी प्रावधानसहितको चिकित्सा शिक्षा ऐनको अपनत्व ग्रहण नगरेर सुधारका लागि लडिरहेको उल्लेख गर्दै उनले आयोग उपाध्यक्ष छनोटमा आफूहरू मौन रहन नसक्ने चेतावनी दिए । आयोग बनेपछि पनि पार्टी स्वार्थअनुसार परिचालित हुने उपाध्यक्ष ल्याउने र आयोग नियमनको सट्टा मिलेमतोको बाटो लाग्ने हो भने अहिलेसम्म हात परेका उपलब्धि पनि गुम्ने निश्चित छ, उनले भने । मिडियाको घाँटी थिच्ने मिडिया काउन्सिल विधेयक र आम नागरिकको मुख थुन्ने सूचना प्रविधि विधेयक तत्काल फिर्ता गर्न वा दुवैबाट अभिव्यक्ति स्वतन्त्रताविरोधी प्रावधानहरू हटाउन पनि केसीले माग गरे । राष्ट्रिय मानव अधिकार आयोगको स्वायत्तता खोस्ने र आयोगलाई प्रभावहीन बनाउने नियतले ल्याइएको संशोधन विधेयक पनि तत्काल खारेज गर्नुपर्ने केसीको माग छ ।"
बन्दाबन्दै खोलामा,"लमजुङ  हिमाली जिल्ला मनाङमा मर्स्याङदी नदीमाथि निर्माणाधीन मोटरेबल पुल बुधबार खसेको छ । मनाङङिस्याङ गाउँपालिकाको हुम्डे र ङावल जोड्न चारवटा मात्र मेम्बर जडान बाँकी रहेको स्टिल गर्डर ब्रिज खसेको हो । मेम्बर जडानलगत्तै ढलान गर्ने निर्माण कम्पनीको तयारी थियो । गाउँपालिकाका प्रमुख प्रशाकीय अधिकृत टीकाबहादुर गोदारका अनुसार एक महिनाअघि नै पुल बांगिएको थियो । गाउँपालिका अध्यक्ष कान्छा घलेलगायतले स्टिलहरू झिकेर राख्न निर्माण कम्पनीलाई भने पनि अटेरी गरेकाले बर्खायाममा पुल खसेको उनले बताए । पुल नदीमाथि एल आकारमा बसेको छ । स्टिल बांगिएका छन् । गोदारका अनुसार मर्स्याङदीमा बहाव बढेको र हिउँदमा लगाएको टेको पानीले खोतलेपछि धान्न नसकेर पुल झरेको हो । एक महिनादेखि मान्छे थिएनन् । हामीले पुल बांगिन थालेपछि भनेका थियौं । अहिले पुल खस्यो । एक साताअघि कामदार आएका थिए । झिक्ने सामान आएन भनेर काम गरिएको थिएन, उनले भने । तत्कालीन जिल्ला विकास समितिमार्फत प्राविधिक कार्यालयले हेर्ने गरी ग्याल्वाक्याराभान कन्स्ट्रक्सन जेभीले निर्माण थालेको थियो । प्राविधिक कार्यालय हटेर पूर्वाधार कार्यालय सञ्चालनमा आएपछि जिल्ला समन्वय समिति मनाङले पठाएको पुलको फाइल लमजुङस्थित पूर्वाधार कार्यालयले २०७५ चैत १९ गते प्राप्त गरेको छ । कार्यालयका सिनियर डिभिजन इन्जिनियर राम पराजुलीका अनुसार सन् २०१६ जुलाई १४ (२०७३ असार ३० गते) सम्झौता गरिएको पुल २०७५ मंसिर १५ गतेसम्म सक्नुपर्ने थियो । समयमै निर्माण सकिएको भए अहिले यो समस्या नआउने उनले बताए । ग्याल्वाक्याराभान जेभी काठमाडौंले भ्याटबाहेक ४ करोड ५१ हजार ४ सय ७२ रुपैयाँमा उक्त पुल बनाउन लागेको हो । ३५ मिटर लम्बाइ र साढे ४ मिटर चौडाइको पुल खस्दा ५० देखि ६० लाख रुपैयाँसम्म क्षति भएको पराजुलीले बताए । उनका अनुसार पुल जोडदा र खोल्दा भारतीय कामदारको आवश्यकता पर्छ । यस्तो पुलमा स्टिल जोड्ने नेपाली कामदार प्रायः भेटिँदैनन् । पुलमा समस्या आएपछि २ महिनाअघि नै सचेत गराइएको उनले बताए । पुलमा समस्या आएको जानकारीपछि कामदार १५ दिनअगावै गएका थिए, उनले भने, कामदार जसोतसो पुगे । बाढीपहिरोले ठाउँठाउँमा क्षति पुर्याएपछि खोल्ने मेसिन पुर्याउन सकिएन । त्यसकारण पुल खस्यो ।क्याराभान कन्स्ट्रक्सनका प्रोजेक्ट म्यानेजर रामकृष्ण कोन्डाका अनुसार पुलका लागि राखिएको सपोर्ट पानीले बगाएको हो । स्टिलको काम पूरा हुनै लागेको थियो, उनले भने, पुल लच्किएको जानकारी आउनेबित्तिकै कामदारलाई जोड्ने सामग्रीसहित पठाएका थियौं । म्यार्दी खोलामा पुल बगाएका कारण सामान लैजान नसक्दा काम गर्न पाएनौं ।प्रदेशसभा भवन डुबानमाविराटनगर वर्षाले विराटनगरस्थित प्रदेशसभा भवन डुबानमा परेको छ । सामान्य वर्षामा पनि बैठक कक्षभित्रको शौचालयबाट पानी निस्कने गरेको संसद् सचिवालयका सचिव गोपाल पराजुलीले जानकारी दिए । विराटनगर महानगरपालिकास्थित अस्पताललगायत क्षेत्र पनि डुबानमा परेका छन् । ढलको उचित निकास नगरी सडक अग्लो बनाइएका कारण कोसी अञ्चल अस्पताल परिसर जलमग्न छ । ढलको पानी औषधि पसल र प्रशासनिक भवनमा पसेपछि समस्या भएको छ ।पानीको निकास नहुँदा अस्पतालमा उपचार गराउन आएका सेवाग्राहीलाई समस्या भएको छोराको उपचार गराउन आएकी पवित्रा ऋषिदेवले बताइन् । दुई दिनदेखि जमेको पानी नसुकेपछि सुरक्षाकर्मीले पम्प लगाएर फ्याँक्नुपरेको अस्पतालका मेडिकल सुपरिटेन्डेन्ट डा रोशन पोखरेलको भनाइ छ । सशस्त्र प्रहरी बल ३ नम्बर गण कंकालिनी मोरङका सई केदार कटुवालको नेतृत्वको टोलीले अस्पताल परिसरमा जमेको पानी पम्पसेटबाट निकाल्न थालेको छ । प्रदेशसभा भवन र हस्पिटल चोकमा पानी जमेपछि विराटनगर महानगरपालिकाकी उपप्रमुख इन्दिरा कार्की, प्रमुख प्रशासकीय अधिकृत एकदेव अधिकारी, इन्जिनियर घनश्याम काफ्लेसहितको टोलीले अनुगमन गरेको छ । अञ्चल अस्पताल र आसपासका क्षेत्रमा जमेको पानीको निकासका लागि देवकोटा चोकमा एस्काभेटर लगाएर कल्भर्टबाट पानी पास गराइएको छ । श्रीलंका टप्पुमा कोसी कटानसुनसरी सुनसरीको बराहक्षेत्र नगरपालिका ६ मा पर्ने श्रीलंका टप्पुको चिलैया बस्तीमा कोसी नदीको भंगालाले कटान तीव्र पारेको छ । लगातार झरी परेपछि कोसीमा पानीको सतह पनि बढेको छ । चार दिनदेखि कटान हुन थालेको वडा सदस्य श्याम लिम्बूले जानकारी दिए । कोसीले चिलैया बस्तीका करिब ५० घर जोखिममा परेका छन् । उद्धारका लागि कतैबाट पहल हुन सकेको छैन, उनले भने । यहाँको बालसेवा आधारभूत विद्यालय पनि कटानमा परेको छ । कोसीले चार दिनयता दैनिक सरदर पाँच मिटरका दरले कटान गरिरहेको उनले बताए । यसरी नै कटान हुँदै जाने हो भने दुईतीन दिनमा चिलैया बस्ती नै बगाउन सक्छ, लिम्बूले भने, पानीको सतह पनि बढिरहेकाले कहाँ जाने, के गर्ने भनेर आत्तिएका छौं । सरकारी निकाय र प्रहरी प्रशासनको कमै उपस्थिति हुने उक्त श्रीलंका टप्पु उदयपुरको बेलका नगरपालिका र सुनसरीको बराहक्षेत्र नगरपालिकाको बीचमा पर्छ ।"
पहिरोले छेक्योसिद्धार्थ राजमार्ग,रुपन्देही बुटवल नजिकै सिद्धबाबामा पहिरो खसेपछि बिहीबार साँझदेखि सिद्धार्थ राजमार्ग अवरुद्ध भएको छ । माथिल्लो सिद्धबाबा नजिकैको हेडवर्क्समा पहिरो खसेको हो । पहिरो खस्दा पाल्पाबाट बुटवलतर्फ आउँदै गरेको बस दुर्घटनाबाट जोगिएको छ । साना ढुंगा खसेको देख्नासाथ बस फर्किएको थियो । सडकमा ठूला ढुंगासहितको पहिरो खसेको र पानी परिरहेकाले तत्काल हटाउन सम्भव नभएको इलाका प्रहरी कार्यालय बुटवलका प्रहरी नायब उपरीक्षक भीमलाल भट्टराईले बताए ।बुटवल आसपास तीन दिनदेखि लगातार पानी परिरहेको छ । पहाडी जिल्लामा पनि लगातार वर्षाले खोला बढेका छन् । तिनाउ खोलो पनि बढेको छ । पानी रोकिएपछि राजमार्गको पहिरो हटाउन सुरु गर्ने सडक डिभिजन कार्यालय बुटवलले जनाएको छ ।
सर्लाही घटनाका पीडित परिवारलाई १० लाख,"काठमाडौं सरकारले सर्लाहीमा प्रहरीको गोली लागी मृत्यु भएका सरोजनारायण सिंहको परिवारलाई राहतस्वरूप १० लाख रुपैयाँ दिने निर्णय गरेको छ । आन्दोलनका क्रममा घाइते भएकाको सरकारी अस्पतालको उपचार खर्चसमेत सरकारले उपलब्ध गराउने निर्णय भएको छ । मन्त्रिपरिषद्ले बीउबिजनका किसिम, जातहरूको सूची नेपाल राजपत्रमा प्रकाशन गर्ने निर्णय गरेको छ । मन्त्रिपरिषद्को २०६४ भदौ ४ गतेको निर्णयअनुसार सडक डिभिजन नेपालगन्ज, बाँके (महेन्द्र राजमार्गको) नाममा रहेको जग्गामध्ये १० बिघा नेपालगन्ज उद्योग वाणिज्य संघलाई भोगाधिकार दिएकामा उक्त सम्झौता रद्द गरी जग्गा नेपाल सरकार, सडक डिभिजन कार्यालय नेपालगन्जका नाममा कायम गर्ने निर्णय गरिएको छ । विद्युतीय बस खरिद गर्न स्वीकृति दिइएको सरकारका प्रवक्ता एवं सञ्चार तथा सूचना प्रविधिमन्त्री गोकुल बाँस्कोटाले जानकारी दिए । ऐतिहासिक बागदरबारको संरक्षण सम्बन्धमा सर्वोच्च अदालतको आदेशअनुसार दरबारको वास्तुकला, प्रविधि, वास्तुकृति र स्वरूपको मौलिकतालाई कायम राखी पुनर्निर्माण, पुनःस्थापनाको विषयमा अध्ययन र विश्लेषण गरी तीन महिनाभित्र प्रतिवेदन पेस गर्न पुरातत्त्व विभागका महानिर्देशकको संयोजकत्वमा ११ सदस्यीय विज्ञ समूह गठन गर्ने निर्णय पनि भएको छ ।निक्षेप तथा कर्जा सुरक्षण कोषको चुक्ता पुँजी ८ अर्ब रुपैयाँ रहेकामा नेपाल सरकारले विश्व बैंकसँग गरेको प्रतिबद्धता पूरा गर्न सरकार र अर्थ मन्त्रालयबाट १ अर्ब ८० करोड रुपैयाँ निकासा दिई र नेपाल राष्ट्र बैंकबाट २० करोड रुपैयाँ लगानी गरी कोषको चुक्ता पुँजी १० अर्ब रुपैयाँ पुर्याउन स्वीकृति दिइएको छ ।जापान सरकारबाट प्रोजेक्ट फर ह्युमन रिसोर्स डेभलपमेन्ट स्कलरसिप दोस्रो चरणअन्तर्गत प्राप्त हुने करिब ३८ करोड ८९ लाख रुपैयाँ (जापानी येन ३८ करोड ७० लाख) अनुदान सहायता स्वीकार गर्ने निर्णय पनि मन्त्रिपरिषद्ले गरेको छ । संघीय वित्त व्यवस्थापनका लागि नीतिगत र संस्थागत सुधार गर्दै दिगो आर्थिक वृद्धि र गरिबी निवारणमा योगदान पुर्याउने क्रममा नेपाल सरकारलाई विश्व बैंक समूहको अन्तर्राष्ट्रिय विकास संस्थाबाट सहुलियतपूर्ण ऋण सहायताका रूपमा प्रस्तावित १ सय मिलियन अमेरिकी डलर बराबरको रकम स्वीकार गर्ने निर्णय गरिएको छ । रसुवास्थित माथिल्लो त्रिशूली१ जलविद्युत् आयोजनाको प्रवर्द्धक नेपाल वाटर एन्ड इनर्जी डेभलपमेन्ट कम्पनीलाई आयकर छुट दिने निर्णय भएको छ ।उच्च अदालत तुलसीपुरको वाणिज्य इजलाससम्बन्धी प्रादेशिक क्षेत्राधिकार उच्च अदालत तुलसीपुर, नेपालगन्ज इजलासअन्तर्गतबाट झिकी वाणिज्यसम्बन्धी मुद्दा हेर्ने उच्च अदालत तुलसीपुरमा उच्च अदालत नियमावली, २०७३ को नियम ६६ को उपनियम १ बमोजिम वाणिज्य इजलास गठन गरी सोसम्बन्धी सूचना राजपत्रमा प्रकाशन गर्ने निर्णय गरिएको छ ।नेपाल र चीनबीच चीनको राजधानी बेइजिङमा २५२६ जुलाई २०१९ मा उडान संख्या वृद्धि, मार्ग सारिणी पुनरावलोकन र द्विपक्षीय हितका अन्य विषयमा वार्ता गर्न संस्कृति, पर्यटन तथा नागरिक उड्डयन मन्त्रालयका हवाई सेवा सम्झौता हेर्ने सहसचिवको नेतृत्वमा पाँच सदस्यीय टोली गठन गर्ने निर्णय गरिएको छ । नेपाल र चीन सरकारका प्रतिनिधिमण्डलबीच द्विपक्षीय वार्तापश्चात् तय हुने हवाई सेवासम्बन्धी समझदारीपत्रमा नेपाल सरकारका तर्फबाट समकक्षी मिलाई टोली नेताले हस्ताक्षर गर्ने निर्णय भएको छ ।११ स्थानीय तहको परियोजनाका लागि जग्गा प्राप्त गराइदिने निर्णय सरकारले गरेको छ । स्थानीय, प्रदेश र संघीय तहबाट आफूअन्तर्गतका स्वास्थ्य संस्थाको मासिक प्रतिवेदन केन्द्रीय सूचना प्रणालीमा प्रविष्ट गर्ने तथा अन्य सूचनाहरूसमेत स्वास्थ्य संस्थाहरूबाट स्थानीय तहमा, स्थानीय तहले स्वास्थ्य कार्यालयहरूमा, स्वास्थ्य कार्यालयहरूले स्वास्थ्य निर्देशनालयमा र निर्देशनालयले स्वास्थ्य सेवा विभागमा पठाउने संस्थागत व्यवस्था गरी स्थानीयदेखि संघीय तहसम्म नियमित, निश्चित समयसीमाभित्र पूर्ण विवरणसहितको प्रतिवेदन गर्नेगराउने व्यवस्था मिलाउने मन्त्रिपरिषद्ले निर्णय गरेको छ । अख्तियार दुरुपयोग अनुसन्धान आयोग ऐन, २०४८ लाई संशोधन गर्न बनेको विधेयक र भ्रष्टाचार निवारण ऐन, २०५९ लाई संशोधन गर्न बनेको विधेयक संघीय संसद्मा पेस गर्न स्वीकृति दिइएको छ । यस्तै होटल, लज, रेस्टुराँ तथा रिजर्ट, बार तथा पथप्रदर्शक (दोस्रो संशोधन) नियमावली, २०७६ स्वीकृत गरिएको छ । राष्ट्रिय वातावरण नीति २०७६ पनि स्वीकृत भएको छ । २०७४ पुस १३ को मन्त्रिपरिषद्को निर्णयअनुसार पुरस्कृत सूचीमा रहेका प्रशिक्षक सुधीर चौधरीको नाम सुधीरकुमार चौधरी, खेलाडी जंगबहादुर मगरको नाम, थर जंगबहादुर रुचाल र नवीन राईको नाम, थर होमनाथ राई हुने गरी संशोधन गर्ने निर्णय सरकारले गरेको छ ।"
दूतावासको सिफारिसमा अध्यागमनको आशंका,"काठमाडौं  संयुक्त अरब इमिरेट्सको आबुधाबीस्थित नेपाली दूतावासले दुबई जाने नेपालीका लागि ठूलो संख्यामा सिफारिसपत्र (नो अब्जेक्सन सर्टिफिकेट) जारी गर्दै आएको फेला परेको छ । सामान्यतः अप्ठेरो अवस्थामा बाधा फुकाउन गरिने कूटनीतिक सिफारिस आम रूपमा हुन थालेको पाइएपछि आश्चर्यमा परेको अध्यागमन विभागले जनाएको छ । दूतावासले आवश्यकै नपर्ने सिफारिस गरिरहेको देखेर अचम्ममा परेको छु, विभागका महानिर्देशक ईश्वरराज पौडेलले कान्तिपुरसित भने, सिफारिस लिएर आउनेमा युवकभन्दा युवतीको संख्या बढी पाइएपछि कतिपय अवस्थामा शंका लागेर फर्काइदिने गरेका छौं ।दूतावासको पत्र लिएर भिजिट भिसामा दैनिक औसत दुई दर्जन नेपाली दुबई जाने गरेको देखिएको छ । दुबईमा भिजिट भिसालाई वर्किङ भिसामा बदल्न पाउने व्यवस्था छ । दुबईमा यसरी आएका कतिपय युवती दक्षिण अफ्रिकादेखि युरोपका अनेक देशमा तस्करका हातबाट बेचिन पुगेका छन्, स्रोतले भन्यो, युवक भने नेपाल सरकारद्वारा रोजगारीका लागि प्रतिबन्धित जोखिमपूर्ण देशहरू इरान, अफगानिस्तानलगायतमा जान्छन् । यसमा नियोगका अधिकारी र म्यानपावर कम्पनीका दलालहरूको मिलेमतो देखिन्छ ।भिजिट भिसामा आएर दुबईमा नर्तकीको काम गरेर बसेका नेपाली युवतीको अवस्था जोखिमपूर्ण रहेको पनि स्रोतले बतायो । तीमध्ये कतिपय उद्धारका लागि सहयोग गरिदिनुपर्यो भन्दै शरण माग्न आउने गरेको दूतावासकै एक कर्मचारीले बताए । डेढ वर्षदेखि कार्यवाहक राजदूत भएर नियोग चलाउँदै आएका सागर फुयाँलका पालामा बढी एनओसी जारी भएको अध्यागमनका कर्मचारीले बताए । कुनै पनि देशमा जान सम्बन्धित देशको भिसा भए पुग्छ, हाम्रो दूतावासको कुनै सिफारिस पत्र चाहिने होइन, महानिर्देशक पौडेल भन्छन्, आबुधाबीबाट दिनहुँ थुप्रैलाई एनओसी जारी भइरहेको देख्दा हामीलाई शंका लागेको छ । दुबईमा बस्ने नेपालीका आफन्त र परिवारजन भएको जनिने गरी एनओसी बनाइएका केहीलाई छानबिन गर्दा नक्कली समेत भेटिएको पौडेलले बताए । यसमा मलाई हाम्रा केही कर्मचारीको पनि मिलेमतो छ कि भन्ने आशंका छ, उनले भने, म त्यसको उचित खोजबिन गर्छु । नियोग उपप्रमुख फुयाँलले एनओसी जारी हुँदै आएको तथ्यलाई स्वीकार गरे पनि यो आफ्ना पालाबाट सुरु नभएको बताए । विदेश आउन हामीले यसरी एनओसी जारी गर्नुपर्छ भनेर कुनै कानुनमा नलेखिएको सत्य हो, उनले भने, मभन्दा अगाडि निमित्त प्रमुख भएर बस्नु भएका नेत्रबहादुर टण्डनकै पालादेखि यसरी जारी हुन्थ्यो । मैले त चलनअनुसार काम गरेको मात्र हो । उनले अध्यागमनले नै एनओसी माग्ने भएकाले दूतावासले जारी गर्दै आएको दाबी गरे । हालै राजदूत भएर गएका कृष्णप्रसाद ढकालले भने अबुधाबी नियोगबाट जारी हुँदै आएको एनओसीका सम्बन्धमा आफू बेखबर रहेको बताए । म भर्खरै आएको छु, यो ककसको संलग्नतामा भइरहेको छ, म अब बुझ्छु, उनले कान्तिपुरसँग टेलिफोनमा भने ।"
प्रधानमन्त्रीले थाले मन्त्रालयगत समीक्षा,"काठमाडौं  प्रधानमन्त्री केपी शर्मा ओलीले मन्त्रालयगत कामको वार्षिक समीक्षा सुरु गरेका छन् । उनले नयाँ आर्थिक वर्षको बजेट पारित भइसकेको सन्दर्भमा चालु आर्थिक वर्षको मन्त्रालयगत कार्ययोजनाको प्रभावकारिता बुझ्न बिहीबार प्रगति विवरण लिएका छन् । प्रधानमन्त्री ओलीले ६ घण्टा बसेर १८ वटा मन्त्रालयको वार्षिक प्रगतिको ब्रिफिङ लिए । प्रधानमन्त्री कार्यालय सिंहदरबारमा मन्त्रालयका सचिवहरूले प्रधानमन्त्रीलाई विवरण सुनाएका थिए । अधिकांश प्रतिवेदनमा एक वर्षको प्रगति विवरण उल्लेख छ । सबै मन्त्रालयको ब्रिफिङ सकिएपछि शुक्रबार प्रधानमन्त्रीले आफ्नो धारणा राख्नेछन् । समीक्षा बैठकमा ऊर्जा मन्त्रालयले गत आर्थिक वर्षको तुलनामा यस वर्ष ७७ प्रतिशतले विद्युत् उत्पादन बढेको उल्लेख गरेको छ । यो वर्ष १९५ मेगावाट विद्युत् थपिएर कुल उत्पादन १३ सय २५ मेगावाट पुगेको मन्त्रालयले उल्लेख गरेको छ । ४ लाख २० हजार घरधुरीमा विद्युतीकरण भएको मन्त्रालयको प्रतिवेदनमा उल्लेख छ । भौतिक योजना तथा पूर्वाधार मन्त्रालयले यस वर्ष कालोपत्रे स्तरको सडक ९१५ र ग्राभेल स्तरको सडक १ हजार ५० किलोमिटर निर्माण गरेको उल्लेख गरेको छ । कृषि तथा पशुपन्छी मन्त्रालयले गत वर्षको तुलनामा यस वर्ष खसीबोका आयात ४६ प्रतिशतले घटेको उल्लेख गरेको छ । सहरी विकास मन्त्रालयले तराई मधेसका २० जिल्ला सदरमुकामका नगरपालिकामा सहरी पूर्वाधार विकासअन्तर्गत २ सय ३० किलोमिटर सहरी सडक निर्माण गरेको उल्लेख गरेको छ । यस्तै ३ सय ३३ किलोमिटर सहरी सडकमा ड्रेन निर्माण गरिएको विवरण प्रधानमन्त्रीलाई पेस गरिएको छ । १५ वटा सभाहल निर्माण कार्य अन्तिम चरणमा पुगेको र कालिकोट र सुर्खेतमा गरी २ वटा सभाहलको निर्माण पूरा भएको उल्लेख छ । मन्त्रालयले १७७ वटा स्वास्थ्य भवन निर्माण गरिएको जनाएको छ । खानेपानी मन्त्रालयले भूकम्प प्रभावित, ग्रामीण खानेपानी, वर्षाको पानी संकलनलगायत गरी ५ सय २६ वटा आयोजना यो वर्ष पूरा गरेको उल्लेख गरेको छ । सञ्चार तथा सूचना प्रविधि मन्त्रालयले सबै प्रदेशका एक सामुदायिक विद्यालयलाई स्मार्ट स्कुलमा रूपान्तरण गरेको, स्थानीय तहसम्बन्धी ३९६ वटा मोबाइल एप तयार गरेको, फिल्म हलमा बक्स अफिस प्रणाली लागू गरेको, राष्ट्रिय साइबर सुरक्षा अनुगमन केन्द्र स्थापना गरी सञ्चालनमा ल्याएको विवरण पेस गरेको छ ।संस्कृति पर्यटन तथा नागरिक उड्डयन मन्त्रालयले प्रत्येक प्रदेशमा पर्ने गरी १ सय वटा नयाँ पर्यटकीय गतव्यस्थल पहिचान गरेको, त्रिभुवन अन्तर्राष्ट्रिय विमानस्थलको स्तरोन्नति गरिएको लगायत विवरण पेस गरेको छ । उद्योग वाणिज्य तथा आपूर्ति मन्त्रालयले पाँचखालमा विशेष आर्थिक क्षेत्रको निर्माण कार्य सुरु भएको, मह, पस्मिना धागो, प्लाइउडलगायत ५० वटा नेपाल गुणस्तर स्वीकृत गरेको जनाएको छ । उदयपुर सिमेन्टको उत्पादन क्षमता बढाएको र मोतिहारीअमलेखगन्ज पेट्रोलियम पाइपलाइन ओछ्याउने काम सकिएको मन्त्रालयको विवरणमा उल्लेख छ ।भूमिसुधार मन्त्रालयले जग्गा प्रशासन प्रणालीको आधुनिकीकरण सुरुवात गरेको, नापनक्सा र भूसूचना प्रविधिमा अत्याधुनिक प्रविधि सुरु गरेको जनाएको छ । वन तथा वातावरण मन्त्रालयले २ हजार ४४ हेक्टरको अतिक्रमण हटाई वन पुनःस्थापना गरेको र ९४१ वटा पोखरी निर्माण तथा सिमसार व्यवस्थापन गरेको उल्लेख छ ।शिक्षा विज्ञान तथा प्रविधि मन्त्रालयले शिक्षासम्बन्धी ऐन बनाएको, विद्यालय भर्ना सफलतापूर्वक सम्पन्न गरेको कुरालाई प्रगतिका रूपमा पेस गरेको छ । स्वास्थ्य मन्त्रालयले प्रदेशमा एक विशिष्टीकृत सेवासहितको अस्पताल रहने नीतिअनुरूप ५ अस्पताललाई स्तरोन्नति गरिएको उल्लेख छ । महिला बालबालिका तथा ज्येष्ठ नागरिक मन्त्रालयले तालिम दिएको, सुत्केरी उद्धार गरेको, मानव बेचबिखन र ओसारपसारमा परेको ३११ नेपालीलाई भारत र म्यान्मारबाट उद्धार गरिएको उल्लेख गरेको छ ।संघीय मामिला तथा स्थानीय विकास मन्त्रालयले कर्मचारी समायोजन गरेको र तालिम दिएको जनाएको छ । गृह मन्त्रालयले राष्ट्रिय परिचयपत्र व्यवस्थापन प्रणाली स्थापना गर्ने प्रथम चरणको कार्य सम्पन्न गरी ८० हजार नागरिकलाई राष्ट्रिय परिचयपत्र वितरण गरेको विवरण पेस गरेको छ । प्रत्येक स्थानीय तहमा नेपाल प्रहरीका इकाईहरू विस्तार गरिएको पनि उल्लेख छ । प्रधानमन्त्री ओलीले शुक्रबार सचिवहरूको धारणा र प्रगति प्रतिवेदनबारे टिप्पणी गर्ने जनाइएको छ ।"
रोकिए ६ विधेयक,"काठमाडौं  सरोकारवालाको विरोधका कारण सरकारले संघीय संसदमा दर्ता गरेका आधा दर्जन विधेयक अगाडि बढ्न सकेका छैनन् । दर्ताकै अवस्थामा रोकिएका विधेयकको संख्या ६ पुगेको छ । दर्ता भएको दुई महिनादेखि ६ महिना नाघिसक्दा पनि ती विधेयक संसदको छलफल प्रक्रियामा समेत लगिएका छैनन् । विधेयक दर्ता गराउने मन्त्रालयले चासो नदेखाएपछि संसदले पनि वास्ता गरेको छैन । संवैधानिक आयोग, शान्ति सुरक्षा, मिडियासम्बन्धी मात्रै होइन, विकास निर्माणसँग जोडिएका विधेयक पनि स्थगनमा परेका छन् । संसदका महासचिव मनोहरप्रसाद भट्टराईले विधेयक अगाडि बढाउन दर्ता गराउने मन्त्रालयले चासो राख्नुपर्ने बताए । विधेयकमाथि उठेका प्रश्नको जवाफ दिने जिम्मेवारी सम्बन्धित मन्त्रीको हुन्छ, मेरो यो विधेयक अगाडि बढाइयोस् भनेर चासो नराखेसम्म अघि बढ्दैन, उनले थपे, मन्त्रीले संसदमा पेस गर्ने अनुमति नै माग्नुपर्छ । स्थगनमा परेकामा बहुप्रतीक्षित विधेयक पनि छन् । शान्ति सुरक्षासम्बन्धी विधेयक त्यस्तैमध्येको हो । गृह मन्त्रालयले फागुन १४ मा प्रतिनिधिसभामा दर्ता गराएको उक्त विधेयक त्यसपछि एक कदम पनि अगाडि बढेको छैन । प्रदेश सरकारको प्रभावकारिताका लागि आवश्यक मानिएको मध्ये महत्त्वपूर्ण विषय हो प्रमुख जिल्ला अधिकारीको संघीय र प्रदेशस्तरीय भूमिका निर्धारण । प्रदेशका मुख्यमन्त्री र मन्त्रीहरूले त्यसका लागि पटकपटक आवाज उठाइरहेका छन् । पुस ३ गते प्रधानमन्त्रीको अध्यक्षतामा सबै मुख्यमन्त्रीसहित बसेको अन्तरप्रदेश परिषद् बैठकले त्यस विषयको कानुन गत फागुनभित्र ल्याइसक्ने गरी संघीयता कार्यान्वयन कार्ययोजना तयार पारेको थियो । असार सकिन लाग्दासम्म विधेयक संसदमा टेबल हुने छाँटकाँट छैन । शान्ति सुरक्षाका सवालमा प्रदेशलाई भूमिकाविहीन र प्रजिअलाई केन्द्रको शक्तिशाली प्रतिनिधिका रूपमा रहने प्रावधानसहित ल्याइएको उक्त विधेयकमा प्रदेश सरकारहरूले असन्तुष्टि जनाएका छन् । अर्को हो, लोकसेवा अयोग विधेयक । पुस २४ मै दर्ता गराइएको यो विधेयक पनि यथास्थानमा छ । लोकसेवाले उक्त विधेयकका प्रावधानप्रति सार्वजनिक रूपमै असन्तुष्टि व्यक्त गरेपछि विधेयक स्थगनमा राखियो । विधेयकमा प्रस्तावित नयाँ प्रावधानले आयोगको स्वायत्तता र कामकारबाही प्रभावित हुने गुनासो छ । लोकसेवामा खटिएका कर्मचारीलाई सरकारले आफूखुसी सरुवा गर्न सक्ने, परीक्षा सञ्चालनसम्बन्धी बजेट परिचालन गर्दा अर्थ मन्त्रालयको स्वीकृति लिनुपर्ने विधेयकमा थपिएको नयाँ प्रावधान सच्चिनुपर्ने आयोगको भनाइ छ । आयोग अध्यक्ष उमेश मैनालीले विधेयकमा ल्याइएको नयाँ प्रावधानले संवैधानिक आयोगको प्रशासनिक र आर्थिक स्वायत्तता कटौती हुने बताए । अहिले अभ्यासमा रहेको अधिकार कटौती गर्न खोजिएको छ, सीमित स्वायत्तता पनि हरण हुने हुँदा नमज्जा लाग्यो, उनले भने, देख्दाखेरि ती विषय साना लाग्छन् तर त्यसले आयोगको स्वायत्त र निष्पक्ष रूपमा काम गर्ने वातावरणमा असर पार्छ । त्यो सच्चियोस् भन्ने हाम्रो चाहना हो । पछिल्लो समय सरोकारवालाको विरोधका कारण धेरै बढी चर्चामा रहेको राष्ट्रिय मानव अधिकार आयोग र मिडिया काउन्सिल विधेयक दर्ता भएको दुई महिनाभन्दा बढी भइसकेको छ । वैशाख १० र वैशाख २७ मा ती विधेयक दर्ता भएका भएका हुन् । राष्ट्रिय मानव अधिकार आयोग र नेपाल पत्रकार महासंघसहितका सरोकारवाला संघसंस्था विधेयकविरुद्ध उभिएपछि दुवै विधेयक स्थगनमा राखिएका छन् । मानव अधिकार उल्लंघनकर्तामाथि मुद्दा चलाउने वा आयोगको सिफारिस कार्यान्वयन गर्ने विषय महान्यायाधिवक्ताको तजबिजी अधिकारभित्र पार्न खोजिएको प्रति आयोगको विरोध छ । काउन्सिल विधेयकका प्रावधानले प्रेस स्वतन्त्रतालाई संकुचन बनाउने महासंघको भनाइ छ ।नेकपा संसदीय दलका उपनेता सुवास नेम्वाङ सरोकारवालाको विरोध र असन्तुष्टिकै कारण ती दुईवटै विधेयकलाई तत्काल अगाडि नबढाइएको बताउँछन् । उहाँहरूको जायज सरोकारलाई संशोधनमार्फत समेट्ने गरी छलफल गरेका छौं, उनले भने । पार्टीले ती दुई विधेयकका सन्दर्भमा सरोकारवालालाई विश्वासमा लिन नेम्वाङलाई जिम्मेवारी दिएको छ । उनले अन्य विधेयक के कारणले रोकिए भन्ने आफू त्यति जानकार नरहेको बताए । उनले आयोग र काउन्सिल विधेयकका सन्दर्भमा प्रमुख सरोकारवालाको चासोलाई सम्बोधन गरेर जाने बताए । दर्ता भएर अगाडि नबढाइएको अर्को महत्त्वपूर्ण विधेयक हो राष्ट्रिय सुरक्षा परिषद् विधेयक । रक्षा मन्त्रालयले फागुन २९ मा प्रतिनिधिसभामा दर्ता गराएको विधेयक विवादमा तानिएपछि अगाडि बढ्न सकेको छैन । आपतकालीन स्थितिमा सेना परिचालनको अधिकार प्रधानमन्त्री एक्लैलाई दिन खोजिएको प्रावधान विवादित बनेको छ । सदनमा टेबल नहुँदै उक्त विधेयकको प्रावधानप्रति प्रतिपक्षी कांग्रेस कडा ढंगले प्रस्तुत भएको थियो । पूर्वसैनिक अधिकारीहरूमार्फत सेनाको असन्तुष्टि पनि बाहिर आइसकेको छ । फागुन २८ मा दर्ता भएको राष्ट्रिय प्राथमिकताप्राप्त आयोजनाको द्रुततर निर्माण तथा विकाससम्बन्धी विधेयक अगाडि बढाइएको छैन । २५ अर्ब रुपैयाँमाथिका आयोजना निर्माणको सबै अधिकार प्रधानमन्त्रीलाई सुम्पिनेजस्ता विधेयकको कतिपय प्रावधान विवादित बनेको छ । त्यस प्रावधानले यातायात, सडक र ऊर्जाका अधिकांश परियोजना प्रधानमन्त्रीमातहत आउने र त्यसले प्रधानमन्त्रीलाई थप स्वेच्छाचारी बनाउने भन्दै विरोध भएको छ ।"
कार्यविधि मिचेर नियुक्ति,"पोखरा पोखरा विश्वविद्यालय सेवा आयोगले कर्मचारी छनोट कार्यविधि र शिक्षक कर्मचारी नियमावलीविपरीत प्रशासनतर्फ सहायक प्रशासक पदमा भर्ना गरेको छ ।कार्यविधिबमोजिम आयोगले छनोट भएका उम्मेदवारको नामावली प्रकाशन गर्दा वैकल्पिक नामसमेत प्रकाशन गर्नुपर्छ । वैकल्पिक उम्मेदवार राख्दा आफूले चाहेको मान्छे भर्ना गर्न नसक्ने देखिएपछि अन्तर्वार्तामा अयोग्य बनाइएको भेटिएको छ । लिखित र प्रमाणपत्रको अंक मात्रै जोडिँदा धेरै ल्याउने उम्मेदवारभन्दा कम अंक ल्याउने छनोटमा परेपछि उक्त खुलासा भएको हो । २०७३ कात्तिक १० मा विज्ञापन नम्बर १०७३०७४ बाट प्रशासनतर्फको सहायक प्रशासकमा २ खुला र १ महिला मागिएको थियो । गत वैशाख ५ मा लिखित परीक्षा भयो । जेठमा ५ जनाको अन्तिम नामावली प्रकाशित भयो । पाँचैजनालाई असार ८ मा अन्तर्वार्ताका लागि बोलाइयो । असार ११ मा विश्वविद्यालयले नतिजा प्रकाशन गर्यो । नतिजा आउँदा एक वैकल्पिक नामसमेत प्रकाशित गर्नुपर्नेमा छनोट भएकाको मात्रै प्रकाशन भयो । लिखितमा ५ भित्र नाम निकालेका विमल न्यौपाने सेवा आयोगले आफूले चाहेको मान्छे भर्ती गर्न वैकल्पिक उम्मेदवारको नाम प्रकाशित नगरिएको आरोप लगाउँछन् । वैकल्पिकको नाम प्रकाशित गर्दा अन्तर्वार्तामा अंक दिनुपर्यो, उनले भने, अन्तर्वार्तामा अंक दिँदा सेवा आयोगले चाहेको मान्छे पर्ने भएन । आयोगले आफू र दीपेन्द्र पण्डितलाई अन्तर्वार्तामा बिनाआधार अयोग्य बनाएर अंक नदिइएको बताउँछन् । आयोगका अध्यक्ष रघुनाथ अधिकारीले कार्यविधिअनुरूप नै कर्मचारी छानेको दाबी गरे ।"
'हिंसाबारे कांग्रेसको नीति के हो ?,"काठमाडौं सञ्चार तथा सूचना प्रविधिमन्त्री गोकुल बाँस्कोटाले चन्द समूहको हिंसासम्बन्धमा कांग्रेसको नीति स्पष्ट नरहेको बताएका छन् । चन्द समूहका गतिविधिबारे कांग्रेसको नीति प्रस्ट हुनुपर्ने उनको भनाइ छ ।हिंसासम्बन्धमा कांग्रेसको नीति के हो ? बिहीबार मन्त्रालयमा आयोजित पत्रकार सम्मेलनमा उनले भने, नेत्रविक्रम चन्दले गरेको हिंसालाई कांग्रेसका आँखाले के ठहर गर्छ ? यो प्रश्न एकपटक त्यतैतर्फ सोध्न मन छ । उनले कांग्रेस प्रवक्ता विश्वप्रकाश शर्माको भनाइलाई लक्षित गर्दै सरकारले मृत्युको व्यापार नगरेको दाबी गरे । हामी जीवनको निरन्तरता खोज्छौं, बाँच्न पाउनुपर्छ भन्छौं, उनले भने, उहाँहरूले के भन्न खोज्नुभएको हो, कांग्रेस प्रवक्ताबाट केही अप्ठ्यारा टिप्पणी आएका छन् । हिंसाप्रति प्रमुख प्रतिपक्षको दृष्टिकोण के हो ?चन्द समूहले हिंसाको व्यापार गरिरहेको तर यो कुरालाई नदेखेर सरकारलाई खेदिएको उनले बताए । हिंसा गर्छु भन्ने कुरालाई एउटै नजरले हेरिन्छ र एउटै निष्कर्ष निकालिन्छ भने प्रतिफक्षको सोच्ने कुरामा निकै ठूलो दृष्टिदोष देखिन्छ, उनले भने । कांग्रेसले सर्लाहीमा चन्द समूहका कार्यकर्ता मारिएको विषयलाई लिएर संसद् अवरुद्ध पारेकामा उनले आक्रोश पोखे । मृत्युको व्यापार कसैलाई पनि रहर हुँदैन, त्यो हामीले गरेका छैनौं, उनले भने, पछाडि फर्केर हेर्नुपर्यो, १० वर्ष देशमा द्वन्द्व हुँदा यसका मुख्य प्लेयरहरू को थिए, त्यो पनि खोज्नुपर्यो, पुरातत्त्व विभागबाट त्यतिखेरका बयानका अभिव्यक्ति कस्ता थिए भनेर खोज्नुपर्ला जस्तो भयो ।संसद् अवरुद्ध पहिलो र अन्तिम घटना नभएको उनले बताए । समिति कस्तो चिजमा बनाउने, कति पटक बनाउने ?, कांग्रेसले सर्लाही घटनाका सम्बन्धमा छानबिनका लागि संसदीय समिति गठन गर्नुपर्ने माग राखेको प्रसंगमा उनले भने, सबै विषयमा बनाउन सकिँदैन, हरेक घटनामा समिति बनाउँदै जाने कुरा सम्भव हुँदैन । उनले सत्ता गुमेको पीडामा कांग्रेसले लोकतन्त्रमाथि धावा बोलेको आरोप लगाए । हामीले हिंसाबारे पनि प्रमुख प्रतिपक्षलाई कन्भिन्स गर्नुपर्यो भने कांग्रेसले उठाएका चार तारामध्ये एउटा शान्तिको तारो, अर्को लोकतन्त्रको तारो कहाँ गयो, खोज्नुपर्ने हुन्छ, उनले भने, हिंसाले घेराबन्दी गर्यो भने कोही पनि उम्कँदैन । अधिकांश समय कांग्रेसलाई गाली गरेका उनले प्रश्न गरे, कांग्रेस दिनभरि बीपी, रातभरि विप्लव हो ?'नेकपाको आराधना धेरै भयोमन्त्री बाँस्कोटाले नेकपा फुटाउन धेरै आराधना भएको दाबी गरेका छन् । उनले नेकपा फुटने हल्ला निराधार भएको बताए । कताबाट फुटाउने भनेर जति आराधना गरे पनि नेकपा फुटदैन, उनले भने, नेकपा फुटला र भ्यागुताको धार्नी पुर्याउँला भन्ने कसैलाई लागेको छ भने पाँच वर्षसम्म बिहानै घण्टी बजाउँदैमा र बेलुका शंख फुकेर आराधना गर्दैमा केही पनि हुँदैन ।"
मुख सम्हाल्न चेतावनी,"काठमाडौं प्रमुख प्रतिपक्षी कांग्रेसले मन्त्रीहरूको मुख सम्हाल्न प्रधानमन्त्री केपी शर्मा ओलीलाई चेतावनी दिएको छ । कांग्रेस प्रवक्ता विश्वप्रकाश शर्माले बिहीबार टवीट गरेर सरकारका प्रवक्ता एवं सञ्चारमन्त्री गोकुल बाँस्कोटाले आफ्नो पार्टीमाथि चन्द समूहको हिंसा पक्षपोषण गरेको भनी लगाएको आरोप अराजनीतिक रहेको उल्लेख गरेका छन् । बाँस्कोटाले बिहीबार सिंहदरबारको नियमित पत्रकार सम्मेलनमा कांग्रेस दिनभरि बीपी, रातभरि विप्लववादी बनेको आरोप लगाउँदै हिंसाप्रति कांग्रेसको धारणा मागेका थिए । पत्रकार सम्मेलनलगत्तै कांग्रेस प्रवक्ता शर्माले प्रधानमन्त्री ओलीलाई मेन्सन गर्दै ट्वीटमा भनेका छन्, प्रधानमन्त्री नै जब असंसदीय शब्द बोल्नुहुन्छ संसद्मा, तब कुनै फोटोकपी मन्त्रीसँग संस्कारको अपेक्षा कसरी गर्नु ? अराजनीतिक बोलीको जवाफ दिँदै हिँड्नु उचित हुन्न ! भनाइ छ, हलेदो भनेर चिनिसकेपछि धेरै कोट्याउनु हुन्न । लगाम उपहार पठाऊँ कि सम्हाल्नुहुन्छ आफ्ना मन्त्री ? शर्माले हिंसाको दर्शनमाथि विश्वास गर्ने नेकपाका नेता एवं मन्त्री बाँस्कोटाले हिंसाबारे आफ्नो पार्टीको धारणा मागेको भन्दै रोष प्रकटसमेत गरेका छन् । जसको दर्शनमै हिंसा छ, परिस्थितिवश अर्को बाटो स्वीकार गरेको छ, उसले हामीसित धारणा माग्ने ? हिंसा गरेर संसद् कब्जा गर्ने लेनिनको तस्बिर पहिले उतारोस्, उनले कान्तिपुरसित भने । शर्माले गाउँमा कसैका छोराछोरी बिग्रिए उनीहरूलाई गाली गर्नुको साटो सुधार्न सीधै अभिभावकसँग संवाद गर्ने परम्पराअनुसार आफूले ट्वीटमा प्रधानमन्त्रीलाई आफ्ना मन्त्रीहरूको मुख सम्हाल्न आग्रह गरेको बताए । प्रधानमन्त्रीलाई मन्त्रीहरू सम्हाल्न सचेत गराएको हुँ । यद्यपि अभिभावक (प्रधानमन्त्री) आफैं कति जिम्मेवार हुनुहुन्छ भन्ने अर्को प्रश्न पनि छ, उनले भने । उनले चन्द समूहले हिंसाको राजनीति छाड्नुपर्ने र सरकारले वार्ताबाट समाधान खोज्नुपर्ने कांग्रेसको स्पष्ट धारणा रहेको उल्लेख गरे ।"
विषादी परीक्षणबारे ३ दिनभित्र जवाफ माग,"काठमाडौं  प्रतिनिधिसभाको उद्योग, वाणिज्य र श्रम तथा उपभोक्ता हित संरक्षण समितिले प्लान्ट क्वारेन्टाइन एवं विषादी व्यवस्थापन केन्द्र र भन्सार विभागसँग आयातीत तरकारी र फलफूलमा विषादीको अवस्थाबारे तीन दिनभित्र जवाफ मागेको छ । केन्द्र र विभागले शुक्रबारभित्रै विवरण पठाइसक्ने प्रतिबद्धता जनाएका छन् ।केन्द्र प्रमुख र विभाग महानिर्देशकलाई बुधबार सिंहदरबारस्थित कार्यालय बोलाएर छलफल गरेपछि लिखित जवाफ दिन समितिले त्यहीँ नै पत्र थमाएको थियो । सरकारले विषादी परीक्षण गर्न आदेश जारी गरेको मिति असार २ देखि २० गतेसम्म र त्यसपछिको अवस्था, अहिले फलफूल तथा तरकारी आयात गर्न दिइएकोनदिइएको बारे जवाफ मागिएको समितिले जनाएको छ । केन्द्रका महानिर्देशक डिल्लीराम शर्माले शुक्रबारसम्म समितिलाई विवरणसहित लिखित जवाफ पठाइसक्ने बताए । ०७५ कात्तिकदेखि केन्द्रले विषादी परीक्षण गर्न छाडेको उल्लेख गर्दै उनले त्यसपछि केन्द्रीय प्रयोगशाला कालीमाटीले गर्दै आएको जानकारी दिए । हामीले तरकारी तथा फलफूलको विषादी परीक्षण गर्न छाडिसकेका छौं, शर्माले भने, हामीसँग भएको विषादी व्यवस्थापन केन्द्रले विषादी दर्ता, खारेज र नियमन गर्छ, परीक्षण गर्दैन ।विभागका महानिर्देशक रामेश्वर दंगालले समितिलाई पत्र पठाउने तयारी भइरहेको बताए । क्वारेन्टाइन त सधैं भइरहेको थियो, बीचमा विषादी जाँच थपियो, अहिले त्यो छैन, उनले भने । विभागले विषादी परीक्षणका बेला केही अलमलले आयात अलिअलि घटेको हुन सक्ने औंल्याउँदै अहिले यथावत् रहेको जनाएको छ । समितिको बिहीबारको अर्को बैठकले उद्योग वाणिज्य तथा आपूर्तिमन्त्री, कृषि तथा पशुपन्छी विकासमन्त्री र सचिवलाई समेत बोलाएर जानकारी माग्नेबारे छलफल गरेको थियो । समितिले मन्त्री र सचिवहरूलाई आइतबार बोलाएर छलफल गर्ने र सबैसँग जानकारी लिइसकेपछि थप निर्णय लिने जनाएको छ । जनस्वास्थ्यसँग जोडिएको विषादीबारे अहिले कुरा उठिरहेकाले सम्बन्धित कार्यालयका प्रमुखहरूलाई बोलाएर २ घण्टा छलफल गर्यौं र विवरण तीन दिनभित्र दिन भनेका हौं, समिति सभापति विमलप्रसाद श्रीवास्तवले कान्तिपुरलाई भने, हामीले यही विषयमा समितिलाई जानकारी गराउन आइतबार कृषि, वाणिज्यमन्त्री र सचिवहरूलाई पनि बोलाएका छौं, त्यसपछि के गर्ने भनेर निर्णय लिन्छौं । सरकारले राजपत्रमा असार २ देखि सूचना प्रकाशित गरी विदेशबाट पैठारी हुने फलफूल तथा तरकारीको भन्सार विन्दुमा क्वारेन्टाइन र जीवनाशक विषादी परीक्षण अनिवार्य गरेको थियो । पछि भारतीय दूतावासको दबाबमा परीक्षण केन्द्रको अभाव देखाउँदै सरकारले १८ गतेदेखि निर्णय फिर्ता लियो । विषादी परीक्षण नगर्ने सरकारको निर्णय तत्काल कार्यान्वयन नगर्नू भन्ने सर्वोच्च अदालतको बुधबारको अन्तरिम आदेशपछि अब फेरि परीक्षण गर्नुपर्ने भएको छ । विषादी परीक्षण रोकिएको प्रति आपत्ति जनाउँदै दुवै सदनमा विपक्षीले तुरुन्त जाँच थाल्न माग गर्दै आएका छन् ।"
जोखिमयुक्त बस्तीमै भूकम्पपीडित,"रसुवा  जोखिमयुक्त बस्तीका भूकम्पपीडित परिवारको अझै स्थानान्तरण हुन सकेको छैन । आफ्नो थातथलोमा पहिरो गएपछि विस्थापित भएर उनीहरू अन्य स्थानमा बसोबास गर्दै आएका छन् । जोखिमयुक्त बस्तीमा परेका भूकम्पपीडितमा सबैभन्दा धेरै साविकको हाकु र डाँडागाउँका छन् । राष्ट्रिय पुनर्निर्माण प्राधिकरणबाट गरिएको भौगर्भिक अध्ययनले जिल्लाका ७० स्थानका बस्ती जोखिमयुक्त भनी देखाएको छ । जसमध्ये ३० वटा बस्तीलाई पूर्ण रूपमा स्थानान्तरण गर्नुपर्ने देखिन्छ । २५ बस्तीलाई भने आवश्यक पूर्वाधार निर्माण गरी सुरक्षित गर्न सकिने प्राविधिकले सुझाव दिएका छन् । उत्तरगया गाउँपालिकाको करुमर्याङ, चिप्लेटी, गोगने, मैलुङ, सिरुचेत, तिरु, पैरेबेसी, लयुङलगायत ठाउँलाई जोखिमयुक्त बस्ती भनिएको छ । गोसाइँकुण्ड गाउँपालिकाको दाहालफेदी, मेन्दोगाउँ, तार्सा, देश्यागाउँ, लाङटाङ, मुण्डुप, सिन्धुम, गुम्चेत, लामाहोटललगायतका बस्ती पहिरोको जोखिममा छन् । कालिका गाउँपालिको राम्चे, गुम्चेत, ग्राङ, प्राङसे लगायतको क्षेत्र जोखिममा रहेको छ । आमाछोदिङ्मो गाउँपालिकाको सानो हाकु, पाजुङ, केराबारी, टेताङचे, ब्राप्चे लगायतका गाउँ जोखिमयुक्त बस्ती भनेर प्राधिकरणबाट उल्लेख गरिएको छ । त्यस्तै नौकुण्ड गाउँपालिकाको खाल्चेत, दोक्लाङ, घोर्मु, लाम्राङ, पाटीर्खक, फाम्चेत, साङयुल थाङदोर लगायतका क्षेत्र भौगर्भिक अध्ययनबाट जोखिम देखिएको प्राधिकरणले जनाएको छ । धेरैजसो विस्थापित परिवार उत्तरगया५ बोगटीटार र खाल्टेमा आश्रय लिएर बसेका छन् । प्राधिकरणले रसुवा जिल्लाको जोखिमयुक्त बस्तीका १ हजार २० परिवारको नाम लाभग्राही सूचीमा प्रकाशन गरेको छ । अहिलेसम्म ६ सय २० परिवारले सुरक्षित स्थानमा बसोबासका लागि जग्गा खरिद गरिसकेका छन् । त्यसमध्ये ४ सय परिवारको स्थानान्तरण हुन बाँकी छ । जिल्लामा पर्याप्त र सुरक्षित जग्गा पाउनै मुस्किल भएको भूकम्पपीडित जंगबहादुर तामाङले बताए । अहिले जग्गाको भाउ बढेको छ, उनले भने, २ लाखमा चार आना जग्गा किन्न सक्ने अवस्था छैन । जिल्लामा जग्गाको अभाव भएपछि ८५ भन्दा बढी परिवारले छिमेकी जिल्ला नुवाकोटमा गएर जग्गा खरिद गरेका छन् । सुरक्षित स्थानमा बसोबासका लागि जग्गा खरिद गरिसकेका परिवारले पनि अझै घर बनाउन सुरु गरेका छैनन् । करिब १ सय ५० परिवारले मात्र घर बनाउन थालेका छन् ।घडेरीका लागि योग्य जग्गा खरिद गर्न दुई लाख अनुदान लिइसकेकाहरू एकीकृत बस्तीको प्रक्रियामा रहेकाले घर निर्माणमा ढिलाइ भएको जिल्ला आयोजना कार्यान्वयन एकाई अनुदान व्यवस्थापन तथा स्थानीय पूर्वाधार कार्यालयका प्रमुख दिवस आचार्यले बताए । उनीहरू एकीकृत बस्तीमा जाने भएकाले नबनाएको आचार्यले सुनाए । तिरुमा एकीकृत बस्ती निर्माण गर्न सडक खन्ने काम भइसकेको छ । जिल्लाको ४ स्थान लाङ्बु, तिरु, बोगटीटार र पाङलिङमा एकीकृत बस्ती निर्माणको प्रक्रिया अघि बढिसकेको छ, उनले भने ।जोखिमयुक्त बस्तीमा परेका तर स्थानान्तरण हुन बाँकी रहेका भूकम्पपीडितलाई राख्नका लागि सुरक्षित र उपयुक्त जग्गा खोज्ने काम पनि भइरहेको आचार्यले बताए । जिल्लाको खाल्टेमा करिब २ सय ६९ परिवार अस्थायी टहरा निर्माण गरी बस्दै आएका छन् । त्यस्तै छिमेकी जिल्ला नुवाकोटको इनारपाटीमा करिब ८४ र सातबिसेमा करिब २० परिवार बसोबास गर्दै आएका छन् । सामुदायिक आत्मनिर्भर सेवा केन्द्रले जोखियुक्त बस्तीका भूकम्पपीडितलाई जग्गा खोज्ने र २ लाख लिने प्रक्रियाबारे आवश्यक सहयोग गरिरहेको छ । लामो समयदेखि टहरामा बस्दा विस्थापित भूकम्पपीडितको दैनिकी कष्टकर बन्दै गएको छ । रसुवा जिल्लामा १० हजार ३ सय घर निर्माण भएका छन् । पछिल्लो समय जिल्लामा पुनर्निर्माणले गति लिएको छ । जिल्लामा १२ हजार ५ सय १४ लाभग्राही रहेका छन् । त्यसमध्ये ११ हजार ७ सय ८५ जनाले पहिलो किस्ताबापत्को ५० हजार बुझिसकेका छन् । दोस्रो किस्ता बुझ्नेको संख्या ११ हजार १ सय ८० रहेको छ । १० हजार ३ सय जनाले घर निर्माण सम्पन्न गरिसकेको जिल्ला आयोजना कार्यान्वयन एकाई अनुदान व्यवस्थापन तथा स्थानीय पूर्वाधार कार्यालयले जनाएको छ ।"
बन्ध्याकरण गरे १५ सय भत्ता,"हेटौंडा  मकवानपुरको एक गाउँपालिकाका पुरुषले बन्ध्याकरण गरेमा १ हजार ५ सय रुपैयाँ प्रोत्साहन भत्ता पाउने भएका छन् । जन्मदरलाई घटाउन र महिलाको स्वास्थ्यलाई मध्यनजर राखेर मकवानपुरगढीले पुरुषले बन्ध्याकरण गरेमा वडा कार्यालयमार्फत् प्रोत्साहन भत्ताको व्यवस्था गरेको छ । आगामी आवदेखि सन्तानको रहर पुगेर पुरुषले बन्ध्याकरण गरेमा १५ सय भत्ताको व्यवस्था गरिएको छ, अध्यक्ष विदुर हुमागाईंले भने, पुरुषले बन्ध्याकरण गर्न रुचि नै नदेखाएकाले भत्ताको व्यवस्था गरेका हौँ । गाउँपालिका अधिकांश पुरुषले आफूले मात्र होइन, महिलालाई पनि बन्ध्याकरण गर्न रोक लगाउने गरेका छन् । जसका कारण जन्मदर ह्वात्तै बढेको छ । गाउँपालिकामा एउटा परिवारको सरदर चार जना बच्चा छन् । विगतमा गाउँमा परिवार नियोजन क्याम्प ल्याउँदा पुरुष सबै गाउँमा नै नबस्ने र महिलालाई स्थायी बन्ध्याकरण गर्न नदिने प्रवृत्ति रहेको थियो । यो प्रवृत्तिलाई निरुत्साहित गर्न प्रोत्साहन भत्तासँगै परिवार नियोजनबारे गाउँगाउँमा चेतनामूलक कार्यक्रम सञ्चालन गर्ने योजना रहेको गाउँपालिकाका स्वास्थ्य संयोजक भोला चौलागाईंले बताए । ग्रामीण बासिन्दालाई परिवार नियोजनप्रति भ्रम छ, संयोजक चौलागाईंले भने, परिवार नियोजन गर्यो भने काम गर्न सकिँदैन भन्ने चिन्तत छ । गाउँपालिकाको बुधबार सम्पन्न चौथो गाउँसभाले आव ०७६७७ मा कृषकलाई प्रोत्साहित गर्ने उद्देश्यले दुधमा अनुदान दिने व्यवस्था गरेको छ । दुध बिक्री गर्ने कृषकलाई अनुदान दिने व्यवस्था गरेको हो । दुग्ध उत्पादक सहकारीमा दुध बिक्री गर्ने कृषकलाई प्रतिलिटर ५० पैसा अनुदान दिने व्यवस्था गरेको प्रमुख प्रशासकीय अधिकृत भीम परियारले बताए । अनुदानले कृषकलाई उत्साहित बनाएको छ, उनले भने । गाउँसभाले गाउँपालिकाभित्र रहेका ४० विद्यालयका बालबालिकालाई दिवा खाजाको व्यवस्थाका लागि रकम विनियोजित गरेको छ । दिवा खाजाका कारण सबै बालबालिका स्कुलमा भर्ना हुने र नियमित ढंगले पढ्न आउने गाउँपालिकाको ठम्याइ छ । गाउँपालिकाले जनश्रमदानलाई महत्त्व दिएको छ । राम्रो गढी, हाम्रो गाउँ, जनश्रमदान गर्न अनिवार्य जाऔं भन्ने नारा बनाएर गाउँपालिकाको सर्वसाधारणदेखि अध्यक्षसमेतले श्रमदान गर्नुपर्ने नीति तथा कार्यक्रममा तर्जुमा गरेको छ । गाउँपालिकालाई २०७७ सालसम्म बालविवाहमुक्त बनाउने कार्यक्रम पनि पारित भएको छ । यसैगरी, गर्भवती महिलालाई स्वास्थ्य संस्थामा सुरक्षित ढंगले सुत्केरी गराउन आकर्षण गर्ने उद्देश्यले प्रत्येक स्वास्थ्य संस्थामा सुत्केरी हुने महिलालाई संघीय सरकारले उपलब्ध गराउने २ हजार ८ सय रुपैयाँमा गाउँपालिकाले १ हजार ५ सय थपेर ४ हजार ३ सय उपलब्ध गराउने भएको छ । गाउँपालिकाले आगामी आवका लागि ४९ करोड ९० लाख रुपैयाँको अनुमानित बजेट पारित गरेको छ । बजेटमा कृषि, पूर्वाधार, सिँचाइ, शिक्षालगायतका क्षेत्रमा जोड दिइएको छ । गाउँपालिकाले आव ०७६७७ का लागि ४९ करोड ९० लाख ५८ हजारको अनुमानित आय पेस गरेको थियो । गाउँपालिकाले अति विपन्न, दलित र लोपोन्मुख समुदायलाई २ वटाभन्दा बढी गाई वा ५ भन्दा बढी बाख्रापालन कार्यक्रमका लागि घरघरमा काम, हातहातमा दाम कार्यक्रम सञ्चालनका लागि समूह निर्माण गरेर तालिमसहित अनुदान उपलब्ध गराउने भएको छ । गाउँसभाले बाँझो जमिनको उपयोगसम्बन्धी कार्यविधि तयार गरेको छ ।"
चिनियाँ लामाविरुद्ध बौद्धवासी सडकमा,"काठमाडौं बौद्ध घ्याङ गुठीका पुजारी चिनियाँ लामा (भूपति बज्र) हटाउनुपर्ने माग राख्दै बौद्धवासीले फेरि आन्दोलन थालेका छन् । युनेस्को विश्व सम्पदामा सूचीकृत स्तूपमा प्वाल पार्ने, सार्वजनिक सम्पत्तिलाई निजी रूपमा प्रयोग गर्ने, आफूलाई गुरु रिन्पोछे (पद्म सम्भव) को अवतारी भएको अफवाह फैलाउनेजस्ता कर्तुत गरेको भन्दै बौद्धका बासिन्दासँगै २२ वटा नागरिक संघसंस्था आन्दोलनमा उत्रेका हुन् । उनीहरूले बौद्ध बचाऔं अभियान नै सञ्चालन गरेका छन् । संघर्ष समितिले बिहीबार साँझ बौद्धनाथ स्तूपमा विरोधस्वरूप बत्ती बालेर जुलुस निकाल्यो । बुधबार बिहान सिठ्ठी फुक्दै र्याली निकालिएको थियो । स्तूपलाई तीन फेरो लगाएको र्यालीमा बौद्धका दुई दर्जन नागरिक संघसंस्थाका अगुवा र बुद्धिजीवी सामेल थिए । चिनियाँ लामामाथि नियुक्ति पाएको तीन वर्ष बित्दा पनि केही नगरेको, दैनिक पूजामा नबसी गुन्डानाइकेहरू प्रयोग गर्दै स्थानीयलाई धम्क्याएको लगायत आरोप स्थानीयले लगाउँदै आएका छन् । उनले भूकम्पबाट क्षतिग्रस्त बौद्ध स्तूप पुनर्निर्माण आफैंले गरेको भन्दै गुठी संस्थानमा झूटो प्रतिवेदनसमेत पेस गरेका थिए । संघर्ष समितिका सचिव सम्पूर्णकुमार लामाका अनुसार चिनियाँ लामाको नियुक्ति लिने बेला भूपति बज्रले बौद्ध परिसरमा अस्पताल, धर्मशाला र संग्रहालय बनाउनेजस्ता योजना गुठी संस्थानमा पेस गरेका थिए । उल्टै स्थानीयलाई धम्क्याउँदै तर्साउँदै अवाञ्छित गतिविधि गरिरहेका छन्, उनले भने, दशकौंदेखि हामी स्थानीयले चिनियाँ लामाको अत्याचार खेप्दै आएका छौं । अब सहन्नौं । संघर्ष समितिले चिनियाँ लामालाई बर्खास्त गरी बौद्ध सम्प्रदायबाट योग्यव्यक्तिलाई पुजारी नियुक्त गर्नुपर्ने माग राख्दै आएको छ ।"
महायज्ञबाट ५५ लाख,हेटौंडा विद्यालयमा प्राविधिक कक्षा सञ्चालन गर्न आयोजना गरिएको महायज्ञबाट ५५ लाख रुपैयाँ संकलन भएको छ । मकवानपुरको उत्तरी क्षेत्रमा पर्ने थाहा नगरपालिका २ फेदीगाउँस्थित मत्स्येनारायण माध्यमिक विद्यालयमा प्राविधिक कक्षा सञ्चालन र धार्मिक पर्यटनको विकास गर्ने उद्देश्यले थाहा फाँट बजारमा श्रीमद्भागवत् सप्ताह विराट् महायज्ञको आयोजना गरिएको थियो । बुधबार सकिएको उक्त महायज्ञबाट ५५ लाख रुपैयाँ संकलन भएको प्रधानाध्यापक विष्णुहरि ढकालले बताए ।
स्वास्थ्यचौकी जोखिममा,"नुवाकोट मध्यपहाडी लोकमार्ग निर्माणका क्रममा भित्ताको माटो काटेर टेवापर्खाल नलगाउँदा स्वास्थ्य चौकी जोखिममा परेको छ । पञ्चकन्या गाउँपालिका ५ भद्रुटारमा रहेको स्वास्थ्य चौकी लोकमार्ग निर्माणका लागि सडक खन्दा लड्ने अवस्था भएको हो । स्वास्थ्य चौकी भवन सडक माथिल्लोपट्टि छ । सडक निर्माण गर्ने कम्पनीले भित्ता काटेर त्यैसै छाडेको छ, ५ नम्बर वडाध्यक्ष मधु थापाले भने, काटिएको भित्तामा छिटो टेवापर्खाल बनाउन भनेको मानेन । स्वास्थ्य चौकी २० शय्याको छ ।"
एटीएमबाट बीउबिजन,"ललितपुर  बीउबिजन एटीएम नेपालीका लागि नौलो हुन सक्छ । सहरी खेती गरिने जापान, चीन, भारतलगायत मुलुकमा यसको प्रयोग धेरै अघिदेखि भएको हो । अब नेपालका किसानले पनि यसको प्रयोग गर्न पाउने छन् । ललितपुर महानगरपालिकाले सार्वजनिक निजी साझेदारी (पीपीपी) मोडेलमा सक्कल एग्रो एन्ड सिड ट्रेडर्स लगनखेलसँगको सहकार्यमा पुल्चोकमा कार्यालय स्थापना गरेको छ । एटीएममार्फत कौसी र करेसाबारीलाई आवश्यक पर्ने मौसमअनुसारका उन्नत जातका तरकारी तथा पुष्प बीउबिजन पाउन सकिन्छ । एटीएम सञ्चालनमा आएपछि सहरी खेती प्रवर्द्धन भई स्वच्छ, सफा तरकारी आपूर्ति, घरको फोहोर घरमै व्यवस्थापन, राजस्व संकलन र नगरमा हरियाली बढाउन मद्दत पुग्ने महानगरको विश्वास छ । ललितपुर महानगरपालिका कृषि शाखा प्रमुख केशव अधिकारी भन्छन्, मेसिनमा हिउँदे, बर्खे र वसन्त ऋतुअनुसारका बीउबिउन उपलब्ध हुने छन् । एक पाकेट बीउबिजन बिक्री भएमा वस्तुको मूल्यको २ प्रतिशत महानगरलाई राजस्व भित्रिने छ । उनले यो व्यवस्थाले रासायनिक विषादीमुक्त तरकारी घरमै उत्पादन गर्न मद्दत पुग्ने बताए । सहर सफा राख्न मद्दत गर्छ, उनले भने, उपभोक्ता ठगिनबाट पनि जोगिन्छन् ।मेसिनमा सिजनअनुसारका सयपत्री, मखमली, सूर्यमुखी, सुपारी, जलबेडा, डेलिया, एस्टरजस्ता पुष्प बीउ हुने छन् । तरकारीमा सिमी, बोडी, तितेकरेला, काँक्रो, राय, चम्सुर, पालुंगो, फर्सी, लौका, घिरौला, गोलभेडा, काउली, कुरिलो, मुला, बन्दा, अकबरे, माच्छे, भेडे खोर्सानीका बीउ हुने छन् । महानगरको लगानीमा भारतीय कम्पनी बेटा अटो मेसिनबाट ल्याएको एटीएमको मूल्य साढे तीन लाख भारु पर्छ । यातायात, भन्सार गरेर ८ लाख रुपैयाँ परेको प्रमुख अधिकारीले बताए । किसानको परिचय पत्र (कार्ड) वितरण गर्ने महानगरको लक्ष्य छ । अनुदान सबै पत्रमै राखिएको हुन्छ । पछि त्यही कार्डबाट मेसिन सञ्चालनमा ल्याउने योजना छ, उनले भने, यसलाई अन्य देशमा सिड भेन्डिङ मेसिन भनिन्छ । मेसिनको प्राविधिक तथा बीउबिजन व्यवस्थापन भने ट्रेडर्सले गर्ने छ । ललितपुर महानगरका मेयर चिरीबाबु महर्जनले सफल भएमा २९ वटै वडामा विस्तार गरिने बताए । यो पाइलट प्रोजेक्ट हो, उनले भने ।महानगरमा दैनिक १ हजार ५ सयदेखि २ हजारसम्म सेवाग्राही आउँछन् । उनीहरूलाई लक्षित गरेर कार्यालयमा मेसिन स्थापना गरेको हो । बीउबिजन पाउन एटीएमको स्क्रिनमा रहेको प्रेस ह्यर लेखिएको बटममा थिचेपछि तरकारी तथा पुष्पको तस्बिरसहितको लिस्ट आउँछ । आफूलाई आवश्य पर्ने वस्तुमा थिचिसकेपछि परिमाणका लागि भेन्ड बटममा थिच्नुपर्छ । त्यसपछि क्यासमा थिचेर मूल्यअनुसारको रकम मिलाएर हालेपछि बीउबिजन झर्छ । मेसिन विधिवत् रूपमा आइतबारबाट सञ्चालनमा आउने महानगरको योजना छ । ट्रेर्डसका सञ्चालक उज्वल थापा भन्छन्, मेसिनमा नेपाली उन्नत जातका बीउबिजन पनि बिक्रीवितरणमा राखिने छन् । २०, ५०, १०० र ५०० का नोट मेसिनमा छिराएर आवश्यकताअनुसारको बीउबिजन खरिद गर्न सकिने छ । पुरानो र कलर लागेका नोट मेसिनले लिँदैन, उनले भने, पैसा फिर्ता पनि आउँदैन । उनले महानगरका कर्मचारी तथा सुरक्षा गार्डलाई मेसिन चलाउने तरिका सिकाइने बताए । उनीहरूबाट उपभोक्ताले सहयोग लिन सक्छन्, उनले भने । जिल्लाबाट दैनिक लेलेचन्दनपुर सडक भएर गोटीखेल, शंखु, बुखेल, नल्लु, भारदेउ, चौघर, ठुर्लादुर्लङ, कालेश्वरीबाट सिजनमा दैनिक ३० हजार किलोको हाराहारीमा तरकारी बजारमा आउँछ । अफ सिजनमा ९ हजार किलो आउँछ । भट्टेडाँडा, गिम्दी, आश्राङ, प्युटार, माल्टा, घुसेलबाट सिजनमा दैनिक १० देखि १५ हजार किलो र अफ सिजनमा ९ हजार किलोसम्म आउँछ ।"
कीर्तिपुरमा ज्वजलपा,"काठमाडौं  कीर्तिपुरको जनसेवा माध्यमिक विद्यालयका विद्यार्थीले नेपाल भाषा पढाउने शिक्षिकाको नाम ज्वजलपा राखिदिएका छन् । ज्वजलपा मिस । प्रधानाध्यापक नन्दकुमारी महर्जन भन्छिन्, हामीले बोल्न नसक्ने कुरा पनि ससाना विद्यार्थी बोलिरहेका हुन्छन् । उनको विद्यालयमा कखरादेखि अंकसम्म नेपाल भाषामा पढाइन्छ । बालबालिकाले नेपालभाषामै कुराकानीसमेत गर्न सक्ने भएका छन् । गैरनेवार समुदायका विद्यार्थी पनि । त्यसैगरी, आदिनाथ माविका प्रधानाध्यापक जुजुभाइ महर्जन नेपालभाषा गैरनेवार समुदायको समेत रूचिको विषय भएको बताउँछन् । गैरनेवार पनि बने कुथी, ज्वजलपाजस्ता शब्द प्रयोग गरेर कुराकानी गर्दा रमाइलो मान्छन्, उनले भने । नगरपालिकाले दिँदै आएको आर्थिक सहयोग पछिल्लो वर्षदेखि बन्द गरेपछि विद्यालय नेपाल भाषा पठनपाठन बन्द गर्ने कि भन्नेमा छन् । स्रोत नहुँदा विषयगत शिक्षकका रूपमा राख्न सकिएको थिएन । कीर्तिपुरमा नेवारी बोल्न जान्ने अन्य विषयका शिक्षकलाई नै विद्यालयले बालबालिकालाई नेपालभाषा पढाइदिन आग्रह गर्ने गरेको थियो । एक कक्षालाई पढाउन ४० हजार रुपैयाँ नगरपालिकाले वार्षिक दिने सहमति भएको थियो, जनप्रतिनिधि आउनु निकै अगाडि नगपालिकामा छलफल गर्दाका कुरा सम्झिँदै जुजुभाइले भने, त्यसपछि कक्षा थपिँदै जाँदा थप ४०४० हजार दिने सहमति भएको थियो । तीन कक्षासम्म सञ्चालन गरे पनि सहयोग बढेको छैन । उल्टै भाषा पढाउन बन्द गर्ने तयारीमा विद्यालय छ । २०६७ वैशाखबाट नगरभित्रका माविले नेपालभाषाको कक्षा सञ्चालन गर्ने निर्णय गरेका थिए । नगरपालिकाबाट आउने सहयोग रोकिएपछि विद्यालयहरू दोधारमा छन् । कक्षा २ सम्म नेपालभाषा कक्षा सञ्चालन गरिरहेको मंगल माविले शिक्षकलाई तलब दिन नसक्दा पनि पढाइरहेको थियो । हामीले नगरपालिकाबाट पाउने सहयोग गत वर्षदेखिकै पाएका छैनौं, प्रधानाध्यापक लोकबहादुर महर्जनले थपे, कक्षा २ भन्दा माथि पनि पढाउने भनेका थियौं । कतैबाट केही सहयोग आएन । हाल नगरभित्रका ५ विद्यालयले कक्षा २३ सम्म नेपालभाषा अध्यापन गराउँदै आएका छन् । बिनाकुनै थप शुल्क नेपालभाषालाई पनि पाठ्यक्रमभित्र राखेर एउटा विषयका रूपमा झन्डै ९ वर्षदेखि कक्षा सञ्चालन हुँदै आएको छ । विद्यालयले शैक्षिक सामग्री किन्न नगरपालिकाको रकम खर्च गर्ने गरेका छन् । नगरपालिकाले दिएको सहयोगबाट तलब दिन नमिल्ने भएकाले पुस्तक किन्न पनि गाह्रो हुने गरेको कक्षा ३ सम्म नेपालभाषा पढाइँदै आएको आदिनाथ माविका प्रधानाध्यापक जुजुभाइको भनाइ छ । उनी भन्छन्, नेपालभाषा स्कुलबाट केही किताब र अन्य सामग्री मगाएका थियौं । यस वर्ष भने हामीले रुटिनमा राखेका छैनौं । बजेट बन्द भए पनि भाषा प्रशिक्षण रोक्न नहुने बताउँछिन् जनसेवाकी प्रधानाध्यापक नन्द कुमारी । विद्यार्थीको रुचि हेर्दा भाषा कक्षा रोक्ने इच्छा लाग्दैन, उनले भनिन् । नगरपालिकाले भने स्थानीय विषयवस्तु समेटिएको नयाँ पाठ्यक्रम निर्धारण गर्दा त्यसैमा नेपालभाषा पनि समेट्ने बताएको छ । मेयर रमेश महर्जनले सोचाइअनुसार भाषा प्रवर्द्धनका कार्य नबढे पनि आफूहरूले सक्दो प्रयास गरिरहेको बताए । नीति तथा कार्यक्रम सार्वजनिकीकरण कार्यक्रममा बोल्दै उनले भने, पाठ्यक्रम निर्माणको काम अन्तिम चरणमा छ । रञ्जना लिपि, प्रचलित लिपि र पाठ्यक्रमका विषयमा भाषा संस्कृतिमा कार्यरत अन्य संस्थासँग पनि सहकार्य गर्ने छौं । यसै शैक्षिक सत्रदेखि स्थानीय पाठ्यक्रम शिक्षण सुरु गर्ने गरी काम गरिरहेको मेयर महर्जनले बताए ।"
कागेश्वरीका संरचना भत्काउन सूचना,"काठमाडौं कागेश्वरी मनोहरा नगरपालिकाले सडक विस्तारका लागि आआफ्नो घरटहरा भत्काउन सार्वजनिक सूचना जारी गरेको छ । सडक सीमाभित्र पर्ने घर तथा संरचना भत्काउन मंगलबार नगरवासीमा आग्रह गरेको छ । चाबहिलसाँखु सडक विस्तार आयोजनाअन्तर्गत दक्षिणढोकासाँखु सडक खण्डभित्र पर्ने १ सय २४ जग्गाधनीलाई घर भत्काउन आग्रह गरिएको नगरपालिकाले जनाएको छ । उक्त नगरपालिकाको वडा ४, ५ र ६ मा पर्ने थली, डाँछी, मूलपानी, दक्षिणढोकाजस्ता क्षेत्रका घरधनीमध्ये अधिकांशले क्षतिपूर्ति बुझे पनि अझैसम्म सडक सीमाभित्र पर्ने संरचना भत्काएका छैनन् । उक्त क्षेत्रमा ६ वर्षदेखि ४५ वर्षसम्मका पुराना घर छन् । जसलाई प्राधिकरणले क्षतिपूर्ति दिए पनि भत्काइएको छैन ।"
त्रिविको रातो पिर्का,"त्रिभुवन विश्वविद्यालयले तीन बीस वर्षा पार गरेको दिन कीर्तिपुरको वर्षे हिलामा रातो कार्पेट बिछ्याएर कुलपति तथा प्रधानमन्त्रीलाई स्वागत गर्यो । राजनीतिक नेतृत्वलाई विश्वविद्यालयको मैदानमा पिर्कामाथि उभ्याएर प्राज्ञिकहरूले सलाम टक्र्याएजस्तो भान भयो । विश्वविद्यालयबारे हाम्रो बेथितिपूर्ण मानसिकताको एक अर्को नमुना फेरि उजागर भयो । त्रिविले तीनवटै व्यवस्था सामना गर्नुपर्यो पञ्चायत, बहुदल र गणतन्त्र । त्रिविलाई प्राज्ञिक कर्मथलोभन्दा पनि राजनीतिक मैदान बनाइयो । कहिले व्यवस्थाविरोधीहरूको अखडा त कहिले व्यवस्थाका समर्थकको स्वार्थसिद्ध गर्ने थलो । गणतन्त्रमा आइपुग्दा त त्रिवि थलै परेको छ । प्राज्ञिक शून्यतामा पुगेको छ । तैपनि राज्य सञ्चालकहरू विकृतिको भासबाट विश्वविद्यालयलाई बचाउन खोज्दैनन् । यसको कारण लोकतन्त्रप्रतिको प्रतिबद्धताको अभाव हो । स्वतन्त्र समाजमा लोकतन्त्रको अभ्यास त्यसलाई अड्याउने संस्थामार्फत गरिन्छ । व्यवस्थापिका, कार्यपालिका र न्यायपालिकाबाहेक स्वतन्त्र प्रेस, प्राज्ञिक संस्था, नागरिक समाज, समुदायलगायतले लोकतन्त्रलाई अड्याएका हुन्छन् । लोकतन्त्रप्रति प्रतिबद्ध नेतृत्वको ध्येय यी संस्थालाई बलियो बनाउने हुन्छ ।जननिर्वाचित सरकार यी संस्थालाई बलियो बनाउनेबारे उदासीन हुनु राम्रो संकेत होइन । सत्ताको आकांक्षा राख्नेहरू मात्रै लोकतन्त्रका आधार मानिएका यी संस्थालाई कमजोर बनाउन उद्यत हुन्छन् । त्रिविमा दुरवस्थालाई शक्ति केन्द्रीकरण गर्न खोज्ने मनसायको प्रकट रूप भन्न सकिन्छ । पार्टी भागबन्डामा आसेपासे नियुक्त गर्नु, प्राध्यापक, विद्यार्थी तथा कर्मचारी संगठन राजनीतिक दलका एकाइ हुनु, प्राज्ञिक गतिविधिलाई शून्यमा झारिनु, विश्वविद्यालयको भौतिक, वित्तीय तथा प्रशासनिक व्यवस्थापनमा लापरबाही दैनन्दिनको विषय बन्नु शासकहरूको त्यो मनसायको प्रकट रूप हो । कर्मचारी, प्राध्यापक र विद्यार्थी संगठनले आआफ्नो राजनीतिक स्वार्थका लागि त्रिविको दोहन गरिरहेका छन् । राजनीतिक नेटवर्किङ मा समावेश नहुने र पहुँच नभएकाहरू जतिसुकै योग्य भए पनि प्रवेशबाट वञ्चित हुनुपर्ने, कार्यरत योग्यहरूले आफूलाई त्रिविसँग सम्बद्ध छु भन्नलाई लाज मान्नुपर्ने स्थिति छ । सेवा आयोग भागबन्डा, नातावाद र कृपावादमा फसेको छ । त्रिविको सम्पत्तिमा जसको शक्ति उसको भक्ति छ । विश्वविद्यालय परिसरभित्र प्रहरी कार्यालय, पहुँचवालाका अधीनमा अनेकानेक संघसंस्था र निकायलाई जग्गा दिइएको छ । ३ हजार ७ सय ३ रोपनीमध्ये त्रिविले १ हजार २ सय रोपनी जग्गा विभिन्न संघसंस्थालाई बाँडिसकेको छ । देशैभरि रहेका त्रिविका भौतिक सम्पत्ति जसले सक्छ, उसैले लिने होडबाजी छ । दलैपिच्छेका विद्यार्थी संगठन, प्राध्यापक संगठन र कर्मचारी संगठन त्रिविको अर्को विकृति हो । एउटै विद्यार्थी काउन्सिल भए कसको के बिग्रन्छ ? एउटै प्राध्यापक संघ भए कसलाई घात पर्छ ? किन चाहिए दलैपच्छिेका संघसंगठन ? प्राज्ञिक समुदाय त्रिवितिर हेरेर खुइय्य सास काढ्छ भने त्यहाँको संकटबारे मुलुकले सही छलफल गरिरहेको छैन भन्ने प्रस्ट हुन्छ । विश्वविद्यालयलाई उत्कृष्टताको केन्द्र बनाउने कि राजनीतिक स्वार्थको अखडा । सोच्न हरेक क्षण सुनौलो मौका हामी गुमाउँदै छौँ । बाहिरी अभ्यासबाट केही सिक्ने हो भने यसको स्वामित्व र सञ्चालनको तौरतरिकामै परिवर्तन गर्नुपर्छ । त्यसका लागि यसको विधान संशोधन जरुरी हुन्छ । बोर्ड अफ ट्रस्टी व्यवस्था गरी त्यसैले विश्वविद्यालय सञ्चालन गर्ने परिकल्पना गर्नसके मात्र यो विश्वविद्यालयले राज्यको एउटा बौद्धिक किल्ला बन्ने अवसर पाउनेछ । संसारका प्रायः सबै सफल विश्वविद्यालय यही मोडलमा छन् । भौतिक सम्पत्ति व्यवस्थापन, पाठ्यक्रम तर्जुमा, पठनपाठन, अध्ययन, अनुसन्धान, शिक्षक छनोट सबै जिम्मा बोर्ड अफ ट्रस्टी लाई दिने व्यवस्थाले विश्वविद्यालयलाई सबै प्रकारका बोझ तथा विकृतिबाट मुक्त गरी शुद्ध प्राज्ञिक उन्नयनमा समर्पित हुन सक्ने वातावरण बन्न सघाउँछ । कुलपतिदेखि पदाधिकारी सबै बोर्ड अफ ट्रस्टी ले छनोट गर्छन् । राजनीतिक पदाधिकारीले विश्वविद्यालयको नेतृत्व गर्दैन । राजनीतिक नेतृत्वलाई यसै गरी स्विकार्ने हो भने त जति दलदले हिलामा जति रातो कार्पेट बिछ्याए पनि वा जति पिर्कामाथि चढाएर सलामी टक्र्याए पनि त्यहाँ बौद्धिकताको विकास अभ्यास हुँदैन । कार्यकर्ता उत्पादन र रोजगारीको राजनीतिक रजाइँ मात्र भइरहनेछ ।"
गुमराहमा सरकार,"राज्य शासनका प्रमुख प्राधिकारी प्रधानमन्त्री केपी शर्मा ओली भन्छन्, मलाई अनभिज्ञ राखियो । म भ्रममा परेंँ । गुमराहमा पारिएँ । प्रसंग हो, भारतबाट आयातित तरकारी र फलफूलको विषादी परीक्षण नगर्न भारतीय दूतावासले पत्रमार्फत दिएको दबाबमूलक सूचनाको । उनलाई त थाहै रहेनछ, देशमा के भइरहेको छ । तर उनी बोलिरहे, ठानिरहे कि निर्णय आफू गर्दै छु । एउटा मन्त्रीलाई सचिवले ढाँटेर भारतबाट तरकारी र फलफूल ल्याउँदै गरेका ट्रक प्रवेशनाकामा रोकाइदिएछन् । तर नाकामा विषादी भएनभएको यकिन गर्ने उपकरण नै रहेनछ, त्यसैले दयावश रोक्का खुला गरिदिएछन् । जबकि रोक्का खुलाचाहिँ नेपालस्थित भारतीय दूतावासको पत्रको प्रभावले गरेको रहेछ । दूतावासको चहलपहल प्रधानमन्त्रीले असार २३ मा बल्ल थाहा पाएछन् । त्यसबीच उनले जति बोले, हावाका भरमा बोलेका रहेछन् । सचिव मन्त्रीलाई ढाँट्ने र मन्त्री ढाँटिने ! गल्ती कसको ? कुनै पनि निर्णय गर्नुपूर्व आफै यकिन गर्नुपर्छ भन्ने नै मन्त्रीलाई थाहा नहुनु भनेको लथालिंगे पारा हो । मन्त्रालयहरू कति लथालिंगे पाराका छन्, यस वास्तविकतासँग प्रधानमन्त्री ओली ठ्याम्मै अनभिज्ञ रहेछन् । यत्तिका भइसक्दा बल्ल प्रधानमन्त्रीले, त्यो पनि सञ्चार माध्यमहरूमा पत्रको प्रतिलिपि सार्वजनिक भइसक्दा उनको नजरले त्यो पत्र पढ्ने, हेर्ने कष्ट गरेछ । यसरी प्रस्ट भयो, निर्णय उनले गरिरहेका थिएनन् । के अर्थ लाग्छ त यसको ? निर्णय अन्यत्रै हुँदो रहेछ । ओलीका भनाइबाट बुझिन्छ उनी यन्त्रवत् परिचालित छन् । अर्थात्, उनी देखिनलाई प्रधानमन्त्री हुन्, साँच्चैचाहिँं होइनन् । अचम्म, जसलाई दुनियाँले प्रधानमन्त्री भनेर चिनिरहेको छ, ऊ कामले प्रधानमन्त्री नै होइन ! फेरि होइनन् कसरी भन्नु ? हुन् । तर हुन् पनि कसरी भन्नु, राज्यकार्यसँगै अनभिज्ञ छन् ! तब के नेपालमा प्रधानमन्त्री पद दायित्व, उत्तरदायित्व, कर्तव्य केही नभएर मानार्थ विद्यावारिधि जस्तै उपाधिमा सीमित हुन पुगेको हो ?त्यस्तो नहुनुपर्ने । यो त गणतन्त्र हो । उहिल्यै राजा हुँदाका बेला भनिन्थ्यो, राजाले गर्न दिएनन् । हो, दिँदैन पनि थिए । दरबारले अप्ठ्यारो पारिरहन्थ्यो । दरबारिया मुख बंग्याउँदै सबै सोहोर्न खोज्थे । प्रधानमन्त्रीमाथि बाधाअवरोध आइरहन्थे । आज राष्ट्रपति छिन् । निर्वाचित, आलंकारिक । भलै सवारी नक्कल राजाकै गर्न खोज्छिन्, तर आलंकारिक । हुन् फगत आलंकारिक । यद्यपि मुखमुद्रा बनाएर राजाकै जस्तो प्रदर्शन गर्न खोज्छिन् । जनतालाई आशिष दिने मुद्रामा हात उठाउँछिन् । तर राजा किमार्थ होइनन् । शून्यकार्यकारी अधिकारले सज्जित छिन् । राज्यको सम्पूर्ण कार्यकारी अधिकार मन्त्रिपरिषद्मा निहित छ, र सम्झाइरहनु नपर्ला, संसदीय प्रथामा मन्त्रिपरिषद्का अध्यक्ष प्रधानमन्त्री नै हुन्छन् । प्रधानमन्त्री मन्त्रीहरूका पनि मन्त्री हुन् । सबै मन्त्री प्रधानमन्त्री मातहत हुन्छन् । सबै मन्त्रालय प्रधानमन्त्रीकै मन्त्रालय हुन् । यस्ता प्रधानमन्त्री एउटा दूतावास मन्त्रालयमन्त्रालय चहार्दै हिँंडेको थाहा पाउँदैनन्, र झन् उदेकै लाग्ने त के भने, कुनै मन्त्रीले प्रधानमन्त्रीलाई सुइँकोसम्म दिँदैनन् । प्रधानमन्त्री आफूसँग सूचना लिने कुनै स्रोत नै नभए जस्तो । अनुसन्धान विभाग छ । प्रहरी र सेनाका पनि सूचना संकलन गर्ने प्रभाग छन् । तर प्रधानमन्त्री सम्पूर्ण घटनाबाट अनभिज्ञ !ओलीले भन्छन, मलाई अनभिज्ञ राखियो । लज्जित छु । किन राखियो, म अब खोजी गर्छु । उनी अनभिज्ञ रहे । खोइ, कहाँ आयो पत्र, कसले पढ्यो भन्दै हिँंडे । अब प्रश्न उठ्छ उनलाई अनभिज्ञ राख्नेचाहिँं को ? अब उनले खोजी गर्छन् । कहाँ खोज्नु ? उनको आफ्नै अध्यक्षताको, कार्यकारित्वको राज्य संयन्त्र । राज्य संयन्त्र सञ्चालनको जिम्मेवारी कसको ? उनको आफ्नै । राज्यकार्यमा भइरहेका यावत् क्रियाकलाप र गतिविधिको संज्ञान कसले राख्नुपर्ने ? उनी आफैले । तर आफै अनभिज्ञ । अब खोज्ने ! यति भइसकेपछि अगाडि भन्न केही बाँकी रहँदैन । दुर्भाग्यवश यसको अर्थ हुन्छ सरकार सिंहदरबारबाट चलिरहेको छैन । प्रधानमन्त्री कार्यकारी नभएर आलंकारिक हुन गएका छन् । उहिले पञ्चायतकालीन प्रधानमन्त्रीजस्तै थपना हुन पुगेका छन् । मरिचमान बन्न पुगेका छन् । निर्णयको काम अर्कै कोही गरिरहेको छ, उनी दुईतिहाइयुक्त मानार्थ प्रधानमन्त्री हुन् । के यही भन्नु ?यत्तिका जिल खाएपछि अब त बुझ्नुपर्ने, देशमा काम होइन, नकाम धेरै भएको छ । घाम लाग्दा धूलोधूवाँ, पानी पर्दा हिलाम्मे हुने काठमाडौं सधैंझैं रोइरहेकै छ । देश डोजर क्रान्तिले बेहाल छ । दुनियाँले दुईतिहाइ आयो, अब सरकारले काम गर्छ भनेर धेरै आश गरेका थिए । तर जिम्मेवार हुनु त परै जाओस्, दुईतिहाइको संख्या सुनाउँदै सत्ताधारीहरू अरिंगाल मुद्रामा प्रस्तुत भइरहेका छन् । फेरि दोष कसलाई लगाउनु ? अरिंगाल हुनू भन्ने प्रेरणा अन्त कतैबाट होइन, स्वयं ओलीबाटै पाएका हुन् । उनले त भन्नुपर्थ्यो, जनताले विश्वास गरेर मत दिएका हुन्, त्यो विश्वास म तोड्दिनँ । अरूले पनि नतोड्नू । भन्नुपर्थ्यो, साथीहरू, यो लोकतन्त्र हो । सत्तामा बसेपछि आलोचना हुन्छ । जनता आलोचना गर्न स्वतन्त्र छन्, किनभने नागरिक स्वतन्त्रता लोकतन्त्रको प्राण हो । आलोचना भनेको त सरकारलाई सच्चिनु भनेर दिएको सूचना हो । आलोचकहरू मित्र हुन् र चाकडीबाज शत्रु । चाकडीबाजबाट म पनि सतर्क रहन्छु, तपाईंहरू पनि रहनू ।तर आएदेखि नै सिकाए उल्टो । फलस्वरूप, जनतामा सरकारबारे नकारात्मक प्रभाव पर्दै गयो । आलोचकप्रति आक्रामक, प्रतिपक्षप्रति द्वेषभाव राखेपछि आफ्ना कमीकमजोरी आफूले देखिँदैन । शुद्ध छु, म आफै प्रबुद्ध छु भन्ने लाग्न थाल्छ । त्यस्तो नहोओस् भनेरै लोकतन्त्रमा स्वतन्त्र प्रेस अनिवार्य हुन्छ । प्रतिपक्ष राज्यको आवश्यक अंग हुन्छ । तर दुईतिहाइको मदमा आलोचक वैरी र प्रतिपक्ष नाथे भए । फलस्वरूप दलालहरू प्रिय भए । चाकडीबाजहरूले आफ्नो दुनो सोझ्याउन ओलीका मुखबाट जे निस्क्यो, त्यसैमा ताली बजाउँदै गए । तालीको आवाज धेरै सुनेपछि कान बहिरा हुन्छन् । सुखसयल धेरै गर्दा शरीर बेकामे हुन्छ । कालो सिसा चढाएर यात्रा गर्न थालेपछि आँखामा पट्टी बाँधिएसरह हुन्छ । तालीले कान थुनिएपछि, आँखामा पट्टी बाँधिएपछि र शरीर निष्क्रिय भएपछि धृतराष्ट्र भाव विकसित हुँदै जान्छ । बरु धृतराष्ट्र कान सुन्थे ! यहाँ त सत्ताधारीहरू कान पनि नसुन्ने भइसकेका छन् । मन्त्रीहरूले प्रधानमन्त्रीलाई गुमराह पारे । सचिवले मन्त्रीलाई ढाँटे । मन्त्रीले संसद्लाई ढाँटे । प्रधानमन्त्रीलाई थाहै नदिई दूतावासको पत्रले पूरा नेपाल परिक्रमा गर्यो, तब बल्ल प्रधानमन्त्रीले थाहा पाए । थाहा पाए प्रधानमन्त्रीले, त्यो पनि सञ्चार माध्यममा छ्यापछ्याप्ती भएपछि । अब आफै विचार गर्नु प्रधानमन्त्रीले, प्रेस यदि स्वतन्त्र हुँदैन थियो भने के हुन्थ्यो ? उनी थाङ्नामा सुतेका सुत्यै हुन्थे । मन्त्रीहरूले गुमराहमा राखिरहन्थे । प्रधानमन्त्री यथार्थ विपरीत, तथ्य विपरीत बोलिरहन्थे । हास्यपात्र बनिरहन्थे । प्रधानमन्त्रीसामु पत्र सम्बन्धी सत्य आज छर्लंग भएको छ र यो नागरिक स्वतन्त्रताकै प्रभाव हो । मेलम्ची प्रगतिबारे प्रधानमन्त्री गुमराहमा रहे । काठमाडौंको धूलोधूवाँबारे गुमराहमा रहे । गुठी विधेयकबारे प्रधानमन्त्रीसँग तथ्यगत जानकारी थिएन । यस्तै यावत् अरू धेरै प्रकरणमा प्रधानमन्त्री अन्धकारमा रहे । देखाए कसले ? मन्त्रीले, चम्चा चाकडीबाजहरूले कि स्वतन्त्रचेता अभिव्यक्तिका स्रोतहरूले ?देखाए स्वतन्त्रचेता अभिव्यक्तिका स्रोतहरूले । गल्ती देखियो । सच्चिन मौका पाइयो । प्रधानमन्त्रीले अब मनन गर्नु । गल्ती कसको ? स्वयं प्रधानमन्त्रीको । किनभने यो व्यवस्थाका कार्यकारी प्रमुख प्रधानमन्त्री नै हुन् । राज्य प्रशासन चुस्तदुरुस्त छैन, जिम्मा कसको ? सरकारको । सरकार प्रमुख को ? प्रधानमन्त्री । गल्ती, भ्रम, गुमराह, अनभिज्ञता वास्तवमा दम्भको सिरानी हालेर सुतेको नतिजा हो । सार्वजनिक समारोहमा फरक सोफामा बस्ने मोहको परिणाम हो । सरकार गैरजिम्मेवार किन भयो ? यो दोष कसको ? स्वयं प्रधानमन्त्रीको ।"
रिस कक्षाकोठाबाहिर,"सजायको नाममा शिक्षकले विद्यार्थीलाई मृत्यु नै हुनेगरी पिट्नु बालअधिकार हनन गर्नु हो । बालबालिकालाई पिटेर अनुशासनमा राख्छु भन्नु मुर्खता हो । मृत्यु नै हुनेगरी बालबालिकालाई पिट्नु संविधान विपरीत कार्य हो । बालबालिकालाई कुनै पनि किसिमको सजाय तथा यातनाबाट संरक्षण गर्नुपर्ने कुरा बालअधिकार महासन्धिमा उल्लेख छ । यसलाई सरकारले अनुमोदन गरेको छ । तर बालबालिकामाथि विभिन्न बहानामा हिंसा भइरहेका छन् । हिंसाकै कारण बालबालिकाको मृत्यु भएका समाचार आइरहन्छन् । ज्ञानको ज्योति देखाउने गुरुको पिटाइले शिष्यले मर्नुपर्ने अवस्था आउनु दुर्भाग्य हो । बालबालिकाको कलिलो दिमागले गरेका गल्तीमा ज्यानै जानेगरी कुटपिट गर्ने मूर्खहरूलाई के भन्ने ? आवेग, उत्तेजना र रिसको भुमरीले हैन, धैर्य र सहिष्णुताले बालबालिकालाई खुसी पार्न सक्नुपर्छ । पिटाइ वा सजायले बालबालिकालाई असर गर्छ । तिनले गल्ती नगर्ने होइनन्, गर्छन् । गल्ती गर्ने उमेरै हो, तिनको के दोष ? गलतै गरेको छ भने पनि सच्याउन लगाउने हो । कुट्ने, पिट्ने र ज्यानै लिने होइन । अनुशासनको नाममा घरमा, विद्यालयमा या कुनै पनि स्थानमा बालबालिकालाई यातना दिने काम आपराधिक मनोवृत्ति हो । त्यसैले बालबालिकालाई राम्ररी पढाऊ । किन पिट्छौ ? सजाय दिन र पिट्न बन्द गर । गोविन्द विक, कपन, काठमाडौं"
कसले कसलाई ढाँट्यो ?,"भारतीय राजदूतावासबाट परराष्ट्र मन्त्रालयलाई तरकारी तथा फलफूलको विषादी चेकजाँज नगर्नु भनी आएको पत्रबारे आफू अनभिज्ञ रहेको प्रधानमन्त्री ओलीको भनाइले संशय पैदा गराएको छ । यस्ता महत्त्वपूर्ण विषयमा प्रधानमन्त्रीलाई समेत थाहा नदिने मन्त्रालयका कर्मचारीहरूले कसरी जिम्मेवारी निर्वाह गर्लान् ? प्रधानमन्त्रीलाई उनको सचिवालय, सल्लाहकारहरूका साथै मन्त्रालयका सचिवहरूले असहयोग गरिरहेका रहेछन् भन्ने प्रस्ट हुन्छ । परराष्ट्र मन्त्रालयले प्रधानमन्त्रीको उपहास गरेको र स्वेच्छाचारी ढङ्गबाट अगाडि बढ्न खोजेको यसले देखिन्छ । हुन त प्रधानमन्त्रीको कुरा त्यति धेरै सत्य हुँदैन । उनले अरूलाई उल्लु बनाएर आफू चोखिने बाटो खोजेका पनि हुन सक्छन् । सुजन देवकोटा, पालुङटार४, गोरखा प्रधानमन्त्री ओलीका भनाइ सुन्दा लाग्छ, देश माफियाले चलाइरहेका छन् । उनलाई चलाउने बलियो समूह छ । त्यही घेराभित्र उनी छन् । व्यक्तिगत स्वार्थले नै मानिस स्वार्थ समूहको घेरा बाहिर निस्कन सक्दैन । जहाँ गयो, ढाँट्न सिपालु ओलीको क्याबिनेटमा प्रायः उनीजस्तै ढँटुवा प्रवृत्तिका छन् । यस्तो कार्यशैलीले प्रधानमन्त्री ओलीलाई असफलतातर्फ धकेलिरहेको छ । काम नगर्ने, ढाँट कुरामात्र बढी गर्ने बानीले हानि बाहेक केही गर्दैन । आफ्नो चाकडी गर्ने बाहेक अरूलाई शत्रुझैं व्यवहार गर्ने, विपक्षीको कुरा नसुन्ने, तल्लो स्तरका गालीका कारण ओली अलोकप्रिय बन्दै गइरहेका छन् । निश्चल नेपाल, मण्डन देउपुर१०, काभ्रेपलाञ्चोक"
"काम नगर्ने, कर मात्र उठाउने","गणतन्त्र भनेको नेताहरूलाई कमाइ खाने भाँडोमात्र भयो । विकास हुन सकेन । जसरी भए पनि जति खर्च गरेर भए पनि चुनाव जित्नैपर्ने र त्यसका लागि व्यापारीहरूसँग सम्झौता गर्न नेतृत्व लिन चाहनेहरू लालायित बने । निर्वाचन जितेपछि जनसेवा होइन, भ्रष्ट व्यापारीको काम गर्दैमा हाम्रा जनप्रतिनिधिहरूलाई फुर्सद छैन । वर्षौंदेखि भत्किएका सडक बन्नसकेका छैनन् । वर्षा लाग्यो, हिलोले हिँड्न सकिँदैन । हिउँद लाग्यो, धुलो उडेर बसिसाध्य हुँदैन । राजधानीको अवस्था त कहालीलाग्दो छ भने गाउँघरतिरको अवस्था कस्तो होला ? नगरपालिका करमाथि कर थोपर्छ, काम भने सिन्को भाँच्दैन । सर्वसाधारणसित करमात्र ठटाउने नगरपालिका के काम ? काम नगर्ने कर उठाउने कार्यालय आम नागरिकका बोझ हुन् । पुरुषोत्तम घिमिरे, जोरपाटी, काठमाडौं"
"घाम जाला बरु, जाम खुल्दैन","दैनिक कार्यालय आउजाउ गर्दा अरनिको राजमार्गको कोटेश्वर र जडिबुटीमा घन्टौं जाममा पर्नु नियति नै बनेको छभक्तपुरबासीका लागि । मनोहरा पुल अगाडिको जामले छिचोल्दा कहिले त कार्यालय नगई घरै फर्किए नि हुन्छ । छोटो समयमा सजिलै छिचोल्न सकिने लोकन्थलीमनोहरा पुलको यो सडक केही दिनयता एकतर्फी बनाएर भक्तपुर तर्फबाट आउने सवारीहरूलाई अरनिको राजमार्गको मूल जामको भंँगालोमै झोँसिदिने काम गरिएको छ । जामले गर्दा बिहान कार्यालय समयमा १२ घन्टा केही सास्ती खेप्नुपरेका केही व्यवसायी (पेट्रोल पम्प, मोटर वर्कसप र हार्डवेयर पसल) को सहुलियतका लागि हजारौं जनताले प्रयोग गर्दै आइरहेको यो सडक बन्द गर्ने ट्राफिक व्यवस्थापनको अप्रिय निर्णयले जाम सुल्झाउनुभन्दा झन् सास्ती थप्ने काम गरेको छ । लोकन्थलीमनोहरा पुल खण्डमा मात्र एकतर्फी व्यवस्था लागू गर्ने आवश्यकता किन पर्यो ? केही व्यापारीको व्यापार वृद्धिका लागि यसो गर्नु दुःखद हो । प्रफुल्ल शर्मा, भक्तपुर"
किनेको गोल्ड मेडल,"जबसम्म त्रिविलाई राजनीतिबाट मुक्त गरी नैतिक रूपमा स्वच्छ राख्न सकिँदैन, तबसम्म आम जनमानसमा त्रिविप्रतिको विश्वास घट्नेछ । यसबारे समयमै सोच्नुहुन सम्बन्धित पक्षसँग अपिल गर्छु । त्रिवि सेवा आयोगका पदाधिकारीहरूले आफ्ना आफन्त र निकटकालाई जागिर खुवाउन योग्य उम्मेदवारको अङ्क घटाएर अयोग्यको बढाउने जुन कार्य गरे, खेदपूर्ण छ । जेहेनदार र मिहेनती विद्यार्थीलाई दीक्षित गरिने गोल्ड मेडल पनि केही रकममा बिक्री हुन थालेछ । बेलाबखत समाचारमा आइरहने दुर्व्यहारका घटनाले पनि प्राध्यापकहरूको नैतिक आचरण कमजोर भएको संकेत गरेको छ । आंगिक क्याम्पसहरू पनि पानीमुनिको ओबानो छैनन् । आदर्श वाग्ले, त्रिचन्द्र कलेज, काठमाडौंत्रिभुवन विश्वविद्यालयमा २०६२६३ को जनआन्दोलनपछि महत्त्वपूर्ण पदमा राजनीतिक भागबन्डा सुरु भएको हो । योग्यलाई कुल्चेर आफ्नो गुलामी गर्ने र पैसा खुवाउनेलाई नियुक्त गर्ने निकृष्ठ खेल सुरु भएपछि त्रिवि राजनीतिक हुंकार मच्चाउनेहरूको खेलमैदान बन्न पुग्यो । अहिले त्रिविमा शकुनीको जुवाझैं तुरूप हान्ने शिक्षितहरूको विगविगी छ । त्रिवि सेवा आयोगका अध्यक्ष, सदस्य, प्रशासन प्रमुख, प्राध्यापकजस्ता मूर्धन्य व्यक्तिहरूले नै विद्यार्थीको प्राप्तांक जोडघटाउ गर्न थालेपछि कसको विश्वास गर्ने ? यो काण्डपछि मुलुकभरका जेहेनदार र मिहेनती विद्यार्थी झस्कन थालेका छन् । विश्वविद्यालय पैसाको भरमा प्रमाणपत्र दिने कारखाना भएपछि मिहेनत गरेर किन पढ्ने ? भुवनेश्वर शर्मा, चन्द्रागिरि२, काठमाडौं त्रिविका इन्जिनियरिङ, चिकित्साशास्त्र, कृषि तथा पशुविज्ञान अध्ययन संस्थानबाट उत्पादित जनशक्ति एसियाकै उच्च श्रेणीमा मापन गरिन्छ । विश्वविद्यालयबाट उत्पादित दक्ष जनशक्ति विदेश पलायन हुनु चिन्ताको विषय हो । विश्वविद्यालयहरू सेवा, अनुसन्धान र शैक्षिक गुणस्तरीय तथा उत्पादनशील शैक्षिक केन्द्रका रूपमा विकसित हुनुपर्छ ।विश्वविद्यालयको साख उच्च बनाउन पदाधिकारीहरूको भूमिका सबैभन्दा महत्त्वपूर्ण हुन्छ । पदाधिकारी नियुक्तिको सिफारिस गर्ने सर्च कमिटि ले अन्तर्राष्ट्रिय मापदण्ड तथा राष्ट्रिय आवश्यकतालाई मध्यनजर गरी उपयुक्त व्यक्तिहरूको खोजी गर्ने बेला आएको छ । पदाधिकारी हुन इच्छुकहरूका योग्यता, कार्यक्षमता र अनुभवका साथै उनीहरूले प्रस्तुत गर्ने कार्ययोजनालाई आधार मानी नियुक्ति गर्ने परिपाटी बसाल्न सक्यौं भने विकृति तथा विसंगति कम हुँदै जानेछन् । जीवनप्रकाश शर्मा, सहप्राध्यापक, त्रिवि, कीर्तिपुर"
आजीवन कुर्सी,"प्रधानमन्त्री हुने शैक्षिक योग्यता कति ? संसारमा कुनै मापदण्ड छैन । चरित्रवान, इमानदार, जनताप्रति उत्तरदायी, उदार तथा सहिष्णुता नै प्रधानमन्त्रीमा हुनुपर्ने योग्यता हो भन्ने विश्वव्यापी मान्यता छ । सभ्य र विकसित देशमा आफ्नो मिसन कार्यान्वयन नहुने बित्तिकै प्रधानमन्त्रीले पदबाट राजीनामा दिने चलन छ । बेलायती प्रधानमन्त्री थेरेसा मेले नैतिकताको आधारमा राजीनामा दिएको धेरै भएको छैन । हामीकहाँ भने प्रधानमन्त्रीहरूले नैतिकता दर्शाएको पाइँदैन । पञ्चायतकालदेखि अहिलेसम्म पदमा टाँसिइरहने लालसा प्रधानमन्त्रीहरूमा देखिएको छ । प्रधानमन्त्री जस्तो गरिमामय पदमा आसीन व्यक्तिले के बोल्ने, के नबोल्ने थाहा नहुनु दुःखको विषय हो । ज्यो रत्ननिधि रेग्मी 'शुक्राचार्य', काठमाडौँ"
मेलम्चीमा अझै पहिरो,"मेलम्चीमा पहिरो जानथालेको शाही शासन कालदेखि नै रहेछ । ४६ करोडको ठेक्कामा ९६ करोड दिलाएको निहुँमा कारबाही सिलसिला चलेकै रहेछ । इटालियन कम्पनीले निर्माणबाट हात झिकेर हिँडेपछि मेलम्ची फेरि अन्योलग्रस्त बन्न पुग्यो । अहिले पहिलो पक्षले सीएमसीलाई धरापमा पार्दै ठेक्का तोडाएर भगाउन सफल भयो । दोस्रो पक्षले माथिल्लो निकायलाई दिग्भ्रमित पार्न र स्वार्थमा खेलाउन र झुक्याउन सफल भयो । तेस्रो पक्षले बाँकी न्यून प्रतिशत काम पनि दस भाग लगाएर स्थानीय ठेकेदारबाट गराउन सफल भयो । तर अझै धेरै लुकेका पक्ष छन्, जसले हम्मर चलाएर ठूला लिकेजलाई टाल्न समयमै सकिएन भने, त्यही लिकेजले बाढीको रूप लिएर अझै मेलम्चीमा भयानक पहिरो जान्छ भन्ने आशयको लेख सान्दर्भिक छ । श्यामसुन्दर कुइँकेल, हाँडीगाउँ, काठमाडौं"
विश्वविद्यालय र विद्यावारिधि,"केही समययता विश्वविद्यालयहरू एकपछि अर्को विवादमा मुछिँदै आएका छन् । प्राज्ञिक क्षेत्रको छविमाथि नै प्रश्न उठाउने विभिन्न विषयका समाचार पत्रिकाका अग्रस्थानमा आउन थालेका छन् । चिन्ताजनक विषय चाहिँ हो देशकै जेठो विश्वविद्यालय, जहाँ देशका कुनाकुनाका विद्यार्थी आफ्नो भविष्य बनाउने सपना बुनेर पढ्न आउँछन्, त्यसकै साख नराम्ररी गिर्दै गएको छ । यसलाई त्यहीँ वर्षौं अध्यापन गरेकाहरूले पत्रपत्रिकाहुँदि विचारमार्फत देखाएको निराशाले प्रतिविम्बित गर्छ ।पछिल्लो समय परीक्षामा अनुत्तीर्ण विद्यार्थीलाई उत्तीर्ण बनाइदिएको विषय निकै विवादित बन्यो । त्रिविको अर्को भयावहता पीएचडी गर्ने प्रक्रियाले देखाउँछ । यसबारे खोजमूलक समाचार त्यति धेरै आएको देखिँदैन । सबैभन्दा उच्च श्रेणीको यो डिग्री पाउने र दिलाउने अभ्यास निकै फितलो र विकृत हुँदै गएको छ । त्यसले ज्ञान निर्माणलाई होइन, डिग्रीधारीलाई नाम अगाडि डा लेखाएर समाजमा नाक फुलाउने एउटा मेलो मात्रै दिएको छ ।आफ्नो विश्वविद्यालयमा हुँदै नभएको संकायमा पनि पीएचडी गर्न पाइने सुविधाले नै देखाउँछ, विद्यावारिधि कति हल्का बन्दै गएको छ । विद्यावारिधि विश्वविद्यालयले दिने सबैभन्दा माथिल्लो डिग्री हो, जुन मूलतः अनुसन्धानमा केन्द्रित हुन्छ । कुनै पनि समस्याको समाधान निकाल्न भइरहेको ज्ञान अझ परिष्कृत बनाउन वा ज्ञानको अन्तर पूर्ति गर्ने काम विद्यावारिधिले गर्नुपर्ने हो ।यसरी गरिने अनुसन्धान अन्तर्राष्ट्रिय ख्यातिप्राप्त जर्नलमा प्रकाशित गर्नुपर्छ, ताकि त्यसरी हासिल गरिएको ज्ञानको भण्डार नेपालमा मात्रै सीमित नभएर विश्वभरि अझ फराकिलो होओस् । आफ्नो अनुसन्धानले अन्तर्राष्ट्रिय मान्यता पाओस् । त्यसका लागि थेसिस लेखिन्छ र आफ्नो विषयसँग सम्बन्धित राष्ट्रियअन्तर्राष्ट्रिय अनुसन्धानकर्तासमक्ष थेसिसको डिफेन्ड गरिन्छ । यो प्रक्रिया आफैमा कुनै पनि अध्येताका लागि जटिल र मथिङ्गल घुमाउने खालको हुन्छ । सयौं पुस्तकलाई सन्दर्भ सामग्री बनाउने, त्यसबाट आफ्नो अनुसन्धानलाई सघाउ पुर्याउने विषय उद्धृत गर्ने, उद्धृत गरिरहँदा त्यसमा प्ल्याग्यारिजम छैन भनेर सचेत हुने अनि त्यसबारे आफ्ना सुपरिवेक्षकलाई समयसमयमा जानकारी गराउने र उसले देखाएको बाटोमा हिँड्ने । यो प्रक्रिया जस्तै धुरन्धरलाई पनि जटिल हुने नै भयो । तर त्यो जटिलता पार गरेर निकालेको फल केवल व्यक्तिका लागि होइन, विश्वविद्यालय र सिङ्गो राष्ट्रकै लागि सानको विषय हुन्छ । तर हाम्रो अभ्यासमा हेर्दा, विद्यावारिधि गर्ने परिपाटी देशभित्र निकै सहज र सजिलो बन्दै गएको छ ।विकसित मुलुकमा अनुसन्धानकर्ताहरूलाई सबैभन्दा बढी विश्वास गरिन्छ, उनीहरूले गर्ने परिश्रमका कारण । त्यसैले त उनीहरूको विषयगत अध्ययनअनुसन्धानका लागि विश्वविद्यालयले पनि सक्दो मद्दत गर्छ, चाहे त्यो सन्दर्भ सामग्री उपलब्ध गराउने विषयमा होओस् वा सुपरिवेक्षकका हैसियतले दिने सल्लाहसुझावमा ।विदेशी विश्वविद्यालयका प्राध्यापकहरूको मुख्य काम नै अनुसन्धान गर्नु, लेख प्रकाशित गर्नु र आफूले प्राप्त गरेको ज्ञान बाँड्नु हुन्छ । उनीहरू आफ्ना विद्यार्थीले अनुसन्धान गर्न लागेका विषयलाई निकै मिहिन ढङ्गले हेर्छन् र त्यसै अनुसार विद्यार्थीलाई सुझाउँछन् । यस्ता प्राध्यापक मातहत रहेर पीएचडी गर्ने विद्यार्थीले दुःख गरेर भए पनि राम्रो निचोड निकाल्छन् र ज्ञानको भण्डार फराकिलो पार्छन् ।विकसित देशका राम्रा विश्वविद्यालयमा अनुसन्धानमा प्रतिस्पर्धा हुन्छ र कसले के पत्ता लगायो भन्नेमा विद्यार्थी तथा प्राध्यापकहरूको चासो रहन्छ । आफ्नो अध्ययनअनुसन्धानले विषय विशेषमा के टेवा पुर्यायो र जुन उद्देश्यले गरिएको थियो, त्यसमा कसरी इँटा थप्ने काम गर्यो ? धेरैको चासो त्यसमा हुन्छ । यसले कुनै न कुनै रूपमा आम मानिसको जीवनसँग जोडिएका विषयलाई सहज बनाइदिन्छ । यो लामो प्रक्रियाको महत्त्व र सराहना हुन्छ र त विदेशमा विद्यावारिधि गरेका वा प्राध्यापक बनेकाहरूको प्रतिष्ठा समाजमा बेग्लै हुन्छ !पीएचडी प्रायः आफ्नो देशका समस्याबारे अनुसन्धान गर्न उपयुक्त राय, सल्लाह, सुझाव पाउने अपेक्षासहित गराउने चलन छ । विकसित देशमा त झन् देशको नीतिनियम बनाउनका लागि पहिलो चरणको अनुसन्धान गर्न सम्बन्धित विषयमा विद्यार्थीलाई पीएचडी गराउने गर्छन् ।विदेशमा पीएचडीमा भर्ना भएका विद्यार्थीले अनुसन्धान क्रममा अनिवार्य रूपमा अन्तर्राष्ट्रिय ख्यातिप्राप्त जर्नलमा लेख प्रकाशित गर्नुपर्छ । जति उच्च कोटिको जर्नलमा लेख प्रकाशित भयो, उनीहरूको डिग्रीको मापन पनि त्यही आधारमा गरिन्छ । तर हाम्रो देशमा पीएचडीको सुपरिवेक्षण गर्न पाउने प्राध्यापकहरूले नै आफ्नो अनुसन्धान प्रतिष्ठित जर्नलहरूमा प्रकाशित गर्न सकेका छैनन् । उनीहरूले आफ्ना विद्यार्थीलाई कसरी त्यस्तो काममा प्रोत्साहित गर्न सक्लान् ?अझ कति प्राध्यापकले त अरूकै लेख चोरेर आफ्नो नाममा प्रकाशित गरेका समाचार सार्वजनिक भएका छन् । थेसिस बिक्री र कारोबारमा शिक्षकहरू नै संलग्न छन् भन्ने समाचार त सामान्य भइसके ।नेपालमा अहिलेसम्म जति जनाले पीएचडी डिग्री लिए, एकाधलाई छोड्ने हो भने सबै जना डिग्री लिन मात्रै भर्ना भए । अनुसन्धान पनि केवल विधि पुर्याउने हेतुले गरे । सामान्यतया कुनै पनि विद्यार्थीले पीएचडी गर्न निवेदन दिएपछि सो विषय कतिको सान्दर्भिक छ, विद्यार्थीमा त्यस विषयमा कतिको ज्ञान छ र त्यसका लागि उसको हुटहुटी कतिको छ अर्थात् कति लेखहरू प्रकाशित गरेको छ भन्ने हेरिन्छ । यी सबै कुरा सन्तोषजनक छन् भने सुपरिवेक्षक राखी पीएचडी गर्न दिइनुपर्छ । सुपरिवेक्षक प्रायः विश्वविद्यालयका शिक्षक नै हुने गर्छन्, जो अनुसन्धानमा बढी केन्द्रित हुन्छन्, जसका अनुसन्धान अन्तर्राष्ट्रिय जर्नलमा प्रकाशित हुन्छन् र सम्बन्धित विषयका ज्ञाता मानिन्छन् । त्यस्ता प्राध्यापक सुपरिवेक्षक भए मात्रै विद्यार्थी अनुसन्धानमा चाहेजसरी केन्द्रित हुन सक्छन् र आफूले छानेको विषयबारे निचोड निकाल्न सक्छन् ।हाम्रो सन्दर्भमा, अपवादमा केही थोरै संख्यालाई छोड्ने हो भने अधिकांश प्राध्यापक दलीय संगठनमा क्रियाशील छन् । उनीहरू दल विशेषप्रति आस्था मात्रै राख्दैनन्, भोलि पदोन्नति वा लाभको कुनै पद लिनका लागि आस्थाभन्दा माथि उठेर पार्टीका गतिविधिमा प्रत्यक्षअप्रत्यक्ष रूपमा सामेल पनि हुन्छन् । विश्वविद्यालयमा दिने बाहेकको समय निजी कलेजमा पढाउँछन् र त्योभन्दा पनि बढी राष्ट्रियअन्तर्राष्ट्रिय संस्थाहरूका लागि परामर्शदाताको काम गर्छन् । पढाउनका लागि दैनन्दिन चाहिने सामग्रीबाहेक उनीहरूको प्राथमिकतामा अध्ययनअनुसन्धानको विषय त पर्दैपर्दैन ! अनि उनीहरूले पीएचडी गराउने विद्यार्थीले राम्रो मार्गनिर्देशन कसरी पाउँछन् र आफ्नो अनुसन्धानबारे निष्कर्ष निकाल्लान् ? भलै डिग्री भने पाउँछन् । समाजमा देखाउनका लागि नामका अगाडि डा पनि झुन्डिन्छ ।खासमा अनुसन्धानमा क्रियाशील नहुने प्राध्यापकले पीएचडी गराउनै नपाउनुपर्ने हो । लामो समयसम्म निष्क्रिय रहँदा त प्राध्यापकहरू नै पनि धार नभएको हतियारजस्तो भइसकेका हुन्छन् ! प्राध्यापकहरूले कति विद्यार्थीलाई सुपरिवेक्षण गर्ने र उनीहरू स्वयं अध्ययनअनुसन्धानमा क्रियाशील छन् कि छैनन् भन्ने मापदण्ड नै तय गरिएको छैन । यस विषयमा कहिल्यै गहन अध्ययन गरिएन, गराइएन वा महत्त्व नै दिइएन ।अधिकांश अवस्थामा हेर्ने हो भने अनुसन्धान नै नगर्ने प्राध्यापकहरूले पीएचडीको सुपरिवेक्षकको काम गर्छन्, त्यो पनि आफ्नै फाइदाका लागि । हाम्रो नियम बमोजिम सुपरिवेक्षक बन्ने शिक्षकलाई बढुवाका लागि चाहिने नम्बर र सँगै राम्रो रकम हात लाग्छ । विद्यार्थीका लागि को सुपरिवेक्षक बनिदिने भन्ने विषय पनि अहिले त पूरै सिन्डिकेटमा परिसकेको छ । विद्यार्थीले विद्यावारिधि गर्न चाहेको विषय अनुसार सुपरिवेक्षक होइन कि, सुपरिवेक्षकको आवश्यकता अनुसार विद्यार्थी राखिने गर्दा त्यसको दोहोरो मार र दिगो असर शिक्षा क्षेत्रले बेहोर्नुपरेको छ ।यसले हाम्रा विश्वविद्यालयले उत्पादन गर्ने पीएचडीधारीको अवस्था देखाउँछ । र त यहाँ एउटा डिग्री लिएर विदेशको प्रतिष्ठित विश्वविद्यालय पुगेका विद्यार्थीलाई सुरुका केही वर्ष त्यहाँको पद्धति र अध्ययनको गम्भीरता र गहनतामा प्रवेश गर्नै हायलकायल हुनुपर्छ !नेपालमा पनि प्राध्यापकहरूको उत्कृष्टता उनीहरूले अन्तर्राष्ट्रिय ख्यातिप्राप्त जर्नलमा प्रकाशित गर्ने अनुसन्धानात्मक लेखलाई मापदण्ड मानेर विद्यार्थीलाई सुपरिवेक्षण गर्न पाउने अधिकार दिने हो भने धेरै विकृतिमा सुधारको थालनी हुने थियो । विश्वविद्यालयहरू तंग्र्रिन थाल्ने थिए । समाजको बौद्धिकता विद्यावारिधि गर्नेहरूको जमातले होइन, कति स्तरीय विद्यावारिधि गरेका अध्येताहरू जन्मिन सके भन्ने विषयले निर्धारण गर्न सक्छ । विद्यावारिधि गर्न भर्ना हुन चाहनेहरू पनि, खास गरी विश्वविद्यालयका शिक्षक, निजामती कर्मचारी र सरकारी संघसंस्था जहाँ काम नगरी अध्ययन मात्रै गर्न पाइन्छ, धेरैजसो तिनै हुन्छन् । यस्ता विद्यार्थीले न मन लगाएर अध्ययनअनुसन्धान गर्छन्, न त विद्यावारिधि सकेपछि कार्यालयलाई अपेक्षित योगदान नै पुर्याउँछन् । मात्रै उनीहरूको व्यक्तिगत स्वार्थपूर्ति हुन्छ । हिजो घरमै बसीबसी बिहारबाट डिग्री लिएजस्तो परिपाटी बन्दै जाने हो भने जेहनदार विद्यार्थीहरू नेपालमा बसेर पीएचडी गर्नै रुचाउँदैनन् । केही वर्षयताको चलन पनि त्यही देखिन्छ । क्षमताले भ्याएसम्म उनीहरूको रोजाइ विदेशका विश्वविद्यालय नै पर्छन् । यहाँ न राम्रो छात्रवृत्ति पाइन्छ, न त राम्रो सुपरिवेक्षक वा अध्ययनअनुसन्धानका लागि राम्रो प्रयोगशाला र सन्दर्भ सामग्री । यहाँको राजनीति मिसिएको शैक्षिक प्रणालीबाट टाढै बस्न चाहन्छन्, जेहनदार विद्यार्थी ।हाम्रो सन्दर्भमा ज्ञानको स्रोत नै धमिलो बन्दै गएपछि विद्यार्थीहरूले के सिक्ने र तिनैले पनि नीतिनिर्माणमा भूमिका खेल्ने ? विद्यावारिधिको मापदण्ड कसिलो नबनाइँदासम्म त्यसको दोहोरो घाटा विश्वविद्यालय र सरकारी वा निजी संघसंस्थालाई नै पुग्छ । नेपालको अहिलेको अभ्यास हेर्ने हो भने विद्यार्थीले पीएचडी हासिल गर्न आफ्नो अनुसन्धान प्रकाशित गर्न अनिवार्य नै छैन । केही विश्वविद्यालयका केही संकायमा अन्तर्राष्ट्रिय ख्यातिप्राप्त जर्नलको त कुरै छोडौं, नेपालकै जर्नलमा पनि प्रकाशित नगरी डिग्री दिने चलन छ । पीएचडी केवल नम्बर दिने र पाउने एउटा विधि बन्दै गएको छ ।कुनै दुःखै नगरी विद्यार्थीले र केही नसिकाइ सुपरिवेक्षकले डिग्री लिने र दिने यो क्रम जारी रहँदासम्म विश्वविद्यालय ज्ञान निर्माणको थलो बन्नै सक्दैन । यो केवल प्रशासनिक काम फत्ते गर्ने कुनै निकायजस्तो बन्दै जान्छ र त्यसले प्राज्ञिक चिन्तनको दायरा खुम्च्याउँदै लैजान्छ ।लेखक दूरसञ्चारमा विद्यावारिधि गर्दै छन् ।"
घरघरमा पाइप लाइन,"दुई उद्यमीको सपनादुई जना दूरदर्शी युवा उद्यमी राम अग्रवाल र विपिन खेतानले नेपालको झन्डै दुईतिहाइ कार्बन उत्सर्जन गर्ने खाना पकाउने इन्धन र अटोमोबाइलमा नवीकरणीय ऊर्जाको खोजी गरिरहेछन् । खाना पकाउने अनवीकरणीय ऊर्जाको विकल्पका रूपमा उनीहरूले होमबायोग्यास ९धधध।अभिबलभलभचनथलभउब।ियचन० ल्याएका छन् । सैद्धान्तिक रूपमा होमबायोग्यास बायोग्यासकै एक रूप हो, तर यसको प्रविधि, बनोट, प्रयोगमैत्री र प्रभावकारिताको हिसाबले गोबरग्यासभन्दा फरक छ । होमबायोग्यासले गोबरग्यासले जस्तो स्थान ओगट्दैन । यो घरभित्रै अटाउँछ र बढीमा एउटा सोफाले जति ठाउँ ओगट्छ । यो निर्माण गर्न मिस्त्री, इन्जिनियर कोही पनि चाहिँदैन । होमबायोग्यासको सबै संरचना बनिबनाउ हुन्छ, जुन एउटा मध्यम आकारको प्याकेटमा अटाउँछ । बढीमा ६० हजार रुपैयाँमा यो प्रविधि स्थापना गर्न सकिन्छ । प्रभावकारिताको हिसाबले पनि होमबायोग्यास निकै अगाडि छ । खास गरी भान्साबाट निस्कने फोहोरमैलाबाट ऊर्जा उत्पन्न हुन्छ । थोरै फोहोरबाट पनि एउटा परिवारलाई पुग्ने ऊर्जा उत्पन्न हुने भएकाले गाईवस्तु नपालिने सहरी क्षेत्रमा पनि यो उपयोगी छ । ऊर्जासँगै उत्पन्न हुने प्रांगारिक मलले घरमै तरकारी उब्जाउन सकिन्छ भने बजारमा बिक्री गरेर आर्थिक लाभ पनि गर्न सकिन्छ । अहिले चर्चामा आइरहेको विषादीयुक्त तरकारीफलफूललाई विस्थापन गरेर स्वस्थकर उत्पादनका लागि होमबायोग्यासले दिने प्रांगारिक मल सर्वोत्तम विकल्प हुन सक्छ । स्थानीय सरकारहरूले पनि होमबायोग्यासमा लगानी गर्नु मुनासिब हुनेछ । नेपालमा पनि स्थानीय सरकारहरूलाई फोहोर व्यवस्थापन ठूलो चुनौती बनेको छ । घरको फोहोर घरमै व्यवस्थापन गर्न सकियो भने फोहोर व्यवस्थापनको ठूलो हिस्सा पूरा हुनेछ । त्यो काम होमबायोग्यासले दिन सक्छ । फोहोर व्यवस्थापनसँगै ऊर्जा र प्रांगारिक मल दिने सस्तो, सहज र सरल होमबायोग्यास विधिलाई सरकारले गरिबी न्यूनीकरण, जीवनस्तर सुधार र स्वस्थ समाज निर्माणको सपनासँगै जोड्नु उपयुक्त हुनेछ ।"
कक्षाकोठामै गोडमेल र बढारकुँढार,"मेरो आठवर्षे नाति हरेक शनिबार मलाई भन्ने गर्छ, खोइ त होउ मुमा, काम दिनु न हामीलाई ! छुट्टीको दिन नाति आफ्ना साथीहरूसँग मिलेर कहिले फोहोर छुट्याउने, कहिले बोटबिरुवा गोडमेल गर्ने, कहिले कौसी बढार्नेजस्ता काम गर्ने गर्छ । त्यसबापत उसलाई मैले कहिले फिल्म देखाउने, कहिले फनपार्क घुमाउने गर्दै आएकी छु । कहिलेकाहीँ गोजीखर्चका लागि दसबीस रुपैयाँ दिने गरेकी छु । शनिबार बिहान जैविक तरकारी बजारमा पसल राख्न र तरकारी ओसार्ने काम गर्न खुत्रुकेमा पचास रुपैयाँ राखिदिने गरेकी छु ।घरनजिकै निजी विद्यालयमा तीन कक्षा पढ्ने नातिलाई श्रमको महत्त्व बुझाउन यसरी घरपरिवारले सहजीकरण गरिरहेको छ । तर विद्यालयको निष्क्रिय पाठ्यक्रम र शिक्षणविधिले नाति जस्ता धेरै विद्यार्थीलाई श्रमको महत्त्व बुझाउन सकेको छैन ।पछिल्लो समय सहरमा बसाइँ सर्ने अधिकांशमा परनिर्भरता बढ्दै गएको छ । खेतीकिसानी पृष्ठभूमि भएका कतिपय अभिभावक अहिले कंक्रिटको घरमा बस्न थालेपछि सामान्य घरधन्दा गर्न पनि अरूको भर पर्ने चलन बढ्दै छ । गृहिणी आमाहरूमा बढ्दै गएको यस्तो संस्कारले छोराछोरीमा नकारात्मक प्रभाव पर्दै छ । यस्तै, सहरबासी हुनेखाने अभिभावकहरूको दिनचर्या र परनिर्भरताले बालबालिकाहरूमा अन्ततः हुँदा खानेहरूले मात्र श्रम गर्नुपर्छ भन्ने मानसिकता विकास भइरहेको छ । त्यसमा पनि प्रायः छोराहरू सिन्को भाँच्न भनेपछि उतर्सिन्छन् । कहिलेकाहीँ कक्षाकोठा बढार्न लगाउँदा छात्रहरू आब्बुइ, यस्तो काम त केटीमान्छेले पो गर्ने हो त म्याम ! भन्दै पन्छिने गर्छन् । विद्यार्थीहरूमा सानै उमेरदेखि यस्तो मानसिकताको विकास गराउन अभिभावकहरूको महत्त्वपूर्ण भूमिका रहँदै आएको छ । बुवाले आमालाई घरधन्दामा नसघाएको देख्दै आएका छोराहरूमा त्यस्ता काम आमा वा दिदीबहिनीले मात्र गर्ने हो भन्ने बुझाइ रहेको पाइन्छ । विडम्बना, विद्यालयले पनि विद्यार्थीहरूको यस्तो धारणा बदल्न कोसिस गरेको पाइन्न । प्राथमिक तहदेखि नै पालो मिलाई आफ्ना कक्षाकोठा आफै सफा गर्ने र सजाउने जिम्मा दिने गरे छात्रछात्राले थोरै भए पनि श्रमको महत्त्व बुझ्दै जाने थिए ।पछिल्लो समय वर्तमान शिक्षालाई उत्पादनसँग जोड्न संघीय सरकारले एक विद्यालय एक बगैंचा को अवधारणा अघि सारेको छ । उक्त कार्यक्रम कुनकुन जिल्लामा सुरु भएको छ, आमजनले थाहा पाइसकेका छैनन् । तथापि चितवन, खोटाङ र झापाका कतिपय विद्यालयले आफ्नो हातामा तरकारी फलाउन थालेका, शिक्षकहरूले त्यसको बजारीकरण गर्न सहजीकरण गर्दै आएका सुखद समाचार बेलाबेला आउने गरेकै छन् ।यो मामिलामा खोटाङको जनजागृति आधारभूत विद्यालय अग्रपंक्तिमा पर्छ । सुभद्रामदन फाउन्डेसनद्वारा सञ्चालित उक्त आवासीय विद्यालयमा ४४ जिल्लाका १६० विद्यार्थीले सैद्धान्तिकसँगै व्यावहारिक ज्ञान लिँदै आएका छन् । विद्यालय संस्थापक कृषिविज्ञ मदन राई एसईईको परीक्षा दिने बेलासम्म आफ्ना विद्यार्थीलाई सामाजिकीकरण र जीविकोपार्जनका लागि चाहिने सयभन्दा बढी सीप सिकाउन लागिपरेको बताउनुहुन्छ । वास्तवमै, यसरी विद्यालय तहमै जीवनोपयोगी सीप सिक्ने विद्यार्थीहरूले विदेशमा हैन, स्वदेशमै रोजगारीको अवसर पाउँछन् । अर्कातिर, अधिकांश निजी विद्यालयले स्वदेशलाई होइन, विदेश र विदेशीलाई चाहिने दक्षअदक्ष जनशक्ति तयार गरिरहेका छन् । हरेक वर्ष एसईईको नतिजा सामुदायिकका तुलनामा निजीको उत्कृष्ट भए पनि अधिकांशले पलायनवादी शिक्षाकै खेती गर्दै आएका छन् । तिनकै कारण यहाँ त केही हुनेवाला छैन भन्ने शिक्षितहरूको जमात बढ्दै छ । स्कुलकलेजबाट व्यावहारिक ज्ञान नपाएको परिणाम हाम्रो समाजले भोग्दै आएको छ । उदाहरणका लागि, विराटनगर महानगरपालिकाले यस वर्ष सञ्चालन गरेको प्रधानमन्त्री रोजगार कार्यक्रमका लागि विनियोजित १ करोड रुपैयाँमध्ये १५ लाख मात्र खर्च गर्न सक्यो । कार्यक्रम संयोजक दिनेश कुमार साहका अनुसार कामको प्रकृति, कामदारको रुचि र योग्यताका कारण विनियोजित रकम खर्च हुन नसकेको हो । विद्यार्थीलाई श्रम गर्न सिकाउने पहिलो थलो विद्यालय नै हो भनेर सरोकारवालाहरूले बुझ्न जरुरी छ । उमेर अनुसारको जीवनोपयोगी शिक्षाले श्रमको महत्त्व मात्र बुझाउँदैन, त्यसअनुरूपको शिक्षाले देशलाई चाहिने जनशक्ति तयार गर्छ भन्ने गाँठीकुरा तीनै तहका सरकारले बुझ्नुपर्छ । विद्यालय तहमा श्रम गर्न सिकेका विद्यार्थीलार्ई घरपरिवारले पनि आत्मनिर्भरताको पाठ सिकाउँदै जानुपर्छ ।"
दार्जिलिङ भानुमय,"दार्जिलिङ  पश्चिम बंगाल सरकराले यसवर्ष सानोतिनो कार्यक्रममै भानुजयन्ती टार्ने भएको छ । तर गोर्खाल्यान्ड टेरिटोरियल एडमिनिस्ट्रेसन (जीटीए) ले भने धुमधामले भानुजयन्ती मनाउने तयारी गर।ेको छ । जीटीएले यसवर्ष प्रदान गरिने पुरस्कारहरू घोषणा गरिसकेको छ । नेपाली साहित्य सम्मेलनसित मिलेर जीटीएले भानुजयन्तीकै सन्दर्भमा नाट्य, चित्रकारिता, पत्रकारिता र लोकसंगीतको विधामा पनि छुट्टाछुट्टै पुरस्कार घोषणा गरेको छ । दार्जिलिङको रेलवे स्टेसनदेखि चौरस्ता परिसरसम्म भानुजयन्तीको दिन शोभायात्रा पनि निकाल्ने तयारी भइरहेको छ । यता कालिङबुङस्थित नेपाली साहित्य अध्ययन समितिले पनि भानुजयन्तीकै छेक पारेर पुरस्कृतहरूको नाम सार्वजनिक गरेको छ । समितिका सचिव बलभद्र शर्माका अनुसार यस वर्ष पूर्ण राई स्मृति पुरस्कार कथाकार निरज थापालाई र भाइचन्द प्रधान स्मृति पुरस्कार कवि जय क्याक्टस लाई दिइने जनाइएको छ । सिलगढीमा पनि हरेक वर्ष भानुजयन्तीमा नेपालीभाषीले जातीय पोसाक लगाएर शोभायात्रा निकाल्ने गरेका छन् । भानुजयन्ती समारोहले गर्ने शोभायात्रामा अन्य भाषीको समेत सहभागिता हुनेगर्छ । सिक्किमको नेपाली साहित्य परिषद्ले पनि भानुजयन्तीलाई छेक पारेर दिइने पुरस्कार घोषणा गरिसकेको छ । परिषद्ले यस वर्षको भानु पुरस्कार नाटककार ध्रुव लोहागुणलाई प्रदान गर्ने छ । भानुभक्त आचार्यबारे विद्यावारिधि गरेका कविता लामाका अनुसार दार्जिलिङले नै सबैभन्दा पहिले भानुजयन्ती मनाउने परम्परा बसालेको हो । सन् १९२४ मा दार्जिलिङमा नेपाली साहित्य सम्मेलन खोलियो, उनले भनिन् । सन् १९४९ मा नेपाली साहित्य सम्मेलनले नै दार्जिलिङमा सबैभन्दा पहिले भानुभक्तको अर्धकदको सालिक स्थापना गरेको थियो । त्यसपछि समितिले बनाएको पूर्णकदको सालिक अहिले दार्जिलिङको चौरास्तामै छ ।"
रवीन्द्रको मृत्युको आयु,"काठमाडौं साहित्यकार डा रवीन्द्र समीरको उपन्यास मृत्युको आयु प्रकाशित भएको छ । लघुकथामा पहिचान बनाएका समीरको यो उपन्यास लघुकथाको शैलीमै । १६६ ससाना अध्यायमा लेखिएको रवीन्द्रको बाह्रौं कृति उपन्यास विधामा नौलो प्रयोगसहित आएको लेखकको दाबी छ । दैनिक अरबबाट फर्किने रातो बाकसमा आएको नेपाली श्रमिकको कथामा आधारित यो उपन्यास पात्रको मृत्युदेखि सुरु भएर अन्तिम संस्कारको तेह्रौं दिनमा सकिन्छ । अर्जुनदृष्टि, ईश्वरका कथा, अणु र पहाड, एकलव्य दृष्टि, भूकम्पमा मल्हमपट्टी जस्ता कृति निकालिसकेका रवीन्द्रले पद्मश्री, उत्तम शान्ति, युवा वर्ष मोती लगायतका पुरस्कार प्राप्त गरेका छन् ।"
कोटा ठीक बेठीक !,"काठमाडौं  नेपाली हलले वर्षको १८० दिन स्वदेशी चलचित्र चलाउनुपर्ने नीति सरकारले ल्याउन लागेको विषयमा चलचित्रकर्मीहरू दुई धारमा बाँडिएका छन् । राष्ट्रिय चलचित्र नीति २०७१ अनुसार फिल्मको कोटा निर्धारणसहितको व्यवस्था गर्न विधेयकको मस्यौदा भइरहेको छ । सूचना तथा सञ्चारमन्त्री गोकुल बास्कोटाले हालै चलचित्र विकास बोर्डको स्थापना दिवसमा भने, स्वदेशी फिल्मलाई कम्तीमा एक सय ८० दिन लगाउन कुनै हलले मान्दैनन् भने ताला लगाइदिऊँ । चलाउन नसकेर ताला लगाउने हल बरु हामी नै चलाइदिऊ । यसको विरोधमा उभिएको हलहरूको छाता संगठन चलचित्र संघको प्रतिनिधिमण्डल सरकारसँग वार्तामा छ । चलचित्रकर्मीहरू दोधारमा छन् ।निर्देशक दीपक रौनियार विदेशी चलचित्र प्रदर्शनलाई कोटा लगाएर नियमन गर्दैमा स्वदेशी उद्यम श्रीवृद्धि नहुने बताउँछन् । विदेशी चलचित्र रोक्नु घातक हुन सक्ने तर्क गर्दै उनी सरकार स्वदेशी फिल्मका लागि बरू सहयोगी बन्न सक्नुपर्ने धारणा राख्छन् । विदेशमा पनि आआफ्नै अनुभव छन् । हलिउड फिल्मको प्रभावमा परेको दक्षिण कोरियाले यस्तो कोटा लगायो । चीनले विदेशी फिल्म निर्बाध रूपमा चल्न दिँदैन । रौनियार भने डिजिटल प्लेटफर्ममा फिल्म हेर्ने चलन बढिरहेको समयमा विदेशी फिल्म रोक्न सम्भव नहुने ठान्छन् । हलमा गएर फिल्म हेर्ने संस्कार विश्वभर घट्दै छ । यस्ता गतिविधिले झन् हलमै नजाने वातावरण बन्न सक्छ । यसको घाटा स्वदेशी फिल्मलाई पनि हुनेछ, उनी भन्छन् । उनको विचारमा राम्रा फिल्म र कथाका लागि सरकारले आर्थिक रूपमै सहयोगी हात बढाउनु र स्वदेशी फिल्म मात्रै चलाउने हललाई सहुलियत दिनु बेस हुन सक्छ । अर्का निर्देशक मीनबहादुर भाम भने कोटा प्रणाली लागू गरेर स्वदेशी फिल्मका लागि मैदान फराकिलो पार्नु राम्रो हुने विचार राख्छन् । कोटा लगाइसकेपछि भइरहेको बजार खाली हुन्छ । त्यो खाली भर्न नेपाली फिल्म र भाषाभाषीका फिल्मलाई प्राथमिकता दिन सकिन्छ, उनी भन्छन् । नेपाली फिल्म र फिल्मकर्मीको क्षमता अभिवृद्धि र बजार विस्तारका लागि राज्यका तर्फबाट पहल पनि आवश्यक रहेको भाम दर्साउँछन् । विदेशी फिल्म यहाँ आयो भनेर हाम्रो टाउको दुख्छ, दर्शकको फिल्म हेर्ने चाहना भने रोक्न नसकिने जिकिर गर्दै उनी भन्छन्, हाम्रा फिल्म कति विदेशी बजारमा पुर्याउन सक्यौं भन्नेमा पनि त्यत्तिकै चासो राखौँ न ।"
तेल ट्यांकरमा इरानको अवरोध,"लन्डन बेलायतले खाडी क्षेत्रमा आफ्ना तेल ट्यांकरलाई इरानी पानीजहाजहरूले रोक्ने प्रयास गरेको जनाएको छ । बेलायत सरकारका प्रवक्ताका अनुसार आफ्ना ट्यांकरमाथि अवरोध पुर्याउन खोज्ने तीनटा इरानी पानीजहाजलाई धपाइएको जनाएका छन् । बेलायतले अन्तर्राष्ट्रिय कानुनविपरीत इरानले आफ्ना ट्यांकरलाई रोक्ने प्रयास गरेको भन्दै उक्त कार्यको भर्त्सना गरेको छ । बेलायती रक्षा मन्त्रालयका अनुसार इरानी पानीजहाज तथा बेलायती ट्यांकरको बीचमा बेलायती नौसैनिक पानीजहाज एचएमएस मन्ट्रोज पसेर इरानी जहाजलाई मौखिक चेतावनी दिएको थियो । गतसाता इरानले जिब्राल्टार टापुनजिकै आफ्नो ट्यांकर कब्जा गरिएपछि त्यसको बदला लिने बताइरहेका बेला उक्त घटना भएको हो । अमेरिकी अधिकारीलाई उद्धृत गर्दै अमेरिकी सञ्चारमाध्यमले इरानी रेभोल्युसनरी गार्ड कोरको स्वामित्वका जहाजले ब्रिटिश हेरिटेज नामक ट्यांकरलाई खाडीबाट स्ट्रेट अफ होर्मुजतर्फ जाँदै गर्दा अवरोधको प्रयास गरेका जनाएका छन् । सञ्चारमाध्यमका अनुसार त्यसलगत्तै ट्यांकरको सुरक्षामा सँगै रहेको बेलायती नौसैनिक जहाज एचएमएस मन्ट्रोजले जहाजतिर बन्दुक ताकेर फर्कन चेतावनी दिएपछि इरानी जहाज फर्केका थिए । गत साता बेलायती रोयल मरिनको सहयोगमा एक इरानी तेल ट्यांकरलाई जिब्राल्टारमा कब्जामा लिइएको थियो । युरोपेली संघले लगाएका प्रतिबन्ध उल्लंघन गर्दै उक्त ट्यांकर सिरियातर्फ गइरहेको भन्दै नियन्त्रणमा लिइएको थियो । उक्त घटनापछि इरानी विदेश मन्त्रालयले बेलातयी राजदूतसँग सोधपुछ गर्दै बेलायतले समुद्री डकैती शैलीमा आफ्नो ट्यांकर कब्जा गरेको भन्दै विरोध जनाएको थियो । घटनापछि एक इरानी अधिकारीले ट्यांकर फिर्ता नभए बेलायती ट्यांकर कब्जा गर्ने चेतावनी दिएका थिए ।इरानी राष्ट्रपति हसन रौहानीले बुधबार आफ्ना ट्यांकर वरपर सैन्य जहाज खटाएर त्रसित मानसिकता प्रदर्शन गरेको भन्दै बेलायतप्रति व्यंग्य गरेका थिए । यी पछिल्ला घटना इरान र अमेरिकाबीच चर्कंदो तनावमाझ भएका छन् ।सन् २०१५ को इरानी परमाणु सम्झौताबाट अमेरिका अलग भएको घोषणा गरेसँगै दुई देशबीचको तनाव चुलिएको छ । तर सम्झौताका पक्षधर बेलायतसहित अन्य युरोपेली देशले सम्झौताप्रति प्रतिबद्ध रहेको दोहोर्याएका छन् । यद्यपि, पछिल्लो समय बेलायत र इरानबीच देखिएको तनावका कारण परमाणु सम्झौता संकटमा परेको आंकलन गरिएको छ । यसअघि गत जुनमा दुइटा तेल ट्यांकरमाथि गरिएको आक्रमणमा इरानले गरेको बेलायतको आरोप छ ।"
आरोप झूटो,"तेहरान तेल ट्यांकरलाई होर्मुज स्ट्रेटमा अवरुद्ध गरेको बेलायतको आरोप झूटो भएको इरानले दाबी गरेको छ । बेलायती तेल ट्यांकरलाई इरानी गार्डले आक्रमण गरी नियन्त्रणमा लिन खोजेको भन्ने बेलायती भनाइमा कुनै सत्यता नरहेको इरानी गार्डद्वारा जारी विज्ञप्तिमा उल्लेख छ । विगत २४ घण्टामा बेलायतसमेतका कुनै पनि जहाजमाथि आक्रमण गरिएको छैन, विज्ञप्तिमा उल्लेख छ । बेलायत सरकारले बिहीबार एक विज्ञप्ति जारी गर्दैर् तीनवटा इरानी पानीजहाजमा आएका सशस्त्र समूहले अरब सागरमा बेलायती तेल ट्यांकरमा आक्रमण प्रयास गरेको दाबी गरेको थियो । तर विदेशी जहाज नियन्त्रणमा लिन आदेश दिइएको भए इरानी गार्डले तत्कालै, निर्णायक र तीव्रता का साथ गर्न सक्ने इरानले दाबीसमेत गरेको छ । जिब्राल्टारको तटीय क्षेत्रबाट जुलाई ४ मा इरानी तेल ट्यांकरलाई बेलायतले नियन्त्रणमा लिएपछि दुवै देशबीच तनाव जारी छ । करिब २० लाख ब्यारेल तेल बोक्ने क्षमताको ग्रेस १ नामक तेल ट्यांकर बेलायतको नियन्त्रणमा छ ।"
बेलायती युवराजद्वारा गोर्खालाई तक्मा,"लन्डन बेलायती युवराज चार्लसले बेलायती सेनाको ब्रिगेड अफ गोर्खाज का ४० सैनिकलाई तक्मा प्रदान गरेका छन् ।७० वर्षीय युवराजले लन्डननजिकै केन्टमा रोयल गोर्खा राइफल्सको २५ औं वार्षिकोत्सवका अवसरमा रोयल गोर्खा राइफल्सको पहिलो बटालियनका सैनिकलाई तक्मा प्रदान गरेका हुन् । वान आरजीआरका दुई कम्पनी, थर्ड बटालियनको एक कम्पनी, प्यारासुट रेजिमेन्टसहित सयौं सैनिकमाझ युवराजले गोर्खालाई तक्मा प्रदान गरेका हुन् । तक्मा पाउने सैनिकहरू अफगानिस्तानबाट फर्केपछि फोक्सटनस्थित सर जोन मुर ब्यारेकमा ड्युटीमा छन् । बेलायतको राजगद्दीका उत्तराधिकारी युवराज चार्लसलाई गोर्खा सैनिकले माला लगाइदिएर स्वागत गरेका थिए । दुइटा विश्वयुद्धमा ४० हजारभन्दा बढी गोर्खाहरू बेलायतका लागि लड्ने क्रममा दिवंगत भएका थिए । तर बेलायत सरकारले आफूहरूको योगदानको कदर नगरेको तथा पेन्सनमा भेदभाव गरेको भन्दै भूपू गोर्खाहरू असन्तुष्ट छन् ।"
बीपीबाट चोरिए नवजात शिशु,"सुनसरी बीपी कोइराला स्वास्थ्य विज्ञान प्रतिष्ठानबाट बुधबार नवजात शिशु चोरी भएको छ । प्रहरीले चोरीमा संलग्न दुई महिलालाई पक्राउ गरी शिशु अभिभावकलाई फिर्ता दिएको छ ।शिशु चोरिएको खबर पाउनासाथ खोजी गर्दा प्रतिष्ठानबाट करिब पाँच किलोमिटर पूर्व धरान१५ बगरकोटमा फेला परेको प्रहरीले जनाएको छ । असार १३ गते प्रतिष्ठानको स्त्री तथा प्रसूति विभागमा सुनसरीको भोक्राहा नर्सिङ१ की बबिता मेहताले छोरा जन्माएकी थिइन् । श्रीमान् जितनारायण मेहता पनि साथै थिए । बच्चा र आमाको स्वास्थ्यमा समस्या देखिएपछि वार्डमै राखेर उपचार भइरहेको थियो । त्यही क्रममा कुरुवा बनेर बसेका धरान१५ का लीला विक र उनकी भाउजू पर्ने मीना लिम्बू विकले बच्चा चोरी गरेको इलाका प्रहरी कार्यालयका प्रहरी नायब उपरीक्षक ढुण्डीराज न्यौपानेले बताए । उनका अनुसार बबिताले राति ब्युँझिँदा बच्चा नदेखेपछि हल्लाखल्ला भयो । तत्काल डाक्टर, नर्स र प्रहरीले खोजी गर्न थाले । त्यसैबेला शंकास्पद रूपमा वार्ड बाहिर सुतिरहेकी लीला विक फेला परिन् । न्यौपानेले भने, केरकार गर्दा सुरुमा त लीलाले आफू अचेत भएजस्तो बहाना गरिन् तर उनको मोबाइलबाट कल गएको र आएको तथ्यले उजागर गर्यो । लीलाको मोबाइलमा आएको पछिल्लो नम्बरमा एक चिकित्सकले डायल गर्दा फोन उठाउनेको नजिकै बच्चा रोएको आवाज सुनियो । त्यसपछि लीलालाई केरकार गर्दा चोरीको रहस्य खुलेको थियो । प्रनाउ न्यौपानेले भने, लीलाले आफ्नो भाउजू मीनालाई बोलाएर मेहताको नवजात बच्चा चोरी गरी टेम्पोमा पठाएकी रहिछन् । मीनाले बच्चा बगरकोट पुर्याएकी रहिछन् । मेहता दम्पतीले बच्चा चोरी गर्नेलाई कारबाही माग गर्दै जाहेरी दिएको उनले बताए ।"
असईविरुद्ध भ्रष्टाचार मुद्दा,काठमाडौं अख्तियार दुरुपयोग अनुसन्धान आयोगले बिहीबार एक जनाविरुद्ध विशेष अदालतमा भ्रष्टाचार मुद्दा दायर गरेको छ भने अर्का एक जनालाई घूससहित पक्राउ गरेको छ । अख्तियारले सुनसरीको प्रहरी चौकी झोक्राहाका असई पदमबहादुर कटुवालविरुद्ध मुद्दा चलाएको छ । कटुवालले वन मन्त्रालयबाट पक्राउ पुर्जी आएको छ भन्दै तर्साएर सेवाग्राहीसित घूस लिएको पुष्टि भएको थियो । विद्युत् प्राधिकरण लगनखेल वितरण केन्द्रका फोरमेन अविलाल विष्टलाई घूससहित पक्राउ गरेको छ ।
सुन आयात रोकियो,"काठमाडौं  स्टकमा रहेको सुन बिक्री हुन छोडेपछि विवाहको सिजन मानिने असार महिनामै वाणिज्य बैंकहरूले सुन आयात रोकेका छन् बैंकहरूमा ६ सय किलोभन्दा बढी सुन थुप्रिन थालेपछि असार २० गतेदेखि कुनै पनि बैंकले सुन आयात नगरेको बैंकर्स संघले जनाएको छ । अनौपचारिक माध्यमबाट भित्रिएको सुन बजारमा छ्यापछ्यप्ती भएपछि बैंकको सुन बिक्री नभएको विज्ञहरू बताउँछन् । गत जेठ १५ देखि सुनको बिक्रीमा कमी आए पनि पछिल्ला दिनमा ठप्प भएको बैंकर्स संघका कार्यकारी निर्देशक अनिल शर्माले बताए । करिब एक महिनादेखि सुन बिक्री भएको छैन, उनले भने, असार २० सम्म स्टकमा ६७२ किलो सुन थुप्रिएपछि आयात रोकिएको छ । हाल स्टकमा रहेको सुन वर्षकै सबैभन्दा धेरै भएको उनले बताए । विवाहको सिजनमा सुनको माग बढ्नुपर्नेमा झन घटदै गएकाले शंका उत्पन्न भएको उनको भनाइ छ । जेठ १० गते स्टकमा ९० किलो सुन थियो, १७ मा ७५ किलो पुग्यो, असार १५ मा आउँदा ५९० किलो हुँदै २० सम्म ६७२ किलो पुगेको छ, उनले भने, अब यो सुन बिक्री नहुँदासम्म आयात गरिँदैन ।बजारमा गैरकानुनी बाटो बाट सुन भित्रिने क्रम बढेपछि बैंकहरूको सुन बिक्न छोडेको बैंकरहरूको अनुमान छ । सुनचाँदी व्यवसायीले बजारमा सुनको माग नै घटेपछि बैंकको सुन बिक्री नभएको बताएका छन् । यसपालि सुनको मूल्य बढेर हालसम्मकै उच्च प्रतितोला ६५ हजार ५ सय रुपैयाँ पुगेपछि माग घटेको नेपाल सुनचाँदी व्यवसायी महासंघका पूर्वअध्यक्ष तेजरत्न शाक्यले बताए । अहिले बजारमा अनौठो प्रवृत्ति देखियो, उनले भने, विवाहको सिजनमा पनि विगतका वर्षभन्दा ७५ प्रतिशतले सुनको माग घटेको छ । यसअघिका असारको तुलनामा अहिले २५ प्रतिशत मात्र सुन कारोबार भएको उनको दाबी छ । नयाँ सुनको माग नै छैन, बरु पुराना गरगहनाको बिक्री बढेको छ, उनले भने, अघिल्ला असार महिनामा दैनिक ४० देखि ४५ प्रतिशतसम्म सुनको माग हुँदै आएको थियो । हाल दैनिक १० देखि १२ किलो मात्र सुन माग रहेको उनले दाबी गरे । बिहीबारका लागि प्रतितोला सुनको मूल्य ६४ हजार ७ सय तय भएको छ । व्यवसायीहरूले सुनको माग नभएको भनिरहँदा सुनचाँदी व्यवसायी महासंघले भने सुनको आयातको कोटा बढाउन र आफूहरूले पनि सुन आयात गर्न पाउने व्यवस्था गर्न माग गरेका छन् । आगामी मौद्रिक नीतिका लागि राष्ट्र बैंकलाई सुझाव दिने क्रममा महासंघले यस्तो माग गरेको हो । पछिल्लो समयमा चीन र अमेरिका, भारत र अमेरिकाबीच देखिएको व्यापार युद्धका कारण घरेलु बजारमा सुनको मूल्य घट्ने सम्भावना कम रहेको जानकारहरू बताउँछन् । सुनको मूल्य अकासिएको मौका पारेर गैरकानुनी बाटोबाट सुन भित्रिने क्रम बढेको स्रोतले बताएको छ । सोही सुन बजारमा आएपछि बैंकहरूको सुन बिक्री हुन छोडेको उनीहरूको भनाइ छ । हाल वाणिज्य बैंकले मात्र सुन आयात गर्न पाउने कानुनी व्यवस्था छ । सोही व्यवस्थाअनुसार २२ वटा वाणिज्य बैंकहरूले आलोपालोअनुसार दैनिक २० किलोका दरले सुन आयात गर्दै आएका छन् । यसको व्यवस्थापन बैंकर्स संघले गर्छ । नेपालमा प्रभावकारी नियमन हुन नसकेकाले उपभोक्ता मर्कामा परेको जानकारहरू बताउँछन् । सुन आयातयोग्य वस्तु भएकाले त्यसको मूल्य अन्तर्राष्ट्रिय बजारअनुसार नै समायोजन हुने तर सो अनुसार तत्कालै नेपालमा मूल्य समायोजन हुन नसक्नु, ठूलो परिणाममा अनौपचारिक अर्थतन्त्र रहनुलगायत कारण सुन बजारमा समस्या देखिएको उनीहरूको भनाइ छ ।"
लिलाममा पनि बिकेन कर्णालीको गेडागुडी,"काठमाडौं  कर्णालीको गेडागुडी बिक्री गर्न लिलामीको सूचना प्रकाशित गरे पनि कुनै व्यक्तिव्यवसायीले इच्छा देखाएनन् । गेडागुडी गोदाममा थन्किएपछि खाद्य संस्थानले लिलाम गर्न असार ५ गते सूचना प्रकाशित गरेको थियो । २१ दिनको म्याद राखेर बिक्रीका लागि सूचना प्रकाशित गरे पनि कसैले इच्छा नदेखाएका हुन् । गोदमममै थन्किएपछि इच्छुक व्यक्ति, फार्म, संस्था वा कम्पनीको लागि सूचना प्रकाशित गरेका थियौं । २१ दिनको म्याद बुधबार सकिएको छ, संस्थानका बिक्री वितरण विभागका निर्देशक लालमोहन ठाकुरले भने, एउटा कम्पनीको पनि आवेदन परेन । कसैले इच्छा देखाएनन् ।संस्थानका अनुसार करिब दुई वर्षयता गेडागुडी गोदाममै छ । थापाथली गोदामबाट छिटफुट रूपमा मात्रै बिक्री भइरहेको छ । बिक्री नभएपछि सिमी र फापर झन् पुरानो हुँदै गएको छ । त्यसैले लिलाममार्फत बिक्री गर्ने संस्थानको योजना थियो । लिलाम गर्दा पनि कसैले चासो दिएनन् । संस्थानका महाप्रबन्धक योगेन्द्र गौचनका अनुसार आवेदन नपरेपछि अब बजार मूल्यांकन हुन्छ । बजारभाउ बुझेर सोहीअनुसार मूल्य निर्धारण गरिने बताए । कर्णालीको गेडागुडी सबै हिसाबले गुणस्तरीय छ । बिक्रीका लागि कसैले पनि आवेदन दिएन, गौचनले भने, अब थापाथली धान गोदामले वस्तुको बारेमा बजार मूल्यांकन गर्छ । अध्ययन गर्छ । त्यसपश्चात मूल्य पुनरावलोकनका लागि संस्थान बोर्डमा प्रस्ताव गर्छौं ।हाल संस्थानको अञ्चल कार्यालय थापाथली गोदाममा ७४३ क्विन्टल सिमी, ६६० क्विन्टल तिते फापर छ । शाखा कार्यालय सुर्खेतमा १६२ क्विन्टल सिमी, ८२ क्विन्टल तिते फापर मौज्दात छ । संस्थानले सिमीको खुद्रा बिक्री मूल्य प्रतिकिलो १३० र तिते फापरको ८० रुपैयाँ निर्धारण गरेको छ । यो मूल्य बजार मूल्यभन्दा सस्तो हो ।खाद्य किराना संघका अध्यक्ष देवेन्द्रभक्त श्रेष्ठका अनुसार होलसेलमा राजमा सिमीको मूल्य १२५ रुपैयाँ पर्छ । मिठे फापरको बोक्रासहित ६५ र बोक्रारहित १२५ रुपैयाँ पर्छ । तिते फापर केही महँगो पर्छ । खुद्रा व्यापार संघका अध्यक्ष राजकुमार श्रेष्ठका अनुसार राजमा सिमी १६० रुपैयाँमा बिक्री भएको छ । कर्णालीको सिमी तथा फापरको मूल्य केही बढीमा बिक्री हुन्छ । फापर दुई प्रकारका हुन्छन् । कर्णालीमा उत्पादन हुने फापर तिते हो । तिते फापरले बाथ र मधुमेहका बिरामीलाई फाइदा गर्ने मान्यता छ । संस्थानले किलोमै ३० रुपैयाँ सस्तोमा बिक्री गर्दा पनि बिक्री भएन । निर्देशक ठाकुरका अनुसार यसअघि सूचना प्रकाशन गर्ने क्रममा केही मूल्य घटाउन प्रस्ताव गरिएको थियो । संस्थान बोर्डले बिक्री गरिरहेको मूल्य सूचना प्रकाशित गर्ने निर्णय गरेको थियो । त्यसैले पनि बिक्रीका लागि आवेदन परेन होला, ठाकुरले भने । गेडागुडी बिक्री नभएपछि तत्कालीन आपूर्तिमन्त्री दीपक बोहराको अध्यक्षतामा बसेको बैठकले साल्ट ट्रेडिङको आउटलेटबाट बिक्री गर्ने निर्णय गरेको थियो । निर्णयलगत्तै खाद्यले १२ क्विन्टल साल्टको कार्यालयमा ढुवानी गरेको थियो । त्यसपश्चात् साल्टले बिक्री गर्न चासो दिएको थिएन । कृषकलाई प्रोत्साहन गर्न सरकारले २०७०७१ देखि कर्णालीको उत्पादन खरिद गर्दै आएको थियो । कर्णालीको सिमी र फापर बिक्री हुन छाडेपछि सरकारले २०७५७६ मा बजेट नै विनियोजन गरेन । आगामी आर्थिक वर्षका लागि समेत बजेट विनियोजन गरिएको छैन ।९५ मध्ये दुई कार्यालयबाट मात्रै बिक्रीसंस्थानले दुई कार्यालयबाट मात्रै बिक्री गर्दा पनि प्रभावकारी हुन नसकेको जानकारहरू बताउँछन् । संस्थानसँग ८ वटा अञ्चल कार्यालय, राजापुरमा एउटा मिल, २६ शाखा, ५९ डिपो, प्रधान कार्यलयसहित ९५ कार्यालय छन्, संस्थानका एक अधिकारीले भने, दुई कार्यालय (थापाथली र सुर्खेत) बाट मात्रै बिक्री गरिन्छ । जसले गर्दा पनि प्रभावकारी हुन सकेन । दुई कार्यालयबाट मात्रै बिक्री हुँदा उपभोक्ताको पहुँच हुन सकेको छैन । ठाकुरले भने अधिकांश डिपो कर्णालीमा रहेकाले जिल्लामा सुर्खेतबाट मात्रै बिक्री गरेको बताए । संस्थानका अनुसार चालु आर्थिक वर्षमा सिमी १९५९५ क्विन्टल र तिते फापर ३८०१ क्विन्टल बिक्री भएको छ । सुर्खेत कार्यालयबाट १०९ क्विन्टल सिमी र फापर ६ क्विन्टल बिक्री भएको छ । काठमाडौंबाट ८६९५ क्विन्टल सिमी र ३२१ क्विन्टल तिते फापर बिक्री भएको ठाकुरले बताए ।"
स्वास्थ्य संस्थाका ६ ठेक्का तोडिए,"वीरगन्ज  सघन सहरी तथा भवन निर्माण आयोजना वीरगन्जले ६ वटा आयोजनाको ठेक्का तोडेको छ । पटकपटक म्याद थप्दा पनि निर्माण सम्पन्न हुने सम्भावना नदेखिएपछि ठेक्का तोडेको छ । सार्वजनिक खरिद ऐन, नियमावली र निर्माण व्यवसायीले खरिद सम्झौताबमोजिम कार्य सम्पादन नगरेमा ठेक्का तोडी कालोसूचीमा राख्ने र वैकल्पिक उपायबाट कार्य सम्पन्न गराउने विभागीय कार्यविधिबमोजिम ठेक्का तोड्ने निर्णय गरिएको हो ।पर्साको भेडिहारी उपस्वास्थ्य चौकी भवन, शंकर सरैया स्वास्थ्य चौकी भवन, सम्झौता स्वास्थ्य चौकी भवन, पर्टेवा सुगौली स्वास्थ्य चौकी भवन, बारा कलैयाको ४ परिवार स्टाफ क्वाटर भवन र रौतहट जिंगडवा बेलबिछवा स्वास्थ्य चौकी भवनको ठेक्का तोडिएको सघन सहरी तथा भवन निर्माण आयोजना प्रमुख राजेन्द्र खतिवडाले बताए । स्वास्थ्य भवन अलपत्र हुँदा स्थानीय नागरिक स्वास्थ्य सेवा पाउनुपर्ने अधिकारबाट लामो समय वञ्चित रहेका छन् । ठेक्का तोडिएपछि सरकारलाई करिब २ करोड ८० लाख रुपैयाँ घाटा भएको छ । आयोजना सम्पन्न नहुँदा भएको घाटा निर्माण व्यवसायीले राखेको जमानी धरौटी रकम र अन्य निजी सम्पत्तिबाट सरकारी घाटासरह असुलउपर गरिने आयोजना कार्यालयले जनाएको छ । पहिलेको दररेटमा निर्माण सम्पन्न गर्दा र ठेक्का तोडेपछि दोस्रो पटकमा निर्माण गराउँदा कति व्ययभार थपिन्छ, त्यो रकम ठेकेदारबाट असुल गरिनेछ । धेरै प्रयास गर्दा पनि काम नगर्ने भएपछि ठेक्का तोड्ने स्थिति आएको हो, आयोजना प्रमुख खतिवडाले भने, दोस्रो चरणमा अरू ७८ वटा आयोजनाको ठेक्का तोड्ने प्रक्रिया अगाडि बढाउँछौं । निर्माण व्यवसायीले व्यावसायिक जिम्मेवारी पूरा नगरेको उनको भनाइ छ ।६ वटै आयोजना सम्झौता गरेका निर्माण कम्पनीले ठेक्का सकार गरी साना निर्माण व्यवसायीलाई पेटी कन्ट्र्याक्ट मा काम लगाएका थिए । प्राविधिकका अनुसार ठेक्का सम्झौता गरेका निर्माण व्यवसायीले काम गर्न पेटी कन्ट्र्याक्टमा दिँदा अधिकांश आयोजना अलपत्र पर्ने गरेका छन् । कानुनतः सबकन्ट्र्याक्टमा ठेक्का दिन पाइँदैन, उनले भने, पछिल्लो समय ठूला निर्माण कम्पनीले ठेक्का सकार गरेपछि पेटी कन्ट्र्याक्टमा साना निर्माण कम्पनीलाई दिने प्रचलन बढेको छ । उनका अनुसार ठूलो खालको विशिष्ट प्रकृतिको काम गर्दा एउटै कम्पनीले सबै काम गर्न नसक्ने भएकाले केही काम सब कन्ट्र्याक्टमा दिन सकिन्छ । यहाँ भने ठेक्का लिएर मोबिलाइजेसन खर्च लिने र सानालाई काम लगाउन दिने प्रचलन बढदो छ । ज्वाइन्ट भेन्चर (जेभी) मा ठेक्का सकार गरेका निर्माण व्यवसायीले समेत पेटी कन्ट्र्याक्टमा साना निर्माण व्यवसायीलाई ठेक्का दिने गरेको उनले खुलाए । अलपत्र स्वास्थ्य भवनपर्साको भेडिआरी उपस्वास्थ्य चौकी भवन निर्माणका लागि स्वस्तिक श्रीविनायक कन्स्ट्रक्सन कम्पनीले २०६८ असार १७ मा ८५ लाख ८९ हजार रुपैयाँमा सम्झौता गरेको थियो । ०६९ भदौ १६ मा सम्पन्न गर्नुपर्ने ठेक्काको निर्माण कार्य जम्मा २० लाख ३६ हजार रुपैयाँ बराबरको भएको छ । आयोजना कार्यालयले ठेकेदार कम्पनीसँग घाटबापतको ५९ लाख रुपैयाँ असुल्ने जनाएको छ । यसैगरी रौतहटको जिंगडवा बेलबिछवा स्वास्थ्य चौकी भवन निर्माणको ठेक्का अजम्बरशिवराम कन्स्ट्रक्सन जेभीले पाएको थियो । ०७१ जेठ २८ मा १ करोड ३२ लाख रुपैयाँमा निर्माण सम्झौता भएको ठेक्का ०७२ मंसिर २७ मा सम्पन्न गर्नुपर्ने थियो । हालसम्म उक्त स्वास्थ्य चौकीमा ४१ लख ८६ हजार रुपैयाँ बराबरको निर्माण कार्य भएको छ । ठेकेदारबाट ८० लाख रुपैयाँ असुलिने आयोजना प्रमुख खतिवडाले जनाए । ०७१ जेठ २८ मा अजम्बरशिवराम कन्स्ट्रक्सन जेभीले पर्साको शंकर सरैया स्वास्थ्य चौकी भवन १ करोड ५४ लाख रुपैयाँमा निर्माण गर्ने सम्झौता गरेको थियो । सम्झौता भएको दुई वर्षभित्र निर्माण सम्पन्न गर्ने भनिएपनि हालसम्म ६५ लाख रुपैयाँ बराबरको काम मात्र भएको छ । ठेकेदार कम्पनीबाट ९५ लाख रुपैयाँ असुलिने निर्णय भएको छ । पर्साकै सम्झौता स्वास्थ्य चौकी भवन अलपत्र पार्ने शिवराम कन्स्ट्रक्सन प्रालिसँग २२ लाख रुपैयाँ असुलिने भएको छ । यसैगरी बाराको कलैयामा चार परिवार स्टाफ क्वाटर भवन निर्माण सम्झौता गरेर अलपत्र पार्ने टौदह कन्स्ट्रक्सनसँग २३ लाख रुपैयाँ असुलउपर गरिनेछ । पर्साको पर्टेवासुगौली स्वास्थ्य चौकी अलपत्र पार्ने अजम्बरशिवराम कन्स्ट्रक्सन जेभीसँग २० लाख रुपैयाँ असुलिने भएको छ । सरकारी घाटा असुलउपर नभएसम्म फार्मको कर चुक्ता नगरिदिन कर कार्यालयलाई पत्र पठाइएको छ । सम्बन्धित निर्माण व्यवसायीबाट असुलउपर गर्नुपर्ने रकम सरकारी बाँकीसरह असुलउपर गर्ने कौशीतोषखानामा पत्राचार गरिएको कार्यालयले जनाएको छ ।"
तीन ठूला सहरमा तीज मेला,"काठमाडौं तीजको अवसरमा महिला सिर्जनशील केन्द्रले मुलुकका तीन ठुला सहरमा तीज फेस्टिबलसिर्जनशील उद्यमी मेला आयोजना गर्ने भएको छ । नारी प्रिजेन्ट एनआईसी एसिया बैंक १८ औं तीज फेस्टिबलसिर्जनशील उद्यमी मेला २०१९ इन एसोसिएसन विथ सेफ्टी नाम दिइएको १८ औं संस्करण काठमाडौंबाहेक प्रदेश १ को इटहरी र प्रदेश ३ को हेटौंडामा पनि सञ्चालन हुनेछ । आयोजक संस्थाका अनुसार काठमाडौंमा साउन १६ देखि २० गतेसम्म, इटहरीमा साउन ३० देखि ३२ र हेटौंडामा भदौ ५ देखि ७ गतेसम्म मेला सञ्चालन हुने भएको छ । तीजको अवसरमा आयोजना गरिने यो मेला नेपालको सबैभन्दा ठूलो उपभोक्ता मेलाका रूपमा परिचित भएको र यो वर्ष काठमाडौंमा २ सयभन्दा बढी कम्पनी, संघसंस्थाहरूको सहभागिता रहने आयोजक संस्थाले जनाएको छ । महिला सिर्जनशील केन्द्रकी अध्यक्ष मिलु थापाले तीज फेस्टिबल केवल मेलाका रूपमा मात्र नभई महिलाहरूलाई व्यावसायिक बनाउने र अवसर नपाएका महिला उद्यमीहरूलाई प्रवर्द्धन गर्ने माध्यम भएको बताइन् ।"
पुल्चोकमा सामसङ प्लाजा,"काठमाडौं हिम इलेक्ट्रोनिक्सले ललितपुरको पुल्चोकमा बुधबार नयाँ सामसङ डिजिटल प्लाजा सञ्चालनमा ल्याएको छ । ग्राहकहरूको बढ्दो माग र स्टेटअफआर्ट सेल्स काउन्टरका लागि सामसङको सञ्जाल विस्तार गरेको हिम इलेक्ट्रोनिक्सले जनाएको छ । उक्त प्रालिका निर्देशक सीमा गोल्छा, सामसङ प्लाजाको छात्रवृत्ति प्राप्त निर्मल विद्यापीठ र आजाद विद्यालयका छात्राहरूले सोरुमको उद्घाटन गरेका थिए ।"
पर्वतको डिमुवामा कामना,"काठमाडौं कामना सेवा विकास बैंकले पर्वतको मोदी गाउँपालिका ६ डिमुवामा बुधबार आफ्नो ९२ औं शाखा कार्यालय स्थापना गरेको छ । गाउँपालिकाका अध्यक्ष प्रेम शर्मा पौडेल, उपाध्यक्ष सेती महत, वडाध्यक्ष विमल लामिछाने, बैंकका सञ्चालक चतुराखर अधिकारी र बैंककै गण्डकी प्रदेश प्रमुख टुबराज बाँस्तोलाको उपस्थितिमा उक्त शाखाले कारोबार सुरु गरेको जनाएको छ ।"
बाराको गन्जभवानीपुरमा सिभिल,"काठमाडौं सिभिल बैंकले बाराको गन्जभवानीपुरमा शाखा सञ्चालनमा ल्याएको छ । उक्त शाखाको उद्घाटन महागढीमाई नगरपालिकाका मेयर उपेन्द्रप्रसाद यादवले गरे । उद्घाटन समारोहमा सिभिल बैंकका प्रदेश २ का प्रमुख दीपककुमार श्रेष्ठ, विभिन्न राजनीतिक दलका प्रतिनिधि, उद्योगी, व्यवसायी र सर्वसाधारणको बाक्लो उपस्थिति थियो । महागढीमाई शाखासहित सिभिल बैंकका देशभर कुलशाखा संख्या ९१ पुगेको छ ।"
हुम्लाको खार्पुनाथमा प्रभुको शाखा,"काठमाडौं प्रभु बैंकले बुधबारदेखि हुम्लाको खार्पुनाथ गाउँपालिका ५ मा शाखा कार्यालय सञ्चालनमा ल्याएको छ । उक्त शाखाको एक समारोहका बीच खार्पुनाथ गाउँपालिकाका अध्यक्ष कर्णबहादुर रावलले उद्घाटन गरे । कार्यक्रममा अध्यक्ष रावलले दुर्गममा बैंकिङ सेवा विस्तार गरेकामा खुसी प्रकट गर्दै यस क्षेत्रका सरकारी निकाय, व्यापारी तथा सर्वसाधारणलाई सरल र सहज रूपमा प्रभु बैंकको गुणस्तरीय एवं अत्याधुनिक प्रविधियुक्त सेवा उपलब्ध हुने बताए ।"
सूर्या लाइफ केयर पूरक करार,"काठमाडौं सूर्या लाइफ इन्स्योरेन्स कम्पनीले क्यान्सर, हृदयाघात, मृगौला फेललगायत १८ प्रकारका घातक रोगविरुद्ध सुरक्षा प्रदान गर्न सूर्या लाइफ केयर पूरक करार सार्वजनिक गरेको छ । यो ऐच्छिक सुविधाबाट बिमितले क्यान्सर, हृदयाघात, स्ट्रोक, कोर्नरी आर्टरी बाइपास सर्जरी, हर्टभल्भ सर्जरी, मृगौला फेललगायत १८ घातक रोगमध्ये कुनै एकबाट पीडित भएको प्रमाणित भएमा पूरक करारको सर्तहरूका अधीनमा रहेर मूल बिमांकको आधारमा एकमुष्ठ ५० लाख रुपैयाँसम्म भुक्तानी पाउने सक्नेछन् ।"
बर्दियाको बाँसगढीमा वाणिज्य बैंक,काठमाडौं बर्दियाको बाँसगढी नगरपालिका ५ मा राष्ट्रिय वाणिज्य बैंकले बिहीबारबाट बैंकिङ कारोबार सुरु गरेको छ । बैंकका प्रमुख कार्यकारी अधिकृत किरणकुमार श्रेष्ठले दिगो आर्थिक विकासका लागि सहरी तथा ग्रामीण क्षेत्रमा प्राथमिकताका साथ शाखा खोली वित्तीय पहुँच विस्तार गरिने कार्यमा बैंक अगाडि बढिरहेको बताए ।
विषादी जाँचेर मात्रै भन्सार पास,"भैरहवा  विषादी जाँच गरेर मात्रै भारतबाट आयातित तरकारी तथा फलफूल भन्सार जाँचपास गर्न थालिएको छ । भन्सार विन्दुहरूमा विषादी परीक्षण रोक्ने सरकारी निर्णय कार्यान्वयन नगर्न सर्वोच्च अदालतले बुधबार अन्तरिम आदेश दिएपछि पुनः परीक्षण थालिएको हो । केही दिनअघि सरकारले पर्याप्त प्रयोगशाला नभएको जनाउँदै सोझै आउन दिने निर्णय गरेको थियो । त्यसपछि सुनौलीभैरहवा नाकाबाट परीक्षणबिनै तरकारी तथा फलफूल नेपाल भित्रिएका थिए ।अदालतको अन्तरिम आदेशपछि सुनौलीभैरहवा नाकाबाट आयात गरिने तरकारी तथा फलफूलको बुटवल थोक हाटबजारस्थित विषादी अवशेष द्रुत विश्लेषण प्रयोगशाला इकाईमा जाँच गर्न सुरु गरिएको छ । अदालतको आदेशपछि विषादी परीक्षण सुरु गरिएको बेलहियास्थित क्वारेन्टाइन कार्यालयका प्रमुख विष्णुप्रसाद काफ्लेले जानकारी दिए ।सर्वोच्चको आदेशपछि हामीले व्यवसायीलाई बुटवलमा रहेको जाँच इकाईबाट परीक्षण गरेर रिपोर्ट ल्याउन भनेका छौं, उनले भने, रिपोर्ट नआउँदासम्म तरकारी तथा फलफूलका गाडी यहीँ रोकिन्छन् । व्यवसायीले परीक्षण रिपोर्ट ल्याएपछि त्यसैका आधारमा गाडी पास हुने उनले बताए । भैरहवा भन्सार कार्यालयका सूचना अधिकृत कलिराम पौडेलले सर्वोच्चको आदेशअनुसारै जाँच गरेर विषादी नभएको रिपोर्ट ल्याएपछि मात्रै गाडी भन्सारबाट पठाउने बताए । सर्वोच्चको आदेशलगत्तै विषादी परीक्षणका आधारमा मात्रै तरकारी तथा फलफूलका गाडी भन्सार पास गर्नु भनेर विभागबाट निर्देशन आएको छ, पौडेलले भने ।बिहीबार साँझसम्म विषादी जाँच गरिएका करिब ५० वटा गाडी भन्सार पास भएको पौडेलले जानकारी दिए । बेलहिया नाकामा विषादी परीक्षण इकाई छैन । बुटवलको उक्त इकाईमा प्रदेश सरकारले एकजना प्राविधिक कर्मचारी खटाएपछि बुधबारदेखि परीक्षण सुरु भएको छ । बुटवलमै विषादी परीक्षण इकाई सञ्चालन भएपछि आयातकर्ता खुसी छन् । यसले जाँच गर्नुपरे पनि काठमाडौं धाउनुपर्ने बाध्यता हटेको व्यवसायीले बताए । काठमाडौं परीक्षण गर्न जाँदा लागतसमेत बढ्ने गरेको थियो । बुटवलमै जाँच सुरुपछि व्यवसायीलाई सहज भएको छ । उनीहरूले सीमा नाकामै परीक्षण इकाई स्थापना गर्नुपर्ने माग गरेका छन् । यस नाकाबाट आव ०७४७५ मा ९ करोड ७१ लाख रुपैयाँको ताजा तरकारी, ७१ करोड ४ लाख रुपैयाँको फलफूल, १ अर्ब ८४ करोड ३९ लाख रुपैयाँको आलु र १ अर्ब ४८ करोड ८३ लाख रुपैयाँ मूल्यको प्याज आयात भएको थियो ।"
बैंकलाई असारे चटारो,"धनगढी  सरकारी तथा गैरसरकारी संघसंस्थाहरूको आर्थिक गतिविधि बढेपछि बैंक, होटल रेस्टुरेन्टहरूलाई असारे चटारोले छोएको छ । आर्थिक वर्षको अन्तिम महिनामा सरकारी, निजी क्षेत्रको कारोबार दोब्बर बढेको छ । धनगढीस्थित राष्ट्र बैंकका अनुसार वैशाखयता कोष स्थानान्तरण (फन्ड ट्रान्सफर) मा पनि वृद्धि भएको छ ।सामान्यतया एउटा बैंकमा ३ महिनामा एकपटक २५ करोड रुपैयाँसम्म फन्ड ट्रान्सफर गर्ने राष्ट्र बैंकले अहिले महिनामै ३४ पटक फन्ड ट्रान्सफर गरिरहेको प्रबन्धक निश्चल अधिकारीले बताए । अहिले बैंकमा २५ प्रतिशतले कारोबार बढेको छ, उनले भने ।राष्ट्र बैंकले चालु आर्थिक वर्षको हालसम्म अन्य बैंकहरूमा १० अर्ब फन्ड ट्रान्सफर गरेको छ । चालु आर्थिक वर्षको साउनदेखि फागुनसम्म ३६ प्रतिशत र चैतदेखि असारसम्म ६४ प्रतिशतसम्म फन्ड ट्रान्सफर भएको बैंकका प्रबन्धक अधिकारीको भनाइ छ । वैशाखयता फन्ड ट्रान्सफरको काम हात्तै बढेको छ । आर्थिक वर्षको अन्त्य भएकाले आर्थिक कारोबार बढेको छ, प्रबन्धक अधिकारीले भने । उनले वैशाख, जेठ र असारमा मात्रै ३ अर्ब ८० करोड रुपैयाँ ट्रान्सफर भएको जानकारी दिए । सरकारले अधिकांश विकास निर्माणका काम जेठ र असारमै गर्छ । आर्थिक कारोबार बढेपछि प्रदेशका अन्य बैंकहरूको ढुकुटीमा भएको पैसा सकिन्छ र उनीहरू नेपाल राष्ट्र बैंकसँग रकम माग गर्छन्, प्रबन्धक अधिकारीले भने । निजी बैंकहरूमा पनि आर्थिक कारोबार बढेको छ । सामान्य अवस्थामा भन्दा अहिले २५ प्रतिशतले कारोबार वृद्धि भएको बैंकका प्रबन्धकहरूले बताएका छन् । एभरेस्ट बैंकका शाखा प्रबन्धक राजकुमार शाक्यले वैशाखयता बैंकको कारोबार बढेको बताए । वर्षका अन्तिम २ महिनामा आर्थिक गतिविधि स्वाभाविक रूपमा बढ्ने उनको भनाइ छ ।होटल भरिभराउसुदूरपश्चिम प्रदेशको अस्थायी मुकाम धनगढीका अधिकांश होटल भरिभराउ छन् । कारोबार हात्तै बढेको छ । सरकारी तथा गैरसरकारी संघ संस्थाहरूका कार्यक्रमहरूले होटलका हलमा कार्यक्रम गर्न पालो कुर्नुपर्छ । संघसंस्थाहरूलाई पनि असारभित्र काम सम्पन्न गरिसक्नुपर्ने बाध्यता छ । व्यापार पनि अन्य महिनाको तुलनामा राम्रो भएको छ, होटल व्यवसायी संघ कैलालीका अध्यक्ष तथा होटल सनलाइटका सञ्चालक कलम बमले भने, अहिले होटलमा ग्राहकहरूको संख्या बढेको छ । संघसंस्थाका कार्यक्रमहरू सामान्य अवस्थामा भन्दा बढी भइरहेका छन् । सरकारी निकायका कार्यक्रमहरूले हलहरू प्याक हुने गरेको उनले बताए । अन्य महिनामा फाटफुट मात्र कार्यक्रम आउने गरेका भए पनि पछिल्ला दुई महिनामा दिनहुँ कार्यक्रम हुने गरेको उनले बताए । आर्थिक वर्षको अन्त्य भएर होला हरेक वर्षझैं यस वर्ष पनि जेठदेखि होटलमा राम्रै कारोबार भइरहेको छ, बमले भने । अघिपछि न्यून कारोबार हुने भए पनि आर्थिक वर्षका अन्तिम २ महिनामा झन्डै ४० लाख रुपैयाँभन्दा बढीको कारोबार हुने गरेको धनगढीकै साथी होटलका रिसेप्सन म्यानेजर मोहनराज अवस्थीले बताए । होटलमा दैनिक कार्यक्रम भइरहेको छ, उनले भने, पहिले महिनामा १०१५ कार्यक्रम मात्र आयोजना हुन्थे ।"
हिमालय ढाका जाँदै,"काठमाडौं  तीन वर्षअघि संयुक्त लगानीमा स्थापना भएको हिमालय एयरलाइन्सले साउन ६ देखि काठमाडौंढाकाकाठमाडौं सिधा उडान गर्ने भएको छ । यसले एयरबस ३२०२०० बाट यो रुटमा उडान गर्दै छ । प्रशासनतर्फका उपाध्यक्ष विजय श्रेष्ठका अनुसार हिमालयको यो चौथो गन्तव्य हुनेछ । हाल यस्ले आफ्ना तीनवटा एयरबस ३२०२०० बाट मध्यपूर्वी एसियाका दोहा, दुबई र दमाममा नियमित उडान गर्दै छ । यो संस्करणको जहाजमा १५० इकोनोमी श्रेणी र आठवटा प्रिमियम इकनोमी श्रेणीकासहित १ सय ५८ सिट छन् । ढाकामा हुने उडानले बांगलादेशीसहित मध्यपूर्वी एसियाका यात्रुका लागि काठमाडौं ट्रान्जिट हबको विकल्प बन्नेछ, श्रेष्ठले भने । यसले सातामा तीन दिन ढाका उडान भर्नेछ । काठमाडौंबाट ढाकाको हजरत शाहजलाल अन्तर्राष्ट्रिय विमानस्थलसम्मको उडान समय डेढ घण्टाको हो । हाल यस रुटमा बंगलादेशको ध्वजावाहक विमान बंगालले गर्दै आएको छ । हिमालयले यसअघि काठमाडौंबाट म्यानमारको बर्मा र श्रीलंकामा पनि उडान गरेको थियो । यात्रु अभावलगायतका कारण यी रुटमा छ महिनाभन्दा बढी उडान भएन । त्यसैगरी चीनको उत्तरपूर्वी सहर छाङछुङमा चार्टर उडान थालेको थियो । उक्त रुटमा पनि हिमालय सफल हुन सकेन । ०७३ जेठमा काठमाडौंबाट अन्तर्राष्ट्रिय उडान थालेको हिमालय एयरलाइन्सले घोषणा गरेअनुसारको व्यापार गर्न नसकेपछि आफ्नो एउटा जहाज भियतनामको ब्याम्बो एयरलाई एक वर्षका लागि भाडामा दिएको छ । ०७१ मा काठमाडौंमा दर्ता भएको हिमालय नेपाली र चिनियाँको संयुक्त लगानीमा स्थापना भएको निजी कम्पनी हो । यसमा ५१ प्रतिशत लगानी यती एयरलाइन्सका सञ्चालकको कम्पनी यती वर्ल्ड इन्भेस्टमेन्ट र ४९ प्रतिशत लगानी तिब्बत एयरलाइन्सको रहेको छ । यो कम्पनीसँग भएका तीनवटा विमान चाइना डेभलप्मेन्ट बैंकबाट १२ वर्षका लागि ड्राई लिजमा ल्याइएका हुन् । सुरुमा काठमाडौंबाट दिल्ली उडान घोषणा गरेको कम्पनीलाई भारतले लगानीको स्रोतमा शंका गर्दै हालसम्म उडान अनुमति दिएको छैन ।"
इंग्ल्यान्ड २७ वर्षपछि फाइनलमा,"बर्मिङ्घम विश्वकप क्रिकेटले नयाँ विजेता पाउने भएको छ । आयोजक इंग्ल्यान्डले बिहीबार दोस्रो सेमिफाइनलमा पाँचपल्टको विजेता अस्ट्रेलियालाई सजिलै ८ विकेटले सजिलै पराजित गरेपछि यस्तो समीकरण बनेको हो । आइतबार लर्डसमा हुने फाइनलमा इंग्ल्यान्ड र न्युजिल्यान्डबीच प्रतिस्पर्धा हुँदै छ । यी दुवै टोलीले अहिलेसम्म विश्वकप जित्न सकेका छैनन् । न्युजिल्यान्डले अघिल्लो दिन पहिलो सेमिफाइनलमा भारतलाई स्तब्ध पारेको थियो । न्युजिल्यान्ड लगातार दोस्रोपल्ट फाइनल खेल्दै छ । समूह चरणको खेलमा इंग्ल्यान्डले न्युजिल्यान्डमाथि १ सय १९ रनको जित हात पारेको थियो । इंग्ल्यान्ड २७ वर्षपछि फाइनल पुगेको हो । सन् १९९२ मा पछिल्लो पटक इंग्ल्यान्डले फाइनल खेलेको थियो, जहाँ टोली पाकिस्तानसँग उपाधि भिडन्तमा पराजित भयो । त्यसयता इंग्ल्यान्ड सेमिफाइनल पनि पुग्न सकेको थिएन । १९७९ को फाइनलमा इंग्ल्यान्डलाई वेस्ट इन्डिज र १९८७ मा अस्ट्रेलियाले पराजित गरेको थियो । चार वर्षअघि विश्वकपमा इंग्ल्यान्ड पहिलो चरणबाटै बाहिरिएको थियो । त्यसयता इंग्ल्यान्डलाई यो स्थितिमा पुर्याउन अस्ट्रेलियाका प्रशिक्षक ट्रेभोर बेलिसको उल्लेखनीय योगदान छ । चार वर्षको अन्तरमा एकदिवसीय अन्तर्राष्ट्रियमा विश्व नम्बर एक बनिसकेको टोली विश्वकप उपाधि नजिक पनि पुगेको छ । अस्ट्रेलिया पहिलोपल्ट सेमिफाइनलमा पराजित भएको हो । यसअघिका सात सेमिफाइनल जित्दा अस्ट्रेलिया पाँचपल्ट विश्वविजेता बनेको थियो । टस जितेपछि ब्याटिङमा आएको अस्ट्रेलियालाई इंग्ल्यान्डले एक ओभरअगाडि २ सय २३ रनमा अलआउट गर्यो । जेसन रोयले आक्रामक ८५ रन बनाएपछि इंग्ल्यान्डले ३२१ ओभरमै लक्ष्य पूरा गरेका थियो । ६५ बल खेलेका उनले ९ चौका र ५ छक्का प्रहार गरे । रोयले जोनी बेरिस्टोसँग पहिलो विकेटमा १८ ओभरभित्र १ सय २४ रन जोडेपछि इंग्ल्यान्डको जित निश्चितजस्तै भएको थियो । बेरिस्टोले ४३ बलमा ५ चौका प्रहार गरी ३४ रन बनाए । जो रुट ४६ बलमा ४९ र कप्तान इयान मोर्गन ३९ बलमा ४५ रन बनाई अविजित रहे । दुवैले ८८ चौका प्रहार गरे । म्यान अफ द म्याच भने क्रिस वोक्स थिए । जोफ्रा आर्चरले अस्ट्रेलियाका कप्तान आरोन फिन्चलाई शून्यमा आउट गरेको अवस्थामा वोक्सले डेविड वार्नरलाई ९ र पिटर ह्यान्ड्सकोम्बलाई ४ रनमै पेभेलियन फर्काए । उनले मिचेल स्टार्कलाई २९ रनमा आउट गरी तेस्रो विकेट लिए । स्टिभ स्मिथले ८५, एलेक्स केरीले ४६ र ग्लेन म्याक्सवेलले २२ रन बनाए पनि अस्ट्रेलियालाई त्यो मजबुत स्कोरमा पुर्याउन पर्याप्त भएन् । स्पिनर अदिल रशिदले एकै ओभरमा केरी र मार्कस स्टोइनिस (०) लाई आउट गरी अस्ट्रेलियाको खेलमा फर्किने आशामा ठूलो धक्का दिए । वोक्सले ८ ओभरमा २० रनमात्र दिए । रशिदले १० ओभरमा ५४ रन खर्चेर ३, आर्चरले १० ओभरमा ३२ रन खर्चेर २ र मार्क उडले १ विकेट लिए ।"
स्टार्कको कीर्तिमानी विकेट,मिचेल स्टार्क एकै विश्वकपमा सर्वाधिक विकेट लिने खेलाडी बनेका छन् । अस्ट्रेलिया बिहीबार इंग्ल्यान्डसँग पराजित भएर सेमिफाइनलबाटै बाहिरिएको खेलमा १ विकेट लिँदै उनले जारी प्रतियोगितामा आफ्नो विकेटसंख्या २७ पुर्याएका हुन् । उनले सन् २००७ को विश्वकपमा अस्ट्रेलियाकै ग्लेन म्याकग्राले २६ विकेट लिएको कीर्तिमान उछिनेका हुन् । स्टार्कको कीर्तिमान यस विश्वकपमा तोडिने सम्भावना ज्यादै कम छ । आइतबार फाइनल खेल्न लागेका न्युजिल्यान्ड र इंग्ल्यान्डका खेलाडीमा जोफ्रा आर्चरको १९ र लोकी फेर्गुसनको १८ विकेट छ । त्यस्तै ट्रेन्ट बोल्टको १७ विकेट छ । अस्ट्रेलियालाई २०१५ को पछिल्लो विश्वकप विजेता बनाउनेक्रममा पनि स्टार्कले २२ विकेट लिएका थिए । अस्ट्रेलियाले मध्यम स्कोर बनाएको अवस्थामा त्यसलाई रक्षा गर्ने टोलीको धेरै आस स्टार्कमै रहेको थियो । तर स्टार्कले १ विकेट थपे पनि खासै सम्झनलायक प्रदर्शन गर्न सकेनन् । उनले ९ ओभरमा ७० रन खर्चन पुगे । उनले पहिलो ५ ओभरमा ५० रन खर्चेका थिए । पाचौं ओभरको दोस्रो बलमा स्टार्कले जोनी बेरिस्टोलाई एलबीडब्लू आउट गरे । त्यसपछि आएका जो रुटले स्टार्कलाई तीन चौका प्रहार गरे ।
दुःखी नहुन कोहलीको अनुरोध,सच्याइएकोदाबेदार भारत न्युजिल्यान्डसँग स्तब्ध शीर्षकमा बिहीबार यसै पृष्ठमा प्रकासित समाचारमा विश्वकपको राउन्ड रोबिन लिग चरणमा भारत १ खेलमात्र हारेको र भारतलाई अन्तिम २० ओभरमा १ सय ४८ रन आवश्यक हुनुपर्नेमा अन्यथा भएकाले सच्याइएको छ । प्रधान सम्पादक
किवीको म्यानचेस्टर चमत्कार,"म्यानचेस्टर न्युजिल्यान्ड कप्तान केन विलियम्सनले आइतबार लर्ड्समा हुने विश्वकप फाइनलको प्रतिद्वन्द्वीविरुद्ध लिग चरणमा बेहोरेको हारको खार्स अर्थ नहुने दाबी गरेका छन् । न्युजिल्यान्ड नेट रनरेटको आधारमा अन्तिम चारमा गरेको टोली हो । उसले भारतविरुद्ध बुधबार सेमिफाइनलमा नाटकीय १८ रनको जित निकालेको थियो । ओल्ड ट्राफोर्डमा प्राप्त जितलाई न्युजिल्यान्डको म्यानचेस्टर चमत्कार भन्न सुरु भएको छ ।सन् २०१५ को विश्वकप विजेता न्युजिल्यान्डले अबको फाइनलमा त्यस भन्दा एक पाइला अगाडि सरेर राम्रो गर्ने पूरा सम्भावना रहेको पनि विलियमसनले दाबी गरे । लिग चरणमा न्युजिल्यान्ड अस्ट्रेलियासँग ८६ रन र इंग्ल्यान्डसँग १ सय १९ रनले पराजित रहेको थियो । अझ न्युजिल्यान्ड अस्ट्रेलियासँग चार वर्ष अगाडिको फाइनलमा समेत पराजित रहेको थियो । उनले लिग चरणका खेल दुई अंकको लागि महत्त्वपूर्ण रहने दाबी पनि गरे ।पक्कै पनि दुई अंकभन्दा सेमिफाइनल जित बढी महत्त्वको छ, विलियम्सनले भने, तर हामी प्रत्येक खेललाई उत्तिकै महत्त्वले हेर्छौं र यसलै हाम्रो टिम सफल पनि भएको छ । यसपल्ट प्रतियोगितामा सहभागी सबै टिम उत्तिकै बलिया थिए, त्यसैले सबै प्रकारका सम्भावना पनि खुला थिए । प्रत्येक दिनको नतिजा फरक फरक हुनसक्छ, कसैले पनि कसैलाई यस विश्वकपमा हराउन सक्छ । सबैभन्दा ठूलो तथ्य हो, हाम्रा खेलाडी प्रत्येक चुनौती सामना गर्न तयार रहे ।टिमको फाइनल प्रवेशलाई लिएर त्यसले समग्रमा न्युजिल्यान्डको क्रिकेटमा पर्ने असरलाई लिएर उनले भने, टिम फाइनल पुग्दैमा सबै परिवर्तन भने हुँदैन । न्युजिल्यान्डमा रग्बी युनियन नम्बर एक खेल रहेको छ । हामी के मात्र निश्चित छौं भने हाम्रो क्रिकेट समर्थक पक्कै रोमाञ्चक भने होलान् । हामी सबै पनि फाइनल प्रवेशका लागि खुसी र उत्साही छौं । फेरि एक पल्ट विश्वकपको फाइनल खेल्नुको मज्जा नै बेग्लै छ ।खासमा फाइनलको त कुरा नै छाडौं, विश्वकप प्रत्येक चार वर्षमा एकपल्ट आउँछ । यति ठूलो प्रतियोगिता खेल्नको अर्थ नै धेरै छ, विलियम्सनले थपे, हामी के पनि भन्छौं भने प्रत्येक खेलमा टिमले सक्दो प्रयास गर्नुपर्छ । यसले टिमको प्रदर्शनमा सुधार पनि आउने गर्छ । भारतविरुद्धको सेमिफाइनलमा न्युजिल्यान्डले पहिले ब्याटिङ गर्दै ९ विकेटमा २ सय ३९ रन बनाएको थियो । त्यसमा रस टेलरले सर्वाधिक ७४ रन बनाए । यस्तै विलियम्सनले आफैंले पनि ६७ रनको योगदान दिए । खेलको निर्णायक मोड भने म्याट हेनरी र ट्रेन्ट बोल्टको बलिङ रह्यो । उनीहरूले सस्तोमै भारतको माथिल्लो क्रमलाई आउट पारे । त्यस क्रममा भारत १० ओभरभित्र ४ विकेट गुमाएर २४ रनको स्थितिमा पुगेको थियो । भारतका महेन्द्रसिहं धोनी र रवीन्द्र जडेजाले सातौं विकेटमा १ सय १६ रनको साझेदारी गर्दै खेलमा फर्काउने प्रयास गरेका थिए ।"
हालेप फाइनलमा,"लन्डन सिमोना हालेप विम्बल्डन ओपनको फाइनलमा पुग्ने पहिलो रोमानियन महिला बनेकी छन् । उनी युक्रेनी एलिना स्भितालिनालाई ६१, ६३ ले हराएर बिहीबार विम्बल्डनको फाइनल पुगेकी हुन् । २७ वर्षीया उनी सातौं वरीयताकी खेलाडी हुन् । फ्रेन्च ओपन २०१८ को उपाधि जितेकी उनले ग्रान्ड स्लाममा पाँचौंपल्ट फाइनल खेल्नेछिन् । उनले सातपल्टकी च्याम्पियन सेरेना विलियम्ससँग फाइनल खेल्नेछिन् । सेरेनाले चेक गणतन्त्रकी वरीयताविहीन बारबोरा स्ट्रिकोभालाई ६१, ६२ ले सहजै हराइन् । ११ औंपल्ट विम्बल्डन फाइनल पुगेकी भेट्रान सेरेनाले उपाधि जिते मार्गरेट कोर्टको कीर्तिमान २४ ग्रान्ड स्लाम उपाधि बराबरी गर्ने छन् । फाइनल प्रतिद्वन्द्वी हालेपविरुद्ध सेरेना ९१ ले अगाडि छिन् ।"
मुख्यमन्त्री प्रदेश लिग विवादमा,"विराटनगर  बजेट सिध्याउन मध्य असारमा भएको मुख्यमन्त्री कप प्रदेश लिग फुटबल प्रतियोगिता म्याच फिक्सिङ को आशंका र लिग नियमावलीको अंक र स्थान निर्धारणअन्तर्गत नभएको भन्दै उजुरी परेपछि विवादमा तानिएको छ ।समूह चरणमा धनकुटा र संखुवासभा तथा सुनसरी र भोजपुरबीचको खेलमा म्याच फिक्सिङ भएको, लिग नियमावली अंक र स्थान निर्धारणअनुसार आफू सुपर लिगमा पुग्नुपर्ने दाबी गर्दै तेह्रथुमले आयोजक समिति, अखिल नेपाल फुटबल संघ र प्रदेशको सामाजिक विकास मन्त्रालयमा उजुरी दिएपछि प्रतियोगिता विवादमा तानिएको हो ।तेह्रथुमले धनकुटा र सुनसरीसँगको खेलमा २२ गोलको बराबरी खेल्दै भोजपुर र संखुवासभालाई पराजित गरेर ८ अंक बटुलेर सुपर लिगको बाटो सुरक्षित गरेको थियो । तर सुनसरीले अन्तिम लिगमा भोजपुरलाई अप्रत्यासित ९१ र धनकुटाले संखुवासभालाई ७२ गोलले पराजित गर्दै तेह्रथुमसँग समान ८ अंक बनाएपछि आयोजकले तेह्रथुमलाई पन्छाउँदै धनकुटा र सुनसरीलाई सुपर लिगमा छनोट गरेको थियो ।लिग नियमावलीको अंक र स्थान निर्धारणअन्तर्गत ५ को ङ मा यदि दुई वा त्यसभन्दा बढी टीमबीच अंक बराबरी भएको खण्डमा बराबरी भएको टिमबीच बढी गोल गर्ने टोलीले अर्को चरणमा प्रवेश पाउने उल्लेख छ । यसअन्तर्गत तेह्रथुम, सुनसरी र धनकुटाबीच समान ८ अंक भए पनि तीन टिममध्ये तेह्रथुमले ४ गोल गर्दै ४ गोल खाएको भने धनकुटा र सुनसरीले समान ३ गोल गरेर ३ गोल खाएका छन् ।यसकै आधारमा तेह्रथुम सुपर लिगमा पुग्नुपर्ने थियो । तर त्यो भएन । एन्फाका एक पदाधिकारीले भने जारी प्रतियोगिता एन्फाकै नियमावली मातहतमा रहेर तयारी गरिएको हो । प्रदेश लिग कमिटी अलग्गै भएका कारण नियमावली फरक बनाउन सकिने भए पनि यो प्रतियोगिता एन्फाकै नियमावलीभित्र छ ।समूह चरण खेलमा तेह्रथुमले धनकुटा र सुनसरीसँग समान २२ गोलको बराबरी खेल्दा सुनसरी र धनकुटाले ११ को बराबरीमा खेल टुंग्याएका थिए । समूह चरणको यो विवादपछि आयोजक समितिले लिग नियमावलीको अंक र स्थान निर्धारणअन्तर्गत ५ को ङ को प्रावधान नै परिवर्तन गरेर आफनो बचाउ गरेको स्रोतको दाबी छ ।समूह चरणका ४ लिग खेलमा तेह्रथुमले १२ गोल गरेर ६ गोल बेहोरेको छ । धनकुटाले १४ गोल गरेर ६ गोल र सुनसरीले १५ गोल गरेर ४ गोल बेहोरेको छ । आयोजकले समूह चरणका लिग म्याच उदयपुर, धरान र इलाममा गरेका थिए । धनकुटामा गर्ने भनिएको लिग धरानमा गराइएको थियो । धरानमा सुनसरी, धनकुटा, तेह्रथुम, भोजपुर र संखुवासभाबीच प्रतिस्पर्धा भएको थियो ।समूह चरणमा धनकुटा र संखुवासभा तथा सुनसरी र भोजपुरबीचको खेलमा म्याच फिक्सिङ भएको आशंका छ । त्यसको छानबिन गरिनुपर्ने र समान ८ अंक भएको तेह्रथुमलाई म्याच फिक्सिङ गरेर सुपर लिगबाट हटाइएको भन्दै जिल्ला खेलकुद विकास समिति तेह्रथुमले एन्फा, आयोजक समिति र प्रदेशको सामाजिक विकास मन्त्रालयमा बिहीवार उजुरी दिएको समितिका अध्यक्ष केशव भट्टराईले बताए । उनले भने लिगमा तीन टिमको समान अंक भए पनि आफ्नो टिम गोलअन्तरले दुई टिमभन्दा अगाडि भएकाले लिग नियमावलीअनुसार दोस्रो चरणमा पुग्नुपर्ने स्पष्ट हुँदाहुँदै पनि तेह्रथुमलाई हटाउनु आश्चर्यजनक भएको बताए । तेह्रथुम एन्फाको सदस्य टोली होइन ।बुधबारसम्म कसैले पनि दाबी विरोध नगरेपछि टेक्निकल समितिले गरेको निर्णयका आधारमा शुक्रबारदेखि सुपर लिग गर्ने तयारी भएको छ । आयोजक समितिका अध्यक्ष तथा एन्फाका प्रवक्ता किरण राईले भने अब परेका दाबी र विरोधले सुपर लिग सुरु गर्नबाट आयोजक पछाडि हट्ने स्थिति नरहेको बताए । उनले तेह्रथुमले आफूलाई बिहीबार दाबी विरोधको उजुरी दिएको स्विकारे । आयोजकले सुपर लिगका म्याच विराटनगरमा गराउने तयारी गरेको थियो । तर विराटनगरको सहिद मैदानमा पानी जमेका कारण धरानमा सारेर शुक्रबारदेखि लिग गर्ने तयारी गरेको छ । यो प्रतियोगिताका लागि प्रदेश सरकारले १ करोड र एन्फाले ३३ लाख रुपैयाँ आयोजकलाई विनियोजन गरेको छ । आयोजकले यो रकम असार मसान्तपछि फ्रिज हुने भन्दा मध्यअसारमा भए पनि प्रतियोगिता आयोजना गरेको बताएको छ ।"
असारे झरीमा धमाधम खेलकुद,"कञ्चनपुर  यति बेला असारे झरीबीच सडक कालोपत्रेदेखि अन्य पूर्वाधारको काम गर्न सम्बन्धित निकायलाई भ्याइनभ्याइ छ । असारे विकासजस्तै सुदूरपश्चिममा असारे खेलकुद पनि चलिरहेको छ । झरीबीच हतारहतारमा जिल्ला र प्रदेशस्तरीय राष्ट्रपति रनिङ सिल्ड खेलकुद सम्पन्न भएको छ । महेन्द्रनगरस्थित कभर्डहलको खेल मैदान जलमग्न छ । त्यही जलमग्न मैदानमा खेलाडीहरू दौडिरहेका छन् । कतिपय अभ्यास गरिरहेका छन् । दौडिँदा चिप्लिने निकै डर भयो, पानीले दौडिन पनि गाह्रो भयो, प्रदेशस्तरीय राष्ट्रपति रनिङ सिल्डमा दार्चुलाबाट आएका एथलेटिक्सका मणि बोहराले भने, यो खेलकुद प्रतियोगिताका लागि उपयुक्त मौसम होइन ।जिल्ला खेलकुद विकास समिति कञ्चनपुरले मंगलबार मात्रै झरीबीच राष्ट्रपति रनिङ सिल्ड सम्पन्न गरेको थियो । त्यसको दोस्रो दिन प्रदेशस्तरीय प्रतियोगिता सुरु भएको छ । बुधबार सुदूरपश्चिम प्रदेशका सामाजिक विकासमन्त्री कृष्णराज सुवेदीले प्रतियोगिताको उद्घाटन गरेका हुन् । राष्ट्रपति रनिङ सिल्ड समयमै गर्नुपर्छ भनेर हामीले पटकपटक आवाज उठायौं, दार्चुलाका टीम लिडर श्यामराज अवस्थीले भने, यसपालि त झन झरीमै प्रतियोगिता भइरहेको छ । उनका अनुसार सातौं क्षेत्रीय राष्ट्रपति रनिङ सिल्डसम्म फागुनचैतमा जिल्ला र क्षेत्रका खेलहरू सकिन्थे । वैशाखजेठमा राष्ट्रिय प्रतियोगिता आयोजना हुने गर्दथ्यो । आठौंदेखि खेलकुदको समय तालिका बिग्रिएर यस वर्ष वर्षातमै हतारहतारमा प्रतियोगिता भइरहेको हो । बिहीबार प्रदेशस्तरीय प्रतियोगिता सकिएपछि खेलाडीलाई काठमाडौं पुग्न दुई दिनमात्रै बाँकी छ, उनले भने, यहाँ छनोट भएका खेलाडी लगत्तै काठमाडौंमा हुने राष्ट्रिय प्रतियोगितामा सहभागी हुन जानेछन् । प्रतियोगितामा सुदूरपश्चिम प्रदेशका ९ वटै जिल्लाका साढे ८ सय बढी खेलाडी, प्रशिक्षक र अफिसियल सहभागी छन् । संघीय सरकारको शिक्षा मन्त्रालयअन्तर्गत प्रदेशस्तरीय प्रतियोगिता भएको हो । प्रतियोगिताका लागि २३ लाख बजेट निकासा भएको प्रदेश खेलकुद विकास समितिका अध्यक्ष लालबहादुर शाहीले बताए । उनले केन्द्रबाटै ढिलो गरी कार्यक्रम आएका कारण वर्षातमा प्रतियोगिता गराउनुपरेको प्रष्टीकरण दिए । राष्ट्रिय खेलकुदका कारण राष्ट्रपति रनिङ सिल्ड पछाडि धकेलिएको हो, शाहीले भने, राष्ट्रिय खेलकुद परिषद्ले असार २९ देखि ३१ सम्म काठमाडौंमा केन्द्रस्तरको राष्ट्रिय प्रतियोगिता राखेकाले त्यसका लागि खेलाडी छनोट गर्न प्रतियोगिता गर्नैपर्ने बाध्यता छ । उनका अनुसार यो प्रतियोगिता समयमै भएको भए वैशाखभित्रै सम्पन्न भइसक्नुपर्ने हो । राष्ट्रपति रनिङ सिल्डमात्रै होइन प्रधानमन्त्री महिला क्रिकेट प्रतियोगिता पनि झरीबीच सम्पन्न भएको हो । राष्ट्रिय खेलकुद परिषदको वार्षिक कार्यक्रमअनुसार असार ४ देखि ११ सम्म महेन्द्रनगरको कभर्डहल मैदानमै उक्त प्रतियोगिता भएको थियो । वर्षाका कारण सेमिफाइनल र फाइनलसँगै अन्य खेलसमेत प्रभावित भए । वर्षाका कारण खेल हुन नसक्दा सुदूरपश्चिम अंकका आधारमा फाइनल पुगेको थियो । यसअघि पनि अन्य टिमले खेल हुन नसक्दा अंक बाँडेका थिए । प्रतियोगिताका लागि राष्ट्रिय खेलकुद परिषद्ले ३५ लाख बजेट छुट्याएको थियो । यो सबै बजेट सक्ने योजना हो, खेलकुदका लागि त फागुनचैत उपयुक्त सिजन हो, जिल्ला खेलकुद विकास समिति कञ्चनपुरका एक प्रशिक्षकले भने, वर्षातमा न राम्ररी खेल्न सकिन्छ, न त मैदान नै राम्रो छ । यस्तो अवस्थामा खेलाडीहरूमा चोटपटक लागेर घाइते हुने सम्भावना रहने उनले भनाइ थियो ।"
प्रदेश ५ स्तरीय सुरु,"पाल्पा प्रदेश ५ अन्तर जिल्ला प्रदेशस्तरीय राष्ट्रपति रनिङ सिल्ड बुधबार तानसेनमा सुरु भएको छ । तीनदिने प्रतियोगितामा छात्रछात्रा कबड्डी, कराँते, तेक्वान्दो, आईटीएफ तेक्वान्दो, उसु, एथलेटिक्समा प्रतिस्पर्धा हुनेछ । एथलेटिक्सको ट्रयाकतर्फ १०० मिटर, २०० मिटर, ४०० मिटर, ८०० मिटर, १५ सय मिटर, ३ हजार मिटर दौड हुनेछ । फिल्डतर्फ हाइजम्प, लङजम्प, ट्रिपलजम्प, ज्याभलिन थ्रो, सटपुट हुनेछ । ४ गुणा १०० मिटर र ४ गुणा ४०० मिटर रिलेमा प्रतिस्पर्धा हुनेछ । तानसेनको टुँडिखेल स्तरोन्नति गर्न लागेकाले रिले दौड लगायतका प्रतियोगिता तानसेनदेखि बाहिर गर्नुपर्ने भएको उनले बताए । तानसेनको सामुदायिक कभर्डहल, बाल मन्दिर, भुसालडाँडा लगायतका मैदानमा सञ्चालन गर्ने जिल्ला खेलकुद विकास समिति अध्यक्ष करुणा काफ्लेले बताए । प्रतियोगितामा बर्दिया, बाँके, दाङ, रुकुम पूर्व, प्युठान, कपिलवस्तु, नवलपरासी, रूपन्देही, अर्घाखाँची, गुल्मी र पाल्पाका झन्डै ११ सय खेलाडीले भाग लिएको प्रदेश सदस्य चन्द्रमणि गैरेले बताए । पानी परेका कारण टुँडिखेल मैदान हिलाम्मे छ । स्तरोन्नतिका क्रममा रहेकाले माटो थुपारेकाले हिलो भएको छ । वर्षायामको समय भएकाले खेलाडी तथा मैदान व्यवस्थापनमा केही कठिन भएको आयोजकले जनाएका छन् । तानसेन टुँडिखेल मैदानमा खेलको पूर्व उद्योगमन्त्री एवं प्रतिनिधि सभा सदस्य सोमप्रसाद पाण्ड्येले उद्घाटन गरे । प्रदेश ५ का प्रदेशसभा सदस्य नारायणप्रसाद आचार्यले खेलकुदले हरेक जीवनका गतिविधिलाई सबल र सशक्त बनाउने बताए । तानसेन नगरपालिकाका मेयर अशोककुमार शाहीले खेल पर्यटनको माध्यमबाट पाल्पालाई अगाडि बढाउन सकिने बताए । प्रदेश ५ का अध्यक्ष भीम ओलीले पर्यटकीय नगर तानसेनलाई खेलकुदको हब बनाउन पहल गरिने उद्घोष गरे ।"
टायरको खजाना,"थोत्रा टायरबाट केके बन्न सक्छ ? उपयोग गरे यसबारे धेरै काम लाग्ने सामान तयार पार्न सकिन्छ । कुपन्डोलस्थित टायर ट्रेजर्सले भने यसबाट आकर्षक फर्निचर र सजावटका सामान बनाइरहेको छ । ओजस्वी वैद्य र लुनिभा तुलाधरको संयुक्त प्रयासमा यो काम सुरु भएको हो । सन् २०१६ मा आयोजित ग्रीन इनोभेसन च्यालेन्जमा सहभागी ओजस्वी र लुनिभा मिलेर थोत्रा टायरबाट सामान बनाउन सकिने परिकल्पना गरेका थिए । दुवैले प्रस्तुत गरेको आइडिया विजयीमध्ये एक बन्यो र काम सुरु गर्नका लागि सुरुआती बजेट सिड मनी पनि पाए ।काठमाडौं विश्वविद्यालयबाट एमबीए सकाएकी वैद्य र वातावरण विज्ञानमा स्नातक सकेकी तुलाधरले पढाइ पूरा गर्नेबित्तिकै २०१७ सेप्टेम्बरदेखि यसलाई कम्पनीको रूप दिएर काम सुरु गरेका थिए । हालसम्म टायर ट्रेजर्सले ७ सय बढी टायर पुनर्प्रयोग गरी विभिन्न सामानहरू बनाइसकेको छ । उनीहरूले बनाएका टेबल, कुर्सीसहित सजावटका सामान विशेषतः घर र रेस्टुरेन्टमा प्रयोग हुन थालेका छन् । दराज अनलाइनसँग सहकार्यका कारण अहिले काठमाडौंबाहिर चितवन, हेटौंडा र धरानलागयत मोफसलका स्थानहरूबाट पनि टायरका फर्निचरको माग आउन थालेको वैद्य बताउँछिन् ।आफ्ना डिजाइनहरू घरमा प्रयोग हुन थाल्नु भनेको थोत्रा टायरबाट बनेको सामानलाई सबैले स्विकारेको संकेत भएको वैद्यको धारणा छ । उनी भन्छिन्, घरमा प्रयोग भए बढी स्वीकार्य हुन्छ र अन्यत्र पनि प्रयोग बढ्न थाल्छ ।थोत्रा टायर प्रयोग गरी बनाइएका भए पनि टायर ट्रेजर्सले तयार पारेको सामान आकर्षक देखिन्छ, यो प्लास्टिकका सामानहरूभन्दा धेरै बलियो हुने वैद्यको दाबी छ । मूल्यको हिसाबले आफ्ना फर्निचरहरू प्लास्टिकका सामानहरूभन्दा केही महँगो पर्ने भए पनि काठ वा अन्य धातुका सामानको तुलनामा सस्तो भएको उनले दाबी गरिन् । टायर ट्रेजर्सको सामान १८ सयदेखि साढे १३ हजार रुपैयाँसम्म पर्छन् ।काठमाडौंका घरसहित केही चल्तीका रेस्टुरेन्टहरूमा समेत टायर ट्रेजर्सको डिजाइनका फर्निचर देख्न पाइन्छ । थापापालीस्थित रेडमड क्याफे, मंगलबजारको पासा क्याफेसहित अन्य केही रेस्टुरेन्टहरूमा अहिले यसका फर्निचर प्रयोग भएका छन् । नयाँ खुल्न लागेका रेस्टुरेन्टहरूले यसप्रति बढी चासो देखाएको वैद्यले बताइन् । टायर ट्रेजर्सले सामान किन्न चाहनेको डिजाइन वा आफैंले तयार पारेको डिजाइनअनुसार सामानहरू तयार पार्छ । उनीहरू सामान राख्ने ठाउँअनुसार आकारप्रकारका सामग्रीहरू पनि तयार पार्छन् । यस्ता सामानका लागि आवश्यक पर्ने पुराना टायर कुपन्डोल वरपरका रिकन्डिसन र मर्मत केन्द्रहरूबाट खरिद गरी ल्याउने, सफा गर्ने र रङ लगाइने वैद्य बताउँछिन् ।फर्निचरका डिजाइनरदेखि हरेक काम गर्नेहरूलाई आवश्यकताअनुसार काम दिइरहेको उनले बताइन् । टायरको सामान भए पनि तिनले फरकफरक नाम पाएका छन् । टायरबाट बनाइएको एउटा टेबलको नाम ढुकुटी राखिएको छ । ढुकुटी उनीहरूले बनाएको सुरुवाती डिजाइनमध्येमा पर्छ । टेबलमा प्रयोग भएको टायरभित्र अन्य सामानहरू पनि राख्न मिल्ने भएकाले यसको नाम ढुकुटी राखिएको वैद्यले बताइन् । यस्तै, सरिता र जयन्ती नाम गरेका महिलाहरूको सीप प्रयोग गरी बनाइएको टायरबाट निर्मित कुर्सीको नाम सरजयन्ती राखिएको छ । वैद्य टायर ट्रेजर्सलाई रिसाइकल ब्रान्ड बनाउन चाहन्छिन् । टायरबाट मात्रै होइन, अन्य सामानलाई पनि पुनः प्रयोग गर्न सकिने सम्भावना हेर्दै छौं, उनी भन्छिन्, चाँडै नै सिसाका ग्लास पुनः प्रयोग गरी बोतलहरू बनाउन सकिन्छ कि भन्नेबारे अध्ययन गर्दैछौं ।"
सुपरस्टार,"लियोनको भरिभराउ रंगशालामा उपस्थित हरेकले एकै स्वरमा यो भनिरहँदा पुष्टि हुन्छ कि यो मेगान रापिनोकै लागि आयोजित विश्वकप हो । अमेरिकाका यी सहकप्तानले लगातार दोस्रोपल्ट विश्वकपको ट्रफी घर लगिन् । फाइनलमा उनले पहिलो गोल गरिन् । सर्वाधिक गोलकर्ताका रूपमा गोल्डेन बुट र प्रतियोगिताकै उत्कृष्ट खेलाडीको गोल्डेन बल विजेता बनिन् । फाइनलको उत्कृष्ट खेलाडी पनि उनी नै भइन् ।मैदानबाहिर, उनी संसारकै शक्तिशाली नेताका रूपमा चर्चित भइरहेकी छन् । उनको एकमात्र आरोप के हो भने विश्व फुटबलको नियमनकारी निकायले महिलाको खेललाई सम्मान गर्दैन । उनी र पूरा अमेरिकी टिम समान पारिश्रमिकका लागि आफ्नो देशको फुटबल महासंघसँग आक्रामक रूपमा प्रस्तुत भएका छन् ।फिल्म स्टारहरूले उनको बैजनी रंगको कपालप्रति सम्मान जनाइरहेका छन् भने उनको दुवै हात फैलाएर मनाइने खुसियालीको थुप्रै मेमे बनेका छन् । मेगान यस्तै क्षणका लागि बनेकी हुन्, नेदरल्यान्ड्सलाई २० ले हराएर चौथोपल्ट विश्व विजेता बनेको अमेरिकी टिमका प्रशिक्षक जिल इलिसले भनिन्, जति ठूलो घेरा (उज्यालो) छ त्यति नै उनको चमक छ ।३४ वर्षको उमेरमा पनि मेगान महिला फुटबलमा नयाँ अनुहारकै रूपमा चिनिन्छिन् । उनले ३ महादेशका ७ क्लबबाट व्यावसायिक फुटबल खेलेकी छन् । रिजन एफसीबाट उनले दुईपल्ट नेसनल वुमन्स सकर लिगको उपाधि जितेकी छन् । लियोनबाट फ्रान्सेली शीर्ष डिभिजनको उपाधि । आफ्नो देशका लागि ओलम्पिकमा स्वर्ण र विश्वकपमा २ ट्रफी ।उनका पुराना भिडियो हेर्यो भने उनी सधैं एक मनोरञ्जनकर्ताका रूपमा पनि देखिन्छिन् । सन् २०११ को विश्वकपमा कोलम्बियाविरुद्ध गोल गरेपछि उनले रंगशालाको माइक लिएर ब्रुस स्प्रिङस्टनको बर्न इन द यूएसए गाएकी थिइन् । महिला फुटबलको लोकप्रियता पहिलेको तुलनामा बढेको छ । यस्तो महसुस गर्न थालिएको छ कि मेगानले जुन अडान लिएकी छन्, फुटबलमा समानताका लागि यो निर्णायक चरण हो ।जब अमेरिकाले तीनै जित हासिल गरेर समूहको विजेता बनेको थियो । मेगानलाई अमेरिकी राष्ट्रपति कार्यालयबाट सम्मानका लागि बोलाउँदा जाने कि नजाने ? उनको प्रस्ट जवाफ थियो, जान्न । पछि राष्ट्रपति डोनाल्ड ट्रम्पले ट्वीट गरी, मेगानले कुरा गर्नुभन्दा अघि विश्वकप जित्नुपर्छ भनेका थिए । विश्वकपका दौरान हरेक खेलअघिको राष्ट्रिय गान बज्ने समयमा उनी शान्त देखिइन् । यो अमेरिकी फुटबलका क्वाटरब्याक कोलिन कापरनिकप्रतिको सम्मान र साथ हो ।क्यालिफोर्नियाकी यी खेलाडीले फाइनलपछि पत्रकारका हरेक प्रश्नको कडा र डटेर उत्तर दिइन् । फिफाद्वारा आयोजित प्रतियोगिताको पुरस्कारमा महिला र पुरुषबीचको अन्तर किन हुन्छ भन्ने नै उनको मुख्य प्रश्न थियो । मैले अजेय महसुस गरिरहेकी छु, उनले भनिन्, हामीले निकै सुन्दर र अविश्वसनीय यात्रा गर्यौं । हामी उत्कृष्ट दूत बन्न सक्दैनौं । सार्वजनिक बेइज्जतीले कहिल्यै पनि कुनै एकलाई दुःखी तुल्याउँदैन नि हैन ?वास्तवमै १ सय ५८ क्याप जितेकी मेगान मात्र अमेरिकी टिमको स्टार होइनन् । निकै उत्कृष्ट प्रतिभा र सुपरस्टारहरूले भरिएको छ अमेरिकी टिम । अमेरिकी राष्ट्रिय टोलीमा एलेक्स मोर्गान स्थापित व्यावसायिक अनुहार हुन् । उनी खेलाडीसँगै मोडल, अभिनेत्री र लेखक पनि हुन् । उनले समूह चरणमा थाइल्यान्डमाथि १३० को जितमा ५ गोल गरेकी थिइन् । इंग्ल्यान्डविरुद्ध चियाको चुस्की शैलीको गोलको खुसियालीलाई चर्चामा ल्याइन् । त्यससँगै उनी सर्वाधिक गोलकर्ता बनेकी थिइन्, जसलाई मेगानले फाइनलमा बराबरी गरिन् ।वासिङ्टन स्पिरिटकी मिडफिल्डर रोज लाभेलीले यस विश्वकपमा ३ गोलसहित प्रभावशाली प्रदर्शन गरिन् । फाइनलमा डच टिमविरुद्धको दोस्रो गोल पनि उनैले गरेकी थिइन् । तर, अहिलेसम्म पनि सबैको मुखमा एकजनाको मात्र नाम छ । मेगान यस्ती खेलाडी हुन् कि उनले आफ्नो उपलब्धिलाई आवाज उठाउने माध्यमका रूपमा सदुपयोग गरिन्, जुन कसै न कसैले गर्नुपर्ने थियो । उनले सही सवाल उठाइरहेकी छन्, इंग्ल्यान्डका पूर्वडिफेन्डर एलेक्स स्कटले भने ।मलाई थाहा छैन, उनले यो अभियान कहाँसम्म पुर्याउनेछिन्, तर यदि उनी रोकिइन् भने यस मुद्दाको छिनोफानो हुनेछैन, अमेरिकी टिममा उनकी पूर्वसहकर्मी गोलकिपर होप सोलोले भनिन् । उनी नियमित डोपिङ परीक्षणपछि उनी पत्रकार सम्मेलनमा ढिला आएकी थिइन् र प्रशिक्षक इलिसलाई रोक्दै उनको प्रवचन सुरु भयो । माइक्रोफोनमा आफ्नो स्थिति सम्हाल्नुभन्दा अगाडि नै उनले समान पारिश्रमिकबारे भनिन्, मैले पार्टीका लागि निमन्त्रणा पाएँ । मेरो विचारमा सबै जना कुराकानीलाई अर्को स्तरमा लैजानका लागि तयार हुनुहुन्छ ।अन्तर्राष्ट्रिय फुटबल महासंघ (फिफा) अध्यक्ष जियानी इन्फान्टिनोकै सामुन्ने समर्थकले समानताको नारा लगाइदिए । उनले भनिन्, मेरो विचारमा हामी जे कुराका लागि योग्य छौं, त्यसैमा प्रश्न उठाएका हौं । हामीलाई समान पारिश्रमिक दिन्छन् त ? सबै सहमत छन् । अब के भन्नेमा जाऔं । हामी विश्वका अरू महिलालाई कसरी सहयोग गर्न सक्छौं ? फिफाले त्यो कसरी गर्ला ? प्रशिक्षक इलिसले भनिन्, केही व्यक्तिलाई उज्यालोले जलाउन सक्छ तर मेगान भने चम्किएकी छन् ।"
लिपि सुन्दरी,"पछिल्लो समय रञ्जना लिपि खुबै चर्चामा छ । नहोस् पनि किन र ? यो जत्तिको सुन्दर र आकर्षक लिपि अरू कमै छन् । नेपालले हाम्रो हो है यो भनेर गर्व गर्न लायकमा पर्छ, रञ्जना लिपि । पछिल्लो समयको चर्चा केन्द्रित रहेको छ, यसलाई संरक्षण गर्नुपर्छ, यसको प्रचार प्रसार हुनुपर्छ भन्नेमा । मूलधारको नेपाली मिडियाले नै यसलाई लिएर बाक्लो चर्चा गरेको छ र भनेको छ, अब यस लिपिलाई लिएर केही गर्नै पर्छ, अहिले नगरे कहिले त ? राम्री त सुनिता डंगोल पनि छिन् । पहिलो त उनको स्वर नै राम्रो छ, अझ फरक छ । उनी प्रायः मुस्कुराइरहेकी हुन्छिन् र केही प्रतिक्रिया दिन अगाडि उनको मुखमा हाँसो देखिन्छ । त्यसमाथि उनको हस्की स्वर । त्यही स्वरलाई सुहाउँदो अलि मोटो, तर मोडल जस्तै केही न केही देखिन्छ भने त्यो मिल्ने शरीर । त्यसैले त उनी हुन्, सन् २०११ की मिस नेवाः । अब प्रश्न उठ्छ, यो रञ्जना लिपि र यी सुनिताबीचको सम्बन्धचाहिँ के हो त ?सबैभन्दा पहिले त्यही मिस नेवाः कै प्रसंगतिर । यस्ता सुन्दरी प्रतियोगिता जित्नेले वास्तवमै ठूल्ठूला दाबी गर्ने गर्छन्, म यस्तो गर्छु, म उस्तो गर्छु भनेर । तर केही सबैले यस्ता दाबीअनुसार काम गरेका छन् त ? उत्तर दिन सजिलो छ, यस्तो भएको छैन । केही अपवाद नभएका पनि होइनन्, जस्तो यिनै सुनिता । उनलाई मन पर्ने विषय हो, सामाजिक कार्य । अझ भनौं, सामाजिक काम । सुरुमा विज्ञानकी विद्यार्थी रहेकी सुनिता अहिले त्यही कारणले सोसल वर्क मा स्नातकोत्तर गर्दैछिन् । अहिले तेस्रो सेमेस्टर चलिरहेको छ ।उनी पढाइमै मात्र सीमित छैनन्, समाजलाई फाइदा पुग्ने केही न केही काम गरिरहेकै छिन् । उनको यो काम विशेषतः शिक्षा क्षेत्रमा केन्द्रित छ । उनी यसबीच हल्का पत्रकार पनि हुन्, टीभीतिर कार्यक्रम पनि चलाउँछिन् । स्टेज कार्यक्रम चलाउन भनेपछि उनी हुरुक्क हुन्छिन् । भित्री काठमाडौंमा जन्मेर हुर्केकी सुनिता अचेल कीर्तिपुरवासी भएकी छन् र अहिले उनको प्रमुख परिचय बनेको छ, लिपि सुन्दरीका रूपमा ।अचेल उनी अधिकांश समय रञ्जना लिपिको प्रचारप्रसारमै व्यस्त छिन् र यसका लागि उनले नयाँनयाँ उपाय निकालिरहेकी छन् । उनको यो काम युवा वर्गमा केन्द्रित छ । यो आधुनिक छ । पछिल्लो समय रञ्जना लिपिले लेखिएका टिसर्ट जताततै देख्न सकिन्छ, त्यसमा कुनै न कुनै हात सुनिताको हुन सक्छ । केहीले लिपि लेखिएकै ह्यान्डब्याग पनि बोक्ने गरेका छन् । यी ब्याग पनि कुनै न कुनै रूपमा सुनितासँग जोडिन सक्छ ।सुनिता र उनको समूहले अचेल गरिरहेको सबैभन्दा ठूलो काम भने क्याली जात्रा हो । शनिबार पारेर होस् अथवा कुनै बिदाको दिन उनको समूहले यस्तो क्याली जात्रा गर्न थालेको भर्खरै हो, ०७५ यता । तर यस्तो जात्रा दुई दर्जनभन्दा बढी भइसकेका छन् । यसलाई आधुनिक पारामा भन्दा रञ्जना लिपिको उत्सव हो । साहित्यिक उत्सव भनेजस्तै लिपिको उत्सव, जहाँ दोहोरो कुराकानी हुन्छ र यस्तो युवा वर्गलाई बढी मन पर्छ । लगभग १० हजार जत्तिले यस्ता उत्सवमा भाग लिइसकेका छन् । भर्खर यस्तै एउटा उत्सव वसन्तपुरमा भएको थियो, त्यो पनि बृहत् रूपमा । धेरैले यसमा भाग लिए । केही नाम चलेका रेस्टुरेन्टमा पनि यस्ता उत्सव भएका छन् । यस्ता रेस्टुरेन्टमा एकातर्फ सबै सँगै मिलेर खाने अनि रञ्जना लिपिलाई लिएर खुलेर कुराकानी गर्ने । मज्जा हुन्छ नि, यस्तो काममा । काठमाडौंबाट सुरु भएका यात्रा क्याली जात्रा लमजुङसम्म पुगिसकेको छ र लक्ष्य छ, योभन्दा पनि बाहिर जाने । यस लागि उनी स्थानीयसँग साझेदारीलाई राम्रो मान्छिन् । रञ्जना लिपिमा लेख्न, पढ्न यी सुन्दरी पोख्त भइसकेकी छन् । अझ यो लिपिबारे धारा प्रवाह बोल्न पनि सक्षम भइसकेकी छन् । उनी भन्छिन्, रञ्जना लिपि खालि लिपि मात्र होइन । यो सुन्दर पक्कै छ, तर यसलाई सुन्दर छ भनेर मात्र पुग्दैन । खासमा यो हाम्रो संस्कृति हो, इतिहास हो । सम्पदा नै हो । हाम्रो धार्मिक पक्षसँग पनि यो ठ्याक्कै जोडिएर आउने गर्छ । आजको युवा पुस्ताले यसमा रुचि राख्नै पर्छ । उनकै भाषामा इतिहासले वर्तमान पुस्तालाई शिक्षा दिन्छ । यो पुरानो शिक्षा सिक्ने एउटा राम्रो उपाय रञ्जना लिपि सिक्नु पनि हो । सुनिता त्यसैले युवा पुस्ता रञ्जना लिपितर्फ आकर्षित होस् भनेर नै आधुनिक जुक्तिलाई व्यवहारमा लागू गरिरहेकी छन् । जस्तो, अचेल रञ्जना लिपिलाई लिएर एप नै उपलब्ध छ । फेसबुक, युट्युबजस्ता सामाजिक सञ्जालबाट प्रचार प्रसार पनि भएकै छ । यसमा बढी काम गर्ने सोच छ, उनको । यस्तोमा उनको प्रशंसा नगरेर सुख पाइन्छ र ? पक्कै पाइन्न । खासमा उनले गरिरहेको काममा उनी मात्र छैनन् । उनका साथीहरू छन् र सायद यिनै साथीहरू बढी काम गरेका पनि होलान् । यस्तो काममा एउटा अनुहार भने चाहिन्छ, अनि ग्ल्यामर को मात्रा भए, अझ राम्रो । रञ्जना जस्तो सुन्दर लिपिको बखान सुन्दर युवतीले गर्छ भने अब के चाहियो र ? २६ वर्षीया सुनिता भन्छिन्, आउनुहोस्, हामीसँग सहकार्य गर्नुहोस्, रञ्जना लिपिको प्रचारप्रसार गर्नु हामी युवाकै काम हो ।"
उत्तेजक नयाँ पुस्ता,"नेप ग्याजम २०७४ फागुन ५युट्युब सब्सक्राइबर ३,१२,४०९ (सोमबारसम्म)कलाकार : उमेश गौतम, लेखमणि त्रिताल, डोरेश खतिवडा, सरोज भण्डारी, विवेक उप्रेती"
सुरक्षित भेन्यु,"कार प्रयोगकर्ताहरूका लागि नेपाली बजारमा दसैं अगावै हुन्डाई भेन्यु नयाँ कार पनि पाइने भएको छ । कम्प्याक्ट एसयूभी भेन्यु यो कार पनि मध्यमवर्गीय कार प्रयोगकर्ताहरू लक्षित हुनेछ । किनकि नेपाली बजारमा औसतमा २०३० लाखबाट ५०६० लाख रुपैयाँसम्मको कार प्रयोगकर्ताको संख्या अत्यधिक छ । अर्थात् हुन्डाई भेन्युले पनि मूल्यमा मध्यम वर्गीय कार प्रयोगकर्ताहरूलाई नै लक्षित गरेको छ । यो कारको मूल्य बढीमा ५५ लाखसम्म हुने अनुमान गरिएको छ ।३६ लाख रुपैयाँदेखि ५५ लाखसम्ममा नेपाली बजारमा उपलब्ध गराउन सकिन्छ भन्ने हाम्रो अनुमान छ, नेपालस्थित हुन्डाईको आधिकारिक बिक्रेता लक्ष्मी इन्टरकन्टिनेन्टलका कार्यकारी निर्देशक निराकार श्रेष्ठले भने, आउँदो नाडा अटो शो अगावै हुन्डाई भेन्यु नेपाली बजारमा उपलब्ध गराउने तयारी हो । नाडा अटो शो भदौ १० गतेबाट हुँदै छ ।हुन्डाईले जनाएअनुसार सवारी सुरक्षाका दृष्टिकोणले यो कार निर्माणमा उच्च प्राथमिकता दिइएको छ । अगाडिको टायरमा डिस्क ब्रेक र पछाडिको टायरमा ड्रम ब्रेक लगाउन सकिनेछ, भारतमा कार सार्वजनिक समारोहपछि जारी गरिएको विज्ञप्तिमा भनिएको छ, उच्च गतिमा रहँदा पनि तत्काल ब्रेक लगाउन सकिनेछ । सुरक्षा सम्बन्धी महत्त्वपूर्ण उपकरणहरू एयरब्याग, चालक छेउको अगाडि सिटमा बस्नेहरूका लागि प्यासेन्जर एयरब्याग पनि रहेको छ । ६ वटा प्यासेन्जर एयरब्याग रहेको छ । इन्जिनलाई पूर्ण रूपमा बन्द गर्न सकिने इन्जिन इमोबीलाइजर, सेन्ट्रल लकिङ सिस्टम, चाइल्ड सेफ्टी लक, स्फिड सेन्सिङ, अटो त्र्यास नोटिफिकेसन, प्यानिक नोटिफिकेसन, सिटबेल्ट रिमाइन्डर र उच्च गतिमा हुँदा सचेत गराउने गरी सबै प्रकृतिका सुरक्षासम्बन्धी उपकरण र प्रविधि रहेको कम्पनीले दाबी गरेको छ ।यो कार सानो परिवार भएकाहरूका लागि र नेपालजस्तो जटिल भौगोलिक अवस्थिति तथा सडकअनुसार पनि उपयुक्त हुने देखिन्छ । जसको सिट क्षमता ५ हो । फोर ह्वील ड्राइभ गर्न सकिने यसको लम्बाइ करिब ४ मिटर र चौडाइ १७ मिटर र उचाइ १५ मिटर रहेको छ । यो एसयूभी४ कार हो । हुन्डाईकै अर्को एसयूझी कार त्रेटाभन्दा सानो छ ।काठमाडौंजस्तो घुइँचो र उपत्यका बाहिरका खाल्डाखुल्डी भएको सडकमा समेत चलाउन सजिलो हुने देखिन्छ । ह्वील बेस हाइट अर्थात् चक्काभन्दा माथि जमिनले छुन सक्ने उचाइ २५ मिटर छ । पेट्रोल र डिजेल दुवै विकल्पमा उपलब्ध छ । ३ वर्षको वारेन्टी हुनेछ, कार्यकारी निर्देशक श्रेष्ठले भने । ५ र ६ गियरमा उपलब्ध हुने यो कारको ट्यांकीको क्षमता ४५ लिटर हो । पेट्रोलको माइलेज १७५ किलोमिटर प्रतिलिटर र डिजेलमा २३७ किलोमिटर प्रतिलिटर हुने दाबी गरिएको छ । टर्वो इन्जिन छ । मूल्य, बनावट तथा सुविधाको हिसाबले हुन्डाई एसयूभीले नेपाली बजारमा उपलब्ध मुख्य तीन कारहरूसँग प्रतिस्पर्धा गर्नुपर्नेछ । मारुती सुजुकी भिटारा ब्रेजा, फोर्ड इकोस्पोर्ट र टाटा नेक्सन यो कारका मुख्य प्रतिस्पर्धी हुन् । मूल्यका हिसाबले हुन्डाईको आफ्नै ब्रान्ड हुन्डाई क्रेटा सँग समेत यो कारले केही प्रतिस्पर्धा गर्नुपर्ने देखिन्छ । मुख्य गरी तीन वटा ब्रान्डसँग हुने देखेका छौं, उनले भने, माथिल्लो मूल्यको भेन्यु र क्रेटाबीच केही मात्रामा प्रतिस्पर्धा हुनेछ । गत मे महिनाको तेस्रो साता भारतमा बिक्री सुरु भएको कम्प्याक्ट एसयूभी भेन्यु ले नेपाली बजारमा कस्तो सफलता पाउने भन्ने निर्धारण भने दसैंतिहारपछि हुनेछ ।"
नयाँ गन्तव्य,"नेपाल विविधताले भरिएको देश हो । यो विविधता कस्तो किसिमको रहेको छ भन्ने कुराको विस्तृत रूपमा खोजी हुन सकेको छैन । सरकार र यस मातहतका निकायले नेपालको पर्यटकीय क्षेत्रमा नयाँ गन्तव्यको खोजी बेलाबेलामा गरे पनि यो कामचलाउ मात्र देखिन्छ । सरकारले सन् २०२० लाई नेपाल भ्रमण वर्ष मनाउने तरखर गर्दा पनि नेपालको पर्यटकीय गन्तव्य केही निश्चित स्थानमै सीमित छ । प्रचारप्रसारकै अभावमा नेपालमा पर्यटकीय सम्भावना भएका धेरै गन्तव्यहरू ओझेलमा रहेको अघिल्लो साता हामी उठ्ने छौं ले आयोजना गरेको मेरो गाउँ मेरो ठाउँ भिडियो च्यालेन्जमा सहभागी ५ मिनेटका डकुमेन्ट्रीहरूले देखाए । पहिलोपटक आयोजित प्रतियोगितामा १ सय ३२ वटा नयाँ गन्तव्यका डकुमेन्ट्री प्रस्तुत प्रतिस्पर्धामा थिए । ती डकुमेन्ट्री नयाँ स्थानको भ्रमण गर्न रुचाउने नेपालभित्रकै आन्तरिक पर्यटकहरूलाई समेत आकर्षित गर्ने खालका थिए ।नुवाकोट घुम्न जाँदा धेरैको पहिलो आकर्षण नुवाकोट दरबार क्षेत्र नै हुने गर्थ्यो । महाभूकम्पले दरबार भत्किने अवस्थामा पुगेपछि नुवाकोटको नयाँ गन्तव्य जर्नी टु सिंहला मार्फत सुकबहादुर तामाङले डकुमेन्ट्रीमा निकाले । समुद्री सतहबाट ४,४४४ मिटर उचाइमा रहेको सिंहला र त्यस वरिपरिको दृश्यलाई चित्ताकर्षक ढंगले प्रस्तुत गरेका उनको नौलो गन्तव्यको यो डकुमेन्ट्रीले भिडियो अफ दि इयरकै पुरस्कार हात पार्यो ।पोखरा प्रमुख पर्यटकीय गन्तव्यमै पर्छ । पोखरा पुग्ने पर्यटकहरू यसका वरिपरिका क्षेत्रमा पनि जाने गर्छन् । तर धेरै कम पर्यटक मानुङकोट पुग्छन् । पोखराबाट ४५ मिनेटको सवारी यात्रा र केही घण्टाको हिँडाइमा पुग्न सकिने मानुङकोटको विशेषतालाई निर्देशक आर्यन कुँवरले यसरी प्रस्तुत गरेका छन् कि जो कोहीलाई पनि पोखरा जाँदा जसरी भए पनि एकपटक पुग्नै पर्ने किसिमको बनाउँछ । यसले कुँवरलाई अ फ्युचर स्टार डकुमेन्ट्री मेकरको उपाधि दिलायो ।पूर्वी रुकुमको लुकुम गाउँमा रहेको परम्परागत झाँक्री संस्कृति कति बलियो अवस्थामा रहेको छ भन्ने विषयलाई देवकी विष्टले ट्युन अफ झाँक्री मा प्रस्तुत गरिन् । झाँक्री संस्कृतिको अध्ययन गर्न दशकौंदेखि बसेकी विदेशी पर्यटकलाई आधार बनाएर तयार पारिएको यो डकुमेन्ट्रीका दृश्यले नेपालका केही भागहरू अझै पनि अनौठो अवस्थामा रहेको देखाउँछ । यो डकुमेन्ट्रीले नेपालीलाई मात्र नभएर विदेशीलाई समेत अचम्मित बनाउने खालको छ । यसमार्फत उनी वुमन भिडियो मेकर अफ दि इयर घोषित भइन् ।मकैमा निर्भर भएपछि मकै नै सबथोक हो । अन्नका रूपमा फल्ने मकै कसरी मानिसको जीवन, संस्कृति र संस्कार बन्छ भन्ने कुरालाई भीमलाल श्रेष्ठले निर्माण गरेको मकै विवाह ले प्रस्तुत गरेको छ । मकैको उब्जनी राम्ररी होस् भनेर ज्योतिषलाई साइत निकालेर मकैको विवाह गर्ने जन्तीमा गहना देखाउने र साइत निकालेर मकै रोप्ने गोरखाको यो परम्परा हेर्दैमा अनौठो र रोचक देखिन्थ्यो । यसले उत्कृष्ट स्क्रिप्ट र संवादको अवार्ड जित्यो ।महाभूकम्पले गोरखाका धेरै गाउँलाई क्षतविक्षत बनायो, जसमा राइनास पनि पर्यो । भूकम्पपछि राइनास नै विस्थापित हुने अवस्थामा पुगेको थियो । तर होम स्टे सञ्चालन गरेर अहिले आफूलाई पहिलाको भन्दा सबल गाउँ बनाउन कसरी सफल भयो भन्ने कुरालाई विक्रम न्यौपानेले डकुमेन्ट्रीमार्फत प्रस्तुत गरेका छन् । पूर्वको सन्दकपुरबारे निर्माण गरिएको डकुमेन्ट्रीले मोस्ट पोटेन्सियल डेस्टिनेसन को अवार्ड जित्यो । ३,६३६ मिटरको उचाइमा रहेको यस स्थानबाट नेपाल, भारत र भुटानका ६० भन्दा बढी हिमालहरू हेर्न सकिन्छ ।पुरस्कारको दौडमा रहेर पनि पुरस्कृत हुन नसकेका अधिकांश डकुमेन्ट्रीले पनि नेपालको नयाँ पर्यटकीय गन्तव्यहरू उजागर गरेका छन् । प्रतियोगितामा नेपालको खानपिन, कला, संस्कृति, ऐतिहासिक तथा धार्मिक स्थल, ताल, झरना, प्राकृतिक रूपमा निर्माण भएका अनौठा ठाउँ, पर्व र मानव निर्मित ताल, संग्रहालयलगायत धेरै विषयमाथि बनेका डकुमेन्ट्री सहभागी थिए । सातै प्रदेशका डकुमेन्ट्रीहरूलाई नजिकबाट नियाल्ने हो भने नेपालमा पर्यटकीय आकर्षणका थुप्रै गन्तव्यहरू थपिन सक्छन् ।"
फैलँदो माकुरी जाल,"स्पाइडर म्यान, न्युयोर्क सहरको लोकल हिरो । अग्लाअग्ला भवनमा आफ्नो जालको बलमा झुन्डिँदै लहराउने हिरो । सुपरहिरोको यो मार्बल जमानामा स्पाइडर म्यान सामान्य मानिसको सबभन्दा नजिकको सुपरहिरो, जोसँग घरपरिवार, प्रेमिका र असफलता छ । सानो कदका ठिटो औसत देखिने पिटर पार्कर नामक किशोर कसरी सुपरहिरो स्पाइडर म्यान बन्यो भन्ने कथाले धेरैको मन जित्यो । कमिक्सका पानाबाट निस्किएर सिनेमाको पर्दामा आएको यो जाल बुन्ने हिरोले धेरैलाई आफ्नो फ्यान बनायो । मार्बलको संसार भने बेग्लै छ । एभेन्जर्स इन्ड गेमको ह्याङ अझै कतिपय दर्शकको दिमागबाट उत्रिएको छैन । सर्वशक्तिमान बन्नका लागि विभिन्न धातु र मणिका औंठीहरू जम्मा गर्दै हिँडेको भिलेन र उसलाई रोक्न लागिपरेका सुपरहिरोहरूको कथा धेरै भागसम्म चल्यो । आइरन म्यान, हल्क, डक्टर स्ट्रेन्ज, थोर, ब्ल्याक प्यान्थरजस्ता मार्बलका सुपरहिरोको यो गाथाले बक्स अफिसमा पनि अनेक रेकर्ड राख्यो । बक्स अफिसमा स्पाइडर म्यानको पनि कमाइ कम छैन । बक्स अफिस मोजोका अनुसार मार्बल र सोनीको स्पाइडर म्यान ः फार फ्रम होम ले पहिलो ६ दिनमा संसारभरमा ५ सय ७७ मिलियन डलरको कमाइ गर्यो । यसको लागत १ सय ६० मिलियन डलर छ । यो कमाइमा अमेरिकाभित्र गरेको भन्दा बाँकी विश्वमा गरेको कमाइ धेरै छ । अमेरिकामा यसले १ सय ८५ मिलियन कमाउँदा बाँकी विश्वबाट ३ सय ९२ मिलियन कमाइ गर्यो । यसबाट स्पाइडर म्यान संसारभर लोकप्रिय भएको मात्र देखाउँदैन, हलिउडको बजार संसारमा कसरी विस्तार भइरहेको छ भन्ने पनि देखाउँछ ।ब्याटम्यानको डार्क नाइट शृंखला होस् वा सुपरम्यानका सिरिज हलिउडले यस्ता शृंखलाहरूबाट संसारभरको फिल्म बजारमा आफूलाई विस्तार गरिरहेको छ । पछिल्लो समय एनिमेसन र सुपरहिरो फिल्मले नै बजारको ठूलो हिस्सा ओगटेका छन् । टोय स्टोरी होस् वा पेट स्टोरी एनिमेसन फिल्मले आफ्नै दर्शक उत्पादन गरिरहेको छ । यस्तोमा मानवीय गुणले भरिएको स्पाइडर म्यान एभेन्जरको युनिभर्समा विस्तारै घुस्दै गइरहेको छ । टम होलान्डको अघिल्लो स्पाइडर म्यान : होम कमिङमै टोनी स्ट्रक (रोबर्ट ड्राउनी जुनियर) लाई फादर फिगर का रूपमा पेस गरिएको थियो । तर, इन्ड गेम मा आइरन म्यानको मृत्यु हुन्छ । यो फिल्ममा संसारलाई नयाँ आइरन म्यान आवश्यक छ भनेर स्पाइडर म्यानले भन्छ । हाईस्कुल पढ्ने एउटा ठिटो, जो आफ्नै क्लासमेटको प्रेममा छ, ऊसँगै युरोप घुम्न उत्सुक छ । युरोपका केटीहरूले अमेरिकनलाई साह्रै मन पराउँछन् भन्ने मान्यतासहित युरोप टुरमा हिँडेको स्पाइडर म्यानले यही यात्रामा टोनीको अत्याधुनिक सुविधा र टेक्नोलोजीले भरिएको चस्मा हात पार्छ । पानीमाथिको सहर भेनिसमा पुगेपछि यसले भेट्छ, अर्को सुपरहिरो मिस्टेरियो । अघिल्ला फिल्ममै उल्लेख भएको मल्टिपल युनिभर्सवाला फन्डा यसमा पनि देखापर्छ । र, कुनै अर्कै ब्रह्माण्डको सुपरहिरो मिस्टेरियो भिलेनसँग लड्न भेनिसमै आइपुग्छ । चाँडै नै यसको यो कुरा गफ भएको र मिस्टेरियो खासमा भिलेन भएको भेद खुल्छ । फिल्मको कथा केही ट्वीस्ट का साथ सिधा रेखामा हिँडेजस्तो देखिन्छ । आफ्नो परिचय नखुलेको किशोर सुपरहिरो छ, जो युरोप यात्रामा आफूलाई मन परेकी केटीलाई प्रेम प्रस्ताव राख्न चाहन्छ । आम प्रेमकथामा जस्तै यसमा पनि यो बाटोमा केही अवरोध देखा पर्छन् । तिनलाई पार गर्दै हिरो कसरी हिरो बन्छ भन्ने नै यसको कथा हो । तर, दर्शकहरूलाई अचम्ममा पार्ने कामचाहिँ फिल्मपछिको क्रेडिट सँग आउने दृश्यहरूले गरिरहेका छन् । यसमा देखाइएका दृश्यहरूले नयाँनयाँ रहस्य जन्माउने र खोल्ने काम गरेको दर्शकहरूले बताइरहेका छन् । ट्वीटरलगायतका सामाजिक सञ्जालमा मानिसले यसलाई अनौठो मान्दै प्रतिक्रिया जनाइरहेका छन् । इन्ड क्रेडिटमा भिलेनले पिटर पार्कर नै स्पाइडर म्यान भएको भेद खोलिदिन्छ । एभेन्जरको दुनियाँमा स्पाइडर म्यानको परिचय गोप्य नै थियो । यसमा कथाका अरू पनि ट्वीस्टबारे नयाँ रहस्य खडा गरिएको छ ।"
हुवावेको होङमेङ,"चिनियाँ कम्पनी हुवावेलाई अमेरिकी सरकारले प्रतिबन्धित सूचीमा राखेपछि अमेरिकी कम्पनीले गत महिना आफ्नो अपरेटिङ सिस्टम एन्ड्रोइड प्रयोग गर्न नदिने निर्णय गरेको थियो । तीन महिनाको म्याद दिइएको यो निर्णय कार्यान्वयन हुनुअघि नै हुवावेले राहत महसुस गरिसकेको छ । अमेरिकी सरकारले यो निर्णय फिर्ता लिएर हुवावेलाई अमेरिकामा व्यापारका लागि सहजता दिने संकेत गरिसकेको छ । हुवावेले भने आफ्नै अपरेटिङ सिस्टम होङमेङको निर्माण र विकासलाई जारी राखेको छ । हुवावेले होङमेङ मोबाइल फोनका लागि मात्रै नभएर कम्प्युटर, इन्टरनेट अफ थिङ्स र स्वचालित कारमा समेत प्रयोग हुने दाबी गरेको छ । कम्पनीले सम्भवतः आफ्नो आगामी स्मार्टफोन मेट थर्टी वा पी फोर्टी सिरिजका स्मार्टफोनमा यसलाई प्रयोग गर्दै छ । यी स्मार्टफोनमा होङमेङ अपरेटिङ सिस्टमको नाम आर्क ओएसका रूपमा ब्रान्डिङ गर्ने तयारी छ । यो गुगलको अपरेटिङ सिस्टम एन्ड्रोइडभन्दा ६० प्रतिशत छिटो हुने हुवावेको दाबी छ ।"
'आर यु स्योर',इन्स्टाग्राम केही समयदेखि धेरै तनावमा छ । विशेषतः किशोरावस्थाका प्रयोगकर्ता बढी सक्रिय रहने फेसबुक स्वामित्वको यो प्लेटफर्मलाई अनलाइन बुली नियन्त्रण गर्नुपर्ने दबाब छ । अनलाइनमा हुने बुलिङका कारण केही किशोरकिशोरीहरू डिप्रेसनको अवस्थामा पुगेको घटनाहरूपछि इन्स्टाग्रामलाई दबाब बढेको हो । इन्स्टाग्रामले ब्लगमार्फत सार्वजनिक गरेको जानकारीअनुसार कम्पनीले यस्ता बुली नियन्त्रणका लागि नयाँ टुलको विकास गरिरहेको छ । दुई चरणमा सार्वजनिक गरिने टुलले प्रयोगकर्तालाई बुलिङबाट बचाउने उद्देश्य राखेको छ । पहिलो टुलले इन्स्टाग्राममा कमेन्ट गर्ने प्रयोगकर्ताले कुनै दुरुत्साहित हुने शब्दहरू प्रयोग गरे पुनर्विचारका लागि आग्रह गर्नेछ । आर्टिफिसियल इन्टेलिजेन्सको प्रयोगमार्फत प्रयोगकर्ताले प्रयोग गर्न सक्ने दुर्व्याच्य तथा दुरुत्साहन गर्न सक्ने शब्द पहिचान गर्न सक्ने बनाइने इन्स्टाग्रामले जनाएको छ । कुनै प्रयोगकर्ताले अरूको पोस्टमा नराम्रा शब्दहरू प्रयोग गरी कमेन्ट गर्न लागे यो टुलले प्रयोगकर्तालाई आर यु स्योर भन्दै पुनर्विचारका लागि समय दिनेछ । दोस्रो चरणमा सुरु गरिने अर्को टुलले भने प्रयोगकर्ताको कमेन्टमा आएका नराम्रा शब्दसहितका टिप्पणीलाई स्वतः हटाउन सहयोग गर्नेछ ।
