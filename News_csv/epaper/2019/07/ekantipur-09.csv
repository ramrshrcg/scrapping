शीर्षक,विवरण
साताअघि नै भारतको दबाबमूलक पत्र,"भारतीय दूतावासले लेखेको पत्र (अनुवादित)काठमाडौंस्थित भारतीय दूतावास नेपाल सरकार परराष्ट्र मन्त्रालयलाई अभिवादन गर्दै नेपालको सरकारी निकायहरूले ताजा तरकारी तथा फलफूल आयातमा वनस्पति क्वारेन्टाइन र विषादी अवशेषस्तर पुनर्परीक्षण लागू गरेको विषयमा सूचना पाएको जनाउन चाहन्छ । भारतका राष्ट्रिय वनस्पति संरक्षण संस्थाहरू (एनपीपीओ) र कृषि तथा प्रशोधित खाद्य पदार्थ निर्यात विकास प्राधिकरण (एपीईडीए) ले नेपालमा निर्यात हुने त्यस्ता सामग्रीलाई प्रदान गर्ने फाइटोस्यानिटरी (अन्तर्राष्ट्रिय व्यापारका लागि वनस्पतिको स्वस्थता परीक्षण) प्रमाणपत्र नेपाली सरकारी निकायहरूलाई पनि स्वीकार्य छन् ।यस्तो पुनर्परीक्षण लागू गरिनु गैरकर अवरोधजस्तै हो, जसले व्यापार रोकिएको छ । साथै अन्तर्राष्ट्रिय वनस्पति संरक्षण महासन्धि (आईपीपीसी) को फाइटोस्यानिटरी मापनका लागि अन्तर्राष्ट्रिय मापदण्ड१३ अनुसार आयातकर्ता देशले निर्यातकर्ता देशलाई फाइटोस्यानिटरी आयातका प्रावधान पालना गर्न सूचित गर्नुपर्छ । तर यस घटनामा नेपाली निकायबाट नियमानुसारको कार्य भएन । आईपीपीसी तथा डब्लूटीओ (विश्व व्यापार संगठन) बाट फाइटोस्यानिटरी उपायबारे स्थापित मान्यता तथा भारत र नेपालबीच दशकौंदेखिको द्विपक्षीय व्यापार व्यवस्थाअनुरूप मन्त्रालयका सम्बन्धित निकायलाई यस्तो गैरकर अवरोध खारेज गर्न तथा भारतका एनपीपीओ र एपीईडीएद्वारा जारी फाइटोस्यानिटरी प्रमाणपत्रका आधारमा त्यस्ता सामग्री निर्वाध आयात खुलाका लागि सुझाव दिन मन्त्रालयलाई आग्रह गरिन्छ । उल्लेखित सामग्रीको व्यापार रोकिने र भारतीय निर्यातकर्ता ठूलो घाटामा पर्ने गरी भएको गैरकर अवरोध कार्यान्वयनका लागि कुनै तत्त्व जिम्मेवार भए आवश्यक सूचना तथा कागजातसहित औचित्य पुष्टिका लागि दूतावास मन्त्रालयलाई आग्रह गर्छ । नेपाल सरकार, परराष्ट्र मन्त्रालयलाई उच्च सम्मानसहित सम्बन्ध नवीकरणका लागि यो अवसरको उपयोग गर्दै आश्वासनको अपेक्षासमेत गर्दछ ।"
सचिवले गुमराहमा पारे : मन्त्री यादव,"उक्त अभिव्यक्तिबारे प्रधानमन्त्रीका प्रेस सल्लाहकार कुन्दन अर्यालसँग सोमबार राति प्रश्न गर्दा उनले कान्तिपुरसित भने, प्रधानमन्त्रीले त्यो बेलाको सन्दर्भमा बोल्नुभएको हो । तर के स्पष्ट हुनुपर्छ भने कुनै पत्रका कारण नभई हाम्रो आफ्नै प्राविधिक क्षमता कम भएकाले रोकिएको हो भन्ने प्रधानमन्त्रीको भनाइको आशय हो । सरकारले असार २ मा राजपत्रमा सूचना प्रकाशन गरेपछि नाकाहरूमा विषादी परीक्षण सुरु भएको थियो । उक्त कदमले भारतीय व्यवसायीलाई अप्ठेरो परेपछि असार १४ मा भारतीय दूतावासले परराष्ट्र मन्त्रालयलाई पत्र पठाएको हो । दूतावासले पत्रको बोधार्थ उद्योग वाणिज्य तथा आपूर्ति मन्त्रालयका सचिव केदारबहादुर अधिकारी, कृषि, भूमि व्यवस्था तथा सहकारी मन्त्रालयका सचिव युवकध्वज जिसी, उद्योग वाणिज्य तथा आपूर्ति मन्त्रालयका सहसचिव नवराज ढकाल र खाद्य प्रविधि तथा गुण नियन्त्रण विभागकी कार्यवाहक महानिर्देशक मतिना वैद्य जोशीलाई समेत दिएको थियो । पत्रमा भारतको राष्ट्रिय वनस्पति संरक्षण संस्था तथा कृषि तथा प्रशोधित खाद्य पदार्थ निर्यात विकास प्राधिकरणले नेपालमा निर्यात हुने यस्ता सामग्रीलाई फाइटोस्यानिटरी प्रमाणपत्र प्रदान गर्ने गरेको र ती प्रमाणपत्र नेपाली निकायहरूलाई स्वीकार्य रहेको उल्लेख छ । यसरी स्वीकार्य भइसकेको विषयलाई किन पुनर्परीक्षण गर्नुपर्यो भन्ने दूतावासको पत्रको आशय छ । पुनर्परीक्षणको आवश्यकता गैरकर अवरोधजस्तै हो र यसले व्यापार रोकिएको छ । साथै, अन्तर्राष्ट्रिय वनस्पति संरक्षण महासन्धिको फाइटोस्यानिटरी उपायबारे अन्तर्राष्ट्रिय मापदण्ड१३ अनुसार आयातकर्ता देशले निर्यातकर्ता देशलाई फाइटोस्यानिटरी आयातका प्रावधान पालना गर्नका लागि सूचना दिनुपर्छ । यस घटनामा नेपाली निकायबाट यो व्यवस्था पालना भएन पत्रमा भनिएको छ ।दूतावासले फाइटोस्यानिटरी उपायबारे अन्तर्राष्ट्रिय वनस्पति संरक्षण महासन्धि तथा विश्व व्यापार संगठनबाट स्थापित मान्यता एवं भारत र नेपालबीच दशकौंदेखि कायम रहेका द्विपक्षीय व्यापार व्यवस्थाको पनि स्मरण गराएको छ । नेपाल सरकारका सम्बन्धित निकायलाई यस गैरकर अवरोधको कार्यान्वयन खारेज गर्न र भारतका निकायले जारी गरेका फाइटोस्यानिटरी प्रमाणपत्रका आधारमा यस्ता सामग्रीको आयात खुला गर्न सुझाव दिनका लागि मन्त्रालयलाई आग्रह गरिन्छ, पत्रमा भनिएको छ । दूतावासले सरकारको यो निर्णयले भारतीय निर्यातकर्तालाई ठूलो घाटा लाग्ने कुरा उल्लेख गरेको छ । भारतीय निर्यातकर्तालाई ठूलो घाटा लाग्ने गरी भएको गैरकर अवरोधको तत्काल कार्यान्वयनका लागि कुनै तत्त्व जिम्मेवार भए आवश्यक सूचना तथा कागजातसहित औचित्य पुष्टि गर्नका लागि राजदूतावास सम्मानित मन्त्रालयलाई आग्रह गर्दछ, पत्रमा भनिएको छ ।दूतावासले यो पत्र पठाएको ४ दिनपछि १९ गतेको मन्त्रिपरिषद् बैठकले पूर्वाधार नभएको भन्दै तत्कालका लागि विषादी परीक्षण रोक्ने निर्णय गरेको थियो । उद्योग वाणिज्य तथा आपूर्ति मन्त्रालयको प्रस्तावमा मन्त्रिपरिषद्बाट भएको उक्त निर्णय सरकारले औपचारिक रूपमा सार्वजनिक नगर्दै त्यसको भोलिपल्टै केही सञ्चार माध्यमबाट सार्वजनिक भएको थियो । त्यसपछि २१ गते बसेको सत्तारूढ नेकपाको बैठकमा सांसदहरूले सरकारको निर्णयको विरोध गरेका थिए । नागरिकको स्वास्थ्यसँग जोडिएको विषयमा सरकारले गरेको निर्णय आपत्तिजनक भएको वरिष्ठ नेता माधव नेपाललगायतले नै बताएपछि प्रधानमन्त्री ओलीले निर्णयको बचाउ गर्दै कुनै पनि पत्र नआएको दाबी गरेका थिए ।"
"पतिको पहुँच, पत्नीलाई पुर्जा",राणा परिवारले शाह र भण्डारीका पत्नीहरूका नाममा बकसपत्र गरी जग्गा पास गरिदिँदाको रजिस्ट्रेसन लिखत ।
यसो गरे घट्छ विषादीको असर,"काठमाडौं  टलक्क टल्किने र ताजा देखिने तरकारी सबैको रोजाइमा पर्छ । तर यस्तै तरकारीमै विषादीको मात्रा बढी हुन सक्ने विज्ञहरूको भनाइ छ । बरु अलिअलि किरा लागेको, मध्यम आकारको, बांगोटिंगो, सामान्य चमक भएको तरकारीमा कम विषादी हुन सक्छ । बेमौसमीको दाँजोमा मौसमी तरकारी र फलफूलमा विषादी कम हुन्छ ।नेपाल कृषि अनुसन्धान परिषद्, बागवानी अनुसन्धान महाशाखाका प्रमुख ईश्वरीप्रसाद गौतमका अनुसार बेमौसमी तरकारी फलफूलमा धेरै किरा लाग्ने भएकाले किसानले अत्यधिक विषादी हालेका हुन्छन् । तरकारी किनेर ल्याएपछि १२ दिन फ्रिज वा चिसो ठाउँमा राखेपछि उपयोग गर्नु राम्रो हुन्छ । बेमौसमी कृषि उत्पादन सम्भव भए नखाऔं, खानै परे नुनपानीमा आधा घण्टा डुबाएपछि सफा पानीमा पखालेर खाऔं, उनले भने, नुनपानीको घोलले धेरैजसो विष सोस्छ । विषादी, रासायनिक मल आदिको अनियमित, अनियन्त्रित र अवैज्ञानिक उपयोगबाट उमारिएका सागसब्जीको दीर्घकालीन उपयोगले क्यान्सरलगायत विभिन्न नसर्ने रोग लाग्छन् । शरीरको रोग प्रतिरोधक क्षमता प्रभावित गराउँछन् । पालक, गोलभेंडा, भन्टा, भेडे खुर्सानी, काउली, बन्दा, लौका, सागलगायत तरकारीमा विषादी बढी हुन सक्छन् । बेमौसमी तरकारीमा रोग, किरा बढी लाग्ने भएकाले किसानले धेरै मात्रामा विषादी छर्ने गरेको पाइएको छ । बजारमा राखिएको गोलभेंडा बाहिर सेतोसेतो दाग देखियो भने त्यो एकदुई दिनअघि विषादी हालेर बेच्न ल्याइएको बुझ्नुपर्छ । सीमापारिबाट आएको भन्टालाई टल्किने र लामो समयसम्म ताजा राख्न विषादीको झोलमा डुबाइएको हुन्छ, विज्ञ भन्छन्, यस्ता भन्टा नखानु नै राम्रो । रायोलगायतका सागमा पनि डाएथेन४५ फंगिसाइडको झोल हालिएको हुन्छ ।तरकारीको बोक्रा ताछदा केही मात्रामा विषादी कम हुन्छ तर भित्रपट्टि गएको विषादी जाँदैन । धेरैजसो विषादीको अवशेष तरकारी, फलफूल आदिमा ७ देखि १५ दिनसम्म रहन्छन् । तरकारीमा विषादीको प्रभाव कम गर्न काटेर बनाउन तयार पारिएको तरकारीलाई २४ थोपा भिनेगर हालिएको पानीमा आधादेखि एक घण्टासम्म डुबाएर राख्न सकिन्छ । भिनेगर छैन भने कागतीको रसको पनि उपयोग गर्न सकिन्छ, त्रिवि रसायनशास्त्र केन्द्रीय विभागका रसायनशास्त्री प्रा विनय झाले भने, साइट्रिक एसिड (भिनेगर) ले धेरै हदसम्म तरकारीको विषादी हटाउन सघाउँछ । उनका अनुसार भिनेगर हालिएको पानीमा आधादेखि एक घण्टासम्म काटेको तरकारी डुबाएर राखेपछि सफा पानीमा धुनुपर्छ ।जर्नल अफ एग्रिकल्चर एन्ड फुड केमेस्ट्रीमा प्रकाशित एउटा अनुसन्धानअनुसार बेकिङ सोडाको उपयोग गर्नाले कीटनाशक विषादीको असर कम हुन सक्छ । बेकिङ सोडालाई पानीमा हालेर फलफूल र सब्जीलाई एक मिनेटसम्म डुबाएर राख्दा पनि विषादीको असरमा कमी आउँछ । बेकिङ सोडामा सोडियम बायोकार्बोनेट हुन्छ, जसले थायबेन्डाजोल र फस्फेटलाई सजिलै सफा गर्न सक्छ । अन्य विषादीलाई यसले सफा गर्न सक्दैन ।"
हेरेका भरमा विषादी परीक्षण,"काठमाडौं  तरकारी र फलफूलका गाडी विराटनगर भन्सार परिसरमा पस्छन् । प्लान्ट क्वारेन्टाइन एवं विषादी व्यवस्थापन केन्द्र कार्यालयका कर्मचारी गाडीमै के छ भनेर हेर्छन् र बिनाकुनै परीक्षण जाँचपासका लागि तोक लगाइदिन्छन् । छ । क्वारेन्टाइन कार्यालयमा उपकरणका नाममा एउटा माइक्रोस्कोप र हेन्ड लेन्स मात्र छ । परीक्षणका लागि आवश्यक उपकरण नभएकाले गाडीमा आँखाले निरीक्षण गर्नुको विकल्प नभएको कर्मचारी बताउँछन् । हामीले विषादी भए, नभएको हेर्नेभन्दा पनि क्वारेन्टाइन मात्र हेर्ने हो । तरकारीमा कीरा लागेको छ कि छैन आँखाले हेर्छौं, कार्यालय प्रमुख अरुणकुमार घिमिरेले भने, हाम्रो ल्याबमा धान, चामल र मकैलगायतको परीक्षण हुन्छ, तरकारी र फलफूलको होइन ।उनका अनुसार आयातनिर्यात हुँदा कृषिजन्य वस्तु सँगसँगै भित्रिन सक्ने हानिकारक रोग, कीरा र क्वारेन्टाइन पेस्ट प्रवेश र विस्तार रोक्ने काम मात्र जिम्मेवारी हो । निर्यात हुने बिरुवाको स्वस्थताको प्रमाणपत्र पनि कार्यालयले दिन्छ । कृषि खाद्यवस्तुको विषादी परीक्षण गर्न ९४ किमी टाढा झापाको बिर्तामोडस्थित विषादी अवशेष द्रुत विलेश्षण प्रयोगशाला एकाइमा नमुना पठाउनुपर्छ । जहाँ काँकडभिट्टा र विराटनगर भन्सार नाकाबाट भित्रिने तरकारी तथा फलफूलको परीक्षण हुन्छ । सरकारले असार २ मा ताजा तरकारी तथा फलफूल पैठारी गर्दा सम्बन्धित भन्सार विन्दुमा क्वारेन्टाइन र जीवनाशक विषादीको अवशेष परीक्षण अनिवार्य गर्नुपर्ने नियम राजपत्रमा प्रकाशित गरेर निर्णयबाट पछि हटिसकेको छ । यसको मुख्य कारण नाकामै परीक्षणको व्यवस्था नभएर हो । परीक्षण गर्नुपर्छ भन्ने परिपत्र सरकारले सच्याए पनि नाकामा रोकिएका तरकारी र फलफूल आयात अझै सहज भइसकेको छैन । परिपत्र आइनपुगेका भन्सार कार्यालयले परीक्षण यथावत् राख्दा व्यवसायी आत्तिएका छन् । भन्सार विन्दुमै परीक्षणको व्यवस्था नभएसम्म छिटो छाड्नुपर्ने सड्ने गल्ने चीजबिज जाँच गरिरहनु कि यसो हेरेर जाऊजाऊ भन्नु भन्ने अन्योल छ, विराटनगर भन्सार कार्यालयका प्रमुख भन्सार अधिकृत मीमांश अधिकारीले भने, अहिलेसम्मको अवस्था गाडीमा के ल्याए भनेर सर्सर्ती हेरेर जाऊ भन्दै जाँचपास गर्दै आएकै हो । नाकाहरूबाट भित्रिने भारतीय कृषि खाद्यवस्तुमा विषादीको मात्रा परीक्षण गर्ने निर्णयबाट सरकार पछि हट्नुमा आन्तरिक तयारी नै नपुगेको देखिएको छ । कृषि तथा पशुपन्छी विकास मन्त्रालयले संघीय राजधानी काठमाडौंसहित मुलुकका आठ स्थानमा अखाद्य तत्त्व जाँचका लागि प्रयोगशाला सञ्चालनमा रहेको जनाए पनि चार ठाउँका ल्यावमात्रै सञ्चालनमा छन् । ती पनि पर्याप्त पूर्वाधारयुक्त र पायक पर्ने ठाउँमा छैनन् । न त तिनमा सबै प्रकारका अखाद्य तत्त्व जाँचको व्यवस्था छ ।आयातनिर्यातका लागि वीरगन्ज, विराटनगर, काँकडभिट्टा, भैरहवा र कञ्चनपुर मुख्य नाका हुन् । अपायक स्थानमा विषादी परीक्षण प्रयोगशाला नहुनुले कृषि वस्तुको जाँचपासमा झन्झट छ । गत शुक्रबार सीमावर्ती रक्सौलबाट पिकअप गाडीमा वीरगन्ज भन्सार आएको आँप आइतबार मात्र जाँचपास भयो । आयातित तरकारी र फलफूलका नमुना परीक्षणका लागि भन्सारले सर्लाहीको नवलपुरस्थित विषादी परीक्षण केन्द्रमा पठाउँछ । जाँचपास हुन योग्यको रिपोर्ट आइपुग्न समय लाग्छ । तरकारी र फलफूल १२ दिन रोकिँदा कुहिने नेपाल फलफूल व्यवसायी संघ पर्साका सचिव ग्यासु मियाँ देवानले बताए । भन्सारमै विषादी परीक्षण केन्द्र स्थापना नभएसम्म जाँचपास गाह्रो भयो, सचिव देवानले भने, विषादी परीक्षण गर्नुपर्छ तर छिटो सड्ने वस्तुका लागि छिटो परीक्षण हुने व्यवस्था नभएसम्म रोकेर राख्नु हुँदैन । जाँचपासमा हुने ढिलाइका कारण तरकारी तथा फलफूल खुला नाकाको फाइदा उठाएर अवैध रूपले वीरगन्ज भित्रिरहेको उनले बताए । सरकारको पछिल्लो निर्देशनअघिसम्म भन्सार नजिकैको प्लान्ट क्वारेन्टाइनले विषादी परीक्षण गर्दै आएको थियो । सरकारको निर्देशन आएपछि नमुना संकलन गरी सर्लाही पठाउन थालिएको हो, देवानले भने, जाँचपासमा ढिलाइ हुँदा केही व्यवसायीले घाटा खाएर भए पनि पारिपट्टि रक्सौलमै बेच्न थालेका छन् । तरकारी र फलफूल बोकेको एउटा ट्रक चार दिनदेखि गड्डाचौकीस्थित कञ्चनपुर भन्सार कार्यालयमा रोकिएको छ । कैलालीको अत्तरियास्थित विषादी अवशेष द्रुत विश्लेषण प्रयोगशालामा उपकरणको खराबीका कारण परीक्षण हुन नसकेपछि उक्त फलफूल र तरकारी भन्सार कार्यालयमै बिग्रिने अवस्थामा छ । सरकारले तत्कालका लागि परीक्षण नगरेरै भित्रिन दिने भने पनि नेकपानिकटकै विद्यार्थीहरूको विरोधका कारण भन्सार कार्यालयले परीक्षणबिना पठाउन सकेन । परीक्षणका लागि नमुना नेपालगन्ज पठाइएको छ । नेपालगन्जको रिपोर्ट आएपछि मात्रै छाड्न सकिने कञ्चनपुर भन्सार कार्यालयले जनाएको छ । भन्सार कार्यालय एकातिर र प्रयोगशाला अर्कोतिर हुँदा समस्या भएको व्यवसायीहरू बताउँछन् । गड्डाचौकी भन्सार कार्यालयमा तरकारी र फलफूल पुगेपछि नमुना संकलन गरेर परीक्षणका लागि ५० किलोमिटर टाढा कैलालीको अत्तरिया पुर्याउनुपरेको थियो । भारतबाट आयात हुने तरकारी र फलफूल परीक्षणपछि मात्रै भित्रिन दिने निर्णयपछि गड्डाचौकी नाकाबाट १५ दिनमा १२ ट्रक मात्रै भित्रिएका छन् । सरकारले तत्कालका लागि विषादी परीक्षणको प्रावधान हटाएको छ । उक्त निर्णयको विरोध नेकपा निकटकै विद्यार्थीहरूले गरेका छन् । परीक्षणबिना कुनै पनि हालतमा भित्रिन दिन नहुने भन्दै उनीहरूले भन्सारमा ज्ञापनपत्र बुझाएका छन् । स्थानीय समस्याका कारण केही दिन परीक्षण गरेरै पठाऊँ भन्ने हो, कञ्चनपुर भन्सार कार्यालयका प्रमुख भीमप्रसाद अधिकारीले भने, ल्याब टाढा रहेकाले चाँडै बिग्रिने वस्तु छिटो परीक्षण गरेर पठाउन पनि गाह्रो भयो । उनका अनुसार आइतबार भन्सार विभागबाट परीक्षणबिना तरकारी र फलफूल भित्रिन दिनु भन्ने परिपत्र आएको छ । अत्तरियास्थित विषादी अवशेष तथा द्रुत विश्लेषण प्रयोगशालामा गरिएको परीक्षणमा पनि विद्यार्थीहरूले शंका गरेका छन् । गतसाता मात्रै अत्तरियामा गरिएको परीक्षणमा शंका उब्जेपछि पुनः परीक्षणका लागि कालिमाटी पठाइएको थियो । यद्यपि कालिमाटीको प्रयोगशालाको परीक्षण रिपोर्ट पनि अत्तरियाको जस्तै आएको थियो । खानेकुरा परीक्षण गरेर मात्रै भित्रिन दिनु ठीक हो तर त्यसका लागि नाकामै परीक्षणको व्यवस्था गर्नुपर्छ, कञ्चनपुर उद्योग वाणिज्य संघ अध्यक्ष जंगबहादुर मल्लले भने, यहाँ त परीक्षणमै दुई दिन लाग्न थाल्यो । तरकारी र फलफूल नाकामै बिग्रिने अवस्था आयो । प्लान्ट, पशु र खाद्य क्वारेन्टाइनका क्षेत्रीय कार्यालयहरू गड्डाचौकीमै रहेकाले विषादी परीक्षण प्रयोगशाला पनि यहीँ स्थापना हुनुपर्ने उनले बताए । गड्डाचौकीबाट अत्तरियामा नमुना पठाएर परीक्षण गराउँदा एक दिन पूरै लाग्छ । धेरैपटक ल्याबले एकै दिनमा रिपोर्ट दिँदैन । अत्तरिया प्रयोगशालामा पनि समस्या आएपछि नमुना नेपालगन्ज पठाउनुपरेको छ । नाकामै परीक्षणको व्यवस्था नभएसम्म छिटो सड्ने खानेकुरा जाँचपासमा समय लगाउन नसकिने फलफूल तथा तरकारी व्यवसायी नरेन्द्र साउदले बताए । भारतबाट कैलाली र कञ्चनपुरका नाकाबाट करोडौंको तरकारी र फलफूल आयात हुने गरेको छ । निर्यात भने शून्य छ । कञ्चनपुरको दोधाराचाँदनी क्षेत्रबाट केही वर्षअघिसम्म परबल उल्लेख्य परिमाणमा भारत निर्यात हुन्थ्यो । सीमा क्षेत्रमा भारतले एसएसबीको क्याम्प राखेर विषादी परीक्षणपछि मात्रै निर्यात गर्न पाइने नियम लागू गरेपछि भने परबल पारि पठाउन बन्द छ । भारतबाट विराटनगरको गुद्री बजारमा मात्र दैनिक २ सय मेट्रिक टन तरकारी आइपुग्छ । यहाँ आउने तरकारीमध्ये आलु र प्याज सबैभन्दा बढी हुने गरेको छ । हरियो तरकारी सीमानजिक रहेका भारतका कटिहार, पूर्णिया र फारबिसगन्ज लगायतका क्षेत्रबाट आउने गरेका छन् भने आलु उत्तरप्रदेश र प्याज नासिकबाट आउने गरेको गुद्री बजार व्यवस्थापन समितिका सल्लाहकार पशुपति भगतले बताए । पूर्वाधारमा चुस्त व्यवस्थापन नभएसम्म परीक्षण गरेपछि मात्रै भित्रिन दिन्छौं भन्न सक्ने अवस्था छैन, उनले भने, आयातको परिमाण घट्दा वा ढिला हुनासाथ बजार भाउ बढ्छ ।अर्थशास्त्री अर्जुन बराल नाकामा रोकेर मात्र समस्या नसुल्झिने बताउँछन् । नाकामा रोक्ने नीतिसँगै सरकारले उत्पादन प्रभावकारी बनाउने कार्यक्रम ल्याउन सक्नुपर्छ, उनले भने । नेपाली कृषि वस्तु भारत निकासी हुँदा विषादी परीक्षणका लागि कोलकाताको प्रयोगशालामा पुर्याउनुपर्छ । भारतको पनि भन्सारमै प्रयोगशाला छैन । विराटनगरमा आयात हुने तरकारी आधाभन्दा बढी प्रदेश १ कै जिल्लाहरूमा खपत भएर पनि काठमाडौं लगायतका अन्य सहरमा पठाइन्छ । भन्सारले विषादी परीक्षणबिना जाँचपासमा रोक लगाएसँगै केही दिन आयातकर्ताले रुट परिवर्तन गरी सुनसरीको भन्टाबारी भन्सार कार्यालयबाट तरकारी र फलफूल झिकाए । भन्टाबारी भन्सारले विषादी परीक्षणबिनै जाँचपास गरेको थियो । खुला सीमाको फाइदा उठाउँदै भारतबाट तरकारी तथा फलफूल आउने क्रम पनि रोकिएको छैन ।मेची भन्सार कार्यालयका अनुसार आलु, प्याज आदि तरकारी र भुइँकटर, केरा आदि फलफूल भारतबाट आयात भइरहेको छ । बिर्तामोडमा रहेको ल्याबमा नमुना पठाएर परीक्षण रिपोर्ट आएपछि मात्रै नेपाल भित्रिन दिने गरिएको प्रमुख भन्सार अधिकृत टेकबहादुर अर्यालले बताए । बिर्तामोडमा प्रदेश १ स्तरीय विषादी मापन केन्द्र छ । केन्द्रले स्वास्थ्यका लागि अयोग्य ठहर्याए आयात रोकिन्छ, उनले भने । नाकामा जाँच कडाइका कारण दुई सातायता तरकारी र फलफूलको आयात घटेको छ । भन्सार क्षेत्रको क्षेत्रीय प्लान्ट क्वारेन्टाइन कार्यालयमा विषादी जाँच्ने उपकरण छैन । बाहिर हेरेर मात्रै भित्र्याउन दिने गरिएको थियो । प्राविधिक विनयकुमार साहका अनुसार भारतीय तरकारीमा पर्याप्त विषादी पाउन थालेपछि बिर्तामोडको रिपोर्टका आधारमा मात्रै भित्रिन दिने गरिएको छ । पूर्वी नाका काँकडभिट्टाबाट भारततर्फ अदुवा, अलैंची, चिया जस्ता नगदेबाली निकासी हुने गरेको छ । नेपाली कृषिजन्य उत्पादनलाई भारतीय पक्षले विभिन्न बहानामा पटकपटक अवरोध गर्ने गरेका छन् । सीमावर्ती पानीट्यांकी भन्सारमा न कुनै भौतिक पूर्वाधार नै छ न त व्यवस्थित ल्याब नै । व्यवस्थित ल्याब नहुँदा नेपाली उत्पादनको नमुना जाँच गर्न कोलकाता पठाउनुपर्ने बाध्यता यथावत् नै छ । नेपाली व्यवसायी र सरकारी अधिकारीले बारम्बार आग्रह गर्दा पनि पानीट्यांकीमा व्यवस्थित ल्याब राखिएको छैन । एक व्यवसायीका अनुसार कोलकाताबाट रिपोर्ट आउन १५ देखि २० दिन लाग्छ । त्यो समयमा नेपाली सामान धेरैपटक गाडीमै कुहिएर फ्याँक्ने अवस्थामा पुग्छन् ।आयात अत्यधिक सुनौली नाकाबाट बर्सेनि अर्बौं रुपैयाँ बराबरको तरकारी र फलफूल नेपाल भित्रिन्छ । यति ठूलो परिमाणको तरकारीमा विषादी जाँच्ने उपकरण र जनशक्ति भने यहाँ छैन । केही दिन अवरुद्ध भए पनि तरकारी तथा फलफूल विषादी परीक्षणबिनै भित्रिने क्रम यथावत् भइसकेको छ । भैरहवा भन्सार अधिकृत कलीराम पौडेलले भने, विषादी परीक्षण गर्न थालेपछि आलु र प्याजको आयात सामान्य अवस्थामै रहे पनि ताजा तरकारी निकै घट्यो । भारतबाट आयातित ताजा तरकारी स्थानीय बजारमा अनलोड भएपछि स्थानीय व्यापारीले आफ्नो फर्मका नामबाट काठमाडौंलगायत अन्य बजारमा स्वदेशी उत्पादन भन्दै पुर्याउँछन् । पहिला आलु र प्याजसहित ताजा तरकारीका सानाठूला गरी दैनिक ६० देखि ७० वटा ट्रक नेपाल भित्रिन्थे, जसमा १०१५ वटा गाडी ताजा तरकारीका हुन्थे । अहिले परीक्षण गरेको प्रमाणपत्रसहित ताजा तरकारीका गाडी एकाध मात्रै भित्रिएका छन् । आलु र प्याजको आयात पहिलाकै अवस्थामा छ । यसको आयातमा भन्सारमा ५ प्रतिशत कृषि सेवा शुल्क र ५ प्रतिशत अग्रिम आयकर लाग्ने प्रावधान छ । सुनौलीसँगको नेपाली सीमावर्ती नाका बेलहियास्थित प्लान्ट क्वारेन्टाइनका प्रमुख विष्णुप्रसाद काफ्लेले आयातीत ताजा तरकारी र फलफूलको विषादी जाँच्ने उपकरण र जनशक्ति कार्यालयमा नभएको बताए । तरकारी, फलफूल र खाद्यान्न आयात हुँदा हामीले नेपालको बालीनालीलाई असर पार्ने भनी सरकारले निर्धारण गरेको सूचीअनुरूपको रोग, झारपात, शत्रुजीव कीरा छछैन हेर्ने गर्छौं, उनले भने, विषादीबारे भने परीक्षण हुने गरेको छैन ।भन्सार विन्दुमै तरकारी तथा फलफूलको विषादी जाँचेर मात्रै पैठारी गर्नुपर्ने व्यवस्थाअनुरूप परीक्षणका लागि काठमाडौंको कालीमाटीस्थित विषादी अवशेष द्रुत परीक्षण प्रविधि केन्द्रमा नमुना पठाइन्थ्यो । त्यहाँ कार्बामेट र अर्गेनो फस्फेट नामक कीटनाशक विषादी परीक्षण गरिन्थ्यो । उक्त परीक्षणअन्तर्गत विषादीको मात्रा ३५ प्रतिशतभन्दा कम भए खानयोग्य र माथि भए अयोग्य मानिन्छ । यो अवधिमा भैरहवा नाकाबाट परीक्षणका लागि पठाइएको तरकारी तथा फलफूल जाँचमा खान अयोग्य भनेर प्रमाणित गरिएका रिपोर्ट आएका छैनन् । यी दुई प्रकारका विषादी जाँच्ने उपकरण बुटवलको तरकारी बजारमा छ । तर त्यहाँ कार्यरत प्राविधिक कर्मचारीको सरुवा भएपछि परीक्षण प्रक्रिया बन्द छ । त्यहाँ पनि बुटवल क्षेत्रमा जाने थोक तरकारीका नमुना जाँच भए पनि अन्यत्र जाने तरकारीको हुँदैनथ्यो । काफ्लेले भने, सबै प्रकारका विषादी जाँच्न एससी र जीसीएमएस वा एमएस उपकरण आवश्यक पर्छ । गुणस्तर विभाग र अन्य क्वारेन्टाइन नाकामा यस्तो सुविधा छैन । सबै किसिमका विषादी जाँच्ने उपकरण एवम् जनशक्ति सीमामै राखेर सञ्चालनमा ल्याइए प्रभावकारी हुने उनको भनाइ छ । भारत निर्यात हुने तरकारी तथा फलफूलको परिमाण भने भैरहवा नाकाबाट पनि शून्यबराबर छ । आधिकारिक रूपमा भन्सार हुँदै भारत निकासी भएको तथ्यांक क्वारेन्टाइन कार्यालयमा छैन । नेपालबाट कुनकुन कृषि उपज तथा जडीबुटी आयात हुन दिने भन्नेबारे भारत सरकारले पठाएको सूचीमा नेपाली उत्पादन निर्भर रहेको क्वारेन्टाइन कार्यालयका प्रमुख जगमोहनले बताए । मन्त्रालयमै प्रयोगशाला प्रदेश १ सरकारले ताजा तरकारी तथा फलफूल परीक्षण गर्न सोमबारे हाटस्थित प्रदेशको भूमि व्यवस्था, कृषि तथा सहकारी मन्त्रालय परिसरमा प्रयोगशाला सञ्चालनमा ल्याएको छ । बाली संरक्षण प्रयोगशालामा २५ लाखको लागतमा विषादी अवशेष द्रुत विश्लेषण एकाइ सोमबारदेखि सञ्चालन गरेर परीक्षण अनिवार्य गरिएको हो । उक्त प्रयोगशाला विराटनगर भन्सार कार्यालयबाट ६ किमि टाढा भए पनि अब तरकारी तथा फलफूलमा विषादीको मात्रा परीक्षणका लागि नमुना झापाको बिर्तामोड पठाउनु नपर्ने भएको छ । हामी प्रयोगशाला स्थापनाको तयारीमै थियौं, मन्त्रालयका सचिव हस्तबहादुर विष्टले भने, नाकामा समस्या आएको थाहा पाउनासाथ जति सक्दो चाँडो चलाउनुपर्छ भनेर तयार पारेका हौं ।"
परीक्षण रोक्नु मानवअधिकार विपरीत,"काठमाडौं राष्ट्रिय मानवअधिकार आयोगले तरकारी, फलफूललगायत खाद्य तथा उपभोग्य वस्तुमा जथाभावी विषादी प्रयोग निरुत्साहित गर्दै गुणस्तरीय वस्तु उपभोग गर्न पाउने नागरिकको हक सुरक्षित गर्न सरकारको ध्यानाकर्षण गराएको छ । विषादी नजाँची विदेशबाट आउने तरकारी तथा फलफूल भित्रिन दिने सरकारको निर्णयप्रति आयोगले आपत्ति जनाएको छ । आयोगका सचिव वेद भट्टराईले सोमबार विज्ञप्ति जारी गर्दै संविधानको धारा ४४ ले उपभोक्तालाई गुणस्तरीय वस्तु वा सेवा पाउने हक हुने एवं गुणस्तरहीन वस्तु वा सेवाबाट कसैलाई हानि पुगे क्षतिपूर्तिको हक सुनिश्चितता गरेको ध्यानाकर्षण गराइएको छ । नेपालकै अन्य विभिन्न कानुन र अन्तर्राष्ट्रिय घोषणा, महासन्धिलगायतको प्रसंग उल्लेख गर्दै आयोगले जनताको स्वस्थ जीवनयापनको अधिकारलाई राज्यले संरक्षण गर्नुपर्ने दायित्वबारे ध्यानाकर्षण गराएको छ । आयोग र अन्य विभिन्न निकायले बेलाबखत गरेको अनुसन्धान र अनुगमनबाट नेपालभित्रै र बाहिरबाट आउने तरकारी, फलफूललगायत खाद्य सामग्रीमा अत्यधिक विषादी प्रयोग हुने गरेको पाइएको पनि विज्ञप्तिमा उल्लेख छ ।"
प्रस्तावित चारै राजदूत अनुमोदित,"काठमाडौं  संघीय संसद्को सुनुवाइ समितिले प्रस्तावित चारै जना राजदूतको नाम सर्वसम्मतिले अनुमोदन गरेको छ । मन्त्रिपरिषद्को जेठ २३ को निर्णयअनुसार अस्ट्रेलिया, बंगलादेश, कतार र स्पेनका लागि राजदूत सिफारिस गरिएका महेशराज दाहाल, वंशीधर मिश्र, नारदनाथ भारद्वाज र दावाफुटी शेर्पालाई सोमबार सुनुवाइपछि समितिले अनुमोदन गरेको हो । योग्यता, अनुभव र क्षमताका आधारमा योग्य देखिएको हुँदा सबैलाई सर्वसम्मत रूपमा अनुमोदन गर्ने निर्णय भएको छ, समिति सभापति लक्ष्मणलाल कर्णले भने । उनीहरूविरुद्ध समितिमा दुइटा उजुरी परेका थिए । दाहाल र परिवारसँग ग्रिनकार्डबारे एउटा र प्रस्तावित राजदूतहरू समावेशी रूपमा छनोट हुन नसकेको भन्ने अर्को उजुरी थियो ।अस्ट्रेलियाका लागि प्रस्तावित दाहालमाथि उनको र पत्नीको अमेरिकामा स्थायी बसोबासको अनुमतिपत्र (ग्रिनकार्ड) भएको बारेमा प्रश्न उठेको थियो । दाहालको कार्ययोजना प्रस्तुत गरेपछि सांसदहरूले उनी र उनकी श्रीमतीसँग अमेरिकी ग्रिनकार्ड छछैन भन्ने प्रश्न गरेका थिए । दाहालले ग्रिनकार्ड नभएको स्पष्टीकरण दिए । दाहालबाहेक अरूलाई समिति सदस्यले कम प्रश्न सोधेका थिए भने धेरै सुझाव दिएका थिए । शेर्पाको बढी प्रशंसा गरिएको थियो । समिति सदस्य ज्ञानेन्द्रबहादुर कार्कीले राजदूतमा प्रस्तावित हुनासाथ दाहालको चर्चा चुलिएको भन्दै ग्रिनकार्डबारे सोधेका थिए । समिति सभापति लक्ष्मणलाल कर्णले अन्य सदस्यलाई प्रश्न दोहोर्याएर नसोध्न आग्रह गरे पनि राजेन्द्र श्रेष्ठ, पुष्पा भुसाल, सुमन प्याकुरेल, सुरेन्द्र पाण्डे, पार्वत गुरुङ र योगेश भट्टराईले उही जिज्ञासा राखेका थिए । यो फर्जी प्रमाणित भयो भने राष्ट्र र तपाईं आफ्नै प्रतिष्ठामा पनि आँच आउँछ, कुरा के हो ? समितिलाई भ्रममा नपारी भनिदिनुस्, भट्टराईले भनेका थिए ।सांसदहरूको प्रश्नको जवाफ दिने क्रममा दाहालले विभिन्न कार्यक्रममा अमेरिका गए पनि पीआर नलिएको बताउँदै श्रीमतीसँग भने वर्क परमिटमात्र रहेको दाबी गरे । ४ पटक अमेरिका गए पनि ग्रिनकार्डका लागि आवेदन दिएको छैन, उनले भने, मेरी श्रीमती नर्सिङ पढ्छु भनेर २०११ मा भर्ना भइन् । काम गरेर पढ्न भनेर वर्क परमिट लिएकी छन् । त्यसको म्याद पनि यही सेप्टेम्बरमा सकिँदै छ । उनले कहीँ कतैबाट ग्रिनकार्ड लिएको प्रमाणित भए आफूले राजदूत पदमा दाबी नगर्ने बताए । अमेरिकाको भिसा लागेको पासपोर्ट र श्रीमतीको वर्क परमिट समितिलाई देखाउन साथमै ल्याएको पनि उनले बताए । समिति सभापति कर्णले उनलाई फोटोकपी प्रति सचिवालयमा छाड्न भनेका थिए । सुनुवाइका क्रममा प्रस्तावित राजदूतहरूले द्विपक्षीय सम्बन्ध विस्तार गर्ने, आर्थिक कूटनीतिमा जोड दिने, विदेशी लगानी र लगानीकर्ता भित्र्याउने, नेपालको पर्यटन प्रवर्द्धन गर्ने, आप्रवासी नेपालीको हकमा लाग्नेजस्ता विषयमा जोड दिएका थिए । मिश्रले बंगलादेशसँग कनेक्टिभिटी (बाटो, विद्युत्) र मेडिकल अध्ययनरत विद्यार्थीका समस्या समाधान गर्न आफ्नो जोड रहने बताए । उनी पूर्वस्वास्थ्यमन्त्रीसमेत हुन् । समितिमा प्रस्तावित राजदूतहरूले आफ्नो योजना सुनाउने क्रममा बंगलादेशका लागि प्रस्तावित मिश्रले नेपालबाट चुरेको ढुंगा बंगलादेश पुर्याउने बताएपछि समिति सदस्यहरूले आपत्ति जनाएका थिए । मिश्रले बाढीको जोखिममा रहेको बंगलादेशमा ढुंगा आवश्यक हुने बताएकाले यहाँबाट निकासी गरेर लाभ लिन सकिने बताएका थिए । हामीले बंगलादेशमा ढुंगा मात्र निकासी गर्न सक्यौं भने पनि धेरै ठूलो उपलब्धि हुन सक्छ उनले भनेका थिए । वातावरण, सांस्कृतिक अध्ययन नगरी मुलुकलाई असर पर्ने भनाइ राखेको भन्दै सदस्यहरूले आपत्ति प्रकट गरेपछि मिश्रले आफ्नो धारणा फिर्ता लिए । यो विषयमा वातावरणविद् र विज्ञहरूसँग छलफल नगरी भनेकाले म यसबाट पछि हट्छु, फिर्ता लिन्छु, मिश्रले भनेका थिए ।अस्ट्रेलियाका लागि प्रस्तावित दाहालले नेपालको संविधानलाई नेपाल अधिराज्यको संविधान भनेपछि समिति सदस्य सुमन प्याकुरेलले आपत्ति जनाएका थिए । यो त गणतन्त्रलाई चुनौती दिने भाषा हो, प्रस्तावित राजदूतले यस्तो बोल्न मिल्छ कि मिल्दैन ? उनले प्रश्न गरेका थिए । त्यसपछि दाहालले क्षमा मागेका थिए । स्पेनका लागि प्रस्तावित राजदूत शेर्पाले आफूले आमाले जस्तै उच्च काम गर्ने सुनाइन् । उनी सगरमाथा आरोही पहिलो नेपाली महिला पासाङल्हामु शेर्पाकी छोरी हुन् । मेरी आमाले जस्तै उच्च साहसका साथ जिम्मेवारी पूरा गर्नेछु, उनले भनिन् । समितिले अनुमोदनको निर्णय परराष्ट्रमा पठाएपछि परराष्ट्रले एग्रिमोका लागि सम्बन्धित देशमा पठाउनेछ । एग्रिमो आएपछि उनीहरू राष्ट्रपतिबाट राजदूत नियुक्त हुनेछन् ।"
"घूस लिँदै, प्रमाणपत्र दिँदै","काठमाडौं  त्रिभुवन विश्वविद्यालय परीक्षा नियन्त्रण कार्यालय (पनिका) बल्खुका अधिकृत रामबहादुर कर्माचार्यले घूस लिएर परीक्षामा अनुत्तीर्ण परीक्षार्थीलाई समेत पास भएको शैक्षिक प्रमाणपत्र जारी गरेको पाइएको छ । घूस लिई परीक्षा नतिजा फेरबदल गरेको आरोपमा अख्तियार दुरुपयोग अनुसन्धान आयोगले कर्माचार्यविरुद्ध सोमबार मुद्दा चलाएको छ । उनीसहित भक्तपुर क्याम्पस, दूधपाटीका शिक्षण सहायक सुरेन्द्रप्रसाद कोइराला र अर्का एक परीक्षार्थी केदार भट्टराईविरुद्ध पनि मुद्दा परेको छ । कोइरालाले पनिकाबाट मानविकी संकायका तीन विषयमा नम्बर थपाएर प्रमाणपत्र लिएका थिए । उनी अधिवक्तासमेत हुन् । परीक्षाको परिणाममा फेरबदल गर्न कर्माचार्य र कोइरालाबीच ४ लाख ५० हजार रुपैयाँ लेनदेन भएको पाइएको अख्तियारको भनाइ छ । कर्माचार्य पनिका गोप्य शाखाका मानविकी संकायका अधिकृत हुन् ।स्नातकोत्तर मानविकी संकायको अर्थशास्त्र, ग्रामीण विकास र सामाजिक शास्त्र विषयको परीक्षाफल प्रकाशनमा नम्बर थपिएको हो । अर्थशास्त्रमा गोल्ड मेडल ल्याउने उद्देश्यले अरू परीक्षार्थीको भन्दा बढी नम्बर ल्याउन अनुचित ढंगले नम्बर थपेको पाइयो, अख्तियारका प्रवक्ता प्रदीपकुमार कोइरालाले भने, त्यस्ता व्यक्तिलाई सन् २०१९ को विश्वविद्यालयको दीक्षान्त हुँदा प्रथमको हकदार बनाइएको भेटियो । ग्रामीण विकासमा पनि नम्बर थप्न लगाएर कोइरालाले प्रथम श्रेणीको प्रमाणपत्र लिएका छन् । उनले सामाजिक शास्त्रतर्फ अनुपस्थित रहेको विषयमा समेत कर्माचार्यबाट अंक थपाएर उत्तीर्णको शैक्षिक प्रमाणपत्र लिएका हुन् ।कर्माचार्य र कोइरालाबीचको मिलेमतोमा तीन संकायका १५ वटा विषयमा ३ नम्बरदेखि ५० नम्बरसम्म थपिएको छ । अख्तियारको अनुसन्धानमा तिनै कोइरालाले अर्का परीक्षार्थी भट्टराईको प्रमाणपत्रमा समेत अंक थपाएको भेटिएको छ । प्रमाणपत्रमा नम्बर बढाउन कोइरालाले १ लाख ५० हजार र भट्टराईको नम्बर थपेका प्रमाणपत्र लिन ३ लाख रुपैयाँ घूस लेनदेन गरेका थिए । भट्टराईसँग ३ लाख घूस लिएर उनले गोप्य शाखाका प्रमुख कर्माचार्यलाई नम्बर थप्न लगाएका हुन् । भट्टराईलाई अर्थशास्त्रको स्नातकोत्तर तहका ५ विषयमा १०१० अंकका दरले ५० नम्बर थपिएको हो । भट्टराईसँग लिएको रकम कोइरालाले कर्माचार्यलाई दिएर नम्बर थपाएको अख्तियारले जनाएको छ । भट्टराई बानेश्वर बहुमुखी क्याम्पसका प्रशासनिक अधिकृत हुन् । जथाभावी नम्बर थपेर शैक्षिक प्रमाणपत्र जारी गरेको आरोपमा अख्तियारले कर्माचार्य र कोइरालालाई नियन्त्रणमा लिएर छानबिन थालेको थियो । कोइरालाले पनिकाबाट डिग्रीका ४ प्रमाणपत्र लिएका छन् । तीमध्ये ३ वटामा नम्बर थपिएको भेटिएको हो । छानबिनका क्रममा उनीहरूमार्फत भट्टराईले समेत नम्बर थपेर प्रमाणपत्र लिन सफल भएको देखिएको हो । कर्माचार्यले कोइरालामार्फत घूस लिएर अरू परीक्षार्थीको पनि प्रमाणपत्र जारी गरेको हुन सक्ने आशंकामा अनुसन्धान भइरहेको छ । विषय शिक्षकबाट उत्तरपुस्तिका परीक्षण भएर आएपछि कम्प्युटरमा अंक चढाउने बेला गोप्य शाखाका अधिकृत कर्माचार्यले नम्बर थपिदिने गरेका थिए । यस विषयमा त्रिविले समेत आन्तरिक छानबिन गरेको थियो । परीक्षकले मार्कस्लिपमा दिएको नम्बर कम्प्युटरमा इन्ट्री गराउने बेला अंक बढाएको रजिस्ट्रार डिल्लीराम उप्रेतीले बताए । मार्कस्लिपसम्म नम्बर ठीक छ, उनले भने, कम्प्युटरमा इन्ट्री गर्ने बेला बदमासी गरेको पाइयो ।त्रिवि पनिकाले परीक्षा केन्द्रबाट उत्तरपुस्तिका संकलनपछि कोडिङ र प्याकिङ गरेर परीक्षणमा पठाउँछ । उत्तरपुस्तिकासँगै परीक्षकलाई मार्कस्लिप दिइएको हुन्छ । उत्तरपुस्तिका परीक्षणबाट प्राप्त नम्बर दुई प्रति मार्कस्लिपमा उल्लेख गरेर पनिकामा बुझाउनुपर्छ । त्यसपछि मार्कस्लिपका आधारमा पनिकाको गोप्य शाखामा अंक इन्ट्री गर्ने काम हुन्छ । छुट्टाछुट्टै कम्प्युटरबाट मार्कस्लिपमा आएको अंक इन्ट्री गरिन्छ, उनले भने, यसरी इन्ट्री गरिएको नम्बर म्याचिङ गरेपछि मात्रै मूल इन्ट्री गरेर लेजर प्रिन्ट हुन्छ । उनीहरूको हकमा मार्कस्लिपको नम्बर कम्प्युटरमा इन्ट्री गर्ने बेलामा गडबड गरिएको हो । दुवै कम्प्युटरमा इन्ट्रीमै गडबड गरेर समान अंक दिएपछि त्यति बेला त्रुटि पत्ता लाग्न सकेन, रजिस्ट्रार उप्रेतीले भने, सोहीअनुसार लेजर, मार्कसिट प्रिन्ट भयो । गोप्य शाखामा रहने टेबल १ र टेबल २ मा कम्प्युटरमा चढाएको नम्बर फरक परे मात्र पुनः मार्कस्लिप हेरेर रुजु गरिन्छ । घूस लेनदेनमा टेबल १ र २ दुवै कम्प्युटरमा थप गरिएको समान अंक चढाएको पाइएको छ ।अख्तियारले विशेष अदालतमा दायर गरेको आरोपपत्रमा कर्माचार्य र कोइरालालाई ४ लाख ५० हजार घूस लेनदेन गरी परीक्षाको परिणाम फेरबदल गरेको आरोपमा भ्रष्टाचार ऐनबमोजिम कारबाही माग गरिएको छ । अख्तियारले प्रतिव्यक्ति कसुरको बिगो ४ लाख ५० हजार कायम गरी जरिवाना र जेलसजाय गर्न मागदाबी गरेको हो । भट्टराईको हकमा ३ लाख बिगो कायम गरी तीनै जनालाई भ्रष्टाचार निवारण ऐनको दफा १३ र ३ बमोजिम कारबाही मागिएको छ ।"
५ निर्माण कम्पनी कालोसूचीमा,"काठमाडौं सार्वजनिक खरिद अनुगमन कार्यालयले ठेक्का ओगटेर समयमा काम नगर्ने र गुणस्तरहीन काम गर्ने पाँचवटा निर्माण कम्पनीलाई कालोसूचीमा राखेको छ । मातहतका कार्यालयको सिफारिसमा आइतबार सार्वजनिक खरिद ऐनबमोजिम तीनवटालाई एक वर्ष र दुइटालाई दुई वर्ष वर्षका लागि कालोसूचीमा राखिएको हो । राजधानीको अनामनगरस्थित कार्यालय रहेको श्री लोहनी एन्ड ब्रदरथोदुङसुरुचि जेभीलाई एक वर्षका लागि कालोसूची राखिएको छ । ग्रामीण पुनर्निर्माण तथा पुनःस्थापना आयोजना कार्यालय दोलखाले ठेक्का दायित्व पूरा गर्न नसकेको सिफारिस गरेका आधारमा कालोसूचीमा राखिएको हो । उक्त कार्यालयकै सिफारिसमा लोकवीर एन्ड बेतालीनेपालप्रगति जेभी बुद्धनगरलाई एक वर्षका लागि कालोसूचीमा राखिएको छ ।द कञ्चनजंघालामाविल्डर्स जेभी बौद्धलाई २ वर्षका लागि कालोसूचीमा राखिएको छ । संघीय सडक सुपरिवेक्षण तथा अनुगमन कार्यालय, डिभिजन सडक चरिकोटले कालोसूचीमा राख्न सिफारिस गरेको थियो । कार्यालयले थोदुङअजम्बरशिवराम जेभी, अनामनगरलाई एक वर्षका लागि कालोसूचीमा राखेको छ । जलस्रोत तथा सिँचाइ विकास डिभिजन कार्यालय इलामको सिफारिसका आधारमा कालोसूचीमा राखिएको हो । जीएम कन्स्ट्रक्सन प्रालि, गोंगबुलाई २ वर्षका लागि कालोसूचीमा राखिएको छ । सहरी विकास तथा भवन निर्माण विभाग संघीय आयोजना कार्यान्वयन इकाई सुर्खेतको सिफारिसमा उक्त कम्पनीलाई कालोसूचीमा राखिएको हो ।"
करको घेरामा सामुदायिक वन,"काठमाडौं  संरक्षणमा विश्वमै ख्याति कमाएको सामुदायिक वन चौतर्फी करको मारमा पर्ने भएको छ । सामुदायिक वनका अधिकार कटौती गर्ने गरी संघीय सरकारले वन विधेयक अघि बढाइरहेका बेला प्रदेश र स्थानीय सरकारले करको दायरा बढाएर कानुन बनाउन लागेका छन् । साल र खयर बिक्रीमा संघीय सरकारलाई १५ प्रतिशत कर, आयकरबापत २५ प्रतिशत र भ्याटबापत १३ प्रतिशत तिर्दै आएका सामुदायिक वन उपभोक्ता समूहले अब तीनै तहका सरकारलाई ३७ प्रतिशत कर तिर्नुपर्ने गरी कानुन बनाउन लागिएको हो । प्रदेश ३ को उद्योग, पर्यटन, वन तथा वातावरण मन्त्रालयले समूहभन्दा बाहिर बिक्रीवितरण गरिएको वन पैदावार (काठ र दाउरा) बिक्रीबाट प्राप्त रकमको २५ प्र्रतिशत सेवाशुल्कबापत प्रदेश सञ्चित कोषमा जम्मा गर्नुपर्ने गरी विधेयक अघि बढाएको छ । समूहभित्र खपत भएको वन पैदावार बिक्रीबाट प्राप्त रकमको २ प्रतिशत सेवाशुल्कबापत कोषमा जम्मा गर्नुपर्ने प्रस्ताव पनि विधेयकमा छ । स्थानीय सरकार सञ्चालन ऐन ०७४ संशोधन गर्दै सरकारले वन पैदावारको बिक्रीबापत प्राप्त हुने रकमको १० प्रतिशत सम्बन्धित गाउँपालिका तथा नगरपालिकाको सञ्चित कोषमा जम्मा गर्नुपर्ने व्यवस्था गरिसकेको छ । आगामी आर्थिक वर्षदेखि स्थानीय तहले यसलाई कार्यान्वयनमा ल्याउने तयारी गरिरहेका छन् । गरिबी निवारण र सामुदायिक विकासमा उल्लेख्य योगदान पुर्याइरहेका सामुदायिक वनलाई चौतर्फी करको दायरामा ल्याउन खोजिएकामा छाता संगठन सामुदायिक वन उपभोक्ता महासंघ (फेकोफन) ले आपत्ति जनाएको छ । शिक्षा, स्वास्थ्य, सडक, खानेपानी, विद्युतीकरण, कृषि तथा खाद्य सुरक्षामा हजारौं सामुदायिक वनको योगदान छ, फेकोफन अध्यक्ष भारती पाठकले सोमबार सञ्चारकर्मीसँग भनिन्, सरकार भने सामुदायिक वन उपभोक्तालाई चौतर्फी कर थोपरिरहेको छ । उनका अनुसार संघ, प्रदेश र स्थानीय सरकारको कर र भ्याट जोड्दा सामुदायिक वन उपभोक्ता समूहले १ सय रुपैयाँ आम्दानी गर्यो भने ९० रुपैयाँ तीन तहका सरकारलाई बुझाउनुपर्ने हुन्छ । देशभर २२ हजार २ सय ६६ सामुदायिक वन छन् । उनले भनिन्, यस्तो व्यवस्थाले देशभरका सामुदायिक वन प्रत्यक्ष मारमा पर्नेछन् ।विभिन्न अन्तर्राष्ट्रिय अध्ययन अनुसन्धानले गरिबी निवारणमा नेपालका सामुदायिक वनको ४ प्रतिशत र वन विनाश नियन्त्रणमा ३८ प्रतिशत योगदान रहेको तथ्य सार्वजनिक भइरहेका बेला सरकारले तीन तहमा गरी भ्याटसहित ९० प्रतिशत कर लगाउने गरी कानुनी व्यवस्था गरिँदै छ । फेकोफनका महासचिव बिर्खबहादुर शाहीले सामुदायिक वन उपभोक्ता समूहहरू उद्योग नभई स्वयंसेवी संस्था भएको र तिनले वित्तीय संस्थाजस्तो सेयर तथा लाभांशको वितरण नगर्ने भएकाले चौतर्फी करले सामुदायिक वन मारमा पर्ने टिप्पणी गरे । यसरी सबैतिरबाट कर लगाएर सामुदायिक वनलाई च्याप्ने हो भने वन संरक्षणमै समस्या निम्तिन सक्छ, शाहीले भने, उपभोक्तालाई मार्ने गरी ल्याउन लागिएको व्यवस्था बेलैमा सच्याउन हाम्रो आग्रह छ । अहिले सामुदायिक वन उपभोक्ता समूहहरूले सामुदायिक वनबाट प्राप्त हुने रकमबाट २५ प्रतिशत वन विकास, ३५ प्रतिशत गरिब विपन्न वर्गको जीविकोपार्जन र ४० प्रतिशत सामाजिक विकासमा खर्च गर्दै आएका छन् । सामुदायिक वन मार्गदर्शन २०७१ मार्फत व्यवस्था गरिएको रकमबाटै वन तथा वातावरण र जैविक विविधताको संरक्षण, वन उद्यमको विकास, रोजगारी सिर्जना, गरिबी न्यूनीकरण र आधारभूत सामुदायिक विकासमा वन समूह सक्रिय छन् । फेकोफनका उपाध्यक्ष भीमप्रकाश खड्काले स्वंयसेवी रूपमा पवित्र काम गरिरहेका सामुदायिक वनमाथि करको बोझ थप्दा विश्वमै नमुना बनेको सामुदायिक वन असफल हुने जिकिर गरे । उनले भने, समूहमाथि संघ र प्रदेश सरकारले वन तथा अर्थसम्बन्धी विभिन्न नयाँ कानुन तर्जुमा गर्ने क्रममा प्रस्ताव गरिएका सबै शुल्क हटाउन हाम्रो आग्रह छ । अध्यक्ष पाठकले उपभोक्ता समूहले व्यापारिक प्रयोजनका लागि समूहबाहिर बिक्री गरेको साल र खयरबाट प्राप्त गरेको रकमको १५ प्रतिशत रकम वन पैदावार शुल्क स्थानीय तहसम्मै खर्च गर्न सकिने व्यवस्था हुनुपर्ने माग गरिन् । संघीय सञ्चित कोषमा जम्मा भएको रकम संघीय सरकारले मात्र खर्च गर्न सक्छ ।"
बाल यौन दुराचारमा पिटरलाई ९ वर्ष कैद,"काठमाडौं  काभ्रे जिल्ला अदालतले बाल यौन दुराचारका आरोपी क्यानेडियन नागरिक पिटर डग्लसलाई ९ वर्ष कैद सजाय र दुई पीडित बालकलाई जनही ५ लाख रुपैयाँ क्षतिपूर्ति दिनुपर्ने फैसला गरेको छ । अदालतले २९५ कोड नाम भएका बालकको हकमा ९ वर्ष कैद र २९४ कोड नाम भएका बालकको हकमा सात वर्ष कैद सजाय सुनाएको हो । एउटै मुद्दाका दुई पीडितको हकमा भएको सजाय गाभिँदा पिटरले ९ वर्ष कैद सजाय भुक्तान गर्नुपर्नेछ । अदालतले जेठ २६ गते नै उनलाई बाल यौन दुराचारमा दोषी ठहर्याएको थियो । नेपाल प्रहरीको केन्द्रीय अनुसन्धान ब्युरो (सीआईबी) ले २०७४ चैत २४ गते डग्लसलाई काभ्रेको मण्डनदेउपुरस्थित उनकै घरबाट समातेको थियो । प्रहरीले उनका दुई फरकफरक कोठाबाट १२ र १४ वर्षीय बालकको पनि उद्धार गरेको थियो । यही घटनामा ब्युरोले पिटरमाथि बाल यौन दुराचारको मुद्दा अघि बढाएको थियो । न्यायाधीश अर्जुन अधिकारीको एकल इजलासले पिटरलाई दोषी ठहर गर्दै सजायको फैसला गरेको छ । स्ट्रिट किड्स इन्टरनेसनल नामक संस्था खोलेर युद्धपीडित र सडक बालबालिकाको हक अधिकारको क्षेत्रमा काम गर्दै आएका डग्लसको पक्राउलाई अन्तर्राष्ट्रिय समुदायले पनि निकै चासोका साथ हेरेको छ । यूएन ह््याबिट्याटका निम्ति अफगानिस्तानको कन्ट्री रिप्रेजेन्टेटिभका रूपमा कार्यरत पिटरले सन् २०१६ मा क्यानडा सरकारले नागरिकलाई प्रदान गर्ने सर्वोच्च नागरिक सम्मान पाएका थिए । सन् १९९८ मा संसारका १० प्रतिभाशाली युवाका रूपमा जुनियर चेम्बर इन्टरनेसनलको छनोटमा परेका उनले सन् २००२ मा संयुक्त राष्ट्रसंघको चाइल्ड लेबर कार्यक्रमअन्तर्गत नेपालमा चिफ टेक्निकल एडभाइजरका रूपमा काम गरेका थिए । रातो टोपी, खैरो टिसर्ट लगाएर अदालतमा उपस्थित पिटर सुनुवाइका क्रममा निकै तनावग्रस्त देखिन्थे । न्यायाधीशसमक्ष उनले संसारका मान्छेको भलाइका निम्ति काम गरिरहेको भन्दै आफूमाथि लागेको आरोपको खण्डन गरे । प्रहरीले गलत आरोप लगाएको र आफूले कमाएको इज्जतविरुद्ध मिडियामा गलत सूचना दिएको उनको दाबी छ । बाल यौन दुराचार आरोपमा नेपालमा पक्राउ परेकामध्ये पिटर हाई प्रोफाइल व्यक्ति हुन् । आर्थिक वर्ष २०७३७४ देखि २०७५७६ सम्म नेपालमा १२ विदेशी र उनीहरूका २ सहयोगी नेपालबाट समातिएको सीआईबीको भनाइ छ । पिटरको मुद्दामाथि अनुसन्धान गरिरहेका डीएसपी कविद कटवालले अदालतको फैसला स्वागतयोग्य भएको र यसले बाल यौन दुराचारको विषयमा नेपाल गम्भीर छ भन्ने सन्देश दिएको बताए । फोटो खिच्दा दुर्व्यवहार बाल यौन दुराचारको मुद्दामा दोषी ठहर भई कैद सजाय सुनाउन अदालत ल्याउने क्रममा अदालत परिसरमा फोटो खिचेको भन्दै पिटरका छोरा बताउने कृष्णबहादुर गुरुङ र सृषि बस्ताकोटीले पत्रकारमाथि दुर्व्यवहार गरेका छन् । दुवैले नसोधी किन फोटो खिचेको भन्दै पत्रकारलाई अदालत परिसरभित्रै धम्क्याएका थिए । उनीहरूले अदालतभित्र पनि पत्रकारको उपस्थितिलाई लिएर प्रश्न गरेका थिए । न्यायाधीश अर्जुन अधिकारीकै सामुन्ने पत्रकारलाई धम्काउँदै उनीहरूले फोटो डिलिट गर्न लगाएका थिए । कृष्णले फोटो डिलिट गर्न पत्रकारलाई धम्क्याएपछि एकछिन इजलास प्रभावित बनेको थियो ।"
लोथरबाट राजमार्ग विस्तार,"मकवानपुर  हेटौंडास्थित सडक डिभिजन कार्यालयले सोमबार पूर्वपश्चिम राजमार्गअन्तर्गत मकवानपुर क्षेत्रको सडक विस्तार सुरु गरेको छ । सडक डिभिजनले मकवानपुर र चितवन जिल्लाको सीमाक्षेत्र मनहरी गाउँपालिका(६, लोथर क्षेत्रबाट सडक विस्तार सुरु भएको हो । लामो समयदेखि मुआब्जा विवादका कारण विशेष गरी हेटौंडा बजार क्षेत्रमा सडक विस्तार कार्यलाई भने डिभिजन कार्यालयले अघि बढाउन सकेको छैन । तर, ४० किलोमिटर पश्चिममा पर्ने लोधर खण्डमा सडकको विस्तार बिनामुआब्जा कार्यालयले सुरु गरेको छ । कार्यालयले असार ७ मा राष्ट्रिय पत्रिकामा सूचना प्रकाशन गरी महेन्द्र राजमार्गको धन्सार पुल (बारा) देखि लोथर (मकवानपुर) सम्म तथा त्रिभुवन राजपथको वीरगन्ज भन्सार (पर्सा) देखि दामेचौर (मकवानपुर) सम्मको राजमार्ग र राजपथको दायाँबायाँ २५२५ मिटर सडक अतिक्रमण गरी बनेका घर टहरा, छाप्रो, मन्दिरलगायतको संरचना हटाउन आग्रह गरेको थियो । तर, सम्बन्धित पक्षले बेवास्तार गरेको कारण डोजर प्रयोग गरेर सडक विस्तार सुरु गरिएको कार्यालयले जनाएको छ । पटकपटक सूचना जारी गर्दासमेत बेवास्ता भयो । जसको कारण हामीले सडक विस्तार गर्न सकेनौं । हामीले छैटौं पटक सूचना जारी गर्दासमेत बेवास्ता भएपछि बाध्य भएर डोजर चलाएका हौं, कार्यालयका प्रवक्ता तथा इन्जिनियर जयराम अधिकारीले भने । उनले लोथर क्षेत्रमा डोजर सञ्चालन गर्न थालेपछि स्थानीयले सामान सार्नका लागि एक दिनको समय मागेकाले जनाए । हामीसँग स्थानीयले एक दिनको समय मागेको कारण घर भत्काएनौं । सबैले आफ्नो टहरा तथा सडक अतिक्रमण गरेर बनाइएका पसल तथा होटलहरू भत्काइरहेका छन्, उनले भने, पूर्वपश्चिम राजमार्गअन्तर्गत लोथरदेखि हेटौंडा ११ स्थित राप्ती पुलसम्म पहिलो चरणमा हामी २५ मिटरको सडक विस्तार गर्ने छौं । त्यसपछि हामी हेटौंडा बजार क्षेत्रमा केन्द्रित हुन्छौं ।तत्कालीन क्षेत्रीय प्रशासक विनोद केसीले २०७३ सालमा सडक विस्तारको कामलाई थालनी गरेका थिए । तर, सडक डिभिजन कार्यालयले बजार क्षेत्रका घरहरू भत्काएर राजमार्ग फराकिलो बनाउन सुरु गरे पनि स्थानीयको आन्दोलन र पीडितहरूले मुआब्जा तथा क्षतिपूर्ति माग गर्दै अदालतमा मुद्दा दायर गरेपछि तत्काल सडक विस्तार कार्यलाई अगाडि नबढाउन अदालतले आदेश दिएसँगै रोकिएको थियो । अहिले पनि हेटौंडा बजार क्षेत्रका करिब तीन सय घरधुरीले सर्वोच्चमा मुद्दा दायर गरिसकेका छन् । अदालतबाट स्टेअर्डर भएसँगै हामीले बल प्रयोग गर्न मिल्दैन । तर, हामी स्टेअर्डर नभएका घरहरू हेटौंडा बजार क्षेत्रको समेत भत्काउने छौं, उनले अदालतको फैसला आएसँगै स्टेअर्डर भएका घरहरू भत्काइने बताए । ०७५ फागुन ६ मा प्रदेश सरकारको मन्त्रिपरिषद् बैठकले हेटौंडाको मुख्य बजार क्षेत्रमा १६ मिटर मात्र सडक विस्तार गर्न संघीय सरकारलाई आग्रह गरेको थियो । तर, त्यसलाई बेवास्ता गर्दै डिभिजन सडक कार्यालयले विस्तारलाई अगाडि बढाएको हो । उक्त बैठकले पूर्वपश्चिम राजमार्ग तथा त्रिभुवन राजपथअन्तर्गतको सडक दायाँबायाँ १६१६ मिटरभित्र बनेका घर टहरा भत्काउने निर्णय गरी संघीय सरकारलाई सोही प्रावधान गरिदिन आग्रह गरेको थियो ।हेटौंडाको मुख्य बजार क्षेत्रलाई सहरी सडकको रूपमा विकास गरेर चार लेनको सडक बनाउने, त्यसमा ग्रिन बेल्ट (सडकको दायाँबायाँ बगैँचा) निर्माण गर्ने, फुटपाथ, सर्भिस ट्र्याक र बाइपास सडक निर्माण गरेर राजमार्गका रूपमा विकास गर्ने निर्णय मन्त्रिपरिषदो बैठकले गरेको थियो । बाइपास सडक निर्माण गर्न प्रदेश सरकारले चालु आर्थिक बर्षमा पाँच करोड रुपैयाँ विनियोजना गरेको छ । सडक विस्तारका लागि स्थानीय प्रशासनले व्यापक प्रहरी र सशस्त्र प्रहरी परिचालन गरेको थियो । करिब ३० जना प्रहरी र १५ जना सशस्त्र प्रहरी स्थानीय प्रशासनले घरटहरा भत्काउने क्षेत्रमा खटाएको थियो । इलाका प्रहरी कार्यालय मनहरी र जिल्ला प्रहरी कार्यालय मकवानपुरबाट प्रहरी लोथर क्षेत्रमा परिचालन भएको हो । 'वर्षात्मा दुःख पाइयो'डिभिजन सडक कार्यालयले सडक विस्तार अभियान सुरु गरेसँगै यसक्षेत्रका स्थानीयले वर्षातको समयमा सरकारले दुःख दिएको गुनासो गरेका छन् । हामीलाई सूचना प्रकाशन भएको समेत थाहा छैन । स्थानीय तहका जनप्रतिनिधिले समेत केही भनेनन् । वर्षात्को समय छ । हामी कसरी सामान सार्ने ? मनहरी गाउँपालिका ६, लोथरका विनोद खड्काले भने । उनले वर्षातको समय भएको कारण घरगोठ सार्न निकै सास्ती भएको बताए । स्थानीय चन्द्रबहादुर थिङले आफूहरू लामो समयदेखि उक्त क्षेत्रमा बस्दै आएको र सडक विस्तारको हल्ला सुने पनि आजैबाट हुन्छ भन्ने थाहा नपाएको बताए । सडक विस्तार हुन्छ भन्ने सुनेको हो । हामीले मुआब्जा पनि मागेका छैनौं तर पानी परिरहेको समयमा कसरी घरटहरा भत्काउने ? उनले भने, दुःखमा हामीलाई कसैले साथ दिएन । लोथर क्षेत्रमा अधिकांश घरहरू ऐलानी जग्गामा निर्माण भएका छन् । उक्त क्षेत्रमा ०५८ मा नापी भए पनि लालपुर्जा वितरण भएको छैन ।"
विवादका कारण आएन बजेट,"काभ्रे  पार्टीगत विवादका कारण जिल्लाका ३ स्थानीय तहले अझै वार्षिक नीति तथा कार्यक्रम र बजेट प्रस्तुत गरेका छैनन् । स्थानीय सरकार सञ्चालन ऐनमा असार १० भित्रमा प्रस्तुत गरिसक्नुपर्ने उल्लेख छ । अघिलो वर्षको बजेटको समीक्षा नभई अर्को तयारी गर्न नहुने अडानका कारण पाँचखाल नगरपालिमा बजेट आउन सकेको छैन । चालु आवमा भएका खर्चको प्रभावकारिताबारे समीक्षा नभईकन अर्को योजना बनाइनुहुन्न भन्ने हाम्रो कुरा हो, नेकपाका तर्फबाट निर्वाचित वडाअध्यक्ष हरि खतिवडाले भने, वडालाई कम बजेट राखेर नगरमा अलि धेरै बजेट राख्न खोजिएपछि विरोध गरेका हौं, अब कुरा मिलेको छ, छिट्टै बजेट ल्याउँछौं । कांग्रेसका उम्मेदवार नगरप्रमुख र उपप्रमुख निर्वाचित पाँचखाल नगरपालिकाको कार्यपालिका र नगरसभामा नेकपाका सदस्य बढी छन् । नगरप्रमुख महेश खरेलले कुनै विवाद नभएको दाबी गर्दै तयारी नपुगेकोले केही ढिला भएको स्विकारे । कुनै विवाद भएको छैन, चालु आवको समीक्षा र विषयगत समितिको बैठक सुरु भएको छ, खरेलले भने, अन्य तहले पनि नीति तथा कार्यक्रम १० गते पेस गरेर कर्मकाण्ड मात्रै पूरा गरेका छन्, हामी प्रस्तुत गर्दा योजनागत रूपमा प्रस्तुत गर्छौं । पूर्वप्रधानमन्त्रीसमेत रहेका नेकपा अध्यक्ष पुष्पकमल दाहालको समय व्यवस्थापन नभएको भन्दै नगर सभाको मिति पर धकेलिँदै आएको थियो । तर नेकपा पक्षका सदस्यले समीक्षा नै नभएको दाहाललाई भेटेरै जानकारी गराएपछि उनले आउन आलटाल गरेका थिए । तेमाल गाउँपालिकामा पनि पार्टीगत टकरावका कारण गाउँसभा हुन सकेको छैन । अध्यक्ष र उपाध्यक्षले गौरवका आयोजनाका नाममा ठूलो बजेट गाउँपालिकामा नै केन्द्रित गरेको र वडालाई कम बजेट विनियोजन गरेको भन्दै बहिष्कार गर्दै आएका थिए । गौरवका आयोजनामा पनि राख्ने र वडाको सिलिङ पनि बढाउने सहमतिपछि २७ गते गाउँसभा गर्ने तय भएको छ, प्रवक्ता ज्ञानबहादुर तामाङले भने । कांग्रेसका तर्फबाट अध्यक्ष र उपाध्यक्ष निर्वाचित भए पनि कार्यपालिका र गाउँसभा सदस्य नेकपातर्फबाट निर्वाचित बढी छन् । खानीखोला गाउँपालिकाले असार २६ मा मात्रै नीति तथा कार्यक्रम र बजेट प्रस्तुत गर्ने भन्दै प्रवक्ता मानबहादुर गोलेले सामाजिक सञ्जालमा सूचना राखेका छन् । विकट मानिने गाउँपालिकाका अध्यक्ष, उपाध्यक्ष र प्रवक्तालाई टेलिफोन सम्पर्क गर्दा सम्पर्क हुन सकेन । जिल्लाका धुलिखेल नगरपालिका, रोशी र महाभारत गाउँपालिकाले मात्रै हालसम्म बार्षिक नीति तथा कार्यक्रम र बजेट पारित गरेका छन् । पनौती नगरपालिकाले सोमबार मात्रै १ अर्ब २६ करोड १ लाख २६ हजारको बजेट प्रस्तुत गरेका छन् । नीति तथा कार्यक्रम र बजेटको सिलिङ मात्र प्रस्तुत गरेका बनेपा, नमोबुद्ध, पनौती नगरपालिका, बेथानचोक र भुम्लु गाउँपालिकाले योजनागत रुपमा बजेट बाँडफाँड गर्न अझै सकेका छैनन् ।"
राज्यको ध्यानाकर्षण गर्न हरित अभियान,"चितवन  शान्तिपूर्ण आन्दोलनको पक्षमा उभिएका थारू समुदायले आफ्ना मागबारेमा राज्यको ध्यान तान्न हरित अभियान संचालन गर्ने जनाएको छ । अभियानलाई ग्रिन भेस्ट मुभमेन्ट नाम दिएका छन् । थारू कल्याणकारिणी सभा, थरूहटथारूवान संयुक्त संघर्ष समितिको आयोजनामा सौराहामा सम्पन्न भएको एकीकृत थरूहट राष्ट्रिय भेलाले उक्त निर्णय गरेको हो । भेलाले २१ बुँदे सौराहा घोषणापत्र जारी गरेको छ । कल्याणकारिणी सभाका महामन्त्री तथा थरूहटथारूवान संयुक्त संघर्ष समितिका सदस्य सचिव प्रेमीलाल चौधरीले संविधान संशोधन, टीकापुर घटनालगायत १४ बुँदे माग पूरा गर्न सरकार र प्रमुख राजनीतिक दल उदासिन रहेका कारण आन्दोलन सुरु गर्न बाध्य भएको बताए । आदिवासी थारूहरूलाई गोलबन्द गर्न हरियो टिसर्ट ग्रिन भेस्ट मुभमेन्ट सुरु गर्ने जानकारी दिए ।दुवै संविधानसभामा सदस्य रहेकी थारू कल्याणकारिणी सभाकी केन्द्रीय सदस्य रुक्मिणी चौधरीले हरियो रंग प्रकृति र शान्तिको प्रतीक भएको बताइन् । हाम्रो ब्यानर र झण्डा पनि हरियो रंगकै हुन्छ । हरियो भनेको प्रकृति र जंगल हो । हामी थारूहरू प्रकृति र जंगलसँग जोडिएर रहेका छौं । यो रंगको प्रयोग गरेर हामी समुदायभित्र भावनात्मक एकता बढाउन र समाजमा पृथक सन्देश दिन खोज्दै छौं, चौधरीले भनिन् । भेलाले भदौ ७ गतेलाई थरूहट विद्रोहको दिनका रूपमा मनाउने भएको छ । विसं २०७२ सालको भदौ ७ मा कैलालीको टीकापुरमा घटना भएको थियो । थारू आन्दोलनका समयमा भएको उक्त घटनाको स्मरणमा विद्रोह दिवस मनाउने सभाका महासचिव प्रेमीलाल चौधरीले बताए । थारू समुदायले सञ्चालन गरेको आन्दोलनका बेलामा त्यो दिन प्रहरीका वरिष्ठ अधिकारीलाई ज्युँदै जलाएर मारिएको थियो ।टीकापुर घटनामा थारू समुदायको सम्पत्ति तोडफोड र नष्ट भएको हुँदा छनबिन गरेर क्षतिपूर्ति दिन माग गरिएको छ । हामीले सांसद रेशम चौधरीलाई रिहा गर्न माग गर्दै आएका छौं । टीकापुर घटनाभन्दा अगाडि २१ जना थारू अगुवालाई मुद्दा लागेको छ । त्यो पनि फिर्ता हुनुपर्छ, केन्द्रीय सदस्य चौधरीले भनिन् । भेलामा देशका २४ जिल्लाबाट दुई सय जना थारू समदायका अगुवाहरू सहभागी थिए ।"
रेडपान्डा हेर्न मचान,"रसुवा पर्यटकलाई दुर्लभ रेडपान्डालगायत वन्यजन्तु अवलोकन गर्न पोलाङपाटीमा मचान निर्माण गरिएको छ । रेडपान्डाको मुख्य बासस्थान क्षेत्र पोलाङपाटीमा गोसाइँकुण्ड गाउँपालिकाले दुईवटा मचान बनाएको हो । गोसाइँकुण्ड५, ठूलोस्याफ्रुभन्दा माथि चोलाङपाटी, गुप्चे, पोलाङपाटी र ढोकाचेत खर्क रेडपान्डाको मुख्य बासस्थान क्षेत्र हुन् । जंगलमा बसेर वन्यजन्तु अवलोकन गर्न रुचाउने पर्यटकलाई लक्षित गरेर लाङटाङ राष्ट्रिय निकुञ्जमा पहिलोपटक मचान बनाइएको गाउँपालिकाले जनाएको छ । गोसाइँकुण्ड गाउँपालिकाको सहयोगमा पोलाङपाटी रेडपान्डा संरक्षण उपभोक्ता समितिले करिब १५ लाखको लागतमा दुईवटा मचान र ५ किलोमिटर पैदल बाटो बनाएको समिति अध्यक्ष नाक्पुदोर्जे तामाङले बताए ।माङचे हुँदै पोलाङपाटी र फोक्सो, गुप्चे हुँदै चोलाङपाटीसम्म बाटो बनाइएको छ । बाटो बनेपछि पर्यटकलाई रेडपान्डा अवलोकन गर्न जान सजिलो बनाएको छ । गाउँपालिकाका अध्यक्ष कैसाङ नुर्पु तामाङले मचानले उक्त क्षेत्रको पर्यटन प्रवर्द्धनमा सहयोग पुग्ने विश्वास व्यक्त गरे । सन् २०१९ लाई गाउँपालिकाले पालिका भ्रमण वर्ष घोषणा गरेको छ । मचानबाट जंगलमा चर्न आएका कस्तुरी मृग, बँदेल, भालु, रेडपान्डा, मृगलगायत वन्यजन्तु र चराचुरुंगी अवलोकन गर्न सकिन्छ । काठबाट बनाइएका मचानमा १५ देखि २० जना पर्यटक बस्न सक्छन् ।"
ढिस्कोले पुरिएर एक मृत्यु,"सिन्धुलीमाढी घर पोत्ने रातो माटो लिन गएकी एक युवतीको ढिस्कोले पुरिएर मृत्यु भएको छ । ३ जना घाइते भएका छन् । सुनकोसी गाउँपालिका ६ आमपानीकी शर्मिला रम्तेलको माटोको ढिस्कोले पुरिएर ज्यान गएको हो । घरबाट झन्डै १ किलोमिटर टाढा आमपानीको खोल्सीमा माटो लिन गएका ४ जनामध्ये रम्तेलको घटनास्थलमै मृत्यु भएको हो । घाइते भएकाहरूमा भोटे रम्तेल, विमला रम्तेल र रामु रम्तेल रहेको प्रहरीले जनाएको छ । घाइतेहरूको स्थानीय अस्पतालमा उपचार भइरहेको छ ।"
मूल्य बढाउन नपाउँदा मासु पसल बन्द,मकवानपुर खसीको मासुको मूल्य वृद्धि गर्न पाउनुपर्ने माग गर्दै हेटौंडाका माछामासु व्यवसायीले सोमबारबाट मासु बिक्री गर्न छाडेका छन् । आफूखुसी मासुको मूल्य वृद्धि गर्न नपाएसँगै हेटौंडामा रहेका करिब ३ सय ५० भन्दा बढी व्यवसायीले पसल बन्द गरेका हुन् । हाल खसीको मासु प्रतिकिलो ८ सयमा बिक्री हुँदै आएकोमा व्यवसायीले मूल्य वृद्धि गरी प्रतिकलो ९ सय रुपैयाँ पुर्याएपछि उपभोक्तावादी संस्थाले विरोध गरेका थिए । किसानसँग खसीको खरिद मूल्य नै बढेकाले मासुको मूल्य बढाउन बाध्य भएको माछामासु व्यवसायी संघ मकवानपुरका महासचिव नारायण राजथलाले बताए ।
करेन्टले दुई बालक घाइते,नुवाकोट बिदुरनगरपालिका १ बागवानीस्थित क्रियापुत्री बस्ने घरको छतमा खेल्ने क्रममा करेन्ट लागेर दुई बालक घाइते भएका छन् । ११ हजार भोल्टको तारमा छुन पुग्दा सुजन नगरकोटी दाहिने खुट्टामा र दमै नगरकोटी बायाँ हातमा करेन्ट लागेको प्रहरीले जनाएको छ । जिल्ला अस्पताल त्रिशूलीमा उपचार हुन नसकेपछि उनीहरूलाई काठमाडौं पठाइएको छ ।
गाँजासहित एक पक्राउ,हेटौंडा कारमा गाँजा बोकेको एक युवकलाई प्रहरीले गाँजासहित नियन्त्रणमा लिएको छ । हेटौंडा उपमहानगरपालिका ११ थानाभर्याङमा प्रहरीले चितवनबाट हेटौंडातर्फ आइरहेको वा १२ च ८५५६ कारमा जाँच गर्ने क्रममा गाँजा भेटिएको हो । कारको डिकीमा लुकाएर ल्याएको साढे ८५ केजी गाँजासहित मकवानपुर कैलाश गाउँपालिका १ घर भई हाल चितवन इच्छाकामना गाउँपालिका ७ मा बस्दै आएका गणेश थापा पक्राउ परेका हुन् ।
सप्तपाताललाई सर्वोच्चको साथ,"काठमाडौं  सार्वजनिक पोखरीलाई पुनर्जीवन दिने स्थानीयवासीको डेढ दशक लामो कानुनी संघर्षलाई सर्वोच्च अदालतले सहारा दिएको छ । ललितपुरको लगनखेलस्थित सप्तपाताल पोखरीलाई पुरानै स्वरूपमा ब्युँताउन माग गर्ने स्थानीय अगुवाहरूका पक्षमा सर्वोच्चले सोमबार आदेश दिएको हो । न्यायाधीशद्वय दीपककुमार कार्की र तेजबहादुर केसीको संयुक्त इजलासले पोखरीको जग्गाबाट बनेका विद्यालयसहितका भवन संरचना हटाउन माग गर्ने स्थानीयको रिटका पक्षमा आदेश गरेको हो । पोखरी अतिक्रमण गर्दै जाँदा सबभन्दा पछिल्लोपल्ट त्यसको जग्गा अतिक्रमण गरी नमुना मच्छिन्द्रनाथ स्कुल सञ्चालन हुँदै आएको छ । अब स्कुलको नाममा रहेको जग्गालाई सार्वजनिकमा परिणत गरी पोखरी बनाउन सकिने छ । स्थानीय अगुवाहरूका अनुसार पोखरी १४ रोपनीभन्दा बढी फैलिएको थियो । चारैतिरबाट मिचिएकाले हाल डेढदुई रोपनी जग्गा मात्र बचेको छ । त्यहाँ पानी छैन, घाँस मात्र छ । पोखरीलाई पुरानै स्वरूपमा फर्काउन लगनखेलका स्थानीय १६ वर्षदेखि अदालत धाउँदै थिए । तीमध्ये बढी खटिनेमा थिए ७४ वर्षीय पूर्ण स्थापित । कानुनी संघर्षमा खटिँदा मुद्दा छोड्न उनलाई धेरैले दबाब दिए । धम्की सहे । ऐतिहासिक महत्त्वको पोखरी अहिले फोहोर फाल्ने डम्पिङ साइट बनेको छ । उनले भने, अब पोखरी पुरानै स्वरुपमा बनाउन पहल गर्ने छौँ । स्थापितसहितका स्थानीयबासी पोखरीका पक्षमा उभिन थालेको २०६० सालदेखि हो जब विद्यालयले डिपार्टमेन्ट स्टोर बनाउन खोज्यो । स्थानीयवासीले पोखरीको अतिक्रमण हुँदै आएको टुलुटुलु हेर्दै आएका थिए । लगनखेलसातदोबाटोतर्फ अशोक स्तूपवरिपरिका जग्गा अतिक्रमण गर्नेमा सेनाको राजदल गण, ललितपुर जिल्ला अदालत, मालपोत, नापी, जिल्ला पशु कार्यालय, स्काउट भवनसहित थिए । ती कार्यालयले पनि जग्गा कित्ताकाँट गरिसकेका छन् । सरकारी कार्यालय र विद्यालय खुल्दासम्म स्थानीयले वास्ता गरेनन् । पाटनका भूमिगत जलभण्डारमा पानी पुनः भरण गर्ने परम्परागत पोखरीमध्ये सप्तपाताल मुख्य मानिन्छ । यो पोखरी सहरका निम्ति खानेपानी रिजर्भर ट्यांकी पनि हो । यहाँ पानी भरिसकेपछि पाटनभरिका ढुंगेधारा र इनार रसाउने विश्वास छ ।सप्तपाताल पोखरी अर्को महत्त्व भनेको खुला सार्वजनिक स्थल हो । पोखरीमा पानी भर्न लेले टीकाभैरवमा मुहान बनाएर राजकुलो खनेर ल्याइएको थियो । सप्तपाताल अथवा पृथ्वीका तलतिर रहने ७ लोकमध्ये सबभन्दा तल्लो लोक हो, जसलाई नागलोक पनि भनिन्छ । रातो मत्स्येन्द्रनाथ र मीननाथ जात्रा सम्पन्न भएको खबर स्वर्गका देवता इन्द र पाताल लोकका नाग राजालाई पुर्याउन यही पोखरीको प्रयोग हुन्छ । पहिला लगनखेलमा ७ वटा पोखरी थिए । सम्पदा जोगाउनु छ भने आत्तिनु हुँदैन । धैर्यले काम गर्नुपर्छ, स्थापितले अदालतको आदेशप्रति प्रसन्नता प्रकट गर्दै सोमबार राति कान्तिपुरसँग भने, ढिलै भए पनि न्यायको जित भएको छ ।"
६० प्रतिशत बजेट विकास निर्माणमा,"भक्तपुर  चाँगुनारायण नगरपालिकाले करिब ६० प्रतिशत बजेट विकास निर्माणमा खर्च गर्ने गरी बजेट सार्वजनिक गरेको छ । नगरपालिकाको पाँचौं नगरसभाबाट पारित नीति, कार्यक्रम तथा बजेट सार्वजनिकीकरण कार्यक्रममा नगरप्रमुख सोमप्रसाद मिश्रले विकास निर्माणलाई प्राथमिकतामा राखेर बजेट विनियोजन गरेको बताएका छन् । चाँगुनारायणले आगामी आर्थिक वर्ष ०७६७७ का लागि १ अर्ब ४१ करोड ८० लाख ४१ हजार रुपैयाँ विनियोजन गरेको छ । जसमध्ये आयतर्फ नेपाल सरकार अर्थ मन्त्रालयबाट प्राप्त वित्तीय समानीकरण अनुदानअन्तर्गत १६ करोड ७७ लाख रुपैयाँ, संघीय सरकारबाट राजस्व बाँडफाँडबाट १० करोड २७ लाख रुपैयाँ, ससर्त अनुदानतर्फ २६ करोड ८३ लाख रुपैयाँ छ । प्रदेश सरकारबाट २२ करोड ९४ लाख ५७ हजार रुपैयाँ, अनुदानमार्फत ६१ करोड ९२ लाख १७ हजार रुपैयाँ बजेट अनुमान गरेको छ । नगरपालिकाले जनसहभागितामार्फत ११ करोड ५० लाख रुपैयाँ तथा चालु आर्थिक वर्षको बैंक मौजाद १८ करोड ११ लाख ४५ हजार, आन्तरिक आय २४ करोड ५ लाख २१ हजार अनुमान गरेको बजेट वक्तव्यमा उल्लेख छ । खर्चतर्फ चालुतर्फ ३१ करोड ५० हजार, पुँजीगततर्फ ८३ करोड ७८ लाख रुपैयाँ, संघीय सरकारको ससर्ततर्फ २६ करोड ८३ लाख र प्रदेशको ससर्तबाट १८ लाख ९१ हजार व्यवस्थापन गर्ने नगरपालिकाले जनाएको छ ।जसमध्ये, आगामी आर्थिक वर्ष ०७६७७ को बजेटमा ठूला सडक पूर्वाधार शीर्षकअन्तर्गत १८ वटा योजनाका लागि १ करोड रुपैयाँ, साना सडक तथा अन्य पूर्वाधारतर्फ १ सय ३९ योजनाका लागि १५ करोड रुपैयाँ, ३८ वटा साना खानेपानी योजनाका लागि १ करोड ८० लाख रुपैयाँ विनियोजन गरेको उनले बताए । ३८ वटा अन्य पूर्वाधारतर्फ १ करोड ६० लाख, पर्यटक पूर्वाधारतर्फ २ करोड, चालु ठूला खानेपानी आयोजनाका लागि २ करोड ५० लाख रुपैयाँ, भवन निर्माणका लागि ५ करोड रुपैयाँ, शिक्षक उपदानतालिमछात्रवृत्तिलगायतका लागि ८० लाख रुपैयाँ विनियोजन गरेको नगरपालिकाले जनाएको छ । साझेदारी (६०४०) योजनाका ११ करोड रुपैयाँ, भैपरी आउने पूर्वाधारका लागि २ करोड, समपूरक योजनाअन्तर्गत ३ करोड रुपैयाँ विनियोजन गरेको नगरप्रमुख मिश्रले बताए ।नगरपालिकाले शिक्षा, स्वास्थ्य, महिला बालबालिका तथा जेष्ठ नागरिक, दलित, अपांगता, आदिवासी, जनजाति, फोहोरमैला व्यवस्थापन, वातावरण संरक्षण, मठमन्दिर तथा सांस्कृति संरक्षणजस्ता सामाजिक क्षेत्रको विकासमा आवश्यक रकमको व्यवस्था गरेको उनले बताए । पाँचौं नगरसभाबाट पारित नीति तथा कार्यक्रममा नगरपालिकाले सम्पत्ति कर अनिवार्य गर्ने भएको छ । नगरवासीको सम्पत्ति कर अनिवार्य गर्ने नीति लिएको उल्लेख छ । स्थानीय सरकार संचालन ऐन, २०७४ को दफा ५५ सम्पत्ति कर लगाउने व्यवस्था भएअनुरूप नगरपालिकाले आगामी आर्थिकवर्ष ०७६७७ को साउन १ गतेबाट सम्पत्ति कर लागू गर्ने नीति लिएको नगरप्रमुख मिश्रले बताए । नगरक्षेत्रभित्र रहेको साधारण निर्माणमुखी खानी तथा खनिज पदार्थको सञ्चालन तथा उचित व्यवस्थापन गरी आन्तरिक आयस्रोत व्यवस्थापन गरिने उनले बताए । नीति तथा कार्यक्रममा नगरकोट अवलोकनका लागि आउने पर्यटकको प्रवेश सेवा शुल्क चाँगुनारायण र मण्डन देउपुर नगरपालिकाले संयुक्त रूपमा उठाउने, व्यवसाय करलाई व्यवस्थित कार्यान्वयन गर्न नयाँ आर्थिक वर्षको साउन, भदौ र आश्विन महिनालाई व्यवसाय दर्ता अभियानका रूपमा सञ्चालन गरेर व्यवसायलाई करको दायरामा ल्याउने उल्लेख छ । नगर क्षेत्रभित्र दर्ता नभई सञ्चालित व्यवसायहरू वडामार्फत सहजीकरण गरी वडा कार्यालयमा नै दर्ता हुने व्यवस्था गरिएको र दर्ता प्रक्रियामा नआएका व्यवसायलाई व्यवस्थित गर्न व्यवसाय दर्ता अभियान सञ्चालन गरेर हरेक व्यवसायलाई करको दायरा ल्याइने नीति तथा कार्यक्रममा उल्लेख छ ।नगरलाई आर्थिक समृद्धितर्फ लैजान आन्तरिक आय वृद्धि गर्न नगरवासीलाई सबै प्रकारको सेवासुविधा उपलब्ध गराउन नगरवासीको आर्थिक अवस्थाअनुसार निर्धारण गरी करको दायरा फराकिलो बनाइने, वातावरण मैत्री उद्योग कलकारखाना स्थापना गर्दा दर्ता प्रक्रियामा विशेष सहुलियत प्रदान गरिने नीति अवलम्बन गरिने नगरपालिकाले जनाएको छ । सम्पति कर, घरबहाल, व्यवसाय कर र सबै प्रकारका आन्तरिक आयको अभिलेख व्यवस्थापन र संकलन गर्ने कार्यलाई अनलाइन सफ्टवेयर प्रयोग गरी व्यवस्थित नीति बनाइने नगरप्रमुख मिश्र बताउँछन् । नगरको बेरुजु रकम शून्य पुर्याउन आवश्यक नीति तयार गर्ने, आर्थिक प्रशासन शाखाका काम कारबाहीलाई छिटोछरितो र पारदर्शी बनाउन खर्च लेखाकंन तथा प्रतिवेदनलाई व्यवस्थित गर्न सूत्र प्रणाली लागू गर्ने तयारी गरेको कार्यक्रममा उल्लेख छ ।त्यसैगरी, विकासको आधार, भौतिक पूर्वाधार नीतिलाई अंगाल्दै नगरवासीलाई व्यवस्थित सडक सञ्जाल जोडिने अपेक्षा पूरा गर्ने, नगरको केन्द्रबाट प्रत्येक नगर बस्ती र वडा केन्द्रलाई सुरक्षित र भरपर्दो सडक सञ्जाल जोडिने योजना रहेको उपप्रमुख बिना बाँस्तोलाले बताइन् । नगरका सबै सडकको नामकरण गरी मेट्रिक ठेगाना प्रणालीमा आधारित घर नम्बरको व्यवस्थापन गर्ने, उज्यालो चाँगुनारायण अभियानअन्तर्गत नगरका मुख्य सडकमा विद्युतीय सडक बत्ति जडान गरिने आगामी वर्षको नीति तथा कार्यक्रमको प्राथमिकतामा छ ।"
माइतीघरबबरमहल सडकमा जोखिम,"काठमाडौं  माइतीघरबबरमहल सडक खण्डमा दुर्घटनामा परेर पछिल्लो एक महिनामा ४ जनाले ज्यान गुमाए । सडक फराकिलो तथा राम्रो भए पनि गाडी चालकको लापारबाहीले गर्दा जेब्राक्रसमा सावधानीपूर्वक बाटो काटिरहेका पैदलयात्रुसमेत मृत्युको सिकार बनेका छन् । शनिबार बबरमहलस्थित आर्ट काउन्सिल अगाडि ट्याक्सीको ठक्करबाट स्कुटरमा सवार १९ वर्षीया दीपक थापा र रोहित सिंह गम्भीर घाइते भए । महानगरीय ट्राफिक प्रहरी वृत्त सिंहदरबारअनुसार बिजुली बजारबाट माइतीघर जाँदै गरेको बा २ ज ११८८ नं को ट्याक्सीले बबरमहल कर कार्यालय भएर चोकतर्फ आउँदै गरेको बा ८३ प ४०३५ नं को स्कुटरलाई ठक्कर दिएको थियो । एकाबिहानै सवा एक बजे भएको दुर्घटनाका घाइते थापा र सिंहलाई उपचारका लागि माइतीघरस्थित अन्नपूर्ण न्युरो अस्पताल लगियो । अस्पताल पुर्याएपछि डाक्टरले थापाको ज्यान गइसकेको घोषणा गर्यो । आर्ट काउन्सिल अगाडि नै जेठ २० गते जेब्राक्रसबाट बाटो काटिरहेकी पैदलयात्री बझाङकी कल्पना चन्दलाई मोटरसाइकलले ठक्कर दिएको थियो । दिउँसो करिब एक बजेतिर माइतीघरबाट बानेश्वरतर्फ तीव्र गतिमा आइरहेको बा ९५ प ९४४१ नम्बरको मोटरसाइकलको ठक्करले चन्द गम्भीर घाइते भइन् । चन्दकी साथी सांसद आशाकुमारी विकका अनुसार घाइते भएकै दिन थापाथलीस्थित नर्भिक अस्पतालमा उपचारका लागि भर्ना गरियो । चार दिनसम्म उपचार सम्भव नभएपछि ट्रमा सेन्टरमा लगिएकी उनको जेठ २६ मा मृत्यु भयो । उक्त मोटरसाइकल चन्दलाई ठक्कर दिएपछि मोटरसाइकल थप तीव्र गतिमा बानेश्वरतर्फ भागेको थियो । हतारमा भाग्दै गरेको मोटरसाइकलले जिल्ला अदालत अगाडिको जेब्राक्रसमा बाटो काटिरहेका दुई जनालाई फेरि ठक्कर दियो । मोटरसाइकलका चालक नै गम्भीर घाइते भए । नागरिकता बनाएर फर्कंदै गरेका सरोज लामा र सुजाता लामा काठमाडौं जिल्ला अदालत अगाडिको जेब्राक्रसमा दुर्घटना परे । उनीहरू उपचाररत रहेको सिंहदरबार वृत्तले जानकारी दिएको छ । अन्यत्रको तुलनामा माइतीघर(बबरमहल सडक राम्रो भए पनि चालकहरूको लापारबाही, तीव्र गतिले गर्दा सावधानीपूर्वक यात्रा गर्नेहरूसमेत असुरक्षित बन्नुपरेको छ । सिंहदरबार वृत्तको तथ्यांकअनुसार चालू आवको जेठ मसान्तसम्म आफ्नो कार्यक्षेत्रभित्र विभिन्न स्थानमा भएका सवारी दुर्घटनामा ८ जनाको मृत्यु, ११ गम्भीर घाइते, १ सय ८५ सामान्य घाइते भए । जसमध्ये प्रहरीले माइतीघर, बबरमहल हुँदै बिजुली बजार पुलवारिसम्मलाई अत्यधिक दुर्घटना हुने क्षेत्र भनेको छ । बितेको एक महिनामा बबरमहलको आर्ट काउन्सिल अगाडिको दुर्घटनामा २ र माइतीघरमा आर्मी गेट अगाडिको दुर्घटनामा थप दुईले ज्यान गुमाएका थिए । बबरमहल खण्डमा सार्वजानिक बस, माइक्रो चढ्ने यात्रुले पनि असुरक्षित महसुस गर्ने गरेका छन् । केही समयअघि कोटेश्वरबाट नेपाल यातायात चढेकी एक युवतीलाई बबरमहलमा ओर्लने क्रममा दुर्घटनामा परेर चोटपटक लाग्यो । ओर्लिनसक्दै गाडी माइतीघरतिर हुइँकायो, म हुर्रिएर लडेँ, लडेर हातखुट्टामा नमिठो चोट लाग्यो । उनी लडेको देखे पनि गाडी हुइँकिसकेको थियो । ट्राफिक प्रहरीसमेत त्यहाँ थिएनन् । उनले न प्रहरीलाई कम्प्लेन गर्न पाइन् । न त उपचार गर्दाको खर्च असुल्न नै । ट्राफिक प्रहरी कार्यालय भद्रकालीका अनुसार काठमाडौं उपत्यकामा चालु आवको जेठ मसान्तसम्म गाडी दुर्घटनामा २ सय २८ जनाले ज्यान गुमाए । २ सय ८९ गम्भीर घाइते भए भने ५ हजार ३ सय ६१ सामान्य घाइते भए । कार्यालयका प्रवक्ता रविकुमार पौडेलका अनुसार चालकको लापारबाही, अव्यवस्थित सडक, सवारीसाधनको कमजोर अवस्था र मौसमका कारण सवारी दुर्घटना हुने गर्छ । ट्राफिक प्रहरीले लेन मिच्ने, मापसे गरेर सवारी चलाउने तथा यात्रुमैत्री सवारी नचलाउनेलाई दैनिक दुई सयको संख्याका सवारीधनीलाई कारबाहीस्वरूप कार्यालयमा ल्याएर ट्राफिक नियम पढाउँछ । वार्षिक कम्तीमा पनि ७० हजारले ट्राफिक कक्षा लिन्छन् । तर दुर्घटनाका गतिविधि भने कमी आउँदैनन् । ट्राफिक प्रहरी कार्यालय प्रवक्ता रविकुमार पौडेल भन्छन्, हामी पढाउँछौँ, सिकाउँछौँ, दुर्घटनामा कमी आउँदैन, दुर्घटना कमी नहुनुका पछाडि दैनिक नयाँनयाँ अनुहार सडकमा आउनु र सवारीचालकले जथाभावी गाडी चलाउनु नै छन् । तीव्र गतिमा सवारी हाँक्ने, पैदलयात्रु होस् या अर्को सवारी ख्यालै नगर्ने कारण दुर्घटना हुने गर्छ । घटनास्थलमा गम्भीर घाइते भएकाहरू अधिकांशले ज्यान गुमाउन पुग्छन् । केही समयअघि काठमाडौं महानगरको विज्ञ टोलीको स्थलगत अध्ययनले समेत बबरमहल क्षेत्रलाई संवेदनशील क्षेत्रका रूपमा पहिचान गरेको छ । अध्ययनले पैदलयात्रुको धेरै आवतजावत हुने तर जेब्राक्रसिङहरू पैदलयात्रु मैत्री नभएकाले दुर्घटनाको जोखिम स्थान देखाएको थियो । महानगरले स्मार्ट सिटी बनाउने गुरुयोजनाअन्तर्गत माइतीघर तीनकुने सडक खण्डलाई पैदल यात्रुमैत्री बनाउन बबरमहलमा काठमाडौं जिल्ला अदालत र विशेष अदालतको बीच सडकमा अत्याधुनिक जेब्राक्रस राख्ने योजना बनाएको छ ।"
एउटै गाउँमा बढ्यो आत्महत्या,"ललितपुर असार ७ गते राति माल्टाका ११ वर्षीय समीर लुङवाले घरको भुइतलामा डोरीले झुन्डिएर आत्महत्या गरे । असोजमा माल्टाकै ४६ वर्षीय रवीन्द्र मगर टहरामा झुन्डिए । त्यसको सातापछि २७ वर्षीया आशा आलेमगरले झुन्डिएर आत्महत्या गरिन् । वाग्मती गाउँपालिका२ माल्टामा झुन्डिएर आत्महत्या गर्ने यी तीनजना मात्र होइनन् । त्यसअघि ७५ वर्षीय बद्रीप्रसाद रोयला र एक २६ वर्षीय महिलाले झुन्डिएर आत्महत्या गरेका थिए । महांकाल गाउँपालिकाका व्यथा पनि उस्तै छ । गुम्बाडाँडामा भाडामा बस्दै आएकी २६ वर्षीया जानु शर्माले २१ महिनाकी छोरीलाई कोठाको दलिनमा झुन्ड्याएपछि आफूले पनि आत्महत्या गरिन् । शर्माकी श्रीमान्ले कान्छी श्रीमती लिएर बसेको ३ महिना बितेपछि घटना घटेको थियो । चापागाउँकी १५ वर्षीया सुनिता घलनले घरमा सलको पासो लगाई झुन्डिएर आत्महत्या गरेकी थिइन् । ललितपुर दक्षिण भेगमा आत्महत्या गर्नेको संख्या कहालीलाग्दो छ । महानगरीय प्रहरी परिसर जावलाखेलका अनुसार प्रतिमहिना ५ जनाले आत्महत्या गर्ने गरेका छन् । परिसरका डीएसपी नारायणप्रसाद चिमोरिया भन्छन्, प्रहरीको दृष्टिकोणबाट हेर्दा आत्महत्या गर्न प्रेरित गर्ने वातावरण समाजले बनाइरहेको हुन्छ । आत्महत्या गर्नुको पछाडि व्यक्तिगत कारण मात्र नभई सामाजिक कारण पनि हुन्छ । उनका अनुसार सामाजिक दबाबका कारण मान्छेले एक्लो महसुस गर्छ । अनि समस्याको समाधान खोज्दाखोज्दै अन्तमा आत्महत्या रोज्छ । सामाजले बलियो हौसला दिने हो भने आत्महत्या गर्नेको संख्यामा कमी आउँछ, उनले भने, परीक्षा फेल भएर विद्यार्थीले आत्महत्या गर्ने होइनन् । परिवार र समाजको कारणले हो ।प्रहरी तथ्यांकअनुसार यो वर्ष ७८ जनाले झुन्डिएर आत्महत्या गरेका छन् । जसमध्ये विष सेवन गर्ने २१ र औजार प्रयोग गर्ने २ जना छन् । साउनमा ८, भदौमा ५, असोज १०, कात्तिकमा ६, मंसिरमा ५, पुसमा ८, माघमा ९, फागुनमा ७, चैतमा ७ र वैशाखमा १३ जनाले आत्महत्या गरेका छन् । प्रहरीका अनुसार ०७४७५ मा दर्ता भएका ९ सय ४५ घटनामध्ये ९३ वटा आत्महत्याका छन् । ०७३७४ मा पनि ९१ र ०७२७३ मा ७७ जनाले आत्महत्या गरेका छन् । उमेर समूहका हिसाबले १६ वर्षदेखि २५ वर्ष उमेरका मानिसले धेरै आत्महत्या गरेका छन् । प्रहरीको अध्ययन प्रतिवेदनअनुसार आत्महत्या वृद्धि हुनुमा पारिवारिक कलह मुख्य कारक रहेको छ । ४ वर्षको अवधिमा मृत्यु रोज्नेमध्ये १ सय १४ जना पारिवारिक कलहका कारण आत्महत्या गर्न बाध्य भएको प्रतिवेदनमा उल्लेख छ । ८३ जनाले पढाइलगायतमा असफलता भोगेको कारण, ४ वर्षको अवधिमा ६८ जना प्रेममा असफल भएका कारण आत्महत्या गरेको प्रहरी रेकर्ड छ । ४३ जनाले मानसिक रोग, ३८ जनाले आर्थिक कारण आत्महत्या गरेका छन् । २६ जनाले सामाजिक समस्याका कारण मृत्यु रोजेका छन् । दर्ता भएका आत्महत्याका घटनामध्ये सबभन्दा बढी जनजातिका छन् । ४ वर्षको अवधिमा एक सय ९२ जना जनजातिले आत्महत्या भएका छन् । यो अवधिमा ७३ जना क्षेत्री र ५३ जना ब्रहृमाण समुदायका छन् । २७ जना दलित समुदाय छन् । आत्महत्या गर्नेमा भने महिलाभन्दा पुरुष बढी देखिन्छ । डीएसपी चिमोरिया भन्छन्, दक्षिण भेगमा आत्महत्याका घटना बढी हुने गरेकाले प्रहरीले मनोवैज्ञानिकहरूलाई साथमा लिएर गाउँमै पुगेर परामर्श दिन थालेको छ । उनले प्रहरीले चलाएको आत्महत्या न्यूनीकरण अभियानले धेरैलाई बचाएको दाबी गरे ।"
घरेलु कामदारको घर फिर्ती,"पीआर लिउँला र परिवार हुर्काउँला भनेर उनीहरू विदेशिएका होइनन् । मुलुक फर्केर महलमा बस्ने सपना पनि उनीहरूको होइन । खाइनखाइ छोराछोरी पढाउँला भनेर घरेलु कामदार बन्न खाडी गएका महिलाहरू खासमा हाम्रो राष्ट्रिय परिस्थितिको दशा दर्शाउने प्रतिनिधि हुन् । तिनैलाई घर फर्किन केही वर्षदेखि सरकारले निरुत्साहित गर्दै छ । उनीहरू परिवारसँग लामो बिछोडिन विवश भएका छन् । २०७२ चैत २० गते संसद्को अन्तर्राष्ट्रिय सम्बन्ध तथा श्रम समितिले सरकारलाई निर्देशन दियो, सम्बन्धित मुलुकले घरेलु कामदारसँग सम्बन्धित कानुन नबनाउँदासम्म र नेपालसँग द्विपक्षीय श्रम सम्झौता नगर्दासम्म खाडी मुलुकमा नेपाली घरेलु कामदार पठाउने कार्य बन्द गर्नू । लगत्तै श्रम, रोजगार तथा सामाजिक सुरक्षा मन्त्रालयले घरेलु कामदारलाई श्रमस्वीकृति दिन बन्द गर्यो । परिणाम, त्यसअघि खाडी पुगेका नेपालीहरू नोकरी गुम्ने डरले घर फर्केनन् । खाडीलगायत मुलुकमा यस्ता कामदार १ लाख ३९ हजार छन् । घर आउन मन नभएर होइन, फेरि जान नपाइएला भनेर उनीहरू उतै बसेका छन् । छोराछोरी, परिवारको माया नलागेर होइन, भोलि फर्कन पाइएन भने उनीहरूलाई फेरि के खुवाउँला भन्ने पीरले उतै पिरोलिएका छन् । कति त घर आउनै लाग्दा सरकारले यस्तो निर्णय गरेपछि उतै बसेका पनि छन् । के गर्नु ? खाडीमा जेजति कमाइरहेका छन्, त्यति आम्दानी नेपालमै गर्ने बाटो उनीहरूले देखेका छैनन्, सरकारले पनि देखाइदिएको छैन ।सरकारको उक्त निर्णयअघि म्यानपावर कम्पनीबाट संस्थागत रूपमा घरेलु कामदार पठाइन्थ्यो । वैदेशिक रोजगार विभागका अनुसार त्यतिबेला संस्थागत रूपमा ३ सय २८ र व्यक्तिगत रूपमा २९ हजार १ सय ८१ महिलालाई घरेलु कामदारका रूपमा श्रमस्वीकृति दिइसकिएको थियो । श्रमस्वीकृति नलिई तेस्रो मुलुक हुँदै जाने पनि थिए ।कामदारहरू फर्कन पाइँदैन कि भनेर उतै बस्नु, नेपाल आएका पनि फेरि जान चाहनुले संकेत गर्छ उनीहरूको कार्यस्थल सुरक्षित छ । तसर्थ, सम्बन्धित घरको मालिकले नेपाली दूतावासमा तोकिएको धरौटी राख्ने र यससम्बन्धी पत्र दूतावासबाट पाएपछि वैदेशिक रोजगार विभागले पुनः श्रमस्वीकृति दिने व्यवस्था गर्न सकिन्छ । रोजगारदातासित भएको सेवा सर्त र सुविधासहितको सम्झौता र सुरक्षा प्रत्याभूति पत्र भएकाहरूलाई पुनः प्रवेश दिइनुपर्छ । त्यस्तो व्यक्तिलाई सुरक्षा, सेवा सर्त र पारिश्रमिकप्रति आफू पूर्ण सहमत भई जान लागेको स्वघोषणा गर्न लगाउन सकिन्छ । साविककै देशमा पहिलेकै काममा मात्र पुनः श्रमस्वीकृति दिन सकिने सर्त भने राखिनुपर्छ । कानुनी संयन्त्र नहुँदा घरेलु कामदार अझ असुरक्षित भएका छन्, तेस्रो मुलुकबाट गएर । खाडीका सबै देशले घरेलु कामदारसँग सम्बन्धित कानुन बनाइसकेका छन् । तसर्थ, नयाँ श्रमस्वीकृतिका हकमा भने विस्तृत अध्ययन गरेर अघि बढ्नुपर्छ । संसद्को उद्योग तथा वाणिज्य र श्रम तथा उपभोक्ता हित समितिले गत पुसमै स्थलगत अध्ययन गर्ने निर्णय गरे पनि अझै टोली पठाएको छैन । समितिले यो मनन गर्नुपर्छ । सरकारले गन्तव्य मुलुकहरूसित घरेलु कामदारको रोजगारी र पूर्ण सुरक्षाको ग्यारेन्टी हुने गरी सम्झौता गरेपश्चात् मात्र कामदारहरू पठाइनुपर्छ । खाडी मुलुकमध्ये कतार, संयुक्त अरब इमिरेट्स र बहराइनसित श्रम सम्झौता भएको छ । साउदी अरब, ओमान र कुवेतसित गृहकार्य भइरहेको छ । ती समझदारीसम्झौतामा घरेलु कामदारसम्बन्धी स्पष्ट व्यवस्था छैन । घरेलु कामदारसम्बन्धी अलग्गै परिच्छेद राखी स्पष्ट व्यवस्था गर्न सकिन्छ । या घरेलु कामदारसम्बन्धी अलग्गै सम्झौतासमझदारी गर्न सकिन्छ । अहिलेका लागि अविलम्ब सरकारले निश्चित मापदण्ड पूरा गरेका वा कागजात भएका घरेलु कामदारलाई पुनः श्रमस्वीकृति प्रदान गर्नुपर्छ । घर फर्किन कसैलाई बाध्य पार्न सकिँदैन, तर फर्किनेलाई विघ्न पार्न पाइँदैन । मानवीयता सरकारी निर्णयभन्दा सानो हुन सक्दैन ।"
फासीवादको रिहर्सल,"पछिल्लो समय बुद्धिजीवीहरू तिखो प्रतिक्रियात्मक भएको पटक्कै मन नपराउने एक मित्रले मलाई भने, प्रधानमन्त्री, मन्त्री वा प्रधानमन्त्रीको सल्लाहकारले के भन्यो भन्दै बुद्धिजीवीहरू त्यसैको पछि लागेर हिँड्ने हो र ? एक हिसाबले यो ठिकै पनि हो । कतै सरकारी मानिसहरू बुद्धिजीवी वर्ग लगायत आम समुदायलाई खुद्रा चुट्किला र भद्दा प्रहसनको आलोचनामा भुलाएर खास मुद्दाबाट विषयान्तर गर्न खोजिरहेका त होइनन् ? मैले उनको कुरालाई यसरी लिएँ र उत्तरका लागि ठिक पारेको वाक्यलाई मुखभित्रै फर्काइदिएँ ।जुन मुलुकको सरकारका लागि बलात्कारपछि हत्यासम्मका आङै जिरिङ्ग पार्ने घटना सामान्य दैनिकीभन्दा बढी केही होइनन्, जुन मुलुकमा अपराधकर्मीलाई राजनीतिकर्मीका रूपमा ससम्मान स्वागत गर्ने दल नै सत्तारुढ छ, जुन मुलुकमा जति निर्लज्जतापूर्वक ढाँट्न सक्यो, त्यति अब्बलकोटी नेता बन्न सकिन्छ । जहाँ अनन्त चुट्किला सुनाएरै अकर्मण्यताको पिनासले पाकिसकेको नाक हाँसीहाँसी जोगाउन पाइन्छ, त्यहाँ बुद्धिजीवीहरू बिनासित्ती कुन नैतिकता र शरमको अपेक्षा गरेर सरकारको आलोचना गर्छन् ? किन उनीहरू बेकारमा आफ्ना शिरका रौं झर्नेगरी प्रधानमन्त्रीलाई कटाक्ष गर्छन् ?तर बौद्धिकहरू प्रतिक्रियात्मक नहुने समाजको कल्पना गरौं । नागरिक समाज चुप लागेको देश कल्पना गरौं । कति भयावह लाग्छ । इतिहास अन्त्यको तर्क गरेर पश्चिमा बौद्धिकहरूले कक्टेल विचारविलास गर्न थालेको दशकौं भयो । सोभियत रूसमा कम्युनिष्ट शासनको औपचारिक पतन हुँदै गर्दा यता नेपाली भूमिमा भने कम्युनिष्टहरू फैलँदै थिए । कम्युनिष्ट पार्टीप्रति मध्यम र निम्न वर्गका जनताको मात्रै होइन, उच्च मध्यम वर्गको पनि आस्था पलाइरहेको थियो । अपेक्षा गरिए जस्तै त होइन, तथापि नेपालमा कम्युनिष्ट विचारको प्रभाव फैलिएकै हो । नभए, राजसत्ताको तख्ता उल्टाउने उद्यम त्यति सजलो र सुगम हुने थिएन । तर आजको प्रश्न हो, आफूलाई कम्युनिष्ट भन्नेहरूसँग राजतन्त्र समाप्ति र गणतन्त्र स्थापना गरेर एकथान संविधान बनाउनासाथ राजनीतिक कोर्स सकिएको ठान्ने सुविधा थियो कि थिएन ? उनीहरूसित विचार र कार्यदिशाको नयाँ बुनोटको दायित्व थियो । सिद्धान्तको युगानुकूल संश्लेषण गरेर त्यसको इमानदार प्रयोग गर्नुपर्ने जिम्मेवारी थियो । तर त्यसो गर्ने इच्छाशक्ति किन देखिएन ? हामी भलिभाँती जानकार छौं । नामले कम्युनिष्ट भनिए पनि संस्कार र जीवनशैलीले नै कम्युनिष्ट बन्ने हुति र इमान दुबै नभएपछि नेपालमा कम्युनिष्ट प्रजातिको पतन सबैभन्दा घिनलाग्दो हुँदै गएको हो । विडम्बना नै भनौं, सबैभन्दा ठूलो कम्युनिष्ट पार्टी भनाउने सत्तारुढहरू नै पछिल्ला दिनमा विचार विरोधी र बौद्धिकता विरोधी लम्पट भएर निस्के । कालान्तरमा हिजोका विचारप्रिय कम्युनिष्टहरू नै यतिसम्मका विचार विरोधी, आलोचनात्मक चेत विरोधी होलान् भन्ने अनुमान तिनका दुश्मनहरूलाई पनि थिएन होला ।सरकार प्रमुखलाई चुट्किला र कथा सुनाउन महारथ नै प्राप्त छ । कसैले उनलाई भनिदिए हुने, देश चलाउन कुनै विदूषक कलाकार चाहिएको होइन, सुझबुझ र दूरदृष्टि भएको अभिभावक चाहिएको हो । जनता रगत, पसिनाको करले यति महँगो कलाकारको बोझ थेग्न असमर्थ छन् । यतिखेर गुठी विधेयकले ल्याएको तरङ्गदेखि मुठभेडको नाममा इन्काउन्टर शैलीमा गरिएका हत्या, अभिव्यक्ति स्वतन्त्रतामाथि हस्तक्षेप गर्दै गरिएको युट्युबर र झुक्किएर गरिएको भनिएको कविलेखकको पक्राउ, भारतीय तरकारीमाथिको विषादी परीक्षणबाट पछि हट्ने निर्णय लगायतले जनसाधारणमा सरकारप्रति आलोचना चुलिएको छ । तर देशको मुखिया काठमाडौंका सडकमा मास्क लगाएर निस्कनेजति सबैलाई आफ्नो विरोधी र षड्यन्त्रकारी ठान्नुमै मानसिक ऊर्जा खर्चिरहेको छ । कसैको विद्वतामाथि घिनलाग्दो स्तरमा ओर्लेर आलोचना गरिरहँदा भ्यागुता र भैंसीका किस्सासँगै खोक्रो आत्मप्रशंसाको अतिरेक उम्लिएर भुइँभरि पोखिएको उसले भेउ नै पाउँदैन । हुन त राजनीतिमा विचार समाप्त भएपछि चुट्किला र किस्साहरू सुनाइहिंँड्ने मन हुँदो हो । तर इतिहासकै बलियो भनिएको सरकारको प्रमुखलाई झुठ, भद्दा मजाक र चुट्किलाले आफ्नो अकर्मण्यता लुकाउने छुट कत्ति पनि छैन । सुन्दा अप्रिय सुनिन्छ, तर जनताको दुई तिहाइ मतको विश्वास लिएर लोकतन्त्रको उत्तराधिकार थाम्न आइपुगेको कम्युनिष्ट सरकार घोर अलोकतान्त्रिक र फासीवादी पूर्वअभ्यासको बाटोमा हिँडिरहेको आभासले बेलाबेला झसंग पार्छ । सरकार चलाउनेहरूमा यो पद्धति नीतिगत आधारमा डरलाग्दो गरी खोक्रो, पूर्णतः परजीवी र संस्थागत रूपले नै भ्रष्ट बनिरहेकोमा कत्ति पनि आत्मबोध र सुधारको गुञ्जाइस छैन । बरु विरोधी मतप्रति घृणा र हिंसाको रवैया चरमतर्फ बढिरहेको छ । यो संकेत सुखद होइन ।भनिन्छ, फासीवाद आर्थिक संकटबाट प्रेरित हुन्छ र अन्ततः राजनीतिक अनुहारमा प्रकट हुन्छ । तर हामीकहाँ भने यो सांस्कृतिक र वैचारिक संकटबाट प्रेरित भएर प्रकट भएको छ । त्यो पनि कम्युनिष्ट आवरणमा । यसले सरकारको जनविरोधी रवैयाको आलोचना गर्ने हरेकलाई काल्पनिक शत्रु ठानेको छ । खासगरी लेखक, पत्रकार र बौद्धिकलाई । सरकार आफ्ना निर्णय र हर्कतहरूको अलिकति पनि परीक्षण गर्दैन, आफ्नो बोलीको कुनै नापजोख गर्दैन । तर त्यसको आलोचना गर्ने जनपक्षीय लेखक र बौद्धिकसँग उसलाई भयंकर असुरक्षा महसुस हुन्छ । त्यसैले ऊ घरिघरि तिनको बौद्धिकतामाथि धावा बोल्न तम्सिन्छ । सत्ता वरिपरिका मानिसहरू सामाजिक सञ्जालमा त्यसैको विषवमन गरेर अरिङ्गाल राजनीति गर्छन् । लेखकको दिमाग अमूक स्रोतहरूबाट परिचालित भएको आरोप लगाएर स्वामीभक्ति प्रदर्शन गरिरहन्छन् । तर ज्याद्रा लेखक फेरि पनि किन चुप लाग्दैनन् ? के छ, तिनको हड्डीमा ? केले बनेको छ, तिनको रगत ? सत्ताधारीलाई यसैको झोंँकले तिल्मिलाइदिएको छ । प्रधानमन्त्री केपी शर्मा ओली र उनको दललाई बिघ्नै राष्ट्रवादी प्रमाणित गर्न २०७२ सालको नाकाबन्दीले स्वर्णिम अवसर दिएकै हो । त्यसको भरपुर सुविधा उठाइएको पनि हो । त्यसैको प्रतिफलमा सत्तासिन भएपछि राष्ट्रवादको मिथक एकपछि अर्को गर्दै कसरी उध्रिँदै र च्यातिँदै गएको छ भन्ने बिमस्टेक सम्मेलनदेखि अहिले भारतीय तरकारीको विषादी परीक्षण प्रकरणसम्मका सानाठूला परिघटनाले उदाङ्गो पारेर छाडिदिएका छन् । झुठो राष्ट्रवादको नाङ्लो ठटाएर अब न कोही तर्सिन्छ, न आश्वस्त हुन्छ । यो कुरा सत्तासिन वर्गले बुझेको छ । त्यसैले अब सत्ताधारीसँग विकल्प छ, घृणा र हिंसाको बाटो अख्तियार गर्ने र बाँकी दिनका लागि त्यसैलाई आफ्नो रक्षाकवच बनाउने । हुटिट्याउँले आकाश थामेको भ्रम पालेजस्तै सरकार चलाउनेहरू अरिङ्गालराजनीतिकै भरले सरकारमाथिका आलोचना थामिनेमा विश्वस्त थिए सायद । त्यस्तो ठ्याक्कै नभएपछि अरिंगालसंक्रमण सरेर मन्त्री र सल्लाहकारकै स्तरमा पुगेको हो कि भन्ने आभास हुनथालेको छ । टाढा जानु पर्दैन, साम्प्रदायिक र सांस्कृतिक संकटबाट जन्मेको फासीवादको रूप छिमेकी भारतमै देखिइरहेको छ । विरोधी मत राख्नेमाथि अमूक संघ र गिरोहहरूले चलाएका हत्या शृङ्खलालाई मौन समर्थन गर्नेदेखि अल्पसंख्यक समुदाय र विचारका मानिसलाई भिडले कुटीकुटी मार्दा त्यस्ता घटना निरुत्साहित गर्न देखाइएको डरलाग्दो मौनता र उदासीनताले त्यहाँ संस्थापनको फासीवादी रुझान कस्तो छ, स्पष्ट देखिन्छ । सहरी नक्सलका नाममा सरकार आफैंले बौद्धिकहरूमाथि चलाइरहेको आतंकमात्रै हेरे पनि दृष्टान्त पुग्छ । पछिल्लो समय नेपालमा देखिएको अभिव्यक्ति स्वतन्त्रतामाथि नियन्त्रणको प्रयास, कविलेखकको धरपकड, इन्काउन्टर शैलीको मुठभेडहत्या र सत्ताधारीका वाक्हिंसा हेर्दा हाम्रो पद्धतिले पनि फासीवादको रिहर्सल गरिरहेको त होइन ? सशंकित हुनुपर्ने स्थिति छ ।"
कसरी म छौंडा भएँ सल्लाहकारज्यू ?,"म काठमाडौं नयाँबजारमा भाडा गरेर बस्छु । कोठाबाट निक्लनासाथ विष्णुमती ह्वास्स गनाउँछ । सडकमा धुलो बुङबुङ उड्छ । कार्यालय जाँदाआउँदा मास्क लगाउने गरेको छु । विषालु भारतीय तरकारी, फलफूल खान छाडेर आमाले गाउँबाट पठाएको गुन्द्रुक खान्छु । ट्युबेलको पानी खाँदाखाँदा दिक्दार भैसकेको छु । म सरकारसँग मेलम्चीको स्वच्छ पानी तिर्खा लाग्दा घटघट आनन्दसँग पिउने आशा गर्छु । सरकार मलाई मेलम्चीको पानी लेऊ भन्छु । लेख्छु राष्ट्रपति, प्रधानमन्त्री हिँड्दा, गुड्दा आकाशदेखि जमिनसम्म जाम नहोस् भन्छु । विकास होस् भन्छु । भ्रष्टाचार नहोस्, देशमा सुशासनको इच्छा राख्छु । मैले मेरो जनप्रतिनिधिबाट यो इच्छा, आशा र भरोसा राख्दा म कसरी छौंडा भएँ सल्लाहकारज्यू ?गुठी मासेर आफ्नो धर्म, संस्कार विरुद्ध लाग्यो सरकार । अनि नमास भनी गुठी विधेयक फिर्ता गर भनेर विरोध गर्दा म कसरी छौंडा भएँ ? आफ्नै देशमा गर्वसाथ भाँडा माझ्छु, दिनभर काम गरेर परिवार पाल्ने गर्छु । फुर्सद भए पत्रपत्रिकामा लेख्ने गर्छु, पढ्ने गर्छु । राजनीतिको उतिसारो जोडघटाउ मलाई थाहा छैन । सल्लाहकारज्यू, के यति लेख्दा, बोल्दा मैले जिताएका मेरा जनप्रतिनिधिसँग आशा र भरोसा राख्दा म कसरी छौंडा भएँ ? यो छौंडा भन्या के हो सल्लाहकारज्यू ? यो छौंडा, बोक्सी, धामी, झाँक्री, भूत, प्रेत, मसान, सुण्ड, मुसुण्ड, नन्दी, भृङ्गी, कम्युनिस्ट राजनीतिक शब्दावलीमा कसरी दर्ज हुनपुगे ? यी शब्दावली पुरातन, रुढीवादी संस्कारका स्वरूपहरू हुन् । आधुनिक समाजमा २१ औं शताब्दीमा बोक्सी भन्ने कुरै हुँदैन, जहाँ बोक्सी नै हुँदैन भने त्यहाँ छौंडा कहाँ, कसरी हुन्छ ? यस्ता शब्दहरू फिँजाउनेहरू आधुनिक समाजका विरोधी हुन् ।सन्तोष सिम्खडा, भीमसेन थापा गाउँपालिका२, गोर्खा"
देउवालाई राहुलको शिक्षा,"नेपाली कांग्रेस सभापति शेरबहादुर देउवाले भारतीय राष्ट्रिय कांग्रेसका निवर्तमान अध्यक्ष राहुल गान्धीबाट नैतिकताको राजनीति सिक्न जरुरी छ । ५ राज्यको मुख्यमन्त्री र दिग्गज नेता र कार्यकर्ताहरूले अध्यक्ष पदबाट राजीनामा नदिनु भन्दाभन्दै पनि राहुलले हालै सम्पन्न लोकसभा चुनावमा आफूले पार्टीलाई जिताउन नसकेको भनी राजीनामा दिए । तिनै युवाको नेतृत्वमा १ वर्षअघि मध्यप्रदेश, पंजाब लगायत ५ राज्यमा कांग्रेसले सरकार बनाएको थियो । तथापि राहुलले चाहेको जति गर्न नसकेको भन्दै राजीनामा दिए । तर यता देउवा ? आफ्नो पार्टी शर्मनाक ढंगले हार्दा पनि, ७ प्रदेशमध्ये ७ वटै गुमाउँदा पनि त्यो हारको न जिम्मा लिए, नत पार्टी सभापति पद त्यागे । राजनीतिलाई नैतिकताको मार्ग ठानेको भए देउवाले त्यसैबेला पदबाट राजीनामा दिनुपर्थ्यो । तर उल्टै उनी पुनः सभापति बन्ने लालसामा तल्लिन छन् ।दलभित्रकै विरोधीहरूको सामना गर्न शेरबहादुर देउवा आउँदो महाधिवेशन करिब डेढ वर्ष धकेल्न खोज्दैछन् । असहयोगीहरू एक भए आफू सभापतिमा पराजित हुइन्छ भन्ने डरकै कारण महाधिवेशन समयमै गर्न देउवा हच्किएका हुन् । सभापति पदमा भएकै बेला सम्पन्न भ्रातृ संगठनका चुनावमा संस्थापन पक्ष पराजित भएको कारण पनि देउवा खेमाले महाधिवेशन टार्न खोज्दैछ । शान्त र सामान्य अवस्थालाई पनि असामान्य बताएर महाधिवेशन पर सार्नु देउवाको पराजित मानसिकता हो । गोपाल देवकोटा, गोकर्णेश्वर८, काठमाडौं"
पाकिस्तानी प्रधानमन्त्रीबाट सिकौं,"इमरान खानले पाकिस्तानी प्रधानमन्त्रीको पद सम्हालेपश्चात् विभिन्न आर्थिक मितव्ययितासम्बन्धी कार्यक्रम लागू गरेर वाहवाही कमाइरहेका छन् । यसै क्रममा जुलाई २१ देखि ३ दिने अमेरिका भ्रमणका क्रममा महँगा होटलमा नबसी अमेरिकास्थित पाकिस्तानी राजदूतावासमा बस्ने समाचार पढ्दा नेपाली उच्च पदस्थको विदेश भ्रमणमा राज्यको सम्पत्तिलाई आफ्नो व्यक्तिगत सम्पत्तिसरह प्रयोग गर्दा पनि नहिचकिचाउने प्रवृत्तिमाथि केही प्रश्न गर्न मन लाग्यो । के हाम्रा उच्च पदस्थहरूले आफ्नो विगतको धरातल बिर्सिएका हुन् ? नत्र भने हिजोको सामान्य आर्थिक हैसियतबाट माथि उठेकाले राज्यलाई योगदान दिनभन्दा पनि शक्ति आर्जन राज्यकोषको चरम दुरुपयोगका लागि मात्र थियो ? यदि थिएन भने मितव्ययिता, पारदर्शिता तथा जवाफदेहिता र पारदर्शिता अपनाउँदा के हामी अन्य देशका पदाधिकारीभन्दा निकम्मा बन्छौं वा हाम्रो राष्ट्रियतामा समस्या आाउँछ ? हामी आफ्नो धरातल बिर्सिएर अगाडि बढ्दा कुनै दिन भड्खालोमा पर्ने अवश्यम्भावी रहेको छ । तसर्थ बेलैमा अनावश्यक खर्च कटौती गर्दै राष्ट्रको ढुकुटी मजबुत बनाउन लाग्ने पो हो कि ? होइन भने हाम्रो राज्यको भविष्य भेनेजुएला, जिम्बावेको जस्तो हुन केहीबेर लाग्दैन । त्यस बेला सत्तापक्ष र विपक्षीको दन्तबझान काम नलाग्ला । पाउने ठाउँमा तैं चुप मै चुप शैली छाडेर अब प्रधानमन्त्री तथा मन्त्रीहरूले विदेश भ्रमण गरिसकेपश्चात् आफ्नो खर्चको विवरण सबैको जानकारीका लागि प्रकाशित गर्ने परम्पराको विकास भए कस्तो हुन्थ्यो होला ? त्यति पनि नसके पाकिस्तानी प्रधानमन्त्रीले अपनाएको सादगीपूर्ण जीवनशैलीबाट केही सिक्ने पो हो कि ! प्रचण्ड निरौला, सूर्यविनायक, भक्तपुर"
विषै खुवाएर मार्ने हो सरकार ?,"काठमाडौंको धुलो, धुवाँ, दिसामा पाइने जीवाणु मिसिएको पानी खाएर रोगी भइरहेका हामी जनता कहिले सडक बन्छ र धुलो, धुवाँबाट मुक्ति पाइन्छ, अनि मेलम्ची आएर शुद्ध पानी पिउन पाइन्छ भनेर बसेका छौं । हुँदाहुँदा हामीले खाने गरेको तरकारीमै ९५ प्रतिशत विषादी भनेपछि त हाम्रो जीउज्यानको कुनै ठेगान नै देखिएन । सरकारमा बस्ने र सरकारको पहुँचमा हुनेहरूलाई त के भयो र केही सामान्य रोग लागिहाले पनि देशविदेश जहाँसुकैका अस्पतालमा उपचार सम्भव छ । विषादी हालेको तरकारी नखाऊँ भने पनि पुग्छ, तर हामीजस्ता सर्वसाधारण भान्सामै काल पालेर राखेजस्तै जतिखेर पनि मर्न तयार हुनुपर्ने अवस्था छ । भारतबाट आउने तरकारीमा विषादीको यत्रो मात्रा रहेको थाहा पाउँदापाउँदै त्यसमाथि निगरानी राख्न नसक्नु, दबाबमा परेर परीक्षण नगरी भित्रन दिनु सहजै छिमेकीले दिएको विष स्वीकार गरेर असल छिमेकीको नाममा लम्पसार पर्न खोजेको हो या नेपालीको जीउज्यानमाथि खेलवाड गर्न खोजिएको हो ? सरकार मुखको मात्र शक्तिशाली हो कि साँच्चिकै शक्तिशाली ? सबै नागरिकको तर्फबाट मेरो एउटा प्रश्न : हामीले स्वस्थ जीवन बाँच्न त पाएनौं, त्यसमा अझ विषै खुवाएर मर्नुपर्ने कस्तो अवस्था ? के यस्तो अवस्थाबाट बचाउने सरकारको जिम्मेवारी होइन ?कृष्णप्रसाद शर्मा, दाङक्षम्य छैन भान्सामा विषादी सम्पादकीय सान्दर्भिक लाग्यो । आयातित ताजा तरकारी र फलफूलमा अत्यधिक विषादी मिसाइएको पाइएकाले यसै महिनादेखि सरकारले नाकानाकामा जाँच्न सुरु गरेको थियो । अनि सीमानाकामा तरकारी फलफूल थन्किएको नाटक गरिए । यो सबै क्रियाकलाप हेरिरहेको भारतीय पक्षको चर्को दबाब थेग्न नसकी सरकारले एकाएक हात उठाएको देखियो । विषादी परीक्षण गर्ने प्रविधि सहजता नभएर भारतीय तरकारी र फलफूलले निर्वाध नेपाल प्रवेश अनुमति पाउनु किमार्थ क्षम्य मान्न सकिन्न । यताबाट भारत पठाएका तरकारीका नमुना बोकेर परीक्षण गराउन कोसौं टाढा पुर्याउनुपर्ने, तर उताबाट आयातित तरकारी र फलफूल भने खुल्लमखुला भित्रिनु सिधै उपभोक्तालाई विष खाऊ भनेसरह हो । पहिले किन लहडमा रोकिए ? पछि किन निर्लज्जता झल्किनेगरी छाडिए विषादीयुक्त तरकारी र फलफूल भन्ने स्पष्टिकरण जनतालाई दिनु पर्दैन ? यदि निर्वाध रूपमा नेपाल प्रवेशको अनुमति दिएकै हो भने अब नेपालीले भारतीय तरकारी खान बहिष्कार गर्नुको विकल्प छैन ।श्यामसुन्दर कुइँकेल, हाँडीगाउँ, काठमाडौं"
स्वर्गद्वारीको उल्झन,"विधेयकमा तारो स्वर्गद्वारी आश्रम लेख पढ्दा थाहा भयो, स्वर्गद्वारी अश्रमको ९ सय ९८ विघा ४ कठ्ठा ७ धुर जग्गा महन्तहरूको नियन्त्रणमा छ । त्यो उर्वर बनाउने किसानहरूमाथि अहिले धर्मको नाममा अन्याय भइरहेको छ । जसले बिरामी हुँदा पनि बेठबेघारी दिएर जग्गा उर्वर बनाइरहे । जसले महन्तहरूको शरीर मालिसदेखि आश्रमको सरसफाइसम्म गरेर धर्मको पालना गरे । यति गर्दा पनि मुटु पोल्ने वचन लाएपछि किसानहरूले मुक्तिका लागि विकल्प राजे जग्गा बेचेर अन्यत्र जाने । यो चाहिँं लेखमा समावेश गरिएन । जसलाई कमैया बनाएर श्रम लुटियो, उसैलाई जग्गाको स्वामित्व दिंँदा धर्म नासिने, यो कहाँको धर्म हो ? मनपरी कुत तोकेर किसानमाथि भएको शोषणको लेखाजोखा कसले गर्छ ? सुरुमा किसानले बिघाको ७ रुपैयाँ कुत तिर्ने गरेका थिए । पछि महन्तहरूले यसलाई मनपरी ढंगले बढाउँदै लगे । कुत बुझिलिएँ भनेर हातमा लेखिदिन्थे । कुत बुझाएको निस्सा प्रमाण माग्दा दिँदैनथे । प्रतिबिघा ३२ मुरी तोरी कुत तोकेपछि किसानहरूले जग्गा कमाउन छाडेका हुन् । बजर क्षेत्रका मानिसले कुत बुझाउन जाँदा पनि सबैको कुत लिइएन । आसेपासेको मात्र कुत लिइयो । मोही भर्न लगाइयो । जसले गर्दा सयौं किसान मोही बेदखल भए । इँटा उद्योग खोलेर धेरै किसानलाई उठीबास लगाइयो । यो ब्रह्मलुटबारे लेखमा उल्लेख गरिएन । श्रीधर पौडेल, राष्ट्रिय भूमिअधिकार मञ्च, दाङ"
रूपान्तरणको बाधक भ्रष्टाचार,"यसकारण गलत छ, यो प्रवृत्तिसंविधानले संवैधानिक अंगलाई स्वायत्त ढंगले काम गरून् भन्ने उद्देश्यले कार्यपालिकाको दबाब, प्रभाव र त्रासबाट मुक्त राखेको छ । महाअभियोगबाहेक संवैधानिक अंगका पदाधिकारीलाई पदमुक्त गर्न सकिन्न । तर कार्यपालिकाको आज्ञापालक भएर सेवानिवृत्त भएका व्यक्तिहरू कार्यपालिकाको दबाब र प्रभावबाट कति स्वतन्त्र हुन सक्छन् ? जीवनभर हाकिम, प्रशासक र मन्त्रीलाई रिझाएर बसेका प्रशासकबाट संवैधानिक इच्छा बमोजिम ती संस्थालाई स्वतन्त्र राख्न कति सम्भव हुन्छ ? सेवावधिभर माथिकालाई रिझाउने प्रवृत्तिबाट दीक्षित र जिन्दगीको ऊर्जाशील समय यो प्रवृत्तिबाट हुर्केपछि उनीहरूको सिर्जनशीलता, क्रियाशीलता र रचनात्मकता अपवादबाहेक करिबकरिब अन्त्य भएको हुन्छ । संवैधानिक अंगको प्रमुख वा सदस्यको जिम्मेवारी प्रधानमन्त्री वा मन्त्रीको आश्वासन वा दबाब वा त्रासको वास्ता नगरी केवल संवैधानिक दायित्व मात्र पूरा गर्नुपर्ने प्रकृतिको हुन्छ । आज जसरी संवैधानिक अंगहरूमा पूर्वप्रशासकलाई भटाभट नियुक्त गरिएको छ, यसबाट ती कार्यपालिका वा राजनीतिक नेतृत्वको आज्ञापालक मात्र हुने हुन् कि भन्ने खतरा उब्जेको छ । संवैधानिक अंगमा रहने पदाधिकारीहरू प्रधानमन्त्री, मन्त्री वा नेताकै कार्यसम्पादनको पुनरावलोकन गरेर आवश्यकता अनुसार तिनलाई कारबाही गर्ने, निर्देशन दिने वा मुद्दा चलाउने निर्णय गर्नसक्ने क्षमताको हुनु अनिवार्य छ । अर्कोतर्फ, सेवानिवृत्त राष्ट्रसेवकलाई राज्यले अब तिम्रो सेवा अवधि समाप्त भयो भनेर बिदा मात्र गरेको हुँदैन, उसले जम्मा गरेको रकममा शतप्रतिशत थप गरेर सञ्चयकोष अनि आजीवन पेन्सनसमेत दिने गरेको हुन्छ । यसको सीधा अर्थ हो उसलाई राजकीय कामबाट राज्यले औपचारिक रूपमा बिदा गरेको हो । अनि त्यही मानिसलाई पुनः संवैधानिक अंगमा वा राजदूत वा अन्य राजकीय सेवामा नियुक्त गर्नुको औचित्य, तर्क र आधार दिनुपर्छ कि पर्दैन ?संवैधानिक अंगलाई क्रियाशील र प्रभावकारी बनाउने क्षमता र योग्यता भएको अथाह जनशक्ति अहिले बजारमा उपलब्ध छ । देशविदेश पढेका, अनुसन्धान गरेका अनि अनुभवसमेत हासिल गरेका सबै विधाका योग्य जनशक्ति बजारमा प्रशस्त भएको अवस्थामा उनीहरूको योग्यता, सीप, ज्ञान र अनुभवलाई दोहन गर्न पनि संवैधानिक अंगहरूमा फ्रेस जनशक्तिको नियुक्ति गरिनुपर्छ । पूर्वप्रशासकलाई आवश्यकताका आधारमा ती अंगले काम लगाउन सक्छन् वा विशेषज्ञका रूपमा सेवा लिन सक्छन् । तर उनीहरूलाई नै नियुक्तिको पहिलो प्राथमिकतामा राख्ने विद्यमान प्रवृत्तिलाई निरुत्साहित गर्नैपर्छ । भ्रष्टाचार नियन्त्रणसँगै सबै क्षेत्रको रूपान्तरणका लागि संवैधानिक अंगहरूको आमूल परिवर्तनतर्फ सरकार र राजनीतिक दलहरूको ध्यान जानु जरुरी छ ।"
भातलाई साथी जाती,"असार बित्न लाग्दासम्म पनि प्रायः खेतका गरा भिज्न सकेका छैनन् । झरी अपेक्षा बमोजिम नपरिदिनाले किसानहरू पिरोलिइरहेका छन् । कोहीकोही कुनै दिन एक छिन गरामा उभिई फोटो खिचाएर फेसबुकहुँदि पोस्ट गर्ने धुनमा छन् । बहुमत नेपालीको प्राण धान्ने भोजनका रूपमा लिइएको चामलको स्रोत धानको बिरुवा अंगप्रत्यंगमा सजिएको तस्बिर सामाजिक सञ्जालमा भाइरल बनिरहेको छ । पानी नपरे पनि असार १५ मा धान उत्सव मनाउने औपचारिकताले यस पालि पनि किसानइतरलाई रमाइलो दियो नै । धान नेपालीलाई नभई नहुने अनाज हो ? यो पोषणको मुख्य स्रोत हो ? जीवन बचाउने आधार हो त ?करिब पांँच हजार वर्षदेखि मानवले उपयोगमा ल्याएको अनुमान गरिएको भात अडिलो र नरम शाकाहारी भोजन हो । नेपाल मात्रै होइन, पूर्वी एवं दक्षिणी एसियाली सबैजसो मुलुकमा भातै भरपर्दो आहारा मानिन्छ । विश्वको आधा जनसंख्याले दैनिक रूपमा मुख्य भोजनका रूपमा भातै प्रयोग गर्ने गर्छ ।वैज्ञानिकता र पौष्टिकताका दृष्टिले भात उपयोगी चाहिँ होइन । क्याल्सियम, प्रोटिन, खनिज एवं भिटामिन बढी मात्रामा आवश्यक पर्ने बढ्दो उमेरका केटाकेटीका निम्ति पनि भात मात्रै अपूरो हुन्छ । झन् बढी मिनरल र भिटामिन आवश्यक पर्ने सुत्केरीहरूलाई यी तत्त्व निकै थोरै पाइने भात र घिउ नै बढी मात्रामा खुवाउने प्रचलन नेपाली समाजमा अझै हटेको छैन । पोषण सन्तुलनका दृष्टिले उत्पादन प्रक्रियामा पानी कम चाहिने मकै, गहुँ, फापर, कोदो, गेडागुडी, बदाम आदि प्रोटिन एवं खनिज पदार्थयुक्त खाद्यान्नभन्दा कार्बोहाइड्रेट (स्टार्च) युक्त चामल निकृष्ट मानिन्छ । नेपालीमा पनि डायबिटिज र मोटोपनाको समस्या बढिरहेको छ अनि चामल सबैभन्दा बढी ग्लुकोजयुक्त अन्न हो । चामलमा ९० प्रतिशतभन्दा बढी स्टार्चका रूपमा कार्बोहाइड्रेट हुन्छ, जसबाट ग्लुकोज निःसृत हुँदै तुरुन्तै ऊर्जा प्रदान हुने र भात अडिलो हुने भएकाले बढी मिहेनत या गह्रौं काम गर्नेहरूका लागि यो नै रोजाइमा पर्ने गरेको हो । डायबिटिजबाहेक प्रायः रोगका बिरामीलाई भात खान वर्जित गरिन्न । चामल सामान्यतया दुई प्रकारको हुन्छ सेतो र खैरो । पोषणका दृष्टिले सेतोभन्दा खैरो रंगको चामल उच्च कोटिको हुन्छ । सेतो चामलमा स्टार्च या कार्बोहाइड्रेट बढी हुन्छ । भिटामिन सी, भिटामिन बी (थायमिन, रिबोलाबिन), खनिज लगायतका पोषक पदार्थ खैरो चामलमा बढी हुन्छन् । चामलमा हुने कार्बोहाइड्रेट बाहेकका भिटामिन एवं खनिज पदार्थहरू चामलको बाहिरी पत्र अर्थात् चोकरमा हुन्छन् । विशेष गरी सेलर मेसिनमा धान कुटाउँंदा, चामल धेरै पटक पखाल्दा, ठूलो आगोमा नछोपी पकाउँदा वाष्पीकरण भई त्यस्ता पोषण पदार्थ उडेर जान्छन् । त्यसैले भात छोपेर सानो आँचमा पकाउनु उपयुक्त हुन्छ । प्रति १०० ग्राम चामलमा १२० क्यालोरी हुने भएकाले भात नखाए दुब्लो भइने सोचाइ गलत हो । भात मात्रै खाँदा प्रोटिन र भिटामिनको अभाव हुन्छ । त्यस्तो व्यक्ति मोटो भए पनि उसमा मांसपेशी, नसा, मस्तिष्क, रगत, छाला आदिका लागि आवश्यक प्रोटिन, भिटामिन र खनिजको कमी हुन्छ । भात धेरै अनि दालतरकारी अत्यन्त थोरै खाने हाम्रो बानी छ । तर भातसंँगै दाल, मौसमी तरकारी, दूधदही, अन्डा वा माछामासु खाने गर्दा पोषणका दृष्टिले बढी सन्तुलित र पोषिलो हुन जान्छ । चामलभन्दा मकै, गहुँ, कोदो, फापर आदि खाद्यान्न धेरै पोषिला हुन्छन् । फलफूल, विभिन्न प्रकारका तरकारी, गेडागुडी या दालजस्ता पौष्टिक अन्न सहजै उब्जिने पश्चिम पहाडमा यसबारे सचेतताको अभाव छ । बर्खाको भल छोपेर धान रोप्ने, त्यो हुन नसके घरमूली या लोग्नेमानिस परिवारै छोडी भात खान या दसैँतिहारको खर्चको जोहो गर्न बर्खा सिद्धिएपछि मुग्लान झर्ने चलन अझै छ । केही वर्षअघि पश्चिम पहाडमा सेवारत रहँदा मैले दसैंमा बच्चाहरूले निधारको अक्षता खस्दा हत्तपत्त टिपेर मुखमा हालेको देखेको थिएँ । आफ्ना खेतबारीमै सम्भव हुने मकै लगायतका खाद्यान्न बालीहरू उत्पादन नगर्ने, उत्पादन गरे पनि सस्तोमा बेच्ने अनि आफ्ना बच्चालाई तिनैबाट बनेका नानाथरी जंकफुडमा बानी पारेर स्वास्थ्यमा लापरबाही गर्नु विडम्बना हो । राप्तीमा कार्यरत हुँदा मैले आमाले बच्चालाई स्तनपान नगराई चिजबल्स घोलेर खुवाउने गरेको सुनेको थिएँ । हामीले भातलाई महत्त्व दिएकाले बढी श्रम र पानी चाहिने धान खेतीमा हाम्रो पसिना बगिरहेको हो । देशभित्रकै उब्जनीले नपुगेपछि वर्षेनि अर्बौंको चामल आयात भइरहेको हो । पौष्टिकतायुक्त खाद्यान्न एवं नगदेबालीको उत्पादनमा राज्यले जोड दिन सके नेपालीको भात खाने बानीमा परिवर्तन आउँदै जान सक्थ्यो, नेपालीले भातभन्दा त्यसका साथीमा बढी बल गर्न सक्थे ।"
छाकैपिच्छे साग,"पछिल्लो समय बायोसाइन्स क्षेत्रमा प्राप्त उल्लेखनीय सूचनाहरूका कारण आज मानिसले के खाने र किन खाने भन्ने अवधारणामै अमूल परिवर्तन आएको छ । हिजैसम्म पनि हाम्रा चिकित्सक, खाद्य र पोषण विज्ञहरूले सर्वसाधारणको तागतका लागि भिटामिन र पोषणका लागि कार्बोहाइड्रेट, प्रोटिन, चिल्लो, भिटामिन, मिनरल, फाइबर र पानीको समुचित संयोजन मिलेको सन्तुलित आहारले शरीर हृष्टपुष्ट राख्छ भनेर दिने सल्लाह नै आज अपूर्ण र अर्धसत्य भइसकेको छ ।दिनहुँ वयस्क पुरुषलाई १५०० र महिलालाई १२०० क्यालोरी इनर्जी जरुरी हुन्छ । शरीरको तापक्रमको व्यवस्थापन र रक्त सञ्चार, श्वासप्रश्वास, मुटु, फोक्सो, कलेजो, मिर्गौला, मस्तिष्क आदि स्वचालित गतिविधिहरूमा लगभग ७० प्रतिशत इनर्जी सकिन्छ । पाचन प्रक्रियामा ५ देखि १० प्रतिशत र अन्य भौतिक गतिविधिमा लगभग २० प्रतिशत खर्च हुन्छ । खाने खानाबाट (८ प्रतिशत) र पिउने पानीबाट (२ प्रतिशत) गरी मानिसको शरीरमा खपत हुनेमध्ये मात्र १० प्रतिशत इनर्जी खानपानबाट पूर्ति हुन्छ । बाँकी ९० प्रतिशत इनर्जी अक्सिजनबाट आउने गर्छ । कोषिकामा हुने मेटाबोलिजममा अक्सिजनबाट ९० प्रतिशत इनर्जी आउने हुँदा, शरीरको दैनिकीलाई जरुरीभन्दा बढी हुन जाने कोषिकामा पुगेको मात्र १ ग्राम ग्लुकोज खर्च गर्न मानिसले लगभग १५ मिनेट हिँड्नुपर्ने हुन्छ । यसबाट प्रस्ट हुन्छ तन्दुरुस्तीमा थोरै सन्तुलित आहार, अनि धेरै अक्सिजन र त्योभन्दा पनि क्रिटिकल अर्कै तेस्रो पक्ष छ । स्नायु प्रणालीमा न्युरोनले नयाँ परिस्थिति अनुकूलनको काम गर्ने र आफ्नै आन्तरिक परिवर्तन गरी शरीरका जरुरी गतिविधिहरू सुचारु गर्ने क्षमतालाई प्लास्टिसिटी भन्ने गरिन्छ । परिवर्तित परिस्थितिमा समेत न्युरोनन्युरोन जोडिने विन्दुमा आवश्यक परिवर्तन गरी आपसमा सूचना आदानप्रदान गर्न सक्षम रहिरहने स्नायु प्रणालीको क्षमतालाई स्न्याप्टिक प्लास्टिसिटी भनिन्छ ।सन्तुलित आहारले शरीरको सामान्य तन्दुरुस्तीमा सहयोग गर्छ । वनस्पतिमा आधारित हर्बल, जडीबुटी लगायतका खानामा पाइने पोलीफिनोलहरू मानवशरीर तन्दुरुस्त राख्न स्नायु प्रणालीको प्लास्टिसिटी अभिवृद्धि गर्ने अमृतमय शक्ति बोकेका हजारौँ सूक्ष्म तत्त्व रहेको भेटिएको छ । स्नायु प्रणालीको प्लास्टिसिटी क्षमता अभिवृद्धि गर्ने पोलीफिनोलहरू शरीरलाई खानामार्फत उपलब्ध गराउने सन्दर्भमा आयुर्वेदिक खाना संसारकै नयाँ आकर्षणमा पर्न गएको छ ।त्यसमा पनि हरियो सागसब्जीमा पाइने पोलीफिनोलहरू स्नायु प्रणालीको स्न्याप्टिक प्लास्टिसिटी क्षमता बढाउने अचूक अमृत भेटिएकाले संज्ञानात्मक र मानसिक स्वास्थ्यको व्यवस्थापनका लागि प्रत्येक छाक केही हरियोपरियो खान जोड दिइएको हो ।हरियो सागसब्जी मानव सचेतनाभन्दा अतुलनीय हिसाबमै फुर्तिलो, चतुर र चलाख हुन्छन् । दुईचार सेकेन्डलाई ट्रिलियनले भाग गर्दा हुने समयभित्रै सागसब्जीले आफ्नो सम्पर्कमा आएको ९५ प्रतिशत सूर्यको किरण सोसेर मेटाबोलिजम र फोटोसेन्थेसिस प्रक्रियाबाट शक्ति उत्पादनमा पठाउन सक्छन् । अचेल बजारमा आएका मानवनिर्मित फोटो भोल्टानिक सेलको क्षमता २० प्रतिशत सूर्य किरण मात्र सदुपयोग गर्न सक्ने अवस्थाका छन् ।सूर्यको सेतो प्रकाश हामीले देख्ने सक्ने सात रङ्ग मिलेर बनेको हुन्छ । बिरुवाको पातमा रहने क्लोरोफिलको मलिकुलले सात रंगमध्ये नीलो र रातो प्रकाश सोसी इनर्जीका लागि चाहिने खाना बनाउने गर्छ । कतिपय बिरुवाको फलमा हुने केरेटिनोइड पिगमेन्ट (जस्तै गोलभेडाको लाइकोपिन, मकैको जियोजेन्थिन, सुन्तलाको फलको बोक्राको बिटा केरोटिन आदि) ले सूर्य किरणबाट बैजनी र नीलोहरियो लाइट लिएर आफूलाई आकर्षक बनाउने गर्छन्, कीरा आदि झुम्मिऊन्, फल खाऊन्, बीउ अन्यत्र पुगोस् र आफ्नो वंश विस्तार होओस् भनेर । सूर्यको सेतो प्रकाश जस्तै चन्द्रमाबाट आउने प्रकाश प्रिज्मबाट पास गर्दा सूर्यको प्रकाश जस्तै सातै वटा किरण त दिन्छ, तर अलि इन्फ्रारेडतिर सरेको भेटिन्छ । सूर्यबाट आउनेभन्दा ४ लाख गुना मलिन, इन्फ्रारेडतिर सरेको प्रकाशले बिरुवाको वृद्धि र मेटाबोलिजममा आश्चर्यजनक सकारात्मक भूमिका पुर्याउँछ ।चन्द्रमाको प्रकाश नपाएका (आधुनिकीकरणमार्फत जडान भएका प्रकाशका कारण निक्खर उज्यालो, अँधेरो भोग्न र चन्द्रमाको प्रकाश पाउनबाट वञ्चित बनेका) बिरुवाको फसलमा रोगको प्रतिरोधात्मक शक्ति क्षीण हुने, घाउ निको पार्ने शक्ति नहुने, पोषण तत्त्व नै नहुने र फोटोसेन्थेसिस प्रक्रियासमेत बलियो नहुने भेटिएको छ ।आधुनिक रिसर्चका अनुसार, पूर्णचन्द्रको मन्द प्रकाशमा उम्रनेहुर्कने बिरुवा र कन्दमूलले पानी र कार्बनडाईअक्साइड लिई ग्लुकोज बनाउने, ग्लुकोजलाई प्रोटिनमा परिवर्तन गर्ने, ग्लुकोज र प्रोटिन चिल्लोमा परिवर्तन गरी सञ्चय गर्ने गर्छन् । घाममा बढेका सागसब्जीमा पोषण तत्त्वहरू रहने तथा चन्द्रमाको प्रकाशसमेत भेटेका र हलक्क बढेका सागसब्जी, फलफूल र कन्दमूल एन्टीअक्सिडेन्टयुक्त फ्लेबोनोइडले समेत भरपूर हुने भेटिएको छ ।कृषि आधुनिकीकरणका नाममा रैथाने सीप र प्रविधिको अतिक्रमण गर्दै मुलुकभर फैलाइएका अवैज्ञानिक र अप्राकृतिक नाफाखोरी खेती प्रणालीका उपजहरूले मानव स्वास्थ्यलाई सम्पूर्ण रूपमै प्रतिकूल असर पारिरहेका छन् ।मानिसको रगतमा पाइने हेमोग्लोबिन र हरियो सागसब्जीमा पाइने क्लोरोफिलको केमिकल स्ट्रक्चर लगभग उस्तै हुन्छ । फरक के मात्र हो भने, हेमोग्लोबिन आइरनको वरिपरि बनेको हुन्छ, क्लोरोफिल मेग्नेसियमको वरिपरि । हेमोग्लोबिनको मुख्य काम फोक्सोबाट शरीरका अन्य भागमा शुद्ध अक्सिजन लैजाने हो । रगतमा केही क्लोरोफिल हालिदिँदा यसले हेमोग्लोबिनलाई आफ्नो काम गर्न सघाएको पाइएको थियो । सागसब्जीबाट पाइने क्लोरोफिलले मानिसको शरीरमा रक्त सञ्चारमा सघाएको, रगत सफा गरेको, रगतमा रातो कोषिकाको संख्या बढाएर शरीरमा अक्सिजनको आपूर्ति बढाएको पाइएकाले क्लोरोफिलले हेमोग्लोबिन बन्न सहयोग गर्ने निचोड निक्लेको छ ।हुन त हामीले खाएको सागसब्जी पाचन र शोषण प्रक्रियामार्फत रगतमा पुग्ने गर्छ । उस्तैउस्तै स्ट्रक्चर भएकाले क्लोरोफिलको स्ट्रक्चरको माझमा मेग्नेसियमको सट्टा शरीरले आइरन घुसाएर हेमोग्लोबिन हुने अवस्था भने हाम्रो शरीरको हालको प्रक्रियामा सम्भव छैन । खाएको खानाको पाचन प्रक्रियामा क्लोरोफिलको स्ट्रक्चर भाँचिने र टुक्रिने गर्छ । आन्द्रामा शोषणका लागि जस्ताको तस्तै उपलब्ध हुँदैन । तर क्लोरोफिल र हेमोग्लोबिन दुवैमा समान स्ट्रक्चर भएका कार्बन, हाइड्रोजन, अक्सिजन र नाइट्रोजन चेन भएका कारण सागसब्जी खाएर उपलब्ध हुने क्लोरोफिलका कारण शरीरलाई धेरै हेमोग्लोबिन बनाउन सहयोग पुग्ने भेटिएको हो ।लेखक क्यानडा निवासी खाद्य वैज्ञानिक हुन् ।"
घरेलु कामदार लाई श्रमस्वीकृति दिए हुन्छ,"काठमाडौं  खाडीस्थित नेपाली राजदूतहरूले रोजगारी गुम्ने डरले खाडीमा रोकिएका घरेलु कामदारलाई दूतावासको जिम्मेवारीमा पुनः श्रमस्वीकृति दिने व्यवस्था मिलाउनुपर्ने बताएका छन् ।संसदीय समितिको निर्देशनबमोजिम श्रम, रोजगार तथा सामाजिक सुरक्षा मन्त्रालयले ०७२ चैत २० देखि पुनः श्रमस्वीकृति बन्द गर्दा खाडीमा कार्यरत झन्डै १ लाख ३९ हजार घरेलु कामदार स्वदेश आउनबाट वञ्चित छन् । बहराइनस्थित नेपाली राजदूत पदम सुन्दासले तीन वर्षदेखि रोकिएको पुनः श्रमस्वीकृति खोल्न ढिला भएको बताए । दूतावासको जिम्मेवारीमा पुनः श्रमस्वीकृति खोलिदिए हुन्छ, उनले भने, स्पोन्सर (मालिक) ले दूतावासमै आएर प्रतिबद्धता जनाएपछि हामी जिम्मा लिन्छौं ।बहराइनका सबैजसो उच्च सरकारी अधिकारीको घरमा नेपाली महिला र पुरुष कार्यरत छन् । बहराइनका प्रधानमन्त्रीको घरमा काम गर्दै आएकी कामदारसमेत बिदामा आएपछि फर्किन पाइनन् । ओहदाको प्रमाणपत्र बुझाउन जाँदा प्रधानमन्त्रीले आफूले छोरीजस्तै गरी राखेको कामदार रोकिएको विषय उठाउनुभयो, उनले भने, मैले खुलाउने प्रयास हुँदै छ भन्नुपर्यो ।घर फिर्न नपाएका घरेलु कामदार हरेक महिनाजसो नेपाली दूतावासमा संगठित भएर ज्ञापनपत्र बुझाउन जाने गरेका छन् । केही साताअघि कुवेतस्थित नेपाली दूतावासमा उनीहरूले आफूहरू बिदामा गएर फर्किन पाउनुपर्ने भन्दै राजदूत दुर्गाप्रसाद भण्डारीको ध्यानाकर्षण गराएका थिए । समस्यामा परेर नेपाल जान्छु भन्दै आउने घरेलु कामदार पनि छन्, नेपाल गएपछि आउन पाइन्न भन्दै आउने पनि छन्, भण्डारीले कान्तिपुरसँग भने, यो विषयलाई एउटै टोकरीमा राखेर हेर्न मिल्दैन । नीति निर्माताले परिस्थितिलाई आकलन गरेर उपयुक्त निर्णय लिन जरुरी छ ।दूतावासहरूले आफ्नो मासिक प्रतिवेदनमा निरन्तर घरेलु कामदार स्वदेश फिर्न नपाउँदा भइरहेको समस्याबारे परराष्ट्र मन्त्रालयलाई जानकारी गराउँदै आएका छन् । पुनः श्रमस्वीकृति वा वैधानिकता दिने कार्य बन्द गर्नुअघि दूतावासमा स्पोन्सरले सुरक्षाका लागि भन्दै बैंक धरौटी राख्ने व्यवस्था गरिएको थियो । जुन घरमा काम गर्ने हो, त्यही स्पोन्सरले दूतावासमा धरौटी रकम जम्मा गर्ने व्यवस्था थियो, धरौटी दिएपछि हामीले घरेलु कामदारलाई पत्र दिने गरेका थियौं, त्यही आधारमा विभागबाट पुनः श्रमस्वीकृति वा वैधानिकता पाउने स्थिति थियो, ओमनका लागि नेपाली राजदूत शर्मिला पराजुली ढकालले भनिन्, पुनः श्रमस्वीकृति बन्द भएपछि दूतावासको यो अभ्यास पनि बन्द भयो । उनले खुसीका साथ पुरानै स्पोन्सरको घरमा काम गर्न आउने कामदारलाई पुनः श्रमस्वीकृति दिनुपर्ने बताइन् । दैनिकजसो यहाँ कार्यरत घरेलु कामदारले कहिले खुल्छ भन्दै सोधिरहेका हुन्छन्, उनीहरूलाई दिने ठोस जवाफ हामीसँग छैन, उनले भनिन्, नयाँको हकमा दुई देशबीच श्रम सम्झौता भएपछि मात्रै खोल्न उपयुक्त हुन्छ । पुरानोको हकमा दूतावासको जिम्मेवारीमा खोलिदिनुपर्छ । साउदी अरब र कतारमा महिलाभन्दा पुरुष कामदार बढी छन् । घर गएर आउन चाहनेहरू दूतावासमा धाइरहेका छन्, उनीहरू आफ्नै जिम्मेवारीमा आउन चाहन्छन्, यस्तोमा महिला छैनन्, पुरुष मात्रै आउँछन्, आफ्नै जिम्मेवारीमा आउने लिखित निवेदन दिएपछि हामीले पत्र दिने गरेका छौं, साउदीका लागि नेपाली राजदूत महेन्द्रसिंह राजपुतले भने, त्यो पत्र लिएर गएपछि उनीहरू आउँछन् कि आउँदैनन् भन्ने हाम्रो जानकारीमा आउँदैन । घर बिदामा आएर पुनः त्यही रोजगारदातासँग काम गर्न पाऊँ भन्दै वैदेशिक रोजगार विभागमा पुगेका झन्डै एक हजार घरेलु कामदारले पुनः श्रमस्वीकृति पाएका छैनन् । २० वर्षसम्म एउटै घरमा काम गर्नेहरू पनि छन्, उनीहरू आफ्नो रोजगारदाता, काम र तलबप्रति सन्तुष्ट भएपछि नरोक्दा हुन्थ्यो, सुन्दासले भने, असुरक्षित भएमा कोही पनि त्यही रोजगारदातासँग काम गर्न आउँदैन । राष्ट्रिय मानव अधिकार आयोगका आयुक्त सुदीप पाठकले घरेलु कामदार निर्वाध रूपमा आफ्नो घर आउन पाउनुपर्ने विषयलाई सरकारले अविलम्ब टुंग्याउनुपर्ने बताए । घर फिर्न नपाएको विषयमा मानव अधिकार आयोगमा पनि उजुरी परेको छ, यसबारे हामीले श्रम मन्त्रालयलाई निरन्तर सोधिरहेका छौं, पाठकले कान्तिपुरसँग भने ।"
हिमाल आरोहणमा छैन प्रतिबन्ध,"काठमाडौं  सरकारले सगरमाथालगायत ४ सय १४ हिमाल आरोहणमा प्रतिबन्ध नलगाइएको बताएको छ । स्वदेशीविदेशी सञ्चारमाध्यममा आगामी सिजनदेखि नेपालका हिमाल आरोहणमा प्रतिबन्ध लगाइएको हल्ला चलेपछि सोमबार पर्यटन विभागले त्यसको खण्डन गरेको हो । यस्ता समाचारमा सत्यता नभएको उसको भनाइ छ । हल्ला अत्यधिक भएपछि खण्डन गर्नुपरेको विभागकी निर्देशक मीरा आचार्यले बताइन् । आगामी सिजनदेखि सगरमाथालगायत ४ सय १४ हिमाल आरोहणमा नेपालले प्रतिबन्ध लगाएको हल्ला अत्यधिक सुनियो, विभागको होटल तथा पर्वतारोहण शाखा प्रमुख आचार्यले कान्तिपुरसँग भनिन्, हामीसँग पनि धेरै सरोकार राख्नेहरूबाट सोधखोज हुन थालेकाले आधिकारिक धारणा सार्वजनिक गर्न बाध्य भयौं । सरकारले औपचारिक रूपमा हिमाल आरोहणमा प्रतिबन्ध नलगाएको र पर्यटन क्षेत्रलाई व्यवस्थित गर्न कार्यदल गठन भएको आचार्यको भनाइ छ । सरकारले पछिल्ला वर्ष हिमाल आरोहणमा विभिन्नखाले समस्या देखिएकाले अध्ययन गर्न पर्यटन मन्त्रालयका सहसचिवको नेतृत्वमा समिति बनाएको छ । समितिले हिमाल आरोहणमा अपनाउनुपर्ने मापदण्ड, आरोहणमा संलग्न एजेन्सीहरूले उपलब्ध गराउने सेवा, सम्पर्क अधिकृत, रोयल्टी, फोहोर व्यवस्थापनलगायत विषयमा सुझाव संकलन गरिरहेको छ । सरकारले माछापुच्छ्रे हिमालमा मात्रै प्रतिबन्ध लगाएको छ । कास्कीका स्थानीयले उक्त हिमाल आरोहण गर्न नहुने भन्दै विरोध जनाएपछि तत्कालीन सरकारले आरोहण रोकेको निर्देशक आचार्यले बताइन् । सरकारले वर्षमा चार पटक ४ सय १४ वटा हिमाल आरोहण खुला गर्छ । पर्यटन विभाग र नेपाल पर्वतारोहण संघले यी हिमालको आरोहण अनुमति उपलब्ध गराउँछन् ।"
विनियोजन विधेयक पारित,"काठमाडौं  राष्ट्रिय सभाले विनियोजन विधेयक २०७६ पारित गरेको छ । मन्त्रालयगत रूपमा खर्च गर्न सकिने विनियोजित बजेट उक्त विधेयकमा समेटिएको हुन्छ । प्रतिनिधिसभाले बजेटसम्बन्धी सबै विधेयक यसअघि नै पारित गरिसकेको छ । बजेटसम्बन्धी विभिन्न विधेयकमध्ये विनियोजन विधेयक महत्त्वपूर्ण मानिन्छ । सांसदले उठाएका प्रश्नमा विषयगत मन्त्रीहरूले जवाफ दिएपछि उक्त विधेयक सत्तापक्षीय सांसदको बहुमतबाट पारित भएको हो । सोमबारको बैठकमा ८ मन्त्रीले जवाफ दिएका थिए । बजेटसम्बन्धी अन्य विधेयक आर्थिक विधेयक, राष्ट्र ऋण उठाउने विधेयक, ऋण तथा जमानत विधेयकमाथि विचार गरियोस् भन्ने प्रस्तावलाई राष्ट्रिय सभाले स्वीकृति प्रदान गरेको छ । ती विधेयकमाथिको छलफल भने बाँकी छ । राष्ट्रिय सभाको अर्को बैठक असार २४ गते बस्दै छ । सांसदमाथि खनिए मन्त्री जवाफ दिने क्रममा उद्योग, वाणिज्य तथा आपूर्तिमन्त्री मात्रिका यादव सांसदमाथि नै खनिएका छन् । भारतबाट आयातित तरकारी तथा खाद्यान्न सामग्रीमा विषादी परीक्षण रोकिएको प्रसंगमा सांसदले उठाएको प्रश्नको जवाफ दिने क्रममा उनले प्रश्नकर्ता सांसदलाई नै आक्षेप लगाए । उनले सत्ता र प्रतिपक्ष दुवै थरी सांसदलाई आरोपित गरे । लामो समय सत्तामा बसेर केही गर्न नसकेकाहरूको अर्कै फूर्ति छ, विपक्षीलाई लक्ष्य गर्दै उनले भने । सत्तापक्षकै सांसदलाई पनि उनले हचुवाको भरमा नबोल्न आग्रह गरे । प्रतिपक्ष कन्स्ट्रक्टिभ हुन्छ भनेको तर पक्षका साथीहरू नै कस्ता जिज्ञासा राख्न थाले ? सुझाव दिनु, जिज्ञासा राख्नु एउटा कुरा हो । तर उफ्रिनु फरक हो, उनले भने, आफू विपक्षमा बस्नुपरेको वा कोही कुर्सीमा जान पाएन भने पूरै अराजक भइदिने ? यथार्थमा बहस गरौं । तिलको पहाड बनाउने प्रवृत्ति राम्रो होइन । राम्रो मनसायले नै विषादी खान हुँदैन भनेर परीक्षणको निर्णय गरिएको तर कृषि मन्त्रालयसँग परीक्षण जाँच्ने क्षमता नभएको भेटिएपछि पूर्ववत् अवस्थामा फर्किनुपरेको उनको दाबी छ । कृषि मन्त्रालयसँग त्यो क्षमता रहेनछ भन्ने नबुझीकनै अगाडि बढाउनु मेरो कमजोरी भयो, उनले भने, राम्रो काम गर्न खोज्नुलाई कसैले अपराध बुझ्छ भने मेरो केही भन्नु छैन । सीमामा खाद्यवस्तु रोकिँदा आफैंले नाकाबन्दी गरेको अवस्थामा पुगिएको भन्दै त्यसले मूल्यवृद्धि हुनेलगायत अवस्था निम्तिएपछि थप प्रयोगशाला स्थापना नगर्दासम्म मात्रै निर्णयबाट पछि हट्नुपरेको उनको भनाइ छ । १० वर्षमा १५ हजार मेगावाटको लक्ष्य ऊर्जा, जलस्रोत तथा सिँचाइमन्त्री वर्षमान पुनले आगामी १० वर्षमा बिजुली उत्पादन १५ हजार मेगावाट पुर्याउने लक्ष्य लिइएको बताएका छन् । फर्पिङ जलविद्युत् आयोजना सुरु भएको १ सय ८ वर्षमा १३ सय मेगावाट उत्पादन भइरहेको उनले जानकारी दिए । राष्ट्रिय सभामा उनले यस वर्ष १ सय ९७ मेगावाट सिस्टममा जोडिएको र आगामी वर्ष एक हजारभन्दा बढी मेगावाट सिस्टममा जोडिने बताए । तेस्रो वर्ष तीन हजार, पाँचौं वर्ष पाँच हजार र दसौं वर्षमा १५ हजार मेगावाटको लक्ष्य लिएका छौं, उनले भने । अहिले पनि हिउँदमा कुल खपतको ४० प्रतिशत विद्युत् भारतबाट आयात भइरहेको र त्यसमा वार्षिक १८ अर्ब खर्च भइरहेको छ ।"
डाक्टर बिदा बस्दा रोकिन्छ सेवा,"चितवन  दमको समस्या बढेपछि ८० वर्षीया सोमकुमारी पाण्डे शुक्रबार भरतपुर अस्पताल भर्ना भइन् । मुटुमा समस्या भए नभएको पत्ता लगाउन इको गर्नुपर्ने भयो । चिकित्सकले शनिबार इको गर्न भने । तर उनले सोमबार बिहानसम्म उक्त सरकारी अस्पतालमा त्यो सुविधा पाइनन् । चिकित्सक बिदामा बसेका कारण सेवा बन्द थियो । अन्ततः उनले निजी अस्पतालमा इको गर्नुपर्यो ।अस्पतालमा इको गर्ने चिकित्सक एक जना मात्रै छन् । शनिबार सेवा बन्द हुन्छ । आइतबार बिहानै जाँदा डाक्टर बिदामा बसेको सूचना टाँसिएको थियो । सोमबार जाँदा २० गतेको मिति राखेर अर्को सूचना टाँसिएछ, सोमकुमारीका छोरा दीपक पाण्डेले भने, जसमा आइतबार र सोमबार डाक्टर बिदामा बसेको उल्लेख थियो । अघिल्लो दिनको सूचनामा भने त्यो जानकारी थिएन । मुटुको भल्भ एवं च्याम्बरहरूको अवस्था के छ भन्ने पत्ता लगाउन इको गर्नुपर्छ । सरकारी अस्पतालमा इको गर्न नपाउने भएपछि सोमकुमारीलाई निजी अस्पतालमा लैजानुपर्ने बाध्यता आयो । भरतपुर अस्पतालमा एक हजार दुई सय रुपैयाँमा इको हुन्थ्यो । निजी अस्पतालमा एक हजार आठ सय रुपैयाँ तिर्नुपर्यो । सरकारी अस्पतालमा इको गर्ने चिकित्सक डा मणिप्रसाद गौतमले आफू बिदामा बसेका कारण मंगलबार मात्रै आउन सक्ने बताए । एक जनाको भरमा सेवा भरतपुर अस्पतालको इको कार्डियोग्राफी सेवा सञ्चालन गर्न वैशाखसम्म दुई चिकित्सक थिए । डा केशव आचार्य अवकाश लिने तर्खरमा भएका कारण गएको वैशाखदेखि बिदामा छन् । खासमा मेरो नियुक्ति यो अस्पतालमा कार्डियोलोजिस्ट (मुटुरोग विज्ञ) का रूपमा भएको होइन । म फिजिसियन हुँ । तर पढेको र जानेको हुनाले यो काम गर्दै आएको छु, डा गौतमले भने ।दुई जना मात्रै डाक्टर भएको युनिटमा मुख्य चिकित्सक लामो बिदामा बसेका बेला अर्का चिकित्सक पनि बिदामा बस्दा सेवाग्राही मर्कामा छन् । सेवाग्राहीको चाप छ । एक दिनमा २७ जनासम्मको इको गर्नुपरेको छ । तैपनि कुनै बेला बिदा बस्नुपर्ने बाध्यता हुन्छ, डा उनले भने । भरतपुर अस्पतालमा एक जना चिकित्सकको भरमा चलेको यो युनिट मात्रै छैन । न्युरो सर्जरी विभागमा पनि डा गुणराज पौडेल बिदा बसे शल्यक्रिया हुन नसक्ने अस्पतालका सूचना अधिकारी लीला पौडेलको भनाइ छ । पित्तथैलीको पत्थरीलाई पाइपबाट निकाल्ने ईआरसीपी सेवाको अवस्था पनि उस्तै छ । डा आशिष पुनको भरले मात्रै यो सेवा चलाउनुपरेको छ । मनोचिकित्सा विभागमा पनि विशेषज्ञ चिकित्सक एक जना मात्रै छन् । भरतपुर जस्तो पुरानो र ठूलो अस्पतालका महत्त्वपूर्ण विभाग र युनिटमा पर्याप्त चिकित्सक छैनन् । जनशक्ति कम २०२० सालमा महेन्द्र आदर्श चिकित्सालयका नामबाट सेवा थालेको अस्पतालमा ५ सय ४० शय्या छन् । सरकारले भने १ सस ५० शय्या बराबरको दरबन्दी मात्रै दिएको छ । अरू खर्च अस्पताल विकास समितिले बेहोर्छ । गत फागुन ३ गते बसेको मन्त्रिपरिषद् बैठकले अस्पताललाई केन्द्रीय अस्पताल बनाउने निर्णय गरेको थियो । बहिरंग विभागमा दैनिक १५ सयको हाराहारीमा बिरामी आउने अस्पतालका प्रमुख मेडिकल सुपेरिटेन्डेन्ट डा श्रीराम तिवारीले बताए । केन्द्रीय अस्पताल बनाउने घोषणा भए पनि दरबन्दी तोकिएको छैन, उनले भने, अहिले सरकारी दरबन्दी निकै कम छ । केकति दरबन्दी कायम गर्ने भन्ने विषयमा सर्वेक्षण गरेर प्रतिवेदन तयार पार्नुपर्छ । अस्पतालले सरकारलाई दरबन्दी निर्धारण गर्न ओएनएम सर्भेका लागि अनुरोध गरेको उनले बताए । मन्त्रालयका अधिकारी आएर सर्भे गर्नेछन् । त्यसपछि कार्डियोलोजी, न्युरो र ईआरसीपी जस्ता युनिट मात्रै नभई समग्र अस्पताललाई नै राम्रोसँग चलाउन आवश्यक जनशक्ति कति हो भन्ने पत्ता लाग्छ, डा तिवारीले भने, त्यहीअनुसार चिकित्सक राखेर सेवाग्राहीलाई सेवा उपलब्ध गराउँछौं ।"
स्वस्तिमाले जितिन् सार्क जुरी अवार्ड,"काठमाडौं  श्रीलंकाको नेसनल फिल्म कर्पोरेसनमा अवस्थित द सिनेमा हलमा असार १७ देखि ६ दिनसम्म चलेको सार्क फिल्म फेस्टिभलमा नेपाली फिल्म बुलबुल बाट अभिनेत्रीमा स्वस्तिमा खड्काले जुरी अवार्ड जितेकी छन् । यसअघि सन् २०१४ मा फिल्म झोला का लागि गरिमा पन्तले उत्कृष्ट अभिनेत्रीको सार्क अवार्ड जितेकी थिइन् । बिदेसिएको पतिको पर्खाइमा टेम्पो चलाएर रोगी बाबु र छोरीलाई जेनतेन पालेर जीवन संघर्ष गरिरहेकी पात्रको शीर्ष भूमिकामा रहेकी स्वस्तिमालाई उत्कृष्ट प्रस्तुतिका लागि उक्त अवार्ड दिइएको हो । त्यसैगरी, निर्देशन र पटकथातर्फको जुरी अवार्डतर्फ भारतको फिल्म वाकिङ विथ द विन्ड का लागि प्रभ्रेन मोर्चालीलाई दिइयो । सार्क देशहरू अफगानिस्तान, बंगलादेश, भुटान, भारत, माल्दिभ्स, नेपाल, पाकिस्तान र श्रीलंकाका प्रतिनिधि फिल्म तथा सर्ट फिल्महरूको प्रतिस्पर्धा रहेको फेस्टिभलमा नेपालका तर्फबाट विनोद पौडेल निर्देशित बुलबुल र दिनेश राउत निर्देशित प्रसाद प्रतिस्पर्धामा थिए भने सफल केसी र प्रतीक गुरुङको निर्देशन रहेको हरी अप्रतियोगी मास्टर फिल्मका रूपमा संलग्न थियो । अविनाशविक्रम शाहको सर्ट फिल्म तटिनी ले स्पेसल जुरी रेकोग्निसन पाएको छ । यसमा अवार्ड भने दिइँदैन ।फेस्टिभलको मुख्य प्रतिस्पर्धातर्फ उत्कृष्ट फिल्मको अवार्ड भारतको नगरकीर्तन जित्यो । सर्ट फिल्मतर्फको अवार्ड पनि भारतकै नो बेल वो हराम ले पायो । नगरकीर्तन बाटै उत्कृष्ट निर्देशकको अवार्ड पनि कौशिक गांगुलीले जिते भने यसै फिल्मबाट उत्कृष्ट अभिनेताको अवार्ड रिद्दि सेनलाई प्रदान गरियो । उत्कृष्ट अभिनेत्रीतर्फको सार्क अवार्ड श्रीलंकाको फिल्म दावेना विहागोन बाट अना जनादरीले जितिन् । सोही फिल्मबाट उत्कृष्ट सम्पादनको अवार्ड पनि जित्दा उत्कृष्ट पटकथाको अवार्ड अफगानी फिल्म लेटर टु प्रेसिडेन्ट का लागि अजिज देल्दारलाई प्रदान गरिएको थियो । उत्कृष्ट छायांकनको अवार्ड बंगालादेशी फिल्म फागुन हावए बाट इनामुल हुकी सोहेलले पाए । फेस्टिभलमा फिचर र सर्ट गरी ३५ फिल्म देखाइएका थिए ।"
दोहोरीमा घम्साघम्सी,"काठमाडौं  रातो माटो र सेतो कमेरोले लिपपोत गरी चिटिक्क बनाइएको घर । खरको छानो । पालीमाथि नाङ्लोमा केही बिस्कुन सुकाइएको छ भने त्यतैतिर फर्सी लडाइराखेका छन् । रातै माटोले लिपेर सजाइएको आँगनमा डोको, तुलसीको मठ । पिँढी माथितिर लाल्टिनहरू झुन्ड्याइएका छन् । ठिक त्यसैमुनि युवायुवतीको दुई समूहबीच दोहोरी गीतको घम्साघम्सी चलिरहेको छ । गाउँघरमा चल्ने रोदी र दोहोरीको ठ्याक्कै झल्को दिने यो दृश्य राजधानीको जमलस्थित राष्ट्रिय नाचघरमा आइतबार आइतबारदेखि जारी राष्ट्रिय खुला लोक दोहोरी प्रतियोगिता को हो । नेपाली लोक गीत र संस्कृतिको संरक्षण र सम्वर्द्धन गर्ने उद्देश्यले सांस्कृतिक संस्थान र राष्ट्रिय लोक तथा दोहोरी गीत प्रतिष्ठान नेपालले गरेको लोक दोहारी प्रतियोगितामा लोक गायक एवं संगीतकार नारायण रायमाझी भावुक बने । सहरले गुमाउँदै गएको नेपाली मौलिकतालाई कलाकारले झक्झक्याउन खोजेकोप्रति उनी खुसी थिए । उनैले शुभारम्भ गरेको प्रतियोगिताको पहिलो दिन नगरकोट दोहोरी साँझ, डालीमा दोहोरी, जुनकेरी दोहोरी साँझ, विश्वकर्मा कलाकार मञ्चलगायतका समूहले दोहोरी प्रस्तुति दिए । जुनकेरी र विश्वकर्माले भने बराबरीमा टुंगिएकाले दोस्रो दिन सोमबार पनि पुनः प्रस्तुति दिए । झिमझिम सानु नझिम्काउ परेली लोकभाकामा सुरु दोहोरीमा दुवै पक्षका कलाकारहरूले चिनजान नभएको अवस्थादेखि प्रेम प्रस्ताव हुँदै हालै गायक प्रकाश सपूतले दलित भन्दै भोग्नु परेको पीडासम्मलाई गीतैमार्फत पोखे । समाजमा अझै विद्यमान कुरीति, कुसंस्कारलाई हटाउन र कलाकारको समस्या समाधानका लागि कलाकार नै एकजुट भएर लाग्नुपर्नेसम्मका भाव र सन्देश पनि गीतमार्फत नै अभिव्यक्त गरिएको थियो । पोखरा दोहोरी साँझ र कान्तिपुर दोहोरी साँझका समूहहरूबीच मायाले मार्यो भाकामा दोहोरी चलेको थियो । उनीहरूले मायाप्रेम र ख्यालठट्टालाई केन्द्र राखेर गीत गाए । दर्शक रमे । बबिता बानियाँ (जेरी) र वसन्त विश्वकर्माबीच दैलोमुनि जौ लोकभाकामा चलेको चर्काचर्कीले अर्कौ रौनकता प्रदान गर्यो । उनीहरूले गीतमार्फत नै छेडखानी र प्रेम संवाद गरेका थिए । कान्तिपुर दोहोरी साँझकै महिलाहरूसँग टेकराज भण्डारी र सपना रोक्काबीच वनको काफल, वनकै चरीलाई भाकामा भएको दोहोरीमा सहर पसेका प्रेमिल जोडीहरूले विगतको गाउँघर र लेकबेंसीको स्मरण गरेका थिए । सफलताको सिँढी चढेपछि प्रेमीले प्रेमिकालाई भुलेको पीडाहरू पनि गीतमा थियो । बाराही दोहोरी साँझ, दोहोरी प्रतिष्ठान धादिङ, बसपार्क क्षेत्र समितिबाट प्रतिनिधित्व गर्दै दिनेश क्षेत्रीलगायतका थुप्रै समूहहरूले पनि विभिन्न लोकभाकामा आआफ्ना प्रस्तुति दिए । प्रतियोगितामा सहभागी समूहहरूमध्ये उत्कृष्ट समूहको छनोटका लागि निर्णायक मण्डलमा रमेश बीजी, तेजबहादुर केसी, बद्री पराजुली, पशुपति शर्मा, लक्ष्मी न्यौपाने, कृष्ण गुरुङ, दुर्गा गुरुङलगायत कलाकार थिए । लोकगीत प्रतियोगितामा नेपाली कला संगम, श्रीफूल दोहोरी साँझ, धौलागिरि दोहोरी साँझ, मिर्मिरे दोहोरी साँझ, चाँदनी दोहोरी साँझ, डाँफे दोहोरी साँझ चितवन, नेपाली दोहोरी साँझ, गामबेंसी दोहोरी बसपार्क, निरमाया रोदी क्लब, दोहोरी प्रतिष्ठान बाग्लुङलगायतका २८ वटा समूहहरूको उपस्थिति रहेका छन् । प्रतियोगिता असार २५ गतेसम्म जारी रहने छ ।"
राष्ट्रिय अवार्डको तयारीमा बोर्ड,"काठमाडौं  राज्यको उपेक्षामा पर्दै आएको राष्ट्रिय चलचित्र पुरस्कार तथा दीर्घ साधना सम्मानलाई यसपालि भव्य बनाउन चलचित्र विकास बोर्डले कसरत थालेको छ । बोर्डको १९औं वार्षिकोत्सव अवसर पारेर २७ असारमा राष्ट्रपति भवन, शीतल निवासमा राष्ट्रपति विद्यादेवी भण्डारीद्वारा वितरण गरिने अवार्ड तथा सम्मानका लागि बोर्डले विशेष तयारी थालेको उल्लेख गरेको छ । बोर्डले यसअघिका दुई वर्षको अवार्ड आयोजना गर्न सकेको थिएन । यसपटक तीन वर्षकै अवार्ड वितरण गरिनुका साथै २५ हजार रुपैयाँ पुरस्कार पनि दिइने बोर्डका अन्तर्राष्ट्रिय सम्बन्ध अधिकृत चिरञ्जीवी गुरागाईंले बताएका छन् । यसै वर्षदेखि पुरस्कारसँगै नगद पनि राखिनुमा पुरस्कृत स्रष्टाहरूप्रतिको सम्मानका खातिर भएको बोर्ड अध्यक्ष केशव भट्टराईले बताए । उनले आगामी वर्ष पुरस्कार राशिलाई बढाएर दोब्बर पारिने निर्णय पनि बोर्डले गरेको जानकारी दिए । त्यसैगरी, बोर्डले स्थापना दिवसको अवसर पारेर सम्मानित गरेका फिल्मकर्मी र सर्जकलाई पनि २५ हजार रुपैयाँ प्रदान गर्ने भएको छ ।यसअघि अवार्ड वितरणमा मात्रै सीमित रहँदै आएको राष्ट्रिय चलचित्र पुरस्कार समारोहलाई यसपटकदेखि अग्रजदेखि अहिलेका क्रियाशील अभिनेता तथा अभिनेत्रीसहितको करिब १२ मिनेटको नृत्य प्रस्तुत पनि राखिने बोर्डले उल्लेख गरेको छ । उक्त प्रस्तुतिमा पहिलो नेपाली फिल्म आमा देखि हालसम्मका फिल्मका छानिएका प्रतिनिधि गीतमा नृत्य प्रस्तुति हुने जनाइएको छ । यसका लागि यतिबेला नृत्य निर्देशकहरू वसन्त श्रेष्ठ, राजु शाह र कविराज गहतराजले अभिनेता, अभिनेत्रीहरू अभिनेत्री सरोज खनाल, गौरी मल्ल, सनी रौनियार, रमेश उप्रेती, दिलीप रायमाझी, दीपकराज गिरी, दीपाश्री निरौला, जितु नेपाल, रेजिना उप्रेती, केदार घिमिरे, पुष्प खड्का, नीता ढुंगाना, पवित्रा आचार्य, विमला केसी, छुल्ठिम गुरुङलगायत कलाकारलाई नृत्य प्रशिक्षण दिइरहेका छन् ।"
अमेरिकी हस्तक्षेपले परमाणु संकट बढ्यो,"बेइजिङ चीनले अमेरिकाको हस्तक्षेपका कारण इरानी परमाणु सम्झौता संकटमा परेको जनाएको छ । अमेरिकाले इरानमाथि एकपछि अर्को गर्दै आर्थिक नाकाबन्दी लगाएपछि इरानले आइतबार युरेनियम प्रशोधनको उच्च सीमालाई तोडेको घोषणा गरेको थियो । त्यसको प्रतिक्रियामा चीनले अमेरिकाको एकतर्फी दादागिरी कारण परमाणु संकट झन बढेको जनाएको हो । युरेनियम प्रशोधन तथा भण्डारन बढाउने निर्णय गरेसँगै अमेरिकी राष्ट्रपति डोनाल्ड ट्रम्पले इरानलाई होसियार रहनु राम्रो हुने भन्दै चेतावनी दिएका छन् । एकतर्फी दादागिरी गम्भीर समस्याका रूपमा देखिएको विभिन्न तथ्यले प्रस्ट भइसकेको छ । चिनियाँ विदेश मन्त्रालयका प्रवक्ता गेङ सुआङले बेइजिङमा सोमबार आयोजित पत्रकार सम्मेलनमा भने, अमेरिकाले इरानमाथि सिर्जना गरेको अत्यधिक दबाब नै इरानी परमाणु संकटको मुख्य कारण हो । अमेरिकाले सन् २०१५ मा भएको परमाणु सम्झौताबाट एकतर्फी रूपमा अलग भएको घोषणा गरेको थियो । त्यसलगत्तै ट्रम्प प्रशासनले इरानमाथि लगाइएका आर्थिक प्रतिबन्ध कडा पारेपछि इरान थप रूष्ट भएको हो । तत्कालीन अमेरिकी राष्ट्रपति बाराक ओबामाको पहलमा अमेरिका, बेलायत, रूस, चीन, फ्रान्स, जर्मनी र इरानले सन् २०१५ मा परमाणु सम्झौता गरेका थिए । तर अमेरिकामा राष्ट्रपति निर्वाचित भएलगत्तै ट्रम्पले इरानसँगको परमाणु सम्झौता न्यायसंगत नभएको भन्दै अमेरिका पछि हट्नुपर्ने बताएका थिए । गत मेमा सम्झौताबाट अलग भएको अमेरिकाले इरानमाथि अगस्टदेखि आर्थिक नाकाबन्दी कडा पार्दै इरानबाट निर्यात हुने तेललगायतका सामाग्री तथा बैंकिङ प्रणाली लक्षित प्रतिबन्ध लगाएको हो । त्यसलगत्तै इरानले यसअघि अमेरिकी प्रतिबन्धबाट बचाउन चीन, फ्रान्स, जर्मनी, रूस तथा बेलायतलाई आग्रह गरेको थियो । तर त्यसका लागि दिइएको समयसीमा सकिएलगत्तै आइतबार इरानी सहायक विदेशमन्त्रीले पत्रकार सम्मेलन गर्दै सम्झौताका प्रावधान पालना नगर्ने घोषणा गरेका हुन् । इरानले सम्झौतामा उल्लेख भएअनुसार आफूसँग राख्ने अनुमति पाएको इनरिच्ड युरेनियमको भण्डारण बढाएको बताएको एक साता नहुँदै यस्तो घोषणा गरेको हो । त्यस्तो युरेनियम आणविक भट्टीमा इन्धन तथा परमाणु हतियार निर्माणका लागि प्रयोग हुन्छ । यद्यपि, इरानी सहायक विदेशमन्त्रीले इरान सम्झौताबाट पछि हट्न नचाहे पनि सम्झौताका सीमाहरूमा अडिग रहने अवस्था नरहेको बताएका थिए । जर्मनीले तेहरानद्वारा युरेनियम भण्डारणलाई बढाउने निर्णयको विरोध गर्दै परमाणु सम्झौताविपरीतका कार्य नगर्न आग्रह गरेको छ । चिनियाँ विदेश मन्त्रालयका प्रवक्ता गेङले पनि तेहरानको युरेनियम भण्डारमा कटौती गर्ने आणविक सम्झौतासम्बन्धी निर्णयबाट फिर्ता हुने कार्य दुःखद रहेको बताएका छन् । त्यसैगरी, रूसले पनि इरानी निर्णयप्रति चासो व्यक्त गर्दै सम्झौता जोगाउन कूटनीतिक प्रयास गर्ने जनाएको छ । रूसी प्रशासनिक केन्द्र क्रेमलिन प्रवक्ता दिमित्री पेस्कोभले सोमबार मस्कोमा सञ्चारकर्मीसँग भने, अवस्था पक्कै पनि चिन्ताजनक छ । रूसले वार्तालाई निरन्तरता दिँदै कूटनीतिक क्षेत्रमार्फत सम्झौता जोगाउने छ । हामी अहिले पनि इरानसँगको परमाणु सम्झौताको समर्थक हौं । सन् २०१५ मा फ्रान्सको राजधानी पेरिसमा भएको बहुपक्षीय सम्झौताअनुसार इरानलाई सीमित मात्रामा युरेनियम उत्पादन गर्न अनुमति दिइएको थियो ।"
ट्रम्पद्वारा बेलायती राजदूतको आलोचना,"वासिङ्टन अमेरिकी राष्ट्रपति डोनाल्ड ट्रम्प अमेरिकाका लागि बेलायती राजदूतको आलोचना गरेका छन् । राजदूत सर किम डारोकले ट्रम्प प्रशासन अक्षम, असुरक्षित र अयोग्य भएको जनाएका थिए । राजदूतलाई इंगित गर्दै ट्रम्पले आफू उक्त मानिसको फ्यान नभएको र उनको भनाइप्रति चिन्तित नरहेको बताए । यद्यपि, राजदूतको भनाइले दुई देशबीचको विशेष सम्बन्धमा केही कटुता पैदा गर्न सक्ने ठानिएको छ । विदेश मन्त्रालयलाई लेखेका इमेलमा डारोकले ट्रम्प नेतृत्वको हृवाइटहाउस अद्वितीय रूपमा बेकामे र विभाजित भएको दाबी गरेका थिए । डारोकको आलोचना गर्दै ट्रम्पले भनेका छन्, राजदूतले संयुक्त अधिराज्यको सेवा गरेका छैनन् । म त्यसो भन्न सक्छु । मेल अखबारले सार्वजनिक गरेका इमेलमा डारोकले ट्रम्प प्रशासन सक्षम हुने सम्भावनामा शंका व्यक्त गरेका छन् । डारोकले इमेलमा लेखेका छन्, ट्रम्प प्रशासन बिस्तारै सामान्य, कम बेकामे, कम अप्रत्याशित, कम विभाजित र कम अक्षम हुने हामीलाई कुनै विश्वास छैन ।बेलायती व्यापार मन्त्री लियाम फक्सले बीबीसीसँग कुराकानी गर्दै राजदूतको अभिव्यक्ति गैरव्यावसायिक, अमर्यादित र देशभक्तिविरुद्ध भएको दाबी गरेका छन् । उनले भनेका छन्, जसले सार्वजनिक गरेको भए पनि इमेलले दुई देशबीचको अद्वितीय सम्बन्ध रहेका देशको रक्षा र सुरक्षा सम्बन्धलाई अवमूल्यन गरेको छ । राजदूत डारोकले लेखेका इमेलहरू आइतबार बेलायती अखबार मेलले सार्वजनिक गरेको हो । अखबारले इमेल चुहाएर बदमासीपूर्ण कार्य गरेको जनाएको बेलायती विदेश मन्त्रालयले राजदूतका भनाइ असत्य रहको दाबी भने गरेको छैन । मन्त्रालयले सोमबार इमेल चुहिएकोबारे छानबिन सुरु गरेको जनाएको छ । यसअघि बेलायतको ब्रेक्जिट पार्टी प्र्रमुख निगेल फराजले राजदूत डारोक पदका लागि पूर्णरूपमा अयोग्य भएको भन्दै आलोचना गरेका थिए । तर न्यायमन्त्री डेभिड गुआकले इमानदार र पारदर्शी सल्लाह दिनु राजदूतको कर्तव्य भएको भन्दै बचाउ गरेका थिए । विदेश मन्त्रालयका प्रवक्ता कूटनीतिज्ञलाई आफू रहेको देशको राजनीतिबारे स्पष्ट र इमानदार रिपोर्टिङ गर्न प्रोत्साहन गरिने भन्दै डारोकको पक्षमा उभिएका बीबीसीले जनाएका थिए ।"
दुर्घटनामा २७ को मृत्यु,लखनउ उत्तरी भारतमा सोमबार बिहान भएको बस दुर्घटनामा २७ जनाको ज्यान गएको छ । दुर्घटनामा १५ यात्रु घाइते भएका भारती सञ्चारमाध्यमले जनाएका छन् । भारतीय राजधानी नयाँदिल्लीबाट उत्तर प्रदेशको राजधानी लखनउतर्फ जाँदै गरेको बस आग्रा नजिकै दुर्घटनामा परेको हो । आग्रा लखनउबाट ३ सय ३६ किलोमिटरको दूरीमा छन् । प्रहरीले बस खोचमा खसेका कारण उद्धारमा ढिलाइ भएको जनाएको छ । आग्रा जिल्ला म्याजिस्ट्रेट एन जी रवि कुमारले २७ यात्रुको घटनास्थलमै निधन भएको जनाए । बसमा ५० यात्रु थिए । उनले घाइते १५ को अस्पतालमा उपचार भइरहेको बताए । उनका अनुसार गुडिरहेको बस सडकबाट कम्तीमा ५० फिट तल खोचमा खसेको हो ।
'हामीले सस्तोमा किनेको हो',जग्गा दिने राणा परिवार हजुरको नातेदार हो ? नातेदार त पर्दैन पर्दैन । अप्रत्यक्ष नाता त सबैतिर पर्ला । तर प्रत्यक्षतः उहाँहरूसँग नाता पर्दैन । त्यो तपाईंहरूले पुस्ता केलाउँदा पनि थाहा हुन्छ ।
खुल्यो महाविश्वविद्यालयको सम्पर्क कार्यालय,काठमाडौं नेपाली सेनाले राष्ट्रिय प्रतिरक्षा महाविश्वविद्यालयको सम्पर्क कार्यालय स्थापना गरेको छ । जतिसक्दो छिटो महाविश्वविद्यालय स्थापना गर्ने कार्य अगाडि बढाउन सैनिक मुख्यालयमा सम्पर्क कार्यालय खोलिएको नेपाली सेनाको जनसम्पर्क तथा सूचना निर्देशनालयले जानकारी दिएको छ । सरकारले आर्थिक वर्ष २०७६७७ को बजेटमा राष्ट्रिय प्रतिरक्षा महाविश्वविद्यालय स्थापना गर्ने उल्लेख गरेको छ ।
अन्नभण्डारमै कम रोपाइँ,"प्रदेश २ का ८ जिल्लामा २ लाख ९४ हजार ८ सय ४० हेक्टरमा धान खेती हुने भए पनि यो वर्ष पर्याप्त वर्षा नहुँदा १५ प्रतिशतमा मात्र रोपाइँ भएको छ । सुक्खाले मकै र उखु खेतमै सुकिसके, किसान पानी पर्छ कि भन्दै आकाश ताकिरहेका छन् ।जनकपुर  प्रदेश २ लाई देशकै अन्नभण्डार मानिन्छ । प्रदेश सरकारले नारा दिएको छ, हरेक खेतमा पानी, हरेक हातमा काम । किसानको अवस्था भने फरक छ । पर्याप्त वर्षा नहुँदा यो प्रदेशका ८ जिल्लामा असार तेस्रो सातासम्म १५ प्रतिशत मात्रै रोपाइँ भएको छ । ८ जिल्लाको २ लाख ९४ हजार ८ सय ४० हेक्टरमा धान खेती गरिए पनि सिँचाइको अभावमा १५ प्रतिशतमा मात्र रोपाइँ भएको हो । त्यो पनि किसानले आफैंले सिँचाइको बन्दोबस्त मिलाएर रोपाइँ गरेका हुन् । प्रदेश २ को भूमि व्यवस्था, कृषि तथा सहकारी मन्त्रालयका अनुसार पर्याप्त पानी नपरेकाले रोपाइँमा ढिलाइ भएको छ । मन्त्रालयका अधिकृत रजनिश मिश्रले रोपाइँको गति सिँचाइ अभावले सुस्त रहेको बताए । पम्पसेट, ट्युबवेलबाट सिँचाइ गरेर कतैकतै धान रोपिएको छ, मिश्रले भने, वर्षाको आसमा किसान आकाश ताकिरहेका छन् । प्रदेश २ मा २५ प्रतिशत जग्गामा मात्र सिँचाइ सुविधा उपलब्ध छ । ८ जिल्लामध्ये धनुषामा सबैभन्दा कम रोपाइँ भएको मन्त्रालयले जनाएको छ ।धनुषाको ३५ हजार २ सय हेक्टर क्षेत्रफलमा धान खेती हुन्छ । यहा अहिलेसम्म ५ प्रतिशतमा मात्र रोपाइँ भएको छ । वर्षा नहुँदा साना सिँचाइको सहयोगमा धान खेती भए पनि ठूलो क्षेत्रफलमा धान रोप्न बाँकी रहेको भूमि व्यवस्था कृषि तथा सहकारी मन्त्रालयका अधिकृत मिश्रले बताए । मन्त्रालयका अनुसार पर्सामा १५, रौतहटमा २२, सर्लाहीमा १०, महोत्तरीमा १०, बारामा ३२, सिरहामा १० र सप्तरीमा १० प्रतिशत मात्र रोपाइँ भएको छ । रोपाइँ ढिलो हुँदा उत्पादनमा कमी आउँछ, मिश्रले भने, गत वर्ष समयमै वर्षा हुँदा साउनको दोस्रो सातासम्म ७८ प्रतिशत रोपाइँ भएको थियो । ढिलो रोपाइँले धानको दाना नलाग्ने खतरा हुन्छ । प्रदेश सरकारले सिँचाइका लागि सानो ट्युबवेल, सोलारपम्प र बोरिङ वितरण गरे पनि सिँचाइका लागि यति नै पर्याप्त नभएको मन्त्रालयका सचिव विजयचन्द्र झाले बताए । रोपाइँकै बेला खेत सुक्खारौतहटमा वाग्मती सिँचाइ पुगेको क्षेत्रमा मात्र रोपाइँ भइरहेको छ । अन्य क्षेत्रका किसान अझै आकाशेपानीको भरोसामा छन् । मनसुन भित्रिए पनि पर्याप्त पानी नपर्दा किसान निराश छन् । रौतहटमा २२ प्रतिशत क्षेत्रमा धान रोपाइँ भइसकेको छ । यही समयमा गत वर्ष ५० प्रतिशत रोपाइँ भएको थियो । गौरस्थित कृषि ज्ञान केन्द्रका अनुसार यस वर्ष पानी नपरेकाले किसानलाई रोपाइँ गर्न समस्या छ । नहरको पानी र बोरिङबाट खेतमा पानी पटाएर रोपाइँ पनि भएको छ । चर्को घामका कारण धानका बेर्ना खेतमै सुक्न थालेका छन् । कृषि ज्ञान केन्द्रका प्रमुख जितेन्द्र झाले समयमा वर्षा नहुँदा किसानले धान रोप्न नपाएको बताए । यो समयमा धमाधम रोपाइँ हुनुपर्ने हो, उनले भने, एक थोपा पानी परेको छैन । किसान कसरी रोपाइँ गरून् ? यहाँका किसानले आकाशेपानी, नहर, बोरिङ, पम्पसेटको मद्दतले रोपाइँ गर्छन् । वाग्मती सिँचाइले छोडेको पानीको भरमा अलिअलि रोपाइँ भएको हो । ज्ञान केन्द्रका अनुसार रौतहटको कुल ३४ हजार हेक्टर क्षेत्रफलमा धान खेती हुन्छ । किसानले पछिल्लो समय मनसुली, कतर्नी, सावित्रीलगायत धानको बीउ रोप्ने गरेका छन् । केन्द्रका अनुसार गत वर्ष धानको उत्पादनमा गिरावट आएको थियो । बाढीले खेतीयोग्य जमिनको क्षेत्रफलसमेत घटेको छ । ३९ हजार हेक्टर क्षेत्रफलमध्ये ३४ हजारमा मात्र धान लगाउने गरिएको छ । प्रतिहेक्टर ३३ टन धान उत्पादन हुने गरेकामा गत वर्ष बाढीका कारण २९ मा झरेको थियो । समयमा धान रोपाइँ सकियो र मौसमले साथ दियो भने उत्पादन बढ्ने कृषि प्रचार अधिकृत हरिशंकर जयसवालले बताए । समयमा पानी पर्यो र डुबान भएन भने उत्पादन बढ्छ, उनले भने, यहाँको मुख्य समस्या भनेको खेतीयोग्य जमिन डुबानमा पर्नु नै हो । रौतहटका किसान किशोर थापाका अनुसार पानीकै कारण खेतमा धानको बीउ सुकेको छ । पानी पर्छ र रोपाइँ गरौंला भनेर कुरेको पनि दुई साता भयो, उनले भने, पानीकै समस्याले रोपाइँ हुन सकेको छैन ।निराश किसान लामो समयदेखि पानी नपर्दा सर्लाहीका किसान खडेरीको चपेटामा परेका छन् । उखु र मकै डढेर सखाप हुन थालेको छ भने धान रोप्न लगाइएको बीउ पनि सुक्न थालेको छ । दिनभरको चर्को घाम र उच्च तापक्रमका कारण किसानले लगाएको उखु तथा मकै बाली भने सुक्दै गएको हो । धान रोप्न राखिएको ब्याड पनि सुक्न थालेको किसानले बताए । कामदार लगाएर भर्खरै गोडमेल गरेका उखु तथा मकै खडेरीका कारण धमाधम सुक्न थालेपछि उनीहरू निराश छन् ।बीउ हुर्कने बेलामा पानी नपरेर सुक्न थालेको पिपरियाका किसान रामजी साहले बताए । लामो समयदेखि पानी पर्न सकेको छैन, वाग्मती सिँचाइ आयोजनाको पानी पनि समयमा आएन, खेतमा लगाएको उखु र मकै सुक्न थालेको छ, उनले भने, धानको ब्याड पनि पानीकै कारण राम्रोसँग जम्न सकेन, जमेको बीउ पनि सुक्दै छ ।असार १५ गते किसानहरूले धान दिवस मनाएका थिए । साता बितिसक्दा पनि रोपाइँमा जुट्न सकेका छैनन् । हामी पानीको बाटो कुरिरहेका छौं, पानी नपर्दा यो वर्ष विजोग हुनेभो, स्थानीय किसान रवीन्द्र रायले भने, यो वर्ष खडेरीकै सामना गर्नुपर्छ कि जस्तो लागेको छ । जिल्लामा १० प्रतिशत मात्र धान रोपाइँ भएको कृषि ज्ञान केन्द्र मलंगवाले जनाएको छ । अन्नको भण्डार मानिएको सर्लाहीमा पानी अभावका कारण रोपाइँ गर्न समस्या भएको छ, आकाशेपानी र वाग्मती सिँचाइ आयोजनाले समयमा पानी छोडेको छैन, ज्ञान केन्द्रका प्रमुख राजीव यादवले भने । सर्लाहीमा कुल ६४ हजार ८ सय हेक्टर खेतीयोग्य जग्गामध्ये २३ हजार २ सय हेक्टरमा मात्र सिँचाइ सुविधा पुगेको छ ।(सन्तोष सिंहधनुषा, शिव पुरीरौतहट र ओमप्रकाश ठाकुरसर्लाही)सर्लाहीको उत्तरी क्षेत्रमा खडेरीले सुकेको मकै ।तस्बिर : ओमप्रकाशकान्तिपुर"
मोडालिटीको टुंगो लागेन,"काठमाडौं  नेपाल र भारतबीच विद्युत् आदानप्रदानका लागि प्रस्तावित ४ सय केभी क्षमताको न्यू बुटवलगोरखपुर प्रसारण लाइन निर्माणको मोडालिटी ३ महिनामा टुंग्याउने भनिए पनि ५ महिनासम्म नेपाल र भारतका अधिकारीको छलफल जारी छ ।पोखरामा माघ ९ र १० गते बसेको नेपालभारत ऊर्जा सचिव र सहसचिवस्तरीय संयुक्त निर्देशक समितिको बैठकले तीन महिनाभित्र प्रसारण लाइनको निर्माण मोडालिटीको विषयमा छलफल गरी सुझाव पेस गर्ने निर्णय गरेको थियो । नेपाल विद्युत् प्राधिकरण र भारतको केन्द्रीय विद्युत् प्राधिकरणले लगानी तथा निर्माण मोडालिटी टुंग्याउने जिम्मा पाएका थिए ।नेपाल विद्युत् प्राधिकरण र भारतको केन्द्रीय विद्युत् प्राधिकरणका अधिकारीहरूको आज मंगलबार हुने बैठकमा अन्तरदेशीय प्रसारण लाइनको विषयले पनि छलफल हुने विद्युत् प्राधिकरणका कार्यकारी निर्देशक कुलमान घिसिङले जानकारी दिए । माघमा पोखरामा बसेको दुई देशको ऊर्जा सचिव र सहसचिवस्तरीय समितिको बैठकले दिएको म्यान्डेटअनुसार नै दुई देशका विद्युत् प्राधिकरणले छलफल अघि बढाएको उनले बताए । हामी यसको मोडालिटी र विकल्पको विषयमा छलफल गर्छौं, उनले भने, आगामी ऊर्जा सचिवस्तरीय बैठकमा हाम्रो छलफलको निचोड पेस गर्छौं ।माघमा पोखरामा बसेको नेपालभारत ऊर्जा सचिव र सहसचिवस्तरीय संयन्त्रको आगामी बैठक भारतमा हुनेछ । ऊर्जा मन्त्रालयका प्रवक्ता प्रवीणराज अर्यालले नेपालभारतबीचको ऊर्जा सचिव र सहसचिवस्तरीय समितिको आगामी बैठकको मिति तय नभएको बताए । अन्तरदेशीय प्रसारण लाइनको लगानी तथा निर्माण मोडालिटीमा भएको छलफल दुई देशका ऊर्जा सचिव र सहसचिवस्तरीय समितिको बैठकमा पेस हुने उनले बताए । उहाँहरूले छलफल गर्नुहुन्छ र कसरी अघि बढाउने भनेर केही टुंगोमा पुग्नुहुन्छ, उनले भने, यही छलफलको विषय ऊर्जा सचिव र सहसचिवस्तरीय बैठकमा पेस भएर निर्णय हुन्छ ।विद्युत् प्राधिकरण र भारतको केन्द्रित विद्युत् प्राधिकरणबीचको बैठकमा टनकपुर सवस्टेसनको जडित क्षमता वृद्धि गर्ने विषयमा पनि छलफल हुने अर्यालले जानकारी दिए । पोखरामा भएको बैठकले भारतको टनकपुर सबस्टेसनमा जडित ५० एमभीए क्षमताको ट्रान्सफर्मर २०१९ मार्चसम्म बदली गर्ने निर्णय भएको थियो । सबस्टेसनमा एक सय एमभीए क्षमताको ट्रान्सफर्मर जडान गरी क्षमता वृद्धि गर्ने तयारी छ । नेपालले अन्तरदेशीय प्रसारण लाइन ७ वर्षसम्म बुक गर्न सकिने प्रस्ताव भारतीय पक्षसमक्ष राखिसकेको छ । पोखरामा बसेको सचिवस्तरीय बैठकले लगानी र निर्माण मोडालिटीको विषयमा छलफल गर्न दुई देशका विद्युत् प्राधिकणलाई विकल्प दिएको छ ।पोखरा बैठकले दिएको विकल्पअनुसार नेपालले ७ वर्षसम्म प्रसारण लाइन बुकिङ गर्ने र ७ वर्षपछि भारतले त्यसपछिको लागत बेहोर्ने प्रस्ताव छ । नेपाल र भारतले ५०५० प्रतिशत स्वपुँजी रहेको संयुक्त कम्पनी स्थापना गरी सम्बन्धित सरकारबाट अनुदान वा ब्याजरहित ऋण लिएर पनि निर्माण गर्न सकिने विकल्प बैठकले प्रस्तुत गरेको छ । शतप्रतिशत स्वपुँजीबाट निर्माण गर्ने यो प्रस्ताव भारतीय पक्षले राखेको हो ।यो अन्तरदेशीय प्रसारण लाइन भारततर्फ १ सय २० किलोमिटर र नेपालतर्फ २० किलोमिटर बनाउनुपर्छ । २०१६ मा गरिएको अध्ययनअनुसार प्रसारण लाइन निर्माणका लागि करिब १३ अर्ब रुपैयाँ लाग्ने अनुमान छ । पोखरामा भएको बैठकमा नेपालले आफ्नोतर्फको प्रसारण लाइन आफैंले बनाउने र भारततर्फको प्रसारण लाइनमा दुवै देशले ५०५० प्रतिशत लगानी गर्ने प्रस्ताव राखेको थियो । पोखरामा बसेको नेपालभारत ऊर्जा सचिवस्तरीय संयुक्त निर्देशक समितिको बैठकले नेपाल विद्युत् प्राधिकरण र भारतको केन्द्रीय विद्युत् प्राधिकरणले संयुक्त रूपमा तयार पारेको इनर्जी बैंकिङसम्बन्धी प्रस्तावलाई पनि स्वीकार गरेको थियो । भारतीले पक्षले इनर्जी बैंकिङको कार्यान्वयनका लागि नियमहरू जारी गर्न पनि सहमति जनाएको थियो ।न्यू बुटवलगोरखपुर अन्तरदेशीय प्रसारण लाइन दुई देशबीचको इनर्जी बैंकिङका लागि पनि महत्त्वपूर्ण पूर्वाधार हो । २०७३ असार १३ र १४ गते बसेको नेपालभारत ऊर्जा सचिवस्तरीय बैठकले यो प्रसारण लाइन निर्माणमा सहमति जुटाएको थियो । अहिले नेपाल र भारतबीच ठूलो परिमाणमा ऊर्जा आदानप्रदान गर्ने विकल्प छैन । ढल्केबरमुजफ्फरपुर अन्तरदेशीय प्रसारण लाइन अहिले २२० केभी क्षमतामा सञ्चालित छ । सन् २०१९ का अन्त्यसम्ममा यसलाई ४ सय केभी क्षमतामा स्तरोन्नति गर्ने गरी काम भइरहेको छ । हाल यो प्रसारण लाइनबाट करिब ३ सय मेगावाट विद्युत् आदानप्रदान गर्न सकिन्छ । ४ सय केभी क्षमतामा स्तरोन्नति भएपछि ६ सय मेगावाटसम्म विद्युत् आदानप्रदान गर्न सकिने अपेक्षा छ ।"
सामूहिक लगानीमा माछापालन,"खोटाङ  साकेला गाउँपालिका२ रतन्छाका स्थानीय युवाले सामूहिक लगानीमा व्यावसायिक माछापालन गरेका छन् । पानीको पर्याप्त तथा राम्रो स्रोत रहेको रतन्छाका तेह्र जना युवाले व्यक्तिगत लगानीमा दुई वर्षअघिदेखि व्यावसायिक माछापालन सुरु गरेका हुन् ।उनीहरूले रतन्छास्थित धिकुरतुङमा २५ वर्षका लागि जग्गा भाडामा लिएर पहिलो चरणमा १३ पोखरी निर्माण गरेर कमनकार्प र ग्रासकार्प प्रजातिका माछाका भुरा हालेका छन् । यसअघि विभिन्न पेसा तथा व्यवसायमा आबद्ध उनीहरूले आफ्नै लगानीमा गाउँमै स्वरोजगार हुने उद्देश्यले माछापालन सुरु गरेको बताए ।पौरखी माछापालन समूह दर्ता गरेर सुरु गरिएको पोखरीमा पहिलो चरणमा २२ हजार माछाका भुरा हालिएको संस्थाका सचिव सन्तराज राईले बताए । अहिले एउटा माछा आधा केजीसम्मको भएको छ, उनले भने, आगामी भदौ पहिलो हप्तादेखि बिक्री गर्ने योजना बनाएका छौं ।माछापोखरीमा अहिले रहरलाग्दा माछा देख्न सकिन्छ । व्यावसायिक रूपमा पालिएका माछा हेर्न स्थानीयदेखि बाहिरका कृषकसमेत आउने गरेका छन् । प्रत्येक दिन बिहान, दिउसो र बेलुका गरी दिनमा तीन पटक घाँस लगाउनुका साथै हेरचाह गर्ने व्यवस्था मिलाइएको संस्थाका अध्यक्ष महेन्द्र राईले बताए । अहिले हामी आफैंले समय मिलाएर हेरचाह गर्दै आएका छौं, उनले भने, आगामी दिनमा अन्य युवालाई समेत रोजगारी दिने उद्देश्यले थप विस्तार गर्ने तयारी गरिएको छ । चौध रोपनी क्षेत्रफल रहेको उक्त ठाउँमा अहिले पहिलो चरणमा सात रोपनी जग्गामा पोखरी निर्माण गरेर माछापालन गरिएको छ । अहिलेसम्म कसैको सहयोगबिनै सुरु गरिएको माछापालन व्यवसायलाई आगामी भदौसम्ममा थप विस्तार गर्ने तयारी गरिएको समूहले जनाएको छ ।प्रतिकेजी ४५० देखि ५०० रुपैयाँसम्ममा पोखरीबाटै बिक्री हुने उक्त कमनकार्प र ग्रासकार्प प्रजातिका माछा रतन्छाका सबै भूभागमा हुने साकेला गाउँपालिकाका कृषि प्राविधिक गणेश राईले बताए । रतन्छामा भौगोलिक रूपमा पारिलो घाम र पर्याप्त पानीको स्रोत तथा माछाका लागि उपयुक्त घाँस पाइन्छ, उनले भने, स्थानीय युवाले सुरु गरेको व्यावसायिक माछापालन प्रभावकारी बन्दै गएको छ ।"
इन्डिगोको वालमेट पेन्ट्स बजारमा,"काठमाडौं इन्डिगो पेन्ट्स प्रालिले वालमेट लोटस इफेक्ट्स एक्सटेरियर पेन्ट्स बजारमा ल्याएको छ । १० वर्षको परफर्मेन्स वारेन्टीका साथ ल्याइएको यो पेन्ट्स उच्च गुणस्तरीय र मूल्यका हिसाबले निकै प्रतिस्पर्धी रहेको दाबी गरिएको छ । २०६५ मा उत्पादन सुरु गरेको यस कम्पनीले डिस्टेम्पर, इमल्सन, वेदरकोट, प्राइमर, वालपुट्टीलगायत तीन दर्जनभन्दा बढी सेगमेन्टमा रङहरू उत्पादन गर्दै आइरहेको छ । कम्पनीका उत्पादन वातावरणमैत्री रहेका र वार्षिक २५ सय टन रङ उत्पादन गर्दै आइरहेको इन्डिगो पेन्ट्सले जनाएको छ ।"
कल्याणपुरमा सनराइज,"काठमाडौं सनराइज बैंकले सप्तरीको खडक नगरपालिका ७ कल्याणपुरमा आइतबार शाखा सञ्चालनमा ल्याएको छ । एक कार्यक्रमबीच नगरपालिकाका मेयर मो हेमायु हाक र सञ्चालक समिति सदस्य बच्छ राजतातेडले संयुक्त रूपमा उद्घाटन गरे । योसमेत देशभर बैंकको शाखा संख्या ११३ पुगेको छ । देशभर ३६ वटा शाखारहित बैंकिङ सेवा, ४ वटा एक्सटेन्सन काउन्टर र १२७ वटा एटीएममार्फत सेवा प्रदान गर्दै आइरहेको बैंकले जनाएको छ ।"
धनगढीमाईमा सिभिलको शाखा,"काठमाडौं सिभिल बैंकले सिरहाको धनगढीमाईमा शाखा सञ्चालनमा ल्याएको छ । उक्त शाखाको उद्घाटन धनगढीमाई नगरपालिकाका मेयर हरिनारायण चौधरीले गरे । धनगढीमाई शाखासहित सिभिल बैंकका देशभर कुल शाखा संख्या ९० पुगेको छ । धनगढीमाई शाखा उद्घाटन समारोहमा बैंकका प्रदेश २ का प्रदेश प्रमुख दीपककुमार श्रेष्ठ, उक्त क्षेत्रका राजनीतिक दलका प्रतिनिधि, उद्योगी, व्यवसायीलगायतको सहभागिता थियो ।"
महिला उद्यमशीलता बढाउन सहकार्य,"काठमाडौं नेपाल उद्योग वाणिज्य महासंघ र कोरियन महिला उद्यमी संघबीच कोरियाको राजधानी सिओलमा महिला उद्यमशीलताको विकासमा सहकार्य गर्न सहमतिपत्रमा हस्ताक्षर भएको छ । नेपाल उद्योग वाणिज्य महासंघको महिला उद्यमी विकास समिति सभापति कमला श्रेष्ठ र कोरियन महिला उद्यमी संघको इन्चोन शाखा सभापतिले सहमतिपत्रमा हस्ताक्षर गरे । महिला उद्यमीद्वारा सञ्चालित व्यापार व्यवसायमा सहयोग एवं सहकार्य गर्ने, आपसी सम्पर्क विस्तारका माध्यमबाट सहकार्यका क्षेत्रहरू पहिचान गरी सहयोग बढाउने, सूचना तथा व्यावसायिक भ्रमणको आदानप्रदान गर्नेलगायत सहमति भएको छ ।"
ग्वार्कोमा सिप्रदीको सर्भिस सेन्टर,काठमाडौं नेपालका लागि टाटा मोटर्सको आधिकारिक वितरक सिप्रदी ट्रेडिङले ग्वार्कोमा ५१ औं सर्भिस सेन्टर स्थापना गरेको छ । जयदेव ट्रेडिङ सिप्रदीको ११ औं आधिकारिक सर्भिस सेन्टरका रूपमा सञ्चालनमा आएको हो । सिप्रदीका निर्देशक शम्भुप्रसाद दाहालले उक्त सर्भिस सेन्टरको उद्घाटन गरेका थिए । उक्त अवसरमा दाहालले सन् १९८२ मा स्थापना भएको सिप्रदीले उत्कृष्ट सर्भिस सेन्टरहरूमार्फत आफ्ना ग्राहकहरूलाई सेवा प्रदान गरिरहेको बताए ।
पसल किन्दा गाडी उपहार,काठमाडौं गोंगबु बसपार्कभित्र निर्माण गरिएको लोत्से मलमा पसल किन्दा गाडी उपहार दिइने भएको छ । अधिकांश पसल बिक्री भइसकेको र अब ८० वटा मात्र बाँकी छन् । ती पसल खरिद गर्दा तीन जना भाग्यशाली विजेतालाई सुजुकीका कार उपहार दिइनेछ । पसल किन्दा २७ वर्षको लिज अवधि रहने र ५० प्रतिशतको बैंक फाइनान्सिङको सुविधाको समेत व्यवस्था छ ।
वर्ल्डलिंकको मार्केटिङ एक्सिलेन्स प्रतियोगिता,"काठमाडौं वर्ल्डलिंक कम्युनिकेसन्स्ले युवा विद्यार्थीको सेल्स र मार्केटिङसम्बन्धी ज्ञान, सीप र क्षमतालाई उजागर गर्न मार्केटिङ एक्सिलेन्स प्रतियोगिता अयोजना गरेको छ । प्रतियोगितामा उपत्यका र बाहिरका २० वटा कलेजका स्नातक र स्नातकोत्तर तहमा अध्ययनरत विद्यार्थीले सहभागिता जनाए । सहभागी विद्यार्थीलाई सेल्स र मार्केटिङलगायत विविध क्षेत्रमा ज्ञान, सीप र क्षमता अभिवृद्घि गर्नका लागि कम्पनीले मार्गदर्शकको भूमिका निर्वाह गरेको जनाएको छ ।"
सिटिजन्समै सहयोगी विकास बैंक,काठमाडौं सिटिजन्स बैंकले ख वर्गको इजाजत प्राप्त सहयोगी विकास बैंकलाई प्राप्ति गर्ने गरी प्रारम्भिक समझदारीपत्रमा हस्ताक्षर गरेको छ । आइतबार आयोजित एक कार्यक्रममा सिटिजन्स बैंकका तर्फबाट सञ्चालक तथा मर्जर र प्राप्ति समितिका संयोजक पवित्रकुमार कार्की र सहयोगी विकास बैंकका तर्फबाट सञ्चालक डिल्लीप्रकाश घिमिरेले समझदारीपत्रमा हस्ताक्षर गरेका थिए ।
एलजी विश्वसनीय ब्रान्ड,"काठमाडौं एलजी टीभी ग्राहकहरूले अत्यधिक रुचाएको ब्रान्ड बन्न सफल भएको छ । भारतको द ब्रान्ड ट्रस्ट रिपोर्ट २०१९ ले हालै गरेको एक अध्ययनमा एलजीलाई ग्राहकहरूले अत्यधिक रुचाएको र विश्वास गरेको दाबी गरिएको छ । एलजी सबैभन्दा बढी विश्वास गरिएको टीभी ब्रान्ड बन्न सफल भएको छ, एलजीले भनेको छ । एलजी इन्डियाले २२ वर्षे यात्रामा सेलिब्रेसन र इन्नोभेसन फर अल थिममा स्मार्ट उत्पादनहरू दिइरहेको जनाएको छ ।"
दोस्रो चरणको मुआब्जा वितरण,"टीकापुर  रानी, जमरा कुलरिया सिँचाइ आयोजनाको दोस्रो चरणअन्तर्गत लम्किचुहा नगरपालिकामा नहर विस्तारको काम सुरु भएको छ । अधिग्रहण गरिएको जग्गाको मुआब्जा वितरण गरी नहर विस्तारको काम सुरु भएको हो । ५ करोड ३७ लाख रुपैयाँ मुआब्जा वितरण गरिएको छ । थप केही जग्गाको मुआब्जा दिन बाँकी छ । दोस्रो चरणअन्तर्गतको ३० बिघा नम्बरी र ३० बिघा ऐलानी जग्गाको मुआब्जा दिनुपर्ने आयोजना कार्यालयले जनाएको छ । आयोजना प्रमुख मधुकर रानाले दोस्रो चरणको नहर निर्माणका लागि आवश्यक पर्ने थप जग्गाको मुआब्जा दिने प्रक्रिया पनि अघि बढाइएको जानकारी दिए । नापी र मालपोतले सिँचाइका नाममा जग्गा दिन केही ढिलाइ गरेपछि मुआब्जा वितरणमा पनि केही ढिला भयो, आयोजना प्रमुख रानाले भने ।नहरमा परेका घर र रूखबिरुवाको छुट्टाछुट्टै र जग्गाको बेग्लै मुआब्जा दिने र त्यसका लागि एक अर्ब रुपैयाँ बजेट विनियोजन गरिएको आयोजना कार्यालयले जनाएको छ । दोस्रो चरणको नहर निर्माणका लागि ऐलानीबाहेक २ सय ४ जनाको जग्गा अधिग्रहणमा परेको छ । निकास नभएको, घर घडेरी र बाटोसित जोडिएको आधारमा जग्गाको मूल्यांकन गरिएको छ ।दोस्रो चरणमा ६ हजार हेक्टर जमिनमा सिँचाइ सुविधा पुग्ने आयोजनाले जनाएको छ । ६ किलोमिटर जंगल क्षेत्र र साढे ८ किलोमिटर आवादी क्षेत्रमा मुख्य नहुर बन्नेछ, आयोजना प्रमुख रानाले भने, मुख्य नहरबाट ५ वटा शाखा नहर बन्नेछन् । रानी जमरा कुलरिया सिँचाइ आयोजनाले दोस्रो चरणमा पथरैया खोलासम्म र तेस्रो चरणमा कैलालीको कन्द्रा नदीसम्म सिँचाइ सुविधा पुर्याउने लक्ष्यका साथ काम अघि बढाएको छ । कर्णाली चिसापानीबाट आएको पानीलाई बलचौरबाट रानी जमरा कुलरिया तथा लम्की क्षेत्रका लागि बाँडिनेछ । आयोजना प्रमुख रानाका अनुसार यसका लागि विस्तृत अध्ययनको काम भइरहेको छ । यहाँ तेस्रो चरणमा काम हुनेछ । आयोजनामार्फत १८ हजार हेक्टर क्षेत्रफलमा सिँचाइ सुविधा पुग्नेछ ।सिँचाइ आयोजनामै कार्यरत इन्जिनियर कृष्णबहादुर विष्टले भने, कतिपय जग्गाको चलनचल्तीको ग्राभेल बाटो भए पनि नक्सामा बाटो छैन । कतिपयले असहमति जनाउँदै कार्यालयमा निवेदन पनि दिएका छन् । दिइएका निवेदनको छानबिन गरी प्रक्रिया अघि बढाउँदै छौं ।आयोजना कार्यालयले अधिग्रहणमा परेका जग्गाको प्रतिकट्ठा ४ देखि १० लाख रुपैयाँ मूल्य निर्धारण गरी मुआब्जा दिइरहेको छ । रानी जमरा कुलरिया सिँचाइ आयोजनाको दोस्रो चरणको नहर निर्माणका क्रममा लम्किचुहा नगरपालिकाको वडा नम्बर ४, ६ र ८ का जग्गाधनीको जग्गा अधिग्रहणमा परेको हो । वर्षाको भरमा खेती गर्दै आएका यहाँका किसान रानी जमरा कुलरिया सिंँचाइको नहर प्रणाली विस्तारले खुसी छन् । लम्कीचुहाको मलभंगाका रोइना डगौराले भने, नहर बनेपछि पानीको समस्या हट्ला भन्ने आशा छ । आजभोलिको जस्तो बोरिङको पानीले धान खेती गर्नुपर्ने बाध्यता नहोला ।सिँचाइको व्यवस्था भएपछि उत्पादन पनि बढाउन सकिने रोइनाले बताए । उनले भने, सिंँचाइ अभावमा मुस्किलले वर्षमा २ बाली लाउन सकिन्छ । पानीको व्यवस्था भए ३ बाली खेती गर्न सकिन्छ । रानी, जमरा र कुलरिया कुलो सिँचाइ आयोजना सुरु हुँदा कर्णाली चिसापानीमा मुआब्जा विवाद भएको थियो । विवादका कारण आयोजनाको काम करिब ७ महिनासम्म सुरु हुन सकेको थिएन ।"
४ वर्षभित्र स्थानीय तहका केन्द्रसम्मै सडक,"मकवानपुर  आगामी चार वर्षभित्र नजिकैको कालोपत्रे सडकबाट स्थानीय तहको केन्द्र जोड्ने सडक निर्माणको घोषणा गरेको प्रदेश ३ सरकारले ११ जिल्लामा ६० वटा सडक निर्माण गर्नुपर्ने भएको छ । प्रदेशभित्रका सम्पूर्ण स्थानीय तहका केन्द्रसम्म बाह्रै महिना चल्ने सडक सञ्जाल विस्तारको यो घोषणा कार्यान्वयनमा भने चुनौती देखिएको छ ।प्रदेश ३ को भौतिक पूर्वाधार मन्त्रालयले तयार गरेको तथ्यांकअनुसार काभ्रे जिल्लामा सबैभन्दा बढी १२ वटा, धादिङ र नुवाकोटमा आठआठवटा, रामेछापमा ६ वटा, सिन्धुपाल्चोक, रसुवा र दोलखामा पाँचपाँचवटा, सिन्धुली र मकवानपुरमा तीनतीनवटा तथा चितवन र ललितपुरमा दुईदुईवटा सडक निर्माण गर्नुपर्ने देखिएको छ ।हामीले तथ्यांक संकलन गरेर प्रदेशको मुख्यमन्त्री तथा मन्त्रिपरिषदको कार्यालयलाई जानकारी गराइसकेका छौं । कुनैकुनै गाउँपालिकाले दुईवटा सडक निर्माण गर्नुपर्ने माग गरेका छन् । अन्यथा ५५ वटा सडक निर्माण गर्नैपर्छ, मन्त्रालयका इन्जिनियर पुण्यराम सलुले भने ।उनका अनुसार आगामी आर्थिक वर्ष २०७६७७ भित्र २० वटा सडक निर्माणको कार्य सुरु हुनेछ । प्रदेश सरकारले आगामी आवका लागि स्थानीय तहको केन्द्रसँग जोड्ने सडक निर्माणका लागि ५८ करोड रुपैयाँ विनियोजन गरेको छ । प्रदेश सरकारले तीन वर्षभित्रमा ६० वटै सडक निर्माण गरिसक्ने लक्ष्य लिएको छ । आगामी आर्थिक वर्षमा २० वटा सडक निर्माण गरिसक्ने र २२ वटाका डीपीआर तयार गर्ने गरी मन्त्रालयले काम अगाडि बढाइरहेको छ । करिब डेढ करोड रुपैयाँ खर्चेर डीपीआर गर्ने र बाँकी रहेको १९ वटा सडक आयोजनाको काम आव ०७८७९ मा गर्ने तयारी मन्त्रालयले गरेको छ ।६० वडा सडकको लम्बाइ करिब ७८२ किलोमिटर रहेको छ । प्रारम्भिक सर्भे भइसकेको छ । अब नयाँ आर्थिक वर्षबाट टेन्डर प्रक्रिया अगाडि बढ्नेछ । डीपीआर पूर्ण रूपमा तयार भएपछि निश्चित लागत थाहा हुन्छ, मन्त्रालयका इन्जिनियर सलुले भने ।उनका अनुसार ६० वडा सडक आयोजना निर्माण गर्न करिब १९ अर्ब खर्च लाग्ने अनुमान गरिएको छ । अनुमानमा डीपीआरसहितको रकमसमेत राखिएको छ । करिब १५ अर्बमा निर्माण सम्पन्न हुने देखिन्छ, उनले भने, प्रदेश सरकारको सबैभन्दा बढी बजेटको हिस्सा नै भौतिक पूर्वाधार मन्त्रालयमा रहेको छ । हामीले योजनाबद्ध ढंगबाट काम अगाडि बढाउने गरी मागेअनुसारको बजेट प्रदेश सरकारले उपलब्ध गराएको छ ।मन्त्रालयका सचिव कौशलकिशोर झाका अनुसार पहिलो वर्षमा ५८ करोड रुपैयाँ र दोस्रो वर्षमा करिब २ अर्बभन्दा बढी बजेट यस आयोजनाका लागि आवश्यक पर्छ । सरकारको नीतिअनुसार हामीले काम गर्ने हो । हामीले आवश्यक सर्भे र डीपीआर तयार गर्नका लागि मन्त्रालयबाट इन्जिनियरको टोलीहरूलाई खटाइसकेका छौं, मन्त्रालयका सचिव झाले भने ।प्रदेश ३ का तत्कालीन भौतिक पूर्वाधारमन्त्री केशव स्थापितलाई बर्खास्त गरेर प्रदेशका मुख्यमन्त्री डोरमणि पौडेलले हाल उक्त मन्त्रालयको जिम्मेवारी आफैं सम्हालिरहेका छन् । नयाँ आर्थिक वर्षको कुल बजेटको करिब ३७ प्रतिशत बजेट उक्त मन्त्रालयलाई प्रदेश सरकारले विनियोजन गरेको छ ।"
जहाँ निषेध छ काटमार,"गोरखा  पशुपक्षी काटमार गर्नेलाई मात्र होइन, बेचबिखन र किन्नेलाई पनि ५० हजार जरिवाना । उत्तरी चुमनुब्री गाउँपालिका ४ प्रोक वडा कार्यालयले यस्तो निर्णय गरेपछि सर्वसाधारण खुसी भएका छन् । बौद्घ धर्मावलम्बीको बाहुल्य रहेको यस क्षेत्रका बासिन्दालाई दृष्टिगत गरी वडाले यस्तो निर्णय गरिदिएको हो । काटमार गरेको सूचना दिनेलाई १५ हजार रुपैयाँ पुरस्कारको व्यवस्था गरेका छौं, प्रमाणसहित सूचना दिनेको नाम गोप्य राखिनेछ, वडाध्यक्ष पेमाडुन्डुप लामाले भने, जरिवानास्वरूप संकलित रकम अहिंसा अभियान वा गरिब स्थानीयका बालबालिका पढाउन र उपचारमा खर्चिनेछौं । वडामा यसअघि पनि खुला रूपमा पशुवध गर्न पाइँदैनथ्यो । अब लुकिछिपी कुनै पनि प्राणी हत्या गर्न पाइँदैन, लामाले भने, प्राणी मारेर रमाइलो गर्नु सुहाउँदो होइन, सबै प्राणीले श्वास फेर्छन्, त्यस्तालाई मार्नु अपराध हो । दुई सय १७ घर रहेको वडाका कसैले पनि काटमार गर्दैनन् ।प्रोक मात्र होइन, जिल्लाका उत्तरी क्षेत्रमा यस्ता गाउँ छन् जहाँ काटमार पूर्ण निषेध गरिएको छ । चुमनुब्री ७ छेकम्पारले १९७७ सालदेखि नै अहिंसा क्षेत्रको पहिचान बनाएको छ । ९९ वर्षअघि स्थानीय प्रमुख लामा, तत्कालीन तालुकदार तथा स्थानीयले अवतारी लामा, डुक्पा लामा, सेराप दोर्जेको रोहबरमा अहिंसा क्षेत्र घोषणा गरेका थिए । २०६५ सालमा तत्कालीन छेकम्पार गाउँपरिषद्बाट अहिंसा क्षेत्रका चार किल्ला तोकियो । चार किल्लाभित्र आगन्तुकले पनि काटमार गर्न नपाउने भनियो, अहिंसा अभियन्ता निमा लामाले भने । २०६९ वैशाख १३ देखि १५ सम्म गाउँमा श्याग्या (अहिंसा) महोत्सव आयोजना गरी तत्कालीन प्रधानमन्त्री बाबुराम भट्टराईले छेकम्पार र चुम्चेत मिली बनेको चुम उपत्यकालाई अहिंसा क्षेत्र घोषणा गरे । चुमनुब्रीअन्तर्गत छेकम्पार ७ र चुम्चेत ६ वडामा पर्छन् । काटमार नियन्त्रणका लागि स्थानीयस्तरमै कानुन बनाइएको छ । काटमार नगर्ने, सिकार नखेल्ने, मह नकाढ्ने, वनजंगलमा डढेलो नलगाउने नियम बसालिएको छ । बुद्घ नेपालमा जन्मिएकाले बौद्घ दर्शन तथा पञ्चशीलको सिद्घान्तमा स्थापित भएर अहिंसा क्षेत्र घोषणा गरिएको लामाले बताए । पञ्चशीलको सिद्घान्तमध्ये अहिंसा एक हो । १९७७ पछि काटमार गर्नेका लागि गाउँलेको छुट्टै ऐन थियो, उनले भने, ऐनलाई समयानुकूल परिवर्तन गर्यौं, लिखित रूपमै काटमार नगर्ने कागजमा स्थानीयले हस्ताक्षर गरेका छन् । काटमार भएको पाइए सजाय हुन्छ । गाउँमै रहेको राजेन गुम्बामा बत्ती बालेर एक हजार पटक ढोग्ने नियम बसालिएको छ । याक, चौंरी, भेडा, च्याङ्ग्रा, खसी, बोका, हाँस, कुखुरालगायत पाल्तु पशुपक्षी काटमार नगर्ने तथा पाहुना, पर्यटक, कर्मचारी एवं सुरक्षाकर्मीलाई पनि चाडपर्वमा समेत पशुवध नगरी अहिंसाप्रति श्रद्घा र भक्ति गर्न भनिएको अभियन्ता लामाले बताए । वन्यजन्तु पशुपक्षीको कल्याण गर्न यस क्षेत्रमा सिकार खेल्नखेलाउन निषेध गरिएको छ, उनले भने, पासो थापेर वा कुनै किसिमका उपायबाट चराचुरुंगीलगायत जंगली जनावर छोप्न र मार्न पाइँदैन । भीरपाखामा माहुरीको चाका भत्काई आगो, डढेलो लगाई मह काढ्ने चलनले हजारौं प्राणीको ज्यान जाने भएकाले यस्तो प्रकारको हत्या गरी मह काढ्न निषेध गरिएको उनको भनाइ छ । वन तथा चरन क्षेत्रमा डढेलो नलगाउने, खोरिया फाँडेर खेती गर्न पाइँदैन, उनले भने । मासु प्रयोजनका लागि व्यापार गर्ने उद्देश्यले कुनै पनि जीवलाई अहिंसा क्षेत्रभित्र प्रवेश नगराउन तथा काटी खाने व्यक्तिको हातमा नबेच्न पनि स्थानीयलाई सचेत गराइएको छ । सीमाक्षेत्रका तिब्बतियन बजारमा याक, चौंरी बिक्रीवितरण गर्नै पाइँदैन ।"
भारतलाई स्तब्ध पार्ने किवी योजना,"म्यानचेस्टर न्युजिल्यान्डले मंगलबार विश्वकपको पहिलो सेमिफाइनलमा भारतको सामना गर्दा लक्ष्य हुनेछ स्तब्धपूर्ण नतिजा निकाल्ने । न्युजिल्यान्डका लागि यस्तो नतिजा निकाल्न प्रेरणा बन्न सक्नेछन् सचिन तेन्दुलकर । तेन्दुलकरले हालै ट्विट गर्दै महेन्द्रसिंह धोनीलाई जन्मदिनको शुभकामना दिनेक्रममा भनेका छन्, अबको दुई खेलका लागि शुभकामना । संन्यास लिइसकेका क्रिकेटमै महान् खेलाडीको त्यो टिटको अर्थ भारत फाइनल पुगिसकेको अर्थमा हुन्छ ।जुलाई १४ मा लर्ड्समा हुने त्यस खेलको प्रतिद्वन्द्वी टिम रहेका छन्, अस्ट्रेलिया वा इंग्ल्यान्ड । न्युजिल्यान्डको उद्देश्य हुनेछ, तेन्दुलकरलाई गलत साबित गर्ने । सन् २०१५ को उपविजेता न्युजिल्यान्ड र भारतबीचको लिग चरणको खेल वर्षाले हुन दिएको थिएन । भारतले लिग चरणमा एकै खेल मात्र गुमाएको थियो र त्यो इंग्ल्यान्डविरुद्ध थियो । लिग चरण समाप्तिमा भारत सहभागी १० टिममध्ये शीर्षस्थानमा रहन पनि सफल रह्यो ।यस्तोमा न्युजिल्यान्डको तुलनामा भारत फाइनल प्रवेशका लागि बलियो प्रत्याशी देखिन्छ । उसका प्रारम्भिक ब्याट्सम्यान रोहित शर्मा एउटै संस्करणको विश्वकपमा पाँच शतक बनाउने पहिलो ब्याट्सम्यान भएका छन् । उनले श्रीलंकाविरुद्ध हेडिङ्लेमा प्राप्त लिग चरणको पछिल्लो जितमा पनि १ सय ३ रन बनाएका थिए । भारतका तीव्र गतिका बलर जसप्रित बुमराह पनि लयमै छन् । भारतको बलिङ आक्रमण सटिक र सन्तुलित देखिएको छ ।फेरि भारतीय कप्तान विराट कोहली आफैं पनि ठूलो अवसरमा अझै राम्रो खेल्न माहिर छन् । अहिले उनको टिममा राम्रो खेलाडीको बाहुल्य रहेको हुनाले सुरुआती टिम बनाउन पनि गाह्रो भइरहेको छ । यस्तोमा बुमराह भन्छन्, सबैको प्रदर्शन उत्तिकै राम्रो भइरहेको हुनाले टिम छनोटको टाउको दुखाइ पनि राम्रै हो । अहिले सबै खेलाडी सेमिफाइनल जस्तो महत्त्वपूर्ण चरणमा खेल्न चाहन्छन् । न्युजिल्यान्डको बलिङ आक्रमण पनि कमजोर भने छैन । त्यसमा अनुभवी ट्रेन्ट बोल्ट र फेरि फिट भएका तीव्र गतिका बलर लोकी फर्गुसन छन् । उनीहरूले भारतीय टिमको शीर्ष तीन ब्याट्सम्यानलाई आउट पार्नसके भने त्यसपछिको ब्याटिङक्रमलाई रोक्न गाह्रो नहुन सक्छ । रनरेटका कारण चौथो स्थानमा रहेर सेमिफाइनल पुगेको न्युजिल्यान्डले पछिल्लो तीन खेल भने गुमाएको छ । यसक्रममा टोलीले पाकिस्तानदेखि डिफेन्डिङ च्याम्पियन अस्ट्रेलिया र इंग्ल्यान्डसँग पराजय बेहोरेको थियो । अहिले तेन्दुलकरको ट्विटले न्युजिल्यान्ड मैदानमा केही गरेर देखाउन उत्साही भएको छ ।खेल प्रशंसकले हामीलाई जित्ने नसक्ने टिमका रूपमा हेरिरहेका छन् । कहिलेकाहीं यो राम्रो पनि हुने गर्छ, न्युजिल्यान्डका प्रशिक्षक ग्यारी स्टिडले भनेका छन् । यसपल्ट विश्वकपमा पहिले ब्याटिङ गर्ने चलन देखिएको छ र विशेषतः ओल्ड ट्राफोर्डमा यो अझ बढी उपयुक्त देखिएको छ । यस मैदानमा भएका अघिल्ला ५ खेलमध्ये सबैमा पहिले ब्याटिङ गर्ने टिम नै विजयी छ । स्टिड मान्छन्, भारत लक्ष्य पछ्याउन पनि अब्बल टिम हो ।उनको भनाइ छ, विश्वकपजस्तो ठूलो प्रतियोगिताको यो चरणमा आइपुगेर दबाबमा रहनुको पनि अर्कै मज्जा छ । यो दबाब जित्ने हो भने त्यो अनुमान मात्र हुने गर्छ । स्टिडको यो भनाइ साँचो हुने हो भने न्युजिल्यान्डको ब्याटिङ पनि मजबुत हुनुपर्नेछ । न्युजिल्यान्डका कप्तान केन विलियम्सन स्वयं राम्रो लयमा छन् । उनले दक्षिण अफ्रिका र वेस्ट इन्डिजविरुद्ध निर्णायक साबित शतक बनाएका छन् ।त्यसयता किवी ब्याटिङ अहिलेसम्म फितलो नै छ । न्युजिल्यान्डले पावर प्लेमा सर्वाधिक खराब प्रदर्शन गर्दै औसतमा १३ विकेट गुमाएको छ । विलियम्सनले ४ सय ८१ रन बनाएका छन् र यो पूरा टिमले बटुलेको रनमा २९ प्रतिशत हुन आउँछ । स्टिड पनि मान्छन्, आफ्नो कप्तान टिमका आधार हुन् । भारतीय टिमको एउटा बलियो पक्ष उसको अत्यधिक संख्यामा रहेको दर्शक पनि छ । तर स्टिडको मत छ, मैदानमा उत्रेपछि दर्शकको आवाज खाली आवाजमात्र त हुने गर्छ ।"
श्रीलंकन प्रशिक्षकमाथि दबाब,"कोलम्बो विश्वकपबाट बाहिरिएका कारण राजीनामा दिन व्यापक दबाब रहे पनि चण्डिका हथुरुसिंघाले सोमबार आफूले श्रीलंकाको प्रशिक्षक पद नत्याग्ने बताएका छन् । तर स्रोतका अनुसार श्रीलंकाको प्रशिक्षण टोलीमा ठूलै परिवर्तन गर्ने तयारी गरिएको छ । श्रीलंकालाई विश्वकपमा दाबेदारमा राखिएको थिएन । टोली १० राष्ट्रसम्मिलित प्रतियोगितामा छैटौं स्थानमा रह्यो । श्रीलंकाले तीन खेलमा जित हात पार्न सक्यो र त्यसमा एक विजय एकदिवसीयको शीर्ष टोली एवं आयोजक इंग्ल्यान्डसँग थियो । स्थानीय सञ्चारमाध्यममा सोमबार जनाइएअनुसार श्रीलंकाका खेलकुदमन्त्री हरिन फर्नान्डो प्रशिक्षक हथुरुसिंघाको प्रदर्शनप्रति सन्तुष्ट छैनन् र उनीसँग राजीनामा मागिरहेका छन् । श्रीलंकाली टोली विश्वकपमा प्रतिस्पर्धा गरि कोलम्बो फर्किएपछि हथुरुसिंघाले सञ्चारमाध्यमसँग आफूले टोलीबाट अझै ठूलो अपेक्षा गरेको जनाउँदै अनुबन्ध रहेसम्म श्रीलंकाको प्रशिक्षकमा बसिरहने जनाए । मसँग सम्झौताको अझै १६ महिना बाँकी छ । आस छ त्यो अवधिभर म रहिरहनेछु, उनले भने । श्रीलंका सेमिफाइनलमा नपुगेको जिम्मेवारी लिने विषयमा हथुरुसिंघाले पूरै टिम व्यवस्थापनले नै यसको दोष लिनुपर्ने जनाए । जे भयो त्यसको हामी सबैले जिम्मेवारी लिनुपर्छ । हामीले यो भन्दा राम्रो प्रदर्शन अपेक्षा गरेका थियौं । यसबाट सिक्दै हामी अगाडि बढ्नुपर्छ । मसँग जे क्षमता थियो त्यो देखाएजस्तो लाग्छ, उनले भने । तीन महिनाभित्र प्रशिक्षण विभागमा पूरै परिवर्तन हुने एक उच्च क्रिकेट अधिकारीले बताए । हामी तीन महिनाभित्र सबै परिवर्तन गर्नेछौं, नाम नबताउने शर्तमा ती अधिकारीले भने । उनले फिल्डिङ प्रशिक्षक स्टिभ रिक्सन, ब्याटिङ प्रशिक्षक जोन लुइस र बलिङ प्रशिक्षक रुमेश रत्नायकेको अनुबन्ध नवीकरण नहुने जनाए । श्रीलंकाले विश्वकपमा चार खेलमात्र जित्न सक्यो । दुई खेल वर्षाले रद्द भएको थियो ।प्रमुख प्रशिक्षकले राजीनामा दिन मानेनन् भने हामी उनलाई हट्न बाध्य बनाउने छैनौं । हामी उनीभन्दा माथि अर्को ल्याउने छौं, फर्नान्डोले स्थानीय एक दैनिकमा भनेका छन् । हथुरुसिंघालाई २०१७ को डिसेम्बरमा नियुक्त गर्दा श्रीलंका क्रिकेट संकटमा रहेको थियो । उनी यसअघि तीन वर्ष बंगलादेशको प्रशिक्षक रहे, सोक्रममा बंगलादेशले इंग्ल्यान्ड र अस्ट्रेलियामाथि टेस्ट जित हात पारेको थियो । तर हथुरुसिंघा प्रशिक्षक भएयता श्रीलंकालाई भारतले घरेलु र विदेशी भूमिको शृंखलामा सजिलै पराजित गरेको थियो भने एकदिवसीय अन्तर्राष्ट्रिय शृंखलामा निकै कमजोर प्रदर्शन गरेको थियो ।"
प्लेयर्स टु वाच,विराट कोहली (भारत)भारतीय कप्तान विराट कोहलीले जारी विश्वकपमा एकरुपको उत्कृष्ट प्रदर्शन गरिरहेका छन् । उच्च लयमा रहेको शीर्षक्रमका उनले पछिल्लो ५ खेलमा लगातार अर्धशतक प्रहार गरे पनि अहिलेसम्म एकै इनिङ्समा ३ अंकको रन बटुल्न सकेका छैनन् । विश्वकपको सेमिफाइनलजस्तो उच्च दबाब सहनुपर्ने खेललाई नियन्त्रणमा राखेर विजयी प्रदर्शन गर्ने अवसर कोहलीलाई हुनेछ । उनले अहिलेसम्म ८ इनिङ्समा ४ सय ४२ रन प्रहार गरेका छन् ।
सागलाई अर्जुनदृष्टि,"काठमाडौं  राष्ट्रिय खेलकुद परिषद (राखेप) को १८ औं सदस्यसचिवका लागि शपथ लिएपछि रमेशकुमार सिलवालले मंसिरमा नेपालमा हुने १३ औं दक्षिण एसियाली खेलकुद (साग) आयोजनालाई आफ्नो अर्जुनदृष्टि बनाएका छन् । साग खेलकुदलाई राष्ट्रको प्रतिष्ठा मान्दै समयमै सफलतापूर्वक सम्पन्न गर्ने पहिलो प्रतिबद्धता उनको छ ।सोमबार युवा तथा खेलकुदमन्त्री जगतबहादुर सुनारले सदस्यसचिव पदको शपथ ग्रहण गराएपछि सिलवालले खेलकुदको समग्र विकासका लागि सबै पक्षसँगको सुझाव र सहकार्यमा काम गर्ने बताए । उनले परिवर्तनको आत्मविश्वाससहित खेलकुदको जिम्मेवारी स्विकारेको बताए । उनले अहिल्यै बुझेका छन् यो कार्य निकै चुनौतीपूर्ण छ । प्रधानमन्त्रीले अन्य थुप्रै नियुक्ति रोज्न दिनुभएको थियो, चुनौती स्वीकार गरेरै खेलकुदको जिम्मेवारी लिएको हुँ, अबको चारवर्ष नेपाली खेलकुदको शीर झुक्न दिने छैन, शपथग्रहण कार्यक्रमलाई सम्बोधन गर्ने क्रममा नवनियुक्त सदस्यसचिव सिलवालले भने ।सन् २०१८ मै सम्पन्न हुनुपर्ने साग खेलकुदको मिति तेस्रोपल्ट सरेर मंसिर १५ देखि २७ गतेका लागि तोकिएको छ । चार महिनाको समय बाँकी हुँदा पूर्वाधार र प्रशासनिक तयारीका धेरै काम बाँकी छन् । त्यसैले उनले घोषणा गरेका छन्, हनिमून पिरियडमै नतिजा निस्कनेगरी काम सम्पन्न गर्नेछु । साग खेलकुदका लागि कार्यविधि पनि तयार नभएको अवस्था स्मरण गर्दै उनले साग आयोजना सहज हुने गरी सबै तयारी छिट्टै सुरु गर्ने प्रतिवद्धता व्यक्त गरे । म के कुरामा सचेत छु भने राष्ट्रिय गौरवको रूपमा रहेको साग आयोजना पटकपटक सरेर राष्ट्रिय बेइज्जत भइसकेको छ । अब जुन मितिमा तोकिएको छ त्यसका लागि ४ महिना समय छ, त्यसमध्ये २ महिना बर्खा छ । त्यो भनेर मैले सुख पाउने अवस्था छैन, उनले भने, क्यालेन्डर बनाएर हरेक दिन गर्ने कामको योजना बनाउनुपर्छ । धेरै बोल्नुभन्दा एउटा काम नै महत्त्वपूर्ण हुन्छ । म तपाईहरूलाई काम गरेरै खुसी तुल्याउने छु । कृपया शुभकामना आदानप्रदान र पदक वितरण कार्यक्रममा नबोलाएर सहयोग गरिदिनुहोला ।खेलकुद मन्त्रालय, नेपाल ओलम्पिक कमिटी, परिषद्का पदाधिकारीलगायत कर्मचारी तथा सम्बद्ध सबै पक्षसँगको छलफल र राय संकलन गरी खेलकुद विकासका लागि योजना बनाइने सदस्यसचिव सिलवालले बताए । उनले सागअघि ऐन कानून तथा अन्य योजना कार्यान्वयनका लागि समय नभएको पनि प्रस्ट पारेका छन् । लामो समयदेखि नेपाली खेलकुदसँग पनि जोडिएका सिलवाल मुख्यतः शिक्षा क्षेत्रका स्थापित व्यक्तित्व हुन् । उच्च शिक्षालय तथा माध्यमिक विद्यालय संघ (हिसान) का अध्यक्ष सिलवालले आफू जागिर खान मात्रै सदस्यसचिवको जिम्मेबारीमा नआएको स्पष्ट पारे । जीवनको दुइतिहाई उमेर शीर ठाडो पारेर बिताएको छु । बाँकी जीवन पनि अझै राम्रो काम गरेर सार्थक बनाउन चाहन्छु, उनले थपे ।खेलकुद हरेक नागरिकको दैनिकीसँग जोडिएको विषय भएको र त्यसबाहेक राष्ट्रियअन्तर्राष्ट्रिय गौरवमा पनि मुख्य भूमिकामा रहने भएकाले यसको उत्थानका लागि योजना तयार गरिने सिलवालले बताए । उनले भ्रष्टाचारमा शून्य सहनशीलताको सरकारी अठोट पनि व्यक्त गरे । उनले भने, म स्वच्छ र पारदर्शी प्रशासन देख्न चाहन्छु । विधि विधान र अपारदर्शी काममा सामेल हुने छैन । मेरा नजिकका मान्छेहरूले पनि नराम्रो कामका लागि प्रोत्साहन नगर्नु होला ।सिंहदरबारस्थित खेलकुद मन्त्रालयको हलमा भएको शपथ कार्यक्रममा निवर्तमान सदस्यसचिव केशवकुमार विष्ट पनि उपस्थित थिए । खेलकुदमा अहिलेसम्म पुरानाले नयाँ सदस्यसचिवलाई स्वागत गर्ने प्रथा नभएकाले सुरुआतका लागि आएको विष्टले बताए । उनले आफूले सुरु गरेका राम्रा कामलाई निरन्तरता दिन अनुरोध गर्दै नयाँ योजनासँगै सफल कार्यकालको शुभकामना दिए । सिलवालले शपथपछि त्रिपुरेश्वरस्थित राखेप केन्द्रीय कार्यालयमा पदभार ग्रहण गरेका हुन् । विष्टले उनलाई पदबहाली पनि साथ दिए ।खेलकुदमन्त्री सुनारले खेलकुदसँग परिचित व्यक्तिको आगमनले आशा जागेको बताउँदै मन्त्रालयको साथ, सहकार्य र समन्वयमा कमी नआउने बताए । मन्त्रालयका सचिव कृष्ण देवकोटाले अहिलेसम्म सागको तयारी म्याराथन गतिमा रहेको र यसलाई १ सय मिटरको गतिमा बढाउन अत्यावश्यक भइसकेको बताए । त्यसका लागि नवनियुक्त सदस्यसचिवलाई उनले शुभकामनासमेत दिए । गोल्डेनगेट कलेजका सञ्चालक सिलवाल २०६३ सालमा नेपाल क्रिकेट संघ (क्यान) सदस्य भएका थिए । २०७२ सालमा क्यानको नवनिर्वाचित कार्यसमितिलाई मान्यता नदिई बनाएको तदर्थ समितिका संयोजक हुन् सिलवाल । नेकपा निकट उनी मदन भण्डारी स्पोर्टस एकेडेमीका संस्थापक अध्यक्षसमेत हुन् । धनगढी प्रिमियर लिग क्रिकेट (डीपीएल) को गत संस्करणमा उनको टिम काठमाडौं गोल्डेन्सले विदेशी बलरलाई कारबाही गरेको भन्दै प्रतियोगिता बहिष्कार गरेको थियो । सदस्यसचिव हुन संघको प्रतिनिधि हुनुपर्ने भएकाले सिलवाललाई भलिबल संघले प्रतिनिधि बनाएको थियो ।"
सिस्नेलाई राष्ट्रपति रनिङ सिल्ड,रुकुम पूर्व सिस्ने गाउँपालिकाले जिल्लास्तरीय राष्ट्रपति रनिङ सिल्ड खेलकुद जितेको छ । रुक्मिणी रंगशालामा ६ दिन चलेको प्रतियोगितामा भूमे र पुथाउत्तरगंगा गाउँपालिकालाई पछि पार्दै सिस्नेले सिल्ड उचालेको हो । लगातार झरी परेका कारण प्रतियोगिता लम्बिएको आयोजकले जनायो । जिल्ला खेलकुद विकास समितिले आयोजना गरेको प्रतियोगितामा सिस्नेले ४७ स्वर्ण जित्यो । भूमे २५ स्वर्ण जित्दै दोस्रो भयो । तेस्रो भएको पुथाउत्तरगंगाले ९ स्वर्ण जित्यो । छात्र भलिबल भूमेले जितेको छ । पुथाउत्तरगंगालाई हराएर भूमेले भलिबल उपाधि जितेको हो । छात्रातर्फ भलिबलमा भूमेलाई पछि पार्दै पुथाउत्तरगंगा विजेता बन्यो । प्रदेश ५ स्तरीय रनिङ सिल्डका लागि ८८ खेलाडी छनोट गरिएको जिल्ला खेलकुद विकास समितिका अध्यक्ष हरिबहादुर थापाले बताए । उनीहरूले असार २५ देखि पाल्पाको तानसेनमा हुने प्रदेशस्तरीय प्रतियोगितामा भाग लिने छन् । जिल्लास्तरीय सिल्डमा तीन गाउँपालिकाका २ सय ३० छात्रछात्राले प्रतिस्पर्धा गरेका थिए ।
नेपाल फाइनलमा,"काठमाडौं नेपालले सोमबार मलेसियालाई सजिलै ७ विकेटले पराजित गरी एसीसी यू१९ इस्टर्न रिजन क्रिकेटको फाइनल तय गरेको छ । मलेसियामा भइरहेको प्रतियोगिताको मंगलबार उपाधि भिडन्तमा नेपालले हङकङको सामना गर्नेछ । सोमबारै अर्को सेमिफाइनलमा हङकङले सिंगापुरलाई डकवर्थ लुइस पद्धतिमा ५१ रनले पराजित गर्यो । नेपालले टस जितेपछि ब्याटिङमा आएको मलेसिया क्वालालम्पुरस्थित किन्रारा ओभल मैदानमा ४१ औं ओभरमा ८७ रनमा अलआउट भयो । स्पिनर सागर ढकालले ३ विकेट लिएपछि आयोजक मलेसिया धराशायी हुनपुग्यो । उनले १० ओभरमा ३ मेडन राखेर १६ रनमात्र खर्चे । कुशल मल्लले २ तथा कमलसिंह ऐरी, रशिद खान र तिलकराज भण्डारीले ११ विकेट लिए । मलेसियाका ओपनर अमिरुल जुल्कारनियनले ११, मोहम्मद अमिरले २४, मोहम्मद खैरले १२, अकमाल अलिफले १० रन बनाए । नेपालले १५५ ओभरमै लक्ष्य पूरा गर्यो । कप्तान रोहित पौडेल ३१ र भीम सार्की ३३ रन बनाई अविजित रहे । राष्ट्रिय टोलीबाट खेलिसकेका यी दुईले ६० रनको अविजित साझेदारी गरे । रोहितले २९ र भीमले ३४ बल खेल्दै समान २ चौका र १ छक्का प्रहार गरे । यसअघि पवन सर्राफ १ चौका र २ छक्कासाथ १६ बलमा १८, रित गौतम ३ र खडकबहादुर बोहरा शून्यमा आउट भएका थिए । मलेसियाका खैरले २ र अमिरले १ विकेट लिए ।"
ब्राजिल नवौंपल्ट च्याम्पियन,"रियो दी जेनेरियो, ब्राजिल (एएफपी) ग्याब्रियल जेससले रातो कार्ड बेहोरेपछि १० खेलाडीमा समेटिएको ब्राजिलले पेरुमाथि आइतबार ३१ को जित निकाल्दै घरेलु भूमिमा सम्पन्न कोपा अमेरिकाको उपाधि जितेको छ ।माराकाना रंगशालामा एभर्टनले अग्रता दिलाए पनि पेरुका कप्तान पाओलो गुरेरोले बराबरी गरेका थिए । त्यसपछि जेससले निर्णायक गोल गरे । अन्तिम समयमा सब्स्टिच्यृट रिचार्लिसनले पेनाल्टीमा गोल गर्दै दक्षिण अमेरिकी महारथीलाई नवौंपल्ट कोपा अमेरिकाको उपाधि दिलाए । ब्राजिल सन् २००७ यता च्याम्पियन भएको यो पहिलोपल्ट हो ।जेससका लागि खेल सकिन २० मिनेटअघि खल्लो रह्यो कि उनले दोस्रो पहेँलो कार्ड बेहोर्दै मैदान छाड्नुपर्यो । म्यानचेस्टर सिटीका फरवार्डले मैदा छाड्दा आँसु देखिएको थियो । उनको हातले आक्रमकताको संकेत दिएको थियो । पानीको बोतललाई लात हाने । भार राखिएको स्थान पनि लगभग घच्घच्याएका थिए । रातो कार्डपछि दौडिएका ब्राजिली खेलाडीहरूले जसरी भए पनि जित हात पारे ।यो वास्तवमै विशेष रह्यो किनभने हामीले एकसाथ केही गरिरहेका थियौं, कप्तान डानी अल्भेसले भने । लिजेन्ड जोआओ गिल्बर्टोको शनिबार मृत्यु भएकाले खेलअघि एक मिनेट मौनधारण गरिएको थियो । अन्डरडग पेरुले आत्मविश्वासी सुरुआत गरेको थियो । प्रतिद्वन्द्वीलाई अवसर पनि खासै दिएन । तर चाँडै उनीहरूले उत्कृष्ट प्रतिद्वन्द्वीविरुद्ध राम्रो खेलाडी भएको देखाए ।यो खेल उनीहरूले हाम्रो गल्तीमा अवसर खोजिरहे जस्तो देखिएको थियो र सबैलाई गोलमा परिणत गर्न खोजिएजस्तो, पेरुका एडिसन फ्लोर्सले भने । पेरुका प्रशिक्षक रिकार्डो गारेकाले ब्राजिललाई बल पोजेसनमा उसको वर्चस्व राख्नबाट रोक्न आवश्यक भएको शनिबार बताएका थिए । तर त्यो सजिलो भएको देखाए । ब्राजिलले सुरुबाटै बल प्रहारमा आक्रामक देखियो । त्यसै गरे पनि । निकै खतरनाक देखिए । जेससको व्यक्तिगत उत्कृष्ट कौशलमा पहिलो गोल निस्किएको थियो । उनले दुई डिफेन्स छक्याएर सिर्जनाक्रस गरेको बललाई अनमार्क एभर्टनले गोल गर्दै ब्राजिललाई अग्रता दिलाएका थिए ।ब्राजिलले खेल नियन्त्रण गरेको थियो । च्याम्पियनजस्तै देखिएको थियो । लेफ्टविंगर एभर्टन निकै चतुर देखिए । ब्राजिल जिततर्फ अग्रसर भइरहेको बेला पेरुले आक्रमण गर्यो । क्रिस्टियन कुएभाले क्रस गरेको बल थियागो सिल्भाको पाखुरामा लाग्यो र भारबाट निश्चित गरेपछि रेफ्रीले पेरुलाई पेनाल्टी दिए । त्यसमा गुरेरोले गोलकिपर एलिसनलाई गलत दिशामा डाइभ हान्न बाध्य पार्दै पहिलो हाफअघि नै पेरुलाई ११ मा पुर्याए ।पेरुले अनुभवको कमी र चलाखीपन नहुँदाको मूल्य पहिलो हाफको अन्तिम क्षणमा चुकाउनुपर्यो । उसको डिफेन्सलाई आर्थरलाई मिडफिल्डबाटै बल गुडाउन दिइयो । रेनाटो तापिया चिप्लिँदा उनलाई आक्रमण गर्ने स्थान मिल्यो । सेन्टरब्याक कार्लोस जाम्बानो पनि चिप्लिए । त्यसले आर्थरलाई जेसससामु बल दिने राम्रो अवसर मिल्यो । त्यसमा म्यानचेस्टर सिटीका फरवार्डले कुनै गल्ती गरेनन्, तल्लो कर्नरमा गोल गर्दै ब्राजिललाई २१ ले अघि बढाए ।दोस्रो हाफको सुरुमा पनि ब्राजिलले केही लोभलाग्दा प्रहार गरेको थियो । तर सिल्भा, डानी अल्भेस र काउटिन्हो गोल गर्न अससफल रहे । एभर्टन र एलेक्स सान्ड्रोले केही उत्कृष्ट शैलीका क्रस गरे पनि फिर्मिनोले बल बाहिर हाने । ब्राजिलले पूरा नियन्त्रण गरेको यस बेला पेरुलाई दुई पास खेल्न पनि गाह्रो भइरहेको थियो । अन्तिम २० मिनेटमा जादुयी परिवर्तन भयो ।कुएभालाई चुनौती दिएपछि जेसस दोस्रो रातो कार्ड बेहोर्दै मैदानबाट बाहिरिए । अब आक्रमण गर्ने जिम्मेवारी पेरुमा रह्यो । मिगुइल ट्राउकोले नजिकबाट प्रहार गरेको बल एलिसनले रोके । फ्लोर्सको भली पोस्ट नजिकबाट बाहिरियो । खेलाडी परिवर्तन, फाउल र चोटले व्यस्त बनाएको अन्तिम क्षण पेरुको जोसिलो ऊर्जाको विपरीत रह्यो । आयोजकलाई दिएको दबाबलाई उपयोग गर्न सकेन । जाम्ब्रानोले एभर्टनलाई फाउल गरेपछि पाएको पेनाल्टीमा रिचार्लिसनले गोल गर्दै ब्राजिलको जित पक्का गरे ।"
अमेरिकाद्वारा उपाधि रक्षा,"लियोन अमेरिकाले अन्तर्राष्ट्रिय महिला फुटबलमा वर्चस्व जमाइरहेको साबित गर्दै चौथोपल्ट विश्वकप जितेको छ । आठौं संस्करणको फाइनलमा आइतबार युरोपको बढ्दो चुनौतीले पनि स्थान पायो ।लगातार तेस्रोपल्ट फाइनल खेलेको अमेरिकाले नेदरल्यान्ड्सलाई २० ले हरायो । लियोनमा उसको उत्कृष्ट खेलमा मेगान रापिनो र रोज लेभलले गोल गरे । यसको अर्थ जर्मनीले सन् २००७ मा विश्वकप जितेयता युरोपेली टिमले उपाधि हात पारेको छैन भन्ने हो । अमेरिकाका लागि विश्वकपमा यो चौथो उपाधि हो । उसलाई चार ओलम्पिक स्वर्णको कीर्तिमान साथ छ ।समूहमा स्वीडेनभन्दा अगाडि रहेको अमेरिकाले स्पेन, आयोजक फ्रान्स र इंग्ल्यान्डलाई हराएर फाइनल यात्रा तय गरेको थियो, जहाँ उसले युरोपेली च्याम्पियनलाई पराजित गर्यो । थाइल्यान्डमाथि १३० को जितसँगै विश्वकप यात्रा थालेको अमेरिकासँग युरोपेली प्रतिद्वन्द्वीसँग भने साँघुरो अन्तरमा रह्यो । मेरो विचारमा हरेक वर्ष विश्वकै स्तर बढिरहेको छ । त्यसैले चार वर्षमा पक्कै पनि गाह्रो हुन्छ किनभने प्रतिद्वन्द्वी राम्रो हुन्छ नै र आएका टिम विश्वका केही उत्कृष्ट हुन्छन्, सन् २०१५ र अहिलेको तुलनाबारे अमेरिकी प्रशिक्षक जिल एलिसले भनिन्, चुनौती बढ्दो हुनुमा हामी पाको भएको हो की खेल बढिरहेको थाह छैन । यसपालि भावनात्मक रह्यो । फ्रान्समा क्वाटरफाइनल पुग्ने युरोपबाहिरको एक्लो देश अमेरिका हो । एलिस इंग्ल्यान्डमा जन्मिएकी थिइन्, त्यही हुर्किएकी थिइन् । तर, किशोरी छँदा अमेरिका सरेपछि मात्रै उनले खेलमा अवसर पाएकी थिइन् । युरोपेली क्लबले महिला फुटबलमा ठूलो लगानी गरेर ठूलो परिवर्तन आएकोबारे उनी अनविज्ञ थिइन् ।"
