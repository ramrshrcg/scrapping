शीर्षक,विवरण
१३ अर्ब ऋण लिइँदै,"काठमाडौं  बजेट दुरुपयोग भएको भन्दै आलोचित प्रधानमन्त्री रोजगार कार्यक्रम सञ्चालन गर्न सरकारले १३ अर्ब रुपैयाँ ऋण लिने गृहकार्य थालेको छ । विश्व बैंकको अन्तर्राष्ट्रिय विकास संस्था (आईडीए) बाट १ सय २० मिलियन डलर (१३ अर्ब रुपैयाँ) ऋण लिन सरकारले वार्ता टोली नै गठन गरेको छ । प्रधानमन्त्री रोजगार कार्यक्रमका लागि यस वर्ष ५ अर्ब १ करोड रुपैयाँ विनियोजन गरिएको र यसले अपुग हुने भएपछि आउँदो पाँच वर्षभित्र खर्च गर्ने गरी विश्व बैंकसँग ऋण लिन लागिएको हो । वार्ता समिति गठन भएको, उसले वार्ता गरिरहेको र ऋण लिने लगभग निश्चित भइसकेको श्रम, रोजगार तथा सामाजिक सुरक्षामन्त्री गोकर्ण विष्टले बताए ।हामीले अधिकतम दक्ष जनशक्ति उत्पादन गर्नु छ । त्यसको खर्च आन्तरिक स्रोतले धान्दैन । ठूलो परिमाणको स्रोत चाहिन्छ, उनले कान्तिपुरसित भने, यस वर्ष प्रधानमन्त्री रोजगार कार्यक्रमका लागि ५ अर्ब रुपैयाँ छुट्याइएको छ । यसले पुग्दैन । विश्व बैंकसँग ऋण लिन लागेका हौं । नेपाली युवाले देशमा काम गरेको हेर्न नचाहनेहरूले यसको आलोचना गरिरहेको मन्त्री विष्टको आरोप छ । प्रधानमन्त्री रोजगार कार्यक्रमका लागि ऋण नलिन श्रम र अर्थ मन्त्रालयका केही उच्च सरकारी अधिकारीले सरकारलाई सुझाएका छन् । प्रधानमन्त्री रोजगार कार्यक्रमका लागि अर्थ र श्रम मन्त्रालयका केही अधिकारीले ऋण लिनु हुँदैन भन्ने सुझाएपछि वार्ता टोली गठन भएको हो, अर्थ मन्त्रालयका एक अधिकारीले भने, वार्ता टोली गठन र उसले वार्ता गर्ने विषय औपचारिकता मात्रै हुन् । ऋण लिने निश्चित जस्तै छ । अर्थ, कानुन, श्रम, रोजगार तथा सामाजिक सुरक्षा मन्त्रालयका अधिकारीहरू रहने वार्ता टोलीले सरकारबाट सुझाव लिएलगत्तै मन्त्रिपरिषद्मा ऋण रकम स्वीकार गर्ने प्रस्ताव पेस गर्ने तयारी छ । अर्थमन्त्री युवराज खतिवडा, अर्थ मन्त्रालयको वैदेशिक महाशाखाका प्रमुख श्रीकृष्ण नेपाल र श्रम, रोजगार तथा सामाजिक सुरक्षा मन्त्रालयका अधिकारीबीच समझदारी भइसकेको अर्थका अधिकारीले बताए । नेपालले विश्व बैंकका अधिकारीहरूसँग समेत प्रधानमन्त्री रोजगार कार्यक्रमका लागि ऋण उपलब्ध गराइदिन अर्थले अनुरोध गरिसकेको छ । गत आर्थिक वर्षबाट सञ्चालित यो कार्यक्रममा करिब ३ अर्ब रुपैयाँ खर्च भएको अनुमान छ । यसमध्ये करिब साढे दुई अर्ब रुपैयाँ आर्थिक वर्षको अन्तिम महिनामा खर्च भएको हो । जथाभावी खर्च गरेको भन्दै यो कार्यक्रमको आलोचना भइरहेको छ । प्रभावकारिता नै नदेखिएको वितरणमुखी कार्यक्रम भएकाले दातासँग ऋण लिन नहुने अर्थविद्हरू बताउँछन् । प्रधानमन्त्री रोजगार कार्यक्रमको प्रभावकारिताका विषयमा थप मूल्यांकन गर्नुपर्ने आवश्यकता रहेकाले ऋण लिन नहुने अर्थशास्त्री डिल्लीराज खनालको भनाइ छ । यस्तो कार्यक्रममा ऋण लिने चलन छैन, उनले भने, ठूला लगानीका आयोजना वा समग्र अर्थतन्त्रलाई नै परिवर्तन गर्न सक्ने कार्यक्रममा मात्रै ऋण लिने हो । त्यसकारण यस्ता कार्यक्रममा ऋण लिन हुँदैन । लिइहाले पनि यसको लाभ र लागतका विषयमा गम्भीर अध्ययन गर्नुपर्ने उनको धारणा छ । निश्चित समयपछि साँवाब्याज फिर्ता गर्नुपर्ने भएकाले आर्थिक दृष्टिकोणले फाइदा हुने प्रकृतिको कार्यक्रमका लागि ऋण लिनुपर्छ, उनले भने, यस्ता कार्यक्रमलाई होइन । प्रधानमन्त्री रोजगार कार्यक्रमको खर्च संघ, प्रदेश तथा स्थानीय तहको आन्तरिक आम्दानीबाटै प्रभावकारी ढंगले सञ्चालन गर्नुपर्ने उनको धारणा छ ।प्रधानमन्त्री रोजगार कार्यक्रममा हालसम्म करिब डेढ लाख जना संलग्न रहेको श्रम मन्त्रालयको अनुमान छ । कार्यक्रमको प्रभावकारिताका विषयमा केही दिनमै विवरण सार्वजनिक गर्ने उसको तयारी छ । गत आर्थिक वर्ष २०७५७६ को नीति तथा कार्यक्रम र बजेटमा आगामी पाँच वर्षभित्र कुनै पनि नेपाली नागरिकले बाध्यताले वैदेशिक रोजगारीमा जानुपर्ने अवस्था अन्त्य गर्ने घोषणा गरी प्रधानमन्त्री रोजगार कार्यक्रम सञ्चालनमा ल्याएको हो । सार्वजनिक विकास निर्माणसम्बन्धी कार्यक्रम तथा आयोजनाहरूमा युवालाई रोजगारीमा लगाउने र त्यसको भुक्तानी सरकारले गर्ने गरी यो कार्यक्रम सञ्चालनमा आएको हो । तर यो प्रक्रियामा धेरै दुरुपयोग भएको भन्दै पहिलो वर्ष नै आलोचित बनेको छ । रोजगारी सिर्जनाको योजना तुहाउन चौतर्फी हमला भइरहेको मन्त्री विष्टले बताए । चीन, अमेरिका जस्ता देशको प्रमुख एजेन्डा रोजगारी सिर्जनाको छ । हामीकहाँ भने रोजगारीका कार्यक्रम कहिल्यै सिर्जना नहोउन् भनेर हमला भइरहेको छ, उनले भने ।विश्व बैंकले ऋण दिए उक्त रकम रोजगारमा संलग्नहरूलाई ज्याला, तलब तथा उस्तै परे बेरोजगारहरूका लागि निर्वाह भत्ता दिनेसम्मको तयारी सरकारको छ । यसैमा श्रम र अर्थका केही उच्च अधिकारीले विमति राखेका हुन् । यस्ता कार्यक्रमलाई पनि ऋण लिन सकिने तर प्रभावकारिताको विषय गहिरो गरी हेरिनुपर्ने पूर्वअर्थ सचिव रामेश्वर खनालको धारणा छ । राम्रो कार्यविधि बनाएर यस्ता कार्यक्रमलाई ऋण लिनु नराम्रो होइन, उनले भने, तर यो कार्यक्रमको एक वर्षको अवस्था हेर्दा कुनै हालतमा ऋण लिन हँॅदैन । झार उखेलेर, बाटो सफा गरेर बजेट सकियो । सामान्य काममै गत वर्ष ३ अर्ब रुपैयाँ सकिएको खनालको धारणा छ । कत्ति पनि रोजगार नभएका र कुनै आम्दानीको स्रोत नभएका व्यक्तिलाई रोजगार बनाउनुपर्ने हो । तर केही घण्टा काम गरेको व्यक्तिलाई भुक्तानी दिएर बजेट सकियो, उनले भने । यही प्रवृत्ति दोहोर्याई कार्यक्रम सञ्चालन गर्ने र त्यसका लागि ऋण लिने हो भने नेपाली जनतालाई भार बोकाउने काम मात्र हुने खनालले बताए । खुद रोजगारी सिर्जना गर्ने हो भने ऋण तथा अनुदानबाट पनि कार्यक्रम गर्न सकिन्छ, उनले भने, त्यस्ता व्यक्तिलाई पुँजी निर्माणसँग सम्बन्धित काम लगाउन यस्ता कार्यक्रम ठीकै छन् । तर अहिलेको अवधारणाअनुसार नै गर्छु भनेर ऋण मागे विश्व बैंकले दिँदैन पनि होला ।युवा जनशक्तिलाई सीपसँग जोड्ने र जनशक्ति उत्पादन गर्न ऋण रकमको कार्यक्रम लागू गरिने मन्त्री विष्टले बताए । कार्यक्रमको प्रारूप तयार पार्न बाँकी छ । कार्यक्रमको प्रभावकारिताबारे हामी सचेत छौं, उनले भने । पर्याप्त छलफल गर्ने र प्रतिफल दिने गरी कार्यक्रम अघि बढाउन ऋण लिन लागिएको उनले बताए । यो ऋणको ब्याजसमेत सामान्य छ । जनशक्तिलाई थप सीपयुक्त बनाउने र उत्पादकत्व वृद्धि गर्ने कार्यक्रम बनाएर मात्र ऋण लिने हो, उनले भने । सबै स्थानीय तहमा कहाँकहाँ केके काम भयो ? कति काम भयो ? भन्ने सम्पूर्ण तथ्य तयार गरेर सार्वजनिक गर्ने तयारी रहेको मन्त्री विष्टको भनाइ छ । बाटोमा गाई भेटिँदा त्यसलाई समाएको फोटा सार्वजनिक गरेर आलोचना भएको विषय पनि सार्वजनिक गर्छौं, उनले भने । त्यो फोटो कुन स्थानीय तहको हो ? कसले सार्वजनिक गर्यो ? त्यो तहमा कसले चुनाव हारेको थियो भन्ने पनि सार्वजनिक गर्ने उनले बताए ।सरकारले बेरोजगारहरूलाई निर्वाह भत्ता दिने भनेको तर त्यसका लागि स्रोतको अभाव रहेको उनको भनाइ छ । हामीले निर्वाह भत्तासमेत दिने भनेका छौं । पहिलो वर्ष दिन सकेनौं । अब त्यसको व्यवस्था गर्छौं, उनले भने, तर हाम्रो चाहना निर्वाह भत्ता वितरण होइन, उसलाई कामसँगै जोड्नुपर्छ भन्ने हो । काम नगरी खाने बानी पार्न हँॅदैन ।"
सत्य निरूपण असफल,"काठमाडौं  सत्य निरूपण तथा मेलमिलाप आयोग (टीआरसी) मार्फत मानव अधिकार उल्लंघनका अपराधमा न्याय दिलाउने प्रतिबद्धता पूरा गर्न नेपाल असफल भएको अन्तर्राष्ट्रिय मानव अधिकारवादी संस्थाहरूले निष्कर्ष निकालेका छन् । एमनेस्टी इन्टरनेसनल, इन्टरनेसनल कमिसन अफ जुरिस्ट (आईसीजे), ह्युमन राइट्स वाच र ट्रायल इन्टरनेसनलले संयुक्त विज्ञप्ति जारी गर्दै टीआरसी पुनर्गठनमा भइरहेको ढिलाइ र आयुक्त नियुक्तिको अपारदर्शी प्रक्रिया प्रति समेत असन्तुष्टि जनाएका छन् । नेपालको संक्रमणकालीन न्यायका मामिलामा अन्तर्राष्ट्रिय जगत्ले बेलाबेला खबरदारी गर्ने गरे पनि प्रस्ट निष्कर्ष यसअघि कतैबाट आएको थिएन । मानव अधिकारवादी अधिवक्ताहरूले यसलाई नेपालको संक्रमणकालीन न्यायका सन्दर्भमा अन्तर्राष्ट्रिय समुदायको अहिलेसम्मकै कडा प्रहारका रूपमा लिएका छन् । पाँच वर्षअघि गठित सत्य निरूपण तथा मेलमिलाप आयोग र बेपत्ता छानबिन आयोग अन्तर्राष्ट्रिय समुदायकै असन्तुष्टिका कारण सरकारले पुनर्गठन गर्न लागेको छ । तर आयुक्तहरूको नाम सिफारिस गर्न चार महिनाअघि बनेको समितिले कुनै निर्णय गर्न सकेको छैन । समिति राजनीतिक स्वार्थको बन्धक भएको टिप्पणी गर्दै द्वन्द्वपीडितहरूले गत साता यसलाई भंग गर्नुपर्ने आवाज उठाएका थिए । चार अन्तर्राष्ट्रिय संस्थाले पीडितको त्यही माग प्रतिध्वनित गर्ने गरी संक्रमणकालीन न्यायसम्बन्धी आयोगका सदस्यहरू मनोनीत गर्न थालिएको प्रक्रिया स्थगित गर्न नेपाल सरकारलाई आग्रह गरेका छन् । ती संस्थाले संक्रमणकालीन न्यायसम्बन्धी ऐनलाई सर्वोच्च अदालतको फैसला र अन्तर्राष्ट्रिय मानव अधिकार कानुनअनुसार संशोधन गर्न र त्यसपछिका आफ्ना गतिविधिको समयरेखा सार्वजनिक गर्न पनि सरकारलाई अपिल गरेका छन् । यसअघि संयुक्त राष्ट्रसंघ, युरोपेली युनियन, बेलायत, अमेरिकालगायतले पटकपटक नेपाल सरकारलाई पत्र लेखी संक्रमणकालीन न्यायलाई पीडितको मागअनुसार अघि बढाउन आग्रह गरेका थिए । एमनेस्टी इन्टरनेसनल, आईसीजे र ट्रायल इन्टरनेसनलले यसअघि पनि टीआरसी ऐनको संशोधन मस्यौदा अन्तर्राष्ट्रिय मानव अधिकार कानुनअनुसार गर्न सरकारलाई भनेका थिए । चार अन्तर्राष्ट्रिय संस्थाको विज्ञप्तिले विस्तारै नेपालको दण्डहीनताले अन्तर्राष्ट्रियकरणको बाटो समात्न लागेको संकेत दिएको मानव अधिकारवादी अधिवक्ताहरूले बताएका छन् । अन्तर्राष्ट्रिय समुदायको यो निष्कर्षलाई नेपालले गम्भीर रूपमा लिएन भने ठूलो क्षति व्यहोर्नुपर्ने हुनसक्छ, अन्तर्राष्ट्रिय कानुनका ज्ञाता विपिन अधिकारीले भने, यहाँ पीडितले न्याय पाउन सक्दैनन् भन्ने अन्तिम निष्कर्ष निक्लियो भने नेपालजस्तो सानो देश बर्बाद हुन्छ । उनका अनुसार अहिलेसम्म अन्तर्राष्ट्रिय समुदाय नेपालको संक्रमणकालीन न्यायका सन्दर्भमा पर्ख र हेर को अवस्थामा थिए । सोमबारको विज्ञप्तिले त्यो अवस्थाको अन्त्य भएको संकेत गरेको छ, उनले भने, अहिले पनि उनीहरूले परिणामलाई होइन, प्रक्रियालाई असफल भनेका छन् । यसको अर्थ हामीले उनीहरूलाई विश्वासमा लिएर संक्रमणकालीन प्रक्रियालाई अघि बढाउने ठाउँ अझै छ, तर यसो हुन सकेन भने परिणाम पनि असफल भयो भन्ने दिन आउन धेरै कुर्नुपर्दैन ।अर्का मानव अधिकारवादी अधिवक्ता ओमप्रकाश अर्यालको विश्लेषणमा चार अन्तर्राष्ट्रिय संस्थाको संयुक्त घोषणाले नेपाललाई नेदरल्यान्ड्सको हेगस्थित अन्तर्राष्ट्रिय फौजदारी अदालतमा लैजाने बाटो सुरुवात गर्ने खतरा उत्पन्न हुने छाँट देखिएको छ । नेपालमा न्याय अवरुद्ध भयो भन्ने तथ्य स्थापित भयो भने अन्तर्राष्ट्रिय समुदायले हस्तक्षेप गर्छ, उनले भने, वर्षौं बितिसक्दा पनि पीडितले न्याय नपाउने र पीडकहरू सत्तामा पुग्ने परिस्थितिले अब नेपालमा द्वन्द्वकालीन अपराधको छानबिन हुन सक्दैन भन्ने निष्कर्षमै अन्तर्राष्ट्रिय समुदाय पुगेजस्तो देखिन्छ ।अन्तर्राष्ट्रिय मानव अधिकार कानुनअनुसार सम्बन्धित देशमा पीडितले न्याय पाएनन् भने संयुक्त राष्ट्रसंघको मानव अधिकार परिषद्ले सबभन्दा पहिले खोजबिन गर्छ । परिषद्ले पटकपटक नेपाल सरकारलाई द्वन्द्वकालका घटना छानबिन गरी पीडितलाई न्याय दिन सिफारिस गरेको छ, तर कार्यान्वयन भएको छैन । परिषदका सिफारिस पटकपटक अवज्ञा भएपछि सम्बन्धित देशको मामिला राष्ट्रसंघको महासभामा उठ्ने गर्छ, जसले अझ बढी गम्भीर परिणाम ल्याउन सक्छ । महासभाले पारित गरेको निर्णय सम्बन्धित देशले लागू नगरे मामिला राष्ट्रसंघको सुरक्षा परिषद्मा पुग्ने र परिषद्ले द्वन्द्वका अपराधीहरूलाई हेगमा उभ्याउने आदेश गर्न सक्ने अधिवक्ता अर्यालले बताए । सुरक्षा परिषद्का सदस्यहरूले नै हाम्रो संक्रमणकालीन न्यायिक प्रक्रियामाथि असन्तुष्टि जनाउँदै आएका छन्, उनले भने, यस्तै अवस्था आए कुनै न कुनै दिन नेपालको मुद्दा हेगमा पुग्छ ।ह्युमन राइट्स वाचकी दक्षिण एसिया निर्देशक मीनाक्षी गांगुलीले संयुक्त विज्ञप्तिमा भनेकी छन्, द्वन्द्वकालीन मानव अधिकार उल्लंघनका पीडितहरूलाई सत्य, न्याय र परिपूरण सुनिश्चित गर्ने आफ्नो प्रतिबद्धता पूरा गर्ने सवालमा नेपाल सरकारको विफलताले मानव अधिकार संरक्षणका सवालमा देखिएको निराशलाग्दो बेवास्तालाई इंगित गर्छ । एमनेस्टी इन्टरनेसनलका दक्षिण एसिया अनुसन्धानकर्ता राजु चापागाईंले द्वन्द्वकालीन मानव अधिकार उल्लंघनहरूको अनुसन्धान गर्ने र फौजदारी अपराधमा संलग्नलाई साधारण अदालतमा निष्पक्ष सुनुवाइ मातहत न्यायसामु ल्याउने दायित्व पूरा गर्न नेपालका अधिकारीहरू गम्भीर नबनेको विज्ञप्तिमा उल्लेख गरेका छन् । प्रधानमन्त्री केपी शर्मा ओलीले संक्रमणकालीन न्यायलाई टुंगोमा पुर्याउन संयुक्त राष्ट्रसंघलगायत अन्तर्राष्ट्रिय समुदायसमक्ष गरेको वाचा पूरा नभएको पनि विज्ञप्तिमा उल्लेख छ । डेढ वर्षअघि प्रधानमन्त्री भएलगत्तै ओलीले नेपालको संक्रमणकालीन न्यायसम्बन्धी कानुनलाई सर्वोच्च अदालतले पटकपटक गरेको निर्देशन तथा अन्तर्राष्ट्रिय कानुन र मापदण्डअनुरूप बनाउने वाचा गरे पनि सरकारले कानुन संशोधन नगरेको, पर्याप्त परामर्शबिना संक्रमणकालीन न्यायका संयन्त्रहरूमा आयुक्तहरूको नियुक्ति प्रक्रियालाई अगाडि धकेलेको उनीहरूको निष्कर्ष छ ।"
फर्केन खोलो,"प्यूठान  १२ वर्षमा खोलो फर्कन्छ भन्ने नेपाली उखान छ । तर, झिमरुक नदी २४ वर्षसम्म पनि पुरानो बाटोमा फर्केको छैन । हरेक वर्ष नयाँ बाटो बनाउँदै बगिरहेको छ । २४ वर्षअघि नदी बगेको ठाउँमा अहिले सहर बसेको छ ।पहिला नदी बग्ने क्षेत्रमा अहिले सहर बसेको छ । नदी फेरि पुरानो बाटोमा फर्किए के होला ? ०५१५२ तिर झिमरुक नदी बगेको क्षेत्र देखेका स्थानीयवासी अहिले यही प्रश्न गर्छन् । अहिले प्यूठान नगरपालिकाको प्रशासकीय भवन रहेको ठाउँबाट २५ वर्षअघि नदी बगेको कार्कीडाँडाका ६९ वर्षीय गिरबहादुर कार्कीले बताए । पहिले झिमरुक बग्ने बाटोमा बजार बसेको छ, उनले भने, अहिले बगिरहेको ठाउँ हाम्रो पुर्जावाला खेत हो । झिमरुकले बाटो बदलेपछि प्यूठान नगरपालिका४, बिजुवारस्थित झोलुंगे पुलको दक्षिणतर्फ ओदार्नेको रहसम्म रहेका किसानको खेतमा झिमरुक नदीले नयाँ बाटो बनाएको छ । नदीले बर्सेनि ४५ मिटर बाटो फेर्ने गरेको उनले बताए ।०४४ सालमा नापनक्सा हुँदा नदी अर्कै ठाउँमा थियो, स्थानीय ओमबहादुर कार्कीले भने, अहिले हाम्रो पुर्जावाल खेतबाटै बगेको छ । नक्सामा नदी रहेको क्षेत्रमा नगरपालिकाको प्रशासकीय भवन, गणतान्त्रिक खेलकुद मैदानलगायत छन् । खोलाले बाटो बदलेका कारण आफ्नै जग्गा पनि भोगचलन गर्न पाएका छैनौं, उनले भने, पुर्जा हाम्रो हातमा छ तर खेतमा खोला बगेको छ । ०४४ मा खोलाको भाग ७५ देखि सय मिटरको रहेको जिल्ला नापी कार्यालयले जनाएको छ । यो क्षेत्र नगरपालिका भवन, खेलकुद मैदान र हाल बन्दै गरेको वृद्धाश्रम वरिपरि रहेको कार्यालयका सूचना अधिकारी भोजराज भुसालले बताए । पहिले खोलो बग्ने क्षेत्र आसपास करोडौं रुपैयाँमा घरघडेरी किनबेच भइरहेको छ । निजी र सरकारी गरी अर्बौंको भौतिक संरचना निर्माण भएकाले यसको संरक्षणमा सरकार लाग्नुपर्ने स्थानीय वसन्त पोखरेलको सुझाव छ । झिमरुक नदी नियन्त्रण गर्न तटबन्धको काम सुस्त गतिमा भइरहेकाले वर्षायाममा स्थानीयवासी झस्किने गरेको उनले बताए । ०७३ साउन १० र ११ गते झिमरुक नदीमा ठूलो बाढी आयो । बाग्दुला, पुलचोकनजिक र बिजुवार खेलमैदान क्षेत्रमा फाँट कटान गर्यो । धन्न नदी पुरानो बाटोमा फर्केन । जलउत्पन्न प्रकोप नियन्त्रण डिभिजन कार्यालय बिजुबारमार्फत बाग्दुला झोलुंगे पुलनजिक तटबन्ध गरेकाले केही राहत मिलेको स्थानीय वसन्त थापाले बताए । बाग्दुला पक्की पुलसम्म पूरै तटबन्ध नभए बाग्दुला बजार सुरक्षित नहुने उनले बताए ।नदी बर्सेनि अग्लिरहेको छ, खोला खतरा बन्दै छ, उनले भने, नियन्त्रणका लागि राखिएको जाली दुई वर्षमै पुरियो । उनले यहाँको गोर्खे कुलोनजिक विगतमा गरिएको तटबन्ध पुरिएकाले खोला पस्ने जोखिम बढेको बताए । बर्सेनि झिमरुक अग्लिएर फाँटको खेतसँग बराबर भएको बताउँदै उनले नदी बाग्दुला बजारको निकै नजिक पुगिसकेको सुनाए । जिल्लामा पछिल्लो समय गाउँगाउँमा सडक पुर्याउने क्रममा बगेको माटोले झिमरुकमा बाढीसँगै माटोको लेदो आउने बाग्दुलाका ललित भण्डारीले बताए । ०७३ साउनमा झन्डै खोलो बाग्दुला पुलचोक बजारमा पस्यो, उनले भने, अहिले पनि यहाँ जोखिम उत्तिकै छ । विभिन्न ठाउँमा भन्दा एकै ठाउँबाट लगातार तटबन्ध थप्दै गए राम्रो हुने विपद् क्षेत्रमा जानकारी राख्ने टिकुरीका सञ्जय रिजालले बताए । गाउँगाउँमा ६ मिटर चौडा सडक स्थानीय तहले खनेका छन्, उनले भने, वातावरण प्रभाव मूल्यांकनबिना निर्माण गरेका सडकले धेरै पहिरो जान्छ । वातावरणीय अध्ययनबिना जथाभावी सडक खन्न एक्साभेटर, डोजर प्रयोग गर्दा समस्या आइरहेको वन डिभिजन कार्यालय प्यूठानका प्रमुख राजु क्षत्रीले बताए । भिरालो जमिन खन्ने र खोस्रने गर्नाले पहाडमा पहिरो जाने क्रम बढेपछि झिमरुक नदीले नोक्सानी बढी गर्ने उनको भनाइ छ ।झिमरुक नदीको सहायक खोला स्याउलीबाङ, लुङ, बल्ले, गर्तङ, चुदरी, खुङ, अग्लुङ, रजवारा र गौमुखीलगायत उपजलाधार क्षेत्रको कमजोर भूमिमा जथाभावी सडक खन्दा बाढीपहिरो आउने गरेको उनले बताए । सडक निर्माण गर्दा जिल्लामा धेरै जंगल विनाश भएर खाली जमिन बढ्दै गएको छ, उनले भने, खाली जमिनमा बढी पानी परे पहिरो गएर नदीमा बाढी आउँछ ।"
लुम्बिनीमा ३० मिनेट !,"भैरहवा  बुद्ध जन्मस्थल लुम्बिनीमा हरेक दिन साँझसम्म चहलपहल हुन्छ । दिनहुँ सयौं घुम्न आउँछन् । एकैछिन डुलेर फर्कन्छन् । मायादेवी मन्दिर दर्शन गरेर आसपासका केही विहार छिरेपछि उनीहरूले बाटो तताउँछन् । यहाँ आउने पर्यटकको बसाइँ अवधि निराशाजनक छ । आएकामध्ये ५ प्रतिशतले मात्रै यहाँ रात बिताउने गरेका छन् । घुम्न आउने स्वदेशी र विदेशी पर्यटकको संख्या तथ्यांकले बर्सेनि बढेको देखाउँछ । लुम्बिनी विकास कोषका अनुसार सन् २०१८ मा १६ लाख पर्यटक आएका थिए । त्यसअघि २०१७ मा १५ लाख ३४ हजार र २०१६ मा १२ लाख ८५ हजार पर्यटक आएका थिए । यो तथ्यांक मायादेवी मन्दिर प्रवेश गर्नेहरूको मात्रै हो । कोषको तीन वर्ग माइल क्षेत्रभित्र बुद्धसँग सम्बन्धित थुप्रै पुरातात्त्विक स्थल छन् । केन्द्रीय नहरको दायाँबायाँ विभिन्न मुलुकका विहार छन् । छरिएर रहेकाले सबै विहारमा पुग्न गाडी भाडामा लिनुपर्छ । पूरै क्षेत्र पैदल घुम्न समय लाग्ने भएकाले मायादेवी मन्दिर हेरेपछि पर्यटक फर्कन थाल्छन् । कोषको क्षेत्रबाहिर पर्यटकीय गतिविधि छैन । होटलमा बस्नुपर्छ । छिमेकी जिल्लामा रहेका पुरातात्त्विक स्थल घुम्न चाहनेका लागि यहाँबाट सोझो गाडी चल्दैनन् । प्रत्येक वर्ष जोडतोडले कुरा उठ्ने बुद्ध सर्किट निर्माणमा अगुवाहरूको चासो पुगेको छैन । टुर प्याकेजको अभाव छ । समय नकटेपछि पर्यटक फर्कने गरेको व्यवसायी बताउँछन् । यहाँ आएका पर्यटकलाई कहाँ लैजाने, कता घुमाउने ? उनीहरूलाई भुलाउने कार्यक्रम नै छैन, सिद्धार्थ होटल एसोसिएसन लुम्बिनीका अध्यक्ष मिथुनमान श्रेष्ठले भने, पर्यटक मायादेवी मन्दिर घुमेर फर्किन्छन् । विदेशीका तुलनामा आन्तरिक पर्यटक धेरैबेर नबस्ने उनले बताए ।विदेशी पर्यटकले बुद्ध र उनको जीवनी बुझ्न समय लगाउँछन् । योग र ध्यानको महत्त्वबारे जानकारी लिनुका साथै त्यसमा सहभागी हुन्छन् । आन्तरिक पर्यटकको यसमा चासो कम छ । नेपाली पर्यटक यहाँबाट चाँडो निस्केर घरायसी सामान किन्न इन्डियाको सुनौली जान हतारिन्छन्, उनले भने, मायादेवी मन्दिर, अशोक स्तम्भ, केन्द्रीय नहर र केही देशका मन्दिरबाहेक पर्यटक आकर्षण गर्ने स्थल तथा कार्यक्रम लुम्बिनीमा छैन । यहाँबाट कपिलवस्तु, रूपन्देहीको देवदह, पश्चिम नवलपरासीको रामग्रामलगायत बुद्ध सर्किटमा पर्ने स्थलसम्म पुग्नका लागि भौतिक पूर्वाधार तयार छैन । ती स्थलको प्रचारप्रसार हुन सकेको छैन । कोष मातहतको केस्ट नेपालले गत वर्ष गरेको सर्वेक्षणअनुसार लुम्बिनीमा आएका पर्यटकमध्ये ५ प्रतिशत पनि धेरैबेर बस्दैनन् । यहाँ अडिनेको बसाइँ अवधि सरदर डेढ दिन छ । युनेस्कोअन्तर्गत जापान फाउन्डिङ ट्रस्ट प्रोजेक्ट (जेफिट) ले ६ वर्षअघि गरेको भिजिटर सर्भे एन्ड अब्जरभेसन अनुसार लुम्बिनीमा अधिकांश पर्यटकको बसाइँ अवधि ३० मिनेटभन्दा कम पाइएको थियो । उक्त संस्थाले सन् २०१३ को जनवरीमा लुम्बिनीमा आएका २ सय ९३ जनामा सर्वे गर्दा ३० मिनेटभन्दा कम बस्ने पर्यटकको संख्या ७२६ प्रतिशत, १ घण्टाभन्दा कम अडिने २१८ र १ घण्टाभन्दा बढी समय बिताउने पर्यटक ५५ प्रतिशत रहेको सार्वजनिक गरेको थियो ।अहिले पनि बसाइँ अवधि लम्बिन सकेको छैन, कोषका योजना प्रमुख तथा निमित्त सदस्यसचिव सरोज भट्टराईले भने, निजी क्षेत्रसँग सहकार्य गरेर सरकारले यहाँ पर्यटक भुलाउने कार्यक्रम ल्याउन जरुरी छ । अहिले लुम्बिनी क्षेत्रमा गुरुयोजनाले निर्दिष्ट गरेका संरचनाबाहेक अन्य बनाउन नपाइने भएकाले बाहिरी क्षेत्रमा नयाँ गतिविधि सञ्चालन गर्नुपर्ने उनले बताए । यहाँ अधिकांश पर्यटक भारतीय ट्राभल्स एजेन्सीले तयार गरेको प्याकेज कार्यक्रमअनुसार सडक मार्गबाट आउँछन् । ट्राभल कम्पनीले पर्यटकलाई बिहान ल्याएर घुमाएर त्यसै दिन फर्काउने गरेका छन् । भारतीय ट्राभल व्यवसायीले कुशीनगर, बोधगया र सारनाथ हुँदै अन्तिममा लुम्बिनी घुमाएर फर्काउने गरेका हुन् । उनीहरूले लुम्बिनीलाई बुद्ध जन्मस्थलभन्दा पनि रुटमा पारेर प्रचार गरिरहेका छन् । आगामी दिनमा नेपाली पर्यटन व्यवसायी तथा ट्राभल एजेन्सीले लुम्बिनीबाट भ्रमण प्याकेजको सुरुआत गर्न जरुरी रहेको सदस्य सचिव भट्टराईले बताए । भविष्यमा बसाइ अवधि बढ्ने सम्भावना छ, उनले भने, गौतमबुद्ध अन्तर्राष्ट्रिय विमानस्थल सञ्चालनका साथै बुद्ध सर्किटमा रहेका अन्य स्थलमा सहजै पुग्ने भौतिक पूर्वाधार निर्माण भइरहेका छन्, ती पूरा भएपछि अवधि लम्बिन्छ । बुद्ध सर्किटमा पर्ने स्थलको विकासका लागि जग्गा अधिग्रहणदेखि गुरुयोजना निर्माणका लागि सरकारले राष्ट्रिय नीति ल्याउन जरुरी भएको उनले बताए । लुम्बिनीको वातावरण प्रायः गर्मी हुने भएकाले विभिन्न स्थानमा जलाशय र पानीका फोहरा राखेर चिस्याउने योजनातर्फ कोषले सोचेको उनले जनाए । बुद्ध र सम्राट अशोकको जीवनीमा आधारित नाटक तथा दृश्य, नेपाली संस्कृति, रातमा प्रकाशसहित बुद्धमय सांगीतिक कार्यक्रम, लुम्बिनीको झन्डै २ किमि लामो नहरको दुवै किनारमा प्रत्येक दिन साँझ विशेष बुद्ध ध्वनि र प्रकाशसहितको आकर्षक पूजा, बुद्ध सर्किट स्थलको प्रचारप्रसारसहित पूर्वाधारको विकास गरिएमा पर्यटकको बसाइँ अवधि लम्बिने पर्यटन व्यवसायीहरूको भनाइ छ । होटल संघ नेपालका उपाध्यक्ष चन्द्रप्रकाश श्रेष्ठले लुम्बिनी आएका पर्यटकलाई घुमाउने ठाउँ धेरै भएर पनि यातायातका स्तरीय साधनको अभाव रहेको बताए । घुम्न योग्य ठाउँको प्रचार पनि हुन सकेको छैन, उनले भने, नेपाली ट्राभल एजेन्सीले प्याकेज टुर नगराउनु र स्तरीय पूर्वाधारको कमी पनि कारक छ । निष्प्रभावी योजना लुम्बिनीको पर्यटन प्रवर्द्धन गर्ने भन्दै सरकारीस्तरबाट बेलाबेलामा कार्यक्रम र अभियान सञ्चालन नभएका होइनन् । कुनै पनि प्रभावकारी भएनन् । कार्यक्रमका नाममा विदेश भ्रमण गर्ने, राजनीतिक कार्यकर्तालाई रिझाउने र लुम्बिनीको नाममा बजेट विनियोजन गराएर सिध्याउने काम धेरै भएको स्थानीयको आरोप छ । सन् २०१२ मा सरकारले लुम्बिनी भ्रमण वर्ष कार्यक्रम गरेको थियो । उद्घाटन र समापनको औपचारिक भाषणमा सीमित उक्त अवधिका कार्यक्रम पर्यटन टिकाउने हुन सकेन । औपचारिकतामै बजेट खर्च गरिएको थियो । लुम्बिनीबाट १२ किमि उत्तर ८४ बिघा क्षेत्रफलमा गैडहवा र ३८ किमि पश्चिम १ सय ५५ हेक्टरमा फैलिएको जगदीशपुर ताल छन् । तिनको प्रचारप्रसार र संरक्षणमा अझै ध्यान गएको छैन । कोष परिसरमा भारत सरकारबाट उपहारस्वरूप १ अर्ब रुपैयाँ लगानीमा निर्माण हुने भनिएको लाइट एन्ड साउन्ड शो र उ थान्त अडिटोरियम हल अलपत्र छन् । दुवै योजना निर्माण गर्न भारतीय दूतावासमार्फत प्रारूप तयार भएर कोषसँग नीतिगत सहमति भएको थियो । यी योजना भारतीय प्रधानमन्त्री नरेन्द्र मोदीको लुम्बिनी भ्रमणका अवसरमा सुरु हुने भनिएको थियो । नेपाल आउँदा मोदीको भ्रमण भएन । योजना पनि कागजमै सीमित रहे । १८ औं सार्क शिखर सम्मेलनका बेला मोदी लुम्बिनी आउने कार्यक्रम तय गरिएपछि मायादेवी मन्दिर परिसरमा बुद्धको जीवनी दर्शाउने गरेर लाइट एन्ड साउन्ड सो निर्माण योजना भारतीय पक्षले अगाडि सारेको थियो । डिजाइनसहित करिब ५० करोड रुपैयाँ लागतको उक्त योजना मोदीले उपहारस्वरूप लुम्बिनीलाई दिने तय भएको थियो । प्रारम्भिक डिजाइन तयार पार्न भारतीय चलचित्रकर्मी श्याम बेनेगलले लुम्बिनी आएर स्थलगत अध्ययन पनि गरेका थिए । मोदीको भ्रमण नभएपछि योजना पनि अलमलियो । लुम्बिनीको योजनाबद्ध विकासका लागि गुरुयोजना तयार पार्न महत्त्वपूर्ण भूमिका निभाएका संयुक्त राष्ट्रसंघका तत्कालीन महासचिव उ थान्तका नाममा निर्माण गर्न लागिएको अडिटोरियम हलको योजनालाई पनि भारत सरकारले केही वर्षअघि निर्माण गर्न सम्झौता भएको थियो । करिब ४५ करोड रुपैयाँ लागतको यो योजना पनि सम्झौतापछि अघि बढेन । प्रदेश सरकारले चालु वर्ष मनाइरहेको लुम्बिनी भ्रमण वर्षप्रति स्थानीय सरोकारवाला असन्तुष्ट छन् । आफूहरूसित छलफल नै नगरी कार्यक्रम लादिएको उनीहरूको आरोप छ । कार्यक्रमहरू सतही र औपचारिक छन् । लुम्बिनी क्षेत्र र स्थानीयका लागि कुनै कार्यक्रम छैनन् । भिक्षु महासंघका अध्यक्ष भिक्षु मैत्रेय महास्थवीरले प्रदेश सरकारले आयोजना गरेको भ्रमण वर्षका बारेमा कुनै जानकारी नभएको र स्थानीयसँग समन्वय नगरिएको बताए । यो वर्ष पनि हामीले लुम्बिनीको पर्यटन प्रवर्द्धनका लागि त्रिपिटक वाचन आयोजना गर्न लागेका छौं । सरकारको लुम्बिनी भ्रमण वर्षको क्यालेन्डरमा पनि यो कार्यक्रम समावेश छ, उनले भने, यसबारे हामीसँग नै समन्वय र छलफल गरिएन । भ्रमण वर्षबारे सहकार्य नगर्दा स्थानीय पर्यटन व्यवसायी असन्तुष्ट छन् । सरकारले लुम्बिनी भ्रमण वर्षको डम्फु आफ्नै तालले बजाइरहेको छ, हामी आफ्नै तालमा बाँसुरी बजाइरहेका छौं, पर्यटन व्यवसायी लीलामणि शर्माले भने, सँगै मिलाएर बजाउने प्रयास प्रदेश सरकाले गरेन । भ्रमण वर्षले व्यवसायीलाई आस जगाए पनि स्थानीयसँग समन्वय गर्दा अपनत्वको भावना विकास हुने उनले बताए ।"
कसैको आएन जीपीए ४,"काठमाडौं  कक्षा १२ अर्थात् विद्यालय तहको अन्तिम परीक्षामा सर्वोत्कृष्ट जीपीए ४०० कसैको पनि आउन सकेन । ३ हजार ६७ जना विद्यार्थीले उच्च तह ३६१ देखि माथिको जीपीए ल्याएका छन् । उच्च तहको अंक ल्याउने समूहअन्तर्गत ४ जीपीए प्राप्त गर्ने परीक्षार्थीको संख्या शून्य रहेको राष्ट्रिय परीक्षा बोर्डका परीक्षा नियन्त्रक कृष्णप्रसाद शर्माले जानकारी दिए । कक्षा १२ को वैशाखमा सञ्चालित परीक्षाको नतिजा बोर्डले सोमबार सार्वजनिक गरेको हो । राष्ट्रिय परीक्षा बोर्डका परीक्षा नियन्त्रक शर्माका अनुसार गत वर्षमा जस्तै यसपालि मध्यमस्तरको जीपीए ल्याउने विद्यार्थीको संख्या सबभन्दा बढी छ । परीक्षामा नियमित, ग्रेडवृद्धि र आंशिकतर्फ गरी ४ लाख २८ हजार ६७ परीक्षार्थी सहभागी थिए । नियमिततर्फ २ लाख ९२ हजार १ सय ५३ परीक्षार्थी थिए । गतवर्ष कक्षा ११ को परीक्षामा एक विद्यार्थीले मात्र उत्कृष्ट ४०० जीपीए ल्याएका थिए । कक्षा १२ मा उच्च जीपीए (३६१४००) ल्याउने विद्यार्थीको संख्या भने अघिल्लो वर्षको तुलनामा बढेको छ । अघिल्लो वर्ष नियमिततर्फका २ लाख ९९ हजार ६ सय ७५ विद्यार्थीले परीक्षा दिएकामा उक्त समूहको जीपीए प्राप्त गर्ने विद्यार्थीको संख्या १ हजार १ सय ६९ जना मात्र थियो ।यस पटक ३२१ देखि ३६० जीपीए ल्याउने विद्यार्थीको संख्या १६ हजार २ सय ४ छ । ३१ हजार ६२ विद्यार्थीले २८१ देखि ३२० जीपीए प्राप्त गरेका छन् । २४१ देखि २८० जीपीए ल्याउनेको संख्या ५६ हजार ५ सय ३ जना छ । २०१ देखि २४० जीपीए ल्याउने विद्यार्थी ८६ हजार २ सय २७ जना छन् । यो मध्यमस्तरको जीपीए हो । १६१ देखि २०० जीपीए ल्याउने विद्यार्थी ६२ हजार ६ सय १९ जना छन् । १२१ देखि १६० प्राप्त गर्नेको संख्या १९ हजार ५ सय ८५ छ भने ०८१ देखि १२० ल्याउने परीक्षार्थी ३ हजार ५ सय २४ जना छन् । सबभन्दा कमस्तरको ०० देखि ०८० ल्याउने विद्यार्थी १३ हजार ३ सय ६२ जना छन् । बोर्डले ९ वटा समूहमा ग्रेडअनुसार नतिजा सार्वजनिक गरेको हो ।४ जीपीए ल्याउने विद्यार्थीको संख्या शून्य रहे पनि समग्रमा नतिजा सुधारोन्मुख रहेको परीक्षा नियन्त्रक शर्माले दाबी गरे । गत वर्ष पनि कक्षा १२ मा ४ जीपीए ल्याउने विद्यार्थी थिएनन्, उनले भने । कम जीपीएबाट माथिल्लो जीपीए ल्याउने परीक्षार्थीको संख्या उच्च रहेको उनको भनाइ छ । गत वर्ष पनि मध्यमस्तरको जीपीए ल्याउने विद्यार्थीको संख्या नै अधिक थियो । ग्रेडवृद्धितर्फ ७८ हजार ७ सय ४४ जना विद्यार्थीले परीक्षा लेखेका थिए । उनीहरूले केही विषयमा मात्र ग्रेडवृद्धि परीक्षा दिएकाले नतिजामा तथ्यांक समावेश गरिएको छैन । आंशिकतर्फ ४१ दशमलव ८३ प्रतिशत विद्यार्थी उत्तीर्ण भएको बोर्डका सदस्य सचिव दुर्गाप्रसाद अर्यालले जानकारी दिए । ५७ हजार १ सय ७० परीक्षार्थीले आंशिकतर्फ परीक्षा दिएकामा २३ हजार ९ सय १५ जना उत्तीर्ण भएका हुन् । अघिल्लो वर्ष आंशिकतर्फ ३५ दशमलव २ प्रतिशत उत्तीर्ण भएका थिए । साधारण धारतर्फका सबै संकाय विज्ञान, व्यवस्थापन, मानविकी, शिक्षा, संस्कृत र प्राविधिक धारतर्फको नतिजा एकैसाथ प्रकाशित गरिएको हो । यस वर्षको नतिजा केही सुधारोन्मुख देखिएको छ, उल्लेख्य सुधार भने हुन सकेको छैन, अर्यालले भने, तुलनात्मक समीक्षा गर्न बाँकी नै छ ।मुलुकभरका १ हजार १ सय ७ परीक्षा केन्द्रमा परीक्षा भएको थियो । मनाङ जिल्लाबाट सबैभन्दा थोरै एक सय १० र काठमाडौंबाट सबैभन्दा बढी एक लाख ३४ हजार एक सय १५ जनाले परीक्षा दिएका थिए । परीक्षा सकिएको ७५ औं दिनमा बोर्डले सबै विषय र संकायको परीक्षाफल एकै दिन प्रकाशित गरेको हो । विगतमा संकायअनुसार छुट्टाछुट्टै दिन परीक्षाफल प्रकाशित गरिन्थ्यो । २०७५ सालको परीक्षाको नतिजा ८१ दिनमा सार्वजनिक गरिएको थियो । बोर्डले २०७४ देखि कक्षा १२ को नतिजा ग्रेडिङ पद्धतिअनुसार प्रकाशित गर्दै आएको छ । सोमबारको नतिजाअनुसार ग्रेडवृद्धि परीक्षा दिन पाउने मापदण्ड र समयतालिका छिट्टै टुंगो लगाएर सार्वजनिक गरिने बोर्डले जनाएको छ । नियमिततर्फ ३३, ग्रेडवृद्धितर्फ ९ र आंशिकका १२ गरी कुल ५४ परीक्षार्थीको परीक्षा रद्द गरिएको बोर्डले जनाएको छ ।परीक्षा नियन्त्रक फेरिएएसर्ईईको ग्रेडवृद्धिपूरक परीक्षा आउन २१ दिन बाँकी रहेका बेला परीक्षा नियन्त्रक फेरबदल गरिएको छ । परीक्षा नियन्त्रक सहसचिव विष्णुप्रसाद अधिकारीलाई शिक्षा मन्त्रालय तानेर उपसचिव रामराजा खकुरेललाई जिम्मेवारी दिइएको हो । बोर्डअन्तर्गत परीक्षा नियन्त्रक कार्यालय कक्षा १० ले एसईईको व्यवस्थापन गर्दै आएको छ । बोर्डकै कक्षा ११ र १२ को परीक्षा हेर्न उपसचिवस्तरका कृष्ण शर्मा जिम्मेवारीमा छन् । एसईई परीक्षाका लागि भने सहसचिवस्तरका कर्मचारी खटाएको भन्दै अधिकारीलगायत शिक्षा सेवाका कर्मचारी असन्तुष्ट थिए । नियन्त्रक अधिकारीले त्यही विषयमा असन्तुष्टि राख्दै शिक्षामन्त्री गिरिराजमणि पोखरेलसामु आफूलाई जिम्मेवारीबाट मुक्त गर्न आग्रह गरेका थिए । मन्त्रालयका प्रवक्ता वैकुण्ठ अर्यालले अधिकारीलाई मन्त्रालय डाकेर शिक्षक सेवा आयोगमा कार्यरत खकुरेललाई जिम्मेवारी दिन बोर्डलाई आग्रह गरिएको जानकारी दिए ।साविकको उच्च माध्यमिक शिक्षा परिषद्लाई बोर्ड बनाएर परीक्षा नियन्त्रण कार्यालयलाई समेत गाभिएको थियो । परिषद् र कार्यालयका कर्मचारीबीच तालमेल नमिल्दा बेलाबेला विवाद हुँदै आएको छ । भदौ १ गतेदेखि एसईईको ग्रेडवृद्धिपूरक परीक्षा हुँदै छ । यस पटक सी वा सी भन्दा कम ग्रेड प्राप्त गरेका जति पनि विषयमा पूरक परीक्षा दिने व्यवस्था गरिएको छ । यसअघि सी वा सी भन्दा थोरै ग्रेड ल्याएका दुई विषयमा मात्र ग्रेडवृद्धि परीक्षा दिने प्रावधान थियो ।"
तीन महिनामा ७ करोड बाँडचुँड,"काठमाडौं  सरकारले गत वैशाख, जेठ र असारमा मात्रै आर्थिक सहायताका नाममा करिब ७ करोड रुपैयाँ आर्थिक सहायता वितरण गरेको छ । मन्त्रिपरिषद्बाट निर्णय गराएर प्रतिव्यक्ति २ लाखदेखि ५० लाख रुपैयाँसम्म बाँडिएको हो । केही गैरसरकारी संस्थालाई १ करोड रुपैयाँसम्म आर्थिक सहायता दिइएको छ । अर्थ मन्त्रालयले वेबसाइटमार्फत सार्वजनिक गरेको विवरण हेर्दा अधिकांशलाई कानुन मिचेर यस्तो सहायता दिएको पाइएको छ । विशिष्ट तथा सार्वजनिक जीवनमा महत्त्वपूर्ण योगदान गरेका तथा विपन्न व्यक्तिको उपचार सहायतासम्बन्धी निर्देशिका उल्लंघन गरी सरकारले पहुँचवालालाई निवेदन दिएकै भरमा जथाभावी रकम बाँडेको हो । आर्थिक सहायता पाउनेमा पहुँचवाला नेताका जिल्लावासी बढी छन् । सरकारले विपद्मा मृत्यु भएका, सरकारी सुरक्षाकर्मी तथा विद्रोहीको आक्रमणमा परी मृत्यु भएका व्यक्तिका परिवारलाई मात्र आर्थिक सहायता दिने कानुनी व्यवस्था छ ।आर्थिक सहयोग आवश्यक भएका पीडितलाई भने सरकारले नाम मात्रको राहत दिने गरेको छ । हालैको बाढीपहिरोबाट घरबार र आफन्त गुमाएका परिवारलाई केन्द्र सरकारले बल्ल १ लाख रुपैयाँका दरले राहत दिन थालेको छ । बाढीपहिरोबाट घर क्षतिग्रस्त भएका परिवारलाई ओत व्यवस्था गरेर बस्न ५ देखि १० हजार रुपैयाँ मात्र सहयोग गरिएको छ । असारमा मन्त्रिपरिषद्ले नेकपा ललितपुरका नेता मिठाराम शर्मा बजगाईंसहित १६ जनालाई ५० लाख रुपैयाँ दिएको छ । मन्त्रिपरिषद् निर्णयमा किन सहायता दिइयो भन्ने उल्लेख छैन, स्रोतले भन्यो, आर्थिक सहायता पाउने शर्माबाहेक अरू व्यक्ति कोको हुन् भन्नेसमेत खुलाइएको छैन ।स्वास्थ्यमन्त्री उपेन्द्र यादवले प्रतिनिधिसभामा आफ्नो मन्त्रालयको विनियोजन बजेटमाथि छलफलमा उठेका प्रश्नको उत्तर दिने क्रममा केपी शर्मा ओली नेतृत्वको सरकारले एक जनाको पनि विदेशमा गराएको उपचार खर्च नबेहोरेको दाबी गरेका थिए । उनले संसद्लाई विदेशमा गराएको उपचार खर्च दिने नीति सरकारको नरहेको समेत जानकारी गराएका थिए । तर स्वास्थ्यमन्त्री यादवको यो दाबीविपरीत सरकारले सुदूरपश्चिम प्रदेशका प्रमुख मोहनराज मल्ललाई भारतमा उपचार गर्न जाँदा एयर एम्बुलेन्स, हवाई भाडा र औषधोपचार खर्चबापत ३६ लाख ३६ हजार ८ सय ४७ रुपैयाँ उपलब्ध गराएको छ । विशिष्ट पदाधिकारीको उपचार सहायतासम्बन्धी निर्देशिकामा सरकारले स्वदेशमा गराएको उपचार खर्च मात्र बेहोर्ने र त्यो पनि औषधोपचारको बिलबमोजिमको रकम अस्पताललाई सोझै दिने व्यवस्था छ । मल्लका हकमा सरकारले विदेशमा गरेको उपचार खर्चसमेत बेहोरेको र अस्पताललाई नभई एकमुस्ट मल्ललाई दिएको पाइएको छ ।सरकारले उद्योगमन्त्री मातृका यादवलाई पनि उपचार खर्चकै नाममा १ लाख १३ हजार १ सय ९ रुपैयाँ आर्थिक सहयोग दिएको छ । यादवलाई कुन रोगको उपचारका लागि आर्थिक सहायता दिइएको भन्ने सरकारी निर्णयमा उल्लेख छैन । उपचार खर्च बिलअनुसार अस्पताललाई भुक्तानी नगरी सोझै मन्त्री यादवलाई दिइएको अर्थ मन्त्रालयको विवरणमा उल्लेख छ ।सरकारबाट ठूलो आर्थिक सहयोग पाउनेमा पूर्वमन्त्री तथा कांग्रेस नेता केशवकुमार बुढाथोकीसमेत छन् । उनलाई सरकारले एकमुस्ट १० लाख रुपैयाँ आर्थिक सहयोग गरेको छ । उनलाई सहायता दिनुपर्नाको कारण पनि खुलाइएको छैन । राष्ट्रिय सभाका पूर्वसदस्य भिक्षु अश्वघोषलाई १० लाख ८० हजार ४ सय ३२ रुपैयाँ दिएको छ । औषधोपचार खर्चबापत सरकारले एकमुस्ट रकम उनको परिवारलाई दिएको हो । अश्वघोषको गत चैतमा मृत्यु भएको थियो । सरकारले उनको परिवारलाई वैशाखमा रकम उपलब्ध गराएको हो । त्यस्तै, बिमला विश्वकर्मालाई ५ लाख, पवित्रा भण्डारीलाई ५ लाख, रोहन गुरुङलाई ३० लाख, ध्रुवकुमार शिवाकोटीलाई ३० लाख, गोविन्दराम गौतमलाई ५ लाख, हिमाल विकलाई ८ लाख, कमलसिंह क्षत्रीलाई २ लाख, युगकवि सिद्धिचरण श्रेष्ठ प्रतिष्ठानका १० पदाधिकारीलाई ५६ लाख, नीलबहादुर बस्नेतलाई ५ लाख दिइएको छ । अमृतलाल श्रेष्ठलाई ५ लाख, चक्रपाणि नेपाललाई ४ लाख, कविता श्रेष्ठलाई ५ लाख, नरहरि गैरेलाई ५ लाख, गिरिराज शर्मा भण्डारीलाई ५ लाख, शिशिर खडकालाई ५ लाख, ध्रुवप्रसाद गौतमलाई ७ लाख, उमेश गिरीलाई ७ लाख, डिल्लीराम घिमिरेलाई ७ लाख, देउप्रसाद राईलाई ३ लाख, कमलसिंह मादेनलाई ३ लाख, शान्ता खत्रीलाई ७ लाख, मनमोहन मिश्रलाई २ लाख र उमा पाण्डेलाई २ लाख रुपैयाँ बाँडिएको छ । चितवनमा प्रहरी हिरासतमा रहेका बेला झुन्डिएर आत्महत्या गरेका समिर घिसिङको परिवारलाई ५ लाख रुपैयाँ दिइएको भए पनि उनीजस्तै प्रहरी हिरासत या कैदमा मृत्यु भएका अन्यका परिवारलाई भने सहायता दिने गरेको छैन । सरकारले सामाजिक सेवा गर्दै आएका तीन संस्थालाई आर्थिक सहायता दिएको छ । मन्त्रिपरिषदको निर्णयबाट वृद्धावस्था व्यवस्थापन तथा सामाजिक कल्याण गुठी, (आमाको घर नेपाल), रविभवनलाई ५० लाख, सफलता एचआईभी शिक्षा सदन, कीर्तिपुरलाई १ करोड र मानव सेवा आश्रम, काठमाडौंलाई १ करोड रुपैयाँ दिएको हो । मुलुकमा सामाजिक सेवा गर्दै आएका धेरै संस्था रहे पनि किन तीनवटालाई मात्रै दिइयो भन्ने खुलाइएको छैन ।"
निर्मला प्रकरणमा गृहमन्त्रीले भनेप्रमाणहरूले विष्टलाई दोषी देखाउँछ,"काठमाडौं कञ्चनपुरकी १३ वर्षीया निर्मला पन्तको बलात्कारपछि हत्यामा दिलीप विष्ट संलग्न भएको आधार मिलेको दाबी गृहमन्त्री रामबहादुर थापाले सोमबार संसदीय समिति बैठकमा गरेका छन् । राष्ट्रिय सभाको प्रत्यायोजित व्यवस्थापन तथा सरकारी आश्वासन समितिको बैठकमा उठेका प्रश्नको जवाफ दिँदै उनले भने, सबै विषय (प्रमाण) हेर्दा दिलीप विष्ट नै दोषी हो कि भन्ने देखिन्छ, डीएनए म्याच नभएपछि विष्ट रिहा भए, अरू सबै चिजले म्याच गर्छ, तर पनि हाम्रो अनुसन्धान जारी छ । उनले हाई प्रोफाइललाई जोगाउन अरूलाई फसाएको भन्ने आरोपमा सत्यता नरहेको उल्लेख गर्दै अनुसन्धानका क्रममा सयौंलाई बोलाइएको उल्लेख गरे । अब हामी नयाँ सूत्र र प्रक्रिया प्रयोग गरेर अनुसन्धान गर्छौं, गृहमन्त्रीले भने । २०७५ साउन १० गते कञ्चनपुरको भीमदत्त नगरपालिका१८ निम्बुखेडास्थित उखुबारीमा निर्मलाको बलात्कारपछि हत्या भएको थियो । उनको हत्यापछि आधा दर्जन समिति, शंकास्पद भनिएका ५ सय २९ जनासँग बयान र ७३ जनाको डीएनए परीक्षण भइसकेको छ । सरकारले गत वर्ष आश्वासन दिएका विषय के कहाँ पुगेका छन् भनेर समितिले ९ वटा प्रश्नको जवाफ दिन गृहमन्त्री थापालाई बोलाएको थियो । समितिले निर्मला हत्या, छाउपडी प्रथा हटाउने कानुनको प्रभावकारिता, विपद् जोखिम न्यूनीकरणका लागि प्राधिकरण किन गठन हुन सकेन ? पूर्वराजदूत केशव झाको हत्याको छानबिन के भयो ? भन्ने प्रश्न सोधेको थियो । समितिमा गृहमन्त्रीलाई सांसद निरुदेवी पालमाथि भएको आक्रमण, स्वयम्भूमा गत वर्ष भदौ १४ गते बागलुङ बुर्तिबाङका २२ वर्षीय संगीन जीसीको हत्या, गृहले उपलब्ध गराउने आर्थिक सहायताको पारदर्शिताबारे पनि सोधिएको थियो ।निर्मला प्रकरणमा अपराधी पत्ता लगाउन प्रहरी लागिरहेको जवाफ गृहमन्त्री थापाले दिएका थिए । कञ्चनपुर घटनाको विस्तृत विवरण सदन (समिति) लाई उपलब्ध गराउँछु, यो अनुसन्धान प्रक्रियामा भएकाले सार्वजनिक नगरिदिन समितिलाई आग्रह छ, उनले भने । पूर्वराजदूत झाको काठमाडौं थापाथलीमा भएको हत्या र सांसद पालमाथिको आक्रमणका दोषीमाथि अनुसन्धान जारी रहेको उनले जनाए । फ्रान्सका लागि नेपालका पूर्वराजदूत ८० वर्षीय झाको गत भदौ ४ मा थापाथालीस्थित आफ्नै निवासमा चक्कु प्रहार गरी हत्या भएको थियो । सांसद पाललाई गत वर्ष साउन १५ गते राति ८ बजे बानेश्वरस्थित निवासबाट दूध किन्न निस्केका बेला अज्ञात बन्दुकधारीले पेस्तोल देखाएर धम्काएको र मोबाइल लुटेको घटना सार्वजनिक भएको थियो ।समिति सदस्य विन्दादेवी राना, राधेश्याम अधिकारी, चन्दबहादुर खडकाले अपराध अनुसन्धान फितलो भएको, राहत तथा उद्धार समिति गठन ढिलाइ भएको आरोप लगाएका थिए । समिति सभापति रामनारायण विडारीले सरकारले गत वर्ष आश्वासन दिएका विषयमा यो वर्ष र यो वर्ष आश्वासन दिएका विषय अर्को वर्षसमेत जवाफ मागिने बताए । गृहमन्त्री थापाले विपद् जोखिम तथा न्यूनीकरण व्यवस्थापनका लागि राष्ट्रिय प्राधिकरण गठन तयारी भएको बताए । पहिला नियमावली नभएर ढिला भयो, अहिले निमयावली आएर पनि ढिला भएको छ, उनले भने, अब एकदुई महिनामा प्राधिकरण गठन गर्छौं ।"
परिवारको आपत्ति,"कञ्चनपुर निर्मला पन्तको बलात्कारपछि हत्या प्रकरणमा शंकाको सुई घुमिफिरी पुनः दिलीप विष्टतर्फ फर्किए पनि उनका आफन्तले त्यसको प्रतिवाद गरेका छन् । गृहमन्त्री रामबहादुर थापाले सोमबार राष्ट्रिय सभाको प्रत्यायोजित व्यवस्थापन तथा सरकारी आश्वासन समितिको बैठकमा डीएनए परीक्षण नमिलेका कारण मात्रै विष्टलाई दोषी किटान गर्न नसकिएको बताएका थिए । दिलीपका दाइ खडकले एकचोटि निर्दोष सावित भएको व्यक्तिलाई पुनः त्यही मुद्दामा फसाउन खोजिएको आरोप लगाए । मुख्य अपराधी जोगाउन पुनः दिलीपलाई दोषी देखाउन खोजिँदै छ, उनले भने, दिलीप दोषी भए एसपीसहितका प्रहरीमाथि किन कारबाही भयो ? निर्मलाको बलात्कारपछि हत्या भएको २६ औं दिनमा जिल्ला प्रहरी कार्यालयले दिलीपलाई अपराधीका रूपमा सार्वजनिक गरेको थियो । त्यसपछि महेन्द्रनगरमा आन्दोलन चर्किएको थियो । डीएनए नमिलेपछि दिलीपलाई प्रहरीले २६ औं दिनमा हिरासतमुक्त गरेको थियो । जिल्ला प्रहरी कार्यालय कञ्चनपुरका एसपी दिनेश आचार्यले थुप्रै व्यक्तिमाथि अनुसन्धान चलिरहेको बताए । उनले एउटै व्यक्तिमाथि पटकपटक अनुसन्धान गर्न सकिने र त्यसलाई निगरानीमा राख्न सकिने बताए ।"
अन्तरिम संरचना गठन अनिश्चित,"काठमाडौं पार्टीका तल्ला तहका अन्तरिम संरचना गठन गर्ने सम्बन्धमा कांग्रेस केन्द्रीय कार्यसमितिको बैठकले सोमबार पनि कुनै निर्णय लिन सकेन । विभिन्न १४ एजेन्डाका साथ कांग्रेस केन्द्रीय कार्यसमितिको बैठक असार २२ देखि बस्दै आएको छ । पहिलो एजेन्डाका रूपमा रहेको पार्टीको नियमावली संशोधनसम्बन्धी मस्यौदा पनि विवादकै घेरामा छ । नियमावलीमा प्रस्तावित अनुशासन र आचारसंहिताका केही प्रावधानमा नेताहरूबीचको अविश्वासले सहमति हुन सकेको छैन । दोस्रो एजेन्डाका रूपमा रहेको पार्टीका आन्तरिक संरचना गठन र आगामी चौधौं महाधिवेशनको सवालमा पनि नेताहरू विभाजित देखिएका छन् । केन्द्रीय कार्यसमितिको बैठकमा नेताहरूले आआफ्नो समूहको स्वार्थ अनुकूलका धारणा राख्न थालेपछि बैठक लम्बिँदै गएको छ । महाधिवेशन र पार्टीका अन्तरिम संरचना गठन सम्बन्धमा सोमबार सदस्यहरूले बोल्ने क्रम सकियो । मंगलबार पदाधिकारीहरूले धारणा राखेपछि निर्वाचनमा जाने या सहमतिबाट अन्तरिम संरचना गठन गर्ने भन्ने निर्णय लिने पार्टीको तयारी छ । संस्थापन पक्षले तल्ला तहका अन्तरिम संरचना गठन गर्दा सहमतिलाई प्राथमिकतामा राखेको छ भने संस्थापन इतरपक्षका बहुमत सदस्यले निर्वाचनलाई जोड दिएका छन् । संस्थापन पक्षले १४ औं महाधिवेशनको कार्यतालिका पार्टीका अन्तरिम संरचना खडा भएपछि मात्रै गर्न सकिने अडान राख्दै आएको छ ।संस्थापन पक्षीय नेता ज्ञानेन्द्रबहादुर कार्कीले ६ महिनाकै अन्तरमा अधिवेशन गर्नुपर्ने भएकाले अन्तरिम संरचना गठनमा सहमतिमा जोड दिनुपर्ने बताए । सहमतिमा जोड दिनुका पछि अन्य कुनै स्वार्थ नभएर पार्टीभित्रको बृहत् एकताको स्वार्थ नै मुख्य रहेको उनको तर्क थियो । दुई तिहाइको सरकारको नेतृत्व गरेको दलसँग प्रतिस्पर्धा गर्न विभाजित मनस्थितिले सकिँदैन, पार्टीभित्र बृहत् एकताको आवश्यकता छ, उनले भने, एकताबाटै अन्तरिम संरचना गठन गर्न सकियो भने पार्टीभित्रको विवाद पनि कम हुन्छ । समयमै महाधिवेशनका लागि ढोका पनि खुल्छ । इतरपक्षका नेता गगन थापाले भने निर्वाचनलाई जोड दिए । विधानले देखाएको बाटोभन्दा बाहिर गएर अन्तरिम सरंचना गठन गर्दा झन समस्या उब्जने उनले बताए । निर्वाचनको विकल्प छैन, निर्वाचनबाटै अन्तरिम संरचना गठन गर्न सकिन्छ, उनले भने । पार्टीको १४ औं महाधिवेशन ७७ सालको फागुन कटाउन नहुने उनले बताए । मोटामोटी महाधिवेशनको कार्यतालिका यही बैठकबाट आउनुपर्छ, उनले भने ।सभापति शेरबहादुर देउवाको कार्यकाल आगामी फागुनबाट सकिँदै छ । फागुनभित्र महाधिवेशन नहुने निश्चित भएपछि विधानको व्यवस्था प्रयोग गरी एक वर्ष समय बढाउन दुवै पक्ष अनौपचारिक रूपमा सहमत देखिएका छन् । केन्द्रीय कार्यसमितिकै बैठकमा ०७७ सालको फागुनभित्रै महाधिवेशन गर्नुपर्ने धारणा इतरपक्षकै कतिपय नेताहरूले राख्न थालेपछि अबको डेढ वर्षपछि मात्रै महाधिवेशन हुने नेताहरूले बताउन थालेका छन् । संस्थापन पक्षीय नेता बालकृष्ण खाँण सहमतिको नाममा पार्टीलाई लामो समय अनिर्णयको बन्दीमा राख्न नहुने बताउॅछन् । पार्टी विधानले निर्वाचनबाटै अन्तरिम संरचना गठन हुनुपर्नेमा जोड दिएको छ । बैठकमा प्रवक्ता विश्वप्रकाश शर्माले निर्वाचन र सहमति दुवै विकल्पका लागि तयार हुनुपर्ने बताएका थिए ।"
नेकपामा विभाग गठन लम्बियो,"काठमाडौं स्कुल विभागको नेतृत्वलाई लिएर शीर्ष नेताहरूबीच रस्साकसी भएपछि नेकपाको विभाग प्रमुख र उपप्रमुखहरू चयन प्रक्रिया लम्बिएको छ । सचिवालयको सोमबारको बैठकमा पनि विभागमा नेताहरूको कुरो नमिल्ने देखिएपछि १५ दिनका लागि बैठक सारिएको छ । महासचिव विष्णु पौडेलले सबै विभागका प्रमुख र उपप्रमुख बन्ने नेताहरूको रुचि बुझ्नुपर्ने अवस्था आएकाले बैठक सारिएको बताए । केन्द्रीय नेताहरूको रुचि पनि कसको केमा छ भन्ने बुझ्नका लागि केही समय गृहकार्य गर्नुपर्ने भयो, त्यो सकेपछि बैठक बस्छ उनले भने । स्कुल विभागमा सचिवालय सदस्य ईश्वर पोखरेल र नारायणकाजी श्रेष्ठले दाबी गरेका छन् । पूर्वमाओवादी पक्ष र पूर्वएमाले पक्षले आफूले पाउनुपर्ने अडान लिएकाले विभागको नेतृत्व दुवै पक्षका लागि प्रतिष्ठाको विषय बनेको छ । एकले अर्कालांई छोड्न नचाहेपछि पार्टीभित्र विवाद झन् चुलिएको छ । अन्य विभागमा पनि प्रस्तावित व्यक्तिहरूको गुनासो आएपछि नेताहरू थप छलफल गर्ने निष्कर्षमा पुगेका हुन् । प्रस्तावित प्रमुख र उपप्रमुखमा बस्ने नेताहरूले आफ्नो रुचिभन्दा फरक विभाग परेको भन्दै शीर्षनेताहरूलाई गुनासो गरेका थिए । सोमबार सचिवालय बैठक बस्नुअघि पूर्वएमाले पक्षका नेताहरूको छुट्टै बैठक बसेको थियो । उक्त बैठकमा एमाले पक्ष कि माओवादी पक्षले स्कुल विभाग लिने भन्नेमा पहिले अध्यक्षहरूबीच नै स्पष्ट टुंगो लाग्नुपर्ने धारणा आएको थियो । सचिवालय बैठकमा नेता ईश्वर पोखरेल र रामबहादुर थापाले मन्त्रीहरूलाई विभाग प्रमुख नदिने मापदण्ड बनाउने हो भने सचिवालय सदस्यहरू कसैले पनि विभागको नेतृत्व लिन नहुने धारणा राखेका थिए । माधव नेपाल, झलनाथ खनाललगायतका वरिष्ठ नेतालाई पनि विभागीय प्रमुख बनाउने सहमति यसअघि भएको थियो । नेकपाभित्र केही दिनयता विभाग नेतृत्वका विभिन्न विकल्पमाथि आन्तरिक छलफल भइरहेको छ । सचिवालयमा रहेका शीर्ष नेताहरूले विभागको जिम्मेवारी नलिने, मन्त्रीहरू सरकारकै काममा फोकस हुनुपर्ने भएकाले पार्टी कामको ठोस जिम्मेवारीमा नबस्नेलगायत विकल्प पनि आएका छन् । विकल्पहरूमाथि पनि सचिवालयमा कुरा उठेपछि छलफल आवश्यक भन्दै बैठक सारिएको हो ।"
प्रधानमन्त्री स्वास्थ्य परीक्षण गर्न सिंगापुर जाँदै,"काठमाडौं प्रधानमन्त्री केपी शर्मा ओली स्वास्थ्य परीक्षणका लागि शनिबार सिंगापुर जाने भएका छन् । गत शुक्रबार सैनिक अस्पताल छाउनीमा स्वास्थ्य परीक्षण गराएका ओली थप फलोअपका लागि विदेश जान लागेका हुन् । उनी केही दिन विदेश जान लागेको सोमबार नेकपा सचिवालय बैठकमा पनि जानकारी गराइएको थियो । मृगौला प्रत्यारोपण गरेका ओलीले नियमित स्वास्थ्य परीक्षण गर्दै आएका छन् । विदेशमा परीक्षण गर्न जानेबारे प्रधानमन्त्रीले केही दिनअघि निजी चिकित्सक दिव्यासिंह शाहसहित डाक्टरहरूसँग परामर्श गरेका थिए । स्रोतका अनुसार गत शुक्रबार सैनिक अस्पताल छाउनीमा प्रधानमन्त्री ओलीको नियमित ल्याब परीक्षणसहित यूएसजी ग्याइडेड रेलन बायोप्सी गरिएको थियो । चिकित्सकका अनुसार रेनल (मृगौलाको) बायोप्सीमा एउटा सुईको माध्यमले मृगौलाको तन्तुको सानो नमुना निकालिन्छ । कहिलेकाहीं यो परीक्षण प्रत्यारोपण गरिएको मृगौलाले कसरी काम गरिरहेको छ भनेर मूल्यांकन गर्न गरिन्छ । यसको परीक्षण मृगौलाको कार्यप्रणालीमा कमी, पिसाबमा निरन्तर रगत वा प्रोटिन देखिए पनि गरिन्छ । मृगौला प्रत्यारोपण गरेका व्यक्तिको प्रत्यारोपणलगत्तै पनि यस्तो बायोप्सी गरिन्छ । प्रधानमन्त्री ओलीको १२ वर्षअघि दिल्लीको अपोलो अस्पतालमा मृगौला प्रत्यारोपण गरिएको हो । ६ वर्षअघि उनको हातमा संक्रमण भएको थियो । निकै लामो समय उपचार गरेर निको भएको थियो । उनले दिल्ली र थाइल्यान्ड गएर उपचार गरेका थिए । त्यसपछि उनी नियमित फलोअपमा थाइल्यान्ड जाने गरेका छन् । गत वर्ष प्रधानमन्त्रीको शपथ लिनु केही दिनअघि बैंककस्थित ब्रुमरुग्रान्ड इन्टरनेसनल अस्पतालमा स्वास्थ्य परीक्षण गराएका थिए । प्रधानमन्त्री भएपछि स्वास्थ्य परीक्षण गर्न विदेश गएका थिएनन् ।"
दाहाल भन्छन् हेग लगिए झन् हिरो हुन्छु,"काठमाडौं पूर्वप्रधानमन्त्री तथा नेकपा अध्यक्ष पुष्पकमल दाहालले आफूलाई हेग (अन्तर्राष्ट्रिय अदालत) लगिए आफू झन् विश्वभर चर्चित हुने दाबी गरेका छन् । ललितपुरस्थित आफ्नो निवास खुमलटारमा सोमबार बिहान नेकपामा प्रवेश गरेका नेत्रविक्रम चन्द समूहका ८ नेताकार्यकर्तालाई स्वागत गर्दै उनले यस्तो दाबी गरेका हुन् । हेग लगिए पनि मलाई केही फरक पर्ने छैन । हेग लगे भने त म झन् विश्वकै हिरो भएर निस्कन्छु । संसारभरिका जनताले मलाई यो त न्यायको पक्षमा रहेछ, शान्तिको पक्षमा रहेछ भनेर चिन्ने छन्, उनले भने, तर, मलाई लाग्दैन तिनीहरूले लान्छन् र विश्वको हिरो बनाउँछन् । नेकपा प्रवेश गरेका नेताहरूले सशस्त्र द्वन्द्वकालीन मानव अधिकार उल्लंघनका घटनामा तत्कालीन माओवादीका दाहालसहितका नेता तथा कार्यकर्तालाई अन्तर्राष्ट्रिय अदालतमा लगेर कारबाही हुन सक्ने खतरा अझै रहेको धारणा व्यक्त गरेका थिए । दाहालले त्यसको प्रत्युत्तर दिँदै कसैले पनि आफूलाई हेग लान नसक्ने दाबी गरेका हुन् । मुलुकमा परिवर्तनको नेतृत्व गरेका नेताहरूलाई सिध्याउन पाए लोकतान्त्रिक उपलब्धिलाई उल्टाउन सकिन्छ कि भनेर पश्चगामी तत्त्वले षड्यन्त्र गरिरहेको दाबी दाहालले गरे ।"
४ न्यायाधीशमाथि छानबिन गर्न समिति गठन,"काठमाडौं न्याय परिषद्ले क्षेत्राधिकारबाहिर गएर मुद्दामा अन्तरिम आदेश गरेको आरोपमा उच्च अदालत पोखराका ३ न्यायाधीशमाथि छानबिन गर्न समिति गठन गरेको छ । न्याय परिषद्को सोमबारको बैठकले न्यायाधीश सपना मल्ल प्रधानको संयोजकत्वमा समिति गठन गरेको हो । क्षेत्राधिकारबाहिरको मुद्दालाई ग्रहण गरी अन्तरिम आदेश गरेको आरोपमा परिषद्ले न्यायाधीशहरू जीवनहरि अधिकारी, रामचन्द्र यादव र नरबहादुर शाहीलाई न्याय परिषद्मा झिकाउने निर्णय गरेको छ । विवादास्पद फैसला गरेको आरोपमा परिषद्ले ललितपुरका तत्कालीन जिल्ला न्यायाधीश अर्जुन कोइरालामाथि समेत छानबिन गर्न समिति गठन गरेको छ । समितिमा सर्वोच्चका न्यायाधीश तेजबहादुर केसी छन् । कोइरालाको मिलापत्रको आदेशका कारण ९२ रोपनी सरकारी जग्गा व्यक्तिका नाममा दर्ता भएको थियो । कोइराला हाल काठमाडौं जिल्ला अदालतमा छन् । परिषद्ले उच्च अदालतका ३ जना मुख्य न्यायाधीशलाई सरुवा गरेको छ । पाटन उच्च अदालतका मुख्य न्यायाधीश कुमार चुडाललाई उच्च अदालत सुर्खेत, सुर्खेतका मुख्य न्यायाधीश रमेश पोखरेललाई उच्च अदालत तुलसीपुर र तुलसीपुरका मुख्य न्यायाधीश नहकुल सुवेदीलाई उच्च अदालत पाटनमा सरुवा गर्ने निर्णय गरेको हो ।"
राप्रपा महाधिवेशन आगामी जेठमा,काठमाडौं राप्रपाले आउँदो जेठमा केन्द्रीय महाधिवेशन गर्ने भएको छ । अध्यक्ष कमल थापाको अध्यक्षतामा सोमबार बसेको केन्द्रीय कार्यसम्पादन समिति बैठकले महाधिवेशनको तिथि तय गरेको हो । बैठकले आगामी माघबाट स्थानीय तहदेखिका परिषद् बैठक आयोजना र महाधिवेशन प्रतिनिधिको निर्वाचन प्रारम्भ गर्ने निर्णय गरेको छ । राप्रपाले संगठन विस्तार गर्न महाधिवेशन अगाडि मुलुकभर सक्रिय सदस्यता वितरण कार्यलाई अभियानका रूपमा सञ्चालन गर्ने जनाएको छ । राप्रपाद्वारा जारी विज्ञप्तिअनुसार चतराधामत्रिवेणी हिन्दु राष्ट्र पुनःस्थापना संकल्प यात्रा मंसिर अन्तिम साता प्रारम्भ गरिने भएको छ ।
स्थानीयद्वारा पुल सुचारु,"सिन्धुपाल्चोक चार महिनाअघि नै बनेको पुल, उद्घाटनको पर्खाइमा थियो । ठूला नेताबाट उद्घाटन गराउने योजना थियो । स्थायनीयले चैतयता धैर्य गरे, लामो दूरी र कच्ची बाटोमै हिँडे । तर वर्षा सकिनै लाग्दा पनि उद्घाटनको कुनै छाँट नदेखेपछि उनीहरूको धैर्यताको बाँध टुट्यो । स्थानीयवासीले संयुक्तरूपमा आफैं उद्घाटन गर्दै पुलबाट आउजाउ गर्न थालेका छन् । चैतमै तयार भएको झोलुंगे मोटरेबल पुल सञ्चालनमा ल्याएका छन् । स्थानीले सामूहिक रूपमा खाँबो, डोरी हटाउँदै पुल सञ्चालनमा ल्याएका हुन् । पुल हाम्रै लागि बनेको जस्तो लाग्छ, सरकारले दिएको पुलमा हिँड्न कतिन्जेल ठुलाको उद्घाटन पर्खेर बस्ने ?, त्रिपुरासुन्दरी गाउँपालिका टेकानपुर गाउँका अगुवा भक्तध्वज बोहोराले प्रश्न गरे । यही जेठ र असारमा उद्घाटन गर्न भनेर तोकियो, सायद कसले गर्ने भन्ने विवाद होला गरिएन्, हामी पुल हेरेर धेरै कच्ची बाटो हिँड््यौ, उनले भने । मोटरेबल पुल तयारी अवस्थामा भए पनि त्रिपुरा टेकानपुर, तौथलीलगायत गाउँका १८ सय घरधुरी लामो बाटो तय गरेर अरनिको राजमार्गमा निक्लन्थ्ये । मोटरेबल पुलमा छोटो दूरीमा यात्रा गर्न नपाइएकाले खुबै सास्ती व्यहोरियो, पुल हेरेर थक्क मान्दै घुम्नुपर्थ्यो, अब धेरै कुर्नुपरेन खुसी लागेको छ, वृद्ध तेजबहादुर श्रेष्ठले भने । पुल बल्ल चल्तीमा ल्याइएपछि वृद्धवृद्धा, बालबालिकादेखि बिरामीलाई एकदमै सहज बनेको स्थानीय बताउँछन् । बर्खाले क्षतिग्रस्त बनाएको हिलाम्मे कच्ची सडक पार गरेर यात्रु बस टेकानपुर हुँदै पुरानो बजार तौथली पुग्छ । पुलले दूरी छोट्याएसँगै माथिल्लो गाउँ, बजार पुग्न सवारीसाधन आउजाउ गर्नको वरदानको काम गरेको श्रेष्ठको अनुभव छ । चरिकोट सडक डिभिजन कार्यालयका इन्जिनियर गार्गल भण्डारीका अनुसार चैतमा सुविधाजनक मोटरेबल पुल सकिएको थियो । १० करोड ९० लाख बराबरको लागतमा बनेको मोटरेबल पुल ०७१ मा ठेक्का प्रक्रिया सकेर बनाउन थालिएको थियो । पुल जसरी पनि बन्यो, त्यसको हर्ष थियो नै तर, उद्घाटन पर्खिंदा समय बित्यो, उनले भने । ०७१ जुरे पहिरो र ०७२ भूकम्प, वर्षैपिच्छैको पहिरो, कोसी कटानले बारम्बार अवरोध भएपछि पुलको काम रोकियो । विपत्ति सहँदै सोवर्ण निर्माण सेवा कम्पनी ठेकेदार अर्जुन थापाले ६ वर्षमा झोलुंगे मोटरेबल पुल निर्माणलाई टुंग्याए । झोलुंगेबाहेक टेकानपुरखरीढुंगा ८० मिटर, पिस्कर र धुस्कुन पुल, सुकेटेको ठोकर्पा जोड्ने सियाले, कर्थली जोड्ने पुल ४० मिटर लामो पुल बन्दै छन् ।"
अटेरी गर्नेलाई प्रदेशको अंकुश,"मकवानपुर राजस्व संकलन र बाँडफाँड तथा प्रदेश सरकारको निर्देशनलाई अटेरी गर्ने स्थानीय तहलाई अंकुश लगाउने तयारी प्रदेशले गरेको छ । पछिल्लो समय प्रदेश र स्थानीय तहबीच राजस्व संकलन र बाँडफाँडको बिषयलाई लिएर विवाद चुलिएको छ । प्रदेशका १ सय १९ वटा स्थानीय तहमध्ये ४९ ले हालसम्म राजस्व बाँडफाँडको रकम नै पठाएका छैनन् । सरकारले पटकपटक निर्देशन दिँदासमेत ती तहले बेवास्ता गरिरहेका छन् । ४९ वटा स्थानीय तहमध्ये केहीले आफ्नो तहमा कुनै पनि कर नउठेको भन्दै प्रदेश सरकारलाई जानकारी गराए पनि धेरैले अटेरी गरी विवरण नै पठाएका छैनन् । ०७५७६ मा आम्दानी र खर्च गर्न सफल हुन नसकेको प्रदेश सरकारलाई स्थानीय तहले राजस्व संकलन र वितरणमा मनोमानी गरेसँगै प्रदेश र स्थानीय तहबीच समन्वयको अभाव देखिएको छ । ढुंगागिट्टी, बालुवाको कर, मनोरञ्जन र विज्ञापन कर संकलनको जिम्मा पाएको स्थानीय तहले प्रदेश आर्थिक ऐनमा व्यवस्था भएअनुरुप ६० प्रतिशत आफूले राखी ४० प्रतिशत मासिक रूपमा प्रदेश सरकारको सञ्चित कोषमा जम्मा गरिदिनुपर्ने छ । कानुनी व्यवस्था अनुसार स्थानीय तहलाई चलाउनका लागि हामीले बारम्बार ताकेता गरिरहेका छौं । अब हामी विस्तारै अंकुश लगाउँदै उनीहरूलाई ट्र्याकमा ल्याउने छौं, प्रदेशका आर्थिक मामिला तथा योजनामन्त्री कैलाशप्रसाद ढुंगेलले पहिलो चरणमा फोन, पत्रमार्फत निर्देशन गर्ने र अझै अटेर गरेको खण्डमा कानुनअनुसार कारबाही प्रक्रिया अगाडि बढाउने तयारी मन्त्रालयले गरिरहेको बताए । मासिक कर संकलनको विवरण पनि मासिक रुपमा प्रदेशको आर्थिक मामिला तथा योजना मन्त्रालयमा पठाउनुपर्ने आर्थिक ऐनमा व्यवस्था भएपनि गतआवमा प्रदेशका एक सय १९ वटा स्थानीय तहमध्ये अधिकांशले मासिक विवरणसमेत पठाएनन् । गत आर्थिक वर्षको दस महिनासम्म नियमित रूपमा एक दर्जन स्थानीय तहले पनि विवरण पठाएनन् । अन्तिम समयमा आएर मात्र स्थानीय तहले मासिक विवरणसहित प्रदेशको खातामा जम्मा गर्नुपर्ने राजस्व जम्मा गरेका थिए, मन्त्रालयका राजस्व शाखाका अधिकृत रमेश श्रेष्ठले भने । मासिक विवरण नपठाए पनि केही स्थानीय तहले आर्थिक वर्षको अन्तसम्ममा एकमुष्ट राजस्व बाँडफाँड गरी प्रदेशलाई पठाएका छन् । ४९ वटा स्थानीय तहले भने कुनै विवरण नै नपठाएको कारण प्रदेशको खुद कर संकलन कति हो यकिन नभएको प्रदेश लेखा नियन्त्रण कार्यालय हेटौंडाले जनाएको छ । सबै स्थानीय तहले आफूले उठाएको राजस्वबापतको रकम तोकिएको व्यवस्थाअनुसार प्रदेशको खातामा जम्मा गर्नु नै पर्ने हुन्छ । अन्यथा आर्थिक अनुशासन उल्लंघन गरेको देखिन्छ, प्रदेश कोष तथा लेखा नियन्त्रण कार्यालयका प्रमुख हरिप्रसाद उपाध्यायले भने । राजस्व विवरण र बाँडफाँडमा अटेरी गर्ने स्थानीय तहलाई प्रदेश सरकारबाट विभिन्न समयमा प्रदान गरिने अनुदानसमेत रोक्ने चेतावनी पटकपटक विभिन्न कार्यक्रममा प्रदेशका मुख्यमन्त्री डोरमणि पौडेल तथा मन्त्रीहरूले दिने गरेका छन् । प्रदेश सरकारले रोयल्टीसहित बितेको आवमा ९ अर्ब ३३ करोड रुपैयाँ आन्तरिक राजस्व संकलन गर्ने लक्ष्य लिएको थियो । उपाध्यायका अनुसार प्रदेशको खातामा संघीय सरकारले पठाएको मूल्य अभिवृद्धि कर, अन्तशुल्क, खानी रोयल्टीसहित आन्तरिक आम्दानीसमेत गरी कुल १६ अर्ब ७५ करोड ५४ लाख ९९ हजार रुपैयाँ गतआवमा जम्मा भएको छ । आन्तरिक आम्दानीतर्फ प्रदेशले घरजग्गा रजिस्ट्रेसनतर्फ सबैभन्दा बढी ३ अर्ब ९३ करोड १३ लाख रुपैयाँ प्राप्त गरेको छ । सवारी करबापत् ३ अर्ब ८२ करोड ४८ लाख रुपैयाँ, ढुंगा गिट्टी बालुवाबाट ५२ करोड ४९ लाख रुपैयाँ प्रदेशले प्राप्त गरेको छ ।"
आज गँठेमंगल,काठमाडौं नेवार समुदायले मंगलबार राक्षसी स्वरूपमा घण्टाकर्ण दहन गर्दै गँठेमंगल मनाउँदै छन् । साउन कृष्ण चर्तुदशीका दिन यो पर्व मनाइन्छ । त्यसैले यसलाई घण्टाकर्ण चर्तुदशी पनि भनिन्छ । भूतप्रेत पन्छाउन घर सफा गर्दै घण्टाकर्णलाई दहन गर्ने चलन छ । दिनभर ठड्याइएको नर्कटले बनेको गँठेमंगललाई घाम अस्ताएपछि नदीमा लगेर विर्सजन गरिन्छ । त्यस अगाडि छालीको चिराग समातेर तीनपल्ट परिक्रम गराइने चलन पनि छ । केही स्थानमा भने विभिन्न स्थानका गँठेमंगललाई एकत्रित गरेर जलाउने चलन मात्र पनि छ । धान रोपेर सकिएपछि घरभित्रका दूषित किटाणु भगाउन धुप बालेर धुवाँ पठाउने पनि गरिन्छ । यसबाट किटाणु भाग्ने विश्वास छ । परापूर्व कालमा नास्तिक व्यक्तिले कानमा घण्ट झुन्ड्याएको र उनको आतंकले धेरैलाई गाह्रो भएको उनलाई दहन गरिएको कठन पनि छ । यस्तै अर्को किम्बदन्तीअनुसार ठूलो खानदानकी युवतीसँग प्रेममा परेका एक युवालाई समाजले नस्विकारे बेवारिसे बनाइएको थियो । उनै युवाको मृत्यु सडकमै भएपछि दहन गरेको थियो ।त्यसै हुनाले पछि परालको मान्छे बनाई दहन गर्ने परम्परा चलेको पनि मानिन्छ । यस दिन घरको मूल ढोकामा भूतप्रेत र अन्य भयबाट जोगिन फलामको तीनखुट्टे गाड्ने पनि गरिन्छ । यस्तै फलामको औंठी लगाउने चलन पनि छ । ज्यापू समुदायमा धान रोप्ने बेलामा आमन्त्रित शक्ति पन्छाएर पनि यो पर्व मनाउने गरिन्छ ।
बागदरबार संरक्षणमा नरोक्न पत्र,"काठमाडौं काठमाडौं महानगरपालिकाले अवरुद्ध गरेको बागदरबार संरक्षण कार्यमा अवरोध नगर्न पुरातत्त्व विभागले पत्राचार गरेको छ । अदालतको आदेशअनुसार बर्खाअघि नै दरबारलाई थप क्षति हुन नदिन गरिएको संरक्षण थालेको थियो । पुरातत्त्व विभागले ठेकेदारमार्फत् सुरु गरेको संरक्षण कार्यलाई महानगरका कर्मचारी ज्ञानेन्द्र कार्कीलगायतले अवरोध गरेपछि यो बर्खामा पनि दरबार संरक्षण भएको थिएन । सर्वोच्च अदालतका न्यायाधीश अनिलकुमार सिन्हा र सपना मल्ल प्रधानको इजलासले गत चैत १२ गते गरेको फैसलामा १५ दिनभित्र बागदरबार थप क्षति नगर्न संरक्षण थाल्न भनिएको थियो । यही आदेशअनुसार पुरातत्त्व विभागले ४ लाख रुपैयाँमा राज कन्स्ट्रक्सनलाई संरक्षणको जिम्मा दिएको थियो । महानगर र कर्मचारीले समेत अवरोध गरेको भन्दै महानगर र दुई कर्मचारी ज्ञानेन्द्र कार्की र कृष्णराज विष्टविरुद्ध मानहानीको मुद्दा दर्ता गरिएको थियो । त्यसमा प्रधानन्यायाधीश चोलेन्द्रशमशेर राणाको एकल इजलासले विपक्षी झिकाउने आदेशसम्म दिएको छ । अब पुरातत्त्वले नै संरक्षण गर्छु भनेको छ, वरिष्ठ अधिवक्ता प्रकाशमणि शर्मा भन्छन्, महानगरले रोक्यो भन्दैमा संरक्षण छोड्न कहाँ मिल्छ ? संरक्षण गर्ने दायित्व पुरातत्त्वको हो । उसले गर्नै पर्छ । कन्स्ट्रक्सनले भित्तामा उम्रिएको घाँस, बिरुवालगायत उखेल्ने काम गरेको थियो । काम गर्न नदिएपछि ठकेदारले काम गर्ने व्यवस्था मिलाइदिन पुरातत्त्व विभागमा पत्राचार समेत गरेको थियो । महानगरका प्रशासन प्रमुख हरि कुँवर, सहरी व्यवस्था विभाग प्रमुख राज पाण्डे, ज्ञानेन्द्रबहादुर कार्की, नाता प्रमाणित तथा पञ्जीकरण प्रमुख गणेशप्रसाद थपलिया, कृष्णराज विष्टलगायतले त्रिपाल ओडाउने कार्यमा अवरोध गराएको भन्दै कन्ट्रसनले विभागलाई पत्र लेखेको थियो । पत्र लेखेको तीन महिनासम्म पनि पुरातत्त्वले कुनै कारबाही नगरेपछि काम अघि बढ्न सकेको थिएन ।"
रेडियोथेरापी सधैं रेफर,"काठमाडौं  उपकरण नहुँदा वीर अस्पतालको क्यान्सर विभाग आफैं रोगी बनेको छ । अस्पतालका अनुसार क्यान्सर उपचारमा नभई नहुने रेडियोथेरापी गर्ने उपकरण नभएकै कारण दैनिक बिरामीको आवतजावत कम हुँदै गइरहेको हो । आएका बिरामीमध्ये आधा जतिलाई रेडियोथेरापी आवश्यक पर्ने चिकित्सक यो विभागमा पहिलेभन्दा आधा बिरामी घटदै गइरहेका छन् । कुनै समय दैनिक कम्तीमा १ सय बिरामी आउने गरेको यो विभाग सेवा प्रभावकारी नभएकै कारण शून्यजस्तै बन्न पुगेको छ । बेड पाउनकै लागि एक साता कुर्नुपर्ने यो विभागमा अहिले निकै कम बिरामी पस्ने गरेका छन् । रेडियोथेरापीका चाहिने बिरामीको उपचार अहिले रेफरको भरमा चलिरहेको छ । रेडियोथेरापीको विकल्प नहुँदा वीरले भक्तपर र भरतपुर क्यान्सर अस्पतालमा बिरामी पठाउने गरेको छ । सरकारी क्यान्सर अस्पतालमा रेडियोथेरापीका लागि धेरै दिन लाइन बस्नुपर्ने बाध्यताका कारण बिरामीले क्यान्सरजस्तो जटिल रोगको उपचार समयमा पाउन सकेका छैनन् । सरकारी अस्पतालमा पालो नपाइने निजीको शुल्क धान्न नसक्ने हुँदा गरिब र विपिन्न उपचार नगरी घर फर्कने स्थिति पनि भएको विभागका चिकित्सक बताउँछन् । २५ वर्ष पुरानो कोबाल्ट रेडियोथेरापी उपकरण बिग्रिएर थन्किएपछि वीरमा विगत चार वर्षदेखि यो सेवा ठप्प छ । उपकरण नहुँदा बिरामी त मर्कामै परेकै छन् दक्ष जनशक्ति पनि सक्रिय भएर काम गर्न पाइरहेका छन् । कुनै समय बिरामी हेर्न भ्याइनभ्याइ गर्ने वीरका क्यान्सर रोग विशेषज्ञ अहिले आउने हाजिर गर्ने र ओपीडीमा न्यून बिरामी हेर्ने मात्रै गरिरहेका छन् । चिकित्सा विज्ञान राष्ट्रिय प्रतिष्ठान न्याम्सबाट क्यान्सर रोग अध्ययन गरिरहेका विद्यार्थी (रेजिडेन्ट चिकित्सक) ले रेडियोथेरापीमा प्रयोगात्मक अभ्यास गर्न पाइरहेका छैनन् । विभागका रेडियोथेरापी गर्ने प्राविधिक पनि बेकाम्मे भएका छन् । विभागका २ जना प्राविधिकको अहिले हाजिर गर्ने र जानेबाहेक केही काम छैन । नयाँ उपकरण ल्याए पनि सेवा सुरु गर्न ढिलाइ भएको बताउँदै अस्पतालका निर्देशक डाकेदारप्रसाद सेन्चुरीले भने, भूकम्पपश्चात पुरानो रेडियोथेरापी उपकरण बिग्रिएछ । नयाँ उपकरण खरिदका लागि लामो समय लाग्यो । रेडियोथेरापी उपचारका लागि भनेर भित्र्याएको अत्याधुनिक टोमोथेरापी उपकरण राख्ने ठाउँ (बंकर) निर्माण भइरहेको र अब केही महिनामै काम सम्पन्न हुने उनले बताए ।विश्वमै महँगो पर्ने उपकरण नल्याई पुरानो मोडलकै कोबाल्ट खरिद गरेर काम चलाउन सकिने वीर अस्पताल स्रोत बताउँछ । स्रोतले भने, महँगो टोमोथेरापीभन्दा सस्तो र गुणस्तरीय कोबाल्ट नै हामीलाई सुहाउँदो थियो । सस्तो थियो, जडान गर्नका लागि लामो झन्झट पनि हुने थिएन । केही चिकित्सक र विज्ञको विरोधका बाबजुद कमिसनको लोभमा न्याम्सले रेडियोथेरापी भित्र्याएको स्रोत बताउँछ । पुरानो उपकरण कोबाल्टबाट निस्कने हानिकारक विकिरण व्यवस्थापन गर्ने प्रविधि नेपालमा छैन । विशेषज्ञका अनुसार यस्तो विकिरणयुक्त उपकरण खुला ठाउँमा राख्दा मानिस र वनस्पतिलाई असर गर्छ । जमिनको उर्वराशक्ति नाश गर्छ । कोबाल्टलाई क्यानडा लगेर नष्ट गर्ने योजना भएपछि हालसम्म यो विकिरणयुक्त उपकरण वीर अस्पतालमै थन्किएको छ । के हो टोमोथेरापी उपकरण ? विश्वमा अहिलेसम्मकै नयाँ प्रविधियुक्त र गुणस्तरीय मानिएको रेडियोथेरापी उपकरण टोमोथेरापी हो । अमेरिकन एकुरे कम्पनीले बनाएको यो उपकरण वीर अस्पतालले ४७ करोड रुपैयाँमा खरिद गरेको छ । विदेशमा दुई लाखसम्म तिर्नुपर्ने यो उपचार खर्च वीरले २० हजारभित्रै गरिदिने अस्पतालले जनाएको छ । अस्पतालका अनुसार पुरानो उपकरणबाट रेडियोथेरापी दिँदा क्यान्सरका कोषिकाका साथै शरीरमा भएका अन्य कोषिका पनि मर्थे । यो थेरापीले क्यान्सरका कोषिका मात्रै नष्ट गर्छ ।"
उत्पादन नै निर्विकल्प,"मुलुकसामु आर्थिक क्षेत्रको फेरि एउटा विकराल चित्र सार्वजनिक भयो । गत आर्थिक वर्षमा संघीय बजेटभन्दा ६ अर्ब बढी व्यापार घाटा भयो । ९७ अर्ब १० करोड बराबरका सामग्री मात्र निर्यात गर्न सकेका हामीले १४ खर्ब १८ अर्ब रुपैयाँ बराबरको आयात गर्यौं । व्यापार घाटा १३ खर्ब २१ अर्ब रुपैयाँ पुग्यो जुन अघिल्लो वर्षको तुलनामा १३५५ प्रतिशतले बढी हो । विप्रेषणका कारण जनतासित भएको रकमका कारण हामीलाई तत्कालका लागि यो तथ्यांक त्यति भयावह नलागे पनि भोलि विप्रेषण स्वात्तै घट्यो र उत्पादन बढाएनौं भने हालत के होला ? पेट्रोलियम पदार्थ, स्टिल तथा फलाम, मेसिनरी, यातायात र पार्टपुर्जा, खाद्यान्नलगायत आयात उच्च छ । इन्धन आयात मात्रै कुल व्यापारको करिब १५ प्रतिशत हुन्छ । खाद्यान्न किन्नै एक वर्षमा ५१ अर्ब रुपैयाँ बाहिरिएको छ । २८ अर्बको तरकारी र ३७ अर्बको खाने तेल ल्याइएको छ । मुलुक कृषिजन्य वस्तुमै परनिर्भर बन्दै छ । किसान अरबलाई हरियाली बनाउँदै छन् । यहाँ जतिले खेती गरेका छन्, तिनका आफ्नै समस्या छन् । न समयमा बीउबिजन पाउँछन्, न मल । सिँचाइ सुविधा नहुँदा खेतीकै लागि मौसममा भर पर्नुपर्ने बाध्यता छ । सरकारले न आयात प्रतिस्थापनमा प्रभावकारी कदम चालेको छ, न निर्यात प्रोत्साहनमै । तत्कालका लागि हामीसँग पेट्रोलियम पदार्थ आयातको विकल्प नभए पनि सुदूर भविष्य समुज्ज्वल बनाउने सुनिश्चितताका लागि इन्धन आयात घटाउनुको पनि विकल्प हुन्न । यसका लागि विद्युत् उत्पादन र उपभोग बढाएर विस्तारै इन्धन आयात घटाउँदै जान सकिन्छ । बिजुली बस चलाउनेदेखि खाना बनाउनेलगायत घरेलु प्रयोजनमा विद्युत् उपभोग बढाउने पर्याप्त प्रभावकारी उपाय छन् । वातावरणीय र स्वास्थ्य पक्ष पनि जोडिएको साइकल सहरकै अवधारणा अघि सार्ने र लागू गराउने मात्रै हो भने पनि इन्धन आयात घट्न सक्छ । संसारभर बिजुली गाडी उत्पादन तीव्र बन्दै जाँदा हामी भने बल्ल पाइपलाइनमा तेल ल्याउने तर्खर गरिरहेका छौं । व्यापार घाटा कम गर्न प्रतिस्पर्धी वस्तु उत्पादन गरेर निर्यात बढाउनुको विकल्प छैन । यसका लागि लगानी चाहिन्छ । लगानी ल्याउन, कलकारखाना खोल्न, बिजुलीबाटोजस्ता पूर्वाधार मिलाउन, दक्ष जनशक्ति व्यवस्था गर्न, सामाजिक सुरक्षा प्रत्याभूति गर्दै ट्रेड युनियन ट्र्यापबाट जोगिन र उत्पादकत्व वृद्धिको वातावरण बनाउन राज्यका सबै निकायबीच समन्वयात्मक सोच चाहिन्छ । राजनीतिक नेतृत्वको पनि उत्तिकै इच्छाशक्ति चाहिन्छ । हामीले तुलनात्मक लाभका क्षेत्र हेर्नुपर्छ । विदेशमा माग भएका वस्तु उत्पादन बढाउनुपर्छ । सेवा व्यापार र पर्यटनमा जोड दिनुपर्छ । नेपालमै उत्पादन हुन सक्ने वस्तुहरूमा आत्मनिर्भर बन्ने बाटो समाउनुपर्छ । सरकारले व्यापार घाटा कम गर्न भन्दै वर्षैपिच्छे नयाँनयाँ नारा सार्वजनिक गर्छ । ती कार्यक्रमको सम्भाव्यता, प्रभावकारिता र अनुगमन भने सधैं फितलो हुने गरेको छ । यतिसम्म कि नेपालमा उत्पादन हुने सामग्रीहरू निर्यात गरी व्यापार घाटा कम गर्न भन्दै १४ वर्षअघि सरकारले व्यापार तथा निकासी प्रवर्द्धन केन्द्र नै स्थापना गरेको थियो । मुलुकको निर्यात सम्भावना भएका उत्कृष्ट वस्तुहरूको सूची तयार पारी निर्यात र प्रवर्द्धनात्मक कार्यक्रमसमेत भइरहेका छन् । बेलाबेलामा सार्वजनिक भएको तथ्यांकअनुसार तुलनात्मक लाभका वस्तुको निर्यातको अवस्थासमेत निराशाजनक छ ।दोष सरकारको मात्रै होइन, निजी क्षेत्रको पनि छ । व्यापारीहरूको मानसिकता पनि व्यापार घाटा बढाउने खालकै छ । उत्पादन वृद्धि गर्ने, व्यावसायिक कृषि उत्पादन, रोजगारी सिर्जना गर्ने क्षेत्रमा उनीहरूको चासो छैन । विदेशबाट कुनै सामग्री ल्याउने र केही कमिसन राखेर बिक्री गर्ने ध्याउन्नमा छन् । वाणिज्य मन्त्रालयले नेपाल व्यापार एकीकृत रणनीति २०१६ मा वस्तु तथा सेवा गरी १२ वटा छनोट गर्यो । निर्यातका बढी सम्भावना भएकाहरूको नयाँ सूची बनायो । वस्तुतर्फ ठूलो अलैंची, अदुवा, चिया, औषधि तथा सुगन्धित वनस्पति, कपडा, छाला, जुत्ता, च्याङ्ग्रा, पस्मिना र गलैंचा परे । सेवातर्फ रेमिट्यान्स, आईटी तथा आईटी इन्जिनियरिङ र पर्यटन (व्यापार, शिक्षा र चिकित्सा) । मन्त्रालयले थप एक दर्जन वस्तुलाई निर्यात क्षमताको भनी वर्गीकरण गर्यो जलविद्युत्, जस्तापाता र धातु, कफी, फ्रुट जुस, चाउचाउ, मह, दाल, कागज उत्पादन, तयारी पोसाक, पत्थर, गरगहना र ऊनका उत्पादन । तर यी वस्तुहरूको निर्यात पनि निराशाजनक छ ।व्यापार घाटा बढ्दै गएपछि उपचार खोज्न वाणिज्य मन्त्रालयले तयार पारेको राष्ट्रिय कार्ययोजनामा प्रधानमन्त्री कार्यालय, गृह मन्त्रालयसहित १५ मन्त्रालय र निकायको भूमिका तोकिएको छ । तोकिएको मात्रै छ, योजनाअनुरूप काम भएका छैनन् । समस्या सोचमा मात्रै होइन, सरकारी रबैयामा पनि छ । निर्यातसँग सम्बन्धित सरकारी कार्यक्रम सफल छैनन् । कार्यकर्ता केन्द्रित त्यस्ता कार्यक्रममा दुरुपयोग बढी छ । व्यापार घाटा हटाउने दीर्घकालीन उपायका लागि मुलुकलाई लगानीयोग्य बनाउनुपर्छ । वैदेशिक लगानी भित्र्याउने र स्वदेशी लगानी बढाउने प्रोत्साहनका कार्यक्रम चाहिन्छ । लगानीकर्ता सूचकको अवस्था हेरेर नै आउने हुन् । देशमा राजनीतिक दल खोल्ने र चन्दा बटुल्ने उद्योग मात्र फस्टाउन थालेपछि व्यापार उँधै लाग्छ, उँभो होइन ।"
आरक्षणवादीहरू बीचको द्वन्द्व,"नेपालमा करिब डेढ दशक अघिदेखि सुरु गरिएको आरक्षणको मात्र चर्चा हुने गरेको छ । जबकि आरक्षणको अभ्यास नेपाल निर्माण भएदेखि नै सुरु भएको हो । यद्यपि त्यसबेलाको आरक्षण अहिले चर्चा गरिनेभन्दा केही फरक थियो । यस लेखमा बिभिन्न कालखण्डमा अभ्यास गरिएका आरक्षणबारे छोटकरीमा चर्चा गरिनेछ ।यदि आरक्षण भन्नाले कुनै सार्वजनिक पद, स्रोत र साधन कुनै निश्चित जात, जाति या समुदाय वा लिङ्गको लागि सुरक्षित हुने अभ्यासलाई मान्ने हो भने पृथ्वीनारायण शाहले पनि आरक्षणको अभ्यास गरेका थिए । दिव्य उपदेशमा पृथ्वीनारायणले बिभिन्न सार्वजनिक पद, बिभिन्न थर, जाति र परिवारका भाइबन्धुलाई दिनु भनेका छन् । उदाहरणका लागि कपर्दारीको पद कालुको परिवारलाई, तिब्बत र भारतको कूटनीतिक पद क्रमशः कालु पाँडे र शिवराम बस्न्यातका सन्तान र काजीको पद पाण्डे, बस्नेत, पन्त र मगरलाई दिनु भनेका छन् । यी पदहरू देशमा रहेका अन्य थर, जात, जातिलाई उपलब्ध थिएन । यी उदाहरणले आरक्षणको अभ्यास प्रस्ट रूपमा देखाउँछ । पृथ्वीनारायणले ऐन, कानुन बनाएर त्यस अभ्यासलाई औपचारिक रूप नदिएका हुनाले ती अनौपचारिक आरक्षण थिए । हुन त त्यसबखत राजाको बोली नै कानुन बराबर हुन्थ्यो । तर बिभिन्न राजाको समयमा मात्र होइन, एउटै राजाको शासनमा पनि बिभिन्न घटना र व्यक्तिहरूको सन्दर्भमा फरक अभ्यास पनि हुने भएकाले औपचारिक नभनिएको हो । यस्ता अनौपचारिक आरक्षणले सीमित जात या जातिका लागिमात्र साधन, स्रोत र पद सुरक्षित गर्थ्यो । त्यसैले ती असमावेशी हुन् । त्यस्ता असमावेशी अनौपचारिक आरक्षण सुरु गर्ने र लाभान्वित हुने जात या जातिले त्यस्ता अभ्यासलाई अक्सर आरक्षण भनेर नामकरण गर्दैनन् । किनकि उनीहरू आफूले एक्लौटी हालिमुहाली गरेको तथ्य प्रचार गर्न चाहँदैनन् । तानाशाहहरूले आफैलाई तानाशाह नभने जस्तै हो । आफैलाई तानाशाह नभन्दैमा उनीहरू तानाशाह नहुने होइनन् । शासक जात या जातिले आफू र आफ्नो समुदायलाई फाइदा पुग्ने अभ्यासलाई आरक्षण नभन्दैमा त्यो अभ्यास आरक्षण नहुने होइन । पृथ्वीनारायणलाई हिन्दु वर्णाश्रम व्यवस्थाको प्रभाव परेको थियो । वर्ण व्यवस्था पनि अनौपचारिक र असमावेशी आरक्षण नै हो । यद्यपि वर्णाश्रम व्यवस्था सार्वजनिक स्रोत, साधन र पदको आरक्षणमा मात्र सीमित थिएन । नेपाली राज्यले वर्ण व्यवस्थालाई पहाडीकरण गर्यो र गोरखा राज्यको विस्तारसँगै त्यस अनौपचारिक आरक्षणको सहयोगमा खसआर्यको प्रभाव र प्रभुत्वको विस्तार गैरहिन्दु क्षेत्र तथा तराईमा हुन थाल्यो ।जंगबहादुरले जातपातमा आधारित मुलुकी ऐन लागू गरेर अनौपचारिक रूपमा अभ्यास भइरहेको आरक्षणलाई औपचारिक रूप दिलाए । मुलुकी ऐनको जातपातको आधारमा समाज र राज्य सञ्चालन गर्ने जस्ता बृहत्तर लक्ष्य थियो । तर त्यसको एउटा प्रमुख पाटो पहाडको तथाकथित उपल्लो हिन्दु जातलाई राज्यको माथिल्ला पद आरक्षित गर्नु पनि थियो । कुनै विशेष सार्वजनिक पद जातको आधारमा कसैलाई पहुँच हुनु, कसैलाई कानुनी रूपमै बन्देज गर्नु आरक्षण नै हो, तर असमावेशी प्रकारको ।राजसंस्था पनि एक विशेष किसिमको आरक्षण थियो । त्यस्तै राणा शासन पनि । एक परिवार विशेषको सन्तानमात्र देशको सर्वोच्च पदमा पुग्न पाउनु भनेको अति उच्च तहको औपचारिक तर असमावेशी आरक्षण नै हो । २०२० सालको मुलुकी ऐनले औपचारिक रूपमा जातपातको अन्त्य गरेपछि औपचारिक असमावेशी आरक्षणको अन्त्य भयो । तर त्यसपछि पनि अनौपचारिक आरक्षण जारी रह्यो । यस कालखण्डको अनौपचारिक आरक्षण पनि असमावेशी नै थियो । किनकि खसआर्य जातिको मन्त्रिपरिषद, संसद, न्यायपालिका, कर्मचारीतन्त्र, सेना र प्रहरीको उपल्लो दर्जामा जनसंख्याको अनुपातमा दुई गुणा या त्योभन्दा बढी एकोहोरो हालिमुहाली रहिरह्यो । कुनै एक क्षेत्रमा एउटा जातिको वा कुनै समयमा एकभन्दा बढी क्षेत्रमा पकड यदाकदा हुनसक्छ । तर एउटा जातिको प्रायः सबै सार्वजनिक क्षेत्रमा लामो समयसम्म अप्राकृतिक रूपले हालिमुहाली हुनु भनेको अनौपचारिक आरक्षणकै व्यावहारिक प्रतिफल हो । सामाजिक विज्ञानमा घटनाको वास्तविकताले नै वस्तु, नीति, संरचना आदिको अस्तित्व प्रमाणित गर्छ । अनौपचारिक असमावेशी आरक्षण अहिले पनि कायम रहनुको पछाडि पहिलेका औपचारिक तथा अनौपचारिक असमावेशी आरक्षणले निर्माण गरेका जातीय नीति र संरचनाहरू तथा मूल्य र मान्यता कायम रहनाले हो । एउटा जातिको मूल्य र मान्यता सर्वश्रेष्ठ र सबैको भनेर स्थापित गरेर अरुमा लादिएका थिए र आज पनि तिनको प्रभाव कायम छ । आज पनि ती संरचना र मान्यताले केही विशेष जात र लिङ्गलाई अन्य समुदायको दाँजोमा अनेकन फाइदा पुर्याइरहेको छ । केही उदाहरण हेरौं । बहुभाषिक देशमा एकल भाषिक नीति आवश्यक छ भन्ने मान्यता स्थापित गरियो । अनि खस नेपाली भाषा र खसआर्यको मूल्य र मान्यताको आधारमा लिइने लोकसेवा आयोगको जाँचले खसआर्य जातिलाई कर्मचारीतन्त्रमा आधिपत्य जमाउन सहज गराइदियो । त्यही जातिकै भाषामा स्कुल शिक्षा, सरकारी कामकाज, सञ्चार जगत सञ्चालन र त्यही जातिले रुचाउने संस्कृत भाषामा विश्वविद्यालय तहसम्म निःशुल्क आवासीय शिक्षाले त्यस जातिलाई अन्य जाति र समुदायको दाँजोमा सार्वजनिक स्रोत, साधन र पद दोहन र पहुँच गर्न तुलनात्मक रूपमा धेरै सहज बनाइदिएको छ । त्यस्ता नीति र मूल्य तथा मान्यता लागू र जारी राख्न तत्कालीन र वर्तमान राज्यसत्ताको महत्त्वपूर्ण भूमिका छ । राजा र राणाको शासनमा खसले आर्यको सहयोगमा शासन गरेका थिए र दुवै जात अनौपचारिक र औपचारिक आरक्षणबाट लाभान्वित थिए । तर ०४७ सालको परिवर्तनपछि राजनीति पनि आर्यहरूकै लगभग नियन्त्रणमा आएपछि खसहरूको पहुँच खस्कन थालेको छ भने आर्यको झन् मजबुत भएको छ ।असमान संरचनाले खडा गरेको असमावेशी अवस्था परिवर्तन गर्न औपचारिक तथा समावेशी आरक्षण आवश्यक छ । त्यस्ता आरक्षण समावेशी हुन्छ, किनभने त्यस नीतिको मूल उद्देश्य नै देशमा रहेका सबै जात, जाति, लिङ्ग र समुदायको पहुँच राज्यको स्रोत, साधन र सार्वजनिक पदहरूमा पुर्याउनु हो ।यसलाई आधार बनाएर विश्लेषण गर्दा आरक्षणका दुइटा आयाम देखिन्छन् एकातिर औपचारिक र अनौपचारिक आयाम छ भने अर्कोतिर समावेशी र असमावेशी पाटो । यी दुई आयामबाट चार किसिमका आरक्षण अभ्यास गर्न सकिन्छ भन्ने देखाउँछ । १ औपचारिक समावेशी २ औपचारिक असमावेशी ३ अनौपचारिक समावेशी ४ अनौपचारिक असमावेशी । चित्रमा देखाइएझैं नेपालमा चारमध्ये तीन किसिमका आरक्षण बिभिन्न कालखण्डमा अपनाइए । अहिलेको चुनौती भनेको ब्यापक रूपमा रहेको अनौपचारिक असमावेशी आरक्षणलाई औपचारिक समावेशी आरक्षणको सहयोगमा घटाउँदै अन्त्य गर्नु हो । ढिलै भए पनि सन् २००३ बाट औपचारिक समावेशी आरक्षण सुरु भयो । औपचारिक समावेशी आरक्षणको उच्चतम सम्भाब्यतापूर्ण समानुपातिकता हो । तर अझै औपचारिक आरक्षण त्यसको आधाभन्दा पनि धेरै कम छ । औपचारिक समावेशी आरक्षणले अनौपचारिक आरक्षणवादीहरूको एकल जातीय हालिमुहालीमा केही चुनौती दिएकाले एकल जातीय हालिमुहालीबाट फाइदा पाइरहेका जातिले नेतृत्व र हैकम जमाएको लोकसेवा आयोग, सरकार र सर्वोच्च अदालतको सेटिङमार्फत त्यसलाई कमजोर बनाउने प्रयास गर्दैछन् । उनीहरूको लक्ष्य अनौपचारिक असमावेशी आरक्षणबाट हिजोदेखि आजसम्म रहेको एकल जातको हालिमुहाली भविष्यमा पनि कायम राख्नु हो । त्यसको विरुद्ध आदिवासी जनजाति, दलित, मधेसी, महिला तथा अल्पसंख्यक धर्मावलम्बीहरू औपचारिक समावेशी आरक्षण बचाउनका लागि सडक आन्दोलनमा उत्रेका छन् ।नेपालमा भइरहेको संघर्ष आरक्षणको समर्थन वा विरोधमा भएको होइन । द्वन्द्व अनौपचारिक असमावेशी आरक्षणवादीहरू र औपचारिक समावेशी आरक्षणवादीहरूबीच चलिरहेछ । दुबै पक्ष आरक्षणवादी हुन् फरक यतिमात्र हो कि एउटा पक्ष औपचारिक समावेशी आरक्षणलाई कमजोर बनाउँदै अनौपचारिक असमावेशी आरक्षणको प्रभाव जोगाउँदै एकल जातको हालिमुहाली कायम राख्न चाहन्छ भने अर्को पक्ष औपचारिक समावेशी आरक्षणको सहयोगले राज्यको स्रोत, साधन र सार्वजनिक पदहरूमा सबै जाति, लिङ्ग र समुदायको पहुँच र प्रतिनिधित्व होस् भन्ने चाहन्छ ।"
भयावह व्यापार घाटा,"प्रत्येक वर्ष मुलुकको व्यापार घाटा भयावह अवस्थामा बढ्ने क्रममा छ । यसैको निरन्तरतास्वरुप गत आर्थिक वर्षमा १३ खर्ब २१ अर्बको व्यापार घाटा भएको छ, जुन गत आर्थिक वर्षको बजेटभन्दा ६ अर्ब बढी छ । १३ खर्बको आयात हुँदा ९७ अर्ब १० करोडको मात्र निर्यात हुनाले हाम्रो उत्पादनमूलक उद्योगव्यवसायको वर्तमान अवस्थालाई चित्रण गर्छ । उक्त क्षेत्रको प्रबर्द्धनका लागि बनेका नीति, नियम र प्रभावकारी कार्यान्वयनको कमीलाई दर्शाउँछ ।व्यापार घाटामा पेट्रोलियम पदार्थ, स्टिल, फलाम, मेसिनरी, यातायात तथा पार्टपुर्जाको आयातमा ठूलो हिस्सा रहनु हो । धान, मकै, गहुँजस्ता खाद्यान्न समेतको उच्च आयात भएको छ भने २८ अर्बको तरकारी र ३७ अर्बको खानेतेल आयात हुनाले हामी कतिको परनिर्भर भइरहेका छौं भन्ने स्पष्ट पार्छ । हाम्रो अर्थतन्त्र कृषिमा निर्भर भए पनि कृषिको विकासका लागि उच्चतम प्रविधिको विकास भइरहेको छैन । राम्रो कृषि उत्पादनका लागि सिंचाइको पर्याप्त व्यवस्था नभई मौसममा भर पर्नुपर्ने अवस्था छ । आवश्यक भएको समयमा कृषकले मल, बिउ पाउँदैनन् । आधुनिक प्रविधि प्रयोगमा ल्याउन नसक्नु, कृषकले बैंकिङ क्षेत्रबाट सरल र सस्तो दरमा ऋण नपाउनाले पनि कृषिले भरथेग गर्न सकिरहेको छैन । वैदेशिक रोजगारीको मोहले कृषि क्षेत्रमा काम गर्ने जनशक्तिको अभाव हुनु, कृषकले आफ्नो बालीको उचित मूल्य नपाउनु, उत्पादित वस्तुको भण्डारणको व्यवस्था नहुनु, आधुनिक कृषि विकासका लागि ऐन, कानुन बनाए पनि प्रभावकारी कार्यान्वयनमा नल्याउनाले खाद्यान्नमा परनिर्भरता दिनप्रतिदिन बढ्ने क्रम छ ।राष्ट्रिय अर्थतन्त्रमा टेवा पुर्याउन कृषिको आधुनिकीकरण गर्ने सरकारी लक्ष्य र नारा पनि सफल हुनसकेको देखिन्न । कृषिका लागि अत्यन्त आवश्यक मल, बिउका साथै सिँचाइ उपलब्धताको अवस्था दयनीय छ । निर्माणाधीन सिँचाइका परियोजनाहरू तोकिएको समयमा विरलै सम्पन्न हुन्छ । प्रत्येक वर्ष कृषकले मल र बिउको अभाव भोग्नुपर्ने अवस्थाको सिर्जना गर्न कसको दोष छ ? प्रक्रियागत जटिलताका कारण बाधाअड्चन आइरहेका छन भने त्यसको सरलताका लागि सरकारले ऐन, कानुनमा के कस्ता सुधार गर्नुपर्छ, अविलम्ब गरिनुपर्छ । इजरायलले अन्य देशबाट माटो खरिद गरी आफ्नो देशमा कृषि उपज बढाउन सक्छ भने हामीसँग भएको मलिलो माटोमा समेत खाद्यान्न, तरकारी उब्जनी गर्न सक्दैनौं । आखिर समस्या कहाँनेर छ ? कमीकमजोरी कसको हो ? यसको निर्क्योल गरी दृढ इच्छाशक्तिसाथ सुधारका प्रक्रिया अघि बढाउन सरकारले ढिला गर्नु हुँदैन, अन्यथा हाम्रो परनिर्भरता प्रत्येक आर्थिक वर्ष झन्झन् बढ्दै जानेछ । व्यापार घाटा चुलिँदै जानेछ । विनोद भट्टराई, विराटनगर"
डाइभर्सनको विरोध किन ?,"साउन १३ मा पहिलो पृष्ठमा छापिएको कोशी उच्च बाँधमा कुरा मिलेन समाचारको अन्तिम अनुच्छेदमा सुनकोशीकमला डाइभर्सनको परियोजनाबाट नेपाललाई खासै लाभ नहुने धारणा नेपाली पक्षले राखेको भन्ने पढ्दा आश्चर्य लागेको छ । के साँच्चिकै यो परियोजनाले प्रदेश २ लाई लाभ गर्दैन ? कि प्रदेश २ मा सिंचाइ सुविधा नहोस् भन्ने चाहना नेपाली प्रतिनिधिको हो ? बीपी कोइरालाको पालादेखि नै सुनकोशीकमला डाइभर्सन हुने हल्ला चलेको हो । प्रायःजसो सरकार यो परियोजनाको चर्चा गर्छन् र मधेसका किसानसँग मत लिन्छन् । तर एउटा नेपाली विज्ञले सिंगो मधेसको चाहना विपरीत धारणा राख्नु कत्तिको न्यायसंगत छ ? कान्तिपुर दैनिकले यो परियोजनाले प्रदेश २ लाई फाइदा गर्नेनगर्ने कुरामा सूक्ष्म अनुसन्धान गरेर समाचार प्रकाशन गरोस् भन्ने अनुरोध गर्छु । कोशी उच्च बाँधले ३२ गाउँ विस्थापित हुने भएकाले नेपालका प्रतिनिधिले बनाउन आवश्यक नभएको विचार राखेछन् । ठूलो परियोजनाले ३२ गाउँलाई असर गर्छ भने उनीहरूलाई मुआब्जा दिएर सुरक्षित स्थानमा सार्न सकिन्छ । कोशी उच्च बाँध बन्यो भने सप्तकोशीका सबै सहायक नदीमा पानी जम्नाले लामो दूरीसम्म जलविहार गर्ने पर्यटकहरूलाई भित्र्याएर आम्दानी गर्न सकिन्छ । कोशी उच्च बाँध बनाएर त्यसमा पर्यटन व्यवसायको सम्भाव्यता हेरेर ३२ गाउँका सबै परिवारलाई होटल, जलविहार, ट्रेकिङ, पर्यटनमुखी उत्पादनका क्षेत्रमा लगाउन सकियो भने उच्च बाँध बनेको १० वर्षभित्र ती गाउँका मानिसको सुकेका ओँठहरू रसाउन थाल्नेछन् । तराईमा सिंचाइ पुग्नाले उब्जनी बढ्नेछ । उच्च बाँधका कारण जमेको पानीमा पानीजहाज भित्र्याएर अरुण, बरुण, तमोर, दूधकोशी, तामाकोशी, सुनकोशीको सिरानसम्म जलयात्रा सहुलियत हुनगई भूपरिवेष्टित मुलुकमा पनि नेपाली र विदेशी दुबैले जलमार्ग प्रयोग गर्न पाउनेछन् । अझ लालीगुराँस नदीको दुबै पाखामा लगाउने हो भने फुलेको मौसममा हेर्न र घुम्नलायक हुनेछ । यो आकर्षणले पर्यटक बढ्नेछन् । नेपाललाई सबल बनाउने हो भने पर्यटन व्यवसायका सबै पक्षको सम्भाव्यतालाई उपयोग गर्नुपर्छ । उच्च बाँध पनि पर्यटक भित्र्याउने, जलमार्ग बढाउने, बिजुली उत्पादन गर्ने र सिंचाइ समस्या समाधान गर्ने माध्यम बन्न सक्छ भन्ने विषयमा बहस होस् । विजयप्रसाद मिश्र, पाटन क्याम्पस, ललितपुर"
बेहाल सरकारी अस्पताल,"उपेन्द्र यादवले सम्हालेको स्वास्थ्य मन्त्रालय अव्यवस्थित बनेको छ । वीर अस्पताल, शिक्षण अस्पताल, कान्ति बाल अस्पतालको अवस्था नाजुक बन्दै गएको छ । शिक्षण अस्पतालको वार्षिक उत्सव कार्यक्रममा अस्पतालका निर्देशकले अस्पताल घाटामा गएको विवरण पेस गरेका छन् । इमरजेन्सीमा बिरामी लिएर गयो भने सिट खाली कहिल्यै पाइँदैन । एउटै सिटमा २३ जना बिरामी राखेर उपचार गरिरहेका हुन्छन् । डाक्टरलाई बोल्ने समयसमेत हुँदैन । भर्ना भएका बिरामीहरू राख्ने वार्ड पाइँदैन । आईसीयु, सीसीयु पाउन त ठूलै भूमिका खेल्नुपर्छ । प्रधानमन्त्री केपी शर्मा ओलीले शिक्षण अस्पतालमा सिट नपाएर सैनिक अस्पताल गएर उपचार गरेको समाचार आएको छ । सिटी स्क्यान, एमआरआई गर्न पालो नआएर महिनौं कुर्नुपर्छ । बिरामीको चाप यति हुँदा पनि अस्पतालचाहिँ घाटामा कसरी गयो ? चाहिनेभन्दा बढी कर्मचारी भएर हो या अन्य प्रशासनिक कमजोरीका कारण ? सरकारी अस्पताल सधैं घाटामा किन जान्छ ?कान्ति बाल अस्पतालमा कतिपय उपकरण बिग्रिएर थन्किएका छन् । उपकरण नै बिग्रिएपछि केले परीक्षण गर्ने ? समयमा डाक्टर नआउने, आए पनि काम नगर्ने परम्पराले गर्दा सरकारी अस्पतालको लोकप्रियता घटेको छ । तलब सरकारीमा खाने काम भने निजीमा गर्ने डाक्टरहरूका कारण सरकारी अस्पताल बेहाल भएका हुन् । बाल अस्पतालका कतिपय डाक्टर प्राइभेट क्लिनिकका मालिक छन् । कान्तिमा आउने बिरामीलाई पनि आफ्नो क्लिनिकमा नै बोलाउँछन् । हुनेले त निजीमा उपचार गर्ला, नहुनेले चाहिँ के गर्ने ? स्वास्थ्यमा सबैको पहुँच भन्छ सरकार, तर स्वास्थ्यजस्तो संवेदनशील ठाउँमा ध्यान गएको पाइँदैन ।वीर अस्पताल अहिले नामले मात्र चिनिन्छ, कामले होइन । अस्पतालभित्र छिरेपछि ट्वाइलेट गनाएर बसिसाध्य हुँदैन । बिरामी बस्ने सिट त्यतिकै फोहोर छन् । जथाभाबी सिरिन्जहरू फालिएका हुन्छन् । सफा गर्न कुचिकारहरू छन् । उनीहरू कामभन्दा बढी तलब कसरी पचाउने भन्नेतिर लागेका छन् । वीर अस्पतालमा काम गर्ने धेरैजसो चिकित्सक प्राइभेट क्लिनिक अथवा अस्पतालमा काम गरिरहेका छन् । आफ्नो कर्तव्य के हो भनेर कोही बुझ्दैनन् । कतिपय उपकरण बिग्रिएर काम नै नगर्ने भएका छन् । कमिसनको खेल ज्यादै छ । पुरुषोत्तम घिमिरे, जोरपाटी, काठमाडौं"
टेन्टभित्रका तान्त्रिक र पजनी,"आलोचनात्मक हस्तक्षेपयी घटना र प्रवृत्ति देखिनुमा पार्टीभित्र आलोचनात्मक विवेक भएको जुझारु शक्तिको खडेरीले काम गरेको देखिन्छ, छिपछिपे आलोचना गर्दर् ैसम्झौतावादी वा आशावादी व्यवहार गर्ने कार्यनीतिले पनि भूमिका खेलेको हुनसक्छ । तान्त्रिक नेतृत्व शैलीको अभ्यास र संस्कृतिको आलोचना गर्नेहरूमा पनि अध्यक्षद्वयको अधिनायकवादी चरित्र वा अलोकतान्त्रिक व्यक्तित्वलाई बेवास्ता गर्ने प्रवृत्ति छ । आफैसँग भएको यस्तो प्रवृत्तिसँग पनि अन्तरसंघर्ष गर्नुपर्ने होइन र ?एमालेका पूर्वअध्यक्ष एवं वर्तमान प्रधानमन्त्री ओलीको नेतृत्वमा राजनीतिक मोर्चामा पाइएको एकपछि अर्को उपलब्धि को नेपथ्यमा क्रियाशील रहेको अधिनायकवादी चरित्र वा अलोकतान्त्रिक व्यक्तित्वसँग निर्मम संघर्ष नहुनाले पनि तान्त्रिक नेताहरूमा दुस्साहस बढेको छ । संविधान जारी गर्ने बेला, नाकाबन्दीको प्रतिरोध गर्ने बेला, चीनसँग सम्बन्ध विस्तार गर्ने बेला, पार्टी एकताको पहल लिने बेला देखिएको उनको नेतृत्व कौशल को भरपूर प्रशंसाले पार्टीभित्र र बाहिर जनमुखी, लोकतान्त्रिक र समाजवादी पद्धति र संस्कृति बनायो कि बनाएन ? नेकपाभित्रबाहिर आलोचनात्मक विवेकको पक्षमा रहेका व्यक्तिले आफैलाई सोध्नुपर्ने प्रश्न यो पनि हो । मुख्य नेतृत्वमाथि प्रश्न उठाउने क्रममा केही हदसम्म आलोचनात्मक विवेक देखाउँदै आएका राम कार्की पार्थ ले दुइटा टाउको र चार खुट्टाका भरमा पार्टी नचल्ने जनाउ दिँदै आन्तरिक लोकतन्त्रको खडेरीबारे मत राखेका छन् । उनको भनाइ छ, हामीसँग कहिल्यै रायसल्लाह पनि लिइएन । आफूलाई मन परेका, आफूनजिक दुईचार जनाको मतलाई नै उहाँहरूले सबैको मत ठान्नुभयो । डेमोक्रेटिक प्रक्रियाप्रति पनि उहाँहरूमा अरुचि छ कि भन्ने लाग्न थालेको छ । जो नजिक छ, प्रिय छ, त्यसैसँग सल्लाह गर्नु र त्यसैलाई सबैसँग सल्लाह गरेको रूपमा व्याख्या गर्नु त डेमोक्रेसीलाई अस्वीकार गर्नु हो ।अध्यक्षद्वयका लागि अनलर्नवर्षदिनसम्म पार्टीलाई अध्यक्षद्वयले अलोकतान्त्रिक टेन्टभित्र बन्द राखेको देख्दादेख्दै कसैले बल्ल अलोकतान्त्रिक प्रक्रिया अनुभूति गर्दै छन् भने कसैले केही समयअघि नै सरकार र पार्टीको आचरण हेर्दा फासीवादी अभ्यास हुने डर पनि महसुस गर्दै छन् । ढिलै भए पनि यस्तो खतरा अनुभूति गर्नु र सार्वजनिक वृत्तमा विवेकसम्मत मत प्रस्तुत गर्नु हिम्मतिलो काम हो । उनीहरूले बलियोसँग अध्यक्षद्वयको अधिनायकवादी आचरणविरुद्ध आन्तरिक लोकतन्त्रको झन्डा उठाउन सकेनन् भने खतरा झन् बढ्न सक्छ । संसारमा शासकहरूलाई जनमुखीपना, लोकतन्त्र र समाजवादबारे पढाउने स्कुल भए अध्ययनविरोधी नेकपाका अध्यक्षहरूलाई पाठ पढाउनु आवश्यक भइसकेको छ । र सबैभन्दा पहिले त उनीहरूले पढेका थोत्रा पुराना पाठ, मनमस्तिष्कमा रहेका कुनियत र अलोकतान्त्रिक अभ्यासलाई अनलर्न गर्नु (दिलदिमागबाट निकाल्नु) आवश्यक छ । जनमानसमा दासता बढिरहेको देखेर स्कुलतन्त्रले शिक्षाविरोधी भूमिका खेल्न थालेको विचार राख्ने शिक्षाविद् इभान इलिचले डिस्कुलिङ सोसाइटी को प्रस्ताव राखेका थिए । नेतृत्वबाटै अलोकतान्त्रिक प्रक्रिया र फासीवादी खतरा बढिरहेको र त्यसबाट सबैजसो नेता, कार्यकर्ता, समर्थक दीक्षित भइरहेका बेला नेकपामा पनि डिस्कुलिङ र अनलर्निङ को प्रक्रिया थाल्ने संरचना र पद्धति पो अत्यावश्यक झएको हो कि ?"
पारमाणविक कानुनको औचित्य,"विकिरण तथा रेडियोधर्मी पदार्थको प्रयोगले एकातिर मानवीय जीवनका यावत् क्रियाकलापलाई सरल तथा विश्वसनीय बनाएको छ भने अर्कातिर यसमा असावधानबाट हुन सक्ने जोखिम उत्तिकै बढेको छ । पारमाणविक प्रविधि र आयनीकृत विकिरणको सुरक्षित र शान्तिपूर्ण प्रयोग, रेडियोधर्मी स्रोतको सुरक्षा, पारमाणविक र रेडियोधर्मी पदार्थ तथा संयन्त्रको अनधिकृत प्रयोग हुन नदिन पारमाणविक विधेयक हाल संसदमा विचाराधीन छ । यस विधेयकबारे बढीजसो नकारात्मक टिप्पणी भइरहेका छन् । पारमाणविक पदार्थ, यसको ओसारपसार र रिसर्च रियाक्टर गरी त्यसमा प्रस्तावित मुख्यतः तीन विषयमा, जुन औचित्यपूर्ण छैन ।नेपालमा विकिरण स्रोतको प्रयोग मुख्यतः चिकित्सा क्षेत्रमा भइरहेको छ र त्यसपछि कृषि, खानी, ऊर्जा, उद्योग, पुरातत्त्वमा । विशेषतः यसको प्रयोग विद्युत् उत्पादनमा, खाद्य पदार्थलाई लामो समयसम्म ताजा राख्न तथा भण्डारण गर्न अनि भाले कीरालाई नपुंसक बनाई कीरा नियन्त्रणमा हुने गरेको छ । उद्योगका क्षेत्रमा उत्पादनदेखि गुण नियन्त्रण तथा स्तर मापनसम्म यसको प्रयोग गरिन्छ । खनिज पदार्थ पत्ता लगाउन तथा उपलब्धता निर्धारण गर्नसमेत रेडियोधर्मी पदार्थ चाहिन्छ । नेपालमा विकिरणको प्रयोग सन् १९२३ देखि चिकित्सा क्षेत्रमा भएको हो, एक्सरेबाट । १९७६ मा पहिलो पटक रेडियोधर्मी पदार्थ (रेडियमको) प्रयोग गरी रेडियोथेरापीको सेवा प्रसूति गृहबाट सुरु भयो । एक शताब्दीदेखि विकिरण तथा रेडियोधर्मी पदार्थ अझ विकसित तथा परिष्कृत रूपमा चिकित्सा क्षेत्रको रेडियोलोजी र रेडियोथेरापीमा तथा न्युक्लिएर मेडिसिनमा प्रयोग भइरहेको छ । सावधानीपूर्वक प्रयोग गरे विकिरणबाट अधिकतम फाइदा लिन सकिन्छ । हेलचेक्र्याइँ भए ठूलै हानि हुन सक्छ । केही समयअघि वीर अस्पतालमा सीटी स्क्यानबाट विकिरण चुहावट भएको भन्ने समाचारले ठूलै हलचल ल्याएको थियो । यसबाट अस्पतालको विश्वसनीयतामा ठूलो असर पर्यो । नेपालमा अन्तर्राष्ट्रिय आणविक ऊर्जा एजेन्सीको निगरानीमा डिप्लिकेटेड युरेनियमको पनि प्रयोग भइरहेको छ, जसबारे धेरैलाई जानकारी छैन । यसले टेली कोबाल्ट६० उपकरणमा रेडियोधर्मी पदार्थको विकिरण रोक्ने गर्छ । कोबाल्ट६० को प्रयोग नेपालमा क्यान्सर उपचारका लागि भइरहेको छ । अन्तर्राष्ट्रिय नियम अनुसार, प्रयोग अवधि सकिएपछि कोबाल्ट६० रेडियोधर्मी पदार्थ तथा डिप्लिकेटेड युरेनियम रहेको उपकरण सुरक्षित विसर्जनका लागि सम्बन्धित देशमा फर्काउनुपर्छ । तर कानुन अभावमा नेपालमा यस्ता पारमाणविक तथा रेडियोधर्मी पदार्थ समस्या बन्दै गएका छन् ।कुनै पनि देशको विकास विज्ञानबिना सम्भव छैन । अनुसन्धान केन्द्रको अभावमा नेपालका वैज्ञानिकको विदेश पलायन बढ्दो छ । विश्वविद्यालय र अनुसन्धान केन्द्रका लागि मात्र उपयुक्त रिसर्च रियाक्टर कुनै आणविक ऊर्जा भट्टीभन्दा सानो उपकरण हो । यसले कुनै पदार्थको संरचना परीक्षण गर्ने, वैज्ञानिक अध्ययन प्रयोजनका लागि तथा चिकित्सा क्षेत्रमा प्रयोग हुने रेडियोधर्मी पदार्थ उत्पादन गर्ने कार्यमा महत्त्वपूर्ण भूमिका खेल्छ । रिसर्च रियाक्टर निर्माण वा सञ्चालन तथा पारमाणविक पदार्थ र यसको ओसारपसारका लागि प्रस्तावित विधेयकमा इजाजतपत्रको व्यवस्था प्रस्ताव गर्दैमा नेपाल आणविक चलखेलको निसाना बन्दैछ भनी शंका गर्नुको अर्थ छैन । ८ जुलाई २००८ मा नेपालले पारमाणविक प्रविधिको सुरक्षित र शान्तिपूर्ण प्रयोग गर्ने गरी अन्तर्राष्ट्रिय आणविक ऊर्जा एजेन्सी (एनपीए) को सदस्यता पाएको थियो । आणविक हातहतियारको अप्रसार सम्बन्धी अन्तर्राष्ट्रिय सन्धिको पक्षराष्ट्रका हैसियतले नेपालले १९७२ मै आईएईएसँग एउटा कम्प्रिहेन्सिभ सेफगार्ड एग्रिमेन्ट (सीएसए) तथा सोसँग सम्बन्धित स्मल क्वान्टिटी प्रोटोकल (एसक्युपी) मा हस्ताक्षर गरिसकेको छ । यसरी आफू पक्ष भएका अन्तर्राष्ट्रिय सन्धि कार्यान्वयन गर्नु नेपालको दायित्व नै हो । यसका लागि पनि नेपालमा कानुन बनाई पारमाणविक पदार्थ र प्रविधिको प्रयोगलाई व्यवस्थित गर्न प्रभावकारी कानुन र नियमनकारी निकायको आवश्यकता पर्छ । नेपालमा पारमाणविक पदार्थको सुरक्षित र शान्तिपूर्ण प्रयोग सम्बन्धी कानुन बनाउने प्रयास धेरै अघिदेखि भए पनि यसले अझै पूर्णता पाएको छैन । भविष्यमा कानुन बनेपछि यसको कार्यान्वयनमा धेरै चुनौतीको सामना गर्नुपर्ने हुन्छ । नेपालका लागि अति आवश्यक रेडियोधर्मी पदार्थको सुरक्षा, विकिरण नियन्त्रण पूर्वाधार तथा अनुगमनका लागि चाहिने छुट्टै स्वतन्त्र विकिरण नियामक निकायको गठन गर्न ढिलो भइसकेको छ । विकिरण सुरक्षा र नियन्त्रण ऐनमा सबैभन्दा महत्त्वपूर्ण लाइसेन्स प्रक्रिया, सुपरिवेक्षण, उचित व्यवस्थापन र रेडियोधर्मी फोहोरको व्यवस्थापन, अनुगमन प्रणालीको स्थापना अत्यावश्यक भइसकेको छ । यस क्षेत्रको स्थिति सुधार तथा थप जनशक्ति उत्पादनका लागि शैक्षिक कार्यक्रम चलाउन तथा यसलाई राष्ट्रिय प्राथमिकतामा पार्न जरुरी छ । भविष्यमा अझ थप विकिरणको प्रयोग हुने परियोजनामा संलग्न भई नेपालले ऊर्जा, खानी, उद्योग, चिकित्सा र मुख्य रूपमा कृषि क्षेत्रमा फाइदा लिन सक्नुपर्छ । नेपाल परमाणु शक्तिसम्पन्न राष्ट्रहरूका बीचमा छ । हाम्रा छिमेकीले ऊर्जा संकट समाधानका लागि न्युक्लियर पावर प्लान्ट निर्माणलाई तीव्रता दिएका छन् । भविष्यमा ती मुलुकमा कुनै प्रकारको पारमाणविक दुर्घटना भए नेपालसमेत प्रभावित हुनेछ । त्यसैले आफ्नो मुलुकमा यस्तो प्रविधिको निषेध गर्दैमा हामी बच्न सक्छौं भन्नु केवल भ्रम हो । हामीले पारमाणविक कानुन बनाए मात्र अन्य मुलुकबाट परेको असरको क्षतिपूर्ति पनि दाबी गर्न सकिन्छ । तसर्थ पारमाणविक विधेयक अविलम्ब पारित गरी कार्यान्वयनमा ल्याउनु जरुरी छ ।लेखक वीर अस्पतालका वरिष्ठ मेडिकल फिजिसिस्ट एवं विकिरण संरक्षण अधिकारी हुन् ।"
बाघले बढायो पर्यटन,"बर्दिया  सजिलै बाघ देखिने भएकाले बर्दिया राष्ट्रिय निकुञ्जमा स्वदेशी तथा विदेशी पर्यटकको संख्या बढिरहेको छ । निकुञ्जका अनुसार गत वर्ष २६ हजार पर्यटक भ्रमणमा आएका थिए । अधिकांश पर्यटक पाटे बाघ हेर्न आएका हुन् । सबैभन्दा बढी चैत र वैशाखमा विदेशी पर्यटक आएका थिए । प्रमुख संरक्षण अधिकृत अणनाथ बरालले बर्दिया निकुञ्जले अन्तर्राष्ट्रियस्तरमा बाघ गन्तव्यको पहिचान बनाइसकेको बताए । बाघको संख्या ८७ पुगेपछि निकुञ्ज घुम्न आउने सबैजसो पर्यटकले सहजै देख्न पाउन थालेका छन् । बाघ गन्तव्यका रूपमा बर्दियाको प्रचार भइरहेको छ, उनले भने, जसका कारण पर्यटक बढेका हुन् । पाहुना आउन थालेपछि होटल तथा रिसोर्ट खुलेका छन् । स्थानीयले पनि वन्यजन्तु संरक्षणमा जोड दिएका छन् । कर्मचारी, संरक्षणकर्मी र व्यवसायीले आइतबार यहाँ अन्तर्राष्ट्रिय बाघ दिवस मनाउने क्रममा पाटे बाघले यहाँको पर्यटन क्षेत्रमा पुर्याएको लाभबारे चर्चा गरेका थिए । प्रमुख संरक्षण अधिकृत बरालले पाटे बाघका कारण विश्वभरि ख्याति कमाएको जानकारी दिए । यसपालि बर्दिया भ्रमण वर्ष ०७६ सञ्चालन गरिएकाले पनि पर्यटक बढेको व्यवसायीले बताए । पर्यापर्यटन विकास समिति अध्यक्ष मोहन चौधरीले गर्मी सिजनमा बाघ हेर्न विदेशी आउने गरेको बताए । यहाँबाट बाघ देखेर फर्केकाले आफ्नो मुलुकमा निकुञ्जबारे प्रचार गर्दै आएको उनले सुनाए । बाघ हेर्नैका लागि धेरै पर्यटक आए । यसले बाघ पर्यटनको सन्देश दिएको छ, उनले भने । चौधरीका अनुसार निकुञ्जमा बाघ, गैंडा र हात्ती सहजै देख्न सकिन्छ । निकुञ्जमा ४४ वर्षमा बाघ गणना हुने गरेको छ । निकुञ्ज तथा वन्यजन्तु विभाग, विश्व वन्यजन्तु संरक्षण कोष, प्रकृति संरक्षण कोष, नेपाली सेना र चोरीसिकार नियन्त्रण युवा सञ्जालको सहभागितामा प्राविधिक टोलीले क्यामेरा ट्र्यापिङको सहयोगमा गणना गरिन्छ । निकुञ्जबाहेक खाता जैविक मार्ग, आसपासका क्षेत्र र कैलालीको छतिवन क्षेत्रबाट बाघको गणना गरिएको थियो ।चोरी सिकार नियन्त्रणपछि बाघको संख्या बढेको हो । प्रशस्त आहारा प्रजाति, सुरक्षा र प्राकृतिक बासस्थान भएकाले दुर्लभ पाटे बाघको संख्या बढ्दै गएको र दुई वर्षयता एक दर्जन बाघ थपिएको प्रमुख संरक्षण अधिकृत बरालले बताए । सन् २०१३ को गणनाअनुसार निकुञ्जमा ३५ देखि ५० बाघ थिए । निकुञ्ज घुम्न विदेशी पर्यटकलाई १ हजार ५ सय, सार्क मुलुकका लागि ७ सय ५० र स्वदेशीलाई १ सय रुपैयाँ शुल्क तोकिएको छ । जिप प्रवेशका लागि ३ हजार शुल्क छ । हात्ती सफारीमा विदेशीलाई २ हजार ५ सय, सार्कका लागि १ हजार ५ सय र स्वदेशीलाई ५ सय रुपैयाँ शुल्क तोकिएको छ ।"
सामूहिक बलात्कारपछि मिलापत्र,"मोरङ बलात्कारको घटनामा गाउँमै क्षतिपूर्ति दिलाएर मिलापत्र गराइएको खुलेपछि प्रहरीले अनुसन्धान सुरु गरेको छ । रंगेली९ संखुवाथानकी एक १६ वर्षीया अशक्त किशोरीलाई स्थानीय तीन युवाले असार २० मा बलात्कार गरेको अलि ढिला खुलेपछि अनुसन्धान थालिएको प्रहरी निरीक्षक कवीन्द्र कार्कीले बताए । स्थानीय २५ वर्षीय रोमन मगर, २४ वर्षीय प्रिन्स अधिकारी र २३ वर्षीय सविन चौधरीमाथि किशोरीलाई ललाइफकाई सामूहिक बलात्कार गरेको आरोप छ । घटना बाहिरिएपछि गाउँमै समाजको पञ्चायत बसेर स्थानीयले असार २६ मा मिलापत्र गराएका थिए । रोमनका बाबु चेतबहादुर मगरलाई किशोरीको उपचारका लागि १ लाख ५० हजार रुपैयाँ साउन ६ भित्र दिनुपर्ने भन्दै सहीछाप गराएर पञ्चले घटना मिलापत्र गराएका थिए । इलाका प्रहरी कार्यालय रंगेलीका प्रमुख कार्कीले बलात्कारको घटनामा मिलापत्र भएको ढिला जानकारीमा आएको बताए । घटनामा संलग्न तीनमध्ये दुई जनालाई नियन्त्रणमा लिई अनुसन्धान गरिरहेका छौं, उनले भने, रोमन र प्रिन्स पक्राउ परेका छन्, फरार रहेका सविनको खोजी भइरहेको छ । बलात्कार जस्तो जघन्य अपराधको घटना मिलापत्र गराउनेहरूलाई पनि कानुनी कारबाहीको दायरामा ल्याउन छानबिन भइरहेको उनले बताए । बलात्कार जघन्य अपराध हो । त्यसमाथि यो घटना पीडित अशक्त किशोरी हुन्, उनले भने, संलग्नमाथि त कारबाही हुन्छ नै, मिलापत्र गराउनेहरू जोसुकै भए पनि छानबिन गरेर कानुनी दायरामा ल्याउँछौं । संलग्नमध्ये कसैले पनि छुट नपाउने उनले बताए । पञ्चायतले तोकेको रकम चेतबहादुरले पीडित पक्षलाई दिइनसकेको खुलेको छ । आमाले छाडेर गएकी र बाबुले बेवास्ता गरेपछि किशोरी आफन्तको घरमा बस्दै आएकी थिइन् । उनलाई उपचारपछि विराटनगरस्थित एक सामाजिक संस्थाको संरक्षणमा राखिएको प्रहरीले जनाएको छ ।"
१५ हजार नेपालीलाई घर फिर्ने अवसर,"काठमाडौं  रिसिङ गाउँपालिका ४ तनहुँका ४२ वर्षीय मानबहादुर आले मलेसियाबाट घर नफर्केको १३ वर्ष पुग्यो । ७९ वर्षीय बुबाआमा छोरा मानबहादुरको बाटो हेर्दै बसिरहेका छन् । छोरो घर फर्किने अत्तोपत्तो छैन ।मानबहादुर उनीहरूका माइलो छोरा हुन् । ५ दाजुभाइ नै वैदेशिक रोजगारीमा गएका थिए । चार भाइ नियमित बाबुआमाको सम्पर्कमा छन् । मानबहादुर ५ वर्षदेखि सम्पर्कमा छैनन् । हामी ५ जना बाहिर थियौं । कान्छो भाइ साउदी अरब र साइँलो भाइ ओमानमा काम गरिरहेका छन् । म र काइँलो बाहिरबाट फर्किसकेका छौं, जेठा दाइ होम आलेले कान्तिपुरलाई भने, माइलो मलेसियामै छ । चार जना सम्पर्क र भेटघाटमा छौं । माइलोले मलेसियाबाट सम्पर्क गर्दैन । २५ वर्षको उमेरमा मानबहादुर मलेसियाको प्लाइउड कम्पनीमा गएका थिए । तीन वर्षपछि बिदामा एकपटक घर आएका थिए । त्यसपछि फर्केन । अहिले ठ्याक्कै १३ वर्ष भयो, आलेले भने, अहिले के गर्छ ? कहाँ बस्छ ? कति कमाउँछ ? केही थाहा छैन । केही वर्षअघिसम्म मानबहादुरबारे गाउँका साथीहरूले खबर ल्याउँथे । कम्पनी छाडेर इन्डोनेसियाकी केटी लिएर उतै घरजम गरेको छ भन्ने खबर पनि ल्याउँथे, होमले भने, अहिले त गाउँकै साथीभाइसँग पनि ऊ सम्पर्कमा छैन । टाढिएर बसेको छ । यहाँ गाउँमा डाँडापारिको घाम भइसकेका बुबाआमा माइलो भाइकै चिन्ता गरेर बसिरहनुभएको छ । हामीसँग सम्पर्कमा नआए पनि बुबाआमासँग कुराकानी गरिदिएको भए हुन्थ्यो । मानबहादुरको वैधानिक भिसा छैन । उनी मलेसियाको आवासीय कानुनविपरीत बसिरहेका छन् । ५ वर्षअघि सम्पर्कमा आउँदा टिकटको पैसा हामी पठाइदिन्छौं, तिमी फर्की आऊ भनेका थियौं । उसले टेरेन, आलेले भने, आफ्नो जन्मथलो, घर र बुबाआमाभन्दा प्यारो त्यहाँ उसले त्यस्तो के भेटेछ खोइ ?गैरकानुनी हैसियतमा मलेसियामा लुक्दै बसिरहेका मानबहादुरहरू लाई बिनाजेल स्वदेश फिर्ने अवसर पुनः दिइएको छ । भिसा नभई वा त्यसको म्याद सकिएर अभिलेखविहीन (गैरकानुनी) भई बसेका विदेशी कामदारलाई बिनासजाय स्वदेश फिर्न पाउने अवसर साउन १६ (अगस्ट १) देखि पुस १५ (डिसेम्बर ३१) सम्मको समय तोकिएको छ । यो समयमा फर्किने कामदारले जेल बस्नुपर्दैन । मलेसियाको कानुनमा तोकिएको जरिवानाको २० प्रतिशत अर्थात् ६ सय रिंगेट तिरे पुग्छ । मलेसियाले यसअघि पनि आममाफी दिएको थियो । त्यसमा नगएका वा छुटेकाका लागि यो अवसर हो, मलेसियाका लागि नेपाली राजदूत उदयराज पाण्डेले कान्तिपुरसँग भने, गैरकानुनी हैसियतमा बस्नु एकदमै जोखिमपूर्ण छ । यसलाई अवसरका रूपमा प्रयोग गर्नुपर्छ । मलेसियामा गैरकानुनी हैसियतमा कार्यरत नेपाली कामदारको संख्या यकिन छैन । आममाफी नदिइएको समयमा जेलमै बसेर घर फिर्न दैनिक १० जना कामदार नेपाली दूतावासको सम्पर्कमा आउँथे । त्यस बेला ३ हजार रिंगेट र अदालतले तोकेबमोजिमको सजाय (३ महिनादेखि १ वर्ष जेल) भुक्तानी गरेपछि मात्रै स्वदेश फिर्न पाइन्थ्यो । जेलभित्रको अवस्था निकै दयनीय छ । जेलभित्र खाना पनि पेटभर पाइँदैन । पूरा खानाका लागि साथीभाइबीच नै झगडा गर्नुपर्छ । बिरामी हुँदा औषधोपचार गरिन्छ । ठूलै अपराधीसरह व्यवहार गरिन्छ, १० महिना जेल बसेर फर्केका धादिङका पूर्णबहादुर गुरुङले भने, घर फिर्न पाइन्छ भन्ने आशा नै गुमाइएको थियो । धन्न बाहिरको हावा खाना पाइयो । यस्ता घरफिर्ती केन्द्रमा झन्डै १ सय ५० जना नेपाली छन् । यो संख्या दैनिक घटबढ भइरहन्छ । आममाफी नहुँदा दूतावासमा कहिले खुल्छ भन्दै सोधपुछ गर्नेहरूको फोन निकै आउँथ्यो । यसलाई आधार मान्दा कम्तीमा १५ हजार नेपाली गैरकानुनी हैसियतमा बसेको हुनुपर्छ, राजदूत पाण्डेले भने, कम्पनीले भिसा नलगाएर काममा लगाउनेको संख्या पनि धेरै हुनुपर्छ । यो आममाफीमा भिसाको म्याद भई कम्पनी छाडेका कामदारलाई भने सहभागी गराइएको छैन । दलालको संलग्नता अस्वीकार नेपाली दूतावासले आममाफी प्रक्रियामा दलालको संलग्नतालाई पूर्ण रूपमा निषेध गरेको जनाएको छ । घर पठाइदिन्छु भन्दै पहिले पहिले यहाँ दलालको चलखेल हुँदो रहेछ । यसपालि भने पूर्णरूपमा निषेध गरिएको छ, राजदूत पाण्डेले भने, घर पठाउने प्रक्रियामा दूतावासका कर्मचारी मात्रै संलग्न हुनेछन् । दूतावासले बाहिर भरेको फारमलाई अस्वीकार गरेको छ । दूतावास आफैंले कामदारको फारम भरिदिन्छ । ट्राभल डकुमेन्ट बनाउन १ सय ६० रिंगेट मात्रै दिए पुग्छ, उनले भने, कामदारलाई सक्कली ट्राभल डकुमेन्ट हातमा दिँदैनौं । उनीहरूलाई टिकट ल्याउन ट्राभल डकुमेन्टको फोटोकपी दिएर पठाउँछौं । कामदारले ७ दिने म्याद भएको टिकट बोकेर आएपछि बसमा राखेर अध्यागमन कार्यालयमा लैजाने राजदूत पाण्डेले बताए । हामीले ट्राभल डकुमेन्ट लिएपछि टिकट ल्याउनेलाई दूतावासबाटै गाडीमा राखेर अध्यागमन लगिदिन्छौं । अध्यागमनमा सबै काम सकेर पास पाएपछि फेरि उनीहरूलाई दूतावासमै ल्याएर छाडिदिन्छौं, उनले भने, अध्यागमनमा पास भएपछि उनीहरूले ७ दिनभित्र मलेसिया छाडिसक्नुपर्नेछ । अध्यागमनमा कामदारको औंठाछाप र फोटो लिइन्छ । उनीहरूमाथि मुद्दा भए, नभएको हेरिन्छ । मुद्दा भएमा उनीहरूले अदालतको फैसलाअनुसार सजाय भोग्नुपर्छ । यो प्रक्रियामा ६ सय रिंगेट जरिवाना, एक सय रिंगेट पासका लागि गरी ७ सय रिंगेट अध्यागमनमा बुझाउनुपर्छ ।मलेसियाको उत्पादन क्षेत्र, सुरक्षा गार्ड, सेवा क्षेत्र र कृषि क्षेत्रमा नेपाली कामदार कार्यरत छन् । गत आर्थिक वर्षसम्म १५ लाख १५ हजार नेपाली मलेसिया गइसकेका छन् । अधिकांश नेपाली फर्किसकेका छन् । वैध रूपमा हाल मलेसियामा कार्यरत नेपालीको संख्या ३ लाख ५४ हजार भएको राजदूत पाण्डेले जानकारी दिए । २४ सय नेपालीको ज्यान गइसकेको छ । जनवरी १ देखि मलेसियामा कार्यरत कामदारको न्यूनतम तलब ११ सय रिंगेट तोकिएको छ । २०७५ जेठ २ गते मलेसिया जाने नयाँ कामदारको रोकिएको श्रम स्वीकृति अझै खुलेको छैन ।"
छाउ नबारे पुरस्कार,"डोटी  पूर्वीचौकी गाउँपालिकाले छाउपडी प्रथा बहिष्कार गर्ने महिलालाई नगद पुरस्कार दिने भएको छ । महिलाबाटै छाउपडी प्रथाले निरन्तरता पाएको निष्कर्ष निकाल्दै प्रोत्साहनस्वरूप पुरस्कार दिने निर्णय गरिएको हो । हामी छाउपडी प्रथा अन्त्य गर्ने योजनामा छौं, गाउँपालिका अध्यक्ष दीर्घराज बोगटीले भने, छाउपडी नबार्ने र त्यसविरुद्ध अभियानमा लाग्ने उत्कृष्ट महिलालाई पुरस्कृत गर्छौं । गाउँपालिकाका निमित्त प्रमुख प्रशासकीय अधिकृत टेकबहादुर खड्का अनुसार गाउँसभाले महिनावारीका बेला घरभित्रै बस्ने महिलालाई ३ देखि ५ हजार रुपैयाँ दिने निर्णय गरेको छ । हरेक वडामा क्रियाशील १० जना महिलालाई पुरस्कार दिने तयारी गाउँपालिकाको छ । यसबाट महिलाहरू जागरुक भएर छाउपडी प्रथाविरुद्ध उत्रिन्छन् भन्ने हाम्रो विश्वास छ, अध्यक्ष बोगटीले भने । गाउँपालिकाले अभियानमा साथ नदिनेलाई निरुत्साहित गर्ने योजना पनि बनाएको छ । सबै परिवारको लगत राख्ने, उनीहरूको अनुगमन गर्ने तथा अटेर गरे केही सेवासुविधाबाट वञ्चित गर्ने निर्णय गत महिना भएको गाउँसभाले गरेको हो । पहिलो चरणमा छाउगोठमा सुत्ने महिलाको घरमा संकेतका लागि रातो झन्डा गाडिनेछ । त्यतिले पनि परिवर्तन नभए दोस्रो चरणमा परिवारलाई सेवासुविधा र सिफारिसमा कडाइ गरिनेछ । समाजको डरअछामसँग सिमाना जोडिएको पूर्वीचौकी गाउँपालिकामा अन्यत्रभन्दा बढी छाउपडी प्रथा मान्ने गरिएको छ । छाउगोठमा बस्नु आफूहरूको बाध्यता भएको स्थानीय चन्द्रा बोगटीले बताइन् । घरभित्र पसे अनिष्ट हुने कुरा अन्धविश्वास हो भन्ने थाहा छ तर समाजको डरले छाउगोठ बस्नैपर्छ, उनले भनिन् । कतिपय ठाउँमा साझा छाउगोठ छन् । नन्दभाउजू, आमाछोरीसँगै महिनावारी हुँदा साझा छाउगोठमा रात काट्नुपर्छ, स्थानीय दुर्गा बोगटीले भनिन्, खुट्टा तन्काएर सुत्न एक जनालाई पनि ठाउँ पुग्दैन । यहाँ गत वर्ष माघमा छाउगोठमा निसास्सिएर एक महिलाको मृत्यु भएको थियो । छाउपडी प्रथा हटाउन विभिन्न निकायले पहल गर्दै आए पनि सफल हुन सकेको छैन । सदरमुकाम सिलगढीमा समेत महिनावारी हुँदा बार्ने चलन छ । सन् २००९ बाट सेभ द चिल्ड्रेनको सहयोगमा महिला विकास कार्यालयले छाउपडी प्रथा उन्मूलन कार्यक्रम काडामाडौंमा सञ्चालन गरेको थियो । यस क्रममा छाउपडी गोठमुक्त क्षेत्रसमेत घोषणा गरिएको थियो । तर महिनावारी भएका महिला छाउगोठमा सुत्ने चलन कायमै छ । छाउपडी प्रथाका कारण महिला बलात्कार, दुर्व्यवहार र जंगली जनावरको आक्रमणबाट असुरक्षित छन्, साझघाटकी लक्ष्मीदेवी खड्काले भनिन् । जिल्ला समन्वय समितिकी उपसंयोजक शशि सोप छाउपडी प्रथा उन्मूलनका लागि महिलामा चेतना परिवर्तन गराउने खालका कार्यक्रम ल्याउनुपर्ने बताउँछिन् । छाउपडी अन्धविश्वास मात्र हो भन्ने थाहा हुँदाहुँदै पनि समाजको डरले मान्न बाध्य छन्, उनले भनिन्, समाजकै मनोविज्ञान परिवर्तन गर्न आवश्यक छ ।"
मेडिकल कलेजविरुद्ध क्षतिपूर्ति मुद्दा,"नेपालगन्ज उपचारमा गम्भीर लापरबाही गरेका कारण बिरामीको मृत्यु भएको भन्दै आफन्तले नेपालगन्ज मेडिकल कलेज शिक्षण अस्पतालविरुद्ध बाँके जिल्ला अदालतमा क्षतिपूर्ति मुद्दा दायर गरेका छन् । उपभोक्ता संरक्षण ऐन, २०७५ मा भएको व्यवस्थाअनुसार आइतबार पहिलोपटक यस्तो मुद्दा दर्ता भएको हो ।ज्वरोले सिकिस्त भएर उपचारार्थ अस्पताल भर्ना भएका नेपालगन्ज२ घरबारी टोलका ४६ वर्षीय मनितलाल श्रेष्ठको गत असार १ मा मृत्यु भएको थियो । अस्पतालको स्टोरमा कार्यरत श्रेष्ठका भाइले आफ्नो जागिर जान्छ भन्दै भाउजूलाई न्यायिक उपचारमा जान रोकेका थिए । क्षतिपूर्तिबिनै अस्पतालले मिलापत्र गर्न खोजेपछि श्रेष्ठकी श्रीमती नम्रता श्रेष्ठले आइतबार अदालतमा मुद्दा दायर गरेकी हुन् । देवरले आफ्नो जागिर जाने डरले रोक्नुभयो, उनले भनिन्, यतिका दिन बित्यो अस्पतालले आफ्नो लापरबाहीले घटना भएको मान्न चाहेन । म मुद्दा हाल्न बाध्य भएँ । लर्डबुद्ध एजुकेसन एकेडेमीद्वारा सञ्चालित शिक्षण अस्पतालमा घटनाका दिन ड्युटीमा रहेका डा सुमित अधिकारी र इमर्जेन्सी वार्ड इन्चार्ज हारुन सल्मानीलाई मुद्दामा विपक्षी बनाइएको छ । डाक्टर र अस्पतालको लापरबाहीले मैले पति गुमाएँ । अब मेरा दुई छोराछोरीको भविष्य कसले हेर्छ ? उनले भनिन्, अलिकति ढिला भयो होला तर अपूरणीय क्षति पुगेको घटनामा हामीले अदालत जान मिल्ने कुरा पनि मैले ढिला थाहा पाएँ । उपभोक्ता संरक्षण मञ्चको कानुनी सहयोगमा मुद्दा दर्ता गरेको उनले बताइन् । परिवारमा परेको अपूरणीय नोक्सानीमा ५२ लाख २० हजार रुपैयाँ क्षतिपूर्तिबापत विपक्षीबाट भराउनुपर्ने दाबी पीडितको छ । समयमै सेवा नपाएर बिरामीको मृत्यु भएपछि क्षतिपूर्ति माग गर्नु उपभोक्ताको अधिकार भएकाले कानुनी सहयोग गरेको उपभोक्ता हित संरक्षण मञ्चका केन्द्रीय सदस्य अधिवक्ता वसन्त गौतमले बताए । हानि नोक्सानीमा उपभोक्ता अदालत नजाने हो भने सेवा प्रदायकलाई जिम्मेवार बनाउन सकिँदैन, उनले भने, यो मुद्दालाई जिल्ला अदालतले नै छिनोफानो गर्न सक्छ । गत असोजबाट लागू भएको नयाँ उपभोक्ता ऐनमा जिल्ला अदालतका न्यायाधीशको संयोजकत्वमा ३ सदस्यीय उपभोक्ता अदालतको गठन गर्ने व्यवस्था छ ।"
कट्टरपन्थी जिम्मेवार : चीन,"हङकङ चीनले हङकङमा हालै भएका सरकारविरोधी प्रदर्शनलाई भयावह घटना को संज्ञा दिँदै यसका लागि कट्टरपन्थी तत्त्वहरू जिम्मेवार रहेको दाबी गरेको छ । चीनस्थित हङकङ तथा मकाउ मामिला कार्यालय (एचकेएमएओ) प्रवक्ता याङ गुआङद्वारा जारी विज्ञप्तिमा कट्टरपन्थी तत्त्वहरूले गरेका खराब र आपराधिक कार्य को निन्दा गरिएको छ । हङकङको प्रदर्शनले कानुनी शासनमाथि नै गम्भीर असर पुर्याएको दाबी गर्दै विज्ञप्तिमा भनिएको छ, यस क्षेत्रमा कानुनी शासन स्थापित गर्नु नै हाम्रो मुख्य प्राथमिकता हो । मन्त्रिपरिषद्स्तरको अधिकार रहेको एचकेएमएओले चीन हङकङमा कानुनी शासनका लागि क्रियाशील कार्यकारी प्रमुख क्यारी लाम र प्रहरीको पक्षमा रहेको समेत जनाएको छ । हामी हङकङमा सर्वसाधारणलाई वर्तमान अवस्थाको गाम्भीर्यता बुझ्न आग्रह गर्छौं विज्ञप्तिमा उल्लेख छ । हङकङ सरकारले ल्याएको विवादास्पद सुपुदर्गी विधेयकको विरोधमा सुरु भएको प्रदर्शन आठ सातादेखि जारी छ । हरेक साताको अन्त्यमा गरिने प्रदर्शन पछिल्ला दिनमा प्रजातन्त्रका विभिन्न मुद्दामा केन्द्रित छ । हङकङ विश्वकै शान्तमध्येको सहर हो । तर हालका प्रदर्शनमा प्रहरी र प्रदर्शनकारीबीच नियमितजसो हिंसात्मक घटना हुने गरेका छन् । पछिल्ला प्रदर्शनमा प्रदर्शनकारी, प्रहरी र आपराधिक समूहसँग निकट ठानिएका मुखुन्डोधारीबीच हिंसात्मक झडपहरू हुन थालेका छन् । शनिबार र आइतबार गरिएका विरोधका क्रममा प्रदर्शनकारी र प्रहरीबीच हिंसात्मक झडपहरू भएका थिए । प्रहरीले हङकङस्थित चीन सरकारको कार्यालय पुग्न प्रयासरत प्रदर्शनकारीमाथि अश्रुग्यास र रबरका गोली प्रहार गरेको थियो । आइतबारको प्रदर्शनका क्रममा सहभागीहरूले दुई मुख्य स्थानको सडक अवरुद्ध गरेका थिए । साई वान र कजवे बेमा दसौं हजार प्रदर्शनकारी जम्मा भएका थिए । सडकमा छेकबार खडा गरेर स्वतन्त्र हङकङ को नारा लगाइरहेका प्रदर्शनकारीहरू चिनियाँ सरकारी कार्यालयतर्फ अघि बढेपछि प्रहरीले हस्तक्षेप गरेको थियो । कार्यालय रहेको भवनको ढोकामाथिको चिनियाँ प्रतीकमा गतसाता प्रदर्शनकारीले कालो रंग छ्यापेपछि चिनियाँ अधिकारीले उक्त कदम सह्य नहुने चेतावनी दिएका थिए । चिनियाँ रक्षा मन्त्रालयका प्रवक्ताले चीनको सम्पर्क कार्यालयमा आक्रमण गर्ने प्रदर्शनकारीको निन्दा गर्दै हङकङका नेताले सेनाको सहयोग माग्न सक्ने स्पष्ट प्रावधान रहेको बताएका थिए ।उनको भनाइसँगै हङकङमा रहेका चिनियाँ जनमुक्ति सेना परिचालन हुन सक्ने चिन्ता व्यक्त गरिएको छ । कानुनतः हङकङमा सार्वजनिक सुव्यवस्था कायम राख्न वा विपद् व्यवस्थापनमा सहयोग गर्न सरकारले जनमुक्ति सेनालाई आग्रह गर्न सक्छ । तर हङकङमा सेना परिचालन गर्नु चीनका लागि राजनीतिक रूपमा निकै जोखिमपूर्ण हुने तर्क विश्लेषकहरूको छ । एक साताअघि प्रदर्शनमा संलग्न भएर फर्कंदै गरेका मानिसलाई सेतो टिसर्ट लगाएका मानिसको समूहले रेल स्टेसनमा आक्रमण गरेको थियो । आक्रमणमा तीन दर्जनभन्दा बढी घाइते भएका थिए । सामाजिक सञ्जाल प्रयोगकर्ताले सरकारी योजनाअनुसार प्रदर्शनकारीमाथि आक्रमण गरिएको दाबी गर्दै विरोध झन चकाएका छन् । आक्रमणस्थलमा प्रहरी ढिला पुगेको तथा कपितय प्रदर्शनमा अनावश्यक बल प्रयोग गरेको भन्दै प्रहरीको आलोचना हुने गरेको छ । अपराध तथा बलात्कार आरोपीलाई मुख्यभूमि चीनमा सुपुर्दगी गर्ने प्रावधानसहितको विधेयक ल्याएपछि हङकङमा प्रदर्शन चर्केको हो । स्वतन्त्रताविरोधी चिनियाँ न्याय प्रणालीले हङकङका जनता पीडित हुने दाबी प्रदर्शनकारीको छ । विधेयकले हङकङको स्वतन्त्रतालाई अवमूल्यन गर्ने र राजनीतिक कार्यकर्ता निसानामा पर्ने भदै विशाल प्रदर्शनहरू गरिँदै आएको छ । तर हङकङका अधिकारीले सुपुर्दगीसम्बन्धी अन्तिम निर्णय घटनाको प्रकृतिमा भर पर्ने भएकाले विधेयकको विरोध गर्नु उचित नहुने बताएका थिए । विधेयकको विरोधमा व्यापारी, कानुन व्यवसायी, विद्यार्थी, धार्मिक समूह तथा प्रजातन्त्र पक्षधर उत्रेपछि प्रमुख कार्यकारी क्यारीले विधेयक स्थगनको घोषणा गरेकी थिइन् । तर प्रदर्शनकारीहरूले विधेयक फिर्ता, प्रहरी दमन को स्वतन्त्र छानबिन र प्रजातान्त्रिक सुधारको माग गरिरहेका छन् । त्यसैगरी पछिल्ला दिनमा भएका प्रदर्शनमा प्रजातान्त्रिक ढंगले निर्वाचित नभएकी हङकङकी प्रमुख कार्यकारी क्यारी लामको राजीनामा माग गरिएको छ ।"
संसद्मै भक्कानिए भारतीय उपराष्ट्रपति,"नयाँदिल्ली राजनीतिक कटाक्ष र प्रतिस्पर्धा जतिसुकै चर्को भए पनि हार्दिक सम्बन्ध र मित्रतासामु गौण बन्छ । सोमबार भारतको माथिल्लो सदन राज्यसभामा विरलै देखिने घटना भयो । त्यहाँ एकपटक मित्रताले राजनीतिलाई पराजित गर्यो । भारतको माथिल्लो सदन राज्यसभाका अध्यक्ष तथा उपराष्ट्रपति वन्कैया नायडु सोमबार आफ्ना पुराना मित्र तथा वरिष्ठ राजनीतिज्ञ एस जयपाल रेड्डीको सम्झनामा केहीबेर भावुक बने । आइतबार मात्र मृत्यवरण गरेका भारतीय राष्ट्रिय कंग्रेसका वरिष्ठ नेता जयपाल रेड्डीप्रति सदनमा शोक प्रस्ताव पढ्ने क्रममा भारतका उपराष्ट्रपतिसमेत रहेका नायडुले आफ्नो आँसु रोक्न सकेनन् । भारतमा उपराष्ट्रपति राज्यसभा अध्यक्षसमेत हुने व्यवस्था छ ।नायडु भावविह्वल बनेपछि राज्यसभामा एकाएक मौनता छायो । चार दशकभन्दा पुराना मित्र नायडु र रेड्डी दुवै आन्ध्रप्रदेशका हुन् । सन् ७० देखिकै सखा प्रदेश तहको राजनीतिक अनुभव सगाँल्दै दिल्लीसम्म सँगसँगै आइपुगेका हुन् । मलाई माफ गर्नुस् उनीसँगको ४० वर्षभन्दा पुरानो मित्रताका कारण भावनामा बगें, नायडुले आँसु पुछ्दै राज्यसभालाई गरेको सम्बोधनमा भने, म ६ वर्ष कान्छो भए उनी मेरा मित्र थिए, अनि अग्रज पनि । नायडुको रेड्डीसँगको संगत आन्ध्रप्रदेशको विधानसभादेखिकै हो । विधानसभाको बैठक सुरु हुनुअघि उनीहरू सधैंजसो सँगै नास्ता गर्थे । विधानसभा पनि एउटै बेन्चमा बस्थे । रेड्डीको निमोनियाका कारण ७७ वर्षको उमेरमा आइतबार हैदरावादको एक अस्पतालमा निधन भएको हो । करिब ५ दशक लामो राजीतिक जीवनमा उनी ४ कार्यकाल आन्ध्रप्रदेशको विधायक रहे । दुई पटकसम्म राज्यसभाको सदस्य रहे । उनी राज्यसभामा विपक्षी दलको नेतासमेत थिए । ५ पटक लोकसभामा निर्वाचित उनी थुप्रैपटक मन्त्री बने । संसद्मा सधैं खरो रूपमा प्रस्तुत हुने उनी सन् १९९८ मा उत्कृष्ट सांसद ठहरिए । विषयवस्तुको ज्ञान र बुझाइसँगै भाषामा गज्जबको पकड थियो । त्यो असामान्य थियो, नायडुले भने ।उनी पहिलोपटक सन् १९९८ मा आईके गुजराल सरकारका सूचना तथा प्रसारण मन्त्री बनेका थिए । सन् १९९९ मा उनी फेरि कंग्रेसमै फर्किए र सन् २००४ मा मनमोहन सिंह सरकारमा केन्द्रीय मन्त्री बने । त्यसपछि १० वर्षसम्म चलेको कंग्रेस सरकारमा रेड्डीले विभिन्न मन्त्रालयको जिम्मेवारी सम्हाले ।"
आप्रवासीबारे जनमतसंग्रह माग,"अस्ट्रेलिया अस्ट्रेलियाको वान नेसन पार्टीकी प्रमुख पोलिन हेनसनले अस्ट्रेलियामा आप्रवासीको संख्या निर्धारण गर्न राष्ट्रिय जनमतसंग्रहको प्रस्ताव गरेकी छन् । वान नेसन पार्टी आप्रवासीप्रति अनुदार मानिने दलकी प्रमुख हेनसनले उक्त प्रस्ताव सिनेटमा दर्ता गरेकी हुन् । हेनसनले अस्ट्रेलियाका आप्रवासीबारे नागरिकको विचार जान्नका लागि जनमतसंग्रहको आवश्यकता भएको भन्दै प्रस्ताव दर्ता गराएकी हुन् । यद्यपि, उनको प्रस्तावलाई सिनेटले अस्वीकार गरिदिएको स्थानीय सञ्चारमाध्यमले जनाएका छन् । उनको प्रस्तावप्रति सिनेटका ५२ सदस्यले असहमति जनाएका हुन् । अस्ट्रेलियाको क्विन्सल्यान्डमा बसोबास गर्ने सिनेटर आप्रवासीप्रति अनुदार मानिन्छन् । हेनसनले आप्रवासीहरूकै कारण भीड बढेको, जनसंख्या वृद्धि भएको लगायत आरोप लगाएकी थिइन् । उनले मानिसको संख्या बढेपछि सेवाको आवश्यकता बढ्ने भन्दै यसलाई सन्तुलन राख्न आवश्यक भएको दाबी गरेकी हुन् । तर आफ्नो प्रस्तावलाई विपक्षीले बेवास्ता गरेको उनको आरोप छ । प्रस्तावको विपक्षमा उभिएका अन्य दलका सिनेटरहरूले भने आप्रवासीले अस्ट्रेलियालाई विभिन्न पक्षबाट योगदान पुर्याएको बताएका थिए । अस्ट्रेलियाको आप्रवासी नीति समय समयमा चर्चामा आउने गरेको छ । हरेक वर्ष १ लाख ९० हजार आप्रवासी भित्र्याउने अस्ट्रेलियाले यो संख्या ३० हजारले घटाएको छ । यसैगरी दक्ष कामदारलाई दुर्गम क्षेत्रमा आकर्षित गर्ने उद्देश्यले आप्रवासी नीतिसमेत केही समयअघि परिवर्तन गरिसकेको छ ।"
झारखण्डमा जमेका नेपाली,"जितुको सफलताबुबा मंगलबहादुर र आमा गीतादेवीले धेरै आग्रह गरेपछि नेपाली सिक्दै गरेका जितु थापा राम्रोसँग नेपाली बोल्न सक्दैनन् । आफ्नो पुर्ख्यौली ठाउँबारे बेखबर उनी नेपाली मूलका बासिन्दाका भने भरोसा हुन् । सानै उमेरदेखि घर व्यवहारमा लागेका उनलाई अहिले सफलताको उचाइ दिने पनि माइका नै भएको छ । घरमा नै कारखानाझैं चलाएका उनी सफल व्यवसायीमा दरिएका छन् । घरभरि माइका थुपारेका उनीहरूले अरू केही नेपाली र स्थानीय आदिवासीलाई पनि रोजगारी दिएका छन् । यो सबै काम जितुले सम्हाल्छन् । आफ्नो व्यवसाय गर्नलाई कतैबाट अवरोध छैन, उनले भने, हामी नेपालीमूलको भए पनि क्षमता भएका काम गर्नलाई कसैले रोक्दैन । श्रीमती लीलादेवीको साथ र सहयोग पनि उत्तिकै छ । मिजासिला स्वभावका जितुले अधिकांश समय व्यवसायमा नै खर्चने गरे पनि बँचेको समय क्रिकेटलाई दिन्छन् । धेरैले चिन्ने उनको परिचय नै क्रिकेट हो । क्रिकेट खेल्नकै लागि उनी झारखण्डका विभिन्न क्षेत्रसहित विहारसम्म पुग्छन् । उनीहरूको आफ्नै क्लब छ । उनको कोठाभरि उपाधि जितेका मेडल, ट्रफी र प्रमाणपत्र छ । स्कुलदेखि नै क्रिकेट खेल्न थालियो, उनले भने, अहिले त नशा नै भयो ।"
दिनहुँ भाले बासेपछि,"पेरिस  बिहान सबेरै बासेको भालेका कारण छिमेकीहरूलाई डिस्टर्भ भएको भन्दै फ्रान्सको एक अदालतले धनीलाई करिब ४ हजार युरो जरिवाना तोकेको छ । फ्रान्सको वाज क्षेत्रको मारिनी ले कम्पिन्यिय निवासी निकोला बुसे नामका व्यक्तिको सबेरै बास्ने भालेको कर्कस आवाजले आफूलाई डिस्टर्भ गरेको भन्दै छिमेकीले अदालतमा मुद्दा दायर गरेकी थिइन् । त्यसको सुनुवाइ गर्दै अदालतले मुद्दा दायर गरिएको दिनदेखि दैनिक ५० युरोका दरले बुसेलाई जरिवाना तोकेको हो । अदालतले मुद्दा दायर गर्ने महिलाको वकिल खर्च ६ सय युरोसमेत तिरी भालेलाई अविलम्ब हटाउन आदेशसमेत दिएको हो । गत मे २४ का दिन दायर मुद्दाप्रति कुखुराधनीले आपत्ति जनाउँदै भोलिपल्ट अपिल दर्ता गराएका थिए ।अपिलकर्ताले आफ्नो कुखुरा फ्रान्सको राष्ट्रिय फुटबल क्लबको चिह्न भएको, कुखुरा पनि प्रकृतिकै सृजना भएको र यसले फोहोर खाएर प्रकृति सफा गरिदिने भएकाले मानव हितका लागि आवश्यक भएको दाबी गरेका छन् । उनको अपिलमा यदि यो सदर भए आगामी दिनमा सुगा, भंगेरा, गौंथली सबैले दखल पुर्याए भन्दै मुद्दा दायर गर्न बाटो खुल्ने उल्लेख गरेका छन् । उनले पैसाका लागि प्रकृतिमाथि नै खतरा उत्पन्न हुने तथा गलत नजिर बस्ने मुद्दा बदरको माग गरेका हुन् । उनको अपिलको सुनुवाइ नभए भालेधनीले गत मे २४ देखि दैनिक ५० युरोका दरले ३ हजार २ सय युरो तथा वकिल खर्च तिर्नुपर्छ ।मुद्दा दायरकर्ता महिलाले आफू विगत दसौं वर्षदेखि उक्त क्षेत्रमा बसिरहेको र छिमेकीले दुई वर्षअघि मात्र कुखुरा पाल्न थालेकोले त्यसलाई हटाउनुपर्ने तर्क अगाडि सारेकी थिइन् । यस्तै सहरी क्षेत्रमा बक्लो बस्ती रहेकाले पनि त्यसले अन्यलाई पनि असर पुर्याउने उनको दाबी छ । ती महिलाले एकाबिहानै भाले बास्दा निद्रा चाँडै खुल्ने र त्यसले स्वास्थ्यमा पनि प्रतिकूल असर पर्ने जस्ता तर्क गरेकी हुन् । अदालतमा मुद्दा दायर गर्नुअघि छिमेकी विमान परिचारिकाले नगर प्रहरीमा समेत उजुरी गरेकी थिइन् । गत अप्रिलको अन्त्यमा नगर प्रहरीको टोली कुखुराधनीको घर पुगेर भाले बासेको अनुगमन गरेका थिए । उनीहरूले मोरिस नामको भाले २३ मिनेटमा २६ पटक बासेकाले छिमेकीलाई अशान्ति भएको भन्दै समस्या समाधान गर्न भाले धनीलाई सुझाव दिएको ल फिगार दैनिकले उल्लेख गरेको छ ।घटनाबारेमा फ्रान्सेली मिडिया र सामाजिक सञ्जालमा व्यापक प्रचार भएपछि कुखुराधनीका पक्षमा हस्ताक्षर अभियान पनि सञ्चालन भएको छ । भालेको फोटो राखेर म भाले, मलाई एक क्लिक गरेर बचाइदिनुहोस्, जनावरको संरक्षणका पक्षमा हो भन्दै उनीहरूले आहृवान गरेको अभियानमा सोमबार बिहानसम्म झन्डै ८५ हजारले हस्ताक्षर गरिसकेका छन् ।अदालतको निर्णय समग्र जीवजन्तुको बाँच्न पाउने अधिकारविरोधी भएको भन्दै हस्ताक्षरकर्ताले भाले जोगाउन आर्थिक सहयोगको अपिल पनि गरेका छन् ।"
भार्ता नाच्दै कर्णाली,"मुगु  गमगढीको शिरमा सेतो घर छ । बाहिर कालो अक्षरमा लेखिएको छ कर्णाली आर्टस सेन्टर । भुइँतलामा कर्णालीको लोकबाजा हुड्को बजिरहेको सुनिन्छ । त्यहाँ कुनै विवाह समारोह हैन । रंगकर्मी हीरा बिजुली नेपालीले भार्ता रेकर्डिङ गरिरहेका छन् । हुड्को बजाउँदै हीरा मिठो स्वरमा भार्ता गाउनमै व्यस्त छन् । नमो नमो नारायनय राजयौं तुमी दाइना भयाँ ओ ! तुमी दाइना भयाँ। यसरी भार्ता गाउन हीरालाई विष्णुमाया परियार, जयलक्ष्मी हमाल, गणेश खड्का, रामु बिक, राज मल्ललगायतका कलाकारले पनि साथ दिइरहेका छन् । हालै राजधानीमा हुड्के नाच देखाएर जन्मथलो फर्किएका उनले भार्ता जोगाउ अभियान को थालनी गरेका हुन् । दूरदराजका गाउँबस्तीमा पुर्ख्यौली बाजा हुड्को बजाउँदै गाउने भाका भार्ता हराउँदै गएकोप्रति यो समूहको चिन्ता छ । त्यही भएर उनीहरू यसलाई रेकर्डिङ गरेर श्रोतामाझ पुर्याउने अभियानमा छन् । लोकसंस्कृति जोगाउने यो नयाँ तरिका हो, हीराले भने, पुरानै तरिकाले अब परम्परा बचाउन नसकिने भयो । भार्ता खासमा गायन शैलीमार्फत् कथा भन्ने पुरानो परम्परा हो । लामो स्वर निकालेर गाउने एक प्रकारको गीतजस्तै हो यो । शुभ र अशुभ दुवै कार्यमा भार्ता सुनाउने चलन गाउँ घरमा पहिले थियो, अहिले हराउँदै गएको छ । देवीदेवता राजामहाराजलाई पुकार गर्दै भार्ता सुरु गरिने हीराको भनाइ छ । गाउँका गरिव पिछडिएका दमाई जातिले कम्मरमा सेतो पटुका, कालो जुहारीकोट र टाउकामा सेतो मथेरो लाएर हुड्को बजाउँदै भार्ता गाउने चलन पुरानै हो । हीराका अनुसार हुड्को बाजा बजाउँदै गीत भट्ट्याउनेलाई हुड्के भनिन्छ । एक जना हुड्केले सुरु गरेपछि चारपाँच जनाले सहयोगीको रूपमा लयबद्ध स्वरले गाउने चलन छ, उनले भने, विशेष गरेर कर्णालीका बस्तीहरूमा छोरीलाई ज्वाइँको घर पठाउँदा र बुहारीलाई आफनो घर ल्याउँदा हुड्केले भार्ता गाउने गरिन्छ । यस्तो बेला चेलीे जन्मेदेखि विवाह बन्धनमा बाँधिदासम्मको दुःखान्त र सुखान्त दुबै कुरालाई भार्ताद्वारा गाइन्छ । विवाह व्रतबन्धनको दिन सम्पूर्ण गाउँले जम्मा भएर हुड्केको भार्ता सुन्ने गर्छन् । हीराका अनुसार परम्परागत भार्तामा भने हुड्केलाई इच्छाअनुसारको पैसा दिएर मनखुसी बनाइदिने चलन पनि छ । गाउने क्रममा महादेव, गुरा, बिजई, मष्टा कुलदेवता, भवानीलगायत देवीदेवतालाई धामीझाँक्रीले पूर्णिमाका दिन पूजा गर्ने पनि गरिन्छ । भार्ता गाउँदा गाउँदै झाँक्री काँपेर हुड्केलाई अक्षता फूलमाला दिने गर्छन्, उनले भने, अचेल छोरा नाति जन्मिँदा मुखिया घरमा रातभरि भार्ता गाउने चलन भने हराउँदै गएको छ । उनका अनुसार कुनै समय न्वारानको बेला हुड्केले पइकेलो शब्द उचारण गर्दै भार्ता सुनाउँथे । राजामहाराजको छोरालाई पैइकेलो भन्ने चलन छ । रोपाइँका दिनमा हुड्केलाई निम्तो गरेर भार्ता गाउने चलन ग्रामीण भेकमा अझै छ । खेतमा महिला पुरुष तन्नेरीले धान रोप्ने र हुड्केले खेतको आलीमा बसेर भार्ता गाउँदै फनफनी नाच्ने गरिन्छ । मृत्यु संस्कारमा पनि भार्ता गाउने गरिन्छ, उनले भने, गाउँबस्तीका भद्रभलादमी एवं झाँक्रीको मृत्यु भएको खण्डमा पनि भार्ता गाइन्छ । मृतकलाई घरदेखि घाट पुर्याउँदा सम्म हुड्केले दुःखान्त शब्दमा भार्ता गाउनुपर्छ । भार्ता खस भाषाको प्रयोग हुन्छ । हीराका अनुसार खस राज्यकै पुर्ख्यौली सांस्कृतिक सम्पदाको रूपमा यो अभ्यास हुँदै आएको हो । नयाँ पुस्ताले चासो नदिँदा भने यो ओझेलमा पर्दै गएको छ, उनले भने, हुड्को खेल्ने र भार्ता गाउँने दमाई समुदायबाहेक यसलाई अरूले निरन्तरता दिएनन् । त्यसमाथि यो युवामा हस्तान्तरण हुन सकेन । स्वर र बजाउने कला भएको व्यक्तिले मात्र हुड्को खेलेर भार्ता गाउन सक्ने स्थानीयको भनाइ छ । राज्यको नजर नपर्ने हुड्को बजार जीविका चलाउने अवस्था पनि नभएको पुरुमुरु गाउका प्रसिद्ध हुड्के कलाकार मानवीर दमाईले सुनाए । अर्कोतिर हुड्को बाजा बनाउने सिपको पनि संरक्षण र हस्तान्तरण हुन नसक्दा गाउँबस्तीमा यो परम्परागत बाजा नै पाउन मुस्किल हुन थालेको छ । द्वन्द्वकालीन समयमा माओवादीले हुड्केलाई जनसांस्कृतिक कलाकारको रूपमा समेत प्रयोग गरेका थिए । निर्वाचनको समयमा होस् या दलको आमसभाको बेला जनतालाई आकर्षित बनाउन पनि हुड्के नाच प्रयोग हुँदै आएको छ । तर यसको जर्गेनातिर पनि कसैले ध्यान पुर्याउन सकेको छैन, हीराको गुनासो छ । हीराकै कर्णाली आर्टस सेन्टरले भने समसामयिक विषयलाई पनि भार्तामा मिसाएर प्रस्तुत गर्दै आएको छ । सामाजिक परिवर्तन र जागारणका लागि उनीहरूले यसो गरेका हुन् । हालै उनीहरूले चैन गाउँको मन्दिर प्रवेश, रुघा गाउँका लावड जातिको बाबियो र थार्पको मष्ट तथा पिना साहनी बाँडाको निगालोको कथालाई पनि भार्तामा रूपान्तरण गरेका छन् । सामाजिक विसंगतिका मुद्दालाई समेत भार्तामार्फत भनेर जनचेतना फैलाउन सकिने भएकाले यसो गरिएको हीराले बताए ।"
तीज गीत सहरमै केन्द्रित,"काठमाडौं हिन्दु महिलाहरूको पर्व तीजले सहरदेखि गाउँसम्मको माहोल तताउने गर्छ । यही मेसोमा विभिन्न गायकगायिकाले तीज गीत सार्वजनिक गर्दै आएका छन् । यही क्रम पछ्याउँदै गायिका सुनीता अधिकारीले नयाँ गीत चुरा सार्वजनिक गरेकी छन् । उनी यसपटक तीज मनाउने सहरी युवतीहरूमा केन्द्रित भएकी छन् । मापसे गर्नेदेखि डिस्को जाने युवतीको कथा समेटिएको गीतमा मुलुकबाहिरको चेलीबेटीहरूको समसामयिक परिस्थिति पनि प्रस्तुत गरिएको छ । सञ्चारकर्मी एवं डकुमेन्ट्री निर्देशक गणेश पाण्डेले गीत लेखेका हुन् । शिव हमालको लय संकलन रहेको चुरा म्युजिक भिडियोसहित सार्वजनिक गरिएको हो । पानको मिसी, क्यारम माया, लुरुरु हुरुरु जस्ता दर्जन चर्चित गीत दिएकी गायिका अधिकारीले श्रोताको समसामयिक मनोविज्ञानलाई ख्यालमा राखी गीत तयार पारिएको बताइन् । साइन मिडिया प्रालिको प्रस्तुति रहेको गीतको कोरियोग्राफी तथा निर्देशन प्रकाश भट्ट, सम्पादन, विष्णु शर्मा तथा छायांकन राजेश घिमिरेले गरेका छन् ।"
अलग धारमा बग्ने ऋतिक,"बलिउडले काँचुली फेर्न लागेको केही वर्ष भयो । सुपर स्टारका फिल्म र फर्मुला फिल्मकै हालिमुहाली हुने गरेको बलिउडमा यतिबेला वैकल्पिक धारका फिल्मले दर्शक बटुल्न थालेका छन् । यसको पछिल्लो उदाहरण बनेको छ, सुपर ३० । ऋतिक रोशन अभिनीत उक्त फिल्मले अभावका कारण पढ्न नपाएका युवाहरूलाई समेटेर निःशुल्क शिक्षा दिने एक शिक्षक आनन्दकुमारको जीवन संघर्षलाई पेस गर्छ । एक आमशिक्षकको प्रेरणादायी जीवनीले यतिबेला बक्सअफिसमा दर्शकको घुइँचो लगाउन सफल भएको छ । भारतीय दर्शक विषयप्रधान र पृथक प्रस्तुतीकरण भएका फिल्म हेर्न लालायित हुन थालेको बलियो प्रमाण यो पनि हो ।सुपर ३० को सफलताले यतिबेला सबैभन्दा खुसी कोही छ भने त्यो सायद ऋतिक नै होलान् । काबिल फिल्मको झन्डै दुई वर्षपछि उनले सुपर ३० मार्फत् आफ्नो करिअरमा पाइन हालेका छन् । धार लगाएका छन् । उक्त फिल्म ऋतिकको करिअरको यादगार फिल्ममा पर्ने निश्चित छ । व्यावसायिक रूपमा पनि फिल्मले १५ दिनमा १ सय २० करोड भारु कमाइ गरिसकेको छ । अभिनेता ऋतिकले आफू सधैं सुपर ३० जस्ता प्रेरणादायी फिल्मको खोजीमा रहने गरेको जिकिर गरेका छन् । यो फिल्मको स्क्रिप्ट जब मसँग आयो, यति मन पर्यो कि के भनुँ ? ऋतिकले हालैको एक अन्तरवार्तामा भनेका छन्, यो फिल्म खेल्नका लागि मलाई दायाँबायाँ केही सोच्नै परेन । सायद टाउकोमा बन्दुक तेर्साएर यो फिल्म नखेल भनेको भए पनि म छोडदनथेँ । उनले यस फिल्मको कथाले आफैंलाई पनि निकै प्रभाव पारेको बताएका छन् ।कहो ना प्यार है बाट सन् २००० मा बलिउड डेब्यु गरेका ऋतिकले प्रायः छानेर फिल्म खेल्दै आएका छन् । मैले सधैं त्यस्ता फिल्म मात्रै खेलें, जसका विषयवस्तुले मलाई छोए, ऋतिकले पहिलो लभस्टोरी फिल्मले नै अत्यधिक सफलता हात पारेपछि पनि फिजा जस्तो फिल्मलगत्तै खेल्न हिम्मत गरे । जुन फिल्मले दाजुबहिनीको सम्बन्धको कथा बोकेको थियो । उनले थपे, पहिलो फिल्म नै ब्लकबस्टर्स हिट भएपछि मैले फिजा जस्तो मूलधारभन्दा अलिक परको फिल्म नगर्दा पनि केही बित्दैनथ्यो । तर मैले खेल्न मञ्जुर भएँ किनभने त्यसको कथाले मलाई छोएको थियो । त्यसो त उनले लभस्टोरीदेखि एक्सन अवतारमा समेत आफू हिट भइसकेको अवस्थामा कोई मिल गया जस्तो मेन्टल्ली च्यालेन्ज्ड बच्चाको भूमिका निर्वाह गरेका थिए । त्यो बेला पनि मलाई शुभचिन्तकहरूले एक्सन फिल्ममा जमिरहेको बेला यस्तो फिल्म नगर, ब्याक फायर हुन्छ भनेका थिए । तर त्यसबेला पनि मलाई उक्त फिल्मले मनसम्म छोएको थियो, आखिर ऋतिकको मनको भाकालाई दर्शकले पनि पारित गरिदिए । जब कि कोई मिल गया अघि ऋतिककै दुईतीनवटा फिल्म असफलसमेत भएका थिए । यस्तो अवस्थामा जोखिम लिनु डरमर्दो अवस्था थियो नै । तर यी अभिनेताले आफ्नो करिअरका लागि भन्दा पनि मनका लागि फिल्म खेल्ने गरेको बताउँछन् । कोई मिल गया गर्दा त कतिपयले मलाई अब ऋतिकका दिन सकिए भनेर घोषणासमेत गरिसकेका थिए । तर आफूलाई छोएको फिल्मले सफलता पाएपछि मेरो कन्फिडेन्ट लेभल झनै बढ्यो कोई मिल गया को सफलताको खुसी पनि अहिलेको सुपर ३० को भन्दा कम नभएको उनले बताए । यतिबेला सुपर ३० लाई भारतका केही राज्यले ट्याक्स फ्री गरिदिएकामा पनि अभिनेताले सन्तोष व्यक्त गरेका छन् ।"
"सधैं विवाद, सधैं तालाबन्दी","कञ्चनपुर  केन्द्रीय कार्यालयमा ताला लागेको साढे तीन महिना भयो । त्यसपछि रजिस्ट्रारको निवासबाट प्रशासनिक काम भइरहेका थिए । तर शुक्रबार त्यहाँ पनि ताला लागेपछि सबै काम ठप्प छ । प्रधानमन्त्री कार्यालयले पुस २७ मा सुदूरपश्चिमाञ्चल विश्वविद्यालयका उपकुलपति प्रा भूषण श्रेष्ठ र रजिस्ट्रार द्विजराज भट्टलाई जिम्मेवारीबाट मुक्त गरी चैत २७ मा विज्ञान तथा प्रविधि संकायका डिन प्राडा पूर्णबहादुर चन्दलाई उपकुलपति र शिक्षा संकायका डिन डा गोविन्द विष्टलाई रजिस्ट्रारको जिम्मेवारी दिएपछि नेविसंघले तालाबन्दी गरेको हो । विश्वविद्यालय जस्तो स्वायत्त संस्थामा राजनीतिक हस्तक्षेप भएको र एउटै संस्थामा दुईदुई उपकुलपति र रजिस्ट्रार राखेर आर्थिक भार बढाइएको भन्दै नेविसंघले केन्द्रीय कार्यालयमा ताला लगाएको हो । अहिले सबै काम पूर्णरूपमा ठप्प भएको छ । विश्वविद्यालयमाथि राजनीतिक हस्तक्षेप अन्त्य र दोहोरो नियुक्ति बदर माग्दै हामीले ताला लगाएका हौं, नेविसंघका केन्द्रीय सदस्य कैलाश चन्दले भने, कुलपतिले हस्तक्षेप गरेर गल्ती भएको हो, सच्याउनुपर्छ । विश्वविद्यालय प्रशासनले ताला खुलाउने विषयमा हालसम्म कुनै पहल नगरेको उनको भनाइ छ । उपकुलपतिको कामकाज गर्ने जिम्मेवारी पाएका प्राडा चन्दले ताला लगाउने विद्यार्थी संगठन र सम्बन्धित राजनीतिक दलसँग पनि छलफल गरिसकेको बताए । नसक्ने कामको आश्वासन दिएर ताला खुलाउनु राम्रो होइन, उनले भने, एक पटक फेरि सरोकारवालासँग छलफल गर्छु, नभए प्रशासनको सहयोग लिएर ताला खोलिनेछ । लामो समयको तालाबन्दीका कारण गत वर्षको बजेट खर्च हुन नसकेको र चालु आर्थिक वर्षको पनि योजना बनाउन नसकिएको उनको भनाइ छ । जिम्मेवारीमुक्त गरिएका उपकुलपति श्रेष्ठ र रजिस्ट्रार भट्टको पदावधि भदौ ७ मा सकिँदै छ । त्यसपछि केही निकास आउन सक्ने सबैको अपेक्षा छ । श्रेष्ठ र भट्टले सर्वोच्च अदालतमा पुनर्बहालीका लागि मुद्दासमेत दिएका छन् । विश्वविद्यालयमा यति लामो समयसम्म ताला लागेको यो पहिलोपटक भने होइन । यसअघि पनि कहिले कर्मचारी भर्नाको विरोध, कहिले प्रशासनिक कामकाजकै विरोध र कतिपय बेला उपकुलपति र रजिस्ट्रारकै विरोधमा कैयौं पटक केन्द्रीय कार्यालयमा ताला लागिसकेको छ । विद्यार्थी संगठनहरूले संयुक्त रूपमा पदाधिकारीहरूको विरोध गरी महिना दिनसम्म पनि ताला लगाएका छन् । गतवर्ष विद्यार्थीहरूले शैक्षिक क्रियाकलाप तथा कक्षाकोठा र ल्याब अभाव भएको भन्दै एक महिनासम्म केन्द्रीय कार्यालयमा ताला लगाए । २०६६ असारमा स्थापित विश्वविद्यालयले १ वर्षपछि उपकुलपति प्रा जयराज अवस्थीको नियुक्तिसँगै प्रशासनिक काम थालेको हो । २०६९ मंसिरदेखि तत्कालीन सिद्धनाथ बहुमुखी क्याम्पसलाई समायोजन गरी पठनपाठन सुरु भएको हो । त्यसयता ८ वर्षको अवधिमा २४ पटक गरी ३ सय ७६ दिन केन्द्रीय कार्यालयमा ताला लागेको छ । १ सय दिनभन्दा बढी ताला लागेको यो नै पहिलो पटक हो । व्यक्तिगत लाभका लागि पनि ताला लगाउने संस्कार सुरु भयो, प्राडा चन्दले भने, व्यक्तिव्यक्तिका माग पूरा गर्न सकिँदैन, त्यो गर्नु पनि हुँदैन । सामान्य विषय वा माग लिएर ताला लगाउने प्रवृत्ति विश्वविद्यालय स्थापनादेखि नै सुरु भएको हो । उपकुलपति र रजिस्ट्रार किन भए जिम्मेवारीमुक्तउपकुलपति श्रेष्ठ र रजिस्ट्रार भट्टले नियुक्त भएदेखि नै एकलौटी ढंगले प्रशासनिक काम गर्दै आएका थिए । कुनै कुनै बेला उनीहरूबीच आपसी द्वन्द्व पनि भइरहने गरेको प्राध्यापकहरू बताउँछन् । दुवैले विश्वविद्यालयका अधिकांश काम काठमाडौंमै गर्ने र आफू पनि केन्द्रीय कार्यालयभन्दा काठमाडौंको सम्पर्क कार्यालयमै बढी हुने गर्थे । कार्यकारी परिषद् बैठकबारे कार्यकारी सदस्यलाई समेत जानकारीसमेत हुँदैनथ्यो । लामो समयदेखि कार्यकारी परिषद् बैठकमा उपस्थित नगराएपछि शिक्षा संकायका डिनसमेत रहेका डा गोविन्द विष्टले उच्च अदालतमा मुद्दा हाले । उच्च अदालतले कार्यकारी परिषद् बैठक केन्द्रीय कार्यालयमै गर्नू र सदस्यलाई बाटोको म्याद छाडी २४ घण्टाको समय दिनू भन्ने आदेश दिएपछि पनि उपकुलपति र रजिस्ट्रार काठमाडौं केन्द्रित भए । त्यसपछि सुदूरपश्चिमका विभिन्न जिल्लामा रहेका क्याम्पस समायोजन गर्दा पनि डिनहरूलाई कुनै जानकारी गराइएन । विश्वविद्यालय सभा गर्ने विषयमा पनि डिन तथा विभागीय प्रमुखहरूलाई जानकारी नै नदिई राखियो । सभामा एकलौटी ढंगले प्रस्ताव लैजाने काम भए पनि २०७५ साउनको सभा स्थगित भयो । यससँगै शिक्षा संकायका डिन गोविन्द विष्ट, विज्ञान तथा प्रविधि संकायका डिन पूर्णबहादुर चन्द र व्यवस्थापन संकायका डिन पदमकान्त जोशीले प्रधानमन्त्रीसमक्ष उजुरी दिए । त्यसपछि प्रधानमन्त्री कार्यालयले दुवै जनालाई जिम्मेवारीमुक्त गरेको हो । उपकुलपति र रजिस्ट्रार नियुक्त भएदेखि नै विश्वविद्यालयमा विवाद सुरु भएको हो, सुदूरपश्चिम विश्वविद्यालय प्राध्यापक संघ केन्द्रीय क्याम्पस एकाइका अध्यक्ष दीपकचन्द्र भट्टले भने, उनीहरूले सरोकारवाला र प्राध्यापकहरूसँग कहिल्यै समन्वय गर्न खोजेनन् । महेन्द्रनगरमा केन्द्रीय कार्यालय राख्ने तर सबै काम काठमाडौंबाट हुन थालेपछि सबैतिरबाट विरोध भएको उनले बताए । समायोजनमा पनि त्रुटि सुदूरपश्चिमका विभिन्न जिल्लामा रहेका १५ क्याम्पस विश्वविद्यालयमा समायोजन गर्न मन्त्रिपरिषद्ले ४ सय ४४ दरबन्दी स्वीकृत गर्यो । तर यस क्षेत्रकै मुख्य क्याम्पसका रूपमा रहेको कैलाली बहुमुखी क्याम्पस समायोजनमा छुट्नु र २ सय १६ जना प्राध्यापक मात्रै समायोजन गरिनुले पनि उपकुलपति र रजिस्ट्रार शंकामा आएका हुन् । विश्वविद्यालयका डिन तथा विभागीय प्रमुखहरूलाई समेत कुनै जानकारी नदिई एकलौटी रूपमा गरिएको त्रुटिपूर्ण समायोजनपछि विश्वविद्यालयभित्रको विवाद झनै चुलिएको हो । उपप्राध्यापक तथा प्राध्यापकलाई एकदुई दिनमै घटुवा र बढुवा गरिएको र सेवा आयोग हुँदाहुँदै पनि प्रक्रिया नपुर्याई स्थायी गरिएकोप्रति डिन तथा अन्य प्राध्यापकले समेत आपत्ति जनाएका छन् । उसो त सिद्धनाथ बहुमुखी क्याम्पस समायोजन गर्दा पनि कर्मचारी र प्राध्यापक सेवा आयोग छलेर कार्यरत अवस्थामै समायोजन गरिएको हो । त्यतिबेला विश्वविद्यालय ऐनमा समेत कार्यरत अवस्थामै समायोजन गर्ने उल्लेख थियो । तर अहिले ऐनमा नभए पनि पुरानै परम्परा पछ्याउँदै समायोजन गरियो । यसले एउटै क्याम्पसमा तीनथरी प्राध्यापकको वर्गीकरण भई आन्तरिक द्वन्द्व बढाएको इन्जिनियरिङ संकायका डिन डा कृष्ण भट्टले बताए । एकथरी स्वतः स्थायी भएका छन्, अर्कोथरी अस्थायी र तेस्रो केहीमा पनि नपरेकाबीच द्वन्द्व बढाएको छ, समायोजन गरिएका १४ वटै क्याम्पसको भौतिक तथा शैक्षिक अवस्थाको यसै साता अनुगमन गरी फर्केका भट्टले भने, यसले समग्र शैक्षिक गतिविधि प्रभावित हुने देखिन्छ । समायोजनको उपलब्धि नगुम्ने गरी प्रक्रिया पुर्याएर अन्य क्याम्पस तथा प्राध्यापकलाई पनि समायोजन गरिनुपर्ने उनको भनाइ छ । समायोजन गरिएको क्याम्पसको भौतिक पूर्वाधार, थप भौतिक पूर्वाधार निर्माण गर्नुपर्ने अवस्था र समायोजनपछि क्याम्पसहरूको अवस्था अध्ययनका लागि रजिस्ट्रारको काम गर्ने जिम्मा पाएका शिक्षा संकायका डिन डा गोविन्द विष्टको संयोजकत्वमा सबै डिन सदस्य रहेको टोलीले सबै क्याम्पसको अनुगमन गरेको हो । समायोजनमा त्रुटि तथा अनियमितता भएको भन्दै योजना आयोगकी सदस्य उषा झाको संयोजकत्वमा समायोजन र दरबन्दी छानबिन समितिसमेत गठन भएको थियो । आर्थिक अनियमितता छानबिनका लागि विश्वविद्यालय अनुदान आयोगका पूर्वअध्यक्ष गणेशमान गुरुङको संयोजकत्वमा पनि ३ सदस्यीय छानबिन टोली गठन भएको थियो । अर्थ मन्त्रालयका सचिवको नेतृत्वमा पनि आर्थिक अनियमितता छानबिन गर्न समिति गठन भएको छ । उपकुलपति र रजिस्ट्रारलाई जिम्मेवारीमुक्त गर्नुअघि तीनवटै समिति गठन गरिएका हुन् । यद्यपि समितिहरूको प्रतिवेदन अझै सार्वजनिक हुन सकेको छैन । प्राज्ञिकभन्दा पनि जागिर खाने थलोविश्वविद्यालय आफैंमा एक प्राज्ञिक थलो हो । यहाँ विभिन्न किसिमका खोज अनुसन्धान र सेमिनार आयोजना हुन्छन् । यसले विद्यार्थीसँगै प्राध्यापकको पनि प्राज्ञिक विकास गराउँछ । तर सुदूरपश्चिम विश्वविद्यालय यसको ठीकविपरीत राजनीतिक भर्ती केन्द्र जस्तै बनेको छ । प्राध्यापक भर्ना होस् वा कर्मचारी भर्ना जताततै राजनीतिक भागबन्डाका आधारमा भइरहेको आरोप लाग्दै आएको छ । सेवा आयोग भए पनि विशुद्ध कर्मचारी भर्ना हुन नसकेको प्राध्यापक नै बताउँछन् । सुरुदेखि नै गल्ती भएको छ, त्यसैलाई टेकेर अहिले १४ क्याम्पस पनि समायोजन गरियो, प्राध्यापक संघ केन्द्रीय क्याम्पस एकाइ अध्यक्ष भट्टले भने, त्यतिबेला सेवा आयोगले स्वतः स्थायी हुने प्रक्रिया रोक्न सक्थ्यो, तर रोकेन । समायोजनका नाममा विश्वविद्यालयभित्र प्राज्ञिक जनशक्ति नभित्रिने समस्या देखिएको उनले बताए । प्राज्ञिक जनशक्ति नभएकै कारण सुदूरपश्चिमका विद्यार्थीको रोजाइमा समेत यो विश्वविद्यालय पर्न नसकेको उनको बुझाइ छ । पाठ्यक्रम न शैक्षिक कार्यक्रम स्थापनाको झन्डै एक दशकसम्म पनि विश्वविद्यालयले आफ्नै छुट्टै शैक्षिक कार्यक्रम ल्याउन सकेको छैन । समयसापेक्ष पाठ्यक्रम पनि निर्माण भएको छैन । हरेक निर्णय र कार्यविधि त्रिभुवन विश्वविद्यालयलाई नै टेकेर भइरहेको प्राध्यापकहरू बताउँछन् । हरेक कुरा त्रिभुवन विश्वविद्यालयलाई नै पछ्याउने हो भने अर्को विश्वविद्यालय किन चाहियो ? उनीहरूले प्रश्न गरे, विश्वव्यापी रूपमा पाठ्यक्रम निर्माण र कार्यक्रम ल्याउनुपर्ने हो । तालिम, गोष्ठी, सेमिनार र अनुसन्धानमूलक गतिविधिहरू हुनुपर्ने हो । तर हालसम्म त्यस्तो केही भएको छैन । सुदूरपश्चिमाञ्चल विश्वविद्यालयमा अध्यापनरत अधिकांश प्राध्यापकले निजी क्याम्पसमा पनि अध्यापन गर्दै आएका छन् । तर अहिलेसम्म कुनैले पनि विश्वविद्यालयबाट स्वीकृति लिएका छैनन् । त्यति मात्र होइन, पदाधिकारीहरूकै पनि अन्यत्र लगानी रहेको बताइन्छ । अर्को चारवर्षे नेतृत्वले विश्वविद्यालयका महत्त्वपूर्ण दशा र दिशा निर्धारण गर्नेछ, उपप्राध्यापक राजेन्द्र जोशीले भने, प्राज्ञिकसँगै ख्यातिप्राप्त र विश्वविद्यालयहरूसँग सम्बन्ध भएको व्यक्ति नै नेतृत्वमा आउनुपर्छ । क्याम्पससमेत नबुझेकालाई राजनीतिक भागबन्डाका आधारमा उपकुलपति वा रजिस्ट्रार बनाउन ठीक हुँदैन । कमजोर पदाधिकारी पठाएर विश्वविद्यालयलाई नै असफल पार्ने खेल भइरहेको उनको आरोप छ । स्वतन्त्र आयोग गठन गरी खुला प्रतिस्पर्धाबाट पदाधिकारी नियुक्ति एवं प्राज्ञिक व्यक्ति छान्नुपर्ने इन्जिनियरिङ संकायका डिन डा कृष्ण भट्टको भनाइ छ । अनि मात्र विश्वविद्यालय साँच्चै प्राज्ञिक थलो बन्ने उनले बताए ।"
नवलपरासी कांग्रेसमा नेतृत्वको किचलो,"नवलपरासी कनिष्ठलाई पार्टीको जिल्ला सभापति बनाउन चलखेल गरेको भन्दै कांग्रेसका केही जिल्ला नेताहरू केन्द्रीय सदस्य देवेन्द्रराज कँडेलसँग रुष्ट छन् । सुभाष गिरीलाई सभापति बनाउन कँडेलले लबिइङ थालेको गुनासो जिल्लाका नेता कार्यकर्ताको छ । पश्चिम नवलपरासीका कांग्रेस कार्यवाहक सभापति अर्जुनप्रसाद पोखरेलले हाल पार्टीको जिल्ला नेतृत्व सम्हालेका छन् । उनी तीन वर्षअघि नवलपरासी कांग्रेसको जिल्ला अधिवेशनपछि मनोनीत उपसभापति बनाइएका थिए । संघीयता कार्यान्वयनसँगै नवलपरासी दुई जिल्लामा विभाजन भयो । उक्त विभाजनपछि पार्टी सभापति विष्णु लामिछानेले पूर्वी नवलपरासीको नेतृत्व रोजेपछि पोखरेललाई कार्यवाहक सभापतिको जिम्मेवारी दिइएको हो । लोकतान्त्रिक फोरममा रहेका गिरी गत निर्वाचनपछि पार्टी एकीकरण भएर विजयकुमार गच्छदारसँगै कांग्रेसमा प्रवेश गरेका हुन् । पार्टी सभापति शेरबहादुर देउवानिकट मानिने कँडेल र अर्का नेता पूर्वसांसद देवकरणप्रसाद जयसवालबीच मनमुटाव छ । जिल्ला नेतृत्व छनोटमा यिनै दुईको प्रभावशाली भूमिका हुने गरेको छ । कँडेलले पार्टी सभापति हुन कांग्रेसको महाधिवेशन सदस्य हुनुपर्ने प्रावधानको बुँदामा टेकेर गिरीलाई सभापति बनाउन खोजेको अवस्था छ । कार्यवाहक सभापति पोखरेल महासमिति सदस्य होइनन् । यसअघि कँडेल जिल्ला सभापति हुँदा पनि पोखरेल मनोनीत जिल्ला सचिव थिए । दोस्रोपटक विष्णु लामिछाने जिल्ला सभापतिमा निवाचित भएपछि कँडेलले नै पोखरेललाई उपसभापति मनोनयन गरेका थिए । पोखरेल भने आफू कार्यवाहक भएकाले पुरै समय सभापतिको जिम्मेवारी पाउनुपर्ने वा नयाँ जिल्ला अधिवेशन गर्नुपर्ने अडानमा छन् । पोखरेलसहितको टोलीले आइतबार काठमाडौंमा केन्द्रीय सभापति देउवालाई भेटेर जिल्लाको अवस्थाबारे जानकारी गराएका छन् । कँडेलको गतिविधिले पार्टीको साखमा असर पर्ने चेतावनी दिएको उक्त टोली सदस्य कुलदीप आचार्यले बताए । सभापतिले पश्चिम नवलपरासीमा पार्टी बहुमत कार्यकर्ता भावना र विधानअनुसार चल्ने आश्वासन दिनुभयो, उनले भने । उता नेता कँडेल भने आफूले सहमतिको राजनीतिमा जोड दिँदै आएको बताउँछन् । पोखरेल महाधिवेशन प्रतिनिधि नभएकाले वैकल्पिक बाटो खोजौं भनेको दाबी गरे । उनलाई केहीले उचालेकाले समस्या आएको हो, उनले भने । आफू विधानअनुसार पार्टी चल्नुपर्छ भन्ने पक्षमा रहेको उनले बताए । कसैलाई ल्याउन चाहेको कुरा बखेडा मात्रै हो, उनले भने, मैले नै अर्जुन पोखरेललाई कार्यवाहक सभापति बनाएको हो ।"
दरबन्दी न बजेट,"नेपालगन्ज  चिकित्सक सरुवा र बजेट अभावले दुई वर्षअघि भेरी प्रादेशिक अस्पतालमा सुरु गरिएको मुटुरोग उपचार सेवा बन्द हुने अवस्थामा पुगेको छ । यहाँ कार्यरत मुटुरोग विशेषज्ञ कृष्ण अधिकारीको बढुवासँगै उनी वीर अस्पतालमा सरुवा भएका छन् । उनको स्थानमा सरकारले कसैलाई पठाएको छैन । करारमा कार्यरत कर्मचारीलाई साउनबाट तलब खुवाउन नसक्ने भन्दै अस्पताल प्रशासनले चिठी बुझाएको छ । मुटुरोग उपचारका लागि अस्पतालमा ०७४ असारमा क्याथल्याब सेवा सुरु गरिएको थियो । उक्त सेवा बजेट र जनशक्ति अभावले संकटमा परेको हो । ६ करोड ५० लाख रुपैयाँ लगानीमा क्याथल्याब जडान गरिएको थियो । भेरी अस्पतालमा नवौं तहका एक जना मात्र मुटुरोग विशेषज्ञ चिकित्सकको दरबन्दी छ । अस्पतालले मेडिकल अफिसर, स्टाफ नर्स र कार्यालय सहयोगी गरेर १६ जना कर्मचारी करारमा राखेको थियो । कर्मचारीका लागि तलब भत्ता र अत्यावश्यक सामग्री खरिद गर्न वार्षिक १ करोड ५० लाख रुपैयाँ आवश्यक छ । सरकारले बजेट निकासा नगर्दा चिकित्सक र स्वास्थ्यकर्मीले ५६ महिनासम्म तलब नपाउने गरेका छन् । अत्यावश्यक सामग्री समेत खरिद गर्न नसक्दा मुटुरोगको उपचार सेवा प्रभावित हुँदै आएको छ । संवेदनशील रोगको उपचार सेवामा कार्यरत मेडिकल अफिसर, स्टाफ नर्स स्वास्थ्य मन्त्रालय तथा अस्पताल व्यवस्थापनको लापरबाहीका कारण तनावपूर्ण अवस्थामा काम गरिरहेको डा अधिकारीले बताए । अस्पतालले एन्जियोप्लास्टी, एन्जियोग्राफी, अस्थायी पेसमेकर राख्ने सेवा सञ्चालन दिँदै आएको छ । अहिलेसम्म १ सय जनाभन्दा बढीको एन्जियोग्राफी, १८ जना बिरामीको एन्जियोप्लास्टी तथा ८ जना बिरामीमा अस्थायी पेसमेकर राखेर उपचार गरिसकेको अस्पतालले जनाएको छ । भेरी अस्पतालले काठमाडौंको सहिद गंगालाल राष्ट्रिय हृदय केन्द्रले लिने बराबरकै शुल्क लिएर बिरामीलाई मुटुरोगको उपचार सेवा प्रदान गर्दै आएको छ ।नयाँ आर्थिक वर्षका लागि मुटुरोग उपचार सेवा सञ्चालनका लागि बजेट आउने यकिन नहुँदा ०७६ साउनदेखि तलब भत्ता दिन नसक्ने जनाउँदै अस्पतालले मुटुरोग उपचार सेवाका लागि करारमा राखिएका मेडिकल अफिसर, स्टाफ नर्स गरी १६ जनालाई पत्र दिएको हो । बजेट र जनशक्ति अभावमा क्याथल्याब सेवालाई सञ्चालनमा ल्याउन समस्या भएको भेरी अस्पतालका प्रमुख डा रूपानन्द अधिकारीले बताए । अस्पतालमा मुटुरोगसँग सम्बन्धित दैनिक ४० जना बिरामी उपचारका लागि आउने गरेका छन् ।"
विदेशबाट दुई बैंकले मात्र ल्याए ऋण,"काठमाडौं  लगानीयोग्य रकम अभावको समस्या समाधान गर्न भन्दै बैंक तथा वित्तीय संस्थालाई विदेशबाट परिवत्य विदेशी मुद्रामा ऋण ल्याउन राष्ट्र बैंकले अनुमति दिए पनि मुस्किलले दुई संस्थाले मात्र ऋण ल्याउन सकेका छन् ।झन्डै डेढ वर्षको अवधिमा एनएमबी बैंक र निर्धन उत्थान लघुवित्त वित्तीय संस्थाले मात्र ऋण भित्र्याएको राष्ट्र बैंकले जनाएको छ । एनएमबी बैंकले ३ करोड १५ लाख अमेरिकी डलर र निर्धन उत्थानले ८१ हजार डलर विदेशबाट ऋण लिएका छन्, स्रोतले भन्यो । यीबाहेक कुनै पनि संस्थाले ऋण लिनका लागि अनुमति नमागेको राष्ट्र बैंकले जनाएको छ ।विदेशबाट ऋण ल्याउनका लागि राष्ट्र बैंकले हालसम्म पाँचवटा वित्तीय संस्थालाई अनुमति दिएको छ, जसमध्ये २ वटा वाणिज्य बैंक र तीनवटा लघुवित्त वित्तीय संस्था छन् । तीमध्ये पनि दुईवटाले मात्र सानो परिमाणमा ऋण भित्र्याएको राष्ट्र बैंकले जनाएको छ । एनएमबी बैंकले ४ करोड अमेरिकी डलरबराबर ऋण भित्र्याउनका लागि राष्ट्र बैंकबाट अनुमति पाएको छ । त्यसमध्ये करिब ८५ लाख डलर अझै ल्याउन बाँकी छ । तीन करोडभन्दा बढी ल्याइसक्यौं, बाँकी ऋण पनि ल्याउन प्रक्रिया अघि बढाएका छौं, एनएमबी बैंकका प्रमुख कार्यकारी अधिकृत सुनील केसीले भने । विदेशबाट ऋण ल्याउनका लागि हेजिङ सुविधा नभएकाले बैंकहरूलाई अप्ठ्यारो भएको उनले बताए । हामीसँग विदेशी साझेदार पनि हुनुहुन्छ, बैंकको क्षमता तथा गुणस्तर, लगानी प्राथमिकतालगायत सबै कुराले सर्पोट गरेको होला, उनले भने । मौद्रिक नीति मार्फत विदेशी मुद्रामा ऋण लिन पाउने व्यवस्थाका दायरा राष्ट्र बैंकले फराकिलो बनाएकाले आउँदा दिनमा ऋण बढन सक्ने उनको भनाइ छ । यस्तै, निर्धन उत्थानले पनि हालसम्म करिब ८१ हजार अमेरिकी डलर सापटीका रूपमा नेपाल ल्याइसकेको छ । यो संस्थालाई राष्ट्र बैंकले ६ लाख ६ हजार ७ सय अमेरिकी डलर विदेशी ऋण ल्याउन अनुमति दिएको छ, जसमध्ये आइतबारसम्म ८१ हजार डलर मात्र ल्याएको हो । त्यसो त ग्लोबल आईएमई बैंकले विदेशीबाट १ करोड अमेरिकी डलर ऋणका रूपमा ल्याउन राष्ट्र बैंकबाट अनुमति पाएको छ । आइतबारसम्म ऋण भने आइसकेको छैन । यसबारेमा ग्लोबल आईएमई बैंकका कामु प्रमुख कार्यकारी अधिकृत महेश ढकालले प्रक्रिया अन्तिम चरणमा रहेको बताए । ऋण भित्र्याउने प्रक्रिया अन्तिम चरणमा छ, साताभित्र ऋण आउन सम्भावना छ । यो बैंकले पनि अन्तर्राष्ट्रिय वित्त निगम (आईएफसी) सँग विदेशी मुद्रामा ऋण लिन लागेको हो । राष्ट्र बैंकले आरएमडीसी लघुवित्त वित्तीय संस्थालाई १ करोड अमेरिकी डलर र मानुषी लघुवित्त वित्तीय संस्थालाई १ करोड १० लाख (जापानी येन) बराबर विदेशी ऋण ल्याउन अनुमति दिएको हो । ती संस्थाले हालसम्म ऋण ल्याउन सकेका छैनन । राष्ट्र बैंकले ०७४ चैतमा बैंक तथा वित्तीय संस्थाले परिवर्त्य विदेशी मुद्रामा विदेशबाट ऋण लिन सक्ने व्यवस्था गरेको हो । बैंकिङ क्षेत्रमा देखिएको तरलता (लगानीयोग्य रकम) समस्या समाधान गर्न भन्दै करिब डेढ वर्षअघि उक्त व्यवस्था ल्याइए पनि हालसम्म ३ करोड १५ लाख ८१ हजार डलरभन्दा धेरै ऋण ल्याउन सकेका छैनन् । विदेशबाट ऋण ल्याउन सक्ने व्यवस्था थप सरल भएकाले आउँदा दिनमा धेरै वित्तीय संस्था मार्फत ठूलो परिमाणमा ऋण भित्रिने सम्भावना रहेको राष्ट्र बैंकका प्रवक्ता लक्ष्मीप्रपन्न निरौलाले बताए । बैंक तथा वित्तीय संस्थाकै सुविधाका लागि ऋण ल्याउने दायरा फराकिलो बनेको छ भने लाइबर दर पनि चार प्रतिशत पुर्याइएको छ, उनले भने, यसले ऋणको परिणाम बढाउन सक्छ । विदेशबाट ऋण ल्याउने व्यवस्थाका लागि वित्तीय संस्थालाई भरपूर सुविधा दिएको राष्ट्र बैंकले जनाएको छ । यो व्यवस्था लागू हुँदा कुल प्राथमिक पुँजीको बढीमा २५ प्रतिशतसम्म मात्र ऋण लिन पाउने व्यवस्था थियो । उक्त व्यवस्था पटकपटक परिमार्जन गरेर हाल प्राथमिक पुँजीको शतप्रतिशतसम्म ऋण लिन पाउने व्यवस्था गरिएको छ । यस्तै, यो वर्षको मौद्रिक नीति मार्फत बैंक तथा वित्तीय संस्थाले विदेशी गैरवित्तीय संस्थाबाट पनि ऋण लिन पाउँछन् ।यसअघि बैंक तथा वित्तीय संस्थाबाट मात्र ऋण लिन पाउने व्यवस्था थियो । बैंक तथा वित्तीय संस्थाले विदेशबाट ऋण प्राप्त गर्न सक्ने स्रोतको दायरा विस्तार गर्दै बैंकिङ क्षेत्रका अतिरिक्त पेन्सन फन्ड, हेज फन्डलगायतका स्रोतबाट समेत ऋण ल्याउन सक्ने व्यवस्था गरिनेछ, मौद्रिक नीतिमा उल्लेख छ, यसरी प्राप्त स्रोतको उपयोगका क्षेत्रसमेत विस्तार गरिनेछन् । यो व्यवस्थालाई थप सहज बनाउन लाइबर दर पनि परिमार्जन गरिएको राष्ट्र बैंकले जनाएको छ । बैंक तथा वित्तीय संस्थाले परिवर्त्य विदेशी मुद्रामा ऋण लिन सक्ने विद्यमान व्यवस्थाअन्तर्गत ऋणको ब्याजदर ६ महिनाको लाइबर दरमा थप ३ प्रतिशतभित्र हुनुपर्ने प्रावधान रहेकोमा यस्तो ब्याजदर लाइबर दरमा थप ४ प्रतिशतभित्र हुन सक्ने व्यवस्था गरिनेछ, मौद्रिक नीतिमा उल्लेख छ । राष्ट्र बैंकको निर्देशनअनुसार बैंक तथा वित्तीय संस्थाले १ देखि ५ वर्षसम्मका लागि विदेशी मुद्रामा ऋण लिन सक्नेछन् । यसरी ल्याइएको ऋण कृषि, पर्यटन, रेलवे सेवालगायत भौतिक पूर्वाधारमा लगानी गर्नुपर्नेछ । हाल २८ वटा वाणिज्य बैंकको मात्र प्राथमिक पुँजी करिब सवा ३ खर्ब रुपैयाँ छ । यसको अर्थ बैंकहरूले सवा ३ खर्बबराबर रकम विदेशबाट ऋण ल्याउन सक्छन भन्ने हो ।"
स्थानीय तहले प्रदेशलाई बुझाएनन् राजस्व,"बुटवल  प्रदेश ५ अन्तर्गतका स्थानीय तह र प्रदेश सरकारबीच राजस्व बाँडफाँटमा समस्या देखिएको छ । स्थानीय तहले जम्मा गरेर प्रदेशमा राजस्व नपठाउँदा त्यसको संकलन र बाँडफाँट जटिल बनेको हो । प्रदेशमा १ सय ९ स्थानीय तह छन् । यसमध्ये १४ वटाले मात्र नदीजन्य पदार्थको राजस्व बाँडफाँटको रकम सञ्चित कोषमा जम्मा गरेका छन् । नदीजन्य पदार्थको कर उठाएका अन्य ६० स्थानीय तहले पठाएका छैनन् । सरकारले ताकेता नगर्ने र स्थानीय तहले नटेर्नेर् परिपाटीले बाँडफाँटमा समस्या देखिएको हो । विज्ञापन करबापत पश्चिम नवलपरासीको प्रतापपुर नगरपालिकाले ६४ हजार ४ सय रुपैयाँ पठाएको कोष तथा लेखा नियन्त्रक दीपक ज्ञवालीले बताए । मनोरञ्जन कर कतैबाट जम्मा भएको छैन । यसले स्थानीय तहका पठाउनुपर्ने अनुदान र भुक्तानीमा समस्या हुने उनले बताए । नदीजन्य पदार्थबाट तिलोत्तमा नगरपालिकाले १६ करोड ४८ लाख ९६ हजार ६ सय १० रुपैयाँ राजस्व संकलन गरेको छ । ३ लाख ४५ हजार रुपैयाँ विज्ञापन कर उठ्यो । यस्ता नियमित करको ४० प्रतिशत हिस्सा प्रदेशको सञ्चित कोषमा पठाउनुपर्छ । तर, नगरपालिकाले अहिलेसम्म कुनै रकम पठाएको छैन । आफ्नै विभाज्य कोषमा राखेको नगरपालिकाले जनाएको छ । बुटवल उपमहानगरपालिकाले गत आर्थिक वर्षमा नदीजन्य पदार्थबाट ३ करोड ५६ लाख ४ हजार रुपैयाँ राजस्व संकलन गर्यो । विज्ञापनबाट १४ लाख ८२ हजार र मनोरञ्जन कर १ लाख ९३ हजार ९ सय उठायो । उपमहानगरले पनि यसको ४० प्रतिशत रकम प्रदेशमा पठाएन । सट्टामा आफ्नै सञ्चित कोषमा राखेको छ । स्थानीय तह सञ्चालन ऐनमा नदीजन्य पदार्थ, विज्ञापन र मनोरञ्जन कर स्थानीय तहले संकलन गरेर त्यसको ४० प्रतिशत हिस्सा प्रदेशलाई दिनुपर्ने उल्लेख छ । केही नेपाल कानुन संशोधन ऐनमा नदीजन्य पदार्थको व्यवस्थापन र राजस्व संकलन स्थानीय तहले गर्ने भनिएको छ । यही व्यवस्थापन भन्ने शब्दले आफूले उठाएको रकम पठाउनु नपर्ने अर्थ लागेको स्थानीय तहको तर्क छ । तिलोत्तमा नगरपालिकाका प्रमुख प्रशासकीय अधिकृत कृष्णप्रसाद सापकोटाले ऐनको प्रावधानबारे कानुनका विज्ञको सुझावअनुसार आफूले संकलन गरेको राजस्व प्रदेशलाई नपठाएको बताए । स्थानीय तहले राजस्व बाँडफाँटको रकम प्रत्येक महिना पठाउनुपर्छ । नत्र चौमासिकमा पठाउनुपर्छ । प्रदेशमा राजस्व बुझाउनेले पनि अन्तिम चौमासिकमा मात्रै दाखिला गरेका छन् । प्रदेश कोष तथा लेखा नियन्त्रण कार्यालयका अनुसार असार मसान्तसम्म नदीजन्य पदार्थबाट स्थानीय तहले १६ करोड ५८ लाख रुपैयाँ पठाएका छन् । साउन १ देखि १२ गतेसम्ममा ३ करोड २० लाख रुपैयाँ जम्मा गरेका छन् । यसरी १९ करोड ७८ लाख जम्मा भएको छ । सरकारले गत आर्थिक वर्षमा नदीजन्य पदार्थबाट ४० करोड रुपैयाँ राजस्व उठ्ने अनुमान गरेको थियो । मनोरञ्जनबापत १ करोड रुपैयाँ संकलन हुने अनुमान थियो । तर, कत्ति पनि उठेको छैन । विज्ञापन कर १ करोड अनुमान गरिएकामा ६४ हजार ४ सय रुपैयाँ मात्रै संकलन भएको छ । आर्थिक मामिला मन्त्रालयले भने स्थानीय तहलाई पटकपटक रकम दाखिला गर्न ताकेता गरे पनि बेवास्ता गरेको बताएको छ । मन्त्रालयका उपसचिव तथा प्रवक्ता जनार्दन पौडेलले तत्काल राजस्व पठाउन १५ बुँदे परिपत्र जारी गरे पनि उनीहरूले नटेरेको बताए । उनका अनुसार सबैजसो स्थानीय तहलाई पहिलो चौमासिकमा गोष्ठी आयोजना गरेर जम्मा गर्ने तरिका सिकाइएको थियो । दोस्रोमा राजस्व पठाउन प्रतिबद्ध पारिएको थियो । अन्तिम चौमासिकमा ताकेता गरेर परिपत्र गरिएको थियो । अब भने स्थानीय तहले प्रदेशमा राजस्व बाँडफाँटको रकम नपठाए प्रदेशले पनि स्थानीय तहमा जाने अनुदान रोक्ने मन्त्रालयको योजना रहेको प्रवक्ता पौडेलले बताए ।"
१५ दिनमा बक्यौता नतिरे लाइसेन्स खारेज,"काठमाडौं  नेपाल दूरसञ्चार प्राधिकरणलाई २ अर्ब ५९ करोड रुपैयाँ तिर्न बाँकी भएको स्मार्ट टेलिकम प्रालिले १५ दिनभित्र प्रतिबद्धता गरे अनुसारको ३० करोड नबुझाए स्वतः अनुमतिपत्र खारेज हुने भएको छ । सोमबार साँझ बसेको दूरसञ्चार प्राधिकरणको बोर्ड बैठकले यस्तो निर्णय गरेको अध्यक्ष पुरुषोत्तम खनालले जानकारी दिए ।स्मार्टले १५ दिनभित्र ३० करोड बुझाए पनि ३ महिनाभित्र बाँकी सबै रकम बुझाउनुपर्ने उनले बताए । १५ दिनमा ३० करोड बुझाए पनि बाँकी रकम ३ महिनाभित्र नबुझाए उसको लाइसेन्स स्वतः खारेज हुने निर्णय भएको छ, उनले भने, उसले स्पष्टीकरणको जवाफमा प्रतिबद्धता गरेअनुसारको मौका दिएका हौं ।साउन १ गते बसेको प्राधिकरणको सञ्चालक समितिको बैठकले स्मार्ट टेलिकमलसहित बक्यौता नतिरेका कम्पनीलाई १० दिनको म्यादसहित स्पष्टीकरण सोधेको थियो । स्पष्टीकरणको जवाफ लेख्दै स्मार्टले १५ दिनभित्र ३० करोड र ३ महिनाभित्र सबै बक्यौता चुक्ता गर्ने प्रतिबद्धता जनाएको थियो ।बैठकले बक्यौता रहेको अर्को कम्पनी नेपाल स्याटेलाइट टेलिकम प्रालिको विषयमा कुनै निर्णय नगरेको खनालले जानकारी दिए । नेपाल स्याटेलाइटले प्राधिकरणलाई करिब ९० करोड रुपैयाँ बुझाउन बाँकी छ । प्राधिकरणले २ गते पठाएको पत्र उसले साउन ६ गते मात्रै बुझेकाले उसको १० दिने म्याद अझैं बाँकी भएको अध्यक्ष खनालले जानकारी दिए । नेपाल स्याटेलाइटको विषयमा निर्णय गर्न साउन १६ गते बोर्ड बैठक बस्छ, उनले भने, कम्पनीले पठाएको जवाफी पत्रको आधारमा निर्णय हुन्छ ।बैठकले बक्यौता बाँकी रहेका अन्य इन्टरनेट सेवा प्रदायकले पनि १५ दिनभित्र बक्यौता नतिरे स्वतः लाइसेन्स खारेज हुने निर्णय गरेको छ । प्राधिकरणका अनुसार स्मार्ट टेलिकम प्रालिले २ अर्ब ५९ करोड र नेपाल स्याटेलाइटले करिब ९० करोड बक्यौता तिर्न बाँकी छ । प्राधिकरणलाई युनिलिभर नेपालसहित ब्रोडलिंक कम्युनिकेसन, वेभ सर्भर नेपाल कम्युनिकेसन सिस्टम प्रालि, आइटेल कम्युनिकेसन प्रालि, आइफो टेक्नोलोजी प्रालिले पनि बक्यौता बुझाउन बाँकी छ ।"
पूर्वाधार नहुँदा व्यापार घाटा,"काठमाडौ  उपराष्ट्रपति नन्दबहादुर पुनले पर्याप्त मात्रामा अन्तर्राष्ट्रिय स्तरको विमानस्थल, पूर्वाधार, रेल र जलमार्ग नहुँदा मुलुकको व्यापार घाटा बढेको बताएका छन् । नेपाल फ्रेट फरवार्डस एसोसिएसनले आयोजना गरेको २५ औं कार्गो दिवस उद्घाटन गर्दै उनले मुलुकभित्र प्राकृतिक स्रोत साधन भए पनि सोचमा परिवर्तन गर्न नसक्दा घाटा बढेको बताए । मुलुकको व्यापार घाटा बर्सेनि बढ्दो छ । यसको मुख्य कारण भौतिक पूर्वाधार, जल, रेलमार्गको अभाव छ । अन्तर्राष्ट्रिय स्तरको विमानस्थल पनि भएन, उपराष्ट्रपति पुनले भने, यी साधन नहुँदा लागत बढ्यो, जसले गर्दा घाटा कम हुन सकेन । मुलुकभित्र प्राकृतिक स्रोत साधन भए पनि राष्ट्रहितभन्दा धन आर्जनको चिन्तन प्रवृत्ति देखिएको छ । व्यापार घाटा न्यूनीकरणका लागि जलविद्युत्, जडीबुटीमा जोड दिनुपर्ने उनले बताए । उनका अनुसार नेपालको नदीनालामा साना तथा मझौला जहाज सञ्चालन सम्भव छ । कोसी नारायणी र कर्णालीमा चलाउन सकिने पुष्टि भएको छ । गंगासम्म जोड्ने सके कलकत्ताबाट सिधै सामान ढुवानी गर्न सकिन्छ । रेल सञ्चालनका लागि अब धेरै टाढा छैनौं, पुनले भने, यी सबै समृद्धिसँग जोडिने हुँदा कार्गो व्यवसायीलाई पनि फाइदा हुन्छ । ढुवानी सस्तो हुन्छ । सामानको मूल्य घट्छ । त्यसको प्रभाव उपभोक्तामा पर्छ । यीबाहेक कृषि उत्पादनमा पनि जोड दिनुपर्ने उनले बताए । नमुना र गुणस्तरमा सम्झौतामा नगरौं । कृषिमा आधुनिकीकरण गरी निर्यात गरौं, उनले भने, कृषिसँगै पर्यटन सेवा विस्तार गरौं । त्यसले निर्यात व्यापार बढ्छ । निर्यात व्यापारमा सरकारको एकल प्रयासले सम्भव नभएको बताउँदै उनले व्यवसायीहरू पनि लाग्नुपर्ने बताए । वाणिज्य तथा आपूर्ति सचिव केदारबहादुर अधिकारीले वैदैशिक व्यापार १४ खर्ब नाघे पनि निर्यात व्यापार एक खर्ब पुग्न नसकेको बताए । व्यापार घाटाको चक्रमा फसेका छौं । त्यसमा कार्गो व्यवसायी पनि जोडिन्छ, उनले भने, व्यापार विस्तारमा कनेक्टिभिटी महत्त्वपूर्ण हुन्छ । त्यसका लागि सरकार अगाडि बढेको छ । व्यापारमा हुने लागत कम गर्न विभिन्न स्थानमा बन्दरगाहसहित एकीकृत प्रोटोकलको छिट्टै निष्कर्षमा पुग्ने उनले बताए । प्रमुख नाकामा आईसीपीको निर्माणको क्रममा छौं, उनले भने, यसले व्यापार विस्तारमा केही सहयोग गर्छ । उनले नेपालतर्फ पनि रेल सञ्चालनको सम्भावना रहेकाले त्यसका लागि भारतसँग सहयोग मागेको बताए । उद्योग वाणिज्य महासघका अध्यक्ष भवानी राणाले ट्रान्सर्पोटेसनको लागत बढी भएकाले त्यसलाई सम्बोधन गर्नुपर्ने बताइन् । बोर्डरमा देखिएको झन्झटिलो समस्या छिट्टै समाधान गर्नुपर्ने उनले बताइन् । उद्योग परिसंघका अध्यक्ष सतिश मोरले व्यापारमा कार्गो व्यवसायीको भूमिका महत्त्वपूर्ण रहेको औंल्याउँदै बन्दरगाहको लागत घटाउन पहल गर्नुपर्ने बताए । सरकारले विभिन्न प्रोटोकलमा सम्झौता गरेर मात्रै हुँदैन । त्यसलाई कार्यान्वयनमा पनि जोड दिनुपर्छ, उनले भने, हवाई कार्गोका लागि बुटिक एयरपोर्ट निर्माण भएको छ । त्यसले केही फाइदा गर्छ ।फेडेरेसन अफ फ्रेट फरवार्डस एसोसिएसन इन्डियाका एस रामकृष्ण रावले नेपाल, भारत र बगलादेश मिलेर काम गर्नुपर्ने बताए । त्यसले कार्गो व्यवसायीको जित हुने बताए । उनले सीमामा केही चुनौती भए पनि भारतिय पक्षबाट समधान गर्न पहल भइरहेको बताए । केही कागजी प्रक्रियाहरू छन् । त्यसलाई दुई मुलुकको कार्गो एसोसिएसन बसेर टुङ्ग्याउनुपर्छ, उनले भने । नेपाल फ्रेड फरवार्डस एसोसिएसनका अध्यक्ष प्रकाशसिंह कार्कीले कार्गो र ढुवानी सेवा एउटैजस्तो देखिए पनि यी दुई व्यवसायमा भिन्नता भएको बताए । कार्गो व्यवसायीलाई व्यवस्थित गर्न ऐन कानुनमा सुधार, बिमाको सुविधा हुनुपर्ने बताए । उनका अनुसार हाल होटलमा बसेर कार्गो व्यवसाय भएको छ । त्यसलाई निरुत्साहित गर्नुपर्ने उनले बताए । राजस्व अपचलन भएको छ । त्यसलाई कानुन तर्जुमा ल्याउनु जरुरी छ, अध्यक्ष कार्कीले भने, अन्य क्षेत्रसरह यस क्षेत्रमा पनि दक्ष जनशक्तिको अभाव छ ।"
गोलभेंडा किन्न घरमा व्यापारी,"पाँचथर  गत वर्ष मूल्य नपाएपछि पाँचथर नागीका किसान पोष्टनाथ नेपालले यो वर्ष गोलभेंडा खेती गर्न चासो दिएनन । बारीमा गन्ध फैलिने गरी कुहिएको र मेची राजमार्गमा फाल्नुपरेको सम्झँदै उनले एक रोपनीमा मात्रै खेती गरे ।त्यो पनि सामान्य ढंगले । याङवरक गाउँपालिका ६ का उनले स्काइभेटर मेसिन लगाएर गह्रालाई ठूलो बनाए र गोलभेंडा रोप्ने खेतमा मकै बाली लगाए । यो खेतमा सिमी, काँक्रालगायतका अरू नै बाली लगाउने मन गरे । हिलिहाङ गाउँपालिका अमरपुरका मेदनी भण्डारीले पनि विगतमा जस्तो गोलभेंडा खेतीमा हत्ते गरेनन् । गत वर्षजस्तै होला भन्ने लागेर सामान्य आफूले खाने र आफन्त साथीभाइसम्म आए सब्जीमा मिसाऊँ, अचार खाऔं हैं भन्ने गरीको थोरै मात्रै लगाए ।स्थानीयका अनुसार पाँचथरको गोलभेंडा खेतीको राजधानी मानिएको अमरपुर, थर्पु, भारपालगायतको क्षेत्रका २५ प्रतिशत किसानले मात्रै खेती लगाए । तर, यो वर्ष मूल्य भने पछुताउने गरीको आयो । गत वर्ष कसैले किनिदिन्छ कि भनेर चोकचोक भौंतारिनुपर्यो, तै सरकारले सुन्छ कि भनेर सडकमा लगेर फाल्नुपर्यो, नेपालले भने, यो वर्ष किन नलगाउनुभएको भन्दै घरघरमा व्यापारी आउँछन्, साह्रै पछुतो भयो । आफू पनि उत्पादन गर्ने र गाउँटोलको संकलन गरेर बिर्तामोडसम्म पनि पुर्याउने अमरपुरका भानु ढकाल किसानले अहिले प्रतिकिलो ५५ रुपैयाँसम्म पाएको बताउँछन् । झापा विर्तामोडमा पुर्याएर थोकमा बिक्री गर्दा ७० रुपैयाँसम्म पाएको उनले बताए । यहाँका किसानले ३५ देखि ५५ रुपैयाँसम्म पाएका छन्, ढकालले थपे, हामीले ६० देखि ७० रुपैयाँसम्ममा थोकलाई बिक्री गरेका छौं । झरी परेर डुबान हुँदा र पहाडको बाटो रोकिँदा बिर्तामोडमा खुद्रा मूल्य १ सय २० रुपैयाँसम्ममा बिक्री भएको सुनेको मेदनी भण्डारीले बताए । यो वर्षको मूल्य पनि पहिलाको जस्तो धेरैचाहिँ होइन । आफूले बोटैमा ५५ रुपैयाँ किलोसम्म बिक्री गरेको नागीकी इन्दिरा नेपाल भट्टराई बताउँछिन् । तीन वर्षअघि यसरी राम्रो मूल्य आएको थियो । यो वर्ष यस्तो मूल्य आउँछ भन्ने पत्तो हुँदैन । आकाशे फलजस्तो गरेर खेती गर्नुपर्छ, उनले भनिन्, कहिले हौस्याउँछ, कहिले रुवाबासी बनाउँछ । गत वर्ष तीन रुपैयाँ किलोमा पनि नबिकेपछि किसानले फालेका थिए । अधिकतम मूल्य लिनेले प्रतिक्यारेट (२३ किलोको एक क्यारेट) ५० रुपैयाँसम्ममा बिक्री गरेका थिए । बिषादी परीक्षणलगायतका नाममा भारतले रोक लगाएपछि बजार खस्किएको थियो । राम्रो खेती गर्ने किसानले एउटा बोटबाट १३ किलोसम्म गोलभेंडा उत्पादन गर्न सक्छन् । एक रोपनी जमिनमा २५ क्विन्टलसम्म उत्पादन हुन्छ ।पटकपटक गरेर पाक्ने भएकाले बजारमा यसरी नै जान्छ । तर, पाकेपछि लामो समयसम्म राख्न नसकिने भएकाले तत्काल बिक्री नभए किसानले समस्या बेहोरिहाल्नुपर्ने कृष्णबहादुर पराङदेन बताउँछन् । भारतले परीक्षणका क्रममा लामो समय लगाइदिए मात्रै पनि किसानलाई समस्या हुन्छ । बिक्रीमा समस्या हुने भएपछि पछिल्ला वर्ष किसानले बिषादीको प्रयोग अत्यन्तै कम गरेको बताउँछन् । पाँचथरमा सिजनमा दैनिक ४० ट्रिफरसम्म उत्पादन हुने गरेको व्यापारी भानु ढकाल बताउँछन् । कृषि ज्ञान केन्द्र पाँचथरका अनुसार दुई वर्षअघि यी दुई गाउँपालिकाले मात्रै गोलभेंडाबाट तीन करोड २८ लाख रुपैयाँ भित्र्याएका थिए ।"
धानमा ठगिँदै किसान,"मोरङ  रंगेली नगरपालिका ५ का कृषक सुरेन्द्र मण्डलले ५४ कठ्ठामा उब्जाएको चैते धान स्थानीय व्यापारी नन्दलाल मण्डललाई बिक्री गरे । उनले उब्जाएको घुटराज प्रजातिको ३५ मन धान तौलेर र बजरंगी प्रजातिको धर्मकाँटामा तौल गर्ने सर्तमा नन्दलाललाई दिएको बताए । धानको तौलमा व्यापारीले ठगी गरिरहेकाले धर्मकाँटामा तौल गर्ने सर्तमा धान व्यापारी नन्दलाललाई ३ सय १४ वटा बोरामा दिए, उनले भने, ना३ख ५२५९ नम्बरको ट्रकमा धान लोड गरेर डोरी बाँध्दै नन्दलालले यो सिल भयो अब राइस मिलमा मात्रै खुल्छ भन्यो । दुवै पक्षको उपस्थितिमा धर्मकाँटामा धान तौल गर्ने सर्त गरेर नन्दलालले ट्रक लिएर गएको तर भोलिपल्ट उनले एक्लै तौल गरेको बिल ल्याएर दिएको सुरेन्द्रले गुनासो पोखे । मैले ३ सय ४० मन जति धान हुने अनुमान गरेको तर नन्दलालले ३ सय १४ मन ३५ किलो मात्रै तौल आएको बताउनुभयो, उनले भने, धर्मकाँटाको बिलमा आफूले अनुमान गरेअनुसारै ३ सय ३५ मन ३५ किलो तौल उल्लेख छ तर नन्दलालले २१ मन धान बाटोमा पनि ट्रकमा लोड गरेको भनेर ठग्न खोज्दै छ । गत वर्षपनि त्यत्तिकै जग्गामा लगाएको चैते धान ३ सय ८२ मन दाइँ गरेर बिक्री गरेको तर यस वर्ष व्यापारीले ठग्न खोजेको उनको गुनासो छ । नन्दलालले प्रतिक्विन्टल १५ सय ७५ रुपैयाँको दरमा सुरेन्द्रको धान खरिद गरेको छ तर त्यो धान मिलमा पुग्दा प्रतिक्विन्टल १८ सयमा बिक्री भइरहेको छ । व्यापारीले धानको मूल्यमा समेत कृषकलाई ठग्न गरेका छन् । व्यापारीले ठगी गरेको बारे इलाका प्रहरी कार्यालय रंगेलीमा असार १५ गते जाहेरी दिएको सुरेन्द्रले बताए । सुरुमा प्रहरीले जाहेरी लिनै मानेन तर पछि दर्त्ता नै नगरी लिएर राख्यो, उनले भने, जाहेरी लिएको एक सातापछि दुवै पक्षलाई बोलाएर छलफल गराउँदासमेत व्यापारीले गल्ती स्विकारे पनि कारबाही भएको छैन । कृषक रामानन्द मण्डलले पनि २ बिघामा लगाएको चैते धान २ सय २० मन व्यापारीलाई बिक्री गर्दा ठगिएको गुनासो पोखे । चैते धान असार लागेपछि काटेकाले तत्काल बिक्री गर्नुपर्ने बाध्यात्मक स्थितिको व्यापारीले फाइदा उठाएर कम मूल्यमा खरिद गर्यो, उनले भने, सबैको १५ सय ७५ रुपैयाँ प्रतिक्विन्टलको दरमा खरिद गरिरहेको धान मेरो १५ सयको दर मात्रै खरिद गर्यो । आफ्नो आँगनमा सुकाउने ठाउँ नभएको र वर्षा हुन सुरु हुनुअगावै व्यापारीले मूल्य घटाएर खरिद गर्दै आएको उनले बताए । सबै कृषकले चैते धान कम्पन मेसिनले काटा परालजति खेतमै रहने र धान मात्रै घर ल्याउँछन्, उनले भने, प्रतिकठ्ठा ५७ मनको दरले उत्पादन भएको धान कुनै पनि कृषकको भण्डारण गर्ने क्षमता हुँदैन किनकि काँचो धानलाई सुकाएर मात्रै भण्डारण गर्न मिल्छ । वर्षाको समय सुरु भएपछि पाक्ने चैते धान गाउँमा सुकाउने ठाउँ पनि नहुने गरेकाले सबै कृषकले एकैपटक बिक्री गर्न बाध्य हुने गरेको स्थानीय कृषक युगेश मण्डलले बताए । कृषकलाई बिक्री गर्नैपर्ने बाध्यात्मक अवस्थामा व्यापारीले मनोमानी रूपमा ठगी गर्दै आएका छन् र त्यसका लागि बोलिदिने कोही छैनन्, उनले भने, व्यापारीले धान तौलमा समेत ठगी गरिरहेका छन् तर नियामक निकायले काँटा जाँच्न गर्न आएको अहिलेसम्म हेरेका छैनौं । नाप तौल विभागलाई कृषकलाई ठग्ने व्यापारीहरूको काँटा जाँच गरेर कारबाही गर्न मण्डलले माग गरे । सबै व्यापारीले सीमावर्ती भारतीय बजारबाट डिजिटल काँटा खरिद गरेर ल्याएका छन्, उनले भने, व्यापारीहरूले डिजिटल काँटामा एक पटकमा एक मन तौल्ने गरेको तर त्यही धान किलोले तराजुमा तौल गर्दा ४२४५ किलो हुने गर्छ ।धान खरिदमा गरेको ठगीको हिस्सा स्थानीय प्रहरीलाई पनि बुझाउने गरेकाले व्यापारीहरूलाई कारबाहीको दायरामा नल्याउने गरेको कृषकहरूको आरोप छ । इलाका प्रहरी कार्यालय रंगेलीका प्रमुख प्रहरी निरीक्षक कबिन्द्र कार्कीले सुरेन्द्र मण्डलले धान खरिदमा व्यापारीले ठगी गरेको जाहेरी दिएको स्विकारे ।"
सिभिल बैंकद्वारा प्रहरीलाई ज्याकेट वितरण,काठमाडौं सिभिल बैंक लिमिटेडले सामाजिक उत्तरदायित्वअन्तर्गत सोमबार एक कार्यक्रमबीच नेपाल प्रहरीलाई १ सय १५ थान ज्याकेट वितरण गरेको छ । जनचेतनामूलक कार्यक्रमहरू सञ्चालिन गर्न ज्याकेट हस्तान्तरण गरिएको विज्ञप्तिमा उल्लेख छ । बैंकका नायब प्रमुख कार्यकारी अधिकृत सुनीलकुमार पोखरेलले महानगरीय प्रहरी परिसरका प्रहरी नायब उपरीक्षक राजेन्द्र पोखरेललाई ज्याकेट हस्तान्तरण गरेका थिए ।
प्रभु बैंकका दुई नयाँ शाखा,"काठमाडौं प्रभु बैंक लिमिटेडले पर्वतको मोदी गाउँपालिका६ मा डिमुवा शाखा र कास्की जिल्लाको अन्नपूर्ण गाउँपालिका७ मा वीरेठाँटी शाखा सञ्चालनमा ल्याएको छ । सोमबारबाट एकैसाथ सञ्चालनमा ल्याएको हो । डिमुवा र वीरेठाँटाी कार्यालयको स्थापना तथा सञ्चालनले स्थानीय तहका सेवाग्राही, सर्वसाधारण, व्यवसायी एवं व्यापारिक फर्म, कम्पनी तथा संघ संस्थाले बैंकको गुणस्तरीय सेवा उपभोगमा लाभ लिने प्रेस विज्ञप्तिमा उल्लेख छ ।"
ग्लोबल आईएमएईको ९९९ मा घरकर्जा,"काठमाडौं  ग्लोबल आईएमई बैंक लिमिटेडले ९९९ प्रतिशत ब्याजदरमा घर कर्जा योजना ल्याएको छ । घर कर्जा आवेदन प्रक्रिया पूरा भएको ३ दिनभित्र कर्जा प्रवाह गरिने बैंकको प्रेस विज्ञप्तिमा भनिएको छ । सेवाग्राहीले १५ वर्षसम्मको अवधिका लागि १ करोड ५० लाख रुपैँयासम्म कर्जा लिन सक्नेछन् । सस्तो तथा सरल किस्ताबन्दीमा घर बनाउने, खरिद गर्ने तथा अन्य बैंक वित्तीय संस्थाबाट उपभोग गरिरहेको घर कर्जा सार्ने प्रयोजनका लागि लक्षित गरी बैंकले योजना ल्याएको विज्ञप्तिमा बताइएको छ ।"
सिभिलको शाखा सुर्खेतमा,"काठमाडौं सिभिल बैंकले सुर्खेतको छिन्चुमा शाखा विस्तार गरेको छ । शाखाको उद्घाटन भेरी नगरपालिकाका मेयर भुपेन्द्रबहादुर चन्दले गरेको प्रेस विज्ञप्तिमा उल्लेख छ । शाखाको उद्घाटन समारोहमा सिभिल बैंकका कर्णाली प्रदेशका प्रमुख शैलेश कार्की, सो क्षेत्रका राजनीतिक व्यक्तिहरू, उद्योगी, व्यवसायी तथा स्थानीयको उपस्थिति रहेको थियो ।"
कर नतिर्नेको सूची लम्बियो,"विराटनगर  प्रदेश १ को राजधानी विराटनगरमा कर तिर्न अटेर गर्नेको सूची बर्सेनि लम्बिँदै गइरहेको छ । यहाँस्थित आन्तरिक राजस्व कार्यालयले आव २०७५७६ को १३ जेठमा कर तिर्न अटेरी गर्ने ६२ उद्योगी व्यवसायीविरुद्ध १५ दिनभित्र कर बक्यौता चुक्ता गर्न सूचना जारी गर्यो । उनीहरूले २९ करोड ७४ लाख रुपैयाँ बुझाउन बाँकी थियो । यो गत आर्थिक वर्षको भन्दा झन्डै दोब्बर हो । कार्यालयका प्रमुख दिलीपकुमार गौतमका अनुसार यो वर्ष सार्वजनिक सूचना जारी गरिएकामध्ये हालसम्म ६ जनाले ८२ लाख १४ हजार रुपैयाँ कर तिरेका छन् । अझै ५६ करदाताबाट २८ करोड ९१ लाख ८६ हजार रुपैयाँ राजस्व उठ्न बाँकी छ । उक्त कार्यालयले आव २०७४७५ मा करबापतको ठूलो रकम नबुझाउने ३७ जनाको सूची सार्वजनिक गरेको थियो । उनीहरूले २१ करोड रुपैयाँ बुझाउन बाँकी थियो । गत वर्ष केवल ३ उद्योगी व्यवसायीले ४० लाख रुपैयाँ तिरेको उनले बताए । कर तिर्न अटेरी गर्नेहरूको यस वर्षको परिमार्जित सूचीको प्रथम १० स्थानमा धेरैजसो गत वर्ष पनि सार्वजनिक सूचीमा परेका पुराना उद्योगी एवं व्यवसायी छन्, गौतमले भने । ६२ जनाको सूचीमा सबैभन्दा बढी ती १० जनाले २१ करोड ३४ लाख ६५ हजार ३ सय ६२ रुपैयाँ कर बुझाउन बाँकी छ । मूल्य अभिवृद्धि कर (भ्याट) र आयकरमध्ये कसैले दुवै र कसैले एउटा नबुझाएको कर कार्यालयको सूचनामा छ । बक्यौता राख्ने करदाताको सूचीमा बेपत्ता, कारोबार डुबेका र भुक्तानी नपाएका निर्माण व्यवसायी छन् । जुनसुकै निहुँ तथा बहाना देखाए पनि यो सूचीमा परेका अधिकांश उद्योगी र व्यवसायीको नियत कर छली नै हो, उनले भने, यो महानगरका केही प्रतिष्ठित व्यापारीले सूची जारी भएको लगत्तै बक्यौता बुझाएका छन् । गौतमले उनीहरूको नाम भने उल्लेख गर्न मानेनन् । उक्त कार्यालयले ५ लाख रुपैयाँभन्दा बढी बक्यौता राख्ने करदाताविरुद्ध हालसम्म भएको कारबाहीको शृंखलाबद्ध अद्यावधिक रेकर्ड राखेको छ । उक्त कार्यालयले आव २०७५७६ को असारसम्म ७ अर्ब १३ करोड ७८ लाख २४ हजार रुपैयाँ राजस्व संकलन गरेको छ । उसले ६ अर्ब ४१ करोड ८१ लाख १३ हजार रुपैयाँको लक्ष्य राखेको थियो । गत वर्ष भएको कमीकमजोरीको विश्लेषण गर्दै अघि बढ्यौं, जनसम्पर्क बढायौं, करमा दर्ता हुन र राजस्व तिर्न आउने सेवाग्राहीलाई सहज हुने माहोल बनायौं, गौतमले भने । दिनहुँ औसत २ सय सेवाग्राहीको आवागमन हुने उक्त कार्यालयमा १५ असारदेखि नै व्यक्ति स्थायी लेखा नम्बर (पान) लिने, अन्तःशुल्क बुझाउने र खाता प्रमाणित गराउनेको घुइँचो छ । कर शिक्षा र चेतनाले पनि राजस्व बुझाउने क्रम बढ्दो छ, गौतमले भने । उनका अनुसार अहिले दिनहुँ करिब ४ सयको हाराहारीमा सेवाग्राही आइरहेका छन् ।"
अख्तियारले छानबिन थाल्यो,"काँकडभिट्टा मेचीनगर ४ का एक गाईपालक किसानले मकै खेती नै नगरी ८ लाख रुपैयाँ अनुदान पचाएको समाचार बाहिरिएपछि अख्तियार दुरुपयोग अनुसन्धान आयोगको इटहरीस्थित कार्यालयले अनुसन्धान सुरु गरेको छ । चाक्लाबन्दी खेती प्रवर्द्धन कार्यक्रमका नाममा मेचीनगर४ को बाहुनडाँगी कृषि तथा पशुपालन प्रालि नामक निजी संस्थालाई नगरले ८ लाख रुपैयाँ अनुदान दिएको थियो । संस्थाका प्रमुख केशव सुवेदीले फर्जी काम गरेर अनुदान पचाएको तथ्य बाहिर आएको थियो ।समाचार बाहिरिएकै दिन साउन ७ मा अख्तियार दुरुपयोग अनुसन्धान आयोगको इटहरीस्थित कार्यालयले मकै खेती अनुदान दुरुपयोग घटनाको सत्य तथ्य पेस गर्न मेचीनगर नगरपालिकालाई निर्देशनात्मक पत्राचार गरेको थियो । ९ साउनको नगर कार्यपालिका बैठकमा प्रमुख प्रशाशकीय अधिकृत महेन्द्र खाम्याहाङले अख्तियारको पत्र पढेर सुनाएका थिए । नगरले किसान सुवेदीलाई समेत बोलाएर स्पष्टीकरण लिएको थियो । कर्मचारीले लेखिदिएको स्पष्टीकरणमा सुवेदीले कागजात पेस गर्ने कुरामा आफ्नो कमी कमजोरी भएको स्विकार्दै मकै खेती भने गरेको दाबी गरेको नगरपालिका स्रोतले जनाएको छ । मेचीनगरका सूचना अधिकृत पदमबहादुर कार्कीले भने अख्तियारको चिठ्ठीबारे आफू अनभिज्ञ रहेको भन्दै पन्छिन खोजे । उनले भने, यसबारे सबै जानकारी प्रशाशकीय अधिकृतलाई छ । अख्तियार दुरुपयोग अनुसन्धान आयोगका निमित्त प्रमुख ज्ञानेन्द्र ढकालले मकैमा भएको अनुदान दुरुपयोग घटनाको अनुसन्धान भइरहेको जानकारी दिएका छन् । उनले भने, अनुसन्धान जारी छ, अहिले सबै कुरा बताउन मिल्दैन ।"
बाढीले करोडको तरकारी नष्ट,"विराटनगर  बाढी र डुबानअघि मोरङको कटहरी र जहदा तरकारी पकेट क्षेत्रबाट दैनिक सरदर १३० क्विन्टल ताजा तरकारी विराटनगरको गुदरी बजारमा पुग्थ्यो । त्यतिबेला काँक्राको थोक मूल्य प्रतिकेजी १० रुपैयाँ, करेला १०, भिन्डी १५, बोडी १०, घिरौंला ५ र लौका प्रतिगोटा २५ रुपैयाँमा पाइन्थ्यो ।दुई साताभन्दा बढी भयो ती दुई पकेट क्षेत्रबाट एक केजी पनि तरकारी गुदुरी बजारमा पुगेको छैन । त्यहाँको तरकारी बजार नजाँदा तरकारीको मूल्य थोकमै दस गुणासम्म बढेको छ । बढेको मूल्यमा पनि पाउन गाह्रो छ ।कटहरी र जहदामा मात्र तीन सय हेक्टरभन्दा बढी क्षेत्रफलमा व्यावसायिक तरकारी खेती हुँदै आएको छ । असार अन्तिम सातादेखि भारी वर्षा र लोहन्द्रा खोलामा आएको बाढी पसेर त्यहाँको सबै तरकारी खेती जलमग्न छ । हिलो र लेदो पसेर तरकारीका सबै बोट मरेका छन् । मोरङका कृषि सम्पर्क कार्यालय प्रमुख रामदेव सिंहका अनुसार बाढीले कटहरी र जहदामा मात्र ५ करोडभन्दा बढीको तरकारी खेतीमा क्षति पुगेको छ ।सात बिघा जमिनमा व्यावसायिक तरकारी खेती गर्दै आएका कटहरी ४ फुलटोल मधुराका शिवनाथ सिंहले आफ्नो खेतमा मात्र करिब २० लाखको तरकारी नष्ट भएको दाबी गरे । आफ्नो र आसपासमा झन्डै सय परिवारले डेढ सय बिघा जमिनमा तरकारी खेती गरेको उनले बताए । बाढी र डुबानले उनीहरू सबैको खेती नष्ट भएको छ । सिंहले भने, एउटा ब्लकमा मात्र करिब डेढ करोडको तरकारी नष्ट भएको छ ।सात वर्षदेखि चार बिघा जमिनमा व्यावसायिक तरकारी खेती गर्दै आएका कटहरी नयाँ बजारका कोपेन्द्र सिंह पनि बाढीले आफ्नो बारीमा मात्र करिब ७ लाख रुपैयाँ बराबरको क्षति पुगेको बताउँछन् । करिब ७ लाख मूल्य बराबरका भेन्टा, करेला, बोडी, लौका, फर्सी र भिन्डी बजार पुर्याउने अवस्थामा थिए । लोहन्द्रा खोलाको बाढीले त्यो सबै छोप्यो । मेरो बारीसहित नयाँ बजारमा १४० परिवारको एउटा ब्लक नै थियो । त्यो ब्लकमा करिब डेढ करोड बराबरका विभिन्न प्रकारका तरकारी तयारी अवस्थामा थियो, उनले भने, खोलाको बाढी पसेर सबै नष्ट भयो । तरकारी बारीमा खोलाको बाढी पसेपछि एक सातासम्म घरबाट बाहिर निस्कनै सकिएन ।कटहरी, जहदा र आसपासको क्षेत्रमा हुँदै आएको व्यावसायिक तरकारी खेतीले विराटनगरको गुदरी बजारको माग झन्डै ६० प्रतिशत धान्दै आएको थियो । कृषि निर्देशनालयका कृषि प्रसार अधिकृत हृदय पोखरेलले भने, कटहरी र जहदाबाट दुई सातादेखि गुदरी बजारमा तरकारी उपलब्ध नहुँदा अभाव छ । पाइने तरकारी पनि अकासिएको मूल्य वृद्धिले किनेर खाइसक्नु नभएको उनको प्रतिक्रिया छ ।"
यतीले छुटायो जहाज,"काठमाडौं  यती एयरलाइन्सले त्रिभुवन अन्तर्राष्ट्रिय विमानस्थल भन्सार कार्यालयमा ८२ लाख रुपैयाँ धरौटी राखी आफ्नो एटीआर विमान छुटाएको छ । तर भन्सारको निर्णयविरुद्ध फेरि आर्बिटेसनमा जाने यतीले जनाएको छ । कम मूल्यमा किनेको देखाएर कम राजस्व तिरेको भन्दै भन्सारले यतीको नयाँ विमान तीन दिनदेखि रोकेको थियो ।थाइल्यान्डबाट शनिबार उडाएर ल्याइएको उक्त एटीआर जहाजको वास्तविक खरिद मूल्य पेस नगरेको जनाउँदै विमानस्थल भन्सार कार्यालयले पास रोक्का गरिदिएको थियो । भन्सार प्रमुख गजेन्द्रकुमार ठाकुरले यतीले ८२ लाख रुपैयाँ धरौटी बुझाएर सोमबार जहाज फुकुवा गरेको जानकारी दिए । भन्सार कार्यालयले १२ वर्ष पुरानो यो एटीआर विमान आयात गर्ने नेपाली वायुसेवा कम्पनी यती एयरलाइन्सले सन् २००७ मा उत्पादन भएको जहाजको वास्तविक मूल्य पेस नगरेको कारण देखाउँदै पास रोक्का गरेको थियो । यतीले यो जहाज बेलायती वित्तीय कम्पनी इन्भेस्टटेकसँग ३६ करोड ५८ लाख रुपैयाँमा खरिद गरेको बिल भन्सारमा पेस गरेको थियो भने जहाजको बिमा गरिएको पत्रमा ६० करोड ६१ लाख रुपैयाँ बराबरको मूल्य कायम गरिएको थियो । यतीले खरिद मूल्यमा भन्सार शुल्क बुझाउन खोजेको थियो तर भन्सारले सन् २००७ मा निर्मित यही मोडलको सेकेन्ड ह्यान्ड विमान बुद्ध एयरले चैत्रमा ल्याउँदा ८२ करोड मूल्यलाई आधार मानेर ८२ लाख रुपैयाँ भन्सार बुझाएकाले यतीलाई पनि ८२ करोड मूल्यकै आधारमूल्यमा भन्सार बुझाउन भनेको थियो । यतीले १२ वर्ष उडिसकेको जहाज दुई पक्ष समझदारीमा खरिद गरेकाले भन्सारले भनेको दरमा महसुल नबुझाउने अडान लिएको थियो । यतीले यो जहाज लक्ष्मी बैंकले नेतृत्व गरेको ८ वटा नेपाली बैंकहरूको कन्सोर्टियम (समूह) को वित्तीय ऋण लगानीमा खरिद गरेको हो । आठवटा नेपाली बैंकको कन्सोर्टियम लगानीमा एलसी (प्रतीतपत्र) खोलेर जहाज ल्यायौं । सबै कारोबार पारदर्शी छन्, भन्सारले अन्याय गर्यो, यती एयरलाइन्सका एक वरिष्ठ अधिकारीले भने, हामीले बेलायतको प्रतिष्ठित वित्तीय संस्था इन्भेस्टटेकबाट खरिद गरेका सबै कागजात छन् । तर, भन्सारले हामीले पेस गरेका प्रमाणलाई मानेन । हामी उसको निर्णयविरुद्ध भन्सार विभाग र अर्थ मन्त्रालयमा आर्बिटेसन (उजुरी) दिँदै छौं । दुई पक्षको आपसी सहमतिबाट खरिद गरिएको जहाजको मूल्य फरक हुने ती अधिकारीले बताए । यतीले जहाज खरिद गर्नुअघि राष्ट्र बैंक र नागरिक उड्डयन प्राधिकरणमा बुझाइने खरिद सम्झौताका आधारमा पनि भन्सारले महसुल लिन सक्ने जनाएको छ । यसअघि बुद्धले चैतमा फ्रान्सबाट ल्याएको र यतीले थाइल्यान्डबाट खरिद गरेर ल्याएका जहाजमा पनि यस्तै भएको थियो । बुद्धले बिमा मूल्यमा भन्सार बुझाई जहाज छुटाएको थियो भने यतीले भन्सारको निर्णयविरुद्ध भन्सार विभागमा आर्बिटेसन दिएको छ । अर्थ मन्त्रालयको राजस्व महाशाखाका सहसचिवको नेतृत्वमा गठन गरिएको समितिले यतीको मुद्दा हेरी रहेको छ । निर्णय भइसकेको छैन । यतीले सोमबार धरौटीमा छुटाएको जहाज तीन सातापछि उडानमा ल्याइने जनाएको छ । नेपालमा सबभन्दा धेरै हवाई सन्जाल भएको यतीसँग यो जहाज थपिएसँगै सुगम रुटमा उडानका लागि एटीआरको संख्या ५ र जेटस्ट्रिमको ५ समेत गरी १० वटा विमान भएका छन् । यतीले एटीआर विमानबाट पोखरासहित तराई क्षेत्रमा उडान गर्छ । तीन सातापछि धनगढीमा पनि यतीले उडान थप्ने भएको छ । यतीको भगिनी संस्था तारा एयरसँग ६ वटा साना विमान छन् । ताराले दुर्गम र पहाडी भेगमा मात्रै उडान गर्छ ।"
एनओसी लिने संख्या बढ्दो,"काठमाडौं  विदेश पढ्न जाने नेपाली विद्यार्थीको संख्या हरेक वर्ष बढेको तथ्यांकले देखाएको छ । शिक्षा मन्त्रालयले विदेश अध्ययनका निम्ति दिने नो अब्जेक्सन सर्टिफिकेट (एनओसी) लिनेको संख्या आठ वर्षमा करिब पाँच गुना बढेको छ । आर्थिक वर्ष २०७५७६ मा ६३ हजार २ सय ५९ जनाले एनओसी लिएका छन् भने २०६८६९ मा १० हजार ३ सय २४ जनाले लिएका थिए । नेपालका विश्वविद्यालय काम नलाग्ने भए त ? शिक्षा मन्त्रालयका सहसचिव रामशरण सापकोटाले परामर्शदातासँग भने, तपाईंहरूले जस्तोसुकै कलेज र युनिभर्सिटीमा विषय अमिल्दो किसिमले परामर्श दिनुहुन्छ भन्ने छ ।मन्त्रालयअन्तर्गत वैदेशिक अध्ययन शाखाले केशरमहलमा यस विषयमा सरोकार फक्षसहित अन्तर्त्रिया गरेको थियो । मन्त्रालयले सहसचिव सापकोटाको संयोजकत्वमा विदेश अध्ययन समस्यालाई सहज, सरल बनाउन कार्यदल निर्माण गरेको छ । शिक्षा ऐनअनुसार कक्षा १२ सम्म विद्यालय तह कायम छ । मन्त्रालयले कक्षा १२ पछि मात्र विदेश अध्ययनका निम्ति एनओसी दिन मिल्ने नीति अघि बढाएपछि परेको मुद्दा सर्वोच्च अदालतमा विचाराधीन छ । वैदेशिक अध्ययन शाखाका उपसचिव महेश्वर शर्माका अनुसार यसअघि विद्यालय तह अध्ययनका निम्तिसमेत एनओसी लिने गरेका थिए । नक्कली प्रमाणपत्रधारी फरार नेपालबाट एउटा विषयमा अध्ययन गर्न एनओसी लिएर विदेश जाने र अर्कै विषयका डिग्री लिने गरेको पाइएको छ । समकक्षताका निम्ति आवेदन दिने कतिपयले नक्कली प्रमाणपत्र पेस गर्ने गरेको अधिकारीले बताएका छन् । नेपाल मेडिकल काउन्सिलका रजिस्ट्रार डा दिलीप शर्माले एउटा विषयको एनओसी लिएर अर्कै विषयमा डिग्री लिने समस्या बढेको बताए । त्रिभुवन विश्वविद्यालयले बंगलादेश, फिलिपिन्सका केही कलेजलाई कालोसूचीमा राखेको जनाएको छ । चीनमा एमबीबीएस पढेकाहरूको क्रेडिट आवर नपुग्ने समस्या जटिल बनेको उनले बताए । चीनको मेडिकल शिक्षा नेपालको भन्दा कमजोर छ, रजिस्ट्रार शर्माले भने, चीनको डिग्री विश्वमा राम्रो मानिएला तर नेपालसँग मिलेको छैन । नेपाल शैक्षिक परामर्श संघ (ईक्यान) का उपाध्यक्ष राजेन्द्र रिजालले २१ औं शताब्दीको सूचना तथा प्रविधिअनुकूल स्पष्ट नीति सरकारले लिनुपर्ने बताए ।"
संशोधनसहित पास हुने चरणमा,"सदस्यसचिव नियुक्तिमा मन्त्रालयको अंकुशखेलकुदको सर्वोच्च निकायको कार्यकारी प्रमुखको नियुक्ति र योग्यताबारेको प्रावधान पहिलोपल्ट ऐनमै व्यवस्था हुने गरी विधेयक बनाइएको छ । तर यस प्रक्रियामा खेलकुद मन्त्रालयको एकल भूमिका रहने भएकाले राखेपमा सक्षम नेतृत्व आउन सक्नेमा संका गर्न थालिएको छ । राखेप सदस्यसचिवका लागि स्नातक तह उत्तीर्ण भएको, खेलकुद क्षेत्रमा १० वर्षको अनुभव र ३५ वर्ष पूरा भएको व्यक्ति हुनुपर्ने मापदण्ड तोकिएको छ । तर सदस्यसचिव नियुक्ति प्रक्रियामा मन्त्रालयले आफ्नो भूमिका कानुनमै व्यवस्था गरेको छ । नियुक्तिका लागि मन्त्रालयको सचिवको संयोजकत्वमा बन्ने तीन सदस्यीय समितिमा दुई विज्ञ मन्त्रीले नियुक्त गर्न पाउनेछन् । यस व्यवस्थाले सदस्य सचिवको नियुक्ति राजनीतिक आस्थाभन्दा बाहिर जान नसक्ने प्रस्ट हुन्छ । समितिले बढीमा तीन जनाको नाम मन्त्रिपरिषद्लाई सिफारिस गर्नेछ । तेक्वान्दोका कीर्तिमानी खेलाडी दीपक विष्टले ऐनमा हुने व्यवस्था सकारात्मक परिणामका लागि भए पनि त्यसको दुरुपयोग हुन नहुने बताए । हामी खेलाडीहरू त परिषदको सदस्यसचिवमात्र होइन सदस्य पनि योग्य र क्षमतावान आऊन् भन्ने चाहन्छौं, उनले भने, सदस्यसचिवको योग्यतासम्बन्धी व्यवस्था भए पनि खेलकुद मन्त्रीले खोजेका विज्ञले सदस्यसचिव नियुक्त गर्दा राजनीतिक आस्थाको गन्ध आउनु हुँदैन ।नेपाल तेक्वान्दो संघका सचिवसमेत रहेका प्रशिक्षक विष्टले राखेपको प्रशिक्षकको जिम्मेवारीमा भएको व्यक्तिले आफ्नो खेल संघमा पनि योगदान दिन पाउनुपर्ने भन्दै विधेयकमा उल्लेखित व्यवस्था हटाउन माग गरे । यत्रो जीवन यही खेलमा बिताएर संघको जिम्मेवारीमा आउन खोज्नु नराम्रो कुरा हो जस्तो लाग्दैन, उनले प्रश्न गरे, एउटा खेलको मान्छे अर्को संघमा गएर पदाधिकारी हुनु राम्रो होइन । तर आफ्नो खेलबारेको विज्ञ त आफैं हुन्छ नि १ आफ्नो विज्ञता, क्षमता संघमा गएर प्रदर्शन गर्न नपाउने ? ऐनमा राष्ट्रिय खेलकुद परिषदको बहालवाला कर्मचारी तथा प्रशिक्षक कुनै खेलसंघमा आबद्ध हुन नपाउने प्रस्ट व्यवस्था छ । त्यस्तै एउटा खेल संघको पदाधिकारी बढीमा दुई पटकभन्दा बढी एउटै पदमा बस्न नपाउने व्यवस्था गरिएको छ । संशोधित विधेयकमा राष्ट्रिय खेलकुद परिषदको बोर्ड ४२ सदस्यीय हुने व्यवस्था गरिएको छ । प्रदेश खेलका प्रतिनिधि, उद्योग वाणिज्य महासंघका प्रतिनिधिसहित खेलकुद विकासमा योगदान पुर्याएका व्यक्तित्वलाई समेटिएको छ । खेलकुदबाहेक रक्षा, गृह र शिक्षा मन्त्रालयका प्रतिनिधिलाई पनि बोर्डमा समावेश गरिने व्यवस्था छ । परिषदको कार्यसम्पादनका लागि ७ सदस्यीय कार्यकारी समितिको परिकल्पना गरिएको छ । यो नयाँ व्यवस्था हो । राखेपका सदस्यसचिवको नेनृत्वमा मन्त्रालयको खेलकुद महाशाखाका प्रमुख, परिषदका सदस्यमध्येबाट ४ जना र राखेपको प्रशासन प्रमुख यो समितिमा रहनेछन् । राखेपको कार्यसन्चालन सम्बन्धी सम्पूर्ण निर्णय यो समितिले गरेपछि बोर्डबाट पारित हुने व्यवस्था गरिएको छ । संशोधित विधेयकमा जीवनराम श्रेष्ठ नेतृत्वको नेपाल ओलम्पिक कमिटीको आधिकारिकताको बाटो खोलिएको छ । नेपालमा राष्ट्रिय र अन्तर्राष्ट्रिय मान्यताका दुई ओलम्पिक कमिटी विद्यमान छ ।मन्त्रालयले प्रस्ताव गरेको विधेयकमा ओलम्पिक कमिटीलाई अन्य संघजस्तै राखेपमा अनिवार्य दर्ता हुनुपर्ने उल्लेख थियो । उसले ऐनअनुसार संघकै हैसियतमा काम गर्नुपर्ने व्यवस्था गरिएको थियो । तर संशोधित विधेयकमा ओलम्पिक कमिटी राखेपमा आबद्ध भएमात्र पुग्नेछ । उसले अन्तर्राष्ट्रिय मान्यताको कागजात र विधान राखेपमा बुझाएर आधिकारिकता लिन सक्नेछ । ओलम्पिक कमिटीलाई स्वायत्त बनाए पनि खेल संघहरूलाई भने परिषदमै निर्भर हुनुपर्ने व्यवस्था विधेयकमा गरिएको छ । खेल संघको सम्पूर्ण नियमन परिषदले नै गर्ने व्यवस्था संशोधन भएको छ । यसअघि दर्ता गरिएको विधेयकमा खेल संघको नियमनमा मन्त्रालयको पनि भूमिका रहने व्यवस्था थियो । निजी क्षेत्रबाट सन्चालन हुने फुटसल, जिमजस्ता खेलकुद र मनोरन्जनात्मक केन्द्रको पूर्वाधार वा सन्चालन अब खेलकुद परिषदबाटै हुने ऐन बन्न लागेको छ । यसअघि यस्तो कार्य जिल्ला प्रशासन कार्यालयबाट हुँदै आएको थियो । खेलाडीको वर्गीकरणसँगै परिचयपत्रको व्यवस्था, खेलकुद विकासका लागि निजी क्षेत्रलाई प्रोत्साहन गर्ने, पूर्वाधार निर्माणका लागि सरकारलाई सुझाव दिने लगायतका काम परिषदमातहत हुने व्यवस्था गरिएको छ । संशोधित विधेयक राष्ट्रिय सभाबाट पारित भएपछि प्रतिनिधिसभामा पेश हुनेछ । त्यहाँ पनि छलफल र संशोधनको आवश्यकता देखिएमा शिक्षा तथा स्वास्थ्य समितिअन्तर्गत खेलकुद उपसमितिमा छलफल हुनेछ । प्रतिनिधिसभाबाट पारित भएपछि राष्ट्रपतिद्वारा प्रमाणीकरण हुनेछ । विधेयक कार्यान्वयनमा आएपछि यसअघिको खेलकुद विकास ऐन२०४८ अन्तर्गत भएका नियुक्ति नयाँ ऐन आएको आर्थिक वर्षको अन्त्यसम्ममात्र वैधानिक हुने व्यवस्था विधेयकमै उल्लेख गरिएको छ । यो विधेयक यसै वर्ष कार्यान्वयनमा आएको खण्डमा राखेप सदस्यसचिवसँगै सबै सदस्यको कार्यकाल चालु आवको अन्त्यसम्म मात्र कायम रहनेछ । न लागू भएको ५ वर्षपछि यसको प्रभाव मूल्यांकन हुनेछ र आवश्यकता परेमा परिमार्जन गर्न सकिने व्यवस्था गरिएको छ ।"
रोयमाथि दबाब,"लन्डन अस्ट्रेलियाली पेसम्यान जोस हेजलउडले एसेज शृंखलाअघि जेसन रोयलाई एकदिवसीय र टेस्ट क्रिकेटमा फरक रहेको बुझ्न अनुरोध गर्दै इंग्लिस खेलाडीमाथि दबाब सिर्जना गर्ने प्रयास गरेका छन् । रोयको आक्रामक ब्याटिङका कारणले इंग्ल्यान्डलाई एकदिवसीय विश्वकप जित्न मदत पुगेको थियो । तर उनले यस्तै सफलता टेस्ट क्रिकेटमा पनि दोहोर्याउन सक्छन् वा सक्दैनन् त्यसमा भने प्रश्न रहेको छ ।इंग्ल्यान्डका छनोटकर्ताले २९ वर्षीय प्रारम्भिक ब्याट्सम्यानलाई आयरल्यान्डविरुद्धको एकमात्र टेस्टमा छनोट गरेका थिए । उनले इंग्ल्यान्डका लागि ८४ एकदिवसीय खेलेयता यो मौका पाएका हुन् । त्यसमा उनले पहिलो इनिङ्समा ५ रनमात्र बनाउन सके । दोस्रो इनिङ्समा भने तेस्रो क्रममा आउँदै ७२ रन जोडे । एसेज शृंखलाको पहिलो टेस्ट बिहीबार एजबास्टनमा सुरु हुँदै छ । त्यसमा रोयमाथि दबाब सिर्जना जिम्मेवारी हेजउलडकै हुने अनुमान छ ।हेजलउडले आफ्नै देशका एकदिवसीय कप्तान आरोन फिन्चको उदाहरण रोयमा पनि लागू हुनसक्ने दाबी गरे । फिन्च अस्ट्रेलियाका लागि माथिल्लो क्रममा स्टार ब्याट्सम्यान हुन् । तर उनले गत वर्ष १० इनिङ्समा २ सय ७८ रनमात्र बनाएपछि उनलाई टिमबाट निकालिएको थियो । रोयले कसरी टेस्ट क्रिकेटमा खेल्छन्, त्यो हेर्नलायक हुनेछ । उनले अहिलेसम्म एकै टेस्ट मात्र खेलेका छन् । एकदिवसीय र टेस्टमा इनिङ्सको सुरुआत गर्नु नितान्त दुई फरक परिस्थिति हो, हेजलउडले भने ।इंग्ल्यान्डका लागि माथिल्लो क्रममा ब्याटिङमा ब्याटिङ गर्नु कहिल्यै पनि सजिलो रहने गर्दैन । त्यसैले पनि एलिस्टर कुकले यही काम गरेर प्रतिष्ठा कमाएका छन् । टेस्ट क्रिकेटमा आक्रामक ब्याटिङ गर्नु सजिलो हुन्न । गत वर्ष फिन्चले यस्तै अनुभव बटुले र भारतमा रनका लागि संघर्ष गर्न बाध्य रहे । त्यसैले रोयका लागि पनि सबै सजिलो हुने छैन । उनले पक्कै पनि सरेका लागि चार वा पाँच दिनको खेल खेलेका होलान् तर टेस्ट क्रिकेट सर्वथा फरक हुने गर्छ, उनले भने ।"
हिमालयन र रिलायन्स विजयी,काठमाडौं आठौं गोल्डेनपिक अन्तरस्कुल बास्केटबलको सिनियर ब्वाइजतर्फ हिमालयन ह्याप्पी चिल्ड्रेन एकेडेमी र रिलायन्स पब्लिक क्वाटरफाइनल पुगेका छन् । सोमबार हिमालयनले आयोजक गोल्डेनपिक बी (तस्बिरमा) लाई ४५४० र रिलायन्सले बेबीलोनलाई २३२० को स्कोरमा हराए । चिल्ड्रेनका अंशु राईले १९ र रिलायन्सका अनिल रावलले १४ स्कोर गरे ।गर्ल्सतर्फ हिमशिलाले बालविकासलाई ११७ को स्कोरमा हराउँदा विमला लिम्बुले ७ स्कोर गरिन् । जुनियर ब्वाइजमा एन्जल्सहार्टले इडनब्रिजलाई २३२० स्कोरमा हरायो । शेखर मगरले ११ स्कोर गरे ।
फिदिम मैदानमा प्यारापिट थपिँदै,"पाँचथर  सदरमुकामस्थित फिदिम उच्चमाविको खेलमैदान व्यवस्थित पार्ने काम धमाधम भइरहेको छ । प्यारापिट निर्माण गरिँदै छ । मैदानमा हरियो दुबो रोप्ने काम अन्तिम चरणमा पुगेको छ । जिल्ला फुटबल संघ इलाम र जिल्ल्लाका विभिन्न खेलकुद संस्था मिलेर प्रदेश सरकारको ५० लाख रुपयाँ लागतमा मैदानमा निर्णाण गरिएको हो । १६ सय दर्शकक्षमताको प्यारापिट निर्माण र दुबो रोप्ने कामसहित मैदान व्यवस्थित पार्न लागिएको संघका अध्यक्ष सुजन नेम्वाङले बताए । हाल मैदानको प्यारापिट निर्माण भइसकेको भए पनि दुबो रोप्ने काम केही दिन लाग्ने नेम्वाङको भनाइ छ । फिदिम उच्च माविका प्रधानाध्यापक विनोद ठाकुरका अनुसार विद्यालयको खेलमैदानलाई पहिलेबाट नै राष्ट्रिय मापडण्डअनुसार निर्माण गर्न लागिएको र विद्यालयले समेत अनुमति दिएको भए पनि जग्गा अभावमा यो पूर्ण साइजको निर्माण हुन सकेको छैन । उनले भने, विद्यालयको मात्र नभएर जिल्लाकै सबै कार्यक्रम हुने एकमात्र खेल मैदान यही हो यसलाई व्यवस्थापन र विकास गर्ने संस्थाहरू निस्कँदा विद्यालयले नकार्ने सक्दैन । तत्कालीन राजा वीरेन्द्रको पालामा १६ हजारमा माविले १३ रोपनी १२ आना जग्गा खरिद गरी मैदान निर्माण गरेको भन्ने किंवदन्ती छ । उनले थपे, यसलाई राष्ट्रिय मापडण्डअनुसारको खेलमैदान बनाउने कुरा पनि आएका छन् । यसलाई विद्यालयले गौरव ठानेको छ । यस मैदानमा दुई दशकयता प्रायः जिल्लाका सबै खेलकुद गतिविधि, सांस्कृतिक, मनोरन्जनात्मक, राजनीतिक कार्यक्रम हुने गरेको स्थानीयको भनाइ छ । विद्यालयको क्षेत्राधिकारभित्र पर्ने गरी जिल्लाका विभिन्न संघसंस्थाले वर्षौंअघिबाट यस मैदानलाई व्यवस्थित गर्ने भन्ने योजना नबनाएका होइनन् । तर पछिल्लो समय प्रदेश सरकारले यसलाई पुनर्निर्माण र व्यवस्थापन गर्ने रकम छुट्याएको हो ।"
पर्खाल भत्कियो,"हाल लगातारको वर्षाले मैदानको तल्लो साइडको करिब १० मिटर पर्खाल भत्किएको छ । १२ वर्षअभि निर्माण गरिएको सो पर्खाल लडेपछि सबै चिन्तित रहेका छन् । विद्यालयका प्रअ ठाकुर पहिले सुख्खामा ढलान गरिएकाले पछिल्लो समय लगातार पानी तथा स्काभेटर परिचालन गरी माथिबाट माटो थप्ने काम भएका कारण लोड बढी भएकाले पर्खाल भत्किएको हुनसक्ने बताउँछन् ।फुटबल संघका अध्यक्ष नेम्वाङले पर्खाल भत्किए पनि आफ्नो क्षेत्राधिकारभित्र रहेको काम आफूहरूले सञ्चालन गरिरहेको बताउँछन् । अब पर्खाल कहिले बनाउने तथा कस्ले बनाउने भन्ने विषयमा छलफल भइरहेको ठाकुरको भनाइ छ । ठाकुरका अनुसार पर्खाल बनाउँदा पुरै वारपार नै बनाउने वा लडेको ठाउँमात्र मर्मत गर्ने भन्ने विषयमा केही टुंगो लागेको छैन । उनले भने, जिल्लाकै सबै कार्यक्रम हुने ठाउँ नै यो मैदान हो । त्यसैले यसको तत्कालै निर्माण गर्ने कुरामा हामी छलफल गरिरहेका छौं ।"
कहाँ खेल्ने घरेलु खेल ?,रंगशालाको भित्री भागको पुनर्निर्माण कार्य । तस्बिर : प्रकाशचन्द्र तिमिल्सेनाकान्तिपुर
स्कुलस्तरीय ब्याडमिन्टन हुने,"काठमाडौं काठमाडौं जिल्ला ब्याडमिन्टन संघले उपत्यकाव्यापी विद्यालयस्तरको जुनियर ब्याडमिन्टन प्रतियोगिता आयोजना गर्ने भएको छ । कीर्तिपुरस्थित त्रिभुवन बिश्वविद्यालयको ब्याडमिन्टन हलमा साउन २१ देखि २४ सम्म हुने प्रतियोगितामा काठमाडौं भक्तपुर र ललितपुर जिल्लाका विद्यालयबाट प्रतिनिधित्व गर्ने खेलाडीले यू१२ र यू१४ विधामा प्रतिस्पर्धा गर्नेछन् ।प्रतियोगिताका लागि संघले काठमाडौं प्याप्सन र त्रिभुवन विश्वविद्यालयको खेलकुद विज्ञान विभागसँग सहकार्य गर्नेछ । प्याब्सनले खेलाडी छनोटदेखि सहभागिताका लागि पहल गर्नेछ भने विभागअन्तर्गत स्नातकोत्तरमा ब्याडमिन्टनको अध्यापन हुने भएकाले प्रयोगात्मकका लागि पनि प्रतियोगितालाई प्रयोग गरिने अध्यक्ष दीपक थापाले बताए ।प्रतियोगितामा यू१२ तर्फ छात्रछात्रा, यू१४ तर्फ छात्रछात्रा र मिक्स्ड डबल्स विधामा प्रतिस्पर्धा गराइने छ । उपत्यकाका १ सय विद्यालयका ९ सयभन्दा बढी खेलाडीको सहभागिता रहने अनुमान गरिएको छ । यू१२ तर्फ दुवैका विजेताले २० हजार, उपविजेताले १५ हजार र तेस्रो हुनेले १०१० हजार रुपैयाँ पुरस्कार पाउनेछन् । यू१४ तर्फ दुवैका विजेताले ३० हजार, उपविजेताले १५ हजार र तेस्रो हुनेले १०१० हजार रुपैयाँ पुरस्कार पाउनेछन् । डबल्सका विजेताले ४० हजार, उपविजेताले ३० हजार र तेस्रो हुनेले १०१० हजार पुरस्कार पाउनेछन् ।"
