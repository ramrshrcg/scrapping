शीर्षक,विवरण
नेकपाकै सांसद रुष्ट,"पार्टी एकतापछि पहिलोपटक सांसदको राय बुझ्ने गरी डाकिएको बैठकमा अधिकांशले सरकारका कामप्रति असन्तुष्टि र पार्टीको कार्यशैलीप्रति आक्रोश व्यक्त गरे । सरकार र पार्टीको कार्यशैलीका कारण जनविश्वास घट्दै गएको उनीहरूको निष्कर्ष थियो । सुशासन दिने प्रतिबद्धता भए पनि त्यसअनुसारको अनुभूति जनताले गर्न नसकेको उनीहरूले बताए । बजेट छुट्याउने विषयमा मन्त्रीले एकलौटी गरेको भन्दै उनीहरूले आरोप लगाए । स्थायी समिति सदस्य घनश्याम भुसालले सरकार र पार्टी सैद्धान्तिक रूपमै अलमलमा हिँडिरहेको बताए । उनले कुन दिशामा कसरी जाने भन्ने छलफल नभएको भन्दै नेतृत्वको आलोचना गरे । बैठकमा एजेन्डा तय गरेर छलफल गर्ने र त्यसको आधारमा निष्कर्षमा पुग्ने काम नभएको उनले बताए । स्थायी समितिका अर्कार् सदस्य भीम रावलले सरकारले एकपछि अर्को गलत निर्णय गरिरहेको भन्दै आलोचना गरे । उनले भारतीय फिल्म अवार्ड आइफा का लागि सरकारले स्वीकृति दिएको विषयको पनि आलोचना गरे । स्थायी समिति सदस्य जनार्दन शर्माले आफूलाई लागेको कुरा स्पष्ट रूपमा पार्टीमा भन्न पाउनुपर्ने भन्दै छलफलै नभएकोमा आपत्ति जनाए । नबोले बोलेन भन्छन्, बोलेपछि केही कुरा भन्नैपर्ने हुन्छ किनकि सबै कुरा समर्थन वा चुप लागेर सुन्ने खालका मात्र छैनन् । अर्का नेता देवेन्द्र पौडेलले सरकार लक्ष्यअनुसारको बाटोमा हिँड्न नसकेको बताए । संघीय संसद् भवन, नयाँ बानेश्वरमा सोमबार नेकपा संसदीय दलको बैठक बस्दै । तस्बिर : इलिट जोशीकान्तिपुरसांसद रामकुमारी झाँक्रीले पार्टीलाई मिलाएर हिँड्न नसकेको, बालुवाटारको सीमित घेराभित्रबाट मात्र चल्न खोजेको भन्दै प्रधानमन्त्रीको आलोचना गरिन् । उनले पार्टी र संसदीय दल कामविहीन भएको बताइन् । पार्टीलाई एउटै लयमा नहिँडाउँदा समस्या भएको भन्दै उनले सरकारको औपचारिक काम सिंहदरबारको फराकिलो दायराबाट सञ्चालन गर्न प्रधानमन्त्रीको ध्यानाकर्षण गराइन् । खगराज अधिकारी, पदम गिरी, अन्जना विशंखेलगायतले सांसदलाई पहिले योजना माग्ने, पछि बजेटमा बेवास्ता गर्ने खालको गतिविधि भएको भन्दै आपत्ति जनाए । करिब ३० सांसदले बोलेपछि अध्यक्ष पुष्पकमल दाहाल र अन्तिममा प्रधानमन्त्री ओलीले जवाफ दिएका थिए । उनीहरूले सरकार र पार्टीका काममा कमजोरी भएको स्विकारे पनि सांसदहरूलाई राम्रा कामको डिफेन्स गर्न आग्रह गरे । प्रधानमन्त्री ओलीले राम्रा काम गर्न खोज्दा खोज्दै पनि सरकारलाई अप्ठेरो र असफल पार्न खोज्ने तत्त्वहरू सक्रिय भइरहेकाले त्यसैको लहैलहैमा नलाग्न सांसदलाई आग्रह गरे । विधेयकहरू नपढी विपक्षीले विरोध गर्ने गरेकाले उनको भनाइ थियो । गुठी विधेयक, गोविन्द केसीको आन्दोलनलगायतसँग जोडेर बेलाबेला सरकारलाई असफल पार्न खोज्नेहरू सक्रिय हुने गरेको ओलीको धारणा थियो । सबै सम्हालिएर हिँड्नुपर्छ, सम्हालिएनौं भने सिद्धिन्छौं, बैठकमा प्रधानमन्त्रीले ओलीले राखेको धारणा उद्धृत गर्दै एक नेताले भने, हामीसँग केही छ भने बाँड्न सक्छौं, केही नै नरहे के बाँड्ने ?उनले कतिपय काम राम्रो उद्देश्यले गरे पनि स्पष्ट पार्न नसक्दा समस्या आएको स्विकारे । विधेयकहरूका विवादमा सम्बन्धित मन्त्रीले सरोकारवाला सांसदसँग सुरुमै अनौपचारिक छलफल गर्ने विषयमा कमजोरी रह्यो, प्रधानमन्त्रीको भनाइ थियो । उनले भारतीय फिल्म अवार्ड गर्न आयोजना दिने निर्णय पनि सैद्धान्तिक रूपमा मात्र भएको जानकारी दिए । अर्का अध्यक्ष दाहालले विविधताका बीच पार्टी एकता गरेकाले त्यसलाई सही निष्कर्षमा पुर्याएरै छाड्ने बताए । मैले बोलेका कुराबाट कुनै आशंका पैदा भएको छ भने म जिम्मा लिन्छु तर हामी एकताको कामलाई टुंगोमा पुर्याउँछौं, एउटै डुंगामा बसेर झगडा गर्दा हामी डुब्छौं भन्ने थाहा छ । पार्टी एकताका लागि एउटाले बनाएको डकुमेन्ट अर्कोले नहेरी हस्ताक्षर गर्नेसम्मको विश्वास रहेको प्रसंग उल्लेख गर्दै दाहालले अहिले नेताहरूको भनाइमा केही फरक पर्न खोज्दा गडबडी होला कि भन्ने आशंका बढ्ने गरेको उल्लेख गरे । उनले पार्टीमा सबैलाई यथोचित काम बाँडफाँट गरिने आश्वासनसमेत दिए ।सबै सांसदले बोल्ने क्रम नसकिएपछि बाँकी सांसदलाई आउँदो शनिबार बोल्ने समय तोकिएको छ ।"
लोकसेवाको विज्ञापन स्थगित नहुने,"काठमाडौं स्थानीय तहमा रिक्त पदका लागि लोकसेवा आयोगले गरेको विज्ञापन स्थगित नहुने भएको छ । सर्वोच्च अदालतका न्यायाधीशद्वय हरिकृष्ण कार्की र आनन्दमोहन भट्टराईको संयुक्त इजलासले सोमबार स्थानीय तहका लागि लोकसेवाद्वारा गरिएको विज्ञापन अघि बढाउने बाटो खोलिदिएको छ । सर्वोच्चमा सोमबार लोकसेवाको विज्ञापनविरुद्ध परेका रिटमा सुनुवाइ सकिएपछि न्यायाधीशद्वय कार्की र भट्टराईको इजलासले अन्तरिम आदेश जारी गर्न नपर्ने भनेको छ । आयोगले मुलुकभरका ५ सय १५ स्थानीय तहमा रिक्त ९ हजार १ सय ६१ पदका लागि असार १५ गते विज्ञापन गरेको थियो । ती पदका लागि मुलुकभरबाट ४ लाखभन्दा बढी दरखास्त परिसकेको छ । दरखास्त दिने म्याद मंगलबार सकिँदै छ ।न्यायाधीशद्वयले आफ्नो आदेशमा लोकसेवाको विज्ञापनमा समावेशी समूहका १ लाख ५० हजार जनासहित ४ लाखभन्दा बढीको दरखास्त परिसकेकाले उनीहरूको खुला प्रतिस्पर्धा गर्न पाउने हक कुण्ठित हुने गरी अन्तरिम आदेश जारी गर्न नमिल्ने ठहर गरेका छन् । विज्ञापनबमोजिम चार लाखभन्दा बढीको संख्यामा दरखास्त परेको र त्यसमध्ये समावेशी समूहका तर्फबाट एक लाख ५० हजारभन्दा बढी व्यक्तिको दरखास्त परेको देखिएकाले ती व्यक्तिको प्रतिस्पर्धा गर्न पाउने संवैधानिक हक कुण्ठित हुने गरी अन्तरिम आदेश जारी गर्न उचित र आवश्यक देखिएन, न्यायाधीशद्वयको आदेशमा उल्लेख छ ।प्रतिनिधिसभाको राज्य व्यवस्था समितिले संविधानको समानुपातिक र समावेशी व्यवस्थाविपरीत स्थानीय तहका लागि गरिएको विज्ञापन रद्द गर्न सरकार र लोकसेवा आयोगलाई निर्देशन दिएको थियो । लोकसेवाको विज्ञापनविरुद्ध संसद् एवं सडकमा विरोध र समर्थन हुँदै आएको थियो । सर्वोच्चमा छुट्टाछुट्टै चारवटा रिट परेका थिए ।रिट जारी गर्न नपर्ने सर्वोच्चको आदेशले आयोगको विज्ञापनलाई वैधता दिएको छ । सर्वोच्चले १५ दिनपछि छलफलका लागि पुनः दुवै पक्षलाई बोलाएको छ ।"
छोरीको घरबार जोगाउन खोज्दा ज्यान गयो,"सावित्रीले नौसादलाई आफ्नी छोरीको पछि लागेर घरबार नबिगार्न सल्लाह दिँदै हकार्थिन् । आमाको अवरोधका बीच पनि उनीहरूको सम्बन्ध रोकिएन । प्रहरीका अनुसार ईश्वरीका पति पनि त्यो सम्बन्धबारे धेरथोर जानकार थिए । पछिल्लो समय पतिपत्नीबीच सम्बन्ध राम्रो थिएन, पति घर धेरै आउँदैनथे । छोरीको घरबार बिग्रने चिन्ताकै बीच सावित्रीले नौसादलाई एक लाख रुपैयाँ सापटी दिएर जेठ ३ गते रोजगारीका लागि दुबई पठाइन् । ईश्वरी र नौसादबीच फेसबुक र ह्वाट्सएपमार्फत निरन्तर कुराकानी भइरह्यो । नौसादले भनेजस्तो काम पाएका थिएनन्, गतिलो आम्दानी पनि हुने देखेनन् । उनले ईश्वरीसँग मिलेर आफ्नो प्रेममा तगारो भएकी आमालाई पन्छाउने योजना बनाए । काम छाडेर उनी नेपाल आउने तर एक साता कुनै भेटघाट र कुराकानी नगर्ने उनीहरूको सल्लाह थियो । अपराध महाशाखाका एसएसपी सहकुल थापाका अनुसार नौसाद काम छाडेर एक साताअघि नेपाल आए । उनले ढुंगे अड्डातिर गार्मेन्टमा काम गर्ने पुरानो साथी अर्जुन भनिने भोला कुमारलाई योजना सुनाए । केही दिनअघि भोला र नौसाद ईश्वरीको घर रेकी गर्न गएका थिए । भारतीय नागरिक भोलाले एक्लैले काम गर्न नसक्ने बताएपछि १२ गते नौसाद र अर्जुन भारत गए । प्रहरी बयानमा नौसादले भारत गएर मधुवनी जिल्ला रजौरी थाना बस्ने अर्जुनका फुपूका छोरा २४ वर्षीय मोहम्मद रहिसलाई भेटेको बताएका छन् । सीमावर्ती सर्लाहीको इटर्हवा क्षेत्रबाट मदिरा किन्ने र अवैध रूपमा सीमा कटाएर बेचेर गुजारा चलाउँदै आएका रहिस योजनाअनुसार काम गर्न तयार भए । नौसाद, अर्जुन र रहिस १४ गते राति काठमाडौं आएर कोटेश्वरको एक गेस्ट हाउसमा बसे । आइतबार बिहान ९ बजेतिर नौसाद ईश्वरीको घर गए र आमा सावित्रीलाई भेटे । योजनाअनुसार ईश्वरी आफन्तलाई भेट्ने भन्दै घरबाट निस्किएकी थिइन् । घरमा सावित्री र नाति मात्रै थिए । भेटमा सावित्रीसँग नौसादको भनाभन भयो । सावित्रीले कुच्चोले हिर्काउँदै नौसादलाई छोरीको घरबार नबिगार भन्दै गाली गरिन् । त्यसपछि सापटी दिएको एक लाखको विषय पनि निस्कियो । नौसाद एक लाख लिएर आउँछु भन्दै घरबाट निस्के । झन्डै ११ बजेतिर नौसाद दुई साथी लिएर फेरि ईश्वरीको घर गए । त्यतिबेला सावित्री नातिलाई स्कुल पुर्याएर आइसकेकी थिइन् । घरमा एक्लै भएकी सावित्रीलाई नौसाद र अर्जुनले पाखुरामा समाते । त्यही बेला रहिसले भारतमै सात सय भारुमा किनेर ल्याएको धारिलो रामपुरी चक्कु गोजीबाट निकाले र घाँटीमा प्रहार गरे । एकैछिनमा तीनै जना मोटरसाइकल चढेर बाहिरिए । एसएसपी थापाले भने, नौसादले अर्जुनसँग सल्लाह गरेर त्यसका लागि १२ लाख खर्च लाग्ने बताएको देखिन्छ । अर्जुन एक्लैले योजनाअनुसार काम गर्न गाह्रो हुने बताएपछि उनीहरू भारत पुगेर दुई लाख दिने सर्तमा रहिसलाई ल्याएका थिए । अनुसन्धानमा खटिएका एक प्रहरीका अनुसार हत्याको योजना पूरा गर्न नौसाद एक्लैले झन्डै ४५ हजार खर्च गरेको देखिन्छ ।महाशाखाले आइतबार साँझ ७ बजे धादिङको गजुरीबाट नौसादलाई पक्राउ गरेपछि मात्रै घटनामा छोरी ईश्वरीको पनि संलग्नता पुष्टि भएको थियो । हत्यालगत्तै भारतीय नागरिक अर्जुन र रहिस मकवानपुर पुगेर बसेका थिए । योजनाअनुसारको रकम नपाएपछि उनीहरू पैसा कुरेर बसेका थिए । नौसादकै बयानका आधारमा प्रहरीले अन्य दुईलाई पनि पक्राउ गर्यो । प्रहरीका अनुसार ८ कक्षा मात्रै पढेका र चार दाजुभाइमध्येका माइला नौसाद वर्षौं पहिलेदेखि राजधानीमा गार्मेन्ट फ्याक्ट्रीमा काम गर्दै आएका थिए । घटनाको बिहान नौसाद घरमा आएको सूचना ईश्वरीको छोराले नै दिएपछि प्रहरीले शंकाको सुई सोझ्याएको थियो । विवाहेत्तर सम्बन्धले ल्याएको यो घटनाका पछि पैसा कमाउने योजना पनि लुकेको अनुमान प्रहरीको छ । प्रहरीका अनुसार भारतमा रहेकी ईश्वरीकी जेठी दिदीले जग्गा किन्न भन्दै केही समयअघि २२ लाख रुपैयाँ आमालाई दिएको र त्यही पैसा फुत्काउन पनि हत्याकै योजना बनाएको हुन सक्छ । सावित्रीको कम्मरमा दराजभित्रको लकरको साँचो भेटिएको थियो र दराजमा रकम जस्ताको जस्तै भेटिएको छ । एक स्थानीयका अनुसार बच्चालाई स्कुल पुर्याएर फर्केपछि सावित्रीको घरभित्रबाट आएको हल्ला छिमेकीसम्मै सुनिएको थियो । एक छिमेकीले सावित्रीलाई के भएको हो भनेर सोधेकी थिइन् । सावित्रीले आन्तरिक कुरा भनेपछि छिमेकी चुप लागिन् । तीन जना केटा घरबाट बाहिर निस्किई मोटरसाइकल चढेर गएपछि सावित्रीको घर सुनसान भएको थियो । धेरैबेरसम्म घरमा चालचुल नदेखिएपछि एक छिमेकी सावित्रीलाई बोलाउन घरभित्रै छिरे । त्यतिबेला घरको मूल ढोका र भित्री कोठाको ढोका पनि खुल्लै थिए । उनले कम्बल ओढेर सुतेकी सावित्रीलाई देखेपछि बोलाए । सावित्री नबोलेपछि कम्बल हटाए । त्यसपछि मात्रै छिमेकीले रगतको आहालमा सुतेकी सावित्रीलाई देखे । एक छिमेकीका अनुसार घटनाको दिउँसो ईश्वरी घरमा आएकी थिइन् । चारमध्ये अरू दुई छोरी पनि जम्मा भएका थिए । घटनापछि ईश्वरी नै सबभन्दा धेरै भावविहवल भएर रोएकी थिइन् । ईश्वरीका पतिले भने नौसादले नै घटना गराएको हुन सक्ने भनेर अरूलाई सुनाएका थिए ।"
ऋण तिर्न मात्रै सरकारले काँध थाप्दैन,"काठमाडौं  प्रधानमन्त्री केपी शर्मा ओलीले ३७ अर्ब ऋणमा रहेको नेपाल वायुसेवा निगमलाई सरकारले ऋण तिरिदिएर अब नउकास्ने बताएका छन् । निगमको ६१ औं वार्षिकोत्सव अवसरमा सोमबार राजधानीमा आयोजित समारोहमा पर्यटन मन्त्रालयको समेत जिम्मेबारी लिइरहेका प्रधानमन्त्री ओलीले आफ्नै पहलमा बनेको निगम नेतृत्वप्रति आक्रोस व्यक्त गरे । जहाज खरिद गर्दा जमानी बसेको सरकारले ऋण तिर्ने बेला आँखा चिम्लेर काँध नथाप्ने उल्लेख गर्दै ओलीले भने, साग बेच्नेले ट्याक्स तिर्छ । किसानले रूखबारीको तिरो तिर्छ । त्यो पैसा उठाउँदै वायुसेवा निगमको ऋण तिर्नुपर्ने ? वायुसेवा भनेको दान, पुण्य र समाज सेवाको क्षेत्र होइन । व्यापार हो । निःशुल्क स्वास्थ्य शिविर राखेजस्तो नराख्नू । आफूलाई टिकाउन आम्दानी गर्नुपर्छ ।निगम पर्यटनमार्फत देशकै अर्थतन्त्रमा योगदान पुर्याउने संस्था भएको सम्झाउँदै ओलीले भने, सरकार काँध थाप्छ, तर आँखा चिम्लेर थाप्दैन । यसको व्यवस्थापन र सञ्चालन उपयुक्त ढंगले हुनुपर्छ । निगमको अहिलेको नेतृत्वले कुशल व्यवस्थापन गर्न नसकेकै हो भने सरकारले कुनै पनि बेला कुनै पनि प्रकारको हस्तक्षेप गर्न सक्नेछ । वाइडबडी नभई हुँदैन भनियो । तर अहिले छोटो दूरीमा उडाइएको छ । उचित अकुपेन्सी, उचित गन्तव्य किन नलिइएको ? निगम सुधार्न भन्दै ओलीकै पहलमा पर्यटन सचिव अध्यक्ष रहने सञ्चालक समितिको नेतृत्वमा मदन खरेललाई कार्यकारी अध्यक्ष बनाइएको थियो । जिम्मेवारीअनुसार उपलब्धि नभएपछि प्रधानमन्त्रीले समारोहमै ठोस कार्ययोजना मागे, व्यवस्थापनसँग बसेर कुरा गर्छु, निगमलाई घाटाबाट नाफामा ल्याउनुपर्यो । तर, अहिलेको यथास्थितिले हुँदैन ।अन्य विमान कम्पनीहरूले नेपालबाट लाभ उठाइरहेको विषयलाई निगमको व्यवस्थापकीय नेतृत्वसँग जोडदै प्रधानमन्त्रीले भने, हाम्रो एयरपोर्टबाट अरूले नाफा लिन्छ, हामीले सक्दैनौं । हाम्रा गन्तव्यमा अरूले कमाउँछन्, हामीले किन सक्दैनौं ? नेपालमा २८ वटा विदेशी वायुसेवा कम्पनीले उडानमा वार्षिक १ खर्ब रुपैयाँ हाराहारी कारोबार गर्दै आएका छन् । यसमा निगमको हिस्सा करिब ११ प्रतिशत मात्र रहेको कार्यकारी अध्यक्ष खरेलले जनाए । निगमले ६ मुलुकका ८ गन्तव्यमा ४ एयरबसका जेट विमानबाट उडान भर्दै आएको छ । दुइटा न्यारोबडी तथा दुइटा वाइडबडी विमान खरिद गर्न निगमले कर्मचारी सञ्चय कोष र नागरिक लगानी कोषबाट ३२ अर्ब ऋण लिएको छ । यी जहाजको वार्षिक ४ अर्ब ५२ करोड किस्ता तिर्नुपर्छ । पुसयता निगमले यी दुवै निकायलाई २ अर्ब ९६ करोड किस्ताबापत बुझाउनुपर्ने रकम तिरेको छैन । किस्ता तिर्न निगमले सरकारसँग २० अर्ब रुपैयाँ मागेको छ । वाइडबडी विमान आएको एक वर्ष हुन लागे पनि नयाँ गन्तव्य थप्न नसकेकामा प्रधानमन्त्रीले आक्रोश व्यक्त गरे । निगमले असार १९ देखि जापानको ओशाका उडाउने घोषणा गरेको थियो । तर बुकिङ अत्यधिक न्यून भएको जनाउँदै तालिका हाललाई रद्द गरिएको छ । अर्को मिति भदौ १२ गते राखिएको छ । तर, त्रिभुवन अन्तर्राष्ट्रिय विमानस्थलको दोस्रो चरणको जीर्णोद्धार कार्य भदौ १६ देखि पुस १५ सम्म चार महिना सञ्चालन हुने तालिका सार्वजनिक भइसकेकाले निगमले तय गरेको समयमा पनि उडान नहुने निश्चित छ । प्रधानमन्त्रीले नेपालीहरूको चाप न्यून भएको ओशाकामा उडान राखिएकामा पनि आपत्ति जनाए । वाइडबडी ओशाका उडाउँदै छौं, तर उडाउनुपर्ने नारिता हो, उनले भने । टोकियोमा नेपालीको संख्या ओशाकाको दाँजोमा धेरै भएकाले प्रवासी नेपालीले पनि विरोध जनाउँदै आएका छन् । जापानले टोकियोमै भएको हानिदामा होइन, त्यहाँदेखि ६० किमि दूरीमा रहेको नारिता र ४ सय किमि टाढाको ओशाकामा उडान अनुमति दिएको छ । नेपाल भ्रमण वर्ष २०२० को सन्दर्भमा निगम व्यवस्थापनले थप जहाज आवश्यक रहेको जनाउँदै आएको छ । प्रधानमन्त्रीले बोल्नुअघि कर्मचारी संघका अध्यक्ष तारणीराज दाहालले निगमलाई सरकारले थप जहाज उपलब्ध गराउनुपर्ने माग राखेका थिए । तर प्रधानमन्त्रीले अहिले भएका जहाजले विमानस्थलमा ठाउँ ओगट्ने काम मात्र गरेको उल्लेख गर्दै भने, जहाज अभावले गर्दा नभई निगम व्यवस्थापकीय कमजोरीले घाटामा डुबेको छ । भएका जहाज ठाउ ओगटेर लडाइएका छन् । अरू एयरलायन्सका जहाज उड्छन् । निगमका मैदानभरि हुन्छन् । उनले विमानस्थलबाट आउजाउ गरेका बेलाको प्रसंग निकाल्दै भने, यताउता हिँडदा मैदानभरि निगमका जहाज देखिन्छन् नि भनी कुरा गर्दा ती साथीले प्रधानमन्त्रीज्यू, अरूका जहाज उड्छन्, निगमका उड्दैनन्, त्यसैले धेरै देखिएका हुन् भने । निगमलाई जहाज चाहिए सरकार खरिद गर्न पछि नपर्ने भन्दै उनले अहिलेको सरकार कमिसनका पछि नकुद्ने आश्वासन दिए । यो सरकार कमिसनका पछि कुददैन । ढुक्कले काम गर्नुहोस् । विभिन्न देशमा प्रतिनिधि राख्नुहोस् । एजेन्सी खोल्नुहोस् । त्यसको कमिसन सरकारले खोज्दैन । मैले भनेको छु, म भ्रष्टाचार गर्दिनँ । गर्न दिन्न । आन्तरिक रुटका लागि चीनबाट ल्याइएका चारवटा वाइ१२ई र दुइटा एमए६० विमान नियमित उडाउन नसकिरहेको निगमले पछिल्लो समय चिनियाँ विमान नेपाली सेनालाई दिनुपर्ने माग गर्दै आएको छ । तर प्रधानमन्त्रीले यो कुराको विरोध गरे । यसमा तर्क नभएको भने । सेनालाई किन दिने ? के सेना कवाडखाना हो ? या, ती जहाज जंगी पोसाकमा मात्रै उड्ने हुन् ? यदि सेनाले व्यवस्थापन गर्न सक्छ भने निगमले किन गर्न नसकेको ? हामी ज्ञानी नभएको हो कि जहाज ज्ञानी नभएका हुन् ? उनले भने । कार्यक्रममा आधिकारिक ट्रेड युनियनका अध्यक्ष सुवास डाँगीले निजी क्षेत्रले मासिक ५० हजार डलर भाडामा चिनियाँ जहाज मागेको प्रसंग सुनाएका थिए । प्रधानमन्त्रीले यसै विषयलाई निगमको क्षमतासँग जोडदै भने, त्यही जहाज निजी क्षेत्रले चलाउन सक्ने, निगमले किन नसक्ने ? उनले पाइलट र कर्मचारीबीच अत्यधिक गुटबन्दी भइरहेको भन्दै निगमका कर्मचारीलाई इमानदारिताका साथ माथि उठाउन आग्रह गरे । यो तपाईंहरूको वायुसेवा हो । यस देशलाई गरिब नराख्नका निम्ति उठाउनुहोस् । सप्पैको इमानदारिता चाहिन्छ, उनले थपे, निगम नेपालीकै अभिमान (स्वाभिमान) भन्छौं, तर हाम्रो अभिमान ऋणमा डुबेको छ । ऋणमा डुब्न लागेको संस्थाबाट अनुचित लाभ नलिनुहोस् । उठाउन जरुरी छ । समारोहमा कार्यकारी अध्यक्ष खरेलले नेपालमा लोक कस्ट क्यारियर (एलसीसी) वायुसेवासँग अत्यधिक न्यून भाडादरमा प्रतिस्पर्धा गर्नुपरेको बताए । दक्षिण एसियामै एलसीसीको प्रभाव बढ्दै गइरहेको छ । दक्षिण एसियामै यिनको बजार हिस्सा ६० प्रतिशत पुगेको छ । यस्तो प्रतिकूल अवस्थामा निगम विमानलाई अधिकतम उपयोग गर्न लागिरहेको छ । उनले ०७५ साउनदेखि चैतसम्म ७ अर्ब ५४ करोड आम्दानी गरेको बताए । वाइडबडी उडानमा ल्याइएपछि ३ अर्ब ६९ करोड वृद्धि भएको छ । उनले ०७५ साउनदेखि ०७६ जेठसम्म ६३ प्रतिशतले यात्रु संख्या बढेर ५ लाख ६९ हजार पुगेको बताए ।"
"पुरिएर १ को मृत्यु, ३ घाइते","बझाङ बालुवाको ढिस्कोले पुरिएर सोमबार बित्थड चिर गाउँपालिका५ ओसैलमा एक महिलाको मृत्यु भएको छ भने तीजना घाइते भएका छन् । मृत्यु हुनेमा स्थानीय ३५ वर्षीया चाखुडी महर छिन् । घटनामा स्थानीय ३० वर्षीया गम्भा महर, ३६ वर्षीया कुटुरी महर र २८ वर्षीय हरिभान महर गम्भीर घाइते भएको बित्थड चौकीका प्रहरी सहायक निरीक्षक धनञ्जय जोशीले बताए । स्वास्थ्यचौकी भवनको निर्माणका लागि मजदुरी गरिरहेका उनीहरू बालुवा निकाल्न लाग्दा माथिबाट ढिस्को खसेर पुरिएको बित्थडचिर गाउँपालिकाका अध्यक्ष प्रेमबहादुर बोहराले बताए । घटनालगत्तै स्थानीयले उद्धार गरेका थिए । छिटो निकाल्न नसक्दा चारमध्ये एक जनाको मृत्यु भएको हो । घाइते तीनै जनालाई स्थानीय देउलेख स्वास्थ्य केन्द्रमा प्राथमिक उपचारपछि थप उपचारका लागि नेपालगन्ज पठाइएको छ ।"
विधेयकको विरोध गर्न परिपत्र,"काठमाडौं अभिव्यक्ति स्वतन्त्रतामा अंकुश लगाउने गरी ल्याइएका सूचना प्रविधि र मिडिया काउन्सिललगायत आधा दर्जन विधेयक संघीय संसद्बाट पारित हुन नदिने रणनीति प्रमुख प्रतिपक्षी कांग्रेसले बनाएको छ । यी विधेयकविरुद्ध देशव्यापी जनमत निर्माणका लागि कांग्रेसले सातै प्रदेशका संसद्मा समेत सशक्त विरोध गर्न सोमबार परिपत्र जारी गरेको छ । संविधानको व्यवस्था र मर्मविपरीत दर्ता भएका विधेयक फिर्ता लिनुपर्ने पार्टीको अडान रहेको कांग्रेस संसदीय दलका प्रमुख सचेतक बालकृष्ण खाँणले बताए । संघीय संसद्मा मात्रै नभएर प्रदेशका सबै संसद्लाई विधेयकविरुद्ध सशक्त आवाज उठाउन र प्रतिपक्षीय भूमिका प्रभावकारी बनाउन परिपत्र गरिएको उनले जानकारी दिए ।विधेयकका प्रस्तावित नयाँ प्रावधान र संविधानको व्यवस्था कोड गरेरै कांग्रेसले सातै प्रदेशका आफ्ना संसदीय दलका नेतालाई लिखित परिपत्र पठाएको हो । प्रदेश संसद्मा यस्ता विषयप्रति विपक्षी सांसदहरूको स्वतः चासो प्रकट नभएपछि पार्टीले लिखित परिपत्र नै पठाउनु परेको नेता खाँडले बताए । सरकारले ल्याएका विवादास्पद विधेयकलाई लिएर संघीय संसद्मा विरोध हुँदै आए पनि प्रदेश संसद्मा विपक्षीले यसलाई मुद्दा बनाएका छैनन् । कांग्रेसले सूचना प्रविधि, मिडिया काउन्सिल, मानवअधिकार, राष्ट्रिय मानव अधिकार, गुठी र राष्ट्रिय प्राथमिकता प्राप्त आयोजनाको द्रुततर निर्माण र विकाससम्बन्धी विधेयक संविधानविपरीत भएकाले संसद्बाटै फिर्ता नै गर्नुपर्ने अडान लिँदै आएको छ । राष्ट्रिय सभामा दर्ता गुठीसम्बन्धी विधेयक व्यापक विरोधपछि सरकारले फिर्ता लिए पनि कांग्रेसले त्यसको खारेजीकै माग गरेको छ । गुठियाराकै मागमा ऐक्यबद्धता जनाउँदै कांग्रेसले गुठीसम्बन्धी विधेयक खारेजी हुनुपर्ने माग राखेको हो । संविधानको प्रावधान र भावनालाई ठेस पुर्याउने र प्रेस स्वतन्त्रतालाई कुण्ठित गर्ने गरी मिडिया काउन्सिल विधेयक आएलगत्तै सरकारले त्यस्तै प्रकृतिबाट आम अभिव्यक्ति स्वतन्त्रतालाई कुण्ठित पार्ने गरी सूचना प्रविधि विधेयक ल्याएको भन्दै कांग्रेसले संसद् र सडकमा समेत विरोध गर्दै आएको छ । लोकतन्त्रको प्रमुख खम्बाका रूपमा रहेको प्रेस र अभिव्यक्ति स्वतन्त्रतालाई कुण्ठित बनाएर सरकार अधिनायकवादको यात्रामा अघि बढ्न खोजेको कांग्रेसको आरोप छ । यी दुवै विधेयक फिर्ता लिनुपर्ने कांग्रेसको प्रमुख माग छ । उसले मिडिया काउन्सिलभन्दा पनि सूचना प्रविधि विधेयकलाई गम्भीर र खतराको संकेतका रूपमा लिँदै आएको छ । यसले यो विधेयक संधिवानको धारा ११७ को उपधारा २ को (क) र धारा १९ को उपधारा १ को व्यवस्थाविपरीत रहेको भन्दै खारेजी हुनुपर्ने बताएको छ । राष्ट्रिय मानव अधिकार आयोगसम्बन्धी विधेयकले प्रस्तावनाबाट स्वायत्तता र स्वतन्त्रता शब्द नै हटाएर आयोगलाई महान्यायाधिवक्ता कार्यालयअन्तर्गत राख्न खोजिएको बताएको छ । यसले जनताको मानव अधिकारको संरक्षण र रक्षा गर्ने मानव अधिकार आयोगलाई सरकारले निरीह, कमजोर र निष्प्रयोजन गर्ने कोसिस गरेको परिपत्रमा छ । राष्ट्रिय सुरक्षा परिषद्को विधेयकमा नेपाली सेनालाई अविश्वास गर्ने गरी नयाँ प्रावधान राखिएको कांग्रेसले उल्लेख गरेको छ । प्रधानसेनापतिको अनुपस्थितिमा मन्त्रिपरिषद्ले सेना परिचालनको सिफारिस गर्न सक्ने गरी गरिएको विधेयकको प्रावधानप्रति कांग्रेसले आपत्ति जनाएको हो । प्रस्तावित विधेयकको व्यवस्था संविधानको प्रतिकूल हुनेगरी राष्ट्रिय सुरक्षा परिषद् र नेपाली सेनालाई पन्छाएर प्रधानमन्त्रीको एकल निर्णयबाट सेना परिचालन गर्न खोजिएको देखिन्छ, कांग्रेसले भनेको छ । हामी यी विधेयकलाई सशक्त ढंगले प्रतिवाद गर्दै यथास्थितिमा पारित हुन दिँदैनौं, कांग्रेस संसदीय दलका नेता खाँणले भने । तरुण दल नेता धरौटीमा छुटेधादिङ स्थानीय युवकलाई आक्रमण गर्न लगाएको र अभद्र व्यवहार गरेको २ वटा आरोपमा पक्राउ परेका तरुण दलका जिल्ला उपाध्यक्ष राधेकृष्ण भण्डारी सामान्य धरौटीमा छुटेका छन् । बेनीघाट३ का जीवन मगरलाई हतियार प्रयोग गरी घाइते बनाएको आरोपमा प्रहरीले भण्डारीलाई जेठ २३ मा पक्राउ गरेको थियो । उनलाई पक्राउ गर्न खोज्दा लछारपछार गरी गजुरीका प्रहरी हवल्दार चूडामणि शिवाकोटीको पोसाक च्यातिएको भन्दै जिल्ला प्रशासनमा अर्को मुद्दा पेस गरिएको थियो । घाइते भनिएका मगरले भण्डारीको संलग्नता नभएको बयान दिएपछि मुद्दा फितलो भएको हो ।"
अख्तियारको आरोप बदनियतपूर्ण,"काठमाडौं  उजुरीमाथि छानबिन र अनुसन्धान क्रममा स्वच्छ सुनुवाइका आधारभूत सिद्धान्त अवलम्बन नगरिएको ठहर गर्दै विशेष अदालतले सामान ढुवानी क्रममा अनियमितता गरेको आरोप लागेका सशस्त्र प्रहरी बलका चार पूर्वमहानिरीक्षकलगायत अधिकारीलाई सफाइ दिएको छ । अध्यक्ष बाबुराम रेग्मीसहित सदस्यहरू द्वारिकामान जोशी र प्रमोदकुमार श्रेष्ठ वैद्यको इजलासले सशस्त्र प्रहरी बलका पूर्वमहानिरीक्षकहरू वासुदेव ओली, शैलेन्द्र श्रेष्ठ, सनत बस्नेत र कोषराज वन्तसहितका प्रहरी अधिकारीलाई सफाइ दिएको हो । अदालतले पूर्वमहानिरीक्षकहरूमाथिको अनुसन्धानमा बदनियत देखिएको निष्कर्ष निकालेको छ ।मुद्दा अनुसन्धान र तहकिकातको सिलसिलामा अनिवार्य पालना गर्नुपर्ने स्वच्छ सुनुवाइका आधारभूत सिद्धान्त अवलम्बन नगरिएको, सोमबारको फैसलाबारे रायकिताबमा लेखिएको छ, अनुसन्धान क्रममा माथिको आदेशअनुसार नक्कली बिल बनाएको भनी बयान दिएका प्रतिवादीहरूले अदालतमा बयान गर्दा अख्तियारमा गरेको बयान स्वेच्छापूर्वकको होइन भनी कसुरमा इन्कार गरे । अनुसन्धानको साविती बयान अन्य स्वतन्त्र प्रमाणबाट पुष्टि हुन नसकेको देखियो । उजुरी दर्ता, त्यसपछिको छानबिन र मुद्दा दायर प्रक्रियामा विशेष अदालतले प्रश्न उठाएको छ । तत्कालीन प्रमुख कोषराज वन्तमाथि अख्तियारले ०७२ मंसिर १० मा कारबाही प्रक्रिया अघि बढाउने निर्णय गरेको थियो भने त्यसको सात दिनपछि मंसिर १७ गते उजुरी परेको थियो । उनीहरूसँग बयानअघि नै धरौटी मागिएको भन्दै अख्तियारको कार्यशैलीमाथि समेत प्रश्न उठेको थियो । चारै पूर्वप्रमुखलगायतमाथि सशस्त्र प्रहरी बलको सामान केन्द्रबाट देशभरका विभिन्न इकाईमा ढुवानी गर्दा अनियमितता गरेको आरोप लागेको थियो । सबैमाथि ०७२ माघदेखि फागुनसम्म चार चरणमा मुद्दा दायर भएको थियो । विशेष अदालतले झन्डै एक महिनाको सुनुवाइपछि सोमबार मुद्दा फैसला गरेको हो । फैसलाको पूर्णपाठ आउन बाँकी छ । अख्तियारमा अनुसन्धान क्रममा बयान गर्दा सशस्त्रका केही प्रहरी अधिकारीले माथिको आदेशअनुसार नक्कली बिल बनाएको बताएका थिए । उनीहरूले अदालतमा भने अख्तियारमा गरेको बयान स्वेच्छापूर्वकको नभएको बताए । सशस्त्रको लेखा शाखामा काम गर्ने सिपाही मिलन अधिकारीलाई अख्तियारले सरकारी साक्षीका रूपमा विशेष अदालतमा पेस गरेको थियो । उनले अदालतमा बयान क्रममा आफूमाथि यातना दिइएको बताए । बयान कागजको केही व्यहोरा मेरो हो भने केही अख्तियारका सरहरूले लेख्न दबाब दिएबमोजिम लेखिएको हो, बिलभर्पाइ सक्कलीनक्कली के हो भन्ने मलाई थाहा छैन भनी लेख्न खोज्दा यी बिल भर्पाइ सबै नक्कली हुन् भनी लेख्न दबाब दिएकाले उक्त व्यहोरा लेखिएको हो, अदालतको बयानमा उनले भनेका छन्, यो हदसम्मको व्यहोरा मेरो होइन । त्यसमा भएको सहीछाप मेरै हो । उनले अख्तियारका अनुसन्धान अधिकृत माधव खत्रीले तँलाई मुद्दा चलाउँदिनँ, आईजीपीहरूलाई मात्रै चलाउने हो, त्यसैले मैले भनेअनुसार लेख् भनी अर्कै कागजमा व्यहोरा लेखेर दिएको र त्यसैलाई आफूले सारेको समेत बताए । विशेष अदालतले अनुसन्धानको साविती बयान अन्य स्वतन्त्र प्रमाणबाट पुष्टि हुन नसकेको ठहर्याएको छ । रायमा भनिएको छ, बदनियतसाथ रकम हिनामिना गरेको भन्ने कुरा पुष्टि हुन नसकेको हुँदा आरोपदाबी पुग्न नसक्ने भएकाले सबै प्रतिवादीले सफाइ पाउने ।राज्यको महत्त्वपूर्ण सुरक्षा अंग सशस्त्र प्रहरीलाई कमजोर पार्ने मनसायले कामकारबाही भएको भनी अख्तियारका तत्कालीन प्रमुख आयुक्त लोकमानसिंह कार्कीलाई महाअभियोग लगाउनेसम्बन्धी संसद्को प्रतिवेदनमा उल्लेख रहेको जनाउँदै विशेषले खरिद प्रक्रिया र खरिद भएका सामानको परिमाणबारे कुनै समस्या भएको नदेखाइएको औंल्याएको छ ।लोकमानमाथि महाभियोगको छानबिन क्रममा संसदीय छानबिन समितिले आफ्नै निजी सचिवालयको दुरुपयोग गरी कृत्रिम उजुरी खडा गर्नेजस्ता कसैले विश्वास गर्न नसक्ने प्रकृतिका काम गरेको समेत विभिन्न पदाधिकारीसँग भएको छलफलबाट खुल्न आएको निष्कर्ष निकालेको थियो । त्यही प्रतिवेदनमा सशस्त्र प्रहरीका अधिकारीमाथि मुद्दा चल्नुबारे समेत टिप्पणी गरिएको थियो । प्रतिवेदनमा भनिएको थियो, राज्यका महत्त्वपूर्ण सुरक्षा अंगलाई कमजोर पार्ने मनसायले सशस्त्र प्रहरी बलका प्रमुखलाई पूर्वाग्रह राखी संवैधानिक निकायबाट भइसकेको कामलाई ब्युँताई सुरक्षा निकायलाई कमजोर मनस्थितिमा पुर्याउने कार्य भएको गुनासोलाई अन्यथा भन्न सकिने अवस्था देखिएन ।तत्कालीन प्रमुख आयुक्त लोकमानसिंह कार्की नेतृत्वमा भएको सशस्त्र प्रहरी बलको अनियमितताको छानबिन विवादमुक्त भने थिएन । तत्कालीन प्रहरी र सशस्त्र प्रहरीबीचको द्वन्द्वका क्रममा लोकमानले नेपाल प्रहरीभित्रको अनियमितता छानबिन नगरी केवल सशस्त्र प्रहरीमाथि लक्षित गरेको आरोपसमेत लागेको थियो ।कोमाथि के आरोप ?जनआन्दोलनको बलमा स्थापित सरकारले सहवीर थापालाई निलम्बन गरेपछि ०७३ वैशाख २९ गते सशस्त्र प्रहरी महानिरीक्षक नियुक्त भएका वासुदेव ओलीले ०६५ चैत ३१ गते अवकाश पाए । उनीमाथि १ करोड १४ लाख ५४ हजार रुपैयाँ अनियमितता गरेको आरोप थियो । ०७२ माघ २९ गते उनीलगायतको टोलीविरुद्ध दायर मुद्दामा सामान ढुवानी नगरी नक्कली बिल बनाएको आरोप लगाइएको थियो । ०६६ वैशाख १ गतेदेखि ०६८ असार ३२ गतेसम्म सशस्त्र प्रमुख बनेका सनत बस्नेतमाथि अख्तियारले उस्तै प्रकृतिको आरोपमा ९ करोड १५ लाख रुपैयाँ भ्रष्टाचार गरेको आरोपमा मुद्दा चलायो । ०७२ फागुन १७ गते विशेष अदालतमा दायर उनीविरुद्धको आरोपपत्रमा सामान ढुवानी नगरी नक्कली बिल बनाएको आरोप थियो । बस्नेतपछि करिब १५ दिन किशोर लामाले निमित्त प्रमुख भएर सशस्त्र प्रहरी बल चलाए । त्यसपछि ०६८ साउन १५ गतेदेखि प्रमुख बनेका शैलेन्द्र श्रेष्ठले ०६८ चैत २९ गते अवकाश पाए । यो अवधिमा ८० लाख ९३ हजार रुपैयाँ भ्रष्टाचार गरेको आरोपमा उनीविरुद्ध मुद्दा दायर भयो । ०७२ माघ २४ गते उनीविरुद्ध झूटो बिल बनाएकै आरोप लाग्यो । ०६८ चैत २९ गतेदेखि ०७२ पुस ३ गते निलम्बन नहुञ्जेलसम्म पदमा रहेका कोषराज वन्तमाथि समेत उही आरोप लाग्यो । ६ करोड ७९ लाख रुपैयाँ भ्रष्टाचार गरेको आरोपमा उनीविरुद्ध ०७२ माघ १८ गते मुद्दा दायर भयो । उनीमाथि पनि नक्कली हस्ताक्षर गरेको र झूटो बिल बनाएको आरोप थियो । अख्तियारले मातहतका युनिटलाई आवश्यक पर्ने सामान ढुवानी क्रममा सशस्त्र प्रहरी बलभित्रै संस्थागत रूपमा नक्कली बिल छाप्ने गरेको आरोप लगाएको थियो । अख्तियारले सशस्त्र प्रहरी निरीक्षक विनबहादुर थापाविरुद्ध पनि मुद्दा दायर गरेको थियो । उनीसहित अर्का निरीक्षक मनुहिरा महत पनि लेखामा कार्यरत थिए । लेखाका विनबहादुर थापा सबैजसो मुद्दामा प्रतिवादी बनाइएका थिए । अश्रुग्यासको सेल, जुत्ता, बुट, बेल्ट, चुस्तालगायत ४२ प्रकारका सामान खरिदपछि विभिन्न जिल्लामा ढुवानी गर्ने क्रममा नक्कली बिल बनाएको अख्तियारको दाबी थियो । विशेष अदालतले अर्ध सैनिक फोर्सको हैसियतमा काम गर्नुपर्ने सशस्त्र प्रहरी बलको सुरक्षा संवेदनशीलता र परिणाममुखी कार्यप्रकृतिलाई ध्यानमा राखेर ढुवानीसँग सम्बन्धित कागजात हेरिनुपर्नेमा अनुसन्धान अधिकारीबाट त्यसतर्फ ध्यान पुर्याएको नदेखिएको औंल्याएको छ । अख्तियारले सामान ढुवानी क्रममा नक्कली बिल बनाइएको आरोप लगाएको थियो । विशेष अदालतले सामान ढुवानीबारे सशस्त्र प्रहरी मुख्यालयसँग पनि पत्राचार गरेर विवरण मागेको थियो । जवाफमा सशस्त्रले सबै सामान सम्बन्धित स्थानसम्म ढुवानी भएर प्राप्त भएको भन्ने देखिएको लेखेको थियो ।"
प्रहरीचन्द कार्यकर्ता गोली हानाहान,"संखुवासभा सिलिचोङ गाउँपालिका १, सिसुवाटारस्थित होङ्ला भन्ने स्थानमा सोमबार प्रहरी र नेत्रविक्रम चन्दका कार्यकर्ताबीच गोली हानाहान भएको छ । बिहान ९ बजेतिर गस्तीमा गएको सशस्त्र र नेपाल प्रहरीको टोलीमाथि चन्द समूहका कार्यकर्ताले आक्रमण गरेपछि गोली हानाहान भएको हो । दुवै समूहबीच केही समय गोली हानाहान भए पनि मानवीय क्षति भएको छैन । नियमित गस्ती क्रममा होङ्ला पुगेको प्रहरी टोलीमाथि आक्रमण भएको जिल्ला प्रहरी कार्यालयका प्रमुख डीएसपी मिमबहादुर लामाले बताए । गस्ती टोलीलाई देखेपछि विप्लव समूहका कार्यकर्ताले एक्कासि फायर गरे, उनले भने, प्रहरीले जवाफी फायरिङ खोलेपछि भागे । घटनालगत्तै प्रहरी र सेनाले त्यस क्षेत्रमा हेलिकप्टरबाट गस्ती गरेका थिए । सेनाले करिब एक घण्टा हवाई गस्ती गरेको उनले बताए । दुईवटा काठमाडौं र एउटा विराटनगरबाट आएको हेलिकप्टरले गस्ती गरेको उनले जानकारी दिए । सेनाको हेलिकप्टर सिलिचोङको बस्ती र मकालुबरुण जंगल क्षेत्रमा गस्ती गरेर फर्किएको थियो । नेपाल प्रहरी र सशस्त्रको पैदल गस्ती त्यहाँ पुगेको उल्लेख गर्दै प्रमुख जिल्ला अधिकारी जीवनप्रसाद दुलालले सुरक्षाकर्मी देख्नासाथ उनीहरूले फायरिङ गरेको र त्यसपछि प्रहरीले गोली चलाएको बताए । हातहतियारसहित विप्लवका कार्यकर्ता आएको उनले जनाए । त्यसलगत्तै प्रहरी प्रधान कार्यालयले सेनाको एमआई १७ हेलिकप्टरमा २५ जना प्रहरी पठाएको थियो । स्थलगत रूपमा पनि प्रहरी र सशस्त्र प्रहरी परिचालन गरिएको प्रहरी प्रधान कार्यालयले जनाएको छ । चैनपुरबाट सशस्त्र प्रहरीको २० जनाको टोली घटनास्थल पुगेको थियो ।जिल्ला प्रशासन कार्यालय संखुवासभाबाट प्रहरी नायब निरीक्षक टीकाराम सुनुवारको कमान्डमा ७ जना, प्रहरी चौकी सिसुवाटारबाट दुई जना र सशस्त्र प्रहरी बलको १० जनाको टोली गस्ती क्रममा होङ्ला पुगेको थियो । घटनास्थल गाउँपालिकाको केन्द्रबाट २० किलोमिटर पर छ । यो स्थान सोलुखुम्बु, भोजपुर, खोटाङ र संखुवासभाको सीमामा पर्छ । मकालुबरुण राष्ट्रिय निकुञ्जतर्फ बाक्लो लेकाली जंगल छ । त्यही जंगलमा घटना भएको हो ।प्रतिबन्धित चन्द समूहका कार्यकर्ताहरूले गाउँबस्तीमा चन्दा आतंक, धम्कीलगायत आपराधिक गतिविधि सञ्चालनका आधारमा सुरक्षा गस्ती बढाइएको प्रहरीले दाबी गरेको छ । संखुवासभा सदरमुकामबाट घटनास्थल पुग्न १० घण्टाभन्दा बढी पैदल हिँड्नुपर्छ । सिलिचोङ गाउँपालिकाको केन्द्रबाट पनि ५ घण्टाभन्दा बढी लाग्छ ।"
बिजुली बस यही वर्ष,"काठमाडौं  काठमाडौं महानगरपालिकाभित्र यही वर्षभित्र बिजुली बस गुड्ने भएका छन् । प्रदेश ३, काठमाडौं महानगरपालिका, ललितपुर महानगरपालिका र साझा यातायात सहकारी संस्था लिमिटेडसँग सोमबार भएको सहमतिपत्रअनुसार यही वर्षभित्र बस ल्याइसकिने छ । बिजुली बस चलाउनेबारे चार पक्ष सहमत भएको ललितपुर महानगपालिका प्रमुख चिरीबाबु महर्जनले जानकारी दिए । काठमाडौं महानगरले १० करोड र ललितपुर महानगरले अढाइ करोड रूपैयाँ प्रदान गर्ने सम्झौता भएको छ, मेयर महर्जनले थपे, महालक्ष्मी नगरपालिकाले २५ लाख र साझाले पनि अढाइ करोड खर्चेर बस किन्नेछ । प्रदेश नं ३ बाट ३० करोड रूपैयाँ दिइनेछ । यसै वर्ष टेन्डर आहृवान गरी आउँदो आर्थिक वर्ष सुरु नहुँदै बिजुली बस सडकमा गुड्ने छन् । यसअघि सरकारले ३ सय वटा बिजुली बस ल्याउने भने पनि त्यो कुरा अलपत्र छ । तर यही वर्ष उपत्यकामा बिजुली बस गुड्ने छन्, महर्जनले भने । साझा यातायातका कार्यकारी सञ्चालक भूषण तुलाधरले विद्युत् बसको प्रभावकारिता र काम हेरेपछि यस्तै बस थप्ने योजना रहेको जानकारी दिए । उनले भने, अहिलेको ४५ करोड रूपैयाँले ३० वटा जति आउला । हामीसँग ५ वटा बस चार्ज गर्न मिल्ने स्टेसन छँदै छ । थप बस आएपछि कठिनाइ नहुने उनले बताए । नेपाल विद्युत् प्राधिकरणसँग यस विषयमा वार्ता हुँदा आवश्यक बिजुली उपलब्ध गराउने मौखिक सहमति भएको उनको भनाइ छ । बसलाई चाहिने बिजुली, ट्रान्सफर्मरमा वहाँहरूले सहयोग गर्ने र चार्जिङ स्टेसन राख्ने ठाउँ साझाले उपलब्ध गराउने कुरा भएको छ, तुलाधरले भने । साझाका थप २० बस सोमबार नै साझा यातायातले २० वटा बस सञ्चालनमा ल्याएको छ । हालका बसभन्दा केही साना आकारका बस नयाँ र पुराना रूटमा थपिएको तुलाधरले जानकारी दिए । उनले थपे, प्रदूषण अन्यभन्दा कम छ । नेपाल सरकारको युरो ५ मापदण्ड भए पनि त्यसभन्दा कम प्रदूषण हुने युरो ४ मापदण्डका २० बस ल्याएका हौं । साना बस साँघुरा सडकमा गुड्न सक्ने र सोहीअनुसार नयाँ रुटमा गाडी थपिएको उनको भनाइ छ । उनले कलंकीदेखि पेप्सीकोला, पुरानोठिमी हुँदै सूर्यविनायकसम्म नयाँ रुटमा गाडी चलाइने जनाए । नयाँ बसमा पनि पुरानोझैं फ्री वाईफाई र कार्डबाटै पैसा तिर्न मिल्ने सुविधा रहेको उनले बताए । काठमाडौं महानगरपालिकाका प्रशासन विभाग प्रमुख ज्ञानेन्द्र कार्कीका अनुसार यी बसका लागि उपत्यकाका दुवै महानगरपालिकाले गतवर्ष ६ करोड रूपैयाँ दिएको थियो ।"
गर्मी बिसाउन नारायणी किनार,"भरतपुर  मार्केटिङ गर्ने भरतपुर १० की सृष्टि चौधरी दिनभर गर्मीमा फिल्डमा हिँडिरहेकी हुन्छिन् । अफिसको काम सकेर फुर्सद हुनासाथ उनी नारायणी नदी किनार पुग्छिन् । साँझ अफिसको काम सकेपछि साथी बटुलेर नदी किनार जानु उनको दैनिकी नै बनेको छ । चर्को गर्मी छ दिनभर कामको तनाव उस्तै सृष्टिले भनिन्, साँझमा यहाँ आउँदा मन नै चंगा हुन्छ । चितवनको नारायणगढको नारायणी नदी किनार गर्मी बिर्साउने थलो नै बनेको छ । अत्यधिक गर्मीले आतिएकाहरू सांँझपख नदी किनारमा चिसो मौसममा रमाउन जान्छन् । चितवनको मुख्य व्यापारिक केन्द्र नारायणगढ र आसपासमा खुला ठाउँ तथा पार्क नभएपछि खुल्ला ठाउँमा सुस्ताउन चाहनेहरूको वर्षभरि नै चहलपहल हुने नदी किनारमा गर्मी याममा भिड थेगिनसक्नु हुन्छ । आसपासका स्थानीय मात्र नभई टाढा घर भएकाहरू पनि केहीबेर नदी किनारमा रमाउन पुग्छन् ।नदी किनारमा बहने चिसो हावाको आनन्द लिएर साथीहरूसँग घुम्दा दिनभरको कामको तनाव र थकान बिर्सिन सहज हुने भरतपुर १५ की श्वेता शर्माले बताइन् । अफिस सकेर एकछिन यहाँ नबसी घर जानै मन लाग्दैन, उनले भनिन्, गर्मी भगाउन नसके पनि बिर्सन सजिलो हुन्छ । उनको घर नदी किनारबाट करिब १६ किलोमिटर टाढा छ । नदी किनारमा उनी आफ्नो समूहसँग रुचिअनुसार चिसो पेय पदार्थ, चिया, चटपटे खान रुचाउँछिन् । व्यावसाियक स्ट्रिट फुड स्टल, आइसक्रिम, पानीपुरी तथा चटपटे स्टल, पोलेको मकै, फुल्कीको व्यापार यहाँ निकै फस्टाएको छ । बालबच्चा लिएर आउने तथा युवायुवतीहरूका कारण व्यापार राम्रो हुने ठेलामा मकै पोलेर व्यापार गर्दै आएकी सानु श्रेष्ठले बताइन् । दैनिक एक सय घोगा मकै एकै ठाउँमा बसेर बिक्री हुने उनले भनिन् । दुई वर्षयता नदी किनारमै आफ्नो व्यवसाय सञ्चालन गर्दै आएकी उनले पछिल्लो समय नदी किनारमा आउनेको संख्या निकै बढेको अनुभव सुनाइन् । नदी किनारको करिब एक किलोमिटरको खुला क्षेत्रको छेउछाउमा दुईदुई जना बस्न मिल्ने सिमेन्टका बेन्च बनाइएका छन् । नदी किनारमा शिवमूर्ति, बुद्धमूर्ति निर्माण गरिएका छन् । आसपासका टोल विकास समिति मिलेर सार्वजनिक शौचालय निर्माण गरेका छन् । हरेक उमेर समूहलाई रमाउने थलो बनेको नदी किनारमा विकास गरिएका पूर्वाधारले यहाँको रौनकलाई बढाएको छ । पर्यटकीय स्थलकै रूपमा विकास भएपछि नारायणगढ र आसपासका युवायुवतीहरू फुर्सदको समयमा घुम्न र साथीभाइ भेट्न नारायणी नदी किनार नै रोज्ने गरेका छन् । सौर्य बत्तीको उज्यालोका कारण गर्मीको समयमा नदी किनारको चिसोमा राति अबेरसम्म पनि टहलिनेहरू थुप्रै हुन्छन् । नयाँ वर्ष २०७६ को सुरुवात अर्थात् वैशाख १ गतेदेखि यहाँ गण्डक आरतीसमेत सुरु भएको छ । गण्डक नारायणी नदी संरक्षण समितिले नदी किनारको संरक्षणका लागि सुरु गरेको दैनिक आरती कारण साँझमा नदी किनार आउनेको चाप बढाएको छ । भजन किर्तनसहितको आरतीले धार्मिक पर्यटनको सम्भाव्यतालाई उजागर गरेको स्थानीय मणि भट्टराईले बताए । आरती सुरु भएयता धार्मिक आस्था हुने मात्र नभई आरती गरेको फोटो खिचेर रमाउनेहरू पनि बढेको उनको भनाइ छ । दुईदुई वर्षमा चितवन महोत्सव हुने नारायणी किनारको प्रदर्शनी मैदानलाई ०५७ देखि नै पर्यटकीय थलोको रूपमा विकास गर्न सुरु गरिएको हो । उद्योग वाणिज्य संघ चितवनले चितवन महोत्सवको आम्दानीको ६० प्रतिशत रकम नदी किनारको व्यवस्थापनका लागि छुट्याउने गरेको छ । पछिल्लो समय भरतपुर महानगरले नदी किनारलाई सीविच मोडेलमा विकास गर्न योजना अघि सारेको छ । नारायणी नदीमा तटबन्धसहितको रिङ रोड, सडक पुललगायतको भौतिक पूर्वाधारका कामहरू केन्द्र एवं प्रदेश सरकारको समन्वयमा अघि बढाइने महानगरका मेयर रेणु दाहालले बताइन् । नदी किनारको व्यवस्थापन तथा सौन्दर्य प्रवर्द्धन, घाट विकास, स्नान स्थल निर्माण, विभिन्न वाटर स्पोर्टस प्रवर्द्धन लगायतका कार्यका लागि निजी क्षेत्रसँग सहकार्य गरिने उनले बताइन् । नदी किनारलाई चितवनकै महत्त्वपूर्ण पर्यटकीय गन्तव्य बनाउन सकिन्छ, उनले भनिन्, हामी सी विच मोडेलबाट अघि बढ्दै छौं ।"
विकास निर्माणमा प्रतिस्पर्धा गराइने,"रामेछाप  विकास निर्माणका योजनामा उपभोक्ताहरूको सहभागिता नगन्य भएपछि दोरम्बा गाउँपालिकाले आगामी आर्थिक वर्षबाट नयाँ अभ्यास गर्ने भएको छ । आगामी वर्ष उपभोक्ता समिति र निर्माण व्यवसायीलाई प्रतिस्पर्धा गराई विकास निर्माणको काम गर्ने नीति सोमबार गाउँपालिकाका अध्यक्ष कमानसिं मोक्तानले गाउँसभामा प्रस्तुत गरेका छन् । उनले उपभोक्ता समितिको नाममा काम गर्दा लाभान्वित उपभोक्ताको सहभागिता ज्यादै न्यून भएका कारण आशा गरेबमोजिमको काम हुन नसकेको तितो यथार्थ रहेको बताए । समुदायका लागि चाहिने योजनामा उपभोक्तालाई काम गर्न दिँदा निर्माण व्यवसायीले भन्दा धेरै काम गर्न सकिने दाबीसहित उपभोक्ता समितिलाई करोडसम्मको योजनाको काम गर्न बिनाप्रतिस्पर्धा दिने गरिएको थियो । उपभोक्ताले बिना मेसिन औजार रोजगारी सृजना हुने र आफ्नोसमेत सहभागिता गर्नुपर्ने मान्यतालाई लत्याउँदै अधिकांशले ठूला मेसिन औजार चलाउँदै आएका छन् । उपभोक्ता समितिको श्रम विलमा कटाए पनि वास्तवमा कुनै पनि योजनामा उपभोक्ताहरूले एक कोदालो पनि खन्ने गरेका छैनन्, स्थानीय दीपकुमार लामाले भने, उपभोक्ताले तोकिएभन्दा बढी श्रम गर्नु त परै जाओस्, आएको विकास बजेट पूर्ण सदुपयोग हुन सकेको छैन । विकास निर्माणको काममा ढिलासुस्ती हुने गरेको र आर्थिक वर्षको अन्तिममा मात्र विकासको काम गर्ने परिपाटीको अन्त्यका लागि पनि गाउँपालिकाले विषेश नीति ल्याएको छ । गाउँपालिकाबाट सञ्चालन हुने सबै योजनाहरूको सम्झौता वैशाख मसान्तसम्म र भुक्तानी जेठ मसान्तसम्म गरिसक्ने गरी नीति सार्वजनिक गरिएको छ । नीति तथा कार्यक्रममा सडक निर्माण गर्दा दुवै किनारमा वृक्षरोपण गरी वातावरणको संरक्षण गर्ने, एक वडा एक नर्सरी निर्माण गर्ने, शैलुङ्ग क्षेत्रको पर्यटन विकास गर्ने, जडिबुटीको उत्पादन बढाउने, रुख काट्नेलाई दण्ड गर्ने नीति अघि सारिएको छ । दोरम्बा गाउँपालिकाले झन्डै अढाइ वर्षपछि गाउँपालिकाको नाम फेर्ने नीति तथा कार्यक्रम ल्याएको छ । गाउँसभामा प्रस्तुत कार्यक्रममा अब गाउँपालिकाको नाम दोरम्बा शैलुङ्ग राख्ने प्रस्ताव गरेको छ ।"
जीप दुर्घटना एघार घाईते,"रामेछाप रामेछापको पकरबासमा जीप दुर्घटनामा ११ जना घाईते भएका छन । २ जनाको अवस्थामा गम्भिर रहेको छ । मन्थलीबाट दोरम्बा जान लागेको खाँडादेवी यातायात समितिको बा १ ज ६४४१ नम्बरको टाटा सुमो जीप पकरबासको भिमसेनस्थान नजिक दुर्घटनामा परेको हो । सडकबाट करिव २० मिटर तल खसेर भएको उक्त दुर्घटनाको कारण खुलेको छैन । वडा अध्यक्ष धनवहादुर मानन्धरका अनुसार घाईतेमध्ये सुनारपानीका सिताराम आचार्य र टोकरपुर सिगार्चेकी पदमकुमारी थापामगर गम्भिर छन । दुर्घटनामा परेका अन्य घाईतेहरूमा टोकरपुरकै श्याम पहरी, मिनवहादुर पहरी , पवित्रादेवि थापामगर, भिरपानीका ध्यानवहादर तामाङ्ग, पकरवासकी रमा तामाङ्ग, खाँडादेविका गोपि रायमाझी, मझुवाका अनिषा योन्जन र अनिता घिसिङ्ग रहेका छन । उनीहरू सवैलाई उपचारका लागि मन्थलीतर्फ पठाइएको मानन्धरले वताए ।"
इन्जिनियरमाथि कुटपिट,"धादिङ ज्वालामुखी२ का वडाध्यक्ष रणबहादुर शाहीले भूकम्पपीडितको सर्वेक्षण गर्न आएका इन्जिनियरमाथि कुटपिट तथा अभद्र व्यवहार गरेका छन् । सर्वेक्षणका लागि ज्वालामुखी २ मैदी पुगेका इन्जिनियरहरू सूर्यविक्रम बोहोरा, राजाबाबु सिन्हा र शंकर यादवलाई कुटपिट गरेको भन्दै पीडितहरूले जिल्ला प्रहरीमा निवेदन दिएका छन् । हामीमाथि कुटपिट र दुर्व्यवहार भएको हो । यस विषयमा हामीले हाम्रै निकाय र प्रहरीमा उजुरी पनि गरेका छौं, पीडित बोहोराले भने, छुट सर्वेको काम चलिरहेको थियो । सर्वेक्षणमा १०१२ घर मात्रै बाँकी थियो । हामी ३ मध्ये २ जनाको फाइलमा वडाध्यक्षले हस्ताक्षर गरिसक्नुभएको थियो । त्यसैबीच दूर्व्यवहार भयो । वडाअध्यक्ष शाहीले इन्जिनियरले लाभग्राहीसँग घूस लिएको पाएपछि गाली गरेको बताए ।"
लिफ्टबाट खानेपानी,सिन्धुली गोलान्जोर गाउँपालिका६ बलेनिका ७५ घरलाई लिफ्ट प्रणालीमार्फत खानेपानी वितरण गरिएको छ । सुनकोसी नदीको पानी लिफ्टबाट तानेर बलेनीका बासिन्दालाई खानेपानी वितरण गरिएको हो । २५ लाख रुपैयाँ लागतमा लिफ्ट निर्माण गरिएको वडाध्यक्ष पुरुषोत्तम श्रेष्ठले जनाए । थ्री एचपीको मोटरबाट तानिएको पानी १ लाख ८ हजार घनमिटरको ट्यांकीमा जम्मा गरेर अहिले खानेपानी वितरण गरिएको छ । सुनकोसीबाट पाँच सय मिटरको उचाइमा लिफ्टबाट त्यस क्षेत्रका स्थानीयलाई खानेपानी वितरण गरिएको हो । एक घर एक धाराको अवधारणाअन्तर्गत खानेपानी वितरण गरिएको छ ।
नेचर गाइडको जीवन बिमा,"मकवानपुर प्रदेश ३ को उद्योग, पर्यटन, वन तथा वातावरण मन्त्रालयले २ सय १ जना नेचर गाइड को जीवन बिमा गरिदिएको छ । चितवन, लाङटाङ र शिवपुरी राष्ट्रिय निकुञ्जमा नेचर गाइडको रूपमा कार्यरतहरूको जीवन बिमा मन्त्रालयले गरिदिएको हो । मन्त्रालयले सूचना नै जारी गरेर जीवन बिमा कार्यक्रममा सहभागी हुने नेचर गाइडहरूलाई आग्रह गरेको प्रदेश ३ को उद्योग, पर्यटन, वन तथा वातावरण मन्त्रालयअन्तर्गत पर्यटन आयोजना प्रमुख शिव सापकोटाले जनाए । उनका अनुसार २ सय ४ जनाले नेचर गाइडको जीवन बिमा गर्नका लागि निवेदन दिएका थिए ।"
चितवनमा कोसेली घर,"भरतपुर महिला उद्यमीका उत्पादन प्रवर्द्धन गर्ने उद्देश्यले चितवनमा कोसेली घर सञ्चालनमा आएको छ । कोसेली घर घरेलु तथा साना उद्योग कार्यालय चितवनको सहयोगमा सञ्चालनमा आएको हो । कोसेली घरमा महिलाले उत्पादन गरेका घरेलु हस्तकलाका सामग्री, नाङलो, कुचो, डालो, अचार, मह, कुचो, दुना, टपरी, धुप, सेल, गुन्द्रुक राखिएका छन् ।"
त्रिविमा बीडीएस पनि पढाइ हुने,"काठमाडौं त्रिभुवन विश्वविद्यालयले दन्त चिकित्सातर्फ स्नातक तह (बीडीएस) को पठनपाठन सुरु गरेको छ । त्रिवि चिकित्साशास्त्र अध्ययन संस्थानस्थित महाराजगन्ज चिकित्सा क्याम्पसमा उपकुलपति तीर्थराज खनियाँले सोमबार दन्त चिकित्सा कलेज र मातहतको दन्त चिकित्सक शिक्षण अस्पतालको उद्घाटन गरे । त्रिविअन्तर्गत अहिलेसम्म बीडीएसको पढाइ हुन सकेको थिएन । बीडीएस अध्यापनका लागि अस्पताल सञ्चालन गरिएको संस्थानका डिन जगदीशप्रसाद अग्रवालले जानकारी दिए । शैक्षिक सत्र २०७५७६ मा उक्त तह अध्ययनका लागि विद्यार्थी भर्ना गरिएको थियो । उनीहरू मंसिरदेखि त्रिवि शिक्षण अस्पतालको दन्त युनिटमा अध्ययन गरिरहेका थिए । अस्पतालमा दन्त उपचारसम्बन्धी २० थान उपकरण छन् । डिन कार्यालयले प्रत्येक शैक्षिक सत्रमा बीडीएस अध्ययन गर्न २५ जना विद्यार्थीको कोटा तोकेको छ ।सन् २००२ देखि नै दन्त चिकित्सातर्फ स्नातकोत्तर तहको पढाइ हुँदै आएको थियो । स्नातक (बीडीएस) मा आफ्नो कार्यक्रम नहुँदा पनि त्रिविले निजी मेडिकल कलेजहरूलाई सोही कार्यक्रमको सम्बन्धन दिँदै आएकोमा आलोचित थियो । ब्याचलर नभई मास्टर्स लेभल चलाउँदा असुहाउँदो भएको थियो, डिन अग्रवालले भने, बिरामीलाई सेवा दिने र विद्यार्थीलाई पनि पढाउने गरी अस्पताल स्थापना गरिएको हो । त्रिविले बीडीएस चलाउन सम्बन्धन दिएका ६ मेडिकल कलेज छन् । संस्थानअन्तर्गत महाराजगन्जमा ८ स्नातक, २७ स्नाकोत्तर र विद्यावारिधिका ११ गरी चिकित्सा शिक्षासम्बन्धी ४६ वटा कार्यक्रम सञ्चालनमा छन् । त्यसमा १३ सय विद्यार्थी अध्ययन गर्छन् । ४ करोड लागतमा दन्त अस्पताल स्थापना गरिएको हो । विश्वविद्यालयले चिकित्सा अध्ययन संस्थानलाई सबैभन्दा बढी प्राथमिकता दिएको उपकुलपति खनियाँले बताए । ७६ सिटमा मात्र विद्यार्थी पढाउने संस्थानको एमबीबीएस कार्यक्रमलाई कम्तीमा एक सय कोटाका विस्तार गर्नुपर्ने उनको सुझाव थियो ।"
रात्रिकालीन बसको भाडामा विवाद,"काठमाडौं  बूढानीलकण्ठ यातायात प्रालिले असार १ देखि सुरु गरेको रात्रिकालीन बस सेवाको भाडा दरमा विवाद उत्पन्न भएको छ । रात्रिकालीन बसले न्यूनतम भाडा १५ को सट्टा २० रुपैयाँ लिन थालेपछि यात्रु र व्यवसायीबीच विवाद भएको हो । रातमा बसले दिएको सेवा ठीक छ, तर भाडाचाहिँ किन बढी लिएको ? चक्रपथबाट रात्रिकालीन बसमा यात्रा गर्न थालेका दीपक बस्नेत भन्छन् ।बसमा यात्रुहरूले बढी भाडाको विरोध गर्न थालेपछि बूढानीलकण्ठ यातायातमा विवाद हुने गरेको जानकारी उनले दिए । बूढानीलकण्ठ जमल, सहिद गेट बस सेवा समितिका अध्यक्ष बाबुराजा महर्जनले सर्वसाधारणलाई सुविधा दिन रात्रि सेवा सुरु गरिएको जानकारी दिए । उनका अनुसार समितिका १४ वटा बसले रात्रिकालीन सेवा दिन थालेका छन् ।समितिको निर्णय भन्दै बसले यात्रुसित रत्नपार्कबाट बूढानीलकण्ठसम्म ३० रुपैयाँ तथा चक्रपथबाट बूढानीलकण्ठको २० रुपैयाँ भाडा लिने गरेका छन् ।चालक तथा परिचालक भने रात्रिकालीन बस चलाएर आफूहरूले यात्रुलाई सुविधा दिए पनि उल्टै भाडा बढी लिएको भनेर विरोध गर्दा चलाउन समस्या भएको बताए । यात्रुहरू भने उल्टै ५ रुपैयाँ बढी तिर्नुपर्यो भनेर किचकिच गर्छन्, उनीहरूको गुनासो छ, यो सेवा ट्याक्सी भाडाभन्दा धरै सस्तो पर्न जान्छ तर सर्वसाधारण कुरै बुझ्दैनन् । उनीहरूले यात्रुको विरोधका कारण रात्रिकालीन बस सञ्चालनमा अन्योल भएको बताए । यातायात व्यवस्था विभागका प्रवक्ता तीर्थ खनाल भने रात्रिकालीन बस सेवा सञ्चालन गर्न कसैलाई पनि अनुमति नदिइएको बताउँछन् ।"
इँटाभट्टा जहाँको त्यहीँ,"ललितपुर  दुई दशकअघिसम्म उपत्यकामा सञ्चालित अधिकांश इँटाभट्टा बस्तीबाट टाढा थिए । जनसंख्या वृद्धिसँगै भट्टा नजिक बस्ती बढ्न थाल्यो । स्थानीयले बस्तीमा सञ्चालित भट्टा हटाउन विरोध गरे । तर, स्थानान्तरण हुन सकेको छैन । मापदण्डअनुसार भट्टा घनाबस्तीबाट २ किमि टाढा हुनुपर्छ । अहिले ललितपुरको सानोगाउँ, लेले, चापागाउँ लगायत उपत्यकाका अधिकांश ठाउँमा सञ्चालित भटा ५ सय मिटर दूरीमा पनि छैनन् । खोला किनार, पक्की पुलबाट ५ सय मिटर टाढा, शिक्षण, स्वास्थ्य संस्था, धार्मिक सांस्कृतिक पुरात्तात्विक महत्त्वका स्थान, सुरक्षा निकाय, वन निकुञ्ज आरक्षणबाट २ किमि टाढा हुनुपर्ने मापदण्ड छ । उपत्यकाको हकमा यो नियम पनि लागू भएको छैन ।सामान्य प्रशासन मन्त्रालयले भट्टा स्थानान्तरण गर्ने योजना त बनायो । तर, कार्यान्वयन गर्न सकेको छैन । स्थानान्तरण गर्ने अवधि पनि तोकेको छैन । सरकारले भूकम्पले पुनर्निर्माण गर्न इँटा आवश्यक पर्ने भएकाले दुई वर्षका लागि उद्योग नवीकरण गरे । अहिले अधिकांश उद्योग त्यही आधारमा चल्दै आएका छन् । सरकारले स्थानान्तरण नीति लागू गरेमा उपत्यकामा खपत हुने इँटा पूर्ति गर्न राज्यसँग विकल्प पनि छैन । सामान्य प्रशासन मन्त्रालय सचिव यादवप्रसाद कोइराला भन्छन्, बस्ती नजिकका भट्टा विस्तारै हटाइने छ । अत्याधिक प्रदूषण गर्ने उद्योगको हकमा स्थानीयको माग भएमा तत्काल पनि हटाउन सकिन्छ । संघीयता लागू भएसँगै स्थानीय तहले नियम कानुन बनाएर आफैं पनि हटाउन सकिन्छ । उनका अनुसार उपत्यकाको हकमा कुनै पनि नगरपालिकाले हटाउने कानुन निर्माण गरिसकेको छैन । बस्ती नजिक भएका भट्टा स्थानान्तरण नभएसम्म उद्योग मन्त्रालयले तोकेको प्रदूषण कम गर्ने प्रविधि जडान गरेरमात्र सञ्चालन गर्नुपर्छ, उनले भने । नेपाल इँटा उद्योग महासंघका अध्यक्ष महेन्द्रबहादुर चित्रकार भन्छन्, उद्योगलाई बन्द गर्न मिल्दैन । केही गरी सरकारले सरकारवाला व्यक्तिहरूसँग छलफल बिनाअप्ठ्यारो किसिमको कानुन ल्याएमा कडा संर्घषमा उत्रिनुपर्ने हुन्छ । सम्पत्तिको रक्षा गर्ने अधिकार सबैलाई छ । उनले उद्योग स्थानान्तरण गर्न राज्यले क्षतिपूर्ति दिनुपर्ने बताए । एउटा उद्योगमा कम्तीमा डेढ करोड रुपैयाँ लगानी भएको हुन्छ, उनले भने, उद्योगमा नाइके, कामदार पेस्की लिएर भाग्ने समस्या छ । कतिपय उद्योग घाटामा जान्छ । सबै नाफामा जान्छ भन्ने छैन । उनले उद्योगको विस्थापित गर्न नपाइने बताए । उद्योग विभागका महानिर्देशक विनोदप्रकाश सिंह भने भट्टा उद्यमीले बदलिँदो परिवेशअनुसार आफूलाई ढाल्नुपर्ने बताउँछन् । अब घर बनाउँदा इँटाको विकल्पमा अरू वस्तु रोज्न सकिन्छ । भट्टालाई विस्थापित गरेर नयाँ मोडलमा जानुपर्छ, उनले भने, आजकाल बनाइने घरमा पिल्लर वा फलाम अनिवार्य प्रयोग हुने भएकाले इँटाको विकल्पमा ब्लक प्रयोग गर्न सकिन्छ । तर, किफायत, न्यून मूल्य र वातावरण अनुकूल हुनुपर्छ । विभागका अनुसार भक्तपुर ६२, ललितपुर ३७, र काठमाडौंमा १७ वटा उद्योग छन् ।महासंघले भने श्रमिकहरूको हकहित सुरक्षित गर्ने हेतुले भट्टासम्बन्धी आचारसंहिता ल्याएको छ । भट्टा बालश्रम अत्याधिक हुने र महिला श्रमिकका लागि सबभन्दा बढी असुरक्षित क्षेत्र मानिन्छ । संघले ४ वटा सिद्धान्तलाई आधार मानेर आचारसंहिता बनाएको छ । पहिलो बालश्रम अन्त्य, दोस्रो रोजगारका सर्तहरूमा पारदर्शिता, तेस्रो कार्यस्थलमा आधारभूत सुविधा र चौथो महिला श्रमिकको लागि सुरक्षित कार्यस्थल हुनुपर्छ । इँटा उद्योग समाजिकविज्ञ उषा मास्के मानन्धरले भन्छिन्, आचारसंहिता ल्याउने हिम्तिलो काम हो । नेपाल उद्योग वाणिज्य संघले श्रमिकसम्बन्धी आचारसंहिता निकालेको छ । तर, इँटा उद्योगको छुट्टै बनाएको थिएन । उनले उद्यमी, कामदार र नाइकेले आचारसंहितमा उल्लेख मापदण्ड र सिद्धान्त पूरा गर्नुपर्ने सर्त राखिएको बताइन् । आचारसंहिता लागू भएमा उद्योगको सामाजिक छवि बढवा गर्न मद्दत गर्छ, उनले भनिन् । नेपाल इँटा उद्योग महासंघका अध्यक्ष महेन्द्रबहादुर चित्रकारले उद्यमीले बदलिँदो परिवेशमा आफूलाई ढाल्नुपर्ने बताए । पुरुष र महिला कामदारको स्वास्थ्य र सुरक्षालाई सुनिश्चित गरी राम्रो हेरचाह गरेमा व्यवसायीलाई नै फाइदा पुग्छ, उनले भने ।बालश्रम अन्त्य गर्ने सिद्धान्तअन्तर्गत १४ वर्षमुनिका बालबालिकालाई उद्योगमा आउने तथा काममा संलग्नता नगराइने मापदण्ड तोकेको छ । मापदण्ड लागू गर्न कामदार र उद्योमीबीच सम्झौता गर्नुपर्ने मापन सूचक बनाएको छ । उल्लंघन गर्न नदिन जिल्ला संघको रोहबरमा सम्पूर्ण कामदारको उमेर खुल्ने आधिकारिक अभिलेख राख्ने व्यवस्था गरेको छ । यो बुँदाले बालबालिकाको शिक्षा, स्वास्थ्य, खेल्ने, आराम तथा परिवारसँग समय बिताउने अधिकारलाई सुनिश्चित गरेको संघले जनाएको छ । अभिभावक बिना उद्योगमा आउने बालबालिका दुर्व्यवहार, बेचबिखन, हिंसा, शिक्षाको पहुँचबाट बाहिरिनेजस्ता अति जोखिमका मुद्दालाई समेत यसले सम्बोधन गर्ने आशा गरिएको छ । अर्को मापदण्डमा १५ देखि १८ वर्षमुनिका बालबालिकालाई विषेश परिस्थिति र सर्तमा श्रममा संलग्नता लगाउने मापदण्ड बनाएको छ । यस्ता बालबालिकाकालाई श्रममा संलग्नता गराउन अभिभावकद्वारा काम गर्न दिइएको स्वीकृति पत्रको अभिलेख राख्ने र काम गर्न मिल्ने ससर्त उल्लेख भएको सम्झौता पत्रको अभिलेख राख्नुपर्छ ।रोजगारका सर्तमा पारदर्शिताअन्तर्गत कामदारको कर्तव्य, अधिकार सुनिश्चित र ज्यालामा पारदर्शिता ल्याउनुपर्ने नीति अवलम्बन गरिएको छ । अधिकतम दैनिक ८ घण्टा, सातामा एक दिन बिदा, ज्यालाबाट बाट ५० प्रतिशत पेस्की कटाएर प्रत्येक महिना बैंकमार्फत ज्याला भुक्तानी दिने र वैज्ञानिक तवरबाट मूल्याकंन गरी न्यूनतम पारिश्रम तोक्नुपर्ने नीति लिइएको छ । र पुस मसान्तभित्र लेबर अडिट गराउनुपर्छ । कार्यस्थलमा आधारभूत सुविधाअन्तर्गत सुरक्षित आवासको व्यवस्था गर्नुपर्ने, कामदारको आवास चिम्नीबाट निश्चित दूरी अथवा कामदारको इच्छाअनुरुप बनाउनुपर्छ । ५० भन्दा बढी कामदार भएमा अलग्ग विश्राम स्थल, चमेना गृह र महिला पुरुष लागि अलगअलग शौचालय व्यवस्था हुनुपर्छ । खुला रूपमा दिशा गर्न निषेध गरिएको छ । दैनिक ५ लिटर प्रतिव्यक्ति पिउन योग्य खानेपानी, घरायसी प्रयोजनको लागि दैनिक ३० लिटर र पानी शुद्धीकरण तथा पानीजन्य रोगबारे सचेतना गराउनुपर्छ ।"
साँझको सडक युद्धभूमि जस्तै,"भक्तपुर  दुर्घटना घटाउन भक्तपुरको मनोहरा पुलदेखि साँगा चोकसम्म ट्राफिकले सवारी गतिको सीमा निर्धारण गर्यो । यही असार १ गतेबाट लागू भएको उक्त रुटमा बढीमा ५० को गतीमा सवारी चलाउनुपर्ने हो । तर, न सवारी चालकले त्यसलाई पालना गरेका छन् न दुर्घटना नै रोकिएको छ । साँझको बेला उक्त रुटमा युद्धभूमिमा झैं हुँइकिने टिपर र अन्य सवारीले दुर्घटना बढाएको छ । दुई साता यता, यही रुटमा एकपछि अर्को गर्दै भएका दुर्घटनाले यो अभियानमा कडाइ नभएको देखिन्छ । आइतबार राति त्यस्तै भयो । तीव्रगतिको टिपरले ओभरटेक गर्दा ठोक्किएर मोटरसाइकल चालकको मृत्यु भयो । मध्यपुर थिमि राधेराधेस्थित टिपरको ठक्करबाट मोटरसाइकल चालक सोलुखुम्बु पान्चानका २९ वर्षीय फ्रेमकुमार राईको मृत्यु भएको हो । प्रहरीका अनुसार काठमाडौंबाट भक्तपुरतर्फ आउँदै गरेको बा ५ ख ५३४३ नम्बरको टिपरले सोही दिशातर्फ आउँदै गरेको प्रदेश ३०२००६ प ४९९४ नम्बरको मोटरसाइकललाई ठक्कर दिँदा राईको मृत्यु भएको हो । तीव्रगतिमा आएको टिपरले मोटरसाइकललाई ओभरटेक गर्न खोज्दा दुर्घटना भएको देखिन्छ, महानगरीय प्रहरी वृत्त थिमि प्रमुख डीएसपी शान्तिराज कोइरालाले भने, मोटरसाइकललाई ठक्कर दिएर पनि टिपर सडक बीचको डिभाइडरमा ठोक्किन पुगेको छ । सडक बीचको डिभाइडर भत्किएको छ ।घटना स्थलमै राईको मृत्यु भइसकेको भए पनि प्रहरीले भने उपचारको क्रममा मध्यपुर अस्पताल थिमिमा मृत्यु भएको बताएका छन् । मोटरसाइकललाई ठक्कर दिने टिपर चालक दुर्घटनापछि फरार भएको र सम्पर्कमा चालक हुँ भन्दै आएका व्यक्ति शंकास्पद भएकाले अनुसन्धान भइरहेको डीएसपी कोइरालाले बताए । मृतकको शव मध्यपुर अस्पतालमा राखिएको छ । टिपरकै ठक्करबाट यही बीचमा स्कुटर चालकको मृत्यु भयो । अरनिको राजमार्ग सडकखण्डअन्तर्गत सूर्यविनायक ९ नलिन्चोकस्थित जगातीबाट साँगातर्फ जाँदै गरेको बा ४ ख ५६७१ नम्बरको टिपरसँग सोही दिशातर्फ जाँदै गरेको प्रदेश नं ३०२००३ प १२६६ नम्बरको स्कुटर ठोक्किएर दुर्घटना हुँदा काभ्रेपलाञ्चोक पाँचखाल ९ घरभई सूर्यविनायक ८ सिपाडोल बस्ने ३७ वर्षीय पदमबहादुर श्रेष्ठको मृत्यु भयो । साँघुरो सडकमा तीव्रगति गुडिरहेको टिपरलाई ओभरटेक गर्न खोज्दा स्कुटर टिपरको बायाँतर्फको चक्कामा ठोक्किएर दुर्घटना भएको प्रहरीले जनाएको छ । टिपर र टिपर चालक रामेछाप सुनपाती नगरपालिका ३ घरभई भक्तपुर १ सल्लाघारी बस्ने २९ वर्षीय लोकबहादुर श्रेष्ठलाई नियन्त्रणमा लिई कारबाही थालिएको महानगरीय प्रहरी वृत्त जगातीले जानकारी दिएको छ ।यो रुटमा मात्रै होइन, तीव्र गतीकै कारण यो साता भक्तपुरका अरु स्थानमा पनि दुर्घटना भए । सोमबार मध्यान्न भक्तपुर २ कालोपाटीस्थित तीव्रगतिको बा ११ प ९१७ नम्बरको मोटरसाइकल अनियन्त्रित भई बिजुलीको पोलमा ठोक्किएर दुर्घटना हुँदा चालक सख्त घाइते छन् । दुर्घटनाबाट सख्त घाइते मोटरसाइकल सर्लाही घर भई भक्तपुर २ ब्यासी बस्ने २५ वर्षीय उज्वल खरेलको अन्नपूर्ण न्युरो अस्पतालमा आईसीयूमा उपचार भइरहेको प्रहरीले जनाएको छ । त्यसैगरी, शनिबार साँझ चाँगुनारायण ४ चाँगुस्थित तीव्रगतिको बा ६८ प ८४६५ नम्बरको मोटरसाइकल अनियन्त्रित भई सडकबाट १५ मिटर तल खस्दा चालक गम्भीर घाइते भएका छन् । प्रहरीका अनुसार मोटरसाइकल रूखमा अल्झिएको थियो । मोटरसाइकल चालक सूर्यविनायक ३ बालकोटका २४ वर्षीय राजन राउतको नर्भिक अस्पतालमा उपचार भइरहेको प्रहरीको भनाइ छ । महानगरीय प्रहरी परिसर भक्तपुर प्रमुख एसपी सविन प्रधान सडक दुर्घटनाको प्रमुख कारण तीव्रगति नै भएको बताउँछन् । मानवीय क्षतिको प्रमुख कारक तीव्रगतिको सवारी नै हो, उनले भने, संसारमा सडक दुर्घटनाबाट युवाहरूको मृत्यु हुने पहिलो कारण सडक दुर्घटना नै पर्छ । अन्तर्राष्ट्रिय मापदण्डअनुसार सवारीसाधनको उच्चतम गति प्रतिघण्टा ५० किलोमिटरको प्रावधान भएको उनी बताउँछन् । तीव्रगति पछिको दुर्घटनाको सिकार साना सवारी हुने गरेका छन् । जसमध्ये टिपर र मोटरसाइकल बढी दुर्घटना हुने गरेको प्रहरीको तथ्यांक छ । टिपर, मोटरसाइकल मात्र होइन, दुर्घटना अन्य सवारीमा पनि भइरहेका छन्, वृत्त प्रमुख शिशु शर्माले भने, टिपरको दुर्घटना भने बढी संवेदनशील हुन्छन् । टिपरले दुर्घटना गराएपछि कि त ज्यानै जान्छ, कि त गम्भीर घाइते हुने उनले बताए ।दुर्घटना न्यूनीकरणका लागि प्रहरीले काठमाडौं भक्तपुरको सिमाना मनोहरा पुलदेखि काभ्रे साँगा चोक सडकखण्डमा सवारीको गति सीमा तोकेको हो । मनोहरा पुल सूर्यविनायक ६ लेन र सूर्यविनायक साँगा चोकसम्मको २ लेन सडकमा सवारी दुर्घटना बढेकाले दुर्घटना न्यूनीकरणका लागि सवारी गतिको सीमा तय गरिएको थियो । राज्यले लाइसेन्स वितरणमा कडाइ गर्नुपर्ने व्यवसायी बताउँछन् । सरकारले लाइसेन्स वितरणको नाममा लिखित तथा ट्रायललाई मान्यता दिँदै आएको र दक्षतामा ध्यान नदिएको बागमती टिपर व्यवसायी संघका अध्यक्ष शेरबहादुर कुँवरले बताउँछन् । सरकारले लाइसेन्स वितरण गर्नुअघि कम्तीमा एक साता तालिमको व्यवस्था गर्नुपर्छ । पछिल्लो समय हेभी गाडी चलाउने चालकको अभाव हुँदै गएको र व्यवसायीले दक्षतालाई ध्यान दिन नसक्ने भएकाले पनि ट्रकटिपर दुर्घटनाको संख्यामा वृद्धि भएको बताए । महानगरीय प्रहरी परिसर भक्तपुरका प्रवक्ता डीएसपी रेवतीरमण पोखरेलका अनुसार चालू आर्थिक वर्ष ०७५७६ मा जिल्लामा भएको सवारी दुर्घटनामा ३७ जनाले ज्यान गुमाएका छन् । गतआर्थिक वर्ष ०७४७५ मा २९ जनाको सवारी दुर्घटनामा मृत्यु भएको थियो ।"
धान नेपालको धन,"असार १५ लाई रोपाइँ दिवस मान्दै हिलो छ्याप्दै गरेका तस्बिर देशका विभिन्न क्षेत्रका खेतबाट प्रसार भए । वर्षको एकै दिन भए पनि किसान कर्मप्रति उत्सुकता पैदा भएको देखियो । के नेता, के अभिनेता, के स्वदेशी, के विदेशी नेपाली गरामा गोडा गाड्न रमाए । किसानी आज सबभन्दा अवहेलित पेसा भएको र खेतबारी अतिक्रमणमा परेको बारे राष्ट्रियप्रादेशिक वा स्थानीय सरकारहरू र समुदायले छलफल गरेको भने पाइएन । सार्वजनिक प्रदर्शनमा मग्न बन्ने परिपाटी विकास हुँदै गएको छ भने कृषिजस्तो देश धान्ने पेसाका आन्तरिक प्रश्नबारे चर्चा कम हुँदै जाँदो छ । किसानले आत्मसम्मान गुमाउँदै जानाले प्रमुख बालीबाट हाम्रो ध्यान विकर्षित भएको छ । सुस्त मनसुन, सिँचाइ र मलको अभावले यस वर्ष उत्पादन ५ प्रतिशत घट्दै छ । १५ लाख ५२ हजार ४ सय ६९ हेक्टर धान रोपाइँ हुने खेतमध्ये अहिलेसम्म २ लाख २१ हजार २ सय २६ हेक्टर (१४२५ प्रतिशत) मा मात्र रोपाइँ भएको छ । गत वर्ष ५६ लाख १० हजार टन धान उत्पादन भएको थियो भने यो वर्ष मनसुन, मल र सिँचाइ खट्किँदो छ । जेठ अन्तिम साता सुरु हुनुपर्ने मनसुन १० दिन ढिला भएर पनि सक्रिय हुन सकेको छैन । किसान अझै आकाशतिर आँखा फर्काउन विवश छन् । उच्च पहाडी भेगमा ३९ प्रतिशत, मध्य पहाडी क्षेत्रमा २२ प्रतिशत र तराईमधेसमा ११ प्रतिशत भूमिमा मात्र रोपाइँ भएको छ । ३३ प्रतिशत भूमिमा मात्र सिँचाइ सुविधा पुगेको छ । यान्त्रिकीकरण हुन सकेको छैन । प्रांगारिक मल बनाउन अधिकांश किसानले छाडिसके । रासायनिक मलकै प्रयोगमा निर्भर रहनुपर्ने किसानलाई त्यही मल पनि पुग्दो छैन । उन्नत जातको बीउको छनोट हुन सकेको छैन । जुम्लालगायत उच्च पहाडी चिसो हावापानी भएका क्षेत्रका लागि सिफारिस गरिएका छोमरोङ, चन्द्रनाथ १ र ३ जातका धान लगाउँदा उत्पादन बढ्ने थियो । जलवायु परिवर्तनको असर सहन सक्ने, सुक्खाखडेरी पर्दासमेत उत्पादन दिन सक्ने जातका धान भए पनि बेवास्तामा परेका छन् । तराईमधेसमा सुक्खा धान १, २, ३ र ६ लगाउन उत्प्रेरित गर्नुपर्ने हो । डेढ दशक अघिसम्म जेनतेन नेपालबाट थोरै परिमाणमा भए पनि भारततर्फ धान निर्यात हुन्थ्यो । अहिले भने आयात नगरी निर्वाह चल्दैन । करिब १० लाख मेट्रिक टन धान अझै हामीलाई अभाव छ । मीठो, मसिनो, बास्नादार खाना खाने मुख बढेका छन् । जनसंख्याको त्यो अनुपात धान्ने परिमाणमा धान खेती बढ्ने गुञ्जायस छैन । जमिन घट्ने, पानीको मुहान सुक्ने, खेतमा सिँचाइ अभाव हुने, मलखाद र उन्नत बीउको प्रबन्ध हुन नसक्ने, भए पनि किसानले अत्तोपत्तो नपाउने परिपाटीले हाम्रो उत्पादनमा असर परेको छ । किसानले लगाएको धानको बीउ ब्याडमै सुकेको छ । धानगढ तराईमा भर्खरै मनसुन प्रवेश गरेको छ । सुक्खाखडेरीका कारण बीउ राम्रो भएन । बीउ नै राम्रो नभएपछि बोट कसरी राम्रो हुने र फल्ने ? पछिल्लो समय साना किसानले धान लगाउनै छाडेका छन् । कृषि श्रमिकलाई ठेक्का लगाउन थाले । अर्काको खेतमा ठेक्काको खेती गर्नेहरूको भरमा छाडिएको छ । उन्नत प्रविधि, प्रांगारिक मल र सघन धान खेतीलाई व्यवस्थित नगरी उत्पादन बढ्ने छैन । कुल गार्हस्थ्य उत्पादनमा ७ प्रतिशत भरथेग गरिरहेको धानलाई जबसम्म मुलुकले धनका रूपमा बुझ्दैन तबसम्म आत्मनिर्भर बन्न सकिँदैन । धान देशको प्रमुख बाली भएकाले यसबारे प्रमुख नीतिगत प्राथमिकता आवश्यक छ । धानलाई देशको धन भनेर बुझ्नेबुझाउने, मासिँदै र मिचिँदै गएका खेतबारी जोगाउने र जगेर्ना गर्ने सोच बनाउनुपर्छ । किसानलाई खेततर्फ फर्काउने स्वाभिमानी र पौरखी उद्यमी परिवेश सिर्जना गर्नुपर्ने हुन्छ । स्वावलम्बन र उद्यमशीलताको संस्कृति स्थापित गर्न आवश्यक राज्य नीतिबारे व्यापक विमर्श गर्नुपर्ने हुन्छ । असार १५ घर्किए पनि यसका लागि वर्षको कुनै साइत पर्खिनु पर्दैन ।"
सामन्त गुठी कि सरकार ?,"चर्को नागरिक प्रतिवादले जनआन्दोलनको बाटो समातेपछि सरकारले गुठी विधेयक फिर्ता लियो । समानान्तर रूपमा सत्ताधारी नेकपाले आफ्ना नेताकार्यकर्ता परिचालन गरेर गुठी विधेयकविरुद्ध आन्दोलनरत काठमाडौंका जनता चिढ्याउने गरी दाङ, सिन्धुपाल्चोक लगायतमा गुठीका पक्षमा जुलुस निकाल्यो । सत्ताधारी नेताहरूले आन्दोलित नागरिकलाई गालीगलौज गरे, अपमानित गरे, यो क्रम अझै रोकिएको छैन । सरकारका प्रवक्ताले त गुठीलाई सामन्तवादको अवशेष भनेर प्रकारान्तरले गुठियारहरूलाई सामन्तवादको अंशियारका रूपमा लाञ्छित गरे । व्यक्ति, समूह, समुदायमा रहेको भौतिक स्वरूपमा संकलन गर्न या छुनदेख्न नसकिने तर अभिलेखन गर्न सकिने मानव समुदायको जीवित सम्पदा अर्थात् मानवधनका रूपमा रहेका संस्कार, संस्कृति, परम्परा, रीतिरिवाज, अनुभव, अभ्यास, ज्ञान, कौशल, सीप, काष्ठकला, मूर्तिकला, लोकगीत, लोकसंगीत, सामाजिक अभ्यास, उत्सव, जात्रा, ज्ञान हस्तान्तरणको परम्परागत प्रक्रिया, लोकनाटक, मौखिक परम्परा आदि अर्मूत सांस्कृतिक सम्पदाका रूपमा परिभाषित छन् । त्यही परिभाषालाई समाएर दक्षिण कोरियाले किम्ची बनाउने कौशल, कुस्ती, परम्परागत कोरियन जुत्ता बनाउने सीपलाई युनेस्कोमा जीवित सम्पदाका रूपमा दर्ता गराएको छ भने जापानले परम्परागत पेय वासोकु बनाउने कौशललाई दर्ता गराएको छ । मेक्सिकन खाना बनाउने सीप, न्युजिल्यान्डको माओरी समुदायको संस्कृति, युगान्डाको वीणा नृत्य आदि त्यसै गरी सूचीकृत जीवित मानव सम्पदा हुन् ।सामूहिक लोककल्याण, लौकिक उन्नयन, उत्सव, जात्रा, महोत्सव, संगीत, नाटक सञ्चालनका लागि, पारिवारिक कर्महरू सम्पन्न गर्न स्थापित गुठी लगायत संस्कृतिसम्पदा नेपाली समाजको अविच्छिन्न परिचायक हो । यसमा समयक्रममा आरोपित गरिएका, थपिएका धार्मिक मिथक, देवदेवीका कथ्यहरू यी संस्कृतिका आत्मा होइनन् । जसरी आरम्भमा बुद्धका ज्ञानहरू धर्म थिएनन्, दर्शन थिए र कालान्तरमा त्यसमा अनेक कथ्यपूर्ण मिथक आरोपित गर्दै लगिएपछि बुद्ध दर्शन आज धर्मका रूपमा रूपान्तरित भएको छ, तथापि बुद्ध दर्शनको औचित्य र उपादेयता कम भएको छैन, उसै गरी नेपाली मौलिक सभ्यता, संस्कृति, सम्पदा, ज्ञान, सीपमा मानिसहरूले आफ्नो सुविधाका लागि देवदेवीको कथा, धर्म जोडे पनि नेपाली सभ्यता विकासको परिचायक तमाम जीवित सम्पदाको महत्त्व कम हुँदैन । आवश्यक कुरा मिलेर गर्ने भावना नै गोष्ठी प्रथाको आधार हो । बाटो बढार्ने गुठी, जनतालाई जात्रा, उत्सव, यात्रामा पानी खुवाउन पानीय गोष्ठी, बाजाका लागि सञ्चालित वादित्र गोष्ठी, बत्तीका लागि प्रदीप गोष्ठी, औषधि सम्बन्धी कामका लागि राखिएका आरोग्य गोष्ठीहरूले प्राचीन नेपाली समाजमा गुठी प्रथा केवल धर्म र देवतासँग मात्रै जोडिएको थिएन भन्ने देखाउँछन् । यो मानव कल्याण, सामाजिक दायित्व र कीर्ति राख्ने सामाजिक परम्पराको निरन्तरतामा संरक्षित भइआएको संस्कृतिका रूपमा उपस्थित छ । कृषि युगको आरम्भ भएर मानिसहरू निश्चित थलोमा बस्न थालेपछि निश्चित भूगोलको जमिनमा निश्चित मानिसहरूले हक दाबी गर्न थाले । त्यसै क्रममा त्यसरी दाबी गरिएको जमिनमा पनि एउटा निश्चित सगोल या भंँगालोको परिवारको हिस्सेदारीको लक्ष्मणरेखा काटिन थालेपछि परिवारहरू निजी सम्पत्ति राख्नतिर अग्रसर भए । त्यही निश्चित सगोल या भंँगालोको परिवार पनि विस्तारित हुँदै गएर एउटै चुलो या धुरीबाट सञ्चालित हुन असहज हुन थालेपछि स्वामित्वमा रहेको सम्पत्ति विभाजितहरूमा न्यायपूर्ण वितरणको चलन अनुशीलन गरियो । त्यसरी सम्पत्ति विभाजनको समयमा अनिवार्य तवरले लौकिक हित, सामाजिक कार्य, पारिवारिक सामूहिक संस्कारका लागि एक हिस्सा सम्पत्ति सामूहिक रूपमा राखिराख्ने र त्यसलाई संगोष्ठी मतमा सञ्चालन गर्ने परम्परा नै कालान्तरमा आजको गुठीका रूपमा विकसित भएर आएको हो । यसरी विशाल जमिनलाई निजीकरण हुन नदिन सामूहिक सम्पत्तिका रूपमा राख्ने प्राचीन अभ्यासस्वरूप रहेको गुठी सम्पदालाई सामन्तवादको अवशेषका रूपमा लाञ्छित गर्नेमा तिनै छन्, जसले आधुनिक सभ्य समाजमा वर्जित मानिने दाइजो प्रथालाई सम्पत्ति उपार्जनको माध्यम बनाएका छन् । त्यसलाई गणतन्त्र नेपालको मन्त्रीका रूपमा सार्वजनिक गरिएको सम्पत्ति विवरणमा सगौरव उल्लेख गरेका छन् । दाइजो प्रथाकै कारण महिलाको हत्या गरिने, जलाइने, कुटपिट गरिने, घरनिकाला गरिने, बहुविवाह थोपरेर अन्यायमा बाँच्न विवश बनाइने अवस्थाबाट गुज्रिएको नेपाली समाजले प्रधानमन्त्री ओलीका खास मानिस मानिने सञ्चारमन्त्री बास्कोटालाई सोध्न जरुरी छ गुठीलाई सामन्तवादी अवशेषका रूपमा लाञ्छित गर्नेले दाइजो प्रथालाई कहाँको क्रान्तिकारी अभ्यासका रूपमा अपनाएको हो ? निजी सम्पत्ति आर्जन गर्न, चाँडै र सजिलोसँग व्यक्तिगत जिन्दगी सम्पन्न बनाउन दाइजोजस्तो सामाजिक आपराधिक कृत्यमा मग्न हुनेले सामाजिकसामुदायिक सम्पत्तिका रूपमा स्थापित गुठी प्रथालाई सामन्तवादी करार गर्नुले लाज आफै लज्जित हुने अवस्था किन पनि छ भने, प्रधानमन्त्रीले आफ्ना वफादार मन्त्रीको अभिव्यक्तिप्रति किञ्चित् असहज महसुस गरेको व्यावहारमा देखिँंदैन । नत्र नेपाली समाजको सांस्कृतिक सम्पदामाथि मनलाग्दी बोल्ने मन्त्री यतिन्जेल बर्खास्त भैसक्थे । उसै पनि बर्खास्तगीमा पर्न मनलाग्दी र बेलगाम बोले पनि मन्त्री बास्कोटामा शेरबहादुर तामाङ मा लागू हुने नियम लाग्दैन । यसैबाट बुझिन्छ, बास्कोटाले ओलीकै अनुमोदनमा समुदायगत लाञ्छना, सम्पदामाथि गाली वितरण गर्ने गर्छन् । नहुँदो हो त, बास्कोटा मन्त्रीका रूपमा हैन, नेपाली समाजका जीवित सम्पदामाथि मनलाग्दी गाली बर्साउने पात्रका रूपमा नागरिक कठघरामा हुने थिए । ओलीका सांसद मेटमणि चौधरी चर्च बनाउन सांसद विकास कोषको पैसा विनियोजन गरेर नेपाली संस्कृतिमाथि मनलाग्दी बोलिरहेका हुने थिएनन् । उसो त होली वाइन विश्वविद्यालय को विद्यावारिधि फित्ता भिर्नका लागि देशलाई नै होली वाइन वितरण सम्मेलनको आयोजक बनाउन नहिचकिचाउनेहरूले आफ्ना आदिम सभ्यता, संस्कृति, सम्पदामाथि हमला गर्नु आश्चर्यको विषय भने होइन । यहीबीच गुठीको जग्गामा पुस्तौंदेखि मोहीका रूपमा बसेका परिवारहरूको सवाललाई पनि घालमेल पारेर जनताजनता भिडाउने सत्ताधारी खेलोले फणा उठाउने कोसिस गरेको छ । निश्चय नै उपत्यकाभित्र या बाहिर पनि मोहीका रूपमा रहेका किसानहरूको हक सम्बन्धित गुठी संस्कारित सम्पदासंस्कृतिको सञ्चालनमा अवरोध नआउने गरी संरक्षित गरिनुपर्छ, तर मोहीको आवरणमा सलबलाएका भूमाफियाको कृत्यप्रति भने भावुकतावश आँखा चिम्लन सकिन्न । लामो समयक्रममा गुठीको जग्गा कमाउने मोहीलाई भनेर वितरण गरिएका जमिन साँच्चैका कति मोहीले पाए र कति नक्कली मोही खडा गरेर माफियाहरूलाई पोसियो भन्ने छानबिन हुन जरुरी छ । यो विधेयकमा निजी गुठीहरूलाई सरकारीकरण गर्ने तीव्र लालसा किन पालिएको छ भन्ने प्रस्ट्याउन दाङका मोहीमाथि भूमाफियाबाट भएको पुरानो छलकपटलाई अध्ययन गर्नु मनासिबै हुनेछ । घोराही उपमहानगरपालिका२, रामपुरको पलाँसेका टेकबहादुर चौधरी, भट्टेटारका जयन्द्रप्रसाद चौधरी स्वर्गद्वारी आश्रमको तीनपुस्ते मोही किसान हुन् । उनीहरूसँग रहेको मोही पुर्जा २०५५ मा केही टाठाबाठा मानिसले जग्गा उनीहरूका नाममा पास गराइदिने भन्दै लगेको तर अहिलेसम्म न जग्गा उनीहरूका नाममा आएको न पुर्जा नै फिर्ता भएको समाचार (नागरिक दैनिक, ७ असार २०७६) विवरणबाट भूमाफियाले कसरी गुठीको जग्गामा आँखा लगाइरहेका छन् भन्ने बुझ्न सकिन्छ । भोगचलन गरिरहेको गुठी जमिनको मोही पुर्जा फिर्ता ल्याउन अनेक कोसिस गर्दा पनि नसकेको किसानहरूको भनाइ छ । रामपुर जस्तै विभिन्न गाउँबाट माफियाले मोही पुर्जा नदिए जग्गा पास हुन्न भनेर पुर्जा हत्याएको किसानहरूले उल्लेख गरेका छन् । त्यसरी पुर्जा लानेमा खिलत गिरी, केशव सत्याल, आरजु केसी, अमिर केसी, विकास पाण्डे लगायतको समूहले एक बिघा पास गराइदिए बापत ६ कट्ठा उनीहरूलाई दिनुपर्ने भन्दै ३ सयजति मोहीलाई लिखत गराएका छन् । तिनै बिचौलियामध्येका खिलतले भनेकै रहेछन् बिघामा ६ कट्ठा आफूहरूले पाउने सर्तमा निजी गुठीलाई राजगुठीमा रूपान्तरण गर्न निकै भूमिका खेलेको, राजगुठी बनिसकेपछि किसानका नाममा जग्गा पास गराउने क्रममा ३ करोड खर्च गरेको तर आश्रमले दायर गरेको मुद्दामा २०६२ मा सर्वोच्चले फैसला गर्दै भूमाफियाको चलखेल भन्दै जग्गा खण्डीकरण गर्न रोक लगाएपछि एक बिघामा ६ आना जग्गा पाउन लगानी गरेको ३ करोड डुब्यो (नागरिक दैनिक, उही) ।वैशाख २९ मा गणतन्त्र दैनिकमा प्रकाशित समाचार अनुसार मोही हक नै किनबेच भइरहेको छ । नेताहरूले गुठीको जग्गा त्यसरी किनबेच गर्दै बसेकाको नाममा ल्याइदिने वाचा गरेर भोटको राजनीति गरेका थिए । पंक्तिकारले स्वर्गद्वारी आश्रमको जग्गाका भनिएका मोहीबारे गरेको प्रारम्भिक अध्ययनमा लमही टिकुलीगढ लगायतमा गुठीको जमिन कम से कम एक दर्जन नयाँनयाँ मानिसमा किनबेच भएको देखिएको छ । पहिले मोहीका नाममा बाँडिएका जग्गाको लगत खोज्ने हो भने कति साँच्चैका मोहीले पाए र कति नक्कलीले, छर्लंगिन्छ । जसरी सर्वहाराका नाममा राजनीति गर्ने मानिस २०५१ मा बुटवलमा सुकुम्बासीमा नाम लेखाएर २०६१ मा बालुवाटारको जग्गाको मालिक बन्छ र २०७१ भित्रै मारवाडी व्यापारी को स्तरमा आर्थिक हैसियत बनाउन सक्छ, त्यसै गरी आजका दिनमा भूमि अधिकार, सुकुम्बासीका नाममा गृहस्थ चलाउनेमध्येका कति मानिस माफिया बनेका छन्, त्यसको खोज गरियो भने तिनको मोही, सुकुम्बासीप्रतिको मोहको जमिन उत्निखेरै हल्लिन थाल्छ । त्यसैले निश्चित समयसम्म किनबेच गर्न नपाइने, जमिनको हक निश्चित अवधि हस्तान्तरण नहुने, मोही हक खरिदबिक्री गर्न नपाइने, नयाँ मोही खडा गर्न नपाइने कडा प्रावधान नराखिए, नयाँ कमैयाको संख्या बढ्नेछ । मोही हक दिलाइदिने नाममा माफियाहरूको हातमा जमिन पुग्नेछ र गरिखाने किसानहरूलाई लुटिनेछ, जसरी भूमिसुधार, जग्गा दर्ता ऐनका नाममा थारू, किराती, दलितहरूका हातबाट जमिन टाढाबाठा निश्चित सत्ता रिझाउनेहरूका हातमा गयो । गुठीको नामका सम्पत्तिमा हिनामिना भयो, निश्चित मानिसले मात्रै रजाइँ गरे भनेर गुठीको सम्पत्ति रक्षाका लागि विधेयक ल्याएको कुरा पत्याइनसक्नुको छ । देशको कार्यकारीको निवाससँगै जोडिएको राष्ट्रिय सम्पत्तिसमेत सुरक्षित राख्न नसक्ने सरकारले गुठीको सम्पत्ति सुरक्षा गर्ने दाबीमा नागरिक कसरी विश्वस्त हुन सक्लान् ?गुठी संस्थानअन्तर्गत लगिएका सम्पत्ति कति भाडामा लगाइएको छ र त्यसको भाडा वास्तविक रूपमा कति तिरिएको छ ? छानबिन गरेर कारबाही गर्न कसले रोकेको छ ? भाडामा लगाइएका, लिजमा दिइएका सरकारी जमिन र भवनहरूको विवरण हेर्नुस्, घोटाला नभएको, दोहोरो भाडादर नभएको कुनै ठाउँ नभेटिए त्यो राष्ट्रिय आश्चर्य हुन्छ । नेपाल ट्रस्टका नाममा रहेको दरबार मार्गको जमिन प्रधानमन्त्री निकटलाई भाडामा दिने क्रममा भएको खेलो बुझ्नेले सार्वजनिक जमिन कस्ता मानिसलाई पोस्न चाहिएको हो हाम्रा शासकहरूलाई भन्ने सहजै बुझ्छ । निश्चय नै सार्वजनिक सम्पत्तिको हकवाला हैसियतमा रहेका गुठीहरू आर्थिक रूपमा पारदर्शी हुन जरुरी छ । गुठीको सम्पत्तिको लाभ निश्चित परिवार या व्यक्तिमा सीमित हुन नदिन गुठीको उद्देश्यप्राप्तिका लागि समुदाय सामूहिक रूपमा क्रियाशील हुने र लाभ पनि सामूहिक उपयोग गर्न लागिहाल्नुपर्छ । गुठीजस्ता विशुद्ध सामाजिकसामुदायिक सम्पदामाथि अर्थजन्य कोणबाट सार्वजनिक प्रश्न उठ्ने अवस्था कम्तीमा अबका दिनमा रहनु हुँदैन । यसले मात्रै गुठियारहरूमाथि लाञ्छित गर्ने, गुठी मास्ने र नागरिक भिडाउने सरकारी योजनाको सामना गर्ने नैतिक बल गुठी संस्कृतिमा अभिसारितहरूलाई दिनेछ ।"
अर्थ न बर्थ आइफा,"आइफा अवार्डका लागि सुरक्षा प्रत्याभूति गराउनु राम्रै भए पनि खर्चकै जिम्मा लिन खोज्नु गम्भीर विषय हो । देशमा व्यापक पर्यटक भित्र्याउने रणनीतिस्वरूप आइफामा लगानी गरिएको स्पष्टोक्तिको तुक छैन । अर्थ न बर्थ गोविन्द गाई टाउको दुखेको ओखती नाइटोमा लाई भनेजस्तो हो यो । व्यापारिक संस्थाहरूले स्पोन्सर खोजेर कार्यक्रम गर्नु, फाइदा लिनु र चर्चा कमाउनु निजी विषय हुन् । यो सरकारले लगानी गर्ने विषय होइन । महानगरपालिकाको ठूलो रकम यस्तो काममा दुरुपयोग गर्न राज्य अग्रसर हुनु दुर्भाग्यपूर्ण छ । जबकि उता सिसडोलमा फोहोर फाल्ने विषयमा मारमुंग्री छ । स्थानीयवासीसँग भएका सडक मर्मत, रोजगारी र स्वास्थ्य जीवन विमाजस्ता सम्झौताका कार्यान्वयनमा आर्थिक अभाव भएकाले तनाव छ । फोहोर थुप्रिएर डुङडुङ्ती गनाउन थालिसकेको काठमाडौंले आइफाका अतिथि हिँड्ने सडकमा अत्तर छर्केर रकम सक्न खोज्नु कम्ती घोचक विषय होइन । आइफामा खर्च गर्नुको साटो महानगरले उपत्यकाको फोहोर फाल्न कठिनाइ नहुनेतिर ध्यान दिए हुने । अनावश्यक काममा बोराका बोरा रकम स्वाहा पार्ने महानगरको कार्यमा आम उपत्यकावासीको पूर्ण असहमति छ । श्यामसुन्दर कुइँकेल, हाँडीगाउँ, काठमाडौंआइफा अवार्डमा सरकारले खर्च गर्ने भनेको एक अर्ब अन्य जरुरी काममा लगाउने हो भने धेरै प्रगति हुनसक्छ । इमानदारीपूर्वक सय करोड सक्ने हो भने सय करोडले देहायका काम हुन्छन् :१) भूकम्प पीडित गरिब जनताका लागि १० लाखका दरले १ हजार घर बन्न सक्छ ।२) काठमाडौं आसपासका कैयौं कच्ची सडकलाई सुरक्षित बनाउन सकिन्छ ।३) एउटा वैज्ञानिक अनुसन्धान केन्द्र बनाउन सकिन्छ । ४) सुविधा सम्पन्न फिल्म स्टुडियो बनाउन पुग्छ । ५) दुर्गममा केही दर्जन झोलुङ्गे पुल बन्न सक्छ ।६) केही पक्की पुल बनाउन पुग्छ । ७) कृषि उत्पादन बढाउन साना १० वटा सिंचाइ योजना बनाउन सकिन्छ । ८) विभिन्न मनोरम स्थलबारे वृत्तचित्र बनाई पर्यटन विकास गर्न सकिन्छ । केदारनाथ त्रिपाठी, बूढानीलकण्ठ, काठमाडौं"
रोपाइँ कहाँ गर्ने ?,"कृषिप्रधान देश नेपालका ८० प्रतिशत नागरिक खेतीमै आश्रित छन् । सरकारसँग कृषिलाई प्रोत्साहित गर्ने योजना छैन । केही वर्षदेखि असार १५ मा धान दिवस मनाइन्छ । दिवस मात्रै मनाएर पुग्दैन । कृषिप्रति सरकारको चिन्ता झल्किनुपर्छ । हिजोसम्म लहलह धान झुल्ने खेतहरूमा अहिले घरैघर भरिएका छन् । बिना योजना बस्ती बसालिएका छन् । जग्गा खण्डीकरणले केही व्यक्तिलाई फाइदा भयो होला, राज्यको कर पनि बढ्यो होला । तर त्यसले भोलि पार्ने असरप्रति कोही सजक छैन । कति खेतीयोग्य जमिनमा सिंचाइ छैन, आकाशको भरमा खेती गर्नुपर्छ । यो पाली समयमा पानी नपरेर किसान चिन्तित छन् । सिंचाइ व्यवस्था भए यो समस्या आउने थिएन । तराई होस् या पहाड, कति खेतीयोग्य जमिन बाँझो छ । गाउँघरतिर काम गर्ने युवा सबै विदेशिएका छन् । रेमिटान्सका लागि सरकार विदेशीसँग श्रम सम्झौता गर्छ । यसले पार्ने असरबारे सोच्दैन । युवालाई यतै राख्नेबारे गुन्दैन । सरकारले कृषिमा दिने अनुदानबाट वास्तविक किसान वञ्चित छन् । सुखदुःख गरेर अन्नपात उब्जाएका किसानले बजार पाउँदैनन् । बीचमा दलालले खाइदिन्छ । भनेको बेलामा बिउबिजन पनि पाइँदैन । धान रोप्ने बेलासमेत मल नपाएर किसानहरू छटपटाउनुपर्छ । यसप्रति सरकार बेखबर देखिन्छ । धान रोपेको ठाउँमा गएर फोटो खिचेर सामाजिक सञ्जालमा पोष्टिँदैमा कर्तव्य पूरा हुँदैन । पुरुषोत्तम घिमिरे, जोरपाटी, काठमाडौं"
सिरियाजस्तो नहोस्,"आहुतिको लेख झुक्कियो पो पढेँं । लेखकले रसुवाली कविको गिरफ्तारी र कुमार पौडेलको भ्रामक इन्काउन्टरको प्रसंग निकाल्दै भिन्न मतमाथि दमनकारी सरकारी रवैयालाई राज्यआतंक भनेका छन् । र एकचोटी फेरि नागरिक समाजलाई यस विरुद्ध उठ्ने आह्वान गरेका छन् । यो काम कांग्रेस, उपेन्द्र यादव, बाबुराम भट्टराई, रवीन्द्र मिश्र वा अन्य आफ्ना अस्तित्वमात्र जोगाइराख्ने पार्टीबाट नहुने उनको ठोकुवा छ । अर्को पृष्ठमा नागरिक समाजले पनि अपिल गर्दै यस मुद्दामा सरकारलाई चेतावनी दिएको छ । आहुतिको लेख र नागरिक समाजको अपिल एकैसाथ आएबाट स्थितिको गम्भीरता प्रस्टिन्छ । डा शिवशंकर यादव, छपकैया, वीरगन्ज"
स्पष्टीकरण,"जेठ २१ गते प्रकाशित नागदह हाइट : पर्ती जग्गामा प्लटिङ शीर्षक समाचारमा गम्भीर ध्यानाकर्षण भएको छ । स्थानीय मखुन्डोल टोल सुधार समितिका अध्यक्ष नवीनकुमार खड्काले आर्थिक प्रलोभनमा परेर वडा अध्यक्षले सिफारिस दिएको आरोप लगाए भन्ने वाक्यांश मैले बोलेको होइन । वडाले सिफारिस दिने विषयमा पनि टोल सुधार समितिलाई कुनै जानकारी नभएको अनुरोध गर्दछु । नवीनकुमार खड्काअध्यक्ष, मखुन्डोल टोल सुधार समितिललितपुर२४, धापाखेल"
रैती बनाउने सांस्कृतिक उद्यम,"प्रश्नको संहारविरुद्ध हस्तक्षेप महेन्द्रमाला मार्फत लादिएको महेन्द्रीय राष्ट्रवादको भूतले शिक्षा प्रणालीदेखि समग्र जनमानसलाई नराम्ररी छोपेको छ । हरेक सत्तामाथि उठ्ने प्रश्नलाई अराष्ट्रिय र विखण्डनकारी ठान्ने क्रम बढेको छ । यस्तो सम्मतिसहमतिस्वीकारोक्ति निर्माण गर्दै एकसेएक रैती उत्पादन गरिएको अवस्थामा शिक्षामाथि दलीय प्रभुत्व वा राजनीतिक सत्ताबारे कसरी प्रश्न उठ्ला ? शिक्षा, विद्या, ज्ञानको नाममा जारी जिज्ञासा, सन्देह, प्रश्न, असहमति र आलोचनाको हत्याबारे कसले राजनीतिकसांस्कृतिक मुद्दा बनाउने ? सत्ताशक्तिसम्पत्तिका लागि क्रियाशील र राजनीतिक शक्तिका अंगउपांगका रूपमा कार्यरत विद्यार्थी, शिक्षकप्राध्यापक, कर्मचारीका संगठन, तिनका सत्ताधारीले रैतीकरणबाट मुक्ति र नागरिकीकरणको अभ्यासका लागि प्रयास गर्लान् भनेर कसरी आशा र विश्वास गर्न सकिन्छ ? पुरानो राज्यकै पुनःसंरचना गर्नुपर्ने अवस्थामा शिक्षा पद्धति र ढाँचालाई यथास्थितिमा राख्ने, त्यसका संरचनामाथि सत्ताधीशहरू आसीन हुने तथा सबैजसो स्वतन्त्र संरचनाको स्वायत्तता अपहरण गर्ने खेलबीच कसबाट नागरिक भूमिका निर्वाह होला त ?परिवार, समाज, स्कुल, पार्टी, सरकार र राज्यजस्ता सत्तामा कायम रहेको शक्तिसम्बन्ध (पावर रिलेसन) ले जिज्ञासा, सन्देह, प्रश्न, असहमति र आलोचनामाथि दमन र नियन्त्रण गर्नेमात्रै होइन, रैती, प्रजा वा अनागरिक निर्माण गर्ने हो । ती सत्ता संरचनाको पुनःसंरचना र त्यहाँ कायम शक्तिसम्बन्धमा फेरबदल प्रश्न र आलोचनाको संस्कृति सिर्जना नगरीकन कसरी नागरिक निर्माण होला ?नागरिक भूमिकामा सक्रिय शिक्षाविद् माथेमाका भनाइ अनुसार समाजलाई लोकतान्त्रिक बनाउने हो भने प्रश्न सोध्ने, पृथक् मत राख्ने, आलोचनात्मक चेत बोक्ने, जोकसैलाई अन्याय र उत्पीडन हुँदा बोल्ने नागरिक निर्माणको विकल्प छैन । यस्ता हस्तक्षेपकारी नागरिक बन्नेबनाउने कोसिस हुँदै नभएको होइन । तर त्योभन्दा बेसी तहमा, थोक मात्रामा र व्यापक घनत्वका साथ अनागरिक वा रैती उत्पादन गर्ने सांस्कृतिक कारखाना चालू छ । परिवारदेखि समाज, विद्यालय, मिडिया, प्रशासन र सरकारबाट सत्ताशक्तिसम्पत्ति अनुकूलका पिछलग्गु (कन्फर्मिस्ट) मा ढाल्नगाल्न अनेक नियन्त्रणकारी दुस्प्रयास र सहमति निर्माणको उद्योग तीव्र पारिएको बेला पनि हामी रैती बन्न तयार छैनौं भन्ने स्वनाम साथी र खगेन्द्र संग्रौलाहरू हुँदै नभएका होइनन् । सूचना, ज्ञान, न्याय र मानव अधिकार वर्जित गर्ने सरकारी कदमले नागरिकबाट रैतीमा परिणत गर्ने दुष्प्रयत्न गरेको भन्दै गुथीको स्वायत्तताका लागि नेवारहरूजस्तै माइतीघर मन्दःमा उत्रिने क्रम पनि बढेको छ । जति डोरी बाटे पनि गाँठो एउटै भनेझैं मुख्य प्रश्न हो कुनै पनि सत्ताशक्तिसम्पत्तिशिक्षाज्ञानले पनि निल्न नसक्ने वा सहवरण गर्न नसक्ने गरी रैतीलाई हस्तक्षेपकारी नागरिक बनाइराख्ने कसरी ? प्रश्न सोध्ने, पृथक् मत राख्ने, आलोचनात्मक चेत बोक्ने, जोकसैलाई अन्याय र उत्फीडन हुँदा बोल्ने नागरिक निर्माणका लागि कस्तो संरचना, सम्बन्ध र संस्कृति चाहिने हो ?"
आइफा अनावश्यक,"आइफा काठमाडौंमा आयोजना हुन लागेको खबरले नेपाली जनमानस तरंगित भएको छ । भारतीय निजी व्यावसायिक कम्पनीका लागि नेपाली ढुकुटीबाट जान लागेको करोडौं रुपैयाँका कारण जनतामा आक्रोश पैदा भएको छ, जुन अन्यथा होइन ।यो भारतीय फिल्म अवार्डले मूलतः तीन वटा खतरनाक परिणाम ल्याउनेछ । एक, नेपालको प्रत्यक्ष रूपमा १ अर्ब र अप्रत्यक्षतः थप करोडौं खर्च हुनेछ, जुन राज्यकोषको नोक्सान हो । दुई, नेपाली उद्योगलाई भुत्ते बनाएर भारतीय फिल्मको प्रवर्धनबाहेक यसले अर्को परिणाम दिँदैन । तीन, यसले नेपालको कलासंस्कृतिमाथि भयंकर हमला गर्नेछ । राष्ट्रिय पुरस्कार वितरणमा राष्ट्रपतिले तीन वर्षदेखि दुई घण्टा समय नदिएको पृष्ठभूमिमा करिब ६ सय भारतीय कलाकारको खर्च बेहोर्न सरकार अघि सर्नु देशका कलाकर्मीका ठूलो अपमान हो, राष्ट्रिय लज्जाको विषय हो । आइफा केवल अवार्ड समारोह मात्र होइन, मनोरञ्जनका नाममा भारतीय सांस्कृतिक साम्राज्यवादको एउटा टुल पनि हो । भारतीय कलाकारहरू मनोरञ्जनात्मक कार्यक्रममार्फत बजार विस्तार गर्न चाहन्छन् । यसैका लागि उनीहरूले आइफा विभिन्न देशमा आयोजना गर्दै आएका छन् । उनीहरूले यो सब आफ्नै फाइदाका लागि गर्दै आएका हुन्, न कि नेपालजस्ता आयोजक देशको पर्यटन प्रवर्धन गर्न । नेपालीको गाँस काटी करका रूपमा संकलित रकम सरकारले उनीहरूकै बजार प्रवर्धनमा खर्चिने धृष्टता गर्दै छ । हाम्रो कलासंस्कृतिमाथि हुन लागेको यो हस्तक्षेपको गाम्भीर्य बुझ्न त्यति दिमाग खियाउनुपर्दैन । सरकार मानौं बदमासीको शृंखला चलाउन उद्धत छ । उसको हरेक क्रियाकलाप शंकास्पद बन्दै आएको छ । एसिया प्यासिफिक सम्मेलन आयोजना गरेर सरकारले क्रिस्चियन साम्राज्यवादलाई बढावा दियो । त्यति बेला पनि विश्वभरिका पर्यटक नेपाल भित्रिने दाबी गरिएको थियो । त्यसले कुनै पनि सकारात्मक परिणाम भने दिएन । खालि जनताको भावनामाथि धावा बोल्ने काम भयो । नेपाली समाजलाई क्रिस्चियनहरूबाट डोमिनेट गराउनुबाहेक त्यसको अर्को उपादेयता थिएन । तर प्रधानमन्त्रीले जनतासँग झुट बोले । आइफाको पनि नेपालीसँंग कुनै साइनो छैन । भारतीय फिल्म उद्योग आर्थिक, प्राविधिक र हरेक हिसाबले धेरै सम्पन्न छ, । अर्बपति हैसियतमा रहेका भारतीय कलाकारहरूलाई नेपालजस्तो देशले आवतजावत, बसउठ, खानपानमा करोडौं खर्चिनु कुनै अर्थमा पनि उचित हुन्न । यो सीधासीधा गरिब देशको ढुकुटीको बलात्कार हो, जनताको पसिनाको खिल्ली उडाउनु हो । त्यसमाथि, सेनाको कम्पाउन्डमा समारोह हुने भनिएको छ । त्यो अर्को आपत्तिजनक कार्य हो । त्यस्ता ठाउँमा विदेशी अवार्ड समारोह गर्न दिनु नेपाली सेनाको अपमान हो । यो सन्दर्भमा नेपाली सेनाले आफ्नो धारणा बाहिर नल्याउनाले अनेक आशंका उब्जाएको छ । अर्थमन्त्रीले आइफालाई सरकारी पैसा नदिइने बताएका छन् । तर, उनको भनाइमा दम छैन । उनले पनि जनतालाई भ्रममा राख्ने चेष्टा गरेका छन् । सरकारले समाचारहरूमा आएजति पैसा नदिने हो भने आयोजकले किन काठमाडौंमा कार्यक्रम गर्न लागेको हो त ? काठमाडौं महानगरपालिका सरकारको होइन ? उसले दिने भनिएको ४४ करोड रुपैयाँ जनताको रगतपसिनाको कमाइ होइन ? पर्यटन बोर्डमार्फत खर्च गर्न लागिएको पैसा पनि सरकारी ढुकुटीबाट निकालिने हो । सरकार झुटको खेतीमा रमाएको छ । सरकारले एक अर्ब दिने भनिए पनि खर्च त्योभन्दा धेरै हुनेछ । एक अर्ब त प्रत्यक्ष खर्च हो । त्यस बाहेक काठमाडौंको सरसफाइमा करोडौं खर्च गरिनेछ । सुरक्षामा पनि करोडौं खर्च हुनेछ । विदेशी अवार्ड समारोहका लागि देशको किन यति धेरै पैसा खर्च गरिंँदै छ, गम्भीर र दुःखद विषय हो यो । अवार्डका नाममा सरकारले भारतको चरम चाकडी गरेको छ । एकातिर राष्ट्रवादी देखिनु, अर्कातिर भारतीय फिल्म उद्योगको प्रवर्धन कार्यक्रममा करोडौं खर्च गर्नु दास प्रवृत्ति हो ।नेपाली फिल्म उद्योग धराशायी बन्दै गएको छ । तर, यसमा लगानी गरेर त्यसमार्फत पर्यटन प्रवर्धन गर्नेबारे हाम्रा शासकहरूले कहिल्यै सोचेका छैनन् । बालाजुमा रहेको फिल्म विकास कम्पनी भग्नावशेषमा परिणत भएको छ । हाम्रो फिल्म उद्योगलाई लिकमा ल्याउन त एक अर्ब रुपैयाँ पनि चाहिँदैनथ्यो ! तर, सरकारलाई यस्तो सद्बुद्धि दिने कसले ? अरूकै अघिल्तिर लम्पसार पर्नु छ । सरकारको बदमासीको चरम हो आइफामा खर्च । जनताको धैर्यको परीक्षा हो यो । अब पनि हामीले सरकारी नकाम रोक्न पहल गरेनौं भने यस्तो शृंखलाले निरन्तरता पाइरहनेछ । सम्पूर्ण कलाकार, साहित्यकार, संस्कृतिकर्मी, विद्यार्थी एकजुट भएर राज्यको यस्तो कुकर्मविरुद्ध लाग्नुको विकल्प छैन । कम्युनिस्टको आवरणमा देश रित्त्याउने, मौलिक कलासंस्कृतिलाई समाप्त पार्ने कामको विरोधमा हामी लागिहालेनौं भने अरू आइफाले पनि अत्याइरहनेछन् । लेखक अखिल (छैटौं) का केन्द्रीय अध्यक्ष हुन् ।"
संक्रमणकालीन न्यायको राजनीतिक आयाम,"संक्रमणकालीन न्यायलाई राजनीतिबाट अलग राख्नुपर्छ भन्ने मान्यताका बावजुद यसको सैद्धान्तिक जग र व्यावहारिक अभ्यास दुवैमा राजनीतिको प्रतिच्छाया देखिन्छ । संक्रमणकालीन न्यायको संयन्त्रका रूपमा विभिन्न देशमा गठित सत्य निरूपण आयोगहरूको सफलता र असफलतामा राजनीति नै निर्णायक भएको पाइन्छ । नेपालमा पनि संक्रमणकालीन न्यायको बीजारोपण बृहत् राजनीतिक सम्झौताबाटै भएको हो । तसर्थ यस्ता आयोगहरू राजनीतिबाट पूर्णतः अलग्गिनुको सट्टा बरु आश्रित छन् । नेपालमा संक्रमणकालीन न्यायको राजनीतिक आयामबारे गम्भीर र सन्तुलित बहस नभएकाले समस्या उब्जेको छ । संक्रमणकालीन न्यायलाई एक थरी सरोकारवाला राजनीतिबाट पूर्णतः पृथक् गर्न चाहन्छन्, जुन असम्भव छ । अर्का थरी राजनीतिबाट निर्देशित र नियन्त्रित गर्न चाहन्छन्, जुन न्यायको स्थापित मान्यताविपरीत छ । यी दुई अतिवादी धारबीच नेपालको संक्रमणकालीन न्याय निसासिएको छ । यस्तो अवस्थामा कस्तो राजनीतिक संलग्नता वा सहकार्य आवश्यक छ र कस्तो चाहिँ प्रतिकूल हुनसक्छ भन्नेबारे प्रस्ट हुनु जरुरी छ । संक्रमणकालीन न्यायको राजनीतिक आयामबारे विश्वमा भएका अभ्यास र नेपाली सन्दर्भलाई फ्युजन गर्न प्रस्तुत लेख केन्द्रित छ । दोस्रो विश्वयुद्धपश्चात् जर्मनीको नुरेम्बर्ग र जापानको टोकियोमा स्थापित अन्तर्राष्ट्रिय न्यायालयले युद्ध अपराधलाई कानुनी आँखाले मात्र हेरेका थिए । विजेतालाई उन्मुक्ति दिने र पराजितलाई दण्डित गर्ने उद्देश्य बोकेका ती न्यायालय सफल हुन सकेनन् । विजेताले मानव अधिकार उल्लंघन गरेकै छैन भन्ने त्यस बेलाको एकपक्षीय सोच आलोचित बन्यो । पछिल्ला दशकमा विश्वमा एकातिर प्रजातन्त्रको लहर चल्यो भने अर्कातिर नयाँ प्रजातान्त्रिक मुलुकहरू गृहयुद्ध र सशस्त्र द्वन्द्वमा फस्न थाले । राज्यपक्ष र विद्रोही दुवै मानव अधिकारको गम्भीर उल्लंघनमा संलग्न देखिए । श्रीलंका लगायतमा सरकारी फौजले विद्रोहीलाई परास्त गरी शान्ति स्थापना गरे । नेपाल लगायतमा सरकार र विद्रोहीले एकअर्कालाई परास्त गर्न नसकेकाले शान्ति सम्झौताबाट द्वन्द्व अन्त्य गरे । दुवै परिस्थितिमा विगतका परस्पर विरोधी शक्तिले एउटै समाजमा स्थापित हुनुपर्ने अवस्था उब्जियो । द्वन्द्वोत्तर समाजलाई शान्तिपूर्ण ढंगले अघि बढाउन घृणा र विभाजनको सट्टा सामाजिक सद्भाव र राजनीतिक मेलमिलाप अपरिहार्य भयो । कुनै कालखण्डमा भएको मानव अधिकार उल्लंघनलाई सम्बोधन गर्दा कानुनी आँखाले हेरेर र दण्डसजाय दिएर मात्र हुँदैन भन्ने ठानियो । नयाँ प्रजातन्त्र सुदृढ र दिगो शान्ति स्थापना हुन द्वन्द्वरत पक्षहरूबीच सहकार्य जरुरी हुन्छ भन्ने मान्यता स्थापित भयो । परिणामतः सन् १९८० को दशकमा मानव अधिकारको फरक विधाका रूपमा संक्रमणकालीन न्याय उदायो । नुरेम्बर्ग र टोकियो न्यायालयका सीमित क्षेत्राधिकारविपरीत संक्रमणकालीन न्यायमा राजनीतिक आयाम पनि थपियो । दक्षिण अफ्रिकाले १९९४ मा राष्ट्रिय एकता र मेलमिलापलाई प्राथमिकतामा राखेर नेसनल युनिटी एन्ड रिकन्सिलेसन ऐन जारी गरेपछि संक्रमणकालीन न्यायको राजनीतिक आयामले थप तरंग ल्यायो । अल्पसंख्यक गोरा जातिले करिब ३ सय वर्षसम्म काला जातिमाथि शोषण गरेका कारण समाजमा राजनीतिक घृणा र असहिष्णुता व्याप्त थियो । १९९५ मा स्थापित सत्य निरूपण तथा मेलमिलाप आयोगले अफ्रिकी समाजमा राजनीतिकसामाजिक मेलमिलापलाई प्रोत्साहन तथा सहयोग गरेकाले यो उदाहरणीय मानियो । संयुक्त राष्ट्रसंघले विभिन्न समयमा जारी गरेका गाइडलाइन तथा प्रख्यात अध्येता प्रिसिला हेनर र कोलिन मुर्फी लगायतको परिभाषाले संक्रमणकालीन न्यायलाई एउटा व्यवस्थाको अन्त्य भइसकेको तर अर्को व्यवस्था प्रारम्भ भइनसकेको तरल राजनीतिक अवस्थालाई जनाउँछ । उनीहरूका अनुसार, संक्रमणकालीन न्यायका संयन्त्रले सत्य अन्वेषण, मेलमिलाप, माफी र कानुनी कारबाही तथा संस्थागत सुधार जस्ता काम गर्छन् । राजनीतिक प्रकृतिका यस्ता काममा प्रत्येक चरणमा राजनीतिक व्यक्तिकै संलग्नता रहन्छ । सत्य अन्वेषण, मेलमिलाप र अभियोजन लगायतमा पूर्वशासक वा विद्रोहीलाई संलग्न गराउनुपर्ने हुन्छ, जो वर्तमानमा पनि शासकीय संरचनाको केन्द्रमा रहेका हुन सक्छन् । हिजोका सत्ताबाट परिचालित सुरक्षाकर्मी वा अन्य प्रशासनिक संयन्त्र आज पनि त्यही भूमिकामा हुन सक्छन् । त्यसैले संक्रमणकालीन न्यायका संयन्त्रले सही काम गर्न सकून् भन्नका लागि पाइलैपिच्छे राजनीतिक सहयोग, सहकार्य र प्रतिबद्धता जरुरी हुन्छ । आयोगको कानुन निर्माणदेखि कार्यान्वयन र आवश्यकता अनुसार संशोधन अपरिहार्य हुन्छ । राजनीतिक सहयोगबिना यो पनि सम्भव हुँदैन । संक्रमणकालीन न्यायको संयन्त्र (विश्वकै पहिलो) का रूपमा १९७४ मा युगान्डामा स्थापित सत्य आयोग र १९८२ मा बोलिभियामा स्थापित नेसनल अमिसन अफ इन्क्वायरी इनटु डस्यापियड राजनीतिक सहयोगकै अभावमा असफल भए । ती दुवै आयोगलाई दिइएको कार्यदिशा अपूर्ण थियो । बेपत्ता र मृतकबाहेक मानव अधिकार उल्लंघनका यातना, अपहरण जस्ता विषयलाई क्षेत्राधिकारभित्र नराख्नुमा राजनीतिक कारण थियो । अर्जेन्टिना र चिलीका सत्य आयोगहरू तुलनात्मक रूपमा सफल हुनुमा राजनीतिक सहयोगकै भूमिका थियो । अन्य देशमा पनि राजनीतिक असंलग्नता वा गलत संलग्नताकै कारण आयोगहरू असफल भएका छन् ।नेपालमा संक्रमणकालीन न्यायबारे फरक बुझाइ छ । पश्चिमा देशहरूले भनेजस्तो अन्तर्राष्ट्रिय मानव अधिकार, मानवताविरुद्धको अपराध र संक्रमणकालीन न्यायको स्थापित मान्यतानुरूप अघि बढ्ने वा घरेलु मोडलमा जाने भन्नेबारे सरोकारवाला प्रस्ट छैनन् । एकातिर सत्य निरूपण तथा मेलमिलाप आयोगको ऐनमा अन्तर्राष्ट्रिय प्रभाव धेरै छ, अर्कातिर केही सरोकारवाला भने लडाकु व्यवस्थापनजस्तै यो घरेलु मोडलबाटै अघि बढ्छ भनिरहेका छन् । घरेलु मोडलको अवधारणा प्रस्ट भने हुन सकेको छैन । संक्रमणकालीन न्यायलाई २०६३ सालमा भएको बृहत् शान्ति सम्झौतामा अंकुरित राजनीतिक प्रक्रियाकै एउटा पाटो मान्ने कि नमान्ने भन्नेबारे निरर्थक बहस चलिरहेको छ । कुनै छोराले बाबुसँग सम्बन्ध तोड्न सक्ला, तर बाबुबाट प्राप्त गरेका जेनेटिक गुणहरू फाल्न सक्दैन । राजनीतिक कारणले बीजारोपण भएको शान्ति प्रक्रिया पनि राजनीतिबाट पूरै पृथक् हुन सक्दैन ।केही समयअघि अधिकारकर्मी र पीडितहरूको समूहले संक्रमणकालीन न्यायको राजनीतिक मोडल मा बहस गरायो, तर त्यसका सैद्धान्तिक र व्यावहारिक पक्षहरू उजागर गर्न सकेन । अर्का थरी सरोकारवालाले कडा प्रतिक्रिया दिएर उक्त अवधारणालाई गर्भमै तुहाइदिए । उसले पनि केकति कारण संक्रमणकालीन न्यायले राजनीतिक सम्बन्धविच्छेद गर्नुपर्छ भनी प्रस्ट पार्न सकेन । यी दुई अतिवादलाई जोड्ने तेस्रो धार अघि आउन सकेन । नेपालमा संक्रमणकालीन न्यायलाई राजनीतिबाट पूर्ण रूपले विच्छेद गर्न सकिँदैन । बरु राजनीतिक स्वार्थ र प्रतिशोधको विषय नबनोस् भन्नेतर्फ सचेत हुन जरुरी छ । घरेलु संक्रमणकालीन न्याय कुनै गैरन्यायिक दस्तावेज होइन, जहाँ राजनीतिबाट पूर्णतः अलग्गिएर काम गर्न सकियोस् । केही अपवादबाहेक बयानका लागि बोलाइने पीडित र पीडक दुवै राजनीतिक व्यक्ति छन् । यस क्षेत्रका अधिकारकर्मीले पनि मौसम अनुसार राता, नीला र पहेँला कोट पहिरिएकै छन् । अनि बेपत्ता पारिएका व्यक्तिको छानबिन र सत्य निरूपण तथा मेलमिलाप आयोगमा चाहिँ चन्द्रलोकबाट भए पनि गैरराजनीतिक व्यक्ति नै खोजेर ल्याउनुपर्छ भन्न मिल्दैन । विदेशमा पनि सत्य आयोग पूर्णतः गैरराजनीतिक व्यक्ति भएको इतिहास भेटिँदैन । दक्षिण अफ्रिकी सत्य आयोगका अध्यक्ष डेसमन्ट टुटु अफ्रिकन नेसनल कंग्रेसका नेता थिए । अन्य कतिपय देशमा पनि राजनीतिक दलका शक्तिशाली व्यक्तिहरू नै आयोग अध्यक्ष बनेका छन् । पूर्णतः गैरराजनीतिक व्यक्तिले जटिल राजनीतिक विषय ह्यान्डल गर्न पनि कठिन हुन्छ । सर्त चाहिँ के हो भने, आयोगमा कार्यरत हुँदा उसले राजनीतिक जुत्ता र चस्मा झिक्न सक्नुपर्छ । आयोग अध्यक्ष हुँदा राजनीतिक चस्मा फुकालेकाले टुटुले अफ्रिकन नेसनल कंग्रेसका गलत हस्तक्षेपलाई प्रतिकार गर्ने सामर्थ्य राखेका थिए । कानुनतः नेपालको आयोग सरकारनियन्त्रित छ । साधनस्रोत र कर्मचारीको व्यवस्थापनमा आयोगलाई स्वायत्तता दिइएको छैन । यसको अर्थ राजनीतिक प्रभाव नै हो । यस्ता आयोगहरूलाई सरकार वा कुनै दलविशेषको नियन्त्रणबाट निकाल्नु अत्यावश्यक छ । तर यसको अर्थ संक्रमणकालीन न्यायका सन्दर्भमा राजनीतिक दल र सरकारसँग सहकार्य र संवाद गर्नै हुँदैन भन्ने चाहिँ होइन ।विश्वमा संक्रमणकालीन न्यायमा पीडकलाई अभियोजन गर्ने काममा प्रतिशोध साधिएको पनि देखिन्छ । नेपालमा यसबारे सतर्क रहनु जरुरी छ । हिजोका विद्रोही शक्तिहरू आज विभिन्न टुक्रामा विभाजित छन् । सबैलाई समान र सन्तुलित ढंगले सम्बोधन गर्नुपर्ने चुनौती छ । अन्त्यमा, वादविवादमा धेरै फस्नुभन्दा सन्तुलित राजनीतिक सम्बन्ध निर्माण गर्दै पीडितलाई केन्द्रविन्दुमा राखेर संक्रमणकालीन न्यायलाई तार्किक निष्कर्षमा पुर्याउन जरुरी छ । यसो भएमा नेपालले विश्वमा नयाँ उदाहरण पेस गर्नेछ ।"
आधारभूत सेवा सबै स्वास्थ्य संस्थाबाट,"स्वास्थ्य तथा जनसंख्यामन्त्री उपेन्द्र यादवले राष्ट्रिय स्वास्थ्य नीति२०७६ सार्वजनिक गरेका छन् । स्वास्थ्य मन्त्रालयमा सोमबार आयोजित कार्यक्रममा उनले संघीय संरचनाअनुरूप स्वास्थ्य प्रणालीमार्फत नागरिकको स्वास्थ्यसम्बन्धी मौलिक हक र गुणस्तरीय स्वास्थ्य सेवामा सर्वव्यापी पहुँच सुनिश्चित गर्न यो नीति ल्याइएको जानकारी दिए । नीतिमा सबै तहका स्वास्थ्य संस्थाबाट तोकिएबमोजिमका निःशुल्क आधारभूत स्वास्थ्य सेवा प्रदान गर्ने प्रतिबद्धता व्यक्त गरिएको छ । सबै नागरिकलाई आधारभूत आकस्मिक स्वास्थ्य सेवाको पहुँच, हरेक वडामा आधारभूत स्वास्थ्य सेवा केन्द्र, हरेक स्थानीय तहमा प्राथमिक अस्पताल, प्रदेशअन्तर्गत द्वितीय तहको अस्पताल, प्रादेशिक अस्पतालहरू र संघअन्तर्गत रहने गरी अति विशिष्टीकृत अस्पताल, संघअन्तर्गत नै रहने गरी हरेक प्रदेशमा कम्तीमा एक विशिष्टीकृत अस्पताल र एउटा स्वास्थ्य विज्ञान प्रतिष्ठान स्थापना गर्ने नीतिमा उल्लेख छ । प्रत्येक प्रदेशमा एक रिफरेन्स प्रयोगशाला तथा निदान केन्द्र स्थापना, संघ, प्रदेश तथा स्थानीय तहमा फिजियोथेरापी सेवासहितको पुनःस्थापना तथा प्रशामक सेवा केन्द्र स्थापना, राष्ट्रिय रोग नियन्त्रण केन्द्रको स्थापनाबारे समेत जनाइएको छ । यो नीतिमा स्वस्थ जीवनशैली प्रवर्द्धनमा समेत विशेष जोड दिइएको छ । स्वास्थ्यमा सर्वव्यापी पहुँचको अवधारणाअनुसार प्रवर्द्धनात्मक, प्रतीकारात्मक, उपचारात्मक, पुनःस्थापनात्मक तथा प्रशामक सेवालाई एकीकृत रूपमा विकास तथा विस्तार गर्नेसमेत उल्लेख छ । यस्तै नसर्ने रोगहरूको रोकथाम तथा नियन्त्रणका लागि व्यक्ति, परिवार, समाज तथा सम्बन्धित निकायलाई जिम्मेवार बनाउँदै एकीकृत स्वास्थ्य प्रणालीको विकास तथा विस्तार गर्ने उल्लेख गरिएको छ । नीतिमा लागूपदार्थको नियन्त्रण तथा मदिराको प्रयोगलाई निरुत्साहित गर्दै सुर्तीजन्य पदार्थको बिक्रीवितरण तथा प्रयोगको प्रभावकारी नियमन गरिने उल्लेख गरिएको छ । सबै किसिमका वातावरणीय प्रदूषण तथा विकास निर्माणका कारण जनस्वास्थ्यमा हुने नकारात्मक प्रभाव न्यूनीकरण गर्न स्वस्थ जीवनशैलीका लागि साइकल लेन, सार्वजनिक पार्कको निर्माणलगायत विषय कार्यान्वयन गर्न सरोकारवाला निकायसँग समन्वय तथा पैरवी गरिनेछ । प्रमुख लोकमार्गहरूमा ट्रमा सेवा केन्द्र सञ्चालन, प्रत्येक स्थानीय तहमा न्यूनतम एक सुविधासम्पन्न एम्बुलेन्सको व्यवस्था, हवाई उद्धारका लागि हवाई एम्बुलेन्सको विकास, आकस्मिक स्वास्थ्य उपचार कोषको व्यवस्थाबारे समेत नीतिमा उल्लेख गरिएको छ । आयुर्वेद चिकित्सा पद्घतिबारे समेत नीतिमा जनाइएको छ । यसअन्तर्गत आयुर्वेद, पञ्चकर्म, योग तथा प्राकृतिक चिकित्साको विशिष्टीकृत सेवासहितको राष्ट्रिय आयुर्वेद, योग तथा पञ्चकर्म केन्द्र स्थापना गरी यी क्षेत्रलाई स्वास्थ्य पर्यटनमा टेवा पुर्याउने गरी क्रमशः संघीय संरचनाअनुसार विस्तार गर्ने बताइएको छ । माध्यमिक तहसम्म प्रत्येक विद्यालयमा कम्तीमा १ जना स्वास्थ्य जनशक्तिको व्यवस्था गर्ने नीतिमा उल्लेख छ । एक चिकित्सक र स्वास्थ्यकर्मीएक स्वास्थ्य संस्था को अवधारणालाई सबै सरकारी स्वास्थ्य संस्थामा क्रमशः लागू गर्ने तथा सरकारी अस्पतालमा विस्तारित अस्पताल सेवा कार्यान्वयन गर्ने विषय नीतिमा समेटिएको छ । प्राथमिक मानसिक स्वास्थ्य, मुख, आँखा, नाक, कान, घाँटी स्वास्थ्य सेवालगायत विशेष उपचार सेवालाई पालिका स्तरसम्म विकास र विस्तार गर्नेसमेत औंल्याइएको छ ।"
फिल्डमा खटियो त्रिवि टोली,"मकवानपुर  कृषि तथा वनविज्ञान विश्वविद्यालयले आफ्नो जग्गामा भवन निर्माण गर्न थालेपछि त्रिभुवन विश्वविद्यालयले खटाएको अध्ययन टोली सोमबार हेटौंडा आइपुगेको छ ।मन्त्रिपरिषद् र दुई विश्वविद्यालयको सहमतिविपरीत कृषि विश्वविद्यालयले जग्गा अतिक्रमण गरी भवन निर्माण थालेको त्रिवि पदाधिकारीको आरोप छ । त्यसैले विस्तृत अध्ययनका लागि त्रिविले टोली खटाएको हो । राजेन्द्र पौडेल संयोजकत्वको टोलीमा प्राडा विनोद पराजुली, प्राध्यापक संघका महासचिव केशवराज शर्मा, कानुनी सल्लाहकार राजेन्द्र खनाल, कर्मचारी संघका वरिष्ठ उपाध्यक्ष पुण्यप्रसाद आचार्य सदस्य छन् ।उक्त टोलीले सोमबारै कृषिले भवन निर्माण थालेको क्षेत्र र वनविज्ञान अध्ययन संस्थानका लागि छुट्याइएको पश्चिम दक्षिण क्षेत्रको जग्गाको अवलोकन गरेको छ । मन्त्रिपरिषदको निर्णयले छुट्याएर दिएको जग्गाभन्दा बाहिर गएर त्रिविको जग्गामा भवन निर्माण सुरु गरेको पाइएको टोलीले जनाएको छ । प्रदेश ३ का मुख्यमन्त्री र प्रदेश सरकारले नै कानुनविपरीत सुरु भएको काममा सहयोग गरेको पाइएको छ, संयोजक राजेन्द्र पौडेलले भने । प्रदेश सरकारका पदाधिकारीसँग भेट्न खोजे पनि मुख्यमन्त्री डोरमणि पौडेल जिल्लाबाहिर भएकाले नसकिएको उनले बताए । कानुनविपरीत निर्माण सुरु भएको भवन कुनै पनि हालतमा रोक्नुको विकल्प छैन, त्रिविका कानुनी सल्लाहकार राजेन्द्र खनालले भने, जबर्जस्ती गरिए न्यायिक उपचारमा जान हामी तयार छौं । दुवै विश्वविद्यालयबीच भएको सहमति र सरकारको निर्णयको बेवास्ता गर्दै कृषि तथा वन विश्वविद्यालय एकलौटी रूपमा अगाडि बढेको अवस्था रहेको त्रिविको वन संकायका डिन कृष्णराज तिवारीले आरोप लगाए । हेटौंडा१० मा रहेको त्रिविको १ सय ५८ बिघा जग्गामध्ये ६० बिघा जमिन कृषि विश्वविद्यालयलाई भोगाधिकार दिने निर्णय भएको थियो । दुई विश्वविद्यालयका पदाधिकारीले पश्चिमतर्फको जग्गा कृषि विश्वविद्यालयले भोगचलन गर्ने सहमति यसअघि भएको थियो । कृषिले भने दक्षिणतर्फ १० करोड रुपैयाँ लागतमा शैक्षिक भवन निर्माणको तयारी सुरु गरेपछि विवाद भएको हो । त्रिविबाट अध्ययनका लागि टोली र एएफयू हेटौंडाको पदाधिकारीबीच भेटवार्ता पनि भएको छ ।"
प्रदूषणमुक्त लुम्बिनी बहस सुरु,"रूपन्देही र कपिलवस्तु  बुद्ध जन्मस्थल लुम्बिनी प्रदूषणको चपेटामा परेको गुनासो लामो समयदेखि सुनिँदै आएको थियो । विभिन्न कार्यक्रममा प्रदूषण न्यूनीकरण कसरी गर्ने भन्ने चिन्ता व्यक्त गरिन्थ्यो । स्थानान्तरण, प्रदूषण कम गर्ने यन्त्र जडान वा उद्योग बन्द गर्ने एकमत थिएन । दिन प्रतिदिन बढदो प्रदूषणले पुरातात्त्विक स्थल संकटमा परेकामा सबै सहमत थिए । लुम्बिनी आसपासका उद्योगका विषयमा आइतबार सर्वोच्च अदालतले आदेश जारी गरेपछि यहाँ तरंग उत्पन्न भएको छ । एकातिर अर्बौंको लगानी जोखिममा पर्ने भनाइ सुनिन्छ । अर्कोतर्फ विश्व सम्पदाको संरक्षणमा जोड दिइएको छ । आदेश पालनालाई लिएर सरोकारवालाबीच बहस तीव्र छ । लुम्बिनी क्षेत्रको संरक्षणका लागि चासो र चिन्ता देखिन्छ । यसअघिका छलफल निष्कर्षमा पुग्न सकेका थिएनन् । उक्त आदेशले सरोकारवालालाई दबाब परेको छ । भैरहवालुम्बिनी करिडोरमा रहेका दुई दर्जन ठूला उद्योगका धूवाँधूलोले तीन वर्षयता लुम्बिनी काठमाडौंभन्दा बढी प्रदूषित सहरमा पर्दै आएको छ । चार वर्षअघि यहाँ सञ्चालन भएको प्रथम बौद्ध सम्मेलनले लुम्बिनी आसपास प्रदूषणका कारण सम्पदा जोखिममा परेको औंल्याएको थियो । नियन्त्रणका लागि घोषणापत्रमा सरकारलाई पहल गर्न भनेको थियो । सरकारले नियन्त्रणका लागि प्रयास गरेको थिएन । आईयूसीएन र युनेस्कोले २०१३ मा गरेको अध्ययनमा लुम्बिनीको प्रदूषण खतरनाक स्तरमा पुगेको उल्लेख छ । अध्ययनपछि सार्वजनिक रिपोर्टमा भनिएको छ, संरक्षित क्षेत्र लुम्बिनीमा कार्बन उत्सर्जन गर्ने उद्योगको वृद्धिले अनेकौं समस्या पैदा हुने डर छ । त्यसले यस क्षेत्रको जैविक विविधता, स्थानीयको स्वास्थ्यसँग जोडिएका समस्या र पुरातात्त्विक सम्पदालाई नोक्सान पुग्नुका साथै सामाजिक र सांस्कृतिक मूल्यमा गिरावट आउन सक्ने सम्भावना छ । कहिलेदेखि उठ्यो मुद्दा ?सन् २००८ र ०९ देखि लुम्बिनी प्रदूषण चपेटाको परेको भन्दै नियन्त्रणका लागि आवाज उठेको थियो । भैरहवालुम्बिनी सडकखण्ड दायाँबायाँ उद्योग सञ्चालन बढ्यो । तिनका लागि कच्चा पदार्थ बोकेर आएका ट्रकलरी उद्योग परिसरको सडकमा रोकिन थाले । त्यससँगै प्रदूषणको मुद्दा उठ्न थाल्यो । वातावरण विभागको वातावरणीय प्रदूषण मापन सर्वेक्षण र वायु गुणस्तर मापन तथा अनुगमन प्रणालीका अनुसार लुम्बिनीमा हरेक वर्ष प्रदूषण बढदो छ । लुम्बिनी क्षेत्रमा एक दर्जनभन्दा बढी सिमेन्ट उद्योग र २५ भन्दा बढी वायु प्रदूषण गराउने ठूला अन्य उद्योग सञ्चालित छन् । त्यसको प्रत्यक्ष असर मानव स्वास्थ्य, पर्यावरण र लुम्बिनीमा रहेका पुरातात्त्विक सम्पदामा समेत देखिँदै गएको छ । लुम्बिनी करिडोरमा सिमेन्ट, पेपर र इँटा उद्योगले बढी प्रदूषण गराउँदै आएका छन् । विभिन्न अध्ययनका अनुसार अधिकांश उद्योगले सरकारले बनाएको वातावरण प्रदूषण नियन्त्रण निर्देशिकाको मापदण्डसमेत पूरा नगरेको देखिएको छ । उद्योगबाट लुम्बिनी क्षेत्रको वायुमण्डलमा जम्मा भएको कार्वनिक र सल्फयुरिक एसिडले प्रत्येक वर्ष लुम्बिनीका सम्पदाहरू खिइँदै गएका छन् । प्रदूषण बढदै गएपछि सन् २०१० मा कोषले केन्याको नैरोवीस्थित संयुक्त राष्ट्रसंघीय वातावरणीय कार्यक्रमलाई अध्ययनका लागि आग्रह गरेको थियो । थाइल्यान्डको बैंककबाट आएका अनुसन्धानकर्ताले अध्ययन गरे । सन् २०१३ मा युनेस्को र आईयूसीएनले वातावरणीय अध्ययन गरे । सन् २०१५ मा वातावरण मन्त्रालय, विभाग र कोषले हावाको गुणस्तरसम्बन्धी अध्ययन गरेका थिए । प्रदूषण बढेपछि इसिमोड र विकास कोषले लुम्बिनी परिसरमा हावाको गुणस्तर मापन गर्ने स्टेसन स्थापना गरेका छन् । स्टेसनबाट दैनिक प्राप्त विवरणको विश्लेषण गरिन्छ । २०७४ मा वातावरण विभागले गरेको अध्ययनले काठमाडौंभन्दा लुम्बिनी डेढ गुना बढी प्रदूषित रहेको देखाएको थियो । त्यसबाहेक युनेस्को र जेफिटले पनि प्रदूषणको अवस्था र सम्पदामा पुगेको असरबारे अध्ययन गरेका थिए । लुम्बिनी विकास कोष ४० वर्षदेखिकै गुरुयोजना पूरा गर्नमै केन्द्रित छ, लुम्बिनी विकास कोषका निमित्त सदस्यसचिव सरोज भट्टराईले भने, प्रदूषण नियन्त्रणको हकमा कोषले महत्त्वपूर्ण निर्णय र योजना सञ्चालन गर्न सकेको छैन । लुम्बिनी र कपिलवस्तुका पुरातात्त्विक स्थल र पश्चिम नवलपरासीको रामग्राम क्षेत्रमा पनि प्रदूषण नियन्त्रणका लागि कोषले एउटा मापदण्ड कायम गरेर लागू गर्न गृहकार्य थालेको उनले बताए । नियन्त्रण प्रयासऔद्योगिक प्रवर्द्धन बोर्डले २०६६६७ बाट विश्व सम्पदा सूचीकृत मायादेवी मन्दिरदेखि १५ किमि एरियल दूरीमा उद्योग स्थापना गर्न रोक लगाएको थियो । नयाँ स्थापना, उद्योग विस्तार र पुँजी वृद्धि गर्न नपाउने व्यवस्था गरेको थियो । मायादेवी मन्दिरबाट पूर्वतर्फ बेथरी खोला र पश्चिम कपिलवस्तुको डुमरासम्म पर्छ । यस क्षेत्रमा इँटा उद्योग बढी छन् । बोर्डले लुम्बिनीबाट १५ किमि वरपर र लुम्बिनीभैरहवा सडकखण्डको ८८ सय मिटर दायाँबायाँ उद्योग सञ्चालन गर्न नपाउने निर्णय गरेको थियो । त्यसविपरीत उद्योग स्थापना हुन थालेपछि त्यसविरुद्ध सरोकारवालाले सर्वोच्चमा रिट दर्ता गराएका थिए । रूपन्देहीका प्रमुख जिल्ला अधिकारी अर्जुनप्रसाद पोखरेलले अहिलेसम्म चरणबद्ध रूपमा हुने गरेका छलफल निष्कर्षमा पुग्न नसकेको भए पनि सर्वोच्चको आइतबारको आदेश कार्यान्वयनमा लैजान अब प्रक्रिया सुरु हुने बताए । प्राचीन धरोहरको संरक्षण गर्ने कर्तव्य राज्यको हो, उनले भने, त्यसमा स्थानीय उद्योग, व्यवसायीसहित सरोकारवाला निकायसमेत सहमत हुनुहुन्छ । तर, उद्योग स्थानान्तरणको प्रक्रिया, मूल्यांकन र लागतको विषय अस्पष्ट भएकाले केही समस्या छ, त्यो विषयमा आदेशले केही बोलेको होला । आदेशको पूर्णपाठ प्राप्त भएपछि त्यसको अध्ययन र विश्लेषणका आधारमा अदालतको आदेशको परिपालना गर्दै सबैको सहमतिमा कार्यान्वयन गर्ने उनले बताए । उद्योगहरूमा ठूलो लगानी छ । तत्काल स्थानान्तरण वा बन्द गराउनु असम्भव जस्तै पनि हो । तर, सम्भव बनाउने छौं, उनले भने, राज्यकै सहयोगमा अघि बढ्ने हो ।प्रदूषणका असरप्रदूषणले यस क्षेत्रको जैविक विविधता, स्थानीयको स्वास्थ्यसँग जोडिएर अनेकौं समस्या आएका छन् । वरिष्ठ पुरातत्त्वविद् वसन्त बिडारीका अनुसार लुम्बिनीस्थित अशोक स्तम्भ मक्िँकदै गएको छ । बढदो प्रदूषण र हानिकारक कण स्तम्भमा टाँसिएकाले दिनानुदिन कमजोर बन्दै गएको उनले बताए । तीन वर्ष लगाएर गरिएको अध्ययनले स्तम्भमा विभिन्न हानिकारक तत्त्व आएर टाँसिएको देखाएको थियो, उनले भने, अहिले त्यतिखेर भन्दा दोब्बर प्रदूषण बढेको छ । अध्ययन दुई वर्षअघि गरिएको थियो । स्तम्भसँगै अन्य पुरातात्त्विक सम्पदामा पनि असर पर्दै गएको छ ।प्रदूषणले पर्यटकको बसाइँ पनि कम भइरहेको छ । एक साताभन्दा बढी समयका लागि आउने पर्यटक २३ दिनमै फर्कने गरेका छन् । बौद्ध भिक्षुहरू प्रदूषणले स्वास्थ्यमा समस्या देखिन थालेको बताउँछन् । प्रदेश ५ को उद्योग पर्यटन वन तथा वातावरण मन्त्रालयका वातावरण निरीक्षक निर्मल चौधरीले लुम्बिनी क्षेत्रको बढदो प्रदूषणले मानव स्वास्थ्यसँगै पुरातात्त्विक सम्पदा र बालीनालीमासमेत गम्भीर असर पुर्याउँदै गएको बताए । त्यस क्षेत्रका उद्योगबाट निस्कने धूवाँ र धूलोमा विभिन्न रसायनिक कण हुन्छन, उनले भने, ती कण पानीमा पर्नासाथ एसिडमा परिणत हुन्छन र त्यसले मानव स्वास्थ्यदेखि संरचनामा पनि असर पार्छ । प्रदेशको उद्योग पर्यटन वन तथा वातावरण मन्त्रालयले प्रदूषण बढाउने उद्योग स्थानान्तरण वा प्रदूषण नियन्त्रण दुवै कोणबाट गर्न सकिने प्रयासका विषयमा अनौपचारिक छलफल गरिरहेको मन्त्री लीला गिरीले बताए । हामीले छलफल गर्दै पनि छौं, उनले भने, उद्योगको समस्या समाधानका लागि आगामी वर्षको योजनामा राखेका छौं । लुम्बिनीस्थित मायादेवी मन्दिरको १५ किमि एरियल दूरीमा सानाठूला ४० उद्योग पर्छन् । रूपन्देहीतिर ३३ र कपिलवस्तुतर्फ ७ उद्योग छन् ।बन्द समाधान होइनउद्योगमा रोक लगाउनु वा स्थानान्तरणले समस्या समाधान नहुने लगानीकर्ताले बताएका छन् । प्रदूषण नियन्त्रणका लागि आधुनिक र वैज्ञानिक उपाय खोजी गर्नुपर्ने उनीहरूको सुझाव छ । सर्वोच्चको आदेशपछि यहाँ उद्योगी र सरोकारवाला चिन्तित छन् । आदेशले लुम्बिनी क्षेत्रको १५ किमि हवाई दूरीभित्र नयाँ कुनै पनि उद्योग सञ्चालन गर्न नपाइने हो वा सबै उद्योग बन्द गर्नुपर्ने हो भन्ने अन्योल देखिन्छ । पश्चिमाञ्चल सिमेन्ट उद्योग संघका सचिव विदुर ढुंगानाले १५ किमि क्षेत्रमा पहिल्यै स्थापित उद्योगमा ७० अर्बभन्दा बढी लगानी भइसकेको बताए । ती उद्योगमा १० हजार जनाभन्दा बढीले रोजगारी पाएको उनले बताए । यस्तो अन्योलले लगानी प्रभावित हुन थालेको छ, उनले भने, कुनै पनि निर्णयको दूरगामी असर के पर्छ भनेर केलाउनु जरुरी हुन्छ । यहाँ उद्योग सञ्चालनका लागि सरकारले नै अनुमति दिएको उनले बताए । उद्योग वाणिज्य महासंघका केन्द्रीय सदस्य तथा उद्योगी राजेश अग्रवालले अहिलेसम्म सञ्चालनमा रहेका उद्योगको हकमा प्रदूषण नियन्त्रणका लागि निश्चित मापदण्ड तयार गरेर लागू गर्नुपर्ने बताए । औद्योगिकीकरणको वातावरण बनिरहेको अवस्थामा सरकारले वैकल्पिक उपाय खोजी गर्नुपछर्, उनले भने, लगानीको वातावरण दिगो र विश्वसनीय नबनेमा औद्योगिक विकास सम्भव छैन । रूपन्देहीको मोतीपुरमा प्रस्तावित औद्योगिक क्षेत्र चाँडो सञ्चालनमा ल्याउनुपर्ने उनले बताए । लुम्बिनी करिडोरका एक दर्जन सिमेन्ट उद्योगबाट वार्षिक करिब १० अर्ब रुपैयाँ बराबरको उत्पादन भइरहेको उनले दाबी गरे । उत्पादन अवरुद्ध भएमा सिमेन्टमा आत्मनिर्भर हुन लागेको नेपाल फेरि पुरानै अवस्थामा पुग्नेछ, उनले भने, पुँजी बाहिरिने अवस्था आउँछ । लुम्बिनी आसपास २२ वटा इँटा उद्योग सञ्चालनमा छन् । उद्योगलाई कसरी प्रदूषणमुक्त बनाउन सकिन्छ, लुम्बिनी इँटा व्यवसायी संघका महाचिव अजयकुमार गुप्ताले भने, लुम्बिनीको वातावरण प्रदूषित हुन नदिन हामी सचेत छौं । इँटा उद्योगबाट हुने प्रदूषण नियन्त्रण गर्नका लागि इँटा व्यवसायीले कारखानामा जिकज्याक प्रविधि (इँटा पोल्दा धूवाँको निकास सोझै माथि जान नदिएर विभिन्न ठाउँमा ठोक्किएर फिल्टर हुँदै जाने) अपनाइएको बताए ।"
सीपयुक्त शिक्षा भए मात्रै समृद्धि,"काठमाडौं  २५ वर्षभित्र कृषि क्षेत्रको जनशक्ति ३२ प्रतिशतमा सीमित हुने आकलन गरिएको छ । सरकारले गठन गरेको जनशक्ति प्रक्षेपणसम्बन्धी कार्यदलले बुझाएको प्रतिवेदनले कृषि क्षेत्रको जनशक्ति क्रमशः घटदै जाने र उद्योगसेवा क्षेत्रमा दक्ष जनशक्ति बढदै जाने अनुमान गरेको छ । २०७४७५ को अध्ययनअनुसार कृषिक्षेत्रमा ६४७९ प्रतिशत जनशक्ति छ । उक्त जनशक्ति २०९९२१०० मा पुग्दा घटेर ३२१५ मा पुग्ने प्रतिवेदनको दाबी छ । हाल उद्योग क्षेत्रमा १३८१ र सेवाक्षेत्रमा २१४० प्रतिशत जनशक्ति क्रियाशील छन् । २५ वर्षपछि उद्योग क्षेत्रको जनशक्ति २४१६ र सेवा क्षेत्रमा ४३६९ प्रतिशत पुग्ने अनुमान गरिएको छ । संरचनात्मक परिवर्तनअनुसार कृषि क्षेत्रमा अधिक संख्यामा रहेको जनशक्ति घट्दै गएको तर उद्योग र सेवा क्षेत्रका जनशक्ति बढदै गएको कार्यदलको निष्कर्ष छ ।मन्त्रिपिरषद्ले २०७५ असोजमा जनशक्ति प्रक्षेपण तथा मानव संसाधन विकास योजना तर्जुमा कार्यदल गठन गरेको थियो । शिक्षामन्त्री गिरिराजमणि पोखरेलको अध्यक्षतामा गठित कार्यदलको निर्देशक समितिमा राष्ट्रिय योजना आयोगका उपाध्यक्ष पुष्पराज कँडेल सहअध्यक्ष र आयोग सदस्य उषा झा सदस्य थिइन् । विभिन्न ९ विषयगत मन्त्रालयका सचिवसहित विज्ञ सदस्य थिए । सरकारले लिएको समृद्ध नेपाल सुखी नेपालीको सपना साकार पार्न सक्षम जनशक्ति केकति आवश्यक छ भनेर यकिन गर्न सर्वेक्षण गरिएको हो । वर्तमान अवस्थाको पहिचान गरी २५ वर्षसम्मका लागि विभिन्न स्तरको जनशक्ति विकास गर्न र योजना निर्माणको खाका बनाउन सर्वेक्षण गरिएको हो, पोखरेलले भने । कार्यदलले सोमबार प्रधानमन्त्री केपी शर्मा ओलीलाई प्रतिवदेन बुझाएको हो ।सर्वेक्षणमा जनशक्तिको सीपलाई तह १ देखि ४ सम्म वर्गीकरण गरिएको छ । हाल तह १ का न्यून सीप भएका कामदार ६४ प्रतिशत रहेको र आगामी २५ वर्ष त्यस्ता जनशक्ति २९ प्रतिशतमा झर्ने अनुमान गरिएको छ । तह २ अन्तर्गत मध्यम क्षमता भएका जनशक्ति अहिलेको २९ प्रतिशतबाट बढेर ५५ प्रतिशतसम्म पुग्ने आकलन गरिएको छ । तह १ बाहेक मध्यम क्षमता, उच्च दक्षता, उत्कृष्ट दक्षता भएका जनशक्तिको प्रतिशत भने बढदै जाने निष्कर्ष छ । सीप तह ३ र ४ भएका उच्च दक्षता र उत्कृष्ट क्षमता भएका जनशक्ति मुलुकमा ४४४ र १७६ प्रतिशत मात्रै रहेको औंल्याइएको छ । तह ३ मा पर्ने जनशक्ति २१०० मा ११ प्रतिशत पुग्ने आकलन गरिएको छ । तह ४ को क्षमता भएका जनशक्ति २५ वर्षमा ३८५ प्रतिशत पुग्ने अनुमान छ । सीप तथा क्षमता तहका आधारमा पनि जनशक्तिको वर्गीकरण गरी प्रक्षेपण गरिएको हो ।सीप नभएकालाई सिकाऊ न्यून सीप र क्षमता भएका जनशक्तिलाई शिक्षा तथा सीप विकासबाट क्रमशः सीपयुक्त क्षेत्रहरू (सीप तह २, सीप तह ३ र सीप तह ४ मा) बदल्नुपर्ने कार्यदलको सुझाव छ । प्रतिवेदनअनुसार नेपालको जनशक्तिमा सीप तह ३ र ४ (माथिल्लो सीप तह) मा पर्ने जनशक्तिको हिस्सा १० प्रतिशतभन्दा पनि थोरै छ । न्यून सीप तह भएको जनशक्ति करिब ६४ प्रतिशत देखिएको छ । यो तहको जनशक्तिलाई गुणात्मक शिक्षा र सीप विकास तालिमका माध्यमबाट दक्ष बनाउन सके मात्र समृद्ध नेपाल सम्भव हुने कार्यदलको सुझाव छ । अध्ययनका क्रममा शिक्षाक्षेत्रमा संख्यात्मक विस्तार भए पनि गुणस्तरमा कमी रहेको पाइएको कार्यदलका एक सदस्यले बताए । उच्चशिक्षा प्रदान गर्ने शिक्षण संस्थालाई जीवनोपयोगी शिक्षा दिने थलोका रूपमा विकास गर्न सरकारलाई प्रतिवेदनले सुझाएको छ । हाल साधारण धारमा ८० र प्राविधिक धारतर्फ २० प्रतिशत विद्यार्थी अध्ययनरत छन् । प्राविधिक शिक्षातर्फको शिक्षण संस्था र शिक्षामा जोड दिनुपर्ने कार्यदलले औंल्याएको छ ।"
मतपत्र च्यात्नेलाई लाख रुपैयाँ जरिवाना,चितवन स्थानीय तह निर्वाचनमा मतपत्र च्यातेको अभियोग लागेका दुई जनालाई सोमबार चितवन जिल्ला अदालतले एकएक लाख रुपैयाँ जरिवानाको फैसला सुनाएको छ । भरतपुर महानगरपालिका १९ को मतगणना भइरहँदा मतपत्र च्यातेका तत्कालीन माओवादी केन्द्रका नेता तथा कार्यकर्ता द्रोणबाबु शिवाकोटी र मधु न्यौपानेलाई अदालतले जेठ ३० मा दोषी ठहर्याएको थियो । जिल्ला न्यायाधीश मुरारीबाबु श्रेष्ठको इजलासले उनीहरूलाई दोषी ठहर्याएको चितवन जिल्ला अदालतका स्रेस्तेदार रुद्रमणि गिरीले जानकारी दिए । जरिवाना हुने सजाय पनि श्रेष्ठकै इजलासबाट भएको हो । निर्वाचन आयोग मुख्य निर्वाचन अधिकृतको कार्यालय भरतपुरको जाहेरीले नेपाल सरकार वादी भएर उक्त मुद्दा दर्ता भएको थियो । निर्वाचन कसुर तथा सजाय ऐन २०७३ को दफा १६ को उपदफा १ को कसुरअनुसार उपदफा २ मा व्यवस्था भएको सजाय माग भएको स्रेस्तेदार गिरीले जानकारी दिए । निर्वाचन कसुरमा एक लाख रुपैयाँसम्म जरिवाना वा दुई वर्षसम्म कैद हुन सक्ने कानुनी व्यवस्था छ । शिवाकोटी र न्यौपानेलाई सत्तारूढ नेकपाले चितवन जिल्ला कार्यसमितिमा शपथ पनि गराइसकेको छ । यसअघि २४औं पटकसम्म पेसी तोकिए पनि सधैं स्थगन हुने गर्थ्यो । २७ औं पेसीमा मात्र यो मुद्दामा अन्तिम फैसला भएको हो । भरतपुर महानगरपालिकाको मतगणना अन्तिम अन्तिम हुँदै शिवाकोटी र न्यौपानेले गर्दा २०७४ जेठ १५ मध्यरातमा मतपत्र च्यातेका थिए । २९ वडा रहेको भरतपुरमा १९ नम्बरको मतगणना सकिनै लागेको थियो । मतपत्र च्यातिएपछि भरतपुर १९ मा फेरि मतदान भएर परिणाम घोषणा गरिएको थियो । मतदानको विषयमा सर्वोच्च अदालतले नै टुंगो लगाएको थियो । त्यसैले चितवन जिल्ला अदालतबाट भएको यो फैसलाले निर्वाचन परिणाम कुनै असर पर्दैन । यो मतपत्र च्यातेको अपराधविरुद्धको मुद्दा मात्र हो । माओवादी केन्द्रले त्यो बेला भरतपुरमा कांग्रेससँग चुनावी गठबन्धन गरेर मेयरमा उम्मेदवारी दिएको थियो । तत्कालीन एमाले उम्मेदवार देवीप्रसाद ज्ञवाली र कांग्रेसमाओवादी गठबन्धनबाट उम्मेदवार रहेकी माओवादी केन्द्रकी रेणु दाहालबीच तीव्र प्रतिस्पर्धा थियो । थोरै मतले ज्ञवाली अगाडि रहँदा मतपत्र च्यातिएको थियो । दोहोर्याएर मतदान हुँदा नतिजा दाहालको पक्षमा आएको थियो ।
किर्ते गर्ने २६ जनालाई कैद,"ताप्लेजुङ  सरकारी कागजात किर्तेमा संलग्न २६ जनालाई जिल्ला अदालत ताप्लेजुङले जनही १ वर्ष कैद गरेको छ । न्यायाधीश कृपासुर कार्कीको इजलासले २०७२ असारदेखि २०७३ साउनसम्म जिल्ला कृषि विकास बैंकबाट ऋण प्रयोजनका लागि जग्गाधनीपुर्जा किर्ते गरेकालाई सजायको फैसला गरेको हो ।अदालतका स्रेस्तेदार केदारप्रसाद गौतमका अनुसार कृृषि विकास बैंक ताप्लेजुङ शाखाका तत्कालीन प्रमुख गणेश खतिवडासहित तीन जना कर्मचारी, लेनदेन गराउने एक जना र बाँकी जग्गाधनीलाई कैद तोकिएको छ । लेखनदास सुरेन्द्र तवेवुङ र बैंकका कार्यालय सहयोगी ललितकुमार राईले भने सफाइ पाएका छन् । बैंकका प्रबन्धक खतिवडा, लेखापाल हरिशंकर न्यौपाने, कर्मचारी भीमप्रसाद आचार्य र कारोबार गराउने पद्मा भनिने पदमकुमारी नुगोलाई कारोबारको कुल रकमको २५ प्रतिशत जनही जरिवाना गरिएको स्रेस्तेदार गौतमले बताए । कुल रकम २ करोड ४४ लाख ७५ हजार छ । अदालतका अनुसार ललिता गुरुङ श्रेष्ठ र श्याम श्रेष्ठले १२, यमुना सिवाले १४, मनीषा सुब्बाले ६, नारायणसिंह बोखिमले ९ लाखको २५ प्रतिशत जरिवाना तिर्नुपर्नेछ । तारादेवी बोगटीले १९ लाख ५० हजार, बमबहादुर लिम्बू र दुर्गा लिम्बूले ११ लाख २५ हजार, बिनु थलङ लिम्बू ८, सरिता लिम्बू १०, गौमती लिवाङ १०, प्रमिला गुरुङ १५, शान्ता काङवाङ ८ र मैया थापा ओझालाई १२ लाखको २५ प्रतिशतका दरले जरिवाना तोकिएको छ । अनिता जोगी ८, सुनिता लिम्बू ८, इन्दिरा खवास २४, सुमित्रा तुम्याहाङ लिम्बू ६, संगीता मादेन ३०, रमेशकुमार राई १८ र अरुणा कार्की र राममाया बेघा लिम्बूले ८८ लाखका दरले २५ प्रतिशत जरिवाना बुझाउनुपर्नेछ । गौतमका अनुसार प्रबन्धक खतिवडासहित लेखापाल न्यौपाने, कर्मचारी आचार्य र पद्मालाई मुख्य दोषी ठहर गरिएको छ । फुङलिङ नगरपालिका ७ र ८ को जग्गा खरिदका क्रममा कागजात किर्ते गरिएको हो । खरिद गरिएको जग्गाको धनीपुर्जामा जिल्ला मालपोत कार्यालय ताप्लेजुङबाट रकम थप गरी कृषि विकास बैंकबाट ऋण निकासा गरिएको थियो । भीर, पाखोलाई प्लटिङ देखाएर प्रति घडेरी ३ देखि १० लाख रुपैयाँसम्म ऋण बैंकबाट लिएको थियो । मालपोतमा २५ हजार रुपैयाँमा रजिस्ट्रेसन पास गरेको जग्गाको मूल्य बैंकमा बुझाएको लिखत धनीपुर्जामा भने पाँच लाख २५ हजार उल्लेख छ । बैंकमा बुझाइएको लिखतमा अगाडि र बीचमा अंक थपेर किर्ते गरेको अदालतले ठहर गरेको हो । २० हजारमा लिखत पास गरेको जग्गाको धनीपुर्जामा २० को अगाडि १० अंक थपेर १० लाख २० हजार बनाइएको छ । मालपोतमा रहेको लिखतमा भने यस्तो किर्ते गरिएको छैन । व्यक्तिले पाउने लिखत धनीपुर्जामा मात्रै थपिएको हो । ब्यक्तिको त्यही धनीपुर्जा बैंकमा बुझाइएको हो । जग्गाधनीले बैंकबाट लगेको रकमको ब्याज र साँवा तिर्न छाडेपछि २०७५ सालदेखि बैंकले धितो राखेको धनीपुर्जाको जग्गा खोजी गरेको थियो । प्लटिङको घडेरी भनिएको जग्गा भीरपाखामा देखेपछि किर्तेको आशंकामा मुद्दा प्रक्रिया सुरु भएको हो । बैंकिङ कसुरको मुद्दा भने उच्च अदालत विराटनगरमा चलिरहेको छ । विराटनगरले इलाम इजलासलाई तोकेको अदालतले जनाएको छ । बैंकिङ कसुर तथा सजाय ऐन २०६४ अनुसार बैंकलाई झुक्याएर कुनै कारोबार गर्नु हुँदैन । एकै दिन ४४ मुद्दाको फैसलाजिल्ला न्यायाधीश कार्कीले एकै दिन ४४ थान मुद्दाको पैसला गरेका छन् । स्रेस्तेदार केदारप्रसाद गौतमका अनुसार ३८ थान मुद्दा सरकारी कागज किर्ते मुद्दाको फैसला भएको हो । दुईवटा जबर्जस्ती करणी, गौवध, अंश, मासिक खर्च तारेख र लेनदेन मुद्दामा पनि फैसला गरिएको छ । यी निर्णयको विस्तृत फैसला भने आउन बाँकी रहेको गौतमले बताए ।"
मतपत्र च्यात्नेलाई लाख रुपैयाँ जरिवाना,चितवन स्थानीय तह निर्वाचनमा मतपत्र च्यातेको अभियोग लागेका दुई जनालाई सोमबार चितवन जिल्ला अदालतले एकएक लाख रुपैयाँ जरिवानाको फैसला सुनाएको छ । भरतपुर महानगरपालिका १९ को मतगणना भइरहँदा मतपत्र च्यातेका तत्कालीन माओवादी केन्द्रका नेता तथा कार्यकर्ता द्रोणबाबु शिवाकोटी र मधु न्यौपानेलाई अदालतले जेठ ३० मा दोषी ठहर्याएको थियो । जिल्ला न्यायाधीश मुरारीबाबु श्रेष्ठको इजलासले उनीहरूलाई दोषी ठहर्याएको चितवन जिल्ला अदालतका स्रेस्तेदार रुद्रमणि गिरीले जानकारी दिए । जरिवाना हुने सजाय पनि श्रेष्ठकै इजलासबाट भएको हो । निर्वाचन आयोग मुख्य निर्वाचन अधिकृतको कार्यालय भरतपुरको जाहेरीले नेपाल सरकार वादी भएर उक्त मुद्दा दर्ता भएको थियो । निर्वाचन कसुर तथा सजाय ऐन २०७३ को दफा १६ को उपदफा १ को कसुरअनुसार उपदफा २ मा व्यवस्था भएको सजाय माग भएको स्रेस्तेदार गिरीले जानकारी दिए । निर्वाचन कसुरमा एक लाख रुपैयाँसम्म जरिवाना वा दुई वर्षसम्म कैद हुन सक्ने कानुनी व्यवस्था छ । शिवाकोटी र न्यौपानेलाई सत्तारूढ नेकपाले चितवन जिल्ला कार्यसमितिमा शपथ पनि गराइसकेको छ । यसअघि २४औं पटकसम्म पेसी तोकिए पनि सधैं स्थगन हुने गर्थ्यो । २७ औं पेसीमा मात्र यो मुद्दामा अन्तिम फैसला भएको हो । भरतपुर महानगरपालिकाको मतगणना अन्तिम अन्तिम हुँदै शिवाकोटी र न्यौपानेले गर्दा २०७४ जेठ १५ मध्यरातमा मतपत्र च्यातेका थिए । २९ वडा रहेको भरतपुरमा १९ नम्बरको मतगणना सकिनै लागेको थियो । मतपत्र च्यातिएपछि भरतपुर १९ मा फेरि मतदान भएर परिणाम घोषणा गरिएको थियो । मतदानको विषयमा सर्वोच्च अदालतले नै टुंगो लगाएको थियो । त्यसैले चितवन जिल्ला अदालतबाट भएको यो फैसलाले निर्वाचन परिणाम कुनै असर पर्दैन । यो मतपत्र च्यातेको अपराधविरुद्धको मुद्दा मात्र हो । माओवादी केन्द्रले त्यो बेला भरतपुरमा कांग्रेससँग चुनावी गठबन्धन गरेर मेयरमा उम्मेदवारी दिएको थियो । तत्कालीन एमाले उम्मेदवार देवीप्रसाद ज्ञवाली र कांग्रेसमाओवादी गठबन्धनबाट उम्मेदवार रहेकी माओवादी केन्द्रकी रेणु दाहालबीच तीव्र प्रतिस्पर्धा थियो । थोरै मतले ज्ञवाली अगाडि रहँदा मतपत्र च्यातिएको थियो । दोहोर्याएर मतदान हुँदा नतिजा दाहालको पक्षमा आएको थियो ।
चित्रमा महिला संघर्ष,"काठमाडौं  महिला, माछा र जाल । मिथिलादेवी यादवको चित्रकलामा मुख्य त यिनै तीन पक्ष देख्न सकिन्छ । यो मिथिला चित्रमा महिला र माछालाई सँगै देखाइएको छ । यसको अर्थ जालमा परेका होलान् या कुनै पनि बेला पर्न सक्छन् । त्यो जालले समाजमा व्याप्त पितृसत्तात्मक सोचलाई प्रतिविम्बित गर्छ, नेपाल ललितकला प्रज्ञा प्रतिष्ठानको प्रदर्शनी कक्षमा आफ्नो चित्रले देखाउन खोजेको विषयलाई प्रस्ट पार्दै लोककला विभाग प्रमुखसमेत रहेकी यादवले भनिन्, अहिले पनि मिथिला क्षेत्रमा महिलाको अवस्था यस्तै नै छ, धेरै परिवर्तन भएको छैन । हुन जरुरी छ ।मिथिला क्षेत्रमा महिलाको अवस्थालाई यथार्थपरक ढंगबाट प्रस्तुत गरेकी यादव आफूचाहिँ कसरी जालमुक्त भइन् त ? अहिलेको स्थितिसम्म आइपुग्न धेरै संघर्ष गर्नुपरेको उनले सुनाइन् । सानैमा आमा र हजुरआमासँग चित्र बनाउन सिकेकी उनको १३ वर्षमा विवाह भएको थियो । उनलाई चित्र बनाउन एक होटल व्यवसायीले प्रोत्साहन र अवसर दिएका थिए । ती व्यवसायीले चित्र बनाएबापत् त्यसबेला दिनको ५ सय रुपैयाँ दिन्थे । यसबाट उनलाई चित्रकलामा लागिरहन मौका मिल्यो । चालीसको दशकको बेला एउटा ठूलो अवसर आयो । उनले त्यसलाई सामाजिक परिवेशका कारण चुकाउनुपर्यो । जापानमा गएर मिथिला चित्रकला गर्ने अवसर थियो । त्यतिबेला नै महिनामा ३ लाख पाउने । चित्रबाट पाउने पुरस्कारसमेत आफैंले लिने, उनले भनिन्, मेरा श्रीमान्ले जान दिनुभएन । उहाँ लेखपढ नभएका मान्छे । श्रीमती टाढा गएपछि के के हुन्छ भनी अरूले सुनाएछन् । उनले हाम्रो समाजको यथार्थ चित्रण सुनाइन् । तर पनि मैले चित्र बनाउन छोडिनँ, २०५१ सालमा मिथिला हस्तकला पेन्टिङ उद्योग स्थापना गरेर ४५ जनालाई तालिम दिएँ, कक्षा ९ सम्म अध्ययन गरेकी यादवले विगत सम्झिँदै भनिन्, काम गर्दै गएपछि श्रीमान्ले पनि विश्वास गर्नुभयो । पछि एक जना दाइसँग काठमाडौं आएर काम गर्न थालें । मिथिला जालबाट निस्किएर कला क्षेत्र काम गर्दै आएकी यादव शुक्रबल जनसेवा श्री पदकबाट सम्मानित भएकी छन् । तराईमा हुने दाइजो प्रथालगायतका महिला हिंसाविरुद्ध चित्रकलामार्फत सन्देश दिँदै आएकी यादवले आफ्नै लोककलामार्फत समाज परिवर्तनका लागि सशक्त रूपमा आवाज उठाउन सकिने बताइन् । महिला सशक्तीकरणसम्बन्धी अर्को चित्र पनि प्रदर्शनीमा देख्न सकिन्छ । चित्रमा पिँजडाभित्र थुनिएको चरालाई (महिला रूपी चरालाई) एक महिलाले पिँजडाको ढोका खोलिदिएर उड्ने स्वतन्त्रता दिएकी छन् । यसमा उन्मुक्त समाजको परिकल्पना गरिएको छ । त्यो मिथिलाचित्रले लोककला विधामा सञ्जुकुमारी यादवलाई २०७६ को राष्ट्रिय पुरस्कार दिलाएको थियो । चित्रका बारेमा बताउँदै रञ्जुले समाजमा महिला पुरुषबाट मात्र नभई महिलाबाट पनि विभेदमा पर्ने गरेको भन्दै यसको अन्त्यको सुरुवात महिलाबाट नै गर्नुपर्छ भन्ने सन्देश दिन खोजेको बताइन् । लोककला प्रदर्शनीमा यादवसँगै ८२ कलाकारको चित्रकला देख्न सकिन्छ । चित्रका विभिन्न विषय र विशेषता छन् । किरात कलामा किरात समुदायको आस्था र विश्वास झल्किएको देख्न सकिन्छ । नेवारी कलामा कुमारी, गणेशलगायत देवीदेवताका चित्र, थारू कलामा थारू जीवनशैली देखाइएको छ । नेपाल ललितकला प्रज्ञा प्रतिष्ठानको नक्सालस्थित प्रदर्शनी कक्षमा काठमाडौं, सप्तरी र भारदहमा आयोजित कार्यशालाबाट छानिएका चित्र राखिएका छन् । तीमध्ये धेरै मिथिला कला छन् । नेवारी, थारू र किरात कला पनि प्रदर्शनीमा छन् । प्रतिष्ठानका कुलपति कान्छाकुमार कर्माचार्यले कलाको सुरुवात नै लोककलाबाट भएको भन्दै त्यसलाई संरक्षण, सम्वर्द्धन र प्रवर्द्धन गर्नुपर्ने बताए । उनले केही समुदाय र जातिको कलाको विकासले मात्रै सबै लोककलाको विकास नहुने जिकिर गरे । यहाँ मिथिला, नेवारी, किरात र थारू कला प्रदर्शनीमा राखिएका छन्, राम्रो काम हो, तर यत्ति मात्रै पर्याप्त हुँदैन, प्रदर्शनीमा मिथिलादेवीलाई प्रश्न गर्दै कुलपति कर्माचार्यले भने, तामाङ कला खोइ ? अन्य जातजातिका कला खोइ ? आगामी दिनमा समेट्ने प्रयास गर्नुहोस् । यादवले आउने कार्यक्रममा कमजोरी सुधार गर्दै जाने वचनबद्धता जनाइन् ।"
विदेशी फिल्मलाई कोटा,"काठमाडौं राष्ट्रिय चलचित्र नीति २०७१ ले निर्दिष्ट गरेको विदेशी फिल्मलाई सकारात्मक विभेद गर्ने गरी सरकारले स्वदेशी फिल्म कम्तीमा १ सय ८० दिन लगाउनुपर्ने प्रावधान ल्याउने बताएको छ । हलले वर्षको बाँकी ६ महिना मात्र विदेशी फिल्म लगाउन पाउने गरी कोटा व्यवस्था गर्नका लागि बहस थालिएको सोमबार सञ्चार तथा सूचना प्रविधि मन्त्री गोकुलप्रसाद बाँस्कोटाले बताए ।चलोस् कि नचलोस्, विभिन्न भाषामा बनेका स्वदेशी फिल्मलाई हलले १ सय ८० दिन लगाउनै पर्ने प्रावधान हुन्छ । त्यति समय फिल्म नलगाउने हललाई ताला नै लगाइदिने हो, मन्त्री बाँस्कोटाले सोमबार चलचित्र विकास बोर्डको १९ औं वार्षिकोत्सव कार्यक्रममा बोल्ने क्रममा भने, बाँकी ६ महिना अरु देशका फिल्म चलाउनु न । हामीले कानुन बनाउँदै भएकोले यसलाई मैले बहसको रूपमा आज प्रस्तुत गरें । पछि स्टेक होल्डर साथीहरूले थाहा नै पाएनौं नभन्नुहोला । राष्ट्रिय चलचित्र नीति यतिबेला ऐनका रूपमा ड्राफ्ट भई संसद्बाट पारित हुने चरणमा छ । मन्त्री बाँस्कोटाले ६ महिना पनि नेपाली फिल्म चलाउन नसकेर बन्द गरिने हललाई सरकार आफैंले खुलाएर भए पनि लगाउने बताए । भने, हलमा ताला लगाइन्छ भनेर फोरेर पनि चलाइन्छ । र, सरकार आफैंले पनि सयडेढ सय सिट क्षमताका हल बनाउने प्रक्रिया थालेको छ । चलचित्र विकास बोर्ड अध्यक्ष केशव भट्टराईले यति बेला मध्यपहाडी लोकमार्ग आसपासका स्मार्ट सिटीमा हलहरू निर्माणको तयारीमा जुटेको बताए । ती हलमा मौलिक र मातृभाषी स्वदेशी फिल्मलाई प्राथमिकतामा राखी प्रदर्शनी गरिनेछ, अध्यक्ष भट्टराईले भने ।"
कथामा अस्तित्ववाद,"दमौली सामाजिक विश्लेषक समुद्र गोदारले तृष्णाको नाद कथा संग्रह बजारमा ल्याएका छन् । सामाजिक र मनोवैज्ञानिक आधारमा अस्त्विवादलाई प्रधानता कथामा दिइएको छ । जीव मनोविज्ञान रहस्य, अन्तर्वन्ध सीमाहीन तृष्णा, अभीरसाको सलवलाहर र अज्ञेय अस्त्विकाप्रति चाख राख्ने सबै जिज्ञासुका लागि कथा समर्पित छ । बन्द समाज, महिलाप्रतिको दृष्टिकोणलाई कथामा चित्रण गर्दै मानवीय मनोविज्ञानलाई सुक्ष्म रुपमा परिवर्तन हुने सन्देश दिन खोजिएको छ । कथा संग्रहको संविधानसभा सदस्य रामचन्द्र पोखरेल र जिल्ला समन्वय समिति तनहुँका प्रमुख शान्तिरमण वाग्लेले विमोचन गरे । उनले २०४४ सालमा अंग्रेजी ग्रामर प्रकाशन गरेका थिए । साहित्यकार गोदारले पत्रपत्रिकामा लेख रचना पनि लेख्दै आएका छन् ।"
हङकङमा फेरि प्रदर्शन,"हङकङ बेलायतले चिनियाँ शासकलाई हङकङ हस्तान्तरण गरेको २२औं वार्षिकोत्सव समारोहका क्रममा सोमबार हङकङमा प्रदर्शनकारी र प्रहरीबीच झडप भएको छ । हङकङकी प्रमुख कार्यकारी क्यारी लामले समारोहको उद्घाटनका लागि झण्डोत्तोलन गर्ने क्रममा झडप भएको हो । अन्तर्राष्ट्रिय सञ्चारमाध्यमका अनुसार प्रदर्शनकारीलाई भगाउन प्रहरीले आँखा पोल्ने रसायन तथा लाठीचार्ज गरेको छ । कतिपय आन्दोलनकारीले संसद् भवनभित्र पस्ने प्रयास गर्दै तोडफोड गरेका छन् । बीबीसीका अनुसार विरोधका क्रममा केही सरकारी कार्यालयमा समेत तोडफोड गरिएको छ । विरोधका क्रममा भएका झडपमा १३ प्रहरीसहित केही प्रदर्शनकारी घाइते छन् । प्रहरीले एक विज्ञप्ति जारी गर्दै प्रदर्शनकारीले गैरकानुनी कार्य गरेका जनाएको छ । यसअघि हङकङका सडकमा दसौं हजार बेइजिङ समर्थक प्रदर्शनकारीहरूले र्याली निकालेका थिए । सेतो र नीलो रंगका लुगामा देखिएका प्रदर्शनकारीले चिनियाँ झण्डा बोकेका थिए । कार्यकारी प्रमुख लामले झण्डोत्तोलनका क्रममा शान्तिपूर्वक केही सुन्न आग्रह गरेपछि मानिसले होहल्ला तथा नाराबाजी गरेका थिए । उनले सरकारले आगामी दिनमा कुनै पनि कार्य गर्नुअघि समुदायको भावनाको कदर गर्नुपर्ने पाठ सिकेको जनाइन् । सोमबारको प्रदर्शन हङकङमा हालै प्रस्तावित विवादास्पद सुपुदर्गी कानुनविरोधी पछिल्लो विरोध हो । प्रदर्शनकारीले लामको राजीनामा माग्दै आएका छन् । हङकङमा अपराधको आरोप लागेकालाई अभियोजनका लागि मुख्यभूमि चीन पठाउने सकिने प्रस्तावित कानुनको विरोधमा हङकङमा लाखौं मानिस विरोध प्रदर्शनमा उत्रेका हुन् । हङकङ सन् १९९७ मा स्वतन्त्र भएयता एक देश, दुई प्रणाली अन्तर्गत चीनद्वारा शासित छ । विधेयकका आलोचकहरूले सुपुदर्गी विधेयकले हङकङलाई योजनाबद्ध ढंगले चीनको पूर्णनियन्त्रणमा ल्याउन खोजिएको दाबी गर्छन् । चीनको स्वतन्त्रताविरोधी कानुन र न्याय प्रणालीले हङकङका जनता पीडित हुने दाबी उनीहरूको छ । प्रस्तावित कानुनमा अपराध तथा बलात्कारका आरापीे हङकङ नागरिकलाई चीन, ताइवान र मकाउका अधिकारीले सुपुर्दगीका लागि आग्रह गर्न सक्ने व्यवस्था गरिएको थियो । तर सुपुर्दगी गर्नेनगर्ने घटनाको प्रकृतिका आधारमा निर्णय लिइने सरकारले दाबी गर्दै आएको छ । गत जुलाई १२ मा प्रहरीले अश्रुग्यास र रबरका गोली प्रहार गर्दै भिडलाई तितरबितर पार्ने प्रयासपछिका हिंसात्मक प्रदर्शनहरू हङकङमा दशकपछि भएका हुन् । हङकङकी न्यायमन्त्री टेरेजा चेंगले प्रहरी दमनबारे अनुसन्धान गर्न अस्वीकार गरेकी छन् ।तर प्रदर्शनकारीहरूले सरकारलाई माफी माग्न र प्रस्तावित विधेयक निलम्बन गर्न माग गर्दै प्रदर्शन जारी राखेका छन् । स्थानीय सञ्चारमाध्यमका अनुसार आइतबार डेढ लाखभन्दा बढी बेइजिङ समर्थकहरू तमार पार्कमा जम्मा भएका थिए । तर विधेयकविरुद्ध उभिएका भन्दा ती निकै कम हुन् । तर व्यापक विरोधपछि लामले विधेयक स्थगितको घोषणा गरिसकेकी छन् । उनले विधेयकका कारण समाजमा विभाजन आएको भन्दै तत्कालका लागि यसलाई रोकेर पुनर्विचार गर्नु उचित भएको बताएकी थिइन् । तर प्रदर्शनकारीहरूले लामको राजीनामा नआएसम्म विरोध जारी रहने बताउने गरेका छन् । विरोध प्रदर्शनमा व्यापारी, कानुन व्यवसायी, विद्यार्थी, धार्मिक समूह तथा प्रजातन्त्र पक्षधरको उल्लेख्य सहभागिता रहने गरेको छ । ह्युमन राइटस् वाच लगायतका मानवअधिकार समूहले विरोधमा उत्रेकामाथि प्रहरीले अनावश्यक बल प्रयोग गरेको जनाएका छन् । ताइवानमा एक पुरुषले आफ्नी प्रेमिकालाई हत्या गरी हङकङ फर्केपछि सुपुर्दगी विधेयक प्रस्ताव गरिएको थियो । हङकङ अपराधीका लागि सुरक्षित स्थल हुन थालेको भन्दै सरकारले उक्त विधेयक ल्याइएको जनाएको छ ।"
पानी जोगाउन मोदीको अभियान,"नयाँदिल्ली  पानीको अभाव चरम हुँदै गएपछि भारत सरकारले सोमबारदेखि जल सञ्चय गर्ने अभियान सुरु गरेको छ । पानीको बढ्दो संकट सम्बोधन गर्ने उद्देश्यसहित ल्याइएको अभियानअन्तर्गत भारत सरकारले आकाशेपानी संकलन, पानीको संरक्षण र पानीका स्रोतलाई पुनर्जीवन दिने जनाएको छ । पहिलो चरणमा अभियान देशका २ सय ५४ जिल्लामा सञ्चालन ल्याइने छ । इन्जिनियर र अन्य प्राविधिकहरूलाई विभिन्न १ हजार ५३९ वटा ब्लकमा खटाउने योजना छ । त्यसैगरी सरकारले सबै सांसदहरूलाई आआफ्नो क्षेत्रमा स्थानीय विकास कोषअन्तर्गत योजनाहरू छनौट गर्दा पानी संकलनसम्बन्धी योजनालाई प्राथमिकता दिनसमेत भनेको छ । साथै, पानी संरक्षणमा नागरिकलाई प्रेरित गर्ने उद्देश्यले पुरस्कृत गर्ने योजनासमेत सरकारले बनाएकको भारतीय सञ्चारमाध्यमले उच्च सरकारी अधिकारीलाई उद्धृत गर्दै लेखेका छन् । आइतबार प्रधानमन्त्री मोदीले पानी संरक्षणका लागि जनआन्दोलन नै सुरु गर्न आग्रह गरेका थिए । आफ्नो दोस्रो कार्यकालको सुरूमा जनतासँगको प्रत्यक्ष संवादको पहिलो कार्यक्रम मनकी बात मा उनले त्यस्तो आग्रह गरेका हुन् । पानीको प्रत्येक थोपालाई बचाउन सबैको संकल्प आवश्यक हुने उनले औंल्याए । पानी भगवान्को प्रसाद हो । त्यसैले प्रत्येक थोपा जोगाउन जागरुकता अभियान सुरु गर्न अनुरोध गर्छु, उनले भने । पानीको अभावले हुने समस्या र पानी संरक्षणका तरिका पनि प्रचारप्रसार गर्न मोदीले आग्रह गरे । विभिन्न क्षेत्रका व्यक्तित्वहरूलाई पानीको संरक्षणका लागि फिल्म, खेल, सञ्चाकर्मी, सामाजिक र सांस्कृतिक क्षेत्रसँग जोडिएका मानिसदेखि भजन कृतन गर्ने सबैले आआफ्नो तरिकाबाट आन्दोलनको नेतृत्व गर्न आग्रह गर्छु उनले भने । दुई साताअघि मोदीले देशभरका पन्चायत प्रमुखलाई पठाएको पत्रमा वर्षाको पानी संकलन तथा स्रोत संरक्षण गर्न आवश्यक प्रयास र विधि अपनाउन अनुरोध गरेका थिए । मोदीको पत्रले भारतमा पानीको संकट गहिरिँदै गएको संकेत गरेको थियो । भारत सरकारको थिंक ट्याकं नीति आयोगद्वारा केही महिनाअघि सार्वजनिक प्रतिवेदनमार्फत भारतमा गहिरिँदो पानी संकटको डरलाग्दो तस्बिर उजागर भइसकेको छ । । प्रतिवेदनले एक वर्षमा भारतका २१ प्रमुख शहरमा जमिन मुनिको पानी अभाव हुने जनाएको छ । त्यस्तो संकट राजधानी दिल्लीले समेत व्यहोर्ने छ । पानी संकटमा ध्यान नदिने हो भने आगामी २०५० सम्म कुल गार्हस्थ उत्पादनमा ६ प्रतिशतको क्षति हुने नीति आयोगको प्रतिवेदनले औंल्याएको छ । प्रतिवेदनमा सन् २०३० सम्ममा भारतको जनसंख्याको ४० प्रतिशतले पिउने पानीको चरम अभाव खेप्नुपर्नेसमेत खुलासा गरेको छ । त्यसैगरी अर्को एउटा अध्ययनले भारतमा करिब ६० करोडले पानीको झेल्ने गरेको बताएको छ । र, बर्सेनि करिब दुई लाख मानिसको मृत्यु पर्याप्त र स्वस्थ पानी नपाएका कारणले हुने गरेको छ । गतसाता सार्वजनिक एको कम्पोजिट वाटर म्यानेजमेन्ट इन्डेक्स (सीडब्लूएमआई) सन् २०५० सम्म यो संकट थप गहिरिने बताएको छ । विश्व पानी गुणस्तर सूचकांकमा भारत १२२ देशमध्ये १२० स्थानमा छ । विज्ञहरूले भारतमा पानीको संकट पछिल्लो अवस्था सिर्जना हुनुमा जमिनमुनिको पानीको अत्यधिक दोहन र जलवायु परिर्वतनलाई जिम्मेवार ठानेका छन् । पर्यावरण र वातावरण संरक्षणका मुद्दालाई विशेष प्राथमिकता दिँदै आएको डाउन टु अर्थ पत्रिकाका अनुसार भारतमा खपत हुने कुल पिउने पानीको ८५ प्रतिशत जमिनमुनिबाट निकालिने २४ अर्ब क्युबिक मिटरबाट आपूर्ति हुने गरेको छ । जमिनमुनिको पानी अत्यधिक दोहनका कारण पानीको सतह घट्न गई पिउने पानीको आपूर्तिको प्रमुख स्रोतका रुपमा मानिने ठूला जलाशयहरूमा पानी बर्सेनि घट्दै गएको हो । कतिपय जलाशय त सुकेका छन् । एउटा अध्ययनले दिल्लीको जमिनमुनिको पानीको सतह प्रत्येक वर्ष दस सेन्टिमिटरले घट्दो छ । यदि यही हिसाबले पानीको सतह घट्दै जाने हो भने आगामी केही वर्षभित्र राजधानी दिल्लीले समेत यस वर्ष चेन्नईले भोगेको भन्दा कष्टकर अवस्था भोग्नुपर्ने बताइएको छ । दक्षिण भारतीय सहर चेन्नईले यस वर्ष इतिहासकै सबैभन्दा चरम पानीको संकट व्यहोरिसकेको छ । खानेपानी अभावकै कारण कतिपय कार्यालय, रेस्टुराँ बन्द भइसकेका छन् । विगतका वर्षमाभन्दा मनसुन केही ढिलो सुरु भएकाले चेन्नई सहरलाई पानी आपूर्ति गर्ने प्रमुख जलाशय सबै रित्तिएका थिए । त्यसैगरी भारतको केन्द्रीय जल आयोगका अनुसार यो वर्ष मनसुन सुरु हुनुअघि देशभरका ९१ प्रमुख जलाशयहरूमध्ये ८५ वटामा कुल भण्डारण क्षमताभन्दा ४० प्रतिशत वा त्योभन्दा कम मात्र पानी थियो । जसले गर्दा राजस्थान, त्रिपुरा, झारखण्ड, उडिसा, महाराष्ट्र, आन्ध्र, तेलगंना, केरला, कर्नाटक, तमिलनाडु, गुजरात र महाराष्ट्रमा पानीको हाहाकार मच्चिएको थियो । एक अधययनले भारतमा आकाशेपानीको ८ प्रतिशत मात्र संकलन हुने गरेको छ । जुन विश्वकै सबैभन्दा कममध्येमा पर्छ । जबकि विश्वको कुल जनसंख्यामध्ये १६ प्रतिशत रहेको भारतसँग पृथ्वीको कुल पानीको स्रोतमध्ये ४ प्रतिशतमात्र छ । यही कारण पनि मोदी सरकारले आकाशे पानी संकलनलाई विशेष प्राथमिकतामा राखेको प्रस्ट हुन्छ ।पानीको संकट हरेक वर्ष विषम बन्दै गएपछि मोदी सरकारले दोस्रो कार्यकालमा जलस्रोत क्षेत्रलाई विशेष प्राथमिकतामा राख्ने संकेत दिएको छ । जलस्रोतसँग सम्बन्धित सबै मन्त्रालय गाभेर एउटै जलशक्ति मन्त्रालय गठन गर्नुलाई पनि त्यहीअन्तर्गतको कदम ठानिएको छ । मन्त्रालयले जलस्रोतसम्बन्धी घरेलु र अन्तर्राष्ट्रिय चासो तथा विवाद र विषयहरूदेखि, जलमार्ग, स्वच्छ गंगा परियोजना र खानेपानीसम्बन्धी योजना हेर्ने बताइएको छ ।"
दार्जिलिङका सांसदले गरे मोइत्रालाई प्रश्न,"दार्जिलिङ  पश्चिम बंगालको तृणमूल कंग्रेसकी सांसद महुआ मोइत्राको भनाइप्रति दार्जिलिङका सांसद राजु विष्टले प्रश्न गरेका छन् । उनले मोइत्राको भारतीय राजनीति फासीबादोन्मुख रहेको अभिव्यक्तिप्रति लक्षित गर्दै भनेकी छन्, तृणमूलकी सांसद मोइत्राले हामीलाई फासीवादबारे ज्ञान दिइरहेकी थिइन् । म उनलाई सोध्न चाहन्छु, गोर्खा दाजुभाइलाई सडकबीचमा मारिइँदा उनी किन मौन थिइन् ?, विष्टले भने, जसले देशलाई सुरक्षित राख्न सबैभन्दा ठूलो योगदान दिने गर्छ, तिनीहरूले नै आफैंलाई असुरक्षित महसुस गरिरहेका छन् । सोमबार संसद्मा पहिलोपल्ट बोलेका विष्टले दार्जिलिङमा प्रहरी अत्याचार बढिरहेको भन्दै मोइत्रालाई प्रश्न गर्दै भने, दार्जिलिङमा पश्चिम बंगाल सरकारले राज्यआतंक मच्चाइरहेको छ । उनले दार्जिलिङमा भइरहेको प्रहरी दमनको छानबिन गर्न समिति गठनको आग्रह गरे । राज्य आतंक खेपिरहेका दार्जिलिङका गोर्खा समुदायलाई न्याय दिइयोस्, विष्टले भने, दार्जिलिङमा लोकतन्त्र बहाली गरिनुपर्छ ।उनले दार्जिलिङमा अघोषित आपतकालजस्तो स्थिति रहेको जनाउँदै भने, यो संवेदनशील क्षेत्र हो । चारवटा अन्तर्राष्ट्रिय सीमाले घेरिएको दार्जिलिङमा तृणमूल कंग्रेसको सरकारले लगातार अशान्ति फैलाइरहेको छ ।विष्टले ममता बनर्जीको सरकारलाई अहंकारी सरकार को संज्ञासमेत दिए । दार्जिलिङमा २०१७ मा जुन प्रतिवाद भयो, त्यसपछि तृणमूल कंग्रेस र पुलिसको गुण्डाराज लगातार चलिरहेको छ, विष्टले भने, आज पनि दार्जिलिङ पहाडका ५ हजार युवा घर छोडेर जंगलमा बस्न बाध्य छन् ।२०१७ मा ममता बनर्जीले बंगला भाषा अनिवार्य रूपमा पठन गर्नुपर्ने निर्देश गरेपछि दार्जिलिङका नेपाली भाषी मुख्यमन्त्रीले बंगला भाषा थोपेको भन्दै प्रतिवादमा उत्रिएका थिए । दार्जिलिङका नेपालीभाषी गोर्खाहरूको प्रतिवाद रोक्न पुलिसले चलाएको गोलीका कारण ११ जनाको मृत्यु भएको थियो । त्यलगत्तै बंगला भाषाको प्रतिवाद गर्दै छुट्टै राज्य गोर्खाल्यान्डको माग गरिएको हो । गोर्खा जनमुक्ति मोर्चाका नेता विमल गुरुङलगायत लगभग ५ सयभन्दा बढी आन्दोलनकारीलाई बंगाल पुलिसले विभिन्न मुद्दा लगाएपछि गोर्खाल्यान्ड नेता विमल गुरुङ भूमिगत छन् ।विष्टले संसद्मा यही सन्दर्भ उप्काउँदै बंगाल प्रहरीले गोर्खाल्यान्डका लागि आन्दोलनरत युवालाई पक्रेर झूटा मुद्दा लगाउँदै जेल हालिरहेको बताए । विष्टले भने, भर्खेरै ८० वर्षीय वृद्ध, अवकाशप्राप्त सैनिकलाई थानामा थुनेर कुटपिट गरियो । यस्तो अत्याचार दार्जिलिङमा सधैंजसो भइरहेको छ ।"
सांसदलाई बजेट दिनु बेठीक,"काठमाडौं  सांसदको भूमिका र सक्रियतामा ह्रास आएको पूर्व र वर्तमान सांसदले स्विकारेका छन् । नीति निर्माणमा जुट्नुपर्नेमा सांसदहरू आफ्नो क्षेत्रको विकास भन्दै रकम लिने प्रवृत्तिमा लागेको भन्दै कतिपयले विमति जनाएका छन् । ६१ औं संसद दिवसका अवसरमा सोमबार संघीय संसद परिसर, बानेश्वरमा भेटिएका उनीहरूले संसदमा सांसदहरूको उपस्थिति कमजोर भएको बताए । ०४८ मा दैलेखबाट निर्वाचित पूर्वसांसद रंगबहादुर शाहीले अहिले सांसदहरूबाट जनआकांक्षा अनुरूप काम नभएको महसुस गरेको बताए । ०४८ सालको संसद ३ वर्षसम्म चले पनि सांसदको सक्रियता बढी थियो, अहिले त्यस्तो देखिँदैन, शाहीले कान्तिपुरसँग भने, सांसदहरू व्यक्तिगत स्वार्स्थमा केन्द्रित भएका छन् ।०५६ मा डोल्पाबाट निर्वाचित सांसद नरबहादुर बुढाथोकीले सांसदहरू नीति निर्माणभन्दा सानातिना विषयमा अल्झिएको आरोप लगाए । ०५६ सालको संसदमा पनि पक्ष, विपक्ष हुन्थ्यो, पार्टीको हवीप चल्थ्यो तर काममा परिपक्वता थियो। ७७ वर्षीय बुढाथोकीले भने, अहिले विधेयक पनि अपरिपक्व तरिकाबाट आएका छन् र संसदीय समितिमा पर्याप्त अभ्यास पनि भएको छैन । बुढाथोकीले अहिले सांसदहरूले निष्पक्ष मत राख्न नसकेको बताए । राष्ट्रियसभा सदस्य तथा राजपा उपाध्यक्ष रमेशप्रसाद यादवले जनताको कुरा राख्न संसदमा आफूहरूलाई पठाए पनि सांसदको उपस्थिति कमजोर भएको स्वीकार गरे । जनताको मत लिएर आएपछि जनताको दुःख सुख उठाउनुपर्छ, संसदको कम अनुपस्थितिले जनतामा कुठाराघात हुन्छ, उनले भने । ०६४, ०७० र २०७४ मा कांग्रेसबाट समानुपातितर्फ सांसद बनेकी मिनाक्षी झाले जनअपेक्षा अनुसार नभए पनि सांसदहरूले भूमिका कम नभएको दावी गरिन् । विकासको जिम्मेवारी स्थानीय सरकारले पाइसकेको हुँदा सांसदहरू कानुन बनाउन र कार्यान्वयनमा लाग्नुपर्नेमा उनले जोड दिइन् ।पूर्वसांसद शाहीले सांसदलाई निर्वाचन क्षेत्र पूर्वाधार विकासका नाममा सोझै बजेट दिनु गलत रहेको बताए । सांसदले जिल्लामा गइसकेको बजेट सदुपयोग भएको छ कि छैन भनेर पो हेर्नुपर्छ, उनले भने, सांसदलाई बजेट दिनु राम्रो होइन । उनले आफ्ना पालामा बनाएका संरचना मर्मत सम्भार नगरी नयाँ बनाउने भन्दै बजेट दुरुपयोग गरिएको बताए । अर्का पूर्वसांसद बुढाथोकीले पनि स्थानीय सरकार बनिसकेकाले सांसदलाई रकम दिनु बेठीक भएको औल्याए । अहिले गाउँपालिका, नगरपालिका छन्, बजेट पनि गएको छ, उनले भने, सांसदको भूमिका ऐन, कानुन बनाउने, विकास निर्माण र समस्या प्रति बोल्ने हो, रकम लिएर हिँड्ने होइन । समानुपातिक सांसदहरूले प्रत्यक्ष निर्वाचित सांसदलाई जस्तो आफूहरूलाई विकास बजेट नदिएर दोस्रो दर्जाको बनाएको आरोप लगाएका छन् । प्रत्यक्ष र समानुपातिक भनेर छुट्ट्याउनुभएन उनले भनिन्, नदिए कसैलाई दिनु हुँदैन, दिए दुवैलाई दिनुपर्छ ।प्रत्यक्ष निर्वाचित सांसदलाई बजेट दिँदा समानुपातिक सांसद पछि पर्ने औंल्याइन् । रकम लानेका पछाडि जनता र कार्यकर्ता हुन्छन्, उनले भनिन् ।सांसदको भिडियो प्रोफाइल सार्वजनिकसंघीय संसद्ले दुवै सदनका सांसदहरूको भिडियो प्रोफाइल संसद दिवसका अवसरमा सोमबार सार्वजनिक गरेको छ । प्रोपाइलमध्ये प्रधानमन्त्री केपी शर्मा ओली, विपक्षी दलका नेता शेरबहादुर देउवा, सभामुख कृष्णबहादु महरा, राष्ट्रिय सभा अध्यक्ष गणेशप्रसाद तिमिल्सिना, उपाध्यक्ष शशिकला दाहाल र उपसभामुख शिवमाया तुम्बाहाम्फेको प्रोमो सार्वजनिक गरिएको थियो । संसद्का सञ्चारविज्ञ शेखर अधिकारीका अनुसार हरेक सांसदको ३ देखि ४ मिनेटमा व्यक्तिगत विवरण र राजनैतिक जीवनबारे भिडियो प्रोफाइल तयार गरिएको छ । प्रोफाइल संसद्को वेबसाइट र युट्युबमा राखिनेछ । सभामुख कृष्णबहादुर महराले सरकारले सरकारी कामलाई डिजिटाइजेसन गर्ने नीतिअनुरूप कागजविहीन बनाउन प्रोफाइल बनाएको बताए । ॅसांसदले ल्यापटप घर लान पाउँदैनन्सभामुख कृष्णबहादुर महराले संघीय संसद्का सांसदलाई ल्यापटप घर लान नदिइने बताएका छन् । उनले सदन र संसदीय समितिमा रहँदा संसदको काममा प्रयोग गर्न मात्र ल्यापटप सांसदलाई दिन लागिएको बताए । संसद् सचिवालयले दुवै सदनका ३ सय ३४ सांसदलाई ल्यापटप दिँदै छ । ल्यापटप खरिदका लागि सचिवालयले टेन्डर आहवान गरिसकेको छ । यसका लागि सरकारले विकास बजेट रकमान्तर गरी संसद् सचिवालयलाई डेढ महिनाअघि करिब ४ करोड रुपैयाँ निकासा दिएको छ । संसद् दिवसका अवसरमा सचिवालय र संसद् भवन नयाँ बानेश्वरमा सोमबार आयोजित छुट्टाछुट्टै कार्यक्रममा सभामुख महराले सांसदका ल्यापटप संसदकै मातहतमा रहने बताए । कापी र कागजमा लेख्नुभन्दा ल्यापटप प्रयोग गरी छिटो र छरितो ढंगबाट सांसदहरूले संसदीय काम गरून् भनेर ल्यापटप दिन लागिएको हो, उनले भने, संसद् र संसदीय समितिलाई पेपरलेस बनाउने लक्ष्य छ ।सभामुख महराले सांसदलाई ल्यापटप बाँड्न लागियो भनेर गलत प्रचार भइरहेको समेत बताए । सांसदले संसद्मा रहँदा आफ्ना काम गर्छन् । काम भ्याएपछि मन्त्रिपरिषद्मा जस्तै सबै ल्यापटप संसद्मै छाडेर घर जान्छन्, उनले भने । सचिवालय र समितिमा सांसदहरूको छुट्टाछुट्टै च्याम्बर नहुने भएकाले मन्त्रिपरिषद्मा जसरी सांसदहरूले ल्यापटप छाडेर घर फर्कने कुरा व्यावहारिक नहुने सचिवालयकै अधिकारी बताउँछन् ।"
चन्दसँग वार्ता गरौं,"गोरखा समाजवादी पार्टी राष्ट्रिय परिषदका अध्यक्ष एवं पूर्वप्रधानमन्त्री बाबुराम भट्टराईले नेत्रविक्रम चन्द नेतृत्वको नेकपालाई दमन नभई वार्ताबाट समस्या समाधान खोज्नुपर्नेमा जोड दिएका छन् । गृहजिल्ला गोरखा आएका भट्टराईले पत्रकारसँगको भेटमा नेकपालाई राजनीतिक व्यवहार गर्नुपर्ने बताए ।राजनीतिक संघर्षका रूपमा बुझेर राजनीतिक ढंगले समाधान गर्नुपर्छ, उनले भने, राज्यशक्तिले बल प्रयोग गरेर समस्या समाधान हुँदैन, प्रधानमन्त्री र मुख्य पार्टीका नेता विद्रोहबाटै आउनुभएको हो । दमन होइन, वार्ताबाट अघि बढ्नुपर्छ भनेर उहाँहरूले पनि बुझ्नुपर्ने हो । दुई तिहाइको सरकारले अवसरको सदुपयोग गर्न नसकेको भट्टराईको भनाइ छ । विकास निर्माणको लहर ल्याउने जुन अवसर थियो, सरकारको डेढ वर्षको परिणामले उत्साह नदेखाएको उनको भनाइ छ । अहिलेको सरकारले जनताको अभिमत सदुपयोग गर्न सकेन, उनले भने, सत्तापक्षकै नेताकार्यकर्ता पनि सन्तुष्ट नभएको पाएका छौं । सरकार पुरानो केन्द्रीकृत ढाँचाबाट अघि बढेकाले गति लिन नसकेको उनको आरोप छ । संघीयता कार्यान्वयनमा पनि केन्द्रमै बढी अधिकार राख्न खोज्दा समस्या थपिएको उनले बताए । ७० प्रतिशत केन्द्रमा राखेर ३० प्रतिशत मात्र तल्लो तहमा बाँडिएको छ, यसले परिणाम दिन सक्दैन, उनले भने ।"
रूसी पक्राउ,पोखरा अवैध रूपमा बसोबास गरिरहेका एक रुसी नागरिक सोमबार पोखराबाट पक्राउ परेका छन् । पासपोर्ट र भिसाबिनै लेकसाइड क्षेत्रमा बसिरहेका निकोले ओलेगोभिच भोरोनोभलाई प्रहरीले खहरेबाट पक्राउ गरेको हो । पर्यटक प्रहरी कार्यालय पोखराको टोलीले उनलाई नशालु पदार्थमा लट्ठ भएको अवस्थामा फेला पारेको हो । खाली खुट्टै हिँड्ने उनी लेकसाइडमा क्युरियोका सामग्री बेचबिखन गर्दै आएका प्रहरी नायब निरीक्षक टीकाराम पौडेलले बताए । उनको साथमा कागजपत्र नभएकाले निर्धारित अवधिभन्दा बढी नेपाल बसेको हुन सक्ने प्रहरीले जनाएको छ । उनलाई सोमबार नै अध्यागमन कार्यालय पोखरामार्फत अध्यागमन विभागमा पठाइएको छ ।
विश्व मञ्च नेपाललाई महत्त्वपूर्ण,"बेइजिङ  चीनको उत्तरपूर्वी ल्याउनिङ प्रान्तको तालियान सहरमा दाभोसअन्तर्गत विश्व आर्थिक मञ्च सुरु भएको छ । मञ्चमा नेपालका तर्फबाट सहभागी परराष्ट्रमन्त्री प्रदीप ज्ञवालीले निष्पक्ष, पारदर्शी तथा प्रणालीमा आधारित विश्व व्यवस्थाका लागि अन्तर्राष्ट्रिय सहकार्य एवं सहभागिता आवश्यक रहेकोमा जोड दिए । १३औं विश्व आर्थिक मञ्चको वार्षिक बैठकको न्यू च्याम्पियन्स इन तालियानअन्तर्गत विश्व आर्थिक नेताहरूको अनौपचारिक भेलामा मन्त्री ज्ञवालीले सबै देशबीच स्रोतसाधन तथा अवसरको समान वितरणको आवश्यकतामाथि जोड दिए ।नेतृत्व ४० भूमण्डलीकरण नयाँ युगमा सफलताको बाटो भन्ने नाराका साथ सोमबार सुरु भएको मञ्च बुधबार सकिनेछ । मञ्च अवधिमा करिब दुई सय सत्र तथा कार्यशाला हुनेछन् । मन्त्री ज्ञवाली सोमबार दिउँसो नै २०२० जी२० एजेन्डाको मार्गचित्रसम्बन्धी सत्रमा पनि सहभागी भएको बेइजिङस्थित नेपाली दूतावासले जारी गरेको विज्ञप्तिमा भनिएको छ । उक्त अवसरमा मन्त्री ज्ञवालीले नेपाल जस्ता कम विकसित मुलुकको आवाज समावेश हुन पाउनु महत्त्वपूर्ण भएको धारणा राखे । अति कम विकसित मुलुकहरूको विकासको आकांक्षा सम्बोधन गर्न व्यापार क्षमता अभिवृद्धि, पुँजीसम्मको पहुँच, प्राविधिक रूपान्तरण, सुरक्षित तथा व्यवस्थित एवं स्वाभिमानयुक्त श्रम देशान्तरणलगायत विषयलाई गम्भीर रूपमा चासो दिनुपर्नेमा उनको जोड छ । मन्त्री ज्ञवालीले चीनको उत्तरपूर्वी क्षेत्रमा पर्ने तालियान सहरमा अध्ययन तथा कामको सिलसिलामा पुगेका नेपाली समुदायसँग पनि अन्तर्क्रिया गरेको दूतावासले जानकारी दिएको छ । मञ्चमा विश्वका करिब १ सय देश तथा क्षेत्रबाट २ हजारभन्दा बढी राजनीतिज्ञ, विद्वान्, विशेषज्ञ, वाणिज्य क्षेत्रका प्रतिनिधिलगायत सहभागी छन् । पछिल्ला वर्षमा चीनको वैज्ञानिक तथा प्राविधिक अनुसन्धान एवं विकासका क्षेत्रमा प्राप्त उपलब्धि उत्साहजनक भएको उनीहरूको भनाइ छ । मञ्चमा सहभागी हुन परराष्ट्रमन्त्री ज्ञवाली आइतबारको मध्यराति ल्याउनिङ प्रान्त उत्रिएका थिए । ज्ञवालीले बुधबारदेखि बेइजिङको भ्रमण गर्ने कार्यक्रम छ । बेइजिङस्थित नेपाली दूतावासमा मन्त्री ज्ञवालीले बुधबार नै चिनियाँ अनुसन्धाता तथा विद्वान्सँग अन्तर्क्रिया एवं केही राजनीतिक भेटघाट पनि गर्नेछन् ।"
भूपू गोर्खाद्वारा आन्दोलन चेतावनी,"काठमाडौं भूपू ब्रिटिस गोर्खा सैनिकले बेलायती सेनासरह समान पेन्सनलगायत सुविधाका लागि पहल गरिदिन नेपाल सरकारसमक्ष माग गरेका छन् । भूतपूर्व ब्रिटिस गोर्खा सत्याग्रह संयुक्त संघर्ष समिति नेपालले सोमबार ललितपुरमा पत्रकार सम्मेलन गरी आफूहरूका माग सम्बोधन नभए पुनः आन्दोलनमा उत्रिने चेतावनी दिएको छ । समितिले बेलायती सेनामा गोर्खामाथि भएको असमानता हटाउन दुवै मुलुकका सरकारले प्राविधिक टोली बनाएर तयार गरेको प्रतिवेदन तत्काल कार्यान्वयन गर्न माग गरेको छ । समितिका संयोजक कृष्णबहादुर राईले सन् १९९७ पछि बेलायती सेनामा भर्ती हुने नेपाली नागरिकले नेपालको नागरिकता रद्द गरी बेलायतको नागरिकता लिनुपर्ने बाध्यता रहेकाले दुवै मुलुकको नागरिकता पाउने व्यवस्था गर्नसमेत माग गरे ।सन् १९४७ मा नेपाल, बेलायत र भारतबीच भएको त्रिपक्षीय सन्धिअनुसार हामी गोर्खाली कामका लागि बेलायती सेनामा भर्ती हुन थालेका हौं, राईले भने, सरकारले हामीलाई सेवापछि आफ्नै मुलुकमा बस्ने वातावरण मिलाइदिनुपर्छ ।सेप्टेम्बरसम्ममा नेपाल सरकारले माग पूरा गरिदिन पहल नगरे समितिले पुनः आन्दोलन थाल्ने समितिका महासचिव एसबी घिसिङले बताए । बेलायती सरकारको भेदभावपूर्ण नीतिले करिब १५ हजार भूतपूर्व गोर्खा सेना र तिनको परिवार अन्यायमा परेको समितिका सचिव पुष्पा राना घलेले जानकारी दिए ।"
आधा व्यवसाय घरबाटै,"काठमाडौं  नेपालमा सञ्चालनमा रहेका एक करिब आधा व्यवसायहरू आफू बसोबास गर्ने घरबाट सञ्चालन हुने गरेको सरकारी अध्ययनले देखाएको छ । सञ्चालनमा रहेका करिब ९ लाख २३ हजार व्यवसायमध्ये करिब ४२ प्रतिशत व्यवसाय यसरी सञ्चालन भइरहेका छन् ।केन्द्रीय तथ्यांक विभागले सोमबार सार्वजनिक गरेको राष्ट्रिय आर्थिक गणनाको नतिजाअनुसार नेपालका ३ लाख ८६ हजार ३ सय २३ प्रतिष्ठानहरू आफू बसोबास गरेको घरबाट नै सञ्चालन भइरहेको छ । आफ्नो बासस्थानभन्दा फरक स्थानमा सञ्चालित प्रतिष्ठानको संख्या ३ लाख २३ हजार छन् । कुल व्यवसायमध्ये आफ्नो बासस्थानभन्दा फरक स्थानमा सञ्चालित प्रतिष्ठानको प्रतिशत ३५ छ ।करिब ४ प्रतिशत व्यवसाय भने बाटो र सडकमा सञ्चालित रहेको अध्ययनले देखाएको छ । आधुनिक व्यापार मलमा २ प्रतिशत व्यवसाय मात्रै सञ्चालित छन् । अध्ययनको नतिजाअनुसार नेपालका अधिकांश व्यवसाय निकै सानो स्थानमा सञ्चालित छन् । ७६ प्रतिशतभन्दा बढी व्यवसाय ५ सय वर्गफिटभन्दा कम क्षेत्रफलमा सञ्चालित रहेको सर्वेक्षणको निष्कर्ष छ । कुल सञ्चालतिमध्ये २ प्रतिशत प्रतिष्ठानहरूको मात्रै शाखा कार्यालय छन् । नगण्य व्यवसाय मात्रै संगठित रूपमा सञ्चालनमा रहेको अध्ययनले देखाएको छ । विभागले वैशाख १ गतेदेखि जेठ ३१ गतेसम्म राष्ट्रिय आर्थिक जनगणना सञ्चालन गरेको थियो । आर्थिक तथ्यांकको आधारमा उद्योग, व्यवसाय, संघसंस्थाजस्ता प्रतिष्ठानहरूको विवरण संकलनका लागि गणना गरिएको विभागले जनाएको छ । नेपालमा पहिलो पटक आर्थिक एकाइहरूको विवरण संकलन गरिएको हो । अध्ययनबाट प्राप्त नतिजाले नीति निर्माणमा सघाउने विभागको अनुमान छ । जापानी सहयोग नियोग जाइकाको सहयोगमा गरिएको गणनाले प्रतिष्ठानहरूलाई १८ वटा क्षेत्रमा विभाजन गरिएको छ । गणनामा नेपालमा सक्रिय रहेका कृषि, वन तथा माछापालन व्यवसाय, खानी तथा उत्खनन, औद्योगिक उत्पादन, विद्युत्, पानी आपूर्ति, ढल व्यवस्थापन, यातायात तथा गोदाम, सूचना तथा सञ्चार, शिक्षा, घरजग्गा कारोबारजस्ता क्षेत्रका आर्थिक एकाइको विवरण संकलन गरिएको छ ।यो गणनाले नेपालमा सञ्चालित व्यवसायहरूबारे रोचक तथ्यांक पनि प्रदान गरेको छ । गणनाको नतिजाअनुसार नेपालमा सञ्चालित ५२ प्रतिशतभन्दा बढी प्रतिष्ठानहरूले आफ्नो कारोबारको हिसाबकिताब राख्दैनन् । ४ लाख २७ हजार व्यवसाय अर्थात् ४७ प्रतिशत व्यवसायले मात्रै कारोबारको स्रेस्ता राख्ने गरेको गणनाले देखाएको छ । ३५ प्रतिशत प्रतिष्ठानहरूले मात्रै व्यावसायिक उद्देश्यका लाग ऋण लिएका छन् । तीमध्ये १८ प्रतिशत मात्रै बैंकबाट र बाँकीले सहकारी, व्यक्ति वा अन्य संस्थाबाट ऋण लिएको अध्ययनले देखाएको छ ।आधा व्यवसाय मात्रै सरकारी निकायमा दर्ता भएको अध्ययनको निचोड छ । सञ्चालित ९ लाख २३ हजारमध्ये ४ लाख ६० हजार प्रतिष्ठान दर्ता नभई सञ्चालनमा रहेको अध्ययनले देखाएको छ । सरकारी निकायमा दर्ता भएका प्रतिष्ठानले बढी व्यक्तिलाई रोजगारी सिर्जना गरेका छन्, अध्ययनको नतिजा सार्वजनिक गर्दै विभागका उपमहानिर्देशक हेमराज रेग्मीले भने, दर्ता नभएका व्यवसायले कम रोजगारी सिर्जना गरेका छन् । आधा प्रतिष्ठान मात्रै सरकारी निकायमा दर्ता भए पनि रोजगारी सिर्जनामा भने उनीहरूको तीन चौथाइ योगदान छ । प्रतिष्ठानहरूले सिर्जना गरेको ३२ लाख २८ हजार रोजगारीमध्ये ७५ प्रतिशत अवसर सरकारी निकायमा दर्ता भएका प्रतिष्ठानले सिर्जना गरेका छन् । सबैभन्दा बढी रोजगारी थोक तथा खुद्रा व्यापार, मोटर, गाडी तथा मोटरसाइकल मर्मतको क्षेत्रले सिर्जना गरेका छन् । यो क्षेत्रले निजी क्षेत्रले सिर्जना गरेको कुल रोजगारीको साढे ११ प्रतिशत रोजगारी सिर्जना गरेका छन् । रोजगारी सिर्जनामा औद्योगिक उत्पादनको योगदान ४ प्रतिशत मात्रै छ । होटल तथा रेस्टुरेन्टले पनिकरिब ५ प्रतिशत रोजगारी सिर्जना गरेका छन् । शिक्षा क्षेत्रले भने करिब ७ प्रतिशत रोजगारी सिर्जना गरेको छ । पुरुष व्यवस्थापकले ७० र महिला व्यवस्थापकले ७१ प्रतिशत व्यवसाथ सञ्चालन गरिरहेको अध्ययनले देखाएको छ ।"
२९ मध्ये दुईथरी विषादीको मात्रै परीक्षण,"ल्याबले तरकारीको विषादीमा धेरै सुधार आएको छ, उनले भने, भन्सार र ल्याबबीच समन्वय भएको छैन । व्यापारी स्वयम् आएर परीक्षण गर्छन् । त्यसपश्चात् पुनः आफैंले रिपोर्ट लग्नुपर्ने अवस्था छ । विषादी परीक्षणको क्रममा तरकारी तथा फलफूलको गााडी भन्सार नाकामै रोकिएपछि भारतीय दूतावासले पनि चासो दिएको छ । फलफूल व्यवसायीका अनुसार समयमै विषादी परीक्षण नहुँदा गर्मीका कारणले फलफुल नाकामै बिग्रएको छ । करोडौं रुपैयाँको क्षति भएको छ । कृषि मन्त्रालयका कृषि साम्रगी व्यवस्थापन तथा प्रविधि शाखाका वरिष्ठ कृषि प्रचार अधिकृत नेत्र भण्डारीका अनुसार दूतावासले केही कर्मचारी मन्त्रालयमा पठाएर फलफूलमा भएको क्षतिसम्बन्धी छलफल गरेको बताए । दूतावासका कर्मचारीसग पनि छलफल भयो । कृषि मन्त्रालयको पुनःसंरचना गर्ने सन्दर्भमा केन्द्रीय कृषि प्रयोगशालामा ल्याब छ, सेवा प्रभावकारी बनाउन विषादी परीक्षण केन्द्रमा भए सजिलो हुन्थ्यो, उनले भने, अब सबै नाकामा परीक्षण गर्न सक्ने गरी अर्थ मन्त्रालयमा र योजना आयोगसँग छलफल भएको छ ।"
नेपाल हुँदै भारत पुग्छ विदेशी मरीच,"विराटनगर  ब्राजिल र भियतनामलगायत तेस्रो मुलुकबाट लेटर अफ त्रेडिटमार्फत आयात भएको मरीच भारततर्फ चोरी निकासी हुने गरेको छ । भारतले मरीच आयातमा एन्टी डम्पिङ शुल्क लगाउँदै भन्सार महसुल पनि बढी लिने गरेको छ । त्यसैले नेपाल भित्रिएको मरीच भारततर्फ चोरी निकासी हुने गरेको मरीच सम्बद्ध एक व्यवसायीले बताए । नेपालमा मरीच आयातमा एन्टिडम्पिङ शुल्क लाग्दैन । भन्सार महसुल पनि भारतको भन्दा कम छ । ती व्यवसायीले भने, नेपालमा भन्दा भारतमा मरीच प्रतिकेजी कम्तीमा तीन सय रुपैयाँ महँगो भएका कारण चोरी निकासी बढेको हो । नेपालमा मरीच आयात गर्दा २० प्रतिशत भन्सार महसुल र १३ प्रतिशत भ्याट लाग्छ । भारतमा मरीचमा ४० प्रतिशत भन्सार महसुल छ ।विराटनगर भन्सार कार्यालयको तथ्यांकअनुसार अघिल्लो जेठदेखि यो जेठसम्ममा ब्राजिल र भियतनामबाट एक अर्ब ६९ लाख १६ हजार मूल्यबराबरको २ हजार ४ सय २२ टन मरीच आयात भएको छ । भन्सारले यसबाट २६ करोड ५३ लाख ६४ हजार राजस्व असुली गरेको छ । जति आयात हुन्छ, त्यो प्रायः भारततर्फ चोरी निकासी हुने गरेको छ, एक व्यवसायीले भने, मरीचको भन्सार जाँचपास भएर विराटनगर बजार पुगेलगत्तै सीमावर्ती छोटी भन्सार नाका पुगिहाल्छ । मरीचको आयातकर्ता पनि सीमावर्ती क्षेत्रकै व्यवसायी छन् । उनीहरूले भन्सार जाँचपास भएर भित्रिएको मरीच तरिगामा, कर्सिया, रंगेली र डाइनियाको छोटी भन्सार नाका पुर्याएर भारत छिराउने गरेका छन् । विराटनगर महानगरपालिकासँग जोडिएको जहदा गाउँपालिका १ का भुटाहा र लङका बस्ती मरीच कारोबारीहरूको अखडा मानिन्छ । एक व्यवसायीले भने, त्यहींका कारोबारीले ५९ किलोमिटर लामो सीमा क्षेत्रका विभिन्न नाकाबाट भारत पुर्याउने गरेका छन् । स्रोतका अनुसार जहदाको भुटाहा र लङका बस्तीका अधिकांश परिवारको मुख्य पेसा नै यताको सामान उता र उताको यता ल्याउनु हो ।"
कुलेखानी ३ को प्रारम्भिक परीक्षण,"हेटौंडा कुलेखानी३ जलविद्युत् आयोजनाको विद्युत्गृहमा जडान गरिएका उपकरणहरूको प्रारम्भिक (पहिलो) चरणको परीक्षण सकिएको छ । अन्तिम चरणको परीक्षण गर्न इलेक्ट्रोमेकानिकलतर्फको निर्माण कम्पनीका प्राविधिक चीनबाट नेपाल आउँदै छन् । उनीहरूले अन्तिम टेस्टिङ गरेपछि परीक्षण कार्य सकिनेछ । परीक्षणसँगै टावर निर्माण पनि अन्तिम चरणमा पुगेको छ । तीनवटा टावरमध्ये २ वटाको निर्माण भइसकेको छ । एउटा टावरको २० प्रतिशत काम मात्रै बाँकी छ, आयोजना प्रमुख शुभाष मिश्रले भने, अन्तिम परीक्षणसँगसँगै टावर निर्माण पनि सकिन्छ ।टावर निर्माण भएपछि तार तानिनेछन । त्यसपछि विद्युत् उत्पादनको परीक्षण सुरु हुने आयोजनाका एक वरिष्ठ अधिकृतले जानकारी दिए । असार अन्तिमसम्म विद्युत् उत्पादन गर्ने लक्ष्य छ, चीनबाट प्राविधिक टोली जति छिटो आयो त्यति नै छिटो विद्युत् उत्पादन हुन्छ, ती अधिकृतले भने । विगत २ महिनादेखि सिभिल र इलेक्ट्रोमेकानिकल अर्थात् उपकरणको परीक्षण भइरहेको थियो । इलेक्ट्रो मेकानिकलको जिम्मा पाएको चिनियाँ ठेकेदार कम्पनी जेजियाङ जियालिङले हुलासलाई काम गर्ने जिम्मा दिएको थियो । निर्माण कम्पनीहरूको गैरजिम्मेवारीका कारणले आयोजनाको निर्माण कार्य लम्बिँदै गएको छ । नेपाल विद्युत् प्राधिकरणका कार्यकारी निर्देशक कुलमान घिसिङ एक महिनाअघि कुलेखानी३ को विद्युत्गृह अवलोकन गर्न आएका थिए । उनले छिटोभन्दा छिटो काम सम्पन्न गर्न निर्माण कम्पनीलाई निर्देशन दिएका थिए । कडा निर्देशन दिंदा पनि चिनियाँ निर्माण कम्पनीले कामलाई तीव्रता दिएका छैनन् । आयोजना प्रमुख मिश्र अहिले पनि असार मसान्तसम्म विद्युत् उत्पादन गर्न सकिन्छ कि सकिँदैन भनेर चिन्तित छन् ।"
पाँच देशमा प्रभुका सम्पर्क कार्यालय,"काठमाडौं प्रभु बैंकले विश्वका विभिन्न देशमा सम्पर्कप्रतिनिधि कार्यालय खोल्न सैद्धान्तिक सहमति प्राप्त गरेको छ । अस्ट्रेलियाको सिड्नी, भारतको नयाँदिल्ली, मलेसियाको क्वालालम्पुर, कतारको दोहा र बेलायतको एल्डरसट सहरमा कार्यालय खोल्न नेपाल राष्ट्र बैंकले सैद्धान्तिक सहमति दिएको हो । प्रचलित कानुन तथा नेपाल राष्ट्र बैंकबाट जारी एकीकृत निर्देशनको अधीनमा रही बैंकले ६ महिनाभित्र सम्बन्धित देशका नियामकीय निकायबाट उल्लिखित स्थानहरूमा कार्यालय खोल्न स्वीकृति प्राप्त गरेको बैंकले जारी गरेको विज्ञप्तिमा उल्लेख छ ।"
भिसा कार्डको डिजाइन खोजी,"काठमाडौं लक्ष्मी बैंकले भिसा कार्ड डिजाइनको खोजी गरेको छ । ७ वटै प्रदेशका लागि उपयुक्त हुने भिसा कार्ड डिजाइनको खोजी गर्न देशभर खुला प्रतियोगिताको घोषणा गरेको हो । सातै प्रदेशका मौलिक कला, संस्कृति र विशेषता झल्किने र त्यसको परिचय दिने डिजाइनको खोजी गरिएको बैंकले जनायो । प्रतियोगिताले ग्राहकहरूलाई उत्कृष्ट ब्रान्ड एक्स्पेरियन्ससमेत प्रदान गराउने लक्ष्य बैंकको छ ।"
महिन्द्राको मनसुन सर्भिस क्याम्प,"काठमाडौं अग्नि ग्रुपअन्तर्गतको बालाजु अटो वर्कसले बुधबारदेखि महिन्द्राका गाडीहरूका लागि मनसुन सर्भिस क्याम्प सञ्चालन गर्न लागेको छ । तीन दिनसम्म चल्ने यो सर्भिस क्याम्पमा महिन्द्रा गाडीका सम्पूर्ण रेन्जका चारपांग्रे गाडीहरूलाई विभिन्न ३० चेक प्वाइन्टहरूमा दक्ष प्राविधिकहरूले जाँच गर्नेछन् । यो योजनामा सम्पूर्ण ग्राहक तथा चालकहरूलाई स्पेयर पार्ट्स, लुब्रिकेन्ट तथा श्रमिक मूल्यमा १० प्रतिशत छुटको व्यवस्था गरिएको अग्नि ग्रुपले जनाएको छ ।"
सामसङको ग्यालेक्सी एम ४०,"काठमाडौं सामसङ नेपालले एम सिरिजको तेस्रो स्मार्टफोन ग्यालेक्सी एम ४० नेपाली बजारमा ल्याएको छ । खासगरी यो फोन प्रविधिप्रेमी पुस्ता तथा जेनेरेसनजीका लागि तयार पारिएको सामसङले जनाएको छ । ग्यालेक्सी एम ४० मा ६३ इन्चका डिस्प्ले, शक्तिशाली स्नेपड्रैगन ६७५ अक्टाकोर प्रोसेसर र दमदार फिचरका साथ ट्रिपल रियर क्यामरा छ । एम सिरिज खासगरी नेपालकै लागि तयार गरिएको र नयाँ उत्पादनले मोबाइल फोन खरिद गर्ने युवालाई बढी खुसी दिने सामसङले जनाएको छ ।"
ठाकुरद्वारामा सिभिल बैंक,काठमाडौं सिभिल बैंकले बर्दियाको ठाकुरद्वारामा शाखा कार्यालय सञ्चालनमा ल्याएको छ । शाखाको ठाकुरबाबा नगरपालिकाकी उपमेयर कृष्णा कुश्मा थारूले उदघाटन गरिन् । यस्तै बर्दियाको शीतला बजारमा पनि बैंकले शाखा विस्तार गरेको छ । उक्त शाखाको उद्घाटन बढैयाताल गाउँपालिकाका अध्यक्ष लालबहादुर श्रेष्ठले गरेका थिए । शीतला बजार शाखासहित बैंकको कुलशाखा संख्या ८६ पुगेको छ ।
सर्लाहीमा जेसीबीको आउटलेट,काठमाडौं एमएडब्लू अर्थ मुभर्स प्रालिले सर्लाहीको हरिओनमा अथराइज्ड रिटेल आउटलेट (एआरओ) सुरु गरेको छ । नयाँ आउटलेटबाट जेसीबीका ग्राहकले अन्तर्राष्ट्रिय स्तरको एफ्टरसेल्स सर्भिस र स्पेयरको सुविधा पाउने जनाइएको छ । नयाँ आउटलेटको उद्घाटन हरिओन नगरपालिकाका मेयर गणेश प्रसाईंले गरे । यस क्षेत्रमा भौतिक पूर्वाधार निर्माणले तीव्रता पाएसँगै निर्माण व्यवसायीहरूको सहजता र सुलभताका लागि जेसीबीले आधिकारिक आउटलेट सुरु गरेको अर्थ मुभर्सका यन्दु जैनले बताए ।
विदेशबाटै स्वदेशमा टीभी किन्न सकिने,"काठमाडौं हिम इलेक्ट्रोनिक्सले विदेशमै बसेर नेपालमा टीभी खरिद गर्न सकिने सुविधा ल्याएको छ । सामसङ उत्पादनहरूको अधिकृत वितरकसमेत रहेको हिम इलेक्ट्रोनिक्सले त्यसका लागि सिटी एक्सप्रेस मनी ट्रान्सफरसँग साझेदारी गरेको हो । सम्झौताअनुसार कतार, साउदी, कुबेत र मलेसियामा रहेका सिटी एक्सप्रेसका काउन्टरमा गएर पैसा जम्मा गरेपछि नेपालमा रहेका परिवार र आफन्तजनहरूले विदेशको मूल्यबराबरको एमआरपीमा टीभी खरिद गर्न सक्नेछन् ।"
सन्राइजको शाखा विस्तार,"काठमाडौं सन्राइज बैंकले कैलालीको गोदावरी नगरपालिकाको अत्तरियामा ११० औं शाखा सञ्चालनमा ल्याएको छ । आइतबार आयोजित कार्यक्रममा गोदावरी नगरपालिकाका मेयर हरिसिंह सावद र नेपाल राष्ट्र बैंक, मुद्रा व्यवस्थापन विभागका कार्यकारी निर्देशक लक्ष्मीप्रपन्न निरौलाले संयुक्त रूपमा शाखा उद्घाटन गरे । सोही दिन बैंकले काभ्रेको पनौतीमा पनि शाखा खोलेको र त्यसको उद्घाटन पनौतीका मेयर भीम न्यौपानेले गरेको जनाएको छ ।"
जनताका एकै साथ ६ शाखा,"काठमाडौं जनता बैंकले काठमाडौं उपत्यकामा ३ र अन्य स्थानमा ३ गरी एकैसाथ ६ शाखा सञ्चालनमा ल्याएको छ । भक्तपुरको नयाँठिमी, ललितपुरको सुन्धारा, काठमाडौंको कीर्तिपुर, पाँचथरको फिदिम, रामेछापको मन्थली र तनहुँको डुम्रेमा नयाँ शाखा विस्तार गरिएको हो । नयाँ खोलिएका शाखाहरूबाट ती क्षेत्रका सर्वसाधारण तथा उद्यमी व्यवसायीहरूलाई सबै प्रकारका आधुनिक बैंकिङ सेबा उपलब्ध गराइने बैंकले जनायो ।"
धान सुपर जोन विस्तार,"विर्तामोड  झापाको कचनकवल गाउँपालिकामा सञ्चालित धान सुपर जोन कार्यक्रम झापा जिल्लाभर विस्तार हुने भएको छ । सरकारले आगामी आर्थिक बर्षदेखि जिल्लाका १५ वटै स्थानीय तहमा कार्यक्रम सञ्चालन गर्न लागेको हो । प्रधानमन्त्री कृषि आधुनिकीकरण परियोजनाअन्तर्गत जिल्लाभरी सुपर जोन कार्यान्वयनका लागि बजेट विनियोजन भइसकेको धान सुपर जोन कार्यान्वयन इकाइ बनियानीका प्रमुख धनबहादुर थापाले बताए । नेपाललाई धानमा आत्मनिर्भर बनाउने उद्देश्यले तीन वर्षअघि जिल्लाको कचनकवल गाउँपालिकाका ६ वटा वडा र भद्रपुर नगरपालिकाका १, २ र ३ नम्बर वडामा सुपर जोन कार्यक्रम सुरु भएको थियो । वर्षमा एक बाली मात्र धान खेती गर्ने गरेकामा सुपर जोन कार्यान्वयनमा आएपछि उक्त क्षेत्रमा तीन बालीसम्म धान खेती गर्न थालिएको छ ।तथ्यांकअनुसार मुलुकमै सबैभन्दा बढी धान उत्पादन झापामा हुन्छ । धान खेतीका लागि जिल्लामा करिब ८८ हजार हेक्टर जमिन रहेको छ । एक वर्षमा कम्तीमा दुई बाली धान खेती गर्ने गरी किसानलाई सहयोग गर्न सुपर जोन जिल्लाभर विस्तार गर्न लागेको वरिष्ठ कृषि अधिकृत थापाले बताए ।सुपर जोन कार्यान्वयनका लागि कचनकवलबाहेक १४ स्थानीय तहले कम्तीमा २ सय हेक्टर जमिन तयार गर्नुपर्ने हुन्छ । चक्लाबन्दी खेतीलाई प्रवर्द्धन गर्ने गरी स्थानीय तहले निर्धारण गर्ने दुई सय हेक्टर जमिनमा सुपर जोन कार्यान्वयन गर्ने नियम रहेको थापाको भनाइ छ ।धान सुपर जोन विस्तार भएपछि जिल्लाका किसानले कस्टम हायरिङ, पोस्ट हार्भेस्ट, साना सिँचाइ, सौर्य सिँचाइ, प्राविधिक सहयोग, धान रोप्ने, मल छर्ने, धान गोड्ने, धान काट्ने मेसिन, ट्याक्टर, माटो सुधारलगायत विभिन्न उपकरण तथा सामग्रीहरू ५० प्रतिशत अनुदानमा प्राप्त गर्नेछन् ।उक्त कार्यक्रम सञ्चालन गर्न आगामी आर्थिक वर्षका लागि साढे छ करोड रुपैयाँ विनियोजन भएको थापाले जानकारी दिए । धान जोन सञ्चालनका लागि एउटा जिल्ला परियोजना कार्यान्वयन एकाइ रहनेछ । उक्त एकाइ मातहत रहने गरी प्रत्येक स्थानीय तहमा धान जोन कार्यान्वयन एकाइ रहने थापाले बताए । सुपर जोन कार्यान्वयनपछि जिल्लामा धानको उत्पादकत्व वृद्धि भएको छ । गत वर्ष ४८ टन धान उत्पादकत्व रहेकामा यो वर्ष प्रतिहेक्टर ६१३६ मेट्रिक टन पुगेको छ । सुपर जोन कार्यान्वयनमा आएपछि कचनकवल गाउँपालिकामा चैतेधानको खेती ६ गुणाले वृद्धि भएको छ । ३ वर्षअघि २ सय हेक्टरमा चैते धानको खेती गरिन्थ्यो । यो वर्ष १२ सय हेक्टरमा गरियो, कृषि अधिकृत सागर विष्टले भने ।प्रोत्साहन अनुदान, नवीनतम प्रविधिको प्रयोग र सिँचाइ सुविधा पाएपछि कृषक चैतेधानको खेती गर्न आकर्षित भएको विष्टले बताए । जिल्लामा वर्षेधान ८७ हजार ५ सय हेक्टरमा तथा चैतेधान २५ हजार हेक्टरमा लगाउने गरिएको छ । जिल्लामा धानसँगै सुपारी र रबर जोन कार्यक्रम पनि सञ्चालनमा छन् । सुपारी र रबर खेतीका लागि आगामी वर्ष एक करोड २५ लाख रुपैयाँका दरले बजेट विनियोजन भएको स्रोतले जनाएको छ ।"
भारतीय बीउ निर्धक्क बिक्री,"कपिलवस्तु  सिफारिस र सूचीकृत नगरेका बीउको खुला बिक्री बढेको छ । राष्ट्रिय बीउबिजन कम्पनीले सिफारिस र सूचीकृत गरेको धानको बीउ मात्र बिक्री गर्न पाइन्छ । यहाँका गाउँदेखि सहरसम्म विभिन्न भारतीय कम्पनीको बीउ छ्याप्पछ्याप्ती छ । साप्ताहिक हाटदेखि तौलिहवा, कृष्णनगर, पकडी, बहादुरगन्ज र महराजगन्जलगायत बजारमा खुलेआम भारतीय बीउ बिक्री भइरहेको छ । सीमाबाट गैरकानुनी रूपमा भित्र्याइएको बीउ पान, कपडा र साइकल पसलेले पनि बेचिरहेका छन् । आकर्षक र चम्किलो प्याकिङ भएकाले किसान आकर्षित हुने गरेका छन् । बिक्री नियन्त्रणका लागि कसैले चासो दिएका छैनन् । गुणस्तर र मूल्यका विषयमा सरोकारवाला मौन छन् । बीउबिजन ऐन र नियमावलीविपरीत बिक्री भए पनि रोक्न पहल भएको छैन । ऐनमा गैरकानुनी कारोबार गर्नेबाट ५० हजार रुपैयाँसम्म जरिवाना गर्न सक्ने व्यवस्था छ । कृषि ज्ञान केन्द्रले वास्ता गरेको छैन । जिल्लामा ४० पसलले मात्र बीउ बिक्रीका लागि अनुमति लिए पनि जिल्लाभरि एक सयभन्दा बढीले बेचिरहेका छन् । बीउ राख्न चटारो भएकाले भारतीय बीउ किनेर ल्याउने गरेका छन् । एग्रोभेट पसलमा बीउ किन्न भीड लाग्ने गरेको छ । ब्याड राख्ने हतारोमा छन्, कपिलवस्तु नगरपालिकास्थित तिलौरीका राजु गुप्ताले भने, राम्रो प्याकेट देखेपछि भारतीय धानको बीउ किनेँ । कुन बीउ राम्रो हो भन्ने जानकारी नभएको उनले बताए । पसलेले जुन राम्रो भने त्यही किनेँ, उनले भने । शनिबार रातिदेखि पानी परिरहेकाले बीउ राख्ने चटारो छ । सरकारले चाहेजति बीउ उपलब्ध गराउन नसक्दा समस्या भएको कृषि ज्ञान केन्द्र प्रमुख सहसराम चौधरीले बताए । भारतीय बीउ सस्तो पर्छ, उनले भने, देख्दा आकर्षक पनि छ । त्यही भएर कृषक बीउमा परनिर्भर रहेको उनले बताए । समस्या नहुँदासम्म कृषकले जुन पायो त्यही बीउ किनेर रोप्ने गरेको उनको भनाइ छ ।कम्पनी मर्कामाभारतीय बीउले बजार लिएपछि जिल्लाका ४ वटा बीउ कम्पनी मर्कामा परेका छन् । जिल्लामा विकास, मुस्कान, इन्टरनेसनल र सिद्धार्थ सिड कम्पनीले बीउ उत्पादन गर्ने गरेका छन् । सूचीकृत नभएका बीउ बेच्न पाइँदैन, विकास सिडका सञ्चालक जयन्त्रीलाल श्रीवास्तवले भने, बजारमा खुलेआम उन्नत जातका बीउ बिक्री भइरहेको छ । भारतीय बीउका कारण आफ्नो लगानी डुब्ने खतरा रहेको उनले बताए । उनले ३ करोड लगानीमा ३ वर्षअघि कम्पनी सञ्चालन गरेका थिए । महुवास्थित मुस्कान सिडका सञ्चालक बृजबिहारी चौधरीले भारतीय बीउले कम्पनीलाई नोक्सान गरिरहेको गुनासो गरे । कृषकलाई सिफारिस गरिएका धानका बीउका बारेमा जानकारी छैन, उनले भने, त्यसैले समस्या छ । बजार अगनुगन कडा बनाउँदै कृषकलाई नेपाली बीउबारे सचेतना जगाउनु जरुरी रहेको उनले बताए । बीउ बिजन बिक्री गर्न कृषि कार्यालयबाट अनुमति लिनुपर्ने प्रावधान छ । यहाँका बीउबिजन बिक्री गर्ने अधिकांश पसलेले दर्ता नगराई सञ्चालन गरेका छन् । धानको बीउ छर्ने सिजन भएकाले यहाँ अत्यधिक माग हुँदा व्यापारीले धमाधम भारतबाट अवैधानिक रूपले भित्र्याइरहेका छन् ।"
बजेट सक्न भ्याइनभ्याइ,"जनकपुर  आर्थिक मसान्त असारमा विकास बजेट सक्ने चटारोले प्रदेश २ का जनप्रतिनिधिलाई भ्याइनभ्याइ छ । तीनै तहको सरकारले असार महिनामा विकासमा देखाएको चासो र सक्रियता अर्थपूर्ण छ । उपभोक्ता समितिमार्फत फुटकर योजना बनाएर असार महिनामा बजेट खन्याउने र कमसल काम गरेर मोटो कमिसन हत्याउने चलनलाई जनप्रतिनिधिले निरन्तरता दिएका छन् ।धनुषाको १८ वटा स्थानीय तह र प्रदेश सरकारले एकैखाले योजनामा असारमा बजेट सकिरहेका छन् । मन्दिर मर्मत र पर्खाल निर्माण, पोखरी मर्मतसम्भार, सडकमा माटो पुर्नेजस्ता फुटकर योजनामा धनुषामा करोडौं रुपैयाँ असार मसान्तमा खर्चिइँदै छ । सुदूरपूर्वको कमला नगरपालिकाले गत वर्ष नगरसभा गर्न नसकेपछि गत माघ ७ गते दुई आर्थिक वर्षको नगरसभा गरी बजेट विनियोजन गरेको थियो । दुई आर्थिक वर्षको ५७ करोड रुपैयाँ बजेटमध्ये ३० करोड रुपैयाँ सडक, कल्भर्ट, भवन निर्माणलगायत पूर्वाधार विकासका लागि विनियोजन गरिएको नगरप्रमुख रामउद्गार गोइतले बताए । बाराका १६ वटै स्थानीय तहमा हतारहतारको विकासनिर्माणले सर्वसाधारण आजित छन् । बजेट सक्न स्थानीय तहका कर्मचारी, जनप्रतिनिधि र स्थानीय नेताकार्यकर्ता अहिले काम सिध्याउने हतारोमा छन्, बारा नागरिक समाजका अध्यक्ष उमेशलाल दासले भने, अहिले पनि जिविस मोडलकै विकास भइरहेको छ । संरचना फेरिए पनि असारे विकास गर्ने पुरानो शैली छ । पुरानै ढर्रामा आसेपासेलाई कमिसनको भरमा योजना वितरण भएको उनले आरोप लगाए । असारमा भएको विकासलाई साउनभदौमा आएको बाढीले बगाइदिने भएकाले गुणस्तरहीन काम असारमै गर्ने चलन बढेको उनले बताए । स्थानीय तहका प्राविधिकको मिलेमतोमा इस्टिमेटअनुसार कामै नभएको एक स्थानीयले बताए । सडक ढलान गर्दा बलियो पार्न सोलिङ गरेर कम्तीमा छडको जाली बाँध्नुपर्थ्यो, उनले भने, उपभोक्ता समिति वा ठेकेदारले त्यसो गरेका छैनन् । ढलानमा सस्तो मूल्यको र थोरै सिमेन्ट प्रयोग गरेर तोकिएको मोटाइ र चौडाइभन्दा कम साइजमा काम गरेको उनले आरोप लगाए । जतिसुकै व्यवस्था फेरिए पनि विगतदेखि चली आएको असारमा हतारमा बजेट सक्ने परिपाटी फेरिएको छैन, कलैयाका उदय सिंहले भने । यस क्षेत्रमा शिक्षा, स्वास्थ्य, खानेपानी, नाला निर्माण र सडक जस्ता विकासका पूर्वाधार निर्माणमा सबै स्थानीय तह केन्द्रित भए पनि उनीहरूले अधिकांश बजेट पुरानै शैलीमा फुटकर योजनामै खर्च गरेको शिक्षक राकेश पाण्डेयले बताए । बाराको कलैया र जितपुरसिमरा उपमहानगरपालिका, निगजढ, महागढीमाई, सिम्रौनगढ, पचरौता, कोल्हवी नगरपालिका र परवानीपुर, प्रसौनी, फेटा, विश्रामपुर, देवताल, करैयामाई, बारागढी, आदर्श कोतवाल लगायतका गाउँपालिकामा भौतिक पूर्वाधार निर्माणमा केन्द्रित भए पनि अपेक्षित रूपमा विकास निर्माणले गति लिन नसकेको सरोकारवालाको भनाइ छ । जनताकै असन्तुष्टिआर्थिक वर्षको अन्त्यतिर आइपुग्दा महोत्तरीका १५ वटा स्थानीय तहलाई विकास बजेट सक्न भ्याइनभ्याइ छ । विभिन्न नगर र गाउँपालिकाका मुख्य बजार क्षेत्रका सडक स्तरोन्नतिको काम झरीकै बीच सुरु भएका छन् ।लटरपटर काम गरेर योजना सम्पन्न गर्ने लहर चलेको स्थानीय बताउँछन् । बर्दिवास१४ का डाकराज पोखरेलले स्थानीय तहले सुरुमा आफ्नो स्वार्थपूर्तिका लागि बजेट नदिएर आर्थिक वर्षको अन्त्यमा मात्रै बजेट दिने गरेको बताए । कहाँकति बजेट परेको छ, समयमा जानकारी दिएर समयमै उपभोक्ता समिति स्थानीय तहले बनाइदिनुपर्ने उनको सुझाव छ । जलेश्वर, मटिहानी, मनरासिस्वा, बर्दिवास, औरही नगरपालिका, सम्सी, सोनामा, महोत्तरी, पिपरा र एकडारा गाउँपालिकामा पनि विकास निर्माणका योजना तथा सडक निर्माणका काम धमाधम सञ्चालन भइरहेका छन् । असारे झरीमा गरिएको सडक निर्माण गुणस्तरहीन हुने भन्दै उपभोक्ता तथा स्थानीयले विरोध जनाएका छन् । असारको पानीले बगाउने विकास गरेर जनतालाई स्थानीय सरकारले भुल्याउन खोजेको बर्दिवासकी सुकमाया देवीले बताइन् । विकास गर्ने भए चैतभित्रै योजना सक्ने गरी काम गर्न स्थानीय तहलाई उनको सुझाव छ । बर्दिवास नगरपालिकाको पूर्वपश्चिम राजमार्गबाट बर्दिवास १४ को बजारसम्म जाने ८ सय मिटर सडक विस्तारको काम असार बित्नै लाग्दा सुरु भएको छ । आधुनिक प्रविधिबाट निर्माण सुरु भएको सडक विस्तार असारको अन्तिममा काम गुणस्तरीय नहुने स्थानीयलाई चिन्ता छ । बर्दिवास १ र १४ जोडने सडकमा गतवर्ष ३३ लाखको काम भएको थियो भने अहिले नगरपालिकाले १३ लाख बजेट दिएको छ । आर्थिक वर्षको अन्तिममा मात्रै बजेट निकासा गरिएकाले काम गर्न गाह्रो भएको बर्दिवास १ र १४ का संयुक्त उपभोक्ता समितिका अध्यक्ष शंकर फुयाँलले बताए । आफूले ४ महिनादेखि पहल गरे पनि नगरपालिकाले बजेट अन्तिममा दिएकाले काम ढिला भएको फुयाँलले बताए । बर्दिवास १ का वडाध्यक्ष चूडामणि पोखरेलले नगरपालिकाका कारण ढिलो भएको बताए । मुख्य बजार क्षेत्र रहेको वडा १ मा १० वटा योजनाको काम भइरहेको पोखरेलले जानकारी दिए । जेठ २८ गतेसम्म सम्पन्न गर्नुपर्ने ६ वटा सडकको काम अझै सकिएको छैन भने ४ वटा खोल्सा नियन्त्रण गर्ने काम भइरहेको छ । लटरपटर काममै खर्च सिरहाका ८ नगरपालिका र ९ गाउँपालिकामा उपभोक्ता र ठेकेदार कम्पनीले मध्यअसारमा काम गरिरहेका छन् । कतिपय स्थानीय तहले बजेट सक्नकै लागि धमाधम उपभोक्ता समिति निर्माण गरेर योजनाको कामको सम्झौता गरिरहेका छन् । हरेक सडक, टोलबस्तीमा नाला निर्माणदेखि सडक मर्मतका काम अन्तिम समयमा भइरहेका छन् । वर्षभरि कानमा तेल हालेर बस्ने र आर्थिक वर्ष समाप्तिका बेला काम सुरु गर्ने प्रवृत्तिले गुणस्तरीय काम हुने विश्वास गर्न सकिँदैन, नागरिक समाज सिरहाका अगुवा राजकुमार राउत कुर्मीले भने, यस्तो कामलाई हामीले जनप्रतिनिधि र कर्मचारीको मिलेमतोमा कामचोर प्रवृत्तिको रूपमा बुझेका छौं । स्थानीय तहका प्राविधिकहरू आफूहरू बजेट सिलिङअनुसार काम गर्न बाध्य भएको बताउँछन् । छोटो अवधिमा गरिने कामको गुणस्तरीयता खस्कन्छ भन्ने थाहा छ, एक स्थानीय तहका प्राविधिकले भने, बजेट समयमै आए पनि ढिलो काम सुरु गर्ने प्रवृत्तिले समस्या भएको हो ।उनका अनुसार अहिले हरेक स्थानीय तहमा उपभोक्ता समिति, कर्मचारी र सर्वसाधारणको घुइँचो छ । ती निकायका कर्मचारी रातिसम्म चेक बनाउने र कागजपत्र मिलाउने काममा व्यस्त देखिन्छन् । कोष तथा लेखा नियन्त्रक राधेश्याम गिरी स्थानीय तहमा यतिखेर कर्मचारीदेखि उपभोक्ता र जनप्रतिनिधिलाई धपेडी बढेको बताउँछन् । अहिले नै हरेक स्थानीय तहमा केकति काम भयो भनेर भन्न सकिने अवस्था छैन, उनले भने, स्थानीय तहले साउन २४ गते वार्षिक प्रतिवेदन बुझाएपछि यसको लेखाजोखा हुन्छ, ।(शाहीमान राईजनकपुर, पवन यादवबारा, सुनिता बरालमहोत्तरी र भरत जर्घामगरसिरहा)"
श्रीलंकाको सान्त्वना जित,"चेस्टरलीस्ट्रिट श्रीलंकाले सोमबार विश्वकपको रोमाञ्चक खेलमा वेस्ट इन्डिजमाथि २३ रनको जित हात पारेको छ । यहाँ भएको खेलअगाडि नै दुवै टोली इंग्ल्यान्ड र वेल्समा जारी प्रतियोगिताको सेमिफाइनल दौडबाट बाहिरिइसकेका थिए । दुवैका लागि यो खेल प्रतिष्ठामा मात्र केन्द्रित थियो । निकोलस पूरनले आफ्नो पहिलो एकदिवसीय अन्तर्राष्ट्रिय शतक बनाए पनि वेस्ट इन्डिजलाई विजय दिलाउन सकेनन् । ३ सय ३९ रनको विजय लक्ष्य पाएको वेस्ट इन्डिजले ९ विकेट गुमाई ३ सय १५ रनमात्र बनाउन सक्यो । पूरन १ सय १८ रनमा आउट भए । वेस्ट इन्डिजलाई विजयतर्फ डोर्याइरहेको समयमा उनी ४८ औं ओभरमा आउट भए ।सन् २०१७ को डिसेम्बरयता पहिलो पटक बलिङ गरिरहेका एन्जेलो म्याथ्युजले आफ्नो पहिलो बलमै पूरनलाई विकेटपछाडि क्याच गराए । १ सय ३ बल खेलेका पूरनले ११ चौका र ४ छक्का प्रहार गरे । उनले फाबियन एलनसँग सातौं विकेटमा १ सय २६ रन जोडेर वेस्ट इन्डिजलाई आस देखाएका थिए । एलन ५१ रन बनाई रनआउट भए । ३२ बल खेलेका उनले ७ चौका र १ छक्का प्रहार गरे । ८ खेल खेलिसक्दा वेस्ट इन्डिजले १ मा मात्र जित हात पार्न सकेको छ । श्रीलंकाको ८ खेलमा ८ अंक भए पनि टोली सेमिफाइनल नपुग्ने यसअघि नै निश्चित भइसकेको थियो । यसअघि अभिस्का फर्नान्डोले एकदिवसीय अन्तर्राष्ट्रियमा आफ्नो पहिलो शतक बनाउँदा श्रीलंकाले ३३८६ को बलियो स्कोर बनाएको थियो । श्रीलंकाली ब्याट्सम्यानहरू वेस्ट इन्डिजका बलरमाथि हाबी भएका थिए । कप्तान दिमुथ करुणारत्नेले कुशल परेरासँग पहिलो विकेटमा ९३ रनको साझेदारी गरी श्रीलंकालाई राम्रो सुरुआत दिलाए । करुणारत्नेले ३२ रन बनाए । परेरा ६४ रनमा रनआउट हुँदा श्रीलंका १९ औं ओभरमा १०४२ को स्थितिमा थियो । पेरेराले ५१ बल खेली ८ चौका प्रहार गरे । २१ वर्षे फर्नान्डोले त्यसपछि कुशल मेन्डिस, म्याथ्युज र लाहिरू थिरिमानेसँग महत्त्वपूर्ण साझेदारी गरे । उनले १ सय बल खेली शतक पूरा गरेका थिए । उनलाई १ सय ४ रनमा सेल्डोन कोट्रेलले एलनबाट क्याच गराए । १ सय ३ बलको इनिङ्समा उनले ९ चौका र २ छक्का प्रहार गरे । मैले मिहिनेत गरेर खेलें, विश्वकपमै आएर आफ्नो पहिलो शतक बनाउन पाउँदा म निकै खुसी छु, उनले भने, मैले युवावस्थामै यो सफलता पाएको छु । यसक्रममा मैले टिमका साथीबाट राम्रो सहयोग पाएँ ।मेन्डिस ४१ बलमा ३९ र म्याथ्युज २० बलमा २६ रन बनाई आउट भए । थिरिमाने ३३ बलमा ४५ रन बनाई अविजित रहे । वेस्ट इन्डिजका कप्तान जेसन होल्डरले १० ओभरमा ५९ रन खर्चेर २ विकेट लिए । १९९६ को विजेता श्रीलंकाले आयोजक इंग्ल्यान्डमाथि स्तब्धपूर्ण जित हात पारेको थियो । तर दक्षिण अफ्रिकाको हातबाट पराजय भोगेपछि श्रीलंका शीर्ष चार दौडबाट बाहिरिएको हो ।"
धोनीको बचाउमा प्रशिक्षक,"बर्मिङघम भारतीय टिमका प्रशिक्षकले विश्वकपमा घरेलु टोली इंग्ल्यान्डसँग हारको मुख्य कारकका रूपमा औंल्याइएका विकेटकिपरब्याट्सम्यान महेन्द्रसिंह धोनीको बचाउ गरेका छन् । धोनीको सुस्त ब्याटिङका कारण विश्वकपमा पहिलो हार बेहोर्नुपरेको भन्दै आलोचना भइरहेको छ । ३ सय ३८ रनको लक्ष्य पछ्याएको भारतलाई अन्तिम ५ ओभरमा जितनिम्ति ७१ रन आवश्यक थियो । क्रिजमा थिए अनुभवी विष्फोटक ब्याट्सम्यान धोनी र केदार जाधब । तर ३९ रनमात्र जोड्न सकेका यी दुईले एक रनका लागि मात्र प्रयास गरे । आवश्यक बाउन्ड्री प्रहार गर्न असमर्थ भए । भारतको इनिङ्स ३०६५ मा समाप्त भयो । अन्तिमसम्म क्रिजमा रहेका धोनीले ३१ बलमा ४२ र जाधबले १३ बलमा १२ रन बनाए । यी ब्याट्सम्यानलाई भारतीय मिडिया र सामाजिक सन्जालमा व्यापक आलोचना भयो । क्रिकेट पण्डितहरूले उनीहरूको दृष्टिकोण अचम्भित पार्ने खालको भएको प्रतिक्रिया दिएका थिए । तर टिमका सहायक प्रशिक्षक सन्जय बेंगरले भने पूर्व कप्तानमाथि लगाइएको आलोचनाबाट आफू अचम्ममा परेको बताए । उनले ३७ वर्षीय धोनीले आफ्नो टिमका लागि उपयुक्त भूमिका निभाएको दाबी गरे । १२ खेल छाडेर उनले आफ्नो भूमिका राम्रोसँग निभाएका छन् । पछिल्लो ७ मध्ये ५ इनिङ्समा उनले जे गरेका थिए, त्यो टिमका लागि आवश्यक थियो, बेंगरले भने, यदि तपाईले अघिल्ला खेल हेर्नुहुन्छ भने दक्षिण अफ्रिकाविरुद्ध उनले रोहित शर्मासँग ७४ रनको साझेदारी गरे । त्यसपछि अस्ट्रेलियासँग पनि उनले जे गर्नुपर्ने थियो त्यही गरे ।म्यानचेस्टरको निकै कठिन पिचमा वेस्ट इन्डिजविरुद्ध अर्धशतक प्रहार गरे । यहाँ पनि उनले कठिन बललाई राम्रोसँग प्रहार गरिरहेका थिए । मलाई अचम्म के कुरामा लागेको छ भने जहिले पनि उनको आलोचना किन हुन्छ ? बेंगरले प्रतिप्रश्न गरे । सन् २०११ मा मुम्बईको वाङ्खडे रंगशालामा भारतलाई विश्वकप उपाधि दिलाउँदाका नेतृत्वकर्ता धोनी मध्यक्रमका शक्तिशाली ब्याट्सम्यान हुन् । अहिले उनको फिनिसिङ क्षमतामा प्रश्न उठाउन थालिएको छ । यसै विश्वकपमा अफगानिस्तानसँगको खेलमा सुस्त प्रदर्शन गरेको भन्दै धोनीको आलोचना गरिएको थियो । त्यो खेलमा उनले ५२ बलमा २८ रन बनाएका थिए । प्रशिक्षक बेंगरले बर्मिङघममा भारतको हारमा धोनीको सुस्त प्रदर्शन नभई इंग्लिस बलरको सानदार बलिङ भएको दाबी गरे । यदि तपाईले उनीहरूको बलिङ अन्तिमसम्म हेर्नुभएको छ भने विकेट कन्डिसनको भरपूर उपयोग गरेका छन् र हाम्रा ब्याट्सम्यानका लागि शट खेल्न असम्भव कोण पत्ता लगाएका छन्, उनले थपे, ठूलो मैदानमा उनीहरूले स्लो बाउन्सर, धेरैभन्दा धेरै विकेट हिटिङ बलिङ गरे । मेरो विचारमा अन्तिम २ वा १ ओभरमा बल र रनअन्तर निकै धेरै भयो ।"
इंग्लिसको विश्वकप जित्ने सपना,"बर्मिङ्घम इयान मोर्गनले आफ्नो टिमको वास्तविक योजनाअनुसार खेल्ने हो भने विश्वकप जित्ने सपना पूरा हुनसक्ने दाबी गरेका छन् । इंग्ल्यान्डले भारतलाई हराएयता टिमको सेमिफाइनल पुग्ने सम्भावना फेरि जीवन्त बनेको छ । एजबास्टनमा आइतबारको खेलअगाडि इंग्ल्यान्डले श्रीलंका र अस्ट्रेलियाको हातबाट लगातार हार बेहोरेको थियो । भारतविरुद्ध इंग्ल्यान्डको प्रदर्शन भने प्रतियोगिता सुरु हुनुअगाडि वरीयताको नम्बर एक टिम जस्तो रह्यो ।इंग्ल्यान्डविरुद्ध ३१ रनको हारसँगै एकदिवसीय नम्बर एक टिम भारतको प्रतियोगितामा अपराजित यात्रा भने टुंगेको छ । भारतमाथि प्राप्त जितमा म निकै खुसी छु, कप्तान मोर्गनले भने, हामीले त्यस खेलमा जस्तो प्रदर्शन गर्यौं, त्यो वास्तवमै उत्कृष्ट थियो । फेरि यो जित हाम्रा लागि निकै ठीक समयमा आइपुगेको छ । इंग्ल्यान्डले बुधबार डरहममा हुने आफ्नो अन्तिम लिग खेलमा न्युजिल्यान्डलाई हराएर अन्तिम चारको यात्रा निश्चित गर्न सक्नेछ ।इंग्ल्यान्डले अहिलेसम्म विश्वकप जित्न सकेको छैन । मोर्गनले दाबी गरे, भारतविरुद्ध जसरी हाम्रो खेल रह्यो, त्यसले हामीलाई निकै प्रोत्साहित गर्नेछ । हाम्रो सुरुआती योजना सफल हुने भने हामी विश्वकप उपाधि नजिक पुग्न सक्छौं, हाम्रो सम्भावना पनि अत्यधिक हुने गर्छ । उनले टिममा जेसन रोयको पुनरागमनले पनि धेरै फाइदा पुगेको माने । रोय निकै मिहिनेती खेलाडी हुन् । उनीविरुद्ध बलिङ गर्नु कसैलाई पनि सजिलो हुन्न ।जोनी बेरिस्टोको शतकीय इनिङ्सको पनि मोर्गनले प्रशंसा गरे । बेरिस्टोको दाबीलाई लिएर यसअघि पूर्व कप्तान माइकल भोनले उनको चर्को आलोचना गरे । इंग्ल्यान्ड विरोधीहरू टिमको हारका लागि कामना गरिरहेका हुनेछन् भन्ने बेरिस्टोको भनाइलाई भोनले खिल्ली उडाएका थिए । यो खेलअगाडि जेसुकै भए पनि अन्ततः उनी ब्याटबाट चम्के । यदि उनले यसरी नै राम्रो खेलिरहने हो भने उनले के भन्ने गर्छन्, त्यसमा मलाई कुनै मतलब हुने छैन ।भोनको आलोचना पनि त्यसलाई लिएर बेरिस्टोले पनि भारतमाथिको जितपछि प्रतिक्रिया दिएका छन् । मैले जे भने त्यसको गलत अर्थ निकालियो, उनले भने, मैले जे भने त्यसलाई हेर्ने नजर फरक हुनसक्छ । केहीले हाम्रो खेल र स्थितिबारे प्रश्न गरेका छन् । खेलमा सधैं शतक बनाउन सकिन्न । कहिलेकाहीं खेलाडी सफल हुन्छ त कहिले असफल । बल स्टम्पको ठीक माथिबाट जाँदा पनि चौका हुने सम्भावना उत्तिकै हुन्छ । खेलाडीले जहिल्यै पनि प्रयास भने गरिरहनुपर्छ ।"
"कुस्ती पुनर्गठन, विवाद कायमै","काठमाडौं  युवा तथा खेलकुद मन्त्रालयले गठन गरेको खेल संघ विवाद समाधान कार्यदलको प्रयासमा नेपाल कुस्ती संघ पुनर्गठन गरिएको छ । राज मोहम्मद मियाँ अन्सारीको अध्यक्षतामा नेपाल कुस्ती संघ पुनर्गठन भएको हो । कार्यदलका संयोजक रहेका राष्ट्रिय खेलकुद परिषद्का उपाध्यक्ष पिताम्बर तिम्सिनाले पुरानो संघसँगको समन्वयमा कुस्ती संघ पुनर्गठन गरिएको दाबी गरेका छन् ।खेल संघको विवाद समाधानका लागि खेलकुद मन्त्रालयले दिएको क्षेत्राधिकारमा रहेर हामीले विवादित संघहरू मिलाउने प्रयासस्वरुप कुस्तीको विवादले पनि निकास पाएको हो । सबै समस्या समाधान गरी संघको यसअघिको कार्यसमितिको लिखित स्विकृतिमा नयाँ कार्यसमिति गठन गरिएको छ, सोमबार आयोजित पत्रकार सम्मेलनमा तिम्सिनाले भने । तर परिषद्मा दर्ता रहेका कुस्ती संघका अध्यक्ष नारायणदेव राणाले ठाडो हस्तक्षेपमा पुनर्गठन गरिएको आरोप लगाएका छन् । संघको असार ७ मा निर्वाचन गर्ने तय भए पनि अन्तिम समयमा परिषद्ले स्विकृति नदिएको भन्दै राणाले एक साताअघि नै पत्रकार सम्मेलन गरेका थिए । उनले नियमित प्रक्रियामा चलिरहेको संघको मिति तय भइसकेको स्थितिमा चुनाव गर्न नदिएर सदस्यसचिव केशवकुमार विष्टले कार्यकालको अन्तिम दिन (असार ९) को मितिमा पुनर्गठन गर्नु ठाडो हस्तक्षेप भएको बताए । पुनर्गठित संघमा राणा समूहका कुनै पदाधिकारी पनि छैनन् । कुस्तीमा पनि दुई संघ अस्तित्वमा थिए । राणा नेतृत्वलाई राष्ट्रिय मान्यता थियो भने समिम मियाँ अन्सारी नेतृत्वमा रहेको संघलाई अन्तर्राष्ट्रिय मान्यता थियो । समिम मियाँ अहिले मुस्लिम आयोगका अध्यक्ष भएका छन् । पुनर्गठित १८ सदस्यीय कुस्ती कार्यसमितिमा समिम मियाँलाई वरिष्ठ उपाध्यक्षमा राखिएको छ । त्यस्तै उपाध्यक्षत्रय रामलोचन ठाकुर, मनोहर रायमाझी र वसन्त भण्डारी, महासचिवमा रीता कोइराला, सचिवमा साहिल अन्सारी तथा कोषाध्यक्षमा जफ्रुल्ला मियाँ मन्सुरी छन् । सदस्यमा ललनप्रसाद यादव, जिनत अन्सारी, डा प्रमाचन्द सेन, सानु लामा, नेसार खान, जुनेद इद्रिसी, सलामत राइन, नन्दलाल यादव तथा राखेपबाट दुई प्रतिनिधि रहने छन् । विधान संशोधन गरी परिषद्बाट स्विकृति लिएर तीन महिनाभित्र निर्वाचन गर्न पुनर्गठित कमिटीलाई निर्देशन दिइएको छ । तर पुनर्गठनप्रति असमत देखिएका राणाले भने कानुनी प्रक्रियामा जाने बताएका छन् । तिम्सिना संयोजक रहेको कार्यदलले यसअघि कराँते, जिम्न्यास्टिक र मोर्डन पेन्टाथलन संघको विवाद समाधान गरेको थियो । तर कराँतेको एकीकृत निर्वाचन तीन महिनामा सम्पन्न गर्ने गरी फागुनमै तदर्थ समिति बनाइए पनि अहिलेसम्म निर्वाचन हुन सकेको छैन । समितिले साउन ३१ सम्म निर्वाचन गर्ने जानकारी राखेपलाई दिएको तिम्सिनाले सुनाए ।"
गोडिन इन्टर मिलानमा,रोम गत महिना एट्लेटिको म्याड्रिड छाड्ने घोषणा गरेका उरुग्वेका भेट्रान सेन्टरब्याक डिएगो गोडिनले इन्टर मिलानसँग सोमबार तीनवर्षे सम्झौता गरेका छन् ।३३ वर्षीय गोडिनले स्पेनी राजधानीको क्लबमा नौ सिजन बिताएका थिए । उनले देशका लागि १ सय ३१ खेल खेले पनि कोपा अमेरिकाको क्वाटरफाइनलमा उरुग्वेलाई बाहिरिनबाट जोगाउन सकेनन् । सिरी ए का लागि व्यस्त रहेको स्थानान्तरणको दिन ल्युका पेलेग्रिनी डिफेन्डिङ च्याम्पियन युभेन्ट्सका लागि यसपालिको पहिलो नयाँ खेलाडी भएका छन् । चार वर्षको अनुबन्ध गरिएका उनका लागि युभेन्ट्सले रोमालाई २ करोड २० लाख युरो तिर्यो ।२० वर्षीय पेलेग्रिनीले गत सिजन लोनमा काग्लिरीमा बिताएका थिए । उनको बदलामा रोमाले डिफेन्डर लियोनार्डो स्पिनाजोलालाई २ करोड ९५ लाख युरोमा भित्र्यायो । इटालीको राष्ट्रिय टिमबाट ७ खेल खेलेका उनले राजधानीको क्लबसँग चारवर्षे सम्झौता गरे । युभेन्ट्सले पेरिस सेन्ट जर्मेनका फ्रान्सेली मिडफिल्डर एड्रिय राबियटलाई पनि भित्र्याउने अपेक्षा गरिएको छ । रोमाले गिनीका मिडफिल्डर अमाडोउ डिवारालाई पनि २ करोड १० लाख युरोमा तीन वर्षका लागि अनुबन्ध गर्यो । रोमाका ग्रिक सेन्टरब्याक कोस्टास मोनालेस भने ३ करोड ६० लाख युरोमा नेपोलीतर्फ लागे ।
स्पोर्ट्स अवार्ड आज,"काठमाडौं  आयोजक नेपाल खेलकुद पत्रकार मञ्चले १६ औं एनएसजेएफ पल्सर स्पोटर््स अवार्ड २०७५ को तयारी पूरा जनाएको छ । वर्षभर उत्कृष्ट प्रदर्शन गर्ने खेलाडी र नेपाली क्षेत्रकुद क्षेत्रमा योगदान गर्ने खेलव्यक्तित्व र संस्थालाई प्रत्येक वर्ष सम्मान गर्ने स्पोर्ट्स अवार्ड मंगलबार प्रज्ञा भवनमा आयोजना हुँदै छ । अवार्डसँगै सांगीतिक र कलात्मक प्रस्तुतिहरू पनि रहने मञ्चले जनाएको छ । मञ्चका अध्यक्ष तथा अवार्ड मूल आयोजक समितिका संयोजक दुर्गानाथ सुवेदीले खेलाडी तथा खेलकर्मीको वर्ष दिनको प्रतीक्षा घडी सकिन लागेको बताउँदै अवार्ड तयारी पूरा भएको बताए । उनले भने, यो नेपाली खेलाडी र खेलकर्मीले प्रतीक्षा गर्ने अवार्ड कार्यक्रम हो । यसले नेपाली खेलकुदलाई गौरवान्वित पार्ने हाम्रो अपेक्षा छ ।अवार्डका विभिन्न विधामा एसियाडमा रजत जित्ने टिमका खेलाडीदेखि नेपाललाई अन्तर्राष्ट्रिय एकदिवसीय क्रिकेट मान्यता दिलाउँदाका कप्तान पारस खड्कासहित ग्लोबल क्रिकेट लिगमा छाएका सन्दीप लामिछाने, एसियाली स्तरमा पदक जितेका विभिन्न खेलका खेलाडी दाबेदार छन् । वर्ष पुरुष खेलाडी विधामा पाराग्लाइडिङका युकेश गुरुङ, क्रिकेटका पारस खड्का र सोमपाल कामी, गल्फका शुक्रराज राई र जुडोका इन्द्रबहादुर श्रेष्ठ तथा वर्ष महिला खेलाडीमा फुटबलकी सावित्रा भण्डारी, भलिबलकी सरस्वती चौधरी, क्रिकेटकी सीता रानामगर, जुडोकी मनिता श्रेष्ठ प्रधान र तेक्वान्दोकी निमा गुरुङ दाबेदारमा छन् । वर्ष युवा खेलाडीमा ब्याडमिन्टनका प्रिन्स दाहाल, एथलेटिक्सका अजितकुमार यादव, क्रिकेटका ललितनारायण राजवंशी, फुटबलकी मन्जलीकुमारी योञ्जन र कराँतेका विजय श्रेष्ठको प्रतिस्पर्धा छ ।वर्ष प्रशिक्षकका लागि पाराग्लाइडिङका योगेश भट्टराई, क्रिकेटका जगत टमाटा, एथलेटिक्सका धनीराम चौधरी, भलिबलका ज्ञानेन्द्र विष्ट र फुटबलका हरि खड्का मनोनयनमा छन् । पिपल्स च्वाइसमा क्रिकेटका सन्दीप लामिछाने, ब्याटमिन्टनका प्रिन्स दाहाल, फुटबलकी सावित्रा भण्डारी, भलिबलकी रेश्मा भण्डारी र शारीरिक सुगठनका महेश्वर महर्जन उपाधि दौडमा छन् । यो विधाको विजेता चयन एसएमएस भोटिङ, फेसबुक लाइक, आयोजक संस्थाका सदस्यको मत र राष्ट्रिय खेल संघका मुख्य प्रशिक्षकको मतका आधारमा हुने मञ्चले जनाएको छ ।अवार्डका अन्य विधामा पारा एथलिट, टिम अफ दी इयर र लाइफटाइम एचिभमेन्ट अवार्डको विजेता सिधै कार्यक्रममै घोषणा गरिनेछ । यस वर्षबाट एसियाका एक उत्कृष्ट खेलपत्रकारलाई एसियन स्पोर्टस जर्नालिस्ट अवार्डबाट सम्मानित गरिने जनाइएको छ । चार विधाकाविजेताले पल्सर बाइक जित्ने छन् । अवार्डको मुख्य प्रायोजकमा हंशराज हुलासचन्द एन्ड कम्पनीको पल्सर बाइक रहेको छ । पावर्ड बाइमा गोल्डस्टार सुज र इन एसोसिएसन विथमा एक्सन स्पोर्टस रहेका छन् ।"
