शीर्षक,विवरण
प्रदेशहरूको खर्च ५४ मात्रै,"प्रदेश सरकारहरूले दुई पटक बजेट ल्याइसके । पहिलो पटक बजेट निर्माण र कार्यान्वयन अभ्यास गरेका उनीहरूले गत वर्ष बजेट खासै खर्चिन सकेनन् । सातै प्रदेशको औसत बजेट खर्च करिब ५४ प्रतिशत मात्रै छ । प्रदेश ५ ले सबैभन्दा बढी अर्थात् विनियोजन गरेकोमध्ये ६१ प्रतिशत बजेट खर्च गरेको छ । कर्णाली प्रदेशले सबैभन्दा कम अर्थात् विनियोजित बजेटको करिब ३५ प्रतिशत मात्रै खर्च गरेको छ । खर्च भएमध्ये विकासतर्फको पुँजीगत खर्च झन् कम छ । विनियोजित पुँजीगत खर्चको करिब ६० प्रतिशत हाराहारीमै खर्च भएको छ । पुँजीगत खर्च सबैभन्दा कम गर्नेमा कर्णाली प्रदेश छ । कर्णालीले गत वर्ष २१ अर्ब २४ करोड ४३ लाख रुपैयाँ पुँजीगत खर्च छुट्याएको थियो । यसको करिब २५ प्रतिशत अर्थात् ५ अर्ब ३० करोड ९७ लाख रुपैयाँ मात्रै खर्च भयो । पुँजीगत खर्च आशा गरेअनुरूप हुन नसकेकै हो, कर्णाली प्रदेशको आर्थिक मामिला तथा योजना मन्त्रालयका उपसचिव दिलीप केसीले भने, खर्च नहुनुको पहिलो कारण पुँजीगततर्फ बजेट नै बढी विनियोजन थियो । त्यसमाथि जनशक्ति एवं संरचना अभावले विकास योजना कार्यान्वयन हुन सकेनन् । योजनाको तयारी पनि हुन नसकेकाले पनि बजेट कार्यान्वयनमा जटिलता देखिएको उनले बताए । पुँजीगत खर्चका हिसाबले पनि प्रदेश ५ नै सबैभन्दा अघि देखिएको छ । उसले १७ अर्ब ३३ करोड ४९ लाख रुपैयाँ बजेट विनियोजन गरेकामा ६२ प्रतिशत अर्थात् १० अर्ब २७ करोड १३ लाख रुपैयाँ खर्चिएको छ । समग्र बजेट खर्च पनि उसको ६१ प्रतिशत नै छ । प्रदेश ५ सरकारले ८० प्रतिशत खर्च गर्ने लक्ष्य लिएको थियो । खर्च गर्ने संगठन संरचना नहुनु र कर्मचारी अभावले लक्ष्य हासिल गर्न नसकेको सरकारका प्रवक्ता तथा भौतिक पूर्वाधार विकासमन्त्री बैजनाथ चौधरीले बताए । हामी जुन अवस्था र जनशक्तिबाट प्रगति हासिल गर्न सक्यौं, त्यो नै पर्याप्त हो, उनले भने, चालु वर्षमा त्यो प्रतिशत उल्लेख्य बढाउने प्रयास सुरु गरिसकेका छौं । यसपछि सबैभन्दा बढी पुँजीगत खर्च गर्नेमा प्रदेश १ छ । १८ अर्ब ५० करोड ९२ लाख रुपैयाँ बजेट विनियोजन भएकोमा ११ अर्ब ३३ करोड ५१ लाख १४ हजार रुपैयाँ खर्चिएको छ । समग्र बजेट खर्च भने उसको करिब ५९ प्रतिशत मात्रै छ । ३५ अर्ब ९३ करोड ६० हजार रुपैयाँ बजेट विनियोजन गरेको प्रदेश १ को बजेटसम्बन्धी तथ्यांकसमेत फरक परेको छ । अर्थात् अहिले यो प्रदेशको जम्मा बजेट ३६ अर्ब ४३ करोड १० लाख ४२ हजार ९ सय ५२ रुपैयाँ रहेको कोष तथा लेखा नियन्त्रक कार्यालयले जानकारी दिएको छ । मन्त्रालयहरूले रकमान्तर गर्दा बजेट बढेर आएको प्रदेश कोष तथा लेखा नियन्त्रण कार्यालयका सूचना अधिकारी अन्तिमकुमार आचार्यले बताए ।मन्त्रालयहरूले पठाएको तथ्यांक सफ्टवेयरमा राखिएकाले अहिले प्रदेश सरकारको बजेट ३६ अर्ब ४३ करोड १० लाख ४२ हजार ९ सय ५२ रुपैयाँ देखाउने गरेको छ, उनले भने, मन्त्रालयहरूलाई पत्राचार गरिसकेकाले २४ दिन मै बजेट विवरण मिल्छ ।आकारका हिसाबले गत वर्ष सबैभन्दा ठूलो आकारको बजेट ल्याउने प्रदेश ३ हो । प्रतिशतका आधारमा खर्च गर्नेमा चौथो नम्बरमा छ यो प्रदेश । यसले ३५ अर्ब ६१ करोड ५६ लाख रुपैयाँ बजेट छुट्याएको ५८ प्रतिशत अर्थात् २० अर्ब ६७ करोड रुपैयाँ मात्रै बजेट खर्चिएको छ । पुँजीगत खर्च त झन् करिब ४४ प्रतिशत मात्रै गर्यो । अनुभवको कमी, दक्ष कर्मचारी तथा प्राविधिक अभाव, कानुन तथा योजना कार्यान्वयन गर्ने इकाई तल्लो तहसम्म स्थापना नभएका कारण बजेट खर्च हुन सकेन, प्रदेश ३ का आर्थिक मामिला तथा योजनामन्त्री कैलाशप्रसाद ढुंगेलले भने, प्रदेश सरकार स्थापना भएर पूर्ण बजेट ल्याएको पहिलो वर्ष भएका कारण सोचेअनुसार खर्च भएन । धेरै समस्या र अभावबीचमा जति काम भएका छन्, त्यसमा खुसी छौं । शिक्षा, स्वास्थ्य एवं पूर्वाधारका क्षेत्रका बजेट खर्च बढी भए पनि अन्य क्षेत्रको खर्च भने हुन नसकेको उनले बताए । उनले चालु आर्थिक वर्ष २०७६७७ को बजेट पूर्ण रूपमा कार्यान्वयनमा लैजाने गरी तयारीमा मन्त्रालय जुटिसकेको प्रतिक्रिया दिए ।कर्णालीपछि खर्च कम गर्नेमा प्रदेश २ छ । उसले करिब ५१ प्रतिशत मात्रै बजेट खर्च गरेको छ । २९ अर्ब ७८ करोड ६९ लाख ३८ हजार रुपैयाँ बजेट ल्याएको थियो । यसमध्ये १५ अर्ब ९ करोड ६३ लाख ४३ हजार रुपैयाँ मात्रै खर्च गरेको छ । अन्य प्रदेशका अधिकारीले भनेझैं प्रदेश २ ले पनि कर्मचारी अभाव, अनुभव, योजना कार्यान्वयन संयन्त्रलगायत कारणले खर्च बढी गर्न नसकेको जनाएको छ । आर्थिक वर्ष २०७५७६ को बजेट तयारी गर्ने क्रममै अनुभवी कर्मचारीको अभाव थियो । आर्थिक मामिला मन्त्रालय नै त्यति बेला सचिवविहीन थियो, सरकारका प्रवक्ता तथा आन्तरिक मामिलामन्त्री ज्ञानेन्द्रकुमार यादवले भने, बजेट ल्याएपछि सबैजसो मन्त्रालयका सचिव तुरुन्तातुरुन्तै सरुवा हुने कारणले पनि बजेट परिचालन गर्न सकिएन । तर पनि खर्च सन्तोषजनक रहेको उनले बताए । अर्को वर्षका लागि बजेट खर्च नहुनुको कारण हाम्रा लागि सिकाइ बन्नेछ, उनले भने ।प्रदेश ५ र १ पछि प्रतिशतका आधारमा बढी खर्च गर्ने प्रदेश गण्डकी हो । २४ अर्ब २ करोड रुपैयाँ बजेट ल्याएको यो प्रदेशको गत आर्थिक वर्षमा ५८ प्रतिशत अर्थात् १३ अर्ब ९५ करोड ७४ लाख रुपैयाँ खर्च गरेको छ । गण्डकी प्रदेश सरकारका मुख्यमन्त्री पृथ्वीसुब्बा गुरुङले ८० प्रतिशत र आर्थिक मामिला तथा योजनामन्त्री किरण गुरुङले ७० प्रतिशत बजेट खर्च हुने भन्दै आएका थिए । कतिपय योजनामा सम्झौता भएर काम अघि बढेको, विकास निर्माणले गति लिन थालेको र योजनाको भुक्तानी दिन बाँकी रहेकाले असार अन्तिमसम्ममा त्यति प्रतिशत खर्च हुने उनीहरूको अनुमान थियो । अघिल्ला महिनाको तुलनामा असारमा बढी खर्च भएको छ । गण्डकीको बजेट खर्चमध्ये ७ अर्ब ७५ करोड ९ लाख रुपैयाँ असारमा मात्र निकासा भएको प्रदेश लेखा नियन्त्रक कार्यालयका लेखा अधिकृत सुदीप गौतमले बताए ।पछिल्लो समय निर्माण व्यवसायीको हडतालका कारण कतिपय योजना सम्झौता हुन नसकेर बजेट कम खर्च भएको आर्थिक मामिला तथा योजनामन्त्री किरण गुरुङको भनाइ छ । हडतालका कारण थुप्रै योजना सम्झौता हुन सकेनन् । भएको भए ७० प्रतिशत बजेट खर्च हुने रहेछ, उनले भने । कर्मचारी ढिला आएको, संरचना तयार गर्न समय लागेको, केन्द्रका योजनाका लागि ढिलो बजेट आएको जस्ता कारणले बजेट अपेक्षित खर्च नभएको उनले बताए । हामीले चैतबाट काम थालेको भन्दा पनि हुन्छ, उनले भने, खर्चका हिसाबले नराम्रो भन्न मिल्दैन । आगामी वर्ष शतप्रतिशत खर्च हुने गरी काम गर्नेछौं ।सुदूरपश्चिम प्रदेशले करिब ५७ प्रतिशत बजेट खर्च गरेको छ । २५ अर्ब १ करोड ५० लाख रुपैयाँ बजेट विनियोजन गरेमध्ये गत वर्ष १४ अर्ब १९ करोड ६९ लाख रुपैयाँ मात्रै खर्च भएको छ । सुदूरपश्चिम प्रदेशका प्रमुख सचिव नारायणप्रसाद बिडारीले भने, प्रदेशका कार्यान्वयन इकाई ढिलो स्थापना भए । मंसिरमा मात्रै विभिन्न जिल्लामा कार्यालय स्थापना भए । कर्मचारी समायोजनले समस्या भयो । कर्मचारी नभएका कारण पनि खर्च हुन सकेन ।"
आधा दर्जन गाडी चढ्छन् वनमन्त्री,"काठमाडौं  वन तथा वातावरणमन्त्री शक्तिबहादुर बस्नेतले आधा दर्जनभन्दा बढी गाडी प्रयोग गरिरहेका छन् । उनले मन्त्रालय, विभाग र प्रकृति संरक्षण कोषका गाडी प्रयोग गरिरहेका हुन् । यीबाहेक उनको सचिवालयले मन्त्रालय र विभागका ४ गाडी र ७ मोटरसाइकल लिएको छ । २०७४ मा संशोधित मन्त्रीहरूको पारिश्रमिक र सुविधासम्बन्धी ऐन २०४९ मा मन्त्रीले सवारीका निमित्त एक मोटर, मासिक २६५ लिटर पेट्रोल र त्रैमासिक रूपमा ५ लिटर मोबिल मात्र पाउने उल्लेख छ । सरकारी सवारी साधन दुरुपयोगबारे मन्त्री बस्नेतले प्रतिक्रिया दिन चाहेनन् । मन्त्रालयका प्रवक्ता सहसचिव सिन्धुप्रसाद ढुंगानाले मन्त्रीको सचिवालयको विषय भएकाले उतै सोध्न सुझाए । जनमानसमा सकारात्मक सन्देश दिन भन्दै वातावरणमन्त्रीका हैसियतमा बस्नेतले साउनदेखि प्रदेश ३, ००२ झ ४९०६ नम्बर को विद्युतीय गाडी चढिरहेका छन् । मन्त्रालयले असार अन्त्यमा उनका लागि ५५ लाख ४६ हजार रुपैयाँमा यो गाडी किनेको हो । विद्युतीयबाहेक मन्त्रीसँग मन्त्रालय, विभाग र प्रकृति संरक्षण कोषका ४ गाडी छन् । उनीसँग वन मन्त्रालयको बा २ झ २२०१ र गृह मन्त्रालयले उपलब्ध गराएको बा २ झ १०९० नम्बरको कार छ । उनले कोषबाट दुई गाडी लिएका छन् । मन्त्री कोषका अध्यक्ष हुन् । कोष स्रोतका अनुसार उनले बा १५ च ३५०८ नम्बरको स्कोरपियो र २८३४ नम्बरको गाडी लिएका छन् । कोषको गाडी सांसदसमेत रहेकी पत्नी सत्य पहाडीले चढ्ने गर्छिन् ।प्रशासनसमेत हेर्ने कोषका कार्यकारी निर्देशक दीपककुमार सिंहले भने मन्त्रीलाई एउटा मात्र गाडी दिइएको दाबी गरे । केही समयअघि मन्त्रीको सचिवालयआफन्तले बा १५ च ३५०८ नम्बरको स्कोरपियो गाडी बिगारेर मलेखुमा अलपत्र छोडेका थिए । बस्नेतले सचिवालयका लागि वन तथा भूसंरक्षण विभाग र राष्ट्रपति चुरे तराई मधेस संरक्षण समितिबाट समेत गाडी तानेका छन् । बा २ झ ३६९२ नम्बरको गाडी मन्त्रीका निजी सचिव गणेशविक्रम शाहीले चढिरहेका छन् भने राष्ट्रपति चुरेबाट तानिएको बा २ झ १२७३ नम्बरको गाडी सचिवालयकै यज्ञबहादुर खत्रीले प्रयोग गरिरहेका छन् । विभागबाट तानिएको गाडी मन्त्रीका नातेदारले चढ्छन् । गाडीबाहेक उनको सचिवालयले मन्त्रालयका ७ मोटरसाइकल प्रयोग गरिरहेको छ । पूर्वगृहमन्त्रीका हैसियतले मन्त्री बस्नेतले दोहोरो सुरक्षा लिएको भन्दै आलोचना भएपछि उनले सशस्त्र प्रहरीको पछुवालाई मन्त्रालय ल्याउन छोडे पनि निवासमा राखेका छन् । सशस्त्र प्रहरीको टोली सवारी साधनसहित मन्त्री निवासमा अहिले पनि ड्युटीमा छ, स्रोतले भन्यो । मन्त्री बस्नेतको सचिवालयमा स्वकीय सचिव र अन्य सहयोगीको ओइरो छ । दुई भतिजहरू मुक्ति बस्नेत र अरुण बस्नेतसहित करिब दर्जन सचिवालयमा कार्यरत छन् । गणेशविक्रम शाही, यज्ञबहादुर खत्री, भीमबहादुर रोकाय (मुस्कान क्षेत्री), धिरज उपरकोटी, रविनकुमार ग्यालन, विवेक बुढा, दयानिधि भट्टलगायत उनको सचिवालयमा छन् ।पीएहरूले मन्त्रालयका कर्मचारीलाई अनावश्यक निर्णयमा दबाब दिने गरेको स्रोतले उल्लेख गरेको छ ।यसअघिका वनमन्त्रीहरूले जस्तै मन्त्री बस्नेत र सचिव विश्वनाथ ओलीले कोषमा आफूनिकट र नातेदारलाई भर्ती गरिरहेका छन् । पछिल्लो पटक मन्त्री र सचिवको ठाडो आदेशमा केही कर्मचारी भर्ना भएको कोष स्रोतले बतायो । मन्त्री बस्नेतले कोषको सदस्य सचिवमा मन्त्रालयका सहसचिव यज्ञनाथ दाहाललाई नियुक्त गरेका छन् । यसप्रति सचिव ओली असन्तुष्ट छन् ।"
स्कुल विभागमा सहमति जुटेन,काठमाडौं नेकपामा स्कुल विभागको टुंगो लाग्न नसक्दा सचिवालय बैठक स्थगित भएको छ । पार्टीको आन्तरिक शक्ति सन्तुलनमा महत्त्व राख्ने यो विभागमा पूर्वएमाले पक्षका ईश्वर पोखरेल र पूर्वमाओवादीका नारायणकाजी श्रेष्ठमध्ये कसलाई जिम्मेवारी दिने भन्नेमा सहमति हुन नसक्दा मंगलबारका लागि तय गरिएको बैठक स्थगित गरिएको हो । प्रधानमन्त्री निवास बालुवाटारमा अध्यक्षद्वय केपी शर्मा ओली र पुष्पकमल दाहालबीच सोमबार तीन घण्टा छलफल भए पनि सहमति हुन सकेन । स्रोतका अनुसार पोखरेलले उक्त विभाग नछाड्ने अडान राखेपछि ओलीले उनकै पक्षमा धारणा राखेका थिए । दाहालले पनि सरकार र संसद्को मोर्चामा नरहेकाले श्रेष्ठलाई उक्त विभाग दिनुपर्ने धारणा राखेका थिए । पोखरेल र श्रेष्ठको रस्साकसीमा पार्टीको वैचारिक नेतृत्व पूर्वएमाले कि पूर्वमाओवादी लाइनले गर्ने भन्ने सबाल पनि जोडिएकाले सहमति जुट्न मुस्किल परेको हो ।
हाइपरलुप बनाउँदै नेपाली ठिटो,"काठमाडौं  उन्नाइसौं शताब्दीमा आविष्कार भएको रेल र बीसौं शताब्दीको आविष्कार हवाईजहाजका भरमा चलिरहेको दुनियाँलाई एक्काइसौं शताब्दीले त्योभन्दा तीव्र गतिको केही दिनेवाला छ ? जरुर ! वैज्ञानिकहरू भन्दै छन्, अबको केही वर्षमै हाइपरलुप सेवामा हाजिर हुनेछ ।जहाजभन्दा सुरक्षित र कुनै पनि रेलभन्दा छिटो कुद्ने गरी परिकल्पना गरिएको हाइपरलुपको तीव्र गतिमाथि आइतबार मात्रै अमेरिकाको लसएन्जलसमा विश्वव्यापी प्रतियोगिता भएको थियो, जसको विजेता समूहमा एक नेपाली युवा पनि सामेल छन् । जर्मनीको टेक्निकल युनिभर्सिटी अफ म्युनिखमा कम्प्युटेसनल मेकानिक्सका विद्यार्थी दिनेश पौडेल र उनका सहपाठी टोलीले सबभन्दा छिटो कुद्ने हाइपरलुपको पोड (रेलजस्तै कुद्ने डब्बा) बनाएर संसारभरका प्रतिस्पर्धीलाई उछिनेको हो । हाम्रो एक वर्षसम्मको अहोरात्र मिहिनेतले फल दिएको छ, प्रतिस्पर्धा जितेपछि पौडेलले कान्तिपुरसँग फोनमा भने, सपनाले आकार लिएको छ र मलाई असाध्यै गर्व अनुभव भइरहेको छ ।लसएन्जलसस्थित स्पेस एक्स भन्ने हाइपरलुप कम्पनीले गरेको विश्वव्यापी प्रदर्शनमा पौडेल सम्मिलित समूहले बनाएको उक्त पोड प्रतिघण्टा ४ सय ५७ किलोमिटर गतिले कुदेको थियो । प्रतिघण्टा हजार किमिसम्म कुद्न सक्ने अनुमान गरिएको हाइपरलुप परीक्षणकै चरणमा छ ।मापनअनुसार यो हालसम्मकै उच्च गतिको आवागमनको साधन हुनेछ, पौडेलले भने । सुरुङजस्तो सिधा ट्युबमा तीव्र गतिले कुद्ने यन्त्र हो, हाइपरलुप । जमिनभन्दा माथि र हावाको सम्पर्कभन्दा बाहिर हुने भएकाले यो सुरक्षित र ज्यादा गतिको यातायात साधन सावित भएको छ । बस वा रेललाई हावाको चाप अनि जमिनको घर्षणले गर्दा ज्यादै छिटो कुदाउन सकिन्नँ, पौडेल भन्छन्, तर, हाइपरलुपमा चाहिँ त्यो दुवै नहुने हुनाले अति तीव्र गतिमा कुद्न सक्छ, जो प्रमाणित भइसकेको छ ।सन् २०१२ मा अमेरिकी वैज्ञानिक इलन मस्कले सामान्य अवस्थाका रेलहरूभन्दा दसौं गुणा बढी कुद्ने यातायात साधन बनाउन सम्भव भएको अवधारणा सार्वजनिक गरे, जसलाई उनले नाम दिए हाइपरलुप । यो नयाँ अवधारणा भएकाले उनले खुला रूपले लगानीकर्तालाई यसमा आकर्षित गर्न पेटेन्ट राइट खुला गरेर थप अनुसन्धानका लागि बाटो खोलिदिए, उनले भने, अनि आफैंले पनि एक कम्पनी खडा गरेर यसको विकासमा प्रशस्त समय र पैसा खर्च गर्न थाले ।तीन वर्षदेखि मस्कले संसारभरका विद्यार्थीलाई छिटो कुद्ने हाइपरलुपे यन्त्र बनाउने प्रतिस्पर्धामा सामेल गराउन थालेका थिए । सुरुवाती चरणमा विभिन्न विश्वविद्यालयबाट इन्जिनिरिङ पढ्ने २ सयवटा समूहले प्रतिस्पर्धामा भाग लिन आवेदन दिएको थियो । त्यसमध्ये २१ वटा छनोटमा परे, पौडेल भन्छन्, ती एक्काइसमध्येमा पनि हामीले बनाएको पोडले सबैलाई जितेको हो । अझै पनि विकासकै चरणमा रहेको हाइपरलुप प्रयोगमा आएपछि यातायातको क्षेत्रमा क्रान्ति आउने उनले बताए । जन्मथलो विराटनगरबाट सन् २०१५ मा म्युनिखमा मेकानिकल इन्जिनियरिङमा स्नातकोत्तर गर्न गएका उनी हाइपरलुप बनाउने प्रतिस्पर्धामा सहभागी हुन विश्वविद्यालयबाट गत वर्ष छानिएका थिए । भारतको अन्ना युनिभर्सिटी चेन्नईबाट मेकानिकल इन्जिनियरिङमा सन् २०१४ मा स्नातक गरेपछि थप अध्ययनका लागि जर्मनी पुगेका पौडेलले आफू नेपालमा हुँदा मोटरहरू निर्माण गर्ने स्वअनुसन्धानमा लाग्ने गरेको स्मरण गरे । मिहिनेतले मलाई हाइपरलुपको काम गर्ने ठाउँसम्म ल्याइपुर्याएको छ, उनले भने, अब आउने दिनमा पनि यस्तै खालको नवीन खोज र आविष्कारमा समय लगाउनेछु ।"
स्वदेशमै उपयोग भएन श्रमशक्ति,"काठमाडौं  रोजगारीमा गएको चार वर्षपछि मलेसियाबाट फर्किएर मानेभन्ज्याङ५ भोजपुरका २८ वर्षीय उदेश निरौलाले गाउँमै कुखुरापालन व्यवसाय थाले । मलेसियामा दिनरात काम गर्दा बचाउने २०२२ हजार रुपैयाँ उनले कुखुरापालनबाटै जोगाउन सक्ने हिसाब निकालेका थिए । मलेसियामा पन्जा बनाउने कारखानामा काम गरेका उनमा कुखुरापालनसम्बन्धी सीप थिएन । मलेसियामा सिकेको सीप मानेभन्ज्याङमा काम लागेन । अरूले गरेकै भरमा उनले कुखुरामा डेढ लाख रुपैयाँ लगानी गरे । त्यो त्यत्तिकै खेर गयो । फेरि लगानी गर्ने क्षमता थिएन । कुखुरापालन व्यवसाय सोचेजस्तो सजिलो रहेनछ । कुन जातको कुखुरा पाल्ने, कस्तो दाना खुवाउने, कसरी हुर्काउने भन्ने विषय नजान्दा मैले ठूलो क्षति बेहोर्नुपर्यो, उनले भने, रहर गरेर मात्रै हुने रहेनछ ।मलेसियाको कमाइ कुखुरापालनमा डुब्यो । उनले व्यावसायिक बिमा गरेका थिएनन् । क्षतिपूर्ति पाउने बाटो कतै भएन । अनेक तनावमा फस्नुभन्दा उनले पहिलेकै बाटो सहज देखे । र, अहिले उनी वैदेशिक रोजगारीका लागि काठमाडौंका म्यानपावर कम्पनी धाउँदै छन् । राम्रो काम पाए फेरि एक पटक बाहिर जाने योजनामा छु, उनले भने, पैसा नभएपछि विदेश जानैपर्यो ।नेपाली श्रमशक्ति खेतमा बढी भएको पानी जस्तै भएको छ । खेती लगाउँदा बढी भएको पानी जसरी अर्को खेतमा जान्छ, त्यसरी नै हाम्रो श्रम बजारमा बढी भएको श्रमशक्ति अर्को देशमा जानुपरेको हो, राष्ट्रिय योजना आयोगका पूर्वसदस्य एवं श्रमविज्ञ डा गणेश गुरुङले भने, नयाँ पुस्ताले श्रमलाई नाफाघाटासँग दाँज्न थालिसकेको छ । नेपालले यतिखेर पाएको श्रमशक्तिलाई आफ्नै देशको विकासमा लगाउन सकेको छैन । गाउँघरमा नियमित आम्दानी हुने काम पाइने हो भने म्यानपावर खोज्दै हिँड्नुपर्ने थिएन, निरौलाले भने, घर छाडेपछि किन जिल्ला मात्रै छोड्नु ? देशै छोड्नु फाइदाजनक छ । नेपालमा श्रम गर्न सक्ने उमेरको जनसंख्या दुई करोड ७ लाख छ । यहाँको औपचारिकअनौपचारिक क्षेत्रले ७० लाख ८६ हजारलाई मात्रै रोजगार दिएको छ । युवा बेरोजगारी उच्च श्रमशक्ति सर्वेक्षण २०७५ अनुसार कुल जनसंख्याको ४० प्रतिशत युवा छन् । राष्ट्रिय युवा नीतिले १६ देखि ४० वर्षको उमेर समूहलाई युवा मानेको छ । राष्ट्रिय युवा परिषद् ऐनलाई संशोधन गरी १८ देखि ३५ वर्षको उमेर समूहलाई युवा मान्ने प्रस्ताव गरिएको छ । २० देखि ३४ वर्षसम्म भने ६९ लाख युवा छन् । यही युवाशक्तिको मुख्य विकल्प वैदेशिक रोजगार बनिरहेको छ ।श्रमशक्ति सर्वेक्षणअनुसार १५२४ उमेर समूहको २७३ प्रतिशत छ । यसमध्ये २०३ प्रतिशत मात्रै श्रमशक्ति छ । यो समूहमा १८ प्रतिशतले मात्रै रोजगारी पाएका छन् । ३८१ प्रतिशत बेरोजगार छन् । २५३४ उमेर समूह २०२ प्रतिशत छ । जसमध्ये २७७ श्रमशक्ति छन् । यो समूहमा २७३ प्रतिशतले रोजगारी पाएका छन् । ३११ प्रतिशत बेरोजगार छन् । ३५४४ उमेर समूह १७२ प्रतिशत छन् । यसमध्ये श्रमशक्ति २३९ प्रतिशत छ । यो समूहमा २४७ प्रतिशतले रोजगारी पाएका छन् । १७८ प्रतिशत बेरोजगार छन् । ४५५४ वर्ष उमेर समूहमा १४ प्रतिशत छन् । यसमा १६३ प्रतिशत श्रमशक्ति छन् । १७३ प्रतिशतले रोजगारी पाएका छन् । ८६ प्रतिशत बेरोजगार छन् । ५५६४ उमेर समूहमा १११ प्रतिशत छ । यसमा ८२ प्रतिशत श्रमशक्ति छन् । यो समूहमा ८८ प्रतिशतले रोजगारी पाएका छन् । ३५ प्रतिशत बेरोजगार छन् । ६५ वर्षमाथि १०३ प्रतिशत छन् । यसमा ३७ प्रतिशत श्रमशक्ति छन् । यो समूहमा ४ प्रतिशत रोजगार छन् । ०९ प्रतिशत बेरोजगार छन् ।श्रमशक्तिको खेर दक्षिण एसियाली मुलुकझैं नेपालमा जनसांख्यिक लाभको सुरुवात सन् १९८० को मध्यदेखि भएको हो । नेपालको जनसंख्या बनोटमा युवा उत्पादनशील जनशक्ति ५६५ प्रतिशत पुगेको छ । यसमध्ये पनि १६४० उमेर समूहका ऊर्जाशील जनशक्ति ३८८ प्रतिशत छ । यो इतिहासकै सर्वाधिक युवा जनशक्ति भएको अवस्था हो ।मुलुकमा जनसंख्या वृद्धिदर १३५ प्रतिशतमा झरेको र औसत आयु बढेर ६३ वर्ष पुगेका कारण मुलुकलाई सक्रिय जनशक्ति (बोनस) उपलब्ध भएको हो । नेपालमा सन् २०१६ देखि २०२५ सम्म जनसांख्यिक लाभको अवस्था कायम रहनेछ । सन् २०३० सम्म यसमा संकुचन आउने प्रक्षेपण गरिएको छ । जनसांख्यिक लाभको आयतनले युवा जनशक्तिको उत्पादनशीलतालाई जोड्ने काम गर्छ । यतिखेर मुलुकको विकासका लागि वार्षिक बजेट ५० खर्ब हुनुपर्थ्यो । भौतिक पूर्वाधार निर्माणमा यति लगानी भएको भए नेपालमा उत्पादित जनशक्तिको पूर्ण उपयोग हुन्थ्यो, कतारमा १२ वर्ष काम गरी फर्केका चितवनका दीपक भेटवालले भने, १५ खर्ब बजेट निकै कम हो । त्यसको पनि ठूलो हिस्सा खर्च हुने गरेको छैन । प्रत्येक वर्ष श्रम बजारमा ५ लाख श्रमशक्ति भित्रिरहेको हुन्छ । बजारमा आउने जति नै वैदेशिक रोजगारीमा गइरहेका छन् । आर्थिक वर्ष २०७५७६ मा मात्रै पुनः श्रमस्वीकृतिसहित ५ लाख ८ हजार नेपाली वैदेशिक रोजगारीमा गए । एक विशेष कालखण्डमा पाउने जनसांख्यिक लाभ (बोनस) लाई नेपालले आफ्नो विकासमा प्रयोग गर्न चुकेको अर्थविद्हरू बताउँछन् । यो जनसांख्यिक लाभको फाइदा खाडी र मलेसियालगायत देशले लिइरहेका छन् । खाडी तथा मलेसियाले आफूसँग नभएको जनसंख्या नेपालबाट प्राप्त गरेका हुन् । उनीहरूले अति न्यून तलब सुविधा दिएर शोषण गर्ने प्रशस्त अवसर पाएका छन् । उपलब्ध श्रमशक्तिलाई सीपयुक्त नबनाउँदा मुलुकले दोहोरो घाटा बेहोर्नुपरेको छ । युवाशक्तिलाई स्वदेशकै श्रम बजारमा टिकाउन सकिएन । ती देश बनाउन नेपाली युवाशक्ति प्रयोग भएपछि नेपालले ती देशसँग मूल्य माग्नुपर्छ, अन्तर्राष्ट्रिय श्रम संगठन (आईएलओ) की गभर्नर बडीकी सदस्यसमेत रहेकी सांसद विन्दा पाण्डेले भनिन्, हामीले यसका लागि अन्तर्राष्ट्रिय लबिइङ गर्न जरुरी छ । पछिल्लो दुई दशकमा मात्रै ४३ लाख नेपाली युवा वैदेशिक रोजगारीमा श्रम स्वीकृति लिएर गइसकेको वैदेशिक रोजगार विभागको तथ्यांक छ । यसको ठूलो हिस्सा २० देखि ३० उमेर समूहको छ । जसमा मलेसिया २९८८ प्रतिशत, कतार २१५७ प्रतिशत, साउदी अरेबिया २०३७ प्रतिशत, संयुक्त अरब इमिरेट्स १०६२ प्रतिशत, कुवेत २५४ प्रतिशत, कोरिया १३२ प्रतिशत, बहराइन ०८६ प्रतिशत ओमन ०६३ प्रतिशत, जापान ०२१ प्रतिशत, लेबनान ०३५ प्रतिशत र बाँकी देशमा ११६५ प्रतिशत नेपाली छन् । ४३ लाख नै यी देशमा कार्यरत भने छैनन् । ती देशस्थित अध्यागमन विभागका अनुसार झन्डै २० लाख मात्रै कार्यरत छन् । हाम्रो ऊर्जाशील जीवन विदेशमै बित्यो । देशको विकासमा खास योगदान गर्न पाएनौं, सन् १९९६ देखि कतारमा कार्यरत खोटाङका चानकराज पोखरेलले भने, १९ वर्षको उमेरमा आइएको थियो । अहिलेसम्म यतै अल्झिरहेका छौं । युवा नीति अलपत्र राष्ट्रिय युवा नीति २०७२ ले युवा शक्तिलाई राष्ट्रको अमूल्य सम्पत्ति मान्दै युवालाई राजनीतिक, आर्थिक, सामाजिक र सांस्कृतिक रूपान्तरणको अग्रदूत तथा परिवर्तनका संवाहक शक्ति मानेको छ । तर युवा नीतिले जुन लक्ष्य र उद्देश्य राखेर युवालाई परिचालन गर्ने भनेको छ, त्यसलाई प्रभावकारी रूपमा कार्यान्वयन गरिएको छैन । युवा तथा खेलकुद मन्त्रालयले युवा नीतिको उद्देश्यअनुसार कार्यान्वयन गर्न राष्ट्रिय युवा परिषद् र युवा स्वरोजगार कोष गठन गर्यो । तर परिषद् र कोष दुवै झिनामसिना विषयमा अल्झिरहेका छन् । नीतिले शिक्षा, रोजगार, स्वास्थ्य तथा सामाजिक सुरक्षा, युवा सशक्तीकरण तथा नेतृत्वको विकास, सहभागिता तथा परिचालन, कला, साहित्य, संस्कृति, खेलकुद, मानव तस्करी नियन्त्रण, लागूऔषध नियन्त्रण, विज्ञान तथा प्रविधिमा युवाको पहुँचलगायत विषयमा प्रस्ट बोले पनि कार्यान्वयनमा छैन । परिषद् र कोष सामान्य काममा अल्झिरहेका छन् । युवा तथा खेलुकद मन्त्रालयले सार्वजनिक गरेको २०७५ को प्रतिवेदनमा ४७ जनालाई मात्रै शैक्षिक प्रमाणपत्रका आधारमा प्रतियुवा २ लाख रुपैयाँका दरले निर्ब्याजी ऋण प्रदान गरिएको उल्लेख छ । प्रत्येक निर्वाचन क्षेत्रमा युवा समूह निर्माण गरी उनीहरूबाट प्राप्त प्रस्तावका आधारमा किस्तामा ऋण तिर्ने सर्तसहित ५ वर्षका लागि प्रतिसमूह ५ लाख निर्ब्याजी ऋण दिने नीति छ । तर यसमा १ सय ७४ युवा उद्यम समूहले मात्रै प्राप्त गरेका छन् । कोषमार्फत बेरोजगार जनशक्तिलाई स्वदेशमै स्वरोजगारमूलक क्रियाकलाप एवं परियोजना सञ्चालन गर्ने कार्यक्रम छ । यसमा कर्जा लिई १७ हजार ८८ जना युवा स्वरोजगार बनेका छन् । ६ सय ६३ संस्थालाई सेवामूलक र उत्पादनशील क्षेत्रमा २ अर्ब ९ करोड कर्जा लगानी गरिएको प्रतिवेदनमा उल्लेख छ ।"
केन्द्रले मनाएन,"मुलुकका विभिन्न जिल्लामा कांग्रेसका कार्यकर्ताहरूले बीपी स्मृति मनाइरहँदा पार्टीको केन्द्रीय कार्यालयले भने सोमबार कुनै कार्यक्रम राखेन । विश्वेश्वरप्रसाद कोइरालाका नाममा स्थापित संघसंस्था र पार्टीका जिल्ला समितिहरूले भने कार्यक्रम आयोजना गरेका थिए । कार्यक्रममा प्रमुख अतिथि बन्न नेताहरू जिल्लाजिल्ला पुगेका छन् ।बीपी स्मृति दिवसका दिनमा पार्टी केन्द्रीय कार्यालय सानेपा भने सुनसान थियो । पार्टीका संस्थापक नेताको स्मृतिमा यसअघि औपचारिक कार्यक्रम गर्ने परम्परासमेत यसपटक तोडिएको एक केन्द्रीय सदस्यले बताए । पार्टी कार्यालयमा राखिएको बीपीको तस्बिरमा पार्टी प्रवक्ता विश्वप्रकाश शर्मा, केन्द्रीय सदस्य भीष्मराज आङदम्बे र कर्मचारीहरूले माल्यार्पण गरेर परम्परा निर्वाह गरे पनि त्यसबाहेक औपचारिक कार्यक्रम भएन । केन्द्रले किन कार्यक्रम नराखेको भन्ने प्रश्नमा पार्टी कार्यालयका सचिव प्रेम केसीले देशभर नै बीपी स्मृति दिवस मनाउनकै लागि केन्द्रीय कार्यसमितिको बैठक मंगलबार लागि राखिएको बताए । बीपी स्मृति दिवसका कार्यक्रम देशभर नै भएका छन् । यहाँ पनि प्रवक्ता, केन्द्रीय सदस्य भीष्म आङदम्बे र हामीहरूले माल्यार्पण गरेर मनायौं, उनले भने । २०१५ सालको संसदीय निर्वाचनबाट मुलुकको पहिलो जननिर्वाचित प्रधानमन्त्री कोइराला कांग्रेस पार्टीका संस्थापक हुन् । उनले सन् १९४७ मा स्थापना गरेको नेपाली राष्ट्रिय कांग्रेस पछि आएर नेपाली कांग्रेस भएको हो । २०१६ जेठ १३ मा प्रधानमन्त्री भएका कोइरालाको सरकारलाई १८ महिनापछि तत्कालीन राजा महेन्द्रले २०१७ पुस १ मा भंग गरेर जेल हालेका थिए । उनलाई आठ वर्ष जेलमा राखिएको थियो । थुनामुक्त भएपछि मुलुकबाट निर्वासित उनी मेलमिलापको नीति लिएर फर्केका थिए । ६८ वर्षको उमेरमा २०३९ साउनमा दिवंगत कोइरालाको स्मृतिमा पार्टीले बर्सेनि दिवस मनाउने गरेको छ ।"
कानुनबिनै कार्यविधि बनाएर खर्च,"काठमाडौं  कानुनबिना कार्यविधि, नियम र निर्देशिका बनाएर विभिन्न मन्त्रालय र निकायले आर्थिक दुरुपयोग गरिरहेको पाइएको छ । कानुनबेगर राज्यको ढुकुटीबाट खर्च गर्न नपाइने संवैधानिक व्यवस्थाविपरीत मन्त्रालय र विभागहरूले आफूखुसी कार्यविधि, नियम र निर्देशिका बनाएर बजेट खर्च गरेका हुन् । कुनै ऐनमा नटेकी बनाइएका कार्यविधिका भरमा भइरहेको बजेट दुरुपयोगबारे जवाफ दिन संसदीय समितिले मन्त्रीहरूलाई बोलाएको छ । राष्ट्रिय सभाको प्रत्यायोजित व्यवस्थापन तथा सरकारी आश्वासन समितिले मंगलबार कृषिमन्त्री चक्रपाणी खनाललाई बोलाएर कुनकुन ऐनमा टेकेर के कति विधायन बनाइएको छ भनेर जवाफ माग्दै छ । मन्त्री खनालले असार २२ गते संसद्मै आफ्नै मन्त्रालयमा कुनै ऐनमा नटेकी बनाइएका कार्यविधि, नियम र निर्देशिकाका आधारमा खर्च हुने गरेको सुनाएका थिए । समितिले सोमबार श्रम, रोजगार तथा सामाजिक सुरक्षामन्त्री गोकर्ण विष्टसँग विधायनबारे जवाफ मागेको थियो । विष्टले ऐनअनुसार नै विधायन बनाएको दाबी गर्दै कानुन निर्माणको विधि, प्रक्रिया र सिद्धान्त के हो भन्नेबारे संसद्मा छलफल चलाउन आवश्यक भएको बताए । समितिले गृह, सूचना तथा प्रविधि, ऊर्जा, जलस्रोत तथा सिँचाइमन्त्रीलाई पनि बोलाउने जनाएको छ । समितिले यसअघि सचिवहरूलाई बोलाएर छलफल गरेको थियो । कृषि मन्त्रालयका प्रवक्ता तथा सहसचिव तेजबहादुर सुवेदीले कार्यान्वयनमा आएका र नआएका विधायनहरू छुट्टाउन र एकीकृत विधायनको तयारीमा लागेको कान्तिपुरलाई बताए । पहिला बजेट र कार्यक्रम आइसकेपछि कसरी सहयोग पुर्याउने भनेर कार्यविधि बनाउने गर्थ्यौं, उनले भने, अब कृषि विकास कार्यक्रम र अनुदानसम्बन्धी छुट्टै ऐन ल्याउने तयारीमा लागेका छौं ।प्रत्यायोजित व्यवस्थापन उपसमितिका संयोजक राधेश्याम अधिकारीले कुनै ऐनमा नटेकीकनै कार्यविधि बनाएर सरकारी निकायले आर्थिक क्रियाकलाप गर्नु बेथिति भएको बताए । यस्तो बेथिति नियन्त्रण गर्न समितिले सबै मन्त्रालय, संवैधानिक निकायका विधायनहरूको अध्ययन र छलफल थालेको छ, उनले भने, २० वटा कार्यविधि आउँदा १० वटामा कुनै ऐन उल्लेख छैन । यो अराजकता हो । समितिले शिक्षा र स्वास्थ्य मन्त्रालयमा बेथितिको मात्रा बढिरहेको औंल्याउँदै धेरै ताकेता गरेपछि मात्र प्रत्यायोजित विधायनहरू समितिमा पठाएको जनाएको छ । अर्थ मन्त्रालयले ६ पेजमा विधायनहरूको नाम लेखेर पठाएको छ । संस्कृति, पर्यटन तथा नागरिक उड्डयन मन्त्रालयले ३३ वटा नियमावलीसहित ८९ वटा विधायन पठाएको छ । रक्षा मन्त्रालयले विधायनको संख्या ३१ लेखेको छ तर ६ वटा मात्र समितिमा पठाएको छ । समितिले सूचीसहित प्रत्यायोजित विधायनहरूको प्रति पनि मागेको छ । परराष्ट्रले १५ वटा विधायनको सूचीसहित प्रति पठाएको समितिले जनाएको छ । कुनै मन्त्रालयलाई यसबारे जानकारी नै रहेनछ र कतिलाई आफूले कति प्रत्यायोजित विधायन बनायौं भन्ने पनि थाहा छैन, समिति सभापति रामनारायण बिडारीले भने, सबै मन्त्रालयका सचिवहरूसँग छलफल गरी ध्यानाकर्षण गराएका छौं । राजनैतिक नेतत्वसँग कुरा गर्न मन्त्रीहरू बोलाउन थालेका छौं ।के हो प्रत्यायोजित विधायन ?ऐनको अधिकार प्रयोग गरी अन्य निकायले बनाएका कानुनलाई अधीनस्थ वा प्रत्यायोजित विधायन भनिन्छ । यसअन्तर्गत कार्यविधि, मापदण्ड, निर्देशन, निर्देशिका, बाधा अडकाउ फुकाउ आदेश, नियम, विनियम, परिपत्र, सूचना, अनुसूची परिवर्तनलगायत पर्छन् । जरिवाना तोक्ने र कोष खडा गर्ने विधायन बनाउन पाइँदैन । जुनै विधायन कुनै न कुनै ऐनको अधीनमा हुनुपर्छ । प्रत्यायोजित विधान बनाएको जानकारी संसद्लाई दिनुपर्छ । यी सबै आमनागरिकका लागि सार्वजनिक गर्नुपर्छ, गोप्य राख्न पाइँदैन ।"
नेपाल र जर्जियाबीच प्रवेशाज्ञा शुल्क नलिने सहमति,काठमाडौं नेपाल र जर्जियाबीच प्रवेशाज्ञा (भिसा) शुल्क नलिने सहमति भएको छ । सचिवस्तरमा सोमबार परराष्ट्र मन्त्रालयमा भएको वार्तामा दुवै देशका कूटनीतिक र सरकारी राहदानीवाहकलाई प्रवेशाज्ञा शुल्क नलिने सहमति भएको हो । परराष्ट्र सचिव शंकरदास वैरागी र उनका जर्जियाली समकक्षी अर्चिल जुलियासिभ्लीले समझदारीपत्रमा हस्ताक्षर गरे । जर्जियाली परराष्ट्र सचिव नेपाल भ्रमणमा छन् ।
जापानले ६४ करोड अनुदान दिने,काठमाडौं जापानले विद्यालय क्षेत्र सुधार कार्यक्रम तथा मानव संसाधन विकास परियोजना कार्यान्वयन गर्न नेपाललाई ६३ करोड ९९ लाख रुपैयाँ अनुदान सहयोग गर्ने भएको छ । अर्थ मन्त्रालयमा सोमबार आयोजित कार्यक्रममा नेपालका लागि जापानका राजदूत मासामिची साइगो र अर्थसचिव राजन खनालले अनुदान सहायतासम्बन्धी सम्झौतापत्रमा हस्ताक्षर गरेका छन् ।
गुम्चालमा लुटपाट,"रोल्पा पूर्वीरोल्पाको गुम्चाल गाउँका घरहरूमा लुटपाट भएको छ । एउटा समूहले गत शुक्रबार राति लुंग्री गाउँपालिका६, उपल्लो गुम्चालमा लुटपाट गरेको हो । लुटपाटमा संलग्न रहेको आरोपमा प्रहरीले १२ वर्षीय एक बालकलाई नियन्त्रणमा लिएको छ भने अन्यको खोजी भइरहेको जनाएको छ । लुटेराले वडा कार्यालयसहित ९ वटा घरमा लुटपाट गरेको हो । गाउँले मेलामा गएको मौकामा घटना भएको स्थानीय विवशकुमार थापाले बताए । लुटेराले घरबाट नगद र सुनका गरगहना लगेको प्रहरीमा उजुरी परेको छ । नियन्त्रणमा लिइएका बालकले लुटेरा समूहमा १०१२ जना रहेको प्रहरीलाई बताएका छन् ।"
खगेरी नहरमा पानीको खडेरी,"चितवन  तत्कालीन प्रधानमन्त्री बीपी कोइरालाले विसं २०१६ मा शिलान्यास गरेको खगेरी नहरमा मध्य बर्खामा समेत पानीको खडेरी हुन थालेको छ । दुई मिटर पानी हुनुपर्ने नहरमा अहिले जम्मा ३० सेन्टिमिटर मात्रै पानी छ । पश्चिम चितवनको ६ हजार बिघा खेतलाई सिँचाइ गर्ने नहरमा पानी नहुँदा रोपाइँ नै प्रभावित भएको छ । घोलहरूमा कहीँ कतै यस्सो खेत रोपियो होला नभए नहरमा पानी नहुँदा ६ हजार बिघामा यो पटक रोपाइँ नै सुरु हुन सकेको छैन । खेतमा पानी पुर्याउनै सकिँदैन, खगेरी सिँचाइ जल उपभोक्ता समितिका अध्यक्ष बेलबहादुर गुरुङले भने । पूर्वी चितवनको खगेरी खोलालाई रत्ननगर ९ टिकौली कपरखोरी नजिक बाँध बाँधेर नहर लगिएको छ ।यो नहरले भरतपुर महानगरपालिकाभित्र पर्ने पश्चिम चितवनको गीतानगर, पटिहानी, जगतपुर, पार्वतीपुर, मंगलपुर, शारदानगर, गुञ्जनगर र शारदानगरसम्म सिँचाइ हुन्छ । समितिका अध्यक्ष गुरुङका अनुसार नहर २४ सालदेखि सञ्चालनमा छ । पानीको संकट यो वर्षभन्दा अघि कहिल्यै भएको थिएन ।तीन चार वर्षयता लगातार पानी घटदै आएको हो । तर यो वर्ष त अचाक्लि नै भयो, बाँधस्थलमा कार्यरत खगेरी नहरको गेट अप्रेटर नारायणबहादुर गुरुङले भने । उनी १५ वर्षदेखि कार्यरत छन् । उनका अनुसार हिउँदमा एकदम सुक्खा हुँदा पनि नहरमा २० सेन्टिमिटर पानी हुन्थ्यो । अहिले मध्यबर्खामा जम्मा ३० सेन्टिमिटर पानी हुनु भनेको शून्य बराबरजस्तै भएको उनले बताए ।पहिला पहिलाको कुरा गर्न्हुन्छ भने, त हिउँदमै १५० सेन्टिमिटर पानी हुने नहर हो यो । साउन लागेपछि दुई सय मिटर पुग्थ्यो । अनि रोपाइँ मज्जाले चालु हुन्थ्यो, गेट अप्रेटर गुरुङले भने । विगतमा नहरमा भदौको तेस्रो सातासम्म दुई मिटरभन्दा कम पानी नहुने उनले बताए । यस्तै अवस्था रहे आउँदो वर्ष नहर नै सुक्ने हो कि भन्ने चिन्ता उनलाई छ । खगेरी नहर प्रणाली नेपालकै सबैभन्दा सजिलो र सफल प्रणाली भएको समिति अध्यक्ष गुरुङ बताउँछन् । तर खगेरी खोलाको मुख्य जलाधार क्षेत्रमा लगातार भएको वन विनाशले नहरको अस्तित्व नै संकटमा पर्न थालेको छ, उनले भने । खगेरी खोलाको मूल स्रोत काली खोला, बुङखोला, थाङखोला हुन् । ती खोलाको सिरानमा लगातार जस्तो वन फँडानी भएको अध्यक्ष गुरुङले बताए ।खगेरीको मुख्य जलाधार क्षेत्रभित्रै पर्ने सगुनटोलको घना जंगल फाँडेर निकुञ्जको बस्ती पदमपुर स्थानान्तरण गरिएपछि पानीको संकट पर्न थालेको हो, उनले भने । पानीको स्रोत र मुहान संरक्षणमा चाँडै ध्यान नदिए साढे २२ किलो मिटर लम्बाइको नहरमा पानी नै नहुने दिन आउन धेरै वर्ष कुर्न नपर्ने निरास हुँदै उनी बताउँछन् । खगेरी नहरले सिँचाइ मात्रै गर्दैन । यसैको आडमा प्रसिद्ध बीस हजारी ताल पनि छ ।सरकारी निकाय कृषि ज्ञान केन्द्र डिभिजन कार्यालय भरतपुरका प्रवक्ता माधव पौडेलका अनुसार चितवनमा अन्यत्र लगभग रोपाइँ सकिएको छ । तर भरतपुर महानगरपालिका क्षेत्रभित्र ४० प्रतिशतको हाराहारीमा मात्रै रोपाइ भएको छ । महानगरमा १३ हजार हेक्टरको हाराहारीमा धान खेती हुन्छ । खगेरी र नारायणी लिफ्ट यहाँका मुख्य सिँचाइ प्रणाली हुन् । खगेरीले मात्रै झन्डै एक तिहाइमा सिँचाइ हुन्छ । खगेरी नहर चलेको छैन । नारायणी लिफ्ट चले पनि नहर प्रणालीभन्दा बाहिरका खेतहरूमा आकाशेपानीले खेती हुन्छ । पानी यो वर्ष कम परेको छ । यी यावत् कारणहरूले गर्दा भरतपुरभित्र धान रोपाइँ निकै कम छ, केन्द्रका प्रवक्ता पौडेलले भने ।"
समयमै बन्दैनन् पुलहरू,"मकवानपुर  मकवानपुरको ५ स्थानमा निर्माणाधीन पक्की पुल विभिन्न कारण देखाउँदै निर्माण व्यवसायीले समयमा पूरा गरेका छैनन् ।मकवानपुरको गढीगाउँपालिका३ कालिखोला, हेटौंडा९ र १३ जोड्ने कुखरेनी खोला, राक्सिराङ गाउँपालिका५, आँपखोल्सी, हेटौंडा२१, कर्रा खोला तथा वाग्मती गाउँपालिका५, सुकेदोभानमा निर्माणाधीन पुलहरू समयमा पूरा नभएका हुन् । वाग्मती खोलाको फापरबारीभोर्लेनीतालढुंगा रोड जोड्ने एकसय १६ मिटर सडक ठेक्का सम्झौता अनुसार ०७६ भदौ २७ मा सम्पन्न हुनुपर्नेमा हालसम्म पाँच प्रतिशत मात्र प्रगति भएको छ । १३ करोड १८ लाख ५८ हजार अनुमानित लागत भएको ठेक्का १३ करोड १७ लाख २२ हजार रुपैयाँमा महावीरशिखरतामाकोसी जेभी हेटौंडाले ०७४ असार ३० मा ठेक्का सम्झौता गरेको थियो । हालसम्म एक करोड ७० लाख रुपैयाँ भुक्तानी लगे पनि तोकिएको समयभित्र काम सम्पन्न नहुने निश्चित छ । हामीलाई गाउँलेले काम गर्ने स्थानमा मेसिन लैजान दिएनन् । जसले गर्दा समस्या भयो । हामीले करिब पाँच किलोमिटरको ट्र्याक खोलेपछि मात्र काम गर्ने स्थानमा मेसिन लैजान सकियो ठेकेदार विजय थापाले भने ।यसै कम्पनीले राक्सिराङ५, आँपखोल्सीमा निर्माण गरिरहेको १८ मिटरको पुलको काम पनि हालसम्म ५० प्रतिशतभन्दा बढी सकिएको छैन । ०७५ जेठ ३० मा सम्पन्न भइसक्नपर्ने पुलको निर्माण कार्य वर्षाका कारण रोकिएको छ । एक करोड २१ लाख ६७ हजार रुपैयाँमा ०७४ जेठ ३१ मा ठेक्का सम्झौता गरेपनि हालसम्म फाउन्डेसन र स्याल्याब ढलानको मात्र काम भएको छ । वर्षाको कारण अहिले काम रोकिएको छ । अब तार तान्ने र स्ल्याब ढलानपछिको काम मात्र बाँकी छ, निर्माण व्यवसायी थापाले भने । उक्त पुलको लागत अनुमान एक करोड ३१ लाख रुपैयाँ रहेकोमा हालसम्म ३५ लाख ४७ हजार रुपैयाँ रकम निकासा भइसकेको कार्यालयले जनायो । हेटौंडा९ र १३ पदमपोखरी जोड्ने कुखरेनी खोलामा निर्माण भइरहेको एक सय चार मिटर लामो पुल निर्माण सम्पन्न हुनुपर्ने समय एक वर्षभन्दा बढी हुँदासमेत करिब ५१ प्रतिशत काम सम्पन्न भएको कार्यालयका इन्जिनियर राम यादवले जनाए । करिब पाँच करोड ९८ लाख ५४ हजार लागत अनुमान गरिएको पुल चार करोड ६६ लाख २३ हजार रुपैयाँमा ०७४ असोज २१ गते सम्पन्न गर्ने गरी नागार्जुनशंकरमाली कम्पनी कोटेश्वरले ठेक्का लिएको थियो । कम्पनीले ०७३ असार २२ गते ठेक्का सम्झौता गरेर हालसम्म दुई करोड ३८ लाख ४१ हजार रुपैयाँ भुक्तानी कार्यालयबाट लगिसकेको भए पनि अझै कति समयभित्र काम सम्पन्न हुने अत्तोपत्तो छैन । निर्माण कम्पनीका इन्जिनियर सूर्यमान राईका अनुसार आयोजनाको डिजाइन परिवर्तन हुँदा काम सुरु हुन करिब ७ महिना ढिला भएको कारण समयमा नसकिएको दाबी गरे । सोही कम्पनीले मकवानपुरको गढीगाउँपालिका३, कालिखोलामा एकसय २८ मिटर लामो पुल ०७४ चैत १७ मा सम्पन्न गर्नुपर्ने भए पनि हालसम्म २७ प्रतिशत मात्र काम भएको छ । कम्पनीले २०७४ साल पुस ११ मा पाँच करोड ३७ लाख ९० हजार रुपैयाँमा ठेक्का सम्झौता गरेर हालसम्म एक करोड ४२ लाख ५७ हजार रुपैयाँ भुक्तानी लगे पनि काम सम्पन्न गर्ने अन्तिम मितिको भने टुंगो छैन । सात करोड ७० लाख ४२ हजार रुपैयाँ लगात अनुमान गरिए पनि करिब २ करोड २३ हजार कममा कम्पनीले ठेक्का सम्झौता गरेको थियो । कम्पनीका इन्जिनियर राईका अनुसार जिल्ला विकास समितिमार्फत् आफूहरूले ठेक्का लिएको र पछि प्रदेशमार्फत् काम गर्नुपर्दा कामको अख्तियारी नै ढिला भएको र कर्मचारी समायोजनका कारण आफूहरूले पाउनुपर्ने रकम समेत ढिला भएकाले काम समयमै गर्न नसकिएको बताए ।कर्रा खोलाको हेटौंडा२० र २१ जोड्ने हटियाबालबोधगुवाबारी जोड्ने ४० मिटर लामो पुलको निर्माण ०७५ असोज २७ मा सम्पन्न हुनुपर्नेमा हालसम्म ७३ प्रतिशतभन्दा बढी काम भएको छैन । इलाइटसपना विद्याञ्चल जेभी पुल्चोक ललितपुरले पाँच करोड २६ लाख ६० हजार रुपैयाँमा ०७४ साल असार ३० गते निर्माण सम्झौता गरेर हालसम्म तीन करोड ३० लाख ९९ हजार रुपैयाँ भुक्तानी लिइसकेको कार्यालयले जनाएको छ । कम्पनीले यसै आर्थिक वर्षभित्रमा काम सम्पन्न गर्ने गरी काम भइरहेको जानकारी कार्यालयलाई दिएको इन्जिनियर यादवले जानकारी दिए । कार्यालयका इन्जिनियर यादवका अनुसार अधिकांश पुल तोकिएको समयभन्दा ढिला निर्माण हुने गरेको बताए । नेपालमा पुल निर्माणका लागि आवश्यक दक्ष जनशक्ति पाइँदैन र विशेषगरी सबै स्थानमा स्थानीयको अवरोधका कारण निर्माण कम्पनी र हामीलाई समेत समस्या छ ।, उनले फाउन्डेसनमै कम्पनीले धेरै समय लागउने गर्दा पक्की पुल निर्माण असाध्यै ढिला हुने गरेको बताए ।"
अत्यावश्यक सवारी खरिद गर्न समय थप,"मकवानपुर प्रदेश सरकारले स्थानीय तहलाई दमकल, एम्बुलेन्स र शव वाहनलगायत सवारी खरिद गर्न चार महिनाको समय थपेको छ । वर्ष ०७५७६ को अन्त्यमा मागका आधारमा कार्यविधि तयार गरी तहलाई आवश्यकताअनुसार खरिद गर्न भन्दै १० करोड ५७ लाख रुपैयाँ निकासा गरेको थियो । धेरै स्थानीय तहले खरिद नगरेपछि प्रदेश सरकारले समयसीमा थपेको हो । सोमबार बसेको मन्त्रिपरिषद् बैठकले स्थानीय तहका नागरिकलाई सेवा दिने उद्देश्यले एम्बुलेन्स, दमकल र शववाहन खरिद गर्नका लागि रकम पठाइएको फ्रिज नहुने निर्णय गरेको छ । ४७ वटा स्थानीय तहले ५० वटा सेवामूलक सवारी खरिद गर्न अनुमति पाइसकेको अवस्थामा वर्ष ०७६७७ को पहिलो चौमासिकभित्र खरिद गरी सक्न निर्देशन मन्त्रिपरिषद्ले दिएको उद्योग, वन, वातावरण तथा पर्यटन मन्त्री अरुण नेपालले जनाए । प्रदेशका ४७ वटा स्थानीय तहले ३७ एम्बुलेन्स, ६ दमकल र ७ वटा शव वहान खरिद गर्नका लागि अनुमति पाएर रकम समेत निकासा भइसकेकोमा धेरैले प्रक्रिया पूरा गरे पनि गत आर्थिक वर्षमा खरिद गर्न नभ्याएको बताइएको छ । भ्रमण वर्ष ०२० लक्षित गरी काठमाडौंमा पर्यटन कार्यालयसमेत खोल्ने निर्णय गरेको छ ।मुख्यमन्त्री डोरमणि पौडेलको अध्यक्षतामा बसेको बैठकले बैठकले प्रदेश सार्वजनिक खरिद नियमावली २०७६ स्वीकृत र प्रदेश नीति तथा योजना आयोगका उपाध्यक्ष खिमलाल देवकोटाले दिएको राजिनामा स्वीकृत गर्ने निर्णय गरेको छ । यसैगरी, ११ औं तहका स्वास्थ्य सेवाका कर्मचारीहरू पदस्थापना, स्थानीय तहमा कानुनी सहजकर्ता नियुक्ति गर्ने कार्यविधि २०७६ स्वीकृत र द्वन्द्व प्रभावित परिवारलाई सहायता गर्ने कार्यविधि २०७६ स्वीकृत गर्ने निर्णय गरेको छ ।"
समायोजनमा गएकाहरू निराशा,"मकवानपुर समायोजन प्रक्रियामार्फत् प्रदेश र स्थानीय तहमा सरुवा रोजेर आएका कर्मचारीहरू निराश हुन थालेका छन् । समायोजन भएर आएको लामो अवधि बित्दासमेत बढुवा भएको पद वा ग्रेडअनुसारको सेवासुविधा नपाउँदा उनीहरू निराश हुन थालेका हुन् । संघीय सरकारले आवश्यक कानुनी व्यवस्था नगरिदिँदा कर्मचारीले प्राप्त गर्नुपर्ने सेवा सुविधा पाउन सकेका छैनन् । संघीय सरकारमार्फत् रहेका कर्मचारीहरू प्रदेश र स्थानीय तहमा समायोजना भएर आउँदा सेवा अवधि र शैक्षिक योग्यताका आधारमा एक तह बढुवा र खाईपाई आएको सुविधामा दुई ग्रेड थप हुने व्यवस्था गरिएको थियो । तर, कर्मचारीहरूले अझैसम्म बढेको पद वा ग्रेडअनुसारको सेवासुविधा पाएका छ्रैनन् ।समायोजन ऐनमा सेवासुविधाबारे प्रस्ट व्यवस्था नहुँदा हामीलाई समस्या भयो । समायोजना भएर आउँदा पाँच वर्षभन्दा बढी सेवा अवधि भएकाहरूको एक तह बढुवा र पाँच वर्षभन्दा कम सेवा अवधि भए दुई ग्रेड थपको व्यवस्था थियो । तर, हालसम्म बढुवा र ग्रेडअनुसारको सुविधा हामीले पाएका छैनन्, एक कर्मचारीले भने । ती कर्मचारीका अनुसार समायोजनको समयमा तह वा ग्रेडको लोभले प्रदेश तहमा आएका कर्मचारीहरू निराश भएर पुनः संघीय सरकार मातहतमा फर्किनका लागि अनुरोध गर्न थालिसकेका छन् । समायोजन भएर आएका कर्मचारीले बढुवा र थप ग्रेडसहितको सेवासुविधा हालसम्म उपलब्ध गराउन सकिएको छैन । यस विषयमा हामीले संघीय सरकारसँग ताकेता गरिरहेका छौं, प्रदेश ३ का प्रमुख सचिव आनन्दराज ढकालले भने । उनले तीन हजार सात सय ७० कर्मचारीको दरबन्दी रहेको प्रदेशमा हालसम्म समायोजन भएर दुई हजार पाँच सय ३७ जना कर्मचारी आइसकेका छन् ।"
तरकारी किन्न खेतबारीमै,"थाहा मकवानपुरको उत्तरी क्षेत्रका कृषकहरूको खेतबारी र घरघरमै अहिले तरकारी खरिद गर्ने व्यापारीहरू पुग्ने गरेका छन् । व्यापारीहरू तरकारी खरिद गर्न खेतबारीमै काँटा लिएर पुग्ने गरेका हुन् । तराई क्षेत्र डुबानमा परेकाले काठमाडौंलगायतका सहरमा तरकारीको माग उच्च छ । माग पूरा गर्न व्यापारीहरू थाहा नगरपालिकाका कृषकका घर र खेतबारीमै पुगेर तरकारी खरिद गरी लैजाने गरेको स्थानीय कृषक एवं थाहा २ का वडाध्यक्ष गुप्तबहादुर कार्कीले बताए । थाहा नगरपालिका क्षेत्रमा यस वर्ष आलु उत्पादनमा कमी आएको छ । तर, आलुको मूल्य भने राम्रो छ । आलु खरिद गर्न व्यापारीहरू घरघर पुग्ने गरेका छन्, थाहा नगरपालिका मेयर लवशेर विष्टले भने, अधिकांश कृषकहरूले उत्पादित आलु सुरुमै बिक्री गरिसके, केहीले मात्रै भण्डारण गरेका छन् । थाहामा अहिले आलुको मूल्य प्रतिकिलो ३० रुपैयाँमा व्यापारीले खरिद गरी लैजाने गरेका छन् । आलु मात्र होइन, मुला र बन्दाकोपीको पनि मूल्य उच्च छ । मुला र बन्दाकोपी खरिद गर्न व्यापारीहरू खेतबारीमै काँटा लिएर पुग्ने गरेका छन् ।"
"सम्पत्ति प्रशस्तै, आफू टहरामा","काठमाडौं  उपत्यकाका तीन जिल्लामा मात्रै एक सय रोपनीभन्दा बढी जग्गा रहेको नेपाल बाल संगठन (बालमन्दिर) आफू भने टहरामा बसेर कामकाज धानिरहेको छ । नक्सालस्थित केन्द्रीय कार्यालयको भवन भूकम्पले भत्काएर जीर्ण बनेयता कामचलाउ छ । बालगृहका ९० बालबालिका भवन परिसर छेउको साँघुरो खाली जग्गामा निर्मित टहरोमै छन् । जहाँ संवेदनशील अवस्थाका नवजात शिशुदेखि १८ वर्षसम्मका बालबालिका हुन्छन् । जीर्ण भवनको भुइँतलामा बालमन्दिर कार्यालय अस्तव्यस्त छ । भवन परिसरको खाली जग्गामा घुर्यान थुप्रिएको छ । भवन रेट्रोफिटिङ गरुन्जेलसम्म बालमन्दिर मातहतको शिक्षाका लागि खाद्य कार्यक्रम भवनमा बालबच्चा सार्ने योजना राखिएको थियो । तर जेठ २३ को मन्त्रिपरिषद् निर्णयले खाद्य कार्यक्रमलाई सानोठिमी, भक्तपुरमा सारी कमलपोखरी प्रहरी वृत्तलाई नक्सालमा राख्ने भनिएपछि बालमन्दिर टहरोमै बसेको छ । मन्दिरका निर्देशक बालकृष्ण डंगोल भन्छन्, समस्या हुँदाहुँदै पनि विकल्प नभएपछि बालबालिकालाई टहरामै राख्नपर्ने बाध्यता छ । बालमन्दिरले आफूसँग भएको उपत्यकाको कुल १ सय १५ रोपनी ७ आना ३ पैसा ३ दाम जग्गामध्ये ५५ रोपनी १३ आना २ पैसा जग्गा व्यापारिक तथा व्यावसायिक प्रयोजनका लागि अरूलाई प्रयोग गर्न दिएको छ । यसमध्ये २० रोपनी १३ आना २ पैसा निःशुल्क प्रयोग गर्न दिइएको हो । ३५ रोपनीको पनि भाडादर न्यून छ । नक्सालस्थित २८ रोपनी ५ आना १ पैसा क्षेत्रफलको जग्गा बृहस्पति विद्या सदन, ललितपुरमा ५ रोपनी प्रेरा निर्माण सेवा प्रालि र टेकुमा १ रोपनी ११ हरिनारायण तथा कनक ट्रेडको पेट्रोल पम्पले भाडामा लिएका छन् । बालमन्दिरका निर्देशक बालकृष्ण डंगोलका अनुसार गत वर्षसम्म यी तीनबाट वार्षिक ८६ लाख २५ हजार ३ सय ६५ रुपैयाँ भाडा उठेको छ । बृहस्पतिले एक वर्ग फिटको ४ रुपैयाँ २५ पैसाका दरले तिर्दै आएकामा यस वर्षदेखि ६ रुपैयाँ २५ पैसाका दरले तिर्नुपर्ने सर्त छ । प्रेरा निर्माण सेवाले वार्षिक १ लाख ४३ हजारका दरले तिर्दै आएको छ भने कनक ट्रेड सेन्टरले पेट्रोल पम्प र हरिनारायणसहित सटरले वार्षिक २ लाख १४ हजार तिर्दै आएको छ । नक्सालस्थित कित्ता नम्बर ७६० को ५१ रोपनीमध्ये १४ रोपनी ९ आना बृहस्पति विद्या सदनलाई २०५८ सालमा ३५ वर्षका लागि लिजमा दिइएको थियो । सँगैको १३ रोपनी १२ आना १ पैसा जग्गा बृहस्पतिले वार्षिक ६ लाख रुपैयाँ तिरेर खेलमैदानका रूपमा प्रयोग गर्दै आएको थियो । पछि अख्तियार दुरुपयोग अनुसन्धान आयोगले समान प्रकृतिका जग्गाको भाडादर घटीबढी भएकाले एकै दरमा कायम गर्न बालमन्दिरलाई निर्देशन दिएको थियो । यसबारे बालमन्दिरले बृहस्पतिलाई जानकारी गराउँदा बढी भाडा तिर्न सहमत भएन । बालमन्दिरले उक्त जग्गा २०५९ मा तरुण निर्माण सेवालाई भाडामा दियो । भोगचलन गर्दै आएको जग्गा अर्कैलाई दिएपछि बृहस्पतिले २०६५ मा बालमन्दिरविरुद्ध सर्वोच्चमा मुद्दा दायर गर्यो । २०७२ मा मध्यस्थताका आधारमा मुद्दा सल्टाएर उक्त जग्गा बृहस्पतिले नै प्रयोग गर्दै आएको छ । ललितपुरमा कित्ता नं ३६० को जग्गा प्रेरा निर्माण सेवाले ३० वर्ष अवधि भोगचलनका लागि २०६३ सालमा सम्झौता गरेर प्रयोग गर्दै आएको छ । टेकुमा कित्ता नं ७, १५ र १८ को जग्गा हरिनारायण र कनक ट्रेडले प्रत्येक १० वर्षमा करार नवीकरण गर्ने गरी २०६२ बाट प्रयोग गर्दै आएका छन् । ललितपुरको ठेचोमा कित्ता नं ६३६ को ५ रोपनी १३ आनामा स्थानीय क्लबलाई खेलमैदानका लागि निःशुल्क दिइएको छ । क्लबले कवर्डहल बनाएर खेलकुद गतिविधि गर्दै आएको छ । कित्ता नं ६३७ को १ रोपनी १४ आना २ पैसा जग्गा स्थानीय समुदायले देवली, पूजाआजा गर्न प्रयोग गर्छन् । केही देवीस्थल पनि छन् । नक्सालकै कित्ता नं ७६० को ५ रोपनी जग्गा बहिरा स्कुलले निःशुल्क प्रयोग गरेको छ । ४ रोपनी २ आनामा पौष्टिक आहार कार्यक्रमको कार्यालय बसेको थियो । यस ठाउँमा कमलपोखरी प्रहरी वृत्त सार्न लागिएको छ । २८ रोपनी जग्गामा अख्तियारको पार्किङ छ । बालमन्दिर आफू टहरामा बसेर अरूलाई सहारा बनिरहेको छ । प्रयोगमा नभएको खाली जग्गा स्थानीय समुदाय, कार्यालयहरूलाई दिएका हौं, एकअर्कामा सरसहयोगको भावनाले पनि हुनुपर्यो, निर्देशक डंगोलले भने । बालमन्दिरले २०२१ सालदेखि संरक्षकविहीन बालबालिकालाई संरक्षण दिँदै आएको छ । देशैभरिबाट अस्पताल, बालबालिका खोजतलास तथा समन्वय केन्द्र र स्थानीय तहबाट सिफारिस भई आएका बालबालिकाको लालनपालन, शिक्षादीक्षाको जिम्मेवारी बालमन्दिरले लिन्छ । बालमन्दिरका काठमाडौं, ललितपुर, काभ्रेपञ्चोक, दोलखा, गोरखा, मकवानपुर, कपिलवस्तु, सर्लाही र म्यादी गरी ९ जिल्लामा १० वटा बालगृह सञ्चालनमा छन् । बालमन्दिरको देशैभरी अर्थात् साविकका ७५ वटै जिल्लामा जग्गा र भवन छन् । तर संरक्षण र प्रयोगमा भने लापरबाही छ । कोषाध्यक्ष रामकृष्ण कँडेलका अनुसार विभिन्न जिल्लामा सञ्चालित बालगृहमा ४ सय बालबालिका संरक्षित छन् ।"
राष्ट्रिय अभिलेखालय अलपत्र,"काठमाडौं  सम्पदा र संस्कृतिको संरक्षणका लागि चर्को माग तथा दबाब सिर्जना भइरहेको बेला त्यसको प्रमुख आधार रहेको नेपालको राष्ट्रिय अभिलेखालय भने आफैं अस्तित्वका लागि संघर्ष गरिरहेको छ । अभिलेखालयलाई जति बेला सर्वोच्च अदालतको पत्र प्राप्त हुन्छ, त्यहाँ एक प्रकारको डरको स्थिति उत्पन्न हुने गरेको छ । सर्वोच्च अदालतले केही वर्षयता नियमित अन्तरमा अभिलेखालय रहेको भवन र जग्गा खाली गरिदिन पत्र काटदै आएको छ ।सर्वोच्च अदालतको सिफारिसमा मन्त्रिपरिषदको बैठकले राष्ट्रिय अभिलेखालयको भवन र जग्गा गरेर १३ रोपनी सर्वोच्च अदालतलाई दिने निर्णय गरेपछि छाएको अन्योलता अहिले अझ चर्केको हो । यस्तोमा ऐतिहासिक पुरातात्त्विक वस्तु, सम्पदा र अभिलेखको संरक्षण गर्नुपर्नेमा राम शाह पथ माइतीघरस्थित राष्ट्रिय अभिलेखालय सरकारसँग सहयोगको याचना गर्न बाध्य छ । अभिलेखालय अहिले कायम रहेको स्थानमै रहने हो अथवा कहाँ र कहिले सर्ने हो, त्यो निश्चित हुन सकेको छैन । अहिले कायम स्थानबाट राष्ट्रिय अभिलेखालय सार्ने निर्णय नै गलत र अपरिपक्व रहेको दाबी भने अभिलेखालयको छ । अहिले जुन स्थानमा अभिलेखालय छ, त्यो जत्तिको उपयुक्त स्थान पहुँच, सुरक्षा र सुविधा सबैको आधारमा अरू कुनै छैन, अभिलेखालयका निमित्त प्रमुख सौभाग्य प्रधानांग भन्छिन्, अन्यत्र कसै सार्ने हो भने पनि त्यसका लागि १० वर्षभन्दा बढी समयको तयारी चाहिन्छ । बहुमूल्य अभिलेख सुरक्षाका लागि यी सामग्री राख्ने भवन पनि अत्याधिक सुविधायुक्त हुनुपर्छ । अहिले राष्ट्रिय अभिलेखालयसँग अहिले चार भवन रहेका छन् । ती भवनमा ०७२ को भूकम्पले पनि खासै असर पारेको थिएन् । त्यसमध्ये मुख्य भवन भारत सरकारको सहयोगमा ०४२ सालमै बनेको थियो । यस्ता भवनमा प्रकाश, आर्द्रता र तापक्रम सबैको उपयुक्त व्यवस्था गर्नुपरेको हुनाले त्यसको निर्माणनै निकै समय लागेको थियो । यस्तै एक अर्को एउटा मुख्य भवन जर्मन सरकारको सहयोगमा बनेको थियो । अहिले सर्वोच्च अदालतको विस्तार र त्यसको भवन निर्माणको काम चलिरहेको छ । त्यसले पनि अहिलेको राष्ट्रिय अभिलेखालयलाई नकारात्मक असर पर्ने देखिएको छ । राष्ट्रिय अभिलेखालयको ठीक पछाडि रहेको सेनाको घोडचढी पल्टनको १७ रोपनी जग्गा पनि सर्वोच्चले प्राप्त गरेर त्यसमा निर्माण सुरु गर्न लागेको छ र त्यहाँ हुने निर्माणको कामले त्यससँगै रहेको भवनमा जोखिम बढेको हो । मन्त्रिपरिषदको ०७१ वैशाख २५ मा बसेको बैठकले राष्ट्रिय अभिलेखालय अन्यत्र सारेर त्यो जग्गा सर्वोच्चलाई दिने निर्णय गरेको थियो । बैठकले त्यसको स्थानमा राष्ट्रिय अभिलेखालयका लागि नारायणहिटी दरबार क्षेत्रमा नयाँ भवन बनाउन जग्गा दिने निर्णय गरेको थियो । फेरि मन्त्रिपरिषदको ०७१ साउन २२ मा बसेको बैठकले राष्ट्रिय अभिलेखालयलाई नारायणहिटीको जग्गा नदिने निर्णय पनि गर्यो । त्यो निर्णयपछि राष्ट्रिय अभिलेखालयका लागि उपयुक्त जग्गा खोज्ने भनिए पनि त्यसबारे केही पनि काम सुरु भएको छैन । हाम्रोमा संग्रहित सामग्री अन्यत्र सार्दा पनि त्यसको २० देखि ५० प्रतिशत नष्ट हुने डर हुन्छ, प्रधानांगले भनिन् । देशको इतिहास, धर्म, दर्शन तथा संस्कृतिको स्रोतका रूपमा रहेका अभिलेख तथा दुर्लभ हस्तलिखित ग्रन्थको संकलन, संरक्षण, व्यवस्थापनका लागि ०२४ सालमा राष्ट्रिय अभिलेखालयको स्थापना भएको हो । पछि यसलाई अभिलेख संरक्षण ऐन ०४६ अन्तर्गत संस्कृति, पर्यटन तथा नागरिक उड्डयन मन्त्रालयअन्तर्गत राखिएको थियो । राणा शासनका बेला यस्ता दुर्लभ ग्रन्थको संकलन सुरु भएको थियो र त्यति बेला यसलाई वसन्तपुर दरबारको एउटा कोठामा राखिएको थियो । पछि यसलाई दरबार हाई स्कुलमा सारियो । त्यसलाई पनि वीर पुस्तकालयमा सारिएको थियो । कोलकाताको एसियाटिक सोसाइटीले त्यसको सूची तयार पार्ने काम गरेको थियो । राष्ट्रिय अभिलेखालयको स्थापनापछि भने ती सबै दुर्लभ ग्रन्थलाई त्यहाँ सारियो । नेपालको इतिहास र संस्कृतिको अकाट्य स्रोत रहेका अभिलेख यहाँ संकलनमा छन् । राष्ट्रिय अभिलेखालयमा ३० हजारको हाराहारीमा हस्तलिखित ग्रन्थ छन् । यी दुर्लभ ग्रन्थको माइक्रोफिल्म तयार गरेर संग्रह पनि गरिएको छ ।"
फेरि नझुक्किनू,"अघिल्लो वर्ष वैशाखमा स्वेदशी उद्योगले प्रतिस्पर्धा गर्न नसकेको भन्दै सरकारले चिनीको भन्सार महसुल १५ प्रतिशतबाट दोब्बर बनायो । त्यतिले पनि नपुगेर व्यवसायीले आयात रोक्न लबिइङ गरे । प्रधानमन्त्री केपी शर्मा ओलीकै निर्देशनमा आपूर्तिमन्त्री मात्रिका यादवले चिनीमा परिमाणात्मक बन्देजको प्रस्ताव मन्त्रिपरिषद् बैठकमा लगे । दसैंतिहारजस्ता ठूला चाडबाडको मुखमा सरकारले वार्षिक एक लाख टन मात्रै चिनी आयात गर्न पाउने व्यवस्था गर्यो । सरकारले मूल्य नतोकीकनै कोटा निर्धारण गरेकाले बजारभाउ अकासियो । ५५ देखि बढीमा ६५ रुपैयाँ प्रतिकिलो चिनी किनिरहेका उपभोक्ता ८५ रुपैयाँसम्म तिर्न बाध्य भए । सरकारले लगाएको परिमाणात्मक बन्देज यही साउन १ गतेबाट स्वतः खुला भयो ।राजनीतिक आडमा निर्णय गराएर उपभोक्तालाई महँगोमा पारी नाफा कमाउन बानी परेका व्यापारी फेरि सलबलाउन थाले । अहिले पनि उद्योगीहरू अघिल्लो पटकको जस्तै चिनीमा बन्देज लगाउन आपूर्ति मन्त्रालय र अर्थ मन्त्रालयमा लबिइङ गर्दै छन् । बन्द गरिदिनु भन्दै निवेदनसमेत दर्ता गराइसके ।उद्योगीको जिकिर छ स्वदेशी उत्पादन पर्याप्त मौज्दात छ, विदेशी आयात गरे प्रतिस्पर्धा गर्न नसकेर स्वदेशी चिनी बिक्दैन, किसान मर्कामा पर्छन् । जबकि, बन्देज लगाएपछि उपभोक्तालाई महँगोमा चिनी बेचेका स्वदेशी उद्योगीले उखु किसानको पैसा अझै दिएका छैनन् । अहिलेसम्म करिब ६ अर्ब रुपैयाँ उखुको रकम उद्योगीले किसानलाई भुक्तानी गर्न बाँकी छ । १० अर्ब रुपैयाँको उखु बेचेका किसानले व्यापारीबाट तीन अर्ब मात्र पाएका छन् भने १ अर्ब सरकारबाट अनुदान । तसर्थ, किसान र स्वदेशी उद्योगका नाममा उपभोक्तालाई मारमा पार्ने र सरकारले पनि राजस्व गुमाउने कदम अब सरकारले चाल्नु हुँदैन । अन्तर्राष्ट्रिय बजारमा चिनी सस्तो भएका बेला अत्यधिक आयात गरेकाहरूले कुस्त नाफा कमाउन गत वर्ष यो बाटो रोजेका थिए । अर्थमन्त्री युवराज खतिवडा र आपूर्तिमन्त्री यादवको विमतिकै बीच विश्व व्यापार संगठन (डब्लूटीओ) का मापदण्डविपरीत कोटा तोकिएको थियो । यसरी परिमाणात्मक बन्देज लगाएको ८ महिनापछि प्रधानमन्त्री ओलीले भनेका थिए, व्यवसायीले झुक्याए । आफ्नै मन्त्रिपरिषद्का सदस्यको भन्दा व्यवसायीको सुझाव मान्नु परेको कारण नखुलाए पनि प्रधानमन्त्रीले भूल भएको स्विकारेका थिए । त्यसपछि पनि एक पटक चिनी बन्जेदलाई निरन्तरता दिएका थिए । गल्ती भन्दै फेरि बन्देज लगाएको सरकारले अब पनि त्यस्तै गल्ती दोहोर्याउला कि भन्ने शंका छ । सरकारले फेरि पनि व्यापारीको चक्रव्यूहमा परी गल्ती दोहोर्याउनु हुँदैन ।स्वदेशी उद्योग प्रवर्द्धन गर्ने उपाय अरू पनि हुन सक्छन् । आयातमा भन्सार बढाउन सकिन्छ । भन्सार लगाउँदा कारोबार पारदर्शी बन्छ । कति भन्सार लगाउँदा लागत मूल्य कति बढ्छ उपभोक्ताले थाहा पाउँछन् । बजार मूल्य कति नाफा खाएर तय गरिएको हो जान्दछन् । छनोटको अधिकार पनि हुन्छ, जुन खुला बजारको आधारभूत सिद्धान्त नै हो । भन्सार बढाएर ३० प्रतिशत बनाएकै हो । उद्योगीले न किसानलाई पैसा दिए, न त उपभोक्तालाई नै मूल्यमा राहत । उद्योगीको दबाबमा परी सरकारले आयातमा बन्देज लगाएर अपारदर्शी, अव्यावहारिक र गैरप्रतिस्पर्धी बाटो रोज्नु हुँदैन । जननिर्वाचित सरकारलाई जनतामाथि नै मार पर्ने कदम चाल्न कुनै छुट छैन । परिमाणात्मक या पूर्ण जुनसुकै बन्देज लगाइयो भने पनि त्यसले स्वदेशी उद्योग प्रवर्द्धन गर्नुको साटो व्यवसायीहरू नै पोसिनेछन् । गत वर्ष नै संसद्को लेखा समितिले यो निर्णयमा १ अर्ब ६९ करोड रुपैयाँको आर्थिक चलखेल भएको ठहर गरेको थियो । उसले अख्तियार दुरुपयोग अनुसन्धान आयोगलाई छानबिन गर्न निर्देशनसमेत दिएको छ । समितिको प्रतिवेदन अध्ययन गरेर अख्तियारले अनुसन्धान थाल्नुपर्छ । स्वार्थपूर्ण निर्णय गराउने व्यापारी र सरकारी अधिकारीमाथि छानबिन गरेर कारबाही गरिनुपर्छ । नेपाली उद्योगले आयातितसँग प्रतिस्पर्धा गर्न नसकेका कारण खोतलेर अन्य विकल्पमा जानुपर्छ । व्यापारीलाई अवाञ्छित नाफा कमाउन दिएर राज्यले राजस्व गुमाउनु हुँदैन । गत वर्षको गल्तीबाट पाठ नसिकी उद्योगीको दबाबमा कदम चाल्नु हुँदैन । स्वदेशी उद्योगको प्रवर्द्धन गर्ने अरू उपाय नअपनाई आयातमा बन्देजको बुद्धि लगाउनु हुँदैन । स्वदेशी उद्योगीलाई संरक्षण त गर्नुपर्छ, तर त्यसका नाममा उपभोक्ता अधिकार खोस्न मिल्दैन । सरकारले सबैभन्दा पहिला हेर्ने आम सर्वसाधारण उपभोक्ताको हित हो, उद्योगीको भलाई मात्रै होइन ।"
देश बदल्ने बाटो,"नेकपाका संस्थापक महासचिव कमरेड पुष्पलालको स्मरण गर्दा म उहाँलाई भेटेका र देखेका दुई घटना सम्झन्छु । उहाँलाई मैले एकपटक भेटेको र एकपटक मात्र देखेको छु । भारतको दरभंगामा मेरो उहाँसँग पहिलो भेट भएको थियो । मलाई पहिचानसहित भेट्न दिइएको थिएन । सम्पर्क व्यक्तिबाट मैले पहिलोपल्ट उहाँसँग भेट्न पाएको थिएँ । त्यो भेट पुष्पलालले मलाई चिन्नुभएकाले होइन, मैले पुष्पलाललाई चिनेकाले भएको हो । प्रजातान्त्रिक आन्दोलनमा उहाँको योगदानकै कारण मैले उहाँलाई देखभेट गर्ने अवसर पाएको हुँ । अर्कोपल्ट म पुष्पलाललाई भेट्न उहाँ बस्नुभएको ठाउँमा गएँ । त्यसबेला मैले उहाँलाई देख्ने मात्रै अवसर पाएँ ।मैले आज पुष्पलाललाई सम्झिने आफूले देखभेट गरेका कारणले होइन । व्यक्तिलाई सम्झने अर्को पक्ष उसको काम र योगदान नै हो । आजको हाम्रो समाज र राजनीतिक वृत्तले पुष्पलाललाई सम्झनुपर्ने उहाँलाई देखेका र सँगै काम गरेका आधारमा होइन, उहाँका मूल्यवान योगदानका कारण हो । म पुष्पलालको मूल्यांकन आफूले भेटेको, देखेको हिसाबले गर्न चाहन्न । पुष्पलाललाई सम्झँदा कति देखियो, कति देखिएन, कति भेटियो, कति भेटिएन, कति सँगै बसियो, कति सँगै बसिएन भन्ने कुराको त्यत्रो अर्थ छैन । आज पुष्पलाललाई नदेख्ने मान्छेहरू नै धेरै छन् । धेरैले तस्बिर देखेका होलान् । तर पुष्पलालको नेतृत्वमा स्थापित कम्युनिस्ट आन्दोलन र उहाँको संस्थापकीय योगदानले हासिल भएको राजनीतिक परिवर्तन सबैले अनुभूत गरेका छन् । भोलिको पुस्ताले त पुष्पलाललाई देख्न पाउने कुरै भएन । उहाँको तस्बिरसम्म देख्लान् । त्योभन्दा महत्त्वको कुरा समाज र राजनीतिमा परिवर्तन देख्न र भोग्न पाउनेछन् । पुष्पलाललाई अब देख्ने र भेट्ने पनि त्यही हो, अनुहार आकृतिमा होइन । अबको पुस्ताले पुष्पलाललाई देख्ने भनेको सबभन्दा बढी विचारबाट हो, उहाँका कामबाट हो । पुष्पलालभन्दा अघि पनि कम्युनिस्ट आन्दोलनमा लागेका र कम्युनिस्ट भएका व्यक्तिहरू हुनुहुन्थ्यो । पुष्पलाल कांग्रेसका एउटा युवा कार्यकर्ताका रूपमा रहेका बेला र त्योभन्दा अघिदेखि कम्युनिस्ट भएर लागेकाहरू पनि हुनुहुन्थ्यो । मनमोहन अधिकारीले सन् १९४२ को भारतीय स्वाधीनता संग्राममा सरिक भएर भारतीय कम्युनिस्ट पार्टीको सदस्यता लिनुभएको थियो । तर उहाँले नेपालमा कम्युनिस्ट आन्दोलनलाई संगठित गर्न सक्नुभएको थिएन । विचारको हिसाबले नेपाल कुन अवस्थामा छ, नेपालमा गर्नुपर्ने के हो र कसरी अगाडि बढ्ने भन्ने कुरा व्यवस्थित रूपमा आएको थिएन । २००४ सालमा विराटनगरमा पहिलो मजदुर आन्दोनलको सुरुवातकर्ताको रूपमा उहाँले संगठन सुरु गर्नुभयो । त्यसमा गिरिजाप्रसाद कोइरालासम्मलाई पनि सामेल गर्नुभयो । तर पछि गिरिजाप्रसादको प्रभावले कांग्रेसतर्फ लाग्नुभयो । २००५ सालसम्म कांग्रेसको युवा कार्यकर्ताको रूपमा, युवा नेताको रूपमा क्रियाशील पुष्पलालले एउटा नयाँ विचार समाजमा दिनुभयो ः कांग्रेसको लोकतान्त्रिक मूल्यमान्यता पूर्ण छैन । यो सामन्तवाद विरोधी छैन, राणा विरोधी मात्रै छ । यसको उद्देश्य सामन्तवादको अन्त्य र गणतन्त्रको स्थापनासम्म छैन, जनताको सार्वभौम सत्तासम्म छैन । राणाको हातबाट सार्वभौम सत्ता राजाको हातमा हस्तान्तरण गर्न चाहन्छ । विगतमा राणाबाट दबाइएको राजतन्त्र चुपचाप संवैधानिक भएर बस्छ र बस्नुपर्छ भन्ने कांग्रेसको धारणा थियो । जस्तो राणा शासनमा छ, उस्तैउस्तै गरेर राजा बस्नुपर्छ भन्ने कांग्रेसको धारणा थियो, तर गणतन्त्रवादी थिएन भन्ने पुष्पलालले ठम्याउनुभयो । जन्मसिद्ध श्रेष्ठताको निराधार सिद्धान्तकै पक्षमा कांग्रेस थियो । प्रतिस्पर्धाको राजनीति, प्रतिस्पर्धात्मक विचार, प्रतिस्पर्धाबाट श्रेष्ठता स्थापित गर्ने लोकतन्त्रको सामान्य वैचारिक तहसम्म पनि कांग्रेस थिएन । पुष्पलालले विचार, दर्शन र सामाजिक मूल्यमान्यताको तहबाट एउटा नयाँ वास्तविक र सम्पूर्ण रूपमा क्रान्तिकारी, परिवर्तनकारी, वैज्ञानिक विचार प्रारम्भ गर्नुभयो । नेपालको राजनीतिमा पुष्पलालको पहिलो महत्त्व त्यो हो । उहाँले त्यसरी विचार अगाडि सार्दा सामाजिक न्याय र समानता सहितको समृद्धि हासिल गर्ने लोकतन्त्रको कुरा गर्नुभयो । उहाँको विचार एउटा परिपूर्ण लोकतन्त्रको अवधारणाका रूपमा आयो । अर्को कुरा, उहाँले विचारलाई विचारको रूपमा मात्रै होइन, व्यवहारमा प्रयोग गर्न संगठन चाहिन्छ भनेर संगठन निर्माण गर्नुभयो । समाजको तत्कालीन अवस्थाको विश्लेषण, समाज र राजनीतिलाई मार्गदर्शन गर्ने विचार, दर्शन र संस्थाको स्थापनामा पुष्पलालको नेतृत्वदायी भूमिका रह्यो । मार्क्सले लेख्नुभएको कम्युनिस्ट घोषणापत्रलाई नेपालीमा अनुवाद गरेर आफ्नो अभियानको दार्शनिक, सैद्धान्तिक आधार प्रस्तुत गर्नुभयो । नेपाली समाजमा परिवर्तन र रूपान्तरणको लागि पुष्पलालको योगदानसँग तुलना गर्न सकिने व्यक्तित्व छैन । पुष्पलालको योगदान नेपालको वामपन्थी आन्दोलनमा मात्रै होइन, लोकतान्त्रिक आन्दोलनमा पनि सर्वोच्च छ । वामलोकतान्त्रिक आन्दोलन र रूपान्तरणका व्यवस्थित विचारमा पुष्पलालसँग अरु कसैको तुलना हुन सक्दैन, चाहे ती जुनसुकै राजनीतिक धारका होउन् । नेपालको वाम लोकतान्त्रिक आन्दोलनमा पुष्पलालको श्रेष्ठता यो हो । पुष्पलाललाई एक्ल्याउने, कमजोर पार्ने प्रयासबाट कम्युनिस्ट आन्दोलनको असफलता प्रारम्भ भयो । नेकपाको ०८ सालको पहिलो सम्मेलन होस् वा २००९ सालमा धनुषामा भएको विस्तारित बैठक होस् वा २०१० सालको पहिलो महाधिवेशन होस् । २०१४ सालको दोस्रो महाधिवेशन वा ०१९ सालको तेस्रो महाधिवेशन । सदैव पुष्पलाललाई एक्ल्याउने, अलग पार्ने, नेतृत्वमा आउन वा रहन नदिने प्रयासमै नेताहरूको ध्यान र शक्ति खर्च भयो । त्यस्तो संकीर्णताले आन्दोलन सफलताका साथ अगाडि जान सकेन । पुष्पलालका केही सांगठनिक कमी पनि हुँदा हुन् । तर विचारधारात्मक हिसाबले पुष्पलालसँग दाँजिने नेता कोही पनि देखिँंदैन । पुष्पलाललाई अकारण इर्ष्यावश धोका दिनुमै आफ्नो सफलता र जित देख्ने चिन्तन सदैव रह्यो । संकीर्णताले वैचारिक ध्येय छिन्नभिन्न भयो, गलत मान्छेको हातमा नेतृत्व गयो । ठिक मान्छेको हातमा नेतृत्व गयो भने आन्दोलन एकता र सफलतातर्फ जान्छ । बेठिकको हातमा नेतृत्व गयो भने गलत नीति, गलत व्यवहार, विभाजन र असफलता हात लाग्छ । त्यसयता छिन्नभिन्न भएको कम्युनिस्ट आन्दोलन पछिल्लो समयमा मदन भण्डारीले मार्क्सवादी दर्शन, लेलिनवादी सिद्धान्तमा आधारित पुष्पलालका सोचलाई सिर्जनात्मक ढंगले अगाडि बढाउनुभयो । जसले गर्दा नेपालको कम्युनिस्ट आन्दोलन पुनर्जागृत भयो ।मलाई खुसी लाग्छ कि हामीले पुष्पलालको सपना साकार पार्ने बाटोमा महत्त्वपूर्ण काम गरेका छौं । विभाजित कम्युनिस्ट आन्दोलन एकताबद्ध, राष्ट्रब्यापी र मजबुत भएको छ । पार्टीले अत्यन्त सशक्त बहुमतसाथ प्रमुख स्थान हासिल गरेको छ । पुष्पलालको सांगठनिक र राजनीतिक चाहना आज हामीले पूरा गरेका छौं । देशमा कम्युनिस्ट पार्टीले समृद्धिको नेतृत्व गर्नुपर्छ भन्ने पुष्पलाल, मदन भण्डारीहरूको चाहना हो । त्यसलाई सफल पार्न हामी लागेका छौं । देशलाई समृद्ध बनाउने साधन पार्टी हो । पार्टीलाई बलियो किन बनाउनुपरेको हो भने देशलाई समृद्ध बनाउन, यस देशमा बस्ने हरेक नागरिकलाई सुखी बनाउन । त्यसैले हामीले अर्थतन्त्र आत्मनिर्भर बनाउनुपर्छ । त्यसका लागि हामीसँग दुइटा कुराको कमी छ, पुँजी र प्रविधि । हामीसँग दुइटा कुराको प्रचुरता छ । एउटा, हाम्रो प्रकृति अत्यन्त उर्वर र समृद्ध छ । दोस्रो, हामीसँग युवा र कार्यशील जनसंख्या छ । हाम्रो कमी पुँजी र प्रविधि हो । अब सबल राष्ट्रिय अर्थतन्त्र निर्माण गर्न पुँजी र प्रविधि बाहिरबाट पनि ल्याउनुपर्छ । पहिलेपहिले आकासे पानीको भरमा हामी खेती गर्थ्यौं होला । अहिले खोला थुनेर कुलो फर्काएर खेती गर्नुपर्छ । पहिलेपहिले कुलो थिएन भनेर अब कुलो नलगाउने काम गर्नु हुँदैन । ठिक ढंगले ठिक दिशामा जहिले पनि आन्दोलनलाई सफल बनाउन सिर्जनात्मक सोचसाथ बढ्नुपर्छ । मूलभूत मान्यतामा अडिग रहनुपर्छ । मान्यताको पिंजडा बनाएर त्यसभित्र बस्ने र कैदी हुने काम गर्नु हुँदैन । समयानुकूलका मान्यतामा अगाडि बढ्दा हामी परिवर्तन र उपलब्धिको बाटोमा जान सक्छौं । गौरवपूर्ण परम्परा भनेर हलो जोत्ने होइन, ट्याक्टर चलाउनुपर्छ । हामी अब यसअघि गर्न नसकेका र नगरिएका काम गर्दैछौं । हामी देश बदल्न आत्मविश्वाससाथ त्यही बाटो हिंँड्नुपर्छ । नयाँ बानी बसाल्दै जानुपर्छ । हामीसँग भएको प्राकृतिक स्रोत र जनसंख्यालाई पुँजी र प्रविधिसहित परिचालित गरेर उत्पादन बढाउनुपर्छ ।बाह्य पुँजी आउँदा दलाल पुँजी आयो भन्दै वैचारिक शुद्धता र प्रवित्रताका कुरा आउँछन् । मूल कुरा पुँजीलाई कसरी प्रयोग गरिन्छ भन्ने हो । यहाँ हामीले पुँजी र प्रविधि भित्र्याएर उत्पादन गरेनौं भने बाहिरबाट आउने पुँजी दलाल नै हुन्छ । बाहिरको उत्पादन यहाँ ल्याएर बेचेपछि त्यो दलाल र नाफामुखी नै हुन्छ । हामीले यहाँ उत्पादन गरेर बाहिर पठाउने सोचेका हौं र सोही अनुसारको तयारी गरेका हौं । त्यसो गर्दा यहाँ रोजगारीको अवसर, उत्पादन वृद्धि हुन्छ, यहाँबाट निकासी हुन्छ । त्यसो गरेपछि वैदेशिक मुद्रा आउँछ । पुष्पलाल र मदन भण्डारीका नीतिहरू पनि आजका सन्दर्भमा यिनै हुन् । पुँजी र प्रविधिलाई हाम्रा प्रयासमा मिसाऔं, उत्पादन बढाऔं, निर्यात बढाऔं, आयात घटाऔं ।पुँजीवादी र दलाल पुँजीका पक्षधरले कम्युनिस्टहरूमाथि एउटा आरोप लगाउँछन् कम्युनिस्टहरूले भनेको समानता गरिबी वितरणको समानता हो । तर होइन, हामी समृद्धि हासिल गर्नेहरू हौं । जसले आजसम्म गरिबीमात्रै वितरण गरे उनीहरूकै कारण आज हामीले समृद्धिका लागि मिहेनत गर्नु परिरहेको छ । उनीहरूले हामीलाई यस हालतमा गरिबी वितरण गर्छन् भनिरहनु पनि एउटा दृष्टान्त हो उनीहरूले गरिबी वितरण गरे, हामी समृद्धि स्थापित गर्दैछौं । सरकारले समानतालाई समृद्धिसँग जोडेको छ । समानता र समृद्धिलाई पृथक राखेर हेर्यो भने त्यो निरर्थक र नकारात्मक समानता हुन्छ । जुत्ताचप्पल लाउन नपाएर खाली खुट्टा हिँंड्ने समानता होइन, सबैले जुत्ता लाउन सक्ने समानता चाहिएको छ । हामीले भन्ने गरेको समानताको साइनो समृद्धिसँग छ । आजको पिढी, जसले पुष्पलालको तस्बिरमात्रै देखेको छ वा त्यो पनि देखेको छैन, जसले पुष्पलालको नाममात्रै पढेको छ वा पढ्न बाँकी छ, यस पिढीले आफ्नो जीवनमा समृद्धि सहितको समानता हासिल गरी पुष्पलालका योगदानको स्मरण गर्नेछ ।"
क्षमताविहीनबाट सुशासनको के अपेक्षा ?,"सुभाष नेपालीद्वारा लिखित सुशासनका लागि समावेशी शासन लेखमा सकारात्मक र नकारात्मक कुरा समेटिएका छन् । २०६२६३ को जनआन्दोलनपछि पिछडा वर्ग, जनजाति, दलित, महिलालाई शासनको मूलधारमा ल्याउने अवधारणा अघि सारिएको हो । राज्यको समावेशी, लोकतान्त्रिक र अग्रगामी पुनःसंरचनालाई मूर्तरूप दिन यो विषयलाई अन्तरिम संविधान, २०६३ ले कार्यान्वयनमा लैजान ढोका खोलिदिएको थियो । निजामती सेवा ऐन २०६४ मा गरिएको दोस्रो संशोधनले आवश्यक पदमध्ये ४५ प्रतिशतलाई आरक्षणमार्फत पूर्ति गर्ने व्यवस्था गरेको हो । २०७२ सालमा जारी संविधानमा समानुपातिक प्रतिनिधित्वलाई संवैधानिक अधिकारका रूपमा स्थापित गरेको विषयलाई सीमान्तकृतसमुदाय उत्थानको महत्त्वपूर्ण कदम मान्न सकिन्छ ।स्थानीय तहमा पदपूर्तिका लागि लोकसेवा आयोगले गरेको विज्ञापन समावेशीकरणको प्रावधान विपरीत भएको भनी विरोधका आवाज व्यापक हुँदा सर्वोच्च अदालतले विज्ञापन खारेज गर्न नहुने फैसला सुनाएको छ । त्यसपछि परीक्षा सुचारु भएको छ । यसलाई महत्त्वपूर्ण मान्नुपर्छ । लेखकले भनेझैं समावेशीकरणको प्रावधानवाट सुशासन कायम हुने, भ्रष्टाचार न्यून हुने विषयलाई सही मान्न सकिँंदैन । के मुलुकभर फैलिएको भ्रष्टाचारको जालो जाति विशेषसँग सम्बन्धित छ र ? तसर्थ आधारभूत शैक्षिक योग्यता नपुगेका, प्रतिस्पर्धी क्षमता नभएकाबाट सुशासनको आस गर्नु दिवास्वप्न मात्र हुनेछ । यस्तो प्रावधानले व्यक्तिविशेष लाभान्वित भए पनि मुलुक सदैव हारिरहनेछ ।सर्प पनि भाग्ने लौरो पनि नभाँचिने जस्तोगरी नयाँ व्यवस्था अघि नसारेसम्म सुशासन र समृद्धिको आस राख्न सकिंँदैन । समस्याको निराकरण गर्न तोकिएका पदका लागि आधारभूत शैक्षिक योग्यता भएको उम्मेदवार हुनुपर्छ । लिखित परीक्षामा सहभागी हुने सीमान्तकृत वर्गका उम्मेदवारको प्राप्ताङ्कमा ५ देखि १० प्रतिशत अंक थप्दा वेश हुन्छ । यो प्रक्रियालाई १० वर्षसम्म निरन्तरता दिने, प्रतिस्पर्धी बढेसँगै सो कार्य बन्द गर्ने विषय सबैका निम्ति उपयुक्त हुनसक्छ । भुवनेश्वर शर्मा, चन्द्रागिरि२, काठमाडौं"
उपकुलपतिज्यूलाई पत्र,"उपकुलपतिज्यू, पछिल्लो समय त्रिविको विकृति र विसंगतिको विषयमा तपाई अवगत नै हुनुहुन्छ । यतिबेला आमरूपमा विश्वविद्यालयप्रति जनताको तीव्र रोष, गुनासा तथा पीडाका साथै चिन्ता पनि छाएको छ । विश्वविद्यालय यस्तो हालतमा पुग्नु कुनै पनि अर्थमा शुभसंकेत होइन । यस्तै परिवेशमा त्रिविकै आंगिक क्याम्पस सानोठिमी क्याम्पस भक्तपुरमा लामो समयदेखि प्राध्यापकहरू क्याम्पस प्रमुखले गम्भीर प्रकृतिका आर्थिक अनियमितता र पदको दुरुपयोगको विषयलाई लिएर आन्दोलनमा छन् । साउन १ गतेदेखि क्याम्पस प्रमुखलाई क्याम्पसमा प्रवेश निषेध गरेका छन् । तर पनि त्रिभुवन विश्वविद्यालय सानोठिमी क्याम्पसमा भइरहेको घटनाप्रति बेखबर जस्तै बनिरहेको छ । प्राध्यापकहरूले क्याम्पस प्रमुखप्रति लगाएका आरोप कति सत्य छन्, सोको छानबिन गरी आवश्यक कारबाही अगाडि बढाउन किन विश्वविद्यालय पदाधिकारी मौन छन् ? आन्दोलनले विस्तारै पठनपाठनमा असर पुर्याउँदैछ । यसतर्फ बेलैमा किन ध्यान दिन सकिरहेको छैन, त्रिविले ? सुरेन्द्र थापा, सानोठिमी, भक्तपुर"
न्यायालयमाथि प्रश्न,"गलत र भ्रष्ट न्यायाधीशहरूलाई कारबाही गर्ने मुख्य निकाय मानिएको न्यायपरिषदले आफ्नो दायित्व राम्रोसंँग निर्वाह नगर्दा हिजोआज प्रायः हरेक दिन छापामा न्यायालयका गलत आदेश र फैसलाहरू सार्वजनिक हुनथालेका छन् । पछिल्लो उदाहरण हो सरकारी वनको ९२ रोपनी जग्गा व्यक्तिको हाउजिङको नाममा दर्ता गर्ने काठमाडौं जिल्ला अदालतका न्यायाधीश अर्जुन कोइरालाको फैसला । केही दिन यसैगरी सर्वोच्च अदालतका न्यायाधीशहरूले युटीएलले तिर्नुपर्ने ९० करोड रुपैयाँ र एनसेलले तिर्नुपर्ने ३९ अर्ब रुपैयाँ नलिन अन्तरिम आदेश जारी गरेका थिए । यसबाट राष्ट्रलाई क्षति पुगेको छ ।सरकारी कर्मचारीहरूको भ्रष्ट आचरणमाथि अख्तियारले कारबाही गर्छ, तर उसले न्यायाधीशहरूलाई छुन पाउँदैन । न्यायाधीशहरूलाई कारबाही गर्ने निकाय भनेको प्रधान न्यायाधीशको अध्यक्षतामा गठित न्यायपरिषद मात्र हो । तर न्यायपरिषद सक्रिय हुन नसक्दा अदालतहरूमा अनियमित काम बढी हुनथालेका छन् । जसले गर्दा अदालतप्रति रहे, भएको जनविश्वास विस्तारै गुम्दैछ । अदालतहरूले अन्तरिम आदेश जारी गर्दा सरकारले पाउनुपर्ने करोडौं रुपैयाँ गुम्दैछ । दुईतर्फी कुरा सुनेर मात्र आदेश जारी गर्नुपर्नेमा एकथरीको कुरा सुनी आदेश जारी गर्दा राष्ट्रलाई क्षति पुगिरहेको छ । ठूला व्यापारिक घराना र बिचौलियाहरूले अदालतलाई सजिलै प्रभावित बनाइरहेकाले यो अवस्था आएको हो । त्यसैको नमुना हो, युटीएलमा भएको आदेश । यदि सर्वोच्च अदालतले अहिलेको अन्तरिम आदेश नदिएको भए युटीएलले नेपाल दूरसञ्चार प्राधिकरणलाई ९० करोड बक्यौता बुझाउनुपर्थ्यो । अन्यथा उसको लाइसेन्स खारेज हुन्थ्यो । न्यायमूर्तिको आदेशले राष्ट्रले पाउनुपर्ने शुल्क पाउनबाट बञ्चित भएको छ । युटीएलमा भारत सरकार तथा मन्त्री रघुवीर महासेठकी श्रीमती जुली महतोको ठूलो हिस्सा रहेको छ । यसको क्षतिपूर्ति कसले दिन्छ ? अदालतबाट एनसेल हारेमा यो ब्याजसमेत गाभेर तिरिन्छ ? सर्वोच्च लगायत मातहतका अदालत जुनले फैसला गरेका छन्, तिनले जवाफ दिनुपर्छ । गोपाल देवकोटा, गोकर्णेश्वर८, काठमाडौं"
वर्ग कि जात,"वर्ग कि जात ?आरक्षण त वर्गका आधारमा पो दिइनुपर्छ ! यसरी समाजलाई जातजातमा बाँडेर भाँड्ने नीति ठीक होइन ! अहिले शासक वर्गको खास समुदाय यसो भन्दै सामाजिक सञ्जालमा कुदिरहेको छ । जो आजसम्म वर्गीय राजनीतिविरुद्ध एक प्रकारको कपोलकल्पना र दुराग्रह वमन मात्रै गरेर बस्थे, ती अहिले एकाएक जातीय होइन, वर्गीय आधारमा आरक्षणको व्यवस्था गर्नुपर्ने तर्क गर्न थालेका छन् । बुझ्नैपर्ने कुरा के हो भने, आरक्षण भनेको गरिबी निवारणको परियोजना होइन । गरिबी निवारणका लागि सरकारले अनेक आर्थिक कार्यक्रम लागू गर्न सक्छ । यो सरकारको प्राथमिक काम नै हो । आरक्षणले लामो समयदेखि चल्दै आएको खसआर्यबहुल शासकप्रशासक वर्गको अविच्छिन्न एकल आरक्षण भत्काएर सबैको अपनत्वसहितको समावेशी राज्य निर्माणको बाटो खोल्ने हो ।आरक्षण राज्ययन्त्रबाट भएका आजसम्मका वञ्चितीकरणको केवल आर्थिक राहत र क्षतिपूर्ति होइन । सयौंहजारौं वर्षदेखि मूलधाराबाट छुटेको ठूलो पंक्ति, जसको पुस्तादरपुस्ताले राज्यका विभेदकारी नीतिका कारण हजारौं गोता र ठक्कर खाएको छ, लाखौं अपमान र तिरस्कार खपेको छ, राज्यको आर्थिक दान र सुधारले मात्रै त्यसको क्षतिपूर्ति गर्नै सक्दैन । ती समुदायलाई संरचनागत लाभांशप्राप्त समुदायलाई जत्तिकै यो राज्यप्रति अपनत्व महसुस हुन तत्कालका केही दशक, वा हुनसक्छ, शतक र त्योभन्दा पनि बढी समयका लागि आरक्षणभन्दा अर्को विकल्प छँदै छैन । यद्यपि आरक्षणको नीतिसँगै तमाम विभेदबाट जनताको वास्तविक मुक्ति र समतामूलक समाज निर्माणको आधारभूत क्रान्तिको प्रोजेक्ट पनि अगाडि बढाइनुपर्छ भन्ने बिर्सन हुँदैन । त्यसका लागि राज्य र नागरिक समाजको बराबर तत्परता र प्रतिबद्धता चाहिन्छ ।वर्गका आधारमा मात्रै आरक्षण हुनुपर्छ भन्नेले बुझून् नेपाली समाजको वर्गचरित्र आर्थिक उत्पादन सम्बन्धले मात्रै निर्धारण गरेको छैन । जात विभाजनको आधारका रूपमा वर्णव्यवस्था र उत्पादन सम्बन्ध दुवै अन्तरमिश्रित भएकाले यहाँको वर्ग निर्धारणलाई निरपेक्ष आर्थिक आयामले मात्रै हेर्न सकिन्न । समस्या के हो भने, नेपालमा आफूलाई मार्क्सवादी भन्ने कतिपय व्यक्ति नै यो तर्क मान्न चाहन्नन् । स्वाभाविक रूपमा त्यसको असर आरक्षण सम्बन्धी बुझाइमा पनि परेको छ । जात व्यवस्थाको जटिल समस्या नभएको युरोपेली समाजमा पुँजीवादी विकासको क्लासिक मोडल, जर्मन दर्शन र फ्रान्सिसी समाजवादको स्रोतमा अडिएर निर्माण भएको मार्क्सवादी दर्शनमा छुवाछूत सहितको जटिलतम जात व्यवस्थाको विमर्श अनुपस्थित छ । वर्ग कसरी बन्छ भन्ने सम्बन्धमा सबैभन्दा मूर्त रूपले बोल्ने कार्ल मार्क्स लगायतका पश्चिमा मार्क्सवादीहरूले भारतीय उपमहाद्वीपभित्रको जात व्यवस्थाको घनचक्कर अध्ययन गर्न पाएका भए यहाँको वर्ग निर्माणबारे पनि विशेष मन्तव्य दिने थिए होलान् । तिनले यसबारे खास केही भनेनन् । त्यसै कारण मार्क्सवादको अनुयायी भन्न रुचाउने एउटा हिस्साले जातीय पहिचानको मुद्दालाई पश्चिमा परियोजना भनेर उपेक्षा मात्रै गरेको छैन, आरक्षण लगायतका विषयलाई निरपेक्ष वर्गीय मापनभित्र राखेरै हेर्नुपर्छ भनेर ढिपी पनि गर्दै छ । सामन्तवादले सिर्जना गरेका सबै खाले विभेद र आजको पुँजीवादी उत्पादन प्रणालीका मानवताविरोधी हर्कतसँग लड्न निश्चित रूपमा बृहत् र लामो समाजवादी आन्दोलन जरुरी छ भन्ने कुरा कसैले नकार्नै सक्दैन । आरक्षण प्रगतिशील पुँजीवादले निर्माण गरेको एक प्रकारको सुधारवादी बाटो मात्रै हो । आरक्षण नै लक्ष्य होइन । लक्ष्य शासक वर्गको विवेकसम्मत उदारतामा निर्भर छ । त्यसो हुन माथि उल्लेख गरिएको कवितामा भनिए जस्तै मानवीय सम्मान र गरिमामा कलङ्क पोत्ने जातीय, लिङ्गीय, क्षेत्रीय विभेदको बिटुलो इतिहासलाई सच्याउनु आजको आवश्यकता हो । सवर्ण खसआर्य पुरुष समुदायले कालान्तरसम्म विभेदमा परेका समुदायलाई आत्मीय अंँगालोमा बाँध्न नचाहने हो भने यो कलङ्क अझै विकृत रोग भएर रहन्छ । त्यसले आगामी दशकहरूलाई भयंकर मनोवैज्ञानिक र सांस्कृतिक द्वन्द्वमा फसाउने निश्चित छ । सरकार, दलहरू र सम्बन्धित सबैले बेला छँदै सोचेको राम्रो !"
तीन पयो को डोरो,"सं घीय निजामती सेवाको गठन, सञ्चालन र सेवाका सर्त सम्बन्धी विधेयक सम्बन्धी हालैको छलफलमा सांसद झपट रावलले भने, आरक्षणमा ४५ प्रतिशत छुट्याउने र बाँकीलाई ५५ प्रतिशत भन्ने छ, त्यो भनेको बाहुनक्षत्री लगायतको सुनिश्चितता हो ? राज्यका माथिल्लादेखि तल्ला तहसम्म जस्तो जातीय उपस्थिति छ, त्यसको तथ्यांक निकालेर विश्लेषण गरौँ । जातीय आधारमा गरौँ भन्ने हो भने पनि हुन्छ । कुनै न कुनै आधार त मान्नुपर्ला नि !यसबाट रावल एकातिर सामाजिक समावेशिताको औचित्य र आधारबारे अनभिज्ञ रहेको बुझ्न सकिन्छ, अर्कातिर समानुपातिक समावेशीको मर्ममा सवाल उठाएका छन् । स्थानीय सरकारको हवाला दिएर करिब ९ हजार पदमा आवेदन माग गर्दा लोकसेवा आयोगले संवैधानिक व्यवस्थालाई अदेखा गर्दै समावेशी सिद्धान्तलाई खुइल्याउने चेष्टा गरेको छ । यो आलेखमा सामाजिक समावेशी सिद्धान्तको आधार, नेपालका सन्दर्भमा त्यसको महत्त्व र स्वरूपमाथि प्रकाश पार्न प्रयत्न गरिनेछ ।समानुपातिक समावेशी सामाजिक समावेशीकरण को एउटा उपाय हो । यो सवाल त्यो बेला उठ्छ, जब जन्मजात र हासिल गरिने स्टाटस दुवैमा मानिसले बहिष्करण भोग्छ । जन्मजात बहिष्करणमा पुरुषप्रधान समाजमा महिलाले, पहाडेको वर्चस्वमा मधेसीले, हिन्दु अधिराज्यमा बौद्ध, मुस्लिम, प्राकृत धर्मावलम्बी (किरात) र इसाईले, बाहुनक्षत्रीको वर्चस्वमा जनजाति र दलितले भोगेका बहिष्करणलाई लिन सकिन्छ । हासिल गरिने स्टाटसको बहिष्करणमा साक्षरबीच निरक्षरले, धनीमाझ गरिबले, उद्योगीव्यापारी घरानामा किसानमजदुरले, नेताको जमघटमा सामान्यजनले दिनदिनै भोगेका बहिष्करण पर्छन् । सामाजिक बहिष्करण, जुन बहुआयामिक उत्पीडन र उपेक्षाका हुन्छन्, ती नेपालमा मात्र नभई संसारभर व्याप्त छन् ।फ्रेन्च नागरिक आर्जन डे हानका अनुसार, सामाजिक बहिष्करण शब्दावलीको व्युत्पत्ति सन् सत्तरीको दशकमा फ्रान्समा भएको हो । बढ्दो गरिबी र आत्महत्याका घटना, बूढाबूढीको बेहाल, युवायुवतीमा मद्यपान र लागूपदार्थको लतका कारण फ्रान्सेली समाज छिन्नभिन्न थियो । सामाजिक बहिष्करणका कारण समाजको बनोट बिग्रिन्छ र राज्य असफलतातिर उन्मुख हुन्छ, जबकि एकात्मक फ्रान्सेली समाजले सामाजिक ऐक्यबद्धतामा जोड दिन्थ्यो । आर्थिक सङ्कट र पुनःसंरचना, राजनीतिक तथा सामाजिक समस्या हल गरेर ऐक्यबद्धता निर्माण गर्न फ्रान्सले सामाजिक समावेशीकरण को उपाय अवलम्बन गर्यो । सामाजिक बहिष्करण गरिबी निवारणबाट हल हुने विश्वास बेलायत र युरोपेली युनियन (ईयु) को थियो । फ्रान्स र बेलायत पूर्वपश्चिम भए पनि सामाजिक समावेशीकरणको नीतिमा अन्ततः एक भए । विकासोन्मुख मुलुकहरूले पनि गरिबी, असमानता, अशिक्षा जस्ता समस्याको जरो सामाजिक बहिष्करण भएको निर्क्योल गरेर समावेशीकरणको नीति अख्तियार गरे । माओवादी द्वन्द्वमा असफलतातिर उन्मुख नेपालका लागि अन्तर्राष्ट्रिय मञ्चले सामाजिक समावेशीकरणको उपाय सुझाएसँगै हाम्रो राज्यले पनि यो नीति अख्तियार गर्न थाल्यो ।नेपाली राज्यको सामाजिक बनोट हिन्दु राजतन्त्रले बुनेको थियो, जुन गणतन्त्रको आगमनसँगै फाट्यो । गणतान्त्रिक राज्यको सामाजिक बनोट कसरी बुन्ने ? अन्योल छ । सर्वहारा वर्गले बुन्ने भन्यो भने को सर्वहारा वर्ग भन्ने अन्योल छ । किनकि कथित सर्वहाराहरू सामन्तमा परिणत हुँदै छन् । जनस्तरबाट प्रस्तावित पहिचानजनित सङ्गीयता एउटा विकल्प थियो । गणतन्त्रको रखवारी गर्ने तीना शक्तिमध्ये माओवादी त्यही विचारबाट उठेको थियो । नेपाली कांग्रेस र एमाले कुनै एउटाले यो विधि स्विकार्नेबित्तिकै नेपाली समाजको ऐक्यबद्धताको बनोट बुन्ने काम थालिन्थ्यो । विडम्बना, एमाले घुँडा धसेर यसको विरोधमा उत्रियो । नेपाली कांग्रेस पनि अनिच्छुक थियो, एमालेकै लहैलहैमा लाग्यो । आफ्ना मात्र जोड चलेन भनेर माओवादी पन्छियो । स्मरणीय छ, माओवादीले १० वर्ष द्वन्द्व सञ्चालन गर्दा अरू नेपाली कांग्रेस र एमालेको सहमति चाहिएको थिएन, तर गणतान्त्रिक नेपालको सामाजिक बनोट निर्माण गर्ने कुरोमा ऊ तयार भएन । बिनासंरचना समृद्धि र सुखको चाहना मियोबिनाको दाइँमा गोरु नारेजस्तै हो । परिणामतः अहिले फेरि केही नेता हिन्दु राष्ट्र को पछि लागेका छन् । सबै उतै लाग्न बेर छैन ! आरक्षणको ४५ प्रतिशत कोटामा क्षत्री नदेख्दा सांसद झपट रावल (क्षत्री) ले खुला भनिएको ५५ प्रतिशत बाँकी (बाहुन, क्षत्री, ठकुरी, संन्यासी) का लागि सुनिश्चित हो भनेर जसरी प्रश्न गरेका छन्, व्यवहारमा त्यो हो । एक दशकदेखि यस्तै भइरहेको छ, जुन गलत छ । यशोदा गुरुङको दी एन्टी रिजर्भेसन ब्रिगेड शीर्षक लेखमा लोकसेवाले निजामती सेवामा सन् २०१६१७ मा सिफारिस गरेको तथ्याङ्कमा बाहुन २२९६ प्रतिशत र क्षत्री १८६७ प्रतिशत छन् । क्षत्री आफ्नो जनसंख्याको अनुपातभन्दा थोरै बढी छन् भने बाहुन झन्डै दोब्बर । खुला ५५ प्रतिशतमध्ये ४५ प्रतिशत बाहुनक्षत्रीले लगेपछि बाँकीमा १२३ समूहको ठेलमठेल छ । परिणाम उत्साहप्रद छैन । कोटा प्रणालीमा सामान्यतः खुला ५५ प्रतिशत सिटमा पहिले सबैको प्रतिस्पर्धा गरिन्छ । त्यसपछि आरक्षित समूहकाले मात्र ४५ प्रतिशत सिटमा प्रतिस्पर्धा गर्छन् । आरक्षितले मात्र शतप्रतिशत सिट लिन सकून् भनेर यो व्यवस्था गरिएको हो । तर अहिले लोकसेवाले खुला र आरक्षित दुवै पदमा एक पटक मात्र परीक्षा लिन्छ र खुला तथा समावेशीका मेरिट लिस्ट बनाउँछ । तर आरक्षितलाई खुलामा ढिम्किन नदिई, ४५ प्रतिशत सिट बाहुनक्षत्रीको पोल्टामा पारेपछि आरक्षण व्यवहारमा उल्टो भयो ।अर्कातिर, नकारात्मक लक्षण र परिणाम पनि आइरहेका छन् । जस्तो संविधानसभा वा प्रतिनिधिसभामा समावेशीबाट निर्वाचित सभासदहरूले नै समावेशी व्यवस्थाको विरोध गरे । ठूला नेताले आफ्ना डियर र पिअर हरूलाई पुरस्कारका रूपमा सिट बाँडे । जुन उद्देश्यका लागि पठाइयो, तिनले त्यो उद्देश्य पूरा गर्न सकेनन् । सङ्गीय लोकतान्त्रिक गणतन्त्रमा खसआर्य, जनजाति र मधेसी तीन जातिले मिलेर तीन पयोको डोरो (राज्य) बाट्ने वैचारिक दृष्टिकोणले मात्र नेपाली समाजको विनिर्माण सम्भव छ । राज्यको हरेक अङ्ग राजनीतिदेखि निजामती सेवा, शिक्षा, स्वास्थ्यसम्ममा निजी तथा सार्वजनिक संस्थानले यही डोरो समात्न जरुरी छ । सांसद रावलको तर्क छ, राज्यका माथिल्लादेखि तल्ला तहसम्म जेजस्तो जातीय उपस्थिति छ, त्यसको तथ्याङ्क निकालेर विश्लेषण गरौँ  । यो कुरा एक हदसम्म ठीक छ । किनकि अहिले भनिएको सामाजिक समावेशी प्रणालीमा खसआर्य समूह आरक्षणका नाममा नीतिगत बहिष्करणमा परेको छ । बहिष्करणमा परेकाको समावेशीकरण भनेको कसैलाई चाहिँ बहिष्करण गर्नु भन्ने होइन । खुलामा खस समूहलाई नै आरक्षण भएको भए पनि पछाडिको ढोका सैद्धान्तिक हिसाबले मनासिब होइन । यो गलत प्रवृत्ति चिर्न मधेसी, खसआर्य र जनजाति तीन समूहलाई ३३ प्रतिशतको दरले वितरण गर्नुपर्छ अनि मात्र नेपाली समाजको वास्तविक सामाजिक बनोटको आधार बन्छ । हरेकमा कम्तीमा एकतिहाइ महिला आरक्षणको व्यवस्था राख्नुपर्छ । बाहुनक्षत्रीको कोखमा जन्मनु अपराध हो ? भन्नु अतिशयोक्तिपूर्ण छ, दुःखद छ । आरोपप्रत्यारोप गर्नु उचित होइन । २५० वर्षको इतिहासमा धेरै जात, जाति तथा जनजातिले निजामती सेवामा प्रवेशै पाएनन्, तर तिनले कहिल्यै आफ्नी आमाको कोखलाई दोषारोपण गरेनन् । राज्य विभेदकारी भएकाले तिनले समावेशी बन्न आग्रह गरे, गरिरहेका छन् ।"
बाँडीचुँडी विश्वविद्यालय,"म तीन दशकदेखि अमृत कलेजमा प्राध्यापनरत छु । हालै करिब दुई महिना यो कलेज प्रमुखविहीन बन्यो । गुटउपगुटको तानातानीमा प्रमुख नियुक्त गर्न नसक्दा शिक्षककर्मचारीको तलबै रोकियो, दैनिक कामकाज र परीक्षा ठप्प भयो । यो कलेज माओवादीको कोटामा पारिएको रहेछ । त्यही माओवादीका पनि गुटहरूमा विद्यार्थी, कर्मचारी र शिक्षक बाँडिएकाले आफ्ना समर्थकको झुन्ड लिएर प्रत्याशीहरू प्रचण्ड र पासाङका कोठाकोठा पुगे । त्यही क्रममा विद्यार्थीका केही समूहले कार्यालय पुगेर शिक्षाध्यक्षको व्यक्तिगत जिन्दगीबारे अभद्र बोले । हालै बल्लतल्ल नियुक्ति पाएका नयाँ क्याम्पसप्रमुखलाई पनि उनकै दलको अर्को समूहले टिक्न देला जस्तो छैन । मतलब, कलेजमा पढाइभन्दा ज्यादा खिचातानी चल्ने भयो ।देशैभरिका कलेज यसै गरी बाँडीचुंँडी गरिएका छन् । हाम्रा विश्वविद्यालय बाँडीचुँंडी खाऔं, सबै रमाऔं नीति बमोजिम चलिरहेका छन्, जसबाट देशमा उच्च शिक्षाको अवस्था धराशायी हुँदै छ । जिम्मेवार सत्ताधारी र खबरदारी गर्नुपर्ने विपक्ष दुवैका स्वार्थ गाँसिएकाले सबै तैं चुप मै चुप छन् । हाम्रा विश्वविद्यालयहरूमा नयाँनयाँ कुकृत्यका समाचार हरेक दिन प्रकाशमा आइरहेका छन् । लाखौं विद्यार्थीको उच्च शिक्षाको जिम्मेवारी बोकेका संस्था आफै अनैतिकतामा मुछिएका छन् । अहिले देशका ११ विश्वविद्यालयमा ४ लाख ८६ हजार विद्यार्थी छन् । तीमध्ये त्रिभुवन विश्वविद्यालय (त्रिवि) मा मात्रै झन्डै ४ लाख विद्यार्थी छन् । देशको सबैभन्दा ठूलो र जेठो विश्वविद्यालय भएको नाताले त्रिविको जिम्मेवारी पनि सानो छैन । आकार अनुरूपै यहाँ भाँडभैलो पनि थोरै छैन ।कलेजहरूलाई सम्बन्धन दिँदा घुस खाने, शिक्षककर्मचारीको नियुक्ति गुटहरूको सेटिङमा गर्ने, परीक्षा नियन्त्रण कार्यालयमा विद्यार्थीको लब्धांक केरमेट गरेर पासलाई फेल र फेललाई पास गराउने, बाहिरका घटिया विश्वविद्यालयबाट ल्याइएका विद्यावारिधिका नक्कली प्रमाणपत्रमा सक्कलीको छाप लगाउने, समयमा परीक्षा र परिणाम ननिकाली विद्यार्थीको शैक्षिक वर्ष लम्ब्याउने, भवन निर्माणमा आर्थिक घोटाला गर्ने जस्ता कर्तुत सामान्य भएका छन् । फलतः विश्वविद्यालयको गरिमा र स्तर लगातार खस्किँदै गएको छ । यसको मूल कारण हो चरम राजनीति । राजनीतीकरणले गर्दा विश्वविद्यालयहरूमा लगनशीलता महत्त्वहीन हुँदै गएको छ । राजनीतिक पहुँच नै शिक्षककर्मचारीको उन्नतिको आधार बन्न थालेको छ । राजनीतिक हस्तक्षेप यति बढेको छ, कलेजमा पियनलाई नोकरी दिन पनि कुन कलेज, कुन पार्टीको भागमा परेको हो, त्यही आधारमा नियुक्ति दिने बाध्यता बनेको छ । समाधान (क) पहिले राजा, पछि त्यही सिकोमा प्रधानमन्त्री विश्वविद्यालका कुलपति हुँदै आएका छन् । विश्वविद्याल स्वायत्त भनिरहे पनि प्रधानमन्त्री नै कुलपति हुने व्यवस्था छ । गहिरो अध्ययन या खोज गरेका प्राज्ञ हुनुपर्ने कुलपति जस्तो गरिमामय पदमा राजनीतिकर्मीहरू कुन हैसियतले बस्न सुहाउँछ ? राजनीतिकर्मीहरू कुलपति हुँदा न शिक्षाको स्तर, न व्यवस्थापन राम्रो भएको छ, न त देशविदेशका प्राज्ञसँंग सम्बन्ध राख्न सहज नै भएको छ । कुलपतिबाट निर्देशित उपकुलपति, उपकुलपतिबाट निर्देशित रेक्टररजिस्टारडिन, अनि उनीहरूबाट क्याम्पसप्रमुख । यसरी हरेक तहका प्राज्ञको प्रमुख उत्तरदायित्व पार्टी कार्यालय भइरहेको छ । यो साङ्लोमा बाँधिनुपरुन्जेल विश्वविद्यालयहरू प्राज्ञिक हुँदैनन् । सम्पूर्ण खर्च सरकारले ब्यहोरेकाले प्रधानमन्त्रीले बागडोर सम्हालेको भन्ने तर्क सधैं काम लाग्दैन । विदेशमा पनि स्टेट युनिभर्सिटीहरू मूलतः राज्यको पैसाले नै चल्छन्, तर यसरी हस्तक्षेप गरिन्न । अमेरिकाको स्टेट युनिभर्सिटी अफ न्युयोर्क मूलतः न्युयोर्क राज्यको आर्थिक सहयोगले र विद्यार्थीको पैसाले चलेको छ । यो त्रिविजत्रै छ । यसका ६४ कलेज राज्यभरि फैलिएका छन्, जहाँ सवा ४ लाख विद्यार्थी पढ्ने गर्छन् । अर्को कुरा, हाम्रा त्रिभुवन र पूर्वाञ्चल जस्ता विश्वविद्यालयमा विद्यार्थी शुल्क ज्यादै कम छ, जसले गुणस्तरमा असर पारेको छ । हामीले व्यावहारिक भएर विद्यार्थी शुल्क बढाउनु जरुरी छ ।(ख) नेपालका विश्वविद्यालयलाई पनि अब सात प्रदेशका सरकारको मातहत राख्न र आफ्नै प्रदेशमा सीमित गर्न जरुरी छ । नाम छ पोखरा र पूर्वाञ्चल विश्वविद्यालय, अनि तिनका अनेक कलेज छन् काठमाडौँ उपत्यकामा ! यो जति हास्यापद के हुन्छ ? यस्तो परिपाटीले प्रशासनिक जटिलता बढाएको छ । प्रत्येक प्रदेशमा एक वा दुई विश्वविद्यालय राख्ने र त्यहाँको भौतिक क्षमता वृद्धिका लागि बजेट संघीय या क्षेत्रीय सरकारबाट पाउने व्यवस्था गर्नुपर्छर् । प्रत्येक प्रदेशका विश्वविद्यालय स्वतन्त्र र आफैले बनाएका मापदण्डमा चल्नुपर्छ, ताकि सबैबीच शैक्षिक प्रतिस्पर्धा हुन सकोस् ।(ग) हालै संसदमा शिक्षा सम्बन्धी केही नेपाल ऐन संशोधन गर्ने विधेयकको मस्यौदा राष्ट्रिय सभाबाट सर्वसम्मतिले पास भएको थियो, जसमा प्रधानमन्त्री र शिक्षामन्त्रीको भूमिका थप शक्तिशाली हुने व्यवस्था गरिएको छ । विश्वविद्यालयहरूमा राजनीतिक नेतृत्वलाई अझै हावी गराउने ऐनप्रति सबै पूर्वउपकुलपतिले आपत्ति जनाएका थिए । तर सरकार थेत्तरो भएर, विश्वविद्यालयमा पकड अझै बलियो बनाउने उद्देश्यपूर्तिका लागि यो ऐन आफूअनुकूल संशोधन गर्ने अडानमा देखिन्छ । संक्रमणकाल सकिएर, राजनीतिक र संवैधानिक अड्चन पार गरिसकेको समयमा अब विश्वविद्यालयहरूमा राजनीतिक हस्तक्षेपको अन्त्य गरिनु जरुरी छ ।सबै विश्वविद्यालयमा कुलपति, उपकुलपति लगायतको नियुक्ति ट्रस्टी र विज्ञहरूको बोर्ड अफ डाइरेक्टर्स बाट गरिनुपर्छ । संसारभरिको चलन यही हो । लेखक तथ्यांकशास्त्रका प्राध्यापक हुन् ।"
"अरू बेला मित्रवत्, विपद्मा असहयोग","बन्जाराहा, रौतहट  अघिल्लो शुक्रबार साँझ आकाशमा कालो बादल लागेर ठूलो वर्षा हुने संकेत देखियो । ईशनाथ नगरपालिका १ बन्जाराहाबलुवा बजारका व्यापारी र स्थानीय हतारमा खाना खाएर चनाखो भई बसे । प्रायः कोही सुतेनन् । रातिदेखि वर्षा हुन थाल्यो । बिहानसम्ममा बजार डुबानमा परिसकेको थियो । यो बजार भारतीय सीमा बलुवा गाउँसित जोडिएको छ । मित्रताको प्रतीक बनेको बजार बाढी र डुबानले ज्यान जोखिममा परेका बेला छिमेकी भारतीयले शत्रुको व्यवहार देखाए । उद्धार र सहयोग त परै जाओस् उनीहरूले एकतर्फी रूपमा सीमामा लगाइएको बाँध भत्काउन नेपाली आउँछन् भन्ने आशंकाले पहरा दिई बसिरहे । पारितिर ढिम्किन पनि दिएनन् । लालबकैया र झाँझ नदी अनि अकाशे पानी थुप्रेर भारतीय सीमा क्षेत्रमा पुगेपछि पानीले निकास पाउँदैन । बाँधले रोकेपछि ईशनाथ नगरपालिका नै डुबानमा पर्छ । यसबाट जोगिन नेपालीले खोज्ने क्रममा भारतीयले ढिम्किन नदिएका हुन् । त्यति मात्र होइन सीमा क्षेत्रमा आउन लाग्यो भनेर केहीले त ढुंगा समातेर हाने पनि । अरू बेला दुवै देशका नागरिक मिलेर बस्छन् । बजारमा आउने भारतीयले नेपालीमाथि गर्ने मित्रवत कसैले अनुमान लगाउन सक्दैनन् । तर विपद्का बेला देखाइएको व्यवहारले चित्त दुःखेको स्थानीय व्यापारीको भनाइ छ । नदीको पानी गाउँ पसेर सिंगो नगरपालिका डुबानमा पारिसकेको थियो । उत्तरबाट बगेको पानी सिधै बाँधमा गएर रोकिन्छ । भारतले एकतर्फी रूपमा लगाएको बाँधले बर्सेनि गाउँ डुबानमा पार्दै आएको छ । झन्डै ७ फिट माथि पानी जमेपछि स्थानीय सबै छतमा बसेर ज्यान जगाउन थाले । कोही भारतीय भूमिमा गएर ज्यान जोगाउन बाहिर निस्के । त्यतिबेलासम्म भारतीय सुरक्षाकर्मी र स्थानीयले पहरा दिइसकेका थिए । नेपालीहरू बाँधमा गएर सुरक्षित बस्नलाई भारतीयले रोके । जानै दिएनन् । यस्तो हरकत देखेर स्थानीय अचम्ममा परे । अरू बेला मित्रवत् व्यवहार गर्ने छिमेकी विपतका बेला शत्रु बनेको देख्दा अचम्म लाग्यो, स्थानीय व्यापारी रामपुकार साह भन्छन्, ज्यान जोगाउने ठाउँ माग्दा दिएनन् । यो कस्तो रोटी र बेटीको सम्बन्ध हो । भारतीयलाई नेपाली आएर बाँध भत्काइदिने ठूलो त्रास थियो । बाँध भत्कियो भने भारतीय बलुवालगायतको गाउँ बगाउने खतरा उत्तिकै थियो । त्यसैले बिहान हुन नपाउँदै बाँधमा सीमासुरक्षा बल (एसएसबी) हरू आधुनिक हतियारसहित तैनाथ थिए । नेपालतर्फको बजारका धेरैजसो व्यापारी बाँधसम्म पुग्न पाए ज्यान जोगिन्थ्यो भन्ने आसमा थिए । त्यही भएर हारगुहार गरे । पानीको सतह बढ्दै गएपछि उनीहरूमा त्रास बढेको थियो । भारतले एकतर्फी रूपमा २०३२ सालमा अग्लो बाँध बनाएको थियो । नेपाली भूमिको पानी त्यही पुगेर रोकिन्छ । अनि बस्ती डुबानमा पर्छ । २०७४ साल साउन २९ मा लगातारको वर्षापछि गाउँ डुबानमा हुँदा बाँध भत्किएको थियो । त्यसबेला नभत्किएको भए ईशनाथमा ठूलो मानवीय क्षति हुन्थ्यो, कार्यपालिका सदस्य गृषनन्दन सिंहले भने, त्यही कारणले होला अहिले भारतीय रातभरि बाँधमा गस्ती गर्छन् । सुरक्षा दिइरहेका छन् । अहिले पनि उनीहरू त्रिपाल राखेर रातभरि पहरा दिइरहेका छन् । सीमाक्षेत्रको महत्त्वपूर्ण मानिने बन्जाराहाबलुवा बजारमा अरू बेला नेपालीसित निकै राम्रो सम्बन्ध हुने गरेको छ । उनीहरू यही बजारमा किनमेल गर्न आउँछन् । राति मादक पदार्थ सेवन गर्ने थलो पनि यही हो । दशगजामा लाग्ने बजारमा दुवै देशका मानिस झगडा गरेको बिरलै सुनिन्छ । दसैंको बेला दुर्गा पूजा समिति गठन हुन्थ्यो । अहिले पनि समितिका अध्यक्ष भारतीय छन् । यति प्रगाढ सम्बन्ध बाढीको बेला शत्रुमा बदल्छ भनेर स्थानीयले चित्त दुःखाएका छन् । डुबानबाहेकका बेला एकले अर्कालाई निकै सहयोग गर्छन् । रोटीबेटीको सम्बन्धको भूमिका निर्वाह गर्छन् । तर डुबानका बेला देखाइने शत्रुवत् व्यवहारले चित्त दुःखेको स्थानीय रामपुकार साहले बताए । ज्यान जोगाउन आउँछौ भन्दा पनि नदिने कस्तो मित्रता हो ? उनले भने, प्राकृतिक विपद्का बेला एकले अर्कालाई मद्दत गर्नुपर्ने बेला उल्टै टुलुटुल पीडा हेरेर बस्ने ? आश्रयसमेत नदिने । नेपाली भूमि डुबानमा परेका बेला भारतीय बाँधमा उभिएर रमिते बन्थे । उनीहरू घरीघरी पूर्व र पश्चिम क्षेत्रमा निगरानी बढाउँथे । रातभरि सुत्दैनथे । भारतीयले ठूल्ठूला बोरा राखेर बाँधलाई मजबुत बनाएका छन् । बन्जाराहा बजारमा भेट्टिएका भारतीय नागरिक सुरेशकुमारले बाढीका बेला आफूलाई पनि ठूलो चिन्ता लाग्ने गरेको सुनाए । नेपाली आफ्नो भूमि डुबानमा पर्नुको कारण बाँध हो भन्छन् अनि भत्काउन आउँछन्, उनले भने, सुरक्षित स्थानमा बस्न आउन लाग्दा रोकेको होइन । आगामी दिनमा दुवै देशका नागरिक कसरी सुरक्षित हुन्छन् भन्ने तिर सोच्नुपर्छ । उनी डुबानबाट पीडित छिमेकी व्यापारीलाई सान्त्वना दिन पारिबाट आएका थिए । यो नगरपालिका पनि बाँधकै कारण डुबानमा परेपछि अधिकांश मानिस तीन दिनसम्म सडकमै रात बिताए । अहिले स्थिति सामान्य बन्दै गएको छ । मानिस घर सफा गरेर बस्न थालेका छन् । घरको लत्ताकपडा र अन्नपात बाहिर निकालेर सुकाउन थालेका छन् । नगरपालिकाका मेयर सन्तोष मेहताले बाँधकै कारण ठूलो समस्या झेल्नुपरेको बताउँछन् ।सदरमुकाममा उस्तै सदरमुकाम गौरको अवस्था पनि उस्तै देखियो । लालबकैया र वाग्मती नदीको पानी गाउँ पसेपछि सदरमुकाम डुबानमा पर्यो । सीमाक्षेत्रको बैरगनिया बाँधले पानी रोके पछि डुबानमा परेको हो । यसको पूर्व क्षेत्रमा ४ वटा साइफन (बाँधको ढोका) जडान गरिएको छ । स्थानीय प्रशासनले साइफन खोल्न अनुरोध गरे पनि भारतीयले मानेनन् । यहाँ पनि भारतीय सीमा सुरक्षा बल बाँधमा गस्ती गर्न खट्यो । स्थानीयसमेत निगरानी गर्न आएर बसे । नेपालीलाई वरपर ढिम्किन दिएनन् । सीमाक्षेत्रको भन्सार एरियामा ठूलो पानी जमेको थियो । यसको निकास भनेको साइफनको ढोका खोल्नुपर्ने थियो । भारतीय पक्षको यस्तो हरकत पछि गौकार स्थानीययले सामाजिक सञ्जालमार्फत निकै विरोध जनाए । धेरैले बाँध फुटेर भारतीयलाई बगाएको हेर्न ठूलो रहर छ भनेर स्टाटस नै लेखे । दुवै नदीको पानीको सतह घटेपछि डुबान कम भएको हो । त्यसपछि भारतीयले बाँधको साइफन खोलेको जस्तो गरेको थियो । गौरका स्थानीय नेता शम्भु साहले डुबानका बेला साइफनको ढोका खोल्ने सहमति गरेर पनि भारतले धोखा दिँदै आएको बताए । विपद्का बेला छिमेकीले गर्ने व्यवहार ठीक भएन, उनले भने, छिमेकी भनेको त मर्दापर्दा साथ दिने हुनुपर्छ ।"
समान हैसियत प्रस्ताव,"काठमाडौं  राजपाले समान हैसियतमा एकीकरणका लागि समाजवादी पार्टीसँग प्रस्ताव राखेको छ । एकीकरणका लागि दुई पार्टीबीचका विभिन्न तहमा भइरहेका संवादका क्रममा राजपाले पदाधिकारीसहित पार्टीका सबै तहमा समान हैसियत खोजेको हो ।राजनीतिक मुद्दामा धेरै मतान्तर नभए पनि नेताहरूको व्यवस्थापन दुवै पार्टीका लागि चुनौती बनेको छ । दुवै पार्टीका शीर्ष र दोस्रो तहका नेताहरूबीच भइरहेको संवादमा राजपाले महन्थ ठाकुरलाई नेतृत्व दिन आग्रह गरेको छ । तत्कालीन ६ मधेसकेन्द्रित दल मिलेर बनेको राजपामा ठाकुर, राजेन्द्र महतो, महेन्द्र राय यादव, शरतसिंह भण्डारी, अनिल झा र राजकिशोर यादवले चक्रीय प्रणालीअनुसार नेतृत्व गरिरहेका छन् । समाजवादी पार्टीमा उपप्रधान तथा स्वास्थ्यमन्त्रीसमेत रहेका उपेन्द्र यादव कार्यकारी अध्यक्ष छन् । अर्का नेता बाबुराम भट्टराईलाई संघीय परिषदको अध्यक्षको जिम्मेवारी दिइएको छ । ठाकुर मधेसको सर्वमान्य नेताजस्तै हुनुहुन्छ, उहाँको नेतृत्वमा जान दुवै पार्टीका नेताहरूलाई कुनै समस्या हुँदैन, राजपाका एक पदाधिकारीले कान्तिपुरसँग भने, एकल नेतृत्वमा सहमति नबन्दा विकल्पमा चार नेता (समाजवादीबाट उपेन्द्र यादव, बाबुराम भट्टराई, राजपाबाट महन्थ ठाकुर र राजेन्द्र महतो) अध्यक्ष रहने गरी सहमति खोज्न सकिन्छ ।समाजवादी पार्टीमा पदाधिकारीको कुल संख्या २५ छ भने सदस्य संख्या ४ सय ३० छ । राजपामा पदाधिकारी संख्या १ सय २७ छ । सदस्य ७ सय ८५ छन् । पदाधिकारीको व्यवस्थापन दुई पार्टीका लागि चुनौती बनेको छ । केन्द्रीय सदस्यको व्यवस्थापन सहज भए पनि पदाधिकारीको व्यवस्थापन कठिन हुने समाजवादीका एक नेताले बताए । राजपाले पार्टीको सबै तहमा समाजवादीसरहकै हैसियत खोजेको छ । यी दुवै पार्टीको राष्ट्रिय हैसियत पनि उस्तै छ । प्रतिनिधिसभामा तत्कालीन नयाँ शक्ति पार्टीको एकतापछि दुवै पार्टीको सांसद संख्या बराबरी छ । प्रतिनिधिसभामा समाजवादीका हरिनारायण रौनियार र राजपाका रेशमलाल चौधरी निलम्बित छन् । निलम्बितसहित प्रतिनिधिसभामा दुवै पार्टीका १७१७ सांसद छन् । प्रदेश २ मा राजपाभन्दा ४ सिटले समाजवादी पार्टी अगाडि छ । यी दुवैको गठबन्धनमा सरकार बनेको छ । प्रदेश २ मा समाजवादीका २९ र राजपाका २५ सांसद छन् । प्रदेश ७ मा समाजवादी पार्टीको उपस्थित शून्य छ । राजपाका २ सांसद छन् । प्रदेश ५ मा समाजवादीका ३ र राजपाका एक सांसद छन् । प्रदेश १ मा समाजवादीका ३ सांसद छन् भने राजपाको शून्य छ । तत्कालीन नयाँ शक्ति पार्टीसँग एकीकरणपछि समाजवादीको ७७ जिल्लामै संगठन पुगेको छ । राजपाको संगठन ४८ जिल्लामा मात्रै छ । संविधान संशोधनको मुद्दामा दुवै पार्टीको माग समान छ । राजनीतिक एजेन्डामा शासकीय स्वरूप र प्रतिनिधित्व प्रणालीमा दुई पार्टीका दृष्टिकोण फरक छन् । समाजवादी पार्टीले प्रत्यक्ष निर्वाचित राष्ट्रपतीय प्रणाली र पूर्ण समानुपातिक प्रतिनिधित्वको मुद्दा उठाएको छ । राजपा यी दुवै मुद्दामा सहमत छैन । ऊ अहिले भइरहेकै संसदीय प्रणालीको पक्षमा छ । सैद्धान्तिक रूपमा मिल्नुपर्छ भन्नेमा हामीबीच सहमति जस्तै छ, केही चरणमा अनौपचारिक संवाद पनि भइरहेका छन् तर ठोस रूपमा एकीकरणका लागि दफावार छलफल भएको छैन, राजपा नेता राजेन्द्र महतोले कान्तिपुरसंँग भने, एकीकरणका लागि नेताहरूको व्यवस्थापन, शासकीय स्वरूप, प्रतिनिधित्व प्रणाली, पार्टीको नाम, सरकारका विषयलगायत मुद्दा छन् । यिनमा कसरी अघि बढने भन्नेबारे गहिरो ढंगले छलफल भएको छैन ।तत्कालीन संघीय समाजवादी फोरम र नयाँ शक्तिबीच एकीकरणअघि राजपालाई समेत समेट्न धेरै पहल भएको थियो । त्यतिबेलै नेताहरूको व्यवस्थापन र राजनीतिक एजेन्डाका विषयमा धेरै छलफल भएका पनि थिए । तत्कालीन संघीय फोरमले सरकार तत्काल छाड्ने कि नछाड्ने भन्ने निर्णय नगर्दा एकीकरण हुन नसकेको राजपाका अर्का एक नेताले बताए । यस पटक भएका अनौपचारिक संवादमा पनि सरकार छाड्नुपर्ने मुद्दालाई हामीले मुख्य सर्त बनाएका छौं तर समाजवादीको नेतृत्व तहका साथीहरू मानिरहनुभएको छैन, ती नेताले भने, सबै कुरा मिलेपछि एकीकरणमा हस्ताक्षर गर्नुअघि सरकार छाड्न तयार हुनुपर्छ भन्ने हाम्रो धारणा छ । समाजवादीका प्रचार विभाग प्रमुख प्रशान्त सिंहले एकीकरणको सवालमा दुवै पार्टीका नेताहरू सकारात्मक देखिएको बताए । उनका अनुसार काठमाडौंमा केन्द्रीय नेताबीच र प्रदेश २ मा सरकारका मन्त्रीहरूबीच समेत एकताका लागि संवाद भइरहेको बताए । दुई पार्टीबीच ६०७० प्रतिशत मुद्दा मिलिसकेको अवस्था छ, छलफल भएर दोहोरो कुराकानी बाक्लिएपछि बाँकी मुद्दा पनि मिल्छ, हामीबीच कुनै धार्मिक मुद्दाजस्तो अडान छैन, उनले भने, नेताहरूको व्यवस्थापन पनि ठूलो समस्या छैन । विभिन्न पोजिसन बनाएर पनि मिलाउन सकिन्छ । राजपा नेता महतोले बाँकी राजनीतिक मुद्दा सम्बोधनका लागि एकीकरण र मोर्चाबन्दी आवश्यक रहेको बताए ।"
बाढीले बगायो रेलको लिक,"काठमाडौं  अविरल वर्षासँगै आएको बाढीले जनकपुर र विराटनगरमा निर्माण क्रममा रहेको रेलको लिक बगाएको छ । धनुषाको इनरुवास्थित भारतीय सीमा क्षेत्रमा लिकमुनिको माटो बगाएको छ भने जोगवनीविराटनगर खण्डको कस्टम याडनजिकै रहेको स्टेसनको पर्खाल बाढीले भत्काइदिएको छ ।जयनगरइनरुवा खण्डमा लिक निर्माणपछि रेल चलाएर परीक्षण गरिसकिएको छ । लिक निर्माण भइरहेको ठाउँमा बाढीले केही क्षति पुर्याएको छ, रेल विभागका महानिर्देशक बलराम मिश्रले भने, अहिले वर्षातको समय छ, पानी नसुकी काम हुँदैन, अब भदौबाट मात्रै काम हुन्छ । भारतको जयनगरबाट कुर्तासम्म ३४ किमि रेल्वे लिक छ, त्यसमध्ये साढे ३१ किमि नेपालमा पर्छ । कुर्तासम्म लिकलाई ब्रोडगेजमा स्तरोन्नति गरिसकिएको छ । जयनगरदेखि इनरुवा खजुरी खण्डको २ सय मिटर रेलको लिक बगाएको छ, उनले भने, लिकको मुनिबाट ओछ्याइएको माटो, ढुंगा बगाएको हो । बर्दिबासतर्फ कुर्तादेखि बिजलपुरा खण्डमा लिक निर्माणका लागि बनाइएको ट्र्याकमा बिछ्याइएको माटो, गिट्टी, बालुवा बगाएको छ । उनका अनुसार यो खण्डको रेल गुड्ने करिब ४ किमि क्षेत्र बाढीले बगाएको छ । अहिले भारत सरकारको सहयोगमा जोगवनीदेखि विराटनगरसम्म १८ किमि र जयनगरबाट बर्दिबाससम्म ६९ किमि रेल नेटवर्क बन्ने क्रममा छ । जयनगरइनरुवा खण्डमा करिब १० करोडको क्षति भएको छ, निर्माणमा संलग्न भारतीय अधिकारीहरूलाई उद्धृत गर्दै उनले भने, जोगवनी खण्डमा मात्र १ करोडको क्षति पुगेको छ । जनकपुरमा रेलको पहिलो स्टेसनमा बाढीले क्षति पुर्याएको हो । यसमा हामीले कष्ट व्यहोर्नु पर्दैन, सहयोग मात्र गरे हुन्छ, उनले भने, महोत्तरीको कुर्ताबिजलपुरा खण्डमा रेलको लिक ओछ्याउन मात्र बाँकी थियो तर बाढीले बगाउँदा समस्या भयो । पहिला सडक हुन्छ । पछि त्यसमा लिक थपेर रेल गुड्ने बनाइन्छ ।कमला नदीमा आएको बाढीले बाँध भत्काएर पस्दा लिक बगाएको मिश्रले जानकारी दिए । रेल स्टेसनका भवन डुबानमा परेको छ । निर्माणमा प्रयोग हुने जेनेरेटरसमेत डुबेको उनले बताए ।जोगवनीविराटनगर खण्डको कस्टम याडनजिकै रहेको स्टेसनको पर्खाल बाढीले भत्काइदिएको छ । ठूलो पानी परेर समस्या भएको हो, यो खण्डमा पर्खाल सबै भत्किएको छ, उनले भने, तर विराटनगरमा ५० प्रतिशत काम सकिएको छ । यो खण्डमा केही जग्गाको मुआब्जा दिन बाँकी छ । जग्गामा कानुनी समस्या छैन, सबै अधिग्रहण भइसकेको छ, उनले भने, केही व्यक्तिले मुआब्जा नबुझ्दा काम सुरु भएको छैन, गृह मन्त्रालयलाई काममा कडाइ गर्न भनेका छौं । १० किमि क्षेत्रमा स्टेसन र लिक तयार भइसकेको छ । १० किमिमा लिक बनेपछि रेल गुडाएर परीक्षण गरी सकिएको छ, उनले भने, जसमा ५ किमि भारततिर र ५ किमि नेपालतिर लिक निर्माणको काम भएको छ । भारतको जयनगरबाट कुर्तासम्म ३४ किमि छ । कुर्ताबाट १७ किमि दूरीमा रहेको बिजलपुरासम्म रेल चल्ने विभागका अधिकारीले बताए । त्यस्तै बिजलपुराबाट बर्दिबाससम्म १७ किमि छ । महोत्तरीको बर्दिबाससम्म २ वर्षभित्र रेल ल्याउने तयारीमा रहेको र त्यहीअनुसार काम भइरहेको विभागले जनाएको छ ।"
विपद्मा १९५ को मृत्यु,"काठमाडौं विपदमा परी वैशाखयता १ सय ९५ जनाको मृत्यु भएको छ । बाढीपहिरो, चट्याङ, आगलागी, हावाहुरीलगायत विपद्मा परी उनीहरूको मृत्यु भएको गृह मन्त्रालयले जानकारी दिएको छ ।बाढीपहिरोबाट ९६, चट्याङबाट ४४, आगलागीबाट १३, लेक लागेर १३, जनावरको आक्रमणबाट ९, हावाहुरीबाट ८, सर्पदंशबाट ६, हवाई दुर्घटनाबाट ३ र अन्य घटनामा ३ जनाको मृत्यु भएको गृहको भनाइ छ ।विपद्का घटनामा परेर ३५ बेपत्ता रहेको र ४ सय ८८ जना घाइते भएका छन् । बाढीपहिरोबाट ३३, डुंगा पल्टेर १ र हिउँपहिरोमा परी एक जना बेपत्ता भएका हुन् । चट्याङबाट १ सय ६३, हावाहुरीबाट १ सय ४९, बाढीपहिरो ५३, आगलागीबाट ६८, जनावरबाट ३५ जना घाइते भएका मन्त्रालयले बताएको छ । ती घटनामा करिब २ अर्ब ६८ करोड ५३ लाख ४७ हजार रुपैयाँबराबरको क्षति भएको छ । सबभन्दा बढी क्षति बाढीपहिरोबाट एक अर्ब ७ करोड, आगलागीबाट एक अर्ब ५३ करोड ९७ लाख ६५ हजार, हावाहुरीबाट ६ करोड ५५ लाख ३३ हजार, चट्याङबाट २६ लाख २ हजार रुपैयाँ, जनावरको आतंकबाट ९ लाख १९ हजार रुपैयाँबराबरको क्षति भएको छ । विपद्बाट १२ हजार ९ सय ९० घरपरिवार प्रभावित भएका छन् । हावाहुरीबाट १० हजार ६ सय ९७, आगलागीबाट १ हजार ५६, बाढीबाट ९ सय ७, चट्याङबाट २ सय ७, लेक लागेर १८, जनावरको आतंकबाट ७५ घरपरिवार प्रभावित छन् । विपद्बाट १ हजार २ सय ६४ घर आंशिक र ७ सय २९ घर पूर्णरूपमा क्षति भएको गृह मन्त्रालयले जनाएको छ ।"
दुर्घटनामा २८ तीर्थयात्री घाइते,महोत्तरी बर्दिबास नगरपालिकास्थित टुटेश्वर धामको दर्शन गरेर फर्कंदै गरेका तीर्थयात्री सवार पिकअप भ्यान दुर्घटना हुँदा सोमबार २८ जना घाइते भएका छन् । दुई जनाको अवस्था गम्भीर छ । घाइते हुनेमा एक जनाबाहेक सबै सीतामढी जिल्ला सुरसन्ड थाना बघारी ११ का निवासी रहेको बर्दिबास प्रहरीले जानकारी दिएको छ । ना४च १०९९ नम्बरको भ्यान महोत्तरीस्थित पूर्वपश्चिम राजमार्गको जंगलमा अनियन्त्रित भई सडकदेखि करिब ५ फिट तल खसेको थियो । घाइतेलाई प्रहरी सहयोगमा बर्दिबासस्थित शुभ स्वस्तिक अस्पताल भर्ना गरिएको छ । दुर्घटनापछि चालक फरार छन् ।
पलेँटी कस्न हङकङदेखि,"काठमाडौं  साउन महिनाको सांगीतिक कार्यक्रम पलेँटी शृंखला मा संगीतकार विक्रम गुरुङ प्रस्तुत हुने भएका छन् । हङकङ बस्दै आएका गुरुङ पलेँटी का लागि काठमाडौं झरिसकेका छन् । मूल थलो पोखराको तामाङगी गाउँ भएका गुरुङको बाल्यकाल भारतको देहरादूनमा बितेको थियो । स्कुले शिक्षा भने उनले पोखरै आएर पूरा गरेका थिए । सानैदेखि संगीतमा जिज्ञासु गुरुङ यति बेला भने पलेँटी को सांगीतिक बसाइको तयारीमा जुटेका छन् । २०३३ सालदेखि गायक अरुण थापाको संगतले उनलाई पनि सांगीतिक क्षेत्रमा अघि बढाएको थियो । अरुणसँगको भेटपछि पोखरेली युवा सांस्कृतिक परिवार नै खोलेर कार्यक्रम गर्न थाल्यौं, उनले भने, त्यसका निम्ति नेपाली गीत बनाउनुपर्छ भन्ने सोच आयो र मैले पनि अरुणसँगै बसेर संगीत सिर्जना गर्न थालेँ । गुरुङको संगीतमा अरुणले तीन गीत गाएका छन् । भुलुँ भुलुँ लाग्यो मलाई, आँखाको निद खोसी लाने र कतै टाढा तिमीबाट भुलें भने यी तीनै गीत चर्चित भए । उच्च शिक्षाका लागि गुरुङ राजधानी आएपछि भने पोखरेली अरुणसँगको सहकार्य टुटेको उनी सुनाउँछन् । अरुणकै निम्ति भनेर केही गीत तयार पनि गरेँ र काठमाडौंमै रेकर्ड गर्ने तयारी पनि भयो, गुरुङ पुराना कुरा सम्झँदै भन्छन्, म्युजिक ट्र्याक पनि बने तर अरुण हराइरहेको बेला थियो त्यो । अरुणको स्वास्थ्य खस्किसकेको थियो । उनको मनले गाउन खोजे पनि शरीरले साथ दिन सकेन । ती ट्र्याक त्यत्तिकै थन्किए । आगामी शुक्रबार, शनिबार र आइतबार तिनै क्षणको सम्झना गर्दै गुरुङले गीत प्रस्तुत गर्ने भएका छन् । आफ्ना धेरैजसो गीत उनी आफैं गाउने तयारीमा छन् । महिला गायनतर्फ भने गुरुङलाई मीना निरौलाले साथ दिने छिन् ।पलेँटीमार्फत विक्रम दाइसँगको संगतलाई अझ परिमार्जित गर्न पाउनु मेरा लागि एउटा नयाँ सांगीतिक रचनाको अध्ययन गर्नुजस्तै हो । उहाँले संख्यामा थोरै गीत बनाए पनि तिनको मिठास र गुणले म सधैं आकर्षित छु, पलेँटी संयोजक आभासले भने । पलेँटीमा गुरुङको सांगीतिक जीवनको सेरोफेरोमा रहेर आभासले अन्तरसंवाद पनि गर्ने भएका छन् । कालिकास्थानस्थित आर शालामा आयोजना हुने पलेँटीमा संगीतकार गुरुङलाई वाद्यवादनतर्फ किबोर्डमा दिनेश रेग्मी, तबलामा सन्देश महर्जन, गिटारमा सुरज प्रधान, प्रकसनमा पारश, बाँसुरीमा बलराम समाल र बेस गिटारमा अम्बर गुरुङ पोखरेली ले साथ दिने छन् ।"
एमाजोनमा लालटिनको उज्यालोमा,काठमाडौं सरस्वती ज्ञवालीद्वारा लिखित आत्मकथात्मक कृति लालटिनको उज्यालोमा अब अन्तर्राष्ट्रिय सपिङ साइट एमाजोनमा उपलब्ध छ । शनिबारदेखि एमाजोनडटकममा आफ्नो पुस्तक राखिएको लेखक ज्ञवालीले बताइन् । हाललाई अमेरिकामा तत्काल डेलिभरी गर्न मिल्ने गरी राखिएको पुस्तकको मूल्य १६ डलर छ । ज्ञवालीले अमेरिकालगायत संसारका धेरै देशका पाठक तथा शुभचिन्तकको सल्लाहअनुसार पुस्तक एमाजोनमा राखेको बताइन् । नेपाली नारीको संघर्ष र राजनीतिक चेतनालगायत विषयमा पुस्तक केन्द्रित छ ।
अधिकारीको तीज गीत,"काठमाडौं गतवर्षको तीजमा यतै घमाइलो उतै घमाइलो सन्देश मुलक गीत लिएर आएकी सञ्चारकर्मी एवं गीतकार गीता अधिकारी यसपालि तीजैमा व्रत बसी बोलको सिर्जना ल्याएकी छन् । उनको शब्द र मिलापको प्रस्तुति रहेको गीतको भिडियो सोमबार राजधानीमा सार्वजनिक गरियो । सारिका घिमिरेको स्वर रहेको गीतको भिडियोमा अभिनेत्री पुजना प्रधान, सारिका र गीतालगायतले अभिनय गरेका छन् । गीताकी आमा यमकुमारी, पहिलो रंगीन फिल्म आमा की अभिनेत्री चैत्यदेवी, गीतकार डीआर उपाध्याय, कलाकार लय संग्रौला, उत्तम केसी, सञ्चारकर्मी शान्तिप्रिय, गायक सीताराम पोखरेल, संगीतकार राजु सिंह, गीतकार संघका महासचिव वसन्त वित्यासी थापालगायतले गीत सार्वजनिक गरेका हुन् ।"
सोचको टिजर,"काठमाडौं एक्सन लभ स्टोरी जानरामा बनेको नेपाली फिचर फिल्म सोच भदौ २० गतेदेखि हलहरूमा रिलिज हुने भएको छ । फिल्मको हालै टिजर सार्वजनिक गरियो । पूजन सिंह (प्रभाकर प्रकाश) ले निर्देशन गरेको फिल्मको टिजरमा प्रज्वल गिरी, नीता ढुंगाना, पूजन सिंहका साथै किरण थापालाई प्रस्तुत गरिएको छ । गंगा रजक र एसडी निर्माता रहेको फिल्ममा एनबी महर्जनको द्वन्द्व र रामजी लामिछाने र पूजन सिंहको कोरियोग्राफी छ । विदुर पाण्डेले खिचेको फिल्मको कथा निर्देशक पूजनकै हो भने पटकथा र संवाद कृष्ण आचार्यले लेखेका हुन् ।"
प्योङयाङमा खाद्यान्न पठाइँदै,"सोल दक्षिण कोरियाले उत्तर कोरियाका लागि गर्न लागेको खाद्यान्न सहयोगको पहिलो खेप यसै महिना पठाउने भएको छ । दक्षिण कोरियाली एकीकरण मन्त्रालयले उत्तर कोरियामा मौसमी प्रतिकूलताका कारण धान उत्पादन घटेपछि सहयोग गर्न लागेको जनाएको छ । धान उत्तर कोरियाको प्रमुख खाद्यान्न हो । गत महिना सोलले प्योङयाङलाई विश्व खाद्य कार्यक्रममार्फत ५० हजार टन चामल उपलब्ध गराउने घोषणा गरेको थियो । एकीकरण मन्त्रालयका उपप्रवक्ता किम युनहानले भनेका छन्, दक्षिण कोरियाले (जुलाईभित्रै उत्तर कोरियालाई चामल उपलब्ध गराउँदै छ र आगामी सेप्टेम्बरभित्रै तोकिएको सबै कोटा उत्तर कोरिया पुगिसक्छ । उनले उत्तर कोरिया पठाइने पानीजहाज र अन्य उपकरणको ढुवानीका लागि अन्तर्राष्ट्रिय प्रतिबन्धहरू फुकाउनेबारे गृहकार्य भइरहेको जनाए । परमाणु हतियार निर्माणका कारण अमेरिका युरोपेली संघ तथा संयुक्त राष्ट्र संघले उत्तर कोरियाविरुद्ध नाकाबन्दी लगाउँदै आएका छन् । सन् २०१० यता उत्तर कोरियाका लागि चामल ढुवानी हुन लागेको यो पहिलो अवसर हो । त्यति बेला अतिवृष्टिका कारण खेतीबालीमा ठूलो क्षति भएपछि ५ हजार टन चामल उत्तर कोरिया पठाइएको थियो । उत्तर कोरियाको स्थलगत भ्रमण गरेका विश्व खाद्य कार्यक्रम र खाद्य तथा कृषि संगठनका विज्ञ तथा प्रतिनिधिहरूले सन् २००८ यताकै विषम मौसमी प्रतिकूलताका कारण खाद्य उत्पादनमा ठूलो असर परेको जनाएका थिए । उनीहरूका अनुसार करिब देशको ४० प्रतिशत जनसंख्या अर्थात् एक करोडले खाद्यान्न अभाव झेलिरहेका छन् ।"
मन्त्रालयमा सम्पर्क व्यक्ति तोक,"काठमाडौं  राष्ट्रिय सभाको दिगो विकास तथा सुशासन समितिले संयुक्त राष्ट्रसंघले निर्धारण गरेको दिगो विकास लक्ष्य पूरा गर्न प्रत्येक मन्त्रालयमा सम्पर्क व्यक्ति तोक्न निर्देशन दिएको छ । सरकारले दिगो विकास लक्ष्य पूरा गर्न नीति तथा कार्यक्रम सार्वजनिक गर्दै आए पनि कार्यान्वयन प्रभावकारी नभएपछि समितिले सम्पर्क व्यक्ति तोक्न निर्देशन दिएको हो । समितिको सोमबारको बैठकले लक्ष्य पूरा गर्न सञ्चालित कार्यक्रम, बजेट, कार्ययोजनालगायतका विषय समितिलाई जानकारी गराउन पनि पत्राचार गरेको छ । जिम्मेवार व्यक्ति नहुँदा मन्त्रालयको कार्ययोजना र लक्ष्य पूरा गर्न कठिन भएको समितिले जनाएको छ । गरिबी, लैंगिक समानता, शिक्षा, कृषि, स्वास्थ्य, पर्यटनलगायतका विषयमा जोड दिन पनि निर्देशन दिएका छौं, समितिकी सभापति तारादेवी भट्टले भनिन् । मन्त्रालयहरूले सम्पर्क व्यक्ति तोकेर दिगो विकासका कार्यक्रम कार्यान्वयनमा जोड दिनु जरुरी देखिएको सांसदहरूले बताएका छन् । संयुक्त राष्ट्रसंघका सदस्य राष्ट्रहरूले आगामी सन् २०३० सम्ममा दिगो विकास लक्ष्य पूरा गर्ने योजना बनाएका छन् । सन् २०१६ देखि सोही लक्ष्य पूरा गर्न सरकारले योजना तथा बजेट अघि सार्दै आएको छ । राष्ट्रसंघले नै दिगो विकास लक्ष्य निर्धारण गरेर सदस्य राष्ट्रहरूलाई यसको कार्यान्वयनमा जोड दिएको छ । समितिले प्रत्येक प्रदेशसभाबाट ५५ जना सांसद छनोट गरेर दिगो विकास कार्यक्रमको सन्दर्भमा जानकारी दिने र अनुभव साटासाट गरेर विकासमा थप सहयोग पुर्याउने योजना बनाएको छ । यसका लागि समितिले प्रदेशसभाका सांसदलाई दिगो विकास र यसको लक्ष्य हासिल गर्न निर्वाह गर्नुपर्ने भूमिकाको विषयमा जानकारी गराउनेछ । समितिकी सचिव निर्मलादेवी लामिछानेका अनुसार मन्त्रालयले बैठकमा आउँदा प्रगति विवरण पेस गर्नुपर्ने प्रावधान राखिएको छ । समितिले दिएको निर्देशन पालना भएनभएको जानकारी लिन बैठक सुरु हुनु १५ मिनेटअघि सम्बन्धित मन्त्रालयका अधिकारीसँग समितिले छलफल गर्नेछ । यसो गर्दा लक्ष्य हासिल गर्न बनाइएका योजना कार्यान्वयनमा सहज हुने विश्वास छ, सचिव लामिछानेले भनिन् । निर्देशन दिने तर पालना भएनभएको जानकारी नहुने भएकाले यस्तो व्यवस्था गरिएको सांसदहरूले बताए । सकभर बैठकमा आफूले दिएको निर्देशन पालना भएनभएको हेर्न जरुरी देखियो, सांसदहरूले भने । दिगो विकास लक्ष्य हासिल गर्न १७ वटा लक्ष्य निर्धारण गरिएका छन् । सम्पत्ति विवरण पेस गर्न सूचना संघीय संसद्को सांसद सुविधा व्यवस्थापन शाखाले सांसदहरूलाई सम्पत्ति विवरण पेस गर्न आइतबार सूचना जारी गरेको छ । भ्रष्टाचार निवारण ऐन, २०५९ को दफा ५० को उपदफा (१) तथा अख्तियार दुरुपयोग अनुसन्धान आयोगको ऐन, २०४८ लाई आधार बनाएर शाखाले सांसदहरूलाई प्रत्येक वर्ष विवरण भराउने गरेको छ । भराइएको विवरण सबै अख्तियारमा पठाउने गरिएको छ । आर्थिक वर्ष पूरा भएको ६० दिनभित्र यस्तो विवरण भर्नुपर्ने प्रावधान छ । आगामी भदौ २८ गतेभित्र खामबन्दी गरेको सम्पत्ति विवरण शाखामा दर्ता भइसक्नुपर्नेछ । विवरण भर्नका लागि दुवै सदनका सांसदहरूलाई फारमको व्यवस्था मिलाइएको सचिवालयले जनाएको छ ।"
सेयर पुँजीगत लाभकर विवाद अझै टुङ्गिएन,"काठमाडौं  भारित औसत लागत विधिबाट पुँजीगत लाभकर गणनाको विषयमा देखिएको विवाद अझै टुङ्गिएको छैन । सरोकारवाला र अर्थ मन्त्रालयबीच पटकपटक छलफल भए पनि निर्णय हुन नसक्दा विवाद सोमबारसम्म नटुङ्गिएको हो । यो विवादले दोस्रो बजारका लगानीकर्ता अन्योलमा परेका छन् । यही कारण पछिल्ला दिनहरूमा सेयर कारोबार रकम बढ्न सकेको छैन । सरकारले चालु आर्थिक वर्षको बजेट वक्तव्यमार्फत साउन १ गतेदेखि पुँजीगत लाभकर गणना विधि परिमार्जन गरेको थियो । नयाँ व्यवस्थाअनुसार लगानीकर्ताले लाभ गणना गर्दा जुन निकायको हित निःसर्ग हुने हो, त्यस्तो निकायमा सो मितिमा सो व्यक्तिको स्वामित्वमा रहेको हितको भारित औसत लागतको आधारमा गणना गर्नुपर्ने व्यवस्था छ । सोही व्यवस्थाबमोजिम भारित औसत लाभकर गणना गर्न ब्रोकर एसोसिएसन र सीडीएस एन्ड क्लियरिङले सार्वजनिक रूपमा सूचना जारी गरी लगानीकर्तालाई आग्रह गरेका थिए । सुरुमा यो विषयमा लगानीकर्ता सहमत भए पनि पछि गएर ठीक छैन भन्दै विरोध गरिरहेका छन् । यसले बजार प्रभावित बनेको ब्रोकरहरू बताउँछन् । लगानीकर्ताको आत्मविश्वास नै छैन, एक ब्रोकरले भने, अप्ठ्यारो परेका लगानीकर्ताबाहेकले सेयर बिक्री गरेका छैनन् । यसकारण पछिल्ला दिनमा बजारमा थोरै रकमको मात्र कारोबार भएको उनको भनाइ छ । गत वर्षको भदौमा सीडीएस, नेप्से, धितोपत्र बोर्ड, लगानीकर्ता संघसंस्था र अर्थ मन्त्रालयबीच पुँजीगत लाभकर गणना भारित औसत विधिबाट गर्ने सहमति भएको थियो । सोही सहमतिअनुसार सरकारले चालु आर्थिक वर्षको बजेटमा उक्त विषय समेटेको हो । सरकारले ल्याएको व्यवस्थाअनुसार लगानीकर्ताले प्रमाणसहित आफ्नो सेयरको भारित औसत मूल्य निर्धारण गर्नुपर्छ । प्रमाण दिन नसकेको अवस्थामा लाभकर गणना गर्दा सेयरको अंकित मूल्य (एक सय रुपैयाँ) लाई नै आधार मान्नुपर्ने व्यवस्था छ । यस्तो अवस्थामा सेयर खरिद मूल्यको रसिद नभएको अवस्थामा जति धेरै मूल्यमा सेयर खरिद गरेको भए पनि अंकित मूल्य एक सयलाई आधार मानेर भारित औसत मूल्य निकाल्नुपर्दा लगानीकर्ता मर्कामा परेको गुनासो छ । यस्तो समस्या ०७२ माघभन्दा अघि कारोबार भएका सेयरमा धेरै छ । ०७२ माघदेखि अभौतिकीकरण (डिम्याट) सेयरको मात्र कारोबार भएकाले ती सेयरको कारोबार मूल्य सीडीएस एन्ड क्लियरिङसँग हुन्छ । सोही कारोबार मूल्यलाई आधार मानेर भारित औसत मूल्य निकाल्न सकिन्छ । यसकारण ०७२ पछि कारोबार भएको सेयरमा समस्या छैन । लाभकर गणनासम्बन्धी विवाद नटुङ्गिँदा बजार प्रभावित भएको इन्भेस्टर्स फोरमका पूर्वअध्यक्ष अम्बिका पौडेलले बताए । यो विषयमा विगतमा पनि पटकपटक छलफल भएको हो, सोही आधारमा सीडीएस एन्ड क्लियरिङले सिस्टम पनि परिमार्जन गरिसकेको छ । त्यही कुरा बजेटमा आएको हो, उनले भने । यो समस्या समाधानका लागि एउटा कुनै मिति (कट अफ डेट) तय गरी सोही मितिको मूल्यलाई आधार मूल्य मानेर लाभकर गणना गर्नुपर्ने उनको सुझाव छ । यो विषय धेरै लम्बाउँदा बजारप्रति सर्वसाधारणको विश्वास गुम्छ, उनले भने, यो विषय छिटो टुङ्ग्याउनुपर्छ । लाभकर विवाद टुङ्ग्याउने विषयमा नियामक निकाय धितोपत्र बोर्ड, नेप्से, सीडीएस र अर्थ मन्त्रालय जिम्मेवार रूपमा नलागेको आरोप लगाएका छन् । कोही पनि जिम्मेवार देखिएनन्, एक लगानीकर्ताले भने, अर्थ मन्त्रालयले कुरा नै बुझ्दैन । कुरा बुझ्ने निकायले अघि कुरा राख्न चाहँदैनन् । अर्थ मन्त्रालयको नियत पेलेरै जाने खालको देखिएकाले विवाद समाधान हुन नसकेको उनको भनाइ छ ।नियामक निकाय बोर्ड भने जिम्मेवार नभएको मान्न तयार छैन । यो विषयमा निरन्तर छलफल भइरहेकाले छिट्टै समस्या समाधान हुने बोर्डका प्रवक्ता नीरज गिरीले बताए । औसत मूल्य कसरी तय गर्ने भन्ने विषयमा छलफल जारी छ, उनले भने, सबै सरोकारवालासँग पर्याप्त छलफलपछि मात्र निर्णय गर्नुपर्ने भएकाले केही समय लागेको हो । बजारमा देखिएको अन्योलबारे आफूहरू सजग रहेकाले छिटोभन्दा छिटो विवाद समाधान गर्ने विषयमा छलफल भएको उनले बताए । प्रवक्ता गिरीले विवाद छिटो टुङ्गिने बताए पनि छलफलको प्रकृति हेर्दा केही समय लाग्ने देखिएको बैठकमा सहभागी एक लगानीकर्ताले बताए । अर्थ मन्त्रालयले बोर्डको नेतृत्वमा नेप्से, सीडीएस, ब्रोकर र लगानीकर्ताले विवाद मिलाऊ भन्ने छ, उनले भने, यो करसम्बन्धी विषय भएकाले बोर्डले आफ्नो नेतृत्वमाभन्दा पनि अर्थ मन्त्रालयकै रोहवरमा विवाद मिलाउन चाहन्छ । यही कारण विवाद टुङ्गिन थप केही दिन लाग्ने ती लगानीकर्ताले दाबी गरे । सीडीएस एन्ड क्लियरिङका प्रमुख कार्यकारी अधिकृत देवप्रकाश गुप्ता पनि छिटो समस्या समाधान गर्ने विषयमा छलफल भएको बताए । आफूहरू नियमित रूपमा सरोकारवालासँग छलफल गरिरहेकाले छिटो निष्कर्षमा पुगिने उनको भनाइ छ ।"
मकै खेती नगरी ८ लाख !,"काँकडभिट्टा  मेचीनगर नगरपालिकाले १८ माघमा स्थानीय एक दैनिक पत्रिकामा सूचना प्रकाशित गर्दै चाक्लाबन्दी खेतीका लागि प्रस्ताव आह्वान गर्यो । मेचीगनर ७ को मेची कृषक बहुमुखी सहकारी संस्था र मेचीनगर४ को बाहुनडाँगी कृषि तथा पशुपालन प्रालिले प्रस्ताव पेस गरे । चाक्लाबन्दी खेती प्रोत्साहन कार्यक्रम शीर्षकमा नगरबाट २० लाख रुपैयाँ विनियोजन गरिएको थियो । १४ फागुनको नगर कार्यपालिका बैठकको बहुमतले बाहुनडाँगी कृषि तथा पशुपालन प्रालिलाई ८ र मेची कृषक सहकारीलाई ९ लाख रुपैयाँ स्वीकृत गर्यो । नगर प्रमुख विमल आचार्यको अध्यक्षतामा बसेको बैठकमा उपप्रमुख मीन उप्रेतीसहित १५ वटै वडाका वडाध्यक्ष, ८ जना कार्यपालिका सदस्य र प्रमुख प्रशासकीय अधिकृत महेन्द्रकुमार खाम्याहाङसमेतले हस्ताक्षर गरेका थिए । बाहुनडाँगी कृषि तथा पशुपालन प्रालिले चाक्लाबन्दी मकै खेती गर्ने भनी ३० फागुनमा नगरपालिकासँग सम्झौता गर्यो । प्रालिका सञ्चालक केशव सुवेदीले मकै खेती गरेको भन्ने कागजात तथा बिल भर्पाई पेस गरेर १ असारमा सम्झौताबमोजिमको रकम बुझे । तर, उनले रकम बुझेको करिब महिना दिनपछि एउटा अचम्मलाग्दो रहस्य सामाजिक सञ्जालमार्फत बाहिरियो । सुवेदीले मकै खेती नै नगरी नगरपालिकाले दिएको ८ लाख अनुदान लिएको खबर भाइरल भयो । सुवेदीले आफू र आफ्ना परिवारिक सदस्यहरूको नामको १७ बिघा जमिनमा नगरसँगको सम्झौताअनुसार नै मकै खेती लगाएको र उत्पादित मकै साइलेज (दाना बनाउने प्रविधि) गरी राखेको दाबी गरे । कृषि ज्ञान केन्द्र झापाका प्रमुख शालिग्राम भट्टराईका अनुसार १७ बिघा जमिनमा कम्तीमा ५० देखि बढीमा ५५ टनसम्म मकै उत्पादन हुन सक्ने अनुमान गरे । १७ बिघा जमिनमा कति मकै उत्पादन भएको थियो भन्नेबारे सुवेदीले जवाफ दिन सकेनन् । मकै खेतीका लागि जिल्ला पशु कार्यालय झापाले करिब अढाई लाख रुपैयाँको मकैको बीउ अनुदान उपलब्ध गराएको थियो । मकै नछरिँदा बीउसमेत दुरुपयोग भएको छ । अनुदान रकम पचाएको खवर भाइरल भएपछि कान्तिपुरले सूचनाको हक प्रयोग गरी सुवेदीले पेस गरेका सम्पूर्ण कागजात मागेको थियो । सुवेदीले पेस गरेका सबै कागजात फर्जी भेटिएका थिए । उनले अन्यत्रैबाट मकै खरिद गरेर ल्याएको र नगरमा पेस गरिएका फर्जी कागजातको अध्ययनबाट मकै खेती नभएको पुष्टि हुन्छ । स्थानीयवासीको भनाइअनुसार पनि सुवेदीले मकै खेती गरेको कुरा कसैलाई थाहा छैन । स्थानीय प्रकाश खड्काले मकै खेती नै नगरी स्थानीयवासीको नाममा फर्जी कागज बनाएर रकम पचाइएको बताए । दाना बनाउने कार्यमा आफ्नो नामसमेत जोडेर किर्ते कागज तयार पारिएको भन्दै उनले त्यो काममा आफू संलग्न नभएको प्रस्ट पारे । किर्ते हस्ताक्षर गरी मैले पनि १३ हजार ५ सय रुपैयाँ बुझेको भन्ने रहेछ, देखेर अचम्म लाग्यो, खड्काले भने ।सुवेदीले झापा गाउँपालिका६ स्थित शरणामतीका विभिन्न किसानबाट बोटैसहितको घोगा मकै खरिद गरेर ल्याएको र साइलेजका लागि खाल्डो बनाएर राखेको पत्ता लागेको छ । शरणामतीका किसान एकराज बजगाईले सुवेदीले आफ्नो बारीबाट करिब ५७ हजार रुपैयाँको मकै बोटसहित खरिद गरेर लगेको बताए । उनका अनुसार शरणामतीकै रेवती शिवाकोटीबाट ३० हजार, रणबहादुर कटुवालबाट १५ हजार, राधिका सापकोटाबाट २० हजार र लक्ष्मण कार्कीबाट २१ हजार रुपैयाँको मकै खरिद गरी ल्याइएको हो । शरणामतीका अन्य किसानहरूबाट समेत मकै खरिद गरिएको बजगाईंले जनाए । किसानबाट खरिद गरेको मकै उनले मध्यरातमा ट्याक्टरबाट ओसारेका थिए । दिउसो काम गर्दा सबैले थाहा पाउने भएकाले उनले सबै मकै राति ओसारेको एक जना ट्याक्टर चालकले बताए । बाहिरबाट खरिद गरी ल्याइएको मकै उनले आफ्नो उत्पादन भन्दै साइलेजका लागि खाल्डोमा हालेका थिए । सुवेदीले नगरपालिकामा पेस गरेको कागजातमा आफ्नोसहित श्रीमती ऐश्वर्य सुवेदी, विकास प्रधान, सावित्रा सुवेदी, नियति रिजाल, धर्मप्रसाद सुवेदी, शम्भुप्रसाद सुवेदी, सीता सुवेदी र सीताराम सुवेदीको जमिनको लालपुर्जा पेस गरेका थिए । उनको दाबीअनुसार यी व्यक्तिहरूको जमिनमा आफूले मकै खेती गरेको भन्ने हो । उनले मकै खेती गर्न सम्बन्धित जग्गाधनीसँग कुनै सम्झौता गरेको देखिँदैन । सोझै लालपुर्जाको प्रतिलिपि पेस गरिएको छ । मैले उहाँहरूको जमिन लिजमा लिएर मकै खेती गरेको हुँ, उनले दाबी गरे । सुवेदीले रकम बुझ्नुअघि पेस गरेका प्रायः सबै कागजात फर्जी देखिएका छन् । फर्जी कागजातमा स्थानीयवासीलाई समेत उनले मुछेका छन् । स्थानीय राजेश कार्कीलाई मकै खेतीका लागि सिँचाइ ठेक्काबापत प्रतिबिघा ४ हजारका दरले ६८ हजार रुपैयाँ ज्याला दिएको उल्लेख गरिएको छ । तर, कार्कीले आफूले मकै खेतीका लागि सिँचाइको कुनै ठेक्का नलिएको र रकमसमेत नबुझेको बताएका छन् । सुवेदीले मकै खेती नै गरेको हामीलाई थाहा छैन, कार्कीले भने, सिँचाइ गरिएको भनेर मेरो नाम पनि जोडेर रकम लिएको रहेछ दुःख लाग्यो ।स्थानीय गाईपालक किसान घनश्याम खनालबाट खेतीका लागि १ लाख रुपैयाँको प्रांगारिक मल खरिद गरेको बताइए पनि खनालले आफूले कसैलाई मल बिक्री नगरेको दाबी गरेका छन् । उनले खनालका अलावा १६ जेठमा निरोज बोगटीको गाई फर्मबाट १ लाख २० हजार, राजेश बास्कोटाको गाई फर्मबाट १ लाख ४० हजार र मीना सुवेदीसँग १ लाख १६ हजारको प्रांगारिक मल खरिद गरेको नगरमा पेस भएको कागजातमा उल्लेख छ । डोर हाजिरी फारमअनुसार मकै संकलन गर्ने मजदुरलाई ६८ हजार, मकै खेती गर्नेलाई १ लाख ७० हजार, मकै खोसेल्नेलाई २ लाख र दाना बनाउने काममा संलग्न मजदुरलाई दुई पटक गरी ३ लाख ७५ हजारसहित कुल ८ लाख १३ हजार रुपैयाँ ज्याला भुक्तान गरिएको उल्लेख छ । हाजिरीमा अधिकांश नक्कली मजदुर छन् । उनीहरूले प्रतिदिन ५ सयका दरले १६ दिनको प्रतिव्यक्ति ८ हजारका दरले ज्याला बुझेको भनी किर्ते हस्ताक्षर गरिएको छ । खेतीको उर्वराका लागि ९६ हजारको जिंक, १ लाख १९ हजार ४ सयको युरिया र ७९ हजार ६ सयको डीएपीसहित कुल २ लाख ९५ हजार रुपैयाँको रासायनिक मल प्रयोग गरिएको स्थानीय बराल पशु उपचार एन्ड कृषि भण्डारले उपलब्ध गराएको बिलमा उल्लेख छ । मकै खेती नै नभएका कारण बिल, भर्पाईलगायतका तमाम कागजात नै फर्जी हुन् भन्ने प्रस्ट छ, वडा नम्बर ४ का जनप्रतिनिधि प्रह्लाद दाहालले भने, सरकारी अनुदानको चरम दुरुपयोग भएको छ, यसको छानबिन हुनुपर्छ ।फितलो अनुगमननगरले विभिन्न योजनामा मोटो रकम विनियोजन गर्ने तर, योजनाको प्रभावकारी अनुगमन नगर्ने परिपाटी छ । जसले बेथिति बढाएको छ । यसको पछिल्लो उदाहरण चाक्लाबन्दी मकै खेती काण्ड हो । हुँदै नभएको खेतीको अनुगमन ३० जेठमा भएको थियो । अनुगमन विवरणमा भनिएको छ, प्रस्तावनामा पेस भएबमोजिम आफ्नो र परिवारका सदस्यहरूको स्वामित्वमा रहेको जमिनमा मकै खेती सञ्चालन गरी सम्पन्न गरेको देखिन्छ ।उपमेयर मीना उप्रेतीको संयोजकत्वको टोलीले मकै खेतीको अनुगमन गरेको प्रतिवेदनमा उल्लेख भए पनि उपमेयर उप्रेतीले आफू अनुगमनमा नगएको दाबी गरेकी छन् । वडा नम्बर ४ का वडाध्यक्ष नवीन बराल, प्रमुख प्रशासकीय अधिकृत महेन्द्रकुमार खाम्याहाङ, वरिष्ठ प्रशासकीय अधिकृत अनन्तप्रकाश वस्ती र आर्थिक विकास शाखाका प्रमुख दीपेन्द्र कार्कीले योजना अनुगमन गरेका थिए ।अनुगमनमा नगएको दाबी गर्ने उपमेयरले कर्मचारीले तयार पारेको अनुगमन विवरणमा हस्ताक्षर गरेर भत्ता भने बुझेको देखिन्छ ।"
महँगियो मासु,"व्यवसायीका अनुसार खसीबोकाको आयात ६० प्रतिशतले घटेको छ । उपत्यकामा दैनिक १२ सयसम्म खसीबोका खपत हुन्छ । अहिले पर्याप्त छैन, जसले गर्दा खसीको मासुको मूल्य बढेको बताए । ६ महिनाअघि किलोको १ हजार रुपैयाँ थियो । त्यसपश्चात् मूल्य दुई पटक बढेको छ, उनले भने । संघका अनुसार अधिकाश खसीबोका भैरहवा, कपिलवस्तुका नाकाबाट आयात हुन्छ । यसअघि भन्सार एजेन्टले २३ सय परीक्षण गरेपछि ७८ सय खसीबोका यत्तिकै छिराउने गर्थे । अहिले रोकिएको हो । मुख्य उद्देश्य रोग नभित्रियोस् भन्ने हो । क्वारेन्टाइन ऐन फागुन ३ गतेदेखि कार्यान्वयन गरिएको थियो । ऐनअनुसार सम्बन्धित मुलुकबाट स्वस्थ भएको कागजपत्र बनाउनुपर्छ । कागजपत्रबाट निर्यातयोग्य, रोगमुक्त र रोगको खोप लगाएको प्रमाणित हुन्छ । पशुसेवा विभागका अनुसार मुलुकमा बर्सेनि करिब ४० लाख खसीबोका खपत हुन्छ, जसमध्ये साढे तीनदेखि ५ लाख खसीबोका आयात हुन्छ । व्यवसायी भने स्वदेशी उत्पादनले माग धान्न नसकेको बताउँछन् । त्यसको बहानामा व्यवसायीले चर्को मूल्य असुल्छन् । यसअघि प्रतिक्यारेट २ सय ५० रुपैयाँमा तोकिएको थियो, पूर्वअध्यक्ष कँडेलले भने, सातायता ३५ रुपैयाँ बढेर २ सय ८५ रुपैयाँ मूल्य पुगेको छ ।"
बालीको लागत उठ्दैन,"राजविराज  धान उत्पादनको लागतभन्दा अनाजको बजार भाउ कम हुँदा सप्तरीका किसान पिरोलिएका छन् । एक कठ्ठा जग्गामा जोताइदेखि बाली पाकेर घर भित्र्याउँदासम्मको कुल खर्च झन्डै ५ हजार २ सय ५० रुपैयाँसम्म पुग्छ । आकाशेपानीले समयमै खेत सिञ्चित गर्न सकिएमा एक कठ्ठामा चार मन धान उब्जनी हुने गरेको छ । धानको मूल्य ३ हजार २ सय तथा परालको ५ सय गरी आम्दानी भने ३ हजार ७ सय रुपैयाँसम्म हुने गरेको छ ।एक कठ्ठा खेतमा रोपाइँदेखि बाली घर भित्र्याउँदासम्म लगानीको अनुपातमा १ हजार ५ सय ५० रुपैयाँ घाटा हुने स्थिति सिर्जना भएको कृषकको गुनासो छ । यो अवस्थामा कसरी गर्न सक्नु खेती ? तिलाठी कोइलाडी८ तोपाका कृषक सत्यनारायण यादवले भने, सीधा हिसाब गर्दा त साढे १५ सय घाटा छ, त्यसमाथि समयमा पानी नपरे घाटा थप बढ्न सक्छ । पछिल्लो समय धानखेती महँगो हुँदै गएकाले कृषक निराश छन् । तोपाकै अर्का कृषक शम्भुलाल यादवले भने, खेत बाँझै छोड्न पनि मिलेन, धान रोपाइँ गर्दा घाटाको सौदाजस्तै भएको छ । धान खेती महँगो हुन थालेपछि अहिले कृषकहरू मजदुरलाई खेत बटाईमा दिन थालेका छन् । कहाँबाट खेती गर्न सक्नु, अर्का कृषक फलेन्द्रकुमार झाले भने, वर्षभरि खेतको आलीमा जानैपर्यो, आम्दानीभन्दा बढी लगानी हुन्छ, दैवी प्रकोपका घटना भएमा एक छिनमै खेती स्वाहा भएर जान्छ ।मजदुर र मलखादको सधैं अभावधान रोपाइँको सिजनमा सधैंजसो मजदुरको अभाव हुने गरेको छ । ग्रामीण क्षेत्रमा मजदुरी गर्ने पुरुषहरू वैदेशिक रोजगारीमा गएपछि अभाव बढेको छ । राजविराज नगरपालिका११ झलहीका कृषक देवजी यादवले पछिल्ला दुई दिनदेखि स्कारपियो गाडी भाडामा लिएर १२ किलोमिटर टाढा हनुमाननगरबाट रोपाइँ मजदुर ल्याउनुपरेको बताए । के गर्ने ? गाउँमा मजदुर छैनन्, थप सुविधा दिएर अन्यत्रबाट ल्याउनुपर्ने पीडा छ, उनले भने ।महिला मजदुरकै भरमा अहिले रोपाइँ भइरहेको कृषक सत्यनारायण यादवले बताए । रोपाइँ गर्ने मजदुर सीमित छन्, बिस्तारै घट्दै गएका छन् । पानी परेका बेला सबैलाई रोपाइँको चटारो हुन्छ, उनले भने, रोपाइँका लागि खेत तयार गरिसक्दा पनि मजदुरकै अभावमा काम प्रभावित हुँदै आएको छ ।रोपाइँ चलिरहेका बेला सप्तरी जिल्लामा डीएपी मलको समेत अभाव छ । बजारमा सरकारी सुविधाको मलखाद अभाव भएपछि कृषकहरू भारतीय बजारबाट चोरी तस्करी गरिएको मल प्रयोग गर्न बाध्य भएको बताउँछन् । कृषि ज्ञान केन्द्र सप्तरीका प्रमुख भागीरथ यादवले सप्तरीमा अहिले डीएपी मलको अभाव रहेको स्विकारे ।घट्दै खेतीयोग्य जमिनधानखेतीका लागि वातावरणसमेत प्रतिकूल बन्दै गएको कृषकहरूले बताए । कुनै बेला हप्ता दिनसम्म पानी परेर बाढी आउँछ । खेत नष्ट हुन्छ । कुनै बेला पानी नपरेर चर्को खडेरी पर्छ धान खेतमा धाँजा फाट्छन्, कृषक सत्यनारायणले भने, धान रोपाइँका लागि वातावरण पनि प्रतिकूल बन्दै गएको छ । अहिले भने चर्को घामले रोपाइँ प्रभावित भएको छ । साताअघि निरन्तरको वर्षा र बाढीका कारण सप्तरी जिल्लामा ३ हजार २ सय हेक्टर जग्गामा लगाइएको धानबाली नष्ट भएको कृषि ज्ञान केन्द्र सप्तरीका प्रमुख यादवले बताए । जिल्लामा अहिलेसम्म ३५ प्रतिशत मात्र रोपाइँ भएको छ । कुल ७० हजार हेक्टर जग्गा धानखेती हुन्छ । केही वर्षअघिसम्म जिल्लाको ८२ हजार हेक्टर जग्गामा धान खेती हुँदै आएको थियो ।"
एसयूभी एमजी जेडएसको प्रिबुकिङ,"काठमाडौं पारामाउन्ट मोटर्सले नयाँ विद्युतीय एसयूभी एमजी जेडएस गाडीका लागि प्रिबुकिङ खुला गरेको छ । रातो, नीलो र सेतो गरी तीनवटा रङमा उपलब्ध हुने यो गाडी नेपाली ग्राहकहरूका लागि सेप्टेम्बरदेखि वितरणको तयारी थालिएको कम्पनीले जनाएको छ । विद्युतीय गाडीमा सुरक्षालाई मध्यनजर गर्दै ६ वटा एयरब्यागहरू राखिएको छ । ११० किलोवाट पावर र ३५० एनएम अधिकतम टर्क दिन्छ । यसमा भएको लिथियम आयन ब्याट्रीले ३० मिनेटमा ८० प्रतिशतसम्म चार्ज हुने र एक पटक चार्ज गर्दा ४२८ किमिसम्मको माइलेज दिने कम्पनीको दाबी छ ।"
ग्वार्कोमा निसान र डाट्सन गाडीको सोरुम,काठमाडौं निसान र डाट्सन गाडीको काठमाडौं उपत्यकाको आधिकारिक विक्रेता मेगा मोटर्सले ग्वार्कोमा नयाँ सोरुम खोलेको छ । उक्त सोरुमको पायोनियर मोटोकर्पका प्रबन्ध निर्देशक सन्दीप शारदाले उद्घाटन गरे । पायोनियर निसान र डाट्सन गाडीको नेपालभरकै आधिकारिक वितरक हो । ग्वार्कोको नयाँ सोरुममा मेगा एक्सचेन्ज अफर पनि लागू गरिएको छ । यो सोरुम मेगा मोटर्सको काठमाडौं उपत्यकाभित्रको दोस्रो आउटलेट हो ।
चापागाउँमा प्रभुको शाखा,काठमाडौं प्रभु बैंकले ललितपुरको गोदावरी नगरपालिका १० चापागाउँमा १८८ औं शाखा कार्यालय सञ्चालनमा ल्याएको छ । गोदावरी नगरपालिकाका नगर प्रमुख गजेन्द्र महर्जनले शाखाको उद्घाटन गरे । यस्तै बैंकले अत्याधुनिक प्रविधिसहित गुणस्तरीय सेवा उपलब्ध गराउने क्रममा वैदेशिक मुद्रा सटही सुविधालाई मोबाइलमार्फत अनलाइन आवेदन गर्न सकिने एप्लिकेसनसमेत सञ्चालनमा ल्याउने जनाएको छ ।
ईसेवामा खाता खोल्ने बढे,काठमाडौं ईसेवामा खाता खोल्नेको संख्या २० लाख नाघेको दाबी गरिएको छ । उपभोक्ताहरू विभिन्न सेवा तथा किनमेलको भुक्तानी मोबाइल तथा इन्टरनेट मार्फत गर्न अभ्यस्त हुँदै गएपछि खाता खोल्नेको संख्या बढदै गएको ईसेवाले जनायो । पछिल्लो समय सुरु गरेको रिफर एन्ड अर्न अफरका कारण पनि खाता खोल्नेको संख्या बढेको छ । मोबाइल एप्स डाउनलोड गरी कारोबार गर्नेको संख्या पनि करिब १३ लाख पुगिसकेको जनाइएको छ ।
हुवावेको वाई नाइन प्राइम बजारमा,"काठमाडौं विश्वकै दोस्रो ठूलो स्मार्टफोन उत्पादक कम्पनी हुवावेले पपअपक्यामरा भएको वाई नाइन प्राइम २०१९ नेपाली बजारमा ल्याएको छ । काठमाडौंमा आयोजित एक कार्यक्रममा उक्त फोन निकै सस्तो, हुवावे स्टार्क सिरिजअन्तर्गत पपअप क्यामरा र पूरै एचडी डिस्प्लेयुक्त भएको जानकारी दिइयो । वाई नाइन प्राइम कालो, नीलो र हरियो रङमा उपलब्ध छ । उच्च कार्यक्षमता, शक्तिशाली किरिन, ७१० एफचिपसेट र इन्टेलिजन्ट ईएमयूआई नाइन अपरेटिङ सिस्टमजडित यो स्मार्टफोनका विशेषता रहेको दाबी गरिएको छ ।"
काठमाडौं मेरिएटको फुड फेस्टिभल,"काठमाडौं नक्सालमा खुलेको काठमाडौं मेरिएट होटलले आफ्नै रेस्टुरेन्ट ठमेल किचनमा राजस्थानी भोजनको फुड फेस्टिभल आयोजना गरेको छ । मेवार र मारवार व्यञ्जनबाट प्रेरित भएर राजस्थानको क्विलिनेरी उस्तादले बनाएका भोजन फेस्टिभलमा राखिएका छन् । मेवार र मारवारको दाल बाटी, लाल मास, गट्टा करी, मिठाईमा गिवार तथा लाइभ हट सिज्लिङ कवावको प्रचुर बफेको मज्जा फेस्टिभलमा उठाउन सकिनेछ ।"
"राजस्व प्रभावित, उद्योग बन्द","भैरहवा र नेपालगन्ज  सरकारले लागू गरेको मालवस्तु तथा ढुवानी साधनको अनुगमन प्रणाली (भीसीटीएस) को विरोधमा एक सातादेखि भइरहेको ढुवानी बन्दले भन्सारमा डेढ अर्बभन्दा धेरै राजस्व असुली प्रभावित भएको छ । भैरहवालुम्बिनी कोरिडरका एक दर्जन सिमेन्ट उद्योगले उत्पादन बन्द गरेका छन् । बजारमा खाद्यान्नलगायत निर्माण सामग्रीको अभाव हुन थालेको छ । सरकारले साउन १ गतेदेखि यस्तो प्रणाली लागू गरेपछि विरोधमा ट्रान्सपोर्ट व्यवसायीले ढुवानी बन्द गरेका हुन् । अहिले तराई तथा पहाडमा उत्पादित वस्तु बजारमा पुग्न सकेका छैनन् । डिलर र थोक विक्रेतासँग मौजदात मालसामानपनि गोदाममै थन्किएको छ । बजारमा सामानको अभाव हुन थालेको छ । भैरहवा भन्सारले सामान्य अवस्थामा दैनिक २५ देखि ३० करोड रुपैयाँ राजस्व संकलन गर्थ्यो । ढुवानी ठप्प भएपछि अहिले दैनिक सरदर ५ करोड रुपैयाँ राजस्व असुली भइरहेको छ । मोटरसाइकल र ब्रान्डेड जिपकारको आयात हुँदा राजस्व बढ्ने गरेको छ । ढुवानी बन्दले राजस्व प्रभावित भइरहेको छ, भैरहवा भन्सार प्रमुख कमलप्रसाद भट्टराईले भने, आयात पनि कम भएको छ । सामान लिन नेपाली ट्रक भन्सार परिसरमा आएका छैनन् । औद्योगिक कच्चा पदार्थ भारतीय नम्बरकै ट्रक र कन्टेनरबाट आउने गरेको उनले बताए । औद्योगिक कच्चा पदार्थमा फलामे एमएस ब्लेड आउने गरेको छ । मार्बल र टायल्ससहितका भारतीय गाडी कम आउने गरेका छन् । पेट्रोलियम पदार्थको आयात सहज छ । भन्सारका अनुसार साउन १ गते पेट्रोलियम पदार्थबाहेकका २६ गाडी पास भएका थिए । साउन १ देखि ५ गतेसम्म ६ सय ७१ वटा साना र ठूला गाडी भन्सार पास भएका छन्, जसमा नेपाली नम्बरका १६ वटा साना गाडी छन् । अन्य गाडी तरकारी, फलफूल बोकेका भारतीय नम्बरका हुन् । त्यसमा नयाँ जिपकार पनि छन् । यस अवधिमा करिब ४० करोड रुपैयाँ मात्र राजस्व संकलन भएको छ । आइतबार ब्रान्डेड नयाँ कारजिप आएकाले राजस्व असुली ३४ करोड ७९ लाख रुपैयाँ पुगेको थियो । भन्सार कार्यालय हुँदै दैनिक ३ देखि ४ सय गाडीले मालवस्तु ढुवानी गर्छन् । पेट्रोलियम पदार्थको आयातबाट मात्र दैनिक २ करोडदेखि २ करोड ५० लाख रुपैयाँ राजस्व प्राप्त हुने गर्छ । यहाँ कुल ढुवानीमध्ये ५० प्रतिशत नेपाली ट्रकबाट हुने गर्छ । भन्सारको लक्ष्यलाई राजस्व संकलनले भेट्टाउन चालु आर्थिक वर्षका लागि पनि चुनौतीपूर्ण देखिन्छ, भन्सार प्रमुख भट्टराईले भने, नेपाली गाडीले ढुवानी नगरेपछि भारतीय गाडीबाट भन्सार विन्दुसम्म हुने ढुवानी र आयात कम छ ।"
तीन कार्यक्रमलाई जाइकाको ९४ करोड,काठमाडौं जापान अन्तर्राष्ट्रिय सहयोग नियोग (जाइका) ले तीन कार्यक्रमका लागि करिब साढे ९४ करोड रुपैयाँ दिने सम्झौता भएको छ । शैक्षिक क्षेत्रीय विकास कार्यक्रम (एसएसडीपी) र मानव स्रोत विकास छात्रवृत्ति : जेडीएस का लागि दिने गरी हस्ताक्षर भएको हो । नेपालका लागि जापानी राजदूत मासामिची साइगा र अर्थ मन्त्रालयका सचिव राजन खनालबीच सम्झौतापत्रमा सोमबार हस्ताक्षर भएको हो । जापान सरकारले ३० करोड ५७ लाख रुपैयाँ नेपाल सरकारलाई चार वर्षका लागि विद्यालय क्षेत्र विकास कार्यक्रम र दुई सय पचास मिलियन जापानिज यान (२५४७ मिलियन रुपैयाँ) मानव स्रोत विकास कार्यक्रम र ३७८ मिलियन जापानिज यान (३८५७ मिलियन रुपैयाँ) मानव विकास स्रोत छात्रवृत्ति दिने गरी सम्झौता भएको विज्ञप्तिमा जनाइएको छ ।
नाकामै थन्किए गाडी,"ढुवानी एजेन्टले भन्सारबाट सामान छुटाउन नमानेपछि मालवस्तु ढुवानीका गाडी नेपालगन्ज नाकामा थन्किएका छन् । भ्याटमा दर्ता हुनुपर्ने नीति सरकारले ल्याएपछि त्यसको विरोधमा एजेन्टले काम नगरेपछि मालवाहक गाडी थन्किएका हुन । भन्सार एजेन्ट अहिले आन्दोलनमा उत्रिएका छन् । नेपालगन्ज भन्सार कार्यालयका प्रमुख शान्तिराम निरौलाले एजेन्ट वा उनका प्रतिनिधिले काम नगरिदिंदा मालवाहक गाडी भन्सारमा रोकिएको बताए । नेपालगन्जमा एक जना मात्र एजेन्ट छन् । काठमाडौं, वीरगन्ज, भैरहवामा एजेन्टका प्रतिनिधि छन् । कसैले पनि साउन १ गतेबाट काम गरेका छैनन् । भन्सार प्रमुख निरौलाले एजेन्ट या उसका प्रतिनिधिले काम नगरेको खबरपछि विभागले उद्योगीव्यवसायीले सामान लैजान चाहेमा अनुमति दिनू भनेर परिपत्र पठाएको बताए ।उद्योगीव्यवसायी आफैं आएर गाडी छुटाउन मिल्ने गरी विभागबाट परिपत्र आएको छ, भन्सार प्रमुख निरौलाले भने, तर उद्योगीव्यवसायी आफैं गाडी छुटाउन आएका छैनन् । सरकारले भीसीटीए लागू गरेसँगै भारतबाट गाडी भित्रिन कम भएको हो । ढुवानी व्यवसायीको आन्दोलन चलिरहेकाले व्यापारीले माल मगाएका छैनन् । सरकारले भारतबाट आयात हुने तरकारी र फलफूलमा पदार्थको विषादी अवशेष जाँच गरेपछि मात्रै भन्सार पास दिने नियम लागू गर्दा नाकामा यसअघिदेखि गाडी रोकिएका थिए ।"
नेपालमा उदारवाद सार्वजनिक,"काठमाडौं (कास) पूर्वमहालेखापरीक्षक भानुप्रसाद आचार्यको नेपालमा उदारवाद प्रयोग र परिणाम पुस्तक सार्वजनिक भएको छ ।सोमबार एक कार्यक्रममा पूर्वराष्ट्रपति रामवरण यादवले आचार्यको पुस्तक सार्वजनिक गरेका छन् । २०३२ सालमा निजामती सेवाअन्तर्गत लेखा अधिकृतबाट जागिर सुरु गरेका आचार्यको पुस्तकमा आर्थिक र प्रशासनिक विषयहरू समावेश छन् । आठ खण्डमा विभाजन गरिएको आचार्यको पुस्तकमा अघिकांश विषय आर्थिक र केही अंश प्रशासनिक विषय समेटिएको छ । अर्थ राजनीतिको सैद्धान्तिक पृष्ठभूमि, आर्थिक उदारीकरण, उद्योग तथा व्यापार क्षेत्र, सार्वजनिक वित्त व्यवस्थापन र अर्थ प्रशासन, सार्वजनिक वित्तीय जवाफदेहिता, महालेखापरीक्षक, नेपालको कर्मचारीतन्त्र र अबको गन्तव्य शीर्षकमा विषयवस्तुहरू समेटिएका छन् । २०७० सालबाट २०७३ सम्म महालेखापरीक्षक भएका आचार्यको पुस्तक सांग्रिला पुस्तकले प्रकाशन गरेको हो ।"
"चौपायाले खाँदैनन्, मान्छेलाई विकल्प छैन","बिर्तामोड  दुर्गापुरका बासिन्दा सेतो रङको लुगा लगाउँदैनन् । महिनाडेढ महिनामा छालासम्बन्धी समस्याको औषधि नखाने कुनै परिवार छैन । कारण हो पानीको खराबी । सेतो कपडा धोए रातोपहेँलो हुन्छ । पानीकै कारण स्वास्थ्यमा समस्या देखिने गरेको छ ।स्वच्छ खानेपानीको प्रबन्ध नहुँदा कन्काई नगरपालिका १ र २ नम्बर वडाका १२ सय घरपरिवार वर्षौंदेखि आइरनको मात्रा अत्यधिक भएको पानी पिउन बाध्य छन् । खानेपानीको एकमात्र विकल्प ट्युबवेल हो । ट्युबवेलबाट निकालिने पानीमा आइरनको मात्रा अत्यधिक छ । भाँडामा थापेको एकछिनमै पानी तर लागेको जस्तो चिल्लो र रातो हुन्छ । गाउँलेका पानी थाप्ने सबै भाँडाहरू रातो भएका छन् ।पानीलाई दुईतीन चरणको फिल्टर गरेर गाउँले उपभोग गर्छन् । सिमेन्टका ठूला ४५ वटा रिङमा गिट्टी, बालुवा हालेर फिल्टर गर्नुपर्छ । त्यसपछि थप अर्को फिल्टरमा राखेर वा उमालेर मात्र पानी पिउने गरेको कन्काई १ का खगेन्द्र निरौलाले बताए ।त्यति गरेर खाँदा पनि पानीबाट गन्ध आउँछ, उनले भने, त्यही पानीले नुहायो, जीउ चिलाउँछ । औषधि नखाई हुँदैन । बाहिरबाट किनेर ल्याएका पशुचौपायाले १५२० दिनसम्म गाउँको पानी खान मन नगर्ने उनले बताए । गन्ध आउने र आइरनका कारण पशुचौपायाले नखाने पानी हामी दैनिक पिउन बाध्य छौं, उनले भने, विकल्प छैन । कनकाई १ र २ मा करिब १ हजार ९ सय घरपरिवारको बसोबास छ । उनीहरूमध्ये वडा नम्बर १ का ४ सय घरपरिवारलाई वडा नम्बर ७ को भवानी खानेपानी आयोजनाले धाराको पानी वितरण गरेको छ । धाराको पानीमा त्यस्तो समस्या छैन । वडा नम्बर २ का ३ सय घरपरिवारले अर्को कनकाई खानेपानी आयोजनाबाट धारा जडान गरेर पानी उपभोग गरेका छन् । १ नम्बर वडाका करिब ५ सय ५० र २ नम्बरका ६ सय ५० घरपरिवार आइरनयुक्त पानी पिउन बाध्य छन्, कन्काई १ का वडाध्यक्ष रोशनराज पोखरेलले भने । शुद्ध खानेपानीको व्यवस्था गर्न १५ वर्षअघि एक गैरसरकारी संस्थाको सहयोगमा वडा १ मा ३० हजार लिटर क्षमताको आयोजना स्थापना गरिएको थियो । केही वर्ष २ सय घरधुरीमा पुगेको त्यसको पानी अहिले २५ घरपरिवारले मात्र उपभोग गर्छन् । प्रजापति खानेपानी आयोजना भनिने उक्त परियोजना मर्मत हुन सकेन । वडाको जनसंख्या बढ्यो । वितरण क्षमता विस्तार नहुँदा अहिले ट्यांकी वरपरका घरमा मात्र उक्त परियोजनाको धारामा पानी आउँछ । वडामा शुद्ध खानेपानीको समस्या वर्षौंदेखिको भए पनि सरोकारवाला निकायले चासो नदिँदा समस्या ज्युँका त्युँ रहेको स्थानीय ताराप्रसाद खनालले बताए । पुरानो परियोजना विस्तार गर्नुभन्दा नयाँ ल्याउन केही अगुवाले जोड गरे, उनले भने, न नयाँ आयो, न त पुरानोको क्षमता विस्तार भयो । अहिले उक्त परियोजनाको सिमेन्टका रिङमा पानी शुद्धीकरण गर्न हालिने बालुवा र गिटी १५१५ दिनमा फेर्ने गरिन्छ । पानीमा आइरनको मात्रा यति धेरै छ, फिल्टरको बालुवा र गिट्टी १५ दिनमा फेरिएन भने फिल्टर लेदोले भरिन्छ, उनले भने, सीमित घरधुरीमा भए पनि आयोजनाको शुद्ध पानी पुगेको छ । यसैलाई क्षमता विस्तार पनि गर्न सकिन्थ्यो । त्यस्तो योजना आएन ।पानीको समस्या बढ्दै गएपछि स्थानीयले संघीय, प्रदेश र स्थानीय सरकारलाई पहल गरेर छुट्टाछुट्टै खानेपानी आयोजना पनि ल्याएका छन् । योजनामा परे पनि नयाँ आयोजना निर्माण भएर पानी वितरणको अवस्थासम्म छिट्टै आइपुग्ने संकेत छैन । दुवै वडामा गरी १२ सय घरपरिवारलाई तत्काल शुद्ध खानेपानीको आवश्यकता छ । स्थानीय नेताहरूले खानेपानीमाथि राजनीति गर्न थालेको भन्दै स्थानीय असन्तुष्ट छन् । संविधानसभा सदस्य प्रेम गिरीको नेतृत्वमा ०७२ मा वडा १ मा जामुनखाडी प्रजापति कन्काई खानेपानी आयोजना स्थापना गरिएको थियो । आयोजनाका लागि स्थानीयले ७ कट्ठा जमिन पनि उपलब्ध गराएका छन् । उक्त आयोजनाको घेराबारा, कार्यालय भवन र डिप बोरिङको काम भइसकेको छ । ओभरहेड ट्यांकी निर्माण गर्नै बाँकी छ । ट्यांकी निर्माण गर्न २ करोडभन्दा बढीको बजेट आवश्यक हुन्छ । तर, यो वर्ष उक्त आयोजनालाई प्रदेश सरकारले ५ लाख रुपैयाँ मात्र विनियोजन गरेकाले निर्माणको काम अघि बढाउने अवस्था नभएको आयोजना अध्यक्ष ऋषिकेश खतिवडाले बताए ।जामुनखाडी खानेपानी आयोजनाको निर्माण सुरु भएपछि वडा १ को प्रजापति खानेपानीले पनि नयाँ व्यवस्थापनसहित योजनाको पहल गरेको छ । प्रदेश सरकारले यो वर्षका लागि प्रजापतिका लागि २० लाख रुपैयाँ विनियोजन गरेको छ ।"
हिंसा नरोके वार्ता हुँदैन,"मोरङ उपप्रधान तथा रक्षामन्त्री ईश्वर पोखरेलले चन्द समूहले हिंसाको राजनीति रोक्न तयार नभएसम्म वार्ता हुन नसक्ने बताएका छन् । विराटनगरमा सोमबार पत्रकारसँग उपप्रधानमन्त्री पोखरेलले भने, चन्द समूह हतियार र हिंसाको विषय टुंग्याउन तयार भएपछि मात्रै वार्ता हुन्छ । यसअघि भूमिगत समूहहरूसँग वार्ता गर्न गठित टोलीले चन्द समूहसँग अनौपचारिक छलफल मात्रै चलाएको जानकारी दिए । उपप्रधानमन्त्री पोखरेलले मिडिया काउन्सिल, मानव अधिकारलगायत विधेयकहरूका विषयमा संशोधन गर्नुपर्ने भए संसद्बाटै सम्बोधन गरिने बताए । सरकारका तर्फबाट जिम्मेवार ढंगमा विधेयक ल्याइएको हुन्छ, त्यसमा कमीकमजोरी भए संसदीय अभ्यासबाट निरूपण गरिन्छ, उनले भने, विधेयकसँग सम्बन्धित विषय छलफल गर्ने थलो संसद् हो । मिलाउने र हटाउने काम संसद्मै हुनुपर्छ ।"
अफवाहको मतलब छैन,"टोकियो बार्सिलोनाका मिडफिल्डर इभान राकिटिचले नोउ क्याम्पमा आफ्नो काउन्टडाउन सुरु भइसकेको स्विकारेका छन् । तर अहिले उनी स्पेनिस च्याम्पियन टोलीसँगै नयाँ सिजनको तयारीमा ध्यान दिइरहेका छन् ।डच टिम अयाक्सबाट फ्रेन्की डी जोङको आगमन र ३१ वर्षीय मिडफिल्डर सर्जियो बुस्केटको सम्झौता गत सिजन ५ वर्षका लागि थपिएपछि बार्सिलोनाको मिडफिल्डमा विकल्पहरू पर्याप्त थिए । त्यसैले यी क्रोएसियालीले यो समरमा बार्सिलोनाबाट बिदा लिनसक्ने अनुमान गरिएको थियो । प्रिसिजन टुरअन्तर्गत जापानमा चेल्सीविरुद्धको खेलअघि पत्रकार सम्मेलनमा राकिटिचले आफ्नो भविष्यबारे थुप्रै अफवाह फैलाइएको दाबी गरे । तर ती भ्रामक प्रचारसँग उनी परिचित भइसकेका छन् ।पत्रकार सम्मेलनमा आसन्न कदमबारे सोधिएको प्रश्नमा राकिटिचले भने, यस्ता हल्लाले मलाई निराश पार्दैन । फुटबलमा यस्ता हल्ला सामान्य हुन् भन्ने कुरा तपाईहरूले पनि बुझ्नुपर्यो । केही हदसम्म यो मेरा लागि गर्वको कुरा पनि हो । यदि अन्य टिमले मेराबारे सोचिरहेको छ भने मैले यहाँ वास्तवमै उत्कृष्ट प्रदर्शन गरिरहेको छु ।राकिटिचका अनुसार उनी बार्सिलोनामै फुटबलबाट असन्तुष्टि लिने प्रयास गरिरहेका छन् । अघिल्लो सिजनको अव्यवस्थित प्रदर्शन बिर्सेर बार्सिलोना उत्कृष्ट सिजन सुरु गर्ने लक्ष्यअनुसार तयारीमा छ । ३१ वर्षीय मिडफिल्डर राकिटिचले भने, मेराबारे बोल्नुभन्दा क्लबले अन्य मुद्दालाई अहिले ध्यान दिइरहेको छ ।यसै महिना ला लिगा प्रतिद्वन्द्वी एट्लेटिको म्याड्रिडबाट अनुबन्ध गरिएका एन्टोनियो ग्रिजमनको आगमनसँगै प्रशिक्षक अर्नेस्टो भाल्भर्डेको अग्रपंक्ति सानदार बनेको छ । लियोनल मेसी, लुइस स्वारेज, फिलिप कोउटिन्हो र ओस्मान डेम्बेलेको समूहमा ग्रिजमन सामेल छन् ।विश्व विजेता फ्रान्सेली टोलीका सदस्य ग्रिजमनले सम्भवतः मंगलबार बार्सिलोनाको जर्सीमा पहिलो खेल खेल्नेछन् । उनले बार्सिलोना र एट्लेटिकोको खेलशैलीमा धेरै अन्तर रहेकाले नयाँ शैलीमा समायोजित हुने प्रयास गर्ने बताएका छन् ।आक्रमणको तरिका विल्कुल फरक छ, ग्रिजमनले भने, एट्लेटिकोले निकै तीव्र गतिको आक्रमणलाई विश्वास गर्छ भने यहाँ निकै धैर्य हुनुपर्छ । म त्यसैगरी अनुकूलित हुनेछु, जस्तो एट्लेटिकोमा गरेको थिएँ ।"
कतारको सामना गर्दै नेपाल,काठमाडौं  नेपालले मंगलबार कतारसँग खेलेर विश्व ट्वान्टी२० को एसिया छनोटको यात्रा सुरु गर्दै छ । सोमबार सिंगापुरमा सुरु प्रतियोगितामा प्रमुख दाबेदार नेपालको उद्देश्य यसबाट ग्लोबल छनोट हुँदै विश्व ट्वान्टी२० मै पुग्ने रहेको छ । नेपालले १० वर्षपछि कतारसँग ट्वान्टी२० मा खेल्न लागेको हो । यूएईमा सन् २००९ मा भएको एसीसी ट्वान्टी२० को पछिल्लो भेटमा नेपालले कतारलाई ६ विकेटले हराएको थियो । कतारसँग नेपाललाई त्यो मीठो बदला थियो । त्यसको दुई वर्षअघि कुवेतमा नेपाललाई कतारले एसीसी ट्वान्टी२० कपको पहिलो संस्करणमा ३ विकेटले पराजित गरेको थियो । त्यसयता नेपालले फड्को मार्दै आएको छ भने कतार जहाँको त्यहीं जस्तो छ । नेपाल ट्वान्टी२० अन्तर्राष्ट्रिय वरीयतामा ११ र कतार २१ औं स्थानमा छन् । नेपालपछि प्रतियोगितामा कतार वरीयताको हिसाबमा शीर्ष टोली हो । नेपालले विश्व ट्वान्टी२० छनोटको इस्टर्न रिजन जितेको थियो । कतार वेस्ट रिजनको उपविजेता हुँदै सिंगापुर आएको हो । कतारले सोमबार पहिलो खेलमै पराजय बेहोरेको छ । सिंगापुरको इन्डियन एसोसिएसन मैदानमा आयोजक सिंगापुरले कतारलाई ३३ रनले हरायो । टस जितेको सिंगापुरले सुरेन्द्रन चन्द्रमोहनको ४७ रनमा निर्धारित २० ओभरमा ७ विकेट गुमाई १ सय ८६ रन बनायो । कतारका इकवाल हुसैनले ४ ओभरमा ३३ रन खर्चेर ४ विकेट लिए । कतारले ९ विकेट गुमाई १ सय ५३ रनमात्र बनाउन सक्यो । कप्तान तमुर सहजादले ३४ र मध्यक्रममा मोहम्मद रिजलानले ३३ बलमा अविजित ३३ रन बनाए । सिंगापुरका जनक प्रसाद र अम्जाद महबुबले ३३ विकेट लिए । अर्को खेलमा मलेसियाले कुवेतलाई ४२ रनले पराजित गरेको छ । टस जितेको मलेसिया पूरा २० ओभर खेल्दै १ सय ६२ रनमा अलआउट भयो । सफिक सरिफले ३८ र सैयद अजिलले ३४ रन बनाए । कप्तान मोहम्मद कासिफले ५१ रन बनाए पनि कुवेत १८ ओभरमा १ सय २० रनमा अलआउट भयो । मलेसियाका मोहम्मद साहदतले ३ विकेट लिए ।
रंगशाला निर्माणमा फर्कियो फाउन्डेसन,"चितवन  स्थानीयले डोजर लगाएर रंगशाला निर्माण क्षेत्रको अस्थायी बार भत्काएपछि स्थगित प्रस्तावित गौतम बुद्ध अन्तर्राष्ट्रिय क्रिकेट रंगशाला निर्माणसम्बन्धी काम पुनः अघि बढ्ने भएको छ । फाउन्डेसनका अध्यक्ष एवं कलाकार सीताराम कट्टेलले सोमबार भरतपुरमा पत्रकार सम्मेलन गरी काममा फर्केको जानकारी दिए ।मंगलबार बिहानबाटै फिल्ड कार्यालय फेरि खुल्नेछ । बर्खाको समय छ । फिल्डमा गर्न मिल्ने जे जति काम हुन्छन्, सबै सुरु हुन्छन्, उनले भने । त्यसअघि कट्टेलले रंगशाला निर्माण मूल सहयोग समितिका पदाधिकारीसँग छलफल गरेका थिए । चितवन जिल्ला समन्वय समितिका प्रमुख कृष्णकुमार डल्लाकोटीको संयोजकत्वमा ५ हजार १ सदस्यीय सहयोग समिति बनेको छ ।रंगशाला निर्माणका लागि जिल्लामा राम्रो माहोल बनाउने, स्रोत संकलन अभियान योजना बनाएरै अगाडि बढाउने, कार्यसूचीसहित सबै स्थानीय तहसम्म जाने सहमति भएको छ । अभियान पनि अगाडि बढ्छ । रंगशालाको काम पनि हुन्छ, कट्टेलले भने । जेठ १५ गते बिहान सबेरै रंगशाला निर्माण क्षेत्रको अस्थायी बार स्थानीयले भत्काएका थिए । त्यसपछि फाउन्डेसनले काम स्थगित गरेको थियो ।कृषि तथा वन विज्ञान विश्वविद्यालयको रामपुरमा रहेको २० विघा जमिनमा फाउन्डेसनले जनस्तरमा ३ अर्ब रुपैयाँ सहयोग जुटाएर क्रिकेट रंगशाला बनाउँदै छ । विश्वविद्यालय र भरतपुर महानगरबीच समझदारी भएर सट्टाभर्ना दिने गरेर महानगरलाई जग्गा प्राप्त भएको थियो । महानगरले रंगशाला निर्माणका लागि फाउन्डेशनलाई जग्गा उपलब्ध गराएको हो । माघ १६ मा काठमाडौंमा प्रधानमन्त्रीसमेत उपस्थित बृहत कार्याक्रममा रंगशाला बनाउने विषयमा महानगर र फाउन्डेसनबीच समझदारीपत्रमा हस्ताक्षर भएको थियो । लगत्तै डीपीआर र ईआईए निर्माणका काम सुरु भए । फाउन्डेसनले निर्माण क्षेत्र बारेर क्रिकेट मैदानको कामसमेत सुरु गरेको थियो । बाटो विस्तारको विषयमा विवाद सुरु भएर रंगशाला निर्माण क्षेत्रको पश्चिमतर्फको बार स्थानीयले भत्काएका थिए ।ठूलो आर्थिक स्रोत जुटाएर गर्नुपर्ने रंगशाला निर्माणमा भने जसरी नगद सहयोग आउन सकेको थिएन । यस्तो बेलामा स्थानीयले नै बार भत्काएपछि नकारात्मक सन्देश गएर थप सहयोग जुट्ने सम्भावना रोकिएको थियो । चितवनका राजनीतिक दल, जिल्ला समन्वय समिति र भरतपुर महानगरले पटकपटक बैठक छलफल राखेर वातावरण बनाउने काम गरेको थियो । फाउन्डेसनलाई काममा फर्कन अनुरोध गरेको थियो ।महानगर मेयर रेणु दाहाल र जिल्ला समन्वय समिति प्रमुख तथा सहयोग समितिका संयोजक डल्लाकोटीले असार ४ मा संयुक्त विज्ञप्ति जारी गरेर फाउन्डेसनलाई अपिल गरेका थिए । लगत्तै फाउन्डेसनले पनि विज्ञप्तिमार्फत नै काममा फर्कने बताएको थियो । अब हामी आइसक्यौं । जिल्लामा माहोल बनेको छ । चितवन तात्ने छ र रंगशाला बनाएर मात्रै हामी फर्कने छौं, कट्टेलले उद्घोष गरे ।डीपीआरको काम सकेर भदौमा शिलान्यास गर्ने सुरुको योजना पछाडि सरेको छ । फाउन्डेसनका अध्यक्ष कट्टेल दसैंसम्म डीपीआर निर्माणको काम सकिने बताउँछन् । निर्माण सुरु भएको दुई वर्षभित्र रंगशाला बनाएर सक्ने योजना फाउन्डेशनको थियो ।"
सुशील क्वाटरफाइनलमा,काठमाडौं  थाइल्यान्डमा जारी अन्तर्राष्ट्रिय खुला बक्सिङ च्याम्पियनसिपअन्तर्गत नेपालका सुशील थापा ४९ केजी तौल (लाइट फ्लाइटवेट) समूहको क्वाटरफाइनल पुगेका छन् । सुशीलले पाकिस्तानी खेलाडी इद उल्लाहलाई रेफ्री स्टप कन्टेक्स्ट (आरएससी) को आधारमा पराजित गरेका हुन् । दोस्रो राउन्डको दोस्रो मिनेटमै उनले आरएससीको आधारमा क्वाटरफाइनल प्रवेश निश्चित गरेका थिए । सुशीलले दोस्रो राउन्डको पहिलो मिनेटमै उल्लाहलाई ढालेपछि पहिलो काउन्ट पाएका थिए । लगातार उत्कृष्ट प्रहारमार्फत एकै राउन्डमा तीनपल्ट काउन्ट पाएपछि रेफ्रीले सिधै सुशीललाई विजेता घोषणा गरेको नेपाल बक्सिङ संघले जनाएको छ ।अन्तर्राष्ट्रिय बक्सिङ संघको नियम अनुसार एउटै राउन्डमा तीनपल्ट काउन्ट पाएपछि खेलाडीले धेरै मार खानु नपरोस् भनेर रेफ्रीले खेल रोक्दै विपक्षीलाई विजयी गराउने नियम छ । नेपालमा हुन लागेको १३ औं दक्षिण एसियाली खेलकुद (साग) को तयारीका लागि नेपाल बक्सिङ संघले दुई सातायता ७ महिला र १० पुरुष खेलाडीलाई थाइल्यान्डमा वैदेशिक प्रशिक्षणमा राखेको छ ।
दुई खेलाडी चीन जाने,काठमाडौं नेप्लिज फेडरेसन अफ बडीबिल्डिङ तथा फिटनेसका दुई खेलाडीले ५३ औं एसियाली शारीरिक सुगठन च्याम्पियनसिपमा भाग लिने भएका छन् । चीनको हर्बिन जुलाई २६ देखि २९ सम्म हुने प्रतियोगिताको क्लासिक बडीबिल्डिङको १६३ सेन्टिमिटरमा रामहरि खनाल र ६५ केजीमा रामबहादुर दाहालले प्रतिस्पर्धा गर्ने छन् । उनीहरूलाई बडीबिल्डिङका प्रमुख प्रशिक्षक राजेन्द्र तुलाधरले प्रशिक्षण गराएका हुन् । अफिसियलमा संघका महासचिव अजय वज्राचार्य र पूर्व अध्यक्ष शिवलाल श्रेष्ठ छन् । राष्ट्रिय खेलकुद परिषद्का सदस्यसचिव रमेशकुमार सिलवालले खेलाडीलाई बिदाइ गर्दै अस्तित्वमा रहेका दुई शारीरिक सुगठनलाई एक भएर आउन आग्रह गरे ।
बन्यो सफ्ट टेनिस कोर्ट,काठमाडौं सातदोबाटोमा नवनिर्मित सफ्ट टेनिस कोर्ट सोमबार सम्बन्धित सफ्ट टेनिस संघलाई हस्तान्तरण गरिएको छ । आफ्नै कोर्ट नभएका कारण विभिन्न स्थानमा खेलाडीलाई प्रशिक्षण दिँदै आएको संघले अब आफ्नै कोर्ट पाएको छ । राष्ट्रिय खेलकुद परिषद्का सदस्यसचिव रमेश सिलवालले संघका अध्यक्ष विनयविक्रम शाहलाई कोर्टको साँचो हस्तान्तरण गरे ।
