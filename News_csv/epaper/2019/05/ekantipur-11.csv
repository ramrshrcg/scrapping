शीर्षक,विवरण
अपांग भनेर भर्ना अस्वीकार,"विद्यालयमा पठाएजस्तो घरमा हुँदैन । रविनको इच्छा पनि विद्यालय नै गएर पढ्ने छ, कुमारले भने, विद्यालयमा राख्ने व्यवस्थाका लागि खर्च गर्न तयार भए पनि विद्यालय सहमत भएन । रविनलाई पढ्ने व्यवस्था मिलाइदिन पाए आफ्नो व्यवस्था आफैं मिलाउने आशा रहेकोमा अहिले अन्याय भएको उनले बताए । प्रअ थापाले रविन असुरक्षित हुने देखेर घरैमा बसेर पढ्न सल्लाह दिएको बताए । एउटै शिक्षिकाको जिम्मामा ४२ विद्यार्थी छन् । केटाकेटी चञ्चल स्वभावका हुन्छन्, भनेको मान्दैनन् । यसैले रविनलाई केही हुन्छ कि भन्ने सोचेर शिक्षिकाले त्यसो भनेको हुन सक्ने थापाले बताए । हामीले नपढाउने भनेका छैनौं, उनले भने, फरक क्षमता भएकाले सोहीअनुसार व्यवस्थापन गर्नुपर्ने मात्र भनेका हौं । रविनलाई कहाँ र कसरी राख्ने भन्ने सल्लाह गरिरहेका छौं । बच्चा पढ्न पनि पाओस् र सुरक्षित पनि होस् भन्नेतर्फ सचेत छौं ।"
प्रधानमन्त्रीको असंसदीय शब्द हटाउन निर्देशन,"उनको भनाइपछि सभामुखले सबैले बोलेको अमर्यादित शब्द हट्ने बताएका थिए । नेकपाका सांसदहरूले प्रमुख प्रतिपक्षी सांसदहरूबाट पनि प्रधानमन्त्रीलाई प्रश्न राख्ने क्रममा अमर्यादित शब्द प्रयोग भएको बताउँदै आएका छन् । सरकारको नीति तथा कार्यक्रममाथिको छलफलपछि कांग्रेस सांसदले सोधेका जिज्ञासाको जवाफ दिने क्रममा प्रधानमन्त्रीबाट संसदीय मर्यादाविपरीतका शब्द प्रयोग भएको भन्दै कांग्रेस सांसदहरूले आपत्ति जनाएका थिए । उनीहरूले असंसदीय शब्द बोलेको भन्दै रेकर्डबाट हटाउन माग गरेका थिए । सभामुख महराले आफ्नो ध्यानाकर्षण भएको भन्दै सांसदहरूलाई आश्वस्त पार्ने प्रयास गरेका थिए । सभामुखको आग्रह अस्वीकार गर्दै कांग्रेस सांसदहरूले उभिएर विरोध जनाइरहेकै अवस्थामा नीति तथा कार्यक्रम पारित भएको थियो । यो घटनाबाट कांग्रेस सभामुखप्रति बढी आक्रोशित थियो । कांग्रेसले सभामुख महरालाई निष्पक्ष भूमिका निर्वाह गर्न नसकेको र कार्यकारीको छायाका रूपमा काम गरेको आरोप लगाएको थियो । प्रिबजेट छलफल सुरुयसैबीच, अर्थमन्त्री युवराज खतिवडाले विनियोजन विधेयक २०७६ का लागि नीति र प्राथमिकता छलफलको प्रस्ताव संसद्मा पेस गरेका छन् । उक्त प्रस्तावमाथि आगामी आइतबारदेखि छलफल हुने सभामुख महराले जनाएका छन् । सरकारले प्रस्तुत गरेको नीति तथा कार्यक्रमपछि प्रिबजेट छलफल सुरु गरिएको हो । बजेट आगामी १५ गते दुवै सदनको संयुक्त बैठकमा प्रस्तुत गर्ने कार्यक्रम छ । हरेक आर्थिक वर्षको जेठ १५ गते बजेट प्रस्तुत गर्नुपर्ने संवैधानिक व्यवस्था छ ।"
सबै विमान खरिदमा त्रुटि,"काठमाडौं  संघीय संसद्को अन्तर्राष्ट्रिय सम्बन्ध समितिले नेपाल वायुसेवा निगमले २०७१ र २०७५ सालमा गरी दुई पटक भित्र्याएका एयरबस कम्पनीका चारवटा जेट विमान खरिद प्रक्रियामै त्रुटि रहेको औंल्याएको छ । समितिले पछिल्लो दशक निगमले भित्र्याएका सबै खाले विमान खरिद प्रक्रियालगायत व्यवस्थापकीय पक्ष अध्ययन गर्न गत मंसिरमा उपसमिति गठन गरेको थियो । सांसद दीपकप्रकाश भट्टको नेतृत्वमा गठित उपसमितिले निगमले उडानमा राखेका चारवटै एयरबस (दुइटा ए३२० र दुइटा ए३३०) को खरिद प्रक्रिया नमिलेको औंल्याएको सांसद दिव्यमणि राजभण्डारीले कान्तिपुरलाई बताए । समिति सभापति पवित्रा निरौलालाई बुधबार बुझाइएको प्रतिवेदनमा निगमले २०७१ मा खरिद गरेका दुइटा एयरबस ए३२० (न्यारोबडी) विमान परल मूल्यभन्दा डेढ अर्ब रुपैयाँ बढी तिरेको उल्लेख छ । एउटा न्यारोबडीको मूल्य ३९५ मिलियन डलर (त्यसबेलाको सटही दरअनुसार ४ अर्ब हाराहारी) थियो । तर ४८५ मिलियन डलर (४ अर्ब ८५ करोड हाराहारी) मा खरिद गरिएको देखिन्छ, सांसद राजभण्डारीले भने । त्यसताका निगमको नेतृत्वमा रहेका महाप्रबन्धक मदन खरेलले कर्मचारी सञ्चय कोषबाट १० अर्ब रुपैयाँ ऋण लिई दुइटा न्यारोबडी खरिद गरेका थिए । हाल खरेल निगमको कार्यकारी अध्यक्ष छन् । वाइडबडी भने महाप्रबन्धक सुगतरत्न कंसाकारको कार्यकालमा ल्याइएको थियो । कंसाकारको कार्यकाल आगामी जेठमा सकिँदै छ । न्यारोबडी जहाज खरिद गर्नुपूर्व पेस गरिएको सम्भाव्यता अध्ययन प्रतिवेदन र खरिदपछिको व्यवस्थापकीय कार्य, बजार व्यवस्थापन एवं सञ्चालन र मर्मतसम्भारको व्यवस्था हेर्दा हतारहतारमा जसरी भए पनि खरिद गर्ने भन्ने मनसायले अभिप्रेरित भएजस्तो देखिन्छ, प्रतिवेदनमा भनिएको छ । प्रतिवेदनमा कुनै प्रतिस्पर्धा नै नगरी एउटै मात्र कम्पनीलाई फाइदा पुर्याउने गरी खरिद गरेको पाइएको उल्लेख छ । प्रतिवेदनमा भनिएको छ, पुरानै मूल्यमा जहाज उपलब्ध हुने भनी विश्वस्त भई मन्त्रिपरिषद्मा पेस भएको प्रस्तावविपरीत कुनै कारणसमेत उल्लेख नगरी आपूर्तिकर्तासँग जहाज खरिद गरेको पाइयो । चार महिनाअघि पनि लेखा समितिले वाइडबडी विमान खरिदमा अनियमितता भएको प्रतिवेदन सार्वजनिक गरेको थियो । सांसद राजभण्डारीले उपसमितिले लेखाको प्रतिवेदन तथा महालेखाले औंल्याएको विषय हेरेको र चिनियाँदेखि सबै जहाजको खरिद प्रक्रियामा केन्द्रित भएको बताए ।"
महानगरपालिकामाथि प्राधिकरणको मुद्दा,"मेयरहरू आफैं सदस्यसहित विभिन्न हैसियतमा रहने गरेको र बैठकहरूमा समेत सहभागी हुने गरेको प्राधिकरणका विकास आयुक्त तिवारीले सम्झाए । आफैं सदस्य रहेको ऐन खारेजीको माग गर्ने ? उनले कान्तिपुरसँग प्रश्न गरे, उपत्यकाको सञ्चालक समिति छ । भौतिक विकास समिति छ । तिनमा सदस्य रहेर त्यही ऐन खारेजीको माग कत्तिको जायज छ ? उपत्यका विकास प्राधिकरण ऐन २०४५ अनुसार सञ्चालक समितिमा विकास आयुक्त अध्यक्ष र विभिन्न नगरप्रमुखहरू सदस्य रहन्छन् । भौतिक विकास समितिमा सहरी विकासमन्त्री अध्यक्ष र अन्य सम्बन्धित मन्त्री तथा नगरका मेयर सदस्य हुन्छन् । यस्ता बैठकमा सँगै बस्दा नउठेको कुरा अचानक कहाँबाट आयो ? उनले प्रश्न गरे । मेयरहरूले संविधानविपरीत रहिरहेको निकाय भने पनि प्राधिकरण नयाँ आर्थिक वर्षका नीति तथा कार्यक्रम लागू गर्न बढेको छ । उसले आर्थिक वर्ष २०७६७७ का लागि गुरुयोजना स्वीकृत गरेको छ । उहाँहरूले छाडातन्त्र गर्न खोज्नुभएको हो, त्यसलाई लगाम लगाउन खोज्दा प्राधिकरणको निहुँमा सरकारको विरोध गर्नुभएको हो । नेपाल सरकारबाट निर्धारित मापदण्ड मिच्दा प्राधिकरणले रोक्नुपर्ने भएको उनले अर्थ्याए । रोक्न खोज्ने निकायमाथि रिस पोख्न खोजिएको हो, उनले कान्तिपुरसँग भने । सहरलाई व्यवस्थित र सुन्दर बनाउन खोज्नुको साटो कुरूप बनाएको र नेपाल सरकारले जारी गरेको बस्ती विकास तथा भवन निर्माणसम्बन्धी आचारसंहिता पालना नगरेको उनी बताउँछन् । स्थानीय तहले सरकारका नियमसँग बाझिने गरी कानुन बनाउन नमिल्ने पनि उनी तर्क गर्छन् । हामीले प्रत्यायोजन गरिदिएको अधिकार प्रयोग गरेर उहाँहरूले जग्गा प्लानिङको काम गर्न पाउनु भएको हो, तिवारीले भने, नचाहिने काम गर्दा संघीय सरकारले हस्तक्षेप गर्छ । उहाँहरूलाई दियो भने टुँडिखेल पनि भाडामा लगाएर खानुहुन्छ । स्थानीय तहले स्वायत्त हुने नाममा संविधान र कानुनसँग बाझिने गरी कामकारबाही गरिरहेको पनि उनले आरोप लगाए । अब उहाँहरूले कानुन बनाएर संघलाई यो पालना गर्नुस् भन्न मात्र बाँकी छ, उनले भने । स्थानीय तहका साथै ठूला सहर र क्षेत्रका विकास हेर्ने गरी यस्ता प्राधिकरण तथा आयोग अन्य देशमा पनि रहेको उनले दलिल दिए । उनका अनुसार प्राधिकरणले पछिल्ला ६ वर्षमा २५ स्थानमा जग्गा एकीकरण आयोजनामार्फत बस्ती बसाएको छ । महानगरपालिकाले गर्न नसक्ने भनेर छोडेको धोबीखोला करिडोर निर्माण गरी सञ्चालनमा ल्याएको छ । सूर्य विनायकमाइतीघरलगायत सडक खण्ड फराकिलो बनाएको छ । पेप्सीकोला, गोंगबु प्लानिङलगायत स्थानमा प्राधिकरणकै सहयोगमा व्यवस्थित बस्ती निर्माण भएका छन् । उपत्यकामा ४ सय किलोमिटर सडक फराकिलो बनाइएको र जग्गा एकीकरण आयोजनामा सफलता हासिल गरेको पनि उनले जिकिर गरे । महानगरले थालेको जडिबुटी प्लानिङसहित तीनवटा आयोजनामा भने कुनै काम भएको छैन, तिवारीले भने, महानगरले हरेक काममा ढिलासुस्ती गर्ने गरेको छ । कतिपय स्थानमा प्लानिङ गर्न लागेको जग्गा व्यक्तिका नाममा दर्ता गराइदिने भएकाले अव्यवस्थित सहरीकरण बढेको उनको तर्क छ । उनले स्थानीय सरकारलाई तीनकुनेको लथालिंग पार्क, सडकमा धूलो र खाल्डो, ढल, सडकका जामजस्ता समस्या निराकरण गर्न नसकेको आरोप लगाए । खुला क्षेक्र संरक्षण, बाहिरी चत्रपथ निर्माण र सेटलाइट सहर निर्माण गर्न खोज्दा मेयरहरूले रिस पोखेको उनले आरोप लगाए । अधिकार क्षेत्र मिच्यो : जनप्रतिनिधिजनप्रतिनिधिहरू भने प्राधिकरणले अधिकार क्षेत्र मिच्दै जथाभावी निर्देशन दिने गरेको तथा जनप्रतिनिधिको अस्तित्व नस्विकारेको आरोप लगाउँछन् । संघीयता कार्यान्वयनमा कर्मचारीको यस्तो व्यवहारले कठिनाइ हुने उपत्यकाका १८ स्थानीय तह सम्मिलित उपत्यका नगरपालिका फोरमको निष्कर्ष छ । फोरमले विभिन्न समयमा प्राधिकरणले स्थानीय तहको काममा हस्तक्षेप गर्ने गरेको आरोप लगाएको छ । भक्तपुरको मध्यपुर थिमि नगरपालिकामा ११ मिटर राखिएको सडकको मापदण्ड मिच्दै प्राधिकरणले ६ मिटर वाल लगाइदिएको मेयर श्रेष्ठले बताए । वडा नं ८ को उक्त सडक मात्र होइन, अन्य स्थानमा पनि स्थानीय तहको निर्णय नस्वीकारी दोहोरो काम हुने गरेको उनको भनाइ छ । यसैगरी कमेरोटार जग्गा एकीकरण आयोजनामा व्यवस्थापन उपसमितिका अध्यक्षका रूपमा नगरप्रमुख रहने नियम भए पनि प्राधिकरणले अध्यक्ष हटाउने निर्णय गरिदिएको र पछि फिर्ता लिएको श्रेष्ठले बताए । उदाहरण दिने क्रममा थिमीस्थित भाटभटेनी सुपरमार्केट अगाडिको १७ तले भवनले नियम मिचेर निर्माण गरेको र त्यसलाई प्राधिकरणले स्वीकृति दिएको उनले बताए । यसबाहेक टेबलमा बसेर निर्णय गर्ने प्रवृत्तिले स्थानीय सरकारसँग विवाद बढेको उनको भनाइ छ ।"
प्रदेशमन्त्री केन्द्रका सांसदभन्दा तल,"काठमाडौं  आफूहरूलाई प्रतिनिधिसभा र राष्ट्रिय सभा सदस्यभन्दा तल्लो मर्यादाक्रममा राख्ने सरकारको निर्णयप्रति प्रदेशका मन्क्रीहरूले असन्तुष्टि जनाएका छन् । अघिल्लो मर्यादात्रममा नेपाल सरकारका सहायक मन्त्रीलगत्तै रहेका उनीहरूलाई अहिले संघीय सांसद, पूर्वमन्त्री, उच्च अदालतका मुख्य न्यायाधीशभन्दा पछाडि लगिएको छ । सरकारले माघ २६ गते राजपत्रमा फ्रकाशित मर्यादाक्रम खारेज गर्दै नयाँ मर्यादात्रम सार्वजनिक गरेको हो । प्रतिनिधिसभाको एउटा निर्वाचन क्षेत्रभित्रबाट दुई जना प्रदेशसभा सदस्य चुनिने भएकाले संघीय सांसदका सदस्यहरूले प्रदेशका मन्त्रीभन्दा आफ्नो मर्यादा माथि लैजान दबाब दिँदै आएका थिए । गण्डकी प्रदेशका आन्तरिक मामिला तथा कानुनमन्त्री हरिबहादुर चुमानले सिंगो प्रदेशको नेतृत्व गर्ने मन्त्रीलाई एउटा निर्वाचन क्षेत्रको व्याख्याकै आधारमा तल सार्नु गलत भएको बताए । प्रदेशसभा सदस्य भएसम्म त्यो हिसाबले सोच्नु ठीकै हुन्छ । तर, सिंगो प्रदेशलाई नेतृत्व गर्ने मन्त्रीलाई सांसदभन्दा तल राख्न खोज्नु सुहाउँदो विषय होइन, उनले भने, हरेक विषयमा केन्द्रीयतावादी सोच हाबी हुने गरेको छ । यहाँ पनि त्यही देखियो । यसअघिको मर्यादाक्रममै प्रदेशका मन्क्रीहरूले असन्तुष्टि व्यत्त गर्दै आफ्नो मर्यादा केन्द्रको राज्यमन्त्रीलगत्तै राखिनुपर्ने माग गरेका थिए । त्यसविपरीत अझै तल सारिएपछि उनीहरूले थप अपमानित महसुस गरेका छन् । प्रदेश २ का भौतिक पूर्वाधारमन्त्री जितेन्द्र सोनलले पनि नयाँ मर्यादाक्रमप्रति आपत्ति जनाए । उनले केन्द्रले कार्यकारी भूमिकामा रहेका प्रदेशमन्त्रीलाई होच्याउने काम गरेको बताए । मुख्यमन्त्रीलाई केन्द्रको मन्त्रीसरह मानिएको छ । प्रदेशमा मुख्यमन्त्रीलगत्तैको मर्यादामा रहने मन्त्रीहरूलाई केन्द्रको सांसदभन्दा पनि मुनि लगिनु बेठीक हो, यसलाई सच्याइनुपर्छ, उनले भने, केन्द्रको यस्तै रबैया रहे उसले निर्धारण गरेको मर्यादाक्रम प्रदेशले नमान्ने र प्रदेश सरकारले आफ्नो प्रदेशभित्र आफ्नैखाले मर्यादाक्रम निर्धारण गर्न बाध्य हुनेछ । मर्यादात्रम सच्याउने क्रममा नेपाली सेनाको असन्तुष्टि सम्बोधन गरिए पनि संवैधानिक निकायका आवाज सुनिएको छैन । यसअघि निर्धारित मर्यादाक्रममा सेनाको अधिकृत तहलाई अन्य सुरक्षा निकायका अधिकृत र निजामतीका अधिकृतभन्दा पछाडि राखिएको प्रति सेनाको असन्तुष्टि थियो । नयाँ मर्यादाक्रममा त्यसलाई सच्याएर सहसेनानीलाई शाखा अधिकृतभन्दा अगाडि र उपसेनानीलाई नेपाल प्रहरी, सशस्त्र प्रहरीका निरीक्षक र राष्ट्रिय अनुसन्धानका अधिकृतभन्दा अगाडि ल्याइएको छ । संवैधानिक निकायका प्रमुखबाहेकका पदाधिकारीलाई मुख्य सचिव र प्रधानसेनापतिभन्दा पछाडि पारिएको प्रति संवैधानिक आयोगहरूले विज्ञप्ति नै निकालेर असन्तुष्टि जनाएका थिए । तर, नयाँ निर्धारित मर्यादाक्रममा पनि पुरानै व्यवस्थालाई निरन्तरता दिइएको छ । यसअघि निर्धारित मर्यादाक्रममा सामान्य खालका अन्य हेरफेर पनि गरिएका छन् । चौथो नम्बरमा प्रधानन्यायाधीशसँगै लहरमा प्रतिनिधिसभाका सभामुख र राष्ट्रिय सभाका अध्यक्ष थिए । अहिले एक नम्बरमा राष्ट्रपति, दुई नम्बरमा उपराष्ट्रपति, तीन नम्बरमा प्रधानमन्त्री र चार नम्बरमा प्रधानन्यायाधीश छन् । पाँचौं नम्बरमा सभामुख र अध्यक्षलाई राखिएको छ । प्रदेशभित्र र प्रदेशबाहिरको हकमा मुख्यमन्त्रीको मर्यादा अलगअलग गरिएकामा नयाँमा मुख्यमन्त्रीको मर्यादा एकै खालको केन्द्रीय मन्त्रीलगत्तै निर्धारण गरिएको छ ।"
बगानको जग्गामा प्लटिङ,"काठमाडौं  चिया उद्योगीले सरकारबाट हदबन्दीको छुटमा पाएको बगानको जग्गामा होटल सञ्चालनदेखि रबर खेतीसम्म गर्न पाउनुपर्ने माग राखेका छन् । ४१ दिनदेखि आन्दोलित मजदुरका माग पूरा गर्न उनीहरूले बगानको जग्गा अन्य प्रयोजनमा उपभोग गर्न पाउनुपर्ने सर्त तेर्स्याएका हुन् । उद्योगीले समग्र चिया क्षेत्रको विकासभन्दा अरू कुरातर्फ मोड्न खोजेको सरकार र ट्रेड युनियनले दाबी गरेका छन् । श्रम, रोजगार तथा सामाजिक सुरक्षा मन्त्रालयद्वारा आयोजित त्रिपक्षीय छलफलमै उद्योगीले चिया बगानमा होटल, रिसोर्ट, मत्स्यपालन, जडीबुटी, रबर र फलफूल लगाउँदा मनग्गे आम्दानी हुने बताएका थिए । उद्योगीले खेतीका लागि भन्दै जग्गा मागे पनि भित्रभित्रै प्लटिङ भइरहेको श्रमिकले बताएका छन् । जग्गाको मूल्य बढेपछि बगानमा प्लटिङ हुन थालेको छ, एक श्रमिकले बताए । बगानको जग्गामा तत्काल स्थलगत अध्ययन गर्नुपर्ने उनको भनाइ छ ।आफूहरू श्रमिकका लागि तोकिएको न्यूनतम तलबविरुद्ध नभएको तर त्यसका लागि जग्गा प्रयोग गर्न पाउनुपर्ने उनीहरूको सर्त छ । बैठकमा गिरीबन्धु टी स्टेटका सञ्चालक छत्रबहादुर गिरीले बगानमा सुपारीखेती र रबर प्लान्टको खेती गर्न पाउनुपर्ने बताएका थिए । सरकारले झन्डै ६७ वटा चिया उद्योगलाई हदबन्दीको छुट दिएको छ । केही उद्योगीले आफ्नो फाइदाका लागि मजदुर आन्दोलनलाई उपयोग गर्न खोजेको श्रम मन्त्रालयको बुझाइ छ । जग्गाको मूल्य बढयो, चिया उद्योगीको चित्त डुल्यो, श्रम मन्त्रालयका एक अधिकारीले भने, श्रमिकलाई देखाएर आफूअनुकूल स्वार्थ पूरा गराउने उनीहरूको दाउ छ । चिया उद्योगीले यसबाहेक भ्याट छुट मागेका छन् । दैनिक ज्यालामा प्रतिश्रमिक १ सय ५५ रुपैयाँ महँगीभत्ता र हरियो पत्तीमा प्रतिकिलो १० रुपैयाँ अनुदान तथा चिया क्षेत्रमा छुट्टै श्रम ऐन मागेका छन् । राज्यले सुविधा नदिने हो भने हामीले धान्नै सक्दैनौं, आत्महत्या गर्नुपर्छ, नेपाल चिया निगमका सञ्चालक सुवास संघाईले बैठकमै भने ।उद्योगी विभाजितझापा, धनकुटा, तेह्रथुम, पाँचथर, इलाम, कास्की, दोलखा, काभ्रे, भोजपुर, सोलुखुम्बु, नुवाकोट र लमजुङमा चिया उत्पादन हुने गरेको छ । यीमध्ये झापा र सरकारी बगान लिजमा लिएर सञ्चालन गरेको नेपाल चिया निगममा कार्यरत श्रमिक मात्रै आन्दोलनमा छन् । इलाममा सूर्योदय टी प्रोडुयसर्स एसोसिएसनमा आबद्ध चिया उद्योगले न्यूनतम ज्याला दिएका छन् । चिया उद्योगीका माग सामान्य छन्, सरकारले माग सम्बोधन गर्ने आश्वासन दिएपछि सूर्योदयलगायत कोसीपारिका उद्योग न्यूनतम तलब दिन राजी भएका छन्, नेपाल ट्रेड युनियन महासंघ (जीफन्ट) का महासचिव जनक चौधरीले भने, संघाई, मित्तलजस्ता घराना सरकारलाई गलाउन सकिन्छ भन्नेमा लागेका छन् । यसअघि श्रमिकले हडताल गर्नासाथ संघाईको नेतृत्वमा चिया उद्योगी काठमाडौं आउँथे । नेताहरूलाई प्रभावमा पारेर आफूअनुकूल निर्णय गराउँथे । मन्त्रालयका अनुसार प्रतिस्पर्धी भनिएको भारतका श्रमिकले पाउनेभन्दा कम पारिश्रमिक नेपालीका लागि तोकिएको छ । भारतको केरला, कर्नाटक, तमिलनाडु, दार्जिलिङ र असम क्षेत्रमा चिया खेती हुन्छ । ती क्षेत्रमा कार्यरत श्रमिकभन्दा नेपालीले कम ज्याला पाउँछन् । तलब तोक्ने बेला हामीले भारतीय बगानको अध्ययन गरेका थियौं, यो हचुवाको भरमा तोकिएको होइन, न्यूनतम बेतन निर्धारण समितिका संयोजक रामप्रसाद घिमिरेले कान्तिपुरसँग भने । उत्पादन बढ्दो चिया क्षेत्रमा कार्यरत श्रमिकका अनुसार चिया उद्योगी घाटामा छैनन् । सबैको आर्थिक हैसियत बढिरहेको छ, घटेको छैन, नेपाल ट्रेड युनियन कांग्रेसका अध्यक्ष पुष्कर आचार्यले भने, यो घाटा हुने क्षेत्र होइन । सरकारले अनुदान पनि दिइरहेकै छ । पछिल्ला वर्ष चियारोपण, उत्पादन र निर्यात दुवै बढेको छ । राष्ट्रिय चिया तथा कफी विकास बोर्डका अनुसार २८ हजार २ सय ४१ हेक्टरमा चिया रोपण भइसकेको छ । आर्थिक वर्ष ०७३७४ मा दुई करोड ४४ लाख ९ हजार किलो उत्पादन भएको थियो । उत्पादन भएको चियाको मुख्य बजार भारत हो । त्यसबाहेक तेसो मुलकमा निर्यात हुन्छ ।"
"लेनदेन विवादमा अपहरण, एक पक्राउ","काठमाडौं  महानगरीय प्रहरी कार्यालयका डीआईजी शैलेश थापा क्षक्रीलाई शुत्रबार बिहानै सूचना आयो, इमाडोलतिर एक व्यक्ति अपहरणमा परे । थापाले प्रहरी परिसर ललितपुरका एसएसपी रवीन्द्र धानुकलाई उक्त सूचना दिए । धानुकले अपहरण भएको भनिएको स्थानतिर प्रहरी खटाए । झन्डै २ बजेतिर प्रहरीले इमाडोलबाट अपहरणमा परेका भनिएका कृष्ण पौडेल र अनिमा भुजेललाई पक्राउ गर्यो । सुनाकोठी घर भई इमाडोल खरीबोट नजिक किराना पसल गर्ने पौडेलले करिब एक वर्षअघि छिमेकमा पसल गर्ने अनिमा भुजेलसँग दुईपटक गरेर २ लाख रुपैयाँ ब्याजमा लिएका थिए । कृष्णको भनाइअनुसार उनले पटकपटक गरेर धेरैजसो रकम बुझाइसकेका थिए । उनको हिसाबमा ४४ हजार मात्र तिर्न बाँकी थियो ।अनिमाले काभ्रे घर भएका छेवाङ लामासँग लिएर कृष्णलाई उक्त रकम दिएकी रहिछन् । पैसा उठाउनकै लागि छेवाङले पसल जाँदै गरेका कृष्णलाई बाटैबाट नियन्त्रणमा लिए । कृष्णका अनुसार छेवाङले तुरुन्तै पैसा दे नत्र छाडदिनँ भन्दै इमाडोल वरपर घुमाइरहे । कृष्णले घरमा फोन गरेर आफूलाई नियन्त्रणमा लिइएकाले पैसा खोजेर ल्याउन अनुरोध गरे । कृष्णका अनुसार छेवाङले ६५ हजार मागेका थिए, अनिमाले ५० हजारमै कुरा मिल्ने बताएकी थिइन् । यतिबेलासम्म कृष्ण अपहरणमा परेको सूचना प्रहरीकहाँ पुगिसकेको थियो । प्रहरीकै योजनाअनुसार कृष्णले पैसा लिन भन्दै अनिमा र छेवाङलाई इमाडोल पुर्याए । त्यही बेला प्रहरीले अनिमालाई नियन्त्रणमा लियो, छेवाङ भाग्न सफल भए । प्रहरी परिसर ललितपुरका एसएसपी रवीन्द्र धानुकले यो अपहरण नै भएको बताए । व्यक्तिलाई नियन्त्रणमा राख्नु अपहरण हो, उनले भने । छेवाङले कृष्णलाई कोठामा बन्धक बनाएको देखिन्न । उनले सार्वजनिक स्थानमा डुलाएको कृष्णले बताएका छन् । प्रहरीका अनुसार छेवाङले यसअघि पनि विभिन्न व्यक्तिलाई धम्क्याउने गरेका थिए । यो घटनाबारे महानगरीय प्रहरी अपराध महाशाखाले पनि चासो देखाएको थियो । पक्राउ परेलगत्तै अनिमालाई अपहरणकारीका रूपमा चित्रित गर्दै विभिन्न सञ्चारमाध्यममा समाचार आइसकेको थियो । कृष्णले घटनामा अनिमाको दोष नरहेको बताएका थिए । त्यतिबेलै महाशाखाले अनिमालाई बोलाएर अलग्गै बयान लियो । बयानमा संलग्न एसपी सोमेन्द्रसिंह राठौरले भने यो नक्कली अपहरण भएको दाबी गरे । रकम लेनदेनको कुरा बल्झाउन अपहरणको नाटक गरेको देखिन्छ, उनले भने । ललितपुरका एसएसपी धानुकले अपहरण नै भएको बताएका छन् भने राठौरले गलत सूचना दिनेमाथि कारबाही हुनसक्ने बताए ।"
एक लाख डलरसहित भारतीय महिला पक्राउ,काठमाडौं एक लाख अमेरिकी डलरसहित भारतीय नागरिक बन्दना घनश्याम सोनी पक्राउ परेकी छन् । अन्तर्राष्ट्रिय विमानस्थल सुरक्षा कार्यालयले उनलाई त्रिभुवन अन्तर्राष्ट्रिय विमानस्थल हुँदै मुम्बई जान लागेका बेला पक्राउ गरेको हो । प्रहरीका अनुसार उनले सुटकेसमा एक सय थानका एक हजार अमेरिकी डलर लुकाएकी थिइन् । विमानस्थल प्रहरी प्रमुख एसएसपी सन्दीप भण्डारीका अनुसार बन्दनाले आफू नेपालको कुनै हाइड्रो कम्पनीमा काम गर्ने बताएकी छन् तर उनले आफूले काम गरेको प्रमाण भने पेस गरिसकेकी छैनन् । प्रहरीले थप अनुसन्धान तथा कारबाहीका निम्ति उनलाई राजस्व अनुसन्धान विभागमा बुझाएको छ । वैशाख २ गते पनि विमानस्थल प्रहरीले कतार एयरवेज हुँदै दोहा जान लागेका पोल्यान्डका २ नागरिकबाट १९ हजार ७ सय अमेरिकी डलर र १० हजार २ सय युरो बरामद गरेको थियो । यी दुवै जना अन्तर्राष्ट्रिय उडानतर्फको प्रस्थान होल्ड ब्यागेज जाँच क्षेत्रबाट पक्राउ परेका थिए ।
चन्द समूहका विद्यार्थी अध्यक्ष पक्राउ,"काठमाडौं प्रहरी परिसर काठमाडौंले नेक्रवित्रम चन्द समूहको झ्रातृ संगठन अखिल (क्रान्तिकारी) का अध्यक्ष चिरञ्जीवी ढकाललाई शुत्रबार अनामनगरबाट पक्राऊ गरेको छ । अखिल (क्रान्तिकारी) को केन्द्रीय कार्यालय बागबजारमा बसेको सत्ताबाहिरका दलनिकट ११ विद्यार्थी संगठनको निर्णय सार्वजनिक गर्न आयोजित कार्यत्रमबाट ढकाल पक्राउ परेका हुन् । प्रहरीले जरुरी पक्राउ पुर्जी जारी गरेर उनलाई नियन्त्रणमा लिएको हो । ११ विद्यार्थी संगठनले शिक्षा र स्वास्थ्यमा भइरहेको निजीकरण, व्यापारीकरण एवं विकृति हटाउन सरकारलाई अल्टिमेटम दिने, राज्यसत्ता दुरुपयोग गरी विभिन्न भ्रष्टाचार काण्डमा जोडिएकालाई कडाभन्दा कडा कारबाही गर्न सरकारलाई माग गर्नेलगायत तीनबुँदे निर्णय गरेका थिए । प्रहरी परिसर काठमाडौंका डीएसपी होबिन्द्र बोगटीले ढकालमाथि अनुसन्धान जारी रहेको बताए ।"
परराष्ट्रमा 'ब्रेन गेन सेन्टर',"काठमाडौं विभिन्न कारणले विदेश पलायन भए पनि मातृभूमिका लागि योगदान पुर्याइरहेका नेपालीको मिहिनेत तथा उपलब्धिको अभिलेख राख्न परराष्ट्र मन्त्रालयले ब्रेन गेन सेन्टर स्थापना गरेको छ । परराष्ट्रमन्त्री प्रदीपकुमार ज्ञवालीले विदेशस्थित सम्पूर्ण कूटनीतिक नियोग तथा गैरआवासीय नेपाली संघसमेतलाई पठाएको जानकारीमा विदेशी भूमिमा रहेका नेपालीका सम्बन्धमा आफ्नो रुचि र विज्ञताका आधारमा सूचना अद्यावधिक गर्न सुविधा उपलब्ध गराउने भनिएको छ । ज्ञानको बजारमा भएको द्रुत विश्वव्यापीकरण र शिक्षित नेपालीको उच्च प्रतिस्पर्धी क्षमताजस्ता कारणले गर्दा नेपालले गएको केही दशकमा बढदो ज्ञान पलायन गरेको महसुस गरेको छ, मन्त्री ज्ञवालीले जारी गरेको विज्ञप्तिमा छ, यसले बृहत् नेपाली समाजलाई केही लाभ पैदा गर्ने भए पनि मुलुकमा आवश्यक मानव पुँजीको परिपूर्तिमा कठिनाइ भइरहेको छ ।"
बिमा नीति सच्याउन विवेकशीलको अनुरोध,"काठमाडौं विवेकशील नेपाली पार्टीले वैदेशिक रोजगारमा जाने कामदारको बिमा नीतिले अनावश्यक भार खेप्नुपरेको भन्दै त्यसलाई सच्याउन माग गरेको छ । बिमा नीति परिवर्तन गरी करारअनुसार बिमको व्यवस्था गर्न उसले माग गरेको हो । उसले बिमाबापत झन्डै ५ अर्ब ६४ करोड रुपैयाँ आर्थिक भार ब्यहोर्नुपरेको दाबी गरेको छ । हाल दुईवर्षे करार अवधिमा जाने कामदारलाई तीन वर्ष र तीनवर्षे करारमा जाने कामदारले चार वर्षको बिमा शुल्क बुझाउनुपर्छ । वैदेशिक रोजगार नियमावली अनुसार श्रम स्वीकृति (करार अवधि) अवधि समाप्त भएको एक वर्ष अवधिसम्म मृत्यु, दुर्घटना परेको कामदारलाई क्षतिपूर्ति दिन थप एक वर्षको बिमा शुल्क बुझाउनुपर्नेछ ।"
मल्लकालीन स्वरूपमा विद्यालय,"हिलेदेवी, रामेछाप  झट्ट हेर्दा भित्री गाउँबस्तीमा रिसोर्ट अथवा होमस्टे खुलेको हो कि भन्ने लाग्छ । नजिक पुगेर नियाल्दा देखिन्छ कक्षा कोठामा विद्यार्थी पढिरहेका । यो हो रामेछापको दुर्गम बस्ती सुनापति३, हिलेदेवीस्थित पशुपति मावि । हेर्दैमा आकर्षक र कलात्मक देखिने विद्यालयमा छाना झिंगटीको छ । भुइँमा ढुंगा ओछ्याइएको छ । बिम, दलिन, झ्यालढोका, बार्दलीबरन्डा सबै काठकै । विद्यालय पनि यस्तो कलात्मक बन्छ भनेर पहिलोपटक देख्न पाइयो, सुनापति गाउँपालिका अध्यक्ष धावा लामा भन्दै थिए, अब हाम्रो स्वास्थ्य चौकी, गाउँपालिका कार्यालय पनि यस्तै बनाउन मन छ । गत मंगलबार मात्रै उद्घाटन भएको विद्यालय हेर्नैका लागि टाढाटाढादेखि गाउँले जम्मा भएका थिए । विद्यालय भवन निर्माणमा सहयोग गर्नेलाई गाउँलेले हृदयदेखि स्वागत गरे । भवन निर्माणमा इन्टर हेल्प जर्मनी, सुलन फर नेपाल र आरपी फाउन्डेशनले सहयोग जुटाएका हुन् । विद्यालय साँच्चै नमुना बनेको छ, प्रअ तिलकबहादुर बलले भने, विद्यालयमा जोडिएको परम्परागत शैली र सम्पदाका कारण यो भवन इतिहासको झल्को दिने खालको छ । विद्यालयमा ४ सय १२ विद्यार्थी अध्ययनरत छन् । दुई तलाको ६ कोठे विद्यालय भवन निर्माण गर्न झन्डै डेढ वर्ष लागेको थियो । भवन झन्डै ८६ लाख रुपैयाँमा बनेको हो ।विद्यालय भवन जाडो र गर्मी दुवैलाई उपयुक्त हुने खालको छ, बलले भने, त्यही भएर नयाँ भवनमा साना कक्षाका विद्यार्थी राखेर पढाउनेछौं । सुनापति क्षेत्रमा दलित र तामाङ समुदायको बसोबास बाक्लै छ । गाउँलेबाट राम्रो जनश्रमदान भएको छ । स्थानीय काठ, झिंगटी र ढुंगा गाउँघरकै प्रयोग गरेका छौं, भवन निर्माण समिति अध्यक्ष तेज तामाङले भने, भवन मल्लकालीन स्वरूपमा निर्माण भएको छ, यो क्षेत्रकै लागि विद्यालय भवन आकर्षणको केन्द्र बनेको छ । नयाँ भवनमा पढ्न पाएको खुसियालीमा विद्यार्थीले नाचगान गरेर जर्मनीदेखि आएका विदेशी पाहुनाको स्वागत गरे । सुनापति गाउँपालिकाको हिलेदेवी पुग्न दोलालघाटबाट कच्ची बाटो हुँदै कम्तीमा ४ घण्टा कोसीपारि यात्रा गर्नुपर्छ । यो गाउँमा मात्र होइन । सुनापति गाउँपालिका१, भदौरेमा शतलिंगेश्वर माविका २ वटा यस्तै नमुना भवन बनेका छन् । एउटा भवन ०७३ र अर्को ०७४ सालमा बनेको हो । दुई भवनमा गरेर १२ कक्षाकोठा छन् । जस्ताको छानो भएको भवनमा पानी पर्दा विद्यार्थी पढ्न सक्दैनथे, गर्मीमा तातेर झन् बढी समस्या हुन्थ्यो, अभिभावक टेकबहादुर घिसिङले भने, नयाँ भवन बनेपछि समस्या छैन, विद्यार्थीलाई घरमै राखेर पढाएजस्तो भएको छ । यी भवनहरू सुलर फर नेपाल, रोटरी क्लब गुन्चबुर्ग र आरपी फाउन्डेसनको आर्थिक सहयोगमा क्रमशः ६० र ६५ लाख रुपैयाँमा बनेका हुन् । विद्यालयका प्रअ एकनाथ चौलागाईंका अनुसार यहाँ ५ सय विद्यार्थी अध्ययनरत छन् । त्यस्तै, उच्च मावितर्फ व्यवस्थापन, मानविकी र शिक्षा संकायको पढाइ हुन्छ । यो विद्यालय भवन पनि कोसीपारि नमुना भवनका रूपमा चिनिएको छ । यो मात्र होइन, काभ्रेको चौरीदेउराली६ स्थित प्रभा माविको १० कोठे भवन पनि यस्तै नमुना छ । बालबालिका पढाउन यो भवन सोचेभन्दा बढी सुविधायुक्त छ, विद्यालयका प्रअ क्षितिज सुब्बाले भने, गर्मीमा चिसो, जाडोमा तातो हुने वातानुकूलित भएकाले बालबालिका खुसीले पढ्न आउँछन् । गाउँगाउँमा कलात्मक रूपमा बनाइएका नमुना विद्यालयका भवन आन्तरिक तथा बाह्य पर्यटकको रोजाइमा समेत पर्ने गरेका छन् । आरपी फाउन्डेसनको अगुवाइमा काभ्रे, रामेछाप, नवलपरासी, भक्तपुर, गोरखालगायत जिल्लामा १४ वटा यस्ता नमुना विद्यालय निर्माण भइसकेको सम्पदाविद् रवीन्द्र पुरीले बताए । नमुना विद्यालय भवनका रूपमा एक दशकअघि काभ्रेको फूलबारीस्थित मथुरापाटी मावि निर्माण गरिएको र त्यहाँबाट विद्यालय निर्माण अभियान अघि बढेको पुरीले बताए । यस्ता विद्यालय निर्माणमा हाम्रो दुई तिहाइ सहयोग हुन्छ, एक तिहाइ विद्यालय तथा स्थानीय समुदायको रहन्छ, पुरातत्त्वविद् पुरीले भने, हाम्रो परम्परागत वास्तु, कलालाई जोगाउनुपर्छ भनेर गाउँगाउँमा यस्ता नमुना विद्यालय निर्माण अभियान थालेका हौं । उनले सामुदायिक विद्यालयको स्तर सुधार्न विद्यार्थीले पढ्ने कक्षाकोठा, डेस्कबेन्च र पठन सामग्री सहजै उपलब्ध हुनैपर्ने बताए । हामीकहाँ सामुदायिक विद्यालयमा गरिबले मात्रै पढ्ने, निजीमा धनी मात्रै जाने भन्ने मान्यता स्थापित भइसकेको छ, उनले भने, यसले धनी र गरिबको वर्गीकरण जानाजानी गरेको छ, यो भावनाले पनि हाम्रा सामुदायिक विद्यालय जहिल्यै कामचलाउ मात्रै हुन सक्छन् ।"
प्रदेशभरका योजना छानिँदै,"योजना सम्झौता बन्दअसारे विकासलाई रोक्नका लागि मकवानपुरको एक स्थानीय तहले सक्रियता देखाएको छ । जिल्लाको पश्चिमी क्षेत्रमा पर्ने मनहरी गाउँपालिकाले बुधबारदेखि चालु आवको नयाँ योजना सम्झौता गर्ने कार्य बन्द गरेको छ । चालु आवको चैत मसान्तसम्ममा उक्त गाउँपालिकाको चार सय ६३ वटा योजनाहरूको सम्झौता भइसकेका छन् । असारे विकासे योजनालाई रोक्ने उद्देश्यले बुधबारदेखि नयाँ योजनाको सम्झौता गर्न रोक लगाइएको मनहरी गापाका अध्यक्ष एकराज उप्रेतीले बताए । चालु आर्थिक वर्षको अन्तिम समयमा योजना सम्झौता गर्दा कार्यान्वयनमा समस्या हुने र योजना समयमा नसकिने तथा त्यसको अनुगमन पनि गर्न नभ्याउने हुनाले सम्झौता बन्द गरिएको उनले भने । समय हुँदा सम्झौता गर्न नआउने र अन्तिम समयमा आएर सम्झौता गर्ने शैलीलाई परिवर्तन गर्नुपर्छ । राज्यको पैसालाई सही ठाउँमा सदुपयोग गर्नुपर्ने उनको धारणा छ । उक्त गाउँपालिकाकाले चालु आवको चैत महिनासम्म चालुतर्फका कार्यक्रममा २५ करोड ५७ लाख रुपैयाँ विनियोजन गरिएकोमा १३ करोड ९६ लाख रुपैयाँ खर्च गरेको छ । गाउँपालिकाको ५५३ प्रतिशत प्रगति देखिएको छ । पुँजीगततर्फ २८ करोड ३९ लाख रुपैयाँको योजनामा १४ वटा ठूला योजनाहरू टेन्डर भएको छ भने करिब ९० प्रतिशत खर्च हुने गाउँपालिकाले दाबी गरेको छ । गाउँपालिकाले चैत मसान्तसम्म आन्तरिक आयतर्फ १७ करोड ५ लाख रुपैयाँ लक्ष्य लिएकोमा १५ करोड ६० लाख रुपैयाँ आम्दानी गरिसकेको छ । आम्दानीतर्फ ९१४९ प्रतिशत प्रगति गरेको छ । उक्त गापाले ९ महिनामा ३ करोड ६५ लाख २ हजार ८ सय ३२ जनालाई सामाजिक सुरक्षा भत्ता वितरण गरेको उल्लेख गरेको छ । चालु आवमा गाउँपालिकाको सम्पूर्ण रकम खर्च हुने र बजेट फ्रिज नहुने अध्यक्ष उप्रेतीले भने । कृषि र पशुसम्बन्धी गाउँपालिकाले खासै प्रगति गर्न नसकेको उनको भनाइ छ । एक वर्षमा ४ वटा अधिकृत परिवर्तन हुँदा पनि योजना तथा कार्यक्रम कार्यान्वयनमा समस्या रह्यो, उनले भने । जनशक्तिको अभावले गर्दा विकास, निर्माणलगायत अन्य काममा नकारात्मक प्रभाव परेको गापाले जनाएको छ ।"
नारायणगढ अझै अस्तव्यस्त,"चितवन  फराकिलो सडक र चौडा फुटपाथ भएको नारायणगढ बजार पूर्वाधारअनुसार चिटिक्क बन्न सकेको छैन । भरतपुर महानगरपालिकाले अघिल्लो वर्ष फुटपाथमा पसल गर्नेहरूलाई हटाएको थियो । मुख्य राजमार्गमा तीनपांग्रे गाडी चल्न रोकेको थियो । तर बजार व्यवस्थापनका लागि यत्ति काम पर्याप्त नभएको बजारवासी बताउँछन् । फराकिलो सडकमा यात्रु कुर्दै गाडी बसेका हुन्छन् । फुटपाथ पार्किङ स्थलमा परिणत भएको छ ।सडकमा गुड्ने गाडी र पैदल हिँड्नेको चाप बढदो छ । तर बजार क्षेत्रमा अहिलेसम्म एउटा पनि आकाशे पुल बनेको छैन । सडकमा ट्राफिक बक्ती छैन । जेब्रा त्रसिङ कतै स्पष्ट छ कतै मधुरो छ । जेब्रा क्रसिङबाट सडक पार गर्ने चलन विस्तारै बस्दै छ । तर हुइँकिँदै आउने गाडीले जेब्रा क्रसिङमा मान्छे देख्दा पनि रफ्तार कम गर्दैनन्, बरु बाटो छाड्नका लागि हर्न बजाउने गर्छन् ।देशको मध्य भागमा पर्ने भएका कारण नारायणगढका बारेमा धेरै नेपाली परिचित छन् । जिल्ला सदरमुकाम भरतपुरसँगै जोडिएको नारायणगढ व्यापारिक क्षेत्र हो । तर यहाँ देखिएका समस्या र अस्तव्यस्तताले कतै बजार नै विस्थापित हुने पो हो कि भन्ने खतरा बढेको छ, चितवन उद्योग वाणिज्य संघका अध्यक्ष सहनलाल प्रधानले भने । बजार क्षेत्रलाई व्यवस्थित गर्न अघिल्लो वर्ष हामीले फुटपाथका पसलहरू अन्यत्र सार्यौं । दुर्घटना रोक्न मुख्य राजमार्गमा तीनपांग्रे गाडी चलाउन रोक लगायौं । यसले गर्दा धेरै हदसम्म बजार व्यवस्थित नभएको हैन । तर अन्य धेरै काम गर्न बाँकी भने छ । हामी गर्ने योजनामा नै छौं, भरतपुर महानगरपालिकाका प्रवक्ता अरुणपीडित भण्डारीले भने । संघका अध्यक्ष प्रधान नारायणगढ क्षेत्रमा मात्रै पाँच हजारको हाराहारीमा विभिन्न खाले पसल र व्यावसायिक प्रतिष्ठानहरू भएको बताउँछन् । ६० को हाराहारीमा बैंकहरू छन् । तर पार्किङ क्षेत्र छैन । पसल र प्रतिष्ठान अगाडि फुटपाथमा नै गाडी र मोटरसाइकल पार्किङ गर्नुपर्ने बाध्यता छ । पुलचोक क्षेत्रमा लामो दूरीका यात्रु बसले काठमाडौं वा पूर्व पश्चिम जाने यात्रुहरू कुरेर बसेका हुन्छन् ।भरतपुरमा केन्द्रीय बसपार्क छ । त्यसैगरी नारायणगढ आँपटारी नजिक पोखरा, लमजुङ, गोर्खा जाने गाडीहरू चढ्ने अर्को बसपार्क छ । तर यात्रुहरू गाडी चढ्न भनेपछि पुल्चोक नै बस्छन् । २४ सै घण्टा गाडी भेटिने ठाउँ पुलचोक भएका कारणले यात्रुलाई एक खालको छाप परेको छ । गाडी त्यहाँ धेरै बेर रोकिँदैनन् । तर गाडी नै धेरै छन् थोरै बेर रोकिए पनि भीड हुन्छ, नेपाल यातायात व्यवसायी राष्ट्रिय महासंघका उपाध्यक्ष रामप्रसाद सुवेदीले भने । बसपार्क अलि अपायक ठाउँमा भएको उनको भनाइ छ ।होटल तथा पर्यटन व्यवसायी संघ प्रदेश३ का प्रथम उपाध्यक्ष रहेका पुलचोकका व्यवसायी दुर्गाप्रसाद गौतम पैदल हिँड्दा नारायणगढ बजारको अस्तव्यस्त अनुभव हुने बताउँछन् । पार्किङले फुटपाथ भरिएको छ । खाल्डा खुल्डी पनि छन् । नाला फुटेका हुन्छन् । गन्ध आउँछ । यस्तो ठाउँमा किनमेलका लागि कसरी ग्राहक आउने । पर्यटक त झनै आउने वातावरण नै छैन गौतमले भने ।बाटो काट्न र आफु चढेर आएको बाहान राख्न समस्या भएपछि किनमेल र अन्य प्रयोजनका लागि बजार आउनेहरू घट्न थालेको व्यवसायीहरूको अनुभव छ । नारायणगढ क्षेत्रको सबैभन्दा ठूलो व्यावसायिक प्रतिष्ठान नारायणगढमा रहेको केएल मल हो । त्यसको आफ्नै पार्किङ नभएको हैन । तर पार्किङ शुल्क लिने गरेका कारण ग्राहकले फुटपाथमै मोटरसाइकल राख्ने गरेको देखिन्छ । पुरानो घर र मार्केटको के कुरा नयाँ मार्केटमा पनि पार्किङ राख्ने चलन सुरु भएको छैन, व्यवसायी दिनेशकुमार चुकेले भने । चुकेले भाडामा उपलब्ध गराएको जग्गामा महानगरले सशुल्क पार्किङ सञ्चालन गरेको छ । तर मुस्किलले सयवटा गाडीबाहेक अरू अटाउँदैनन् । उद्योग वाणिज्य संघका अध्यक्ष प्रधान पूर्वाधारका साथै सार्वजनिक शौचालय र तिर्खा लाग्दा पानी पिउने ठाउँको समेत अभाव भएको बताउँछन् । बजारबाटै पूर्वपश्चिम राजमार्ग र काठमाडौं जाने सडक गएको छ । यसले गर्दा गाडीको चाप छ । पार्किङ पनि छैन ।"
शिक्षकमाथि यौन दुर्व्यवहारको आरोप,"सिन्धुलीमाढी सिन्धुलीको फिक्कल गाउँपालिका३ मा शिक्षकले विद्यार्थीलाई बाल यौन दुर्व्यवहार गरेको खुलासा भएको छ । फिक्कल सालघारीस्थित मावि रातमाटाका शिक्षक चिरञ्जीवी पहाडीले किशोरीहरू राती घरमा सुतिरहेको अवस्थामा यौन दुर्व्यवहार गर्न खोजेको भन्दै पीडित किशोरीहरूका साथै जिल्ला किशोरी सञ्जाल र बाल सञ्जालले न्याय माग्दै जिल्ला प्रशासन कार्यालयमा ज्ञापन पत्र बुझाएका छन् । बाल यौन दुर्व्यवहार गर्नेलाई कारबाही गर भन्ने नाराका साथ दबाबमूलक नारा लगाउँदै सिन्धुलीमाढीस्थित लोकतान्त्रिक चौरबाट सिन्धुली बजार हुँदै प्रमुख जिल्ला अधकारी ज्ञानप्रसाद ढकाललाई ज्ञापन पत्र बुझाएका थिए । चण्डिका माध्यमिक विद्यालय चनौटेमा ७(९ कक्षामासम्म अध्ययनरत चार किशोरीहरूलाई वैशाख १३ राती यौन दुर्व्यवहार गर्न खोजेको पीडित किशोरीहरूले बताएका छन् । हामी दिदीबहिनी सुतिरहेका थियौं । ढोका ढकढक गरेको आवाज आयो, को हो ? भन्दाभन्दै सरले लात्तिले हानेर ढोका खोलिसक्नुभएछ । उनीहरूले भने, सर लुगा नै नलगाई आउनुभएको रहेछ । हामी आत्तिएर यतिबेला किन आउनुभयो सर भन्दा तिमीहरूसँगै बस्न आएको काली भन्नुभयो र जबरजस्ती गर्न लाग्नुभयो । हामीले चिच्याएपछि बुबाआमा र अरू छिमेकीहरू पनि आएपछि भने सर भाग्नुभयो ।शिक्षक पहाडीविरुद्ध जिल्ला प्रहरी कार्यालय सिन्धुलीमा वैशाख २० गते जाहेरी दरखास्त दिँदा पनि पक्राउ नगरेकाले प्रजिअसमक्ष ज्ञापन पत्र बुझाएका हुन् । जिल्ला प्रहरी कार्यालय सिन्धुलीका प्रहरी उपरीक्षक चक्रबहादुर सिंहले शिक्षक चिरञ्जीवी पहाडी फरार रहेकाले खोजी कार्य जारी रहेको बताए । प्रहरीले पहाडीको घर र उनको आफन्तहरूकोमा समेत पटकपटक खोजतलासी गर्दा फेला नपरेको उनले बताए ।"
हिरासतमै आत्महत्या प्रयास,चितवन चोरीको आरोपमा इलाकाका प्रहरी कार्यालय रत्ननगर टाँडीको हिरासतमा रहेका एकजनाले हिरासत कक्षको शौचालयभित्र आत्महत्या प्रयास गरेका छन् ।कालिका नगरपालिका१ पदमपुरमा रहेको राष्ट्रिय आधारभूत विद्यालयमा ल्यापटप र कम्प्युटर चोरी भएपछि पदमपुर प्रहरी चौकीले समीर घिसिङ र अर्का एक जनालाई पक्राउ गरेर बुधबार टाँडी प्रहरीलाई बुझाएको थियो । तीमध्ये समीरले बिहीबार दिउँसो ३ बजे हिरासत कक्षभित्र रहेको शौचालयमा आफूले लगाइरहेको सर्टको पासो लगाएर आत्महत्याको प्रयास गरेको इलाका प्रहरी कार्यालय टाँडीका डीएसपी दयानिधि ज्ञवालीले बताए । समीरलाई उपचारका लागि भरतपुरको पुरानो मेडिकल कलेजको शिक्षण अस्पतालमा राखिएको छ ।
१११ युवालाई ठग्ने पक्राउ,सिन्धुलीमाढी सिन्धुलीमा रोजगारी दिने भन्दै १ सय ११ युवालाई ठगी गर्ने गोलञ्जोर गाउँपालिका ४ का एकेन्द्र मगर र हेमराज गुरुङ पक्राउ परेका छन् । ग्रिन क्लब नेपालका विभागीय अध्यक्ष बताउने एकेन्द्र र जिल्ला संयोजक भन्ने हेमराजलाई पक्राउ गरेको सिन्धुलीका प्रहरी उपरीक्षक चक्रबहादुर सिंहले बताए । हेमराजलाई वैशाख १८ गते र एकेन्द्रलाई २५ गते काठमाडौंको बौद्धबाट पक्राउ गरिएको थियो । महानगरीय प्रहरी वृत्त बौद्ध काठमाडौंले पक्राउ गरेर अनुसन्धानसहित कानुनी कारबाही गर्न बिहीबार सिन्धुली ल्याएको हो । स्वास्थ्यसम्बन्धी गाउँगाउँमा गएर काम गर्नुपर्ने र त्यसबापत मासिक ४० हजार रुपैयाँ दिने भनेर युवालाई उनीहरूले काममा लगाएका थिए । काम गर्नुपूर्व तालिम लिनुपर्ने भन्दै उनीहरूले प्रतिव्यक्ति ६ हजार ७ सय रुपैयाँ पैसा समेत उठाएका थिए ।
८५ लाखको सुनसहित कारोबारी पक्राउ,"हेटौंडा मकवानपुर प्रहरीले अवैध सुनसहित कारोबारीलाई पक्राउ गरेको छ । जिल्ला प्रहरी कार्यालय मकवानपुरले एक केजी ६ सय ४९ ग्राम आठ सय ९० मिलिग्राम अवैध सुनसहित भोजपुर षडानन्द नगरपालिका४ का २९ वर्षीय किशोर ल्वागुन विकलाई पक्राउ गरेको हो । बरामद गरेको सुनको बिहीबारको मूल्यले ८५ लाखभन्दा बढीको रहेको छ । इलाका प्रहरी कार्यालय हेटौंडा९, पशुपतिनगरका प्रहरी निरीक्षक अरुणकुमार कुशवाहको कमान्डमा खटिएको प्रहरी टोलीले विकले लगाएको जुत्ताभित्र र पाइन्टको खल्तीमा लुकाएर ल्याउँदै गरेको अवस्थामा सुनसहित उनलाई नियन्त्रणमा लिएको हो ।"
गोसाइँकुण्डमा केबलकार निर्माण हुने,"रसुवा गोसाइँकुण्डसम्म केबलकार निर्माण गर्न दुई ठाउँबाट वातावरणीय प्रभाव मूल्यांकन (ईआईए) को प्रक्रिया अघि बढेको छ । केबलकार निर्माण गर्नका लागि गोसाइँकुण्ड गाउँपालिका र घ्याङफेदीगोसाइँकुण्ड केबलकार कम्पनी प्रालि, महाराजगन्जले वातावरणीय प्रभाव मूल्यांकन (ईआईए) को प्रक्रिया अघि बढाएका हुन् ।"
मेयरको चेपुवामा उपमेयर,"काठमाडौं  खुला मञ्च अतिक्रमण हटाउन डोजर चलाइएसँगै काठमाडौं महानगरपालिकाका मेयर र उपमेयरबीचको बेमेल पनि सतहमा देखियो । मेयर विद्यासुन्दर शाक्यले ऐनले प्रत्याभूत गरेको अधिकारसमेत कटौती गरी आफ्नो जिम्मेवारीमाथि हस्तक्षेप गरेको उपमेयर हरिप्रभा खड्गीले आरोप लगाइन् । २०७५ चैत २४ मा सम्पन्न नगरसभाको चौथो अधिवेशनमा खड्गीले खुलामञ्चमा धमाधम पसल निर्माणबारे मेयर शाक्यको ध्यानाकर्षण गराएकी थिइन् । महानगरमा जनप्रतिनिधि आएपछिको पहिलो नगरसभामा समेत उनले रानीपोखरी र टुँडिखेलबीचको व्यापारिक भीडभाड हटाउनुपर्ने धारणा राखेकी थिइन् । जनप्रतिनिधि आउनुअघि जतिसुकै सम्झौता भए पनि पसलेहरूलाई अल्टिमेटम दिएर हटाउनुपर्ने उनको तर्क थियो । केही पसलवाला उनकै सचिवालयमा पुगेर कन्भिन्स भएर फर्केका थिए । तर, मेयरले उक्त विषयमा बेवास्ता गरिदिए । खुलामञ्चका विषयमा भने केही चासो देखाउँदै अनुगमन गरी वस्तुस्थिति खुल्ने प्रतिवेदन बुझाउन उपमेयरलाई मौखिक निर्देशन दिए । उपमेयरले आफ्नो अधिकार क्षेत्रभित्र नपर्ने भएकाले लिखित निर्देशन आउनुपर्ने भन्दै झन्डै तीन हप्तासम्म निर्देशन अटेर गरिन् ।स्थानीय सरकार सञ्चालन ऐन २०७५ मा उपमेयरले योजना तथा कार्यक्रमको अनुगमन तथा सुपरीवेक्षण गरी प्रतिवेदन पेस गर्ने अधिकार छ । २०७५ मंसिर १२ मा बनेको अनुगमन समितिको संयोजकका रूपमा उपमेयरलाई प्राप्त मनोनयन पत्रमा स्थानीय तहको वार्षिक योजना तथा बजेट तर्जुमा दिग्दर्शन २०७४ (परिमार्जित) बमोजिम महानगरबाट सञ्चालित योजनाको नियमित अनुगमन सुपरीवेक्षण गर्ने जिम्मेवारी मात्रै दिइएको छ । संविधानमा सुरक्षित अधिकार कटौती गरेर उपमेयरको जिम्मेवारी साँघुरो बनाएकाले मौखिक निर्देशनका आधारमा एक्सन मा जान नसकेको खड्गीले बताइन् । मलाई अनुगमन समितिको जिम्मेवारी दिँदा कतिसम्म कटौती गरिएको छ भन्ने मलाई थाहा थियो, उनले भनिन्, मैले जानाजान थप अप्ठेरोमा फस्नु थिएन । त्यतिन्जेल खुलामञ्चको विषय चर्किसकेको थियो । मेयरले वैशाख १३ मा उपमेयरलाई पत्र लेखेर स्थानीय सरकार सञ्चालन ऐनअन्तर्गत गठित अनुगमन समितिमार्फत अनुगमन गरी प्रतिवेदन पेस गर्न निर्देशन दिए । तर महानगरमा हालसम्म त्यसअनुसारको समिति गठन नभएको उपमेयर दाबी गर्छिन् । पत्र आएपछि उनी मेयरको निर्देशन कार्यान्यन गर्न विभागीय कर्मचारीहरूसँग एक चरण बैठक भने बसिसकेकी थिइन् । पत्र पाएको भोलिपल्टै मेयरको आदेशमा खुलामञ्चमा डोजर चलाइयो । मेयरले वैशाख १७ मा पुनः पत्राचार गरेर खुलामञ्चका संरचना भत्काउन थालिसकेको भन्दै थप अनुगमन आवश्यक नरहेको उपमेयरलाई जानकारी गराए ।यसैगरी राजनीतिक रूपमा निर्देशित भएर उपमेयरले नटेरेपछि डोजर लगाउनुपरेको मेयरले सार्वजानिक अभिव्यक्ति पनि दिए । मेयरको अभिव्यक्तिमाथि उपमेयरले आपत्ति जनाएकी छन् । काम गर्नलाई अधिकारजति मेयरसाब नै खोसेर राख्नुहुन्छ, उल्टै राजनीतिक रंग लगाइदिनुहुन्छ, यो सरासर ममाथिको लान्छना हो, उनले भनिन् । मेयरले खुलामञ्च मात्रै नभएर विगतमा पनि पटकपटक अनेक बहाना बनाएर फसाउन खोजेको उनको भनाइ छ । यस विषयमा जिज्ञासा राख्दा मेयरले पद्धतिअनुसार चल्नुपर्ने भन्दै विगत कोट्याउन नचाहेको बताए । काम गर्दै जाँदा कमीकमजोरी त हुन्छन्, महानगरमा कसैले अन्जानमा गल्ती गरे पनि भागिदार मै हुनुपर्छ, त्यसैले हामी सबै मिलेर महानगर बनाउने हो, उनले भने ।मेयरले जिम्मेवारीविहीन बनाउन खोजेर महानगरलाई एकलौटी चलाउँदै आएको आरोप लगाइन् । जस्तो महानगरमा उपमेयरलाई न्यायिक समिति, बजेट तर्जुमा समिति, अनुगमन समिति र राजस्व समितिअन्तर्गतको जिम्मेवारी संविधानमा तोकेको छ । उक्त समितिहरू बनाउने वातावरण बनाउन मेयरलाई धेरैपटक आग्रह गर्नुपरेको थियो । न्यायिक समिति जनप्रतिनिधि आएको करिब ६ महिनापछि मात्रै बनेको थियो । बजेट तर्जुमा र राजस्व समिति दोस्रो परिषद्बाट अनुमोदन गरेका थिए । अनुगमन समिति भने मेयरले बनाउनै चाहेका थिएनन् । धेरै पटक आग्रह गरेपछि जनप्रतिनिधि आएको झन्डै डेढ वर्षपछि मात्रै बनेको थियो । अनुगमन समिति बनाउने कोसिस गर्नुभएको छदै थिएन, मैले पटकपटक भनेपछि अन्तिममा ल तपाईंले धेरै रिक्वेस्ट गर्नुभो बनाइदिएँ, भन्नुभो, मलाई हाँसो लाग्यो, समिति त मैले बनाउने होइन, संविधानमा लेखिएको कुरा हो । उनले भनिन्, त्यही पनि अधिकारजति कटौती गरिदिनुभयो । बजेट तर्जुमा समितिमा आफू रहे पनि मेयरले एकलौटी बजेट तथा योजना चलाउने गरेका छन् । कार्यालय सञ्चालन खर्चका विषयमा पनि मेयरले आफूखुसी गर्दै आएका छन् । वित्त शाखाले उपलब्ध गराएको विवरणअनुसार आर्थिक वर्ष ०७४७५ मा बागदरबारस्थित मेयरको कार्यकक्ष र सचिवालयमा जलपान तथा खाना खर्च ७ लाख रुपैयाँ र राष्ट्रिय सभागृहमा रहेको मेयरको अर्को कार्यालयमा ६ लाख ८९ हजार रुपैयाँ गरी १३ लाख ८९ हजार रुपैयाँ खर्च भएको थियो । यसैगरी उपमेयरको सचिवालयमा गएको आवमा ५ लाख ५१ हजार रुपैयाँ जलपानमा खर्च भएको थियो । खर्च के कति र कहाँ, कसरी भइरहेको भन्ने सम्बन्धमा आफूलाई चासो र थाहै नभएको भन्दै मेयर गैरजिम्मेवार बन्न खोजेका छन् । खर्च कसले के राख्छ, वित्त शाखातिरै हुन्छ, मलाई सरोकारको विषय होइन । यतिका छर्लङ हुँदाहुँदै पनि उनले पानी माथिको ओभानु बन्ने गरेका छन् । महानगरको स्थानीय राजपत्र बनाउने क्रममा पनि उपमेयरलाई थाहै नदिई अन्तिममा आएर पुस २४, २०७४ को नगरसभामा थमाएका थिए । उनले मेयरको विश्वास गरेर चुपचाप बस्दै आएकी थिइन् । तर पटकपटक घात गर्न थालेकाले अबदेखि नसहने निर्णयमा पुगेकी छन् । जनताको सेवाका लागि प्रतिनिधि भएर महानगर बनाउन आएको भए पनि राजनीतिक दृष्टिकोण र महिला भएका कारणले थिचोमिचो गरिरहेको बताउँछिन् । मेयरले अधिकार दिन त परै जाओस् सोध्न समेत आवश्यक ठान्ने गरेका छैनन्, यो त ह्युमुलेसन हो, मलाई अट्याक गरेको हो नि, अबदेखि चुप बस्दिनँ, मसँग धेरै प्रमाण भइसके । मेयरले महानगरमा संविधानले तोकेअनुसारको पदीय जिम्मेवारी सबैलाई पालना गर्नुपर्ने बताए । कसैको व्यक्तिगत इच्छाचाहना, राजनीतिक आस्थाका कारण कसैलाई धेरै अधिकार, कसैलाई थोरै नभएको भन्दै भने, म मेयरको हैसियत र अधिकारमा काम गर्छु, उहाँले उपमेयरको हैसियतमा रहेर काम गर्ने हो ।देशभरका सबैजसो स्थानीय तहका उपप्रमुखहरू प्रमुखको चेपुवामा छन् । उनीहरूलाई संविधानबमोजिम काम गर्न कतै प्रमुख, कतै कर्मचारी त कै सहकर्मी जनप्रतिनिधि बाधक बनेका छन् । उनीहरूका लागि अभिभावकको भूमिकामा रहनकै लागि कानुन सम्मत अघि बढ्ने अडान लिएकी छन् । उहाँहरूले काठमाडौं महानगरलाई अभिभावकको रूपमा हेरिराख्नुभएको छ, यसैमाथि टेकेर काम गर्न चाहिरहनुभएको छ, मैले मेयरसँग जायज कुरामा आफ्ना गुनासा राख्न किन नपाउने, तर मुखको भरमा काम गर्न सक्दिनँ, मलाई जे समिति दिएको छ त्यहीअनुसार गर्ने हो, उनले भनिन् ।राजनीतिक सवाललाई अहिले आएर जोड्न नमिल्ने र आफूले कहिल्यै त्यो दृष्टिले नहेको मेयरले जिकिर गरे । चुनाव लड्नेबेलै जिम्मेवारी के कति भनेर पदमा लडेर आएको उपमेयरलाई थाहा हुनुपर्ने हो, जितेर आइसकेपछि यो र त्यो पार्टीको सवालै हुँदैन । स्थानीय तह निर्वाचनमा मेयर तत्कालीन एमाले र उपमेयर कांग्रेसबाट विजयी भएका हुन् ।"
मृगस्थलीमा मृग व्यवस्थापन गाह्रो,"काठमाडौं  पशुपतिको श्लेषमान्तक वन मृगस्थलीमा मृगको व्यवस्थापन नहुँदा शताब्दी पुराना रूख लोप हुने अवस्थामा पुगेका छन् । मृगले पुराना रूखको जरा खोतल्ने र लोक्ता टोक्न थालेका छन् । २०६१ मंसिरमा ९५ रोपनीमा ३० वटा मृग पाल्न सुरु गरिएको पशुपति क्षेत्र विकास कोषका नायब सुब्बा होमप्रसाद नेपालले जानकारी दिए । मृगको संख्या बढेर १ सय ६३ पुगेको छ, उनले भने, पाल्ने ठाउँ साँघुरो भयो ।चरनका लागि उपयुक्त घाँसे स्थान नभएका ठाउँमा धेरै मृग राख्दा विश्व सम्पदा सूचीमा परेको पवित्र धार्मिक तथा पर्यटकीय क्षेत्र कुरूप हुने अवस्थामा परिणत हुँदै गएको मृग अवलोकन गरिरहेका काठमाडौं पेप्सीकोलाका दिनेश थापाको भनाइ छ । पहिला हरियो झाडीसँगको वन थियो, उनले भने, पुराना रूखका जरा उक्किएर माथिमाथि आएछन्, ओरालो भागतिर सबै धूलो उड्ने भएछ । बागलुङ घर भई हाल काठमाडौं बस्दै आएका सुदीप विकले मृगको व्यवस्थापनसँगै पुराना रूखको संरक्षणमा क्षेत्र विकास कोषले चासो नदिएको बताए । तल भिरालोतिर त खण्डहर हुन लागेछ, उनले भने, अलि पछाडि त पहिरो आउन सक्छ । वनको बीचमा सीमित घेराभित्र राखिएका मृगका लागि चरन क्षेत्र छैन । आहारा नपुग भएपछि मृगलाई चना, मकै, भटमास र खनिज तत्त्व दिनको ३ पटक खुवाउने गरेको नासु नेपालले बताए । शिवजी मृगको रूप लिएर बसेको मृगस्थलीमा मृगबिनाको थली भएकाले कृष्णसार १८, चित्तल १० र रतुवा मृग २ वटा राखी सुरुवात गरिएको थियो । मृगको संख्या बढेसँगै त्यसको पर्यावरणमा दखल पुर्याउँदासमेत क्षेत्र विकास कोषले स्थानान्तरण गर्न सकेको छैन । मृगको सुरक्षित स्थानान्तरण गर्ने भन्दै आए पनि व्यवस्थापनका लागि योजना बनाउन सकेको छैन ।अन्य निकुन्जमा मृग छाडिदिँदा सुरक्षित नहुने हुँदा छाड्न सकिएन, नेपालले भने, अरू जनावरले आक्रमण गर्न सक्छ । फार्म बनाएर पाल्ने वा व्यक्तिले पाल्ने वातारण सिर्जना भए सुरक्षित रहने उनको भनाइ छ ।वृक्षरोपण गरेर रूख बिरुवाको संरक्षण वृद्धि गर्नु सट्टा भएका पुराना रूख मासिने क्रम बढेको छ । त्यसले पशुपति क्षेत्रको वनका विभिन्न भागमा भूक्षय भएको छ । शिवपुरी राष्ट्रिय निकुञ्जका कर्मचारी बद्री भण्डारीका अनुसार जनावरलाई पालिसकेपछि प्रक्रिया पुर्याएर वनमा छाड्न सकिन्छ । उनले भने, वनजंगलमा बस्ने जनावर सुगालाई जस्तो थुन्दा के हुन्छ, वनमा बस्नेलाई वनमा छाडदा बिस्तारै घुलमिल हुन्छ ।"
झोलाले थिच्छ विद्यार्थी,"काठमाडौं  के तपाईंका बालबच्चा विद्यालय जान्छन् ? जान्छन् भने तपाईंले कहिल्यै उनीहरूको झोलाको तौल ख्याल गर्नुभएको छ ? अधिकांश अभिभावक विद्यार्थीलाई उनीहरूको पाठ्यसामग्री राख्ने झोलाका कारण हुने शारीरिक र मानसिक समस्याबारे जानकार छैनन् । काठमाडौंको डल्लुकी क्यारोन देउला हरेक दिन विद्यालय पोसाकमा गह्रौं झोला बोकेर सकीनसकी विद्यालय जान्छिन् । उनले बोकेको झोला कम्मरभन्दा तल पुगेको देखिन्छ । हामीले उपत्यकामा दैनिकजसो यस्ता सयौं दृश्य देखिरेहेका छौं । तर सम्बन्धित निकाय, विद्यालय र अभिभावकको भने यसमा कुनै चासो छैन ।मुख्यतः निजी विद्यालयले आफ्ना विद्यार्थीलाई सबै विषयका पुस्तक, विषयगत कापी तथा अन्य सामग्री बोक्न कडाइ गर्छन् । संस्थागत विद्यालय मापदण्ड तथा सञ्चालन निर्देशिका २०६९ मै निर्माण गरिएको भए पनि सरकारी अनुगमन नहुँदा कार्यान्वयनमा आउन सकेको छैन । विद्यार्थीको झोलाको तौल कति छ भनेर जोख्ने साधनसमेत अधिकांश विद्यालयमा छैनन् । अभिभावकले आफ्नै घरमा झोलाको तौल लिन सक्ने अवस्था हुँदैन भने अधिकांश अभिभावकलाई बालबालिकाले धेरै तौलको झोला बोक्दा के समस्या आउन सक्छ भनेर थाहा पाएकै छैनन् । दैनिक धेरै तौलको झोला बोक्नु पर्दा बालबालिका भने समस्यामा पर्दै गइरहेका छन् ।सरकारले लागू गरेको संस्थागत विद्यालय मापदण्ड तथा सञ्चालन निर्देशिका, २०६९ मा विद्यालय जाँदा प्रयोग हुने झोलाको तौलको मापदण्ड उल्लेख छ । निर्देशिकाअनुसार आधारभूत तह अर्थात् कक्षा १ देखि ५ सम्मका विद्यार्थीलको झोलाको तौल ४ केजीभन्दा बढी हुनुहुँदैन । झोलाको तौल भनेको झोला, पुस्तक, कापी र टिफिन बक्ससहितको तौल रहेको मापदण्डमा प्रस्ट उल्लेख छ ।निर्देशिकामा कक्षा १ भन्दा तलका विद्यार्थीलाई झोला बोक्न निरुत्साहित गर्नुपर्ने उल्लेख छ । तर हामी हरेक दिन विद्यालयका ससाना विद्यार्थीले मापदण्डविपरीत तथा क्षमताभन्दा बढी तौलको झोला बोक्नुपर्ने बाध्यता छ ।भारतको मानव संसाधन विकास मन्त्रालयले गत नोभेम्बरमा विद्यार्थीलाई बोकाउने झोलाको तौल निर्धारण गरेको छ । त्यसमा कक्षा १ र २ का विद्यार्थीका लागि झोलाको तौल अधिकतम १५ किलो उल्लेख छ । कक्षा ३ देखि ५ सम्मका विद्यार्थीका लागि २ देखि ३ किलोको तौल कायम गरिएको छ ।नेपालमा २०६९ फागुन ४ गते मन्त्रीस्तरीय निर्णयबाट लागू गरिएको निर्देशिकामा १ देखि कक्षा ५ सम्मका विद्यार्थीका लागि ४ किलोसम्मको तौललाई मान्यता दिइएको हो । विकसित देशमा विद्यार्थीले बोक्ने झोलाको तौलबारे उल्लेख छ । अधिकांश देशमा विद्यार्थीले बोक्ने झोलाको तौल उनीहरूको कुल तौलको १० प्रतिशतभन्दा बढी हुन नहुने कुरा उल्लेख छ । हङकङमा विद्यार्थीले बोक्ने झोलाको तौल उनीहरूको तौलको १० प्रतिशत वा अधिकतम ३ किलोसम्म हुनुपर्ने तोकिएको छ ।महिला र पुरुष विद्यार्थीले बोक्ने झोलाको तौलमा पनि भिन्नता छ । पुरुषले बोक्ने झोलाको तौलभन्दा महिलाले बोक्ने झोलाको तौल उनीहरूको आफ्नै तौलको आधारमा पनि कम हुनुपर्ने अध्ययनले देखाएको छ । अध्ययनअनुसार आफ्नो कुल तौलको ५ प्रतिशतको झोला बोक्नुलाई सुरक्षित मानिन्छ । नर्भिक अस्पतालका अर्थोपेडिक एन्ड स्पाइन सर्जन डाक्टर विप्लव सापकोटाका अनुसार कम उमेरमा धेरै भारी बोक्ने बच्चामा विभिन्न समस्या देखिने गरेको छ । आफ्नो उमेर र तौलको तुलनामा बढी भारी वा झोला बोक्ने बालबालिकामा सानैदेखि मेरुदण्ड तथा घाँटीको समस्य देखिन थालेको उनको भनाइ छ । सापकोटाका अनुसार बालबालिकाले आफ्नो कुल तौलको १० प्रतिशतभन्दा बढी तौलको झोला बोक्नु उपयुक्त हुँदैन । मेरुदण्डको सेपअनुसार जहाँ बढी भार पर्यो त्यो भागको हड्डी खिइन सक्छ । त्यसले पछि नसा च्यापिने र शरीर दुख्ने सम्भावना बढी हुन्छ । ढाड दुख्ने, घाँटी दुख्ने र टाउको दुख्ने समस्या लिएर आउने गरेको बताए । यसको कारण बढी तौलको झोला, निहुरेर मोबाइलमा बढी समय बिताउने र खाटमा बसेर पढ्ने कारण रहेको उनले बताए । बढी तौलको झोला बोक्ने बालबालिका भविष्यमा चाँडै कुप्रो हुने उनले बताए ।सापकोटाका अनुसार हाल सरकारले बनाएको मापदण्ड पनि उपयुक्त छैन । १ कक्षाको विद्यार्थी र ५ कक्षाको विद्यार्थीको तौल बराबर हुँदैन र उनीहरूले समान तौलको झोला बोक्न सक्दैनन् । त्यसकारण अहिलेको मापदण्डलाई फेरेर कक्षा वा उमेर र तौलअनुसारको नयाँ मापदण्ड बनाउनुपर्ने विज्ञहरूको भनाइ छ । विद्यालय सञ्चालक पनि विद्यार्थीलाई ठूलो झोला बोकाउनु नहुने बताउँछन् तर कार्यान्वयन भने खासै गरेको देखिँदैन । थापाथलीस्थित भीएस निकेतन विद्यलायकी प्रिन्सिपल गीता चौधरी ठूलो तौलको झोला बोक्नुको कारण पुस्तकको साइजमा भर पर्ने बताइन् । उनका अनुसार सरकारले कक्षाअनुसार पुस्तक बनाउँदा यसको तौलमा पनि ध्यान दिनुपर्छ ।"
जीवजन्तुलाई प्राकृतिक परिवेश,"हामीले राणाहरूको जहानियाँ शासन, फञ्चायती शासन र शाही शासन विरुद्ध मुक्ति आन्दोलन गर्यौं । त्यसैगरी महिला, दलित, कमैया, हलिया, मधेस, जनजाति मुत्ति आन्दोलन लगायत विविध मुक्ति आन्दोलनमा सहभागी भयौं । यसको अर्थ हामी अरुको बन्धनबाट मुक्त हुन चाहन्छौं । बन्धनमा बस्नु कष्टकर भएर नै हामीले त्याग, बलिदान, लडाइँबाट मुक्ति हासिल गर्यौं र अझै कैयन प्रयत्न जारी छन् । एकातिर हामी आफ्नो मुक्तिको कुरा गर्छौं भने अर्कोतर्फ आफैं अरुलाई बन्धनमा पार्न चाहन्छौं । हाम्रो लागि मुक्ति प्रिय लाग्छ भने अरु प्राणीका लागि पनि त्यो अपरिहार्य हुन्छ । हामी आफू भने मानव अधिकार, बाल अधिकारका कुरा गरेर थाक्दैनौं । तर हामीजस्तै अन्य प्राणीको पनि बालअधिकार र स्वतन्त्र रूपमा बाँच्न पाउने अधिकार खोस्ने अधिकार हामीलाई कसले दियो ?हामीले कुकुर, बँदेल, मृग, सुगा, मयुर लगायत थुप्रै जनावर र चराहरू पालेको देखेका छौं । जनावर पालकलाई यी जनावर किन पाल्नुभएको भनी सोध्यो भने सोखको लागि भन्छन् । मानौं, कुनै धनाढ्यलाई अरु मानिसको बच्चा ल्याएर खोरमा राखेर पाल्ने सोख भयो रे । तपाईका छोराछोरीलाई तपाईसँग जबर्जस्ती खोसेर पाल्न लैजान्छु भनी लगेर खोरमा राख्यो भने तपाई के गर्नुहुन्छ ? अरुलाई बन्धनमा राख्नु सोख होइन, कुचेष्टा हो । मनोवैज्ञानिकहरूको एक किसिमको मानसिक रोग नै हो । मैले एउटा कवितामा पढेको थिएँ, प्राणीको हत्या र हिंसा दानवताको प्रतीक हो, करुणा र दया मानवताको रीत हो । हामी आफ्नो इन्द्रिय सुखका लागि अरुलाई बन्धनमा पार्ने प्रयास गर्दैछौं । हामी मुक्तिको कुरा गर्छौं, तर आफ्नै इन्द्रियका बन्धनमा हुनु इन्द्रियको दास हुनु हो । हाम्रो नीतिशास्त्रले भन्छ अयं निजः परो वेति गणना लघुचेतसाम् ।उदारचरितानाम् तु वसुधैव कुटुम्बकम् ।।हामी त वसुधैव कुटुम्बकम्को नीतिमा चलेको समाजमा हुर्केका मानिस हौं । हाम्रो सभ्यता त आफ्ना बन्धुबान्धव मात्र मेरा हुन् भन्ने संकुचित विचारबाट होइन, पृथ्वीका सम्पूर्ण चराचर जगत, मानिस र प्राणीलाई हामी आफ्ना साथी, मित्र र आफन्त मान्ने उदार विचारबाट प्रशिक्षित भएर आएका हौं । बँदेलले बच्चा जन्माएपछि मानिसहरूले झाडीमा बच्चा समात्न गाह्रो हुने हुँदा जंगलमा डढेलो लगाइदिन्छन् । माउ, बच्चालाई लखेट्दै माउ र बच्चालाई अलग गर्ने अनि बच्चा समात्ने । जंगलमा डढेलो लाग्दा जंगली जनावर, रुखबिरुवा, अपार प्राकृतिक सम्पदामात्र विनाश हुन्छ होला भन्ने सोच्ने गर्छौं । यसले वातावरण र मानव स्वास्थ्यमा नकारात्मक असर पार्छ भन्ने सोच्दैनौं । नजिकको बस्तीमा आगो सर्दा जीउधनको क्षतिमात्रै हुने होइन, वर्षात्को समयमा बाढी, पैरो, भूक्षय हुने र जमिनमा पानीको सञ्चितिमा ह्रास आउँदा हिउँदमा खानेपानी र सिंचाइको लागि आवश्यक पानीको अभाव हुन्छ । त्यस्तै सुगाले परभक्षीहरूबाट आफ्ना बच्चालाई सुरक्षित राख्न अग्लो रुखमा गुँड बनाउँछ । यसो गरेर उसले जंगली परभक्षीबाट आफ्नो बच्चालाई त जोगायो, तर पृथ्वीको सर्वोत्कृट प्राणी मानिसजस्तो परभक्षीबाट जोगाउन सकेन, मानिसले सुगाको बच्चा समात्न जंगलको ठूलो रुख काटिदिन्छ । तपाईंले कुकुरको छाउरो, बँदेल, सुगा र मयुरको बच्चालाई जतिसुकै मिठो खानेकुरा दिए पनि, जतिसुकै नरम विछ्याउनामा राखे पनि, जतिसुकै माया गरे पनि ती बच्चालाई आफ्नो आमाको सामिप्यता नै प्यारो हुन्छ । सुत्केरी आमालाई कहिल्यै रमाइलो लाग्दैन कि आफ्ना बच्चा आफूबाट जबर्जस्ती खोसेर अन्तै लगेकोमा । तपाईले पालिरहेका जनावर र चराहरू आमाबाट जबर्जस्ती छुट्याएर ल्याइएका बच्चाहरू हुन् । ती आमा र बच्चाको क्रन्दन, चित्कार साथै असह्य पीडा र वेदनाले धिक्कार्दै उसको आत्माले हामीलाई श्राप दिन्छ । तपार्ई आफू एकपटक नवजात शिशु र सुत्केरी आमा भएर सोच्नुस् त । तर यहाँ कुकुर किन पाल्न नपाउने कस्तो खालको लेख हो यो भन्न सक्नुहुन्छ । कुकुरको बच्चा कम्तीमा १६ हप्तापछि मात्र तपाईले आमासँग छुट्याउनु उसको बाल अधिकारको हिसाबले जायज हुनसक्छ ? जसरी हामीलाई आफन्त, छिमेकीसँग बस्न आनन्द आउँछ, अरु प्राणीलाई पनि आफ्नो बाबुआमा, दाजुभाइ, दिदीबहिनी, साथीसंगीसँग बस्ने रहर हुन्छ भन्ने हामीले सोच्नुपर्छ । हुर्केको कुकुरलाई पनि खोरमा थुन्दा वा साङ्लोले बाँध्दा उसको मनोभाव कस्तो हुन्छ, कहिल्यै महसुस गर्नुभएको छ ? के त्यसो गर्दा ऊ खुसी भएको देख्नुहुन्छ ?आम मानिस अहिले वन्यजन्तु पालनमा लालायित हुँदै गएका छन् । राष्ट्रिय निकुञ्ज ऐनमा वन्यजन्तु पालन गर्न पाउने प्रावधान थप गरी कार्यान्वयनका लागि राष्ट्रिय निकुञ्ज नियमावली संशोधन गर्न सबै आतुर देखिन्छन् । कतिपय वन प्राविधिकसमेत कहिले वन्यजन्तु पाल्न पाइन्छ भनेर आतुर छन् । नेपालमा वर्षेनि अर्बौंको मासु विदेशबाट आयात गर्नुपर्छ । तर हामी बाख्रा पालेर मासुमा आत्मनिर्भर हुन नसक्नेहरू मृग पालेर समृद्ध हुन्छौं भन्नु आमाको लाम्टो चुसेर भएन, बाउको घुँडो चुस् भनेजस्तै हो । मृग, कालिज घरपालुवा हुन योग्य भएको भए उहिल्यै हाम्रा जिजुबाजेहरूले पालिसक्थे । वन्यजन्तु पालन गर्न न हामीसँग ज्ञान, सीप छ, न औषधी र डाक्टर नै छन् । कुखुरा पालन गरेको वर्षौं भयो र त महामारी लाग्यो भने न औषधी छ, नत डाक्टर नै उपलब्ध हुन्छन् । भोलि मृग, कालिजमा पनि महामारी आयो भने व्यवसायीको के हालत हुन्छ ? वन्यजन्तु पालेर करोडपति हुने सपना देख्नेहरू प्राणीले दिएको श्रापले रोडपति हुन पनि बेर लाग्दैनन् । वाग्मतीको माछा रक्सीलाई चटनी खानका लागिभन्दा नदीको पानीको शुद्धताको सूचकका लागि हो । जुन दिन वाग्मतीमा माछा लस्कर लागेको देख्नेछौं, त्यो दिन वाग्मतीको पानी पिउन र पौडी खेल्न सकिने हुनेछ । वाग्मतीको पानी शुद्ध भएको हेर्न काठमाडौंमा आउने पर्यटकको भिड धान्न सकिने छैन । काठमाडौंको आर्थिक विकासमा यो कोशेढुङ्गा सावित हुनेछ । काठमाडौंमा घरघरमा सिसाका पोखरीमा वाग्मतीको पानीमा जति माछा पाले पनि केही अर्थ छैन, अर्थ वाग्मतीमा एउटामात्र माछा जीवित हुनुमा छ । हामी जति धेरै मांसाहारी हुँदै जान्छौं, एकातिर हामीमा प्राणीमाथिको दयाभाव नाश हुँदै जान्छ भने अर्कोतफर् अत्यधिक मासु सेवनले हामी रोगी र क्रोधी हुँदै जान्छौं । व्यत्ति तथा समाजका लागिमात्र होइन, पृथ्वीको भविष्यका र मानव अस्तित्वका लागि पनि सतोगुणी भोजन नै हितकर छ । शास्त्रमा जीव जीवस्य भोजनम् भनिएको छ । बाघको लागि अर्को जीव, मृग, बाख्रा र शाकाहारी पशुका लागि घाँस हो भने हामी मानिसका लागि अन्नबाली, सागसब्जी, गेडागुडी, दूध, दही, फलफूल नै हो । जनावरलाई ६८ केजी अन्न खुवाएपछि १ केजी मासु उत्पादन हुन्छ । मानिसले उस्तै परे एक छाकमा १ केजी मासु एक्लै खाइदिन्छ । ६८ केजी अन्न पकायो भने करिब २०२५ जना मानिसलाई पेटभरि एकछाक खान पुग्छ । अन्न उत्पादनका लागि कृषिभूमि बढाउन वन फँडानी गरिन्छ । सिंचाइ गर्न डिप बोरिङ गर्दा पृथ्वीको जल भण्डारण रित्तिँदै जानु, जनावर पालनबाट उत्पादन हुने फोहोरको व्यवस्थापनका लागि पानीको उपयोग यी सबै वैज्ञानिक तथ्यका आधारमा मानिस मांसाहारी हुँदा समाजमा भोकमरी, रोगव्याधि, अशान्ति मात्र हुने होइन, मानव अस्तित्वका लागि पनि घातक देखिन्छ । जहाँ तपाई जन्मनुभयो, जहाँको स्वच्छ हावा, स्वच्छ पानी र खानेकुरा खाएर तपाई जीवित हुनुहुन्छ, त्यही पृथ्वीको अत्यधिक दोहन गर्ने तपाईप्रति के अपेक्षा गर्न सकिन्छ ? जहाँबाट स्वच्छ पिउने पानी आइरहेको छ, त्यहीं डोजर लगाउने, वन विनाश गर्ने तपार्ई कस्तो बुद्धिमान हो ?जंगली जनावर घरमा पालेपछि जंगलमा त्यसको संरक्षण हुन्छ भन्ने पनि हामीलाई लागेको हुनसक्छ । तर अहिले घरपालुवा भइसकेका बाख्रा, भैंसी, कुखुरा, घोडा, हाँस, भेडा, गाईको संख्या त्यसो भए जंगलभरि हुनुपर्ने होइन र ? यो त खालि घरमा पालेको छु भन्ने नाममा जंगलको सिध्याउने दाउमात्रै हो । अहिले पनि लुकीचोरी जंगली जनावर मारिरहेको सन्दर्भमा भोलि आफूले पालेको हो भन्ने बहानामा जंगलबाट मार्दैबेच्दै गर्ने यो प्रपञ्च मात्रै हो । वेदमा अहिंसा परमो धर्म भनिएको छ । हाम्रा कविहरूले कवितामार्फत दयाभावबारे गहिरो सन्देश दिएका छन् । हामी सबैले पढेकै हौं, दया नै हो, पृथ्वीको अति चहकिलो पारसमणि । कविशिरोमणि लेखनाथ पौड्यालले चरीको विलापमा लेखेका छन्, म मर्ने हो मर्छु, तर तिमी नराम्रोसँग चुक्यौ । पिँजडाको सुगामा सुगाको वह, वेदना, रोदन, क्रन्दन पढेका हामीले नै स्वतन्त्र रूपमा आफ्नो बासस्थानमा रमाएका वन्यजन्तु, चरालाई हाम्रो पिँंजडामा कैद गर्दैछौं । हामीले बाल्यकालमा विद्यालयमा पिँजडाको सुगा, चरीको विलाप पढ्दा हामीभित्र जुन दया जागेको थियो, भित्रैदेखि हाम्रो मन छोएको थियो, त्यो कुरा हामीले किन यति छिटै बिर्स्यौं ? हाम्रो मानसपटलमा विद्यालयमा पढेको त्यो क्षणलाई स्मरण गरौं र एकपटक फेरि यी कविता खोजेर पढौं । अनि मात्र वन्यजन्तु पालन गर्न पाउने अधिकार कानुनमा राख्नु उचित हो वा होइन भनेर मात्र निर्णय गरौं । लेखक राष्ट्रिय निकुञ्ज तथा वन्यजन्तु संरक्षण विभागका उपसचिव हुन् ।"
समृद्ध नेपालको खाका,"अहिले नेपाली समाजको परिस्थिति हेर्दा लाग्छ, पुरानै सोचमा मग्न छ । किनभने मान्छेको दिमागमा परिवर्तनको छिटाहरू पर्नसकेको छैन । देशमा स्थायी सरकार भए पनि धेरै आलोचनाको घेरामा छ । प्रधानमन्त्री केपी शर्मा ओली नेतृत्वको सरकारले केही राम्रा कामहरू गर्नथाले पनि जनअपेक्षा पनि चाहिनेभन्दा ह्वात्तै बढ्नुले उनले गरेका कामहरू ओझेलमा पर्न खोजेको आभास हुन्छ । किनभने विकास निर्माण भनेको कुनै जादुको छडी होइन । आजको भोलि पुरा गर्न सकियोस् । अहिलेको अवस्था परिस्थितिमा प्रधानमन्त्रीले जनअपेक्षा र जनताको आवाजलाई सुनेर मौन बनेर काम गर्नुको विकल्प छ जस्तो यस पंक्तिकारले देखेकी छैन । अहिले प्रमुख प्रतिपक्षी दल कांग्रेसले संसदमा उत्पात विरोध गरिरहेको छ । यसका नेता, कार्यकर्ताहरूले शालिनता भद्रताको सीमा नाघेर विरोधका स्वरहरू उरालिरहेका छन् । नउरालुन् पनि यिनलाई सत्ताको मोह अहिलेसम्म छ । हुन त राजनीति गर्ने भनेको सत्तामै पुग्न हो । तर जनमतको सम्मान गर्न नेपाली राजनीतिक दलका नेताहरूले शालिन शिष्ट ढंगले खोइ कहिले जान्लान् ? अहिलेको सरकारलाई चुनौती र अवसर दुवै छ । यसलाई आत्मसात गरेर सरकारले अगाडिका कदम बढाउन सक्यो भने अहिले जति विरोधका स्वरहरू उराले पनि कालान्तरमा साम्य हुँदै जानेछन् । आलोचनाहरू पनि आउनुपर्छ, यसले सरकारका गलत कदमहरूलाई सुधार्न मद्दत गर्नेछन् । त्यसैले सरकार आलोचकहरूप्रति पनि सकारात्मक हुनु आवश्यक छ । किनभने सबै आलोचनाहरू सरकारका लागि नकारात्मक चिन्तनले मात्र आएका हुँदैनन् । आलोचकहरू पनि सरकारका दुश्मनमात्र पनि हुँदैनन् । सरकारसँग धेरै गुनासो पोख्छन् मान्छेहरू, किनभने नागरिकहरूले आफ्नो अभिभावकत्व खोजिरहेका छन् । उनीहरूको आशा, अपेक्षालाई सबै अंशमा नभएर पनि केही अंशमा सम्बोधन गर्नु सरकारको कर्तव्य र दायित्व दुवै हो । अहिले संविधानको संशोधनको माग केही दलले उठाएर फेरि देशलाई अर्को द्वन्द्वमा धकेल्न खोजिरहेका छन् । कहिले अधिकारको नाममा, कहिले जातीयता, भाषा, धर्मका नाममा द्वन्द्व निम्त्याउने काम त गरिरहेका छैनन् भन्ने आशंका पनि सचेत मान्छेका मनमा नजन्मिने होइनन् । यी सचेत नागरिकहरू अब सबै खालका द्वन्द्व अन्त्य होस् । सबैको साझा फूलबारी नेपाली भूमि होस् भन्ने चाहन्छन् । जहाँ सबै खालका नेपालीहरू अटुन् । सबै थरीका सबै जातका नेपालीहरूको नेपाल बनोस् । यसको संयोजन नेपाल सरकारले गर्नुपर्छ । केपी शर्मा ओलीको सरकारले यस विषयमा अत्यन्तै संयम, धैर्य बन्दै सबै खालका द्वन्द्वहरूको व्यवस्थापन गर्नुपर्छ । राजनीतिक द्वन्द्वलाई पनि सकेसम्म दमनको नीति होइन, शान्तिपूर्ण समाधानको नीति लिनुपर्छ । फेरि हतियार उठाएर रक्तपात मच्चाएर जनताको सत्ताको स्थापना हुन्छ भन्ने शक्तिले पनि सोच्नुपर्छ अब फेरि देशको भूमि कुनै निर्दोष मान्छेको रगतले रंगिनु हुँदैन । कोही नेपालीको तातो रगत यस पवित्र भूमिमा पोखिनु हुँदैन । यो सबै जनताको मनको चाहना हो । यो जनचाहनालाई सम्मान गर्ने कि नगर्ने सम्बन्धित पक्षले पनि गम्भीर बनेर सोच्न आवश्यक छ । प्रधानमन्त्रीको समृद्ध नेपाल सुखी नेपाली बनाउने चाहना छ । यो चाहना कतिको धैर्य, संयम बनेर पूरा गर्छन् या गर्दैनन्, यो कुरा हेर्न बाँकी छ । यो चाहना उनले मात्र पूरा गर्न सक्दैनन् भन्ने सबैलाई थाहा छ । तर उनले कस्तो खालको कूटनीति रणनीति लिएर जनतामा जान्छन् भन्ने कुरामा निर्भर हुने स्पष्ट छ । उनको परीक्षा त्यसैमा हुनेछ । हामी नेपालीहरू पनि जे कुरा सरकार र तिनका निकायहरूकै मुखमात्र हेर्छौं । आफ्नो मुख एकचोटी ऐनामा राम्रोसँग हेरेर आफ्नो काम, कर्तव्य के हो त्यसलाई गम्भीरताका साथ लिएर अगाडि बढ्ने हो भने हाम्रो चाहना अनुसारको समृद्ध नेपालको खाका कोरिन धेरै समय लाग्ने छैन ।"
कसौटी 'बाबुराम' का,"कुनै समयका घाघडान कमरेड बाबुराम भट्टराई आफ्नो नयाँ शक्ति पार्टी, नेपालसहित एक अर्को पार्टीमा घुलित भएका छन् । होइन, आफ्नो पुरानो नेपाल कम्युनिस्ट पार्टीमा नभएर अपेक्षाकृत नयाँ पार्टी फोरममा । (यसको पुरा नाम जेसुकै भए तापनि यो उपेन्द्र यादवको ब्रान्डेड फोरम नै हो ।) तसर्थ नयाँ पार्टी परिवर्तनपश्चात पनि उनले आफ्नो पुरानो नयाँपन चाहिंँ दुरुस्तै राखेकोमा प्रशंसा गर्नैपर्छ ।नेपालको राजनीतिमा बाबुराम भट्टराईलाई एक बौद्धिक आभामण्डल भएको नेताको रूपमा चिन्हित गरिन्छ । यस सम्बन्धमा केही बौद्धिक राजनीतिक विश्लेषकहरू अलिक फरक कुरा पनि गर्छन् । यसलाई एक प्रकारको उनको बौद्धिकताप्रतिको असहमति मान्ने हो भने पनि बाबुरामको बौद्धिकपनमा पूर्णतः सहमत हुनेहरू पनि कम्ता छैनन् । हो, केही बौद्धिकहरूचाहिँं सहमत तथा असहमत दुवै एकसाथ रहेका छन् । अब यी बौद्धिकहरूले जेसुकै भने पनि हामीजस्ता नितान्त अबौद्धिकहरूमाझ उनको बौद्धिकताको गहिरो छाप परेकोमा कुनै द्विविधा छैन । अँ, नेपालमा मात्र नभएर बाबुराम भट्टराईको बौद्धिक व्यक्तित्वको पहुँच सीमापारि हिन्दुस्तानमा पनि जबर्जस्त ढंगले रहेको छ । यहाँनेर स्मरणीय के छ भने उनी हिन्दुस्तानको विख्यात शिक्षण संस्थान जवाहरलाल नेहरू युनिभर्सिटी का एक नाम चलेका भूतपूर्व विद्यार्थी हुन् । अर्थात् त्यहाँबाट उच्च विद्यावारिधिको उपाधि प्राप्त गरेका डाक्टर बाबुराम भट्टराई । म उनको चलनचल्तीको बौद्धिक आतंकबाट व्यक्तिगत तवरले ग्रस्त रहेको छु । यसको लिखित प्रमाणको रूपमा मैले उनी जनयुद्धमा व्यस्त रहँदा रचेको कविता पढ्नोस् चप्पल । वास्तवमा उनी एक अपार सम्भावनायुक्त नेता भएकोमा कुनै शंका छैन । तर उनको यावत् सम्भावना अन्ततः फोरममा गएर समाहित हुनेछ भनी मैले कदापि सोचेको थिइन । तर डाक्टरसाबले मेरो सोच अनुकूल चल्नुपर्छ भन्ने केही छैन । उनको आफ्नो विलकुलै निजी सोच रहेको छ । यस अनुसार उनी विसं २०७६ वैशाख २३ गते सोमबारबाट एकदिन नयाँ उपेन्द्र फोरमवादी नेताको रूपमा नेपालको राजनीतिक क्षितिजमा उदित भएका छन् । बधाई छ, नेताजी । मेरो बनारसी पान भण्डार मा एक फोरम नेतासँग भेट भयो ।केको बधाई ? उनले डबल पानको विडा मुखमा हुले ।अब यतिका अनजान पनि नबन्नोस् नेताजी ।होइन, केको बधाई ? उनले उनी वाक्य दोहोर्याए ।तपाईहरूले डाक्टर बाबुराम भट्टराईलाई आफ्नो पार्टीमा लिएकोमा । मैले कुरा खुलाएर भनेंँ, उनी एक ठूलो नेता हुन् ।ए। उनले पानको पिक घुटुक्क निलेर मलाई हेरे । त्यसपछि स्वर मन्द भयो, बाबुराम भट्टराईलाई। अनि लगत्तै चुप लागे । केही भन्ने प्रयास गरेनन् ।मेरो परिचित फोरमका नेताको कुरो मैले बुझ्न सकिन । एकता उनको आवाज मुखभरिको पानको थुकमा लत्पत्तिएको थियो, अर्को उनी कुट भावमा अधुरो वाक्यको प्रयोग गरिरहेका थिए । यस्तोमा मैले के र कसरी बुझ्ने ? त्यसैले मैले फोरम नेतालाई भनेँ, तपाईले के भन्न खोज्नुभएको हो, नेताजी ?हेर्नोस्, बाबुरामजी हामीकहाँ जरुर आएका छन् । एकछिन अडेर रहस्यमय पाराले मुस्कुराए, अब उनी कतै पनि जाँदैनन् ।एकाएक मलाई छिमेकी मुलुक हिन्दुस्तानको एक लोकप्रिय टेलिभिजन सिरियल कसौटी जिन्दगीका को स्मरण भयो । कुनै बखत त्यहाँ हमलोग, सास भी कभी बहु थी, कुमकुम भाग्य, इस प्यारका क्या नाम दुँ, जिन्दगी की महक, बहुत अच्छे लगते हैं, साथ निभाना साथीया, दिल मिल गया, पवित्र रिस्ता जस्ता सिरियलहरू पनि उत्तिकै चल्ने गर्थे । तर कसौटी जिन्दगीका को कुरै अर्को थियो । यो पारिवारिक (?) टेलिभिजन सिरियल नेपालमा पनि खुबै हेरिने गरिन्थ्यो । प्रत्येक सप्ताह नियमित आउने याने कहिल्यै नसकिने लम्बेतान सिरियल । तर एक दिन भयो के भने यो अचम्मैले आउन छाड्यो । कुन्नि, कता अलमलियो ! के मेरा परिचित फोरम नेताले बाबुराम भट्टराईको राजनीतिक नियतिको सन्दर्भमा यस्तै केही भन्न खोजेका हुन् त ? डाक्टरसाब पहिले पञ्चायतका बौद्धिक नेता ऋषिकेश शाहको अति निकटमा थिए । त्यसपछि नेपाल कम्युनिष्ट पार्टी (मसाल) का महासचिव कमरेड मोहनविक्रम सिंहको सम्पर्कमा आएर कम्युनिस्ट भए । अनि केही समयपछि अर्को नेपाल कम्युनिष्ट पार्टी (माओवादी) मा पुगे । र त्यहाँबाट पनि आफ्नै गैरकम्युनिष्ट पार्टी नयाँ शक्ति पार्टी, नेपालको निर्माण गरेर गए । अब फोरमवादी भएर उपेन्द्र यादवकहाँ पुगेका छन् । के यो डाक्टर बाबुराम भट्टराईको धारावाहिक राजनीतिक व्यक्तित्वको आखिरी पार्टीगत विश्राम हो ? यस्तो नहुन पनि सक्छ । किनभने एक्कासी सकियो भनेको हिन्दुस्तानी टेलिभिजन सिरियल कसौटी जिन्दगीका एकपटक फेरि एउटा अर्को च्यानलबाट निरन्तर प्रसारित भइरहेको छ ।कहिलेकाहीं एउटा बृहत् औपन्यासिक मेटेरियल अलमलिएर फगत शीर्षकमै विलुप्त भएर जान्छ । केही लेख्न सकिँंदैन । एक लेखकको नाताले मेरो यस्तो एकाध अनुभव रहेको छ । के गर्न सकिन्छ ? म हिन्दुस्तान र नेपाल, दुवैतिर उत्तिकै चर्चित डाक्टर बाबुराम भट्टराईको बहुआयामिक व्यक्तित्वका लागि एक तीन लाइनको हाइकु समर्पित गरेर विदा हुन्छु ।अकासिएको वटवृक्ष यसको बैठक कोठाकोएक सुन्दर बोन्साइ ।"
बेगुसरायमा एक सुर,"कम्युनिष्ट पुनरुत्थानको आशाविहारको लेनिनग्राड अर्थात कम्युनिष्टहरूको बलियो भूमि मानिन्छ, बेगुसराय । तर सन् १९६७ मा योगेश शर्मा बाहेक सीपीआईका अन्य कुनै उम्मेदवारले यहाँबाट लोकसभा चुनाव जितेनन् । भारतभर कुनै बेला महत्त्वपूर्ण हिस्सा ओगट्ने वामपन्थीहरूको अवस्था अहिले निकै कमजोर छ । संसदमा भारतीय स्वतन्त्रतापछि मुख्य विपक्षी दलको रूपमा क्रियाशील रहेको सीपीआई क्रमशः विभाजित र कमजोर बन्दै गयो । क्षेत्रीय रूपमा पश्चिम बंगाल, त्रिपुरा र केरलामा लामो समय पकड जमाएका कम्युनिष्ट पार्टीहरू पछिल्लो २०१४ को लोकसभा चुनावमा इतिहासमै सबैभन्दा कम ११ सिटमा खुम्चिए । आज यतिविघ्न कमजोर हुनुमा सीपीआईका ज्योति वसुलाई सन् १९९६ मा तेस्रो मोर्चाका तर्फबाट प्रधानमन्त्री बनाउने अवसर वामपार्टीले सदुपयोग गर्न नसक्नु र पछिल्लोपटक २००८ मा एकीकृत प्रगतिशील गठबन्धनबाट वामपार्टी अलग हुनु मुख्य कारक रहेको रियलाइजेसन त्यहाँका वाम नेताकार्यकर्ताको पाइन्छ ।वामपार्टीहरू निरन्तर विभाजित हुनु । समर्थन गरेका सरकारले लिएका कतिपय वाम नीतिहरूको स्वामित्व लिन नसक्दा, यसको जसबाट बञ्चित हुनु । अझ महत्त्वपूर्ण कुरा, कम्युनिष्ट पार्टीले नयाँ पुस्ताको नेतृत्व उत्पादन नै गर्न नसक्नु । उत्पादन भएका कार्यकर्तामा नेतृत्व हस्तान्तरण गर्न नसक्नु । यस्ता विभिन्न कारणले सामाजिक रूपले खण्डित र वैचारिक ढंगले विभाजित भारतीय वामआन्दोलनमा कन्हैयाको उदय र चुनावी उम्मेदवारीले केही आशा थपेको छ । यसको उदाहरण, देशभर सीपीआईएमले आरजेडीसँग गठबन्धन गरे पनि, बेगुसरायमा भने आफ्नो उम्मेदवार तनवीर हसनलाई नभई कन्हैयालाई समर्थन गरेको छ । सीपीआईएमका महासचिव सीताराम यचुरीले बेगुसराय चुनावी सभामा मन्तव्य राखेपछि सामाजिक सञ्जालमा लेखे, भारत बचाउन र सकारात्मक परिवर्तनका लागि वामपन्थी उम्मेदवार कन्हैयाको जित महत्त्वपूर्ण छ ।कम्युनिष्ट पार्टीका नेतामात्र होइन, उनीहरूका भ्रातृ संगठनका युवा विद्यार्थी बेगुसरायको गाउँगाउँमा व्यस्त छन् । एकअर्कालाई संशोधनवादी वा उग्रपन्थी आरोप लगाइरहेकाहरूले एकताबद्ध भएर कन्हैयाको प्रचारमा जसरी जुटिरहेका छन्, त्यो साँच्चै लोभलाग्दो छ । यस क्रममा नयाँ पुस्ताले देखाएको जोश, सहभागिता र सक्रियतालाई वामपार्टीहरूले आफूलाई एकताबद्ध गर्न र फेरि बौराउन पहलकदमी गर्छ वा चुनावसँगै यो सकिन्छ, यसै भन्न सकिन्न । मार्क्स श्रमजीवी जनताको जितका लागि तीन प्रमुख सर्त बताउँछन् । एक, श्रमजीवी वर्गको बहुसंख्या । दुई, उसलाई मुक्त गर्ने ज्ञान । र तीन, श्रमजीवी वर्गको संगठन । चुनावी प्रचारमा कन्हैयाले संगठनको विषयमा कम कुरा गरेका छन् । चुनावी जितको तत्कालीन रणनीतिका लागि यसो गरिएको हो भने यसलाई ठिकै मान्न सकिएला । सामाजिक रूपान्तरणको मुद्दाहरूलाई निष्कर्षमा पुर्याउन कन्हैया कुमार पौराणिक मिथकहरूमा पाइने एकल नायकी (इन्डिभिजुयल हिरोइजम) को बाटोमा लाग्छन् वा कम्युनिष्ट आन्दोलन एकीकृत गर्ने बृहत संगठन निर्माणको सारथी बन्छन् ? यसबारे उनको छनोट भविष्यमा देखिने नै छ । कम्युनिष्ट पार्टीमा संकट नआएको भए कन्हैयाको उम्मेदवारी हुन्थ्यो कि हुन्नथ्यो, त्यो अब अनुमानको विषय भयो । कन्हैयाको उम्मेदवारी भारतमा कम्युनिष्ट पार्टीको पुनरुत्थानको अवसर बन्छ वा बन्दैन, त्योचाहिँ उनको छनोट र त्यहाँका कम्युनिष्ट पार्टीहरू स्वयंको सुझबुझमा भर पर्नेछ । सीपीआईको केन्द्रले कम्युनिष्ट आन्दोलनको पुनरुत्थानका लागि कन्हैयाको जितलाई ज्यादै ध्यान दिएको छ । यसमा ऊ सफल हुन्छ वा हुन्न, त्यो बुझ्न भने मे २३, २०१९ पर्खनै पर्छ ।"
कुकुरबारे किन यति धेरै किताब ?,"संगीत वा खोलानाला वा हरियाली र मुलायम घाँसबिना यो विश्व कस्तो होला ? कवि म्यारी ओलिभर आफ्नो किताब डग संग्समा प्रश्न गर्छिन्, कुकुर बिना यो संसार कस्तो होला ?कुकुर बिनाको विश्वबारे सोच्न पनि मुस्किल छ । कुकुरसँगको हाम्रो सम्बन्ध कुनै लिखित दस्तावेज र युगभन्दा पहिल्यै सुरु भएको हो । उनीहरू हाम्रा सिकारका साथी भए । खाट तताउने माध्यम बने । कहिलेकाहीं केही नभेटेका बेला खाना नै पनि हुन्थे । कुकुरहरू हाम्रो घरभित्र, भान्छा कोठामा डुल्छन् र सोफामा सुत्छन् । व्यावहारिक भएर विचार गर्दा ६ करोड अमेरिकी घरमा कुकुर बस्छन् । कुकुरबारे प्रकाशित किताबहरू अधिकांश कसरी कुकुर चयन गर्ने, तालिम दिने र स्याहर गर्ने भन्ने छन् ।यो शताब्दी अझ भिन्न छ । जोन ग्रोगानद्वारा लिखित २००५ को मेगा बेस्ट सेलर मार्ले एन्ड मीले कुकुरबारे हामीले के सोच्छौं भन्ने विषयमा महत्त्वपूर्ण बदलाव ल्याइदिएको छ । सन् १९९० मा कुकुर पाल्न थाल्दाको हाँसोउठ्दो अवस्थाबाट सुरु हुन्छ । कसरी ठूलो, बलिष्ठ मासु खाने जनावरलाई रेस्टुरेन्टमा वा हावाहुरी र चट्याङका बेला शान्त भएर बस्ने तथा समुद्र किनारमा डुल्दा दिसा नगर्ने भनेर सिकाउने ? किताबको अन्त्यसम्ममा ग्रोगान पूर्णरूपमा आफ्नो ल्याब्रोडर जातको कुकुर मार्लेको आन्तरिक जीवनमा केन्द्रित थिए । मार्लेले विश्वका बारे के सोच्छ, महसुस गर्छ र बुझ्छ भन्नेमा उनी चिन्तित थिए । यो शताब्दीको सुरुदेखि नै कुकुरहरूको दिमागमा के चल्छ भन्ने किताबहरू धेरै प्रकाशित भए । हाल एम्याजोनमा मात्रै कुकुरबारे लेखिएका ७० हजारजति किताब उपलब्ध छन् । केही दर्जन चर्चित उपन्यास पनि छन् । द आर्ट अफ रेसिङ इन द रेन, ए डग्स पर्पोज पाठकहरूको आँखाबाट आँसु झार्न सफल उपन्यास हुन् । कुकुरहरूको दिमागमै आधारित भएर आख्यान लेखन बढ्दो छ । कुकुरहरूसँग १४ हजार वर्षसम्म सँगै रहेर अहिलेमात्रै किन हामी तिनीहरूले के सोच्छन् भन्ने विषयमा केन्द्रित भएका छौं ? यसबारे धेरै व्याख्या हुनसक्छ । त्यस मध्येको एक भनेको विज्ञानले दुई शताब्दीयता कुकुरहरूबारे धेरै अनुसन्धान गरेकोले हो । सन् १९०० देखि १९९९ सम्म अधिकांश मानसिक क्षमता सम्बन्धी अनुसन्धानकर्ताले कुकुरबारे अध्ययन गर्न रुचि नै राखेनन् । घरपालुवा बनाइएकाले यसको सम्पूर्ण क्षमता क्षय भइसकेको उनीहरूको अनुमान थियो । १९३१ मा प्रकृतिविद फ्रान्सिस पिटले कुकुरहरूको बुद्धि नभएको दाबी गरेका थिए । कुकुरहरूमा बाँच्न आवश्यक पर्ने सम्पूर्ण क्षमता मानिसहरूको संरक्षणका कारण हराइसकेको विभिन्न प्रकारका प्राकृतिक परीक्षणबाट देखिएका छन्, उनले भनेका थिए । १९७१ मा पशु चिकित्सक माइकल फक्सले पाल्तु बनाइएकै कारण तिनमा नैराश्यता, अत्तालिने जस्ता मानसिक समस्या, दम, झाडा र पक्षाघातको समस्या देखिन थालेको उल्लेख गरेका थिए ।१९५० देखि जनावरको मानसिक क्षमता जान्न गरिएका विभिन्न प्रयोगले तिनमा भएको बुद्धिको स्तर देखाउन थालेका थिए । सन् १९८० सम्म डल्फिनले कम्प्युटरको आवाजको नक्कल गर्नसक्ने पत्ता लागेको थियो । परेवाहरूमा विभिन्न वस्तुको तस्बिर हेरेर छुट्याउन सक्ने क्षमता रहेको थाहा भएको थियो । हाम्रो पुर्खा मानिएका बाँदरहरूको मानसिक क्षमता मानिस जतिकै तेज हुने पनि देखिएको थियो । कुकुरको क्षमताबारे भने धेरै कुरा पत्ता लागेको थिएन । १९५० देखि २००० सम्म कुकुरको मानसिक क्षमताबारे केही लेखिएको छैन भने पनि हुन्छ ।त्यसपछि भने एक्कासी कुकुरको मानसिक क्षमताबारे लेखिएका सामग्री छ्यापछ्याप्ती प्रकाशित हुनथाले । मनोविज्ञान, मानवशास्त्र र मस्तिष्क विज्ञानका अध्येताहरूले पनि यस विषयमा लेखे । मनोवैज्ञानिक एलेक्सान्ड्रा होरोविजको २००९ मा प्रकाशित इन्साइड अफ ए डग यो क्षेत्रमा कोशेढुंगा नै बन्यो । त्यसले कुकुरहरूले आफू वरपरको संसारलाई कसरी हेरिरहेका हुन्छन् भन्ने थाहा पाउन महत्त्वपूर्ण भूमिका खेल्यो । सन् २०१३ मा प्रकाशित गर्जोरी बर्न्सको हाउ डग्स लभ असले कुकुरहरूको दिमागी क्षमताबारे नयाँ आयाम उजागर गर्यो । उनी पहिलोपटक जीवित कुकुरको दिमागको एमआरआई गर्न सफल भए । उनले कुकुरको दिमागमा रहेको पुरस्कारकेन्द्रले खानेकुरामा मात्रै नभई प्रोत्साहन गर्दा पनि समान प्रतिक्रिया जनाउने पत्ता लगाए । कुकुरको दिमागमा मानिसहरूको अनुहार चिन्नका लागि छुट्टै भाग हुने उनको अध्ययनले देखायो ।कुकुरबारे हाम्रो सोच अग्रगामी छ । सँगै बसेपछि उनीहरूप्रतिको मनोवृत्ति परिवर्तन हुने हाम्रो इतिहासले नै देखाउँछ । कुनै बेला हामी कुकुरलाई उपयोगी माने पनि सफा जनावरका रूपमा लिँदैन थियौं । कुनै बेला हामी आफ्नै बच्चाहरूलाई पनि त्यही रूपमा हेर्थ्यौं । १८ औं शताब्दीको सुरुमा युरोपमा काम गराउनका लागि बच्चा जन्माइन्थ्यो । जन्मिएका सबै बच्चा जीवित नरहने भएकाले पनि त्यसबेला अभिभावक धेरै बच्चा पाउँथे र जीवित रहेकालाई काममा लगाउँथे ।१९ औं शताब्दीमा बाल मृत्युदर घट्यो । त्यसपछि काम गर्नेको संख्या पनि बढ्यो । अभिभावकहरूले उनीहरूलाई कामदारको रूपमा मात्रै हेर्न छाडे । बालबालिकाका लागि १९ औं शताब्दी परिवर्तनको युग भएझैं २१ औं शताब्दी कुकुरका लागि हो । अहिले अधिकांश कुकुरलाई धेरै काम लगाइँदैन । उनीहरूको काम केवल हामीलाई माया गर्ने भएको छ । उनीहरू त्यसो गर्न माहिर पनि छन् ।उड्स र हेयर विकासवाद सम्बन्धी मानवशास्त्रका प्राध्यापक हुन् । उनीहरूको द जिनियस अफ डग्स पुस्तक प्रकाशित छ ।न्युयोर्क टाइम्सबाट अनुदित ।"
अमेरिकाले चिनियाँ सामानको कर बढायो,"वासिङ्टन  अमेरिकाले २ खर्ब अमेरिकी डलर बराबरको चिनियाँ सामानको कर दोब्बर वृद्धि गरेको छ । अमेरिकी निर्णयले दुई देशबीच जारी व्यापार विवाद थप जटिल बनेको छ । अमेरिकाले चिनियाँ समानको आयात शुल्क १० बाट २५ प्रतिशत पुर्याएपछि चीनले त्यसको उस्तै जवाफ दिने चेतावनी दिएको छ । चीनले अमेरिकी कदममा खेद व्यक्त गर्दै आवश्यक प्रतिरोधी कदम चाल्ने बताएको हो । पछिल्ला केही महिना अमेरिका र चीन व्यापार विवाद अन्त्यका लागि नजिकिएका थिए । दुवै देशका उच्च प्रतिनिधिले व्यापार सम्झौतामा छिट्टै हस्ताक्षर हुने दाबीसमेत गरेका थिए । तर दुई देशका उच्च स्तरीय प्रतिनिधिमण्डलबीच वासिङ्टनमा व्यापार सम्झौता गर्ने छलफल भइरहेका बेला अमेरिकी कदमपछि चीन रुष्ट बनेको आंकलन गरिएको छ । चिनियाँ व्यापार मन्त्रालयले आफ्नो वेबसाइटमा कर वृद्धि गर्ने अमेरिकी निर्णयको पुष्टि गरेको छ ।हामी आशा गर्छौं चिनियाँ र अमेरिकी पक्षले सहयोग र सल्लाह गरेर यो समस्या समाधान गर्न मिलेर काम गर्नेछन्, मन्त्रालयको विज्ञप्तिमा उल्ल्खे छ । अमेरिका र चीनको व्यापार विवादले विश्व अर्थतन्त्रमा समेत असर देखिएका छन् । त्यसैगरी, सेयर बजार, व्यवसाय तथा ग्राहकमा अनिश्चितता छाएको छ । अमेरिकी राष्ट्रपति डोनाल्ड ट्रम्पले ३ खर्ब २५ अर्ब डलरको सामानमाथि आयात शुल्क बढाउने चेतावनी दिइसकेका छन् । उनको चेतावनीसँगै दुई देशको सम्बन्ध थप बिग्रन सक्ने आंकलन गरिएको छ । यद्यपि, दुई देशबीचको उच्च स्तरीय व्यापार वार्ता भने जारी नै रहेको बताइएको छ । यसअघि ट्रम्पले आफूले चिनियाँ राष्ट्रपति सी चिनफिङको पत्र प्राप्त गरेको जनाउँदै उनीसँग फोनमा कुराकानी हुन सम्भावना रहेको बताएका थिए । करवृद्धि गर्ने अमेरिकी निर्णले चिनलाई भन्दा बढी अमेरिकी कम्पनी र ग्राहकलाई असर पर्ने विज्ञहरूको भनाइ छ । यो अर्थतन्त्रका लागि ठूलै धक्का हो, एसियाली ट्रेड सेन्टरका कार्यकारी अध्यक्ष डेबोरा इल्म्सले भनिन् । ट्रम्पले चीनमाथि अमेरिकी प्रविधि तथा बौद्धिक सम्पत्ति चोरी आरोप लगाउँदै त्यसको असन्तुलित स्थानान्तरण रोक्न र रोजगारी जोगाउन पछिल्ला कदम अत्यावश्यक भएको बताउने गरेका छन् । ट्रम्पले बिहीबार चीनले व्यापार वार्ताको सम्झौता तोडेको आरोप लगाएका थिए । चीनले आफ्नो देशका सामानमा अमेरिकाले करवृद्धि गरे त्यसको कडा जवाफ दिने बताएलगत्तै ट्रम्पले उक्त आरोप लगाएका हुन् । यसअघि दुई देश सम्झौताको निकै नजिक पुगेको र व्यापार युद्ध अत्य हुने करिब निश्चित भएको बताइएको थियो ।"
मुलुकको स्तरोन्नति र वाम घोषणापत्र प्राथमिकतामा,"काठमाडौं  दिगो विकास लक्ष्य, मुलुकको स्तरोन्नति र वाम घोषणापत्रलाई प्राथमिकतामा राखी आगामी वर्षको बजेट बन्ने भएको छ । अर्थमन्क्री युवराज खतिवडाले शुत्रबार प्रतिनिधिसभा र राष्ट्रिय सभामा आगामी बजेटको सिद्धान्त र प्राथमिकता अर्थात प्रिबजेट पेस गर्दै उक्त प्राथमिकताका साथ दिगो आर्थिक वृद्धि केन्द्रित बजेट निर्माण हुने जनाएका छन् । दिगो विकास लक्ष्य पूरा गर्ने, सन् २०३० सम्म मध्यम आय भएको मुलुकमा स्तरोन्नति हुने, प्रस्तावित १५औं योजनाका लक्ष्य पूरा गर्ने, सबै नागरिकलाई सामाजिक सुरक्षाको दायरामा ल्याउनेलगायत प्रथामिकता रहने बजेटको सिद्धान्त र प्राथमिकतमा उल्लेख छ । सन् २०३० अगावै दिगो विकासका लक्ष्यहरू हासिल गर्दै मध्यम आय भएको मुलुकमा स्तरोन्नति हुनेतर्फ आगामी आर्थिक वर्षको बजेट लक्षित हुनेछ, अर्थमन्त्री खतिवडाले, पछिल्लो निर्वाचनमार्फत जनअनुमोदित वामपक्षीय चुनावी घोषणापत्रलाई पनि प्राथमिकताका रूपमा लिएको छु ।गत साता संसद्ले फास गरेको नीति तथा कार्यक्रम, चालु आर्थिक वर्षको नीति तथा कार्यत्रमले पनि प्राथमिकता पाउने जनाइएको छ । हामीले हासिल गरेको युगान्तकारी राजनीतिक परिवर्तनको प्रतिफल सामाजिक रूपान्तरण र आर्थिक विकास तथा नागरिकको जीवनस्तरमा प्रतिविम्बित हुन थालेको छ, उनले भने, संघीयता कार्यान्वयनमा हामीले छोटो अवधिमै हासिल गरेका उपलब्धिबाट सुशासन, विकास र समृद्धिको दरिलो आधारशिला तयार भएको छ । यही आधारशिलाको जगमा उभिएर उच्च आर्थिक वृद्धिसहितको समाजवाद उन्मुख राष्ट्रका रूपमा अघि बढ्ने गरी बजेट केन्द्रित हुने उल्लेख छ । सबै नेपालीलाई सामाजिक सुरक्षाको दायरामा ल्याउने गरी बजेट निर्माण हुनेछ, उनले भने, राज्यको सहयोग आवश्यक पर्ने व्यक्ति, परिवार तथा समुदायलाई विशेष संरक्षण दिने गरी बजेट निर्माण गरिनेछ । बजेटले बाल्यकालमा शिक्षा, स्वास्थ्य र पोषण, युवावस्थामा सीप, उद्यमशीलता र रोजगारी तथा वृद्धावस्थामा सम्मान, संरक्षण र सुरक्षा प्रदान गर्ने पनि जनाइएको छ । आधारभूत र आकस्मिक स्वास्थ्य सेवाहरूमा सबै नेपालीको पहुँच सुनिश्चित गर्ने उल्लेख छ । २ वर्षभित्र सबै बालबालिकालाई विद्यालय भर्ना गराउँदै साक्षर नेपाल घोषणातर्फ बजेट लक्षित हुनेछ, बजेटको सिद्धान्त र प्राथमिकतामा उल्लेख छ ।आउँदो बजेटले सबै नेपालीलाई ज्ञान, सीप र क्षमताको विकास तथा उपयोग गर्ने अवसर सिर्जना गर्ने अर्थमन्त्री खतिवडाले दाबी गरेका छन् । गरिबी, विपन्नता र पछौटेपनको शीघ्र अन्त्य गर्ने दिशामा आगामी वर्षको बजेट लक्षित हुनेछ, उनले भने, यसका लागि उत्पादन संरचनामा परिवर्तन, उत्पादक शक्तिको उच्च उपयोग, लगानी अभिवृद्धि र उत्पादन कुशलतालाई जोड दिइनेछ ।विकास खर्च हुन नसकेको स्वीकार गर्दै त्यसलाई सुधार गर्ने अर्थमन्त्री खतिवडाको उद्घोष छ । आयोजनाहरूको प्रतिफल र प्रभावकारिताका आधारमा मात्र बजेट विनियोजन गर्ने प्रणाली विकास गरिनेछ । आगामी आर्थिक वर्षलाई अधुरा आयोजना सम्पन्न गर्ने वर्षका रूपमा लिइनेछ, सिद्धान्त र प्राथमिकतामा भनिएको छ, सडक, पुल, विद्युत्, सिँचाइ, खानेपानी र भवन निर्माणलगायत आयोजनाहरू सम्पन्न गर्न बजेट विनियोजन गरिनेछ । भूमिगत मार्ग, रेलमार्ग, जलमार्ग, विमानास्थल र सहरी पूर्वाधार विकास निर्माण कार्यलाई प्राथमिकतामा राखिनेछ ।आन्तरिक र अन्तरदेशीय विद्युत् प्रसारणको निर्माण तथा क्षमता विस्तारको काम विद्युत् उत्पादनको व्यावसायिक उत्पादन सुरु हुनुअगावै सम्पन्न गरिने दाबी गरिएको छ । विद्युतीय सवारी साधनलाई प्रोत्साहित गरिनेछ, सिद्धान्त र प्राथमिकतमा भनिएको छ, सार्वजनिक खरिद ऐन संशोधन र आवश्यक कानुन निर्माण गरिनेछ । गुणस्तर, लागत र समयभित्रै आयोजना सम्पन्न गर्ने गरी सरकारी निकायका पदाधिकारीलाई जिम्मेवार तथा जवाफदेही बनाउने पनि उल्लेख छ । उपलब्ध प्राकृतिक, भौतिक र मानवीय स्रोत र साधनको सदुपयोग नीतिको अवलम्बन गरिनेछ । विकास र वातावरणबीच सन्तुलन कायम गर्दै जलवायु परिवर्तन अनुकूलनमा जोड दिइनेछ, सिद्धान्त र प्राथमिकतमा भनिएको छ । संघ प्रदेश र स्थानीय तहबीच समन्वय र सहकार्यका कार्यक्रम ल्याउने उल्लेख छ । प्रदेश र स्थानीय तहको समतामूलक विकास हुने गरी स्रोत र साधनको बाँडफाँट गरिनेछ, सिद्धान्त र प्राथमिकतामा भनिएको छ । लगानी वातावरण अनुकूल बनाई स्वदेशी र विदेशी लगानी बढाउने घोषणा छ । जसले उत्पादन र उत्पादकत्व अभिवृद्धि, रोजगारी सिर्जना, आयात प्रतिस्थापन र निर्यात प्रवर्द्धन गरिने दाबी छ । लगानीको वातावरणलाई थप अनुकूल बनाउन नयाँ कानुन तथा संरचनागत व्यवस्थाहरूको शीघ्र कार्यान्वयन गरिनेछ । निजी क्षेत्र, सार्वजनिक निजी साझेदारी, सहकारी र विदेशी लगानीमार्फत लगानीको न्यूनता पूरा गरिने उल्लेख छ । श्रमयोग्य सबै नागरिकलाई उत्पदनसँग जोड्दै निर्माण, उत्पादनमूलक उद्योग र सेवालगायत क्षेत्रमा काम र रोजगारीका अवसर सिर्जना गरिनेछ । नागरिकलाई स्वरोजगार बनाउन तालिम, सहज कर्जा पहुँचको सुनिश्चितता गरिनेछ, सिद्धान्त र प्राथमिकतामा भनिएको छ । योगदानमा आधारित सामाजिक सुरक्षा योजना कार्यान्वयनमा ल्याइने, सबै नागरिकलाई स्वास्थ्य बिमाको दायरामा ल्याइने घोषणा अर्थमन्त्री खतिवडाले गरेका छन् । आगामी वर्षलाई युवा परिचालन वर्षका रूपमा लिइनेछ, सिद्धान्त र प्राथमिकतमा भनिएको छ । कृषि क्षेत्रको अनुदानलाई उत्पादन लक्षित हुने गरी विद्यमान व्यवस्था परिमार्जन गरिने घोषणा पनि गरिएको छ । आगामी आर्थिक वर्षलाई वृक्षरोपण वर्षका रूपमा सञ्चालन गरिनेछ । २०२० लाई नेपाल भ्रमण वर्षका रूपमा सफलतापूर्वक सञ्चालन गरिनेछ, सिद्धान्त र प्राथमिकतामा भनिएको छ ।संवैधानिक अंग र सुरक्षा निकायहरूको क्षमता अभिवृद्धि गर्नेतर्फ बजेटले ध्यान दिने जनाइएको छ । लैंगिक, महिला हिंसा, छुवाछूत लगायतको सामाजिक विभेद अन्त्य गर्न कानुनको प्रभावकारी कार्यान्वयनसँगै सचेतनाको सामाजिक अभियानमा बजेट विनियोजन गर्ने, सिद्धान्त र प्राथमिकतामा भनिएको छ । जोखिमयुक्त बस्तीमा रहेका सबै परिवारलाई सुरक्षित सुविधायुक्त स्थानमा आवासको व्यवस्था गरिने उल्लेख छ ।अर्थमन्त्री खतिवडाले यस वर्ष सरकारी बजेट खर्च गर्न नसक्नुको कारण वित्तीय संघीयता कार्यान्वयनका लागि आवश्यक प्रणाली र संरचना निर्माणलाई ठानेका छन् । वित्तीय संघीयता कार्यान्वयनका लागि आवश्यक प्रणाली र संरचना निर्माण गर्नुपरेको कारण बजेट खर्चले यस वर्ष अपेक्षित गति लिन नसके पनि बजेट अनुशासनको परिपालना र विनियोजन कुशलता कायम भएको छ, उनले भने ।संघ, प्रदेश र स्थानीय तहको खर्चको गुणस्तर र उपलब्धि सुनिश्चित हुने गरी लेखांकन, प्रतिवेदन तथा खर्च प्रणालीको विकास गरिने जनाएका छन् । विद्युतीय प्रणालीबाट खर्च तथा राजस्व भुक्तानी, लेखांकन र विवरण अद्यावधिक गर्ने प्रणालीको विकास गरिनेछ, सिद्धान्त र प्राथमिकतमा भनिएको छ । उनले सामाजिक न्याय, उच्च आर्थिक वृद्धिको समाजवाद उन्मुख राष्ट्रका रूपमा अघि बढ्ने गरी आउँदो बजेट पेस हुने संसद्लाई जानकारी गराएका छन् । हालसम्मको उपलब्धिहरू चर्चा गर्दै दिगो आर्थिक विकासका लागि आधारशिला तयार भएको दाबीसमेत गरेका छन् । गत वर्ष ६७ प्रतिशत रहेको आर्थिक वृद्धिदर चालु आर्थिक वर्षमा ७ प्रतिशत कायम हुँदै छ, उनले भने, आगामी वर्ष उच्च आर्थिक वृद्धि हुने आधारशिला तयार भएको छ ।मूल्य वृद्धि नियन्त्रणमा रहेको, आन्तरिक बचत उल्लेख्य वृद्धि भएको, लगानीको वातावरणमा सुधार आएको, वस्तु आयात वृद्धि भए पनि निर्यातमा सुधार भएको जनाएका छन् । भुक्तानी सन्तुलनमा केही चाप परे पनि विदेशी मुद्रा सञ्चिति सुविधाजनक स्थितिमा रहेको छ, उनले भने ।"
दुई सेट रेल किन्न सम्झौता,"नेपाल र भारतका उच्च सरकारी अधिकारीहरुको उपस्थितिमा खरिद सम्झौता पहिलो सेट ३ महिनाभित्र उपलब्ध गराउनेकाठमाडौं  नेपालले दुई सेट रेल खरिद गर्न रेल विभाग र भारतको सरकारी कम्पनी कोंकण रेलवेज कर्पोरेसन लिमिटेडबीच सम्झौता भएको छ ।भौतिक पूर्वाधार तथा यातायात मन्क्रालयमा शुत्रबार नेपाल र भारतका उच्च सरकारी अधिकारीहरूको उपस्थितिमा खरिद सम्झौता भएको हो ।भौतिक पूर्वाधार तथा यातायात मन्त्रालयका सचिव मधुसुदन अधिकारीका अनुसार सम्झौतामा २ सेटमध्ये पहिलो सेट ३ महिनाभित्र उपलब्ध गराउने भनिएको छ ।सम्झौता भइसकेपछि उक्त कम्पनीले अग्रिम बैंक ग्यारेन्टी राख्नुपर्ने हुन्छ, त्यसपछि हामीले अग्रिम भुक्तानीस्वरूप पेस्की दिनुपर्ने हुन्छ, सचिव अधिकारीले भने । पेस्की दिएको मितिबाट १ सय २० दिनभित्र रेलको सेट ल्याउनुपर्ने सम्झौता भएको छ । दोस्रो सेट रेल खरिदका लागि पेस्की रकम दिएको १ सय २० दिनमा उपलब्ध गराउनुपर्ने हुन्छ । हामीले जुन दिन मोभिलाइजेसन रकम उपलब्ध गराउँछौं, उनले भने, त्यही दिनबाट उसले रेल उपलब्ध गराउनुपर्ने समयको गणना हुन्छ । भारतीय कम्पनीले रेलको सेट पठाएपछि सञ्चालनमा ल्याइनेछ । यो काम छिट्टै गर्ने भनेर लागिपरेका छौं, सचिव अधिकारीले भने, सम्झौता भएको करिब १० दिनभित्र पहिलो सेट ल्याउने तयारी सुरु हुनेछ । विभागका सिनियर डिभिजनल इन्जिनियर एवं प्रवक्ता अमन चित्रकारका अनुसार जनकपुरजयनगर खण्डमा सञ्चालनका लागि रेल खरिदको सम्झौता भएको हो । हामीले लिन खोजेको डेमो ट्रेन सेट हो, यसलाई डिजेल इलेक्ट्रिक मल्टिपल युनिट भन्छ, उनले भने, जुन जयनगरजनकपुरका लागि हो । उनका अनुसार पहिलो रेल ३ देखि ४ महिनासम्ममा आउनेछ । दोस्रो रेलका लागि भने केही समय लाग्नेछ । रेलको हरेक सेटमा पाँचवटा डिब्बा रहनेछन् । ती डिब्बामा एकपटकमा करिब १ हजार ३ सय यात्रु अट्नेछन् । सरकारले रेलको सेट खरिदका लागि गत चैतमा विभागलाई स्वीकृति दिएको थियो । मन्त्रिपरिषद्ले निर्णय गरी ८४ करोड ६५ लाख खर्चिएर खरिद गर्न स्वीकृति दिएको हो । भारतको जयनगरबाट कुर्तासम्म ३४ किलोमिटर छ । पहिलो रेल यहीँ सञ्चालनमा आउनेछ । कुर्तासम्म रेलको लिकलाई ब्रोडगेजमा स्तरोन्नति गरिसकिएको विभागले जनाएको छ । यो वर्ष कुर्तासम्म रेल सञ्चालन हुनेछ । जहाँ भौतिक निर्माणको काम सम्पन्न भइसकेको छ । अर्को वर्ष कुर्ताबाट १७ किमि दूरीमा रहेको बिजलपुरासम्म रेल चल्ने सचिव अधिकारीले बताए । अहिले बिजलपुरामा जग्गा प्राप्तिको काम भइसकेको छ । निर्माणको काम सुरु गर्ने तयारी भएको उनले बताए । त्यस्तै बिजलपुराबाट बर्दिबाससम्म १७ किमि रहेको छ । जहाँ जग्गा लिने काम भइरहेको छ । त्यहाँबाट विस्तार गरेर महोत्तरीको बर्दिबाससम्म २ वर्षभित्र रेल ल्याउने तयारीमा छौं, जसका लागि काम भइरहेको छ, सचिव अधिकारीले भने, त्यसपछि जयनगरबाट बर्दिबाससम्म ६९ किमिको रेल्वे नेटवर्क बन्नेछ । जुन क्षेत्रमा रेल सञ्चालनमा आउनेछ । ती क्षेत्रका स्थानीय लाभान्वित बन्नेछन् । नेपालभारतको यात्रा छोटिनेछ । हामीले अब रेल सञ्चालन गर्न सक्छौं भन्ने विश्वास पलाएको छ, रेल सञ्चालनमा आएपछि भारतसँगको कनेक्टिभिटी बढ्नेछ, जसले गर्दा इन्डियन रेलवे नेटवर्कसँग सम्बन्ध हुनेछ, उनले भने, रेल्वे नेटवर्क बनेपछि कसरी सञ्चालन गर्ने भन्ने कुरामा हामी अभ्यस्त हुनेछौं । उनका अनुसार जयनगरबाट नियमित रेल सञ्चालन हुनेछ । रेल सञ्चालनमा आएपछि रेलबारे सिक्ने अवसर पाउनेछौं, थप अभ्यस्त हुनेछौं, उनले भने ।"
प्रदेश ३ को बजेट ५० अर्बको हुने,"एक करोडभन्दा कम लागत अनुमान भएका योजनाहरू सम्बन्धित स्थानीय तहबाटै कार्यान्वयन गर्ने नीति प्रदेश सरकारले आगामी बजेटमार्फत अवलम्बन गर्ने भएको छ । प्रदेश सरकार सानासाना योजनाभन्दा पनि ठूला र बढी प्रतिफल दिने आयोजनामा केन्द्रित हुनुपर्ने भएकाले एक करोडभन्दा कम लागतको योजना स्थानीय तहबाटै कार्यान्वयन गर्ने तयारी भइरहेको छ, उनले भने ।प्रदेश सरकारले यसै वर्षदेखि योजना बैंकको अवधारणा ल्याएको छ । त्यसमा समावेश भएका योजनाहरूलाई समावेश गरेर बजेट ल्याउने तयारी गरिरहेको छ । यसअघिको बजेट ल्याउँदा मन्त्री तथा प्रभावशाली नेताको निर्वाचन क्षेत्रमा बढी बजेट खर्चेको भन्दै प्रदेश सरकारको आलोचना भएको थियो । यस आर्थिक वर्षमा पुँजीगत खर्च ५० प्रतिशत पनि नहुने देखिए पनि सबै बजेट खर्च गरेर सकिने दाबी प्रदेश सरकारले गरिरहेको छ । चालु आवमा सरकारले छुट्याएको बजेट सकिने छाँट नदेखिएपछि प्रदेशसभा सदस्यहरूलाई ५०५० लाखको दुईवटा योजना मन्त्रालयले दिने तयारी अगाडि बढाइसकेको छ । पहिलो वर्ष भएको कारण हामीसँग अनुभव, कर्मचारीको अभाव र आवश्यक ऐन नियम नहुँदा समस्या भएको हो । अब हामी तीव्र गतिमा अगाडि बढ्न सक्छौं, मन्त्री ढुंगेलले भने । राष्ट्र बैंकको कार्यालय खोल्न आग्रहसंघीय राजधानी काठमाडौं बाहिर प्रदेश ३ मा नेपाल राष्ट्र बैंकको कार्यालय नभएकाले स्थापना गर्न सुझाइएको छ । आर्थिक मामिला तथा योजना मन्क्रालयमा बजेट निर्माणको त्रममा सुझाव दिँदै बैंकर्सहरूले उपत्यका बाहिर राष्ट्र बैंकको कार्यालय आवश्यक रहेको औंल्याउँदै त्यस विषयलाई आगामी आर्थिक वर्षको नीति तथा कार्यक्रमा समावेश गर्न आग्रह गरेका हुन् । हाल राजधानी बाहिर वीरगन्जमा रहेको नेपाल राष्ट्र बैंकमार्फत यहाँ काम भइरहेको छ । हामी सबै स्थानीय तहमा करिब पुगिसकेका छौं । अब प्रदेश सरकारले सुरक्षाको ग्यारेन्टी गर्न जरुरी रहेको छ, बैंकर्स रमेश प्याकुरेलले भने । स्थानीय तहमा बैंक स्थापना भएको ठाउँमा वर्षामा सजिलै पुग्न सक्ने सडकको आवश्यकता रहेको उनले बताए । सुरक्षा, इन्टरनेट र वर्षामा समेत स्थानीय तहमा खुलेको बैंकसम्म पुग्ने सडकको व्यवस्था प्रदेश सरकारले मिलाउन जरुरी छ, उनले भने ।"
सांसद रिझाउन प्रदेश निर्वाचन क्षेक्रमा ८० करोडका योजना,"हेटौंडा  निर्वाचन क्षेत्र विकास कार्यत्रमकै अवधारणामा एक निर्वाचन क्षेत्रमा कम्तीमा पनि ८० करोडका योजना अनिवार्य समावेश हुने गरी प्रदेश ३ सरकारले बजेट, नीति तथा कार्यक्रमको तयारी थालेको छ । ६६ वटै प्रदेश निर्वाचन क्षेत्रमा सामाजिक आर्थिक रूपान्तरणमा सहयोग हुने १० करोडभन्दा माथि ५० करोडसम्मको एउटा ठूलो आयोजना र ५० लाखभन्दा बढी र १० करोडसम्मका ३ वटा योजना छान्न प्रदेश नीति तथा योजना आयोगले समन्वयको लागि भन्दै १३ वटै जिल्ला समन्वय समितिलाई पत्र लेखेको छ । संसद् विकास कोषकै अवधारणामा छनोट हुने यस्ता योजनामा संघीय संसद, प्रदेशसभाका प्रत्यक्ष र समानुपातिकतर्फका सांसद, जिल्ला समन्वय समिति र स्थानीय तहका पदाधिकारीको समेत संलग्नता रहने उल्लेख छ । सबै पक्षसँगको छलफलका लागि जिल्ला समन्वय समितिलाई समन्वय गर्न पनि भनिएको छ । संघ, स्थानीय तह र समुदायसँगको सहकार्यमा हुने आयोजनालाई प्रदेश सरकारले उच्च प्राथमिकता दिएको प्रदेश नीति तथा योजना आयोगले जनाएको छ । आयोगका उपाध्यक्ष खिमलाल देवकोटाले संसद् विकास कोषको अवधारणाअनुसार बजेट विनियोजन हुन लागेको अस्वीकार गरे । बजेट सधैं मन्त्रीमुखी हुने आरोप लाग्दै आएको छ, समावेशी र समानुपातिक सिद्धान्तका आधारमा बजेट विनियोजन गर्न लागेका हौं, उपाध्यक्ष देवकोटाले भने, संसद् विकास कोष हैन, सबैको सहभागिता हुने गरी निर्वाचन क्षेत्रलाई एकाइ मानेर बजेट बनाउन लागेका हौं । जेठ ५ गतेसम्म छनोट भएर आउने ती आयोजनालाई आव २०७६७७ को बजेटमा समावेश गर्ने आयोगको तयारी छ । यी हुन् प्राथमिकता आर्थिक वर्ष २०७६७७ को बजेट, नीति तथा कार्यक्रमको तयारीमा जुटेको प्रदेश सरकारले प्राथमिकता क्षेत्र तोकेको छ । गुणस्तरीय ग्रामीण तथा सहरी पूर्वाधार, कृषिको व्यवसायीकरण, विशिष्टीकृत सेवा र मानव संशाधन, उद्योग र सम्पदामैत्री पर्यटनलाई प्राथमिकताको क्षेत्र निर्धारण गरिएको छ । योजना छनोटका मापदण्ड र आधार पनि तय गरिएका छन् । स्थानीय तहको बढी लागत सहभागिता जुट्ने र स्वामित्व बोध हुने र संघीय सरकारसँग सहकार्य हुने र प्रवधि हस्तान्तरण हुने आयोजनालाई प्राथमिकता दिइने उल्लेख छ । एक करोडभन्दा कम लागत अनुमान भएका योजनाहरू सम्बन्धित स्थानीय तहबाट कार्यान्वयन हुने गरी योजना तर्जुमा गर्नुपर्ने उल्लेख छ । वार्षिक योजना छनोट र बजेट विनियोजन गर्दा प्रदेश सरकारको पहिलो पञ्चवर्षीय योजनाको आधारपत्रले लिएको समष्टीगत र क्षेत्रगत दूरदृष्टि, लक्ष्य र रणनीतिलाई टेवा वा योगदान पुग्ने योजना, बहुवर्षीय ठेक्कापट्टा भई सञ्चालनमा रहेका वा क्रमागत योजनाहरू छनोट र बजेट विनियोजन हुनुपर्ने उल्लेख छ । योजना बैंकमा सूचीकृत भएका योजनाहरूमध्ये बढी प्रतिफल दिने, निजी, सहकारी र समुदायको लगानीलाई प्रोत्साहित गर्ने खालका योजना प्राथमिकतामा पर्नेछन् । बजेट निर्माण प्रक्रिया सुरु प्रदेश सरकारले आर्थिक वर्ष २०७६७७ का लागि बजेट निर्माण थालेको छ । प्रदेश नीति तथा योजना आयोगका उपाध्यक्ष खिमलाल देवकोटाका अनुसार सबै मन्त्रालयमा बजेटबारे छलफल थालिएको छ । वैशाख २६ र २७ गते प्रत्येक निर्वाचन क्षेत्रमा छलफल तय भएको छ । दुई चरणमा छलफल सकिसक्यौं मन्त्रालयहरूलाई बजेटको सिलिङ दिन्छौं, देवकोटाले भने, बजेटमा सबैको सहभागिता रहनेछ । प्रदेश ३ सरकारले पनि वैशाख ३० बाट वर्षे (बजेट) अधिवेशन आहवान गरिसकेको छ । जेठको पहिलो साता प्रदेश सरकारको नीति तथा कार्यक्रम ल्याउने तयारी छ । असार १ गते प्रदेशको आय र व्ययको अनुमान (बजेट) ल्याउनुपर्ने संवैधानिक व्यवस्था छ ।"
ठूला आयोजनाको निर्माण सुस्त,"धनगढी  गत फागुनमा प्रधानमन्त्री केपी शर्मा ओलीले निकै तामझामका साथ शिलान्यास गरेको कैलालीको सहजपुर हुँदै बोक्टानदिपायल जोड्ने सडक खण्डको निर्माण सुस्त छ । आयोजना सुरु भएको दुई महिनामा पुँजीगततर्फको खर्च २ प्रतिशतभन्दा कम भएको छ ।उक्त सडक आयोजनामा चालु आर्थिक वर्ष ०७५०७६ मा १० करोड ५० लाख ३ हजार बजेट छुट्याइएको छ । चैतसम्ममा २ लाख ७९ हजार मात्र भुक्तानी भएको कोष लेखा नियन्त्रकको कार्यालय धनगढीले जनाएको छ ।सुदूरका प्रमुख चार सहरको स्वरूपलाई परिर्वतन गर्ने गरी एसियाली विकास बैंक (एडीबी) को ९ अर्बको ऋण सहयोगमा सुरु हुने क्षेत्रीय सहरी विकास आयोजनाको काम अलपत्र छ । चालु आर्थिक वर्षमा कामै हुन सकेको छैन । आयोजना प्रमुख सुरेश वाग्लेले चालु आवमा पुँजीगततर्फको ३६ करोड ५६ लाख रुपैयाँ विविध कारणले खर्च गर्न नसकिएको बताए । उनका अनुसार चालु आवमा उक्त रकम धनगढी, महेन्द्रनगर, शुक्लाफाँटा र गोदावरी नगरभित्र सडक विस्तार, नाली निर्माण, फोहोर व्यवस्थापन, दिसाजन्य फोहोर व्यवस्थापन र भवन निर्माणका लागि आएको हो । काम सुरु हुन नसकेर शतप्रतिशत रकम फिर्ता जाने भएको छ, वाग्लेले भने, यो वर्ष चालु पुँजीतर्फको बजेटमा काम भएको छ । उनका अनुसार चालु पुँजीगत रकमले योजनाको सर्भे, डिजाइन, डीपीआर तयार गरी टेन्डर आह्वानको काम भएको छ । औद्योगिक करिडोर र अत्तरियामोहना ६ लेन आयोजनाको म्याद पनि यही जेठ महिनामा सकिँदै छ । ठेकेदार कम्पनीले डेड वर्ष म्याद थप गरिनुपर्ने माग गरेको छ । आयोजनाका प्रमुख होमबहादुर एसीले ६ लेन सडकको भौतिक प्रगति ४० प्रतिशत भए पनि वित्तीय प्रगति २८ प्रतिशत मात्रै भएको बताए । कोष तथा लेखा नियन्त्रक कार्यालयले उक्त आयोजनाको चालु आर्थिक वर्षको कुल बजेट ४० करोडमा ५० प्रतिशतभन्दा बढी (२० करोड ९५ लाख ८६ हजार ७ सय ८९) रकम ठेकेदार कम्पनीलाई भुक्तानी दिएको जनाएको छ । रानीजमराकुलरिया सिँचाइ आयोजनाको पनि २९ प्रतिशत मात्रै प्रगति भएको छ । चालु आवको पुँजीगततर्फ २ अर्ब १२ करोड २७ लाख बजेटमा चैत मसान्तसम्ममा ठेकेदार कम्पनीले ६२ करोड १९ लाख ३२ हजार ७ सय ३२ रुपैयाँ भुक्तानी लिएको छ । यो चालु आर्थिक वर्षको कुल बजेटको २९ प्रतिशत मात्रै हो । चार वर्षअघि नै सम्पन्न भइसक्ने १८ किलोमिटर हुलाकी सडक खण्डको निर्माण पनि अझै पूरा भएको छैन । हसुलियादेखि लालबोझी कान्द्रा नदीसम्मको १८ किलोमिटर सडक निर्माणमा ४६ प्रतिशत मात्रै प्रगति भएको छ । कोष तथा लेखा नियन्त्रण कार्यालयका अनुसार चालु आर्थिक वर्षको बजेटमा ४० करोड १० लाख २५ हजार बराबरको काममध्ये १८ करोड ५१ लाख ३५ हजार ५ सय १ को काम सम्पन्न भई भुक्तानी भएको छ । उक्त सडक खण्डको दुई किलोमिटर सडक वसन्ता जैविक मार्गमा परेकाले निर्माणमा ढिलाइ भइरहेको आयोजनाका इन्जिनियर पदमबहादुर मडैले बताए । उनका अनुसार वन विभागले जैविक मार्गभित्रबाट सडक लैजाँदा वन्यजन्तुमैत्री बन्नुपर्ने अडान राखेका कारण २ किलोमिटर सडक क्षेत्रका रुख हटाउन सकिएको छैन । वन्यजन्तु जैविकमैत्री सडक निर्माण गर्न रिडिजाइन गर्नुपर्ने हुन्छ, इन्जिनियर मडैले भने, रिडिजाइन गरेर सडक निर्माण गर्नुपर्यो भने योजना चार वर्ष अझै पछाडि धकेलिने निश्चित छ ।सुदूरपश्चिम प्रदेशसभामा विपक्षी दलका नेता डा रणबहादुर रावलले वर्तमान सरकारले विगतमा नेपाली कांग्रेसले सुरु गरेका ठूला आयोजनाको कामलाई गति दिन नै नचाहेको आरोप लगाए ।"
अरुण तेस्रोमा मुआब्जा विवाद कायमै,"संखुवासभा  अरुण तेस्रो जलविद्युत् आयोजनाको करिब २० प्रतिशत काम सकिए पनि मुआब्जा विवाद भने कायमै छ । छ्याङकुटीबाट पावर हाउसस्थल दिदिङसम्मको मुआब्जा विवाद नमिलेको हो । करिब २४ किलोमिटर सडकको केही खण्डमा मुआब्जा नपाएको गुनासो स्थानीयले गरेका छन् । काम सुरु भएको तीन वर्ष बितिसक्दा पनि मुआब्जा नपाएको उनीहरूले बताए । सुरुवातमा १५ मिटर जग्गाको मुआब्जा दिएर आयोजनाले अहिले ३० मिटर अधिग्रहण गरेको छ । स्थानीयले तत्काल मुआब्जा उपलब्ध गराउन माग गरेका छन् । जिल्ला प्रशासन कार्यालयमा लगानी बोर्डले आयोजना गरेको अन्तरक्रियामा उनीहरूले मुआब्जा नपाएको गुनासो गरे । मुआब्जा नपाएकाले बाध्य भएर संघर्षमा उत्रिनुपरेको छ, छ्याङकुटीपुखुवा मुआब्जा संघर्ष समितिका अध्यक्ष हर्कसिंह राईले भने, समयमै माग सम्बोधन नभए आन्दोलन गर्छौं ।२०४५ सालतिरै अरुण तेस्रोको पावर हाउससम्म जाने छ्यांकुटीपुखुवा सडक खण्डको जग्गा अधिग्रहण गरिएको थियो । ०६६ सालमा पुनः जग्गा नापी गर्दा पहिले नापी गरेको जग्गाभन्दा धेरै लगतकट्टा गरेको पाइएको राईले बताए । कतिपयको मुआब्जा नै लिन छुटेको छ, उनले भने, मुआब्जा पाउनुपर्छ भनेर स्थानीयदेखि संघीय सरकार र लगानी बोर्डदेखि ऊर्जा मन्त्रालयसम्म धायौं, दिक्क भइसकेका छौं । बैठक, भाषण र आश्वासन होइन अब नतिजा चाहियो ।मुआब्जा १५ मिटरको मात्र दिइए पनि ३० मिटर ओगटेर सडक निर्माण भएको छ । संघर्ष समितिका सदस्य जनीकुमार राईका अनुसार पहिले विश्व बैंकले १५ मिटरको मुआब्जा दिएको थियो, पछि सरकारले लगतकट्टा गर्दा ३० मिटर गरेको भेटियो । उनले लगानी बोर्डसमक्ष सातबुँदे मागपत्र पेस गरे । तत्काल स्थानीयले मुआब्जा पाउनुपर्ने बताए ।सडक मार्ग परिवर्तन गर्दा केही जग्गा तलमाथिसमेत भएको छ, उनले भने, केही स्थानमा सडक खन्ने क्रममा पहिरो जाँदा सय मिटरसम्म जग्गा पुरिएको छ । ती जग्गाहरूको पनि मुआब्जा र क्षतिपूर्ति पाउनुपर्ने उनीहरूको माग छ । छ्याङकुटीपुखुवा सडक खण्ड मुआब्जा निर्धारण कार्यदलमा स्थानीयलाई पनि अनिवार्य सहभागी गराउनुपर्ने राईले बताए । उनले भने, ०७३ सालमा प्रतिरोपनी ८ देखि १२ लाखसम्म मुआब्जा वितरण गरियो, ०७४ सालमा सो सडक खण्डमा पर्ने जग्गाधनीलाई भने प्रतिरोपनी ५ लाखका दरले मात्र मुआब्जा दिन खोजिएको छ । ०७३ सालकै दररेटअनुसार मुआब्जा दिनुपर्छ ।लगानी बोर्डका प्रमुख कार्यकारी अधिकृत महाप्रसाद अधिकारीले अरुण तेस्रोको प्रगति सन्तोषजनक रहेको बताए । उनले मुआब्जा विवाद तुरुन्तै मिलाउने जानकारी दिए । स्थानीय बासिन्दा, निर्माणको जिम्मा पाएको भारतीय कम्पनी सतलज र स्थानीय प्रशासनसँग सहमति गरेर मुआब्जाको विवाद मिलाउँछौं, उनले भने, यो एक ठाउँमा लामो समयदेखि विवाद देखिएको हो, अब अन्त्य गर्छौं ।सरकारी मापदण्डअनुसार मुआब्जा दिइने उनले जानकारी दिए । छ्यांकुटीपुखुवा मुआब्जा निर्धारण गर्न सहायक प्रमुख जिल्ला अधिकारी मोहनमणि घिमिरेको संयोजकत्वमा नापी र मालपोतसहितका पाँच सदस्यीय समिति बनेको छ । समितिको अध्ययन र प्रतिवेदनअनुसारै मुआब्जा निर्धारण गर्ने अधिकारीले बताए । अरुण तेस्रो निर्माण कम्पनी सतलजका प्रमुख कार्यकारी अधिकृत सतीशकुमार शर्माले उत्तरदक्षिण कोसी राजमार्गमा परेका खाल्डाखुल्डीले सामान ढुवानीमा केही समस्या देखिएको बताए । प्रदेश १ का सांसद पूर्णप्रसाद राईले अरुण तेस्रो जस्तो ठूला परियोजनाले सामान्य प्राविधिक विषय सतहमा नल्याई मिलाउनुपर्ने बताए । मुआब्जा वितरण, जग्गा अधिग्रहणलगायत विषयमा आवश्यक परेको खण्डमा सरकार र निर्माण कम्पनी सतलज बसेर निर्णय गर्नुपर्छ, उनले भने ।"
होटल संघमा राणा,"काठमाडौं होटल संघ नेपाल (हान) को ४६ औं वार्षिक साधरणसभाले सिर्जना राणाको नेतृत्वमा बिहीबार नयाँ कार्यसमिति चुनेको छ । ५३ वर्ष पुरानो हानले पहिलोपटक महिलाको नेतृत्व पाएको हो । अध्यक्ष राणा दरबारमार्गस्थित होटल अन्नपूर्णकी सञ्चालक हुन् । हानको प्रथम उपाध्यक्षमा विनायक शाह, द्वितीय उपाध्यक्षमा प्रवीनबहादुर पाण्डे, महासचिवमा साजन शाक्य र कोषाध्यक्षमा विशाल कुमारसहित थप २० सदस्य चुनिएका छन् । कमिसनमा करोडौं बाहिरिन्छ होटल संघ नेपालले पछिल्ला वर्ष अनलाइनबाट कोठा बुक गर्ने प्रचलनले करोडौं रुपैयाँ बाहिर गइरहेको जनाउँदै सरकारको ध्यानाकर्षण गरेको छ । कार्यबाहक प्रधानमन्त्री ईश्वर पोखरेल सहभागी समारोहमा हानका निर्वतमान अध्यक्ष अमरमान शाक्यले भने, क्लाउड बेस्ड बुकिङ पोर्टलबाट कोठा बुक गर्ने प्रचलनले होटल उद्योगमा प्रत्यक्ष प्रभाव परेको छ । राष्ट्र बैंकले यसतर्फ आवश्यक पहल गर्न नितान्त जरुरी छ ।"
५ वर्षसम्म बन्धक बनाएर बलात्कार,"विराटनगर  रानीकी ३६ वर्षीया महिलाको जीवनमा घटेको घटना कहालीलाग्दो छ । उनको विवाह २०५७ सालमा सर्लाहीको मलंगवामा भएको थियो । विवाहको दुई वर्षपछि २०५९ सालमा काखे छोरा र उनलाई छाडेर श्रीमान् विदेश गए । श्रीमान् विदेशमै रहेका बेला छिमेकी सुरेन्द्र महतोले घरमै आएर जबर्जस्ती गरे । आफ्नै घरमा लगेर ५ वर्षसम्म बन्दी बनाएर राखे । बन्दी अवस्थामै उनले छोरासमेत जन्माइन् । २०६१ सालमा जन्मिएको छोरा १४ वर्षको भइसकेको छ तर जन्मदर्तासमेत हुन सकेको छैन । अहिलेको अवस्थामा पनि कोही कसैको बन्दी बन्न सक्छ र भन्ने लाग्ला मान्छेहरूलाई, उनी भन्छिन्, मैले भोगेको छु, ५ वर्षसम्म मलाई बन्दीझैं थुनेर राख्यो । बन्दी अवस्थामै छोरा पाएँ, अहिले घरनिकाला गरिएको छ । मलंगवाका धनाढ्य परिवारका छोरा सुरेन्द्रले श्रीमती हुँदाहुँदै उनलाई घरमा बन्दी बनाएर राखेको उनले बताइन् । राजनीतिक आड पाएका सुरेन्द्रसँग गाउँका मान्छे मात्रै नभई परिवारसमेत डराउने गरेकाले आफूलाई कसैले सहयोग नगरेको उनले बताइन् । झुक्याएर श्रीमान्सँग समेत सम्बन्धविच्छेद गराइदिएको उनले बताइन् । सुरेन्द्रको परिवार र छरछिमेक सबैलाई थाहा थियो तर डरले उसका विरुद्धमा कोही बोलेनन् । गर्भवती भएका बेला पनि घरमै डाक्टर बोलाएर जाँच गरिएको र छोरा घरमै जन्माएको उनले बताइन् । त्यसबीच दुई पटक उनी भाग्न सफल पनि भइन् । भागेर न्याय माग्न पुगेका निकायले पुनः उनलाई सुरेन्द्रकै जिम्मा लगाएर पठाए । दिनदिनै रक्सी खाएर मलाई बलात्कार गर्थ्यो, उनले भनिन् । पहिलोपल्ट भागेर प्रहरीकोमा पुगे पनि पुनः सुरेन्द्रकै जिम्मा लगाइएको र दोस्रो पटक माइती नेपालले पनि उसकै जिम्मा लगाएको उनले बताइन् । सुरेन्द्रले आफ्नो जीवन बर्बाद पार्दासमेत सर्लाहीको प्रहरी प्रशासन र सरोकारवाला निकाय मौन बसेको उनले आरोप लगाइन् । सम्बन्धविच्छेदपछि श्रीमान्ले आफ्नो छोरा लिएर गएको उनले बताइन् । श्रीमान्सँग सहयोगका लागि धेरै याचना गरें, उनले भनिन्, तर कुनै सम्बन्ध नराख्ने भन्दै उनले आफ्नो छोरा लिएर गए । सबै निकायमा धाउँदा पनि न्याय नपाएको र अब आफू थाकिसकेको उनले बताइन् । नागरिकता र शैक्षिक योग्यता नहुँदा छोराको लालनपालनमा समस्या परेको छ, उनले भनिन् । माइतीमा बस्दै आएकी उनले शुक्रबार राष्ट्रिय मानव अधिकार आयोगले विराटनगरमा आयोजना गरेको महिला हिंसा न्यूनीकरण, मानव अधिकार संरक्षण एवं सुरक्षामा नेपाल प्रहरीको जवाफदेहितासम्बन्धी कार्यक्रममा आफ्ना पीडा सुनाएकी हुन् । त्यस्तै २०७३ कात्तिक ५ गते दसैंको टिकाको दिन । मोरङको बेलबारी भाउन्नेका सारा घर दसैंको रौनकमा रमाएको थियो । सोही दिन एक परिवारमा भने बज्रपात पर्यो । ५ वर्षीया अपांगता भएकी बालिका बलात्कारमा परिन् । उक्त दिनको घटनाबारे पीडितकी आमाले कार्यक्रममा बेलिविस्तार लगाइन् । उनले छोरीलाई बलात्कार गर्ने ४० वर्षीय कमल भण्डारीलाई कानुनी सजाय दिन सफल भए पनि समाजमा बस्न मुस्किल परेको उनले बताइन् । मेरी ५ वर्षकी कलिली छोरीलाई बलात्कार गर्ने अपराधीले सजाय त पायो तर गाउँमा हाम्लाई बस्न गाह्रो भइरहेको छ, उनले भनिन्, कमलका आफन्तले दिनै हामीलाई गाउँ निकाला गर्ने, ज्यान मार्ने धम्की दिइरहन्छन् । तरकारी बेचेर २ छोरा र १ छोरीको जीविकोपार्जन गर्दै आएकी उनले डराइडराइ बस्नुपरेको बताइन् । छुट्टै कोठामा राखिएका उनीहरूको आवाज कार्यक्रममा सहभागी प्रदेश १ का मुख्यमन्त्री शेरधन राई, उपसभामुख सरस्वती पोखरेल, प्रहरी प्रमुख सर्वेन्द्र खनाल र १४ वटै जिल्लाका प्रमुख जिल्ला अधिकारी, प्रहरी प्रमुखलगायतले सुनेका थिए । कार्यक्रमको महत्त्व दर्शाउन ल्याइएको ती पीडितहरूको आवाज सुनाइयो र उनीहरूलाई बाटो खर्च दिएर बिदा गरियो । तर उनीहरूजस्ता हिंसामा परेका पीडितले कहिले न्याय पाउँछन् भन्ने विषयमा न प्रहरी प्रमुखले बोले न त मुख्यमन्त्रीले नै । मुख्यमन्त्री राईले पीडितका लागि पुनःस्थापना गृह निर्माण गरिने बताए । आगामी बजेट कार्यक्रमबाट त्यसका लागि बजेट विनियोजन गर्ने उनले जानकारी दिए । उपसभामुख पोखरेलले संविधानले महिलालाई धेरै अधिकार दिए पनि हिंसाका घटना झन् बढिरहेको बताइन् । प्रहरी प्रमुख खनालले पत्रकारले जथाभावी समाचार सम्प्रेषण गर्दा प्रहरीको मनोबल घट्ने गरेको गुनासो राखे । मानव अधिकार आयोगकी सदस्य मोहना अन्सारीले प्रहरीमा दर्ता भएकामध्ये २० देखि २५ प्रतिशत घटना मात्रै अदालत पुग्ने गरेको बताइन् । पीडितले न्याय नपाउनुमा विभिन्न वैकल्पिक संयन्क्रहरू सत्रिय हुने गरे पनि राजनीतिक दलहरूसँगको छलफलपछि मेलमिलाप गराइनु प्रमुख कारण भएको उनले बताइन् ।"
बाबुले जलाए छोरी,"दार्चुला  दार्चुलाको ब्यास गाउँपालिका ५ चुकपानीका नवीन बिष्टले आफ्नै छोरीलाई बिहीबार जिउँदै जलाएर हत्या गरेका छन् । घरायसी विषयमा आफ्नी श्रीमतीसँग मनमुटाव भएपछि बिष्टले १० महिनाकी छोरी अनुस्कालाई जलाएर हत्या गरेको प्रारम्भिक अनुसन्धानबाट खुलेको प्रहरीले जनाएको छ ।जिल्ला प्रहरी कार्यालयका अनुसार २४ वर्षीय नवीनले बिहीबार राति १० बजे घरनजिकैको सुकेको खरको थुप्रोभित्र राखेर बाहिरबाट आगो लगाई छोरीलाई मारेको खुल्न आएको हो । छोरीलाई जलाएर भाग्ने क्रममा उनलाई स्थानीयले नियन्त्रणमा लिएर प्रहरीलाइ खबर गरेका हुन् ।जिल्ला प्रहरी कार्यालय दार्चुलाका प्रहरी निरीक्षक हिक्मतबहादुर बोहराले बालिकाका बुबा र आमा दुवै जनालाई नियन्त्रणमा लिएर अनुसन्धान भइरहेको जानकारी दिए । नवीनकी श्रीमतीले आफ्नी दिदीको एक तोला सुन चोरेर ल्याएको र दिदीलाई सुनको रकम तिर्नुपर्ने भएपछि उनीहरूबीच मनमुटाव सुरु भएको देखिन्छ, प्रहरी निरीक्षक बोहराले भने, एकडेढ महिनादेखि यसै विषयमा वादविवाद हुँदै आएको थियो, त्यसको रिस फेर्न छोरीलाई जलाएको घटना प्रकृतिबाट बुझिन्छ । छोरीलाई मारेर श्रीमतीसँग सम्बन्धविच्छेद गर्ने तयारीका साथ यो घटना भएको नवीनको क्रियाकलापले देखिन आएको बोहराले बताए । स्थानीयका अनुसार चोरेर ल्याएको सुनको रकम तिरिदिने विषयमा एकदुई दिनदेखि घरमा कुरा हुँदै आएको थियो । बिहीबार साँझ पनि नवीनका आफन्त घरभित्र बसेर त्यसै विषयमा कुरा गरिरहेका थिए । राति श्रीमती शौचालय गएको समयमा उनले सुतिरहेकी छोरीलाई समातेर घरनजिकै रहेको खरको थुप्रोभित्र राखेर जलाएको ब्याँस गाउँपालिका५ का अध्यक्ष मंगलसिंह धामीले बताए । शव पोस्टमार्टमका लागि पठाएको प्रहरीले जनाएको छ ।"
सोनालीकी प्रेरणा मनीषा,"बलिउड अभिनेक्री सोनाली बेन्द्रे हालै मात्र क्यान्सरमुत्त भइन् । उनले क्यान्सरसँगको आफ्नो लडाइँ निकै कठिन र चुनौतीपूर्ण रहेको बताएकी छन् । तर पनि मैले हिम्मत हारिनँ र कडा संघर्षलाई जारी राखेँ, उनले भनेकी छन् । साथै बेन्द्रेले आफूलाई त्यत्रो धेरै हिम्मत र प्रेरणा अभिनेत्री मनीषा कोइरालाबाट पाएको गर्वसाथ उल्लेख गरेकी छन् । भनिन्, मनीषा कोइरालाले मेरो निकै मद्दत गरिन् र म उनीबाट प्रेरणा लिन्थेँ । त्यसो त मनीषाले पनि क्यान्सरको लडाइँबाट आफूलाई छुटारा दिलाउन सफल भएकी थिइन् । मनीषा यो स्टेजबाट गुज्रिसकेकी थिइन् । उनी बहुत जुझारु महिला हुन् । उनले त यसबारेमा किताब नै पनि लेखेकी छन्, बेन्द्रेले भनिन् । मनीषाको सन् २०१२ मा क्यान्सर भएको थियो । त्यसको दुई वर्षपछि उनी क्यान्सरमुक्त भएकी थिइन् ।अभिनेत्री बेन्द्रेले भनिन्, मेरी आमा र पतिले यो कठिन घडीमा मेरो खुबै मद्दत गरे । मेरो लागि साहस र हिम्मतको सहारा पति गोल्डी बने । यति बेला आएर मलाई गोल्डीसँग विवाह गरेर ठिक गरेछु भन्ने झन् लाग्न थालेको छ । सोनालीको गतवर्ष मेटास्टेटिक क्यान्सर भएको पत्ता लागेको थियो । त्यसपछि अभिनेत्रीले न्युयोर्कमा गएर उपचार गराएकी थिइन् । हालैको इन्डिया टुडे कन्क्लेभमा बोल्ने क्रममा अभिनेत्री बेन्द्रेले सबैका लागि बिमा गर्नु अति जरुरी रहेको जिकिर गर्दै भनिन्, अहिलेको जमानामा स्वास्थ्य उपचार निकै महँगो भएको छ । त्यसैले पनि हरेकलाई बिमाको आवश्यकता छ । हुन त मान्छेहरू आफूलाई चाहिँ यस्तो हुँदैन भन्ने सोच्छन् र त्यसका लागि सावधानी देखाउँदैनन् । तर जीवन बिमा, स्वास्थ्य बिमा गर्नु अति जरुरी छ । मेरै जीवनशैली पनि राम्रो थियो । तैपनि कसरी क्यान्सर भयो भनी सबै सोध्छन् । मलाई लाग्यो, जीवनमा कहिल्यै पनि नकारात्मक अनुभव गर्नु हुँदैन । सोनालीले सन् २००२ मा निर्देशक गोल्डी बहलसँग विवाह गरेकी थिइन् । उनीहरूका एक छोरा छन् । २०१८ जुलाई ४ मा सोनालीले टीटमार्फत् आफू क्यान्सरको आक्रामक चरणमा रहेको पहिलो पटक खुलासा गरेकी थिइन् । त्यसो त अभिनेत्री उपचारका क्रममा न्युयोर्कको अस्पतालमा छँदा भारतीय नेता राम कदमले सोनालीको निधन भएको झूटो खबर ट्वीट गरिदिएपछि सनसनी मच्चिएको थियो ।"
आठ स्रष्टालाई साहित्यकला,"काठमाडौं  उपन्यास र कथाका माध्यमबाट नेपाली साहित्यमा नारी सचेतना प्रवर्द्धन गरेबापत् साहित्यकार पद्मावती सिंहलाई गंगादेवी चौधरी स्मृति सम्मान दिइएको छ । साढे दुई दशकदेखि लुनकरणदासगंगादेवी साहित्यकला मन्दिरले दिँदैको १ लाख रुपैयाँ र ताम्रपत्रसहितको पुरस्कार यो वर्ष सिंहलाई दिइएको हो । त्यस्तै यो वर्षको सरस्वती गद्य सम्मानबाट अग्रज साहित्यिक पत्रकार अच्युतरमण अधिकारीलाई दिइयो भने इतिहासशिरोमणि बाबुराम आचार्य शोध सम्मान साहित्यकार एवं संस्कृतिविद् मोदनाथ प्रश्रितले पाए । त्यस्तै, नेपाली गीतसंगीतसिर्जनामा निरन्तर साधना गरेबापत् गणेश रसिकलाई नारायणगोपाल संगीत सम्मान, ललितकलामा पुर्याएको योगदानका लागि चित्रकार किरण मानन्धरलाई अरनिको ललितकला सम्मान रंगमञ्चमा योगदानबापत् अभिनेत्री भुवन थापा चन्दलाई बालकृष्ण सम रंगसम्मान र नेपाली दृष्टिविहीनहरूलाई प्रेरक बाटो देखाउने फरक क्षमताकी सृृष्टि केसीलाई नेपाल नवप्रतिभा सम्मान दिइयो । यसै वर्षदेखि स्थापना गरिएको गोपालप्रसाद रिमाल काव्य सम्मान बाट भने कवि दिनेश अधिकारीले पाए । सम्मानितहरूलाई संस्कृतिविद् तथा वाङ्मय शताब्दी पुरुष सत्यमोहन जोशी र साहित्य कला मन्दिरका अध्यक्ष वसन्त चौधरीले दोसल्ला ओढाउँदै जनही ५० हजार रुपैयाँ र ताम्रपत्र हस्तान्तरण गरे । शताब्दी पुरुष जोशीले संस्थागत साहित्यको सुरुवात ग्रिक सभ्यतादेखि नै रहेको बताउँदै नेपालमा साहित्य कला मन्दिरले नमुना काम गरेको दाबी गरे । उनले सरकारले सम्वृद्ध नेपाल, सुखी नेपालीको नारा ल्याएको भए पनि सांस्कृतिक समुन्नतिबिना वास्तविक समृद्धि नआउने पनि बताए । यसपटक साहित्य कला मन्दिरकै रजत उत्सव रहेको बताउँदै मन्दिरका अध्यक्ष एवं स्रष्टा वसन्त चौधरीले नेपाली साहित्यको विकास र प्रवर्द्धनका लागि आफूहरू सदैव कटिबद्ध हुने बताए । चौधरी ग्रुपका संस्थापक लुनकरणदास चौधरी र श्रीमती गंगादेवीको नाममा स्थापना गरिएको मन्दिरले नेपाली कला, साहित्य र संस्कृतिको विकासका लागि २०५१ देखि निरन्तर रूपमा पुस्तक प्रकाशन, चित्रकला प्रदर्शनी, साहित्यिक गोष्ठीलगायतका कार्यहरू गर्दै आएको छ । रजत जयन्तीको अवसरमा साहित्य कला मन्दिरसँग आवद्ध राजकुमार अधिकारी, कृष्णप्रसाद दीक्षित र राजकुमार गौतमलाई दीर्घ सेवा साधाना सम्मानसमेत दिइयो । साहित्य कला मन्दिरले नेपाली साहित्यमा पुर्याएको योगदानबारे नेपाल संगीत तथा नाट्य प्रज्ञा प्रतिष्ठानका उपकुलपति हरिहर शर्मा, स्रष्टाहरू राजेन्द्र सलभ, रमण घिमिरेलगायतले प्रकाश पारेका थिए ।"
पहाडी सम्मानित,"काठमाडौं आख्यान दिवसको अवसरमा उपलब्धि बहुउद्देश्यीय सहकारी संस्थाले कथाकार किशोर पहाडीलाई सम्मान गरेको छ । पहाडीलाई नगद ५ हजारसहित सम्मानपक्र दिइएको हो । कार्यत्रममा अम्बिका अर्यालद्वारा नेपाली उपन्यासमा नारी चेतना विषयक कार्यपत्र प्रस्तुत गरिएको थियो भने कथाकार पहाडीले कथा वाचन गरेका थिए । त्यस्तै, आख्यानकार ध्रुवचन्द्र गौतमद्वारा २०६० मा स्थापना गरिएको दीपगोविन्द स्मृति सम्मान कोष बाट विभिन्न पुरस्कारसम्मानको पनि कार्यक्रममा घोषणा गरियो । दीपगोविन्द स्मृति सम्मान निदाउन नसकेका रातहरू कथासंग्रहका लागि गोपाल अश्कलाई, अविश्रान्त उपन्यासका लागि अम्बिका अर्याललाई, धच गोतामे स्मृति सम्मान गद्य लेखनमा निरन्तर योगदान गरेबापत् रमेश गोर्खालीलाई, गोपाल गोतामे स्मृति सम्मान सिर्जनशील पत्रकारिताका लागि विमल आचार्यलाई दिने घोषणा गरिएको हो । आउँदो साउनमा पुरस्कार प्रदान गरिने संस्थाका सञ्चालक एवं संयोजक रोशन थापा नीरव ले जनाए ।"
कमाइ त्यागेर प्रतिस्पर्धामा,"क्वीन्सल्यान्ड, अस्ट्रेलिया  फिस्लिङका पदमबहादुर गुरुङ तीन वर्षयता यस बेला जापानस्थित मिनामिकोमागनको नदीमा डुंगा खियाइरहेका हुन्थे । त्यहाँ र्याफ्टिङ गाइडको रूपमा काम गरेको ७ महिनाको कमाइ नै उनको परिवारको मुख्य आयस्रोत हो । यसपालि उनी जापानको आकर्षक कमाइ त्यागेर देशको प्रतिनिधित्व गर्दै विश्व र्याफ्टिङ च्याम्पियनसिपमा भाग लिन उत्तरी अस्ट्रेलियाको क्वीन्सल्यान्ड आइपुगेका छन् ।जापानमा औसत मासिक २ लाख कमाइन्छ । त्यो छाड्दा परिवार चलाउन गाह्रो हुन्छ, २८ वर्षे पदमले भने, तर वर्ल्ड च्याम्पियनसिप खेल्न पाउनु बेग्लै खुसी हो । त्यसैले राम्रो कमाइ गर्ने अवसर दुई महिना छाडेरै भए पनि वर्ल्ड च्याम्पियनसिप तयारीमा केन्द्रित भएको छु । र्याफ्टिङ गाइडका रूपमा १२ वर्ष कार्यरत उनले सन् २०१६ देखि हरेक वर्ष अप्रिलदेखि अक्टोबरसम्म जापानका नदीमा हुन्छन् । अरु बेला स्वदेशकै नदीमा डुंगा खियाउँछन् ।पदकसहित इच्छाकामना गाउँपालिका (चितवन) का शक्तिकुमार गुरुङ, दीपेश गुरुङ, सविन गुरुङ र रबिल मियाँ तथा गोरखास्थित सिरानचोकका सुनील गुरुङ र गण्डकी गाउँपालिकाका सुरज गुरुङ आईआरएफ विश्व र्याफ्टिङ च्याम्पियनसिपको तयारीमा दुई महिना त्रिशूली, मर्स्याङदी र सेती नदीमा अभ्यास गरेपछि बुधबार क्वीन्सल्यान्ड आइपुगेका हुन् । ३० देशका टिम सहभागी आठदिने च्याम्पियनसिप टली नदीमा सोमबार सुरु हुँदै छ । उक्त नदीमा नेपाली खेलाडीले शुक्रबार अभ्यास थालेका छन् ।सबै नेपाली खेलाडी रिभर गाइड हुन् । पदम, सविन र रबिल जापानमा काम गर्छन् भने टिम कप्तान सुरज युरोपेली देश आइसल्यान्डमा । अरु तीन खेलाडी स्वदेशी नदीमै व्यस्त हुन्छन् । रिभर गाइडको काम गर्दा स्वदेशमै सिजनका बेला (फागुनदेखि असारसम्म) मासिक ५० हजार कमाउँछन् । र्याफ्टिङ सिजनमा आम्दानी बढी हुन्छ । सबैले सिजनको आकर्षक कमाइ छाडेर विश्व र्याफ्टिङ च्याम्पियनसिपमा प्रतिस्पर्धा गर्ने तयारी गरेका हुन् ।पैसा अरु बेला पनि कमाइन्छ तर वर्ल्ड च्याम्पियनसिप खेल्ने अवसर सधैं पाइँदैन, नेपाली टिमका कप्तान सुरजले भने, देशको प्रतिनिधित्व गरेर वर्ल्ड र्याफ्टिङ च्याम्पियनसिपमा प्रतिस्पर्धा गर्ने सपना थियो, जुन यसपालि पूरा हुँदै छ । उनी सन् २०१६ यता सिजन (मे देखि सेप्टेम्बर) मा उत्तरी आइसल्यान्डस्थित बारम्लिबमा कार्यरत छन् । उनले त्यहाँ मासिक ४ लाख रुपैयाँ आर्जन गरिरहेको बताए । यसपालि उनी विश्व च्याम्पियनसिपमा प्रतिस्पर्धा गर्नका लागि एक महिनापछि मात्रै आइसल्यान्ड जाने योजनामा छन् । जापान, आइसल्यान्ड, क्यानडा, स्वीट्जरल्यान्ड, अमेरिका, न्युजिल्यान्ड, चीन, दुबई, भारतलगायतमा कार्यरत नेपाली रिभर गाइड एक हजार बढी रहेको बताइन्छ ।यी खेलाडीहरूले सिजनको राम्रो कमाइ छाडेर विश्व च्याम्पियनसिपमा देशको प्रतिनिधित्व गर्नका लागि दुई महिना दैनिक ८ घण्टासम्म अभ्यास गरेका छन्, टिमका प्रशिक्षक निमबहादुर मगरले भने, उनीहरूले निकै मिहिनेत गरिरहेका छन् । त्यसैले विश्व च्याम्पियनसिपमा उत्कृष्ट नतिजा आस गरेका छौं । उनको टिम इच्छाकामना, बेनीघाट रोराङ, गण्डकी, सहिद लखन गाउँपालिका, नेपाल पर्यटन बोर्ड, मनकामना केबुलकार, सगरमाथा युवा क्लब, तमु छोंज धीको सहयोगमा विश्व च्याम्पियनसिपमा प्रतिस्पर्धा गर्ने अवस्थामा आइपुगेको हो ।नेपाली टिमले विश्व र्याफ्टिङ च्याम्पियनसिपमा औपचारिक रूपमा दोस्रोपल्ट प्रतिस्पर्धा गर्न लागेको हो । पहिलोपल्ट सन् २०१७ मा जापानमा भएको विश्व च्याम्पियनसिप खेलेको नेपाली टिम गत वर्ष अर्जेन्टिना संस्करणमा भने सहभागी नै भएन । राष्ट्रिय प्रतियोगिताको विजेता टिम विश्व च्याम्पियनसिपलाई छनोट हुने गर्छ । जापानमा नेपाल कायक क्लबका खेलाडी पुगेका थिए । क्वीन्सल्यान्डमा नेपाल र्याफ्ट एन्ड कायक क्लब फिस्लिङको टिम आइपुगेको हो । सन् २०१६ मा यूएईमा भएको विश्व च्याम्पियनसिपमा बिना छनोट त्यहीं रहेका नेपाली खेलाडीहरू पनि सहभागी भएका थिए ।"
सनी सेमिफाइनलमा,"काठमाडौं आर्मीका सनीसिंह सुनार राष्ट्रिय फुल कन्ट्याक्ट कराँते प्रतियोगिताको पुरुष खुला तौल समूहमा शुक्रबार सेमिफाइनल पुगेका छन् । सनीसँगै केन्द्रीय डोजोका महेश भुजेल र ओमप्रकाश शाही र आर्मीका विकास गुरुङ सेमिफाइनल पुगे । महिला ५५ केजीमा केन्द्रीय डोजोकी भलकुमारी महतो, लुम्बिनीकी अनमिका थारु, भकुण्डेबेसीकी प्रीति तामाङ र आर्मीकी अनुपा नेपाली सेमिफाइनलमा पुगेका छन् । महिला खुला तौलमा आर्मीकी मञ्जु बिक, लुम्बिनीकी सिर्जना थापा मगर, नेपालगन्जकी सबिता खान र आर्मीकी शान्ति थापा मगर सेमिफाइनल फुगेका छन् ।"
अन्तरकलेज क्रिकेट हुने,काठमाडौं अन्तरकलेज टीयू बीबीएबीआईएम त्रिकेट प्रतियोगिता वैशाख ३० देखि जेठ १० सम्म आयोजना हुनेछ । बीबीएतर्फ १९ र बीआईएमतर्फ ७ कलेजको छुट्टाछुट्टै प्रतियोगिता हुन लागेको आयोजक शंकरदेव कलेजले जनाएको छ । बीबीएतर्फ विजेताले ७० हजार र उपविजेताले ३५ हजार तथा बीआईएमतर्फ विजेताले ३० हजार र उपविजेताले १० हजार पुरस्कार पाउने छन् । साबिक विजेता शंकरदेव हो ।
टीआईए विजयी,"काठमाडौं टीआईएले चौथो बीएनए कप अन्तरस्कुल बास्केटबलको सिनियर ब्वाइज थ्री बाइ थ्रीमा शुक्रबार दोहोरो जित पाएको छ । टीआईएले हिमालयन भ्यालीलाई ८६ र नेपाल मोडेललाई १०७ स्कोरले पराजित गर्यो । ग्रीनल्यान्डले टीआईएलाई १२१०, हिमालयन भ्याली १२७ र नेपाल मोडेललाई ११८ ले हरायो ।"
डीएभीलाई क्रिकेट उपाधि,काठमाडौं मोर्डन इन्डियन स्कुलले आयोजना गरेको अन्तरविद्यालय ट्वान्टी२० क्रिकेटको उपाधि डीएभी स्कुलले जितेको छ । शुक्रबार फाइनलमा डीएभीले सैनिक आवासीय माविलाई ६६ रनले हरायो । टस जितेको डीएभीले अन्तिम बलमा सबै विकेट गुमाएर १ सय १५ रन बनायो । समिर अन्सारीले ३२ रन जोडे । सैनिकका प्रथम बुडालले ४ विकेट लिए । सैनिक स्कुल १४ ओभरमा ४९ रनमै समेटिएपछि डीएभीको ६६ रनले विजयी भयो । डीएभीका रौनक गोयल र पीयूष गोयन्काले २२ विकेट लिए । उत्कृष्ट खेलाडी डीएभीका रौनक गोयल चुनिए । आयोजक मोर्डनका अनुराग चौधरी ब्याट्सम्यान र सैनिकका सन्देश अधिकारी बलरमा उत्कृष्ट बने । मोर्डनका दिभ्यम किशोर इमर्जिङ खेलाडी चुनिए ।
नमन नविता,"शिष्य नम्बर एकअहिले नवितामात्र नम्बर १ खेलाडी होइनन्, उनका शिष्य स्यान्टु पनि पुरुष नम्बर १ खेलाडी हुन् । गुरुचेलाको यो सम्बन्ध पनि आफैंमा गज्जब छैन र ? राष्ट्रिय खेलकुदमा नविताले एकलमा स्वर्ण जित्दा पुरुषतर्फ च्याम्पियन हुने अरू केही होइनन् । स्यान्टु नै थिए । नवितालाई अचेल लाग्छ, स्यान्टु पनि उनको परिवारको एक सदस्य नै हुन् । सायद चाँडै नै सुरु भयो कि । नत्र स्यान्टुमा पनि नविताकै जस्तो एटिच्युड पाइन्छ, आफ्नै गुरुको बाटामा छन् स्यान्टु । यही जोडीले इन्डोनेसियामा भएको एसियाली खेलकुदमा गज्जब नै गर्यो । मिक्स डबल्सको पहिलो चरणको खेलमा नविता र स्यान्टुको प्रतिद्वन्द्वी थियो, चिनियाँ विश्व नम्बर १ जोडी लिन गैयान र वाङ मानयु । तिनै चिनियाँविरुद्ध तेस्रो सेट जितेर नविता र स्यान्टुले तहल्का नै मच्चाए । विश्वास गर्न गाह्रै प्रदर्शन थियो त्यो । भलै, उनीहरूले खेल जितेनन् । मन भने सबैको जिते । त्यो क्षणलाई अहिले सम्झिनुपर्छ । नविताको अनुहारमा बेग्लै चमक देख्न पाइन्छ । यो भेटमा जोडिने एउटा अर्का व्यक्तित्व थिए चतुरानन्द वैद्य । उनी अखिल नेपाल टेबलटेनिस संघका अध्यक्ष हुन् । आफ्नो कार्यकालमा नविता जतिको खेलाडी पाएकोमा उनी उत्तिकै खुसी छन् । उनी चाहन्छन्, नविताले अझ प्रगति गरोस् । नविताको प्रगतिमा यी अध्यक्षको अझ बढी साथ रहने छ । अबको दक्षिण एसियाली खेलकुदमा अझै राम्रो गर्ने नविताको अठोटलाई भने नमन गर्नैपर्छ ।"
"थापाथली पार्क, चेसप्रेमीको जमघट","काठमाडौं  सैन्यविज्ञ डा इन्द्रजित राईको अटुट दैनिकीमध्ये चेस खेल्नु हो । उनी बिहानैदेखि दिनभरि महत्त्वपूर्ण कार्यक्रमहरू सकिनासाथ अपरान्ह थापाथलीस्थित चेसपार्कमा टुप्लुक्क आइपुग्छन् । चेस खेलाडीमध्ये कुनै एकलाई लिन्छन् र खेल सुरु गर्छन् । चेसका ६४ कोठाभरि राजा, मन्त्री, हात्ती, घोडा, पिपालाई आआफ्नो स्थान ग्रहण गराउँछन् । म हररोज चेस खेल्न आउँछु किनभने चेसले मानसिक तनावबाट मुक्त गर्छ, त्रिपुरेश्वर निवासी राईले आफ्नो दैनिकी सुनाए, अब चाहिँ नबोलौं है नत्र चौपट हुन्छ ।त्यसरी चेस खेल्न आउनेमा राईको जोडी उदाहरणमात्र हो । त्यसरी खेल्नेमा दर्जन जोडी खेलिरहेका भेटिन्छन् । नेपाली सेनाका अफिसरहरू, विश्वविद्यालयका प्राध्यापकलगायत विशिष्ट ओहदाबाट अवकासप्राप्त फुर्सदिला व्यक्ति चेसपार्क धाउँछन् । वागमती नदीले छुट्टिएको काठमाडौं र ललितपुर जिल्लालाई थापाथली पुलले जोडिदिएको छ । ऐतिहासिक थापाथली पुलको उत्तरदक्षिणतर्फ कालमोचन घाटक्षेत्र छ, जहाँ राणा र शाह खानदानी किरिया बस्दछन् । यहाँ सन्यासी अखडा, उदासी अखडा र राममन्दिर गरी तीन भाग रहेको छ । पुल छेउको सन्यासी अखडापरिसरमा शिव मन्दिर र खुला ठाउँ नै थापाथली पार्क हो । चेस खेलाडीनिम्ति अभ्यास गर्ने थलो बनेपछि थापाथली चेस पार्कले परिचित छ । यसलाई मुलुकको सबैभन्दा ठूलो चेस पार्कका रूपमा लिइन्छ । दस वर्षयता चेस खेलाडीको बाक्लो जमघट हुने गरेको छ । ऐतिहासिक थलोको नाम मेटिने भएपछि २०७५ कात्तिकमा थापाथली पार्क चेस क्लब औपचारिक रूपमा दर्ता गरिएको छ । सेनाका अवकासप्राप्त कर्णेल इन्द्रबहादुर कार्कीको अध्यक्षतामा उक्त क्लब दर्ता गरिएको छ । यो ठाउँमा चेस खेलका राष्ट्रिय तथा अन्तर्राष्ट्रिय खेलाडीहरूको भेटघाट हुने महत्त्वपूर्ण थलो बनेको छ, जोगी, सर्वसाधारणदेखि उच्च ओहदाका चेसप्रेमीको स्थल भएको उल्लेख गर्दै अध्यक्ष कार्की भन्छन्, चेस खेलले मानसिक विकासमा सहयोग गर्छ । विद्यालय र क्याम्पसका विद्यार्थीदेखि चासो राख्ने जोसुकैलाई प्रशिक्षित गराइने लक्ष्यसहित अघि बढेका छौं ।क्लबका सचिव असुन राजकर्णिकारले अन्तर्राष्ट्रिय नियमानुसार चेस खेलमा क्लासिक, र्यापिड र ब्लिज प्रचलन रहेको बताए । यस क्लबले यी तीनै किसिमको चेस प्रतियोगिता गराउँदै आएको छ । यस क्लबबाट २०६९ सालदेखि खेलाडी विभिन्न प्रतियोगिताहरू खेल्दै आएका छन् । जितेका छन् । क्लबको प्रतिनिधित्व गर्ने खेलाडीमा क्षितिज भण्डारी, आशिष फुयाँल, जनार्दन श्रेष्ठ, सुमित पन्त, सुशील चौधरी, सुमन राई लगायत छन् । क्लबका दुई दर्जन खेलाडीले अन्तर्राष्ट्रिय रेटिङ पाएका छन् । ६ फिडे मास्टरमध्ये एक महिला खेलाडी छन् । म ६ वर्षदेखि क्लबबाट निरन्तर खेल्दै आएको छु, नेपाल च्याम्पियन युवा खेलाडी आशिष फुयाँल भन्छन्, चेस खेल रमाइलोनिम्ति त हुँदै हो, यसले कन्सर्नट्रेसन पावर बढाउँछ । धेरै कुरा गहिराइमा सोचिन्छ । आशिष बीएस्सी सीएसआईटीका विद्यार्थी हुन् । उनले आधा दर्जन प्रतियोगिता जितिसकेका छन् । २०६४ सालदेखि थापाथलीमा चेस खेलाडी र खेलको सुरुआत भएको हो । क्लबका सचिव राजकर्णिकारका अनुसार सुरुमा नेपाल बुद्धिचाल संघका पूर्वअध्यक्ष राजेशहरि जोशीले चेस बोर्ड र गोटी उपलब्ध गराएका थिए । त्यसपछि नियमित रूपमा खेलाडीहरू आउने क्रम बढेको हो । सिकारुदेखि पारंगत खेलाडीको जमघट हुने गर्दछ । हाल दैनिक १५ वटा चेस बोर्ड खेल्ने समूह आउने गरेका छन् । बिहान ९ देखि साँझ ८ बजेसम्म खुला हुन्छ । क्लबका सदस्य सुकदेव चाम्लिङ नेपालमा चेस खेल प्रतिस्पर्धाभन्दा पनि पहिला समय कटाउने मेलोका रूपमा लिइन्थ्यो, तर अहिले युवापुस्तामा आकर्षण बढो रहेको बताउँछन् । नेपालमा हुने चेस खेलमा ३३ प्रतिशत यसै क्लबका खेलाडी छन्, उनी भन्छन् । क्लबका अध्यक्ष कार्कीले अहिले पार्क हातमा एउटा पाले कक्ष, फलाम र केही काठका डेस्कटेबल रहेको बताए । व्यवस्थित खेलस्थल र शौचालयको अभाव छ । जसले गर्दा महिला खेलाडीमैत्री संरचना नरहेको जनाइएको छ । चेसको विकासमा देशकै नमुना क्लबका रूपमा विकास गर्न जनप्रतिनिधिमार्फत् महानगरसम्मको योजनानिम्ति ध्यानाकर्षण गराएका छौं, उनले भने ।काठमाडौं महानगरपालिका वडा ११ स्थित यो पार्क गुठीको जग्गामा पर्दछ । महानगरपालिकाका मेयर विद्यासुन्दर शाक्यले स्थलगत अवलोकन गरी व्यवस्थापनका निम्ति १० लाख रुपैयाँ बजेट विनियोजन गराएका छन् । त्यसलगत्तै प्राविधिक टोलीले सर्भे गरेपछि चेस पार्क व्यवस्थित गर्न ३८ लाख रुपैयाँभन्दा बढी लागत स्टमेट गरेका छन् । महानगरपालिकाले अन्तर्राष्ट्रिय रूपमा विकास गर्ने तयारी गरेको वडा ११ का अध्यक्ष हीरालाल तण्डुकारले बताए । थापाथली ऐतिहासिक थलो हो र यही पुल छेउमा राष्ट्रिय, अन्तर्राष्ट्रिय चेस खेलाडीको जमघट हुने गर्दछ, वडाध्यक्ष तण्डुकारले भने, खेलाडीको मनोबल बढाउनु छ भने यहाँ आउने जोकोहीले चेस खेल हेरेर मनोरन्जन लिन सक्नेछन् । त्यसनिम्ति वडा कार्यालयले महानगरलाई योजनाका लागि सिफारिस गरेको र महानगरले टेण्डर प्रक्रिया अघि बढाएको उनले जनाए । योजनाअनुसार थापाथली पार्कभित्र व्यवस्थित चेस खेल क्षेत्र, वृद्धवृद्धा र बालबालिका बिसौनी, शौचालय, बगैंचा निर्माण हुनेछ ।"
सावित्राको गोल,काठमाडौं हिरो इन्डियन वुमन्स लिग फुटबलमा नेपाली स्टार सावित्रा भण्डारीले आफ्नो गोल संख्या बढाइरहेकी छन् । तमिलनाडुको सेतु फुटबल क्लबबाट व्यावसायिक लिग खेलिरहेकी सावित्राले साई एसटीसी कट्टकविरुद्ध एक गोल गरेसँगै लिगको गोलसंख्या ६ पुर्याएकी छन् । शुक्रबार उनलाई सुरुआती टोलीमा आराम दिइएको थियो । दोस्रो हाफमा वैकल्पिक खेलाडीका रूपमा मैदान छिरेकी सावित्राले ८१ औं मिनेटमा सातौं गोल गरिन् । खेलमा सेतुले कट्टकलाई ९० गोलको फराकिलो अन्तरले हरायो । सेतुको जितमा प्लेयर अफ द म्याचसमेत बनेकी रतनवाला देवीले ४ गोल गरिन् । सन्ध्या रंगनाथनले २ तथा इन्दुमति र ग्रेसले ११ गोल गरे । कट्टकविरुद्ध सुरुआती ११ मा सावित्राको सट्टा अर्की नेपाली खेलाडी अनिता बस्नेतलाई राखिएको थियो । अनिताले गोल गर्न सकिनन् । समूह बी मा रहेको सेतुले लगातार तेस्रो जितसँगै सेमिफाइनलको सम्भावना बलियो बनाएको छ । यसअघि पहिलो खेलमा मणिपुर पुलिस फुटबल टिमविरुद्धको जितमा सावित्राले ४ गोल गरेकी थिइन् । दोस्रो खेलमा बैंग्लोर टिमलाई हराउँदा पनि सावित्राले एक गोल गरिन् । सेतुले अर्को खेल आइतबार कोल्हापुरविरुद्ध खेल्नेछ ।
पारियात्र र महामेरु,"पुछारमा सुरुमा अवशेष खाने काग (कर्भस कर्याक्स) र त्यसपछि फेला परेको शालिग्राम (एमोनाइट) बीचको द्वन्द्वमा गण्डकी प्रदेशका जुन सांस्कृतिक रूपान्तरणहरू भए त्यो फुकाउनु सजिलो छैन । अझ दामोदरकुण्डमा शालिग्राम फेला नपरेको भए, गण्डकी क्षेत्रको आधुनिक, सांस्कृतिक स्वरूप अर्कै हुने थियो । त्यो आजकोबाट धेरै भिन्न हुन्थ्यो । वाल्टर हेमिल्टनले सन् १८२८ अर्थात् करिब २०० वर्षअघि नै भनिसकेका हुन् गण्डकी उपत्यकाको अन्वेषण नहुनु दुःखको कुरा हो (इस्ट इन्डिया गजेटियर) ।पैसा छाप्ने यन्त्र बनाउने कुराको पहिलो सर्त यता नेपालपट्टिबाटै वाल्मीकि आश्रमसम्म पुग्ने पुल हो । यताबाट मानिसहरू पुर्याउन होइन, उताबाट भित्र्याउन । जबसम्म बन्दैन कुनै स्थानीय नेताले, कुनै पर्यटन अभियानकर्ताले गण्डकीको विकासको कुरा नगरेकै राम्रो । हिमालयभन्दा पुरानो मानेको छ, गण्डकी नदीलाई विज्ञानले भने त्यसलाई नचिन्नेले थप कुरा नगरेकै बेस ।"
एक पलमा एक सदी,"सय वर्ष अर्थात् एक शताब्दीको उमेर बोकेर बाँचिरहेका धेरै मान्छे हुन्छन् यो संसारमा । तर, स्वस्थ, सचेत र सारगर्भित जीवन थोरैले मात्र बाँच्न सफल भएका हुन्छन् । त्यसमा पनि प्रत्येक पलमा एक सदी बाँच्न सक्ने मान्छेको इहलीला भने श्री सत्यमोहन जोशीमा प्रत्यक्ष हुन्छ । उहाँलाई भेट्ने हरेक मान्छेले उहाँको प्रत्येक पलको महत्त्व यसैगरी बुझ्दछ । भर्खरै पनि नागरिक नायक बनेर आफ्ना भाव र प्रभावले नेपाली नागरिक समाजमा उहाँले थप ज्योति छर्नुभयो । त्यसको लगत्तै नेपाल ललितकला पत्रकारिता समाजले पनि विशेष सम्मानसहित पुरस्कृत गर्यो । उहाँले प्राप्त गर्नुभएका मान, सम्मान, पुरस्कार, तक्मा, पदवी, प्रशंसापत्र एवं अलङ्कारहरूका साथै उपहारहरू र उहाँकोमा सञ्चित हुन आएका पुस्तक, पुस्तिका, पत्र, पत्रिका, लेख र अभिलेखहरूको भौतिक संगालोबाट एउटा गहकिलो संग्रहालय म्युजियम बन्न सक्छ । एउटा राष्ट्रिय सम्पदा निर्माण हुन सक्छ । सत्यमोहन जोशी स्वयं एक जीवन्त सम्पदा हो र राज्यले पनि उहाँलाई २०७४ सालमा नै वाङ्मय शताब्दी पुरुष को उपाधिबाट सुशोभित गरिसकेको छ । उहाँको नामको अगाडि र पछाडि डाक्टर अफ लिटरेचर (महाविद्यावारिधि) लगायत थुप्रै अलङ्कारहरू जोडिएका छन् । तिनलाई थाप्न कार चढेर कार्यक्रमस्थल जान थालेको मात्र २ वर्ष भयो । नक्र कार्यत्रमस्थलमा खुट्टैले हिँडेर आउनेजाने कीर्तिमानी ज्येष्ठ नागरिकका रूपमा पनि स्थापित नाम हो सत्यमोहन जोशी । हुन त जब पुग्यो ६० तब हातमा लाठी भन्ने नेपाली उक्ति अझै प्रचलित छ तर सय वर्ष पुग्दा पनि उहाँले लठ्ठी समाएर हिँड्नुभएको छैन न त चस्मा लगाएरै भाषण गर्नुभएको छ । उहाँको शारीरिक तन्दुरुस्ती र जाँगरलाई पूर्णतया साथ दिने उहाँको स्मरण शक्ति पनि हो । सबै इन्द्रियहरू सक्रिय छन् । यही २०७६ साल वैशाख ३० गते ९९ वर्ष पूरा गरी सय वर्षको शुभजन्मोत्सव मनाउन उदाउने बिहानी सूर्य भगवान्ले उहाँको जीवन शौर्यलाई थप ऊर्जा प्रदान गरून् । स्वस्थ एवं समृद्ध सत्यमोहन जोशी हामीमाझ चिरायु रहून् भन्ने शुभकामना व्यक्त गर्दछु । शब्द संयोजन शतांकले २०६९ साल भदौमा ८ सय ४८ पृष्ठको जोशी विशेषांक प्रकाशन गरेर नेपालका १ सय ४१ जना प्रसिद्ध लेखक, साहित्यकार, पत्रकार, कलाकार एवं नागरिक अगुवाहरूबाट उहाँको व्यक्तित्व र कृतित्वबारे प्रकाश पार्ने काम भएको थियो । त्यो झन्डै ५ वर्ष पहिलेको कुरा भयो । त्यही ५ वर्षभित्रको अवधिमा उहाँले पुर्याएको थप योगदानको चर्चा गर्यौं भने अर्को ८ सय ५० पृष्ठको ग्रन्थ बन्न सक्छ । पुस्तक विमोचन र अनावरणको मात्र कुरा गर्ने हो भने पनि थुप्रै सामग्री प्राप्त हुन्छ । उहाँले लोकार्पण गरेका पुस्तकबारे उहाँको विश्लेषण, विवेचना र समालोचनाहरू निकै उपयोगी हुने गरेको छ र हुन्छ पनि । पुस्तकको घुम्टो खोल्ने काममा मात्र सीमित हुने प्रमुख अतिथि सत्यमोहन होइन । एउटा घटना यहाँ उल्लेख गर्न चाहन्छु । हालै २०७५ को फागुन ११ गते केशरबहादुर आचार्यका सम्झनाहरू नामक एक स्मृतिग्रन्थको लोकार्पण कार्यक्रम थियो । केशरबहादुर आचार्य सत्यमोहन जोशीको दौतरी मात्र नभई कलेजमा शिक्षा र सरकारी सेवाका प्रारम्भिक अवस्थादेखि नै सँगसँगै कार्यक्षेत्रमा उत्रेका साथी पनि थिए । त्यसैले होला पुस्तक विमोचन कार्यक्रम सत्यमोहनज्यूकै घरमा आयोजना गरिएको थियो । बिहान ११ बजे नै सुरु गर्ने निश्चय भएको कार्यक्रममा १०ः४५ बजे बखुंबाहाल ललित पुगें । सत्यमोहनका ९७ वर्षीया श्रीमती र ७० वर्षका छोराको मात्र त्यहाँ उपस्थिति थियो । दाइलाई बिहान आठै बजे बोलाएर लानुभएको छ । त्यो पनि बालाजुसम्म टाढा । आउन ढिलो हुन्छ होला भनेर भाउजूले भन्नुभो । सत्यमोहनज्यूको समय उहाँको हातमा छैन भन्ने प्रस्ट भयो । मेरा लागि अचम्मको कुरा । अक्सर कुनै कार्यक्रममा पनि ढिला नपुग्ने कीर्तिमानी व्यक्ति हुनुहुन्थ्यो । घरकी मुर्गी दाल बराबर भनेझैं घरकै कार्यक्रम त हो नि भन्ने सोच्नुभयो होला वा के होला थाहा भएन । उहाँ १२ः४५ बजे फुर्तीसाथ हस्याङफस्याङ गर्दै लम्केर आइपुग्नुभयो । लगत्तै त्यहाँ सजाइएको डवलीमा पुगेर कार्यक्रमको तुरुन्त थालनी गर्न लगाउनुभयो । केशरबहादुरको स्मृतिमा लगभग ३० मिनेट धारावाही बोल्नुभो । उहाँको त्यो प्रवचनबाट थाहा पाइयो कि श्री ३ जुद्धशमशेरको पालामा नेपाल कस्तो थियो । कसरी जागिर पाइन्थ्यो । विकास प्रयास कसरी हुन्थ्यो आदि इत्यादि । भारतको कलकत्ताबाट एमकम पास गरेर आएका भीमबहादुर पाँडेलाई उहाँका पिताले श्री ३ समक्ष दाम राख्न लगेछन् । कुनै प्राप्तिको स्याबासी वा अनुमोदनको त्यो चलनअनुसार श्री ३ ले भीमबहादुर पाँडेलाई प्रोफेसर भइस् भनी हुकुम भएछ । किताबी सुब्बाले नाम पनि दर्ता गरिएछ । त्रिचन्द्र कलेजमा प्रोफेसर भएर जाँदा त्यहाँ कमर्स विभाग नै स्थापना भएको रहेनछ । तालुकवाला जर्नेल मृगेन्द्रशमशेरले उहाँलाई नयाँ कार्यभार सुम्पनुपर्यो । त्यो कार्य थियो पूर्व १ नम्बरको औद्योगिक सर्वेक्षण गर्ने । भीमबहादुरले तिमालगाउँमा केन्द्रित भएर विस्तृत सर्वेक्षण प्रतिवेदन तयार गरेछन् । त्यस ठाउँको प्रसिद्ध उत्पादनहरू जस्तै ः सावरको छाला, एककाले पलाञ्चोके जुत्ता, रातो कोकिटा रङको स्थानीय कपास, कपडा बुन्ने सीप, कृषिबालीनालीका विवरण विशेषगरेर सुन्तला खेतीको सम्भाव्यता तथा समग्रमा भूउपयोगको विस्तृत वर्णनलाई समेटेर प्रतिवेदन तयार भएछ । त्यसबाट श्री ३ जुद्ध, चिफ साहेब पद्मशमशेर लगायत सबै उच्चपदस्थ राणाजीहरू निकै प्रसन्न भएर औद्योगिक सर्वेक्षणको नयाँ अड्डा खोल्ने निर्णय भएछ । त्यस अड्डालाई आवश्यक कर्मचारी भर्ना गर्न गोरखापत्रमा विज्ञापन प्रकाशित भएछ । सत्यमोहनलगायत केशरबहादुर आचार्य, थिरबहादुर रायमाझी, धनबहादुर अधिकारी, तथा नरकान्त अधिकारी विज्ञापन प्रक्रियाबाट जागिरे भएछन् हुकुम प्रमांगीबाट होइन । जोशीजीका अनुसार वर्तमान लोक सेवा आयोगको अवधारणाको प्रारम्भ विन्दु त्यही घटना थियो । उहाँका अनुसार ३०३५ जनाको दरखास्तबाट ५ जना छानिनुभयो र विभिन्न क्षेत्रमा औद्योगिक सर्वेक्षण गर्ने अभिभारा बोकेर उहाँहरू नेपाल भ्रमणमा निस्कनु पनि भयो । सत्यमोहन जोशी औद्योगिक सर्वेक्षणका सामग्रीहरूका अतिरिक्त लोकगीत पनि बटुलेर ल्याउने काममा लाग्नुभएछ । उहाँका सहकर्मीहरूको त्यो समूहलाई पञ्च पाण्डव समेत भन्ने गरिन्थ्यो । नेपालको पहिलो पञ्चवर्षीय योजना तर्जुमा गर्दा उहाँहरूका सर्वेक्षण प्रतिवेदनहरू विशेष उपयोगी ठहरिएको प्रसंग पनि जोशीबाट सुन्न पाइयो । तर सत्यमोहन जोशीलाई संस्कृतिविद् बनाउने श्रेय भने लोकगीत संकलन गर्ने उहाँको उत्कण्ठालाई जान्छ । सत्यमोहन जोशीको बारेमा उहाँका सहकर्मी थिरजंगबहादुर रायमाझीले शब्दसंयोजन शतांकमा लेख्नुहुन्छ, उहाँ पहिलेदेखि नै लोकगीतमा चासो राख्नुहुन्थ्यो । दिउसो अफिसको काम सकिएपछि गाउँघरमा गई गीत बटुलेर ल्याउने गर्नुहुन्थ्यो । गाउँघरका तिनै गीतगाथा र तीसँग जोडिएका संस्कृति र संस्कारलाई आधार बनाएर लेखेको उहाँको कृति हाम्रो लोक संस्कृति विसं २०१३ को मदन पुरस्कार विजेता बन्यो । त्यसले स्थापित गरेको मान र मर्यादाले उहाँलाई २०१५ सालमा पुरातत्त्व र संस्कृति विभागको पहिलो डाइरेक्टरको फदमा नियुक्ति दिलायो । त्यसै त्रममा वीर पुस्तकालयको वैभवभित्र डुबुल्की मार्न पुग्नुभयो । त्यहाँ सुरक्षित प्राचीन मुद्राहरूको अध्ययन गरी पुरातात्त्विक, ऐतिहासिक एवं सांस्कृतिक पृष्ठभूमिमा नेपाली राष्ट्रिय मुद्रा नामक अनुसन्धानात्मक ग्रन्थ तयार भयो । उक्त ग्रन्थले फेरि दोस्रोपल्ट मदन पुरस्कार दिलायो २०१७ सालमा ।नेपालभाषा एवं नेपाली भाषामा उत्तिकै कलम चलाउन सक्ने स्रष्टा सत्यमोहन जोशीको जाँगर नेपाली साहित्य, कला, संस्कृति र विशेषतः लोकसंस्कृतिमा दिनपरदिन उकालो लाग्दै गर्दा २०२६ सालमा उहाँ नेपाल राजकीय प्रज्ञाप्रतिष्ठानको सहसदस्यमा नियुक्त हुनुभयो । संस्कृति विभाग सम्हाल्ने क्रममा उहाँले नेपालको दुर्गम क्षेत्र कर्णाली अञ्चलको सिंजाखोला उपत्यकामा लोकसंस्कृतिको खोजअनुसन्धानमा हात बढाउनुभयो । उहाँको अन्वेषण दलमा प्रा चूडामणि बन्धु, विहारीकृष्ण श्रेष्ठ, स्थिरजंगबहादुर सिंह र प्रदीप रिमाल सामेल थिए । पाँच जनाको उक्त दलले पाँचवटा गहनतम मौलिक ग्रन्थहरू तयार गरे । कर्णाली, लोकसंस्कृतिको मूल शीर्षकमा प्रकाशित ती पाँचवटै कृतिले संयुक्त रूपमा मदन पुरस्कार २०२८ मा प्राप्त गरे । यसप्रकार सत्यमोहनज्यू तीनवटा मदन पुरस्कार पाउने एक मात्र स्रष्टा हुनुहुन्छ ।नेपालबाहिर सत्यमोहनले जहाँ पाइला टेक्नुभयो त्यहाँ नेपालको कला र संस्कृतिको पदछाप छोडेर आउनुभयो । मित्रता र सद्भावको सौगात नेपाललाई बुझाउनुभयो । उहाँको चीन भ्रमण र त्यहाँको बसाइले नेपाल र चीनबीचको ऐतिहासिक, सांस्कृतिक एवं सामाजिक सम्बन्धलाई बलियो बनाउने बौद्धिक खुराकहरू निर्माण गर्न सफल भए । सातौं शताब्दीमा राजकुमारी भृकुटीले र तेह्रौं शताब्दीमा कलाकार अरनिकोले नेपाली धर्म, संस्कृति र कलाकौशलको परिचय चीनमा स्थापित गरेका थिए । तिनै भृकुटी र अरनिकोलाई वर्तमान नेपालीमाझ परिचित गराउने काममा सत्यमोहनको ठूलो योगदान छ । सगरमाथालाई विश्वसामु चिनाउने काममा नेपालतर्फका तेन्जिङ नोर्गे र न्युजिल्यान्डका एड्मन्ड हिलारी सफल भए । न्युजिल्यान्डलाई नेपाली चिनाउने काम भने सत्यमोहनले पूरा गर्नुभयो । सत्यमोहन जोशीसँग मेरा संयोगका यथार्थहरू चार दशकदेखि कायम छ । विसं २०३६ सालमा जुन बेला उहाँले १० वर्षको कार्यकालपछि प्रज्ञाप्रतिष्ठान छोड्नुभयो । त्यहीबेला मलाई प्रज्ञाप्रतिष्ठानको सदस्यता प्राप्त भयो । मेरो पनि दस वर्षको कार्यकाल त्यहाँ बित्यो । प्रज्ञाप्रतिष्ठानका विभिन्न कार्यक्रम, सभा, गोष्ठी र समारोहमा भेट हुने नै भयो । त्यसबाट प्रभावित हुनु नै थियो र हुन्छु पनि । तर उहाँको कर्णाली लोकसंस्कृति कृतिको प्रभाव ठूलो रह्यो किनभने मेरो डाक्टरेट थेसिस कर्णाली अञ्चलका वनवनस्पति, उद्भिद र तिनको नक्सांकनसँग सम्बन्धित थियो । मेरो पहिलो अध्ययन भ्रमण २०२२ सालमा र दोस्रो भ्रमण २०३२ सालमा सम्पन्न भएको थियो । त्यसपछि २०३४ सालमा थेसिस लेख्ने बेला कर्णाली लोकसंस्कृतिले नयाँ दृष्टिहरू थपिदिए । सम्झना बिर्सनाका कुराहरू कोट्याउँदा सत्यमोहनको भीमरथारोहणको भोजमा बकुँबहाल पुगेको थिएँ । दाइया नं जंको को चाल का अर्थात् दाइको पनि बूढो पास्नी सम्पन्न भएछ भन्दा उत्तरमा भन्नुभयो, न्ही वों चाः दँ बोंगु मचाखनिका अर्थात् दिन बितेको चाल पाइयो तर वर्ष बितेको चाल पाइएन । हामी दुईको वार्ता सधैं नेपालभाषामा चल्छ । त्यत्तिकैमा उहाँले भन्नुभयो कि यो मेरो दोस्रो पास्नी हो । पहिलो पास्नी आमाको काखमा बसेर अन्नप्रासनका थियो । अहिले पनि आमाकै काखमा बसेर पास्नी गरियो । उहाँकी आमा त्यतिखेर हामीमाझमा प्रसन्न हुनुहुन्थ्यो । विसं २०७२ साल वैशाख १४ गते मैले पनि आमाकै काखमा बसेर आफ्नो बूढो पास्नी भीमरथारोहण कार्य सम्पन्न गरें । वैशाख १२ को विनाशकारी भूकम्पले बिथोलेको सम्पूर्ण कार्यक्रमलाई बिर्सिएर आमाको काखले न्यानो दियो । सत्यमोहन दाइको त्यो आमाउद्गार भूकम्पका परकम्पनहरूसँगसँगै कानमा गुन्जँदै थियो । मदन पुरस्कार गुठी परिवारमा सत्यमोहन जोशी स्वभावतः सम्मानित व्यक्तित्व रहिआउनुभएको छ । उक्त गुठीले २०६३ सालको जगदम्बा श्री पुरस्कार मलाई दिने निधो गरेको थियो । सो पुरस्कार ग्रहण गर्न जाने सिलसिलामा २०६४ साल असोज २६ गते समारोहस्थलको मञ्चमा मलाई हात समातेर डोर्याई लगिदिने अर्थात् गुठीको भाषामा ओल्काउने व्यक्ति सत्यमोहन जोशी हुनुहुन्थ्यो । तीनपल्टसम्म मदन पुरस्कार थापेका हातको स्पर्श मेरा लागि पुरस्कारको अर्को महत्त्वपूर्ण थैली थियो । सत्यमोहन जोशी के कति संघ, संस्था, प्रतिष्ठान एवं विद्यालय र महाविद्यालयहरूसँग आबद्ध हुनुहुन्छ भन्ने कुराको छुट्टै अभिलेख बन्नुपर्छ । तर, म र मेरा परिवार आबद्ध शेषहीरा प्रतिष्ठानको स्थापनाकाल २०५२ सालदेखि उहाँले हामीलाई पुर्याउनृुभएको सहयोग अविस्मरणीय छ । उक्त संस्थाले उहाँलाई निकैपल्ट विशेष सम्मान गरेको छ । हरेक कार्यक्रममा नयाँ दृष्टि, नयाँ जाँगर र नवीन विचारहरू उहाँबाट सुन्न पाइन्छ । तिनलाई आज समग्रमा विचार्दा मलाई विश्वास हुन्छ कि विस्मृतिको स्मृतिमा ब्युँताएर वर्तमानको विश्लेषणलाई भविष्यको काँधमा थमाइदिन सक्ने निपुण विद्वान हुनुहुन्छ सत्यमोहन जोशी । वर्तमानलाई बुझ्ने, त्यसलाई विश्लेषण गर्ने निपुणताको उदाहरण हालको हाम्रो राष्ट्रिय गानको चयन पनि हो । यो राष्ट्रिय गान सयौं थुंगा फूलका हामी छनोट समितिको संयोजक पनि सत्यमोहन हुनुहुन्थ्यो । यही वैशाख ३० गते उहाँको सयौं शुभजन्मोत्सव उहाँ जन्मेकै आँगनमा सम्पन्न हुने छ होला । त्यस पवित्र स्थललाई नमन गर्दै वाङ्मय शताब्दी पुरुष सत्यमोहन जोशीको चिरायु कामना गर्दछु । यस अवसरमा ललितपुर महानगरपालिकाले एक वर्षभरि जोशी शताब्दी जन्मोत्सव मनाउने तय गरेको छ । त्यस अवसरमा बकुँबहालको जोशी जन्मस्थलको यथोचित मर्मत सुधार तथा मुहार परिवर्तन फेस लिफ्ट हुनेछ भन्ने मनोकामना व्यक्त गर्न चाहन्छु ।"
अरनिकोको खोजी,"यो अनौठो र अचम्मको नाम सुनेको हुँ मैले चीनमा । २०१३ सालमा काठमाडौँमा चतुर्थ विश्व बौद्ध सम्मेलन नभएको भए, त्यसमा चिनियाँ प्रतिनिधिमण्डल नआएको भए वा आएर पनि २०१६ सालमा हामीलाई अवलोकन गर्न नबोलाएको भए यो सत्यमोहनले हैन, कुनै समयमा अर्कै कुनै सत्यमोहनले अरनिकोलाई चिनाउँथे होलान् तर सबै काकताली मिलेको हुनाले आठ सय वर्षअगाडिको इतिहासलाई सार्वजनिक गर्ने अवसर पाएको हुँ मैले । अझ राजा महेन्द्रको २०१७ साल पौष १ गतेको शाही कदमलाई पनि मैले धन्यवाद दिनुपर्छ । उनले निर्वाचित प्रधानमन्त्रीलगायत मलाई पनि अपदस्थ नगरेका भए म डाइरेक्टरको पदमै टाँसिरहेको हुन्थेँ वा अर्को नियुक्तितिर दौडिरहेको हुन्थेँ होला । तर राजाले जागिर खोसिदिएपछि बेरोजगार भएर भौँतारिन थालेँ । विशिष्ट श्रेणीसरहको निर्देशक पदमा पुगिसकेकाले पहिलेको तल्लो तहको जागिरमा फर्किन पनि लघुताभास भयो । यसरी सडक नाप्ने बेरोजगार भइरहेको बेला मैले जागिर त पाएँ तर चीनमा । त्यहाँको रेडियो पेकिङ चाइनाले चिनियाँ विद्यार्थीलाई नेपाली भाषा, साहित्य र संस्कृति सिकाउने मौका दियो । त्यही मौकामा व्यापक खोजी गरेँ अरनिकोलाई । जागिर त गयो नै तर जे हुन्छ राम्रै हुन्छ, राम्रै हुनका लागि हुन्छ भनेको जस्तै भयो मलाई । अँ, सात सय वर्षअगाडि चीनमा पुगेर कलाकौशलमा अब्बल भनेर चिनिएका, त्यहाँको सरकारले मृत्युपछि मन्त्रीसरहको सम्मान दिएका महान् कलाकार अरनिकोका बारेमा म चिनारी गराउन लागिरहेको छु, जसलाई मैले अत्यन्त मेहनत गरेर, चिनियाँ विद्यार्थीको सहयोगमा त्यहाँको भाषा पढेर सङ्कलन गरेको हुँ । अरनिको तेह्रौँ शताब्दीका कलाकार हुन् । उनी चीन जाँदा सत्र वर्षका थिए । युआन वंशका संस्थापक शचु (कुबलाई खाँ) को अनुरोधमा नेपालका राजाले ८० जना अनुभवी कालिगडहरूको नेतृत्व गर्दै उनलाई त्यहाँ पठाएका थिए । युआन राजवंशीय वंशावलीअनुसार उनी एक सिद्धहस्त वास्तुकलाविद्, कालिगड, चित्रकलाविद्, मूर्ति कलाकार र मेकानिकल इन्जिनियर थिए । राजा अभय मल्लका पालामा भोटले एउटा विशाल स्तूप बनाउने भएछ । त्यसका लागि उसलाई अनुभवी र दक्ष कलाकारहरू चाहिएको रहेछ । त्यही बेला उसले सय जना नेपाली कलाकारहरू पठाइदेऊ भनेर राजालाई अनुरोध गरेछ । भोट जान इच्छुक कलाकारहरूको खोजी गर्दा बल्लबल्ल ८० जना भेटिए । नाइके कसलाई बनाउने भनेर सोधनी हुँदा कोही अघि सरेनछन् । अन्तमा सबैले हाम्रो नाइके अरनिको भनेपछि उनै अगुवा भएर चीन गए । उनी चित्रकला, स्थापत्य कला, शिल्पकला, सङ्गीत, बौद्धग्रन्थ आदि क्षेत्रमा राम्रो जानकारी राख्थे । अरनिकोको जन्मस्थान र जात आधिकारिक रूपमा कतै भेटिएको छैन । त्यसैले उनी एक नेपाली थिए र उनको जन्म नेपालमा भएको थियो भन्नु उपयुक्त हुन्छ । उनको खास नाम पनि आजसम्म पत्तो लागेको छैन । अरनिको त चिनियाँ नाम हो । सन् १९५७ मा चिनियाँ सांस्कृतिक प्रतिनिधिमण्डलमा सदस्य भई नेपाल आउने चिनियाँ विद्वान् च्वाङ चेन सियाको भनाइअनुसार उनको खास नाम पराबाबु हो । कोही कोही पलपाउ पनि भन्थे । चिनियाँहरू जुनसुकै बिरानो नामलाई वा शब्दलाई आफ्नो भाषामा भावार्थ गरेर नामकरण गर्छन् । अथवा नामोच्चारण बिगार्ने पनि गर्छन् । जस्तो नेपाललाई निपर भन्छन् । इन्डियालाई इन्दु भन्छन् । शाक्यलाई सच्चा भन्छन् । जोशीलाई योशी भन्छन् । अरनिको नेपालबाट सबभन्दा पहिले ल्हासा पुगे । सन् १२६० मा भोटको शाक्यागुम्बामा पुगी दुई वर्ष सुवर्ण चैत्यको निर्माणमा लागे । उमेरमा बच्चै देखिएकाले सम्राट्का गुरु पासपा लामाले स्वर्णचैत्य बनाउन लगाएर उनको परीक्षा लिए । पछि चैत्यको बनावट उत्कृष्ट ठहरियो । उनले लौ यो कलाकार त विचित्रको रहेछ भनेर पेकिङका सम्राट् कुबलाई खाँ कहाँ लिएर गए । यो कुरा चीनको युआन वंशावलीमा उल्लेख गरेको पाइन्छ । तिब्बतमा सन् १२६१ मा स्वर्णचैत्य बनाउने काम पूरा भएपछि अब म आफ्नो देश फर्कन्छु भनेर अरनिकोले अनुरोध गरे तर सम्राट्का गुरूले सम्राट्कहाँ लिएर जान्छु भन्दै कपाल खौरन लगाएर आनो शिष्य बनाए । त्यसपछि आफूसँगै सम्राट्को दरबारमा लिएर आए । यो कुरा मैले अरनिको श्वेतचैत्य (महाकाव्य) मा उल्लेख गरेको छु ।अरनिकोको मृत्यु चीनमै भएको थियो । आजको पेकिङ अरनिकोका निमित्त परिचित ठाउँ हुने कुरै भएन । तर आफ्नो सुपरिचित श्वेतचैत्य भने छर्लङ्गै देख्ने छन् । पेकिङको पश्चिम जिल्लामा रहेको यो चैत्य उनले आफैँले डिजाइन गरी निर्माण गरेका हुन् । पेकिङ सहरमा हालसम्म बाँकी रहेका वास्तुकलाका संरचनाहरूमध्ये यो चैत्य सबैभन्दा पुरानो छ । ७०० वर्षको घामपानी, आँधीबेरी हुरीले खियाउँदै हानिनोक्सानी पुर्याइसकेको भए तापनि पेकिङको एउटा कुनामा अत्यन्त सुन्दर आकृति लिएर भव्यताका साथ उभिइरहेको छ । युआन राज्यवंशको वंशावलीमा उल्लेख भएअनुसार अरनिको एक जना विशिष्ट प्रतिभाशाली वास्तुकलाविद्, चित्रकार, मूर्तिकार र मेकानिकल इन्जिनियर थिए । चिनियाँ राज्यवंशीय इतिहासका पुस्तकहरूमा विदेशीहरूको जीवनगाथाबारे वर्णन गरिएको दृष्टान्तहरू सायदै मात्र भेटिन्छन् । सोमध्ये एक हुन् नेपालका अरनिको । महान् श्वेतचैत्य सन् १२७१ देखि १२७९ सम्मको उनको सुपरिवेक्षणमा निर्माण भएको हो । यो चैत्यको मर्मतसम्भारको काम सन् १९८० मा सकिएको छ । अब यो चैत्य विदेशी पर्यटकहरूका लागि खुला गरिएको छ । यो परियोजना लक्ष्यअनुसार पूरा हुन आठ वर्ष लागेको थियो । मैले अरनिकोलाई अक्षरमा नेपाल भित्र्याएपछि २०२९ सालको नववर्षमा हुलाक सेवा विभागले पहिलोपल्ट हुलाक टिकट निकाल्यो । त्यो श्वेतचैत्य र अरनिकोको प्रतिमा अङ्कित हुलाक टिकट १५ पैसाको थियो । चीन जाँदा उनको नेपालमै विवाह पनि भैसकेको थियो । उनी तिब्बत पुगेको समयलाई सन् १२६० भनिएको छ । अरनिकोले तातूमा चिनियाँ कलाकार र ज्यामीहरूसँग मिली सन् १२७१ मा श्वेतचैत्यको निर्माण सुरू गरे । सम्पन्न हुन आठ वर्ष लाग्यो । त्यसपछि श्वेतचैत्यकै हाताभित्र ता शन् सौ वान् आन् श (हालको नाम म्याउयिंग श) बौद्ध विहारको निर्माण गरे । यसमा पनि आठ वर्षै लाग्यो । उनको यो सीप र प्रतिभाबाट प्रभावित भएर सम्राट् कुबलाई खाँले वास्तुकला विभागको प्रमुख पदमा नियुक्ति गरे । त्यसपछि उनलाई चीनमा बस्न करै लाग्यो । नेपाली वास्तुकला शैलीको परम्परालाई दिगो राखेर उनले आनो सम्पूर्ण जीवन चीनमै व्यतीत गरे । त्यहाँ उनका छ भाइ छोराहरू जन्मे । सात सय वर्षपछि आज पनि उनको अमर कृति श्वेतचैत्य पेकिङको मिङ्याङ विहारमा जस्ताको तस्तै छ । जसलाई आज पनि चीनमा भएका सम्पूर्ण चैत्यहरूमा सबभन्दा ठूलो र सबभन्दा राम्रो मानिएको छ । श्वेतचैत्यको विहारमा नेपाली शैलीको एकबुटे काठको प्रवेशद्वार छ र एकढुङ्गे सिँढी जोडिएको छ, जुन नेपाली मन्दिरको परम्परा हो । त्यसपछि नेपाली कलामूर्तिले भरिएको विहारको ढोका खुला कोठासामुन्ने देखा पर्दछ । यहीँ हामी देख्न सक्छौँ मध्य भागमा तीन सुन्दर नेपाली शैलीका बुद्ध मूर्तिहरू १ दीपङ्कर, २ शाक्यमुनि, ३ मैत्रेय । यसै विहारमा हामी देख्न सक्छौँ महिषसंवर, महाकाल, हरित तारा, श्वेत तारा, अवलोकितेश्वर, चन्द्रमहारोषण आदिका कलापूर्ण पौभा चित्रहरू । यहीँ हामी अझ देख्न सक्छौँ वज्रघण्टा, तिकिझ्याल, छकुने आर्सी इत्यादि । नेपाली कलावस्तुहरू ठाउँठाउँमा सजाइराखेका साथै नेपाली रञ्जना लिपिमा ओम्मणिपद्मे हुँ मन्त्र पनि । एकै शब्दमा भनौँ भने आजको नयाँ चीनमा पनि नेपाली कलाकार अरनिकोसँग जताततै हाम्रो भेट भएझैँ हुन्छ । यत्रा महान् कलाकारका बारेमा नेपाली वंशावलीमा कहीँकतै नामसम्म लिइएको पाइँदैन । धन्न चीनका युआन वंशका इतिहासकारले खोजबिन गरेर लेखिदिए र यी कलाकार आज हाम्रा राष्ट्रिय विभूति बन्न पुगे । युआन वंशको इतिहास खण्ड २०३ मा उल्लेख भएअनुसार कालिगडहरूको विवरणमा उनका जेठा छोरा (आचङ्क) ले त सरकारी ओहोदामा बाबुकै तास थु (मन्त्रीसरहको पद) दर्जा पाएको उल्लेख छ । माहिला छोरा आसुला पनि कालिगडहरूको विभागमा सचिवसरहको पद चुसेरे च्याङचुङ क्वानफु तालु ह्वाच्छ मा पुगेको उल्लेख छ । उनका दस ओटी श्रीमती, ६ भाइ छोरा, ८ बहिनी छोरीहरू थिए । प्राप्त अभिलेखअनुसार अरनिकोका बाजेको नाम मितिअर, बज्यैको नाम सुङती लाछिमे, बुबाको नाम लाखाँना, आमाको नाम सुमाखची थियो । उनको जन्म इस्वी सन् १२४३ (कसैले १२४४ उल्लेख गरेका छन्) मा र मृत्यु १३०६ मार्च ११ मा हुन गयो । उनले नेपालमा विवाह गरेकी श्रीमतीको नाम जयादालक्ष्मी (?) थियो । बुबाको नाम मितिएह्र थियो । यी नामहरू चिनियाँ लेखाइका भएकाले हामीलाई उच्चारण गर्न असहज ह्न्छु । उनको मृत्यु कसैले ६२ वर्षमा भयो भनेका छन्, कसैले ६३ वर्षमा भनेका छन् । अरनिकोको मृत्यु चीनको कुन ठाउँमा भयो भन्ने आधिकारिक अभिलेख पाइँदैन । तर पेकिङको कछाड क्षेत्रमा रहेको वांगाफिंग जिल्लाको स्याङ शान स्याङ काङ च थुआनमा समाधिस्थल भने बनाइएको छ । त्यहाँ उनको प्रशस्ति कुँदिएको कलात्मक कीर्तिस्तम्भ राखेर सम्पूर्ण विवरण दिइएको छ । मैले यसरी चीनमा बसेर अरनिकोका बारेमा सकेसम्म र भेटेसम्म उत्खनन गरेँ । मेरा चिनियाँ विद्यार्थीको सहयोगमा भाषानुवाद गराएर पनि विवरणहरू सङ्कलन गरेँ । नेपाल फर्किंदा म मात्र फर्किनँ, सिङ्गै अरनिकोको चिनारी र योगदान लिएर फर्किएँ । यहाँ आएर कलाकार अरनिको भन्ने अनुसन्धानात्मक कृति लेखेँ । २०४४ सालमा उक्त कृति छापियो । त्यसभन्दा अघि अरनिकोकृत श्वेतचैत्य नामक महाकाव्य लेखेँ । जुन २०४० सालमै छापिएको थियो । अनि त हामी कति धनी भयौँ कति । एउटै अरनिकोको योगदानले हाम्रो शान र मान बढ्यो । (अनिल पौडेलद्वारा लिखित कृति जुरेली दर्शन को सम्पादित अंश ।)"
'अब आनन्दले बस्ने',"राजनीतिक परिवर्तनचाहिँ ? मैले राणा, पञ्चायत, बहुदलीय व्यवस्थादेखि गणतन्त्रसम्म देखें । धेरै नेताहरू आए । उनीहरूले समयक्रममा धेरै दुःख पनि गरेका छन्, संघर्ष र विद्रोह पनि गरेका छन् । तर, क्रान्तिपछि प्रतिबद्धता भुल्ने संस्कृति विकास भएको देख्छु । आत्मआलोचना र जसले गरे पनि राम्रो कामको प्रशंसा गर्ने संस्कृति विकास हुन नसकेको देख्छु । आफूले गरेको मात्रै ठीक, अरूको बेठीक भन्ने भयो । दण्डहीनता छ । शक्तिमा नगइन्जेल एउटा पुगेपछि अर्कै हुने परिपाटी छ । राजनीतिक इमानदारी पनि नभएको देख्छु । यति हुँदाहुँदै पनि काम त भइरहेको छ । दायाँबायाँ छिमेकको तुलनामा कम काम भएको जस्तो लागेको मात्रै हो । फेरि परिवर्तन भनेको जादूको छडीले जस्तो छुनेबित्तिकै एकै पटक हुने कुरा पनि हैन । पहिले त जग बसाउनुपर्यो । प्रस्तुति : फूलमान वल"
पर्दापछाडिका पुरुष पात्र,"अहिले हामीले कसैका तस्बिर हेर्नुपरे सायद फेसबुकका फोटा र एल्बम हेर्छौं । ममी भने कोही आए आफ्नो एल्बमका फोटा देखाउन तम्सिनुहुन्छ । केही श्यामश्वेत र केही रंगीन गरी हजार हाराहारी फोटा छन् उहाँका एल्बममा । केही दिनअघि एल्बम हेर्दै थिएँ । एउटा फोटो फेला पर्यो ममीले पाइन्ट र सर्ट लगाउनुभएको । दुई छेउमा मेरी दुई हजुरआमा पर्ने महिला र ममीकी फुपू ।जिज्ञासा जाग्यो त्यो समयमा गाउँकी एक महिलाले पाइन्ट, सर्ट, घडी र कालो चस्मा लगाएको तस्बिर कसरी, किन खिचाइन् होला ? ममीलाई सोधें । उहाँ १७१८ वर्ष हुनुहुँदाखेरिको फोटो रहेछ त्यो । उहाँका काका अर्थात् हाम्रा दुई हजुरबाका लुगा रहेछन् ती । त्यसबेला फिल्म आदिमा हेर्नुभएको रहेछ, महिलाले पनि पाइन्ट लगाएको । उहाँलाई पनि रहर लागेछ त्यस्तो पहिरनमा फोटो खिचाउने । काकालाई माग्दा निकै खुसीसाथ दिनुभएछ । केही बेर भावुक पनि हुनुभयो ती दिन सम्झिँदा । विशेषगरी काकाको माया र लुगा माग्दा उहाँको प्रतिक्रियाले । यसो सोचेँ, ससाना कुराले मान्छेलाई कति छुँदो रहेछ, खुसी बनाउने रहेछ । महिलालाई झन् पिन्च गर्ने ।केही दिनअघि रातको सवा आठ बजे जडीबुटीबाट मनोहराको छेवैको बाटोबाट आउँदै थिएँ । पानी परेको दिन त्यत्तिकै पनि छेउछाउका पसल चाँडै बन्द भइसकेका हुन्छन् । त्यो रात पनि त्यस्तै थियो । तुलनात्मक रूपमा शान्त र सुनसान । छाता नहुनु अर्को दुःख थियो । त्यत्तिकैमा पछाडि एक मोटरसाइकल आएर रोकियो । प्रश्न तेर्सियो, बहिनी, लोकन्थली जान लाग्या हो ? अक्क न बक्क भएँ, फेरि ती व्यक्तिले थपे, जानेभए जाऊँ, म पनि उतै जान लाग्या । एक मनले ती मान्छेलाई पत्याउन मानेन । दिनहुँ विभिन्न बहानामा बालिकादेखि वृद्धासम्मको बलात्कार र हत्याको समाचार सुन्ने र लेख्ने गरिरहेको यो मनले सजिलै कहाँ पत्याउँथ्यो । अझ पत्रकार भएपछि जातैले शंकालु । दोस्रो कुरा पेसाले कति दुश्मन बनाइदिएको हुन्छ, आफू अनभिज्ञ हुन्छु ।त्यहाँबाट कोठासम्म पुग्न मुस्किलले मोटरसाइकलमा ३ मिनेट लाग्थ्यो । मोटरसाइकलको पछाडि बस्दैमा के जान्छ र ? भन्ने भावना पनि कताकता थियो । खासै सोचिरहनु आवश्यक ठानिनँ, बसेँ । सुरक्षाको मामिलामा संवेदनशील हुन्छु, मोबाइलको फ्रन्ट क्यामेराको उपयोग गर्दै मोटरसाइकलको नम्बर लिई परिवारका सदस्यलाई तुरुन्तै म्यासेज गरिदिएँ । चलिरहेको मोटरसाइकलको फोटो हल्लिए पनि पछाडिको रातो लाइटले नम्बर प्रस्ट आएको रहेछ ।ती दाइलाई सोधेँ, कसरी थाहा भयो म उता जान लागेको ? यो बाटो हिँड्ने धेरैजसो उतै जाने त हुन्छन् नि, त्यसैले सोधेको । बाटोमा अन्य कुरा भएनन् । रोक्नू भनेको ठाउँमा रोकिदिए । मेरो धन्यवाद थापेर अगाडि आफ्नो बाटो लागे । कोठामा पुगेँ र सोचेँ, मानौं यी दाइले मसँग केही नराम्रो व्यवहार गरेको भए, केही नराम्रै इच्छा प्रकट गरेका भए, मलाई चित्त दुख्ने वाक्य बोलिदिएको भए ? सायद मैले अर्कोपल्ट कोही पुरुषको सहयोग लिन्नथेँ होला, हिच्किचाउँथे होला । उनले यति राम्रो व्यवहार गरे, मेरो व्यक्तिगत जानकारी मागेनन्, जहाँसम्म पुर्याइदिने भनेका थिए त्यहीँसम्म पुर्याइदिए । निकै राम्रो लाग्यो मलाई । यहाँ उनको व्यवहारले ममा एउटा सकारात्मक भाव जन्मायो जसले मेरो आत्मबल बढाएझैं लाग्यो मलाई । एउटै प्रक्रियाबाट जन्मिएका हामी अर्थात् महिला र पुरुष, एउटै समाजमा बाँचेका छौं । प्रकृतिले पनि र समाजले पनि भिन्न बनाएको छ महिला र पुरुषलाई । अहिलेको परिस्थितिमा निश्चय नै पितृसत्ता को सिकार महिला भएका छन् । समानता छैन, महिलामाथि हुने यौनजन्य हिंसाका घटनामा पुरुषको हात देखिन्छ । प्रायः अपराधी पुरुष हुन्छन् । महिला बलात्कृत भनेर समाचार आउँछ, जसको अर्थ हो पुरुष बलात्कारी । यद्यपि पहिलेभन्दा स्थिति केही सुध्रिएको भन्न मिल्छ र यसको श्रेय ती पुरुषलाई उत्तिकै जान्छ जसले महिलालाई अगाडि बढ्न हौसला दिएका छन् । उनीहरूले केही राम्रो काम गरिदिएर मात्र होइन नराम्रो काम र व्यवहार नगरेर पनि उनीहरूको दृष्टिकोण फेरेका छन्, आत्मबल बढाएर सहयोग गरेका छन् । अहिलेसम्म म आफूलाई धेरै हदसम्म स्वतन्त्र र आफूले रोजेको, चाहेको काम गरिरहेको ठान्छु । यहाँसम्म ल्याइपुर्याउन जति वरपरका महिलालाई धन्यवाद दिन्छु, केही पुरुष पनि उति नै धन्यवादका पात्र छन् । हाम्रोतिर बिहेवारीदेखि मृत्युसम्म भोज हुन्छ । दुई किसिमका हुन्छन्, पुरुषलाई मात्र र परिवारका सबैलाई जसलाई स्त्रिङ्नपुरुष वा चुलेनिम्तो भनिन्छ । चार वर्षअघि होला हाम्रै जातभाइको भोज थियो । भोजमा पुरुषले पहिले खान्छन्, त्यसपछि महिलाको पालो आउँछ । हाम्रो घरबाट दाइ र हामी बहिनीहरू गएका थियौं । एक खेप उठेपछि दाइहरू बस्नुभयो । सँगै हामीलाई पनि बस्न भन्नुभयो । तर पुरुषहरूको भीडमा महिला कसरी बस्नु ? खाना खाइसकेर झन्डै २० मिनेट हिँडेर घर पुग्नुपर्ने भएकाले उहाँहरूसँगै र चाँडै जानुपर्ने थियो । दाइले भन्नुभएपछि गाह्रो हुँदाहुँदै हामी बस्यौं । मलाई अझ सम्झना छ, कति अप्ठेरो गरी खाएका थियौं पुरुषको लहरमा बसेर । थपिदिन आउने मान्छे अनुहारमा हेर्थे र आफैंलाई नराम्रो लाग्थ्यो । पछि उठिसकेपछि हामीसँगै स्कुलमा पढेको साथी केटा र केटी दुवैले ओहो कति छिटो खाइसकेको तिमीले भनेर सोध्दा झनै नराम्रो लाग्यो । हामीले खाएपछि फेरि पुरुषको अर्को समूह बस्यो । हामीले महिलाको खाने पालो कुरेको भए कति समय लाग्ने रहेछ । धन्न समयमै खायौं र निस्कियौं । म सम्झन्छु, २०७० मंसिर चुनावको समय । हामीसँग भोट माग्न बढी मान्छे आउँदैनथे । रेडियोमा आफैं समाचारमा पढ्थें, ठाउँअनुसार, उम्मेदवार र दलअनुसार फरक फरक मत माग्ने तरिका । आफूलाई पनि भोट माग्न कोही आइदियोस्जस्तो लागे पनि कोही आएनन् । भर्खरै मात्र मतदाता परिचयपत्र बनाएकी थिएँ । पहिलोपल्ट भोट दिन गइरहेकी थिएँ, उत्साहित नहुने कुरै भएन । परिवारमा कुरा भयो, बुबाले कसलाई भोट दिने भन्ने कुरा गर्नुभयो । बुबाले फलानोलाई दिए ठीक हुन्थ्यो, चिनजानकै मान्छे जस्तो कुरा गर्नुभयो । तर कर गर्नुभएन । संयोग नै मान्नुपर्छ, जसलाई मैले भोट दिने सोचिरहेकी थिएँ, बुबाले पनि त्यसैलाई दिनुभएछ । महिलावादी हुन वा लैंगिक समानताका लागि पक्ष लिन कुनै एनजीओ चलाउने, भाषण दिने वा लेख लेखिराख्नु आवश्यक छैन । दैनिक जीवनमा सामान्य सहयोग गरेर पनि तपाईं आफू वरपरका महिलालाई विशेष अनुभव गराउन सक्नुहुन्छ । जसले भविष्यमा सफलताको श्रेय उनीहरू तपाईंलाई पनि दिनेछन् । भनिन्छ, हरेक सफल पुरुषका पछाडि महिलाको हात हुन्छ । महिला पनि मौका चाहन्छन् कि भन्न सकुन्, मेरो सफलताको पछाडि पुरुषको हात छ ।"
कक्षामा कार्ल मार्क्स,"फुलेका दाह्री र तालु खुइलिँदै गएपछि ठूलो भएको निधार, काट्न बिर्सिएको जस्तो कपालसहितको एउटा बूढो मान्छेको फोटो मैले एसएलसी पास गरेर काठमाडौं आएपछि मात्रै देखेकी थिएँ । फोटो देखेको तीन वर्षपछि बीबीएस पढ्न थालेपछि सुरु भएको नेपालको जनआन्दोलन भाग दुईका क्रममा उनका बारेमा धेरै कुरा सुन्न पाइयो । गरिबलाई मुक्तिको सपना देखाउने स्वप्नद्रष्टाको रूपमा । म व्यवस्थापनको विद्यार्थी भए पनि राजनीति र समाजबारे रुचि थियो । हाम्रा गुरु घनश्याम भुसाललाई एकदुई पटक भेटेपछि मैले के पढ्ने ? भनेर सोधेकी थिएँ । उहाँले सिफारिस गरेको पहिलो किताब थियो, कम्युनिस्ट पार्टीको घोषणापत्र । बागबजारको प्रगति पुस्तक पसलमा उक्त सानो किताब किनेर पढे पनि मैले छेउपुच्छर के भनेको हो भन्नेबारेमा बुझ्न सकिनँ । मैले टुकुचामा रहेको नेपाल अध्ययन केन्द्रछेउको चियापसलमा पढन्तेहरूको भीडमा नबुझेको कुरा भनेपछि कसैले भनेका थिए, मैले बीसौँ पटक पढेँ होला, पटकपटक फरक अर्थमा बुझ्छु । उनका कुराले मलाई हरेक पाठलाई मान्छेले आफ्नो ज्ञानको दायरामा बुझ्ने रहेछ भन्ने स्वीकार गर्न सघाएको थियो ।आफूलाई चासो लाग्दै गएपछि बागबजारका कैयौँ पुस्तक पसलमा ती दाह्रीवाला बूढो मान्छेका फोटोसहितका झुन्डिरहेका किताब र पत्रिकामा आँखा पुग्थे । पैसा हुँदा म किनेर लैजान्थें । पार्टीका कार्यक्रममा तिनैको फोटोसहितको ब्यानरमा आँखा पुग्थे अनि मलाई त्यही दाह्री बूढालाई यति धेरै किन मानेका होलान् ? भन्ने लाग्थ्यो । व्यवस्थापनको पढाइ र कामको चापबाट बचेको समय म गातामा मार्क्सको फोटो राखेका किताबभित्र पस्थेँ तर धेरै कुरामा मार्क्सले नै भनेको लेखेका कुरा कम पाउँथें, अरू नै मानिसले गरेका व्याख्या बढी हुन्थे । मानिसका गफ सुन्थें । चिया गफमा, पार्टीले आयोजना गरेका कार्यक्रमका भाषणमा, श्रमिक महिला दिवसको दिन कोही भन्थे, मार्क्सले श्रम नगर्ने महिलाहरू हाम्रा आमा, दिदीबहिनी भए पनि बेश्या हुन् भन्नुभएको छ । श्रम भनेको नै के हो भन्नेबारेमा र आफ्नै घरभित्रको श्रमको मूल्यांकन गर्ने प्रणाली नेपालमा र धेरै देशमा अहिले पनि छैन । महिलाले घरभित्र गर्ने श्रमलाई नहेरी महिलामाथि थोपरिएको सांस्कृतिक बन्धन र त्यसको यौनिकतासँग जोडेर मार्क्सले भनेका भनेर गरिएको परिभाषा सुनेर दिक्क लाग्थ्यो ।काठमाडौंमा पाइने किताब र चिया गफहरूमा संसारमा धनी र गरिब दुई वर्ग हुन्छ, धनीले सधैँ गरिबमाथि शोषण गर्छ, शोषणका कारण गरिबहरू मिल्छन् र धनीको सत्ता पल्टाउँछन् । धनी सधैँ धनी भइरहन्छ, गरिब सधैँ गरिब नै भइरहन्छ, भन्ने कुरा बुझ्थेँ । धनी सधै धनी र गरिब सधैं गरिब हुन्छ भन्ने मानिसहरू नै फेरि भनिरहेका हुन्थे, सांसद हुँदा चप्पल लगाएर सिंहदरबार छिरेको फलानाले यत्ति सम्पत्ति जोड्यो । फलानो कम्युनिस्ट होइन, फलानोले आफूलाई कम्युनिस्ट भन्छ तर सप्ताहको आयोजना गर्छ वा माधव नेपालले आफ्नी आमाको किरिया गरेनन् तर राजालाई दाम चढाए । पत्रपत्रिकामा लेखिने कुरा पनि यीभन्दा फरक हुँदैनथे । धेरै कुरा चित्त बुझ्दैन्थ्यो, धेरै कुरा फुकाउनै नसक्ने गरी जेलिएका जस्ता लाग्थे अनि म घनश्याम दाइलाई सोधिरहन्थेँ । यही सोधाइको क्रमहरूमा घनश्याम दाइले तपाईंको रुचि र पढाइ मिलिरहेको छैन, समाजशास्त्र पढ्नुहुन्छ कि, भनेर भनिरहनुहुन्थ्यो । त्रिविमा समाजशास्त्रमा एमए भर्ना भएपछि मार्क्सवादभन्दा अगाडि हामीले समाजशास्त्र के हो र कसरी समाजशास्त्रीय रूपमा हरेक कुरालाई बुझ्ने र व्याख्या गर्ने भन्ने सिक्यौं । समाजशास्त्रले हरेक घटना, विचार वा सिद्धान्तलाई घटना हुने समाज र समयको फ्रेममा राखेर अध्ययन र व्याख्या गरिनुपर्छ भन्ने मान्यता राख्छ । पढ्दै गएपछि लाग्दै गयो मार्क्सले धेरै कुरामा हात हालेछन्, इतिहास, अर्थतन्त्र, समाज र दर्शन । र तिनलाई पहिलाका इतिहासकार, अर्थशास्त्री, समाज विज्ञ र दार्शनिकले भन्दा फरक ढंगले व्याख्या गरेछन् । इतिहास भन्ने कुरा राजामहाराजाको वंशावली हो भन्ने बुझाइलाई इतिहास मान्छेका दिन दिन क्रियाकलापले बनाउँछन् भन्ने कुरा उनले बुझाउने गरी लेखेछन् । आर्थिक आधारमा समाजमा भइरहेको विभाजन र दमनलाई परिवर्तन गर्न सकिन्छ र त्यो परिवर्तन हुन्छ भन्ने कुरामा जोड दिएछन्, जुन कुराले संसारभरिका मान्छे मानव जीवनमा भइरहेका दुःखको महासागर अलिकति प्रयास गरे तर्न सकिन्छ भन्ने ज्ञान दिएछन् । कार्ल मार्क्सले दिएको त्यही ज्ञानलाई संसारभर आफूलाई मार्क्सवादी भन्नेहरूले आफ्नै ज्ञानको दायरा, रुचि, क्षमता, आफूले भोगेको समाज र व्यक्त गर्न सकिने आफ्नो अवस्थाअनुसार व्याख्या गरिरहेका छन् । यसरी व्याख्या गर्ने विषय मानवमाथिको शोषणको आधार केलाउने र शोषणको अन्त्यका उपाय खोज्नै नै धेरैको चासोको विषय हो । यही क्रममा रुसका नेता लेनिनले सन् १९१७ मा मजदुरको नाममा एकदलीय शासनको स्थापना गरे । गरिबको सत्ता यसरी स्थान हुन्छ भनेर उदाहरण देखाउने प्रयास गरे । गरिबको पनि राज्य हुन्छ भन्ने त्यो एक आदर्शले बीसौं शताब्दीभरि धेरै मानिसको मनमा राज गर्यो । लेनिनकै समयमा रोजा लक्जेम्बर्गले एउटा मात्रै दलको उपस्थितिले गरेको क्रान्ति दिगो हुन्न भनेर व्याख्या गरिन् । लेनिनको मृत्युपछि रुसको सत्तामा आएका कम्युनिस्ट पार्टीका नेता भित्रभित्रै तानाशाहमा परिवर्तन हुँदै गए । गरिबहरूको सपना र व्याख्याको एउटा आधारस्तम्भ समयक्रममा आफैँ ढल्यो । अहिले पनि संसारभर समतामूलक समाज निर्माणका लागि एकदलीय शासन उचित कि प्रतिस्पर्धामा आधारित बहुदलीय शासन उचित भन्ने दुई धार देखिन्छ ।समाजमा भएको शोषणको आधारको बारेमा पनि संसारभरका मार्क्सवादीहरूले आफ्नो आफ्नो स्थानअनुसार व्याख्या गरेका छन् । यसरी गरिने व्याख्यामा मानवमाथिको शोषणको अधार आर्थिक नै हो भन्ने धार अहिले पनि बलियो छ । तर, व्यक्तिमाथि हुने शोषण र एउटा समाज, समुदाय र देशबीच हुने शोषणको बारेमा भने फरक फरक व्याख्या छन् । व्यक्तिमाथि हुने शोषणको कुरामा निकोलास पाउलान्तासले व्याख्या गर्छन् । किन कुनै देश गरिब र कुनै देश धनी हुन्छ ? किन कुनै ठाउँ विकासमा पछाडि परेको हुन्छ किन कुनै ठाउँ अगाडि हुन्छ भन्ने विषयमा नवमार्क्सवादीहरूले पर्याप्त व्याख्या गरेका छन् । यसरी व्याख्या गर्नेमा इमानुअल वालेस्टाइन, आन्द्रे गुन्डर फ्रेंक अगाडि छन् । उनीहरूको व्याख्या एकै विषयलाई लिएर गरिएको भए पनि व्याख्या गर्ने तरिकाहरू फरक छन् ।समाजमा रहेको शोषणको आधार आर्थिक भए पनि कसरी शोषण गरिन्छ भन्नेबारेमा इटलीको जेलमा बसेर एन्तोनियो ग्राम्सीले आधा बुझिने आधा नबुझिने गरी शोषणको आधार आर्थिक पनि हो तर प्रभुत्व लादेर शोषण गरिन्छ भनेर व्याख्या गरे । ग्राम्सी हेजेमोनी र पुँजीको व्याख्या जर्मनीकै सामाजिक व्याख्याता माक्स बेबर, पियरे बोर्दियु हुँदै मार्क्सवादीहरूको एउटा हाँगो जर्मनीको फ्रेंकफर्ट स्कुल र त्यसका पछिल्ला दार्शनिक जर्जन ह्याबर्मासले पुँजी पैसा मात्रै नभई सामाजिक, सांस्कृतिक र सांकेतिक (सिम्बोलिक) पनि हुन्छ भन्ने कुरालाई तथ्यसहित बताएका छन् ।समाज र मानिसहरूको सम्बन्ध तथा परिवर्तनबारे पनि ठाउँअनुसार फरक व्याख्या छन् । समाजशास्त्र पढ्दै जाँदा रुसमा लेनिन र उनका उत्तराधिकारीले व्याख्या गरेको मार्क्सवाद, रोजा युरो कम्युनिज्मले व्याख्या गरेको मार्क्सवाद, हिटलरले सातो खाएका मार्क्सवादीहरूले स्थापना गरेका फ्रेङ्कफ्रर्ट स्कुल र त्यसका अहिलेका हस्ती जर्जेन हावरमासले विकास गरेको आलोचनात्मक सिद्धान्तले व्याख्या गरेको मार्क्सवादको व्याख्या, इटालिमा मुसोलिनीले जेलमा सडाएर मारिएका ग्राम्सीले विकास गरेको हेजेमोनी सिद्धान्त, मार्क्सवादको नामै नलिइने अमेरिकी समाजशास्त्रीय अध्ययनमा लुइस कोजरहरूले व्याख्या गरेको द्वन्द्वात्मक प्रकार्यवाद, फ्रान्सका मार्क्सवादी निकोस पाउलान्तासले विकास गरेको पावर ब्लकका सिद्धान्तहरू आउनुका पछाडिका पाटाहरूलाई नबुझी मार्क्सवादलाई बुझ्न गाह्रो रहेछ भन्ने लाग्छ । नेपालको कम्युनिस्ट आन्दोलनमा हामीले कार्ल मार्क्सभन्दा बढी लेनिन र माओ पढेका हौं भनेर हाम्रा गुरुहरू चैतन्य मिश्र र घनश्याम भुसालले भनेपछि धेरै भन्नै परेन । अहिले समाजशास्त्रको एमफिलको कक्षामा हामीले पढ्ने धेरै लेखमा कहीँ न कहीँ कार्ल मार्क्सको नाम जोडिएर आउँछ । अनि हामी कुरा गर्छौँ किन जर्मनीकै मान्छेले समाजलाई फरक ढंगले व्याख्या गर्यो ? किन कानुन पढिरहेको वा पत्रिका चलाइरहेका संसारका अरू मान्छेले समाजलाई त्यसरी व्याख्या गर्न सकेनन् जसरी कार्ल मार्क्सले व्याख्या गरे ? अथवा कार्ल मार्क्सको जीवनमा एंगेल्स साथी बनेर र जेनी श्रीमती बनेर नआएको भए उनले त्यही तहको योगदान दिन्थे कि दिन्थेनन् होला ? फेरि पनि समाजशास्त्री भएर हरेक कुरालाई बुझ्ने र व्याख्या गर्ने मानिसको क्षमता मानिसभित्रको रुचि, उसले हासिल गरेको ज्ञानको दायरा, उसले पाउने सहयोग र वातावरण नै मुख्य भन्दाभन्दै पनि लागिरहन्छ यत्ति धेरै मानिसलाई सोच्न र परिवर्तनका लागि ज्यान दिने गरी प्रतिबद्ध बनाउने त्यो बूढो मान्छे साँच्चिकै एउटा दमदार मान्छे हो ।"
इतिहासमा महिलाहरू किन अदृश्य ?,"गत साता मातातीर्थ औंसी थियो । यसै उपक्रममा भावनाले लछ्रप्पै भिजेका केही साहित्यहरू लेखिए, छापिए, ती सुन्दर थिए । यसकै वरिपरि पौराणिक श्लोक, कथाहरूका फुनरोक्ति गरेर हामी मातृशत्तिको उपासना गर्थ्यौं वा गर्छौं भनेर दावा पनि गरियो । मातृपहिचानसहितको वंश परम्परा पनि हुन सक्छ नि भन्दा किन त्रसित हुन्छौं भन्नेबारे खासै प्रश्न भने गरिएन । केवल नेपथ्यमा मातृशक्तिको भक्तिगान गुन्जिरह्यो । त्यस्तै केही व्याख्या वृत्तान्तबाट प्रभावित भएर, केही मिथकहरूमा विश्वस्त बनेर र सायद केही भावनामा बहकिएर पनि अरू कोही विश्वास गर्छन् कि एकादेशमा मातृसत्ता थियो । मिथकहरू आवश्यक हुन्छन् तर कहिलेकाहीँ यस्ता मिथकहरूले आवश्यक सन्धानलाई निरुत्साहित गर्छन् । जहाँसम्म अहिले पितृसत्तापोषित समाजमा फेरबदल ल्याउनुपर्नेछ, महिलाको राजनीतिक र आर्थिक सत्तामा पहुँच र नियन्त्रण बढाउनुपर्नेछ भन्ने सवाल कुनै मिथकमा आधारित भैरहनु पर्दैन ।मानवशास्त्रीहरूले अहिलेसम्म कुनै भरपर्दो प्रमाण प्राप्त गरेका छैनन् जसले विगतमा कहीं कतै मातृसत्ता थियो भन्ने प्रमाणित गरोस् । यद्यपि केही मानवशास्त्रीरूरु छन् जसले कृषि युगभन्दा पहिला, सिकारी युगमा सबैतिर मातृसत्ता थियो भन्ने गरेका छन् । जर्मनस्विस शास्त्रीय विद्वान् जोहान ज्याकोव बाकोफेन (इ १८६१) ले जिरह गरे कि पितृसत्ताको रजाइभन्दा पहिला मातृसत्ता थियो । उनको यो थेसिसले त्यसपछिका वर्षहरूमा सामाजिक संस्थाहरूको उद्विकासबारेका अवधारणा बनाउन भूमिका निर्वाह गर्यो । सायद मातृसत्ताको मिथक स्थापित गर्ने सबैभन्दा पहिलो र शक्तिशाली प्राज्ञ उनै थिए ।बाकोफेनलगत्तै अमेरिकी मानवशास्त्री लिविस हेनरी मोर्गन (एनसिएन्ट सोसाइटी, इ १९७७) ले उत्तरी अमेरिकी आदिवासी इरोक्विसहरूको अध्ययनबाट निचोड निकालेका थिए कि पाषाणकालीन समाजमा महिलाको स्थिति उच्च थियो । आर्थिक सहभागिता र राजनीतिक सक्रियता अधिक थियो र सन्तान आमा गोत्र जान्थे । मातृसत्ता सुरुआती अवस्थामा थियो । पितृसक्ताले त्रमशः मातृसत्तालाई विस्थापित गर्यो । उनको बुझाइ थियो कि मातृसत्ता सामूहिक सम्पत्तिमा र बहुपति प्रथामा आधारित थियो । तर मोर्गनले जे जति प्रमाण र तर्क अधिसारेका थिए ती पर्याप्त थिएनन् जसले महिलाको आर्थिक र राजनीतिक अधीनसहितको मातृसत्ता थियो भन्ने तथ्य स्थापित गरोस् ।उनै मोर्गनबाट अधिक प्रभावित भएर फ्रेडिरक एंगेल्सले परिवार, निजी सम्पत्ति र राज्यको उत्पत्ति (इ १८८४) मार्फत तर्क गरे कि कृषिको सुरुआतसँगै निजी सम्पत्तिको अवाधारणाको पनि उत्पत्ति भयो र पछि त्यो पुरुषको नियन्त्रणमा जान थाल्यो । त्योभन्दा पहिला सामूहिक सम्पत्तिमा महिलाको नियन्त्रण रहन्थ्यो । उनको यो दाबीले त्यसपछिका विद्वतविमर्शमा अत्यधिक प्रभाव पारिरह्यो । अहिलेसम्म पनि । स्वाभाविक हो नेपालसम्म पनि त्यसको प्रभाव नपर्ने कुरै थिएन । मार्क्सबादबाट प्रभावितहरूमो यो मत अझै प्रवल देखिन्छ । सिगमन्ड फ्राइडसमेत सुरुआती मातृसत्ताको अस्तित्व थियो भन्ने कुरामा विश्वास गर्थे । युरोपेली पुरातत्त्वविद् मारिया गिम्बुटासले त कुनै समयमा युरोपभरि नै मातृसत्ता मूलचरित्र थियो भनेर वकालत नै गर्थिन् । युरोपको प्राज्ञ जगत्मा उनको राम्रै प्रभाव थियो । के कुरा पुनःस्मरण गरौं भने हामीले हाम्रो विगत वा इतिहासको निर्माण विशुद्ध परिकल्पनाका आधारमा गरेका हुँदैनौं, न त केही मिथकका आधारमा मात्र पनि । खास भौतिक प्रमाणः पुरातात्त्विक अवशेषका आधारमा विगतको समाजको पुनर्निर्माण गरिन्छ । प्रश्न त्यति मात्र हो कि ति कुन त्यस्ता प्रमाणहरू हुन् जसले कुनै बेला मातृसत्ता थियो भनेर परिकल्पना गर्न सघाउँछ वा बताउँछ ? के मातृसत्ता थिएन भन्नु, पितृसत्ता थियो झन्नु हो ? के संयँक्तसत्ता हुन सक्दैनथ्यो ? संयुत्तसत्ता भनेको कसैको पनि सत्ता हैन भनेको हुन्छ कि हुँदैन ? कोही न कोही सत्तामा भएन भने संसार चल्दैन ? महिला र पुरुषबीच समानता भएको, समान हैसियत भएको समाजमा कसको सत्ता चलेको हुन्छ ?थाहा छ यी प्रश्नहरू तपार्इंलाई सान्दर्भिक नलाग्न सक्छन् । उपयोगहीन पनि लाग्न सक्ला । तर बारम्बार यही प्रश्न सामना गर्नुपर्यो भने तपाईं के गर्नुहुन्छ ? यदि तपाईंलाई यी प्रश्नहरू सान्दर्भिक लागे भने त्यो केवल संयोग मात्र हो ? हिजो मातृसत्ता थियो कि थिएन भन्ने प्रमुख चासो हो, प्रमुख मुद्दा होइन । थियो भन्ने मान्यता नै राख्ने हो भने त्यसको पुनःस्थापना त पक्कै अहिलेको मुद्दा होइन । मुद्दा त आजको विषमता र पितृसत्ताको चर्को दबदबाको मूल स्रोत के हो र किन हो भन्ने हो । वैकल्पिक यथार्थको निर्माण कसरी गर्ने भन्ने हो । यस विषयमा एउटा छुट्टै बहस आवश्यक पर्ला । आज यहाँ उठान गर्न खोजिएको विषय भने साधारण छ ः किन इतिहासमा पुरुषमात्र होइन महिला पनि थिए भन्न हिचकिचाउँछन् इतिहासकारहरू ? हाम्रा निकट विगत हेर्दा लाग्छ त्यो इतिहास सिंगो समाजको होइन कि समाजका केही पुरुषार्थ प्रमाणित गर्न सफल लोग्नेमान्छेहरूको गाथा हो । इतिहासकारहरूले कुन त्यस्तो इरेजर फेला पारे जसले महिलालाई उनको भूमिकाअनुसारको परिच्छेदहरूबाट पनि मेटाइदिए । के यो सोचीविचारी गरिएको कार्य थियो ? यहाँ इतिहास भन्नाले मैले मानवजातिको सिंगो विगत भन्न खोजेको हुँ । अलिक दूरको इतिहासको कुरा पनि गर्न खोजेको हुँ । ढुंगेयुगको पनि । अर्थात् पाषाणकालीन इतिहासको । वर्तमान यदि विगतको उत्पादन हो भने हालको लैंगिक विभेदको जरो त्यति परसम्म पुगेको पो छ कि ?मूल प्रश्न यही थियो महिला किन अदृश्य ? इतिहासमा महिला किन हराए ? यो मेरो अर्थात् एउटा विद्यार्थीको प्रश्न थियो आफ्नो प्राध्यापकलाई । पुरातत्त्व र प्राचीन इतिहासको ज्ञाता थिइन् उनी । उनकै ज्ञानको धरातल र कार्यहरूबाट प्रभावित भएर मैले उक्त प्रश्न गरेको थिएँ कुनै अनौपचारिक कफी गफ वा बियर सेसनमा । मानव उद्विकासमा केन्द्रीय भूमिका निर्वाह गर्ने, झुन्डहरूको सामाजिक केन्द्रमा थिए महिला । आर्थिक र प्राविधिक आविष्कारका जननी थिए उनीहरू । तर, तिनै महिला आखिर किन हराए हाम्रा इतिहासका पन्नाहरूमा ? यो सन् १९९६ को कुरा थियो । जवाफमा प्राध्यापकले थपक्क सुझाव दिइन् मार्गरेट एहरेनवर्गको विमन इन प्रिहिस्ट्री आफ्नो पाठ्यसूचीमा समावेश गर्न । विश्वविद्यालयमा आफ्ना रुचिका केही सीमित पाठ्यसामग्री आफैंले पनि छनोट गर्न पाइन्थ्यो । यद्यपि सम्बन्धित प्राध्यापकको पूर्वस्वीकृति भने आवश्यक पर्थ्यो, खासगरेर त्यसको विषय सान्दर्भिकताका सवालमा । मैले त्यसै गरें । उक्त पुस्तकमा मैले भेटेको जवाफ सामान्य नै थियो । पहिलो कुरो त ती इतिहास पुरुषले लेखे, अर्थात् उनका कथा लेखे, उनलाई मन पर्ने कुरा लेखे । त्यसैले त इतिहासलाई उसको कथा अर्थात् हिजस्टोरी (हिस्ट्री) भन्ने गरिन्छ नि ! दोस्रो कुरा, ती इतिहास लेख्ने पुरुषले असाधारण घटनाहरूको अभिलेखनलाई मात्र महत्त्वपूर्ण ठाने । दैनिक जीवनका कथाहरू त्यस्तो इतिहासमा अभिलेखन गर्नलायक ठानिएन । जति महिला इतिहासमा उल्लेख गनलायक ठानिए ती पनि तिनै असाधारण कारण वा परिणामका लागि लायक ठानिएका हुन्थे । सामान्य महिलाका दैनिक जीवनका कथाहरू लेखिन योग्य ठानिएनन् । पितृसत्ताको लेन्स भएको चस्मा जतिसुकै पावरको भए पनि देख्ने यथार्थ उही हो । हाम्रा इतिहासकारका चस्माको लेन्स नै दोषी थियो सायद । दोषी लेन्स । अर्कातिर इतिहास लेखनको पद्धति पनि खोटी थियो सायद । खोटी पद्धति । म मानवशास्त्रको एउटा विद्यार्थीको नाताले मैले पढ्न चाहेको इतिहास त समाजको थियो, आम मान्छेका दैनिक जीवनका साधारण कुराहरूको थियो । मेरो रुचि त कसरी मानव समाज हिजोको ढुंगेयुगबाट यहाँसम्म आइपुग्यो भन्ने कुरामा थियो । समाज विकासको यो उपक्रममा महिलाको भूमिक के रह्यो होला भन्नेमा थियो । यसरी म साधारण प्रश्नको खोजमा विगतमा तानिएको थिएँ । विगत अध्ययन मेरा रुचि थिएन । रुचि त लैंगिक विभेदको जरो कहाँ छ भन्नेमा थियो । त्यो सामाजिक सांस्कृतिक परिवर्तनमा थियो त्यसैले नै तानेर विगतमा पुर्याएको हो । सिकारी युग अर्थात् कृषि युग सुरु हुनुभन्दा अगाडिको कुरा जति बेला मान्छेहरू घुमन्ते फिरन्ते जीवन बाँच्थे, जनावरको सिकार गर्थे, कन्दमूल बटुल्थे जीवन निर्वाहका लागि, अंग्रेजीमा हन्टिङ ग्यादरिङ । सिकार मूलतः पुरुषहरूको काम थियो र कन्दमूल खोज्ने महिलाहरूको । म्यान ः द हन्टर भनिन्थ्यो त्यसैले । तर त्यतिबेला पनि मान्छेको खाद्यान्नको ठूलो हिस्सा कन्दमूल संकलनबाट आउँथ्यो, सिकारबाट होइन । त्यसो त महिलाले पनि साना जनावर, फटेंग्रा आदिका सिकार त गर्थे नै । यसरी जीविकोपार्जन र सभ्यताको विकासमा महिलाको भूमिका अहं थियो । अहिले पनि फिरन्ते जीवन बाँच्ने, खोजीबटुलीमा निर्वाह गरिरहेका कालहारी मरुभूमिका कुंग महिलाले ६० देखि ७० प्रतिशत कुल खाद्यान्न सकंलन गर्छन् भने सिकारले ३० देखि ४० प्रतिशत मात्र धानेको हुन्छ । खोजीबटुली गर्दा महिलाहरूले एक घण्टामा औसत २४० क्यालोरी र सिकारबाट पुरुषहरूले १०० क्यालोरी बराबर जोहो गर्न सक्थे । यसरी एकातिर महिला प्रभावकारी ढंगबाट काम गर्थे भने अर्कातिर कुन कन्दमूल खान हुने र कुन खान नहुने विषालु हुन्छ भनी चिन्ने सीप र सक्षमता पनि महिलामा हुन्थ्यो । महिलाको भूमिका प्रमुख थियो मान्छेको जीवन निर्वाह र निरन्तराताका लागि । तर त्यही युगलाई चिनाउँदा हन्टिङ पहिले आयो र ग्यादरिङ पछि । पुरुषको काम प्रथम र उन्नत । महिलाको काम द्वितीय र कमजोर ठानियो । दोषी लेन्सको कमाल । हाम्रोमा अनुवाद भएर आउँदा त सिकारी युग मात्र भनियो । सामान्य लाग्ने यस्ता कुरो इतिहासमा महिला अदृश्य हुनुका असामान्य विम्बहरू हुन् । जेरेड डायमन्डले आफ्नो चर्चित पुस्तक गन्स, जर्म्स एन्ड स्टिल ः द फेट्स अफ ह्युमन सोसाइटिज (१९९७) मा कटाक्ष गरे कि कृषिक्रान्ति इतिहासको एउटा ठूलै फरेब (फ्रड) थियो । पछि युवल नोहा हरारीले यसलाई आफ्नो किताब स्यापियन्स को एउटा अध्यायको शीर्षक नै बनाइदिए ः कृषि क्रान्ति इतिहासकौ सबैभन्दा ठूलो फरेब । महिलाका लागि त केही अपवादबाहेक कृषिको आविष्कार सामाजिक, राजनीतिक हैसियतका हिसाबले प्रतिक्रान्ति साबित हुन पुग्यो । पुरुषको स्वामित्वमा निजी सम्पत्ति र स्थायी परिवारको सुरुआतसँगैं निजी सम्पत्ति पुस्तान्तरण गर्नुपर्ने भएकाले सन्तान चाहियो, पुरुषको पहिचान निरन्तरता दिने । यसो हुँदा महिलाको पहिचानसहितको सन्तान नहुने भए र यौन छनोटको अधिकार पनि खोसियो । यसरी सुरु भएको पुरुषको पहिचानसहितको वंश परम्पराको अवशेष हामी अहिले पनि प्रत्यक्ष देखिभोगिरहेकै छौं । यद्यपि कृषिको आविष्कारमा भने महिलाको अहं भूमिका थियो । यसरी एउटा क्रान्तिले खोसेको महिलाको शक्ति र सान विगत १०१२ हजार वर्षमा भएका अनेक क्रान्तिले पनि पुनःस्थापित गर्न सकेन । कृषिको सुरुआत मूलतः पश्चिम एसिया (मध्यपूर्व) को खाडी वरपर क्षेत्रमा करिब १२ हजार वर्षजति पहिले भएको थियो, अन्यत्र त्योभन्दा पछि । यसरी महिलाहरूले लाखौं वर्षसम्म उपभोग गरेर आएको स्वतन्त्रता एकै पटक गुमाए आफैंले महत्त्वपूर्ण भूमिका निर्वाह गरेको क्रान्तिमार्फत । समयले यस्तो क्रूर मजाक पटकपटक गरेको छ ।फरकफरक कारण होलान् तर इतिहासमा महिला हराए वा अदृश्य बनाइए । अदृश्य महिलाहरूलाई दृश्यमा ल्याउने कार्य अर्थात् हराएका महिलाको खोजी निरन्तर भइरहेको पनि छ । खोज आवश्यक र अनिवार्य छ । ताकि हामी हाम्रो विगतको सही र पूर्ण इतिहास पढ्न सकौं । जति विगतको यथार्थ बुझ्न सकियो त्यति नै वर्तमानको जटिलतालाई बुझ्न सकिन्छ र परिकल्पना गरिएजस्तो भविष्यको योजना गर्न सकिन्छ । यदि सन्धानकर्ताले पितृसत्ताको लेन्स हटाउने हो भने पनि दृश्य अलिक खुल्दै आउँथे । धेरै महिला इतिहास अनुसन्धान र लेखनमा सहभागी हुनु अर्को अनिवार्य सर्त हुँदै हो । सामान्यजनका दैनिक जीवनका कुराहरू पनि इतिहासका महत्त्वपूर्ण अवयव हुन् भन्ने स्थापित गर्न सके माथि भनेझैं खुलेका दृश्यमा भूमिकासहितका महिलाहरू देखिन्छन् नै ।मिथक र संस्कारहरू यस्ता शक्तिशाली अवयवहरू हुन् जसको समयसमयमा गलत व्याख्या गरिन्छन्, विगतका बारेमा खास धारणा बनाउन । कतै यस्तै मिथक र संस्कारको आडमा महिलालाई अहिलेकै थान्कोमा बस भन्ने प्रपञ्च त रचिएका छैनन् । मिथकहरू विनिर्माण गरिनुपर्ने बेला पो भएको हो कि ?"
पुस्तक वार्ता,"यात्रामा पढेंपछिल्लो समय पढेमध्ये मन परेको किताब स्टिभेन पिंकरको इन्लाइटनमेन्ट नाउ हो । यो पुस्तक पेनगुइन बुक्स बेलायतले प्रकाशित गरेको हो । गत महिना तीनहप्ते युरोप भ्रमणमा थिएँ । जर्मनीको बर्लिनस्थित मिटलस्त्रासमा एउटा राम्रो अंग्रेजी पुस्तक पसल छ । बर्लिन पुग्दा म सधैं त्यहाँ जाने गर्छु । हार्भर्ड विश्वविद्यालयका चर्चित प्राध्यापक स्टिभेन पिंकरको एक वर्षअगाडि प्रकाशित यस पुस्तकको पेपरब्याक संस्करण हालै निस्केको रहेछ । त्यहीं किनें र युरोप यात्राका दौरान पढें । विवेक, विज्ञान र उन्नतिको पक्षमा दह्रो वकालत गरिएको पुस्तक हो यो । मानव सभ्यतामा सत्रौं र अठारौँ शताब्दीको विशेष महत्त्व छ । मान्छेको उन्नति र समाजको अग्रगामी परिवर्तनका लागि प्रश्न, प्रयोग र संवादले क्रमिक रूपमा परिष्कृत गर्दै लग्ने ज्ञान र विवेकको भूमिका अहं हुन्छ र हुनुपर्छ भन्ने मान्यताको सामूहिक उठान त्यसबेला भयो । यसले राजकीय शक्तिका परम्परागत स्रोत (कुलीन शासक वर्ग र धार्मिक संस्थाहरू) माथि ठाडो चुनौती दियो । रुढीवाद र अन्धो आस्था होइन विज्ञान, प्रमाण, तथ्य र तर्कका आधारमा मान्छेको उन्नति हुन्छ, आफ्नो वशमा नभएका बाह्य, अलौकिक शक्ति वा भाग्यवादको भर पर्ने वा आस गर्ने होइन भन्ने मान्यता पुस्तक, आविष्कार र कानुनका माध्यमबाट स्थापित हुन थाले । विवेकको युगको विवेचनामान्छे सामाजिक प्राणी भएकाले आपसी सहकार्य र सहानुभूति पनि अपेक्षित छ भन्ने कुरा स्वीकार गर्नासाथ विभेद र अन्याय त्याज्य बन्छन् । यसरी मध्ययुगीन बर्बरताबाट पाश्चात्य सभ्यताले कोल्टो फेर्यो । ज्ञानको विस्तारसँगै यी मान्यताहरू विश्वभर झाँगिए । बेलायतमा आइज्याक न्युटन, दार्शनिक फ्रान्सिस बेकन र जन लक, एडम स्मिथ र डेभिड ह्युमस फ्रान्समा रुसो, भोल्तेयर, देकार्तस जर्मनीमा कान्ट्स अमेरिकामा जेफर्सन, फ्रान्क्लिन, म्याडिसनलगायतका वैज्ञानिक, दार्शनिक, अर्थशास्त्री, राजनेताहरूले विवेकको युग को सुरुआत गरे । यो कुनै संगठित अभ्यास थिएन तर एक ठाउँको विचार अर्को ठाउँमा फैलने र तिनमा क्रमिक सुधार हुँदै गएर समाजमा उथलपुथल भयो । समता र उन्नतिको भोक जाग्यो । अमेरिकी र फ्रान्सेली महान् राज्यक्रान्तिहरू पनि यिनै मान्यताहरू स्थापित गर्न भएका थिए । स्टिभेन पिंकरले इन्लाइटमेन्टको त्यो युगको पृष्ठभूमिमा २१ औं शताब्दी सापेक्ष पुनर्व्याख्या र सान्दर्भिकता स्थापित गरेका छन् ।आधुनिक विज्ञान र तथ्यको सहारा लिई यो पुस्तकले इन्लाइटनमेन्ट प्रेरणादायी र प्रगतिशील सोचहरूको पुञ्ज थियो जसको वर्तमान नतिजा समग्रमा सुखद र फलदायी छ भन्ने निचोड निकालेको छ । खुला, उदार र सहिष्णु समाज, प्रतिनिधिमूलक लोकतान्त्रिक शासन, समतामूलक अन्तरघुलनजस्ता आधुनिक विषयका जरा खोज्न विवेकको युग मै पुग्नुपर्छ । यसको अर्थ त्यो स्वर्ण युग थियो भन्नेचाहिँ होइन । दासता, रंगभेद, महिला माथिको विभेद, औपनिवेशिक शोषण र नरसंहार पनि हामीले भोगेकै हो । आज पनि निर्वाचित तर अनुदार शासकहरूको उदय, समाजमा विभाजन र विग्रह, भोकमरी, आधुनिक प्रविधिको दुरुपयोग, पर्यावरणीय दोहन, मनोरोग र एक्लोपनजस्ता अप्ठ्याराहरू चर्कंदै छन् । यस्तो बेलामा मानव उन्नतिको गीत गाउनु असंगत भएन ? समस्याका बाबजुद मान्छेको प्रगति अद्वितीय छ भन्ने पिंकरको दाबी छ । आय र वृद्धि, स्वास्थ्य र दीर्घायु, शिक्षा र ज्ञान, शान्ति सुरक्षा, हिंसा, हत्या र राज्य आतंकमा कमी, समता र सहिष्णुता, हकअधिकार एवं उदार मूल्य र खुसीपन नाप्ने विश्वस्थापित तथ्यांक र सूचकहरूको आधारमा भन्न सकिन्छ कि समग्रमा मानव जाति आजको जस्तो समृद्ध, सुखी, शान्त र सभ्य इतिहासमा कहिल्यै थिएन । यसको अर्थ दुनियाँका सातै अर्ब व्यक्तिमा सधैं यो लागू हुन्छ त ? अवश्य होइन, त्यस्तो हुनु त चमत्कार भैगो नि । मनोवैज्ञानिकको समाज विश्लेषणस्टिभेन पिंकर मनोवैज्ञानिक हुन् तर यो पुस्तकमा उनी विकास अर्थशास्त्री, समाजशास्त्री, राजनीतिक विश्लेषक, पत्रकार र प्राज्ञको सामूहिक प्रतिविम्ब बनेका छन् । समुन्नति, सुख, स्वतन्त्रता आदिजस्ता कुरामा प्रगति भएको देखाउन तथ्यांकको खानी नै उत्खनन गरिएको छ । ७५ वटा त ग्राफ नै छन् । बहुआयामिक बहुल विधाका ज्ञानको संश्लेषण, आलोचकहरूको सम्भावित प्रहारको पूर्वानुमान गर्न सक्ने क्षमता र सुन्दर लेखनको नमुना संयोजन यस पुस्तकमा छ । एउटा अध्याय प्रोग्रेसोफोविया बारे छ । जताततै उन्नतिको प्रमाण देखिँदा पनि आम व्यक्ति भने किन निराश ? देशसंसार खाल्डोमा जाकिंदै छ भन्ने सोच किन व्याप्त छ अमेरिकादेखि जिम्बाबेसम्म ? पिंकरले यसका लागि कग्निटिभ आग्रह बारेको प्राज्ञिक शोधको चर्चा गर्दै तीन कारण दिन्छन् । पहिलो, आशावादको खाडल (अप्टिमिज्म ग्याप) । सडकमा कुनै व्यक्तिलाई च्याप्प समाएर सोध्नुस्, आजको एक वर्षपछि तिम्रो जीवनस्तर सुध्रेको हुनेछ ? अधिकांशले भन्नेछन् जरुर । तर तिनैलाई सोध्नुस, देश र विश्वको हाल नि ? धेरैको जवाफ हुनेछ, देश डुब्दै छ, विश्व संकटग्रस्त हुनेछ । व्यक्ति आफ्नो भविष्यबारे आशावादी छ तर उसको नजरमा बाँकी समाज पतनोन्मुख । यस्तो सोच हावी हुनुमा समाचारको प्रकृति आंशिक रूपले जिम्मेवार छ । हिजोको भूकम्पले ९ हजार व्यक्तिको ज्यान लियो भन्ने समाचार हामी सुन्छौं तर आज लगातार ३ सय दिनसम्म पनि भूकम्प आएन र कोही व्यक्ति हताहत भएनन् भन्ने समाचार लेखिन्नन् । दोस्रो, उपलब्धताको झेल । ताजा, झल्झली सम्झनाका घटनाको सम्भाव्यता बढी हुने ठान्छ दिमागले । जहाज दुर्घटनाभन्दा मोटरगाडी दुर्घटनामा बढी मान्छे मर्छन् । सन् २०१५ मा अमेरिकाभर ३२ हजार मान्छे सडक दुर्घटनामा मरे, जहाज दुर्घटनामा कोही मरेनन् तर आमव्यक्तिलाई लाग्छ हवाइजहाजमा जोखिम बढी छ । जति धेरै नकारात्मक समाचार सुन्यो, तिनको फैलावट यथार्थभन्दा व्यापक भएको भ्रम हामी पाल्छौं । तेस्रो, लाभहानिको असन्तुलन । मनोविज्ञान भन्छ मान्छेलाई एक लाख रुपैयाँको जितभन्दा एक लाख रुपैयाँको हारले सताउँछ । प्रशंसाले दिने मन्द आनन्दभन्दा आलोचना पीडादायी हुन्छ, सौभाग्यका घटनाभन्दा दुर्घटनाको स्मृति गाढा रहन्छन् । यसरी मान्छेले सकारात्मक कुराहरूको प्रभावलाई कम आँक्नु मानवीय चरित्रकै हिस्सा हो भन्ने विश्लेषण उल्लेख्य लाग्यो ।"
रानीबारीमा मानवतासित साक्षात्कार,"पन्छी संरक्षण नेपालको छक्तीसौं वर्ष दिवसको कार्यत्रम निम्ति अर्चना थापा र म रानीबारी सामुदायिक वन पुग्यौं । चरा अवलोकन र छलफलको कार्यक्रम थियो । केही समय बाँकी थियो । हामीले वनभित्रकै चमेनाघरमा बसेर कालो कफी घुट्क्यायौं । अनि रानीबारीका रूख बिरुवा हेर्न थाल्यौं । खोटेसल्ला, काँडेसल्ला, मसला, मयल, लप्सी, काभ्रो, पीपल, काइयो, फिरफिरे, काउलोलगायतका थरीथरीका रूखहरू यत्रतत्र थिए । कुरा गर्यौं रूख बिरुवाको यही विविधताले गर्दा नै रानीबारीमा फरक फरक प्रजातिका चराहरू आउँदा रहेछन् । आखिर चराहरू पनी त मानवझैं कहाँ बस्ने भन्नेबारे सेलेक्टिभ हुन्छन् नि ! कसैलाई अग्ला रूखका टोड्का मन पर्छन् त कसैलाइ झुरुम्म परेका झ्याङ । हेर्दाहेर्दै पन्छी संरक्षण नेपालका केही सदस्यहरू आइपुग्नुभयो संघका अध्यक्ष राजेन्द्र गुरुङ, इसाना थापा, नीरज दहाल, आनन्द क्षेष्ठ, प्रख्यात चरा फोटोग्राफर चुङबाङ शेर्पा, वर्ड वाचिङमा लामो समयदेखि महत्त्वपूर्ण योगदान दिइरहनुभएका विमल थापालगायतका थुप्रै सहभागीहरू । हामी सबै रानीबारीको फन्को लगाउँदै आफ्नाआफ्ना दुर्विन र क्यामेरा रूख झ्याङतिर तेर्साउँदै चराहरू हेर्न थाल्यौं । राजेन्द्रजी र विमलजीलगायतका सहभागीहरू लामो समयदेखि वर्ड वाचिङ गरिरहनुभएकाले उहाँहरूलाई चराको स्वर सुन्नेबित्तिकै कुन चरा कहाँ बसेको छ भनेर थाहा हुन्छ । अर्चना र मजस्ता सिकारु बर्डर हरूले देख्न नसकेका चरा पनि उहाँहरूले परैबाट चिन्नुहुन्छ । विमलजीको संकेत पछयाउँदै चिलाउनेको टुप्पोतिर हेर्दा हामीले दुईवटा फरक प्रजातिका चरा देख्यौं नीलो घाँटी र हरियो जीउ भएको कुथ्रुके (ब्लू थ्रोटेड बार्बेट) तथा सानो आकारको हाँगाबाट फुत्त फुत्त उडेर त्यही हाँगामा फर्किरहने झिंगा खाने चरा । हामी अघि बढ्दै गयौं । रानीबारी चराहरूको आवाजले भरिएको थियो कुथ्रुकु, कुथ्रुकु, कुक्कु, टिउँटिउँ थरीथरीका आवाज पातहरू हल्लेको हल्का स्वरसित मिस्सिरहेका थिए । लाग्यो, सबै रूख, बिरुवा जनावर र चराहरू एउटै इकोसिस्टमभित्र एकअर्कासँग गाँसिएका छन् । एकअर्काबाट पृथक् भए पनि सहअस्तित्वको एउटै साझा अनुभूतिमा जोडिएका छन् । हिँड्दै जाँदा लाटोकोसेरो देख्यौं, नटह्याच र कोइली देख्यौं । लाटोकोसेरो मस्त भई बिहानको घाम तापेर बसेको थियो भने रातो चुच्चो भएको कोइली हाँगामा नहल्लीकन चुपचाप । एक साथीले कोइलीलाई हेरेर भने सायद यो कागले खेदेर थाकी चुपचाप बसेको छ । अर्काले भने होइन यो अलि गलेको जस्तो छ । बूढो भएको हुनुपर्छ ।हरेक बिहान रानीबारीमा थुप्रै मानिसहरू मर्निङ वाक र व्यायाम गर्न आउँछन् । केही भने दौडिरहेका थिए । हामी बर्डरहरू भने आफ्नै सुरमा दुर्विन तेर्साउँदै बिस्तारै बिस्तारै अघि बढिरहेका । हाम्रो सुस्त गतिले दौडिरहेकाहरूलाई अवरुद्घ गरेजस्तो लाग्यो । त्यत्तिकैमा विमलजीले गोरेटोमा चिप्लिरहेको एउटा झुसिल्किरा देख्नुभएछ । उठाएर रूखको बोक्रामा राखिदिनुभयो । धन्न बिचराको ज्यान बाँच्यो । एक छिन गोरेटोमै चिप्लिरहेको भए दौडिरहेकाहरूको खुट्टा तल च्यापिई उसको त्यही अन्त्य हुनेथियो । वर्ड वाचिङपछि राखिएको औपचारिक छलफल कार्यक्रम दौरान रानीबारी वन समुदायका अध्यक्ष सन्तोषवित्रम शाहसित पनि भेट भयो । आयोजकहरूले मलाई साहित्य र प्रकृति बारे केही बोल्नु भन्नुभएको थियो । कार्यक्रम दौरान मैले भनें हाम्रो विश्वदृष्टि मानवकेन्द्रित छ । त्यसैले गर्दा हामी आफू वरिपरिका चरा र रूख बिरुवालाई देखे पनि तिनको अस्तित्वप्रति सजग नै हुँदैनौं ।मलाई प्रकृति सानैदेखि मन पर्थ्यो । अहिले आएर लाग्छ मेरो प्रकृतिप्रेम अपुरो मात्र नभएर अमूर्त पनि थियो । प्रकृतिमा किसिमकिसिमका चराहरू हुन्छन्, रूख बिरुवा हुन्छन् । प्रकृतिमा मन रमाउने भए तापनि धेरै समयसम्म मलाई ती रूखबिरुवाको नामसमेत थाहा थिएन । हेर्दा सबै हरिया मात्र देखिन्थे । त्यस्तै गरेर काग, रूप्पी भंगेरा, परेवा र अन्य केही चराबाहेक अरू चिन्न सक्दिन थिएँ । सायद यो मेरो मानवकेन्द्रित विश्वदृष्टि र त्यही विश्वदृष्टिले उब्जाएको संरचनात्मक अन्धता को परिणाम थियो ।रूखबिरुवा र चराहरूलाई चिन्दै बुझ्दै जाने क्रममा लाग्न थालेको छ मानवकेन्द्रित विश्वदृष्टिलाई एक छिनका लागि मात्र भए पनि पन्छाएर हेर्दा संसार र समाजलाई बुझ्ने वैकल्पिक दृष्टिहरू सोच्न सकिन्छ कि ? मानव समाजले प्रायः सधैं युद्ध र आक्रामकतालाई महत्त्व दियो । सामन्ती युगमा राजा महाराजाहरूले युद्ध जितेर आआफ्ना नाम इतिहासमा लेखाउने प्रयत्न गरे भने आधुनिक युगमा युद्ध मार्फत फाइदा कमाउन हतियारको व्यापार नै थाल्यौं । मैले चराचुरुङ्गी, जनावर र रूखबिरुवाको संसारलाई रोमान्टिसाइज गर्न खोजेको होइन । रूख बिरुवाबीच पनि घामको प्रकाश र पानीका लागि संघर्ष चल्छ । चील, बाजलगायतका र्याप्टरहरूले साना चरालाई खान्छन् र कैयौं साना चराले कीरा, झिंगा, फट्याङ्ग्रालाई । तर, मानव समाजबाहेक अन्य जीवजन्तुहरूबीच पैसा र नाम कमाउन निम्ति संघर्ष हुँदैन । न उनीहरूबीच कसले कति परोपकार गर्यो भन्ने देखाउन प्रतियोगिता हुन्छ ! परोपकार आफैंमा राम्रो कुरा हो । तर कति मानव परोपकारीहरूबीच प्रतियोगिता चलेको देखेको छु, अरू परोपकारीभन्दा म बढी परोपकारी छु भनेर देखाउन । अनि आफूले गरेका परोपकारका फोटो, भिडियोलगायतका प्रमाण सार्वजनिक गरेर आआफ्ना अहम्मा नयाँ पत्रहरू चढाउन । रूख र चराचुरुङ्गीले पनि लगातार परोपकार गरिरहेकै छन् । रूखले अक्सिजन उत्पन्न गरेर तथा चराहरूले बीउ सारेर र बालीनाली नष्ट गर्ने कीरा फट्याङ्ग्रा खाइदिएर । न अहिलेसम्म कुनै रूखले आफ्नो परोपकारको गाथा बयान गरेको छ न कुनै चराले परोपकारी हुनको दाबी नै । नाम कमाउने इच्छा मानवकेन्द्रित विश्वदृष्टिको अर्को उपज हो । रानीबारी सामुदायिक वनमा एउटा अजंगको काभ्रोको रूख छ । वनको संरक्षण गर्ने अरुण शाक्यको भनाइअनुसार त्यो रूख दुई सय पच्चीस वर्षभन्दा बढी पुरानो हो । त्यसै हो भने त्यो रूख पृथ्वीनारायण शाहको पालादेखि नै रानीबारीमा ठडिइरहेको छ, शाहकालदेखि राणाकाल, पञ्चायतकाल, जनयुद्ध र गणतन्त्रसम्मका इतिहासका सबै आरोहअवरोहको दैनिक साक्षी बन्दै । न काभ्रोलाई नामको आवश्यकता पर्यो, न ऊसँगसँगै ठडिएका चिलाउने र मयलका रूखहरूलाई इतिहासमा आआफ्ना सफलता र प्राप्तिका गाथा कोराउने आवश्यकता नै । हामी मानवहरू जितहारका थरीथरीे दंगली प्रतियोगिताहरू गर्छौं । सुन्दरताका प्रतियोगिताहरू गरेर विश्व सुन्दरी ह्यान्डसम पुरुषहरूसमेत छान्छौं । तर, के यो पनि मानवकेन्द्रित विश्वदृष्टि नै उपज होइन र ? कार्यक्रममा बोल्दै जाँदा एक छिन अघिको बर्डवाच दौरान देखिएको नीला घाँटी भएको सुन्दर कुथ्रुके सम्झें । यसअघि टोदहको बर्डिङमा देखेका सेतो कन्ठे माटिकोरे र सुनचरीहरू पनि सम्झें । ती चराहरू कुनै पनी सुन्दरी वा ह्यान्डसम प्रतियोगिताका विजयीभन्दा कम आकर्षक छैनन् । तिनलाई त आफ्नो सुन्दरताको आभासै छैन । ती बस भइदिन्छन्, बाँचिदिन्छन् ब्युटी कन्टेस्टका बजारमुखी सौन्दर्यचेतबाट पर जंगलमा त्यत्तिकै रमाउँदै । लाग्छ, मानवले आफ्नै मानवतासँग साक्षात्कार गर्न पनि चरा र प्रकृतिलाई बुझ्नु आवश्यक छ । नाम र दाम कमाउने दौडले मानवलाई अमानवीय बनाउँदै लगेको छ । त्यही दौडमा अरूलाई उछिन्न मानव समुदायले प्रकृतिको दोहन गर्दै गए । प्रगति र समृद्घिको नाममा रूखविरुवा काटिए, पृथ्वीको तापक्रम बढ्यो, मौसमहरूमा उथलपुथल आयो । अतिवृष्टि र अल्पवृष्टिका समस्या बढे । यस्तो पनि लाग्छ चराचुरुङ्गी जनावर र रूख बिरुवाप्रति सजग हुन थालेमा मानवले अन्य मानवको पनि सम्मान गर्न थाल्नेछन् कि कतै ? नेपालमा झन्डै नौ सय प्रजातिका चरा छन् र दस हजारभन्दा धेरै प्रजातिका रूखबिरुवा । छिमेकी राष्ट्र भारतमा बाह्र सय जति चरा र बीस हजार प्रजातिका रूख बिरुवा भएको अवस्थामा क्षेत्रफलको दृष्टिले भारतभन्दा धेरै सानो नेपाल चराचुरुङ्गी र वनस्पतिको दृष्टिले असाध्य धनी छ । यस्तै बहुलता नेपालका विभिन्न भाषा र जातिहरूमा पनि देखिन्छ । त्यो बहुलता विखण्डनको संकेत नभएर नेपालको सांस्कृतिक विविधताको सुन्दर प्रमाण हो । यदि हामीे प्रकृति र चरा जनावरको जगत्मा भएको विविधताप्रति संवेदनशील भएको खण्डमा मानव जगत्मा भएका विविधतालाई पनि सहज रूपले स्वीकार गर्न सक्नेछौं । आफ्नोभन्दा फरक लिंग, वर्ग र जातिका मानिसहरूको पीडाप्रति बढी संवेदनशील हुन सक्छौं । रूख बिरुवा र चरालाई समेत माया गर्न थाले हामी आफूजस्तै अन्य मानवहरूप्रति कसरी असंवेदनशील रहन सक्छौं र ? त्यसैले आफ्नै मानवतालाई भेट्न पनि हामीले प्रकृतिको सम्मान गर्नु आवश्यक छ । बोल्दै जाँदा बर्डवाचिङ दौरान विमलजीले गोरेटोमा चिप्लिरहेको झुसिल्किराको ज्यान जोगाएको सम्झें । हुन त घटना सानो थियो तर यसले मेरो मनमा ठूलो प्रभाव पर्यो । अर्चना र म विमलजीलाई पछ्याउँदै थियौं । तर हाम्रा आँखाले कुथुर्के र झिँगा खाने चरा देख्न नसकेजस्तै त्यो झुसिल्किरालाई पनि देख्न सकेनन् । सायद वर्षौंदेखि चरा हेर्दै आएकाले होला विमलजीका अनुभवी आँखाले झुसिल्किरालाई परैबाट देखे । मानवकेन्द्रित संरचनात्मक अन्धताबाट मुक्त भएको त्यही दृष्टिले गर्दा नै सायद उहाँ त्यस झुसिल्किराको रक्षा गर्न सक्षम हुनुभयो । हाम्रा वरिपरि कैयौं चराहरू छन् । काग, परेवा, रूपी भंगेरा आदि त छँदै छन्, त्यसबाहेक जुरेली, धोबिनी, लामपुच्छ्रेलगायतका अन्य चराहरू पनी छन् । जाडोमा तिब्बत र साइबेरिया त गर्मीमा श्रीलंकासम्मका चराहरू नेपाल आउँछन् । अतिथिलाई देवता मान्नुपर्छ भन्ने भनाइ रहेको हाम्रो संस्कृतिमा यदि हामीले ती हजारौँ माइल उडेर आउने अतिथिहरूको सत्कार गर्न सकेनौं भने हाम्रो सभ्यता अमानवीय हुनेछ । चरा र रूखबिरुवाको संरक्षण गरेर हामीले तीप्रति कुनै परोपकार गरिरहेका छैनौं । बरु ती प्राणीले केही नबोली नसोधी पनि मानव जीवनलाई सघाइरहेका छन् । हामीले प्रकृतिको संरक्षण आफ्नै लागी पनी गर्नु आवश्यक छ । जति हामी चराचुरुङ्गी, जनावर र रूख बिरुवालाई बुझ्दै जान्छौं, मेरो मेरोको आधुनिक दौडमा धुमिल हुँदै गएको आफ्नै मानवतासित पुनः साक्षात्कार गर्दै जानेछौं । आउने पिंढीहरूका लागि सुन्दर, स्वस्थ्य संसारसमेत हस्तान्तरण गर्न सक्नेछौँ ।"
हरिबहादुरको आक्रोश,"जुम्लाका पूर्वधावक हरिबहादुर रोकाय बम्किँदै थिए, हामी जहिल्यै विभेदमा पर्छौं । हरेकपल्ट यातायात भाडाबारे यस्तै समस्या भोग्नुपर्छ । यो सरकारले दिने हो । कसैको खल्तीबाट दिनुपर्दैन । बरु सक्दैनन् भने दिन्न भनोस् । मेरा खेलाडीलाई म आफैं भाडा तिरेर लैजान्छु ।आठौं राष्ट्रिय खेलकुदअन्तर्गत एथलेटिक्समा भाग लिन दाङको तुलसीपुर आइपुगेको कर्णाली प्रदेश टोलीका लागि रोकाय आवाज उठाउँदै थिए । बेलझुन्डीस्थित नवर्निमित ट्र्याकमा प्रतियोगिता सकिनु अघिल्लो दिन राष्ट्रिय खेलकुद परिषद्ले बाँडेको यातायात भाडाप्रति उनको पूरै असन्तुष्टि थियो । कर्णाली प्रदेश टोलीमा जुम्ला, कालिकोट, जाजरकोट, रुकुम, सल्यान, सुर्खेतका खेलाडीसम्मिलित थिए । आआफ्नो जिल्लाबाट आउँदा कति भाडा लागेको त्यहीअनुसार लिने हो । त्यति दिँदैनन् भने भाडा लिस्टमा हस्ताक्षर गर्ने हैन खेलाडी हो भन्दै रोकाय उर्दी लगाइरहेका थिए । हामीले प्लेन भाडा त मागेका छैनौं नि । आउँदा जाँदा नियमअनुसार पाउनुपर्ने गाडी भाडा पनि पूरा दिन्नन् । कति विकट ठाउँका खेलाडी आएका छन् । बस चढ्ने ठाउँसम्म आउन पनि घण्टौं हिँडेका छन् । त्यसको लेखाजोखा छैन । भाडाका लागि त संघर्ष गर्नुपर्छ, अरू त के कुरा गर्नु ? उनले गुनासो गरे । जुम्लाबाट सुर्खेत हुँदै दाङ आइपुग्दा एकतर्फी १८ सय रुपैयाँ बस भाडा तिरेकामा परिषद्ले साढे १५ सयमात्र उपलब्ध गराउने भएपछि प्रशिक्षक रोकायलगायत खेलाडीहरू आक्रोशित बनेका थिए । अन्य स्थानको भाडामा पनि त्यस्तै अन्तर थियो । एभरेस्ट म्याराथनका कीर्तिमानी धावक रोकायले स्मरण गराए, विगतदेखि हामीले भोग्दै आएको समस्या हो यो । प्रतियोगिताको एक दिनअघि र पछि भत्तासहित आतेजाते खर्च दिनुपर्ने नियम छ । उस्तै परे त्यही दिन आएर खेल्दिए हुन्थ्योजस्तो गर्छन् खेलकुदका कर्मचारी ।राष्ट्रिय खेलकुदजस्तो महोत्सवमा भाग लिनु खेलाडीको ठूलो सपना हुनेगर्छ । आफ्नो वर्षौंदेखिको मिहिनेत प्रदर्शन गर्न उत्साही हुन्छन् । यस्ता झिनामसिना समस्यासँग जुध्नुपर्दा बिस्तारै उनीहरूको खेलभावना मर्दै जाने रोकायको तर्क छ । उनीहरूले आफ्नो खेलप्रति निश्चिन्त भएर खेल्न पाउनुपर्ने हो तर नेपालमा त्यो अवस्था छैन । त्यसमाथि विकट क्षेत्रबाट आउने खेलाडीको कुनै कदर नहुने उनको भोगाइ पनि हो । खेलाडी छ त प्रशिक्षक हुन पाउँछन्, निर्णायक हुन्छन् अनि खेलकुद पदाधिकारी भनेर चिनिन्छन् । खेलाडी नै छैनन् भने हामी कहाँ हुन्छौं अनि तिनै खेलाडीप्रति विभेद ? खेलाडीको सम्मान हुनुपर्ने आवाज थियो उनको । खेलाडी उत्पादनमा कति मिहिनेत पर्छ त त्यो उनीभन्दा अरू कसलाई थाहा होला ।हो, यस राष्ट्रिय खेलकुदमा कसैले लाग्दो बसभाडाका लागि संघर्ष गर्नुपर्यो, कसैले खेलेर घर फर्कंदासमेत राष्ट्रिय खेलकुदको किट्स (ट्र्याकसुट, ब्याग, जुत्ता) समेत भेटेनन् । कति खेलाडी प्रतिस्पर्धा गर्दा आफ्नो प्रदेशको जर्सीमा उत्रन पाएनन् । प्रदेश ५ का विभिन्न जिल्लामा छरिएर खेल आयोजना गर्दा धेरै खेलाडीले राष्ट्रिय खेलकुदको उद्घाटन र समापनजस्तो महत्त्वपूर्ण समारोहको अनुभव गुमाए । आफ्नो प्रदेशको झन्डामुनि रहेर मार्चपास गर्न पाएनन् । फरक खेलका साथीसँग चिनापर्चीको अवसरबाट वञ्चित भए । खाली आफ्नो खेल खेले, घर फर्के । बृहत् राष्ट्रिय खेलकुदको अवधारणा त्यो होइन । एउटै स्थानमा विभिन्न जिल्लाका खेलाडीको उपस्थिति हुँदा सबै समान रहेको अनुभूति र गौरव महसुस गर्नसक्नु राष्ट्रिय खेलकुदको मूलमर्म हो ।जातजाति, भाषाभाषी, को धनी को गरिब, सहरिया होस् कि गाउँले । सबैलाई एउटै मालामा उनेर राष्ट्रभावमा ओतप्रोत पार्नका लागि नै बृहत् राष्ट्रिय खेलकुदको अवधारणा ल्याइएको जानकारहरू बताउँछन् । तर पछिल्लो राष्ट्रिय खेलकुद च्याम्पियनसिपको अवधारणामा भएको छ । फरकफरक ठाउँमा भएको पूर्वाधारले खेलाडीहरू विभाजित भएका छन् । एउटै थलोमा उनीहरूको उपस्थिति रहेन । एउटा खेलाडीले अर्को खेलको खेलाडीबारे कुनै भेउ पाएनन् । जसले गर्दा विभेद महसुस गर्न बाध्य छन् विकटबाट आएका खेलाडीहरू ।राष्ट्रिय र क्षेत्रीय स्तरमा प्रतियोगिता हुँदा खेलाडी खोजेर उतार्नुपर्ने बाध्यता सबै प्रदेश टिमलाई छ । प्रतियोगिता खेलेर गएपछि एकले अर्कोलाई भेट्न मुस्किल हुन्छ । सँगै ट्रेनिङ गर्ने त अवसरै पाउँदैनन् । गेम हुँदा मात्र खेलाडी भेला पार्नुपर्छ । एकेडेमिक संरचनामा जिल्लाका खेलाडी रहन पाउँदैनन् । त्यो अवस्थालाई चिर्दै रोकायले भने जुम्लामा आफ्नै नाममा एकेडेमी खोलेका छन् । त्यो पनि आफ्नै विधामा । लामो दूरीमा दौड्ने खेलाडी तयार पार्दै छन् । उनले तयार पारेका खेलाडीले सफलता पनि भेट्टाइरहेका छन् ।आठौं राष्ट्रिय खेलकुदमा एथलेटिक्सबाट कर्णालीले चार पदक जित्यो । त्यसमा रोकायले उत्पादन गरेका धावक दुर्गा बूढाले एक स्वर्ण र दुई रजत जिते । अर्को एक रजत जाजरकोटका यामसाजन सुनारले दिलाए । रोकायकै उत्पादन विश्वरूपा बूढा, राजपुरा पछाई दुवैले पदक जिते । आर्मीमा रहेकी विश्वरूपाले १० हजार मिटर दौडमा स्वर्ण र ५ हजार मिटरमा रजत जितेकी हुन् । पुलिसमा रहेकी राजपुरा म्याराथनमा स्वर्ण र १० हजार मिटरमा रजत जित्न सफल भइन् । त्यस्तै म्याराथन दौडेकी आर्मीकी पूर्णलक्ष्मी न्यौपानेले पाँचौं स्थानमा दौड पूरा गरिन् । उनी पनि रोकायकी चेली हुन् । दुर्गाले पनि विभागीय धावकको वर्चस्व तोड्दै १० हजार मिटरमा स्वर्ण, ५ हजार मिटर र म्याराथनमा रजत जितेका थिए । माटो ट्र्याकमा प्रशिक्षण गरेर सिन्थेटिक ट्र्याकमा दौड्न गाह्रो हुने रोकायको अनुभव छ । सुनाए, हामीलाई फिल्डको समस्या छ । माटोमा प्रशिक्षण गरेर आउँछौं । यहाँ सिन्थेटिक ट्र्याकमा दौडनुपर्छ । यस्तोमा सुरुको दौड तीव्र हुन्छ । पछि मसल्स कसिलो हुँदै आएपछि गाह्रो हुन्छ । फिनिसिङ स्लो बन्छ । विभागीय खेलाडीको ट्रेनिङ नियमित र सिन्थेटिकमा हुनाले उनीहरूले फिनिसिङ राम्रो गर्ने उनको बुझाइ छ । एउटा २०० मिटर मात्र सिन्थेटिक ट्र्याक भए आफूहरूले अन्तर्राष्ट्रिय स्तरमै राम्रो नतिजा ल्याउने रोकायको दाबी छ । माटोको ट्र्याक पानी पर्यो हिलो हुन्छ, दौड्न पाइँदैन । रबरको ट्र्याक बिछ्याइयो भने त त्यो अवस्था रहँदैन । बाह्रै महिना ट्रेनिङ गर्न पाइन्छ । अन्य खेलका लागि पनि हावापानी त्यत्तिकै राम्रो छ । त्यसका लागि जुम्लामा हाई अल्टिच्युट ट्रेनिङ सेन्टर बनाउन ढिलाइ गर्न नहुने उनको सुझाव छ ।एउटा राम्रो खेलाडी उत्पादन हुन १० वर्ष लाग्छ । त्यो पनि निरन्तर लागिरह्यो भने । त्यसैले राम्रो खेलाडी उत्पादन गर्न ठूलै युद्ध जित्नुपर्छ । त्यो भोगाइ रोकायसँग छ । उनको एकेडेमीमा अहिले पनि दुई दर्जनभन्दा बढी प्रशिक्षणरत छन् । सुरुमा स्वतःस्फूर्त ट्रेनिङ गर्न आउन मान्दैनथे । अहिले त्यो अवस्था केही हदसम्म छैन । तर ट्रेनिङ गरेर मात्र भएन डाइट खानुपर्यो । घरको कमजोर आर्थिक अवस्थाले गर्दा कतिले त्यसको जोहो गर्न सक्दैनन् । त्यसका लागि रोकायले धान कुट्ने र पिठो पिस्ने मिल स्थापना गरेर खेलाडीका लागि डाइट खर्च उपलब्ध गराएका छन् । ट्रेनिङ गरेर मात्र हुँदैन डाइट खानुपर्यो । धेरैथोर सहयोग हुन्छ भनेर मिल स्थापना गरेका छौं, रोकायले भने, म चाहन्छु मैलेजस्तै अहिलेका खेलाडीले दुःख भोग्नु नपरोस् ।४०० र ८०० मिटर दौडन आएकी जुम्लाकी सीता न्यौपानेले बिरामी भएर खेल्न सकिनन् । सुर्खेतमा सम्पन्न क्षेत्रीय खेलेर जुम्ला पुग्दा १३ जना आएकोमा १२ बिरामी परेका रहेछन् । शरीरमा मौसमी फेरबदलको असर पर्यो । गर्मीमा आएर खेले । जुम्ला पुग्दा अत्यधिक हिउँ परिरहेको थियो । त्यसपछि उनीहरू एक्कासि बिरामी परे । उनीहरूले क्षेत्रीयमा १० स्वर्ण, ५ रजत र २ कांस्य जितेका थिए । यसपालि राम्रो प्रदर्शन गर्छु भन्ने आशा थियो । क्षेत्रीयमा पनि राम्रो गरेको थिएँ । तर बिरामी परें । डाक्टरले तीन महिना रेस्ट गर्नु भनेको छ । त्यही यहाँ भएर खेलिनँ, सातौं राष्ट्रियमा पनि ४०० र ८०० मिटर दौडेकी सीताले सुनाइन् । राखेप च्याम्पियनसिपमा भने ८०० मिटरमा पदक जितेकी थिइन् । ट्रेनिङ गर्यो डाइट खान नपुग्ने यथार्थ उनले पनि बताइन् । दौडन जान म लाग्छ । बिहानबेलुका दौड्न गयो । सर (हरिबहादुर रोकाय) ले पनि एकदमै हौसला दिनुहुन्छ । यसतर्फ लाग्न प्रेरित गर्नुहुन्छ । तर घरको पनि काम गर्नुपर्छ । कतिले डाइट खान सक्दैनन् । बीचमै छाड्छन्, उनले पीडा सुनाइन्, चाहेर पनि आर्थिक अवस्थाले साथ दिँदैन ।विभाग (आर्मी, पुलिस, सशस्त्र प्रहरी) मा छिरेपछि आफ्नो साथीहरूले राम्रो गरिरहेको उनको बुझाइ छ । विश्वरूपा, राजपुरा, पूर्णलक्ष्मीले राम्रो नतिजा दिइरहेका छन् । उनीहरूले निश्चिन्त भएर खेल्न पाएका छन् । खेलमा ध्यान दिए पुग्यो । न डाइटको चिन्ता न त स्पाइकको । उनीहरूले एकपछि अर्को राम्रो नतिजा निकालिरहेका छन्, उनले साहस देखाइन्, राम्रो वातावरण पायौं भने हामीले पनि राम्रो खेल्न सक्छौं भन्ने छ ।हरिबहादुर रोकाय पनि झन्डै ६ महिना बिरामी भएर बल्ल फिल्डमा फर्किएका हुन् । नसासम्बन्धी रोगले उनका हात नचल्ने भएको थियो । अहिले पनि फिजियोथेरापी गराइरहेका छन् । तर उनको जोसजाँगर उस्तै छ । फिल्डमै खटिएका छन् । ल्याप गन्न पनि भ्याएकै छन् । आफ्ना खेलाडीको प्रदर्शनमा ध्यान दिएकै छन् । निर्देशन दिएकै छन् । भन्छन्, आफूले गर्न सकुन्जेल खेलाडीकै लागि लाग्ने हो ।"
"जुम्ला कारागार, मो त गइकिन आइगें","हिमाली जीवन हेरेर रोमाञ्चित हुनु छ भने मान्छे मनाङ जाओस्, नाम्चे जाओस् । पहाड उक्लिएको छु भनेर गर्व गर्न अन्नपूर्ण सर्किटको फेरि लगाओस् । सहरियाले यति सुविधा पाएपछि हिमाली जीवन हेर्न नै भनेर किन जाओस् जुम्ला, हुम्ला र डोल्पा ! ढुंगे पहाड हिँडेर कहाली छुटाउन किन जाओस् कालिकोट, जाजरकोट र बझाङ । दुखिया देशका सुसाइ कविता र उपन्यासमा पो ब्लुज बन्न सुहाउँछ । ती देशका मान्ठा जब डराउँछन् तब पो पढ्दा टेस पुग्छ । तर, म सहरियाले जुम्लै जान्छु भनेर सकार्यो । खुरुक्कन । उता कर्णाली प्रदेशका प्रहरी प्रमुख महेशविक्रम शाहले रेजा लगाए । ठ्याक्कन । योजना पक्का भयो । सन्दर्भ हो कारागारलाई किताब अझियानको । र, म जोडिएँ कथाकार महेशविक्रम शाहको सत्रियताले । यो अभियानको उद्देश्य कर्णाली प्रदेशको दसवटा जिल्लाका कारागारमा पुस्तकालय स्थापना गर्ने हो । त्यसो भए के यसभन्दा अघि कारागारमा पुस्तकालय नै थिएनन् ? थिए तर गलित र थलित अवस्थामा । पुस्तकालयको नाममा एउटा र्याकमा केही थान किताबहरू लडेका हुन्थे । ती पनि स्थानीयले बाँडेका किताबहरू । जुम्ला कारागारमा जब महेशविक्रम शाह प्रदेशका प्रहरी प्रमुखको रूपमा पुगे, तिनले कैदीहरूसित सोधेछन् त्यहाँका गार्हासार्हा । यही क्रममा एक जना कैदीले आफूले र्याकमा भएको किताब दसदसचोटि पढिभ्याएको भनेछन् । डीआईजी साब छक्क ! र्याकरूपी पुस्तकालयमा अरू किताब पनि थपियोस् भनेर भन्दा उनलाई घत परेछ । सुरक्षाकर्मी कम साहित्यकार बढी भएर सोच्दा उनलाई हो त नि ! भन्ने भएछ । व्यवस्थित पुस्तकालय जुम्ला कारागारमा मात्र किन ? कर्णाली प्रदेशका अन्य जिल्ला पनि हुनुपर्छ भनेर खट्केछ । कारागारलाई किताब अभियान यसैबाट शुरु भयो । हाललाई ठूलाठूला परिणामतिर नसोची कैदीबन्दीहरूमा किताबी संसारको कौतूहलले सके कन्याउने, नत्र एक दिन भए पनि कारागारलाई साहित्यमय बनाउने । बास् ! यही उद्देश्यका साथ चैत २३ गते हामी लेखकहरू कारागार जाने भयौं । हामी अर्थात् कुमार नगरकोटी, सुबिन भट्टराई, अमर न्यौपाने, अर्चना थापा, युग पाठक, उमा सुवेदी, कुमारी लामा, शेखर खरेल, नयनराज पाण्डे, सनत रेग्मी, नवराज पराजुली । अनि म । दुईदुई जनाको समूह नत्र एकै जना भए पनि जाने भयौं सुर्खेत, सल्यान, दैलेख, जुम्ला, जाजरकोट, डोल्पा, रुकुम र कालिकोट । त्यहाँ थपिएर चिरिच्याँट बनाइएका पुस्तकालय हेर्न पाउने भयौं । किताब, अध्ययन, साहित्यमाथि कैदीबन्दीहरूसित अन्तरक्रिया गर्ने भयौं । मलाई जब यो कार्यक्रमका लागि फोन आयो । आफू एक छिनका लागि कैदी भएर सोच्दा मनमा आयो चार किल्लाभित्र जमेको समयलाई सलल बगाउन पढ्नुभन्दा उत्तम निकास के होला र ? बाहिरी संसारमै पर्याप्त पुस्तकालयको अभाव छ । यस्तोमा पुस्तकालय राख्नु त्यो पनि कारागारमा, सुन्दै बडो पुण्यको काम लाग्यो । मलाईचाहिँ दुर्गम नै पठाउनुस् । यही अनुरोध गरेकी थिएँ महेश दाइलाई । जतिसक्दो टाढा । र मेरो भागमा पर्यो जुम्ला । जतिसक्दो टाढा एक्लै यात्रा गर्नु भनेको दिशाभ्रममा पर्नु । हराउनु । अनि फेरि आफैंलाई पाउनु हो । यस्तो कसरत नगरी बस्नु भनेको एउटै दिनचर्यामा थपक्किनु हो । थपक्किनु अर्थात् छेउ लाग्नु । छेउ लाग्नु भनेको लेउ लाग्नु हो । २१ चैतको साढे एक बजे फिलफिले लुगा लगाएर जहाज चढें । भतभत पोल्ने नेपालगन्जको भुइँ छोडेको पन्ध्र मिनेटमात्र भएको थियो, मास्तिरको सिउसिउ बनाउने हिम युग आइपुग्यो । जहाजको झ्यालबाट मैले जे देखें, त्यो हेरिरहन सकिनँ । हतपत मोबाइल झिकें, क्यामेरा खोलें र खिच्न थालें । कतिसम्म भावविभोर भएँ भनें आफैंमा अटाउन सकिनँ । साथी भए कुहिनाले घुच्याएर सकार्न लाउनुहुन्थ्यो, है, क्या गजब ! त्यसैले छेउकालाई भने, हिमाल क्या नजिक है ।कहाँ हुनु यो हिमाल, ऊ भन्छ, डाँडा हुन् । हिउँले ढाकेका । अझसम्म नि पग्लेका छैनन् । सहरिया गँवार हिस्स । पछि थाहा भयो जुम्लीहरूका अनुसार यस वर्ष पैंतीस वर्षसम्मकै सबैभन्दा धेरै हिमपात भएको रे । होला पनि ! मैले सम्झिएँ । काठमाडौंसम्म हिउँ परेर चन्द्रागिरि र शिवपुरी डाँडा त ट्विटरमा एकदिने सेलिब्रेटी भएका थिए । अनि किन नहोस् त जुम्लाका सुरेली डाँडा चिप्लेटी खेल्नेजस्ता स्विजरल्यान्डीय भूदृश्य । अबचाहिँ मेरो छेउको जुम्लेलीलाई थाहा भयो । उसको छेउमा जुम्लामा खुट्टै नटेकेको देशी जाँदै छ । अनि त सुरु भयो हवाई मार्गको कमेन्ट्री । यो कालिकोट, यो माबुङको लेक, ऊऽऽ त्यो ठाकुरज्यू र विष्टज्यू उक्लिने फेद । उः जुम्लाको एयरपोर्ट ! आइसक्यो ! मेरो ढाड सोझियो । ब्यागेज ट्याग स्टिचिएको बोर्डिङ पास च्यापेर झ्यालमा जोतिएँ । र, तल्तिर हेर्न लागें । चिलका आँखा पारेर मैले तिला कर्णालीको छेउछाउ फैलिएको खलंगाभरि नजर फैलाएँ । एक्कासि जहाज हल्लिन थाल्यो । हावाले पल्टाउलाझैं गरी कावा खान थाल्यो । यो के भएको ? पहाडमा नठोक्किएको ट्विनअटर हावाले फिरफिराउन थाल्यो । कतै धावनमार्गमा नाकको बलले बजारिएर बगंलादेशी विमान हुने त हैन । मेरो त आन्द्रा हुँडलिन थाल्यो, यात्रुहरू वाक्कहुक्क ! गर्न थाले । तल र माथि निफन्दा कानबाट दिमाग उछिट्टिएलाझैं भयो । हे चन्दननाथ ! खलंगामा टेक्न नपाई बान्ता गराउँदै स्वर्ग लाने भयौ । यो थियो जुम्ली हावाको आतिथ्य । जुम्लाले यसैगरी स्वागत गर्छ यदि बाह्र बजेपछि तपाईं जहाजमा खलंगा पुग्नुभयो भने । हामी तलकाले थाहा पाइआएको पश्चिमी हावा हैन । यहाँ दक्षिणी हावाले जहाज बस्न नदिने उत्पात गर्छ । यताहुँदो फेरि हावा चल्ने हैन, बग्ने पनि हैन, हुइँहुइँती वेगिन्छ । जुम्लामा प्याराग्लाइडिङ गर्ने हो भने त दपेटिएर हुम्लै पुगिने रहेछ । त्यसैले धावनमार्गमा हामीले अवतरण गरेनौं, थ्याच्च लाएर थचारियौं । जुम्ला ओर्लिने चुमचुम हावाले झुत्ती खेलाएर झार्यो । ककपिटबाट दुई पाइलट फुत्तफुत्त झरे पनि मेरो कान बजिरह्यो । दिमाग हल्लिएकोले होला जीउ पनि हल्लिरहेझैं लाग्यो । ओर्लनेबित्तिकै भेट भए जिल्ला प्रहरी प्रमुख सीताराम रिजाल । भेट्नेबित्तिकै सोधे, जहाजले कत्तिको हल्लायो ?धन्न कसैले सोध्यो भन्दै जोर दिएर भनें, निकै नि ! यो केही पनि होइन, भन्छन् बा उनी त । पछि थाहा भयो । यो हल्लाउने प्रकरण जुम्ला उडानको नियमित आकस्मिकता रहेछ । कतिसम्म भने जहाजबाट ओर्लिनेबित्तिकैको सोधनी बनिसकेछ, हल्लायो ?१२ बजेपछि हुइँकिने जुम्ली हावामा आर्द्रता छैन । शुष्क हावाले मान्छेको छालाको रङ पहिला ताछ्छ । त्यो कलेजी रातो हुँदै फुस्रोकालोमा परिणत हुन्छ । अझ दिउँसोतिर आँखा चिम्लेर हावाको वेग सुन्नुपर्छ । हुइँहुइँको ध्वनिले उराठ चल्छ । बीच बजार पनि एकलासे लाग्दै आउँछ । साथीबिना यात्रा गर्नुको फाइदा । एक्लो यात्रामा ठाउँ सुनिन थाल्छ । यहाँको फुस्रो हावाले मान्छेका अनुहार धुस्रो बनाए पनि, यही हावाले चामलमा रातोपन भर्छ । स्याउमा गुलियोपन ल्याउँछ । टिम्मुरमा परपराउने स्वाद भर्छ । सिमीको दालमा लेसाइलोपन थप्छ । जिम्मुमा खाऊँखाऊँ लाग्ने बास्ना हराहराउँछ । यहाँको हावाले प्रकृतिमा सञ्जीवनी भर्छ । जुम्ली मौसमले काकरेजी भएका रिजाल सरलाई हेरेर भन्न सकिन्थ्यो, उनी आएको एक वर्ष भएको छैन । नभए पनि उनले जुम्लाको जाडोचाहिँ खाइसकेका थिए । अर्थात् जुम्लाको कहर काटिसकेका थिए । म भने सहरी जिल्लाबाट आएको जिल्लराम न परे । वरिपरि खलंगालाई घेरेको पहाडलाई हेर्दा, आफू पुड्किएको भान भयो । चिउँडो उचालेर हेर्नुपर्ने पहाड कति अजंगका होलान् । कल्पना गर्नुस् । सल्लाका रूखले ढाकेका पहाडका टुप्पामा हिउँ हेरेर म पुलकित भएँ । आहा ! कति सुन्दर । रिजाल सरचाहिँ उतापट्टि हेर्दै नहेरी भने, हिउँ हेर्दा राम्रो । बेहोर्न बडा गार्हो । जाडोका कहर बाँचिसकेका रिजाल सर हिउँको हिउँपन भन्न सक्ने भएका थिए । हिउँ पर्दा जति मोहक देखिन्छ, छुँदा जति भुवादार लाग्छ । पग्लिदा उत्तिकै दिक्क लगाउँछ । बिस्तारै पग्लिने भएकाले छानाबाट पानी तप्पतप्प चुहिरहन्छ । दिनभरि, रातभरि, हप्तौं दिनसम्म तप्पतप्प सुन्दै बस्दा कति उच्चाहट लाग्छ । तलको माटो पनि भिजिरहने भएकाले भुइँ सुक्न पाउँदैन । सुक्खा जमिन टेक्न नपाएर सिकसिको लागिरहन्छ । हिउँको बेहोरा सुनेर मलाई प्रसिद्ध चित्रकार पिकासोको याद आयो । दुई प्रेमिकालाई झगडामा भिडाएर आफू चित्रमा मग्न हुने पाब्लो पिकासो कुख्यात प्रेमी थिए । उनकी एक जना पूर्वप्रेमिकाको कथन विश्व प्रसिद्ध पिकासो टाढाबाट हेर्दा भव्य लाग्छन् । उनीसितै बाँच्न भने गार्हो । सुन्दर चीज नपाउन्जेल सुनको मृग, पाएपछि रामायण ! महिनौं दिनसम्म हिउँ थुप्रिने भएकाले यहाँको घरको छानो एकपत्र माटोले छाइएको हुन्छ । घर चुहिनबाट बच्न छानोलाई माटोको गद्दा । उपाय नि बड्डा ! तिला कर्णाली सुसाएको सुन्दै हामी पुग्यौं होटल । विमानस्थलबाट ओरालो टुङ्गिने कुइनेटामा पर्छ पौवा । गुल्मेली भण्डारी दाइले खोलेका । चिसो ठाउँमा न्यानो सत्कार दिन कसैले यिनैबाट सिकोस् । स्यानो होटलको विशेषता नै यही । ढोकाको पाले, तौलिया चप्पल दिने कारिन्दा र मालिकसम्म सबै चिनारु भइहाल्ने । अन्तिम दिन जहाज नआएर होटल फर्किंदा सबै कत्ति खुसी भएका । पहिलो दिन होटल छिर्नेबित्तिकै भोक लागेको थियो । नेपालगन्जमा तिर्खा मात्र लागिरहेको थियो । जुम्लाको चिसोले भोक जगायो । वा होटलको रिसेप्सन जिम्मुको खारले रगमगाएर आँत भोकायो । जे ले भए पनि भन्नचाहिँ लजाइन, भोक लाग्यो । भण्डारी दाइले होटलको मेनुको सट्टा आफैंले खर्रर्र लाएर खानाको परिकार भट्याए । त्यसमा उनले मोमो र चाउमिन भन्न छुटाएनन् । भन्छन् प्रायः अमेरिकीहरू विश्वमा जहाँ पुगे पनि अमेरिका खोजी हिँड्छन् । हुँदाहुँदा प्लेटमा पनि अमेरिका नै खोजिरहेका हुन्छन् । हामी काठमाडौंमा बस्नेहरू पनि जहाँ गए पनि मोमो खोजी हिंड्छौं भन्ठाने कि भण्डारी दाइले ? उही पुरानो स्वादले म फेरि काठमाडौं किन फर्कूं ? मलाई यहीको परिकारमा भिज्नु थियो । जुम्ली स्वाद थाहा पाउनु थियो ।त्यसैले सिमीको दाल, मार्सी भात र भाङको अचार खाने भएँ । मार्सी श्रमजीवी जुम्लीको तागतिलो भर हो । तर, जब ओली र प्रचण्डको त्यो गोप्य ज्युनार सेसन सामाजिक सञ्जालमा भाइरल भयो, मार्सी, मार्सी रहेन । मेडिकल माफियाको कथामा मार्सीको पनि मुख्य रोल देखिएकाले रातारात सेलिब्रेटी भयो । अहिले यहाँ मार्सीको भाउ सयबाट डेढ दुई सयसम्म पुगेछ । यहींको परिकार मात्र खाने मेरो रहर बुझेर भण्डारी दाइ चुकचुकाए । भने, अल्लि अघि आएको भए साँधेको हिउँ खुवाउने थिएँ । साँधेको हिउँ ! सुन्दै सर्दी लाग्लाजस्तो भयो । तर साँधेको हिउँ कस्तो होला ? जति कल्पना गर्न खोजे पनि स्वैरकाल्पनिकजस्तो सुनिने खान्कीको स्वादसम्म पुग्न सकिएन । मेरो उत्कट चाहना गमेर भण्डारी दाइले उपाय लगाए । अर्को दिन उनले रिसेप्सनको भाइलाई माथि पाखासम्म पठाए । चैतमा खानलाई सफा हिउँ खोस्रिन पाखामा मात्र पाइन्थ्यो । दिनभरि लगाएर त्यो भाइले ल्याइपुर्याए । भान्से भाइले हिउँमा पादेनुन, खुर्सानी, चिनी र अमिलो मोले । अनि साँझ सात बजेतिर कचौरामा टक्क ल्याएर मेरो अघि राखिदिए । बाहिर स्याँठ चलिराखेको छ, ज्यान ज्याकेटमा पनि सिउसिउ गर्दै छ । तैपनि कालोखैरो चटपटे हिउँले लोभ्याइरहेको छ । जे त पर्ला, एक चम्चा ग्वाम्म हाले । आहा ! स्वाद त आइसक्रिमभन्दा सानदार, भोगटेभन्दा मजेदार । (लेख्दै गर्दा फेरि घुटुक्क थुक निले !) मान्छे प्रकृतिको प्रतिकूलतासित जुध्दा कि हार्छ कि जित्छ । तर जब मान्छेले प्रतिकूलतालाई नै माया गर्न थाल्छ, तब हिउँको चटपटे बनाउँछ । जुम्ली काइदा ! प्रतिकूलताले मान्छेलाई सिर्जनशील बनाएको पक्कै हो । अनि जुन कुरा दिमागले जित्न सकिन्न, मायाले हराउन सकिन्छ ।२३ चैत शनिबार कारागारलाई किताब अभियानको दिन । म, प्रजिअ दुर्गा बन्जाडे, जिल्ला प्रहरी प्रमुख रिजाल सर कार्यक्रमस्थल जुम्ला कारागारतिर लाग्यौं । त्यहाँ स्थानीय जनप्रतिनिधि, नागरिक समाजका अगुवा, पत्रकारहरूलाई पनि निम्त्याइएको थियो । जुम्ला कारागार नयाँ भवनमा सरेको रहेछ । ५८ सालमा खलंगामा माओवादीले सीडीओ कार्यालय, जिल्ला प्रहरी कार्यालय र कारागारमा एकैचोटि हम्ला गरेको थियो । त्यतिबेला सबै ध्वस्त भएको रहेछ । त्यही आक्रमणमा परी सीडीओ, दुई डीएसपी र नेपाल प्रहरीका ४७ जवान मारिएका थिए । राधा पौडेलको आत्मसंस्मरण खलंगामा हमला त्यही घटनाबारे लेखिएको छ ।जुम्ला कारागारको नयाँ भवन बजारभन्दा तलतिरको अग्लो फाँटमा थियो । कारागारको ठीक तलबाट तिला कर्णाली बगेको थियो । खलंगा बजारको कुनै कोणबाट पनि नछेलिने कारागार टाढाबाट किल्लाजस्तो देखिन्थ्यो । खलंगा टेकेदेखि मेरो आँखा घरीघरी त्यही गएर ठोकिन्थ्यो । कार्यक्रम कस्तो हुने होला ? उत्साह र आशंका एकै पटक लाग्थ्यो । यसभन्दा अघि म जेल कहिले गएकी थिइनँ । त्यसैले उत्साह लागेको थियो । नयाँ कारागार फराकिलो थियो । मुख्य चोक पुग्न करिडोर पार गर्नुपर्ने रहेछ । यो करिडोर सायद दशगजा हुनुपर्छ, दुइटा भूयथार्थ छुट्याउने सीमा । कसका लागि को आउटसाइडर हो, तपाईं दशगजाको कतापट्टि उभिनुभएको छ भन्ने कुराले निर्धारण गर्छ । हामी मुख्य चोकमा पुग्यौं । कैदी बस्ने दुईवटा लङजस्तो भवन लाम्चिएको थियो । बीचको आँगन फराकिलो गल्लीजस्तो थियो । त्यही आँगनको एकछेउ अतिथि र अर्को छेउमा कैदीबन्दीहरूलाई बसाइएको थियो । बीचमा टेबल राखेर मञ्च बनाइएको थियो । उद्घोषण गर्न प्रहरी निरीक्षक नवीन ओली ठिक्क परेकी थिइन् । यो ठाउँ मैले आफैंले छानेर आकी हुँ, एक दिनअघि नवीनले भनेकी थिइन् । जिल्ला प्रहरी कार्यालयमा अघिल्लो साँझ भेट भएकी थिइन् उनी । महिला हिंसाको घटना अत्यधिक रहेको जिल्लाको अनुभूति उनको रोचक थियो । यहाँ घटनास्थलमा पुग्दा उनलाई हेरेर पनि स्थानीय खोइ पुलिस ? भन्दा रहेछन् । इन्सपेक्टर उनी नै हुन् भन्दा अचम्म मान्दा रहेछन् । लोग्नेस्वास्नीका झगडामा प्रायः महिलाकै दोष देखाउने समाजमा महिला इन्सपेक्टर हुनुले फरक पर्दोरहेछ । यो कुरा नवीनले स्पष्ट नभने पनि मैलेचाहिँ स्पष्टै महसुस गरें । त्यति माक्र कहाँ हो र कार्यत्रमकी अर्की अतिथि प्रजिअ दुर्गा बन्जाडेलाई जुम्लामा सीडीओ साब को रूपमा देख्दा स्थानीयहरू तीनछक परेका छन् । संघीय व्यवस्थामा कर्मचारी समायोजनको प्रक्रिया चलिरहेको खबर पत्रिकामा आइरहेको छ । तर प्रायःले कर्णाली प्रदेश नरोजेको समाचार हामीले पढ्नुपरेको छ । यस्तोमा नवीन ओली र दुर्गा बन्जाडेजस्ता कर्मशीललाई भेट्दा आफूले राज्यलाई तिरेको करमा गर्व लाग्दो रहेछ । जुम्लामा अर्को नौलो के भएको छ भने यहाँ अहिले सीडीओ, मेयर, उपमेयर, इन्सपेक्टर सबै महिला छन् । यो रिप्लिज बिलिभ इट अर नट संयोगले पक्कै प्रतीकात्मक अर्थ राख्छ । महिला अधिकारीको निर्णय वा उसको हस्ताक्षरलाई प्राधिकार मान्नुपरेपछि समाजले छोरीमा भविष्य खोज्न थाल्छ । छोरीमा भविष्य देख्ने समाजमा महिला हिसा हुँदैन । गाँठी कुरा । मञ्चको माइकमा नवीनले पुस्ताकालय उद्घाटनका लागि बोलाइन् । प्रजिअ दुर्गा र म पुस्तकालयतिर लाग्यौं । आँगनको अन्तिम कोठामा राखिएको रहेछ । न स्यानो न ठूलो, ठिक्कको रहेछ पुस्तकालय । र्याकमा पुस्तकहरू टम्म मिलेका थिए । मेरा आँखा आफ्नै उपन्यास पहिल्याउनतर्फ लाग्यो । उपन्यास लेखिएको र्याकमा नभेटिएपछि म त राजनीति र यात्रा तिर पो खोज्न थालें । एउटाले पछाडिबाट प्याच्चै भनिहाल्यो, खोइ काठमाडौंमा एक दिन ? लौ आजको अतिथि लेखककै किताब रहेनछ ! यस्तोमा मलाई चार्ली च्याप्लिनको याद आइहाल्छ । म ङिच्च हाँसे । उनको स्केचहरू हेर्नुभएको छ भने थाहा पाइहाल्नुहुन्छ । मैले के भन्न खोजेको । भित्र खिस्रिक्क परे पनि बाहिर विनम्रतापूर्वक बाउलर टोप निकालेर हल्का शिर निहुराउने । मेरो हाँसो मैलाई व्यङ्ग्य गरिरहेकै थियो भीडबाट कसैले भन्यो । कैदीहरूसितै छ । पढ्न लग्या छन् । त्यसबारे सोध्छन् रे ! म फेरि ङिच्च ! मन्तव्यबाट कार्यक्रम शुरु भयो । सीताराम रिजाल, प्रजिअ दुर्गा र नागरिक समाजका तोरण कठायतले मन्तव्य दिइरहँदा मेरो ध्यान कैदीहरूमा थियो । मन्तव्यले उनीहरूमा के कुरा खेलिरहेको होला भनेर मलाई खुल्दुली लाग्यो । उनीहरूको अनुहार पढ्न म एकेकलाई केलाउन थाले । त्यसपछि पालो आयो कैदीहरूको । अर्थात् ८२ पुरुष र ४ महिला कैदीका तर्फबाट मन्तव्य दिने पालो । वक्ता थिए सुर्खेतबाट सरुवा भएर आएका कैदी । भीडबाट तिनी सरक्क छुट्टिन्थे । गठिलो ज्यानमा कालो कमिज, कालो पाइन्ट, जेलले सपक्क मिलाएको केश । कद पाँच फुट एघार इन्च । उज्यालो आकर्षक अनुहार । हेर्दै अनमोल केसी मार्काका हिरो जस्ता । यिनी मोडल हुन्, रिजाल सरले खुसुक्क लाएर भने । मेरा आँखा झनै फारिए । र ध्यान तिनका हाउभाउतर्फ खिचिए । तिनले आफ्नो डायरी पल्टाए, हातमा लिए र माइकमा बोल्न थाले । तिनको मन्तव्य अंग्रेजीमा थियो । अंग्रेजीको उच्चारण र शब्द छनोटले थाहा हुन्थ्यो तिनको पठनपाठन बोर्डिङ स्कुलमा भएको हो । नेपालीमा भन्दा अंग्रेजीमा मनबोली खुल्दो हो । उनको मन्तव्यको सार जेलको नीरस जिन्दगी, परिवारबिनाको न्यास्रोपन र पुस्तकालयप्रतिको कृतज्ञता थियो । तिनका बारे जान्न मलाई अझ खसखस लाग्यो । मेरो छेउमा बसेकी दुर्गा बन्जाडेले भनिन् । तिनी मोडलिङ दुनियाँका मोडल मात्र हैनन्, जेलभरिमै मोडल कैदी हुन् । तिनको असल आचरणले सजाय पनि केही माफ हुन्छ रे । उनको अभियोग के हो ? मैले सोध्न नहुने सोधे । दुर्गा बन्जाडेले कर्तव्य ज्यान भनिन् । ग्याङ फाइटमा मान्छे मारेर आफैं थानामा आत्मसमर्पण गरेका रे । त्यसपछि मैले कार्यक्रममा सहभागी कुनै कैदीको अभियोगबारे सोधिनँ । कार्यक्रमको दोस्रो चरणमा कैदी र मेरो अन्तरसंवाद थियो । म कैदीहरुका प्रश्नले अचम्भित भएँ । एकजना कैदीले उपन्यास जसरी अन्त्य गरिएको छ त्यसबारे सोधे । अर्को कैदी अझ बौद्धिक निस्किए । उनले सोधे उपन्यासको नायक घुर्ना सशस्त्र समूहमा लागेको छ । हिंसालाई तार्किक बनाउन ऊसित पर्याप्त कारण छन् । त्यसो भए लेखकको नाताले के तपार्इं पनि हिंसामा विश्वास गर्नुहुन्छ ? उहिल्यै कुनै साहित्यिक बहसमा सोधिनुपर्ने प्रश्न मलाई यहाँ पो सोधिंदै थियो । अर्को एकजना कैदीले मार्मिक गुनासो गर्दै थिए । जसरी विधवाको अनुहार एक बिहान हेर्नु हुँदैन भनेर भन्छन्, उनले भने, त्यसरी नै कैदीलाई बिहानबिहान भेट्न गए भने दिन बिग्रिन्छ भन्छन् । र, हामीलाई बिहान कोही भेट्न आउँदैन । यस्ता अमानवीय व्यवहारलाई कसरी हटाउन सकिन्छ ?मलाई चस्स बिझायो । एकै पटक सबै कैदीको माया लागेर आयो । चारवटा कुर्सीमा अलग्ग बसेका महिला कैदीको झनै माया लागेर आयो । तिनका लत्रिएका शिर गएर उठाइदिन मन लाग्यो । यसको छुमन्तर उत्तर मसित थिएन । म आफूले जे गर्ने गरेको छु, त्यही भनिदिए । अन्याय चाहे मायाको रूपमा होस्, चाहे हेलाको रूपमा । आफूप्रति पूर्वाग्रह चाहे अन्जानमा होस्, चाहे जानाजान । त्यसविरुद्ध लड्ने । भद्रजनसित विनम्रतापूर्वक लड्ने । आक्रामकसित चोरीऔंला उठाएर लड्ने । बाँकीको चेतना फैलाउने काम तपाईं हामीले गर्ने त छँदैछ । यसरी कारागारलाई किताब अभियान डेढ घण्टामा सकिनुपर्ने, तीन घण्टा लम्बियो । जेलबाट फर्कंदा मलाई लाग्यो म कुनै साहित्यिक भेलाबाट फर्किराखेको छु । सन्तुष्टि मिल्यो । चिन्ता एउटै हो । कारागारलाई किताब अभियान नेपाल प्रहरीमा एउटा साहित्यकार फ्रहरी अधिकारी सक्रिय हुन्जेलसम्म मात्र हो ? वा सुधारगृह कार्यत्रमको अभिन्न पाटोको रूपमा स्थापित हुने हो ?"
