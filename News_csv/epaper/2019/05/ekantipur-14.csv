शीर्षक,विवरण
अन्तरजातीय बिहेपछि मुसहर बस्तीले पानी पाएन,"सनी र सिर्जनाले विवाह गरेलगत्तै थापा परिवारले आफ्नो छोरा खोजेर ल्याउन दबाब दिएको सनीका मामा दीपनारायण ऋषिदेवले बताए । दुई जनाले भागेर विवाह गरे, अहिले बेपत्ता छन् । हामीलाई भने थापा परिवारको निकै दबाब आइरहेको छ, उनले भने, आक्रमण पनि गरे । वडा अध्यक्ष चौधरीले पनि मुसहर समुदायमाथि पटकपटक कुटपिट भएको बताए । तीन साताअघि झडप हुँदा थापा परिवारका ६ जना र ऋषिदेव परिवारका पाँचजना घाइते भएको स्थानीयले बताए । गाउँमा एक रात छलफल बोलाएर थापा परिवारका घाइतेको उपचार खर्च मुसहर परिवारलाई ब्यहोर्न लगाइयो । घाइते भएका मुसहर परिवारको न उपचार गरियो न त खर्च नै दिइयो । आक्रमण गर्न थापा परिवार आएका थिए । हामीले प्रतिकार मात्र गरेका थियौं । उल्टै हामीलाई १३ हजार रुपैयाँ तिराइयो, दीपनारायणले भने । सोमबार इलाका प्रहरी कार्यालय नेमुवामा छलफल भए पनि निष्कर्ष निस्किएन । इलाका प्रहरी कार्यालय नेमुवाका प्रहरी नायब निरीक्षक मनोज अधिकारीले जिल्ला प्रहरी कार्यालयले घटना छानबिन गरिरहको जनाउँदै आफूले छलफलको समन्वयमात्र गरेको बताए । मुसहर परिवारले भने प्रहरीले सुरक्षा नदिएको र समयमा उजुरी नसुनेको गुनासो गरेका छन् । सानो जातको केटाले मगरकी छोरी भगायो भनेर कुटपिट र पानीको स्रोत बन्द गरिनु गलत छ भनेर मेरै पहलमा प्रहरीमा छलफल बोलाइएको हो, वडाध्यक्ष चौधरीले भने । ट्युबवेल आफ्नो जग्गामा भएकाले अब राख्न नदिने थापा परिवारको भनाइ छ । हामीलाई ट्युबवेल हटाएको आरोप लागेको छ तर त्यो सत्य छैन, सिर्जनाका आफन्त धीरेन्द्र थापाले भने, त्यो जग्गामा हामीले उद्योग स्थापना गर्न लागेकाले बस्ती र ट्युबवेल हटाउने अवस्था आएको हो । सिर्जनाका बुबा रामु थापाले छोरी फिर्ता ल्याइदिन आग्रह गर्दा नमानेपछि समस्या भएको बताए । हामीबीच दाजुभाइको सम्बन्ध थियो, दुवै घरमा आउनेजाने थियो, उनले भने, मेरी छोरी भगाएर लगेपछि खोजेर ल्याउन भन्यौं तर यिनीहरू मान्दैनन् । थापा परिवारले ऋषिदेव परिवारलाई छोरी बेचेको आरोप लगाएको छ ।"
सहकारीको अर्को ठगी,"सहकारीले झन्डै साढे १२ करोड रुपैयाँ ऋण प्रवाह गरेको छ, उनले भने, ऋण नउठेकाले बचतकर्ताको रकम फिर्ता गर्न समय लागेको हो । स्रोतका अनुसार ब्याजको प्रलोभनमा करोडौं रकम उठाएर सहकारी सञ्चालकले घरजग्गाको कारोबार गरेको देखिन्छ । सचिव परियारले पनि सहकारीले घरजग्गामा लगानी गरेको स्विकारे । सहकारी विभागका रजिस्ट्रार तोकराज पाण्डेका अनुसार ब्याजको प्रलोभन देखाएर रकम जम्मा गर्नु र त्यसलाई घरजग्गामा लगानी गर्नु गैरकानुनी हो । फितलो नियमनफितलो नियमन र संस्थागत सुशासनको अभावमा सहकारी संस्था समस्याग्रस्त हुने र सर्वसाधारणको सम्पत्ति कुम्ल्याएर भाग्ने गरेका छन् । गत वर्षसम्म मुलुकभरबाट ८३ वटा सहकारी संस्था फरार रहेको सरकारी तथ्यांक छ । ती संस्थामा सर्वसाधारणको कति रकम डुबेको छ भन्ने यकिन तथ्यांक छैन । पीडितहरू अर्बौ रुपैयाँ फसेको बताउँछन् । फरार सहकारीमध्ये बहुसंख्यक बचत तथा ऋणसम्बन्धी छन् । तीमध्ये केही बहुउद्देश्यीय सहकारी भए पनि ती संस्थाले बचत तथा ऋणकै कारोबार गर्दै आएको जनाइएको छ । फरार सहकारीमध्ये सबैभन्दा धेरै काठमाडौं र ललितपुर जिल्लाका छन् । यसअघि सहकारीको नियमन सहकारी विभाग मार्फत हुने व्यवस्था थियो । मुलुक संघियतामा गएपछि अघिकांश सहकारी संस्था स्थानीय तहलाई सुम्पिइएको छ । सरकारले समस्याग्रस्त सहकारी व्यवस्थापनका लागि समस्याग्रस्त सहकारी व्यवस्थापन समिति गठन गरेको छ । यो समितिसँग रहेको समस्याग्रस्त सहकारीको सूचीमा ११ वटा मात्र संस्था छन् । समितिले ओरेन्टल सहकारी संस्थाको मात्र अध्ययन गरिरहेको छ ।"
बालुवाटार जग्गा अनुसन्धान गर्ने डीएसपी सरुवा,"काठमाडौं बालुवाटारस्थित ललिता निवासको जग्गा कब्जाबारे छानबिनमा संलग्न केन्द्रीय अनुसन्धान ब्युरोका डीएसपी कविद् कटुवालको सरुवा भएको छ । उनलाई रौतहटको इलाका प्रहरी कार्यालय चन्द्रनिगाहपुर पठाइएको हो । त्यहाँ कार्यरत डीएसपी कुमुद ढुंगाना छानबिनका लागि काठमाडौं तानिएपछि खाली रहेको स्थानमा उनलाई पठाइएको हो । स्रोतका अनुसार अनुसन्धानमा संलग्न भएकाले तत्काल सरुवा नगर्न प्रहरी नेतृत्वलाई ब्युरो प्रमुख डीआईजी नीरज शाहीले अनौपचारिक अनुरोध गरेका थिए । ब्युरोका एसपी दीपक रेग्मीको नेतृत्वमा भइरहेको ललिता निवास जग्गा प्रकरणको अनुसन्धानमा कटुवाल मुख्य भूमिकामा छन् । सरुवाको अधिकार महानिरीक्षकमा निहित भए पनि गम्भीर प्रकृतिको अनुसन्धान प्रभावित हुने गरी भएको सरुवालाई अर्थपूर्ण रूपमा हेर्नेुपर्ने एक उच्च प्रहरी अधिकारीले कान्तिपुरलाई बताए । तीन महिने समयसीमा दिएर ब्युरोलाई अनुसन्धान गर्ने जिम्मेवारी दिए पनि एक महिनाभन्दा बढी बाँकी छ । अनुसन्धान निष्कर्ष नजिक पुग्नै लागेका बेला डीएसपी कटुवालको सरुवा भएको हो । ब्युरोका प्रमुख डीआईजी शाहीले डीएसपी कटुवालको सरुवा निर्णय आए पनि त्यसले केही फरक नपर्ने बताए । सरुवाको कुरा आए पनि यहीं काम गरिरहनुभएको छ, उनले भने । प्रहरी प्रवक्ता डीआईजी विश्वराज पोखरेलले अनुसन्धान संस्थागत काम भएकाले व्यक्तिको सरुवाले असर नपार्ने बताए ।"
प्रेस स्वतन्त्रता लोकतन्त्रको आधारभूत पक्ष,"काठमाडौं नेपालका लागि अमेरिकी राजदूत र्यान्डी बेरीले प्रेस स्वतन्त्रता कुनै पनि लोकतन्त्रको आधारभूत पक्ष रहेको उल्लेख गर्दै सूचनाको स्वतन्त्र प्रवाहमा बाधा पुर्याउने प्रयासप्रति चिन्ता व्यक्त गरेका छन् । प्रेस स्वतन्त्रता नियन्त्रण गर्ने कानुन बनाउन सरकार अघि बढिरहेका बेला राजदूत बेरीले सोमबार ट्विटमार्फत भनेका छन्, नेपालका नेताहरूले मसँग लोकतान्त्रिक स्वतन्त्रताका लागि निरन्तर आफ्नो प्रतिबद्धता जनाएका छन् । प्रेसको स्वतन्त्रता कुनै पनि लोकतन्त्रको आधारभूत पक्ष हो र म नियम, कानुन एवं कार्यहरूद्वारा सूचनाको स्वतन्त्र प्रवाहमा बाधा पुर्याउने कोसिसप्रति चिन्तित छु ।"
हेलिकप्टरलाई पाइलट अभाव,"काठमाडौं  नेपाली हेलिकप्टर कम्पनीहरू सर्वाधिक ब्यस्त हुने समय हो वषन्तकालीन हिमाल आरोहण सिजन । अहिले हिमाल आरोहणमा उद्धार, सरसामग्री ओसारपसार लगायतका उडान हुन्छन् । नेपालमा दर्ता भएका १० वटा निजी हेलिकप्टर कम्पनीका ३० वटा हेलिकप्टर यतिबेला खुम्बु क्षेत्रतर्फ व्यस्त छन् । हेलिकप्टर सोसाइटी अफ नेपालका अनुसार लुक्लादेखी कालापत्थर, गोरक्सेप, फेरिचे, फाक्दिन र सगरमाथा आधार शिविरका लागि सबैभन्दा धेरै उडान भइरहेका छन् । दिनमा १ सय ७६ वटासम्म उडान भए, सोसाइटीका महासचिव योगराज कँडेलले कान्तिपुरसँग भने, दिनमा कम्तीमा ९० सम्म हेलिकप्टर उडान भइरहेका छन् । नेपाली कम्पनीसँग पाइलट अभाव छ । यस वर्ष पनि ३० वटा हेलिकप्टर उडाउन २० जना विदेशी पाइलटहरू राखिएका छन् । विदेशीबाहेक ३६ जना नेपाली पनि उडानमा छन् । अधिकांश विदेशी पाइलट तीन महिना करारमा काम गरेर फर्किन्छन्, हेलि एभरेस्टका सीईओसमेत रहेका कँडेलले भने । उनका अनुसार विदेशी पाइलटले एक सिजनमा २५ लाख रुपैयाँसम्म आर्जन गर्छन् । नेपालको नियमअनुसार एक पाइलटले दिनमा ७ घण्टा वा २५ देखि ३५ वटा ल्यान्डिङ (अवतरण) र मासिक सय घण्टाभन्दा बढी हेलिकप्टर उडाउन पाउँदैनन् । हेलिकप्टरलाई भने निश्चित घण्टा तोकिएको छैन । हरेक दिन बिहान इन्जिनियरको जाँचपछि दिनभर उडाउन सकिन्छ, कैलाश एयरका सञ्चालक ईश्वरी पौडेलले भने, इन्जिन कुलिङको समयबाहेक उड्न योग्य हुँदा मेसिन चलाउन सकिन्छ । हिमाल आरोहणको सिजनमा उडान धेरै हुने भएकाले कम्पनीहरूले पाइलटको संख्या बढाउँछन् । सोसाइटीका अनुसार कम्तीमा दुइटा हेलिकप्टर भएको कम्पनीले ५ वटासम्म पाइलट राखेको छ । नेपाली हेलिकप्टर कम्पनीले अहिले घण्टाको दरमा नभई रुटका आधारमा भाडा तय गरेको छ । कम्तीमा २ लाख ८० हजारदेखि १० लाख रुपैयाँसम्म लिने गरेका छौं, एक सञ्चालकले भने । उनका अनुसार सगरमाथामा रहेको दोस्रो क्याम्पदेखि लुक्लासम्म उद्धार उडान गर्नुपरे १० लाख रुपैयाँसम्म कम्पनीहरूले लिने गरेका छन् । विदेशी वा नेपाली भन्ने छैन, उनले भने, रुटअनुसार ब्लक समयको दर तय गरेका छौं ।हेलिकप्टरलाई सगरमाथा आधार शिविरमा अवतरण गर्न रोक लगाइएको छ । त्यहाँबाट उद्धार उडान मात्रै हुने गर्छ । सगरमाथा आधार शिविर जानेहरू मुन्तिर रहेका नाम्चे, कालापत्थरलगायत स्थानमा ओर्लेर हिँड्छन् । सगरमाथापछि केही हेलिकप्टर अहिले अन्नपूर्ण क्षेत्रमा छन् । जेठ सकिएपछि आरोहण सिजन निख्रिन्छ । हेलिकप्टर उडान त्यसैअनुसार घट्दै जान्छन् । सोसाइटीका अनुसार असोज कात्तिकमा चल्ने पदयात्रा सिजनमा फेरि हेलिकप्टर उडान बढ्छन् । नेपालमा सबैभन्दा धेरै हेलिकप्टर कम्पनी र संख्या रहेको अहिले हो । महासचिव कँडेलका अनुसार मुस्ताङ र अन्नपूर्ण नामका दुइटा हेलिकप्टर कम्पनी अनुमति लिने प्रक्रियाको अन्तिम चरणमा छन् । यसबाहेक अबको एक वर्षमा कम्तीमा ५ वटा नयाँ हेलिकप्टर पनि थपिँदै छन् ।"
आयुक्तहरूको उम्मेदवारीमाथि अध्ययन सुरु,"काठमाडौं  सत्य निरूपण तथा मेलमिलाप आयोग र बेपत्ता पारिएका व्यक्तिहरूको छानबिन आयोगका लागि पदाधिकारी हुन पाऊँ भनी परेको निवेदनमाथि सिफारिस समितिले अध्ययन गर्न सुरु गरेको छ । समितिको सोमबार बसेको बैठकले निवेदकहरूले पेस गरेको फाइल अध्ययन गर्ने निर्णय गरेको हो । दुवै आयोगका लागि गरी कुल ५७ निवेदन परेका थिए, सिफारिस समितिका एक सदस्यले भने, त्यो सबको मिहीन अध्ययन गरेर योग्यता पुगेकाहरूलाई प्रतिस्पर्धाका लागि छान्ने निर्णय भयो आज ।गत महिनाको दोस्रो साता सरकारले दुवै आयोग गठनका लागि पूर्वप्रधानन्यायाधीश ओमप्रकाश मिश्रको संयोजकत्वमा सिफारिस समिति बनाएको थियो । समितिका पाँचै आयुक्तले ५७ वटै फायल अध्ययन गरेपछि अर्को साता बैठक बस्ने र त्यसले योग्य ठहर गरेका उम्मेदवार सार्वजनिक गर्ने निर्णय गर्नेछ । यसरी सार्वजनिक भएका नामका विरुद्ध कुनै उजुरी भए पाँच दिनभित्र त्यो पेस गर्न सार्वजनिक जानकारी सूचना पनि सूचीका साथ प्रकाशित गर्नुपर्ने सत्य निरूपण तथा मेलमिलाप ऐनमा उल्लेख छ । सिफारिस समितिमा ८ महिला ४९ पुरुष गरी ५७ आकांक्षीहरूले सदस्य तथा अध्यक्ष पदका लागि आवेदन दिएका थिए । त्यसमध्ये २३ जनाको आवश्यक कागजात नपुगेको र दुईको संस्थागत अनुमतिपत्र समावेश नभएको भन्दै आयोगले तीन दिनभित्र त्यसलाई पेस गर्न दिएको समयसीमा आइतबार सकिएपछि समिति उम्मेदवार छटनीको प्रक्रियामा लागेको हो । दसवर्षे द्वन्द्वकालमा भएका मानव अधिकार उल्लंघनका घटनाको छानबिन गरी दोषीमाथि कारबाहीको सिफारिस गर्ने कार्यादेशसहितको सत्य निरूपण तथा मेलमिलाप आयोग र बेपत्ता पारिएका व्यक्तिहरूको छानबिन आयोग पाँच वर्षअघि गठन भएका थिए । सुरुको कार्यावधि दुई वर्ष पाएका ती दुई आयोगमा पीडितहरूले ७० हजारको हाराहारीमा उजुरी दर्ता गरेका छन् । तर, त्यसमध्ये एउटामा पनि छानबिन गरेर दोषीको नाम सार्वजनिक गर्ने काम दुईदुई पटक एकएक वर्षको म्याद थप्दा पनि दुवै आयोगले गर्न सकेन । गत माघ २६ गते दुवै आयोगको म्याद सकिएको थियो । आयुक्तहरूको पदावधि चैतसम्म रहने र आयोगले भने निरन्तरता पाउने गरी सरकारले ऐन संशोधन गरेपछि वैशाख १ गतेयता दुवै आयोग आयुक्तविहीन अवस्थामा फुगेका छन् । त्यहाँ सक्दो छिटो आयुक्तहरू नियुत्त गर्ने जिम्मेवारी पूरा गर्न सरकारले चैतमा सिफारिस समिति गठन गरेको थियो । समितिले सरोकारवाला सबैसँग छलफल गरी सबै उम्मेदवारको पूर्ण विवरण पनि अध्ययन गरेर केही साताभित्रै दुवै आयोगमा पदाधिकारीहरू सिफारिस गर्ने जनाएको छ ।"
मलेसियाका कामदार फर्कन पाएनन्,"काठमाडौं  मलेसियाका रोजगारदाता कम्पनीले कामदार अभाव भन्दै करार अवधि सकिएका नेपाली कामदारलाई घर फर्कन दिएका छैनन् । उनीहरूले कामदारलाई घरबिदासमेत दिन मानेका छैनन् । प्रमुख स्रोत देश नेपालबाट मलेसियाले नयाँ कामदार जान नपाएको एक वर्ष भएको छ । नेपाल सरकारले गतवर्ष जेठ २ देखि मलेसिया जान श्रम स्वीकृति दिएको छैन । कामदार अभाव हुन थालेपछि कम्पनीले बिना जानकारी एक वर्षको भिसा थपेर राख्ने गरेको छ । मलेसिया जाने कामदारको करार अवधि तीन वर्षको हुन्छ । घर फिर्न र बिदामा जान नपाएको भनेर कम्पनीविरुद्ध उजुरी दिन नेपाली कामदार आइरहेका छन्, मलेसियाका लागि नेपाली राजदूत उदयराज पाण्डेले फोनमा भने, रोजगारदाताहरू कामदार अभाव भएको बताइरहेछन् ।दूतावासले घर नपठाउने कम्पनीलाई कारबाही गर्न मलेसियाको अध्यागमन विभागलाई अनुरोध गरिरहेको पाण्डेले जानकारी दिए । घर नपठाउने र बिदा नदिने कम्पनीसँग दूतावासले नै कुरा गरिदिने गरेका छौं । दूतावासको अनुरोधलाई अटेर गरे अध्यागमनका अधिकारीलाई भन्छौं, उनले भने, त्यस्ता कम्पनीमाथि कारबाही भइरहेको छ ।सुरक्षा कम्पनीमा कार्यरत कामदार बढी मारमा परेका छन् । मलेसियामा तीन लाख ५४ हजार नेपाली कामदारमध्ये ४० हजार सुरक्षागार्ड छन् । मलेसियाले नेपालबाट मात्रै सुरक्षागार्ड लिन्छ । कम्पनीले हामी ९ जनालाई पठाएको छैन, हाम्रो करार अवधि सकिएको एक वर्ष नाघिसक्यो, पाल्पाका खेमबहादुर राणाले भने, दूतावासले पनि पहल गरिरहेको छ, तर सफल भएको छैन । कम्पनीले सधैं आजभोलि भइहाल्ने भन्दै आएको छ । राणाको समूहमा दया गिरी, श्यामप्रसाद राई, रमेश बस्नेत, योसिङ तामाङ, राजकुमार कार्की, हेमबहादुर सुवेदी, पुष्कर सिंह र राजकुमार तामाङ छन् । स्वास्थ्य संस्था छनोट अल्झियो नेपाल र मलेसियाबीच भएको श्रम सम्झौता ७ महिना बितिसक्दा पनि कार्यान्वयन हुन सकेको छैन । यसको मुख्य कारण स्वास्थ्य परीक्षण गर्ने संस्था छनोट नहुनु हो । यसअघि ३७ वटा मेडिकलले कामदारको स्वास्थ्य परीक्षण गर्ने अधिकार पाएका थिए । श्रम, रोजगार तथा सामाजिक सुरक्षा मन्त्रालयले मापदण्ड पुगेका सबैले पाउनुपर्ने अडान राखेको छ । नेपालका तर्फबाट रोकिएको होइन, मलेसियाकै कारण रोकिएको हो, श्रम मन्त्रालयका एक अधिकारीले भने, जुन दिन मलेसियाले मेडिकल छनोटका लागि अनुगमन गर्न पठाउँछ । त्यसको साता दिनमै सबै टुंगो लाग्छ ।मलेसियाले मेडिकल परीक्षण कार्यविधि पठाएपछि श्रम मन्त्रालयले इच्छुक मेडिकल संस्थालाई सहभागी हुन सूचना आहवान गरेको थियो । त्यसअनुसार थप ४७ वटा मेडिकल संस्थाले मलेसिया जाने कामदारको स्वास्थ्य परीक्षण गर्न इच्छा देखाएका छन् । त्यसमा ठूला अस्पतालसमेत छन् । नेपाल सरकारका तर्फबाट ती सबै मेडिकल संस्थाको अनुगमन भइसकेको छ, अनुगमन टोलीले प्रतिवेदन बनाइरहेको , मन्त्रालयका ती अधिकारीले भने, नेपालका तर्फबाट लगभग सबै काम सकिएको छ ।गत अप्रिल ८ मा काठमाडौंस्थित मलेसिया दूतावासले पहिले नै छनोट गरिएका संस्थाको सूची नेपाल सरकारलाई पठाएको थियो । नेपाल भने मापदण्ड पुगेका सबैले स्वास्थ्य परीक्षण गर्न पाउनुपर्ने अडानमा छ । राजदूत पाण्डेले नयाँ स्वास्थ्य संस्था छनोटका लागि टोली पठाउन मलेसिया सरकारलाई ताकेता गरिरहेको बताए । यस विषयमा छलफल गर्न मैले मलेसियाको मानव संसाधन मन्त्रीको समयसमेत मागेको छु, उनले भने ।"
"सरकारले न जागिर दिन्छ, न बिदेसिन","काँकडभिट्टा  नुवाकोटकी ३९ वर्षीया पार्वती वाइबा (परिवर्तित नाम) को १३ वर्षअघि पतिको मृत्यु भयो । दुई छोराछोरी छन् । तिनीहरूलाई हुर्काउन र पढाउन समस्या छ । गाउँमा काम छैन । सहरमा ज्यान पाल्नै गाह्रो । उनले कुवेत जाने निर्णय लिइन् । गाउँले दिदी भर्खरै छुट्टीमा आएकी थिइन् । उनैको साथ लागेर दिल्ली गइन् । दुई साता दिल्ली बसाइपछि उनी असमको गुवाहाटी हुँदै मिजोरम पुगिन् । मिजोरमबाट म्यानमार हुँदै श्रीलंकाको कोलम्बो पुर्याएर कुवेत उड्ने योजना थियो तर मिजोरम प्रहरीले नियन्त्रणमा लिएपछि उनको कुवेत उड्ने सपना चकनाचुर भयो । भनिन्, घर फर्किएकी छु, अब फेरि के खाने, छोराछोरी कसरी पाल्ने समस्याले पोलिरहेको छ ।मिजोरमबाट उद्धार गरिएका अन्य २२ महिलाको कथा पार्वतीको भन्दा फरक छैन । अधिकांश महिला आर्थिक समस्याका कारण विदेश जान लागेको बताउँछन् । उनी विदेश जान खोज्नुको मुख्य कारण पतिसँगको सम्बन्धविच्छेद, पारिवारिक विचलन, घरेलु हिंसा आदि रहेको माइती नेपाल पूर्वाञ्चल कार्यालय काँकडभिट्टाका संयोजक गोविन्द घिमिरेले जनाए । उनले भने, यस्तै पीडाले उनीहरूलाई विदेश जाने, पैसा कमाउने र आनन्दसँग बाँच्ने इच्छा पैदा गरेको देखिन्छ । भारतको उत्तरपूर्वी राज्य मिजोरमबाट उद्धार गरी बिहीबार घर फर्काइएका अधिकांश महिलाको सरकारलाई एउटै प्रश्न थियो, नेपालमा जागिर छैन, विदेश नगएर के गर्ने ? उद्धार गरिएकी महिला सुर्खेतकी रीतादेवी विक (२०) ले गुनासो गरिन्, पढ्न, लेख्न सकेनौं । त्यही कारण बेरोजगार बन्यौं । सरकारले हामीजस्तालाई रोजगार दिन सकेको छैन । विदेश जान खोज्दा पनि रोक्छ ।कैलालीकी लालमती चौधरी (२४) ले सरकारले विदेश जान रोक लगाएका मुलुकहरूको प्रतिबन्ध फुकुवा गरी वैधानिक रूपमै सरकारले पठाउने हो भने आफूजस्ता धेरै महिलाले दुःख नपाउने बताइन् । उनले भनिन्, आज हामीले जेजति दुःख भोग्नुपरेको छ, त्यसको मुख्य दोषी सरकार हो । सरकारले स्वदेशमै रोजगारीको प्रबन्ध गरे आफूहरू विदेश जान नपर्ने उनले बताइन् । थपिन्, रोजगारी भए बिरानो देशमा हामी किन जाने ? महिलाहरूलाई नेपालगन्जको रुपैडिया नाका हुँदै दिल्ली पुर्याइएको देखिन्छ ।"
समाजवादीका आक्रोशित कार्यकर्ताद्वारा एभिन्युज कार्यालयमा तोडफोड,"वीरगन्ज समाजवादी पार्टी नेपालका कार्यकर्ताले सोमबार एभिन्युज टेलिभिजनको वीरगन्जस्थित क्षेत्रीय ब्युरो कार्यालयमा तोडफोड गरेका छन् । पार्टी अध्यक्ष एवं उपप्रधान तथा स्वास्थ्यमन्त्री उपेन्द्र यादवसँग एभिन्युज टेलिभिजन काठमाडौंका पत्रकार सुशील पाण्डेले आइतबार राति लाइभ अन्तर्वार्ताका क्रममा अशिष्ट व्यवहार गरेको विरोधमा वीरगन्ज महानगरपालिका ११, श्रीपुरस्थित मुख्य सडकमा रहेको कार्यालयमा ४५ जना कार्यकर्ताले तोडफोड गरेका हुन् । तोडफोड हुँदा पत्रकारहरू हरिशंकर शर्मा, जाकिर हुसैन र मुस्कान श्रेष्ठ कार्यालयभित्रै थिए । तोडफोडको भिडियो खिच्दै गरेका जाकिर हुसैनको क्यामेरामा क्षति पुगेको छ ।पार्टी उपमहासचिव प्रकाश अधिकारीले सोमबारै विज्ञप्ति जारी गरी कार्यकर्तालाई संयम रहन आग्रह गरेका छन् । विज्ञप्तिमा पत्रकार आचारसंहिताविपरीतको अमर्यादित कार्यलाई निरुत्साहित गर्न सञ्चारगृह, सञ्चारकर्मी र प्रेस काउन्सिललगायतलाई आग्रह गरिएको छ । पत्रकारिता जगतकै मानमर्दन हुने गरी अपमानजनक एवं बदनियतपूर्ण ढंगले उपप्रधानमन्त्री यादवमाथि भएको यस्तो दुर्व्यवहारको हामी घोर निन्दा एवं भर्त्सना गर्दछौं, विज्ञप्तिमा छ, पत्रकारिताको आचरणविपरीतका यस्ता प्रवृत्तिलाई निरुत्साहित गर्न र पत्रकारिता जगतलाई अझै सम्मानित एवं मर्यादित बनाउन मिडियालाई नियमन गर्ने सम्पूर्ण निकायहरूलाई हार्दिक अपिल गर्दछौं ।टेलिभिजन कार्यालयमा गरिएको तोडफोडको नेपाल पत्रकार महासंघ प्रदेश २ प्रादेशिक कार्यसमिति र नेपाल पत्रकार महासंघ पर्सा शाखाले विज्ञप्ति जारी गरी विरोध जनाएका छन् । घटनामा संलग्नलाई कानुनी कारबाहीको दायरामा ल्याउन माग गरिएको छ ।पाण्डेले उपप्रधानमन्त्री यादवसँग अन्तर्वार्ता लिँदा भनाभन गरेको, आफैँले स्टुडियोमा बोलाएर अमर्यादित व्यवहार गरेको र जानूस् भन्दै हप्काएको भिडियो फुटेज बाहिरिएपछि सामाजिक सञ्जालमा पत्रकार लक्ष्यित आलोचना बढेको छ । धेरैले अन्तर्वार्ताकार संयमित हुनुपर्ने र पत्रकारिता आचारसंहिता पालना गर्नुपर्ने सम्झाएका छन् ।"
बालिका बलात्कारका आरोपी पक्राउ,"कञ्चनपुर काठमाडौंमा ७ वर्षीया बालिका बलात्कारका आरोपित राजु खरेल भारत प्रवेश गर्नै लाग्दा कञ्चनपुरस्थित सीमा क्षेत्रको बेलौरी नाकाबाट सोमबार पक्राउ परेका छन् । शान्तिनगरको मिलिजुली चोक घर भएमा ५० वर्षीय खरेलमाथि घरमा काम गर्ने महिलाकी सात वर्षीया छोरी बलात्कारको आरोप लागेको छ । खरेलविरुद्ध १८ वैशाखमा बालिकाकी आमाले महानगरीय प्रहरी वृत्त बानेश्वरमा किटानी जाहेरी दिएकी थिइन् । उजुरी परेलगत्तै खरेल फरार थिए । स्रोतका अनुसार द्वन्द्वकालमा संगठन छाडेका खरेल नेपाल प्रहरीका भगौडा असई हुन् । घरमा काम गर्ने महिला छतमा कपडा धुने समय पारेर उनले सात वर्षीया बालिकालाई चकलेटको प्रलोभनमा बलात्कार गरेको बालिकाकी आमाको आरोप छ । उजुरीलगत्तै प्रहरीले बालिकालाई परोपकार प्रसूतिगृहमा स्वास्थ्य परीक्षण गरेको थियो । स्रोतका अनुसार बालिकाको योनिमा केही पुरानो घाउ देखिन्छ । बेलौरी नाका हुँदै भारत जान लागेको अवस्थामा उनलाई पक्राउ गरिएको हो, जिल्ला प्रहरी कार्यालय कञ्चनपुरका डीएसपी ज्ञानबहादुर विष्टले भने । प्रहरीका अनुसार खरेल वैशाख २६ देखि कञ्चनपुरका विभिन्न ठाउँमा लुकिछिपी बस्दै आएका थिए । गडडाचौकी नाका हुँदै भारत जान खोजेका खरेल लोकेसन पछ्याइरहेको प्रहरीलाई झुक्याउँदै अचानक बेलौरी नाका पुगेका थिए । भारत उत्तरप्रदेशको पिलिभित जिल्लाको खजुरिया प्रवेश गर्ने क्रममा उनी समातिएका हुन् ।"
'अवैध शुल्क लिनेको सम्बन्धन खारेज हुनुपर्छ',"काठमाडौं  सांसदहरूले अवैध शुल्क लिएर विद्यार्थी ठग्ने मेडिकल कलेजलाई कारबाही गर्न विश्वविद्यालय पदाधिकारीलाई आग्रह गरेका छन् । संघीय संसदको शिक्षा तथा स्वास्थ्य उपसमितिमा सोमबार भएको छलफलमा सांसदले त्रिभुवन र काठमाडौं विश्वविद्यालयका पदाधिकारीलाई सम्बन्धन खारेजीसम्मको कारबाही गर्न सुझाएका हुन् ।मेडिकल कलेजमाथि छानबिन गरिरहेको उपसमितिले चिकित्सा शिक्षा अध्यापन गराइरहेका दुई विश्वविद्यालयका पदाधिकारीलाई बैठकमा बोलाएको थियो । बैठकमा सांसदहरूले सरकारले तोकेभन्दा बढी रकम असुल्ने कलेजको सम्बन्धन खारेजी सिफारिस गर्न आग्रह गरेका हुन् । चिकित्सा शिक्षा ऐन बनिसकेको छ, बदमासी गर्ने मेडिकल कलेजलाई आयोगले सम्बन्धन खारेज गर्न सक्छ, पूर्वस्वास्थ्यमन्त्री एवं सांसद खगराज अधिकारीले भने, हामी प्रधानमन्त्रीलाई निर्देशन दिन्छौं, तपाईंहरू विश्वविद्यालयबाट सिफारिस गर्नुस् ।उनले मनोमानी शुल्क लिने मेडिकल कलेजलाई छाडा नछोड्न विश्वविद्यालय पदाधिकारीलाई सुझाव दिए । उद्दण्डता बढेको छ, मेडिकल कलेजले चोर बाटोबाट विद्यार्थी र अभिभावकलाई लुटिरहेका छन्, उनले भने, तपाईंहरू सरकारले बढी रकम फिर्ता गराउनुपर्छ भनेर तर्कन मिल्दैन, अनुगमन नियमनमा कडाइ गर्नुपर्छ ।दुई विश्वविद्यालयका पदाधिकारीले भने चिकित्सा शिक्षाको शुल्क सरकारले निर्धारण गरेकाले कार्यान्वयन गर्न पनि सरकारबाटै पहल हुनुपर्ने बताएका थिए । त्रिवि उपकुलपति तीर्थराज खनियाँले शुल्क सरकारले निर्धारण गरेकाले विश्वविद्यालयले नियन्त्रण गर्न नसकेको बताए । मेडिकल कलेजले ठगी गरे भनेर मात्र हुँदैन, शुल्क तोक्ने विश्वविद्यालयले हो, सरकारले तोक्दा समस्या भयो ।त्यसपछि सांसद योगेश भट्टराईले अनियन्त्रित ढंगले रकम असुल्ने कलेजलाई सम्बन्धन दिने विश्वविद्यालयबाटै नियमन हुनुपर्ने बताए । जसले सक्छ, उसले लुटछ भनेजस्तो भएको छ, बढी शुल्क फिर्ता लिन पहल गर्नुस्, अटेर गर्ने मेडिकल कलेजको सम्बन्धन रद्द गर्ने सिफारिस ल्याउनुस्, प्रधानमन्त्रीलाई भनेर रद्द गराउँछौं, उनले भने । मेडिकल कलेजले गैरकानुनी तवरबाट संकलन गरेको रकम फिर्ता गराउनुपर्नेमा उनले जोड दिए ।प्रधानमन्त्री केपी ओली विश्वविद्यालयका कुलपति र चिकित्सा शिक्षा आयोगका अध्यक्षसमेत हुन् । बढी शुल्क लिने मेडिकल कलेजलाई आयोगले सम्बन्धन खोरजीसम्मको कारबाही गर्न सक्ने व्यवस्था ऐनमा छ । टीयू र केयूका मेडिकल कलेजले विद्यार्थीसँग मनोमानी पैसा असुलेको भन्दै उपसमितिमा ६० भन्दा बढी उजुरी दर्ता भएको छ ।सम्बन्धन दिने विश्वविद्यालयले बेलैमा अनुगमन र नियन्त्रण गर्न नसक्दा उपसमितिसम्म गुनासो आइपुगेको पूर्वशिक्षामन्त्री तथा सांसद चित्रलेखा यादवले बताइन् । कलेजका विषयमा संसदीय समितिमा उजुरी आउनु दुर्भाग्य हो, समस्या विश्वविद्यालयबाटै समाधान हुनुपर्थ्यो, उनले भनिन्, विद्यार्थी र अभिभावक मर्कामा परेका छन् । अवैध शुल्क लिनेलाई चाँडो नियन्त्रण गर्नुपर्छ ।अर्का सांसद उमेश श्रेष्ठले मेडिकल कलेजमाथि विश्वविद्यालयले अनुगमन गर्न नसक्दा मनोमानी बढेको औंल्याए । उनले भने, मेडिकल शिक्षा सर्वसाधारणको पहुँचबाहिर पुगेको छ । खोल्न स्वीकृति दिनेले नियमन गरेर कडाइ पनि गर्नुपर्छ । श्रेष्ठले ४२ लाख रुपैयाँ शुल्क लिन पाउने कलेजहरूले ६८ लाखसम्म लिएर लुटतन्त्र मच्चाएको बताए ।सांसद मनकुमारी जिसीले सरकारलाई दोषारोपण गर्नुभन्दा चिकित्सा शिक्षाको बेथिति अन्त्य गर्न पदाधिकारीलाई सुझाव दिइन् । जहाँ मेडिकल कलेजहरूले मनोमानी गरेर गल्ती गर्छन्, त्यहीं ठाउँको ठाउँ कारबाही गर्ने प्रक्रिया विकास नगरेसम्म बदमासी कायमै रहन्छ, सांसद जीवनराम श्रेष्ठले भने, विश्वविद्यालयमा उजुरी गर्दा विद्यार्थी झनै पीडित बन्ने अवस्था डरलाग्दो बनेको छ । विश्वविद्यालयप्रति विश्वास नभएर विद्यार्थीले संसदीय समिति गुहारेको उनले दाबी गरे ।समितिले मुलुकभरका मेडिकल कलेजले लिएको अवैध शुल्कको छानबिन गर्न सांसद सन्तबहादुर राईको संयोजकत्वमा उपसमिति गठन गरेको थियो । उपसमितिमा कलेजविरुद्ध उजुरीको चाङ लागेको छ । ती कलेजको स्थलगत अध्ययन गर्नुअघि उपसमितिले विश्वविद्यालयका पदाधिकारीसँग छलफल गरेको हो । सरकारले एमबीबीएस अध्ययनका लागि काठमाडौं उपत्यकाभिक्र र बाहिर त्रमशः ३८ र ४२ लाख शुल्क तोकेको छ । सरकारले विश्वविद्यालयमाथि हस्तक्षेप गरेर शुल्क तोकेको भन्दै पदाधिकारी असन्तुष्ट छन् । बढी शुल्क लिएर ठगी गरेको भए, प्रचलित कानुनअनुसार सरकारले ठगीमा कारबाही गर्नुपर्ने उनीहरूको भनाइ छ । मन्त्रिपरिषद्ले बढी रकम लिए स्थानीय प्रशासनमा उजुरी दिन सक्ने व्यवस्था गरेको छ । सोही प्रावधानलाई देखाएर मनोमानी शुल्क असुल्ने कलेजलाई विश्वविद्यालयले कारबाही गरेका छैनन् ।मेडिकल काउन्सिल अध्यक्ष धर्मकान्त बाँस्कोटाले कलेजले विश्वविद्यालय र सरकारको समेत बेवास्ता गर्दै ठगी गरिरहेको जनाए । काउन्सिलमा पनि अधिकांश मेडिकल कलेजका विषयमा उजुरी परेको छ तर शुल्कको विषयमा हामी कारबाही गर्न सक्दैनौं, उनले भने । शुल्क निर्धारण स्पष्ट नभएकाले ठगी गर्ने मौका पाएको उनको तर्क छ । शिक्षण शुल्कभित्र कुनकुन शुल्क पर्छ, प्रस्ट पार्दिनुपर्छ, उनले भने, शुल्क हेर्ने डिन कार्यालयको क्षेत्राधिकार पनि हैन ।काठमाडौं विश्वविद्यालयका एसोसिएट डिन दीपक श्रेष्ठले उजुरी परेका कलेजमाथि छानबिन गरिएको दाबी गरे । सम्बन्धन खारेजी गर्नेसम्मको चेतावनी दिइसकेका छौं, उनले भने । त्रिवि चिकित्सा शिक्षा अध्ययन संस्थानका डिन जगदीशप्रसाद अग्रवालले मेडिकल कलेजको प्राज्ञिक अनुगमन गरिरहेको दाबी गरे ।"
अमेरिकाले १३ देशको संयुक्त सैन्य अभ्यास गर्ने,"काठमाडौं अमेरिकाले नेपालमा १३ देशको संयुक्त सैन्य अभ्यास सञ्चालन गर्ने भएको छ । नेपाली सेनाका अनुसार विपत्का बेला गर्ने उद्धारसम्बन्धी संयुक्त तालिमका लागि अमेरिकी सैन्य नेतृत्व केही दिनमा नेपाल आउँदै छ ।तालिममा अमेरिकाका अतिरिक्त बेलायत, क्यानडा, थाइल्यान्ड, जापान, मंगोलिया, मालदिभ्स, भारत, श्रीलंका, बंगलादेश, इजरायल, चीन र पाकिस्तान सहभागी हुने सेनाले जनाएको छ ।एसिया प्रशान्त क्षेत्रको सैन्य रणनीति हेर्ने अमेरिकी सैन्य दस्ता यूएस आर्मी प्यासिफिक (यूएसआरप्याक) ले डिजास्टर रेस्पोन्स इमर्जेन्सी एक्सरसाइज शीर्षकमा चलाउन लागेको विपद प्रतिकार्य तालिममा हरेक देशबाट एक सैनिक अधिकारी र एक गैरसैनिक अधिकारी सहभागी हुँदै छन् । तालिम जेठ ५ गतेदेखि पोखरामा सुरु हुँदै छ, सैनिक प्रवक्ता विज्ञानदेव पाण्डेले कान्तिपुरसँग भने, सबै देशलाई अमेरिकाले नै निम्तो पठाएको छ ।तालिमको सहआयोजक नेपाली सेनाले आफ्ना ६० अधिकारीलाई विपदको कला सिक्न खटाउने निर्णय गरेको छ । यूएसआरप्याकका डेढ दर्जन सैन्य अधिकारी दुई समूहमा गरी नेपाल आउँदै छन् । पहिलो समूहमा तालिमका योजनाकारहरू जेठ २ गते काठमाडौं आएर पोखरा जाने र तालिममा सहभागी टोली भने दुई दिनपछि आइपुग्ने योजना रहेको पाण्डेले बताए । उनका अनुसार भूकम्प आएका बखतको उद्धारमा तालिम केन्द्रित भएकाले नीति निर्माण तहका गैरसैनिक अधिकारीहरू पनि यसमा संलग्न हुन लागेका छन् । यस्तो तालिम नेपालमा हुनु खुसीको कुरा हो, पाण्डेले भने, यसले विपदमा काम गर्ने सैन्य कौशल त बढाउँछ नै, नेपालको अन्तर्राष्ट्रिय सैन्य सम्बन्ध पनि बलियो पार्छ ।अमेरिकी सेनाले यसअघि पनि यस्तो अन्तर्राष्ट्रिय स्तरको चारवटा तालिम नेपालमा गरिसकेको पाण्डेले बताए । यसपटक सबै देशका गरी दुई सय २० भन्दा बढी सैनिक र गैरसैनिक अधिकारीले संयुक्त अभ्यास गर्न लागेका छन् । यसैगरी अमेरिकाले इन्डो एसिया प्यासिफिक स्ट्राटेजीको महत्त्वपूर्ण साझेदार नेपाललाई विपद कार्यमा प्रयोग हुने चारवटा स्काई ट्रक अनुदानस्वरूप सहयोग गर्ने घोषणा गरेको छ । नेपालस्थित अमेरिकी दूतावासका अनुसार यो वर्षको अन्त्यमा त्यस्ता दुई स्काई ट्रक नेपालमा आइपुग्नेछन् । बाँकी दुई ट्रक अर्को वर्षमा दिइनेछ । स्काई ट्रक छोटो धावनमार्गमा अवतरण गर्न सक्ने, ज्यादा भार बोक्ने र छिटो उडन सक्ने क्षमता भएको सैन्य जहाज हो । यस्तो जहाज नेपाली सेनासँग दुईवटा थिए । केही समयअघि कोल्टीमा एउटा दुर्घटनामा परी बिग्रेपछि एउटा मात्रै बाँकी छ । एउटा जहाजले भूकम्पजस्तो महामारी पर्दा काम फत्ते गर्न नसक्ने हुनाले थप जहाज नेपालका लागि आवश्यक परेको सैनिक अधिकारीहरू बताउँछन् । अमेरिकाबाट प्राप्त हुने जहाजले हामीलाई ठूलो भरथेग गर्नेछ, प्रवक्ता पाण्डेले भने ।"
सञ्चालन नहुँदै रेल स्टेसनमा चोरी,"धनुषा  जनकपुरजयनगर रेलवेको जनकपुरस्थित स्टेसनमा बनाइएका संरचनाका सामान चोरी हुन थालेका छन् । यहाँ राखिएका ट्रस्टको नटबोल्ट, खानेपानीका धारा चोरिएका छन् । पान, गुट्खा खाएर जथाभाबी थुक्दा स्टेसन दुर्गन्धित बनेको छ । रेलवेका ट्र्याक र स्लिपर जोड्ने क्लिप पनि चोरी भएका छन् ।निर्माण नसकिँदै निगरानीका बाबजुद पनि संरचनामा क्षति पुर्याइएको रेलवे साइट इन्जिनियर विनोद ओझाले बताए । उनका अनुसार कुर्थाजनकपुरजयनगर ३५ किमि खण्डमा ५ स्टेसन र ३ हल्ट निर्माण भए पनि काम पूरा भएको छैन । रेल सञ्चालन नहुँदै ट्र्याक र स्लिपर जोड्ने क्लिप पनि चोरी भएका छन् ।५ स्टेसन र ३ हल्ट गरी ८ स्थानमा भवन निर्माण भए पनि घेरा र गेट बन्न बाँकी छ, उनले भने, निर्माण पूरा नभएका कारण निगरानीको जिम्मा पनि निर्माण कम्पनीकै हो । तर, हामीले पनि सहकार्य गरेका छौं । कडा निगरानीबीच पनि चोरीका घटना बढेको छ । जनकपुरदेखि इनर्वासम्म रेलवे लिक र स्लिपर जोड्ने क्लिप चोरी भएका छन् ।चोरीका घटना बढेपछि नेपाल प्रहरीसँगै रेलवेका कर्मचारीलाई निगरानी गर्न लगाइएको धनुषाका प्रमुख जिल्ला अधिकारी प्रदीप कँडेलले बताए । चेतना अभावले चोरी भएको उनले बताए । रेलवेमा लगाइएका बिजुली बत्ती, धारा, महत्त्वपूर्ण नटबोल्ट चोरी गर्न बाहिरबाट कोही आउँदैन, कँडेलले भने, विकासविरोधी र गैरजिम्मेवार नागरिकबाट सार्वजनिक सम्पत्ति मास्ने काम भएको छ । यहाँ सुरक्षा निगरानी बढाइएको छ । ब्रोडगेज रेलवे स्टेसन सुविधा सम्पन्न बनाइए पनि रेलवे स्टेसन हेर्न आउनेले नै चोरी गर्न थालेको इन्जिनियर देवकुमार तमाङ बताउँछन् ।४ वर्षअघि निर्माण सुरु भएको रेलवे निर्माण पूरा हुन अझै १ महिना लाग्ने प्राविधिकहरूको भनाइ छ । रेलवेमा विद्युत्, सिग्नल र सञ्चारको काम तीव्र रूपमा भइरहेको छ । मधेस आन्दोलन र वर्षाले गर्दा निर्धारित समयमा निर्माण सम्पन्न नभएको कुर्थाजयनगर रेलवेको ०७४ मंसिरमा विवाहपञ्चमीका अवसरमा उद्घाटन हुने बताइएको थियो तर रेल अभावसँगै निर्माण पूरा नहुँदा रेल सञ्चालन हुन सकेको छैन । नेपालभारत सरकारले रेल खरिद प्रक्रिया अघि बढाएको छ । कुर्थासम्म रेलको लिकलाई ब्रोडगेजमा स्तरोन्नति गरी सकिएको विभागले जनाएको छ । यही वर्ष कुर्तासम्म रेल सञ्चालन हुने तयारी भइरहेको छ । अर्को वर्ष कुर्थाबाट १७ किमि दूरीमा रहेको बिजलपुरासम्म रेल चल्ने विभागको भनाइ छ ।"
प्रदेशसभा अवरुद्ध,"मकवानपुर  प्रदेश ३ को प्रदेशसभा बैठकमा स्थायी राजधानी र नामकरणको विषयले औपचारिक रूपमा प्रवेश नपाएको भन्दै प्रमुख प्रतिपक्ष कांग्रेसले बैठक अवरुद्ध गरेको छ ।सोमबार सुरु प्रदेशसभाको बजेट अधिवेशनमा राजधानीको विषयलाई लिएर कांग्रेसले अवरोध सिर्जना गरेसँगै सभामुख सानुकुमार श्रेष्ठले मंगलबार अपराहृन ४ बजे बस्ने गरी बैठक स्थगित गरेका थिए । प्रदेशसभा बैठक पहिलो पटक विपक्षीको अवरोधका कारण स्थगित भएको हो ।मुख्यमन्त्रीले हिउँदे अधिवेशनको सुरुवातमा सदनमा बोलेको विषय र सभामुखले गरेको प्रतिबद्धता पूरा नभएपछि हामीले बाध्य भएर सदन अबरुद्ध गरेका हौं, कांग्रेस संसद्यी दलका नेता इन्द्रबहादुर बानियाँले भने, हिउँदे अधिवेशनमा सभामुखले स्थायी राजधानीको विषयलाई कार्यविधि बनाएर टुंग्याउने प्रतिबद्धता सदनमा जाहेर गरेको र उक्त विषय रेकर्डमा रहेकाले कार्यान्वयन गराउन सदन अवरुद्ध गरेको बताए । सरकार पक्षबाट प्रदेशसभालाई अनिर्णयको बन्दी बनाउने काम भयो । आगामी बजेटमा प्रदेशको राजधानीमा आवश्यक भौतिक पूर्वाधार बनाउन बजेट छुट्याउनुपर्ने हुन्छ । सधैं एउटै विषयमा अल्झिएर बस्नुहुँदैन भनेर संसद्को गरिमालाई कायम राख्न हामीले यस्तो कदम चालेका हौं । नेता बानियाँले सरकार कसरी प्रस्तुत हुन्छ हेरेर अगाडि बढ्ने बताए । राजधानीको विषयले सदनमा प्रवेश पाएसँगै सदन चल्छ अन्यथा हामी अवरोध जारी राख्नेछौं, उनले भने ।प्रदेशसभाको बैठक कार्यसूचीअनुसार प्रत्येक दलका प्रमुखले वर्षे अधिवेशनका विषयमा बोलेर सकिनेबित्तिकै कांग्रेसले उठेर सभामुखलाई प्रदेशसभा अगाडि नबढाउने आग्रह गरेका थिए । यसअघि सभामुख श्रेष्ठले प्रदेश प्रमुखको कार्यालयबाट प्राप्त अधिवेशन आहृवान, विधेयक प्रमाणीकरण र कार्यवाहक मुख्यमन्त्री जिम्मेवारीसम्बन्धी पत्र पढेर सुनाएका थिए ।प्रत्येक दलका प्रमुखहरूको मन्तव्यपश्चात प्रदेशस्तरमा जलचर संरक्षण र व्यवस्थापन गर्न बनेको विधेयक सभामा प्रस्तुत गर्ने, प्रदेश बीउ विजन सम्बन्धमा व्यवस्था गर्न बनेको विधेयकमाथि समितिले बनाएको प्रतिवेदन पेस गर्ने र प्रादेशिक कृषि व्यवसाय प्रवर्द्धन सम्बन्धमा व्यवस्था गर्न बनेको विधेयकमाथि समितिले बनाएको प्रतिवेदनको सम्बन्धमा छलफल गर्ने कार्यसूची रहेको थियो । प्रदेश सरकारले हिउँदे अधिवेशन अन्त्य भएको घोषणा गरेको २० दिनपछि प्रदेशसभाको बैठक बसेको थियो । वैशाख ५ गतेदेखि स्थगित रहेको प्रदेशसभाको हिउँदे अधिवेशन वैशाख १० गते प्रदेश सरकारले अन्त्य भएको घोषणा गरेको थियो । सरकारले अधिवेशन अन्त्य गरेको विषयको समेत आलोचना भएको थियो । 'प्रतिपक्षले द्वन्द्व बढाउन खोज्यो'सत्तापक्ष दल नेकपाका संसद्यी दलका उपनेता शालिकराम जमरकट्टेलले प्रतिपक्षी दल कांग्रेसले सदन अवरुद्ध गरेर द्वन्द्व बढाउन खोजेको आरोप लगाएका छन् ।प्रदेशको स्थायी राजधानी र नामकरणको विषय कांग्रेसको मात्र नभएर सम्पूर्ण प्रदेशसभा सदस्यहरूको भएका कारण प्रतिपक्ष दलले सदनमा अवरोध सिर्जना गरेर द्वन्द्व बढाउन खोजेको आरोप लगाए । उनले भने, प्रतिपक्षीले गरेको अवरोधबाट स्थायी राजधानी र नामकरण कायम भइहाल्दैन । सदनमा सत्तापक्ष र प्रतिपक्षबीच द्वन्द्व मात्र बढ्छ । आन्तरिक मामिला तथा कानुन मन्त्रीसमेत रहेका जमरकट्टेलले प्रदेशसभा राजनीतिक मुद्दा समेत भएको कारण यस विषयलाई गम्भीरतापूर्वक लिन प्रतिपक्षी दललाई आग्रह गरे । सरकार र सभामुखले केही कार्यविधि बनाएका छौं । हामी छलफलबाट यस प्रस्तावलाई अगाडि लैजाने तयारीमा छौं, उनले थपे ।'बजेट कार्यान्वयनमा सरकार असफल'बजेट अधिवेशनको सुरुवातमा बोल्दै प्रदेशसभामा प्रतिनिधित्व गर्ने दलका प्रमुखहरूले बजेट कार्यान्वयनमा प्रदेश सरकार असफल भएको आरोप लगाए । आगाामी आर्थिक वर्षको बजेट निर्माण प्रदेश सरकार जुटिसक्दासमेत चालु आर्थिक वर्षको बजेट कार्यान्वयन कमजोर रहेको भन्दै बजेट कार्यान्वयनमा सरकार असफल भएको आरोप लगाएका थिए । कांग्रेसका संसद्यी दलका नेता इन्द्रबहादुर बानियाँले प्रदेश सरकारले गफ धेरै काम कम गरेको आरोप लगाए । प्रदेश सरकारले नीति सुन्दर ल्यायो तर, कार्यान्वयन गर्न सकेन । उद्योग वर्षमा कति उद्योग थपिए थाहा छैन । नेपाल मजदुर किसान पार्टीका नेता सुरेन्द्रराज गोसाईंले प्रदेश सरकार बजेट कार्यान्वयनमा पछाडि परेको र गतिहीन हुँदै अगाडि बढेको आरोप लगाए । प्रदेश सरकार गतिहीन हुँदा संघीयतामाथि नै प्रश्नचिहृन खडा हुने समय आएको छ, उनले भने । राष्ट्रिय प्रजातन्त्र पार्टीकी रिता माझीले प्रदेशभर भ्रष्टाचार मौलाएको आरोप लगाउँदै तत्काल न्यूनीकरणको दिशामा अगाडि बढ्न सुझाइन् । राप्रपा संयुक्तकी रिना गुरुङले दुईतिहाइ बहुमत रहेको सरकारलाई संवैधानिक अधिकार प्रयोग गर्न र समृद्धि ल्याउन कसले रोक्यो भन्दै प्रश्न गरिन् । नेकपा संसद्यी दलको बैठक बस्दै स्थायी राजधानी र नामकरणको विषयलाई लिएर कांग्रेसले सदन अवरुद्ध गरेसँगै सत्तारूढ दल नेकपाको संसद्यी दलको बैठक मंगलबार बिहान बस्दै छ । आइतबारका लागि तोकिएको नेकपा संसद्यी दलको बैठक मुख्यमन्त्री तथा संसद्यी दलका नेता डोरमणि पौडेल संघीय राजधानीमा रहेका कारण स्थगित गरिएको थियो । नेकपाका मुख्य सचेतक रामेश्वर फुँयालका अनुसार मंगलबार बिहान ८ बजेका लागि बैठक राखिएको छ । नेकपाभित्र प्रदेशको स्थायी राजधानीलाई लिएर विवाद रहेको छ । सहमतिका आधारमा वा मतदानबाट स्थायी राजधानी तोक्ने भन्ने विषयलाई लिएर नेकपाभित्र विवाद रहेको छ ।"
सम्बन्धविच्छेदले रोक्यो अदालतको लक्ष्य,"हेटौंडा  बढ्दो सम्बन्धविच्छेदका मुद्दाले अदालतले लिएको वार्षिक फर्स्यौट लक्ष्य पूरा नहुने भएको छ ।मुलुकी देवानीसंहिता २०७४ ले सम्बन्धविच्छेदको कुलिङ पिरियड एक वर्ष तोकेकाले अदालतको वार्षिक फर्स्यौट लक्ष्य पूरा नहुने भएको हो । जिल्ला अदालत मकवानपुरमा दर्ता भएका कुल मुद्दामध्ये ३३ प्रतिशतभन्दा बढी सम्बन्धविच्छेदका मुद्दा छन् । अदालतमा १ सय ४९ वटा अघिल्लो वर्षमा फैसला हुन बाँकी रहेको सम्बन्धविच्छेदका मुद्दा थिए भने चालु आवको ९ महिनामा ३ सय ६६ मुद्दा दर्ता भएका छन् । ५ सय १५ वटा सम्बन्धविच्छेदका मुद्दा छन् । ती मुद्दामध्ये २ सय ८४ थान मुद्दा फैसला भइसकेको र २ सय ३१ थान मुद्दा फैसला हुन बाँकी रहेको स्रेस्तेदार केशवराज कौशिकले बताए । सम्बन्धविच्छेदका मुद्दा दर्ता भएको एक वर्षसम्म कुलिङ पिरियड राख्नुपर्ने कानुनी व्यवस्था भएकाले अदालतको मुद्दा फर्स्यौटमा नकारात्मक प्रभाव पर्ने सम्भावना बलियो छ, उनले भने । जिल्ला अदालतमा चालु आवको वैशाख २४ गतेसम्म १ हजार ९ सय ९० थान मुद्दा दर्ता भएका छन् । तीमध्ये १ हजार ५६ थान अर्थात् ५३ प्रतिशत मात्र मुद्दा फर्स्यौट भएका छन् । ९ सय ३४ वटा फर्स्यौट हुन बाँकी छ । सम्बन्धविच्छेदको मुद्दा अदालतमा नभएको भए यति बेला ६४ प्रतिशत मुद्दा फर्स्यौट भइसक्थ्यो, स्रेस्तेदार कौशिकले भने, कुलिङ पिरियड को कारणले अदालतको लक्ष्य प्रभावित हुने भएको छ । गत आवमा उक्त अदालतले ७० प्रतिशत मुद्दा फर्स्यौट गरेको थियो । यो वर्ष पनि अदालतले ७० प्रतिशत मुद्दा फर्स्यौट गर्ने अनुमानित लक्ष्य राखेको छ । तर लक्ष्य पूरा हुन नसक्ने करिब पक्कापक्की नै छ, अदालतका एक कर्मचारीले भने, सम्बन्धविच्छेदको कुलिङ पिरियड लामो समय भयो, त्यसलाई घटाउनुपर्छ । कानुन निर्माताहरूको मनसाय राम्रो भएर संहिता बनाइए पनि व्यवहार कार्यान्वयन गर्दा जटिलता देखापरेको कानुन व्यवसायीहरूको तर्क छ । सम्बन्धविच्छेदको मुद्दाको संहितामा कुलिङ पिरियड राखेकाले सम्बन्धविच्छेदका वादीप्रतिवादी दुवै एक वर्षसम्म अदालतमा तारेख लिन आइरहनुपर्ने र बेलैमा सम्बन्धविच्छेद नहुँदा व्यावहारिक कामहरू पनि ठप्प हुने गरेको छ । दम्पतीबीच सकेसम्म सम्बन्धविच्छेद नहोस्, मेलमिलाप होस् भनेर कुलिङ पिरियडको व्यवस्था गरेका हुन सक्छ तर व्यवहारमा त्यस्तो देखिएको छैन । अपराधसंहिता कार्यान्वयनमा आउँदै गत भदौ १ गतेदेखि कार्यान्वयनमा आएको मुलुकी अपराध संहिता २०७४ अनुसार जिल्ला अदालतले पहिलो पटक बहुविवाह मुद्दामा कसुर ठहर फैसला गरेको छ ।विगतमा कसुर ठहर फैसला गर्ने व्यवस्था थिएन । मुलुकी अपराध संहितामा उक्त व्यवस्था गरिएको छ । उक्त मुद्दामा २१ दिनभित्रमा अदालत सजाय निर्धारण गर्ने व्यवस्था छ । तीन वर्षदेखि माथि कैद हुने मुद्दामा सुरुमा कसुर ठहर फैसला गरेर अनि मात्र सजाय निर्धारण गर्ने गरिन्छ, स्रेस्तेदार केशवराज कौशिकले बताए । जिल्ला न्यायाधीश स्वीकृति पराजुलीको सोमबार बसेको इजलासले हेटौंडा उपमहानगरपालिका १३ का दिनेश गोले र अनिता थापाको बहुविवाह मुद्दामा कसुर ठहर फैसला गरेको हो । अनिता थापाको हकमा भने उक्त इजलासले सफाइ दिएको छ । गोलेको जेठी पत्नी अनिता ब्लोनले गोले र थापाको विरुद्ध बहुविवाह मुद्दा २०७५ फागुनमा ८ गते प्रहरीमा दर्ता गराएकी थिइन् । अदालतले २०७५ चैत ४ गते गोले र थापालाई पुर्पक्षका लागि जेलमा पठाएको थियो । दिनेश गोले मात्र जेलमा छन् । २१ दिनभित्र अदालतले उनको हकमा सजाय निर्धारणको फैसला गर्नेछ । गत भदौ १ गतेदेखिको कानुनी व्यवस्थाको आधारमा बहुविवाह स्वतः बदर हुनेछ । बहुविवाह गरेका ठहर भएपछि एक वर्षदेखि ५ वर्षसम्म कैद र १० हजार देखि ५० हजारसम्म जरिवाना गर्ने कानुनी व्यवस्था छ ।"
बाँदर रोक्न बजेट,"मेलम्ची मेलम्ची नगरपालिकाले बाँदर नियन्त्रणका लागि अनुसन्धान गर्ने भएको छ । बाँदरले बालीनाली सखाप पारेको गुनासो नगरपालिकासमक्ष कृषकहरूले गरेपछि यसको नियन्त्रण गर्न मेलम्ची नगरले ५ लाख छुट्याएको छ । बाँदर अनुसन्धान तथा मानवसँग द्वन्द्व परियोजनाअन्तर्गत अध्ययन पनि हुने भएको हो । खेतमा लगाएको बाली सबै बाँदरले उखेलेर फाल्न थालेपछि आजित बनेका मेलम्ची नगरपालिका शिखरपुरका कृषक लीलानाथ दाहाल नियन्त्रण गर्न नगरले बजेट राखेपछि हर्षित देखिए । बल्ल नगरले कृषकको एउटा मूल समस्यालाई बुझेको जस्तो लागेको छ, यसले बाँदरको आतंकले आत्तिएका कृषकलाई केही राहत दिनेछ, दाहालले भने । मेलम्ची नगरपालिकाको भोटेचौर, हैबुङ, थकनी, दुवाचौर हुँदै मेलम्चीका गाउँक्षेत्रमा बाँदरले व्यापक वितण्डा मच्चाउने गरेको उनले सुनाए । यसलाई प्राकृतिक व्यवस्थापन गरिँदा राम्रो हुनेछ, उनले भने । बाँदर, बँदेलको हैरानीले व्यहोरिरहेकी मेलम्ची नगरपालिका(४, थकनीकी वृन्दा सिम्खडा नगरले गरेको कामप्रति हर्षित छिन् । तीन कुकुर ल्याउँदा पनि उल्टै बाँदरको समूहले भागभाग तुल्याउँथ्यो, यसको समाधान भए कत्ति आनन्द हुन्थ्यो, उनले भनिन् । तरकारी खेतीमा व्यावसायिक रूपमा लागेका सिन्धुकोटका चित्रप्रसाद चौलागाईंले बाँदरको कारणले उब्जिएको अन्नबाली बाँदरकै कारणले त्यत्तिकै खेर जाने गरेको दुःखेसो पोखे । बाँदरसम्बन्धी अनुसन्धानले सफलता पाओस्, जसरी हुन्छ नियन्त्रण या व्यवस्थापन गरियोस्, उनले भने । केही समयअघि बाँदर विशेषज्ञ डा मुकेश चालिसेसहित जीव विज्ञानका विशेष शोधकर्ताको टोलीले स्थलगत अध्ययन गर्यो । सबै जनप्रतिनिधिको सहयोगमा बाँदरप्रति स्थानीयको धारणा उल्लेख हुने प्रश्नवाली फारम वितरण गरिएको थियो ।"
वाग्मती ब्युटिफिकेसनको काम अलपत्र,"काठमाडौं  मुआब्जा विवादका कारण वाग्मती ब्युटिफिकेसन आयोजनाको काम अलपत्र परेको छ । मुआब्जा नदिएसम्म काम अघि बढाउन नदिने भन्दै स्थानीयले काम रोकेका छन् । यही कारण ३ अर्ब ६० करोड रुपैयाँभन्दा बढीको लगानी खेर जाने जोखिम बढेर गएको छ । पटकपटक गरी दुई महिनाभन्दा बढी समय आयोजना अलपत्र पर्दासमेत सरोकारवाला निकाय सहरी विकास मन्त्रालयले चासोसमेत देखाएको छैन । ठेकेदार कम्पनीले जुटाएका निर्माण सामग्री सडक छेउमा अलपत्र छन् । एसियाली विकास बैंकको ऋण अनुदान र नेपाल सरकारको सहयोगमा पहिलो चरणमा गोकर्णसिनामंगल र दोस्रो चरणमा सिनामंगलबल्खुसम्म ब्युटिफिकेसन काम भइरहेको छ । डेढ महिनाअघि मन्त्रालयका सचिव रमेशप्रसाद सिंह र काठमाडौं ३ का सांसद कृष्ण राई, स्थानीय जनप्रतिनिधिबीच मुआब्जा विवादबारे मन्त्रिपरिषदमा लगेर टुंग्याउने सहमति भएको थियो । मन्त्रालयले मन्त्रिपरिषद्मा प्रस्ताव लैजाने सहमतिपछि स्थानीयले गर्दै आएको अवरोध हटाएका थिए तर पछि कुनै सुनुवाइ नभएको भन्दै स्थानीयले पुनः काम ठप्प पारेका छन् । अधिकार सम्पन्न वाग्मती एकीकृत विकास समितिका अध्यक्ष नरेन्द्र बस्नेतले १५ दिनदेखि काम ठप्प भएको जानकारी दिँदै मन्त्रालयले गाँठो नफुकाएसम्म समाधान भन्न नसकिने बताए । समितिले निर्णय गरे पठाइसकेको छ, छानबिन गरेर दिनुपर्नेनपर्ने काम मन्त्रालयको हो, उनले भने, मैले गर्ने बाँकी काम केही पनि छैन, अब म केही पनि गर्न सक्दैन । मागेअनुसार मुआब्जा दिन नसकिने भन्दै उनले केही व्यक्ति वास्तविक पीडित भएको बताए । केही पीडित भएकै हुन्, सबैले मुआब्जा पाउनुपर्छ भन्ने होइन, काम ठप्प भएको जसरी पनि काम सुचारु गराउनुपर्छ, उनले भने, सरकारलाई ठूलो क्षति भइरहेको छ । वास्तविक पीडित पत्ता लगाएर मात्र मन्त्रालयले मुआब्जा दिनुपर्ने उनले बताए । एसियाली विकास बैंक (एडीबी) ले वाग्मती ब्युटिफिकेसन आयोजनाको प्रगति सन्तोषजनक नभएको भन्दै त्यसबाट हात झिक्ने चेतावनी दिइसकेको आयोजना प्रमुख आशिष घिमिरे बताए । यसअघि पनि मुआब्जा विवादले लामो समयदेखि काम ठप्प भएपछि एडीबीले सहरी विकास मन्त्रालयलाई सहयोग रोक्ने चेतावनी दिइसकेको छ । समाधान निकाल्न निकै ग्राहो भयो, उनले भने, काम लथालिंग छ । स्थानीयले वाग्मती नदीभित्रको १ सय ८८ रोपनीको मुआब्जा मागेको जनाउँदै उनले मन्त्रालयले तत्काल समस्या नसुल्झाए आयोजना अलपत्र पर्ने बताए । ४१ रोपनीको मात्र प्रमाण छ, अरूसँग केही पनि छैन, १ सय ४७ रोपनीको लालपुर्जा छैन, कसरी मुआब्जा दिने ?, उनले भने, वास्तविक पीडित पत्ता लगाएर मुआब्जा दिँदा हुन्छ मन्त्रालयले गर्दा छानबिन गर्नुपर्छ, नत्र आयोजना स्वाहा हुने अवस्थामा पुगिसक्यो । तत्कालीन अधिकार सम्पन्न वाग्मती सभ्यता एकीकृत विकास समितिले २२ वर्षअघि किनारका जग्गाको मुआब्जा दिइसकेको छ । आयोजनाले २०७३ देखि परम्परागत शैलीको हरित उद्यान निर्माण अघि बढाएको हो । अध्यक्ष बस्नेतका अनुसार नदीको बीचबीचमा चेकड्याम निर्माण गरिनेछ । नदी र सडकबीचको खाली १० मिटर भागमा हरित उद्यान बन्दै छ । सडक दुई लेनको बनाइनेछ । तीन स्थानमा परम्परागत भकारी आकारका संरचना निर्माण गरिनेछन् र त्यसबाट मानिस सजिलै नदीसम्म पुग्न सक्नेछन् । वाग्मती पीडित संघर्ष समितिका अध्यक्ष निरञ्जन पुडासैनीले १८८ रोपनीको लालपुर्जा भएको दाबी गरे । पुर्ख्यौली सम्पति खोसेर हामीलाई सुकम्वासी बनाउन पाइँदैन, उनले भने, आयोजना ठप्प होस् भन्ने पनि हाम्रो चाहना होइन, सरकारले हाम्रो समस्या बुझिदिनुपर्यो । यस अघि विभिन्न पटक सरकारले छानबिन समिति गठन गरेर मुआब्जा दिनुपर्ने निष्कर्ष निकालेको समेत उनले बताए । सरकारले विभिन्न समयमा गरेको निर्णयको हामीसँग प्रमाण छ, उनले भने । सहरी विकास मन्त्रालयका प्रवक्ता कृष्णप्रसाद दवाडीले काम ठप्पबारे आफूलाई जानकारी नभएको बताए । आयोजनाका अनुसार उद्यान २७ महिनाभित्र सम्पन्न गर्ने लक्ष्य रहेको छ । गोकर्ण ब्यारेजदेखि जोरपाटी पुलसम्म ३५ मिटर, त्यहाँबाट गुह्येश्वरीसम्म ४० मिटर र गुह्येश्वरीदेखि सिनामंगलसम्म करिब ३० मिटर बहाव कायम गर्दै दायाँबायाँ हरित उद्यान निर्माण गरिनेछ । टेकुतिरका २३ पुराना मन्दिरको जीर्णोद्धार गरिनुका साथै बल्खुमा ढल प्रशोधन केन्द्र बनाइनेछ । हरियालीको बीचमा साइकल लेन, फुटपाथसमेत रहनेछन् । गोकर्ण ब्यारेज रहेको स्थानमा पुलसमेत बनाइने छ । गुह्येश्वरीदेखि पशुपतिनाथ मन्दिर क्षेत्रमा भने कुनै संरचना निर्माण गरिने छैन । गोकर्णसुन्दरीजल खण्ड र सिनामंगलबल्खु खण्डमा समेत परम्परागत शैलीको आधुनिक हरित उद्यान रहनेछ । यसैगरी धाप क्षेत्रमा वर्षातको पानी संकलनका लागि २४ मिटर अग्लो ड्याम बनाइँदै छ । कुल ८ लाख ५० हजार घनमिटर पानी संकलन गरेर सुक्खायाममा ४ सय लिटर प्रतिसेकेन्डका दरले नदीमा छोडिने र यसका लागि अहिले शिवपुरी वन्यजन्तु आरक्षभित्र काम भइरहेको छ । ड्याम बनाउन एडीबीले करिब ५२ करोड रुपैयाँ सहयोग गरेको छ । त्यस्तै वाग्मतीको नागमतीमा ९० मिटर उचाइको ड्याम निर्माणको अध्ययन भइरहेको छ । नागमतीको ड्यामबाट २ सय मेगावाट विद्युत् उत्पादन गर्न सकिने आयोजनाको अनुमान छ ।"
बस्तीकै जग्गा राखेर ऋण,"ललितपुर बानेश्वरका मोहनप्रसाद खनालले सिभिल होम्स कम्पनी फेज ३ थेचोसुनाकोठीमा ८ वर्षअघि ६ आना ३ पैसामा बनेको घर किने । त्यतिबेला उनी होम्सले दिएको ब्रोसर, विज्ञापन र सम्झौतामा देखाइएका सेवासुविधा, नगर विकास प्राधिकरणमा पेस गरेको जग्गा प्लानिङको नक्सा र लालपुर्जाको विश्वासमा परे । सुरुमा त उनी खुसी नै थिए । विस्तारै कहिले बिग्रिएको बाटो समयमा मर्मत नहुने, कहिले पानी नआउनेजस्ता समस्या देखिन थाले । सम्झौतामा भनिएअनुसार होम्सभित्र क्लब हाउस, स्विमिङ पुल र सामुदायिक भवन उपभोग गर्न पनि पाएनन् । तीन वर्षमै उनले आफू ठगिएको थाहा पाए । उनका अनुसार अहिले सिभिल होम्स आवासीय समाज (धरधनीहरूको समिति) लाई हस्तान्तरण भइसकेको आवासभित्रका जग्गा दृष्टिबन्धक राखेर ऋण निकालेको पाइएको छ । कम्पनीले २०७५ भाद्र २० मा राष्ट्रिय सहकारी बैंकबाट ९ करोड २० लाख रुपैयाँ ऋण लिएको पाइएको हो ।होम्समा बस्ने दामोदर अधिकारीको जग्गा लालपुर्जामा साढे ६ आना छ । तर, फिल्डमा ६ आना १ पैसा मात्र देखिन्छ । खनाल र अधिकारी उदाहरण मात्र हुन् । उनीहरूजस्तै होम्समा बस्ने एक सय ९१ परिवार छन् । उनीहरू होम्सबाट ठगिएको थाहा पाएको ५ वर्षदेखि संर्घषमा छन् । उनीहरूले जग्गा अपुगलगायत बारेमा छानविन गर्न ११ पटक प्राधिकरणलगायत नियमन गर्ने निकायमा निवेदन दिइसकेका छन् । तर, एक पटक पनि सुनुवाइ नभएको उनीहरू बताउँछन् । समाजका अध्यक्ष प्रमोद प्रधानले कानुनविपरीत कर्मचारीसँगको मिलेमतोमा काम भएको आरोप लगाएका छन् । काठमाडौं उपत्यका नगर विकास प्राधिकरण जिल्ला आयुक्तको कार्यालय ललितपुर प्रमुख दिनेश पोटेले कम्पनीलाई प्लानिङ परमिट केन्द्रबाट दिएको बताए । ५० रोपनीभन्दा बढी क्षेत्रफलमा फैलिएको प्लानिङको स्वीकृति जिल्लाबाट नभई केन्द्रबाट दिने प्रावधान छ, उनले भने, त्यसमाथि यो काम म आउनुभन्दा अगाडि भएको हो । कम्पनीले सुनाकोठी २ ख ५३७ कित्ता नम्बरको ४ रोपनी ७ आना २ पैसा २ दाम, ५३८ कित्ता नम्बरको २ पैसा १ दाम र १७१ कित्ता नम्बरको ५ आना १ पैसा धितोमा रोखेको हो । धितो राखिएको जग्गा पानी उत्पादन, प्रशोधन केन्द्र, स्विमिङ पुल र सामुदायिक भवन पर्छ । २०७१ मा कम्पनीले आफ्नो स्वामित्वमा रहेको सेवा सुविधाको व्यवस्थापन समाजलाई हस्तान्तरण गरिसकेको छ । तैपनि कम्पनीले एकलौटी ढंगबाट दृष्टिबन्धक राखी ऋण निकालेको आरोप छ । कम्पनीले घरधनीलाई सम्झौताअनुसार दिनुपर्ने सेवासुविधा नदिएको पनि अरोप छ । कम्पनी सिभिल सेभिङ एन्ड क्रेडिट सहकारी संस्थाअन्तर्गत सञ्चालित छ ।"
एमआरआई बिग्रँदा बिरामीलाई सास्ती,"काठमाडौं  वीर अस्पतालको एमआरआई उपकरण बिग्रँदा बिरामीले सास्ती खेपिरहेका छन् । सोमबार एमआरआई सेवा बन्द भएपछि बिरामी उपचारबिनै घर फर्किन बाध्य भए । यस्तै एक उदाहरण हुन्, सर्लाहीकी निना चौधरी । टाउको दुखिरहने समस्या लिएर टाढाबाट आएकी उनले एमआरआई सेवा नभएकै कारण उपचार पाइनन् । ठूलो अस्पतालमा उपचार हुन्छ भनेर जिल्लाबाट रिफर गर्यो । होटलमा बसेर भए पनि केही दिन कुर्छु, उपचार गरेर मात्रै फर्किन्छु । उनीजस्तै करिब २० बिरामी उपचारबिनै फर्किएका छन् । आकस्मिक उपचार गर्नुपर्नेले निजी अस्पतालबाट यस्तो सेवा लिए ।विशेषज्ञका अनुसार एक्सरे र सीटी स्क्यानबाट पत्ता नलाग्ने गम्भीरखाले समस्या परीक्षणका लागि एमआरआई उपकरणको प्रयोग हुन्छ । ब्रेन ट्युमर जोर्नीसम्बन्धी समस्या, नसा, ढाड र गर्धनको नसा च्यापिएको, मेरुदण्डसम्बन्धी समस्या लगायत दुर्घटनामा परेका बिरामीका लागि यो उपकरण नभई हुँदैन । हानिकारक किरण उत्पादन नहुने हुँदा उपचारमा यो उपकरण सुरक्षित मानिन्छ । वीर अस्पतालबाट बिरामीले सहुलियत मूल्यमा यो सेवा पाउँछन् । वीरमा ७ हजार रुपैयाँ लाग्ने यो उपचार शुल्क निजी अस्पतालमा बिरामी २० हजारसम्म तिर्न बाध्य हुन्छन् ।वीर अस्पतालमा एमआरआई बिग्रिएको यो पहिलोपटक होइन । बारम्बार बिग्रिरहन्छ । कर्मचारीका अनुसार यो उपकरण सातामै तीन पटकसम्म बिग्रिन्छ ।अस्पतालको रेडिलोजी विभागमा प्रमुख डा सरोज शर्माका अनुसार यो उपकरण अतिसंवेदनशील हुन्छ । बिजुली प्रवाह गडबड हुनेबित्तिकै बिग्रिने सम्भावना उच्च हुन्छ । उनी भन्छन्, बत्ती आउने जाने भइरहन्छ । जसले गर्दा करेन्ट सन्तुलन हुन सक्दैन र मेसिन बिग्रिहाल्छ । अहिले वीर अस्पताल र ट्रमा सेन्टरका लागि एउटै एमआरआई चलाइन्छ । बिरामीको चाप धान्नकै लागि उपकरण निरन्तर चल्ने यसले आराम नपाउने समस्याले गर्दा संवेदनशील उपकरण टिकाउन मुस्किल छ । आकस्मिक सेवाका लागि पनि यही उपकरण प्रयोग गर्नुपर्छ । चार वर्षअघि करिब ८ करोडमा खरिद गरिएको एमआरआई सेवाका बिरामीको बढदो चाप धान्न मुस्किल छ अस्पताललाई । निजी अस्पतालमा २४ घण्टामा पनि नभ्याइने एमआरआई सेवा चाप धान्नै लागि अस्पतालल दैनिक २० बिरामीको एमआरआई हुने गरेको छ । । सेवाका लागि बिरामीलाई न्यूनतम पनि एक साता कुर्नुपर्ने अवस्था छ । बिग्रने समस्याले कुर्नुपर्ने दिन अझै बढ्छ । वीरको सेवा ठप्प भएपछि बिरामी अन्य सरकारी अस्पतालमा रिफर हुन्छन् । रिफर भएर जाने अस्पतालमा पनि उत्तिकै चाप हुने हुँदा उपचार सहज नभएको बिरामी बताउँछन् । निजी अस्पतालको शुल्क तिर्न नसक्ने बिरामी उपचारबिनै घर फर्किन्छन् । विभागका कर्मचारीका अनुसार एमआरआईको भोल्टेज स्टेबिलाइजर बिग्रिएको छ । बिग्रिएर परिवर्तन गर्नुपर्ने अवस्थामा पुगेको छ । उपकरणको यो भाग परिवर्तन गर्नुपर्ने भन्दै खरिद इकाईमा धेरै पटक पत्र जाँदा पनि वास्ता नगरिएको कर्मचारी बताउँछन् । उपकरण बिग्रँदा पनि मर्मततर्फ वास्ता नगरिने वीर अस्पतालको पुरानो समस्या हो । नयाँ उपकरण किन्नुपरे रातारात आउने, बिग्रिएका उपकरणको वास्ता नगरिने, कर्मचारीको सँधै यस्तो गुनासो हुन्छ । अस्पतालमा बायोमेडिकल इन्जिनियर नहुँदा भन्नेबित्तिकै उपकरण मर्मत गर्न सम्भव नहुने अस्पतालको खरिद प्रमुख भगवती थपलियाले बताइन् । उनले भनिन्, एमआरआईका बिग्रिरने समस्याको जरो भोल्टेज स्टेबिलाइजर नै हो रैछ भने स्टेबिलाइजर नै परिवर्तन गर्नेगरी मेसिन बनाउन पहल गर्छु ।ट्रमा सेन्टर एमआरआई नहुँदा वीरमा बिरामी पठाउनुपरेको बताउँदै अस्पतालका निर्देशक डा प्रमोद यादवले बताए । ट्रमाजस्तो विशेष अस्पतालमा यो उपकरणबिना उपचार मुस्किल छ । उपकरण खरिदका लागि स्वास्थ्य मन्त्रालयसँग माग गरिरहेको छु, उनले भने ।"
पर्खाल लगाउन सुरु,"काठमाडौं कीर्तिपुर नगरपालिकामा निर्माण हुन लागेको युद्ध स्मारक पार्कमा राख्न मूर्ति तयार भएको एक महिनापछि बल्ल पर्खाल लगाउने काम सुरु भएको छ । पार्कभित्र मूर्ति कहाँ राखिने भन्ने निश्चित हुन सकेको छैन । निकै पहिलेदेखि नै बस्तीको फोहोर फालिने ठाउँका रूपमा रहेकोमा अझैसम्म त्यो सफा भएको छैन । मूर्ति ठाउँठाउँमा राख्ने हो । कलाकारले समयमै हस्तान्तरण गर्नुभयो । नफुटोस्, खराब नहोस् भनेर छोपेर राखेका हौं, १ नं वडाध्यक्ष हर्ष महर्जनले भने । मूर्ति राख्न सम्याउने र स्थान चयन गर्ने कार्य अब हुने उनको भनाइ छ । ललितकला प्रतिष्ठानको सहयोगमा २५ कलाकारलाई कीर्तिपुर झल्काउने गरी मूर्ति बनाउने जिम्मा दिइएको थियो । उनीहरूले एक महिनाअघि नै मूर्ति तयार गरी नगरपालिकालाई जिम्मा लगाइसकेका छन् । कीर्तिपुरको पुरानो बस्तीदेखि मुन्तिरको डाँडामा पार्क बनाइने भएको हो । तर बस्तीको फोहोर निकै पहिलेदेखि त्यहीँ फालिने भएकाले त्यसको विकल्प भने नगरपालिकाले दिन सकेको छैन । युद्ध स्मारक पार्क नाम दिएर लगभग ५५ रोपनीमा निर्माण हुन थालेको पार्कका लागि काठमाडौं महानगरपालिकाले १ करोड रूपैयाँ प्रदान गरेको छ ।"
गोकर्णेश्वर संरक्षणका लागि ध्यानाकर्षण,"काठडमाडौं गोकर्णेश्वर नगरपालिकाअन्तर्गतका सार्वजनिक सम्पत्ति संरक्षण माग गर्दै स्थानीयले सोमबार ध्यानाकार्षण गराएका छन् । नगरपालिकालाई पाटीपौवा, वनजंगल, नदी, जग्गा, मठमन्दिरमाथि अतिक्रमण भइरहेको दाबीसहित ज्ञापनपत्र बुझाइएको स्थानीय टोलीका अगुवा राजकुमार लामाले जानकारी दिए । हाम्रा सम्पदा र संस्कृति संरक्षण गर्ने अभियानलाई निरन्तरता दिनेछौं, लामाले भने ।"
पाठशाला आफैँले पहिला पाठ सिक्नू,"हाम्रो समाजमा शारीरिक अपांगता भएको व्यक्तिले शिशुकालबाटै विभेदको सामना गर्छन् । पहिलो पाठशालारूपी घरपरिवारबाटै पर्याप्त स्नेह र सहयोग नपाउन सक्छन् । घरबाहिर निस्कन त आफैँमा दुष्कर हुन्छ । हिँड्ने होस् कि गुड्ने न बाटो हुन्छ, न साधन । न त्यसअनुसार वातावरण । भौतिक होस् कि मानसिक । विद्यालय जाने उमेर भएदेखि तिनले अपमानको औपचारिक यात्रा सुरु गर्छन् । प्रायः विद्यालय अपांगमैत्री हुँदैनन् । पोखराको छोरेपाटनका रविन परियारलाई हेरौँ न । छोरेपाटन माध्यमिक विद्यालयले उनलाई सुरक्षाका कारण देखाउँदै घरमै बसेर पढ्न सुझायो । पूर्वप्राथमिक तहको नर्सरी सकेर केजी पढ्न खोजेका उनले भर्ना पाएनन् । उनको शिक्षा अधिकार हनन भयो भनेर हामीले समाचार छापेपछि बल्ल विद्यालयको सोच बदलियो । अभिभावक र विद्यालयबीच रविनको सुरक्षा र छुट्टै पूर्वाधार बनाएर पढाउने मौखिक सहमति भयो । त्यो भनेको सामान्य फर्निचरको व्यवस्था हो । शिक्षालय सिकाइ स्थल हो । उसले साक्षर बनाउने मात्र होइन, संस्कार पनि सिकाउँछ । समानता र सहकार्यको भावना पनि जगाउँछ । शिक्षाको आधारभूत उद्देश्य बुझ्ने शिक्षालयले त्यसअनुसारको चरित्र प्रदर्शित गर्छ । गर्नुपर्छ । गरेन भने गराउनुपर्छ । छोरेपाटन विद्यालयले केही दिन विलम्ब गरेर भए पनि पाठ सिक्यो । पाठ सिक्यो भने पो पाठशाला भयो । पाठ विद्यार्थीले भन्दा पहिला विद्यालय आफैँले सिक्न जरुरी छ भन्ने यही एउटा उदाहरण हो । अझै पनि अपांगतालाई धेरैले स्वास्थ्य समस्या र फरकपनाको दृष्टिले मात्र बुझ्ने गर्छन् । अपांगतालाई कमजोरीका रूपमा बुझ्ने दोषी सोच अझै हाबी छ । आज पनि कतिपय विद्यालय अपांग बालबालिकालाई भर्ना गर्न र पढाउन आनाकानी गर्छन् । अपांगता भएका बालबालिकाको पूर्णरूपले पहिचान हुन सकेको छैन । विभिन्न प्रकारका अपांगताको बहुविषयगत समूहद्वारा पहिचान गरी तिनको यकिन तथ्यांक खोजी गर्नु राज्यको पहिलो दायित्व हो । हरेक गाउँ या नगरपालिकाले आफ्नो गाउँ या नगरमा कति जना, कुन प्रकारका अपांग बालबालिका छन् भनी तथ्यांक निकालेर तिनको स्वास्थ्य तथा शिक्षामा पहुँच सुनिश्चित गर्नुपर्छ । पहिलो दायित्व स्थानीय सरकार र समाजकै हुन्छ । प्रदेश र संघीय सरकारले स्थानीय सरकारलाई सहयोग जुटाउनुपर्छ । बौद्धिक अपांगतालगायत सहजै थाहा हुन नसक्ने अपांगता पहिचान गर्न अभिभावक, शिक्षक र सरोकारवालाहरूको संयुक्त प्रयास आवश्यक हुन्छ । विद्यालयमा अपांग बालबालिकाका लागि अपांगमैत्री संरचना आवश्यक छ । शौचालय, कक्षाकोठा र पुस्तकालयमा ह्विलचियर जान सक्ने व्यवस्था गर्नुपर्छ । र्याम्प तथा दृष्टिविहीनलाई हिँड्न सहज हुने भौतिक संरचना बनाउनुपर्छ । बहिरा बालबालिकाका लागि सुनाइ सहयोगी सामग्रीको व्यवस्था जरुरी हुन्छ । कक्षा १ देखि १० सम्मका इच्छाधीन विषयहरू अझै ब्रेल लिपिमा बनेका छैनन् । ११ र १२ कक्षाका कुनै पनि पाठ्यपुस्तक ब्रेल लिपिमा तयार भएका छैनन् । बहिरा र दृष्टिविहीन बालबालिकाका लागि पढाउने शिक्षण विधिको पर्याप्त विकास गर्न सकिएको छैन । बहिरा बालबालिकाले प्रयोग गर्ने सांकेतिक भाषाको शब्द भण्डार कमजोर भएका कारण तिनको पठनपाठन प्रभावित भइरहेको छ । न्यून दृष्टि भएका बालबालिकाका लागि रंगीन र ठूला अक्षरका पाठ्यपुस्तक निर्माण नहुँदा पठनपाठन प्रभावित भइरहेको छ । अपांगता भएका बालबालिकाको पहिचान गरी तथ्यांक राख्न प्रदेश र स्थानीय तहमा कम्तीमा एउटा प्रारम्भिक पहिचान केन्द्र स्थापना गर्नु आवश्यक छ । सबै प्रकारका अपांगता भएका बालबालिकाका लागि पाठ्यक्रम, पाठ्यसामग्री र शिक्षकको व्यवस्था गरेनगरे हेर्ने दायित्व विभिन्न तहका सरकारको हो । समावेशी कक्षा वा विद्यालयमा सहभागी हुन नसक्ने अपांग बालबालिकाका लागि विशेष रेखदेखमा कक्षा सञ्चालन छन्, छैनन्, विद्यालयले अपांगता भएका बालबालिका लक्षित शैक्षिक योजना बनाएका छन्, छैनन् हेर्नुपर्छ । प्रदेश र स्थानीय सरकारले पनि पहिला यस्ता प्राथमिक पाठ लिन जरुरी छ ।"
पृथ्वीको रिपोर्ट कार्ड र नेपाल,"नेपालको अवस्थाविश्वव्यापी प्रतिवेदनमा नेपाल लगायतका एकल देशका मुद्दामामिला पर्न सम्भव हुँदैन, तथापि प्रतिवेदनमा समेटिएका जैविक विविधता ह्रास, प्रकृतिको विनाशको अवस्था र त्यसका कारकहरूको प्रभाव नेपालमा झनै बढी छ । नेपालमा जलवायु परिवर्तन हुनुका साथै जडीबुटी लगायतका वनस्पतिको दोहन, वन फँडानी, प्रदूषण र मिचाहा प्रकृतिका झारहरू बढिरहेका छन् । त्यसले जैविक विविधता मात्रै होइन, मानव स्वास्थ्य र समग्र मानव भलाइमा नकारात्मक असर पुर्याएको छ । १९३० यता नेपालमा करिब ३७ हजार वर्ग किलोमिटर (४९ प्रतिशत) वनको विनाश भएको छ (रेड्डी, २०१८) । हाम्रो अध्ययनले पनि २००० यता नेपालमा करिब ४६ हजार हेक्टर वन विनाश भएको र मात्रै १२ हजार हेक्टर वन बढेको देखाउँछ । ग्रामीण र देशकै अर्थतन्त्रमा ठूलो हिस्सा ओगटेको यार्सागुम्बा लगायतका जडीबुटीहरूको दोहन तीव्र गतिमा छ । २०१७ को जलवायु परिवर्तनको खतरा सूचकांकमा नेपाल विश्वमै चौथो नम्बरमा परेको थियो (म्यापलक्रोफ्ट, २०१८) । नेपालको वायु विश्वमै सबैभन्दा प्रदूषित मानिन्छ र विश्व वातावरणीय निष्पादन सूचकांकमा नेपाल विश्वमै चौथो खराब देशमा गनिन्छ (वेन्डलिङ, २०१८) । मिचाहा प्रकृतिका वनस्पतिले कृषि अर्थतन्त्रमा पारेको प्रभावमा पनि नेपाल विश्वमै तेस्रो मुलुकमा पर्छ (पैनी, २०१६) । हाम्रो अध्ययनमा मिचाहा प्रकृतिका वनस्पतिहरूको फैलावट जलवायु परिवर्तनसँगै भविष्यमा झनै बढ्ने देखिन्छ । समग्रमा भूबनोट र भूगोलको संवेदनशीलतासँग वातावरण विनाशका विश्वव्यापी कारकहरूको उपस्थिति नेपालमा विश्वमै उच्च छ । यतिखेर नेपालमा ठूलठूला पूर्वाधार बनाउने कुरा चर्को सुनिन्छ । प्रस्तावित ठूला पूर्वाधारले पनि वातावरणमा नकारात्मक प्रभाव पार्नेछन् । हाल विद्यमान वातावरण विनाशका कारकहरूले र भविष्यमा बन्ने पूर्वाधारले हाम्रो उच्च जैविक विविधतामा कस्तो असर पार्लान् ? त्यसको एकमुस्ट स्वतन्त्र र भरपर्दो मूल्यांकन जरुरी छ । तर थाहा भएसम्म नेपालमा १९९५ यता जैविक विविधताको अवस्थाको बृहत मूल्यांकन भएको छैन । भएका केही अध्ययन पनि कन्सल्टेन्सीले दिने प्रतिवेदनमात्रै हुन् । त्यस्ता प्रतिवदेनको गुणस्तर थाहा पाउन निजगढ विमानस्थलको ईआईए प्रतिवेदन हेरे पुग्छ । बदलिंँदो परिस्थितिमा नेपालको जैविक विविधताको अध्ययन, अनुसन्धान र विहंगम मूल्यांकन वातावरणका लागिमात्रै होइन, हाम्रो आर्थिक विकासको भविष्यका लागि पनि जरुरी छ । आईपीबीईएसमा मेरो संलग्नताको अनुभवका आधारमा भन्दा, यसलाई स्वयम्सेवी रूपमा पनि गर्नगराउन सकिने रहेछ ।"
कफी खेती रैथाने होइन,"कफीमै परनिर्भर शीर्षक सम्पादकीयमा भनिए अनुसार कफी खेती नेपालको रैथाने खेती होइन । यसको प्रकृति हेर्दा नेपाली पहाडी भूभागमा सुहाउने खेतीचाहिँ हो । कफी नेपालमा बर्मा (हालको म्यानमार) बाट पहिलोचोटि भित्र्याइएको हो, सम्पादकीयमा उल्लेख गरिएझैं बर्माको सिन्ध प्रान्तबाट होइन । सामान्य भाषामा बुझ्दा पनि सिन्ध प्रान्त पाकिस्तानमा पर्छ, म्यानमारमा होइन ।नेपालमा कफी खेतीको विकास सम्बन्धी चलनचल्तीमा तथ्यहरू फरकफरक देखिन्छन् । यसको व्यावसायिक सुरुवात भने २०३० सालपछि मात्र भएको हो, २०२० मा होइन । गुल्मीमा कफी सफल देखिएपछि कृषि विकास बैंकको सहयोगमा २०३३ मा भारतबाट अरबिका जातको कफी ल्याइयो र किसानले यसमा व्यावसायिकता सुरु गरेका हुन् । नेपालमा मुख्य रूपमा लगाइने कफीको जात पनि अरबिका नै हो ।भौगोलिक हिसाबले हाम्रो देशका विभिन्न छहारी भूभाग, पानी नलाग्ने पाखो, रुखो बारी, कान्लाहरू कफीको लागि उपयुक्त मानिन्छन् । पिउनैका लागि पानीको अभाव र खेतीको लागि सिंचाइको असुविधा खेप्दै आएका नेपालका विभिन्न गाउँ कफी खेतीको व्यावसायिक विकासका लागि सम्भावित क्षेत्रहरू हुन् । एउटा तथ्यांक अनुसार, नेपालमा उत्पादन हुने कफीको ६० देखि ७० प्रतिशत कोरिया, जापान, जर्मनी लगायतमा निर्यात हुन्छ । बाँकी यहीं खपत हुने गरेको पाइएको छ । देशभित्र कफीको माग बढे पनि नेपाली अर्गानिक कफी बाहिरिने र भारतीय एवं इटालियन कफीले हाम्रो बजारको माग धान्ने गरिरहेको छ ।अरू फलफूल खेतीपातीमा जस्तै समय, हेरचाह, आर्थिक लगानी गर्नु नपर्ने भएकाले यो कफी सजिलो र वैकल्पिक खेती हो । अर्को कुरा, सम्पादकीयमा नेपालमा कफी खेतीका प्राविधिक छैनन् भनिनु गलत छ । किनकि कफीको गुण र प्रविधि लगायतमा डिग्री र विद्यावारिधि तहसम्मका प्राविधिक जन्मिसकेका छन् । सन्तोष सागर, कीर्तिपुर, काठमाडौं"
समयसापेक्ष कार्टुन,"राष्ट्रको पहिलो अंग व्यवस्थापिका सुन्दैन, दोस्रो अंग कार्यपालिका बोल्दैन र तेस्रो अंग न्यायपालिका देख्दैन भने चौथो अंगको रूपमा चिनिएको पत्रकारिता जगतलाई त्यही राज्यले नृशंस कुल्चिरहँदो रहेछ भन्ने अविनको कार्टुन सटिक र समयसापेक्ष लाग्यो । प्रेस स्वतन्त्रतालाई ठाडै चुनौती दिने शाही शासनकालमा पनि दर्जनौँ पत्रिकाले निर्वाध डटेर जनतालाई सुसूचित गर्ने आफ्नो धर्म निर्वाह गरेका थिए । त्यस्तो कालरात्रिमा पनि कुनै डरधम्कीको पर्वाह नगरी पक्रिकाहरू कडै खालका समाचार निकाल्ने गर्थे । राजदरबारको आडमा शत्तिको चरम दुरुपयोग गर्ने डीबी लामा, भरत गुरुङबारे गहिराइमा पुगेका समाचार आउँथे । कञ्चनपुरकी निर्मला पन्तजस्तै नमितासुनिता प्रकरणमा तथ्य र सनसनीपूर्ण समाचार प्रकाशन गर्ने अदम्य साहस देखाउने नेपालको मिडिया अग्राखको आगाको भुँग्रोजस्तै प्रतिष्ठाले खारिँदै चुलिएको हो । अहिलेको परिस्थिति नितान्त पृथक छ । आम नागरिक रैती वा प्रजा होइनन् । यस्तो बेला मिडियालाई आफूखुसी नचाउने हिसाबले सरकारले पहल गर्नु प्रत्युत्पादक हुनसक्छ । श्यामसुन्दर कुइँकेल, हाँडीगाउँ, काठमाडौँ"
पूर्वमा सांस्कृतिक सुवास,"आकारमा सानो भए पनि झन्डै १२३ जातजाति बसोबास गर्ने र अधिकांशको आफ्नै संस्कार, संस्कृति, भाषा, रहनसहन भएकोले हाम्रो मुलुक विश्वमै अद्वितीय मानिन्छ । जातीय मेलमिलाप, भाइचारा, समन्वय, सहनशीलता, धैर्य, करुणा, दयामाया, प्रेमजस्ता मानवीय गुणका कारण संसारभरका मानवशास्त्री, समाजशास्त्री हाम्रो रहनसहनदेखि आकर्षित बन्दै आएका छन् । जातीय विभाजन, द्वन्द्व मच्चाएर रजाइँ गर्न खोज्ने देशीविदेशी शक्तिले पनि हाम्रो आपसी सद्भाव बिथोल्नसकेका छैनन् । सोमबार प्रकाशित बोडोमेचे सभामा छमछमी विषयक खबरबाट पनि मात्र ४ हजार ८ सय ६७ संख्या भएको मेचे जातिले सगौरव आफ्नो पहिचान कायम राख्न सक्रिय रहेको झझल्को पाउन सकिन्छ । वास्तवमा झापा यस्तो जिल्ला हो, जहाँ लोपोन्मुख मेचे लगायत सरकारले अनुसूचित गरेका आदिवासी जनजातिमध्ये अधिकांशको बसोबास छ । मेचे समुदाय झापाका मेचीनगर, दमक, धाइजन, ज्यामिरगढी, चकचकी, जलथल, भद्रपुर लगायत स्थानमा छरिएर रहेको देखिन्छ । सानो संख्यामा भए पनि मेचे सिवियारी आफात नामक संस्थाले आयोजना गरेको भाषा, संस्कृति, रहनसहनको विषयमा बहस चलाउन खोजेको सन्दर्भलाई सराहनीय मान्नुपर्छ । झापामा आयोजना गरिएको दुईदिने कार्यक्रममा संगीत, नृत्य र साहित्यिक गतिविधिको प्रधानता रहेको थियो । नेपालमा पहिलोपल्ट आयोजना भएको यस किसिमको कार्यक्रममा मेचेहरूको पुर्ख्यौली थलो भारत असमबाट समेत दुई सयको हाराहारीमा सहभागी भएकाले यसको उचाइ अरू बढेको हो । भुवनेश्वर शर्मा, चन्द्रागिरि२, काठमाडौं"
अतिक्रमणमा जग्गा कि सरकार ?,"केही दिनदेखि सार्वजनिक र सरकारी जग्गा निरन्तर भूमाफियाको सिकार भइरहेको खबरले अनेकौँ आशंकालाई जन्माइरहेको छ । यति ठूलो चलखेल भर्ईर् भौतिक संरचना नै निर्माण भइसक्दा पनि सम्बन्धित पक्षको ध्याना किन पुग्न सकिरहेको छैन, आम चासोको विषय बनेको छ । सार्वजनिक सम्पक्तिमाथिको अतित्रमणले कानुनी राज्यको धज्जी उडाएको छ । नैतिकता, अनुशासनजस्ता कुरा नीति र किताबमै माक्र सीमित बन्दै गएको वास्तविकतालाई यस्तो त्रियाकलापले राम्रैसँग ऊजागार गरेको छ । ससाना टुक्राटुत्रीको हिसाबकिताब राखेरै साध्यै छैन । देशको राजधानी र काठमाडौँको मुटु टुँडिखेल नै त्यसको ज्वलन्त उदाहरण हो । समयसमयमा शीतल निवास, धोबीखोला, विष्णुमती, हनुमन्ते, मनोहराका करिडोरदेखि लिएर ऐतिहासिक ताल र पोखरीसम्म मासेर व्यक्तिका नाममा गगनचुम्बी भवन निर्माण हुँदासम्म त्यसका संरक्षण र सम्बर्द्धनका जिम्मेवार पक्षले नदेख्नु र नसुन्नुलाई भने कम आश्चर्यका रूपमा लिन सकिन्न । यो भूमाफियाले जग्गाको अतिक्रमण गरेको नभई सरकारको अतिक्रमण हो भन्दा अत्युक्ति नहोला । लक्ष्मीनारायण मिश्र, बुढानीलकण्ठ८, काठमाडौँ"
छाउमुक्त समाजको काल्पनिकी,"भोलिपल्ट बिहान बडीमालिका नगरपालिका उपप्रमुख कविता विष्टसित भेट जुर्यो । स्थानीय स्तरमा काम गर्दाका अनुभवहरू साझा गर्ने क्रममा उनले छाउगोठ मुक्त नगरपालिका निर्माणको अभियानबारे पनि बताइन् । केही वडा छाउगोठ मुक्त घोषित भैसकेको र केही वडामा अझै समस्या रहेको भन्दै उनले बडीमालिका मन्दिर मुनिको बस्तीमा अलि बढी अप्ठ्यारो परेको कुरो राखिन् । शताब्दियौं पुराना मान्यता र संस्कारमा शिरपाउ भिजेको समाजसित भावनात्मक रूपले कुम मिलाएर हिँड्नु पनि छ, त्यही समाजको मनोविज्ञानलाई बदल्ने कठोर कामहरू पनि गर्नुछ । यस्तो कुरा कति जोखिमपूर्ण हुन्छ भन्ने बयान कविता विष्टजस्ता जनप्रतिनिधिले नै गर्न सक्छन् । हामीले उनलाई केही थान हौसला र शुभेच्छा त दियौं नै, सामूहिक सचेतनाको अभियानमा आआफ्ना ठाउँबाट सहकार्य गर्ने प्रतिबद्धता पनि जाहेर गर्यौं । महिनावारी हुँदा छाउगोठमै बलात्कृत हुनुपरेका, सर्पले टोकेका, बाघले लतारेका, त्यहीँभित्र आगो तापेर सुत्दा दुःखान्त मृत्यु भएका खबरहरू सार्वजनिक भइरहँदा पछिल्लो समय जनप्रतिनिधिहरूकै नेतृत्वमा छाउघर भत्काउने अभियान चलेको पनि सुनिन थालेका छन् । यो वास्तवमै सुखद परिणामको सूचक पनि हो । यही नै नारीमाथिका सांस्कृतिक उत्पीडनको निकास हो भन्नेचाहिँ होइन । नेपाली महिलामाथिको ऐतिहासिक दमनको प्रतिकार र समग्र मुक्तिको प्रश्नमा छाउगोठ मुक्त समाज निर्माणको पहल मुक्ति र स्वतन्त्रताको एउटा अवयव भने अवश्य हो । यही नै सम्पूर्ण चिज होइन, मुक्तिको आगामी लामो यात्राको थालनीचाहिँ अवश्य हो । परम्पराका नाममा महिलाको शरीर र आत्मसम्मानमाथि हुँदै आएका यस्ता असंख्य अन्याय छन्, जसलाई हामीले साहसपूर्वक चिर्दै जानु पर्नेछ ।सुनिन्छ, सुदूर पश्चिमका कतिपय स्थानीय सरकारले छाउगोठ राख्नेलाई सेवासुविधाबाट वञ्चित गर्ने भन्दैछन् । यस्ता प्रयत्न सिर्जनात्मक कम र दबाबमूलक बढी देखिन्छन् । यिनले समस्यालाई समाधानोन्मुख बनाउलान् कि समुदायलाई उल्टो हठ गर्न प्रेरित गर्लान् ? यो विषयलाई तीव्र दबाबले भन्दा पनि सचेतनाका विशेष प्रयत्नले सम्बोधन गर्नुपर्ने हो कि ? खास कुरो नछुने हुँदा बार्ने समग्र भाष्यमाथि नै ध्यान दिनुपर्ने पो हो ! छाउगोठ भत्काउनु, महिनावारीको समयमा घर बाहिर असुरक्षित रूपले बस्ने कुसंस्कारलाई मेटाउनु अवश्य पनि सुखद पहल हो, तर मूल कुरा त छाउ भन्ने चिन्तनकै उन्मूलन हो नि ! भत्काउनुपर्ने कुरो खासमा महिनावारीको रगतलाई अपवित्र मानेर नछुने बार्नुपर्ने मिथ नै हो । महिनावारी हुँदा छोएपछि देउता रिसाउने, कुलायन बिग्रने, तिनले श्राप दिने भन्ने जुन भयावह मिथ छ, यसलाई भत्काउने पहल नगरी छाउगोठ मात्रै भत्काएर छोड्नु त्यति बुद्धिमानी कदम हो भन्ने लाग्दैन । वास्तवमा भत्काउनुपर्ने त मनको छाउ हो !िििमहिलाको आत्मसम्मान र मुक्तिको सवाल सामान्य सुधार होइन, आधारभूत रूपमै परिवर्तनको प्रयाससँग जोडिन्छ । हाम्रा आन्दोलन र अभियान तबमात्रै सार्थक हुन्छन्, जब हामी आन्दोलनको स्पष्ट दिशा र लक्ष्य तय गरेर अगाडि आउन तयार हुन्छौं । आजसम्म चलेका गलत परम्परा र संस्कारसित तार्किक रूपले नै सम्बन्धविच्छेद गरेर अगाडि नबढ्ने हो भने छाउगोठ मुक्त समाज एउटा विकासे नारामात्रै बन्ने निश्चित छ । छाउ वा नछुने जे भनौं, यी मूल रूपले महिलामाथि जबर्जस्त हिंसाका रूप नै हुन् । यसमा दुईमत नै छैन । अछाम या बाजुरामा होओस् या चितवन, काठमाडौं अथवा नेपालीहरू पुगेका अमेरिका र बेलायतमै किन नहोओस्, जस्तोसुकै रूपमा जसरीसुकै चलेको होओस्, छाउका सबै खाले रूपको उन्मूलन नै हाम्रो एजेन्डा बन्नुपर्छ । मध्य र सुदूर पश्चिममा सांस्कृतिक जटिलताको मात्रा अवश्य पनि बढी छ । त्यसैले त्यहाँ काम गर्ने तप्काले केही फरक, विशेष शैली र सचेतता अपनाउनुपर्ला । महिनावारीका निषेधविरुद्ध कानुन (मुलुकी अपराध (संहिता) ऐन, २०७४) मै समेत व्यवस्था भइसकेको हुनाले कानुनी अभ्यासमार्फत पनि यस्ता निषेधको उपचार खोज्ने ठाउँ छँदैछ । हामीले भत्काउनुपर्ने छाउगोठको स्थुल विम्बमात्रै अवश्य होइन । उखेल्नुपर्ने त महिनावारीको रगतमाथि अपवित्रताको ट्याग लाग्ने हिंसाको मूलजरो नै हो । यसका लागि क्षेत्र वा समुदाय विशेषको भित्री मनोविज्ञानमै सकारात्मक हलचल हुनेगरी परिवर्तनको पहल गरिनु जति जरुरी छ, देशका अन्य भाग र विदेशमा बस्नेहरूले समेत आफ्ना मनमा, अभ्यासमा रहेका महिनावारीका निषेधहरू मिल्काएर फाल्नु त्यति नै जरुरी छ । अन्ततः छाउमुक्तिको काल्पनिकी यावत् हिंसा र विभेदमुक्त समाजको कल्पनाको महत्त्वपूर्ण प्रस्थानविन्दु हो ।"
उपचारमा ढुक्क हुन स्वास्थ्य बिमा,"स्वास्थ्य सेवाको खर्चलाई परिवारले धान्न सक्ने अवस्थामा ल्याउने, स्वास्थ्य समस्याका कारण हुनसक्ने आर्थिक जोखिम घटाउने संयन्त्र हो स्वास्थ्य बिमा । स्वास्थ्य सेवामा सबैको पहुँच सुनिश्चित गर्ने बृहत् सामाजिक साझेदारीको अवधारणा हो यो । आधारभूत, नियमित, प्रतिरोधात्मक, प्रबर्द्धनात्मक, उपचारात्मक, आपत्कालीन र पुनःस्थापना सम्बन्धी सेवाहरू स्वास्थ्य बिमा कार्यक्रम अन्तर्गत समेटिन्छन् । खरिद गर्ने तरिका बमोजिम स्वास्थ्य बिमा पाँच प्रकारका छन् : सामाजिक, निजी, करमा आधारित, समुदायमा आधारित र मिश्रित ।राष्ट्रिय स्वास्थ्य बिमा नीति, २०७१ ले गुणस्तरीय स्वास्थ्यसेवाको पहुँच र उपयोगमा सुधार ल्याई सामाजिक स्वास्थ्य बिमाका आधारमा सबैका लागि स्वास्थ्यसेवा सुनिश्चित गर्ने उद्देश्य लिएको छ । स्वास्थ्य बिमा ऐन, २०७४ ले यी व्यवस्था गरेको छ (क) राष्ट्रसेवक र प्रतिष्ठानका कर्मचारी तथा वैदेशिक रोजगारमा जानेहरूका परिवारले स्वास्थ्य बिमा कार्यक्रममा आबद्ध हुनुपर्ने, (ख) नवजात शिशु, बालबालिका, ज्येष्ठ नागरिक तथा भिन्न क्षमता भएका व्यक्तिलाई बिमा कार्यक्रममा आबद्ध गर्नु निजको अभिभावक वा संरक्षकको कर्तव्य हुनुपर्ने, (ग) स्वास्थ्य बिमा कार्यक्रममा आबद्ध हुने प्रयोजनका लागि परिवारलाई एक एकाइ मानिने ।स्वास्थ्य बिमा नियमावली, २०७५ ले यी व्यवस्था गरेको छ(क) प्रति ५ जनासम्मको परिवारले वार्षिक रु ३,५००। प्रिमियम रकम र परिवारमा ५ जनाभन्दा बढी सदस्य भए प्रतिसदस्य रु ७००।का दरले थप रकम बुझाउनुपर्ने(ख) सुविधाको थैलीको सीमा पाँच जनाको परिवारको हकमा वार्षिक रु १००,०००। र पाँच जनाभन्दा बढी परिवारका सदस्य भएमा प्रतिथप सदस्य बापत रु २०,०००। को सीमा बढ्दै अधिकतम रु २००,०००। सम्म हुने(ग) बिमित सदस्यहरूले वर्षमा एकपटक प्रिमियम बुझाएपछि सेवा क्रियाशील भएपश्चात क्यासलेस प्रणालीमा वर्षभरि सुविधा थैलीको सीमा अनुसार उपचार खर्च पाउने(घ) बिमित सदस्यले स्वास्थ्यसेवा सबै सरकारी स्वास्थ्य संस्थाबाट प्राप्त गर्नुका साथै प्रेषण पुर्जासहित रिफर भई बिमा बोर्डसँग सम्झौता गरेका आधारमा निजी क्षेत्रका अस्पताल र शिक्षण संस्थाबाट पनि सेवा पाउने(ङ) कार्यक्रमको सदस्यता वार्षिक रूपमा नवीकरण गर्नुपर्ने(च) कार्यक्रम लागू भएका जिल्लामा वर्षभरि सदस्यता दर्ता कार्य खुल्ला रहने(छ) कार्यक्रम सूचना प्रविधि बेसमा सञ्चालित हुने(ज) मोबाइलबाट फोटो खिची दर्ता सहयोगीले घरघर गई दर्ता कार्य गर्ने(झ) प्रचलित कानुन बमोजिम अति गरिबको परिचयपत्र प्राप्त परिवार, अति अशक्त अपांगता, कुष्ठरोगी, एचआईभी संक्रमित, जटिल खालका क्षयरोगी भएकाको परिवार तथा सत्तरी वर्ष पुगेका ज्येष्ठ नागरिकको प्रिमियमको शतप्रतिशत र महिला स्वास्थ्य स्वयंसेविका संलग्न भएको परिवारको प्रिमियमको ५० प्रतिशत केन्द्र, प्रदेश वा स्थानीय तहले बेहोर्ने, (ञ) सेवाप्रदायकले चौबीसै घण्टा औषधि उपलब्ध गराउनेगरी फार्मेसीको व्यवस्था गर्नुपर्ने । स्वास्थ्य बिमा सम्बन्धी कामकारबाही गर्न नौ जनाको स्वास्थ्य बिमा बोर्ड छ । स्वास्थ्य बिमा सम्बन्धी नियमित कार्यक्रम सञ्चालन गर्न संघदेखि स्थानीय तहसम्म १८६ जना पूर्णकालीन कर्मचारी छन् । तीमध्ये ६८ जना स्वास्थ्य मन्क्रालयबाट काजमा आएका हुन् । ३,५०० देखि ४,००० जनासम्म दर्ता सहयोगी छन् । स्वास्थ्य बिमा कार्यत्रमको सदस्यता दर्ता गर्नका लागि गाउंँपालिकानगरपालिकाका प्रत्येक वडामा एकएक जनाका दरले दर्ता सहयोगी छन्् । उनीहरू समुदायमा गई स्वास्थ्य बिमा कार्यक्रमबारे जानकारी दिई सदस्यता वितरण गर्ने गर्छन् । सरकारले राष्ट्रिय लक्ष्यका रूपमा समृद्ध नेपाल, सुखी नेपाली को नीति अवलम्बन गरी सोही अनुसारका कार्यक्रम कार्यान्वयनमा ल्याएको छ । सन् २०२२ सम्म विकासोन्मुख देशमा स्तरोन्नति गर्ने, २०३० अगावै दिगो विकास लक्ष्य हासिल गर्ने र मध्यम आय भएको देशमा पुग्ने तथा २०४३ सम्म समुन्नत राष्ट्रको स्तरमा पुग्ने प्रतिबद्धतालाई आधार मान्दै सरकारले २५ वर्षे दीर्घकालीन सोच सहितको पन्ध्रौं पञ्चवर्षीय योजनाको आधारपत्र तयार गरेको छ । मानव विकास सूचकाङ्कमा स्वास्थ्य सम्बन्धी सूचकहरूको महत्त्वपूर्ण स्थान हुन्छ । स्वस्थ नागरिकले आर्थिक विकासमा टेवा पुर्याउने हुनाले स्वास्थ्य बिमा कार्यक्रमले स्वास्थ्यमा सर्वव्यापी पहुँचतर्फ नेपाललाई सशक्त बनाउँछ । स्वास्थ्य बिमा नेपालका सन्दर्भमा नयाँ र चुनौतीपूर्ण कार्यक्रम हो । यसलाई सफल तुल्याउने दिशामा सबैको समन्वय, सहयोग र सहकार्य अपरिहार्य छ । लेखक स्वास्थ्य बिमा बोर्डका अध्यक्ष हुन् ।"
सडकको ज्यामिति मिलाए घट्छ दुर्घटना,"हाम्रो देशमा दिनहुँजसो सडक दुर्घटना भइरहेका छन् । कतै दुर्घटना हुँदा मृतक र घाइतेको संख्या गनेपछि सम्बन्धित निकायको काम सकिएको मानिन्छ । न जनता न सरकार दुर्घटनाको मुख्य कारण र भित्री चुरो पत्ता लगाउनतिर लाग्ने गर्छौं । अचेल देशको हरेक कुनामा बाटो खोल्ने, खन्ने लहड चलेको छ । अझ केन्द्र, प्रदेश, स्थानीय तहमा यस विषयमा उछिनपाछिनै चल्ने गरेको छ । सडक र विकास एकअर्काका पर्यायजस्तै भएकाले झलक्क हेर्दा यो अन्यथा नलाग्न सक्छ । अमेरिका लगायत सबै विकसित देशको उन्नतिको रहस्य सडक सञ्जाल नै हो । यसो भन्दैमा आँखा चिम्लेर सडक खन्नु बुद्धिमत्ता होइन । विकट भूगोल भएको हाम्रोजस्तो मुलुकमा सडक निर्माण गर्दा निकै होस पुर्याउनुपर्छ । वैज्ञानिक हिसाबले बनाइएको सडकले नै कुनै पनि यात्रालाई सुरक्षित र भरपर्दो बनाउन सक्छ ।सडक दुर्घटना हुँदा सवारी चालक, सवारी साधन र निर्माण व्यवसायीलाई मात्र दोष देखाएर पुग्दैन । तिनको पनि दोषी रहेको त असत्य हुन्न, सधैँभरि सत्य पनि नहुन सक्छ । सडक दुर्घटनाको प्रमुख कारण हो बाटाको ज्यामिति नमिल्नु । पहाडी भूभागमा नयाँ बाटाका लागि जथाभावी ट्र्याक खोल्नु, भूबनोट विचार नगर्नु, बाटाको ज्यामितीय आकारप्रकार नमिलाउनु दुर्घटनाका प्रमुख कारक बन्ने गरेका छन् । सडक निर्माण गर्दा सवारी चालक र सवारी साधनको सुरक्षा आवश्यकतालाई ध्यानमा राखी केही भौतिक र भिजुअल एलिमेन्ट लाई मिलाउनु जरुरी हुन्छ ।ज्यामितीय डिजाइन अन्तर्गत वास्तविकतालाई त्रिआयामिक दृश्य (थ्री डाइमेन्सनल भ्यु) बाट केलाइन्छ । सडकको संरचनात्मक डिजाइन (जस्तै सबग्रेड, सबबेस र बेस) भन्दा यो फरक हुने गर्छ । ज्यामितीय डिजाइनमा तेर्सो गोलाइ, ठाडो गोलाइ, क्याम्बर, ग्राडियन्टलाई मुख्यतः विचार गरिन्छ । यस्तायस्ता ठाउँमा सवारी चालकको मनोविज्ञान, गाडीको गति कस्तो हुनसक्ला भन्ने अड्कल पनि गरिन्छ ।अहिले स्थानीय निकायमा प्राविधिक जनशक्ति छ । यसलाई परिचालन गरेर जुनसुकै मोडलमा काम गरे पनि पहिलो काम बाटाको ज्यामिति मिलाउनु नै हुनुपर्छ । अनि दुर्घटना घटाउन सकिन्छ । उदाहरणका लागि, अधिकांश नयाँ बाटोमा तेर्सो गोलाइ (होराइजन्टल कर्भ) मा सडकको बाहिरी छेउ भित्री छेउभन्दा उचालिएको हुँदैन । अहिले धेरैजसो दुर्घटना यही कारणले हुने गरेका हुन् । बाहिरी छेउ भित्री छेउभन्दा होचो भइदिनाले गुडिरहेका गाडीहरू बाहिरतिर हुत्तिने गरेका छन् । त्यसैगरी ठाडो गोलाइ (भर्टिकल कर्भ) को वैज्ञानिक डिजाइन नहुनु, बाटोको ग्रेड नमिल्नु, तेर्सो गोलाइ बाटोमा थप चौडा नहुनु गाडी दुर्घटनाका प्रमुख कारण बनिरहेका छन् । घुमेको तेर्सो सडकको बाहिरी छेउलाई सडकको भित्री छेउभन्दा अलि अग्लो बनाउन एउटा काठकै टेम्प्लेट पर्याप्त हुन्छ । त्यसैगरी बाटाको ठाडो ग्रेड पनि काठकै टेम्प्लेटबाट मिलाउन सकिन्छ । तेर्सो, घुमाउरो र ठाडो बाटोको गोलाइ मिलाउनलाई पनि आधुनिक सर्भे इन्स्ट्रुमेन्ट चाहिन्न । किलाकाँटा, धागो र सामान्य औजारकै सहायताले यो काम गर्न सकिन्छ । धेरै वर्षपहिले एकजना अस्ट्रेलियाली इन्जिनियर एउटा जलविद्युत परियोजनामा जाने बाटो निर्माण गर्न आएका थिए । उनले सामान्य किलाकाँटी, धागो, काठको टेम्प्लेट र काठकै सानो गाडीको मोडल तयार गरेर बाटाको ज्यामितीय डिजाइन मिलाएको मलाई अहिले पनि सम्झना छ । यो विधि सामान्य भइकन पनि कति महत्त्वपूर्ण छ, यसबाटै थाहा हुन्छ । सैद्धान्तिक ज्ञानलाई व्यावहारिक ज्ञानमा उतार्नसके नसोचेको उपलब्धि हासिल गर्न सकिन्छ ।नयाँ बनेका हाम्रा सबै सडक अवैज्ञानिक छैनन् । कतिपय पहाडी बाटा ज्यामिति मिलाएरै बनाइएका छन् । तिनमा दुर्घटना पनि कमै भएको पाइन्छ । त्यस्ता बाटामा सवारी चालकको मनोविज्ञान ठीक रहने, डिजाइनकै गतिमा गाडी गुड्न पाउने हुन्छ । बाटाको ज्यामिति मिल्नु भनेको सडक प्रयोगकर्ता, सवारी चालक र सवारी साधन सबैको सुरक्षाको प्रत्याभूति हुनु हो ।दुर्घटनाको अर्को कारण हो सडक भारवहन क्षमता र भूबनोट कमजोर हुनु । भारवहन क्षमता थोरै भएको सडकमा बडेबडे सवारी साधन चल्दा दुर्घटना निम्तिने सम्भावना प्रबल हुन्छ नै । त्यस्तै अनुशासनहीन सवारी चालक, थोत्रा सवारी साधनका कारण पनि दुर्घटना निम्तिने गरेका छन् । सडक हेर्ने सरकारी निकायले पनि आफ्नो जिम्मेवारी कुशलतापूर्वक पालना गर्नैपर्छ । यति हुँदाहुँदै पनि हामीले के बिर्सनु हुन्न भने, ज्यामिति मिलेको ग्राभेल सडक ज्यामिति नमिलेको कालोपत्रे सडकभन्दा सुरक्षित हुन्छ ।लेखक इन्जिनियर हुन् ।"
डीएसपीको कुर्सीमा म्यानपावर व्यवसायी !,"बिर्तामोड  इलाका प्रहरी कार्यालय बिर्तामोडका डीएसपी सुवास खड्का अनौठो विवादमा तानिएका छन् । उनी बस्ने कुर्सीमा बिर्तामोडका म्यानपावर व्यवसायी हर्क गुरुङ बसेको तस्बिर सार्वजनिक भएपछि उनी विवादित बनेका हुन् । प्रदेश प्रहरी प्रमुख डीआईजी केदार रिजालले प्रहरीको मर्यादित कुर्सीमा अरू व्यक्तिलाई बस्ने अधिकार नभएको बताए । उनले भने, डीएसपीले मर्यादा भुलेर तेस्रो व्यक्तिलाई कसरी कुर्सीमा बस्न दिए ? रिजालले पदीय मर्यादा भुलेको र आफ्नो कुर्सीको समेत सुरक्षा गर्न नसकेका कारण अनुसन्धानका लागि विराटनगर तानेको बताए । प्रहरीको मान्छे भन्दै बिर्तामोड क्षेत्रका होटल व्यवसायीलाई आतंकित पार्ने गुरुङलाई इलाका प्रहरीले आइतबार पक्राउ गरेको थियो । इलाका प्रहरी अनारमनीका डीएसपी खड्का बस्ने कुर्सीमा बसेको तस्बिर देखाउँदै गुरुङले सर्वसाधारणलाई आतंकित पार्दै आएका थिए । केही दिनअघि उनले आफ्नो फेसबुकमा डीएसपीको कुर्सीमा बसेको तस्बिर पोस्ट गरेका थिए । उनले आफू प्रहरीको मान्छे भएको र जे पनि गर्न सक्ने भन्दै सर्वसाधारणलाई धम्क्याउँथे । कुर्सीमा गुरुङ बसेको फोटो सार्वजनिक भएपछि डीएसपी खड्का पुनः विवादमा तानिएका हुन् । यसअघि गत वैशाख २ गते मेचीनगर ६ का १५ वर्षीय किशोर किरण कार्की डोलीको हिरासतमा मृत्यु घटनाका कारण खड्का विवादित थिए । डीआईजी रिजालले डीएसपी खड्कालाई थप अनुसन्धान र आन्तरिक कारणले विराटनगर बोलाइएको बताए । गत शुक्रबार राति गुरुङले बिर्तामोड शनिश्चरे रोडको तेह्रथुम सेकुवा कर्नरका सञ्चालक रुद्र कन्दङ्वालाई कुटपिट गरेका थिए । उनीसहितको एक टोलीले बर्थ डे पार्टी गर्ने भन्दै होटलमा खानपिन गरे । खानपिनकै क्रममा आपसी विवादपछि साथीबीच कुटाकुट भएको थियो । झगडा नगर्न आग्र्रह गर्दा होटल सञ्चालक कन्दङ्वामाथि पनि कुटपिट भयो । घाइते कन्दङ्वाको बीएण्डसी अस्पतालमा उपचार भइरहेको छ । टाउकोमा चिसो पेयको बोतल प्रहार गरिएका कारण गहिरो चोट लागेको पारिवारिक स्रोतले जनाएको छ । गुरुङले होटलमा तोडफोडसमेत गरेका थिए । होटलनजिकै व्यवसाय गर्ने चरिन्द्रकुमार चोम्बाङ पनि पत्नीसहित कुटिएका थिए । गुरुङले उनीहरूलाई बिनाकारण कुटपिट गरेको बुझिएको छ । हिरासतमा रहेका म्यानपावर व्यवसायी गुरुङबारे समेत प्रहरीले थप अनुसन्धान सुरु गरेको छ ।"
१२ भारतीयविरुद्ध संगठित अपराध मुद्दा,"काठमाडौं साइन ग्रुपका नाममा अवैध नेटवर्किङ व्यवसायमा संलग्न १२ जना भारतीय नागरिकविरुद्ध प्रहरीले संगठित अपराध र ठगीमा मुद्दा चलाउने प्रक्रिया थालेको छ । काठमाडौंको होटल याक एन्ड यतीबाट शनिबार पक्राउ परेका उनीहरूमाथि अनुसन्धानका लागि थुनामा राख्दा प्रहरीले अदालतबाट सात दिनको म्याद लिएको छ । प्रहरी परिसर काठमाडौंका प्रवक्ता होबिन्द्र बोगटीका अनुसार साइन ग्रुपको संस्थागत संरचनाबारे बताइएका अधिकांश जानकारी झूटा छन् र वेबसाइटमा समेत झूटो तथ्य राखिएको छ । यो समूहबाट ठगिनेहरूको खोजी गरिरहेका छौं, बोगटीले भने । शनिबार मात्रै साइन ग्रुपका निम्ति एक करोड ६० लाख रुपैयाँ लगानी गरेका तीन जनाले उनीहरूविरुद्ध उजुरी दर्ता गराएका थिए ।"
"गुलजार गाउँ, सुनसान सदरमुकाम","विराटनगर  ताप्लेजुङको मैवाखोला गाउँपालिकाको केन्द्र साँघु बजारमा घडेरीको मूल्य अकासिएको छ । गाउँपालिका हुनुअघि र पछिको अवस्थामा ठाउँअनुसार आनामा ५० हजारदेखि एक लाखसम्मकै अन्तर आइसकेको छ । गाउँपालिकाको विकासका लागि अन्तर्राष्ट्रिय मापदण्डको रंगशाला र १५ शय्याको अस्पताल निर्माण प्रक्रिया सुरु भएसँगै यस क्षेत्रमा जग्गाको मूल्य बढ्न थालेको हो । आसपास क्षेत्रबाट गाउँपालिकाको केन्द्रमा आउने क्रम बढेको अध्यक्ष राजन थत्लुङले बताए । सिदिङवामा गाउँपालिका भवनको दायाँबायाँ क्षेक्रमा धमाधम घडेरी बित्री भइरहेको छ । भारतीय सिमाना सुरुमखिमदेखि कालीखोलासम्म फैलिएको गाउँपालिकाका टाढाको वडाका बासिन्दा केन्द्रतर्फ आकर्षित हुन थालेका छन् । गाउँपालिका अध्यक्ष नरबहादुर कडरियाका अनुसार व्यापारिक प्रयोजनदेखि होटल व्यवसाय गर्ने र पशुपालन गर्नेसम्मले केन्द्रनजिक जमिनको बन्दोबस्ती मिलाउन थालेका छन् । मिक्वाखोला र मेरिङदेनको अवस्था भने फरक छ । मिक्वाखोलाको केन्द्र साँवामा गाउँपालिकाको अनुभूतिसमेत हुन पाएको छैन । केन्द्रमा प्रहरीचौकी स्थापना हुन सकेको छैन । बैंक छैनन् । गाउँपालिका र विषयगत कार्यालय मात्रै भएकाले चहलपहल छैन । सरकारले थुङलुङमा केन्द्र सार्ने निर्णय गरेपछि अब पूरै संरचना निर्माण गर्नुपर्ने अवस्था रहेको अध्यक्ष रामकुमार साँवा बताउँछन् ।केन्द्र निश्चित नभएकाले पूर्वाधार निर्माण र संरचना विकासमा पनि समय लागेको उनको दाबी छ । नयाँ ठाउँमा केन्द्र स्थापना गरेको मेरिङदेनको पनि उस्तै अवस्था छ । मेरिङदेनमा मोटरबाटो भने पुगेको छ । मिक्वाखोलाको केन्द्रमा बाटो पुगेको छैन । जिल्लामा बाटो नपुगेको गाउँपालिका केन्द्र यो मात्रै हो । स्थानीय तहमा बैंक र प्रहरी चौकी स्थापना भएका छन् । कतिपयमा निजी विद्यालय खुलेका छन् । चहलपहल बढे पनि रोजगारमूलक उद्योग खुलेका छैनन् । दरबन्दीअनुसार कर्मचारी नहुँदा समस्या पर्ने गरेको जनप्रतिनिधि बताउँछन् ।केन्द्र बनेपछि निकै चहलपहल हुनुपर्ने अपेक्षा गरिएकामा कतिपय स्थानमा त्यस्तो हुन नसकेको सामाजिक कार्यकर्ता दीपेन्द्र सुवेदी बताउँछन् । धेरै गाउँपालिकाको केन्द्र साँघुरो ठाउँमा छ, संरचना बनाउन पुग्ने जमिन छैन, सुवेदीले भने, थोरै जमिन भएको ठाउँका जग्गावालाले महँगो गरेका कारण पर्याप्त विकास हुन सकेको छैन । बढ्दै चहलपहलखोटाङका १० पालिकामध्ये केहीमा चहलपहल बढेको छ । केहीमा भने केन्द्र विवादका कारण अलमल देखिएको छ । साकेला गाउँपालिकाको केन्द्र मानेभन्ज्याङमा विभिन्न संरचना बनेका छन् । कृषि सेवा केन्द्रको भवनमा कार्यालय राखिएको गाउँपालिका अध्यक्ष अर्जुनकुमार खड्काले सुनाए । उनका अनुसार कृषि, पशु, शिक्षा र स्वास्थ्यसहित गाउँपालिकाको कार्यसम्पादनका लागि कृषिको भवन पर्याप्त छ ।गाउँपालिकाको करिब २३ लाख रुपैयाँमा प्रहरी कार्यालय निर्माण भइरहेको छ । सहरी विकासमार्फत करिब ५ करोडको लागतमा सामुदायिक भवन निर्माणको चरणमा छ । एसबीआई बैंकको शाखा यहीं खुलेको छ । ऐंसेलुखर्क गाउँपालिकाको केन्द्र ऐंसेलुखर्क बजार जिल्लाको उत्तरी क्षेत्रको व्यापारिक केन्द्र हो । स्थानीय सरकार गठनपछि यो बजारमा चहलपहल बढेको छ । सोलुखुम्बुका लागि यहाँबाटै खाद्यान्नलगायत स्थानीय उत्पादन निकासी हुने भएकाले बजार फस्टाउँदै गएको गाउँपालिका अध्यक्ष विश्वनाथ निरौलाले सुनाए । यो बजारमा राष्ट्रिय वाणिज्य बैंक र सालपा विकास बैंकको शाखा सञ्चालनमा छन् । १२ वटा सहकारी संस्था छन् । गाउँको विकासपछि बसाइँ सरेर जानेहरूसमेत फर्कन थालेको अध्यक्ष निरौलाले सुनाए । केपिलासगढी गाउँपालिकाको केन्द्र बाक्सिला बजार पनि फस्टाएको छ । बजार व्यवस्थित गर्न प्रदेश सरकारको ९५ लाखको लागतमा काम धमाधम भइरहेको गाउँपालिका अध्यक्ष कृष्णकुमार राईले बताए । गाउँपालिकाको भवन २ करोड २२ रुपैयाँ लागतमा भवन निर्माणाधीन छ । खोटेहाङ गाउँपालिकामा इलाका प्रशासन, प्रहरी, मालपोत, वाणिज्य बैंकलगायतको सेवा प्रवाहले सेवाग्राहीलाई सहज भएको छ । स्वास्थ्य, कृषि, पशु र प्रहरीको आफ्नै भवन छ । इलाका प्रशासनको भवन निर्माणाधीन छ । गाउँपालिकाको भवन पनि निर्माणकै चरणमा रहेको खोटेहाङ गाउँपालिका अध्यक्ष प्रदीप राईले बताए ।जन्तेढुंगा गाउँपालिकाको चिसापानीमा केन्द्र स्थापना गरेर काम थालेको छ । भवन नहुँदा वडा ५ को कार्यालयबाट काम भइरहेको गाउँपालिका अध्यक्ष शंकर राईले बताए । आगामी वर्ष पालिका कार्यालयको भवन बनाउने उनले सुनाए । कृषि र पशु सेवा कार्यालयको भवनमा सशस्त्र प्रहरी र आफ्नै भवनमा इलाका प्रहरी छन् । प्राथमिक स्वास्थ्य केन्द्रको भने व्यवस्थित भवन छ । सबै वडामा सडक पुगेकाले गाउँपालिकाको केन्द्र रहेको चिसापानी बजारमा जनघनत्व बढेको छ ।हलेसी तुवाचुङ नगरपालिकाको भवन निर्माण सकेर यो साताभित्रै सर्ने भएको छ । करिब ७० लाखको बजेटमा सम्पन्न भवनबाट कृषि, पशु, शिक्षा, स्वास्थ्य, महिला तथा बालबालिका लगायत विभिन्न विषयगत शाखाहरूको कार्यसम्पादन हुने नगरप्रमुख इवन राईले बताए । सबै वडामा सडक पुगेकाले नगरपालिकासम्म आइपुग्न सेवाग्राहीलाई समस्या नभएको राईको दाबी छ । उक्त नगरपालिकामा पर्ने प्रसिद्ध हलेसी बजार व्यवस्थापन, बस पार्क निर्माण, खानेपानी, ढल निर्माणको चरणमा रहेको नगरप्रमुख राईले सुनाए । दिक्तेल रूपाकोट मझुवागढी नगरपालिकाको कार्यालय भाडाको भवनमा छ । नगरको भवन बन्नेबारे टुंगो नभएको नगरपालिकाका राजनीतिक सल्लाहकार कमल ढकालले बताए । यस्तै, धनकुटाको छथरजोरपाटी गाउँपालिकाको केन्द्र जोरपाटीमा छोटै अवधिमा चहलपहल बढेको छ । हिलेवसन्तपुर सडक खण्डमा पर्ने यो स्थान सहरीकरण उन्मुख छ । पालिकाबाट उपलब्ध हुने सेवाका कारण अवस्था फेरिएको गाउँपालिका अध्यक्ष शेरबहादुर लिम्बूको भनाइ छ । तीव्र बस्ती विकास भएकोमा हामी अचम्भित बनेका छौं, उनले भने, गाउँघरमै सर्वसाधारणको सेवा उपलब्ध हुन सके आकर्षण बढ्दो रहेछ । बजारक्षेत्रमा पछिल्लो एक वर्षमा दुई दर्जन नयाँ घर थपिएका छन् । स्वच्छ हावापानी रहेको स्थानमा थप सेवा सुविधा भएपछि जनघनत्व बढ्नु स्वाभाविक रहेको स्थानीय इन्द्र मगर बताउँछन् । बजारक्षेत्र बाहेकका कतिपय बस्ती भने बसाइँसराइको तीव्र चपेटामा परेका छन् । छथर जोरपाटी गाउँपालिका ४ (साबिकको तेलिया गाउँ विकास समितिको २, ५ र ६ वडा) मा बसाइँसराइको समस्या छ । त्यहाँ करिब डेढ सय घरमध्ये ३१ घर मात्र छन् । मार्सेमा रहेका ६५ मध्ये १०, पिप्लेमा १५ मा ४, कर्कलेमा १२ मध्ये २, फडिरेमा १० मा सबै घर र गुठमा ४५ मध्ये १५ घर मात्र बाँकी छन् । २०४५ सालपछि ती स्थानबाट बसाइँ सर्ने क्रम बढेको स्थानीय शंकर ओझाले बताए । पानीको मुहान सुक्दै गएपछि खानेपानीको वैकल्पिक व्यवस्था नहुनु र उत्पादन गरिएका वस्तु बिक्री गर्ने बजार टाढा हुनु तथा विद्यालय, भौतिक पूर्वाधारका विकास पुग्न नसक्दा बसाइँ सर्नेको लहर उर्लिएको ओझाको तर्क छ । सहिदभूमि गाउँपालिकाको पिप्ले तथा जाल्पादेवीथान आसपास भने बस्ती विस्तार भएको छ । छिन्ताङ, आँखीसल्ला, खोकुलगायत गाउँमा बस्ती विस्तार भएको गाउँपालिकाका अध्यक्ष मनोज राईले बताए । खानेपानी, विद्युतीकरण, सडक, कृषि, रोजगारजस्ता पक्षलाई पालिकाले जोड दिएकाले स्थानीय आफ्नै गाउँबस्तीमा अडिएका हुन्, उनले भने । घरबास र अन्य व्यावसाायिक गतिविधि बढेको वडा ३ का अध्यक्ष योगेन्द्र राईले बताए । चौबिसे गाउँपालिकाले बसाइँसराइ समस्या समाधानका लागि विशेष योजना ल्याएको छ । ३ र ४ वडामा पर्ने कुरुलेतेनुपा क्षेत्रलाई लक्षित गरी खानेपानी, स्वास्थ्य केन्द्र, सडकलगायत पूर्वाधार बनाउन लागिएको गाउँपालिकाका अध्यक्ष खजिन्द्र राईको भनाइ छ ।अपायक केन्द्रझापाको कमल गाउँपालिका ६ र ७ का बासिन्दालाई गाउँपालिका कार्यालय पुग्न घुमाउरो यात्रा गर्नुपर्छ । गाउँपालिकाको कार्यालय साबिक तोपगाछी गाविसको कार्यालयमा राखिएको छ । पूर्वपश्चिम राजमार्गदेखि चार किलोमिटर दक्षिणमा रहेको गाउँपालिकाको केन्द्र सार्नुपर्ने आवाज पनि उठ्यो । हाल कार्यालय रहेको क्याम्पा बजारका बासिन्दाले विरोध जनाएपछि जनप्रतिनिधिले केन्द्र सार्ने विषय बिर्संदै गएका छन् । क्याम्पा पुरानो बजार हो । व्यावसायिक विकास भने शून्यजस्तै छ । गौरीगन्ज गाउँपालिका १ महाभाराका बासिन्दाको पीडा पनि उस्तै छ । गाउँपालिका कार्यालय पुग्न दुईतीनवटा खोलाखोल्सी तर्नुपर्छ । बाटोको सुविधा छैन । निजी सवारी साधन नभएका स्थानीयलाई गाउँपालिका कार्यालय पुगेर फर्किन एक दिन पूरै लाग्छ । गौरीगन्ज गाउँपालिकाको कार्यालय साबिकको गौरीगन्ज गाविसको भवनमा छ । जनप्रतिनिधि निर्वाचित भएर आएपछि कार्यालय सार्ने छलफल गरे । छलफलअनुसार उनीहरूले वडा ३ कै पानीट्यांकी आसपासमा कम्तीमा दुई बिघासम्म निःशुल्क जग्गासमेत खोजे । निःशुल्क जग्गा नभेटेपछि कार्यालय सार्ने विषयमा छलफल हुन छाडेको गाउँपालिकाका प्रेस सल्लाहकार आत्माराम राजवंशीले बताए । सुस्तायो सदरमुकामनुवाकोटबाट भोजपुर आएका ५७ वर्षीय सिंहबहादुर तामाङले तीन वर्षअघि पुरानो कपडालाई नयाँ बनाउने उद्यम सुरु गरे । जस्तापाताले घेराबारा गरी सदरमुकामस्थित देउरालीमा ३ लाख ५० हजार रुपैयाँ लगानीमा कपडा पेल्ने मेसिन राखे । सदरमुकामभन्दा टाढाटाढाबाट मानिस पुराना कपडा बोकेर डसना, सिरक, सिरानी बनाउन आउँथे । दैनिक १० हजार रुपैयाँसम्म आम्दानी गर्ने सिंहबहादुरलाई अचेल ३ सय रुपैयाँ कमाउन पनि मुस्किल छ । अचेल गाउँबाट मानिस खासै आउँदैनन् । गाउँतिरै बजार विस्तार भएका छन् । गुजारा चलाउन समस्या भएको छ, सिंहबहादुरले भने, बसाइँ सर्ने दिन आएजस्तो छ ।अधिकांश स्थानीय तहमा बजार र साना उद्योग खुल्ने क्रम बढेपछि सिंहबहादुरजस्ता सदरमुकाम केन्द्रित साना उद्योग व्यवसायी समस्यामा परेका छन् । भोजपुर बजारमा वर्षौंदेखि कपडा सिलाउने व्यवसाय गरिरहेकी सञ्चालित भावना प्रधानले भनिन्, पहिले बाह्रै महिना भ्याइनभ्याई हुन्थ्यो, अचेल विवाहको सिजनमा पनि खासै कपडा सिलाउने काम पाइँदैन ।आनन्द गौतम (ताप्लेजुङ), डम्बरसिं राई (खोटाङ), रमेशचन्द्र अधिकारी (धनकुटा), अर्जुन राजवंशी (बिर्तामोड) र एलिसा श्रेष्ठ (भोजपुर)"
१०० वर्षमा जोसिला जोशी,"ललितपुर संस्कृतिविद् सत्यमोहन जोशी सोमबार एक सय वर्ष पूरा गरेका छन् । तर उनको सक्रिय जीवनले भने जोशी अझै जोसिला छन् । उमेर उनका लागि केवल संख्या मात्रै भएको छ । उनलाई नजिकबाट चिनेजानेका पनि जोशी उमेरले सय वर्ष पुगेभन्दा अनौठो मान्छन् । यस्तो दीर्घजीवन बाँच्ने रहर कसलाई नहोला ? वाङमय शताब्दी पुरुष जोशीको जीवन पनि सबैका निम्ति लोभ लाग्दो छ । सोमबार शतवार्षिकोत्सवको अवसर पारेर ललितपुर महानगरपालिकाले जोशीलाई बग्गीमा राखेर नगरपरिक्रमा गरेको छ । उक्त परिक्रमामा हजारौं सर्वसाधारणको लर्कोले जोशीलाई सम्मान गर्यो । जोशीले नगरपरिक्रमामा सहभागी, आफूप्रति सद्भाव राख्ने, स्नेह गर्ने सबैप्रति धन्यवाद व्यक्त गरे । भने, यो वास्तवमा संस्कृति, साहित्य, नेपाली भाषा र मेरो मातृभाषा नेपालझाषाको लागि मैले गरेको कामको सम्मान ठानेको छु । व्यक्ति सत्यमोहन जोशीको सम्मान होइन । व्यत्ति सत्यमोहन त एक निमिक्त व्यत्ति न हो । उनले चिन्तन गर्ने र चिन्ता नलिनाले दीर्घायु पाउने बताए । आफूलाई प्राप्त भएको कुरामा सन्तुष्ट भएर सक्रियतापूर्वक जीवन बाँच्ने, उनले भने, यो भएन, त्यो भएन भनेर धेरै गुनासो नगर्ने । छोरा, बुहारी, सन्तानबाट धेरै अपेक्षा नगर्ने नै जीवन जिउने कला हो ।सय वर्ष पार गर्दासम्म पनि जोशीले खासै औषधि खानुपरेको छैन । अझै हट्टाकट्टा नै छन् । दैनिक दालभात खान्छन् । साधारण जीवन बिताउँछन् । राति सुत्ने बेलामा घरमा नै बनाएको रक्सी एक पेग लिने गरेको उनले सुनाए । एक सय वर्षमा पनि स्वस्थ र सक्रिय जीवन जोशीका लागि वरदान सावित भएको छ । जोशीको जीवनलाई नेकपाकी नेतृ एवं ललितपुर क्षेत्र नं ३ की सांसद् पम्फा भुसालले लोभलाग्दो भनी टिप्पणी गरिन् । म पनि सत्यमोहन दाइजस्तो दीर्घ र सक्रिय जीवन जिउन पाऊँ । मलाई पनि यस्तो जीवनप्रति लोभ छ, नगरपरिक्रमापछि महानगरको परिसरमा आयोजित विशेष सम्मान समारोहमा सांसद् भुसालले भनिन्, अहिले अधिकांश संस्कृति हराउँदै गएका छन् । रातो मत्स्छेन्द्रनाथको जात्रा पाटनमा चलिरहेको छ । यस्तो जात्रा चलाउन दिनानुदिन कठिन हुँदै छ । यस्तो जात्रा बचाउन जोशीको सक्रियताबाट प्रेरणा लिनुपर्दछ । भुसालले मात्र नभई नेपालका लागि भारतीय राजदूत मञ्जित सिंहले जोशीको जस्तो जीवन जीउन रहर भएको बताए । समारोहमा नेपाल प्रज्ञा प्रतिष्ठानका उपकुलपति जगतमान गुरुङको भनाइ पनि भुसाल र राजदूत सिंहको भन्दा फरक छैन । समारोहमा जोशीलाई नेपाल सरकार, काठमाडौं उपत्यकाका १८ स्थानीय तहका मयेरको संयुक्त फोरम र ललितपुर महानगरसँगै विभिन्न संघसंस्थाले जोशीको योगदानको कदर गर्दै सम्मान प्रदान गरियो । कार्यवाहक प्रधानमन्त्री ईश्वर पोखरेलले जोशीको जीवन सबैका लागि प्रेरणादायी रहेको बताए । जोशीलाई सम्मान गर्न पाउँदा आफूलाई भाग्यमानी महसुस गरेको छु, पोखरेलले भने । उनी बाबु शंकरदास (शंकरराज) र आमा राजकुमारी (नोगलदेवी) का सुपुत्रका रूपमा १९७७ साल वैशाखमा बखुम्बहालमा जन्मेका हुन् । जोशीले हाम्रो लोकसंस्कृति का लागि पहिलो पटक २०१३ मा, नेपाली राष्ट्रिय मुद्रा नामक ग्रन्थका लागि दोस्रो पटक २०१७ मा र कर्णाली लोकसंस्कृति नामक ग्रन्थका लागि तेस्रो पटक २०२८ मा मदन पुरस्कार प्राप्त गरेका थिए । जोशी साहित्यकार पनि हुन् । उनले त्रिचन्द्र कलेजबाट बीएसम्म अध्ययन गरेका छन् । नेपाली भाषा, कला, संस्कृतिको संरक्षण, संस्कृतिको संरक्षण, सम्वर्द्धन र विकासमा गरेको योगदानको कदर स्वरूप जोशीलाई सुप्रबल गोर्खा दक्षिणबाहु, विख्यात क्रिशत्ति पट्ट, आदिकवि भानुभक्त पुरस्कार, काठमाडौं विश्वविद्यालयले विद्यावारिधिको मानार्थ प्रमाणपत्र प्रदान गरेको छ । नेपाल सरकारले पनि उज्ज्वल कीर्तिमान राष्ट्रदीपले सम्मानित गरेको छ । उनका अनुसन्धानात्मक कृति नेपालीमा १०, नाटक पाँच, काव्य दुई र कथा संग्रह पाँच तथा नेवारी भाषामा गरी करिब ५० कृति प्रकाशित भइसकेका छन् । जोशी पुरातत्त्व विभागका पहिलो निर्देशक पनि हुन् ।"
कलामा प्रविधि र परम्परा,"काठमाडौं  सूचना प्रविधिको द्रूतगतिमा विकाससँगै विश्वले कोल्टे फेरेको छ । नेपाल यसबाट अछुतो रहने कुरै भएन । नयाँनयाँ प्रविधि आगमनले व्यक्तिको जीवनयापनमै आमूल परिवर्तन ल्याइदिएको छ । तर विकाससँगसँगै विनाश पनि डोरिएर आउने ठान्छन्, कलाकार मन गुरुङ । त्यसैले त उनी यतिबेला प्रविधि विकासले प्राचीन जीवन शैलीमा के कति बदलाव ल्याएको छ, पहिचान र संस्कृति कतातिर ढल्किरहेका छन् ? पुरानो पुस्तामा नयाँ संस्कृतिले कति छोएको छ ? वा नयाँ पुस्तामा पुराना संस्कृतिको प्रभाव अझै बाँकी छछैन ? गुरुङले यस्तै जिज्ञासाको हल खोज्ने प्रयास गरेका छन्, आफ्नो एकल कला प्रदर्शनी लस्ट इन ट्रान्जेसन मार्फत । सिद्धार्थ आर्ट ग्यालरीमा बिहीबारबाट जारी प्रदर्शनीमा राखिएका पेन्टिङहरू विश्वव्यापीकरणले नेपाली समकालीन समाजमा पारेको प्रभावलाई चित्रण गर्न काफी छन् । प्रदर्शनमा राखिएका उनका २३ वटा चित्रकला, पेन्टिङमा पुरानो पुस्ता र उनीहरूले समयअनुसार समायोजन गर्दै आएका प्रत्येक पक्षहरू झल्काइएका छन् । खाली खुट्टा शिरमा पछ्यौरी राखेर उभिएका तीन वृद्धा, सँगैको पेन्टिङमा पृष्ठभूमिमा ढ्यांग्रोसहित परम्परागत भेषभूषामा देखिएकी महिलाले नेपाली पुरानो मौलिक परम्पराको प्रतिबिम्वित गरेको छ । अर्कोतिर, ठेकीहरू पृष्ठभूमिमा राखी चप्पल लगाएर उभिएकी महिलाको पेन्टिङले परम्परागत सामानहरू र मानिसको जीवनशैलीमा आएको परिवर्तनलाई इंगित गरेको छ । शिरमा पछ्यौरी ओढेकी महिलाको घाँटीमा क्रस अंकित लकेट लगाइएको अर्को पेन्टिङमार्फत नेपाली समाजमा रहनसहन मात्र नभई धर्ममा समेत परिवर्तन र परिमार्जन हुँदै गएको पक्षलाई देखाउन खोजेको गुरुङले बताए । पुरानो पुस्ताले समयको विकासक्रमअनुसार आफूलाई नयाँ कुरामा समायोजित गर्न खोजे पनि पुरानो शैली पूर्ण रूपले त्याग्न सकेका छैनन् कलाकार गुरुङले कान्तिपुरसँग भने, पुरानो र नयाँ परम्पराको मझधारमा पुरानो पुस्ता रुमल्लिरहेका छन् । यही पक्ष मैले कलामा प्रस्तुत गर्ने कोसिस गरेको छु । उनले आफ्नै जन्मथलो गोरखाको खोरला गाउँ पनि दस वर्षअघिको जस्तो नरहेको जिकिर गर्दै थप्छन्, आँगनमा गाउने रोदी भाका सुनिन छोडिसक्यो । गाउँघरमा लगाउने गुरुङ भेषभूषाका लुङ्गी र पटुकी, घलेक अचेल लगाउनै छोडिएको छ । हामीले मात्र होइन, गाउँमा विदेशीहरू आउजाउ भएपछि हाम्रा बाहरूले पनि दौरासुरुवालको सट्टा पाइन्ट, सर्ट र टिसर्ट लगाउन थाल्नुभएको छ । कहिल्यै चप्पल नलगाउने हाम्रा आमाहरूको खुट्टामा थरिथरिका चप्पल छन् । यसरी पुरानो पुस्तामा आएको परिवर्तन र उनीहरूले स्विकारेको परिवर्तित संस्कृतिका कुराहरू नै आफ्नो पेन्टिङको मूल विषय रहेको कलाकार गुरुङ बताउँछन् ।क्यानभासमा विभिन्न आकार प्रकार ठेकीहरू र अहिले प्रयोगमा ल्याइने प्लास्टिकका बट्टाहरू, पानीका बोक्तलहरू त्रमशः राखिएका छन् । यसको भावार्थबारे गुरुङ भन्छन्, पहिले पहिले दुध, दहीका लागि माटो र काठका ठेकीहरू प्रयोग गरिन्थ्यो । अहिले मानिसहरू बजार झर्न थालेपछि ठेकीको विकल्पका रुपमा प्लास्टिकका सामानहरू प्रयोग गर्छन् । जुन सजिलै उपलब्ध हुनुका साथै चलाउन पनि सहज हुन्छन् । गुरुङका अनुसार नयाँ पुस्ताले बाह्य संस्कारबाट भित्रिएका हरेक कुराहरू अवलम्बन गरिरहेका छन् ।"
पुरानो कार्पेटमा न्युड आर्ट,"काठमाडौं  प्रयोग गर्दागर्दै पुरानिएको कार्पेट तपाईं के गर्नुहुन्छ ? सजाउनुहुन्छ कि फ्याँक्नुहुन्छ ? यस्तै अवस्था न्युड आर्टिस्ट कपिलमणि दीक्षितलाई आइलाग्यो भने के गर्लान् ? यति बेला दीक्षितले यसको जवाफ लिएर आएका छन्, फरक शैलीको काममार्फत । कवाडीमा पनि नबिक्ने पुरानो कार्पेटलाई दीक्षितले भने रंग भरेर लाखौं मूल्यको कलामा परिणत गरिदिएका छन् । अब्जेक्ट इन फोकस सिरिजअन्तर्गत राखिएको न्युड कार्पेट नामक एक्लो पेन्टिङको मूल्य १० लाख रुपैयाँ तोकेका छन् । किन्न वा हेर्न चाहने कलापारखीका लागि दीक्षितले उक्त पेन्टिङ राजधानीको बौद्धस्थित तारागाउँ म्युजियममा प्रदर्शनीका लागि राखेका छन् । पेन्टिङमा दीक्षितले महिलाको ब्याक साइड देखाएका छन् । कार्पेटमा पेन्टिङ गर्ने सोचाइ कसरी आयो त ? दीक्षित भन्छन्, पुरानो भइसकेको कार्पेटलाई के गर्ने भन्ने सोचिरहेको बेला त्यसमै भएका बुट्टा देखेपछि पेन्टिङ गर्ने सोच आयो । उनले पुरानो वस्तुको पुनः प्रयोग गर्दै वातावरण प्रदूषण केही भए पनि घटाउन सन्देश प्रवाह गर्न पनि यस पेन्टिङ बनाएको बताए । पेन्टिङ प्रयोगको हिसाबले नयाँ र चुनौतीपूर्ण भए पनि बनाइसकेपछि सन्तुष्टि मिलेको उनले सुनाए । चित्रमा महिला आकृति उतार्नुको कारण पनि दीक्षितले खुलाए । भने, मैले मस्कुलिन र फेमिनाइन दुवै पेन्टिङ गर्छु तर कार्पेट हेर्नेबित्तिकै मेरो दिमागमा फेमिनाइन भाव आयो । कार्पेट उद्योगमा महिलाको शोषण हुने सुनेकाले उनीहरूको अवस्था प्रतिविम्बित गर्न ब्याक साइड देखाएको उनको भनाइ छ । यद्यपि मैले सुनेको सत्य नहुन पनि सक्छ । यसलाई कलाकै रूपमा मात्र बुझ्दा पनि फरक पर्दैन, दीक्षितले भने । कलाकार दीक्षित भने हरेक चित्रमार्फत सन्देश नै दिनुपर्छ भन्ने ठान्दैनन् । हरेक कलाकारले सन्देश दिन काम गर्छन् भन्ने हुँदैन । मैले चित्र बनाउँदा आनन्द प्राप्त गर्छु, ऊर्जा प्राप्त गर्छु, उनी भन्छन्, कला आफैंमा अभिव्यक्ति हो ।तारागाउँ म्युजियम पुगेकी चित्रकार विधाता केसीले विषयवस्तुको हिसाबले न्युड पेन्टिङ को निरन्तरता भए पनि प्रयोगको हिसाबले नयाँ भएको प्रतिक्रिया दिइन् । पेपर र क्यानभासमा त पेन्टिङ गर्दै आइएको छ तर दीक्षितले कार्पेटमा पेन्टिङ गर्नुभएको छ । डेड अब्जेक्ट कार्पेटलाई लाइफ दिनुभएको छ, केसीले यो आफैंमा नयाँ प्रयोग भएको बताइन् । चित्र नियाल्दै गरेका समीरमणि दीक्षितले कार्पेट आफैंमा पेन्टिङ भएको बताउँदै कार्पेटमाथि पनि पेन्टिङ गर्न सकिन्छ भन्ने आफूले कहिल्यै नसोचेको बताए । भने मैले उहाँका यसअघिका काम पनि हेरेको छु । पहिले स(साना पाँच सय न्युड पेन्टिङको प्रदर्शन गर्नुभएको थियो । यो त एउटै पाँच सय पेन्टिङ जति छ । म्युजियमका निर्देशक रोशन मिश्रले एउटा मात्र अब्जेक्ट को प्रदर्शनीले दर्शक र कलाकारलाई एउटै कलालाई धेरै तरिकाले बुझ्न सहज हुने बताए । उनले एउटै वस्तुमा केन्द्रित भई गहिरिएर समकालीन कला हेर्न, बुझ्न र सोच्न सकिने बताए । वान आर्टिस्ट, वान अब्जेक्ट एन्ड वान बिग आइडिया भन्ने सोचसहित सुरु भएको अब्जेक्ट इन फोकस को पहिलो शृंखलामा चित्रकार मनीषलाल श्रेष्ठको इन्स्टलेसन आर्ट राखिएको थियो । यो सोच कन्टेम्पोररी आर्ट नेपालका लागि नयाँ र प्रभावकारी भएको श्रेष्ठले बताए ।"
बयरघारीमा साहित्यिक जमघट,"स्याङ्जा स्याङ्जा साहित्य संगमले बयरघारीमा आइतबार आयोजना गरेको विशेष रचना वाचन कार्यक्रममा गोरखाका गजलकार प्रदीप रोदनले शेर प्रस्तुत गरे । दर्शकबाट वाहवाही र तारिफ पाइरहेका रोदनका सबै गजलका शेरमा जीवनजगतका आम विषय समेटिएको थियो । गजलको मर्म र धर्मअनुरूप गजल लेखिनुपर्नेमा जोड दिँदै उनले गजल दिमाग केन्द्रित नभई हृदय केन्द्रित हुनुपर्ने बताए । कार्यक्रममा मुख्य वाचककै भूमिका फाएकी मुक्तककार सबु आरोहीले मुत्तकमार्फत श्रोताको ध्यान तानिन् । प्रेम, शृंगार, व्यंग्य र सामाजिक सन्देश बोकेका उनका मुक्तक जति छोटा थिए, उक्तिकै धारिलो महसुस हुन्थ्यो । कार्यत्रममा ६ सहवाचकले २२ गजल कविता सुनाएका थिए ।"
ओशोबारे पुस्तक,"काठमाडौं ओशोको जीवनलाई केन्द्रमा राखेर बोधिसत्व स्वामी आनन्द अरुणको संस्मरणात्मक पुस्तक ओशो अचम्म जो मैले देखेँ पुस्तक तापोवनमा लोकार्पण गरिएको छ । पुस्तकमा स्वामी अरुणले देखेभोगेका विषयलाई उठाइएको छ । स्वामी अरुणले ओशोसँग लामो समय बिताएका थिए । २२ वर्ष मैले उहाँ (ओशो) को शरीरको सान्निध्यमा बस्ने मौका पाएँ । यो पुस्तक जुन दिनदेखि उहाँसँग मेरो भेट भयो, त्यही दिनदेखिको हो, स्वामी अरुणले भने, यो किताबले ओशोलाई नजिकबाट बुझ्न सहयोग मिल्छ । पुस्तकमाथि समीक्षा गर्दै कांग्रेस नेता प्रदीप गिरिले स्वामी आनन्दको जीवनको संघर्षको दस्तावेज भएको बताए । मार्क्सवादले मनुष्यको व्यक्तिगत मनोविज्ञानको अध्ययन नगरेसम्म सो दर्शनले अध्यात्मलाई सही परिप्रेक्ष्यमा बुझ्न सक्दैन । यो पुस्तकले अध्यात्मको रहस्यमय आयामलाई सही रूपले प्रतिनिधित्व गर्छ, उनले भने । नेकपाका प्रवक्ता नारायणकाजी श्रेष्ठले पुस्तकले सिद्धान्तवादी नभएर व्यवहारवादी हुन सिकाएको बताए । पुस्तक आफूलाई स्वतन्त्रता र मोक्ष प्राप्त गर्नका निम्ति कसरी अगाडि बढ्नुभयो भन्ने जीवन्त कहानी हो, उनले भने । पुस्तक बुकहिल्स पब्लिकेसनले प्रकाशन र वितरण गरेको हो ।"
शीतलको मुक्तक सञ्चयन सालिक,"लेखनाथ चर्चित गीत मबिना कसैकसैलाई मुस्किल छ पोखरामा का लेखक शीतल गिरी मुक्तक सञ्चयन सालिक लिएर आएका छन् । साहित्यकार सरुभक्तले शनिबार कृति विमोचन गरे । सरुझक्तले मुत्तक काव्यको लघुतम विद्या भएकाले यसको लेखनकार्य उत्तिकै कठिन साधनाबाट मात्र सम्भव हुने बताए । मुक्तक लेखन निकै तीव्र गतिमा हुँदै गएको वर्तमान अवस्थामा यसको स्तरीयता र विधागत सचेतनामा समेत विशेष ध्यान दिनुपर्छ, उनले भने, मुक्तककारहरू यसतर्फ गम्भीर हुनुपर्छ ।"
वरिपरि नै सर्वोपरि आउँदै,"काठमाडौं लेखक जीवन प्रसाईं नयाँ पुस्तक वरिपरि नै सर्वोपरि लिएर आउन लागेका छन् । पुस्तकमा वरिपरि नै सर्वोपरि, प्राणवायु अक्सिजन, ताजा हावा, पानीसँग बग्छ जीवन, हरियो जगत्, संस्कृतिमा वनस्पति, जंगलमा मंगल, जोगाऔं हरियाली, गुणकारीलाई चिनौं, बारीमा औषधि, आआफ्नो भोजन, बदलिँदो खाने संस्कृति, भोजनको भूमण्डलीकरण, खाद्यपदार्थको बजार लगायत शीर्षकमा आलेख रहने छन् । पूर्वप्रकाशित प्रसाईंका दुई पुस्तकमा झैं वरिपरि नै सर्वोपरि मा विज्ञानले सिकाएका गहन कुराहरूलाई सरल भाषामा बयान गरिएको संग्रहणीय पुस्तक हुने नेपालयले जनाएको छ । भूमण्डलीकरणले केही बेफाइदाहरू पनि दिएको सन्दर्भ पुस्तकमा निकाल्दै लेखक प्रसाईंले बहुराष्ट्रिय खानपानको प्रचलनसँगै स्थानीय भोजन र प्रविधिहरू हराउँदै गएकामा चिन्ता प्रकट गरेका छन् । सूर्यमुखी र मकैका तेलको बढ्दो खपतसँगै हाम्रा सिलाम र च्युरीका तेलहरू हराएकामा लेखकले पुस्तकमार्फत चासो व्यक्त गरेका छन् ।"
टुबोर्ग ओपनमा क्लिन ब्यान्डिट,"काठमाडौं टुबोर्ग ओपनको उद्घाटनका लागि ग्रामी अवार्ड विजेता गायक क्लिन ब्यान्डिट नेपाल भ्रमणमा आएका छन् । उनले शनिबार राजधानीको होटल सोल्टी क्राउन प्लाजास्थित प्रिभे नेपालमा आयोजित कार्यक्रममा नेपाली गायक नितेशजंग कुँवरसँगै प्रस्तुति दिनका हुन् । कार्यक्रमपछि दुवैले संगीतप्रेमीसँग अन्तरक्रिया गरेका थिए । टुबोर्गले सामाजिक सञ्जालमा डिजिटल अभियान सञ्चालन गरी इच्छुकलाई कार्यक्रममा सहभागी गराएको थियो । नितेशजंगले ब्यान्डिटलाई काठमाडौं भ्रमणसमेत गराएका थिए । ब्यान्डिटले नेपालमा नितेशजंगसँग बिताएका रमाइला अनुभव झल्काउने गरी नयाँ ट्र्याकका लागि सांगीतिक सहकार्य गर्ने बताइएको छ । नेपाल भ्रमणका लागि आएका अर्का ज्याक प्याटेरसनले स्थानीय संगीत र संस्कृतिबारे नयाँ कुराहरू सिक्न पनि काठमाडौंका विभिन्न स्थानमा घुम्ने योजना बनाएको सुनाए । नयाँ ठाउँ र व्यक्तिहरू भेट्नु निकै अविस्मरणीय र संगीतप्रेमीहरूलाई भेट्न पाउँदा निकै खुसी लागेको छ, उनले भने । सांगीतिक सहकार्यको माध्यमबाट क्लिन ब्यान्डिट र नितेशजंगले मानिसलाई आफूलाई थाहा भएको र मनपर्नेबाहेक नयाँ शैली र अनुभवहरूका लागि खुल्ला रहन प्रेरणा दिने आशा व्यक्त गरे ।"
बेलायतमा ईयू संसद् चुनावको सरगर्मी,"लन्डन  युरोपेली संसद्को आउँदो २३ मेमा हुने चुनावको सरगर्मीले बेलायतलार्ई समेत छोएको छ । युरोपेली संघ (ईयू) बाट बेलायतको बहिर्गमन (ब्रेक्जिट) मिति अक्टोबर अन्त्यसम्म बढाइएपछि युरोपेली संसद्का लागि चुनाव हुन लागेको हो ।पूर्वनिर्धारित योजनाअनुसार गत २९ मार्चमा बेलायतले ईयू छाडेको भए बेलायतमा युरोपेली संसद्को चुनाव नहुने प्रधानमन्त्री टेरेजा मेले बताएकी थिइन् तर यसबारे अहिलेसम्म कुनै निर्णय हुन नसकेपछि बेलायत युरोपेली संसद्को चुनावमा होमिनुपरेको हो । युरोपेली संसद्का ७ सय ५१ सांसदमध्ये बेलायतबाट ७३ निर्वाचित हुन्छन् । युरोपेली संघका सदस्य मुलुकमा हरेक ५ वर्षमा यो चुनाव हुने गर्छ । बेलायतमा बसोबास गर्ने ईयू, कमनवेल्थ तथा आइरिस नागरिकले यस चुनावमा भोट हाल्न पाउँछन् । चुनावको नतिजा मे २६ मा आउने बताइएको छ ।बेलायतमा १२ क्षेत्रको समानुपातिक प्रतिनिधित्व हुने गरी मतदानको व्यवस्था छ तर उत्तरी आयरल्यान्डमा भने उम्मेवारीका आधारमा चुनाव हुनेछ ।दुई सातापछि चुनाव हुन लागेको भए पनि बेलायत ब्रेक्जिट प्रक्रियामार्फत ईयूबाट बाहिरएलगत्तै ईयूमा प्रतिनिधित्व गर्ने बेलायती सांसदको म्याद पनि स्वतः सकिन्छ । यसअघि सन् २०१४ को ईयू चुनावमा बेलायतको करिब १५ अर्ब रुपैयाँ खर्च भएको थियो ।यसपटक बेलायतका प्रमुख दलहरू कन्जरभेटिभ, ब्रेक्जिट पार्टी, लेबर, चेन्ज यूके, ग्रिन पार्टी, लिबरल डेमोक्र्याट र युकिप मैदानमा उत्रिएका छन् । प्रारम्भिक मत सर्वेक्षणमा वर्तमान सत्तारूढ दल कन्जरभेटिभ भारी मतान्तरले पराजय हुने आकलन गरिएको छ । हालै मात्र स्थापित कट्टर ईयू आलोचक नेता नाइजल फराजको ब्रेक्जिट पार्टीले निकै बढी मत पाउने युरोपको चर्चित समाचार संस्था पोलिटी को सर्वेक्षणले देखाएको छ । सन् २०१६ को जनमत संग्रहमा नेता फराजले ईयू बहिर्गमनका पक्षमा प्रमुख भूमिका निर्वाह गरेका थिए ।प्रधानमन्त्री मेले आफ्नै पार्टीका ईयूविरोधी सांसदहरूको इच्छाविपरीत प्रमुख प्रतिपक्षी लेबर पार्टीसँग ब्रेक्जिट सहमतिका लागि वार्ता गरेपछि सत्तारूढ दल थप विभाजित भई ब्रेक्जिट पार्टीमा आकर्षित भएको विश्लेषण ब्रेक्जिटलाई सुरुदेखि नै नियालिरहेका लन्डनस्थित अर्थ व्यवस्थापन विज्ञ विकलचन्द्र आचार्यको छ । ईयूसँग निकट सम्बन्ध राख्ने मूल नीति रहेको लेबर पार्टीका ईयूविरोधी शक्तिले पनि ब्रेक्जिट पार्टीलाई समर्थन गर्ने भएकाले प्रमुख दुई दल लेबर र कन्जरभेटिभको जनमत यसपटक कमजोर भएको हो ।बेलायत र ईयूबीच गत नोभेम्बरमा भएको सहमति बेलायती संसद्ले पटकपटक अस्वीकार गरेपछि ब्रेक्जिट समयावधि बढाइएको थियो । बेलायत कस्तो समझदारीमा ईयूबाट निस्कने भन्ने कुरा यकिन हुन बाँकी नै छ ।सन् २०१६ मा भएको जनमत संग्रहमा ईयू छोडेकाको प्रभावबारे बेलायतमा राम्ररी बहस नभएको भन्दै दोस्रो जनमत संग्रह गर्नुपर्ने माग पनि बढेको छ तर ईयूविरोधीहरू भने जनमत संग्रहको परिणामको अपमान भएको भन्दै ईयू कमन मार्केट एवं भन्सार संघबाट बेलायत बाहिरिनु नै उत्तम भएको जिकिर गर्दै आएका छन् । बेलायतले आफ्नो नियमकानुन आफैं बनाई स्वतन्त्र रूपले अरू देशसँग व्यापारिक सम्बन्ध बढाउन सक्ने दाबी उनीहरूको छ । व्यापार, सुरक्षालगायत थुप्रै क्षेत्रमा निकट सम्बन्ध रहेको ईयूसँग बिनासम्झौता बाहिरिँदा बेलायती अर्थतन्त्रमा प्रतिकूल असर पर्ने ईयू समर्थकले बताउँदै आएका छन् । यसपटक बेलायती जनताले कुन रूपमा ईयू संसद्मा मत हाल्नेछन्, त्यसको कौतुहल बढेको छ ।"
लन्डनमा बुद्ध जयन्ती मनाइयो,"लन्डन  लन्डनको ट्राफलगर स्क्वायर अचेल ब्रेक्जिट विरोध अनि समर्थन र्यालीले भरिरहन्छ । प्रदर्शनकारीले बेलायत र ईयूका झन्डा फहराइरहने उक्त स्थान आइतबार साँझ भने नेपाली झन्डा, ध्वजापतका र बुद्धका पोस्टरले भरिएको थियो । नेपाली गीतसंगीत घन्किए अनि मौलिक नेपाली नाचमा कलाकारले विदेशीको ध्यान खिचे । भैरव, लाखे नाचदेखि कुमारी परम्पराको एउटा प्रदर्शन विदेशी आकर्षित गर्ने थप आइटम थिए । फूलको आँखामा, रेशम फिरिरीपनि घन्किए त्यहाँ । अवसर थियो, बुद्धजयन्ती । बुद्ध फाउन्डेसन यूके र कपिलवस्तु समाज यूकेले लन्डनस्थित नेपाली दूतावास, नेपाल पर्यटन बोर्ड र गैरआवासीय नेपाली संघ बेलायतलगायतको सहकार्यमा बुद्धजयन्ती मनाएका हुन् । जहाँ छन् बुद्धका आँखा गायिका शर्मिला बर्देवाको सुमधुर स्वरले माहोल एकाएक तात्यो । बर्देवासहित शर्मिला सिंह र सोनम उनेमको अर्को गीत यो नेपाली शिर उचाली ले एकपटक फेरि विदेशी भूमिमा नेपाली भावना जागृत गराएको महसुस दर्शकले गरे । करिब ५ सय हाराहारी नेपाली र केही विदेशी सहभागी ऊक्त कार्यत्रममा धार्मिक पूजा, शान्तिदीप प्रज्वलन, गौतम बुद्ध र लुम्बिनीसम्बन्धी प्रिजेन्टेसन साथै पर्यटन फ्रवर्द्धनात्मक कार्यक्रम गरियो ।समारोहलाई सम्बोधन गर्दै कार्यत्रमका प्रमुख अतिथि तथा लुम्बिनी बौद्ध विश्वविद्यालयका उपकुलपति प्राडादयरत्न बज्राचार्यले भगवान् बुद्धको जन्मस्थान लुम्बिनीबाट शान्ति, अहिंसा र मैत्रीको सन्देश लिएर आफू बेलायत आएको बताए । उनले सन् २००४ मा स्थापित विश्वविद्यालयले विश्व शान्ति, सामन्जस्य र बुद्धको सन्देशको प्राज्ञिक प्रवर्द्धनका लागि काम गरिरहेको बताए । उनले अक्सफोर्डलगायत बेलायतका विभिन्न विश्वविद्यालयमा बौद्धधर्म र दर्शनका विषयमा पढाइ भैरहेको थाहा पाउँदा आफूलाई खुसी लागेको बताउँदै ती विश्वविद्यालयहरूसंग सहकार्य गर्न आफूहरू तयार रहेको पनि बताए ।नेपाली राजदूत दुर्गाबहादुर सुवेदीले गौतम बुद्धको जन्म नेपालमै भएको हो भन्ने विषयमा अब कुनै शंका नरहेको बताउँदै लुम्बिनीको योजनाबद्ध विकासका लागि संयुक्त राष्ट्रसंघले सघाउँदै आएको जनाए । उनले युनेस्कोको विश्व सम्पदा सूचीमा रहेको लुम्बिनीलाई विश्वकै शान्ति, अहिंसा र सहअस्तित्वको केन्द्रको रूपमा विकास गर्न नेपाल सरकारले काम गरिरहेको जनाए । उनले आउँदो वर्ष बेलायतबाट १ लाख पर्यटक भित्र्याएर नेपाल भ्रमण वर्ष २०२० लाई सफल पार्न आहृवान पनि गरे ।"
असान्जेविरुद्ध यौन दुर्व्यवहार मुद्दा फेरि ब्युँतियो,"स्टकहोम विकिलिक्सका संस्थापक जुलिएन असान्जेविरुद्ध यौन दुर्व्यवहारको मुद्दा फेरि ब्युँताइएको छ । लन्डनमा इक्वेडर दूतावासबाट हटाइएको एक महिनापछि उनीविरुद्ध मुद्दा ब्युँताइएको हो । यो मुद्दा समाप्त भइसकेको अवस्थामा पीडितका कानुन व्यवसायीले फेरि अनुसन्धान हुनुपर्ने माग गरेका हुन । यसो त, मुद्दाको अनुसन्धान फेरि सुरु हुन सक्ने सम्भावना पहिलेदेखि नै व्यक्त गरिँदै आएको थियो । असान्जेले स्विडेनमा कुनै प्रकारको यौन दुर्व्यवहारलाई अस्वीकार गरेका छन् । उनीमाथि अमेरिकी गोप्य कागजातहरू सार्वजनिक गरेको गम्भीर आरोप छ । अमेरिकाले यही मुद्दामा असान्जेलाई आफूसमक्ष सुपुर्दगी गर्नुपर्ने माग गरेको छ । स्विडेनमा यो मामिलामा फेरि अनुसन्धान थालिएकाले बेलायतले असान्जेलाई सुपुर्दगी गर्नेनगर्ने निर्णय अब गर्नैपर्ने भएको छ । असान्जेमाथि स्विडेनमा यौन दुर्व्यवहारको आरोप लागेपछि लन्डनस्थित वेस्टमिन्स्टर कोर्टले २९ जुन २०१२ मा पक्राउ आदेश जारी गरेको थियो । अदालतले उनलाई आत्मसमर्पण गर्न भनेका थिए । तर असान्जे पक्राउबाट बच्न इक्वेडोरिन दूतावासमा शरण लिएका थिए । पछि स्विडेनले असान्जेमाथि यौन दुर्व्यवहारसँग जोडिएको मुद्दा हटाएको थियो । अघिल्लो महिना मात्रै उनी दूतावासबाट पक्राउ परेका थिए । गत वर्षको डिसेम्बर १२ मा इक्वेडरको नागरिकता उनले प्राप्त गरेका थिए ।"
अफगानिस्तानमा पत्रकारको हत्या,"काबुल अफगानिस्तानका महिला पत्रकारको हत्या भएको छ । टेलिभिजनमा कार्यरत रहिसकेकी पत्रकार मीना मङ्गलाई राजधानी काबुलमा शनिबार गोली हानि हत्या गरिएको हो । उनी राजनीतिमा समेत सहभागी थिइन् । अफगानिस्तानका राजनीतिज्ञ तथा महिला अधिकारवादीले हत्याको कडा शब्दमा भर्त्सना गरेका छन् । हत्यामा संलग्न भएकालाई तत्कालै कारबाही गर्न उनीहरूले माग गरेका छन् । अफगानिस्तानका प्रमुख कार्यकारी अब्दुल्लाह अब्दुल्लाहले मीनाको हत्यामा संलग्न भएकालाई पक्राउ गरी कानुनी कारबाही गरिने प्रतिबद्धता व्यक्त गरे । अफगान प्रहरीले अनुसन्धान थालेको बताएको छ । अफगानिस्तानमा महिला अधिकारका क्षेत्रमा कार्यरत संघसंस्था, सर्वोच्च अदालत, महिलाविरुद्धका हिंसासम्बन्धी आयोग र नागरिक समाजका प्रतिनिधिले हत्याबारे गम्भीर अनुसन्धान गर्न माग गरेका छन् ।"
सिजनमै मल अभाव,"मल मुख्यतः ग्लोबल टेन्डरबाट खरिद हुन्छ । टेन्डर प्रक्रियामा खरिद गर्दा करिब ६ देखि ११ महिनासम्म लाग्छ । बजारमा अभाव रहेकाले तत्कालका लागि ग्लोबल टेन्डर सम्भव छैन । मल अभाव भएपछि तत्काल जीटुजी प्रक्रियाबाट आयात गर्न सक्छन् । इमर्जेन्सीको अवस्थामा भारतसग जीटुजी सम्झौता हुन्छ । तर, भारतमा भएको चुनावका कारण जीटुजीमा ढिलाइ भएको छ ।जीटुजीबाट १ लाख टन माग गरेका थियौं । भारतमा निर्वाचन भएकाले टुंगिएन, मन्त्री खनालले भने, भारतको उत्पादन भारतकै किसानलाई पुगेन । भारतले आयात गरेको दिन खोज्दा केही ढिलाइ भयो । हाल मन्त्रालयले सस्तोमा माग गरिरहेको छ । करिब ४ पटकको छलफलपश्चात् टुङ्गो पुग्ने अवस्थामा रहेको जनाएको छ । मन्त्री खनालका अनुसार मल समस्यालाई समाधान गर्न प्रधानमन्त्री केपी शर्मा ओलीले भारत भ्रमणको क्रममा भारतीय प्रधानमन्त्री नरेन्द्र मोदीसँग छलफल गरेका थिए । छलफलको क्रममा इन्धनसरह नियम बनाएर जीटुजीमार्फत आयात गर्ने प्रस्ताव गरिएको थियो । तर, पटकपटक छलफल भए पनि टुंगिएन नसकेको मन्त्री खनालले बताए । सोही प्रक्रियाबाट आयात गर्न खोज्दा बजारमा समस्या देखिएको हो । त्यसबाट सहज आपूर्ति हुन्छ भनेर टेन्डर गर्न ढिलाइ गर्यो, मन्त्री खनालले भने, जसले गर्दा एक महिना अलि अभाव हुने देखियो । मन्त्रालयका अनुसार कलकत्ताबाट साल्टको करिब २२ हजार ५०० टन मल छुटेको छ । उक्त मल एक सातासम्ममा आइपुग्छ । कृषि सामग्रीको ५५ हजार टन कलकत्तामा आइपुगेको छ । उक्त मल १५ दिनपश्चात् नेपाल भित्रिन सुरु हुन्छ । अभावले आन्तरिक प्रभाव पर्छ, उत्पादनमा समस्या हुने देखिन्छ, मन्त्री खनालले भने, तर, अभाव खडकिंदैन । समस्या एक महिनाभित्रै समाधन गर्छौं ।"
रित्तै फर्किए किसान,"सिन्धुलीमाढी  सिन्धुलीमा युरिया मलको अभाव छ । मकैमा मल हाल्ने समयमै अभाव भएपछि कृषक समस्यामा परेका छन् । कृषि सामग्री कम्पनीले ७० र साल्ट ट्रेडिङले ३० प्रतिशत मल वितरण गर्दै आएका थिए । अहिले आयात नहुँदा मल अभाव भएको ती कम्पनीको दाबी छ ।सिजनमै मल अभाव भएकाले कृषक भने समस्यामा परेका छन् । कमलामाई नगरपालिका ४ देउरालीकी मुगा तामाङले चारपटक सिन्धुलीमाढी धाउँदासमेत मल नपाएको बताइन् । कृषि सामग्री कम्पनीमा जाँदा कर्मचारीले यस वर्ष मकैमा मल हाल्ने समयमा आउँदैन होला भने । साल्ट ट्रेडिङका कर्मचारीले चाहिँ २३ दिनमा थोरै भए पनि आउँछ कि भनेका छन्, तामाङले भनिन् । उनले चार पटकसम्म रित्तो हात फर्किएको दुःखेसो सुनाइन् ।कमलामाई नगरपालिका ४ ढकालगाउँ शिखरका गोविन्द आछामे पनि मल लिन पटकपटक सिन्धुलीमाढी झरे । उनले पनि मल पाएनन् । मकैमा मल हाल्न नपाएपछि यस वर्ष उत्पादन घट्ने भन्दै उनी चिन्तित छन् । धान रोप्न हाम्रोमा कुलो लाग्दैन । आकाशेपानीको भल छोपेर थोरैथोरै धान रोप्ने गरेका छौं । हाम्रो मुख्य बाली भनेकै मकै हो । मकै बेचेर चामल किनेर खाने गरेका थियौं । अब त मकै पनि फल्लाजस्तो छैन । हाम्रो त गाँसै काटिने भो, उनले भने ।मल लिन कमलामाई नगरपालिका १२ रानीचुरीबाट तीन पटक सिन्धुलीमाढी आएका अर्का कृषक श्याम सुनारले पनि मल पाएनन् । मकैमा मल हाल्ने समय घर्किन लागिसक्यो । मल नपाएका कारण अहिलेसम्म जोतेको समेत छैन, उनले भने, एकपटक मकै गोड्यौं । अब जोत्ने बेला भएको छ । जोतेपछि मल हाल्नुपर्ने, मल पाउने छाँटकाँट छैन । त्यसैले अहिलेसम्म जोतेकै छैन । साल्ट ट्रेलिङबाट मल ल्याएर बिक्री वितरण गर्दै आएका व्यापारी सुबोध अधिकारी मकै कृषकहरू दैनिक युरिया मलको खोजीमा आउने गरेको बताउँछन् । किसानको मागअनुसार कार्यालयले मल नपठाएकाले कृषकहरूलाई मल दिन नसकेको उनले बताए । कृषि सामग्री कम्पनी लिमिटेड उपशाखा कार्यालय सिन्धुलीका प्रमुख पूर्णराज कार्कीले भने केन्द्रले बजेट अभावले मल खरिद गर्न नसकिएको जानकारी गराएको बताए । त्यसैले तत्कालै मल आउन सक्ने सम्भावना छैन, उनले भने, वैशाख १० गतेबाटै जिल्लामा मल सकिएको हो । सिन्धुलीमा अझै ८२२ टन युरिया मलको अभाव छ ।"
यात्रु बिमाको सीमा १० लाख पुर्याइँदै,"काठमाडौं  सरकारले यात्रु बिमाको सीमा बढाएर प्रतिव्यक्ति १० लाख रुपैयाँ बनाउने भएको छ । यातायात क्षेत्रको सिन्डिकेट खारेजीपछि यात्रु बिमा नीति परिमार्जन गरी बिमा रकम (बिमांक) पनि बढाउन लागिएको हो । सरकारको निर्देशन नमान्ने केही यातायात व्यवसायीले यात्रु तथा तेस्रो पक्षको बिमा देखाएर पन्छिएको र दुर्घटनामा परेका यात्रुको उपचार खर्च भुक्तानी नगरिरहेको बेला यात्रु बिमाको सीमा बढाउन तयारी थालिएको हो । यात्रु बिमाको सीमा बढाउन आवश्यक नीतिगत व्यवस्था गर्न भौतिक पूर्वाधार तथा यातायात मन्त्रालयबाट पत्र प्राप्त भएको बिमा समितिले जनाएको छ । मोटर बिमाको सीमा ५ लाखबाट बढाएर १० लाख रुपैयाँ बनाउन आग्रह गरिएको मन्त्रालयको पत्र प्राप्त भएको छ, बिमा समितिका अध्यक्ष चिरञ्जीवी चापागाईंले भने, अब बिमा दररेट निर्धारण सल्लाहकार समितिले थप अध्ययन गरी बिमादर तोकिनेछ । केही दिनअघि मात्र पत्र प्राप्त भएकाले त्यस सम्बन्धमा ठोस निर्णय भइनसकेको उनले बताए । जतिसक्दो छिटो बिमा दररेट निर्धारण गरी कार्यान्वयनका लागि निर्देशन दिन्छौं, उनले भने । मन्त्रालयले पठाएको पत्रमा दुर्घटनाबाट यात्रुको मृत्यु भएमा १० लाख र आजीवन घाइते (हेड इन्जुरी) भए १५ लाख रुपैयाँसम्मको बिमा हुने गरी दर तोक्न आग्रह गरिएको छ । उपचार बिमाको सीमा भने परिमार्जन नहुने भएको छ । समितिलाई प्राप्त पत्रमा उपचार बिमाबापत ३ लाख रुपैयाँको सीमा यथावत् राखिएकाले त्यसमा परिमार्जन नहुने भएको हो । हालको व्यवस्थाअनुसार दुर्घटनाबाट यात्रु घाइते भएमा उपचारका लागि प्रतिव्यक्ति ३ लाख र मृत्यु भएमा प्रतिव्यक्ति ५ लाख रुपैयाँ बिमा पाइने व्यवस्था छ । यात्रु बिमा नीति परिमार्जन गर्दा हेड इन्जुरी लाई छुट्टै वर्गीकरण गरी बिमा दररेट तोकिने भएको छ । हालको बिमा नीतिमा हेड इन्जुरी को व्यवस्था छैन । पछिल्ला वर्षमा दुर्घटनाबाट धेरै याक्रु घाइते हुने त्रम बढेपछि हेड इन्जुरी को व्यवस्था पनि थप्न लागिएको हो । छलफल भएकै आधारमा बिमा दर निर्धारण भएमा निजी सवारीका यात्रु (तेस्रो पक्ष बिमा) ले पनि यो सुविधा पाउनेछन् । यातायात व्यवसायीहरू समितिबाट कम्पनीमा परिणत भएसँगै यात्रु बिमा नीति पनि परिमार्जन गर्न परेकाले समितिलाई आग्रह गरिएको यातायात व्यवस्था विभागका महानिर्देशक कुमारप्रसाद दाहालले बताए । यात्रु बिमाको सीमा यत्ति नै बनाउनेभन्दा पनि आवश्यकताअनुसार परिमार्जन गर्न आग्रह गरेका छौं, उनले भने, यसबारेमा अध्ययन गरी के कति बिमांक तोक्दा उचित हुने हो, बिमा समितिलाई सोहीअनुसार नीति परिमार्जन गर्ने आग्रह गरेका छौं । नेपालमा बिमादर निर्धारण गर्ने अधिकार बिमा सल्लाहकार समितिलाई दिइएको छ । बिमा समितिका अध्यक्षको संयोजकत्वमा गठित उक्त समितिले बिमा दररेट निर्धारण, परिमार्जन, थपघटलगायत शुल्कसम्बन्धी विविध काम गर्छ ।करिब एक वर्षअघि सरकारले यातायात व्यवसायीको सिन्डिकेट खारेज गर्न निर्देशन दिएको थियो । त्यसपछि निर्देशन नमान्ने व्यवसायीको बैंक खाता रोक्का गरेको छ । हाल केही व्यवसायीको बैंक खाता खुला भइसके पनि अधिकांशको अझै रोक्का छ । खाता रोक्का भएपछि व्यवसायीले दुर्घटनामा घाइते यात्रुको उपचार खर्च बेहोरेका छैनन् । समितिले उपचार खर्च नदिएपछि घाइते यात्रुले राम्रोसँग उपचार नपाएको उनीहरूको गुनासो छ । उपचार खर्च नहुँदा केही यात्रु अस्पतालमै अलपत्र परेका समाचार आइरहेका छन् । यसअघि यातायात समितिले घाइते बिरामी उपचारका लागि लाखौं रुपैयाँ पनि तिर्दै आएका थिए । हाल सवारी दुर्घटनाका कारणले कुनै व्यक्ति घाइते भएमा उपचारका लागि बिमाबापत बढीमा प्रतिव्यक्ति ३ लाख र मृत्यु भएमा प्रतिव्यक्ति ५ लाख रुपैयाँबाहेक यात्रुले अरू भुक्तानी पाएका छैनन् । यसकारण आर्थिक अवस्था कमजोर भएका यात्रुहरू मारमा परेका विज्ञहरू बताउँछन् । यसअघि यातायात व्यवसायी समितिले सबै सवारी साधनधनीबाट निश्चित रकम उठाउँथे । सोही रकमबाट दुर्घटनामा घाइतेको उपचार र अन्य खर्च गर्दै आएका थिए । यसरी उपचारबापत बिमा कम्पनीबाट आउने ३ लाखभन्दा बढी पीडितलाई तिरिने रकम समितिको सम्पत्ति वा कोषबाट खर्च हुँदै आएको थियो ।"
पुँजीगत खर्चमै समस्या,"काठमाडौ  आगामी आर्थिक वर्षको बजेटमा छलफलमा सहभागी अधिकांश सांसदले पुँजीगत खर्चलाई प्रमुख समस्याका रूपमा औंल्याएका छन् । अर्थमन्त्री युवराज खतिवडाद्वारा प्रस्तुत आर्थिक वर्ष २०७६२०७७ को बजेटमा आधारित नीति तथा सिद्धान्तमाथि (प्रिबजेट) छलफलमा सोमबार संसद्मा बोल्दै सत्ताधारी र प्रमुख प्रतिपक्षका सांसदले पुँजीगत खर्च नहुँदा भौतिक र आर्थिक विकासमा अवरोध सिर्जना भएको धारणा राखेका हुन् । उनीहरूले विनियोजित बजेट कार्यान्वयनमा देखिएको समस्या यथावत् रहे आर्थिक वृद्धि सम्भव नहुने बताए । प्रतिपक्षी सांसदहरूले पुँजीगत खर्च गर्न नसकेको अवस्थामा आन्तरिक ऋण उठाउने सरकारी तयारीले अर्थतन्त्र गलत बाटोमा जाने बताएका छन् । खर्च गर्न नसक्ने फेरि केका लागि ऋण उठाउने भन्दै प्रतिपक्षले अर्थमन्त्री खतिवडासँग जवाफ मागेको छ । सरकारले वितरणमुखी बजेट ल्याउने तयारी गरेको भन्दै सामाजिक क्षेत्रमा गरिने खर्चले आयातमा दबाब पर्ने दाबी उनीहरूले गरेका छन् । कांग्रेसका सांसद मीनेन्द्र रिजालले चालु आवको १० महिनामा १ खर्ब १९ अर्ब रुपैयाँ मात्र खर्च भएको तथ्यांक पेस गर्दै भने, यो गत वर्षको भन्दा कम हो । उनले गत वर्ष यो अवधिमा १ खर्ब २८ अर्ब रुपैयाँ पुँजीगत खर्च भएको बताए । सरकारको चालु आवको संशोधित अनुमानित खर्च २ खर्ब ६५ अर्ब रुपैयाँ रहेको छ । उक्त रकम खर्च गर्न पनि चालु आवको बाँकी अवधि ६० दिनमा १ रुपैयाँ ४६ अर्ब खर्च गर्नुपर्छ, उनले भने । सरकारले खर्चै गर्न नसकेको अवस्थामा आन्तरिक ऋण उठाउने कुरा आएको छ । यो ऋण के प्रयोजनका लागि हो अर्थमन्त्रीले प्रस्ट्याउनुपर्छ, उनले भने, यसले अर्थतन्त्रलाई सही बाटोमा लैजाँदैन । व्यापार घाटा लगभग १३ अर्ब पुगेको भन्दै रिजालले सरकारले प्रस्तुत गरेको बजेटको नीति र सिद्धान्त हेर्दा आगामी आवका लागि २ खर्ब ६० अर्ब रुपैयाँ विदेशी ऋण लिनुपर्छ । आन्तरिक ऋण १ खर्ब ६० अर्ब रुपैयाँ लिनुपर्छ, उनले भने, यसरी सरकारले नै जताततै ऋण लिएपछि निजी क्षेत्रले ऋण कहाँबाट ल्याउने ? सरकारले श्वेतपत्र जारी गरेर अर्थतन्त्र डामाडोल भएको निष्कर्ष निकालेको प्रसंग जोड्दै रिजालले भने, तीन वर्षमा भएको आर्थिक वृद्धिलाई बेवास्ता गरियो ।कांग्रेस सांसद शशांक कोइरालाले सरकारले पुँजीगत खर्च गर्न नसकेको बताए । पुँजीगत खर्चको अवस्था दयनीय छ, उनले भने, ठूला करदातालाई सरकारले उन्मुक्ति दिएको छ । एनसेलको कर उठाउन आनाकानी गरेको देखिन्छ । कोइरालाले राष्ट्रिय प्राथमिकता र ठूला आयोजनामा भएको अनियमिततालाई सरकारले नियन्त्रण गर्न नसकेको बताए । कांग्रेसकी सांसद लक्ष्मी परियारले पछाडि परेको वर्गलाई नीति र सिद्धान्तले नछोएको बताइन् । सुखी नेपाली बनाउन दुःखीलाई प्राथमिकता दिनुपर्ने तर्क उनले गरिन् । सबै जनतालाई बराबरी प्राथमिकता दिने कुराले तल्लो वर्ग पछि पर्ने उनले बताइन् । पूर्वअर्थमन्त्री तथा नेकपाका महासचिव विष्णुप्रसाद पौडेलले मुलुकको हित र आवश्यकता हेरेर विदेशी लगानी भित्र्याउने बताएका छन् । राष्ट्रिय पुँजी निर्माणका लागि लगानी भित्र्याउन जरुरी भएको उनले बताए । बजेटको नीति तथा सिद्धान्त सामाजिक न्यायमा आधारित भएको उनले बताए । बजेटले १५ औं योजनाको लक्ष्यमा आधारित भएको प्रसंग जोडदै पौडेलले निर्वाचनमा जनतामा जाँदा गरेको प्रतिबद्धता पूरा गर्ने लक्ष्य बजेटको सिद्धान्तले लिएको बताए । सीमित साधन स्रोत र जनअपेक्षालाई समन्वय गर्दै लैजान सहज नभएको उनले बताए । योजनाहरू समयमा पूरा हुनेनहुने ख्याल गर्नुपर्ने उनले बताए ।"
वैदेशिक रोजगारीलाई निरुत्साहित गरिने,"अघिल्लो वर्ष ६३ प्रतिशतको आर्थिक वृद्धि हुन्छ भन्ने अनुमान थियो । तर ६७ प्रतिशतको पुग्यो, उनले अर्थ्याए, त्यसकारण ६ महिनाअघि एउटा तथ्यांक अहिले अर्को तथ्यांक भन्यो भनेर तर्क गर्न हो भने हामी अनुमानित तथ्यांक सार्वजनिक गर्न नै नसक्ने स्थितिमा पुग्छौं ।उनले सांसदहरूलाई दिने गरेको बजेटबारे पनि धारणा राखे । सांसदहरूलाई चित्त बुझाउन ल्याइएको स्थानीय पूर्वाधार विकास साझेदारी कार्यक्रममा समानुपातिक तथा मनोनीत सांसदहरूले आफ्नो भूमिका नभएको भन्दै आपत्ति जनाएका थिए । स्थानीय पूर्वाधार विकास कार्यक्रममा विभेद भयो कि भनेर माननीयहरूले कुरा उठाउनुभएको छ । मैले महसुस गरेको छु, उनले भने, कहाँनेर नीतिमा फरक पर्यो हेरिनेछ ।विज्ञ अर्थमन्त्री विफल भएको हो ? भन्ने संसद्को प्रश्नमा उनले भने, कोरा अर्थशास्त्रले मुलुक बन्दैन । अर्थशास्त्रले हाम्रो सिद्धान्तलाई व्यावहारिक ढंगले कार्यान्वयन लिएर गयो भने, प्रतिफल निकाल्छौं । नभए सिद्धान्त बनाउने, त्यसले काम गर्दैन, सिद्धान्त फेर्दै हिँड्ने प्रवृत्ति हुने उनले बताए । सिद्धान्तलाई व्यावहारिक ढंगले अघि बढाउने हो, उनले भने ।"
बजेट तयार गर्दै प्रदेश ५ सरकार,"रूपन्देही पुराना योजनालाई प्राथमिकतामा राख्दै प्रदेश सरकारले आगामी वर्षका लागि झण्डै ३५ अर्बको बजेट तयारी गरेको छ । आवधिक योजनाको आधारपत्र तयार पारेर बजेट तयारीमा जुटेको प्रदेशको आर्थिक मामिला तथा योजना मन्त्रालयले छलफल र सुझाव संकलन तीव्र पारेको छ । मन्त्रालयसँगै प्रदेश योजना आयोग पनि बजेट तयारीमा जुटेको छ ।प्रदेश सरकारले चालु वर्षका लागि २८ अर्बको बजेट प्रस्तुत गरेको थियो । त्यसमध्ये २५ प्रतिशत बजेट खर्च भएको छ । चालु वर्षको बजेटको खर्च, ठूला र प्राथमिकताका योजना, आवधिक योजनाको आधारपत्र र आन्तरिक स्रोतलाई विश्लेषण गरी बजेट तयार हुने आर्थिक मामिला तथा योजना मन्त्रालयका सचिव किशोर जोशीले बताए । सरकारले प्रदेशका स्रोतको पहिचान गर्न प्रदेश योजना आयोगका उपाध्यक्ष डा प्रकाश श्रेष्ठको संयोजकत्वमा स्रोत अनुमान समिति गठन गरेर अध्ययन गरिरहेको छ । समितिले सम्भवतः सोमबार प्रतिवेदन बुझाउँदै छ, उनले भने, त्यसलाई आधार बनाउँदै बजेटको सिलिङ तोक्ने छौं । बजेटबारे औपचारिकअनौपचारिक छलफलहरू चलिरहेका छन् । आयोग स्रोतले झन्डै ३५ अर्ब हाराहारीको बजेट ल्याउने तयारी गरिएको जनाएको छ ।आर्थिक क्षेत्र, शिक्षा, स्वास्थ्य, भौतिक पूर्वाधार, दिगो विकाससहितका योजनालाई आगामी वर्षमा पनि प्राथमिकतामा राख्ने सचिव जोशीले बताए । उनले संघीय सरकारको ससर्तबाहेक झन्डै २६ अर्बको बजेट खाका तयारी भइरहेको बताए । नौ अर्ब संघीय सरकारबाट ससर्त अनुदान प्राप्त हुने विश्वास छ ।संरचना र जनशक्ति अभावले प्रदेश सरकारले चालु वर्षको बजेटलाई प्रभावकारी कार्यान्वयन गर्न नसके पनि आगामी वर्षको बजेट आवको सुरुबाटै कार्यान्वयनमा लैजाने गरी तयारी गरेको छ । त्यसैले बजेटमा सरकारले तयार गरेको आवधिक योजनाको आधारपत्रकै आधारमा बजेट बनाइरहेको छ । त्यसबाहेक प्रदेशमा महत्त्व राख्ने केही ठूला योजना थपिंदै छन् । गत वर्षको पाल्पादेखि रोल्पा जोडने प्रदेश स्तरीय रणनीतिक सडक, आश्रितकृष्णसेन मार्ग, एकदेखि अर्को पर्यटकीय क्षेत्र जोडने रानीमहलरेसुंगास्वर्गद्वारी सडक पनि प्राथमिकतामा पर्नेछ । त्यस्तै कृषि र पर्यटन क्षेत्रका लागि पनि सरकारले थप बजेटको तयारी गरेको छ । चालु वर्षका अपुरा योजनालाई सरकारले आगामी वर्ष पूर्ण कार्यान्वयको प्राथमिकतामा राखेको छ ।प्रदेश योजना आयोगका उपाध्यक्ष श्रेष्ठले वित्तीय समानीकरणमा ७ अर्ब ५४ करोड १ लाख रुपैयाँ, राजस्व बाँडफाँटबाट ९ अर्ब ९१ करोड २३ लाख गरी १७ अर्ब ४५ करोड ६९ लाख रुपैयाँ प्राप्त हुने सरकारको अनुमान रहेको बताए । चालु वर्षका लागि २ अर्ब ४० करोड आन्तरिक राजस्व प्रक्षेपण गरेको सरकारले आगामी वर्ष ३ अर्ब २५ करोड रुपैयाँको अनुमान छ । राजस्वका दायरा घट्दैछन्, सचिव जोशीले भने, तैपनि, चालु वर्षभन्दा केही राजस्व बढ्ने हाम्रो अनुमान छ । सरकारले गत वर्ष आन्तरिकबाट १८ अर्ब आम्दानीको प्रक्षेपण गरेकामा यस वर्ष २० अर्ब ५ करोड अनुमान गरेको छ । राजस्वतर्फ ३ अर्ब २५ करोड, राजस्व बाँडफाँट, वित्तीय समानीकरण, आन्तरिक राजस्व एवं स्रोत र ससर्त अनुदानसमेत गरी झन्डै ३५ अर्बको बजेट प्रस्तुत हुने उनले बताए । चालु वर्षको सरकारको बजेटबाट ३ अर्ब ३६ करोड रुपैयाँ बचत हुने मन्त्रालयहरूको विश्लेषण छ ।प्रदेश सरकारको चालु वर्षको आर्थिक वृद्धिदर ७ दशमलव ३७ प्रतिशत छ । तर, आगामी वर्षमा सरकारले यसलाई वृद्धि गरेर ९ दशमलव ५ प्रतिशतमा पुर्याउने लक्ष्य छ । आयोगका उपाध्यक्ष श्रेष्ठले कृषि, पर्यटन र उद्योग नै प्राथमिकतामा रहेको भए पनि त्यसको उद्देश्य हासिल गर्न पूर्वाधार विकास पहिलो आवश्यकता भएको बताए । त्यसैले बजेटको केही प्राथमिकता पूर्वाधारमै देखिन्छ, उनले भने, तर, सरकारले तयार गरेको आवधिक योजनालाई फलो गर्दै योजना र बजेट बन्दै छ । बजेट प्रभावकारी कार्यान्वयनका लागि सरकारले चालु वर्षबाट तीन वर्षको मध्यकालीन खर्च संरचना पनि बनाएको छ । सबै मन्त्रालयका योजना महाशाखा प्रमुखको संयोजकत्वमा कार्यदल बनाएर काम भइरहेको आर्थिक मामिला तथा योजना मन्त्रालयका प्रवक्ता जनार्दन पौडेलले बताए । चालु वर्षमा सुरु गरेका योजनाको तीनवर्षे कार्य विश्लेषण हुन्छ, उनले भने, हरेक वर्षको कार्यप्रगतिका आधारमा आगामी वर्षका लागि बजेटको सुनिश्चितता गर्छ । त्यसले बजेट नियन्त्रण र योजनाको प्राथमिकीकरण एवं स्रोत सुनिश्चितता गर्न सहयोग पुग्ने उनले बताए । सरकारले पाँचवर्षे आवधिक योजना कार्यान्वयन सुरु गर्दै छ । आवधिक योजना अन्तर्गत आगामी पाँच वर्षमा ११ खर्ब ९८ अर्ब सरकारले लगानी गर्नेछ । आव ०७६७७ देखि ०८०८१ सम्मको अवधिमा प्रदेशको भौतिक पूर्वाधार, उद्योग, पर्यटन, कृषिलगायतका क्षेत्रमा लगानी गर्नेछ । प्रदेश सरकारका प्रवक्ता एवं भौतिक पूर्वाधार विकास मन्त्री बैजनाथ चौधरीले पाँच वर्षमा ७ खर्ब ५० अर्ब निजी क्षेत्रबाट लगानी जुटाउने उद्देश्यसहित झन्डै १२ खर्बको बजेट अनुमान गरिएको बताए । आवधिक योजनामा ४ खर्ब सरकारी क्षेत्रबाट लगानी हुने उनले बताए । त्यो तीन तहकै सरकारबाटै लगानी हुनेछ, उनले भने, संघीय सरकारबाट १ खर्ब ४४ अर्ब, प्रदेशबाट १ खर्ब ४८ अर्ब र स्थानीय सरकारबाट १ खर्ब २ अर्बको साझेदारी हुनेछ ।"
विदेशी पर्यटकलाई एनसेलको 'ट्राभलर्स सिम',काठमाडौंं नेपाल भ्रमणमा आउने विदेशी पर्यटकले अब एनसेलको ट्राभलर्स सिम मार्फत भ्वाइस तथा डेटा बन्डलिङ सेवाको फाइदा लिन सक्ने भएका छन् । एनसेलले भोलि (मंगलबार) देखि लागू हुने गरी ट्राभलर्स सिम योजना ल्याएको हो ।
फर्किए एफजी राइडर,काठमाडौं यामाहा एफजी मोटरसाइकलमा उपल्लो मुस्ताङको लोमान्थाङ गएका एफजी राइडर हरू सफल यात्रापछि काठमाडौं फर्किएका छन् । नयाँ राइडरहरूको हौसला बढाउन द हिमालयन रोडिज् का अम्पायरद्वय रेमन दास श्रेष्ठ र दिया मास्केलगायत पनि टोलीमा सहभागी थिए । टोलीले १२ हजार ६०० फिटको उचाइ र १ हजार ३१४ किमिको दूरी ८ दिनमा पार गरेको यामाहाले जनाएको छ ।
सामसङको 'ग्यालेक्सी ए २ कोर' बजारमा,"काठमाडौं सामसङले ग्यालेक्सी ए २ कोर मोबाइल बजारमा ल्याएको छ । यसले सबै स्मार्ट फोनको अनुभव दिलाउने र परिष्कृत ब्याट्री र भण्डारण क्षमतालगायत विशेषता रहेको कम्पनीले जनाएको छ ।५ इन्चको टचस्क्रिन डिस्प्ले, ५ मेगापिक्सलको क्यामेराको साथै १६ जीबीको स्टोरेज रहेको छ ।"
सामसङको 'ग्यालेक्सी ए २ कोर' बजारमा,"काठमाडौं सामसङले ग्यालेक्सी ए २ कोर मोबाइल बजारमा ल्याएको छ । यसले सबै स्मार्ट फोनको अनुभव दिलाउने र परिष्कृत ब्याट्री र भण्डारण क्षमतालगायत विशेषता रहेको कम्पनीले जनाएको छ । ५ इन्चको टचस्क्रिन डिस्प्ले, ५ मेगापिक्सलको क्यामेराको साथै १६ जीबीको स्टोरेज रहेको छ ।"
जेठ १ मा सुबिसु कन्क्लेभ,काठमाडौं सुबिसु केवलनेटले दोस्रो संस्करण सुबिसु कन्क्लेभ को आयोजना गर्ने भएको छ । सञ्चार र प्रविधिसँग सम्बन्धित विभिन्न विषयमा छलफल गर्नका लागि जेठ १ गते कन्क्लेभ आयोजना गर्न लागेको हो । सूचना र प्रविधिसँग सम्बन्धित विषयविज्ञहरूले आफ्नो प्रस्तुति दिनेछन । कार्यशालामा म्यागेसिस पुरुस्कार विजेता महावीर पुनको विशेष प्रस्तुति रहने सुबिसुले जनाएको छ ।
फुङलिङमा एनआईसी एसिया,"काठमाडौं एनआईसी एसिया बैंकले ताप्लेजुङको फुङलिङमा नयाँ शाखा सञ्चालनमा ल्याएको छ । कार्यालयको फुङलिङ नगरपालिका प्रमुख छत्रपति प्याकुरेल र दमक उपप्रादेशिक कार्यालयका प्रमुख दीपक थापाले आइतबार संयुक्त रूपमा उद्घाटन गरे । एनआईसी एसियाले अहिले मुलुकभर २८३ शाखा कार्यालय, २८९ एटीएम, ४० वटा एक्स्टेन्सन काउन्टर तथा २५ वटा शाखारहित बैंकिङ एकाइमार्फत् ग्राहकलाई सेवा प्रदान गर्दै आएको जनाएको छ ।"
तीनपैनीमा लक्ष्मीको शाखा,काठमाडौं लक्ष्मी बैंकले विराटनगरको तीनपैनीमा शाखा सञ्चालनमा ल्याएको छ । यस शाखामार्फत बैंकले ग्राहकको वित्तीय आवश्यकता पूरा गर्न सम्पूर्ण रिटेल बैंकिङ सेवा प्रदान गर्नुका साथै साना तथा लघु व्यवसायीहरूमाझ वित्तीय पहुँच पुर्याउने लक्ष्य राखेको जनाएको छ । बैंकले नयाँ तथा वित्तीय पहुँच नपुगेका क्षेत्रहरूमा सेवा विस्तार गर्दै आएको छ ।
३० महिनामै टिमुरेमा बन्दरगाह,"रसुवा  टिमुरेमा सुक्खा बन्दरगाह निर्माणका लागि आइतबार सम्झौतापत्रमा हस्ताक्षर भएको छ । नेपाल इन्टरमोडल यातायात विकास समिति र चिनियाँ निर्माण कम्पनी प्रतिनिधिबीच सम्झौतापत्रमा हस्ताक्षर भएको हो ।इन्टरमोडलका सिभिल इन्जिनियर प्रमोद आचार्यले सम्झौतामा हस्ताक्षर भएको र अबको एक महिनाभित्र निर्माणको काम सुरु हुने जानकारी दिए । बन्दरगाह निर्माण गर्न चीन सरकारका तर्फबाट टिबेट फुली कन्स्ट्रक्सन ग्रुप कम्पनी छनोट भएको छ । सरकारका तर्फबाट इन्टरमोडलका उपनिर्देशक हरेकृष्ण मिश्र र निर्माण कम्पनीका तर्फबाट प्रोजेक्ट म्यानेजर याङ इनलिनले सम्झौतापत्रमा हस्ताक्षर गरे । द आर्किटेक्चरल रिकोनाइसेन्स एन्ड डिजाइन इन्स्टिच्युट अफ टिबेट अटोनोमस रिजन कम्पनीले टिमुरेमा निर्माण हुने सुक्खा बन्दरगाहको लागत इस्टिमेटसहितको फाइनल डिजाइन तयार पारेको हो । लगत इस्टिमेटसहितको फाइनल डिजाइन तयार गर्नका लागि चीनको छेन्दुमा नेपाल सरकार र चीन सरकारबीच सन् २०१८ जनवरी १५ मा डिजाइनपत्र स्वीकृत गरी हस्ताक्षर भएको थियो । चीन सरकारको सहयोगमा निर्माण हुन लागेको यो सुक्खा बन्दरगाह उत्तरी नाकामा दोस्रो हो । नेपाल र चीनबीच हुने द्विपक्षीय तथा अन्तर्राष्ट्रिय व्यापार सहजीकरण गर्नका लागि रसुवाको टिमुरेमा सुक्खा बन्दरगाह निर्माण हुन लागेको हो । टिमुरेमा बन्ने सुक्खा बन्दरगाह आधुनिक सुविधासम्पन्न अन्तर्राष्ट्रिय स्तरको हुनेछ । सुक्खा बन्दरगाह रसुवागढी नाकाबाट साढे दुई किलोमिटर वर टिमुरेमा निर्माण हुनेछ । बन्दरगाह निर्माणमा चीन सरकारको आर्थिक र प्राविधिक सहयोग हुनेछ । सुक्खा बन्दरगाह निर्माणको लागत करिब १२ करोड ४० लाख चिनियाँ युआन रहेको छ । निर्माण कार्य ३० महिनाभित्र सम्पन्न गर्ने चिनियाँ निर्माण कम्पनीले जनाएको छ ।सम्झौताअनुसार चिनियाँ पक्षले सुक्खा बन्दरगाह निर्माण गरी नेपाल सरकारलाई हस्तान्तरण गर्नेछ । चीन सरकारले सन् २०१४ मा बन्दरगाह बनाउन प्रारम्भिक सहमति जनाएको थियो । बन्दरगाह ८५ हेक्टर क्षेत्रफलमा निर्माण हुनेछ । संरचना निर्माणका लागि लाङटाङ राष्ट्रिय निकुञ्जबाट ५ र सर्वसाधाणको ३५ हेक्टर जमिन अधिग्रहण गर्ने काम भइसकेको छ । उक्त बन्दरगाहमा ५ हजार स्क्वायर वर्गमिटरको सुविधासम्पन्न ५ तले जाँचपास भवन निर्माण हुनेछ । भवनमा भन्सारका लागि अफिस र क्वाटरसहितको दुवै सुविधा हुनेछ । त्यसमा प्रशासनिक कार्यकक्ष, क्वारेन्टाइन, बैंक, ल्याब, सुरक्षालगायतका कार्यालयहरू रहनेछन् । बन्दरगाहमा ३ सय ५० भन्दा बढी ट्रक तथा कन्टेनर राख्न सकिने पार्किङस्थल निर्माण हुने आचार्यले बताए ।२ वटा जाँचपास कक्ष, कार्गो गोदाम, लिटिगेसन गोदामसहितको आधुनिक सुविधासम्पन्न सुक्खा बन्दरगाह निर्माण हुनेछ, उनले भने । रसुवागढी नाका हुँदै चीनबाट आयात हुने वस्तु यसै बन्दरगाह मार्फत नेपाल भित्रिनेछ । चीनले पनि आफ्नो भूभाग रसुवागढी नाकाबाट करिब ३० किलोमिटर टाढा केरुङमाथि पाङसिङमा आधुनिक बन्दरगाह निर्माण गर्ने बताएको छ । चीनको सिगात्सेदेखि केरुङसम्मको दूरी करिब ४ सय ५० किमि छ । चीनले सन् २०२३ सम्म केरुङलाई रेल सञ्जालबाट जोड्ने लक्ष्य राखेको छ । पछिल्लो समय चीनसँग स्थलमार्गबाट यही नाका हुँदै व्यापार भइरहेको छ । चीनसँगको प्रमुख व्यापारीक नाका भएकाले यसको व्यावसायिक महत्त्व बढदै गएको छ । रेलबाट ल्याएको सामानलाई सीधै ट्रकमा लोड गरी सुक्खा बन्दरगाहमा ल्याएर आवश्यक प्रक्रिया पूरा गर्न सजिलो हुनेछ ।"
२२०० मेगावाटका आयोजना अध्ययन गर्न टेन्डर,"काठमाडौं  विद्युत् विकास विभागले २२ सय मेगावाटभन्दा बढी क्षमता भएका १० वटा आयोजनाको अध्ययन थाल्ने भएको छ । यी आयोजनाको सम्भाव्यता अध्ययन र प्रारम्भिक वातावरणीय परीक्षण गर्न विभागले टेन्डर आह्वान गरेको छ । यी १० आयोजनाको कुल क्षमता २ हजार २ सय ४७ मेगावाट हुन्छ । विभागले दार्चुलास्थित ६० मेगावाटको माथिल्लो चमेलिया, ताप्लेजुङस्थित ६५ दशमलव ८ मेगावाटको यन्मा, सोलुखुम्बुस्थित २५ दशमलव ८ मेगावाटको मध्यइन्खु, ६२ मेगावाटको हुम्लाकर्णाली आयोजनाको सम्भाव्यता र वातावरणीय प्रभाव मूल्यांकनका लागि टेन्डर आह्वान गरेको हो ।यीसँगै काभ्रे र सिन्धुलीस्थित तीन सय २६ मेगावाटको कोखाजोर आयोजना र ८ सय ४४ मेगावाटको कालीगण्डकी आयोजना आयोजनाको सम्भाव्यता अध्ययन र वातावरणीय प्रभाव मूल्यांकनका लागि प्रस्ताव माग गरेको हो । कोखाजोर र कालीगण्डकी जलाशययुक्त आयोजना हुन् । दोलखा र रामेछापमा अवस्थित २ सय २६ मेगावाटको थोसे शिवालय जलाशययुक्त आयोजनाको सम्भाव्यता र वातावरणीय प्रभाव मूल्यांकन अध्ययनका लागि पनि विभागले प्रस्ताव माग गरेको छ । डोल्मामा पहिचान गरिएको ५ सय १२ मेगावाटको भार्बुङ जलाशययुक्त आयोजनाका लागि पनि प्रस्ताव माग गरिएको छ । यही आयोजनाअन्तर्गत १० मेगावाटको रन अफ रिभर प्रकृतिको तातु आयोजनाको पनि अध्ययन गर्न लागिएको विभागले जनाएको छ ।निर्माणमा जान सक्ने तयारी अवस्थाका आयोजना कम हुँदै गएकाले विभागले अध्ययन थाल्ने प्रक्रिया सुरु गरेको महानिर्देशक मधु भेटवालले बताए ।यी आयोजनामा सम्भाव्यता र वातावरणीय प्रभाव मूल्यांकनको अध्ययन गर्न चाहनेले यही मे २८ भित्र प्रस्ताव दर्ता गरिसक्नुपर्ने म्याद दिइएको छ । प्रस्ताव मूल्यांकनका लागि ४५ महिना लाग्छ, भेटवालले भने, ठूला आयोजनाको अध्ययन सक्न कम्तीमा पनि ३० महिना लाग्छ ।सम्भाव्यता अध्ययनको क्रममा यी आयोजनाको स्थलाकृतिक सर्वेक्षण, हाइड्रोलोजिकल, गेग्रान तथा हाइड्रोमेट्रोलोजिक सर्वेक्षण हुनेछ । योबाहेक आयोजना वरपर उपलब्ध हुने निर्माण सामग्री, सामग्री लानका लागि आवश्यक पूर्वाधार, प्रसारण लाइनको सर्वेक्षणजस्ता विषय समावेश हुनेछ । विभागले एक सय मेगावाटभन्दा बढी क्षमता भएका ३७ वटा आयोजनाको सर्वेक्षण अनुमति जारी गरेको छ । यी आयोजनाको कुल क्षमता १३ हजार ४ सय ८० मेगावाट भएको विभागको तथ्यांक छ । २५ देखि सय मेगावाटसम्मका ५१ वटा आयोजनाका लागि सर्वेक्षण अनुमतिपत्र जारी गरिएको विभागले जनाएको छ । यी आयोजनाको कुल जडित क्षमता २ हजार ६ सय ७८ मेगाावट छ ।२५ मेगावाटसम्म जडित क्षमता भएका एक सय ९८ विद्युत् आयोजनाको सर्वेक्षण भइरहेको विभागको तथ्यांक छ । २५ मेगावाटभन्दा कम क्षमता भएका करिब २ सय आयोजनाको कुल क्षमता २ हजार ३३ मेगावाट छ । विभागका अनुसार अहिले सानादेखि ठूला गरी २ सय २ वटा आयोजना निर्माणको विभिन्न चरणमा छन् । निर्माणाधीन यी आयोजनाको कुल क्षमता ७ हजार ७ सय २६ मेगावाट छ ।अहिले १ हजार २५ मेगावाट भएका ७६ वटा विद्युत् आयोजनाले विद्युत् उत्पादन गरिरहेका छन् । यीमध्ये अधिकांश आयोजना रन अफ रिभर प्रकृतिका हुन् । १ मेगावाटभन्दा कम क्षमता भएका १५ वटा आयोजनाले विद्युत् उत्पादन गरिरहेका छन् ।"
२६ बैंकले कमाए अर्ब बढी नाफा,"काठमाडौं  लगानीयोग्य रकम अभाव भएकाले अपेक्षित रूपमा ऋण विस्तार गर्न नसकिरहेको भनिएको समयमा पनि वाणिज्य बैंकको खुद नाफा करिब २० प्रतिशतले बढेको छ । २८ वटा वाणिज्य बैंकले प्रकाशित गरेको चालू आर्थिक वर्षको तेस्राे त्रैमासकाे अपरिष्कृत वित्तीय विवरणमा यस्तो देखिएको हो । वित्तीय विवरण अनुसार तेस्रो त्रैमासमा वाणिज्य बैंकको जम्मा खुद नाफा ४५ अर्ब ६६ करोड रुपैयाँ छ । गत वर्षको सोही अवधिको तुलनामा यो १९९८ प्रतिशतले बढी हो । ०७४ को तेस्रो त्रैमासमा बैंकको यस्तो नाफा ३८ अर्ब ६ करोड रुपैयाँ थियो । यो वर्षको पहिलो त्रैमासको तुलनामा तेस्रो त्रैमासमा तरलता (लगानीयोग्य रकम) सहज भएकाले नाफा वृद्धिमा टेवा पुगेको बैंकहरूले बताए । उक्त अवधिमा धेरै बैंकको नाफा वृद्धिको मुख्य स्रोत ब्याज आय देखिन्छ । चालू आर्थिक वर्षको दोस्रो त्रैमासमा बैंकहरूको खुद नाफा ३० अर्ब ८१ करोड रुपैयाँ थियो । त्यसपछिका तीन महिनामा करिब साढे ७ अर्ब रुपैयाँ मुनाफा बढेको देखिन्छ । गत चैतसम्म २६ वटा बैंकको नाफा १ अर्बभन्दा बढी छ । तीमध्ये राष्ट्रिय वाणिज्य बैंक र नबिल बैंकको नाफा ३ अर्बभन्दा बढी छ । सोही अवधिमा नेपाल इन्भेस्टमेन्ट, एनआईसी एसिया, नेपाल बैंक, एभरेस्ट, कृषि विकास बैंक र हिमालयन बैंकको नाफा २ अर्बभन्दा बढी छ । बाँकी १८ बैंकको नाफा १ अर्ब रुपैयाँभन्दा बढी छ । सेन्चुरी र सिभिल बैंकको नाफा क्रमशः ६१ करोड र ४९ करोड रुपैयाँ मात्र छ । चालु आर्थिक वर्षको नौ महिनामा राष्ट्रिय वाणिज्य बैंकको मुनाफा सबैभन्दा धेरै छ भने सिभिल बैंकको सबैभन्दा कम छ । मुनाफा बढे पनि दोस्रो त्रैमासमा ब्याजदर निर्धारणको आधार (बेसरेट) अधिकांशको घटेको छ । राष्ट्र बैंकको निर्देशनअनुसार बेसरेटमा आएको कमी अनुसार बैंक तथा वित्तीय संस्थाले ऋणको ब्याजदर पनि परिमार्जन गर्नुपर्छ । यद्यपि सबै बैंकहरूले बेसरेट घटे पनि पुराना ऋणको ब्याजदर घटाएको हुँदैनन्छैनन् । गत चैतसम्म बैंकहरूको औसत आधार दर ९६९ प्रतिशत छ । गत पुसमा यस्तो अनुपात औसत ९८३ प्रतिशत थियो । आधार दरमा सामान्य कमी आए पनि उपभोक्ताले ब्याजदर घटेको अनुभव गर्न पाएका छैन । उता बैंकहरू भने ब्याजदरमा कमी आएको दाबी गर्छन् । पहिलो क्रैमासको तुलनामा ऋणको ब्याजदरमा कमी आएको र त्यो त्रम अझै जारी रहने बैंकर्स संघले जनाएको छ ।दोस्रो त्रैमासको तुलनामा बैंकहरूको कर्जा र निक्षेप तथा पुँजी अनुपात (सीसीडी) भने सामान्य बढेको देखिन्छ । चालु आर्थिक वर्षको दोस्रो त्रैमासमा बैंकहरूको औसत सीसीडी ७७७७ प्रतिशत छ । गत पुसमा सीसीडी अनुपात ७७७४ प्रतिशत थियो । यसैगरी, तेस्रो त्रैमाससम्म १५ वटा बैंकको कर्जा निक्षेपबीचको ब्याज अन्तर (स्प्रेड) साढे ४ प्रतिशतभन्दा धेरै छ । तीमध्ये पनि कृषि विकास बैंक र नेपाल बैंकको स्प्रेड क्रमशः ५६१ र ५५० प्रतिशत छ । यही तथ्यांकका आधारमा चैतसम्म ६ वटा बैंकले राष्ट्र बैंकको निर्देशन उल्लंघन गरेका छन् । राष्ट्र बैंकको निर्देशनअनुसार बैंकहरूले ०७५ चैतसम्म स्प्रेड ४७५ प्रतिशतभित्र कायम राख्नपर्छ । ०७६ असारसम्म यो दर बढीमा साढे ४ प्रतिशतमा झार्नुपर्ने राष्ट्र बैंकको निर्देशन छ ।"
नेपालकम्बोडिया चेम्बर समझदारी,"काठमाडौं नेपाल चेम्बर अफ कमर्स र कम्बोडिया चेम्बर अफ कमर्सबीच ९ बुँदे व्यापार तथा विकासका लागि सहकार्य गर्ने गरी समझदारीपत्रमा हस्ताक्षर भएको छ । प्रधानमन्त्री केपी शर्मा ओली र कम्बोडियाका प्रधानमन्त्री हु सेनको उपस्थितिमा समझदारीपत्रमा हस्ताक्षर भएको हो ।समझदारीपत्रमा नेपाल चेम्बर अफ कमर्सका अध्यक्ष राजेशकाजी श्रेष्ठ र कम्बोडिया चेम्बर अफ कमर्सका उपाध्यक्ष लिम हेङले हस्ताक्षर गरेका हुन् । कम्बोडियाली प्रधानमन्त्री कार्यालय पिस प्यालेसमा आयोजित एक कार्यक्रमबीच दुई देशको व्यापारिक विकास र वैदेशिक सम्बन्ध प्रगाढ कायम गर्नका लागि सहकार्य गर्ने गरी समझदारीपत्रमा हस्ताक्षर भएको हो । द्विपक्षीय व्यापार सम्बन्धको थप विस्तार गर्ने, व्यापार तथा वाणिज्य विकासको लागि दुवै देशको व्यापारिक समुदायबीच समन्वय गर्नेलगायतका विषय समझदारीपत्रमा उल्लेख गरिएको छ ।"
सुनसान पुस्तकालय,"झापा र सुनसरी  र्याकभरि पुस्तक । पढ्नलाई कुर्सीबेन्च । बजारभित्रै छ पुस्तकालय । नियमित खुल्छ तर पढ्न कोही आउँदैनन् । गौरीगन्ज६, खजुरगाछीस्थित ६५ वर्ष पुरानो त्रिभुवन आदर्श पुस्तकालय संरक्षण र व्यवस्थापन अभावमा लथालिंग छ । ऐतिहासिक दस्ताबेजहरू दुरुस्त छैनन् । भौतिक तथा चलअचल सम्पत्तिबारे खोजीनिती छैन । आठ सालमा स्थापित गौरीगन्ज मिडिल इङलिस स्कुल (हाल गौरीगन्ज मावि) को एउटा कोठामा सञ्चालित पुस्तकालयलाई ०११ सालदेखि खजुरगाछी बजारमा त्रिभुवन आदर्श नाम दिएर स्थापना गरिएको थियो । यसमा तत्कालीन कर्णेल झक्तबहादुर बस्नेत, साहित्यकार दौलतवित्रम विष्टलगायतले पहल गरेका थिए । दुईकोठे भवनमा रहेको पुस्तकालयका नाममा बैगुनधुरामा साढे चार बिघा जमिन छ । उक्त जग्गा विष्टले दान गरेका हुन् । सुरुमा दुईचारवटा पुस्तक रहेकामा स्थानीयसँग चन्दा उठाएर ०१२ सालमा बनारसबाट २५ सय रुपैयाँका पुस्तक थपिएको पुस्तकालय स्थापनाकालमा व्यवस्थापक रहेका केशरबहादुर श्रेष्ठले बताए । ०५० सालपछि पुस्तकालयप्रति स्थानीयको चासो घटदै गएको छ । आम्दानी अहिले पनि वार्षिक करिब ५० हजार रुपैयाँ छ । पुस्तकालयसँगै जोडिएका चारवटा घुम्तीबाट करिब १८ हजार र बैगुनधुराको जमिनबाट ३० हजार रुपैयाँ आउँछ । ५ सय १९ नेपाली र ४ सय ९ हिन्दी पुस्तक संगृहीत छन् । विद्यालय स्तरका १ सय ५२, क्याम्पस स्तरका २ सय २५ तथा अन्य विविध विषयका ३ सय ६८ पुस्तक छन् । हामीले चाहेर पनि पुस्तकालय संरक्षण गर्न सकिरहेका छैनौं, पुस्तकालय सञ्चालक समिति सदस्य अर्जुन दंगालले भने, पुस्तकालय गौरीगन्जको ऐतिहासिक धरोहर हो तर समयानुसार अघि बढाउन नसक्दा जीर्ण बन्दै गएको छ । नयाँ पुस्तक नल्याइएकाले पनि पाठक आकर्षित हुन नसकेको उनको बुझाइ छ । पुस्तकालयमा पाठक छैनन् राणाविरोधी आन्दोलन सशक्त बनाउन धरानको छाताचोकमा २००४ सालमा स्थापित पुस्तकालय पाठकविहीन हुन थालेको छ । पण्डित छविलाल पोखरेल, गणेशमान श्रेष्ठ, भागवत गोविन्द लाखेलगायत मिलेर स्थापना गरेको बीपी पुस्तकालयलाई ०७ सालको प्रजातन्त्र प्राप्तिपछि सार्वजनिक पुस्तकालय नामकरण गरियो । पञ्चायतकालमा क्षेत्रीय पुस्तकालय बनाइयो । करिब १५ धुर क्षेत्रफलमा फैलिएको पुस्तकालय अहिले धरान उपमहानगरपालिकामातहत छ । पूर्वकै पुरानोमध्येको पुस्तकालयमा ६० वर्षअघि किनिएका पुस्तक मात्र केही हजारको संख्यामा थुपारिएको छ । नयाँ पुस्तक थपिएका छैनन् । मैले त्यहाँ पढा धर्मसंस्कृति, इतिहासका पुराना पुस्तक थिए । अहिले कुनै भेटिन्न, भाषाविद् टंकप्रसाद न्यौपानेले भने । पुस्तकालय जोगाउन नयाँ पुस्तक राख्ने, कम्प्युटरमा क्याटलगिङ गर्नुपर्ने न्यौपानेले बताए ।जर्मन सरकारको सहयोगमा ०५० सालमा दुईतले भवन निर्माण गरिए पनि व्यवस्थित हुन सकेको छैन । पुस्तकालयको सम्पत्ति करिब ६ करोड रुपैयाँ बराबर हुन आउने स्थानीय गिरिराज आचार्यले बताए । ०३० सालदेखि यो पुस्तकालयमा पत्रपत्रिका र अन्य पुस्तक अध्ययन गर्न नियमित जाने गरेको छु तर कहिल्यै पनि समयसापेक्ष हुन सकेन । बजारमा आख्यान, इतिहास, दर्शनदेखि आधुनिक शिक्षा प्रणालीका नयाँ पुस्तक आएका छन् । ती कुनै यो पुस्तकालयमा भेटिन्नन् ।कवि राज माङ्लाकले युवा पुस्ताका पाठक चाहेजस्ता पुस्तक नपाएपछि निराश भएर फर्कने गरेको बताए । उपमहानगरपालिकाका प्रशासकीय अधिकृत गणेशप्रसाद खतिवडाका अनुसार पुस्तकालयमा नेपाली भाषाका पुस्तक ४ हजार १ सय, अंग्रेजी भाषाका १ हजार ५ सय, हिन्दी भाषाका ७ सय गरी करिब ६ हजार पुस्तक छन् । पुस्तकालय थप व्यवस्थित बनाउन उपमहानगरपालिकाले तृतीय श्रेणीका एक, सुब्बा सरहका एक र कार्यालय सहयोगी एक गरी तीन जना कर्मचारी खटाएको छ । नयाँ पुस्तक थप्न वार्षिक तीनचार लाख रुपैयाँ खर्च पनि गर्दै आएको छ । पुस्तकालयमा दैनिक सरदर २० जना पाठक पुग्ने गरेका छन् । ०३२ सालदेखि पुस्तकालयमा कार्यालय सहयोगी भएर हालै अवकाश पाएका दीपक शाक्यले ०१७ सालयता कुनै पुस्तक थपिएको जानकारी नरहेको बताए ।"
वन मासेर बस्ती,"डडेलधुरा  भीमदत्त राजमार्गमा पर्ने डोटीडडेलधुराको सीमा गोगन पानीबाट माथि लागेपछि घना जंगल देख्न सकिन्छ । बाहिरबाट जति घना देखिन्छ, भित्रै भने उति नै जंगल पातलिँदै जान्छ । जंगलभित्रका ठूला फाँटमा मानव बस्ती र वन क्षेत्र मासेर बनाइएका उपभोग्य जमिनका फाँट देख्न सकिन्छ । सदरमुकाम पुग्दासम्म देखिने यो घना जंगल महाभारत जंगल क्षेत्र हो । पश्चिमउत्तरतिर देखिने घना जंगल पनि महाभारत वन क्षेत्रकै शृंखला हो । महाभारत वन क्षेत्रको सबैभन्दा उँचो भागमा अतिक्रमण बढदै गएको छ । बहुमूल्य काठ, जडीबुटी, दुर्लभ वन्यजन्तु, प्रशस्त मात्रामा वन स्रोतको सहज दोहन गर्न सकिने भएपछि महाभारत छेउछाउका बस्तीबाट सर्वसाधारण माथि उक्लने क्रम जारी छ ।रूख काटेर वन क्षेत्र धेरै घटदैन, सहायक वन अधिकृत प्रकाश जोशी भन्छन्, अतिक्रमण र चरिचरन मात्र बन्द गर्न सके वन क्षेत्र पुरानै स्थितिमा फर्कन सक्छ । बाहिर आएजस्तो स्थिति नभए पनि विभिन्न कारणले वन क्षेत्र निसानामा पर्ने गरेको उनले बताए । पुराना र हैसियत बिग्रिएका रूख काटेर वनले नयाँ पुनर्जीवन पाउँछ जोशी भन्छन्, वन स्रोतको अनियन्त्रित दोहन रोक्ने, व्यवस्थित गर्ने, जंगल नै जीवन हो भन्ने चेतना उपभोक्तामा ल्याउन सक्ने हो भने ५ वर्षमै डडेलधुराको जंगल पुरानै स्थितिमा फर्कन सक्छ ।ठूलो फँडानीपछि तंग्रिन थालेको जिल्लाको अर्को ठूलो चुरे वन क्षेक्रमा अतित्रमण व्यवसाय जस्तै भइसकेको छ । अतिक्रमण गरी बसेको भित्री मधेस क्षेत्रका ४० प्रतिशत मानव बस्ती अहिले पनि वन क्षेत्रमा छन् । हरेक दिन कम्तीमा ५० हेक्टर बढी जंगल क्षेत्र कुनै न कुनै रूपमा अतिक्रमण भइरहेको विभिन्न तथ्यांकले देखाउने गरेको छ । व्यक्तिले कमाइ खाने जग्गादेखि सार्वजनिक महत्त्वका विकास निर्माणसम्मका सबै संरचना जंगल क्षेत्रमा निर्माण भइरहेका छन् । अतिक्रमण मात्र होइन विनाश निम्त्याउने गरी भएको चुरे फँडानीपछि जिल्लाको पहाडी भूभागमा रहेका सल्लाका घना जंगल काटिन थालेको छ ।सरकारी तथ्यांकअनुसार बर्सेनि २ लाख बढी क्युफिट काठ जिल्लाबाट बाहिरिन्छ । चोरी निकासीको भने कुनै तथ्यांक छैन । ३ वर्षअघिसम्म हराभरा देखिने सल्लाका घना जंगल अहिले उजाड भएका छन् । सामुदायिक वन, आवादी र राष्ट्रिय वनका नाममा निरन्तर वन फँडानी चलिरहेको छ । जिल्लाको कुल भूभाग १ लाख ५३ हजार ८ सय हेक्टरमध्ये ७५ प्रतिशत बढी १ लाख १५ हजार हेक्टर जंगल क्षेत्र रहेको वन डिभिजनको तथ्यांकमा उल्लेख छ । तर एक अध्ययनले पछिल्लो समय अतिक्रमण र फँडानीका कारण ७५ प्रतिशतमध्ये ३५ प्रतिशत जंगल क्षेत्र विनाश भइसकेको छ । पश्चिम महाकालीदेखि पूर्वमा डोटी सिमाना तेले लेकसम्म ६६ किमि महाभारत वन क्षेत्र र महाकालीदेखि कैलाली सिमानासम्म फैलिएको चुरे वन क्षेक्रको ठूलो हिस्सा अतित्रमण र फँडानीले गर्दा खुम्चिँदै गएको हो ।स्थानीय तह गठनपछिका २ वर्षमा सडक र अन्य संरचना निर्माणका नाममा भइरहेका विकास गतिविधिले पनि ठूलो वन क्षेत्र विनाश भएको छ । एउटा स्थानीय तहले कम्तीमा २ सय किमि सडकको ट्र्याक खोलेका छन्, लामो समयदेखि महाभारत संरक्षणका क्रियाशील डिल्लीराज जोशी भन्छन्, अव्यवस्थित रूपमा वातावरण प्रभाव मूल्यांकनसमेत नगरी निर्माण भइरहेका सडकले ठूलो मात्रामा वन क्षेत्र फँडानी भइरहेको छ । ७ स्थानीय तह भएको डडेलधुरामा हरेकले सडकलाई पहिलो प्राथमिकतामा राखी गाउँटोलमा सडक ट्र्याक खोल्दा ठूलो संख्यामा फँडानीसँंगै वन क्षेक्र अतित्रमित भएको छ । अतिक्रमण र फँडानीसँगै वन क्षेत्रलाई खुम्चिँदै जानबाट जोगाउन निरन्तर भइरहेका प्रयास पनि जारी छन् । सरकारी र गैरसरकारी क्षेत्रबाट हरेक वर्ष वन संरक्षणका लागि करोडौंको बजेट जिल्लामा खर्च भइरहेको छ । चुरे र महाभारत संरक्षित वन संरक्षणका लागि बेग्लै प्रयाससमेत भइरहेका छन् । राष्ट्रफति चुरे संरक्षण कार्यक्रम, वन विकास कार्यत्रम, विदेशी दातृ संस्थाका आधा दर्जन कार्यक्रमसहित बर्सेनि १७ करोड बढी संरक्षणका क्षेत्रमा खर्च भइरहेको तथ्यांकमा देखिन्छ । डिभिजन कार्यालयले मात्र बर्सेनि ३ करोड वढी बजेट संरक्षणका लागि खर्च गर्छ, सहायक वन अधिकृत जोशीले भने, सामुदायिक वन र विदेशी संघसंस्थाले संरक्षणका लागि गर्ने खर्च बेग्लै छ ।जिल्लामा ४ सय ८५ सामुदायिक वन, १ सय १७ कबुलियती वन, ७ धार्मिक वन र ३ निजी वन छन् । सामुदायिक वनले कुल आम्दानीको २५ प्रतिशत वन संरक्षणमा खर्च गर्नुपर्छ । वन कार्यालयको तथ्यांकअनुसार एउटा सामुदायिक वनले बर्सेनि ५ देखि ७ लाखसम्मको वन पैदावारबाट आम्दानी गर्छन् । सामुदायिक वनको संरक्षण खर्चसमेत करोडौंमा हुने गरेको छ । संरक्षणका लागि भइरहेका प्रयास कागजमा मात्र सीमित हुने भएकाले यस्तो अवस्था आएको हो, महाभारत संरक्षण अभियानका संयोजक जयराज पनेरुले भने, सरकारी तहबाट हुने केही प्रयासबाहेक अरू सबै कागजी मात्र देखिएका छन् ।सामुदायिक वनमा विकृति बढे पनि सरकारद्वारा प्रत्यक्ष संरक्षित जंगल क्षेत्र खुम्चिँदै जान थालेको छ । जिल्लाको ७५ प्रतिशत वन क्षेत्रमध्ये ६४ प्रतिशत सरकारद्वारा संरक्षितअन्तर्गत छन् । अतिक्रमण सरकार संरक्षित वनमा बढी छ भने फँडानी सामुदायिक वनमा बढी भइरहेको छ, वनसम्बन्धी अध्ययन गरेको संस्था दिगो विकासका लागि अनुसन्धान तथा तालिम केन्द्रका प्रमुख टेकराज पाण्डेयले भने, राजनीतिक हस्तक्षेपका कारण वन क्षेत्र विस्तारै समाप्त हुँदै जान थालेको हो । वन क्षेत्रमा दण्डहीनता बढेपछि यो अवस्था आएको पनि उनको निष्कर्ष छ । वन क्षेत्रको वास्तविकता बेग्लै भए पनि सरकारी अधिकारीहरू भने तथ्यांकलाई आधार मानेर वन क्षेत्र यति धेरै न खुम्चिएको दाबी गर्छन् । वन डिभिजन डडेलधुराका सहायक वन अधिकृत जोशीले भने, गर्न सकिए जति प्रयास सफल नभएको हुन सक्छ तर बाहिर आएजस्तो तथ्यांकचाहिँ गलत हो । राजमार्ग छेउ, सडक किनार, ग्रामीण क्षेक्रमा खुलेका नयाँ सडक ट्र्याकबाहेकमा धेरै अतित्रमण नभएको उनले बताए । जोशीले भने, आगलागी, चरिचरन र अतिक्रमण रोक्ने प्रयास सफल भए वन क्षेत्र जोगाउन सकिन्छ ।"
सरकारी जग्गा भागबन्डा,"मुगु  मुगमकार्मारोङ गाउँपालिका ५ सेरोक गाउँका बासिन्दाले सरकारी जग्गा नापेर भागबण्डा गरी भोगचलन गर्दै आएका छन् । पूलु बगरमा रहेको करिव ७ रोपनी सरकारी जग्गा सेरोक गाउँका ७० परिवारले प्रतिघरधुरी तीन मिटरका दरले भागबन्डा गरेका हुन् । उक्त जग्गामा घर र स्याउ बगैचा निर्माण गरिएका छन् । केहीले अस्थायी टहरा निर्माण गरी व्यवसायसमेत गर्दै आइरहेका छन् । नजिकै तिब्बत जोड्ने सडकको भाग र गाउँपालिकाको कार्यालय स्थापना भएपछि स्थानीयले जग्गा कव्जा गर्दै बसोबास थालेका हुन् । पुलुका गिर्मे तामाङ गाउँपालिका कार्यालय सञ्चालन भएर मानवीय चहपहल बढ्न थालेपछि स्थानीयले धमाधम अस्थायी टहरा बनाउन थालेको बताए । मुगुमकार्मारोङ गाउँपालिकाको ९ वटै वडाको मध्य क्षेत्र हो पुलुबगर । पहिलेदेखि पुलुमा प्रहरी चौकी र स्वास्थ्य केन्द्र सञ्चालन भएकाले अहिले गाउँपालिकाको केन्द्र पनि कायम गरिएको छ । सेरोक गाउँका स्थानीयले सरकारी जग्गा भागबन्डा गरी उपभोग गर्न थालेको मुगुमकार्मारोङ गाउँपालिका अध्यक्ष छिरिङक्याप्ने लामाले बताए । लालपूर्जा कसैको छैन, स्थानीयले चलन अनुसार नापेर जग्गा बाँडेको देखियो, उनले भने, अन्य गाउँकाले समेत पुलुमा आएर जग्गा खनजोत गरी उपभोग गर्न थालेका छन्, घरटहरा निर्माण गर्ने क्रम बढ्दै गएको छ । उनले आफूहरूले रोक्ने प्रयास गरे पनि सफल नभएको बताए । त्यस्तै खत्याड गाउँपालिकाको माझचौरमा पनि सरकारी जग्गा अतिक्रमण गरी स्थानीयले घरटहरा निर्माण गरिरहेका छन् । माझचौरमा खत्याड गाउँपालिकाको कार्यालय स्थापना गरेफछि अतिक्रमणको त्रम बढदै गएको हो । रारासुकाढिक जोड्ने सडक क्षेत्रमा पर्ने झएकाले अतिक्रमणको त्रम बढेको स्थानीयको भनाइ छ । माझचौरमा करिव ५ रोपनी जग्गा अतिक्रमण गरी घरटहरा बनाइएको छ ।"
विश्व च्याम्पियनसिपमा नेपाली र्याफ्टर,"डाउनरिभरको आकर्षणअन्तर्राष्ट्रिय र्याफ्टिङ महासंघ (आईआरएफ) हरेक वर्ष (पालैपालो आर ४ र आर ६) आयोजना गरिरहेको विश्व र्याफ्टिङ च्याम्पियनसिपमा चार स्पर्धा (स्प्रिन्ट, हेड टु हेड, स्लालोम र डाउनरिभर) समावेश गरिएको छ । यसमध्ये मुख्य आकर्षण हो, डाउनरिभर । समग्रमा चार स्पर्धामा सर्वाधिक अंक जोड्ने टिम नै विश्व च्याम्पियन हुने गर्छ । त्यसक्रममा सबैभन्दा बढी (४० प्रतिशत) अंक डाउनरिभरमा छुट्याइएको हुन्छ । त्यसैले यो स्पर्धालाई विशेष मानिन्छ । प्राविधिक रूपमा रणनीतिक र शारीरिक रूपमा बलिया खेलाडीले डाउनरिभरमा सफलता हात पार्ने गर्छन् । यो स्पर्धा प्रतियोगिताको अन्तिम दिन सञ्चालन गर्ने परम्परा छ । टली संस्करणमा पनि यसैलाई निरन्तरता दिइएको छ ।प्राविधिक रूपमा सबैभन्दा कठिन स्लालोमलाई मानिन्छ । यसमा ३० प्रतिशत अंक दिइन्छ । ठीक नकआउटजस्तै दुई टिमको प्रतिस्पर्धा गर्दै अगाडि बढ्ने स्पर्धा हेड टु हेडको मूल्यांकन २० प्रतिशत हुन्छ । तीव्र गतिमा डुंगा खियाउँदै अघि बढाउने प्रतिस्पर्धा स्प्रिन्टमा हुन्छ । यो स्पर्धामा १० प्रतिशत अंक छुट्याइन्छ । नेपाली खेलाडीलाई हेड टु हेड र डाउनरिभरमा राम्रो मानिन्छ ।"
हारगनको बाटो,"आर ४ लाई ओलम्पिक र पारा ओलम्पिक खेलकुदमा समावेश गर्नुपर्ने अभियान सुरु गरेपछि आईआरएफको विरोध गर्नेले गत वर्ष अर्को संगठन पनि बनाएको छ । विश्व र्याफ्टिङको छाता संगठनका रूपमा आईआरएफ यथावत् छ । २१ वर्षअघि स्थापित आईआरएफको सदस्य देशसंख्या ६२ पुगेको छ । त्यसमध्ये एक हिमालयन रिभरगाइड एसोसिएसन अफ नेपाल (हारगन) हो । हारगनले सन् २००८ मा आईआरएफको सदस्यता लिएपछि नेपाली खेलाडीका लागि विश्व र्याफ्टिङकै सर्वाधिक प्रतियोगिता खेल्ने ढोका खुलेको हो ।हारगनको निमन्त्रणामा अध्यक्ष जोसेफ विलिस जोन्सले जनवरी, २०१७ मा त्रिशूलीमा भएको राष्ट्रिय र्याफ्टिङ प्रतियोगिताको अवसरमा नेपालको भ्रमण गरेका थिए, जुन नेपाल र्याफ्टिङ एन्ड क्यानोइङ संघले आयोजना गरेको थियो । आईआरएफको सदस्य हारगन भए पनि राष्ट्रिय खेलकुद परिषद र नेपाल ओलम्पिक कमिटीले सदस्यता भने नेपाल र्याफ्टिङ एन्ड क्यानोइङ संघलाई दिएको छ । जोन्सको टिमले त्रिशूलीमा सञ्चालन गरेको सेमिनारबाट १६ नेपालीले आईआरएफ निर्णायकको प्रमाणपत्र हात पारेका थिए । त्यसैबाट नेपाली रिभरगाइडले र्याफ्टिङलाई खेलका रूपमा गम्भीरतापूर्वक लिए ।सन् २०१७ को अक्टोबरमा योसिनो नदीमा भएको विश्व च्याम्पियनसिप (आर ६) मा नेपाल कायक क्लबका विनोद गुरुङ, प्रकाश गुरुङ, हरि आलेमगर, रोशन लामा, मानबहादुर कँडेल, टंकबहादुर गुरुङ र विशाल गुरुङले नेपाली टिमको प्रतिनिधित्व गरेको थियो । उनीहरूको टिम राष्ट्रिय प्रतियोगितामा पहिलो भएको थियो । छनोटबाट विश्व च्याम्पियनसिप खेल्ने पहिलो नेपाली र्याफ्टिङ टिम त्यही हो । सेनाका राजीव चन्द फिजिकल ट्रेनर रहेको त्यो टिम हेड टु हेडमा सेमिफाइनल पुगेको थियो । समग्रमा भने नेपाली टिम च्याम्पियनसिपमा १७ देशमध्ये १३ औं भएको थियो ।आईआरएफको तथ्यांक हेर्ने हो भने नेपाली टिमले विश्व र्याफ्टिङ च्याम्पियनसिप २०१६ मै खेलेको थियो । यूएईको अल आइनस्थित कृत्रिम नदी वादी एड्भेन्चर मा भएको आर ४ को च्याम्पियनसिपमा राजेन्द्र श्रेष्ठ, राजकुमार श्रेष्ठ, विकास गुरुङ, रामशरण श्रेष्ठ र टंक थिङले खेलेका थिए । दुबईमा रिभरगाइडमा कार्यरत रहेकाले उनीहरूले नेपाली टिमका रूपमा सहभागी हुने अवसर पाएको हारगनका पूर्वअध्यक्ष मनीष राईले बताए । स्प्रिन्टमा सातौं भएको त्यो टिम समग्रमा २० देशमध्ये १७ औंमा रहेको थियो ।गत वर्ष (२०१८) को विश्व र्याफ्टिङ च्याम्पियनसिप (आर ४) अर्जेन्टिनामा भएको थियो । त्यसको छनोट (राष्ट्रिय प्रतियोगिता) मा प्याडल नेपाल विजेता बन्यो । तर, उसले आर्थिक कारण देखाएर अर्जेन्टिना गएन । हुन त दुई वर्षअघिको टिम पनि चन्दा संकलन गरेर विश्व च्याम्पियनसिपमा पुगेको थियो । यसपालिको कथा पनि उस्तै छ । स्थानीय तहलगायत विभिन्न व्यक्ति र संस्थाको सहयोगमा अस्ट्रेलिया आइपुगेको सुरज गुरुङ, सुनील गुरुङ, शक्तिकुमार गुरुङ, पदमबहादुर गुरुङ, दीपेश गुरुङ, सविन गुरुङ र रविल मियाँको टिमले विश्व च्याम्पियनसिपमा पदक जित्ने लक्ष्य बनाएको छ । उनीहरूको टिम नेपाल र्याफ्ट एन्ड कायक क्लब फिस्लिङ राष्ट्रिय प्रतियोगिताका चारै स्पर्धामा विजेता भएको थियो । त्रिशूली, मर्स्याङदी र माथिल्लो सेतीमा दुई महिना कडा अभ्यास गरेका उनीहरूको मिहिनेतको परीक्षा टली नदीमा हुँदै छ ।"
लोगो र मस्कट सार्वजनिक,"काठमाडौं  १३ औं दक्षिण एसियाली खेलकुद (साग) को लोगो तथा मस्कट सार्वजनिक गरिएको छ । युवा तथा खेलकुदमन्त्री जगतबहादुर विश्वकर्माले लोगो र मस्कट सार्वजनिक गर्दै साग तयारी सुरु भएको बताएका छन् । साग खेलकुद तयारी तथा व्यवस्थापन समिति संयोजक रहेका मन्त्री विश्वकर्माले सोमबार ६ महिनापछि काठमाडौं र पोखरामा हुने प्रतियोगिताको तयारीको अब तीव्र गतिमा हुने घोषणा गरे ।साग तयारीको सुखद सुरुआत गरेका छौं, उनले सिंहदरबारस्थित खेलकुद मन्त्रालयमा आयोजित पत्रकार सम्मेलनमा भने, पूर्वाधारहरू बनिरहेका छन्, प्रतियोगितामा सहभागी नेपाली टिमको तयारी छिट्ट सुरु हुनेछ र कार्यविधि निर्माण, बजेट विजियोजनलगायतका काम पनि तीव्रसाथ अघि बढिरहेको छ । फागुन १७ र १८ गते थाइल्यान्डमा बसेको दक्षिण एसियाली ओलम्पिक काउन्सिलको बैठकले तेस्रोपल्ट नेपालमा आयोजना हुन लागेको साग खेलकुदको मिति घोषणा गरेको थियो । १३ औं साग खेलकुद मंसिर १५ देखि २४ सम्म काठमाडौं र पोखरामा आयोजना हुनेछ । वैशाख २६ मा काठमाडौंमा सम्पन्न साग तयारी तथा व्यवस्थापन समितिको पहिलो पूर्ण बैठकले लोगो, मस्कटदेखि तयारी सम्बन्धमा केही महत्त्वपूर्ण निर्णय गरेको थियो । सोमबार त्यही निर्णय सार्वजनिक गरिएको हो । सागका लागि आवश्यक पर्ने बजेटको खाका कोर्न राष्ट्रिय खेलकुद परिषद् (राखेप) उपाध्यक्ष पिताम्बर तिम्सिनाको संयोजकत्वमा समिति बनेको छ भने राखेप सदस्य गंगाबहादुर थापाको संयोजकत्वमा ४ सदस्यीय प्राविधिक समिति तोकिएको छ । बैठकले प्रतियोगिताका लागि नेपाली खेलाडी छनोट र तयारीको जिम्मेवारी राखेपलाई दिएको छ । साग खेलकुदका लागि नेपाल ओलम्पिक कमिटीका अध्यक्ष तथा सांसद जीवनराम श्रेष्ठको संयोजकत्वमा रहेको तीन सदस्यीय समितिले सार्वजनिक सूचनामार्फत मोरङका भोलानाथ पौड्यालले बनाएको लोगो १३ औं सागका लागि अधिकारिक बनाउन सिफारिस गरेको थियो । नेपालको मौलिकता झल्कने र सहभागी सबै मुलुकको प्रतिनिधित्व हुने गरी बनेको लोगोलाई हामीले उत्कृष्ट ठहर गरी आधिकारिकता दिन सिफारिस गरेका थियौं, लोगो छनोट समितिका संयोजक श्रेष्ठले भने । लोको परेवाकृतिको छ । यसमा प्रयोग गरिएको रंगले शान्तिको प्रतीक हुने गरी परिभाषित गरिएको छ । पृष्ठभूमिमा रहेको नीलो रंगको रेखाले नेपाल चिनाउने हिमालको प्रतिनिधित्व गर्नेछ । लोगोको बायाँतर्फको प्वाँख आकृतिले परेवालाई माथि उड्ने गति दिनेको भनिएको छ । प्वाँखमा सात छुट्टाछुट्टै रंगको आकृति छ, जसले ७ राष्ट्रको प्रतिनिधित्व गर्नेछ । सातै आकृतिमा ७ राष्ट्रका झण्डाको रंग प्रयोग छ । समितिमा आएका ६ लोगोमध्ये उत्कृष्ट बनेको यो लोगो निर्माण गर्ने मोरङका पौड्याललाई १ लाख रुपैयाँ पुरस्कार प्रदान गरिएको छ । छनोट समितिले १३ औं सागको मस्कटमा पश्चिम नेपालमा पाइने लोपोन्मुख जनावर कृष्णसारको तस्बिर प्रयोग गर्न सिफारिस गरेको थियो । कृष्णसार नेपालको लोपोन्मुख जनावर, तस्बिरमा हेर्दा खेलकुद र खेलाडीसँग मिल्दोजुल्दो पनि देखियो र विगतको पनि नदोहोरिने गरी हामीले सिफारिस गरेका हौं, संयोजक श्रेष्ठले भने ।पत्रकार सम्मेलनमा राखेप सदस्यसचिव केशवकुमार विष्टले निर्धारित मितिमा १३ औं साग आयोजना गर्न पूर्वाधार बाधक नहुने दोहोर्याए । उनले त्यसो भनिरहे पनि प्रतियोगिताको मुख्य खेलस्थल काठमाडौंको दशरथ रंगशाला र पोखरा रंगशालाको स्तरोन्नति कार्य अझै सम्पन्न नहुनुले आयोजनाका लागि निश्चिन्त हुने अवस्था देखिँदैन । दशरथ रंगशालामा सेन्थेटिक ट्र्याकबाहेक सिभिल वर्कको काम सकिएको छ । सेन्थेटिक ट्र्याकमा सेतो लाइन राख्न बाँकी छ, चिनियाँ पक्षले एक सातामै सम्पन्न हुने जानकारी गराएको छ, सदस्यसचिवले थपे, भीआईपी प्यारापिटमा छानो हाल्ने र सिट जडान गर्ने कामका लागि टेण्डर भएर मोभिलाइजेसन मनी पनि दिइसकिएको छ, ठेकेदार पक्षले सामान ढुवानीको काम सुरु गरेका छन्, असार मसान्त वा ढिलोमा साउन तेस्रो सातासम्म रंगशाला निर्माणले पूर्णता पाउने छ ।सदस्यसचिव विष्टले पोखरा रंगशालामा पोर्टेबल प्यारापिट जडानका लागि असार मसान्तको समयसीमा राखेर टेण्डर प्रक्रिया सम्पन्न भइसकेको छ र ठेकेदार कम्पनीले सामान ढुवानी प्रक्रिया सुरु गरिसकेको जानकारी दिए । सातदोबाटोमा निर्माणाधीन हिटिङ प्रणालीको पौडी पोखरीमा डीपीआर र ठेक्का सम्झौतामा भएको समस्या सल्टिसकेको र भदौसम्म निर्माण सम्पन्न हुने दाबी सदस्यसचिवको छ । १३ औं सागमा २७ खेल समावेश गरिएको छ । २५ नियमित खेल र आयोजकको अधिकारका रुपमा नेपालले प्याराग्लाइडिङ र क्रिकेट समावेश गरेको हो । साग तयारी तथा व्यवस्थापन समिति बैठकले राष्ट्रिय टिम तयारीको सम्पूर्ण जिम्मा राखेपलाई दिएको छ । सदस्यसचिवले सबै टिमका खेलाडीलाई जेठ पहिलो सातादेखि बन्द प्रशिक्षणमा राखिने जानकारी दिए । आवश्यक भए वैदेसिक प्रशिक्षणको पनि व्यवस्था गर्नेछौं, उनले भने । राष्ट्रिय टिमको प्रारम्भिक छनोटका लागि राखेपले हालै प्रदेश ५ मा सम्पन्न आठौं राष्ठ्रिय खेलकुदको नतिजालाई मुख्य आधार मानेको छ । आठौं खेलकुदमा एकल खेलतर्फ स्वर्ण र रजत जित्ने खेलाडी तथा समूहगत खेलतर्फ सम्बन्धित खेल संघले छनोट गरेको टिमलाई बन्द प्रशिक्षणमा राखिनेछ । १३ औं साग खेलकुदको अन्तिम छनोट भने भदौ अन्तिम साता हुनेछ । राष्ट्रिय खेलकुद आयोजना नहुने वर्ष आयोजना गर्ने गरी २०७४ देखि सुरु गरिएको राखेप च्याम्पियनसिपको दोस्रो संस्करण भदौमा गर्ने र त्यसैलाई अन्तिम छनोटको रूपमा लिइने सदस्यसचिव विष्टले बताए । आठौंको प्रदर्शनका आधारमा बन्द प्रशिक्षण जेठदेखि नै हुनेछ, भदौ अन्तिममा राखेप च्याम्पियनसिपबाट अन्तिम छनोट गरिनेछ, विष्टले भने, च्याम्पियनसिपमा आठौंमा सहभागी नभएका खेलाडीले खेल्न पाउँदैनन् ।साग खेलकुदका लागि ४ अर्बको बजेट अनुमान गरिएको छ । प्रतियोगिताका लागि अहिलेसम्म कार्यविधि बनेको छैन । तयारी तथा व्यवस्थापन समितिले कार्यविधिको खाका तयार गर्ने क्रममा रहेको र अर्को बैठकबाट पारित गरी मन्त्रिपरिषद्मा पेश गर्ने तयारी भएको समितिका सदस्य राखेप सदस्यसचिवले जानकारी दिए । हरेक दुई वर्षमा आयोजना हुने गरी सन् १९८४ मा नेपालले नै सुरु गरेको सार्कको बृहत खेलमेला हो, दक्षिण एसियाली खेलकुद । तर यस प्रतियोगिता नियमित आयोजना हुन सकेको छैन । नेपालले सन् १९९९ मा आठौं संस्करण आयोजना गरेको थियो । १३ औं साग खेलकुद पनि गत वर्ष नै आयोजना हुनुपर्ने थियो । पूर्वाधार तयारी नपुगेकै कारण एक वर्ष सारिएको हो ।"
जयरामको अग्रता,"काठमाडौं  सूर्य नेपाल गल्फ टूर २०१८१९ अन्तर्गत अन्तिम प्रतियोगिता सूर्य नेपाल प्रिमियर गल्फ च्याम्पियनसिपको पहिलो चरणमा जयराम श्रेष्ठले अग्रता बनाएका छन् । पहिलो दिन सोमबार जयरामले ४ अन्डर ६८ को प्रदर्शन गर्दै एमेच्योर सुवास तामाङलाई १ स्ट्रोकले पछि पारेका छन् । सुवासले ३ अन्डर ६९ को प्रदर्शन गरे । दुई अन्डर ७० को स्कोर गरेका कृष्णमान राजवाहक र चूडाबहादुर भण्डारीले सुवास र जयरामलाई पछ्याइरहेका छन् । रामे मगर, विकास अधिकारी र एमेच्योर टंकबहादुर कार्कीले संयुक्त रूपमा एक अन्डर ७१ को स्कोर गरे । दीपेन्द्र रायमाझी, सचिन भट्टराई तथा एमेच्योर टासी छिरिङ र विनोद तामाङले इभन पार ७२ को स्कोर गर्दा भूबहादुर गुरुङ, संजोग मोक्तान, धन थापा, बलभद्र राई, दीपक आचार्य र दीपक मगरले १ ओभर ७३ स्कोर गरेका छन् ।जयरामले सुरुआती दुई होलमा पार प्रदर्शनबाट सुरुआत गरे । तेस्रो होलमा उनले इगल प्रहार गरे । पाँचौं, सातौं र नवौं होलमा बर्डी प्रहार गरेका उनले फ्रन्ट नाइनमा ४ अन्डर ३२ को स्कोर निकाले । ब्याक नाइनमा १६ औं होलमा बोगी खेपेका उनले १८ औं होलमा बर्डी प्रहार गरी इभर पार ३६ को प्रदर्शन गरे ।प्रतियोगितामा ४० व्यावसायिक र २० एमेच्योर गल्फरको सहभागिता छ । १६ लाख रुपैयाँ पुरस्कार राशिको यस प्रतियोगिता सिजनकै ठूलो हो । विजेताले २ लाख ३० हजार, उपविजेताले १ लाख ४० हजार र तेस्रो हुनेले ९५ हजार रुपैयाँ पुरस्कार पाउनेछन् । अन्य २४ स्थानसम्म आउने नगद पुरस्कार पाउनेछन् ।"
पदकधारीलाई १० वर्षे प्रतिबन्ध,काठमाडौं नेपाल जुडो संघले १२ औं सागका पदकधारी रमेश मगरलाई १० वर्षको प्रतिबन्ध लगाएको छ । प्रशिक्षकको व्यवहारिक परीक्षाका लागि हंगेरी गएका रमेश नफर्किएपछि संघले कारबाही गरेको हो । संघको वैशाख २० मा बसेको बैठकले रमेशलाई कारबाही गर्ने निर्णय गरेको हो । भारतमा सम्पन्न सागका कांस्य पदक विजेता हुन् । ११ औं ढाका सागमा भने बंगलादेशमै लिफ्ट दुर्घटनामा परेर सहभागिता जनाउन पाएनन् ।रमेश अन्तर्राष्ट्रिय जुडो फेडेरेसनको एकेडेमी लेभल १ प्रशिक्षक कोर्सको सैद्धान्तिक परीक्षा उत्तीर्ण गरी व्यवहारिक परीक्षाका लागि वैशाख १ गते हंगेरी गएका थिए । उनी परीक्षामा सहभागी नभई उतैबाट पलायन भएपछि संघको प्रतिष्ठामा आँच पुर्याएकाले कारबाही गरिएको जुडो संघले जनाएको छ । यसअघि जुडो संघले ओलम्पियन फुपुल्हामु खत्रीलाई सन् २०२० को टोकियो ओलम्पिकसम्मका लागि प्रतिबन्ध लगाएको थियो । ओलम्पिक सोलिडारिटी कोर्सअन्तर्गत जापानमा विशेष प्रशिक्षणमा पठाइएकी १२ औं सागकी स्वर्णधारी फुपुलाई कोर्स पूरा नगरी जापानको कुनै पनि निकाय र जुडो संघसँग समन्वय नगरी स्वदेश फर्किर्एकाले कारबाही गरिएको हो । उनलाई जुडोसँग सम्बन्धित कुनै पनि कार्यक्रममा सहभागी नगराउने संघले विज्ञप्तिमार्फत जनाएको छ ।
संकटा सेमिफाइनलमा,चितवन  संकटा क्लबले जावलाखेल युथलाई पेनाल्टी शुटआउटमा ३१ ले पराजित गर्दै नारायणगढ क्याम्पाचौरमा जारी भरतपुर गोल्डकप फुटबलमा सोमबार सेमिफाइनल यात्रा गरेको छ । संकटाले वाई पाएर सिधै क्वाटरफाइनल खेलेको हो ।जावलाखेलले शनिबारमात्र सिन्धु कप जितेको थियो । संकटाले बुधबार घरेलु टोली चितवन११ सँग खेल्ने छ । सोमबार निर्धारित समयभित्र दुवै टिमले गोल गर्न सकेनन् । त्यसपछि पेनाल्टी शुटआउटमा जावलाखेलको पहिलो प्रहारमात्र सफल भयो । अरु तीन पेनाल्टी असफल भयो ।पाँचौं पेनाल्टी प्रहार गर्दा संकटाका दुईमात्रै असफल भएका कारण नतिजाका लागि जावलाखेलको अन्तिम प्रहार आवश्यक परेन । संकटाका कप्तान अमित तामाङ म्यान अफ द म्याच घोषित भए । उनले १० हजार रुपैयाँ पुरस्कार पाए । उता समय अभावका कारण अघिल्लो दिन स्थगित झापा११ र च्यासल युथबीचको खेल सोमबार बिहान सम्पन्न भयो । आइतबार हावाहुरी र गोल विवादका कारण समय लम्बिएपछि खराब प्रकाशका कारण खेल रोक्नुपरेको थियो । मध्यान्तरपछि २६ औं मिनेट चल्दै गर्दा खेल स्थागित भएको थियो । झापा २ र च्यासल १ गोलको अवस्थामा थियो । सोमबार बाँकी समय खेलाउँदा दुवै टिमले गोल थपेनन् । तनावपूर्ण खेलको नतिजा झापाले आफ्नै पक्षमा राख्न सफल भयो ।थ्रीस्टार क्लब नआउने भएपछि मंगलबार एपीएफले अन्तिम क्वाटरफाइनलमा वीरगन्ज युनाइटेडसँग खेल्नेछ ।
७८ वर्षे क्युरेटरको तन्नेरी जोस,"चितवन  धुर्मुससुन्तली फाउन्डेसनले जनस्तरबाट जुटाउने तीन अर्ब रुपैयाँ खर्च गरेर चितवन रामपुरमा बनाउन लागेको प्रस्तावित अन्तर्राष्ट्रिय क्रिकेट स्टेडियमबारे देशविदेशका नेपाली जानकार छन् । सके जति रकम सहयोग गर्नेहरू पनि बढै छन् । तर ७८ वर्षीय एक व्यक्ति प्रचण्ड गर्मीको वास्ता नगरी मैदानभित्रै खट्न सुरु गरेका छन् । आफ्नो सीपले क्रिकेटको ग्राउन्ड र पिच उम्दा बनाउने उनको धोको छ । धुर्मुस अर्थात कलाकार सीताराम कट्टेल र सुन्तली अर्थात कुञ्जना घिमिरे देशविदेशमा सहयोग जुटाउने अभियानमा सक्रिय छन् । माघ १६ गते रंगशाला बनाउने घोषणा भएलगत्तै उनीहरूले यो बाहेक अरू सोच्नै भ्याएका छैनन् । काठमाडौंका कोमल पाण्डेले गौतम बुद्ध अन्तर्राष्ट्रिय रंगशालाको क्रिकेट मैदानमा दुबो रोप्ने र क्रिकेट पिच बनाउने जिम्मेवारी पाएका छन् ।महिना दिनअघि चिसो काठमाडौंबाट तातो चितवन झरेका ७८ वर्षे पाण्डेले दुबो छान्ने र रोप्ने काममा ३० कामदारलाई निर्देशन दिइरहेका हुन्छन् । क्रिकेट पिचका लागि उपयुक्त माटो छनोट गर्न ठाउँठाउँमा आफैं पुग्ने गरेका छन् । शनिबारमात्रै उनी पिचलाई माटो हेर्न भन्दै तनहुँ दमौली पुगे । दुबो रोप्ने ठाउँमा माटो छर्केको मिलेनमिलेको पनि नियाल्छन् । नमिले आफैं टोकरी समाएर माटो फ्याँक्ने तरिका सिकाउँछन् ।अर्थशास्त्रका प्राध्यापक पाण्डेले ३३ वर्ष पढाएर अवकास लिए । उनी फुटबल, क्रिकेट र एथलेटिक्सका माहिर खेलाडी हुन् । अवकासपछि के गर्ने होला भनेर सोच्दै गरेका पाण्डेलाई क्रिकेट मैदान स्याहारसम्भार गर्ने तरिका सिक्ने अवसर मिल्यो । विनयराज पाण्डे त्यति बेला क्रिकेट संघको अध्यक्ष हुनुहुन्थ्यो, उहाँ मेरो साथी हो । त्यो बेला उहाँले क्युरेटरको कोर्स गर्ने हो भनेर सोध्नुभयो, पाण्डेले सुनाए ।एसियाली क्रिकेट परिषद् (एसीसी) ले आजभन्दा १५ वर्षअघि मलेसियामा आयोजना गरेको १० दिने क्युरेटर कोर्स पूरा गरेपछि उनले कीर्तिपुरस्थित क्रिवि त्रिकेट मैदान स्याहार्ने अवसर पाए । त्यो कोर्सपछि उनी हङकङ, थाइल्यान्डमा गएर दोस्रो र तेस्रो कोर्स गरे । चौथो र अन्तिम एड्भान्स कोर्स गर्न फेरि मलेसिया नै गए । उनैले तयार गरेको कीर्तिपुर क्रिकेट मैदानमा नेपालले डिभिजन ५ को खेल जितेको थियो । त्यो बेलाका मैदानका फोटो बोकेरै हिँड्छन् उनी ।अब केही काम नगरौं भनेर बसेका बेलामा फाउन्डेसनले सम्झेर बोलायो । यो स्टेडियमको ग्राउन्ड र पिचलाई स्वदेशी, विदेशी सबैले आहा भन्ने बनाउने छु, पाण्डेले भने । ठूलो क्रिकेट मैदानमा नौवटा पिच हुन्छ । त्यसपछि एउटा सानो मैदान पनि हुनेछ जसमा पाँच पिच हुनेछ । अभ्यासका लागि पनि केही पिच बनाउनुपर्नेछ । दुबो मैदान र पिच दुवैलाई चाहिन्छ । पिचलाई कालो माटो र रातो माटो चाहिन्छ ।अहिले म यी कुराको जोगाडमा लागेको छु । दुबो त चितवनमा जति रहेछ । पिचका लागि अलि अर्कै दुबो चाहिन्छ त्यो पनि काठमाडौंबाट मगाएर रोपिसकेको छु । पिचका लागि चाहिने माटो कहाँ पाइन्छ पत्ता लगाइसकेको छु, पाण्डेले भने । स्टेडियमको डीपीआर तयार हुँदै छ । सँगसँगै मैदान बनाउने र पिचको काम पनि सुरु हुनेछ । पुससम्म प्यारापिटबाहेक मैदान तयार हुने फाउन्डेसनको भनाइ छ ।पुसमाघभित्र मैदान र पिच तयार गर्ने उद्देश्य छ । खेल खेल्न सकिनेछ । हामी यो उत्साहसाथ काममा लागेका छौं, फाउन्डेसनका अध्यक्ष कट्टेलले भने । क्युरेटर पाण्डे पनि यो कुरा असम्भव नभएको बताउँछन् । धुर्मुसजीले भने जसरी नै काम गर्ने हाम्रो योजना छ । म दसैंमा २४ दिन घर जाउँला नभए अब यही मैदानमा खट्छु, पाण्डेले भने ।कृषि तथा वन विज्ञान विश्वविद्यालयले भरतपुर महानगरपालिकालाई सट्टाभर्ना लिने गरेर भरतपुर१५ रामपुरमा उपलब्ध गराएको २० बिघा जमिनमा गौतम बुद्ध अन्तर्राष्ट्रिय रंगशाला बन्दै छ । नेपाली क्रिकेटले एकदिवसीय अन्तर्राष्ट्रिय मान्यता पाए पनि यहाँ अन्तर्राष्ट्रियस्तरको रंगशाला छैन ।"
हाइस्कूल कराँते जेठमा,"काठमाडौं नेपाल सितोरियो कराँते संघको हाइस्कुल केन्द्रीय कमिटीले २४ औं अन्तर्राष्ट्रिय हाइस्कूल कराँते प्रतियोगिता जेठ १३ देखि हुने भएको छ । प्रतियोगितामा नेपालसहित भारत, बंगलादेश, पाकिस्तान र भुटानका करिब एक हजार ३ सय खेलाडीको सहभागिता हुने जनाइएको छ । महिलापुरुषतर्फ जुनियर तथा क्याडेट र सिनियर गरी ३० स्वर्णनिम्ति प्रतिस्पर्धा हुनेछ ।"
ज्ञानभूमि विजयी,"काठमाडौं चौथो बीएनए कप अन्तरस्कुल बास्केटबलको जुनियर ब्वाइजतर्फ सोमबार नव ज्ञानभूमिले फ्युजनलाई ६५ स्कोरले हरायो । राम मगरले ५ स्कोर जोडे । स्काइलार्कले अमृतलाई १५५, गोल्डेनपिकले आयोजक बीएनए बी लाई २३१७, ओडिसीले अक्सरलाई १६१०, नेपाल मोडेलले हिमालयनलाई १७१० र ग्रीनल्यान्डले स्किब्सलाई १७१४ ले हराए । सिनियर ब्वाइजमा गोल्डेनपिक र ओडिसी विजयी भए ।"
इशान कप फुटबल हुने,काठमाडौं संस्थागत विद्यालय संघ नेपाल (इशान) को आयोजनामा आठौं इशान कप अन्तरस्कुल फुटबल प्रतियोगता हुने भएको छ । जेठ १०१८ सम्म हुने प्रतियोगितामा ब्वाइजतर्फ २८ र गर्ल्समा २४ टिमको सहभागिता रहने छन् । नकआउट आधारमा हुने स्पर्धा खेल सुन्दरीजलमा हुनेछ ।
आयोजक उपाधि नजिक,काठमाडौं आयोजक माउन्ट ओलिभ र भ्याली पब्लिक स्कुल प्रथम माउन्ट कप अन्तरस्कुल छात्र भलिबलको फाइनल पुगेका छन् । सोमबार सेमिफाइनलमा आयोजक ए ले लुभु मावि र लुभुको भ्याली पब्लिक स्कुलले आयोजक बीलाई हराए ।
पकली टिम विजयी,विराटनगर सशस्त्र प्रहरीको पकली टिम मोरङको सुनवर्षीमा जारी तेस्रो अमरदह ढल्केजोवन गोल्डकप फुटबलको सेमिफाइनलमा पुगेको छ । सोमबार उसले तेह्रथुम भेट्रान टिमलाई ६२ ले पराजित गर्यो । पकलीका टीकाराम बिकले ह्याट्रिक गरे ।
