शीर्षक,विवरण
किन भइन् 'पीडित' युटर्न ?,"यो घटनाको अनुसन्धानमा संलग्न एक प्रहरी अधिकारीले भने मंगलबार बिहानपछि अपराह्न ४ बजेसम्म महिला सम्पर्कबाहिर रहेको र त्यही समयमा उनी आफ्नो बयान फेर्न दबाबमा परेको हुन सक्ने सुनाए ।घटना सार्वजनिक भएपछिको अवधिमा शाही परिवार वा नातेदारको साथमा नहुनु र महरासँग निकट व्यक्तिहरूको सम्पर्कमा पुग्नुबाट पनि उनी दबाबमा परेको आशंका जन्मिन्छ । अपराध पीडित संरक्षण ऐन २०७५ ले पनि पीडितलाई राज्यले नै संरक्षण दिनुपर्ने व्यवस्था गरेको छ । उक्त ऐनको दफा १० मा पीडितलाई अभियुक्त, कसुरदारबाट पीडित वा पीडितमा आश्रित व्यक्तिविरुद्ध हुन सक्ने आक्रमण, क्षति, डर, त्रास, धम्कीबाट सुरक्षित हुन पाउने अधिकारको व्याख्या गरिएको छ । तर शाहीले राज्यबाट यस्तो सुरक्षाको प्रत्याभूति पाएको देखिँदैन । काठमाडौं बाहिर रहेका उनका श्रीमान्ले पनि घटनाको सन्दर्भमा साथ दिएको देखिँदैन । बरु उनका श्रीमान् घटना सार्वजनिक भएपछि निरन्तर महरा र उनी निकटका मान्छेसँग सम्पर्कमा रहेको र घटना मिलाउने आश्वासन आरोपित पक्षलाई दिएको देखिन्छ । अधिवक्ता मिरा ढुंगानाले आफ्नो समस्याबारे प्रहरीलाई मौखिक जानकारी गराएपछि पीडितलाई संरक्षण गर्नु राज्यको दायित्व हुने बताइन् । उनले यो घटनामा पीडित मानसिक दबाबमा परेको र राज्यबाट पाउनुपर्ने सुरक्षा नपाएको बताइन् । प्रतिवादी पक्ष शक्तिशाली व्यक्ति हुनेबित्तिकै पीडितलाई खुल्न, आफ्नो भनाइमा टिकिराख्न गाह्रो हुने गर्छ, उनले भनिन्, झन् यो घटनामा त पीडितलाई श्रीमान्बाटै पनि साथ नभएको देखिन्छ । पीडितले बयान किन फेरिन् वा त्यस निम्ति उनलाई ककसले कसरी बाध्य पार्यो भन्ने विषय अर्को अनुसन्धानको विषय भएको ढुंगानाले बताइन् । प्रहरीले लिखित जाहेरीलाई प्राथमिकता दिएको र महिलाले एक सयमा खबर गरेपछि राजनीतिक नेतृत्वलाई घटनाबारे जानकारी गराएर आदेश पर्खिने शैली अपनाएको देखिन्छ । अधिवक्ता ढुंगानाको बुझाइमा पीडितले जानकारी टिपाउनु नै सबैभन्दा बलियो प्रमाण मान्दै अनुसन्धानलाई अगाडि बढाउनुपर्नेमा प्रहरी चुकेको छ । मंगलबार आफ्नो पूर्वभनाइसँग बाझिने गरी नागरिकखबर डटकमलाई अन्तर्वार्ता दिनुअघि शाही सामाखुसी क्षेत्रमा पुगेको देखिन्छ । त्यहाँबाट सोह्रखुट्टेस्थित एक आफन्तको घरमा बसेर उनले आफ्नो पूर्ववत् भनाइ बदलेर अन्तर्वार्ता दिएकी थिई । सशस्त्र द्वन्द्वकालदेखि नै तत्कालीन माओवादीबाट भूमिगत राजनीति गरेका शाहीका श्रीमान् पछिल्लो समय पनि उच्च तहका नेताहरूसँग सम्पर्कमै थिए । उनी शक्ति बस्नेत गृहमन्त्री भएका बेला सचिवालयमा कार्यरत समेत थिए । शाहीको युटर्नमा उनका श्रीमान् र महराका निकट केही व्यक्तिको भूमिका हुनसक्ने देखिन्छ । कान्तिपुरकर्मीसँग बुधबार बिहान पनि शाहीले घटनाबारे पत्रकार सम्मेलन गर्ने बताएकी थिइन् । उनले पत्रकार सम्मेलनको तयारी अरू कसैले गरिरहेको संकेत गरेकी थिइन् तर विस्तृत खुलाइनन् । पीडितले लिखित जाहेरी नदिएको भन्दै प्रहरीले पनि अनुसन्धान अगाडि बढाएको छैन । प्रहरीले उनको कोठाबाट प्रमाण भन्दै संकलन गरिएका मदिरा, गिलास, महराको भनिएको चस्माको टुक्रा, जुत्ताको तलुवा लगायतका सामग्री महानगरीय प्रहरी वृत्त तीनकुनेमै राखेको छ । जाहेरीको अभावमा ती प्रमाणको परीक्षण अगाडि नबढाइएको प्रहरीको भनाइ छ ।"
सर्त हटाएर दोस्रो राजीनामा,"डेरा खोज्दै महरा सभामुखबाट आकस्मिक रूपमा हट्नुपरेपछि महराका लागि डेरा खोज्न थालिएको छ । पदाधिकारीले पदबाट हटेको १५ दिनभित्रमा सरकारी निवास छाड्नुपर्ने कानुनी व्यवस्था छ । उहाँको काठमाडौंमा घर छैन, उपयुक्त ठाउँमा डेरा खोज्दैछौँ, उनका प्रेस संयोजक डिल्ली मल्लले भने । महरानिकट स्रोतका अनुसार उनी पदमा हुँदा भीडभाड रहने उनको निवास मंगलबार बिहानदेखि सुनसान भएको छ । उनलाई भेट्न जिल्लास्तरका नेताहरू मात्रै फाट्टफुट्ट रूपमा जाने गरेका छन् । दुर्व्यवहारको घटना सार्वजनिक भएपछि महरा बालुवाटार निवास छाडेर बाहिर निस्किएका छैनन् ।"
मदिरा भट्टीको खाल्डोमा डुबेर ५ को मृत्यु,"(सिमरा)  बाराको फेटा गाउँपालिका४ बतरास्थित मदिरा उत्पादन गर्ने भट्टीको खाल्डोमा डुबेर ५ जनाको मृत्यु भएको छ । मदिरा भट्टी सञ्चालक करिब ४० वर्षीय जोगा मुखिया बिन, उनकी १२ वर्षीया छोरी सुमनकुमारी, उनका भाइ ३५ वर्षीय महेन्द्र मुखिया, महेन्द्रकी पत्नी ३० वर्षीया लालमुनी देवी र ५० वर्षीय एक भारतीय नागरिकको मृत्यु भएको जिल्ला प्रहरी कार्यालय बाराका प्रमुख प्रहरी उपरीक्षक विकासराज खनालले बताए । भारतीय नागरिक लालमुनीका बुबा हुन् । प्रहरीका अनुसार उनीहरू बुधबार बेलुकी करिब ८ बजे एउटै खाल्डोमा डुबेका हुन् । पाँचै जनाको घटनास्थलमै मृत्यु भएको हो, एसपी खनालले भने, मृतकहरूको शरीरमा चोटपटक वा रगत देखिँदैन । उनीहरूको मृत्यु कसरी भयो भन्ने खुल्न नसकेको उनले बताए । मदिरा उत्पादन गर्न घरभित्रै बनाइएका २ वटा खाल्डामध्ये पानी रहेको खाल्डामा उनीहरू डुबेका हुन् । एउटा खाल्डो (ट्यांकी) मदिरा बनाउने गुडले भरिएको छ । बिजुलीको पोलबाट हुक लगाएर बत्ती बाल्ने गरेको देखिएकाले करेन्ट लागेको पनि हुनसक्ने प्रमुख जिल्ला अधिकारी फणीन्द्रमणि पोखरेलले बताए । जोगा परिवारले लामो समयदेखि घरमै मदिरा भट्टी सञ्चालन गर्दै आएको थियो । १५ दिनअघि प्रहरीले भट्टी भत्काई कच्चा पदार्थ नष्ट गरे पनि उनीहरूले फेरि मदिरा बनाउन भट्टी र कच्चा पदार्थ तयार गरेको देखिएको छ ।"
हराए २७१६ सीमास्तम्भ,"चीनको एकल सर्वेक्षणबारे आफू महानिर्देशक हुँदा परराष्ट्र मन्त्रालयमार्फत बेइजिङस्थित नेपाली दूतावास हुँदै पत्र पठाएको उनले बताए । तर त्यसबारे कुनै जवाफ नआएको बरालको भनाइ छ । सीमा सुरक्षा जिम्मा कसको ?गृह मन्त्रालयका अनुसार सीमा सुरक्षा प्रभावकारी बनाउन सशस्त्र प्रहरी बलको बीओपी युनिट ८७ स्थानमा विस्तार गरी १ सय ७ स्थानमा पुर्याइएको छ । सशस्त्र प्रहरी बल नेपालले सीमामा निगरानी बढाउन प्यानटिल्टजुम (पीटीजेट) क्यामेरा जडान गर्ने प्रक्रिया अघि बढाएको छ, मन्त्रालयले भनेको छ । सीमामा रहेका जिल्लामा प्रमुख जिल्ला अधिकारी नेतृत्वमा समकक्षीहरूबीच नियमित बैठक सञ्चालन गरी आवश्यकताअनुसार सुरक्षा परिचालन पनि गरिएको मन्त्रालयले जनाएको छ । सीमास्तम्भको रक्षा गर्ने काम गृह मन्त्रालयको रहे पनि त्यसबारे अध्ययन, मर्मत, नक्साको नाप, दुई मुलुकबीचको सीमा क्षेत्रलाई लिएर उब्जने समस्याबारे सम्बोधन गर्ने आदि विषयमा आफ्नो मन्त्रालयले काम गरिरहेको भूमि व्यवस्था, सहकारी तथा गरिबी निवारण मन्त्रालयका प्रवक्ता जनकराज जोशीले बताए । सरकारले सीमा सुरक्षामा माथिल्लो स्तरबाट निर्णायक भूमिका खेल्नुपर्ने र प्राथमिकता दिएर यस्ता समस्या समाधान गर्नुपर्ने सुरक्षाविद् तथा सशस्त्र प्रहरी बलका पूर्वएआईजी रविराज थापा बताउँछन् । अन्य मुलुक भारत, चीन, पाकिस्तान र अमेरिकाले जस्तै नेपाल सरकारका प्रमुख पदाधिकारीले पनि सीमा सुरक्षालाई गम्भीरतासाथ लिनुपर्ने उनको भनाइ छ । सीमा सुरक्षा दिने काम सुरक्षा निकायको हो । नेपालमा एपीएफले सीमा सुरक्षाको काम गर्छ । सरकारले यसबारे आफ्ना छिमेकी मुलुकसँग पनि स्पष्ट रूपमा संवाद गरेर सीमा सुरक्षामा जोड दिन निर्देशन दिनुपर्छ, उनले भने । भारतमा पाकिस्तानसँगको सीमा सुरक्षाका लागि सेना बराबरकै क्षमताको बोर्डर सेक्युरिटी फोर्स (बीएसएफ) सञ्चालन गरिएको थापाको भनाइ छ । इन्डोतिब्बत बोर्डर पुलिस (आईटीबीपी) ले पनि चीनसँगको सीमा जोडिएको क्षेत्र हेर्छ । र, नेपाल र भुटानसँगको बोर्डरलाई दृष्टिगत गरी भारतले सशस्त्र सीमा बल (एसएसबी) राखेको छ, उनले भने । सीमा सुरक्षाको विषय महत्त्वपूर्ण भएकाले एपीएफमा रहेको सशस्त्रअन्तर्गतको सीमा विभागलाई थप मजबुत बनाउनुपर्ने उनले बताए । सीमा क्षेत्रमा नेपालीलाई लुट्दासमेत यताका सुरक्षाकर्मीले केही गर्न नसकेको थापाले बताए । कूटनीतिक तहमा अन्य मुलुकसँग नेपालले आफ्नो कुरा स्पष्ट नराखेसम्म तल्लो तहमा रहेका सुरक्षा अधिकारीले सीमाक्षेत्रमा बसेर केही गर्न नसक्ने उनको भनाइ छ । भारतका सीमा सुरक्षाकमी आएर नेपाली सुरक्षाकर्मीलाई तालिम दिएको देखिन्छ । यो सुहाउने कुरा होइन, उनले भने ।सरकारले मुलुकको सार्वभौमसत्ता एवं राष्ट्रिय अखण्डताको रक्षा गर्नुपर्ने नेपाल सेनाका पूर्वसहायकरथी तथा सुरक्षाविद् प्रेमसिंह बस्न्यातको भनाइ छ । सीमा सुरक्षाको विषयमा सरकार गम्भीर हुनुपर्ने उनले बताए ।"
महिला सांसद मौनप्रायः,"सबैले चासोपूर्वक हेरेको यो विषयमा नेकपाभित्र प्रभावशाली मानिएका महिला सांसदहरूले सामाजिक सञ्जालमा प्रतिक्रियासमेत दिएका छैनन् । सत्तारूढ नेकपाकी सांसद गंगा चौधरीले दसैं मनाउन घर (दाङ) गइसकेकाले यस विषयमा प्रस्ट बुझ्न नपाएको टेलिफोनमा बताइन् । साथीहरूले फोन सम्पर्कमार्फत थाहा दिँदा पत्याउनै सकिनँ, संसद्मा शालीन देखिने अभिभावक मान्छेलाई महिलाले फसाएकी हुन्, उनले भनिन्, ती महिलालाई म चिन्छु, बोलेको भेउ नपाउने खालकी हुन् । डिप्रेसनको औषधि खाइरहेकी छन् । एकपल्ट मर्न खोजेकी पनि हो, नपत्याए संसद्का स्वास्थ्यकर्मीहरूलाई सोध्नुहोस्, उनले कान्तिपुरसित भनिन् । उनले आफूले पनि लामो समयसम्म एनजीओ मा रहेर महिला अधिकारको सवालमा वकालत गरेको सुनाउँदै महिला हो भन्दैमा महिला अधिकारको दुरुपयोग गर्न नमिल्ने बताइन् । उनले घटनाको विषयमा सत्यतथ्य भने छानबिन हुनुपर्ने बताइन् ।नेकपाकी अर्की सांसद आशाकुमारी विकले संसद् सचिवालयमा स्वास्थ्य जाँचका बेला पीडित भनिएकी महिलासँग देखभेट भएको तर विस्तृत जानकारी नभएको बताइन् । घटनाक्रमबाट को सही, को गलत छुट्याउन सकिँदैन, उनले भनिन्, सम्माननीय पदमा रहेको मान्छेले त्यसरी गर्न हुँदैन थियो, महिलाले पनि थरीथरी बोल्न नहुने थियो । उनले पनि निष्पक्ष छानबिन हुनुपर्ने बताइन् । संघीय समाजवादी फोरम नेपालकी सांसद रेनुकुमारी यादवले सभामुख महरामाथि यस्तो आरोप लागेको सुन्दा आश्चर्यचकित भएको बताइन् । ती महिला गलत हो कि सभामुख, म भन्न सक्दिनँ । सभामुखले एकैचोटि गएर दुर्व्यवहार गर्नुभएन होला, उनले भनिन्, पहिलेदेखि चिनजान हो भने अहिले मात्रै किन यस्तो कुरा निकालियो ? उनले आरोपप्रत्यारोप गरेर समाजलाई दुःखी बनाउन नहुने बताइन् । महिलाको विषय भएर सडकमै उत्रिनुपर्छ भन्ने छैन, सरकार छ, छानबिन समिति बनाएर सत्यतथ्य बाहिर ल्याउनुपर्छ, उनले भनिन् । राष्ट्रिय जनता पार्टी नेपालकी सांसद चन्दा चौधरीले पीडित भनिएकी महिलाबारे थरीथरीका भनाइ आइरहेकाले के सही के गलत बुझ्नै गाह्रो भइरहेको बताइन् । पीडित भनिएकी महिला पहिले प्रस्ट हुनुपर्यो, महिला सांसदको सहयोग चाहिएको छ भने हामी तयार छौं, उनले भनिन्, महिलाको विषय महिलाले नै बोल्नुपर्छ भन्ने होइन, पुरुषले पनि बोल्नुपर्यो, सहीगलत निष्पक्ष छानबिन हुनुपर्यो । यस घटनाका सम्बन्धमा नेकपाकी सांसद विन्दा पाण्डेले मंगलबार ट्वीट गर्दै आरोप नै अपराध प्रमाणित हुनु होइन भनेकी छन् । उनले ट्वीटरमा लेखेकी छन्, तर, आरोपमा संलग्न पक्षले नागरिक सरह छानबिनका लागि सहज भइदिनु र राज्यको निकायले कानुनतः प्रक्रिया अगाडि बढाउनु कानुनी राज्यको आभास दिनु पनि हो । जति ठूलो पद, त्यति धेरै जिम्मेवारी कानुनी मान्यता नै हो । तथ्यगतनिष्पक्ष छानबिन पहिलो सर्त हो ।पीडित भनिएकी महिलाका अनुसार आइतबार साँझ महराले यौन दुर्व्यवहार गरेपछि उनले करिब ९ बजेतिर प्रहरीलाई फोन गरेकी थिइन् । त्यसपछि पूर्वसभामुख ओनसरी घर्ती, नेकपाकी सांसद पम्फा भुसाल र नेपाली कांग्रेसकी सांसद उमा रेग्मीलाई फोनबाट जानकारी गराएकी थिइन् । घर्ती र भुसालले चासो नदिएको उनको भनाइ थियो । कान्तिपुरले प्रयास गरे पनि घर्ती र भुसाल सम्पर्कमा आउन चाहेनन् । रेग्मीले भने ती महिलाले सहयोग माग्दै फोन गरेको बताइन् । आधारातमा फोन गरेर रुँदै बलात्कार भयो, न्याय चाहियो भनिन्, मैले केही मिडियालाई जानकारी दिएकी थिएँ, उनले भनिन्, तर भोलिपल्टै भनाइ फेरिन्, कसले बाध्यता सिर्जना गर्यो । महरा र महिलाबारे दूधको दूध पानीको पानी छुट्याउनुपर्यो ।ती महिलाले उपसभामुख शिवमाया तुम्बाहाङ्फेलाई पनि घटना भएकै रात म्यासेज गरेर जानकारी गराएको बताएकी थिइन् । उपसभामुख तुम्बाहाङ्फेले भने ती महिलाले सम्पर्क नगरेको र उनीबारे जानकार पनि नभएको कान्तिपुरलाई जवाफ दिइन् ।"
कस्तो हुनुपर्छ नेता ?,"(काठमाडौं)  यति बेला निवर्तमान सभामुख कृष्णबहादुर महरा प्रकरण सबैतिर चर्चा र चासोको विषय छ । के गाउँ, के सहर, जताततै यसबारे गफिनेका लागि बहसको विषय छ । शालीन मानिएका नेता यस्तो काण्डमा मुछिएपछि धेरैजनालाई अनौठो लागेको छ । अर्कातिर नेताहरू सबै उस्तै हुन् भन्दै नामबेनाम अनेक राजनीतिज्ञका सुरासुन्दरी काण्डबारे चोकचोकमा चर्चा पनि चलिरहेको छ । धेरै नेताका भित्री पाटो खुल्न गयो भने यस्तै बबाल हुनेवाला छ, नेताहरूसँग हिमचिम गर्दै आएका एक अधिकारकर्मी भन्छन्, संयोगवश महराको बाहिर आयो र उनी आलोचित हुन पुगे । केही अरूका पनि अवस्था योभन्दा फरकचाहिँ छैन ।भ्रष्टाचारबाहेक सुरा र सुन्दरी काण्डका अनेक चर्चापरिचर्चा हुँदै आए पनि आरोपको एकै निमेषमा सबै पदप्रतिष्ठा गुमाउने उच्च ओहदाका नेता महरा नै पहिलो हुन् । यसअघि कृषिमन्त्री हरि पराजुलीले असार पन्ध्रका दिन रोपाइँमा महिलासँग अभद्र व्यवहार गर्दा पद गुमाउनुपरे पनि यति ठूलो तहमा आलोचित हुनुपरेको थिएन । मान्छे जति उच्च ओहदामा पुग्यो, सामान्य मानवीय अवगुण उदांग भएबापत उति नै क्षति व्यहोर्नपर्ने जोखिममा पनि हुन्छ, सबैजसो ठूला नेताहरूको धड्कन नापिसकेका मुटुरोग विशेषज्ञ डा भगवान कोइराला भन्छन्, किनभने जति धेरै सार्वजनिक जीवनमा तपाईं होमिँदै जानुहुन्छ, उतिधेरै तपाईंका व्यक्तिगत मामिला निगरानीमा पर्दै जान्छन् । उनको बुझाइमा समाजले एक आदर्श, सभ्य र इमानदार नेताको कामना गरिरहेको अवस्था एकातिर र अर्कातिर चाहिँ अरू सामान्य मानिसझैं नेताहरू पनि मानवीय कमजोरीसहित नै सार्वजनिक जीवन व्यतित गरिरहेको वास्तविकता भएकाले नेपाली समाज ढोंगीहरूले भरिएको छ ।समाजमा ढोंग हुन्जेलसम्म घटनाहरू पनि यस्तै अप्रत्याशित नै भइरहन्छन्, उनले भने, किनभने, सामान्य मानिस आफूचाहिँ जस्तो भए पनि नेता गतिलो होउन् भन्ने चाहन्छन्, जो कहिल्यै सम्भव हुँदैन । नेताहरूमा पनि आफू सार्वजनिक व्यक्ति भएकाले बढी अनुकरणीय भएर समाजमा प्रस्तुत हुनुपर्छ भन्ने भावना छैन । यस्तो अमिल्दो अवस्थाले व्यवहार एकातिर र बोली वचन अर्कोतिरको विरोधाभासपूर्ण स्थितिले पुरै समाजलाई ग्रसित पारेको डा कोइरालाको विश्लेषण छ । नेताहरू मात्रै होइन, हुनुपर्ने हामी सबै नै आदर्श प्रतिरूप हो, प्रतिनिधिसभा संसद्को राज्य व्यवस्था तथा सुशासन समितिकी सभापति शशि श्रेष्ठ भन्छिन्, हरेक मानिस इमानदार, नैतिक र स्वच्छ चरित्रको हुनुपर्छ, यसको विकल्प हुनुपर्छ भन्ने म मान्दिनँ ।तर के, हाम्रो समाज र यसका नेता उनले भनेजस्ता छन् त ? छैन मानवशास्त्री सुरेश ढकाल भन्छन्, न नेता भनेजस्ता सच्चरित्रका छन् न जनता नै । उनको विश्लेषण छ, व्यवस्था पश्चिमा दर्शनको र समाजको आनीबानी पुरातन ढाँचाको भएकाले हाम्रो राजनीति ढोंगी भएको हो । म जस्तो भए पनि मेरो नेता स्वच्छ चरित्रको हुनुपर्छ भन्ने मान्यता पश्चिमा राजनीतिको हो, जहाँ सापेक्षमा इमान र सच्चरित्र भएकालाई मतदाताले जिताउने गर्छन्, त्यसैले त्यहाँका नेता आफ्नो चरित्रप्रति बढी संवेदनशील हुन्छन्, ढकाल भन्छन्, तर, हाम्रो समाजले नेताको चरित्र होइन, उसले जितेर गएपछि आफूलाई पर्दा संरक्षण गर्न सक्छ कि सक्दैन भन्ने आधारमा मत हाल्छ, त्यसैले नेताहरू सच्चिनुपर्ने र असल हुनुपर्ने सामाजिक ढाँचाको जरुरत नै पर्दैन ।यस्तो संरक्षण खोज्ने समाजको ढाँचालाई मानवशास्त्रले जजमानी समाज (प्याट्रोन क्लाइन्ट सोसाइटी) भन्ने गरेको छ । पश्चिमा आदर्शको पूर्ण लोकतन्त्र संविधानमा लेखिए पनि समाजको चरित्र भने उही जजमानी भएकाले व्यवहार र प्रतिबद्धताहरूमा फरक पर्न गएको ढकालको बुझाइ छ । नेता जतिसुकै सुरासुन्दरीमा लागेको भए पनि र भ्रष्टाचारमा चुर्लुम्मै डुबेको भए पनि पटकपटक चुनावमा जितिरहनु र राजनीतिमा उही पुरानो अनुहार वर्षौंदेखि रहिरहनुमा उनी यही सामाजिक ढाँचालाई कारण मान्छन् । ढकालका अनुसार परेका बेला आफ्नै गडबडलाई पनि नेताले ढाकछोप गरिदेओस् भन्ने कामना समाजका अधिकांशले गर्ने भएकाले नेताहरू जुनसुकै बानी व्यहोरा र चरित्रका बाबजुद सत्तामा रहन सफल हुँदै आएका छन् । हाम्रो संविधान, हाम्रो व्यवस्था अघिअघि छ, हामी निकै पछाडि छौं, उनी भन्छन्, यो अवस्थालाई बदल्ने हो भने पूरा समाजलाई लोकतन्त्रको मर्म र भावनाअनुसारको आचरण गर्न प्रशिक्षित गर्नुपर्छ, त्यसो भयो भने मात्रै नेताहरू सच्चरित्र हुन बाध्य हुन्छन् ।"
सडकैपिच्छे मुद्दा,१ त्रिपुरेश्वरकलंकीनागढुंगा२ चाबहिलजोरपाटीवाग्मतीसाँखु३ ढोलाहिटीसुनाकोठीचापागाउँ हुँदै सरस्वती कुण्ड४ कर्मनासा खोलाहरिसिद्धिगोदावरी कुण्ड५ जोरपाटीसुन्दरीजल६ नक्खुखोलाभैंसेपाटीबुङ्मती७ पेप्सीकोलासल्लाघारी८ बाहखा बजारबोडे९ मनोहरा करिडोर१० देवीनगरमैतीदेवी जोड्ने पुल११ ठमेलगल्कोपाखा चक्रपथ१२ गोंगबुबाट टोखा१३ सीतापाइलाभीमढुंगा
कुहिएको माछा बिक्री,"रामेछाप (कास) प्रशासनले जति पटक बजार अनुगमन गर्दा पनि बिक्रीका लागि अयोग्य सामग्री फेला पर्ने क्रम रोकिएको छैन । बजारमा म्याद नाघेका, कीरा परेका र अखाद्य सामग्री बग्रेल्ती भेटिने गरेका छन् । दसैं नजिकिँदै गर्दा स्थानीय प्रशासनले बजार अनुगमनलाई तीव्रता दिएको छ । जिल्ला सदरमुकाम मन्थली र अन्य बजारमा पुगेर प्रशासनले अनुगमन गर्दा हरेक पटक ठूलो परिमाणमा बिक्रीका लागि राखिएका सामान बरामद हुने गरेका छन् । पछिल्लो पटक मन्थलीमा प्रशासनले गरेको अनुगमनमा ३० किलो कुहिएको माछा फेला परेको थियो । त्यसको केही दिनअघि रामेछाप बजारमा त्यतिकै परिमाणमा मासु जफत गरिएको थियो । प्रशासनको सक्रियता बढ्दै गएको बेला व्यवसायीहरूले आफ्ना सामानको बारेमा राख्नुपर्ने सचेतता भने अपनाएका छैनन् । अनुगमन एउटा सन्देश प्रवाह गर्ने माध्यम पनि हो, हरेक दिन गर्ने विषय पनि हैन, सहायक प्रमुख जिल्ला अधिकारी रामप्रसाद भट्टराईले भने, अनुगमन हुन्छ है भनेपछि एउटाबाट अर्कोले सिकेर सुधार गर्ने हो । एउटा व्यवसायीका सामान बरामद भएपछि अर्कोले आफ्नोमा सजगता अपनाउन सक्यो भने उपभोक्ताले शुद्ध सामान प्राप्त गर्न सक्छन् । तर मन्थलीमा त्यस्तो देखिएको छैन । एउटै पसलमा एक महिनामा दुई पटक अनुगमन गर्दा दुवै पटक म्याद गुज्रेका सामग्री फेला परेका थिए । यस घटनाबाट व्यवसायीहरूले अनुगमन भए पनि केही फरक पर्दैन भनेर नागरिकलाई निम्न कोटीको सामग्री बिक्री गरिरहेका छन् । सहायक प्रजिअ भट्टराईले भने, हामीले अहिलेसम्म सामान जफत मात्र गरेका छौं, अब जरिवाना र कारबाहीको प्रक्रिया थाल्छौं ।"
मुआब्जा दिएर सडकको काम थाल,"(नुवाकोट)  नप्रतिनिधिहरूले गल्छीत्रिशूलीमैलुङस्याफ्रुबेंसी रसुवागढी सडक आयोजनालाई छिटो मुआब्जा दिएर निर्धारित समयमै काम सम्पन्न गर्न आग्रह गरेका छन् । विदुरनगरपालिकाका मेयर सञ्जु पण्डितद्वारा पीपलटारदेखि ढुंगेसम्मको करिब ८ किमि सडकका स्थानीयले मुआब्जा पाउने वातावरण बनाउन आग्रह गरे । ती क्षेत्रका स्थानीयबासीले मुआब्जा पाउनुपर्छ, उनले भने, नत्र भने पासाङल्हामु मार्गको सडक हो, मुआब्जा पाउँदैनौ भनेर पहिले भन्नुपर्थ्यो । पीपलटारदेखि ढुंगेसम्मको सडक खण्ड पासाङल्हामु मार्गमा पर्छ । यही खण्डमा आयोजनाले सडक पिच गर्दै छ । उक्त सडक खण्डको दायाँबायाँ जग्गा पर्ने स्थानीयले मुआब्जा माग गर्दै आइरहेका छन् । उक्त सडक खण्ड ०१८ मा त्रिशूली जलविद्युत् आयोजना निर्माणका लागि खनिएको सडक हो । उक्त सडक खण्डको दायाँबायाँ पर्ने जग्गाको मुआब्जा दिन पर्ने स्थानीयको माग छ । सडक ऐन २०३४ को दफा ३ खण्ड ख अनुसार सडकलाई फिडर रोड तोकेर केन्द्रबाट १५१५ मिटर गरी ३० मिटर सडक सीमा तोकिएकाले समस्या परेको आयोजनाले जनाएको छ । त्यसैगरी, विनपा १ का वडाध्यक्ष लेनिन रञ्जितले विदुरनगरपालिका १ ढुंगेबजारमा ८ घर प्रभावित हुने र २ घर सुकुम्बासी बन्ने भएकाले आयोजनाले स्थानीयको मर्का बुझ्नुपर्ने बताए । गंगटे, बट्टार, विदुर र ढुंगेमा जनघनत्व बढी र बजार यही क्षेत्रमा छ । आयोजनाले सडक विस्तारमा गर्न समस्या परेको बताएको छ । यही ठाउँमा करिब ५ किमि आयोजनाले ४ लेनको सडक बनाउने योजना छ । अन्य खण्डमा २ लेनको सडक निर्माण हुने छ । स्थानीयको माग छिटो सम्बोधन गर्न समयमा सडक निर्माण गर्न पूर्व मेयर ठाकुर गजुरेलले बताए । समस्या आउँछन्, उनले भने, हामी साथ दिन्छौं, आयोजनाले खुट्टो नकमाई काम गर्नुपर्छ । आयोजनाले धादिङको गल्छीनुवाकोटको कोल्पुटार हुँदै रसुवाको मैलुङसम्म ४६ किमि सडक निर्माण गरिरहेको छ । विद्युत् प्राधिकरण धादिङले नुवाकोटको कोल्पुटारदेखि काशीटारसम्मका बिजुलीको केही पोल अझै हटाएको छैन । गल्छीत्रिशूलीमैलुङस्याफ्रुबेंसी रसुवागढी सडक आयोजनाले १७ किमि सडक यही मंसिरमा पिच गर्ने जनाएको छ । रसुवाको मैलुङदेखि स्याफ्रुबेंसीसम्मको १८ किमि सेनाले ट्र्याक्क निर्माण गरी आयोजनालाई बुझाइसकेको छ । उक्त सडक पिच गर्न ठेक्का आह्वान गर्न लागिएको आयोजना प्रमुख नारायणदत्त भण्डारीले बताए । आयोजनाले स्थानीयको मागलाई आफ्नो क्षेत्रबाट हुन सक्ने सम्बोधन गरी कार्य गर्ने उनले बताए । गल्छीत्रिशूलीमैलुङस्याफ्रुबेंसी रसुवागढीले ५५ प्रतिशत कार्य प्रगति गरेको जनाएको छ । उक्त सडक गल्छीत्रिशूलीमैलुङस्याफ्रुबेंसी रसुवागढीसम्म ८२ किमि छ । आयोजनाको सडक निर्माण लागत ९ अर्ब ५० करोड रुपैयाँ रहेको छ । स्याफ्रुबेसीरसुवागढी नाकासम्मको १६ किमि सडक रहेको छ । यो खण्ड चीनले निर्माण गर्न लागेको छ । शनिबार चिनियाँ प्रतिनिधि र आयोजनाका प्रतिनिधि सडक विस्तारको काम थाल्ने भएका छन् । आयोजना प्रमुख भण्डरीका अनुसार ३९ महिनामा सडक स्तरोन्नति गरी आयोजनालाई बुझाउने छ । चीनले उक्त सडकखण्ड दुई लेनको छ । त्यसका लागि ५ अर्ब लागतमा निर्माण हुने भएको छ । चीनले भूकम्पले भत्किएको लेङदेखोलामाथिको रसुवागढीचीनको रेसुओपोर्ट बीचको मितेरी निर्माण गरिसकेको छ ।"
अझै तुइनको भर,"(मकवानपुर)  हेटौंडा बजारबाट दुई किलोमिटर दूरीमा पर्छ लालझाडीमैनटार । हेटौंडा उपमहानगरपालिका१ मा रहेको उक्त क्षेत्रका स्थानीयहरू पक्की पुल नहुँदा अझै पनि तुइनको सहाराबाट राप्ती खोला तर्ने गरेका छन् । वर्षौं भयो यहाँका स्थानीयले पक्की पुलको माग सरकारसँग गरेको तर कतैबाट सुनुवाइ भएको छैन । प्रधानमन्त्री केपी ओली पहिलो पटक २०७२ असोज २५ गते प्रधानमन्त्री हुँदा २ वर्षभित्र देशभर रहेका तुइन विस्थापित गर्ने पहिलो निर्णय गरेपछि पुल बन्छ कि भन्ने आशा पलाएको स्थानीयले अहिले त्यो आशा मारिसकेका छन् । तुइन हटेर पुल बन्छ भनेर हल्ला भएको चार वर्ष बितिसक्दा पनि कुनै सुरसार छैन । अहिले हेटौंडा प्रदेश ३ को राजधानीसमेत भइसकेको छ । अझै पनि हामी वर्षात्को समयमा तुइनको सहाराले र हिउँदमा साँगोबाटो खोला तरिरहेका छौं, स्थानीय अमित देवाकोटाले भने । वर्षको चार महिना तुइनबाटै स्थानीयबासी आउजाउ गर्ने गरेको उनले बताए । हेटौंडा सिमेन्ट उद्योगले २०४८ सालमा आफ्नो स्टेसनमा आउजाउ गर्न सहजताका लागि बनाएको तुइन अझैसम्म स्थानीयले प्रयोग गरिरहेका हुन् । बर्सेनि तुइनको मर्मत सिमेन्ट उद्योगले नै गर्ने गरेको छ । यस क्षेत्रका करिब दुई सय परिवारले तुइन प्रयोग गर्दै आएको उनले बताए । तुइनबाट हेटौंडा१ मैनटारसँगै, नकौली र लालझाडीका स्थानीयहरू यात्रा गर्छन् । मैनटारसँगै जोडिएको लालझाडीमा सरकारले २०६७ सालमा झोलुङ्गे पुल निर्माण गरेको थियो । झोलुङ्गे पुल अपायक स्थानमा बनेपछि स्थानीयले बीच गाउँबाट पुल निर्माणको माग गरिरहेका छन् । झोलुङ्गे पुल पुग्नलाई आधा घण्टाभन्दा बढी समय लाग्छ । तुइनबाट पाँच मिनेट पनि लाग्दैन हाइवेमा पुग्न, स्थानीय विष्णुप्रसाद अधिकारीले भने । उनले तुइनका कारण बर्सेनि धेरेको हातको औंला छिन्ने गरेको बताए । तुइन चलाउन नजान्दा धेरेको हातको औंलासमेत छिनेको छ, ५५ वर्षीय उनले खोला तर्ने क्रममा बगाएरसमेत स्थानीयको समेत मृत्यु भएको स्मरण गरे । यहाँका स्थानीयहरू विशेष गरी पशुपालन गर्ने गरेका छन् । बिहान र साँझ विद्यालय, कार्यालय तथा दूध बिक्री गर्न आउजाउ गर्दा तुइनमा सामरी र कुलेखानी मिसिएर बनेको राप्ती खोला तर्नेको भीड नै लाग्ने गर्दछ । महिला, वृद्धवृद्धा तथा बालबालिकालाई भने अरूको सहारामा तुइनमार्फत् आउजाउ गर्नुपर्ने बाध्यता रहेको स्थानीय मैनटार टोल विकास संस्थाका अध्यक्ष रामप्रसाद तिमल्सिनाले बताए । धेरै पटक तुइन हटाउन पर्यो भनेर सरकारी कर्मचारीहरू आएका थिए । तर, हामीले विकल्प नभएसम्म हटाउन दिँदैनौं भन्यौ । अर्को व्यवस्था नगरी तुइन हटायो भने गाउँलेलाई झन समस्या हुन्छ, तिमल्सिनाले आफूहरूले गाउँभरिको भेला राखेर अर्को व्यवस्था नभएसम्म तुइन हटाउन नदिने निर्णय नै गरिसकेको बताए । हेटौंडा उपमहानगरपालिका१ का वडा अध्यक्ष सविन न्यौपानेले पक्की पुल निर्माण गर्नका लागि आवश्यक पहल उपमहानगरका तर्फबाट भइरहेको बताए । स्थानीयको समस्याबारे सबै जानकार नै छन् । हामीले प्रदेश र संघीय सरकारसमक्ष पटकपटक आग्रहसमेत गरेका छौं, वडा अध्यक्ष न्यौपानेले आफू पनि उक्त स्थानकै बासिन्दा भएको कारण स्थानीयको पीडा बुझेको र समाधानका लागि सक्दो प्रयास गरिरहेको बताए ।"
मालपोतमा अनलाइन सेवा,"काभ्रे (कास) मालपोत कार्यालय काभ्रेले अनलाइन प्रणालीमार्फत् सेवा थालेको छ । कार्यालयमार्फत् ५२ जनाले भूसेवा सञ्चालन गर्न अनुमति लिएका छन् । लिखत पारित जसमा राजीनामा, बकस, छोडपत्र, सगोलनामा, नामसारी, रोक्काफुकुवा, हाल साविक, प्रतिलिपि, विद्युतीय अभिलेख संशोधन, दाखिल खारेजलगायतका कार्यहरू हुने छन् ।"
ज्येष्ठ नागरिकले पाएनन् भत्ता,"जनप्रतिनिधि आफैं खिन्न चार महिनामा पाउनुपर्ने तीन हजार भत्ता दसैंअघि बाँड्न नपाउँदा आफैंलाई दुःख लागेको सुनकोसी गाउँपालिकाकी उपाध्यक्ष लक्ष्मी पौडेलले बताइन् । गाउँपालिकाबाट यस्तो खबर पाएपछि खिन्न भएर फर्केका ज्येष्ठ नागरिकले उपाध्यक्ष पौडेलसँग व्यथा पोखेका थिए । उहाँहरूले मलाई भन्नुभो, गाउँपालिकामा बुझ्दा वितरण नहुने भन्ने कुरा बुझियो, उनले भनिन् ।"
धुन्चेपोखरा बस सेवा,"रसुवा (कास) धुन्चेबाट पोखरा बस सेवा सञ्चालनमा आएको छ । गोसाइँकुण्ड गाउँपालिका अध्यक्ष कैसाङनुर्पु तामाङ र नागरिक समाज रसुवाका अध्यक्ष बाबुलाल तामाङले संयुक्त रूपमा सेवाको शुभाराम्भ गरे । धुन्चेबाट बिहान ७ बजे र पोखराको टुरिस्ट बसपार्कबाट बिहान पौने ७ मा बस छुट्ने छ । यात्रुलाई सहज बनाउन जिल्लाको धुन्चे, कालिकास्थान, बनुवा, नुवाकोटका ढुंगे, त्रिशूली, बट्टार र धादिङको गल्छीमा टिकट काउन्टर स्थापना गरिएको छ । त्यस्तै पोखरातर्फ ५ स्थानमा काउन्टर राखिएका छन् । पृथ्वीराजमार्ग बस सञ्चालन कम्पनीको सहकार्यमा टिमुरे यातायात प्रालिले बस सेवा सुरु गरेको अध्यक्ष प्रकाश जोशीले बताए ।"
सहयोग जुटाउन दौड,"सिन्धुपाल्चोक (कास) शैक्षिक समृद्धिका लागि सहयोग जुटाउन बाह्रबिसे नगरपालिका गातीका २ सय ३५ बालबालिका दौडिएका छन् । गातीका नौ वटा विद्यालयका बालबालिकाले रन टु स्कुल अभियानअन्तर्गत दौडेर ३ लाख बराबरको रकम संकलन गरेका छन् । संकलित रकम बालबालिकाकै अध्यापन क्रियाकलापमा खर्च हुने आयोजक निमाछिरिङ लामाले बताए । अभियानलाई व्यवसायी मेघ आलेले २० हजार, बाह्रबिसे वडा ५ र ६ का अध्यक्षले दसदस हजार, नगरकी उपप्रमुख सुशीला पाख्रिनले ५ हजार सहयोग गरेकी छन् । यसबाहेक विभिन्न युवा, क्लब, सामाजिक, वन समूहदेखि अनेक संस्थाले रन टु स्कुल लाई सहयोग गरे ।"
विश्वविद्यालय बन्ने स्थलको अध्ययन,हेटौंडा (कास) मदन भण्डारी विज्ञान प्रविधि विश्वविद्यालय निर्माणका लागि चिनियाँ उच्च स्तरीय टोली मकवानपुर थाहा९ स्थित चित्लाङमा स्थलगत अध्ययन गरेको छ । चिनियाँ ९ सदस्यीय उच्च स्तरीय टोलीले स्थलगत अध्ययन गरेको विश्वविद्यालय विकास समिति अध्यक्ष राजेन्द्रध्वज जोशीले बताएका हुन् । सरकारले विश्वविद्यालयका लागि चित्लाङको ताकाटारमा निर्माण गर्ने निर्णय गरिसकेको छ । विश्वविद्यालय निर्माण गर्न ७ सय ४० रोपनी जग्गा छुट्टयाएको छ ।
भ्रमण वर्ष सफल बनाउन समिति,हेटौंडा (कास) भ्रमण वर्ष २०२० लाई प्रभावकारी ढंगले सफल बनाउन मकवानपुरमा जिल्ला स्तरीय सहजीकरण तथा समन्वय समिति गठन गरिएको छ । गठन गरिएको १ सय १ सदस्यीय समितिले भ्रमण वर्ष सफल पार्न कात्तिक १० सम्म स्थानीय तहमा गठित भ्रमण वर्ष सहजीकरण तथा समन्वय समितिसँग छलफल गरी स्थानीय तहहरूमा भएका पर्यटन स्थल तथा पर्यटन गन्तव्यको खोजी गरी सूचीकृत गर्ने निर्णय गरेको छ ।
असरल्ल तार सम्हालिँदै,"(काठमाडौं)  बिजुलीको पोल । त्यसमा जेलिएको तार । कतै गुजुल्टो पारेको तार त कतै काटेर फुटपाथमा लत्रिएको । जुन तारमा टेक्दै हिँड्नुपर्ने । बाटो हिँड्दा तारमा अल्झेर लड्ने पनि उत्तिकै हुन्छन् । सर्पझैं डस्न तयार तारका टुक्राहरू यत्रतत्र छरिएका छन् । काठमाडौं थापागाउँ पञ्चकुमारी मन्दिरमा यस्तै लत्रिएको तारसँगैको पोलमा अडेस लागेर बस्छन् सर्लाहीका दीपेन्द्र महरा । १२ वर्षदेखि उनी यही बसेर जुत्ता सिलाउँछन् । अन्य स्थानमा खाली ठाउँको अभाव भएपछि पोलमुनि बस्न बाध्य छन् । यस्तो जोखिमयुक्त ठाउँमा पनि नगरपालिकाले बस्न दिँदैन, उनले भने, यदि नगपालिकाले समात्यो भने सबै सामान उठाउँछ । पानी पर्दा कहिलेकाहीँ सर्ट हुने गरेको उनले बताए । त्यस्तै समस्या दोलखाकी धनमाया जिरेलले भोग्नुपरेको छ । उनी ५ वर्षदेखि भृकुटीमण्डपस्थित वाल्मीकि क्याम्पस छेउको पोलमुनि बसेर खुद्रा सामान बेच्छिन् । बागबजार बस्ने उनी त्यहीँ बसेर धागो बेर्ने, चुरोट, खैनी बेच्छिन् । तारको पोलमुनि बसेर काम गर्नेले मात्रै होइन काठमाडौं उपत्यकाको फुटपाथमा हिँड्ने सर्वसाधारणले पनि जोखिममै यात्रा गर्न बाध्य छन् । पुतलीसडकको वारिपारि दुवैतिर हरेक पोलमा अरिंगालको गोलोजस्तो तारको जालो छ । सडकमा हिँड्ने सर्वसाधारणदेखि दैनिक जीविकोपार्जन गर्नेसम्मलाई तारले समस्या निम्त्याएको छ । इन्टरनेट, केबल, बिजुलीलगायतका तार एक पोलबाट अर्को पोलमा नतन्किएर लत्रेका अवस्थामा छन् । कतिपय ठाउँमा त लत्रेका तारले सर्वसाधारणको टाउको पनि छुने अवस्था छ । सडकमा खाल्डाखुल्डी पुरे पनि अव्यवस्थित तारले सहरको सौन्दर्य नै बिगारेको छ । नेपाल दूरसञ्चार प्राधिकरणका प्रवक्ता मीनप्रसाद ढकालले इन्टरनेट सेवा प्रदायक, केबुल अपरेटर तथा अन्य संघसंस्थासँग छलफल गरेर तार व्यवस्थापन प्रक्रिया अघि बढाइसकेको बताए । पहिलो चरणमा त्रिपुरेश्वरदेखि चक्रपथसम्मको रूटमा असरल्ल तारलाई व्यवस्थित गर्ने कार्य सुरु भइसकेको उनले बताए । एयरपोर्टदेखि नयाँ बानेश्वर हुँदै सोल्टी होटलसम्म र चक्रपथ महाराजगन्जसम्मका तार दसैंअघि नै व्यवस्थित भइसक्ने उनले बताए । चिनियाँ राष्ट्रपति यही सडक हुँदै ओहोरदोहर गर्दै छन् । सेवा प्रदायकले आफ्नो तार तार तन्काउने, नचाहिने तार निकाल्ने भइरहेको उनले बताए । चिनियाँ राष्ट्रपति आउने भएकै कारण व्यवस्थित गर्न नभई सम्भावित दुर्घटना हुन नदिन तार व्यवस्थित गर्न थालेको उनले बताए । उपत्यकाको तार व्यवस्थित गर्न प्राधिकरणले दीर्घकालीन योजनासमेत बनाइसकेको उनले बताए ।"
बढी भाडा असुल्ने ९ पक्राउ,"काठमाडौं (कास) महानगरीय ट्राफिक प्रहरी महाशाखाले सवारी साधनको टिकटमा बढी रकम असुल्ने ९ जनालाई पक्राउ गरेको छ । महाशाखाले यातायात क्षेत्रमा हुने बिचौलिया नियन्त्रण गर्न सादा पोसाकमा प्रहरी खटाएर अनुगमन गरिरहेको छ । अनुगमनका क्रममा असोज ५ देखि १२ सम्म ट्राफिक प्रहरीले ९ जनालाई पक्राउ गरेको महाशाखाका प्रवक्ता रविकुमार पौडेलले बताए । नागरिक सहायता कक्षमा टिकटको बढी पैसा लिने, टिकट लेखिएको र बसको नम्बर नमिल्नेलगायत गुनासो बढेपछि अनुगमनलाई तीव्र बनाएको हो । ट्राफिक प्रहरीले पक्राउ गरेको संख्या मात्र ९ हो, उनले भने, अपराध महाशाखा, नेपाल प्रहरीबाट खटिएका प्रहरीले पक्राउ गरेको संख्या हामीलाई थाहा हुँदैन ।अनुगमनका क्रममा बढी भाडा लिएको भन्दै महाशाखाले कोटेश्वरस्थित चुरिमाई यातायात टिकट काउन्टर तथा इमोनएसी हायस काउन्टरबाट ३ जनालाई पक्राउ गरेको छ । पक्राउ पर्नेमा सिन्धुली कमलामाई नगरपालिकाका दीपेन्द्रप्रसाद पौडेल, पाँचथर कुम्बायक गाउँपालिकाका उपेन्द्र ढुंगाना, महोतरी बर्दिबास नगरपालिका विशाल घिसिङ हुन् । त्यस्तै, बल्खुस्थित वेलकम सुमो सेवा तथा वीरगन्ज कलैया सुमो सेवा टिकट काउन्टरबाट मकवानपुर कैलाश गाउँपालिकाका श्रीराम सिन्तान र बारा महागढीमाईका चन्दन साह कलवार छन् । उनीहरूले गरेको कार्य हेरेर जरिवाना तथा मुद्दासमेत चलाउन सकिने प्रवक्ता पौडेल बताउँछन् ।बढी भाडा असुलेको भन्दै महाशाखाले कोटेश्वरस्थित पन्चधुर यातायातका धनुषा गोदार चिसापानी नगरपालिकाका रवीन्द्रनाथ श्रेष्ठ, रातो कमलामाईका सेवाका धनुषा जनकपुरका अशोक थोकर, सुनसरी इटहरीका प्रशान्त तामाङलाई कोटेश्वर प्रहरी प्रभागमा बुझाइएको छ ।त्यस्तै, बढी भाडा असुलेकोमा दक्षिणकाली दर्शन सुमो सेवा टिकट काउन्टरका कर्मचारी काठमाडौं दक्षिणकाली नगरपालिकाका रामचन्द्र कार्कीलाई पक्राउ गरेर कालिमाटी प्रहरी वृत्तमा बुझाएको छ ।"
मापदण्डबिनै मासु पसल,"भक्तपुर (कास) सूर्यविनायक नगरपालिकाभित्र सञ्चालित मासु पसलले न्यूनतम मापदण्डसमेत पूरा नगरेको पाइएको छ । तीमध्ये कति पसल त दर्ता नै नगरी सञ्चालनमा छन् । सूर्यविनायक नगर उपप्रमुख जुना बस्नेतको नेतृत्वमा जिल्ला प्रशासन कार्यालय भक्तपुर, उद्योग वाणिज्य संघ, उपभोक्ता मञ्च, राष्ट्रिय उपभोक्ता मञ्चलगायतको टोलीले गरेको अनुगमनमा अधिकांश मासु पसलले मापदण्डको बेवास्ता गरेको पाइएको हो । सूर्यविनायक नगरपालिका ६ र ७ मा सञ्चालित मासु पसल अनुगमन गर्दा खुला वध गर्ने गरेको, कतिपयले दर्तासमेत नगरेको र दर्ता भएकाले पनि नवीकरण गराइएका छैनन् । बुधबार गएको अनुगमन टोलीले सूर्यविनायक बाराही स्थानको आमेन मिट सप, फ्रेस मिट कर्नर, माइला मिट सपलाई उपभोक्ताको स्वास्थ्यलाई मध्यनजर गर्दै स्वच्छ र स्वस्थ मासु बिक्रीवितरण गर्न सुझाव दिएको छ ।"
दसैंमा पनि फोहोर उठाइने,"(काठमाडौं)  काठमाडौं महानगरपालिकाले दसैंमा पनि फोहोर संकलन गर्ने भएको छ । कर्मचारीलाई आलोपालो खटाएर फोहोर उठाउने व्यवस्था मिलाएको महानगरले जनाएको छ । बिहान उठाउने फोहोर साँझमा समेत उठाउने गरी योजना बनाएको छ । महानगरको वातावरण व्यवस्थापन विभाग प्रमुख हरिकुमार श्रेष्ठले संकलन भएको फोहोर ओखरपौवा ल्यान्डफिल साइटमा नै पुर्याउने बताए । यस वर्ष हामीले सरसफाइ गर्दै पर्व मनाउने निधो गरेका छौं, उनले भने, दसैंका दिन ल्यान्डफिल साइटमा फोहोर पुगेको यो पहिलो वर्ष हुने छ ।महानगरबासीलाई स्वच्छ पर्व मनाउने प्रयासमा लागि परेको उनले बताए । हामी महानगरबासीसँग आग्रह गर्न चाहन्छौं । तपाईं पनि कम फोहोर उत्पादन गरेर महानगरलाई सहयोग गर्नुहोस्, उनले भने । ल्याल्डफिड साइट जाने सडक बन्द कारण उपत्यकाका टोल चोक, मठमन्दिर र बजार क्षेत्रमा थुप्रिएको फोहोर बुधबारबाट संकलन थालिएको छ । महानगरको योजनाअनुसार दसैंमा निजी क्षेत्रले समेत फोहोर संकलन गर्ने जनाएको छ । फोहोरमैलामा काम गर्ने काठमाडौंमा ३५ वटा निजी संस्था छन् । चाडपर्वमा उद्योगधन्दा व्यवसाय, कार्यालय बन्द हुन्छ । त्यसैले कम फोहोर मात्र उत्पादन हुने महानगरले आँकलन गरेको छ । फोहोरमैलासम्बन्धी काम गर्ने गैसस महासंघका अध्यक्ष टीकाराम दाहालले गत वर्षर्हरूमा फूलपातीदेखि द्वादशीसम्म ल्यान्डफिल साइट बन्द हुने गरेको बताए । विगतमा चाडपर्वमा कर्मचारीलाई बिदा दिने गरेका थियौं, उनले भने, यस वर्ष फोहोर संकलन गरी ल्यान्डफिल साइट पठाइने छ ।"
मैथिलीलाई कामकाजको भाषा बनाउन ज्ञापन,"काठमाडौं (कास) मैथिली भाषीले आफ्नो मौलिक भाषालाई कामकाजको भाषा बनाउन माग गर्दै भाषा आयोग काठमाडौंमा ज्ञापनपत्र बुझाएका छन् । मैथिली साहित्यकार सभा जनकपुरधामका अध्यक्ष प्रेम विदेह ललन नेतृत्वको टोलीले मैथिलीभाषीको भावना र संविधानको मर्मको कदर गर्न आग्रह गर्दै आयोगमा सातबुँदे माग पेस गरेको हो । नेपालको संविधान २०७२ को धारा ६ मा नेपालका सबै मातृभाषालाई राष्ट्रभाषा घोषित गरिए पनि त्यो लेखाइमा मात्र सीमित भएको ज्ञापनपत्रमा उल्लेख छ । मुलुकको दोस्रो भाषा मैथिलीलाई संघ र प्रदेशको कामकाज, शिक्षालगायतको माध्यम बनाउन पनि माग गरिएको छ । विभिन्न १२ वटा संघसंस्थाका पदाधिकारीले हस्ताक्षर गरेको ज्ञापनपत्रमा प्रदेश २ को कामकाजी भाषा मैथिली बनाउन सकिने प्रशस्तै आधार रहेको उल्लेख छ ।"
हतारोको घोषणा,"पूर्ण सरसफाइका सामान्य मापदण्डसमेत पूरा नगरी सरकारले हचुवाकै भरमा मुलुकलाई खुला दिसामुक्त राष्ट्र घोषणा गरेको छ । दक्षिण एसियामै खुला दिसामुक्त घोषणा गर्ने नेपाल पहिलो मुलुक बन्ने कीर्तिमान राख्न सरकार यसरी हतारिएको देखिन्छ । २०६८ सालमा एक घर एक चर्पी नारासहित सुरु गरिएको खुला दिसामुक्त घोषणा अभियान आठ वर्षपछि पूरा भएको दाबी सरकारले गरे पनि तथ्यांकहरूले त्यसको पुष्टि गर्दैनन् । न सबै घरहरूले शौचालय बनाएका छन्, न सहरबजार र राजमार्गहरूमा सार्वजनिक शौचालय नै पर्याप्त छन् । सरकारी तथ्यांकअनुसारै मुलुकमा ५६ लाख ६० हजार २ सय १४ वटा शौचालय छन् । जबकि, तथ्यांक विभागको पछिल्लो प्रक्षेपणअनुसार देशमा झन्डै डेढ करोड त घर नै छन् । यस हिसाबले कुल घरसंख्याको आधा पनि शौचालय छैनन् । सार्वजनिक शौचालय तीन हजार पनि छैनन् । भएका पनि प्रयोगमैत्री, अपांगमैत्री छैनन् । पानी र सरसफाइ अभाव त्यत्तिकै छ । मापदण्डअनुसार सहरमा प्रतिवर्ग किलोमिटर एउटा शौचालय हुनुपर्छ । तर, करिब आधा करोड मानिस बसोबास गर्ने काठमाडौं उपत्यकामै सयवटा पनि सार्वजनिक शौचालय छैनन् । उसै त ५० हजार जनसंख्याका लागि एउटा सार्वजनिक शौचालय छ, त्यही पनि ती कहाँ छन्, आम मान्छेलाई पत्तो छैन । पिसाब नरोकिने समस्या भएका र महिनावारी भएका महिलालाई प्याड फेर्नुपर्दा सार्वजनिक शौचालयको अभाव निकै खड्कन्छ । पहुँच र पैसा हुनेहरू सार्वजनिक कार्यालय वा होटलरेस्टुरेन्ट पस्न सके पनि आम मानिसहरू समस्यामा पर्छन् । आधुनिक सहरको सभ्यतामा शौचालयको महत्त्व हाम्रा नगरका नेतृत्वहरूले बुझ्न बाँकी नै जस्तो देखिन्छ । राजमार्गहरूको कथा पनि उस्तै छ तराईमा ५० किलोमिटर फरक र पहाडमा ३० किमि फरकमा शौचालय हुनुपर्छ । तर, कहीँकहीँबाहेक यस्तो व्यवस्था छैन ।भटाभट खुला दिसामुक्त जिल्ला घोषणा गर्ने प्रतिस्पर्धा चले पनि अधिकांश स्थानमा सरसफाइका न्यूनतम मापदण्ड पनि पूरा गरिएका छैनन् । केहीले गैरसरकारी संस्थाहरूले बनाइदिएको शौचालय अरू नै प्रयोजनमा प्रयोग गर्ने गरेका छन्, कहीँ पानी अभावले, कहीँ आवश्यक जागरण नहुनाले । चर्पीको नियमित प्रयोग, साबुन पानी र रुमालको प्रयोग तथा हातधुने बानी, स्वच्छ खानेपानी, स्वच्छ खानेकुरा, घरायसी र वातावरणीय सरसफाइजस्ता पूर्ण सफाइका सूचकांकहरूको प्रस्ट अभाव देखिँदादेखिँदै पनि खुला दिसामुक्त मुलुक घोषणा गरेर सरकारले एक हिसाबले जग हँसाउने काम गरेको छ ।नेपालले शौचालय प्रयोगमा कुनै प्रगति नगरेकै भने होइन । ०३७ सालमा २ प्रतिशत नेपालीले मात्र शौचालय प्रयोग गरेको तथ्यको आधारमा अहिलेको संख्या निकै ठूलो हो । चर्पी प्रयोगले ५ वर्षमुनिका बालबालिकालाई झाडापखालाबाट हुने मृत्युबाट एकतिहाइलाई बचाउँछ । हाम्रै देशको तथ्यले यो प्रमाणित पनि गरिसकेको छ । सरसफाइ र स्वच्छतामा आएको परिवर्तनका कारण आधा दशकयता पाँच वर्षमुनिका बालबालिकामा झाडापखालाको प्रकोप १४ बाट झरेर ८ प्रतिशतमा आइपुगेको छ ।तैपनि देशै खुला दिशामुक्त भइसकेको अवस्था भने छैन । यस्तो घोषणाको औचित्य पनि देखिँदैन । घोषणाका लागि घोषणा गर्ने, दातालाई देखाउने र चर्चा बटुल्नेबाहेक यसको अन्य अर्थ छैन । बरु यसले सरकारको विश्वसनीयतामै ह्रास ल्याएको छ । भोलिका दिनमा हुने यस्ता घोषणालाई पनि आशंकाका दृष्टिले हेरिनेछ ।मूल प्रश्न त सबै नेपालीको घरमा चर्पी नहुनुका कारणहरू खोतलिनु पर्छ । अर्थ अभावले हो कि चेतना नहुनाले पहिल्याउनुपर्छ । आम नेपालीको जीवन पद्धतिमा चर्पी कहाँ छ खोजिनुपर्छ र त्यहीअनुसारका कार्यक्रमहरू सञ्चालन गरिनुपर्छ । उहिलेउहिले सबैजसोले खुला शौच गरे पनि अहिले हाम्रो सभ्यताले विकास गरेको आधारभूत प्राकृतिक आवश्यकता भइसक्यो शौचालय । कति स्थानमा त महिलाको सुरक्षासित पनि जोडिएको छ यो । गत वर्ष पिसाब फेर्न राति बाहिर निस्किएका बेला पर्साकी एक दलित महिला सामूहिक बलात्कारको पीडित भएकी थिइन् । घरमा पाइखाना नहुने वीरगन्ज१८, भवानीपुर सौराहा टोलका महिला शौच गर्न कि सबै सुतेपछि कि अरू नउठ्दै बाहिर निस्कनुपर्ने पीडाले यो घटना निम्त्याएको थियो । तसर्थ आज शौचालय गाँस, बास र कपासजस्तै अति आवश्यक छ । तर सरकारको यस्तो घोषणाले चर्पी निर्माण अभियानहरू अझ घट्ने पो हो कि भन्ने चिन्ता पनि जगाएको छ ।"
जनप्रतिनिधि हुन् कि कर्मचारी,"नेपालमा दुईथरी जागिरे भएका रहेछन् ः लोकसेवाको परीक्षा दिएर जागिर खाने र चुनावमा जितेर जागिर खाने । यी दुई जीवलाई कहिल्यै पुग्दैन । सुविधा बढाएर कहिल्यै नथाक्ने । जागिर र पद नहुने सर्वसाधारणले के खाँदा हुन् ? कहिल्यै सोच्दैनन् । राजनीति समाज सेवा र निःसर्त राज्यलाई योगदानको लागि गरिन्छ । यो स्वयम्सेवा हो । मासिक तलब बुझेर पर्वभत्ता पनि लिने हो भने जनताको प्रतिनिधि भन्नै मिल्दैन । ऊ जागिरे हुन्छ । यो कानुनी व्यवस्थाबाटै राज्यको ढुकुटी सिध्याउने काइदा हो । यसरी समाजवादको गन्तव्यमा पुगिँदैन । जागिरे मानसिकता त्याग्नुपर्छ । आम्दानी र आयआर्जन खोज्ने हो भने अरु नै व्यवसाय गर्नुपर्छ । जनप्रतिनिधि र तलबी कर्मचारीमा फरक देखिनुपर्छ । फुर्पा तामाङ, रसुवा"
बेलायतको बेहाल,"आइतबार प्रकाशित कृष्ण खनालको बेलायतमा बदलिँदो संसदीय अभ्यास पठनीय लाग्यो । प्रजातन्त्र र संसदीय व्यवस्थाको मुटु हो बेलायत । आजको हालत देख्दा नेपालभन्दा भिन्न देखिँदैन । यहाँ पनि अदालतले हस्तक्षेप गर्छ र त्यहाँ पनि गरेको छ । त्यसको मुख्य कारण ब्रेक्जिटको निर्णय हो । यसले डेभिड क्यामरुन र टेरेसा मेलाई खायो । तेस्रोपाली बोरिस जोन्सनको छ । ब्रेक्जिटको लागि जोन्सनले संसद नै विघटन गरिदिए । त्यो ठीक थिएन । महारानीबाट अनुमोदन गराइए पनि अदालतले उल्टाइदियो । धेरै उथलपुथलपछि युरोपेली संघ बनेको हो । कुनै पनि प्रकारको एकीकरण वेशै हुन्छ र अलगाव गलत हुन्छ । संघको रूपमा एकीकृत भएको युरोपको भविष्य राम्रो देखिन्छ । तर ब्रेक्जिटको कदमले अरु राष्ट्र पनि निस्कने डर छ । नतिजामा युरोप पुरानै स्वरुपमा फर्कनेछ । डा शिवशंकर यादव, छपकैया, वीरगन्ज"
अनियन्त्रित बजार भाउ,"दसैं नेपालीहरूका घरआँगनमै आइसकेको छ । घरबाट बाहिरिएर देशभित्रै वा देश बाहिर रहेका नेपालीहरू घर फर्कने क्रममा छन् । मिठो खाने, राम्रो लाउने र आफन्तहरूको हातबाट आशिर्वाद ग्रहण गर्ने यो पर्व यसबखत महंँगीको मारमा परेको छ । अघिल्लो वर्षको तुलनामा बजारमा अत्यधिक मूल्यवृद्धि भएको छ । जसका कारण दैनिक जीवन अत्यन्त कष्टकर भएको छ । आजसम्म हाम्रो बजार मूल्य एकपटक बढेपछि घटेको आम नेपालीले अनुभव गर्न पाएका छैनन् । किन सरकार यति बलियो हुँदाहुँदै पनि बजारमा मूल्यवृद्धिलाई नियन्त्रण गर्न सकिरहेको छैन ? सरकारको निर्माणसँगै आम मानिसले जुन अपेक्षा राखेका थिए, त्यसतर्फ सरकार पूर्णरूपले असफल भएको छ । अहिले बजारमा यो दसैंलाई अवसरको रूपमा व्यापारी र बिचौलियाले प्रयोग गरिरहेका छन् । सरकार तिनैको मतियारको रूपमा प्रयोग भइरहेको छ । रामकृष्ण बराल, जोरपाटी२, काठमाडौं"
प्रधानमन्त्रीको असन्तुष्टि किन ?,"सोमबार प्रकाशित प्रधानमन्त्री चाहन्छन्, काम बन्दैन समाचार पढेपछि केही लेख्नैपर्ने भयो । मन्त्री र सचिवहरूसँग यस वर्षको प्रथम समीक्षात्मक बैठकमा प्रधानमन्त्रीले डेढ वर्ष पहिलेदेखि सरकारी मूख्य आयोजनाको काम ढिलो भएको र समन्वय नभएकोमा असन्तुष्टि व्यक्त गरेको पाइयो । मन्त्री र सचिवहरूले महत्त्वपूर्ण गेमचेन्जर भएर काम नगरेको र अन्तरमन्त्रालय समन्वय नगर्नु नै असन्तुष्टिका मुख्य कारण देखियो । आयोजना प्रमुख र विकासे मन्त्रालयका सचिवहरूको छिटो र बारम्बार हेरफेर, समस्याको तुरुन्तै समाधान नगर्ने, निर्माण आयोजनाको पटकपटक गरेर ठेक्का आह्वान गरिने हुँदा आयोजना सन्तोषजनक ढंगले बढ्न नसकेको जिकिर पनि छ । संघीय संरचनामा रूपान्तरित मुलुकका कर्मचारी अलमलमा परेकाले पनि तीनै तहका सरकारबीच समन्वय नहुँदा स्थानीय स्तरमा समस्या आएको देखिन्छ । जनस्तरका अधिकांश काम प्रदेश र स्थानीय सरकारले गर्ने र ठूला आयोजनामात्र संघीय सरकारले हेर्ने भए पनि अपेक्षाकृत प्रगति देखिएको छैन । सरकार गठनसँगै २१ वटा राष्ट्रिय गौरवका आयोजनाको काम द्रुतगतिमा बढ्ने अपेक्षा गरिएको थियो । बहुप्रतीक्षित मेलम्ची खानेपानी आयोजना ६ महिनामै पूरा हुनुपर्नेमा ठेकेदार र खानेपानी तथा सहरी विकास मन्त्रालयबीच समन्वय हुन नसक्दा त्यो पनि पूरा हुन सकेन । यस्ता धेरै योजना, परियोजना धिमा गतिमा बढिरहेकाले प्रधानमन्त्री आफ्नै मन्त्री र कर्मचारी प्रशासनसँग असन्तुष्ट देखिएका छन् । जनता केन्द्रित कामै नगर्ने मन्त्रीलाई तुरुन्तै हटाई काम गर्ने मन्त्रिपरिषद गठन गर्न नसक्ने अनि कसरी काम बन्छ त ? गंगाराज अर्याल, पाणिनि८, अर्घाखाँची"
कुकुरको टोकाइ,"आइतबार प्रकाशित कुकुरले टोके पर्खेर नबस्नु यथार्थपरक लाग्यो । यसले समाजलाई सचेत गराएको छ । साँच्चै पहिलापहिलाको चलन अनुसार कुकुरले टोकिहालेमा १० दिनसम्म कुरेर बस्ने र कुकुरलाई केही भएन भने मानिसलाई पनि केही हुँदैन, तर कुकुर छट्पटाउन थाल्यो भनेमात्र बल्ल उपचार पद्धतितिर लाग्थे, अनि मानिस रेबिजजस्तो ज्यानै जाने खतरा रोगबाट कसरी सुरक्षित हुने ? डाक्टरको भनाइ अनुसार छाडा कुकुरमात्र नभई घरपालुवा कुकुरको टोकाइबाट समेत मानिसलाई खतरा निम्तिएको छ । गतवर्ष मात्र २३ हजार ७ सय २६ जनालाई कुकुरले टोकेकोमा २६ जनाको रेबिज रोगबाट मृत्यु भएको थियो । आजभोलि दैनिक करिब डेढ सयजना कुकुरले टोकेर टेकु अस्पतालमा जाने गरेको तथ्यांकले देखाएको छ । यसमा बढी अर्थात् करिब ६० प्रतिशत मानिस त घर पालुवा कुकुर र ४० प्रतिशत मात्र बाहिरका कुकुरले टोकेर अस्पताल धाउन बाध्य हुँदैछन् । हरेक पशुपन्छीको टोकाइबाट सावधानी अपनाउन र टोकिहालेमा तुरुन्त चिकित्सकको सल्लाह लिनु आवश्यक छ । खिमराज गिरी, काठमाडौं"
हावा नचली पात हल्लिँदैन,"ऊ बलात्कारी होभनेर म भन्दिन शब्दहरूको चैन गरेर बुधबार प्रकाशित अविनको कार्टुन चित्र हेरेपछि सभामुख कृष्णबहादुर महरासँग जोडिएको बलात्कारको मुद्दा अरु सनसनीपूर्ण बनेको पाइन्छ । गम्भीर एवं अन्तरमुखी प्रकृतिका महराले त्यत्रो जघन्य अपराध गरेका होलान् भनेर अझै धेरैले विश्वास गरेका छैनन् । तथापि पीडित भनिएकी रोशनी शाहीले सोमबार बलात्कारको आरोप लगाएको विषय देशविदेशमा भाइरल बनेपछि मंगलबार अघिल्लो दिनको बयान फेरेर सभामुखसँग लामो समयदेखि चिनाजानी भएको, उहाँ मेरो बुबाजस्तो व्यक्ति, आइतबार साँझ मेरो कोठामा आउनुभएकै छैन भनेपछि उक्त मामला अरु जटिल बनेको देखिन्छ । उता सभामुख महरा स्वयंले आफू त्यहाँ पुगेको भनेर दिएको अन्तर्वार्ता अनलाइनमा सार्वजनिक भइसकेको अवस्थामा रोशनीको पछिल्लो वक्तव्यलाई कसैले पनि सही मानेका छैनन् । अब जनमानस एवं अनुसन्धानमा संलग्न हुनेहरूबीच दोषी को होला ? भन्ने अहम् सवाल खडा भएको छ । जनमानसमा खुल्दुली बढेको छ भने राजनीतिक वृत्तमा भुइँचालो गएको छ । यहाँनिर व्यक्ति विशेषको दोष, कमजोरीका कारण अवाञ्छित घटना सुन्नुपरेको पीडा आफ्नो ठाउँमा होला । तर इतिहासमै पहिलोपल्ट सम्माननीयसँग जोडिएको संगीन आरोपका कारण देशविदेशमा नेपाल र नेपालीको बदनाम भएको छ । मुलुकको शाख, गरिमा घटेको छ । सत्तापक्ष, प्रतिपक्ष एवं सम्पूर्ण नेता, कार्यकर्ताको शिर लज्जाले निहुरिएको छ । यतिबेला प्रहरी अनुसन्धान त तदारुकतासाथ जारी छँदैछ, सो बाहेक सम्पूर्ण नेतृत्वले एउटै स्वर निकालेर पारदर्शी र निष्पक्ष छानबिनको अडान लिइरहनुपर्छ । नेतृत्वमाथि पहिलेदेखि लाग्दै आएको हाम्राजति सबै राम्रा ठान्ने सोचबाट सत्ताधारी माथि उठ्न सकेनन् र बचाउ कार्यमा लागे भने हाम्रो राष्ट्रिय, अन्तर्राष्ट्रिय छविमा कहिल्यै नमेटिने दाग लाग्ने निश्चित छ । भुवनेश्वर शर्मा, चन्द्रागिरि२, काठमाडौंमुहान फोहोर भएसम्म खोलो सङ्लो हुन सक्दैन । यो यथार्थ यतिबेला प्रस्ट भएको छ । देशमा महिलामाथि हुने विभेद वा बलात्कारका घटनालाई निस्तेज पार्न प्रहरी प्रशासन जति सक्रिय भए पनि घटनामा कमी आउन नसक्नु मुहान फोहोर भएरै हो । संवैधानिक अंगको गरिमामय पदमा आसिन व्यक्तित्वबाट यस्तो निच तथा घृणित कार्यले बदमासहरूलाई हौसला मिलेको छ भने देशको न्याय प्रशासनलाई समेत चुनौती दिएको छ । नारीमाथि कुनै पनि किसिमका अन्याय, अत्याचार वा बलात्कार हुनु मानव सामाज विरुद्धको धावा हो । विशिष्ट व्यक्तिबाट भएको घटना कतिको पारदर्शी वा निष्पक्ष छानबिन हुन्छ भन्ने सवालमा पीडितले मंगलबार फेरेको बयानले यथार्थ छर्लङ्ग गरेको छ । एकातिर लुटिएकी चेलीको न्यायका लागि युवायुवतीहरूले माइतीघर मण्डलामा विरोध जनाएका छन् भने अर्कोतिर पीडितले बयान फेर्नु लोभ, लालच वा धम्की बाहेक केही होइन । प्रहरी प्रशासनको अनुसन्धान सुस्त हुनुले सानालाई ऐन, ठूलालाई चैन भन्ने उखान सत्य सावित भएको छ । घटनापश्चात प्रहरीको उपस्थिति भइसक्दा पनि त्यहाँ पीडकले छोडेका प्रमाण तथा फिंगर प्रिन्ट तथा महिलालाई मेडिकल चेकचाँज नगराउनु प्रहरीको गल्ती हो । यसले विशिष्ट व्यक्तित्वबाट भएको घटनाको सबुत प्रमाणहरू नष्ट हुने सम्भावना बढाएको छ । जे होस्, देशमा न्याय मर्नु हुँदैन । न्यायको दीयोमा आशा, विश्वास र भरोसाको तेल थपेर भए पनि जगाइराख्नुपर्छ । प्रमोद पौडेल, वीरगन्ज"
आत्मनिर्भर बन्ने परीक्षा,"सरकार गठन भएको डेढ वर्षको छोटो समयावधिमा प्रदेशले तीनवटा बजेट ल्याएका छन् । पहिलो पटक आर्थिक वर्ष २०७४७५ का लागि करिब दुई महिनाका लागि सबै प्रदेशले बजेट ल्याएका थिए । यस आर्थिक वर्षमा प्रत्येक प्रदेशले वित्तीय समानीकरण अनुदानका रूपमा एक अर्ब दुई करोड रुपैयाँ प्राप्त गरेका थिए । यही अनुदानलाई प्रदेशले कुल स्रोत मानेर बजेट ल्याएका थिए । पहिलो पटक बजेट ल्याउँदा प्रदेशमा एकाध कर्मचारीमात्र थिए, कुनै पनि संस्थागत संरचना नबनेको अवस्थामा बजेटको एक चौथाइ पनि प्रदेशले खर्च गर्न सकेनन् । प्रदेशले पूर्ण बजेट पहिलोपटक आव २०७५७६ मा ल्याए । यस पटक बजेट ल्याउँदा प्रदेशमा केही हदसम्म भए पनि संस्थागत संरचनाले सामान्य रूपमा स्वरुप धारणा गरेको थियो । प्रदेशका मन्त्रालयहरूमा फाट्टफुट्ट कर्मचारीहरू आउन थालेका थिए । उनीहरूले पूर्ण बजेट त ल्याए, तर काम गर्ने संगठन संरचनाहरू पूर्णरूपमा तयार भइसकेका थिएनन् । नीतिगत निर्णय गर्ने मन्त्रालयहरू मात्र रहेको अवस्थामा माघफागुनतिर मात्र निर्देशानलयहरू र जिल्लागत संरचना तयार भए । कर्मचारी समायोजनपश्चात केही कर्मचारी प्रदेशमा थपिए । यस्तो विषम परिस्थितिमा पनि २०७५७६ को प्रदेशको औसत खर्च प्रतिशत सराहनीय नै छ । आर्थिक वर्ष २०७५७६ मा सबभन्दा धेरै बजेट प्रदेश १ ले ३५ अर्ब ९३ करोड रुपैयाँ ल्याएको थियो । आव २०७५७६ मा प्रदेश १ को तुलनामा ३२ करोड रुपैयाँ कम बजेट ल्याएको प्रदेश ३ ले २०७६७७ मा भने सबभन्दा धेरै ४७ अर्ब ६० करोड बजेट ल्यायो । प्रदेश ३ को यो बजेट अघिल्लो आर्थिक वर्षको तुलनामा करिब ३४ प्रतिशतले धेरै हो । आर्थिक वर्ष २०७६७७ मा सबै प्रदेशको कुल बजेट करिब २ सय ६० अर्बको छ । यस आर्थिक वर्षमा सबभन्दा धेरै बजेट प्रदेश ३ को छ भने सबभन्दा कम सुदूर पश्चिम प्रदेशको । आर्थिक वर्ष २०७५७६ मा सबभन्दा धेरै खर्च प्रदेश ५ ले गरेको छ । कर्णाली प्रदेशले भने सबभन्दा कम खर्च गरेको छ । कर्णालीको खर्च प्रतिशत करिब ३५ प्रतिशत मात्र छ । २०७५७६ को तुलनामा प्रदेश ३, गण्डकी प्रदेश र प्रदेश २ ले बजेटको साइज क्रमशः ३४ प्रतिशत, ३३ प्रतिशत र ३० प्रतिशतले बढाएका छन् । असामान्य अवस्था बाहेक बजेटको साइज २० प्रतिशतभन्दा धेरैले बढाउन हुँदैन भन्ने सर्वव्यापी चलन छ । तर प्रदेशहरू अझै पनि सामान्य अवस्थामा पुग्नसकेका छैनन् । आन्तरिक स्रोत र खर्चको वास्तविक आँकलन अझै हुनसकेको छैन । आगामी दिनमा प्रदेशले बजेटको कुल साइज, खर्च र आन्तरिक स्रोत लगायतका बीचमा तालमेल मिलाउन जरुरी छ । आर्थिक वर्ष २०७६७७ को प्रदेशको कुल बजेटमा अनुदानको अंश ४५ प्रतिशत छ । यस अनुदानमा वित्तीय समानीकरण अनुदान, ससर्त अनुदान, विशेष अनुदान र समपुरक कोष समावेश छ । कुल अनुदानमा वित्तीय समानीकरण अनुदान ५५ अर्ब २७ करोड रुपैयाँ, ससर्त अनुदान ४४ अर्ब ५३ करोड, विशेष अनुदान ७ अर्ब ६६ करोड र समपुरक कोष ९ अर्ब ९५ करोड रुपैयाँ छ । कुल अनुदानमा समानीकरण र ससर्त अनुदानको भार क्रमशः ४७ प्रतिशत र ३८ प्रतिशत छ । समानीकरण अनुदान सबभन्दा धेरै कर्णाली प्रदेशले ९ अर्ब ८४ करोड रुपैयाँ प्राप्त गरेको छ । अनुदान वितरणमा सबभन्दा महत्त्व निसर्त अनुदानले राख्छ । वित्तीय समानीकरण अनुदान भनेको निसर्त अनुदान नै हो । यस अनुदानमा प्रदेशले प्रायः आफ्नो अनुकूल खर्च गर्न, योजना छनोट गर्न पाउँछन्, तर अन्य अनुदानमा पाउँदैनन् । संविधानतः राजस्वको क्षमता र खर्चको आवश्यकताका आधारमा यो अनुदान वितरण हुन्छ । प्रदेश एकको कुल अनुदान २१ अर्ब २० करोड रुपैयाँ छ । यस अनुदानमा वित्तीय समानीकरण ८ अर्ब १६ करोड, ससर्त अनुदान ७ अर्ब ४ करोड, विशेष अनुदान २ अर्ब र समपुरक कोष ४ अर्ब रुपैयाँ छ । सबभन्दा धेरै अनुदान प्रदेश १ को १८ प्रतिशत छ भने सबभन्दा कम सुदूर पश्चिम प्रदेशको १२ दसमलव ३५ प्रतिशत । प्रदेशको कुल बजेटमा राजस्व बांँडफाँडको अंश २५ प्रतिशत छ । मूल्य अभिवृद्धि कर र आन्तरिक उत्पादनबाट उठेको अन्तशुल्क रकमको १५१५ प्रतिशत प्रदेश र स्थानीय तहले प्राप्त गर्ने कानुनी व्यवस्था छ । बाँडफाँडको आधार र ढाँचा राष्ट्रिय प्राकृतिक स्रोत तथा वित्त आयोगले निर्धारण गरे अनुसार हुन्छ । राजस्व बाँडफाँड सबभन्दा धेरै प्रदेश ३ ले १० अर्ब ६० करोड रुपैयाँ प्राप्त गरेको छ भने सबभन्दा कम कर्णाली प्रदेशले ७ अर्ब ४४ करोड रुपैयाँ । प्रदेश २, गण्डकी प्रदेश र कर्णाली प्रदेशले न्यून बजेट बनाएका छन् । प्रदेश २ ले एक अर्ब ३० करोड र कर्णाली प्रदेशले ७५ करोड रुपैयाँले घाटा बजेट बनाएका छन् । सबभन्दा धेरै घाटा बजेट गण्डकी प्रदेशको १ अर्ब ९८ करोड छ । यो घाटा बजेट आन्तरिक ऋणबाट पूर्ति गर्ने सोच प्रदेशको छ । राष्ट्रिय प्राकृतिक स्रोत तथा वित्त आयोगले आन्तरिक ऋणको सीमा निर्धारण गरेको छ । जस अनुसार राजस्व बाँडफाँड र आन्तरिक आयको १० प्रतिशतसम्म आन्तरिक ऋण संकलन गर्न सकिन्छ । गण्डकी प्रदेशले ९८ करोड आन्तरिक ऋणबाट संकलन गर्ने र बाँकी १ अर्ब नेपाल सरकारबाट ऋण लिने बजेट व्यक्तव्यमा उल्लेख छ । प्रदेशको कुल बजेटमा नगद मौजदातको अंश १७ प्रतिशत छ । नगद मौजदात भनेको अघिल्लो आर्थिक वर्षमा खर्च गर्न नसकेर बचेको रकम हो । सबभन्दा धेरै नगद मौजदात कर्णाली प्रदेशको छ । यस प्रदेशको कुल ३४ अर्ब ३५ करोड बजेटमा नगद मौजदातको अंश २६ प्रतिशत छ । यसपछि प्रदेश २ को २० प्रतिशत छ । सबभन्दा कम प्रदेश ३ र प्रदेश ५ को १४१४ प्रतिशत छ । बजेटमा नगद मौजदातको अंश अत्यधिक हुनुलाई त्यति राम्रो मानिँदैन । सबैभन्दा चिन्ताजनक अवस्था आन्तरिक स्रोतको छ । यस आलेखका लागि प्रदेशको कुल बजेटबाट सबै किसिमका अनुदान, राजस्व बाँडफाँड, आन्तरिक ऋण र नगद मौजदातलाई कट्टी गरी बाँकी रकमलाई आन्तरिक स्रोत मानिएको छ । आन्तरिक स्रोतमा प्राकृतिक साधन र स्रोतको रोयल्टी पनि समावेश छ भन्ने मान्यता छ । कुल बजेटमा आन्तरिक स्रोतको अंश निकै नै न्यून जम्मा ११ प्रतिशत मात्र छ । आन्तरिक स्रोत सबभन्दा धेरै प्रदेश ३ को १२ अर्ब २० करोड छ भने सबभन्दा कम कर्णाली प्रदेशको जम्मा ३० करोड मात्र छ । यसपछि सुदूर पश्चिम प्रदेशको ८४ करोड छ । कुल बजेटमा आन्तरिक स्रोतको अंश प्रदेश २ मा पनि न्यून छ । मुलुकको कुल गार्हस्थ्य उत्पादनमा प्रदेश ३ को अंश एक तिहाइभन्दा धेरै छ । यसैगरी भन्सार बाहेक मुलुकको कुल राजस्वमा ८० प्रतिशत संकलन यसै प्रदेशबाट हुन्छ । प्रदेशको राजस्व दायरा अन्य प्रदेशको तुलनामा यस प्रदेशको प्रशस्तै छ । राजधानी प्रदेशका रूपमा परिचित र प्रशस्तै आर्थिक क्रियाकलाप हुने प्रदेश ३ को आन्तरिक स्रोतको अंश पनि न्यून नै हो । प्रदेशको आन्तरिक स्रोतमा सबभन्दा धेरै अंश सवारी साधन कर र घरजग्गा रजिस्ट्रेसनबाट प्राप्त शुल्क हो । मनोरञ्जन तथा विज्ञापन कर, दण्डजरिवाना, सेवा तथा वस्तु बिक्रीबाट प्राप्त आय, पर्यटन शुल्क, कृषि बिक्रीबाट प्राप्त आय लगायतका क्षेत्रबाट प्रदेशले आन्तरिक स्रोत संकलन गर्न सक्छन् । प्रदेश तथा स्थानीय तहको आन्तरिक स्रोतको दायरा लगभग उस्तै भएकाले यी निकायका बीचमा घनिभूत सम्बन्ध हुन जरुरी छ । सरकार सञ्चालनको सबभन्दा ठूलो आधार नै आफ्नो आन्तरिक स्रोत हो । राजस्वको अवस्था कमजोर छ, सम्भाव्यता पनि छैन र खर्च गर्नुपर्ने क्षेत्रहरू धरै छन् भने संघीय सरकारबाट धेरै अनुदान माग गर्नुपर्ने हुन्छ । तर खास परिस्थिति बाहेक संघीय सरकारको प्रदेशलाई अब धेरै अनुदान दिने अवस्था देखिँदैन । प्रदेशले धेरै अनुदानको आस गर्न पनि हुँदैन । यस्तो अवस्थामा अहिले प्रदेशले संविधानले दिएका अधिकारभित्र रही राजस्वका दायराहरूलाई फराकिलो पार्नुको विकल्प छैन । यसैगरी अनावश्यक रूपमा प्रशासनिक खर्च बढाउनभन्दा पनि चुस्त प्रशासन निर्माण गरी जनतालाई गुणस्तरीय सेवा प्रदान गर्न र दिगो रूपमा आत्मनिर्भर हुनेतर्फ प्रदेशको ध्यान जान जरुरी छ । अबका दिनमा आत्मनिर्भर उन्मुख बजेटको निर्माणमा प्रदेश सचेत हुनसमेत आवश्यक छ ।"
गुणस्तरीय शिक्षाको मापदण्ड,"भदौ ७९गतेसम्म रातो बङ्गला फाउन्डेसन र शिक्षा, विज्ञान तथा प्रविधि मन्त्रालयको संयुक्त आयोजनामा ललितपुरस्थित रातो बङ्गला स्कुलमा ३ दिने गुणस्तरीय शिक्षाका लागि अन्तर्राष्ट्रिय सम्मेलन सम्पन्न भयो । सम्मेलनमा ५५ जिल्लाका ३ सयभन्दा बढी शिक्षक र सरोकारवालहरूको सहभागिता थियो भने अमेरिका, सिंगापुर, भारत, बङ्गलादेश लगायतबाट आएका सहजकर्ताले सहजीकरण गरेका थिए । निजी विद्यालयका शिक्षक र गैरसरकारी संस्थाले जनही १० हजार रुपैयाँ शुल्क तिरेर सम्मेलनमा सहभागिता जनाएका थिए । दैनिक तीनवटा प्रस्तुति र कार्यशालामा सहभागीहरूले रुचि अनुसारको विषयमा सहभागिता जनाउने अवसर पाए । सैद्धान्तिक शिक्षालाई कसरी व्यावहारिक बनाउने भन्ने विषयमा स्वदेशी तथा विदेशी सहजकर्ताहरूले आआफ्ना धारणा राखे । विदेशी सहजकर्ताहरूले विकसित मुलुकले शिक्षालाई उत्पादनसँग जोड्न के कस्ता उपाय र प्रविधि अपनाइरहेका छन् भन्नेबारे दिएको प्रस्तुति फलदायी थियो । यसैक्रममा कृषिविज्ञ मदन राईले शिक्षालाई उत्पादनसँग जोड्न आफूले खोटाङमा स्थापना गरेको जनजागृति आधारभूत आवासीय विद्यालयको वृत्तचित्र देखाए, जसमा स्कुले शिक्षा हासिल गर्दासम्म विद्यार्थीले सयवटा भन्दा बढी जीवनोपयोगी सीप सिक्ने कुरा बताए ।सम्मेलनमा आयोजकहरूले गुणस्तरीय शिक्षाको कुरा जोडतोडले उठाए पनि वर्तमान शिक्षालाई गुणस्तरीय बनाउन शिक्षक लगायत सरोकारवालहरूले अब के कस्ता मापदण्ड कसरी बनाउने भन्ने अन्योलबीच नै ३ दिने सम्मेलन सकियो । शिक्षालाई गुणस्तरीय बनाउन प्रथमतः सैद्धान्तिक शिक्षासँगै व्यावहारिक शिक्षालाई बढाउनुपर्छ भन्ने सरोकारवालाहरूले भनिरहँदा सरकारले बनाएको पाठ्यसामग्री कस्ता छन् भन्नेबारे चिन्तनमनन गर्न जरुरी छ । कृषिविज्ञ मदन राईले आफ्नो प्रस्तुतिमा अमिल्दो पाठ्यसामग्री लगायत सिलसिलेबार नभएको कारण शिक्षालाई गुणस्तरीय बनाउन असम्भव रहेको बताए । उदाहरणका लागि निजी विद्यालयमा पढाइने पूर्व प्रावि तहका कतिपय पुस्तक प्रकाशनगृहले विज्ञान, सामाजिक र अंग्रेजी विषयमा अमिल्दो र सिलसिलेवार नभएका पाठ्यसामग्री समावेश गरेका छन् । विडम्बना भन्नुपर्छ, औपचारिक शिक्षाको बीउ राखिने बालमस्तिष्कमा पहिलो गाँसमै ढुङ्गा भनेझैं अन्योल सिर्जना गर्न सघाउ पुग्ने यस्ता पाठ्यसामग्रीबारे सरोकारवालहरू मौन छन् । पछिल्लो समय माध्यम अंग्रेजी भएपछि शिक्षाको गुणस्तर सुध्रन्छ भन्ने अभियान चलेको छ, सामुदायिक विद्यालयहरूमा । माध्यम अंग्रेजी हुँदैमा शिक्षाको गुणस्तर सुध्रन्छ भन्ने हो भने २०२८ सालदेखि स्थापित निजी विद्यालयले दिँदै आएको शिक्षा उहिले नै गुणस्तरीय भइसक्थ्यो । वास्तवमा सरकारले गुणस्तरीय शिक्षाको मापदण्ड तयार नगर्दाको परिणाम शिक्षा क्षेत्रले भोग्दै आएको छ । सरोकारवालाहरूबीच गुणस्तरीय शिक्षाको बुझाइमा अन्योल बढ्दै गएको छ । निजी विद्यालयको १३ वर्षे सैद्धान्तिक शिक्षाले पलायनवादी शिक्षाको खेती गर्दैछ भन्नेमा दुईमत छैन । पछिल्लो समय सामुदायिक विद्यालयहरूमा शिक्षाको माध्यम अंग्रेजी बनाएर गुणस्तरीय बनाउन सकिन्छ भनी स्थानीय सरकारसमेत लागिपरेको छ । यसरी तयारीबिना माध्यममात्र अंग्रेजी बनाउन लागिपरेका कतिपय सामुदायिक विद्यालयका लागि अंग्रेजी माध्यम निल्नु नओकल्नु भएको कुरा शिक्षक मासिकले निरन्तर अनुगमन सामग्रीहरूमा उल्लेख गर्दै आएको छ । यस्तै हिजोका दिनमा लब्धाङ्कपत्रमा जति धेरै प्रतिशत ल्याउन सफल भयो, त्यति नै उत्कृष्ट भन्ने शिक्षाको मापदण्डलाई आज एसईईको ग्रेडिङ प्रणालीले विस्थापित गर्दासमेत गुणस्तरीय शिक्षाको सही मापदण्ड के हो भन्ने विषय राष्ट्रिय बहसको मुद्दा बन्नसकेको छैन । शिक्षाको माध्यम अंग्रेजी हुँदैमा गुणस्तरीय हुँदैन भन्ने विकसित मुलुकको अभ्यासले देखाएको छ । यस्ता मुलुकहरूमध्ये जापान, चीन, फिनल्यान्ड, स्पेन र स्वीडेन अग्रपंक्तिमा पर्छन्, जसले शिक्षाको माध्यम आफ्नै राष्ट्रिय भाषालाई बनाएर आफ्नो मातृभूमिलाई विकास र समृद्धिको शिखरमा पुर्याए । यस्ता विषयमा सरोकारवाला पक्षले मौनता साँध्नु हुँदैन ।गुणस्तरीय शिक्षा कसरी हासिल गर्ने भन्नेबारे विकसित मुलुकहरू अनुकरणीय बन्न सक्छन् । यसमा छलफल गर्नुको साटो सरकारले विद्यालय क्षेत्र विकास योजना (२०७३७४२०७९८०) अन्तर्गत एक हजार सामुदायिक विद्यालयलाई नमुना विद्यालय बनाउने कार्यक्रम सुरु गरेको छ ।विडम्बना भन्नुपर्छ, ७० वर्षको इतिहास बोकेको नेपाली शिक्षामा के कस्ता सामग्री समावेश गर्दा र कस्तो शिक्षणविधि अपनाउँदा यसलाई गुणस्तरीय बनाउन सकिन्छ भन्ने विषयमा सरोकारवालाहरूबीच राष्ट्रिय बहसलाई ओझेलमा पार्दै हरेक वर्ष शिक्षा मन्त्रालयले राष्ट्रिय शिक्षा दिवस मनाउने गरेको छ । यस वर्ष पनि ४० औं राष्ट्रिय शिक्षा दिवसको अवसरमा देशभरका उत्कृष्ट सामुदायिक तथा निजी विद्यालय लगायत क्याम्पसहरूलाई पुरस्कृत गरिएको समाचार जनसमक्ष आएको छ । विद्यालय र क्याम्पसलाई मात्र होइन, उत्कृष्ट शिक्षकलाई पनि मन्त्रालयले पुरस्कृत गर्ने गरेको छ । शिक्षा मन्त्रालयको मापदण्ड पछ्याउँदै पुरस्कृत हुने विद्यालय र क्याम्पसहरूले समयसापेक्ष र उत्पादनसँग जोडिने शिक्षामा विशेष जोड दिनुपर्ने हुन्छ । किनभने शिक्षालाई गुणस्तरीय बनाउन सर्वप्रथम विद्यालय तथा क्याम्पसहरूले देश र समाजलाई के कस्तो जनशक्ति चाहिन्छ भन्ने कुरालाई केन्द्रविन्दुमा राखेर शिक्षा प्रदान गर्नुपर्ने हुन्छ । यसका लागि सोही अनुरुपको सिलसिलेवार मिलेको देश सुहाउँदो पाठ्यसामग्री अपरिहार्य छ ।विद्यार्थीलाई स्कुले शिक्षासँगै व्यावसायिक र जीवनोपयोगी सीप सिकाउन जरुरी छ । किनभने स्कुले जीवनमा व्यावसायिक सीप सिकेका विद्यार्थीहरू जागिरे होइन, स्वरोजगार बन्न चाहन्छन् । स्वरोजगार बनेका विद्यार्थीले आफूसँगै अरुलाई पनि स्वरोजगार बन्न प्रेरित गर्छन् । देश र समाजलाई जागिरे मात्र होइन, सफल उद्यमीहरू चाहिन्छ भन्ने सरोकारवालाहरूले बुझ्न जरुरी छ । विशेषगरी नमुना विद्यालयहरूले यस्ता कुरालाई आत्मसात गरी सोही अनुरुप रणनीतिक योजना बनाई देशलाई आवश्यक जनशक्ति उत्पादन गर्नसके ढिलोचाँडो गुणस्तरीय शिक्षाका लागि चाहिने पूर्वाधार तयार हुँदै जान्छ । गुणस्तरीय शिक्षाका लागि तयार गरिने यस्ता पूर्वाधार र सोचले देशलाई विकास र समृद्धिमा पुर्याउँछ ।"
दसैं के हो र कसका लागि ?,"दसैं बहिष्कारको राजनीतिले ठाउँ पाएको निकै भइसक्यो र यसै प्रसंगमा दसैंको पृष्ठभूमिमा भएका केही कुरा कोट्याउन मन लाग्यो, यसको इतिहास, वर्तमान र आन्तर्यका केही पाटा पहिल्याउन मन लाग्यो । शारदीय नवरात्र सहितको दसैं एउटा महत्त्वपूर्ण हिन्दु चाड हो र मध्यकालका धर्मशास्त्रले यसलाई राजारजौटा वा क्षत्रीयको चाड भनेका छन् । नौ दिन दुर्गाको पूजा र त्यसबीचमा अष्टमीका दिन भद्रकाली एवं शस्त्रास्त्रको पूजा गरी, पशुबलिको मारकाटले हतियार र लडाइँको मानसिकता दुबैलाई तिखारी, दसमीका दिन हात्तीघोडाको आरतीनीराजन गराएर लावालस्करका साथ हरेक राजाले देशदेशान्तर जित्न, विजयका लागि, निस्कनुपर्छ भनी धर्मशास्त्र भन्छन् । हुन पनि यस चाडमा मारकाट पशुबलि र मांसभोजनको भरमार हुन्छ, अनि नेपालको परम्परामा र हिन्दुस्तानकै पनि पुरानो परम्परामा यस चाडको सम्बन्ध राजपाट र लडाइँको तयारीसँग छ । हिन्दुस्तानमा जहाँजहाँ हिन्दु राजपाट थिए, तीती ठाउँमा यस चाडले महत्त्व पाएको छ ।पछिल्लो मध्यकालका अर्काथरी केही पुराण र धर्मशास्त्रहरूले भने दसैंको अन्तिम दिन राजा रामले रावणमाथि विजय पाएका हुनाले यो दिनलाई विजयादसमी भनिएको हो भन्ने कहानी रचेका छन् । यही कहानीमा टेकेर केहीले गलत मनसायले त धेरैले गलत बुझाइका कारण राम भनेको उत्तरभारतीय आर्य हो, रावण भनेको दक्षिण भारतीय द्रविड अनार्य हो, अनि दसैं भनेको आर्यले अनार्यलाई परास्त गरेर मनाएको चाड हो भनी नश्लवादी विकृत व्याख्या पस्कने गरेका छन् । यही व्याख्याको नेपाली संस्करण हो किरात मंगोल भनेका अनार्य हुन् र अनार्यलाई आर्यले जितेर मनाएको चाड भएकाले तिनले दसैं मान्नुहुन्न भन्ने मत । आर्य र अनार्य दुईथरी भाषा र संस्कार हुन्, नश्ल होइनन् । जुनजुन सामग्रीले रावणलाई असत्य र अनार्यताको पक्षधर देखाएका हुन्, ती सबैले उनलाई ऋषि पुलस्त्यको नाति र यक्ष वैश्रवणको भाइ हुन् भनेका छन् । यसरी रावणको कथाले नै आर्यअनार्यको भेद नश्लबाट नभई संस्कार र आचरणबाट छुट्टिने हो भन्ने देखाएको छ । यस्तो परिस्थितिमा कसरी हामीमध्ये कसैले आफूलाई अनार्यको कित्तामा राख्नु मनासिब हुन्छ ? अर्को कुरा, आजभन्दा तीसचालीस वर्ष अघिसम्म आफू सानो छँदा मैले यो रामरावणको युद्ध र तिनको जयपराजयसँंग दसैंलाई जोड्ने व्याख्या सुनेको पनि थिइनँ, नौरथाभरि पाठ गरिने दुर्गासप्तशती (चण्डी) मा पनि यसको कतै उल्लेख छैन । लोकपरम्पराका रामकथाले ज्यादा महत्त्व पाएका गंगायमुना किनाराका मैदानी इलाकाहरूमा भने यो व्याख्या प्रचलित छ । तर यो व्याख्या रामकथाको मूलस्रोत वाल्मीकिको रामायणमा नै पनि भेटिन्न, अनि यो व्याख्या प्रचलित रहेको क्षेत्रमा नेपालमा जसरी दसैं नै मनाइन्न । त्यसैले प्राचीन परम्पराहरूको संरक्षण गरिबसेको नेपालले यस्ता व्याख्या आयात गर्नु पर्दैन, हुँदैन । वास्तवमा दुर्ग अर्थात् किल्लामा पुजिने भएकाले देवीलाई दुर्गा भनिएको हो र यिनलाई दुर्गम अनकण्टार बाटोघाटोमा, देउरालीमा र किल्लामा बसी आवतजावत गर्ने बटुवा र प्रहरीसिपाहीको रक्षा गर्ने विश्वासले पूजा गरिन्थ्यो । प्राचीन वैदिक परम्परा अनुसार त यी ठाउँमा समेत पुरुष देवता नै, सुरुमा इन्द्र र पछि कार्तिकेय, पुजिन्थे । त्यसैले इतिहास खोतल्दै जाँदा, दुर्गम थातथलो, गौंडाकिल्ला र देउरालीकी देउती दुर्गाको पूजा गर्ने चलनको मूलस्रोत लोकपरम्परा हो भन्ने अनुमान गर्नुपर्ने हुन्छ । लोकमा प्रसिद्ध र प्रिय भएकी दुर्गालाई विस्तारै जब मूल वैदिक धारमा समावेश गरियो, त्यसक्रममा सबैभन्दा पहिले एक्लै स्वतन्त्र रूपमा, अनि देवराज इन्द्रकी बहिनी कौशिकीका रूपमा यिनलाई उपस्थापित गरियो । यसै बीचमा इन्द्रको पूजा गर्ने परम्परा विस्तारै कमजोर भयो र इन्द्रको ठाउँ शूरवीर लडाकाहरूका देवता वासुदेव कृष्णले लिए । यसपछि देवीलाई पनि कृष्णकी बहिनी सुभद्रिका कात्यायनीका रूपमा हेर्न थालियो । पुरी जगन्नाथमा यसै परम्परा अनुसार कृष्ण र बलरामका साथमा बहिनी सुभद्राको पूजा गर्ने चलन अझै बचेको छ । देवीलाई यसरी बहिनीका रूपमा हेर्ने परम्परा केही समयसम्म पुराना शैवशाक्त वाममार्गी तन्त्रहरूमा समेत कायम थियो र यिनी त्यहाँ शिवकी बहिनीका रूपमा पुजिन्थिन् । यस्तै परम्परामा विजयादसमीसंँग जोडिएका विजयका चार देवीहरू जया, विजया, अजिता र अपराजिता पनि तुम्बुरु नामका शिवका चार बहिनीका रूपमा पुजिन्थे । समयले फड्को मार्दै जाँदा समाजमा पुरुषको पकड बढेपछि यी सबै परम्परा ओझेलमा परे र देवीलाई शिव, विष्णु वा अन्य कुनै पुरुष देवताकी शक्ति, पत्नी वा प्रियाका रूपमा देखाउन थालियो । विभिन्न थरीका लोकपरम्पराका देवदेवीलाई मूलधारमा समेट्ने क्रममा शिवविष्णु र देवीका पनि अनेकौं रूप भए । मैले यी कुरा यहाँ भन्नुको कारण नारी वर्ग र लोकजनले देवीलाई अलि बुझुन्, अनि नारीजागरण र लोकपरम्पराको प्रतीकका रूपमा देवीलाई लिऊन् र अघि सारून् भन्ने हो । नेपाली दसैंका आफ्नै विशेषता छन् । सुरुमा राजकीय चाडका रूपमा राजारजौटाले यसलाई लोकप्रिय बनाए होलान्, तर समय बित्दै जाँदा यो लोकजनको चाड भएको छ । यसको इतिहाससँंग जोडिएको राजकीयता र युद्धसँंगको सम्बन्ध पृष्ठभूमिमा बिलाउँदै गएका छन् र दसैं पारिवारिक न्यानोपन, विश्राम, उत्सव, पुनर्मिलन, र मैत्रीको चाडको रूपमा विकसित भएको छ । अनि परिवार, नातागोता, ठूलाबडा, साथीभाइ, छिमेकी सबैको एकआपसमा आशिष र शुभकामना साटासाट गर्ने चाड बनेको छ । दसैंको यो बुझाइ र उपयोग नेपाली समाज बाहेक अरूमा छैन । समग्रमा दसैं नेपाली पहिचानको एउटा कडी बनेको छ र यसलाई यसमा भएका केही विकृतिहरूलाई हटाउँदैघटाउँदै यसै रूपमा विकास गर्नुपर्छ । यसैगरी दसैंसंँग जोडिएको जमरा राख्ने र लाउने चलन लोकपरम्पराबाट आएको हो, यो उर्वराशक्तिको उत्पादकताको पूजासम्मान हो र नवरात्रमा गरिने कुमारी पूजा र बटुक कुमारको पूजामा पनि यही भावना अन्तरनिहित छ । फूलपातीका दिन भित्र्याइने नौथरी वनस्पतिलाई नवदुर्गा मानेर पूजा गरिन्छ, जो नवरात्रउपासनाको मूल अंश हो र यसको पृष्ठभूमिमा पनि प्रकृतिपूजा र लोकपरम्परा नै छ । त्यसैले दसैंलाई समग्र लोकजनले आफ्नो परम्पराका रूपमा बुझ्नुपर्छ र अपनाउनुपर्छ भन्ने मलाई लाग्छ । लेखक अक्सफोर्ड विश्वविद्यालयका इस्टर्न रिलिजन्स एन्ड इथिक्सका प्राध्यापक हुन् ।"
गान्धीको सत्ता,"नाथुराम गोडसेले त ठिकै गरे नि ? यसै साता काठमाडौंमा भेटिएका एक बुद्धिजीवीको जिज्ञासा थियो, गान्धीवध किन ? पुस्तक पढ्नुभएको छ ? मैले विनम्र प्रतिप्रश्न गरेँ, महात्मा गान्धीबारे सबै पढ्नुभएको छ ? उनले स्वीकार गरे, त्यो त छैन । महात्मा गान्धीका बारेमा गहिरो अध्ययन नगरिकन नै हतारमा टिप्पणी गर्ने प्रवृत्ति हामीकहाँ बढ्दैछ । उनी जन्मिएको देश भारत पनि यस्तो प्रवृत्तिबाट अछूतो छैन । ३० जनवरी १९४८ मा नाथुराम गोडसेले गान्धीमाथि गोली प्रहार गरी मारेका थिए । त्यहाँ पनि एउटा तप्का अहिले गोडसेको महिमामण्डन गर्न लागेका छन् । कतिपय यस्ता गर्नेहरू त्यहाँ निर्वाचितसमेत भएका छन् । तर गान्धीको आभामण्डल कम भएको छैन । गान्धीमाथि जति प्रहार हुँदै गएको छ, त्यति नै गान्धी गोरेटो फैलिँंदै गएको छ । यतिखेर विश्वभरि नै गान्धीको १५० औं जयन्ती मनाइँदैछ । गान्धीबारे भन्न थालिएको छ, उनको ८ दशकको जिन्दगी वास्तवमा कैयौं जिन्दगीहरूको सगोल इतिहास हो । उनको बाटो र विचारलाई संरक्षण गर्न कुनै राज्यसत्ताको आवश्यकता छैन । तर आधुनिक सत्ताका अभियन्तालाई आफूले बेहोर्नुपर्ने चुनौतीहरूसँग जुध्न गान्धी विचारको साथ चाहिएको छ । यसले नै गान्धीको प्रासंगिकतालाई प्रस्ट्याउँछ । गान्धीले राजनीतिक सङ्घर्षको साथै रचनात्मक गतिविधिलाई समानान्तर रूपमा बढाए । त्यसैले उनलाई २० औं शताब्दीको रूपान्तरणकारी राजनीतिक नेतामध्ये एक मानिन्छ । अमेरिकी भविष्यवादी लेखक एल्विन टफ्लरको किताब फ्युचर शकले निकै हलचल मच्चाएको हो । त्यसपछि थर्ड वेभमा एउटा अध्यायको नाम नै गान्धी विद सेटेलाइट्स राखिएको छ । सादा जीवन, प्रकृतिसँग निकटता र मानवताका लागि गान्धीको शिक्षाले विश्वको ध्यानाकर्षण गरिराखेको छ । भारतीय स्वतन्त्रता संग्रामको साथै उनले छुवाछूत उन्मूलन, हिन्दुमुस्लिम एकता, चर्खा र खादीको प्रसार, ग्राम स्वराज्यको परिकल्पना, आधारभूत शिक्षामाथि जोड, परम्परागत चिकित्सीय ज्ञानको उपयोग, बदलावका लागि अखबारको प्रयोग, आश्रममा सामूहिक बसोबास जस्ता काम गरे । यसैले गान्धीको जीवन र उनको काम निकै विस्तृत हुनपुग्यो । औपनिवेशिक शासनबाट भारत मुक्त भएपछि यिनलाई पत्रकारहरूले सोधेका थिए, भारत विकासको मोडल के हुनेछ ? उनको जवाफ थियो, भारतको प्रगति बेलायतीहरूको बाटो समाएर हुँदैन । भारत त्यही बाटोमा हिँंड्यो भने उसलाई पृथ्वीजस्तै कैयौं ग्रहको आवश्यकता पर्न सक्छ । उनको संकेत कथित आधुनिक विकासका कमजोरीतिर थियो, जहाँ केही प्रतिशत मानिसका लागि प्रकृतिको चरम दोहन गरिन्छ । अहिले वातावरणमा आकस्मिक परिवर्तन, असन्तुलित मौसम, मानव सभ्यताको लागि चुनौती बन्दैछ । गान्धी पर्यावरणका मुखर हितैषी थिए । त्यसैले उनका प्रयोगहरूमा प्रकृतिसँग समीपता र सन्तुलित प्रयोगको कुरा गाँसिएको थियो । आज बिग्रँदो पर्यावरणले गान्धीलाई सम्झिन दबाब दिँदैछ । यस सन्दर्भमा अहिलेका राज्य व्यवस्थापकहरूलाई गान्धी सत्ताको ओत चाहिन्छ । गान्धीको सत्ता भनेको उनको खुला जीवनमा भएगरिएका प्रयोग, अनुभवजन्य चिन्तन र उनले आफ्नै प्रयोगबाट देखाएको बाटो हो । गान्धीको सत्ता सत्य, अहिंसा र सहिष्णुता हो । गान्धीको सत्य र अहिंसाबारे निकै चर्चा चल्छ, तर उनको सहिष्णुताबारे त्यति उल्लेख हुँदैन । सहिष्णुता भनेको सहने सामर्थ्य, सतत साधना हो । गान्धीको शब्दकोशमा सहिष्णुताको मतलब कमजोरी भन्ने होइन । अहिंसक सेना निर्माणको अस्त्र हो, सहिष्णुता । उनी क्रियाशील रहेकै बेला कैयौं कोणबाट उनकै मुलुक भारतमा औपनिवेशिक सत्ताविरुद्ध हिंसक प्रतिरोधको अभ्यास र वकालत हुँदै थियो । तर गान्धी समाजमा अहिंसाका पाठ पढाउँदै थिए । केही वर्ष पहिला एउटा हिन्दी चलचित्र आएको थियो, मुन्नाभाइ एमबीबीएस । त्यसको एउटा संवाद युवा पुस्तामाझ असाध्यै लोकप्रिय भएको थियो, बापु ने पहले गाल पर थप्पड परने पर दुसरा गाल बढाने की नसिहत दी, लेकिन दुसरे गाल पर थप्पड परने पर क्या करें ये नहीं बताया । चलचित्रमा फेरि मुन्नाभाइ पात्रको असली चरित्र मुखरित हुन्छ र उसले आफ्नो विरोधीलाई चुट्छ । यस्ता मुन्नाभाइ तपाई, हाम्रामाझ पनि मौजुद छन्, जसले गान्धीको आदर्शलाई अधुरो बुझेका छन् र गान्धीवादी हुने दम्भमात्र राख्छन् । गान्धीको सहिष्णुताबारे वर्तमान पिढीलाई बताउनुपर्छ । आफ्नो समाज र देशलाई बदल्नुछ भने अहिंसक प्रतिरोधको ताकत हासिल गर्नुपर्छ । गान्धीले भनेका थिए, यदि तपाईं कसैलाई सुधार्न चाहनुहुन्छ भने वा आफ्नै आत्मालाई बलियो बनाउन चाहनुहुन्छ भने क्षमा गर्न सिक्नुस् । क्षमा गर्ने प्रवृत्ति नै सहिष्णु बन्नुको प्रारम्भिक आधार हो । गान्धी कहिल्यै पनि हिंसाको जवाफ हिंसाले दिने पक्षमा थिएनन् । उनले व्यक्तिगत हमलाको जवाफ संयमसाथ दिए । गान्धीको सहिष्णुता मजबुरी होइन । मजबुरीको नाम महात्मा गान्धी होइन । आफ्नो सहिष्णुताको बलबाट मजबुरीलाई मजबुतीमा बदलिदिने व्यक्तिको नाम हो गान्धी । त्यसैले गान्धीको सत्ता अहिंसक साहसीहरूको सत्ता हो । भयमुक्त योद्धाहरूको सत्ता हो । सङ्घर्षका क्रममा गान्धी धेरैपटक जेल परे । जेलमा पनि उनी शौचालय सफाइ, पढाइ, लेखाइ, प्रवचन, चर्खा काट्ने र छालाको जुत्ताचप्पल बनाउने काम गर्थे । उनलाई दक्षिण अफ्रिका छँदा जेल पठाउने अधिकारी जनरल स्मट्स थिए । सन् १९१३ मा गान्धीले यी अधिकारीलाई जेलबाटै चिठी लेखेर आफूले १५ वटा चप्पल बनाइसकेको बताएका थिए । यदि ती अधिकारीले आफ्नो खुट्टाको नापो दिए भने तिनका लागि पनि चप्पल बनाइदिने बताएका थिए । सन् १९१४ मा जब उनी जेलबाट रिहा भए र दक्षिण अफ्रिका सधैंका लागि छाड्ने सोच बनाए, त्यतिखेर गान्धीले ती अधिकारीलाई आफूले बनाएको चप्पल दिए । पछि भारत आएर गान्धी यहाँका अग्ला नेता भए । उनको राजनीतिक र सामाजिक सक्रियता बढ्दै गयो । तर पनि उनले उद्यम छाडेनन् । चप्पल बनाउनुका साथै मरेका जनावरहरूको छाला निकाल्ने काम पनि सिके । एक पटक जवाहरलाल नेहरू र सरदार बल्लवभाइ पटेलका साथ भारतीय कांग्रेसका केही ठूला नेताहरू महाराष्ट्रस्थित सेवाग्राम आश्रम पुगे । उनीहरूले निकै बेर गान्धीलाई कुर्नुपर्यो । गान्धीसँग भेट्दा सिकायत पनि गरे । गान्धीले त्यतिखेर आफू आश्रमबासीलाई छालाको चप्पल बनाउन सिकाइरहेको बताउँदै उनीहरूलाई पनि चप्पल बनाउन सुझाए । गान्धी आफ्नो काम आफैंले गर्नुपर्ने सोचका पक्षपाती थिए । उनका विरोधी द अफ्रिकाका स्मट्सले सन् १९३९ मा लेखे, मैले यो चप्पललाई कैयौंपटक लगाएँ, मलाई लाग्छ, यस्तो महान व्यक्तिको हातले बनाएको चप्पल खुट्टामा लगाउनका लागि म अयोग्य छु । अहिले त्यो चप्पलको जोडी एउटा संग्रहालयमा राखिएको छ । यसरी गान्धी आफ्नो संयम र सिर्जनाले आफूभन्दा फरक विचार राख्नेको पनि मन जित्थे । तमाम असहमतिका बावजुद पनि कसैसँगको निजी सम्बन्धलाई आत्मीय कायम राख्न उनी तत्पर रहन्थे । कसैले व्यक्तिगत मानहानि गर्दा पनि त्यसलाई सहन्थे, जसरी दक्षिण अफ्रिकामा ट्रेनबाट धक्का दिएर खसाल्दा त्यसको तत्काल प्रतिरोध गर्नुभन्दा पनि मन्थन गरेर त्यो प्रवृत्ति विरुद्ध नै लड्ने काम गरे । दक्षिण अफ्रिकाको धर्तीमा भएको अपमानदेखि आफ्नै मुलुक भारतमा भएको हिंसाको प्रचण्ड रापतापमाझ पनि देखिन्छ, एउटा सहिष्णु गान्धी जो आफ्नो प्रतिज्ञाप्रति प्रतिबद्ध छ र त्यसका लागि आहुति पनि दिन्छ । स्वयं उनकै भारतभित्रबाट वाट्सप विश्वविद्यालयद्वारा फैलाइएको गान्धी विरोधी कुतर्क, भ्रामक तथ्य र त्यससँग जोडिएको पक्षधरताका बावजुद पनि गान्धी झन्झन् विकल्पका रूपमा देखिन थालेका छन् । २००७ जून १५ मा संयुक्त राष्ट्रसंघले घोषणा गर्यो गान्धीको जन्मदिनलाई अन्तर्राष्ट्रिय अहिंसा दिवसको रूपमा मनाइने । यो प्रस्ताव सबैभन्दा पहिला नोबल पुरस्कार विजेता इरानका शिरिन इबाडीले २००४ मा राखेका थिए । अहिले गान्धीको १५० औं जयन्ती मनाइराख्दा हामीले पनि त्यसमा साझेदारी गर्दै पर्यावरणमैत्री नेपालको सङ्कल्प राख्न सक्यौं भने त्यो गान्धी स्मृति मनाएको सार्थक हुनेछ । विकासको बाटोलाई विनाशको पर्यायवाची नबनाउन गान्धीको संकल्पलाई अवसरमा अनुवाद गर्न सक्छ । हामीले देखिराखेका छौं, विनाशमुखी विकासको परिणामले कत्रो मूल्य चुकाउनु परिरहेको छ । बदलावका लागि अहिंसक माध्यमको प्रयोग अर्को संकल्प हो । हिंसा एउटा मनोवैज्ञानिक अवस्था हो । यसले अर्को पक्षप्रति निषेध, घृणा र संवादहीनताका लागि उक्साउँछ । बदलावका लागि बन्दुक बोकेको बताउनेहरू पनि हिजोआज यसले जन्माएका विकृतिबाट दिक्दार छन् । आखिर यसको भुक्तभोगी बन्दुक उठाउने समाज नै हुन्छ । चे ग्वेरा वा फिडेल कास्त्रोले क्रान्तिका लागि आफ्नो आधार क्षेत्रका जनतालाई बन्दुक समाउन लगाए, तर जब सत्तामा पुगे ती बन्दुकहरू कसरी फिर्ता ल्याउने चिन्ता छायो । भनिन्छ समाज, बन्दुक र राज्य एकसाथ चल्न सक्दैन । अन्ततोगत्वा कास्त्रोले जनताबाट बन्दुक फिर्ता लिए । बन्दुकको बलमा राज्यलाई आफ्नो कुरा सुनवाइ गराउने चाहनालाई कदापि स्वीकार गर्न सकिंँदैन । ठीक त्यसैगरी बन्दुकको बलमा सरकारले जनविरोधी नीति वा काम थोपर्न खोज्छ भने त्यो पनि अस्वीकार गरिन्छ । शान्तिपूर्ण सङ्घर्षलाई सरकारले संवादमार्फत वैधता दिनुपर्छ । आज नेपालमा यस्तो नागरिक समझदारीको आवश्यकता छ, जहाँ सत्याग्रह र अहिंसाबाट नै जनआकांक्षालाई राज्यले सुन्छ । यसले नै प्रत्येक नेपालीको मनमा गान्धीको सत्तालाई स्थापित गर्न सक्छ ।"
कक्षा १२ मा जीवनोपयोगी शिक्षा अनिवार्य,"(काठमाडौं)  पाठ्यक्रम विकास केन्द्रले कक्षा १२ का विद्यार्थीलाई जीवनोपयोगी शिक्षा अनिवार्य गरेको छ । शैक्षिक सत्र (२०७७) देखि कक्षा ११ मा सामाजिक अध्ययन र कक्षा १२ मा जीवनोपयोगी शिक्षा पढाइन लागेको हो । राष्ट्रिय पाठ्यक्रम प्रारूप स्वीकृत भएसँगै कक्षा ११ र १२ मा संकाय प्रणाली अन्त्य गर्दै ६ विषय पढाइँदै छ । यसअनुसार ३ विषय अनिवार्य र ३ विषय ऐच्छिक हुनेछन् । कक्षा ११ मा नेपाली, अंग्रेजी र सामाजिक अध्ययन तथा कक्षा १२ मा नेपाली, अंग्रेजीसहित जीवनोपयोगी शिक्षा अनिवार्य विषय रहने केन्द्रले जनाएको छ । अनिवार्यबाहेक दुवै कक्षामा विद्यार्थीले थप ३ ऐच्छिक विषय अध्ययन गर्न पाउनेछन् । अहिलेको जस्तो संकाय हुँदैन, विद्यार्थीले उच्च शिक्षामा कुन क्षेत्र रोज्ने त्यहीअनुसार विषय छानेर पढ्न पाउँछन्, केन्द्रका सूचना अधिकारी गणेशप्रसाद भट्टराईले भने, उदाहरणका लागि विज्ञान ऐच्छिक रोज्ने विद्यार्थीले अन्य क्षेत्रको जुन कुनै विषय पनि रोज्न सक्छ, सबै ऐच्छिक विषय विज्ञान नै पढ्छु भने पनि पाउँछ ।केन्द्रले ७० वटा विषयको पाठ्यक्रम निर्माण गरिरहेको छ । चालु वर्षभित्र पाठ्यक्रमअनुसार पाठ्यपुस्तक छपाएर आउँदो शैक्षिक सत्रदेखि कार्यान्वयनमा लैजान लागिएको हो । यही वर्ष केही विद्यालयमा नयाँ पाठ्यक्रम नमुना परीक्षण गर्ने योजना भए पनि परीक्षामा समस्या हुने देखिएपछि केन्द्र पछि हटेको छ । कक्षा ११ र १२ मा राष्ट्रिय परीक्षा बोर्डले राष्ट्रियस्तरको परीक्षा सञ्चालन गर्छ । केही विद्यालयमा मात्र नयाँ पाठ्यक्रम परीक्षण गर्दा प्रश्नपत्र बनाउनेलगायत काममा झन्झट हुने भट्टराईले जनाए । उनले भने, २०७७ सालदेखि देशभर नयाँ पाठ्यक्रम पनि लागू गर्ने र विद्यालयहरूमा केही पाठ र एकाइहरूको नमुना परीक्षण पनि गर्दै जाने तयारी छ । त्यसका लागि पाठ्यक्रम तयार भएका विषयको किताब लेखिँदै छ । विद्यालय शिक्षा पूरा गर्दा विद्यार्थीलाई कुनै न कुनै उपयोगी सीप सिकाउने उद्देश्यले जीवनोपयोगी शिक्षा लागू गर्न लागिएको शिक्षामन्त्री गिरिराजमणि पोखरेलले बताए । पाठ्यक्रमको मस्यौदामा कक्षा ९ देखि नै जीवनोपयोगी शिक्षा अनिवार्य गर्दै कक्षा ११ र १२ मा ७ विषय राखिएको थियो । अहिले विद्यार्थीले ५ विषय मात्र अध्ययन गर्दै आएका छन् । ७ विषय पठनपाठनको प्रावधानको विरोध हुन थालेपछि कक्षा ११ बाट जीवनोपयोगी शिक्षा हटाएर ६ विषय मात्र कायम गरिएको हो । सूचना अधिकारी भट्टराईले पनि विद्यार्थीलाई सीप सिकाउने गरी पाठ्यक्रम निर्माण गरिने बताए । शिक्षाविद् विनय कुसियतले भने जीवनोपयोगी शिक्षा अनिवार्य गर्न लागिएकामा असन्तुष्टि जनाए । सबै विषय कामकाजमा उपयोगी हुनुपर्छ, जीवनोपयोगी विषय राखेर मात्र विद्यार्थीले सीप सिक्छन् भन्ने छैन, उनले भने । छुट्टै विषयका रूपमा राख्दा कार्यान्वयनमा चुनौती हुने कुसियतको तर्क छ । विद्यार्थीलाई अन्य विषय पठनपाठन गराउँदा पनि सीपसँग जोड्न सकिन्छ, उनले कान्तिपुरसँग भने, तयारीबिनै नयाँ विषय लागू गर्दा समस्या आउन सक्छ । जीवनोपयोगी शिक्षा प्रयोगात्मक परीक्षामा नम्बर दिने विषय मात्र हुन सक्ने आशंका कुसियतले व्यक्त गरे । विद्यालय तहमै अनिवार्य र ऐच्छिक विषयको संख्या बराबर राखिकामा समेत उनले आपत्ति जनाए । विद्यालय तहमै विद्यार्थीलाई धेरै विषय छान्न दिएर विशिष्टीकृत गर्दा विद्यालय शिक्षाको मर्म नै मर्न सक्छ, उनले भने ।कक्षा ११२ लाई विद्यालय तहमा समाहित गरेपछि सरकारले राष्ट्रिय पाठ्यक्रम प्रारूप तयार पारेको थियो । चालु शैक्षिक सत्रदेखि कक्षा १३ मा एकीकृत पाठ्यक्रम १ सय ३ विद्यालयमा नमुना परीक्षण भइरहेको छ । २०७७ वैशाखदेखि कक्षा १ मा नयाँ पाठ्यक्रम पूर्ण रूपमा कार्यान्वयन गरिने भट्टराईले बताए । कक्षा १ को पुस्तक छपाइ सकिइसकेको छ । कक्षा ४ देखि ८ र कक्षा ९१० को पाठ्यक्रम पनि स्वीकृत प्रारूपअनुसार परिमार्जन भइरहेको केन्द्रले जनाएको छ । कक्षा ९ देखि नै विद्यार्थीले प्राकृतिक चिकित्सा, योग र आयुर्वेद विषय पढ्न पाउने प्रबन्ध गरिएको छ । यी विषयको पनि पाठ्यक्रम स्वीकृत भइसकेको छ । देशका बारेमा अधिकतम जानकारी दिने उद्देश्यले नयाँ पाठ्यक्रममा सामाजिक अध्ययनलाई पनि जोड दिइएको छ ।"
वैकल्पिक राजमार्ग बन्दै मदन भण्डारी लोकमार्ग,"(काठमाडौं)  पूर्वपश्चिम राजमार्गको विकल्पका रूपमा विकास गरिएको मदन भण्डारी राजमार्गको १ सय ५३ किमि सडक कालोपत्रे भएको छ । झापाको बाहुनडाँगीदेखि डडेलधुराको रुपालसम्मको १ हजार २ सय ५० किमि दूरीको सडकले चुरे र भित्री मधेस हुँदै अघि बढ्छ । सामरिक महत्त्वको सडक विस्तारपछि यसले आसपासका क्षेत्रको आर्थिक, सामाजिकलगायत गतिविधिमा महत्त्वपूर्ण भूमिका निर्वाह गर्ने मदन भण्डारी राजमार्ग प्रमुख उमेश बिन्दुले बताए । अधिकांश सडक खण्डको ट्र्याक खोल्ने काम हुँदै छ, उनले भने, दुई लेन विस्तारसँगै कालोपत्रे थालिसकेका छौं । भित्री मधेस, चुरे भावर, शिवालिक तथा दुन उपत्यकालाई यातायात सञ्जालमा जोड्ने यो सडक रुपाल पुगेर टुंगिन्छ । धरानचतरा सडक र महेन्द्र राजमार्गका केही भागलाई समेत समेटेर गत वर्ष सरकारले मदन भण्डारी राजमार्ग नामकरण गरेको हो । यसरी धरान, चतरा, गाईघाट र सिन्धुली हुँदै हेटौंडासम्मको ३ सय १८ किमिमध्ये ८० किमि कालोपत्रे भइसकेको धरान चतरा पूर्वी खण्डका प्रमुख ललिजन खनालले जानकारी दिए । सानाठूला गरी करिब ४३ पुलमध्ये ३४ वटाको निर्माण सकिएको उनको भनाइ छ । बाँकी पुलको ठेक्का भइरहेको र यसमा खासै समस्या नभएको उनले बताए । ४० देखि ३ सय मिटरसम्म पुल निर्माण भइसकेका छन् । अब धेरै काम पनि बाँकी छैन, उनले भने, पूर्वी भागमा काम सकिन्छ । ३३ वटा पुल निर्माणका चरणमा रहेको धरानचतरा पश्चिम खण्डका इन्जिनियर केशव ओझाले जानकारी दिए । एकदुई वटामा मुआब्जा विवाद आएको छ, त्यो पनि चाँडै समाधान हुन्छ, उनले भने, समस्या छैन ।पूर्वी भागमा १ सय ३५ र पश्चिम खण्डमा १ सय ८३ किमि सडक पर्छ । यो मार्गको हेटौंडादेखि गैंडाकोटसम्मको करिब ८० किमि महेन्द्र राजमार्ग (पूर्वपश्चिम) मा पर्छ । दुई लेन विस्तार हुने उक्त सडकको चौडाइ ११ मिटर हुनेछ । तीन वर्षभित्र विस्तार गरिसक्ने भन्दै तीव्र रूपमा काम अघि बढेको राजमार्ग प्रमुख बिन्दुले बताए । ३ सय १८ किमि धरानचतराहेटौंडा, हेटौंडागैंडाकोट ८० किमि महेन्द्र राजमार्ग, ७ सय ८० किमि पछिल्लो मदन भण्डारी लोकमार्ग, २० किमि बीपी राजमार्ग र अन्य बाँकी ६१ किमि पनि महेन्द्र राजमार्गलाई जोडेर यो लोकमार्ग घोषणा गरिएको हो । अधिकांश स्थानमा ट्र्याक खोल्ने काम सकिएको र कालोपत्रेको काम अघि बढाइने उनको भनाइ छ । केही ठाउँमा सर्भे र विस्तृत आयोजना प्रतिवेदन (डीपीआर) को काम भइरहेको उनले बताए । मदन भण्डारी राजमार्गका लागि सरकारले आर्थिक वर्ष ०७५७६ को बजेटमा ४ अर्ब ५० करोड विनियोजन गरेको छ । उक्त राजमार्ग निर्माणमा २० अर्ब रुपैयाँभन्दा बढी लाग्ने अनुमान छ । आव ०७९८० मा काम सक्ने लक्ष्य राखिएको बिन्दुको भनाइ छ । राजमार्गको दाङदेखि सुर्खेतको बोटेचौरसम्म कालोपत्रे भइरहेको छ । बोटेचौरलगायत केही खण्डमा ७३ किमि सडक कालोपत्रे भइसकेको उनले बताए । दुई लेनको यो राजमार्ग झापाको शान्तिनगरदेखि सुनसरीको धरानचतरा, उदयपुरको गाईघाटकटारी, सिन्धुलीको सिन्धुलीमाडी, मकवानपुरको हेटौंडा हुँदै नवलपरासीको गैंडाकोटसम्म पुग्नेछ । पाल्पाको रामपुर, गुल्मीको रिडीतम्घास, प्यूठानको बाग्दुलादेवीस्थान, दाङको घोराहीतुलसीपुरपुरनधारा, सुर्खेतको बोटेचौरबड्डीचौर, डोटीको सिमचौरबीपीनगर, कैलालीको सहजपुरबुडर हुँदै डडेल्धुराको रुपालसम्म पुर्याइनेछ । धरानझापा क्षेत्रको करिब १ सय २० किमि सडकको डीपीआर भइसकेको छ । गैंडाकोटराम्दी १ सय ३२ किमि सडकखण्ड पनि कालोपत्रेको काम सुरु भइसकेको बिन्दुले जानकारी दिए । तर उक्त खण्डलाई सडक विभागअन्तर्गतकै अर्को आयोजनाले निर्माण अघि बढाएको छ । राम्दीतम्घास क्षेत्रमा पनि राजमार्गको निर्माण भौतिक कार्य निकै अघि बढेको छ । तम्घासप्यूठानतुलसीपुरपुरनधारासुर्खेत क्षेत्रको अधिकांश भाग कालोपत्रे भइसकेको उनले बताए । सुर्खेतको बड्डीचौरकर्णाली (अछामसुर्खेतको सिमाना) हुँदै करिब ९४ किमि ट्र्याक खोल्ने काम सकिएको उनले बताए । केही भागमा डीपीआर र डिजाइनको काम भइरहेको छ, उनले भने । जोगबुडारुपाल क्षेत्रको करिब १८ किमिमा डीपीआरलगायत सर्भेको काम भइरहेको बिन्दुको भनाइ छ । राजमार्गको दक्षिणतिर हुलाकी र उत्तरतिर मध्यपहाडी लोकमार्ग निर्माणाधीन छन् । प्रचुर खेतीयोग्य जमिनयुक्त भूभागका साथै दुन उपत्यका भएर जाने मदन भण्डारी लोकमार्गको भौगोलिक स्थिति समथरदेखि हल्का पहाडी रहेको उनले जानकारी दिए । उर्वरा भूमि भएर जाने भएकाले यो सडकको निकै महत्त्व छ, उनले भने, यस क्षेत्रमा बसोबास गर्ने मान्छेको आर्थिक तथा सामाजिक जीवनस्तर निकै माथि पुग्नेछ । जलवायु र हावापानीका हिसाबले यस खण्डमा बस्न निकै फाइदाजनक हुने उनले बताए ।"
स्कुलेलाई सिकाए मुटुरोगको जोखिम कम,"(काठमाडौं)  मुटुरोगको जोखिम घटाउने व्यवहार अनुसरण गर्नेमा विद्यार्थी अगाडि छन् । १० देखि १९ वर्षका बालबालिका र युवामा सकारात्मक परिवर्तन आएको अध्ययनमा पाइएको हो । उनीहरूले गर्दै आएको जोखिमपूर्ण व्यवहारमा सुधार आएको अध्ययनले देखाएको छ । धेरैले बोतलका चिसो पेय पदार्थको सेवन गर्ने बानी छाडेका हुन् ।मुटुरोगका मुख्य ५ जोखिम कारकमा सुर्तीजन्य पदार्थ सेवन, मदिरापान, पत्रु खाना, बोतलमा आउने पेय पदार्थ सेवन, शारीरिक श्रम पर्ने क्रियाकलाप नगर्नु र मानसिक तनाव पर्छन् । भाष्कर तेजश्री स्मृति प्रतिष्ठानले बुधबार राजधानीमा सार्वजनिक गरेको मुटुरोगको जोखिमपूर्ण व्यवहार न्यूनीकरणसम्बन्धी अध्ययन प्रतिवेदनमा सकारात्मक परिवर्तन आएको पाइएको उल्लेख छ । यो अध्ययन सातै प्रदेशका सामुदायिक विद्यालयहरूका ४ हजार २ सय २५ किशोरकिशोरी र युवा विद्यार्थीमा गरिएको थियो । अध्ययनमा २ हजार २ सय ८८ छात्रा र १ हजार ९ सय ३७ छात्र सहभागी थिए । विद्यार्थीमा मुटुरोगविरुद्धको जनचेतना फैलाउँदा समस्यालाई जरैदेखि रोक्न सकिन्छ भन्ने देखियो, अध्ययन प्रस्तोता डा रीता थापाले भनिन्, जोखिमपूर्ण व्यवहारमध्ये बोतलको चिसो पेय पदार्थको उपयोग घट्यो, तर फलफूलको सेवन गर्ने बानी बढेको छैन । अध्ययनअनुसार प्रदेशमा २ मा सबै जोखिम व्यवहार तथ्यांकीय रूपमा घटेको पाइएको छ । अझ सातै प्रदेशमा किशोरको दाँजोमा किशोरीहरूको जोखिम व्यवहारमा बढी परिवर्तन आएको देखिएको छ । यसअन्तर्गत चुरोट सेवन गर्ने पुरुषमा १७ प्रतिशतले कमी आएको पाइएको छ भने महिलामा ५२ प्रतिशतले कमी आएको छ ।मदिरापानमा पुरुषमा ११ प्रतिशतले र महिलामा ४७ प्रतिशतले कमी आएको पाइएको छ । यस्तै स्वस्थकर खानेकुराअन्तर्गत भुटेको बदाम र उसिनेको अन्डा सेवनमा वृद्घि भए पनि फलफूल र सागसब्जी सेवनमा तथ्यांकीय वृद्घि नदेखिएको डा थापाले बताइन् । फलफूल र सागसब्जी सेवनको बानी बढेको नदेखिनुको कारण पत्रु खानाको बढ्दो विज्ञापन र स्वस्थकर खानेकुरा कम उपलब्ध हुनु वा आर्थिक अवस्था आदि कारक हुन सक्छ, उनले भनिन्, नवयुवामा जानकारी पुस्तिकाको प्रयोगबाट मुटुरोगका जोखिमहरू ६ महिनामै तथ्यांकीय रूपमा कमी ल्याउन सकिन्छ भन्ने प्रमाणित भयो । जोखिम व्यवहार घट्ने क्रमको दिगो निरन्तरताबाट मात्र मुटुरोगलाई नियन्त्रण गर्न सकिने उनले बताइन् ।विशेषज्ञहरूका अनुसार मुलुकमा नसर्ने रोगमध्ये मुटुसम्बन्धी समस्याबाट पीडित हुनेको संख्या बर्सेनि बढेको छ । कुल मृत्युको करिब ३० प्रतिशत हृदयरोगबाट हुने गरेको छ भने कम उमेरमै मुटुरोगको सिकार हुनेहरूको संख्यासमेत बढ्दो छ । विश्व स्वास्थ्य संगठनका अनुसार प्रारम्भिक जोखिम हटाउन सके करिब मुटुरोगका जोखिम ८० प्रतिशत कम हुन सक्छ । मुलुकमा हाल नसर्ने रोगबाट दुईतिहाइको मृत्यु भइरहेको छ । यसमा मुटुसम्बन्धी रोगले मर्नेको दर उल्लेख्य रहेको औंल्याउँदै मुटुरोग विशेषज्ञ प्राडा भगवान कोइरालाले उच्च रक्तचापसमेत एउटा प्रमुख कारण रहेको बताए । स्कुलेलाई मुटु लगायतका रोगबारे जानकारी दिँदा यसले उनीहरूमा मात्र नभई परिवारका सदस्यहरूको स्वास्थ्यमा समेत सकारात्मक परिवर्तन ल्याउने उनको भनाइ छ । उपप्रधान तथा स्वास्थ्यमन्त्री उपेन्द्र यादवले हाल मुलुकमा बढ्दो नसर्ने रोगको अवस्थासँग जुध्न विद्यार्थीदेखि आम जनमानससम्म स्वस्थकर सकारात्मक व्यवहार परिवर्तनको खाँचो औंल्याए । यसका लागि हामीले सबै निकायका चेतना अभिवृद्धिसम्बन्धी कार्यक्रमलाई एकीकृत रूपमा अगाडि बढाउनुपर्ने खाँचो छ, उनले भने । डा दिनेश न्यौपानेले विद्यार्थीमार्फत स्वास्थ्यसँग सम्बन्धित कार्यक्रमलाई लग्दा प्रभावकारी हुने बताए । सन् २०१५ मा गरिएको स्कुल आधारित विद्यार्थीको विश्वव्यापी स्वास्थ्य सर्वेक्षणमा नेपालमा १४ प्रतिशत १० देखि १९ वर्षसम्मका स्कुले आत्महत्या गर्ने सोच राख्छन् । यस्तै ९ प्रतिशत तमाखु सेवन गर्छन् भने ५५ प्रतिशत मदिरा सेवन गर्छन् । यस्तै ३३ प्रतिशतले दिनहुँ एकदेखि चार पटक बोतलका चिसो लगायतका कार्बोनेटेड पेय पदार्थ सेवन गर्छन् ।"
भारतीय नेताको उपस्थितिमा गान्धी जयन्ती,"काठमाडौं (कास) भारतीय नेताहरूले नेपालमा महात्मा गान्धीको दर्शनको गहिरो प्रभाव परेको बताएका छन् । महात्मा गान्धीको १५ औं जयन्तीका अवसरमा महेन्द्रनारायण निधि प्रतिष्ठानले बुधबार राजधानीमा आयोजना गरेको गान्धी दर्शनसम्बन्धी प्रवचनमा सत्तारूढ भाजपाका प्रवक्ता विजय शोनकर शास्त्री र कांग्रेस आईका नेता एवं पूर्वविदेशमन्त्री सलमान खुर्सिदले नेपाल र भारतकै राजनीतिमा गान्धीको दर्शनले प्रभाव पारेको बताए । कार्यक्रममा कांग्रेस सभापति देउवाले ग्रामस्वराज कार्यक्रममार्फत गान्धीले निमुखा र गरिब जनताको जीवनस्तरमा परिवर्तन ल्याउन क्रान्तिकारी काम गरेको बताए । बेलायतको उपनिवेशविरुद्ध गान्धीले चर्खा आन्दोलन चलाएको र त्यसको प्रभावसमेत नेपालमा परेको चर्चा उनले गरे । कांग्रेस वरिष्ठ नेता पौडेलले नेपालमा राम्रो हतियारले होइन, राम्रो विचारले राजनीति जित्न सकिन्छ भन्ने मान्यता बुद्ध र गान्धीको दर्शनमा पाइने बताए । गान्धीकै प्रभावका कारण भारतमा मुसलमान सुरक्षित महसुस गर्छन्, उनले भने । कांग्रेस उपसभापति विमलेन्द्र निधिले ०४६ सालको आन्दोलन र ०६२०६३ सालको दोस्रो जनआन्दोलनदेखि नेपालले अंगीकार गरेका शासन व्यवस्था गान्धीकै दर्शनबाट प्रभावित भएको बताए । मनबाट भय हटाए संसार जित्न सकिन्छ भन्ने गान्धीको दर्शनले ०४६ सालको जनआन्दोलन प्रभावित भएको उनले स्मरण गरे । दोस्रो आन्दोलनले नेपालमा ल्याएको परिवर्तनमा पनि गान्धीवादी दर्शन गहिरो रूपमा परेको निधिको उनको भनाइ थियो । पूर्वमहामन्त्रीसमेत रहेका कांग्रेस नेता कृष्णप्रसाद सिटौलाले सर्व धर्म समभाव भन्ने गान्धी दर्शनको प्रभाव नेपालको संविधानमा परेको बताए । संविधानमा धर्म निरपेक्षताको व्यवस्था र सनातनदेखि चल्दै आएको धर्मको संरक्षण गर्ने व्यवस्था गान्धी दर्शनकै प्रभाव हो, उनले भने । भाजपा प्रवक्ता शास्त्रीले सबका साथ, सबका विकास भन्ने प्रधानमन्त्री नरेन्द्र मोदीको नारा गान्धी दर्शनकै प्रभाव रहेको बताए । शान्तिपूर्ण बाटोबाट नेपालले सशस्त्र द्वन्द्व अन्त्य गरेको मुद्दालाई भारतीय प्रधानमन्त्री मोदीले नेपालको संसद्, भारतको लालकिल्ला र संयुक्त राष्ट्रसंघको महासभामा समेत उदाहरणका रूपमा प्रस्तुत गरेको स्मरण गरे । पूर्वविदेश मन्त्रीसमेत कंग्रेस आईका नेता खुर्सिदले गान्धीको नेपालमा आउने सपना पूरा नभएको स्मरण गर्दै गान्धी दर्शनले विश्व राजनीतिलाई तरंगित बनाएको बताए । उनले मार्टिन लुथर किङ र नेल्सन मण्डेलाजस्ता अन्तर्राष्ट्रिय राजनेताहरू गान्धी दर्शनबाटै प्रभावित भएको बताए । शान्ति नभई विकास हुन्न, विकास नभई फेरि शान्ति पनि हुन्न भन्ने मान्यता गान्धी दर्शन हो, उनले भने । कार्यक्रममा नेपालका लागि भारतीय राजदूत मञ्जीवसिंह पुरीले पनि गान्धी दर्शनको नेपालमा प्रभावबारे धारणा राखेका थिए ।"
खाँडी र अल्लोमा नयाँ पुस्ता,"(काठमाडौं)  खाँडीको कपडालाई सम्झिनुपर्दा धेरैको मस्तिष्कमा अहिंसावादी भारतीय नेता महत्मा गान्धीको तस्बिर आउन सक्छ । स्वदेशी उत्पादनलाई उत्प्रेरित गर्ने अभियानअन्तर्गत भारतमा गान्धीले चर्खा आन्दोलन नै चलाएका थिए । नेपालमा पनि त्यसको प्रभाव पर्यो, तुलसीमेहर श्रेष्ठलगायतले अभियान नै थाले । मंगलबार राजधानीको लैनचौरस्थित भारतीय दूतावास परिसरमा यिनै चर्खा अभियन्ताहरूको सम्मानमा मोडलहरूले फेसन सो गरे । रोचक के भने, सोमा खाँडी, ढाका, अल्लोजस्ता स्वदेशी कपडाबाट बनेको डिजाइन प्रस्तुत गरिएको थियो । फेसन सो हुनुअघि नै भारतीय राजदूत मन्जीवसिंह पुरीले खाँडीको सन्दर्भसँग गान्धी र तुलसी मेहरको योगदान जोडेका थिए । भारतमा गान्धीले स्वदेशी उद्योगलाई माथि उठाउन विदेशी कपडा बहिष्कार गरी खाँडीलाई आत्मसात गरेको उल्लेख गर्दै राजदूत पुरीले गान्धीकै संगतबाट तुलसी मेहरले कपडा बुन्ने सीपसमेत सिकेको बताए । त्यति बेला राणाहरूले तुलसी मेहरलाई देश निकाला गरेका थिए । गान्धीबाट प्रभावित भएपछि तत्कालीन राणा प्रधानमन्त्री चन्द्रशमशेरको पालामा चन्द्र कामधेनु चर्खा प्रचारक महागुठी नामक संस्था नै बनाएर तुलसी मेहर अघि बढे । खाँडीका आधुनिक पहिरन लाएर मोडलहरूले क्याटवाक गरिरहेको बेला दर्शकले ताली बजाएर स्वागत गरेका थिए । गान्धीको १ सय ५० औं जयन्तीको अवसरमा खाँडी लगायतका नेपालमै उत्पादित कपडालाई प्रोत्साहन गर्ने उद्देश्यले भारतीय दूतावास र साउथ एसिया फाउन्डेसन गरेको सोको नाम थियो खाँडी नेपाल फेसन सो, जहाँ नेपाली तथा भारतीय डिजाइनहरूले खाँडी, ढाका, अल्लो कपडामा आआफ्ना सिर्जना तयार पारेर मोडलमार्फत् प्रस्तुत गरेका थिए । मोडलहरूले ढाका टोपीदेखि खाँडीबाट बनाइएको महिला पुरुषका विभिन्न पहिरन लाएका थिए । ज्वारी कोटको डिजाइनलाई फ्युजन गरिएको पहिरन, लबेदा छोट्याएर बनाइएको दौरा र परिमार्जित सुरुवालजस्ता प्रस्तुतिमा सिर्जनशीलता झल्किन्त्थ्यो । त्यस्तै मोडर्न गाउन र वन पिसमा पनि खाँडी र अल्लोजस्ता कपडा प्रयोग गरिएको थियो । भारतीय फेसन डिजाइनर चारु परासरको सिर्जना प्रशंसायोग्य लाग्थ्यो । उनले अल्लो तथा खाँडी कपडाबाट नै विभिन्न प्रविधिले उत्पादन गरिएको सांस्कृतिक पहिरनहरू झल्काउने विभिन्न डिजाइनका लेहेंगा, फुल गाउन, कुर्तासुरुवाल, सल, सेरवानी सेट डिजाइन गरेकी थिइन् । त्यस्तै डिजाइनर तारा भुयियानले नयाँ पुस्तालाई नै लक्षित गरेर बनाएकी अल्लो तथा खाँडीका रोमान्टिक, कामुक र सुन्दर देखिने लेहेंगा, खुला गाउन, आधुनिक डिजाइनका सारीहरूलाई दर्शकले प्रशंसा गरे । त्यस्तै, समा र मीरा मुजाफर अलिले तयार गरेका खाँडी र अल्लोका साधारण तर आधुनिक डिजाइनलाई पछ्याएका लङ टप्स, मुलायम देखिने टप्स र गाउनहरू, पुरुषले लगाउने साधारण पाइजामा, सुरुवाल, सलका डिजाइन पनि आकर्षक थिए । करिब दुई घण्टाको सोमा झन्डै डेढ दर्जन मोडलहरूले विभिन्न डिजाइनरका सिर्जना पस्केका थिए । भारतीय राजदूत पुरीले चर्खा प्रचारक महागुठीका संस्थापक तुलसीमेहरको स्मरण गर्दै खाँडी, नेपाल र भारतबीच गहिरो सम्बन्ध रहेको बताउँदै यस्ता खाले कार्यक्रमबाट दुई देशबीच पारस्पारिक सम्बन्ध अझ मजुबत हुने बताए । खाँडीले गान्धीको साधारण र अहिंसावादी नीतिका साथै जीवन दर्शन, आत्मनिर्भरता र दिगो आर्थिक विकासलाई समेत संकेत गर्ने उनले जनाए ।"
मुस्कानलाई अमिताभको सन्देश,"(काठमाडौं)  गत भदौ २० गते एसिड आक्रमणमा परेकी मुस्कान खातुनलाई बलिउड अभिनेता अमिताभ बच्चनले भिडियो सन्देश पठाएका छन् । हाल कीर्तिपुर अस्पतालमा उपचाररत मुस्कानको स्वास्थ्यलाभको कामना गर्दै अमिताभले उनलाई हिम्मतवाली बालिका का रूपमा चित्रण गरेका छन् । अमिताभको भिडियो सन्देशका लागि खातुनको उपचारमा सघाइरहेका उज्ज्वल विक्रम थापाले भूमिका खेलेका हुन् । उनले बुधबार अपराह्न अस्पतालमा मुस्कानलाई सन्देश सुनाइरहेको भिडियो आफ्नो फेसबुकमा अपलोड गरेका छन् । भिडियोमा अमिताभले मुस्कानमाथि भएको घटना थापामार्फत् थाए पाएको र त्यसले आफूलाई दुःखी तुल्याएको बताएका छन् । तपाईंलाई जे भयो, त्यो निकै दर्दनाक भयो, उनले भिडियोमा भनेका छन्, यस्तो घटना थाहा पाएर निकै दुःख लाग्यो । शीघ्र स्वास्थ्य लाभको कामना गर्दै अमिताभले नेपालको कानुनअनुसार दोषीलाई पक्राउ गरेर कारबाही हुने आशासहित अन्य बालबालिका पनि त्यस्तो नहोस् भन्ने कामना गरेका छन् । उनले मुस्कानको नामको समेत प्रशंसा गर्दै हौसला दिएका छन्, तपार्इंको मुहारमा सँधै मुस्कान छाइरहोस् । खातुनलाई तीन साताअघि वीरगन्जमा दुई जना युवाले पानी भनेर झुक्याउँदै एसिड पिलाउने प्रयास गरेका थिए । उनले पिउन नमानेपछि उनीहरूले अनुहारमा छ्यापेका थिए । नारायणी अस्पतालमा प्रारम्भिक उपचारपछि उनको थप उपचार अहिले कीर्तिपुर अस्पतालमा भइरहेको छ ।"
तारागाउँमा सुसेलिरहेको मान्छे,"(काठमाडौं)  भनिन्छ, स्रष्टाले सिर्जनामा आफ्नै अनुभूति अभिव्यक्त गरिरहेको हुन्छ । चित्रकाहरू सुन्दर लामाले यसै गरेका छन् । राजधानीको बौद्धस्थित तारागाउँ म्युजियममा जारी एकल चित्रकला प्रदर्शनीमा उनले विगत र वर्तमानका अनुभूति मात्र कलामा प्रस्तुत गरेका छैनन्, भविष्यप्रति पनि उनले सकारात्मक र आशावादी दृष्टिकोण दिएका छन् । उनको यो तेस्रो एकल प्रदर्शनी हो । अघिल्लाभन्दा फरक के छ भने यसपटक उनले प्रतिस्थापन, कवितादेखि पर्फमेन्स आर्टसम्मको माध्यमबाट पनि कला अभिव्यक्ति दिएका छन् । चित्रलाई शब्दमा उतारेका छन्, शब्दलाई चित्रमा । आफ्नै कवितामा आफैंले यति धेरै कला सिर्जना गरेको सम्भवतः नेपाली चित्रकलामा पहिलोपटक हुन सक्छ । चित्रकला प्रदर्शनीको शीर्षक सुसेलिरहेको मान्छे बाटै उनले आफ्नो कविता कृतिको नाम जुराएका छन् । आफ्ना अनेक भोगाइ सँगसँगै मानिस भविष्यप्रति आशावादी हुँदै निरन्तर लम्किरहन्छन् नि, उनले भने, कला र कविताको माध्यमबाट यही प्रस्तुत गर्न खोजेको हुँ । लामाका चित्रमा अधिकांशतः काग, घोडा र महिला चित्रित छन् । राक्षस, भगवान्, फूलहरू पनि चित्रमा भेटिन्छन् । प्रत्येक महिलालाई उनले प्रकृति र आमाको रूपमा चित्रित गरेका छन् । कागलाई भने जीवनको सन्देशबाहक चराको रुपमा लिएका छन् । प्रकृति, आमा र मान्छेको जीवनमा चराजस्तै स्वतन्त्रता रहनुपर्ने धारणा उनका चित्रहरूमा पाइन्छ । घोडाको प्रयोगमार्फत् उनले मानिसले गर्ने जीवनको यात्रालाई इंगित गरेका छन् । प्रायः कलाकृति संघर्ष, कठिन परिस्थिति र वियोगान्त कथाका पीडा, छट्टपट्टी र त्यसबाट उम्कन गरेका प्रयासहरू भेटिन्छन् । मानिसले अघि बढ्न खोज्दा गर्ने संघर्षका अनिवार्य चरण जस्तै लाग्छ उनका चित्रहरू । राक्षसको मुखौटा, औंलाहरूमा कमलको फूल, मानवको ढाडको आकृति नजिकै उभिएको कागलगायतका चित्रहरू अर्थपूर्ण छन् ।कागले ल्याएका जस्तै अरूका सन्देश सुनी राम्रोनराम्रो विश्लेषण गर्दै काम हेरेर जिम्मेवारी निभाउनुपर्छ र घोडामा रूपान्तरणका लागि निरन्तर यात्रा जारी राख्नुपर्छ । सरस्वती, लक्ष्मी, दुर्गाका चित्र, कमल फूल, खुला ढोका, भर्याङ, सूर्य, हिमाल, कुकुर चित्रित उनका चित्रहरूमा आशावादी भाव प्रस्ट झल्कन्छ । जीवनको यात्रा हिमालजस्तै अटल हुनुपर्छ, उनी भन्छन्, केही आशा मरे पनि सपनाको ढोका खोलेर भर्याङमा चढेजस्तै अघि बढ्न सिक्नुपर्छ । उनले कला र कविता दुवैमा जीवनका निराशाआशा र रूपान्तरणका हरेक पक्षहरू प्रतिविम्बित गरेका छन् । सेन्टर फर नेप्लिज कल्चरले छापेको कविता संग्रह उनले आमा लक्ष्मीमायाबाट लोकार्पण गरिएका थिए । संग्रहमा ७५ वटा कवितामा छन् । प्रदर्शनी शुभारम्भकै दिन उनले जीवन र मरणको अर्थ खुलाउँदै बायोजिकल क्लक शीर्षकमा गरिएको पर्फमेन्स आर्ट पनि उनले प्रस्तुत गरेका थिए । ढुंगा निर्जीव वस्तु भए तापनि सजीव वस्तुका रूपमा लिँदै कोरसमा उनले प्रस्तुति दिएका हुन् । प्रतिस्थापन कलामा भुइँभरि छरपस्ट छरिरहेको पहेँलो रंगका घोडाहरू थिए । जीवन यात्राकै क्रममा मानिसमा हुने विचलन र छट्टपट्टीलाई देखाइएको उनले बताए । प्रदर्शनी आगामी शुक्रबारसम्म जारी रहने छ ।"
म्यान्मारबाट आइपुग्यो तनक्खा,"(काठमाडौं)  म्यान्मार (बर्मा) का युवतीहरू सौन्दर्य प्रसाधनको रूपमा चन्दनको लेप प्रयोग गर्छन्, जसलाई भनिन्छ तनक्खा । पुरानो सहर माण्डले होस् या यांगुन, दुवै गालामा चिटिक्क तनक्खा पोतेर हिँड्नेहरूको पंक्तिले सबैलाई तान्छ । नियात्राकार युवराज नयाँघरेले यही तनक्खालाई प्रतीक बनाएर नियात्रा कृति निकालेका छन् । उनको १६ औं नियात्रा कृति तनक्खा को राजधानीमा नेपाल म्यान्मार फ्रेन्डसिप काउन्सिलका अध्यक्ष शंकर घिमिरे, उपाध्यक्ष देवेन्द्र अधिकारी, अन्तर्राष्ट्रिय नेपाली साहित्य समाज (अनेसास) अध्यक्ष राधेश्याम लेकाली लगायतले लोकार्पण गरे । अध्यक्ष घिमिरेले नयाँघरेको नयाँ कृतिले नेपाल र म्यान्मार (बर्मा) मा रहेका नेपालीको धर्म, संस्कृति र जीवनशैली चिनाउन मद्दत पुग्ने दाबी गरे । कुनै समय नेपालीहरू रोजगारीसँग गाँसिएर बर्मा पुगे पनि उनीहरूले आफ्नो परम्परा र पहिचान जोगाइरहेकै छन्, उनले भने, पुस्तकमा यसको अत्यन्तै राम्रो वर्णन पाइन्छ । कृतिमाथि समीक्षात्मक टिप्पणी गर्दै युवा समालोचक महेश पौडेलले भने, देश छाडे पनि नेपालीको हृदय आफ्नै माटोसित गाँसिएको हुन्छ । यो कृतिले उक्त भावनालाई बलियोसित उठाएको पाएँ । नेपाली साहित्यमा यस्ता कृतिको निकै खाँचो छ । पौडेलले तनक्खा लाई नेपाली यात्रा साहित्यको अब्बल कृतिको रूपमा प्रशंसा गर्दै यसले बर्मा र नेपाली समाजको सम्बन्ध अझ गहकिलो पारेको दाबी गरे । केही वर्षअघि बर्माको यात्रा गरेर फर्केकी साहित्यकार मोमिला जोशीले पुस्तक पढ्दा फेरि उतै पुगेको अनुभूति भएको बताइन् । यो नयाँघरेको लेखकीय सफलता पनि हो । उहाँको प्रस्तुति शैली एकदमै मनछुने हुन्छ, उनले भनिन्, म्यान्मारका नेपालीहरूको जीवनशैली, संस्कृति र सभ्यताको शल्यक्रिया पुस्तकमा छ । निबन्ध कृतिकै लागि मदन पुरस्कार पाइसकेका नयाँघरेले आफ्नो मूलथलो छोडेर म्यान्मार पुगे पनि मौलिक सांस्कृतिक पहिचान जोगाइरहेको नेपाली समुदायले आफूलाई भावुक बनाएको र त्यही भावुकताले पुस्तक जन्माएको बताए । आफ्नो मौलिक पहिचानको भोक कस्तो हुन्छ, त्यो बुझ्न म्यान्मार काफी छ, उनले भने, त्यहाँको नेपालीको इतिहास र वर्तमानको वर्णनसँगै भविष्यमा परिचय के हुन सक्छ भन्ने विवेचना गरेको छु पुस्तकमा । उनले बर्मामा नेपालीले कृपा होइन, कदर पाएका छन्, दया होइन, सम्मान पाएका छन् भन्दै बर्मामा नेपालीको पहिचान ज्यादै सम्मानित पाएको पनि बताए । हिजो गाई पाल्न गएकाहरू आज ठूला व्यवसायी बनेका छन्, उनले भने, पुस्तकमा त्यहाँका नेपालीको सबै पुस्तालाई समेटेको छु । कार्यक्रममा अनेसास अध्यक्ष राधेश्याम लेकाली, नेपाल म्यान्मार फ्रेन्डसिप काउन्सिलका महासचिव तुलसी ज्ञवालीलगायतले पनि पुस्तकको प्रशंसा गरे । तनक्खा भने रत्न पुस्तक भण्डारले छापेको हो ।"
मिस्टर र मिस थारुमा ३२ प्रतिस्पर्धी,"मिस र मिसेस कोसीका प्रतिभा मिस र मिसेस कोसीका प्रतियोगिहरूले प्रतिभा देखाएका छन् । जय मिडिया म्यानेजमेन्टले गरेको मिस कोसीका ७ र मिसेस कोसीका फाइनलमा पुगेका ११ जना प्रतियोगीहरूले आआफ्नो प्रतिभा देखाएका हुन् । पाँचौं संस्करणको मिस र तेस्रो संस्करणको मिसेस कोसीका ट्यालेन्ट राउन्डअन्तर्गत आफ्ना रूचिअनुसारका प्रतिभा देखाएको जय मिडियाका निर्देशक जयराज रायले बताए । प्रतियोगीहरूले नृत्य, गायन, कविता विधामा आआफ्ना प्रतिभा देखाएका थिए । प्रतिभा प्रस्तुत गर्नेमध्येका उत्कृष्टलाई मिस र मिसेस ट्यालेन्ट अवार्ड शुक्रबार हुने फाइनलका दिन प्रदान गरिने उनले बताए ।मिस ट्यालेन्टको निर्णायकहरूमा मेरिल्यान्ड कलेजका निर्देशक भेषराज पोखरेल, नृत्य निर्देशक मनोज राजवंशी, जय मिडियाका निर्देशक राय, मिसेस कोसीको गत वर्षको विजेता सूचना श्रेष्ठलगायत रहेका थिए । पाँचौं संस्करणको मिस कोसीको फाइनलमा इटहरीकी ईश्वरी चुङवाङ, धरानकी सुस्मिता मगर, तेह्रथुमकी रेखा कार्की, इनरुवाकी विपना प्रसाईं, बेलबारीकी अनु निरौला, धनकुटाकी झरना बराइली र अनिसा मगर पुगेका छन् । टप टेनमा पुगेका १८ जना प्रतियोगीबाट १० जना फाइनलमा छनोट गरिएको प्रशिक्षक निशा खतिवडाले बताइन् । यस्तै, तेस्रो संस्करणको मिसेस कोसीको फाइनलमा धरानकी सविता ढकाल, विपना लिम्बू, दीपा सेञ्चुरी, सुनसरी तरहराकी दीपा लगुन विश्वकर्मा, इटहरीकी अम्बिका कार्की, मोरङ विराटचौककी पूजा सुनवार, केराबारीकी रेनुका लिम्बू, बेलबारीकी पवित्रा रायमाझी, विराटनगरकी वातावरण लामिछाने र सनुरीको झुम्काकी अस्मिता परियार र ईश्वरा निरौला छन् । मिसेस कोसीको विजेताले नगद ५० हजार, चाँदीको क्राउन र विभिन्न गिफ्ट हृयाम्पर प्राप्त गर्ने आयोजकले जनायो ।"
तालिवान विद्रोही समर्थन जुटाउँदै,"इस्लामाबाद अफगान विद्रोही समूह तालिवानले विभिन्न मुलुकसंग वार्ताका लागि समर्थन जुटाउने प्रयासलाई तीव्रता दिएको छ । त्यसैक्रममा उसले एक उच्चस्तरीय प्रतिनिधिमण्डल पाकिस्तानको राजधानी इस्लामाबाद पठाउने घोषणा गरेको छ । रुस, चीन, पाकिस्तान र इरानको भ्रमण गर्ने यसअघिकै घोषणाबमोजिम प्रमण्डललाई पाकिस्तान पठाउन लागिएको हो ।महिनाअघि अमेरिकासँगको वार्ता एकाएक भंग भएपछि तालिवान समूहले अफगानिस्तानमा भीषण हमला गर्नुका साथै विभिन्न देशसँग वार्ताका लागि समर्थन जुटाउने कार्यलाई निरन्तरता दिएको छ ।तालिवान प्रवक्ता सुहेल साहिनका अनुसार तालिवानका सहसंस्थापक तथा कतारको दोहास्थित राजनीतिक कार्यालयका प्रमुख मुल्लाह अब्दुल घानी बरादरले ११ सदस्यीय प्रतिनिधिमण्डलको नेतृत्व गर्ने छन् । प्रतिनिधिमण्डलले इस्लामाबादमा पाकिस्तानी उच्च अधिकारीसाग वार्ता गर्ने कार्यक्रम छ ।पाकिस्तानी सञ्चारमाध्यमले अमेरिकी राष्ट्रपति डोनाल्ड ट्रम्पका अफगान विशेषदूत जाल्मे खलिलजाद पाकिस्तानी अधिकारीसँग वार्ताका लागि इस्लामाबादमा रहेको खबर सार्वजनिक गरेसँगै तालिवान समूह पनि पाकिस्तान भ्रमणमा आएको छ । पाकिस्तानको विदेश मन्त्रालय वा पाकिस्तानस्थित अमेरिकी राजदूतावासले तालिवानको भ्रमण र खलिलजादका विषयमा केही टिप्पणी गरेका छैनन् । पाकिस्तानले अमेरिकासँग कुनै किसिमको सहमति गर्नुअघि काबुलसँग वार्ता गर्न तालिवानलाई मनाउने प्रयत्न जारी राखेको छ । अमेरिकी राष्ट्रपति ट्रम्पले अफगानिस्तानको काबुलमा तालिवानले गराएको कार बम विस्फोटमा एक अमेरिकी सैनिकको मृत्यु भएसँगै तालिवानसँगको शान्तिवार्ता समाप्त भएको भन्दै वार्ता नगर्ने घोषणा गरेका थिए । तालिवानीले वार्ताको टेबुलमा फाइदा उठाउन खोजेको आरोप लगाउँदै उनले यसको अमेरिकाले बदला लिने संकेतसमेत दिएका थिए । वार्ता रद्द भएको घोषणापछि राष्ट्रपति ट्रम्पले अफगानिस्तानबाट तत्काल ५ हजार सैनिक कटौती गर्ने प्रस्ताव पनि अन्योलमा परेको थियो । हाल अफगानिस्तानमा १३ देखि १४ हजार अमेरिकी सैनिक तैनाथ छन् । झन्डै १८ वर्ष अफगानिस्तानमा रहेको अमेरिकी सेनाले हाल अफगानी सेनालाई तालिम, परामर्श र हवाई सेवा प्रदान गरिआएको छ । अल कायदाले सन् २००१ सेप्टेम्बर ११ मा अमेरिकामा आतंकवादी हमला गरेलगत्तै अमेरिकाले अफगानिस्तानमा आक्रमण गरी सेना पठाएको थियो । अफगानिस्तानमा तत्कालीन तालिवानी सरकारले अल कायदालाई आश्रय दिएको अमेरिकी आरोप छ ।ट्रम्प प्रशासनले हाल अफगानिस्तानमा अमेरिकी सैनिक संलग्नता अन्त्य गर्न चाहेको छ । यसै सिलसिलामा सन् २०१८ देखि तालिवानसँग अमेरिकी विशेषदूत जाल्मे खलिलजादको नेतृत्वमा वार्ता जारी छ ।अमेरिका र तालिवानबीच हुने भनिएको सम्झौतामा अफगानिस्तानबाट अमेरिकी सेना चरणबद्ध रूपमा फिर्ता हुने, अफगानिस्तानलाई जिहादीको सुरक्षित आश्रयस्थल बन्न नदिइने, अफगानिस्तान सरकारसँग वार्ता गर्ने तथा अन्ततः युद्धविराम गर्ने बुादा रहेको बताइएको थियो । तालिवान समूहका मुख्य मध्यस्थकर्ताले संयुक्तराज्य अमेरिकासँग वार्ताको ढोका अझै खुला रहेको बताएर वार्ताको सम्भावना जीवितै रहेको संकेत दिएका छन् ।"
हङकङमा प्रदर्शनकारीमाथि गोली प्रहार,हङकङ हङकङमा लोकतन्त्र समर्थित प्रदर्शनकारीमाथि प्रहरीले गोली प्रहार गरेको छ । प्रदर्शनका क्रममा मंगलबार भएको झडपमा प्रहरीले गोली प्रहार गर्दा एक जना प्रदर्शनकारीको छातीमा गोली लागेको छ । बेइजिङमा कम्युनिस्ट नेतृत्वको सरकार बनेको ७० औं वार्षिकोत्सव मनाइरहेको बेला हङकङमा झडप भएको अल जजिराले जनाएको छ । केही महिनायता जारी प्रदर्शनले हङकङ अस्तव्यस्त बने पनि प्रदर्शनकारीमाथि पहिलो पटक गोली प्रहार भएको हो । १८ वर्षीय एक प्रदर्शनकारीलाई गोली लागेर गम्भीर घाईते भएको समाचार संस्था एपीले जनाएको छ । उनको एउटा अस्पतालमा शल्यक्रिया गरिएको छ । हङकङ हस्पिटल प्रशासनले प्रदर्शनका क्रममा ६६ जना घाईते भएको जनाएको छ । सिटी युनिभर्सिटी स्टुडेन्ट युनियनका विद्यार्थीले प्रदर्शनका भिडियो र फोटो सामाजिक सञ्जालमार्फत् सार्वजनिक गरिरहेका छन् । केही टेलिभिजन च्यानेलहरूले पनि प्रदर्शनबारे समाचार प्रसारण गरेका छन् ।
क्यान्सरको औषधि अभाव,"बिरामीले थप दुःख नपाउन् भनेर अहिले वैकल्पिक औषधि चलाइरहेको वीर अस्पतालका क्यान्सर विभाग प्रमुख डा विवेक आचार्यले बताए । सीस्प्लाटिनजस्ता वैकल्पिक औषधि छन् तर यी महँगा र कम प्रभावकारी छन्, उनले भने । दैनिक २ देखि ३ पटक चाहिने भएकाले गरिब बिरामीले वैकल्पिक औषधिको खर्च धान्न नसक्ने उनले बताए । क्यान्सर रोग उपचारमा अत्यावश्यक औषधि इटोपोसाइड र भिन्क्रिस्टिइन पनि बजारमा छैनन् । डा आचार्यका अनुसार यी औषधि बजारमा उपलब्ध अन्य औषधिको तुलनामा सस्तो र बढी प्रभावकारी हुन्छन् । क्यान्सरका औषधि यसअघि पनि अभाव हुने गरेको थियो । वीर अस्पतालले स्टकमा राखिएको औषधि बिरामीलाई निःशुल्क दिँदै आएको थियो । मृगेन्द्रसम्झना चिकित्सा गुठी, डाताराबहादुर खत्री ट्रस्टले उपलब्ध गराउने वार्षिक एक लाखसम्मको औषधिले पनि अभाव टार्न सहयोग गर्थ्यो । बजारमा औषधि नपाउँदा बाहिर जँचाइरहेका बिरामीसमेत वीरमा जान्थे । अहिले वीरकै बिरामीलाई औषधि पुगेको छैन । स्टकमा राखिएका सबै औषधि खपत भइसकेको डाआचार्यले बताए । अस्पतालले आन्तरिक रूपमा औषधि जुटाउन सक्ने प्रयास गरिसक्यो । इन्जेक्सनबाट दिनुपर्ने औषधि नपाएपछि खाने औषधि दिइरहेका छौं, जुन महँगो छ र लामो समय खानुपर्छ, उनले भने । पछिल्ला दिन प्रेस्क्रिप्सन लेखेर बिरामीका आफन्तलाई आफैं औषधि व्यवस्थापन गर्न भनिएको नेपाल क्यान्सर हस्पिटलका निर्देशक तथा क्यान्सर रोग विशेषज्ञ डासुदीप श्रेष्ठले बताए । औषधि किन्न भारत पुगेका बिरामी एजेन्टको लहलहैमा लागेर उपचारसमेत उतै गर्छन् । नेपालको औषधि र उपचार गुणस्तरीय छैन भन्दै बिरामी उतै होल्ड गर्छन्, ठग्छन्, उनले भने, भारत पुगेपछि १० गुणा बढी खर्चमा उपचार गरेर नेपाल फर्केका धेरै केस छन् । अत्यावश्यक औषधि अभाव हुन नदिन सरकारले स्टक राखेर भए पनि व्यवस्थापन गर्नुपर्ने श्रेष्ठको भनाइ छ । विश्वमा क्यान्सर रोग उपचारका लागि नयाँ र धेरै प्रभावकारी औषधि आविष्कार भइसके पनि झन्झटिलो दर्ता प्रक्रियाका कारण ती सहजै नेपाल भित्रिँदैनन् । त्यस्ता औषधि ल्याउन औषधि व्यवस्था विभागले विशेष सिफारिस (पटके) को बाटो अपनाउने गरेको छ । सम्बद्ध चिकित्सकको सिफारिसमा एक पटकका लागि मात्रै भनेर विभागले नेपाल भित्र्याउँछ । महँगो र कम खपत हुने भन्दै आयातकर्ता यस्ता औषधिको कारोबारै गर्न मान्दैनन् । बजार अभाव भइरहने धेरै अत्यावश्यक औषधिमध्ये क्यान्सरका बढी छन् । गत वर्ष विभागले क्यान्सरका मात्रै १० थरी औषधि पटकेमा ल्याएको थियो । क्यान्सर र हेपाटाइटिसका औषधि बढी पटके सिफारिसमा आउने गरेका छन् ।झन्डै तीन महिनाअघि विभागले सरकारी र निजी अस्पताल, चिकित्सक, मेडिकल कलेज र नर्सिङ होमलाई लक्षित गरी अभाव भएका जीवनरक्षक औषधिको सूची मागेको थियो । तर अहिलेसम्म पनि अभाव देखिएका औषधिको व्यवस्थापन गरेको छैन । आन्तरिक समस्या र झमेलाका कारण औषधि अभाव सुल्झाउन नसकिएको विभागका प्रवक्ता सन्तोष केसीले बताए । बजारमा अभाव भनिएका क्यान्सरका औषधिको मूल्य बढ्ने भएकाले अहिले आयात गर्न नसकिएको हो । औषधि आयातकर्ता र चिकित्सकसँग छलफल गरेर सक्दो चाँडो समस्या सुल्झाउँछौं, उनले भने ।"
प्रदेशका योजनामा कामै नगरी भुक्तानी,"अख्तियारमा उजुरीको चाङप्रदेशको बुटवलस्थित अख्तियार दुरुपयोग अनुसन्धान आयोगको कार्यालयमा स्थानीय तह र प्रदेश सरकारसँग सम्बन्धित उजुरीको चाङ लागेको छ । गत वर्ष स्थानीय तहसँग सम्बन्धित ८ सय ९ उजुरी परेको आयोगका प्रवक्ता सुरेश भुसालले जानकारी दिए । तीमध्ये स्थानीय तहको विकाससँग सम्बन्धित ४ सय ५९ र शिक्षासँग सम्बन्धित ३ सय ५० छन् । त्यस्तै प्रदेश सरकारसँग सम्बन्धित २ सय ४ उजुरी परेका छन् । सबैभन्दा धेरै प्रदेशको उद्योग, पर्यटन, वन तथा वातावरण मन्त्रालयका ९१, भौतिक पूर्वाधार विकास मन्त्रालयका ४८, सामाजिक विकासका ४५, भूमि व्यवस्था, कृषि तथा सहकारी मन्त्रालयका १४ र आन्तरिक मामिला तथा कानुन मन्त्रालयसँग सम्बन्धित चार उजुरी छन् ।"
"अनुगमन भयो, सुझाव कार्यान्वयन भएन","समन्वय र प्रभावकारी अनुगमन अभावमा अहिले प्रदेश सरकारका अनुदानका कार्यक्रम र निर्माणका योजनामा धेरै रकम दुरुपयोग भएको छ । ससर्तअन्तर्गतका योजनामा पनि स्थानीय तहले प्रभावकारी रूपमा चासो देखाएका छैनन् । स्थानीय तहका प्राविधिकले प्रदेश ससर्तअन्तर्गतका योजनाको मूल्यांकन गर्नै नखोज्ने अवस्था छ । स्रोतका अनुसार ससर्तका धेरै योजना राजनीतिक पहुँच र प्रदेशसभा सदस्यको दबाबका आधारमा पर्ने गरेका छन् । त्यस्ता योजनाको खर्च र मूल्यांकनमा उनीहरूकै दबाब हुने गरेकाले थोरै काम हुने र अनियमितता धेरै हुने देखिएको छ । प्रदेश सरकारका योजनामा अनियमितता भएको गुनासो बढेपछि मुख्यमन्त्री तथा मन्त्रिपरिषद् कार्यालयको योजना महाशाखाका सचिव ताराप्रसाद भट्टराईको नेतृत्वमा केही जिल्लामै पुगेर योजनाको अनुगमन गरेको थियो । अनुगमनका क्रममा धेरै योजनामा रकम दुरुपयोग देखिएको र कार्यान्वयनमा सुधार गर्नुपर्ने सुझावसहितको प्रतिवेदन बुझाए पनि त्योअनुसार काम हुन सकेको छैन ।गत वर्ष कार्यान्वयनमा गएका योजनाको मुख्यमन्त्री कार्यालयबाटै अनुगमन भए पनि चालु वर्षबाट योजना आयोगले नै अनुगमन गर्ने तयारी गरेको प्रदेश योजना आयोगका सदस्य विष्णुप्रसाद गौतमले बताए । तर केही योजनाको अनुगमन गर्दा समस्या देखिएको उनको भनाइ छ । चालु वर्षदेखि आयोगले कार्ययोजनामै राखेर अनुगमन गर्दै छ, उनले भने, अहिलेसम्म योजना कार्यान्वयनमा देखिएका समस्या सुधार गर्ने गरी आयोग अघि बढेको छ । स्थानीय तहसँग पनि योजना आयोगले समन्वय गरिरहेको उनले बताए ।"
निगमको ओसाका उडानमा यात्रु बढे,"काठमाडौं (कास) दसैंतिहार एवं पर्यटकीय मौसम सुरु भएसँगै नेपाल वायुसेवा निगमको काठमाडौंओसाका उडानमा यात्रु बढेका छन् । दसैंतिहार पर्ने असोजकात्तिकमा दुईतर्फी टिकट बिक्री फुल हुन थालेको निगमका जापान प्रतिनिधि सन्तोष पाण्डेले जानकारी दिए । २ सय ७४ सिट क्षमताको वाइडबडी विमानमा दसैंतिहार बीचमा नेपाल आउन र जापान जान टिकट खरिद गर्ने यात्रुको संख्या २ सय ३५ नाघेको छ । यो एक महिनाको अवधिको बुकिङमा प्रत्येक उडानमा कम्तीमा २ सय ३५ यात्रु नाघेको देखिन्छ, निगमका सहायक प्रवक्ता सुलेश मिश्रले भने, ओसाकाबाट काठमाडौं फर्किने उडानमा बिजनेस श्रेणीका १८ सिट बिक्री भइसकेका छन् । निगमले यात्रु संख्या बढेपछि टिकटको मूल्य पनि बढाएको छ । निगमले सुरुको एक महिना एकतर्फी भाडा ३७ हजार हाराहारी मूल्य तोकेको थियो । अक्टोबरमा इकोनमी टिकट १ लाख १० हजार र बिजनेस श्रेणीको टिकटको मूल्य १ लाख २० हजार रुपैयाँसम्ममा बिक्री भएको छ, पाण्डेले भने । टिकट बिक्री बढेपछि निगमले सातामा दुइटा मात्रै गर्दै आएको उडानलाई तीन पुर्याइएको मिश्रको भनाइ छ । निगमले भदौ १३ देखि जापानको ओसाका उडान थालेको हो । पहिलो उडानकै क्रममा यात्रुको संख्या अत्यधिक न्यून भएपछि एउटा उडान कटौती गरेको थियो । तर असोज ७ देखि निगमले पुनः सातामा मंगलबार, बिहीबार र शनिबार गरी तीन दिन उडान थालेको थियो । निगमले भाइटीकाको दिन हुने उडान भने स्थगन गरेको छ ।"
कैदीबन्दीलाई प्रजनन अधिकार कानुन बन्दै,"काठमाडौं (कास) कैदीबन्दीलाई पनि प्रजननको अधिकार हुने गरी कानुन संशोधन हुने भएको छ । गृह मन्त्रालयले यससम्बन्धी प्रावधान राखेर कारागारसम्बन्धी कानुनलाई संशोधन र एकीकरण गर्न बनेको विधेयक संसद्मा पुर्याएको छ । संसद्को आगामी पाँचौं अधिवेशनमा दर्ता हुने गरी लगिएको विधेयकको दफा २३ मा प्रजनन अधिकारको संरक्षण शीर्षकअन्तर्गत कारागारमा बन्दीका रूपमा रहेका वैध दम्पतीको प्रजनन अधिकार संरक्षण गर्ने प्रयोजनका लागि तोकिएबमोजिम भेटघाट गर्ने अनुमति दिनुपर्ने उल्लेख छ । प्रजनन अधिकार संरक्षणसम्बन्धी अन्य व्यवस्था तोकिएबमोजिम हुने भनिएको छ । कुनै पनि व्यक्तिको प्रजनन अधिकार संरक्षण गर्नु राज्यको कर्तव्य हुने र सम्मानित सर्वोच्च अदालतको आदेशलाई समेत कार्यान्वयन गर्नु भएकाले प्रजनन अधिकार राखिएको भनेर विधेयकको टिप्पणीमा व्याख्या छ । सर्वोच्चले ०६८ मा कानुनी रूपमा प्रमाणित श्रीमान्श्रीमतीलाई भेट्न दिने फैसला गरी कार्यान्वयनका लागि कारागार व्यवस्थापन विभाग पठाएको थियो । करिब एक दशकदेखि बहसमा हुँदै आएको यो विषय सन्तान नभएकालाई प्राप्तिका लागि मात्र दिने भनिएको छ । सन्तान भइसकेका र अविवाहितामा यो लागू नहुने विगतदेखि चर्चामा थियो । कारागार व्यवस्थापन विभागले मानव अधिकारअन्तर्गत प्रजनन अधिकारमा यो प्रावधान राखिएको भन्दै यसबारे नियमावली र संरचना बनेपछि मात्र कार्यान्वयनमा आउने जनाएको छ । विभागका सूचना अधिकारी देवर्षि सापकोटाका अनुसार हाल देशभरका ७४ कारागारमा करिब २३ हजार कैदीबन्दी छन् । जसमध्ये अदालतको फैसलाअनुसार सजाय पाएका कैदीको संख्या करिब ८ हजार र अनुसन्धानको सिलसिलामा वा पुर्पक्षका लागि थुनामा रहेकाको थुनुवाको संख्या करिब १५ हजार छ । प्रस्तावित विधेयकमा कैदीबन्दीको अवस्थाअनुसार अध्ययनका लागि आधारभूत शिक्षा, माध्यमिक शिक्षा, खुला वा दर शिक्षा, प्रौढ, अनौपचारिकको व्यवस्था मिलाउनुपर्ने उल्लेख छ । त्यस्तै सरकारले १५ सयभन्दा बढी बन्दी रहेको कारागारमा एउटा अस्पताल र ५ सयदेखि हजार जनासम्म बन्दी रहेको कारागारमा स्वास्थ्य चौकीको व्यवस्था गर्नुपर्ने भनिएको छ । हाल केन्द्रीय कारागारमा अस्पताल र अन्य कारागारहरूमा स्वास्थ्यकर्मी छन् ।"
फेरियो शैली,"(अर्घाखाँचीपाल्पा)  कुटानीपिसानी गर्ने मिल थिएनन् । महिना दिनअगावै धान जोहो गरेर ओखलमा कुटिन्थ्यो । सेलरोटी पकाउन चामल जाँतोमा पिसिन्थ्यो । सबैका घरमा जाँतो र ओखल थिए । रातभर जाग्राम बसेर र ठकने रोटी, भट्ट, दालको बटुक, गहुँको फिनी बनाइन्थ्यो, मालारानी गाउँपालिका५ की ७८ वर्षीया मनकला खड्काले भनिन्, काँक्रो, गिठ्ठा, पिँडालु, झुसे करेलालगायत दसथरी अचार बनाउँथ्यौं । खड्काका अनुसार दसैंमा दसपटक खानुपर्छ भन्थे । जुन घरमा गयो, त्यही घरमा टीका लगाएर रोटीका परिकार दिन्थे । घरमा एक सोली रोटी हुन्थे, उनले भनिन्, महिनाभर खाइन्थ्यो । दिनभर गाउँ डुलेर ५० घरमा टीका थापेको उनलाई सम्झना छ । खड्काको बुझाइमा पहिलेजस्तो मानसम्मान, आदर अहिले छैन । घरबाहेक गाउँमा टीका थाप्न कोही जाँदैनन् । पहिले सामूहिक भावना थियो । अहिले एकांगी बनेका छन् । दसैंमा बाल्यकालदेखि खेलेका साथीसित भेटघाट र रमाइलो हुने गरेको ६५ वर्षीय दिलबहादुर खड्काले बताए । गाउँमा सबैभन्दा पाका उमेरका वृद्धवृद्धाको हातको टीका लगाए वर्षदिन राम्रो हुन्छ, उनले भने, घरघरै गएर आशीर्वाद थाप्ने चलन थियो । अहिले एक सय वर्षका व्यक्ति भए पनि नातेदारबाहेक कोही टीका लगाउन नजाने उनले बताए । चाडपर्व मनाउने संस्कृतिसमेत फेरिएको छ । गरिब परिवारलाई दसैं मनाउने घिउ, चामल, गहुँ दिने परम्परा थियो । अहिले धनीले फजुल खर्च गर्छन्, उनले भने, गरिब परिवारलाई कसैले वास्ता गर्दैन । फजुल खर्च गरेर ऋणको भारी बोक्ने र मदिरा खाएर होहल्ला गर्ने विकृति बढ्दै गएकामा उनले चिन्ता व्यक्त गरे । घरमा उतिबेलाको जस्ता धेरै प्रकारका रोटीका परिकार, अचार अहिले बनाउन छाडियो । दसैंका दिन मात्रै अड्कलेर रोटी पाक्छन्, उनले भने, खानपिनको संस्कार पनि हराउँदै गयो । अहिले त सेलरोटीको सट्टा स्याउ पो दिन थाले । पहिले टीका लगाएपछि पिङ खेल्ने चलन थियो । बाबियोको पिङ बाट्ने र केही ठाउँमा काठे पिङ हालिन्थ्यो । गाउँभरि पिङ हुन्थे, स्थानीय धनमाया विकले भनिन्, अहिले एउटा पनि देखिंदैन । ज्येष्ठ नागरिकसँग संस्कृति, परम्परा सिक्ने नयाँ पुस्तालाई फुर्सद छैन । २२ वर्षीय श्याम घिमिरेको दसैं मनाउने तरिका अभिभावकसित मिल्दैन । बुबाआमाबाट टीका थाप्ने र ससुराली जाने योजना उनले सुनाए । अष्टमीको दिन दुर्गा पूजा गरिन्छ । सेलरोटी घरमा पाक्दैन । चिल्लो धेरै खान हुँदैन । काठे पिङ थिए भन्ने मात्रै सुनें, उनले भने, अहिले कतै छैनन् । खरको पिङ बाट्ने चलन हरायो । संस्कृति लोप हुँदै जानुको मुख्य कारण गाउँमा युवा शक्ति छैन । दसैंमा दुईचार दिन बस्न आउँछन् । पुरानो संस्कार नयाँ पुस्ताले सिक्नै पाएनन्, बाँगीका ४५ वर्षीय टीकाराम कुँवरले भने । उनका अनुसार १६ वर्षको उमेर पुगेपछि विदेश गइहाल्छन् । श्रीमती र छोराछोरी सहर राख्छन् । सहरबाट टीकाको एकदुई दिनअघि मात्र घरमा आउँछन् । गाउँमा बुढाबुढी मात्रै भेटिन्छन्, उनले भने, दसैं नातेदार, इष्टमित्र र साथीभाइसँग भेटघाटको अवसर पनि हो । संस्कृति र परम्परा लोप हुनु चिन्ताको विषय हो । एकादशीदेखि पूर्णिमासम्म जिल्लाका दुर्गा भगवती मन्दिरमा सराय नाच हुन्थे । त्यहाँ खुब रमाइलो हुन्थ्यो । तर अहिले धेरै मन्दिरमा पूजापाठ मात्रै हुन्छ । हतियार नचाएर सराय नाच्ने युवा कम भए । नयाँ पुस्ताले सराय भनेको के हो, यो कसरी नाच्ने, कस्ता भजन गाउने र संस्कृति जगेर्ना गर्नेबारे बिर्सिसकेको कुँवरले बताए । संस्कृतिसमेत विस्थापित हुन थाल्यो, उनले भने । जिल्लाका चर्चित अर्घा, मालारानी, राँगामारे, ठाडा, खाँचीमा यो नाच हुन्छ । अर्घा मन्दिरबाट सराय निकाली करिब तीन किमिसम्म नाचेर पुनः मन्दिरमा ल्याई विसर्जन गरिन्छ । पछिल्लो समय यो नाचतिर युवा पंक्तिको रुचि कम हुँदै गएको अर्घा भगवती मन्दिर व्यवस्थापन समितिका अध्यक्ष सरोज भुसालले बताए ।गाउँघर सुनसानपाल्पाको पूर्वखोला गाउँपालिका४, देवीनगर गाउँका अधिकांश खेतबारी बाँझै छन् । यहाँका धेरै घरपरिवार बजारतिर सरेका छन् । गाउँकै भित्री भागबाट सडक पुगेका ठाउँमा बसोबास गर्ने धेरै भए । सडक छेउमा घर बनाउने, सानो पसल गर्ने, परिवारसहित बस्ने । कतिपय बिदेसिएका छन् । कतिपय अन्यत्रै पढाइ वा रोजगारीका कारण हिँडेका छन् । गाउँमा भएका पुराना ऐतिहासिक महत्त्व बोकेका घर पनि भत्किन थाले । उनीहरूको बारी झाडी बनेको छ । खेतमा पनि सिरु पलाएका छन् । त्यसैले होला दसैंको रौनक गाउँघरमा अझै बढ्न सकेको छैन । अधिकांश ग्रामीण बस्तीमा बूढाबूढी, केटाकेटी र महिलामात्रै छन् । गाउँका खेतबारीमा उब्जनी गराउन पनि गाह्रो छ, वडाध्यक्ष रिमप्रसाद श्रेष्ठले भने, त्यसैले तराई र बजार रोजेर हिंड्दा गाउँ सुनसानजस्तै बनेको छ । उनका अनुसार दसैंको चहलपहल बढ्न नसक्नु यो पनि कारण हो । १५ वर्षअघिसम्म विदेश जाने खासै प्रचलन थिएन । घटस्थापनादेखि नै गाउँमा बाटो खन्ने, पिङ बाट्ने, रोटे पिङ राख्ने तयारी हुन्थ्यो । अहिले गाउँमा बसेकाहरूमा पनि खासै रौनक देखिंदैन । पहिला रातो, सेतो माटोले घर टलक्क टल्किन्थ्यो । दसैंमा पूरै घर लिप्ने चलन पनि अहिले हट्दै छ । घर भत्किन लागेका छन् । पहिलाजस्तो अहिले दसैंतिहारको रौनक ग्रामीण भेगमा भेटिंदैन, श्रेष्ठले भने । अर्मपर्मबाट नै दाउरा काट्ने गर्थे । दसैंका लागि खसीबोकाको जोहो गर्ने गरिन्थ्यो । यहाँमात्र होइन, जिल्लाका अधिकांश ग्रामीण बस्तीको अवस्था उस्तै हो । गाउँमा दसैंको रौनक अष्टमीपछि मात्र अलिअलि देखिन्छ । अहिले चहलपहल बढ्ने भनेको अष्टमीपछि मात्रै हो, देवीनगरकै भुवन सिंजालीले भने, पैसा कमाएपछि गाउँमा बस्न छाडेपछि चहलपहल पनि नहुने रहेछ । उनका अनुसार अहिलेसम्म दसैं आएजस्तै भएको छैन । गाउँघरमा बस्ने थोरै छन् । अझ ग्रामीण भेगमा बालबालिका र बुढाबुढी बढी छन् । दसैंमा टोलटोलमा पिङ राख्ने चलन बिस्तारै हट्दै गयो । चोकचोकमा रोटे पिङ हालिथ्यो । नवरात्रमा कोटघर जाने, देवीको पूजा गर्ने, साथीभाइसँग रमाउन व्यस्त हुन पनि छाडिसकेको उनको अनुभव छ । दसैं र तिहारमा रौनक बढ्नेभन्दा घट्दै गएको जल्पाका नीरबहादुर सारूले बताए । उनका अनुसार वर्षदिनमा एकपटक चाड मनाउन आउने पनि भेटिन छाडेका छन् । नेपाल र भारतमा बस्नेहरू फर्किने गरे पनि तेस्रो मुलुक जानेहरू कमैमात्र फर्किने गरेका छन् । खसीबोका खरिद गर्ने, लिंगे पिङ, रोटे पिङ बनाउने, साथीभाइ जम्मा भएर रमाइलो गर्ने चलन पनि हराउन थालिसकेको उनले सुनाए । वर्षदिनमा एकपटक आउने दसैं मनाउने पनि भेटिन छाडेजस्तै भएको छ, जल्पाकै कल्पना घर्तीले भनिन् । ग्रामीण भेगका घरहरू रातो र सेतो माटोले टलक्क टल्किन छाडेका छन् । कामका लागि तेस्रो मुलुक गएकाहरू पनि कम मात्र फर्किएका छन् । बजारमा पनि चलहपहल अझै बढेको छैन । गाउँघरमै पसल खुले पनि व्यापार सुनसान छ, उद्योग वाणिज्य संघका उपाध्यक्षसमेत रहेका व्यापारी शैलेन्द्र भट्टराईले भने, यस वर्ष वर्षा पनि रोकिएको छैन । त्यसैले अझै बजारमा चहलपहल बढेको छैन ।"
हराउँदै पिङ,"परासी (कास) केही वर्षअघिसम्म दसैं सुरु हुनासाथ पश्चिम नवलपरासीका गाउँघरमा युवा पिङ हाल्न व्यस्त हुन्थे । घरघरमा पैसा संकलन गरेर सबैलाई पायक पर्ने स्थानमा पिङमा रमाउने चलन थियो । अहिले गाउँघरमा पिङ देखिन छाडेको छ । दसैंमा एकपटक भए पनि जमिन छाड्नुपर्छ भन्ने मान्यता छ । पर्वको समयमा मेला, उत्सव लाग्न छोडेपछि पिङ लोप हुँदै गएको हो । ग्रामीण भेगका अधिकांश युवा विदेश भएकाले गाउँमा पिङ हाल्ने जनशक्तिको समेत अभाव छ भने बाँस पनि पहिलेजस्तो सहजै पाइँदैन । दसैंतिहारलाई लक्षित गरेर लाग्ने ऐतिहासिक मेलालाई अहिले बढ्दो सहरीकरणका कारण ठाउँ पाउनै मुस्किल छ । गाउँघरमा पर्व मनाउन फर्किए पनि मानिसहरू घरमै मोबाइल र टीभीमा व्यस्त हुने, साथीभाइबीच भोजभतेर गरेर बिदा मनाउन थालेका छन् । बर्दघाट५ का रमेश लुइँटेलले घरघरमा रकम संकलन गरेर पिङमा मच्चिने चलन हराउँदै गएको बताए । अचेल सबै मोबाइल र इन्टरनेटमा झुम्न थाले, उनले भने, मौलिकता हराउँदै गएको चाडपर्वमा पिङ पनि लोप हुन थाल्यो ।"
'त्योहार मजा बन्गिल',"(बर्दिया)  बिहानै चौकीदारले खबर फैलाए सबै ज्येष्ठ नागरिक वडा कार्यालय आउनू । खबरसँगै गाउँमा खुसी फैलियो । ७७ वर्षीया पेरिया थारू लट्ठी टेक्दै वडा कार्यालय पुगिन् । तीन किलोमिटर हिँड्दा पनि उनमा थकान थिएन । सामाजिक सुरक्षा भत्ता मिल्ने खबरले ऊर्जा दिएको थियो । दसैंको मुखमा चार महिनाको एकमुष्ट १२ हजार रुपैयाँ बुझिन् । त्योहार मजा बन्गिल (चाडपर्व राम्रो बन्यो) । अब त सामान किन्ने पैसा पनि भयो, बढैयाताल गाउँपालिका५ की उनले खुसी हुँदै भनिन्, नातिका लागि एक जोर कपडा किन्छु । अरू बचाएर राख्छु । औषधिलाई खाँचो पर्छ । उक्त वडामा झन्डै पाँच सय ज्येष्ठ नागरिक छन् ।सरकारले ७० वर्ष कटेकालाई मासिक तीन हजार रुपैयाँ भत्ता उपलब्ध गराउँछ । यसले उनीहरूलाई आवश्यक दैनिक उपभोग्य सामान खरिद गर्न सहज भएको छ । सामान्य औषधि उपचारमा टेवा पुगेको छ । अब पसलमा खाएको केही रकम तिर्न बाँकी छ, त्यो तिर्छु, पेरियाले भनिन्, सरकारले दिने भत्ताले हाम्रो जीवन खुसी बनेको छ, निकै ठूलो राहत मिलेको छ । उनका अनुसार केही खान मन लाग्यो भने कसैको मुख ताक्नु पर्दैन । भत्ता पाउने भएकै कारण उनीहरूलाई गाउँका पसलेले उधारो पत्याउँछन् । यहाँका धेरै वृद्धवृद्धाले घरको काममा छोराबुहारीलाई सघाउँदै आएका छन् । पहिलेजस्तो थोरै पैसाले दसैं मनाउन सम्भव छैन । त्यसैले पर्वका बेला भत्ताले पनि उनीहरूलाई भरथेग गर्छ । बढैया गाउँकी ८० वर्षीया पुनिया थारूसँग कुनै बेला पाँच पैसाले उपभोग्य वस्तु किनमेल गरेको अनुभव छ । कुनै बेला एक रुपैयाँ अहिलेको एक लाखजस्तै थियो । एक हजार रुपैयाँमा घरखेत किन्न सकिन्थ्यो, उनले भनिन्, एक सय रुपैयाँ कमैले देख्न पाउँथे । अहिले पैसा कमजोर छ । आफूले पाएको भत्तामध्ये केही दसैंमा खर्च गर्ने र बाँकी सम्हालेर राख्ने उनले बताइन् । खाँचै पर्यो भने छोराबुहारीलाई सहयोग गर्छु, उनले भनिन् । गाउँपालिकाले चौमासिक रूपमा भत्ता उपलब्ध गराउँदै आएको छ । उक्त रकमले चार महिना पुर्याउनुपर्ने भएकाले उनीहरू जोगाएर राख्छन् । अधिकांशले औषधिउपचारका लागि साँच्छन् । भत्ता पाउन थालेपछि मन लागेको चिज किनेर खान पाइएको छ । छोराबुहारीसँग पैसा माग्नु परेको छैन, ७९ वर्षीया फकिया थारूले भनिन्, केही पर्यो कि हात पसार्नुपर्थ्यो । अब सानातिना कुराका लागि कसैको टाउको दुखाउनुपरेको छैन ।भत्ताले ज्येष्ठ नागरिकलाई आत्मसम्मान मिलेको छ । आज हो कि भोलि हाम्रो ठेगान छैन । तर यो अवस्थामा पनि परिवारलाई सहयोग गर्न पाएकामा खुसी लाग्छ, फकियाले भनिन्, छोराछोरी पनि राम्रो मान्छन् । नातिहरू खानेकुरा पाएर दंग पर्छन् । ज्येष्ठ नागरिकका व्यक्तिगत रुचि छैनन् । परिवारकै बारेमा बढी चिन्ता व्यक्त गर्छन् । परिवारले माया देओस् भन्ने चाहन्छन् । बिरामी परेका बेला अस्पताल पुर्याउन साथ खोज्छन् । मीठो वचन र सम्मान खोज्छन् । तर, कतिपय छोराबुहारीले भने उनीहरूको आत्मसम्मानमा चोट पुर्याउँदा बढी दुःखी हुन्छन् । कतिपय छोराबुहारीले भत्ताको रकम पाउने आसले आमाबुबालाई माया गरेको पाइन्छ । तर, यस्ता पारिवारिक कुरा उनीहरू व्यक्त गर्न चाहँदैनन् । यो समयमा हामीलाई बढी सहयोगको आवश्यकता पर्छ । उठाइदिने, नुहाइदिने, समयमै खान दिने मान्छे चाहिन्छ, पहाडी थारूले भने, अरू हामीलाई केही चाहिन्न । छोराछोरीले माया गरिदिऊन् भन्ने आस लाग्छ । ज्येष्ठ नागरिकसम्बन्धी ऐन, २०६३ ले ज्येष्ठ नागरिकका लागि थुप्रै अधिकार ग्यारेन्टी गरेको छ । ज्येष्ठ नागरिकलाई आफ्नो आर्थिक हैसियत तथा इज्जतअनुसार पालनपोषण तथा हेरचाह गर्नु परिवारका प्रत्येक सदस्यको कर्तव्य हुने कानुनी व्यवस्था छ । त्यस्तै अंश लिई परिवारबाट अलग बसेको वा बस्न चाहेको अवस्थामा बाहेक चाहेको परिवारको सदस्यले आफ्नो साथमा राखी पालनपोषण गर्नुपर्ने ग्यारेन्टी गरिएको छ । उनीहरूको इच्छाविपरीत परिवारबाट अलग राख्न वा अलग बस्न बाध्य गराउन नपाइने भनिएको छ । कुनै पनि ज्येष्ठ नागरिकलाई भिक्षा माग्न कानुनले रोक लगाएको छ । ज्येष्ठ नागरिकको अधिकार हनन गर्नेलाई एक वर्षदेखि पाँच वर्षसम्म कैद वा बिगोबमोजिम जरिवाना वा दुवै सजाय हुने व्यवस्था छ ।"
नयाँ घरमा पर्व,"ओखलढुंगा (कास) सिद्धिचरण नगरपालिका१२ का झुलेन्द्र केसीले चारवटा दसैं निकै कष्टपूर्वक मनाए । पाहुना आउँदा राख्ने ठाउँसम्म थिएन । भूकम्पले भत्काइदिएको घर बनाउन सकेका थिएनन् तर यसपालि उनी ढुक्क छन् । ठिक्क दसैंको मुखमा नयाँ घर तयार भएको छ । यसपालिको दसैं नयाँ घरमा मनाउँदै छौं, झुलेन्द्रले भने, यसपालि पाहुना आए पनि चिन्ता छैन । चार वर्षपछि फेरि उस्तै खुसीले केटाकेटी रमाएका छन् । सिनपा९ का सुवास खड्का पनि यसपालि नयाँ घरमा दसैं मनाउने तयारीमा छन् । रंगरोगन सकिएको छ । सरकारी अनुदान र आफूले ऋणपान गरेर भए पनि घर निर्माण सकियो, खड्काले भने, अब दशैंतिहार आउँदा पनि घर झिलिमिली पार्न पाइने भो । पुनर्निर्माण गरिएका निजी निवासको संख्या थपिएसँगै यसपालि १८ हजारभन्दा बढीले नयाँ घरमा दसैं मनाउने भएका छन् । लाभग्राही सूचीमा छुटेको भन्दै पछिल्लोपटक थप १० हजार १ सय १२ वटा गुनासो दर्ता भएका छन् । तीमध्ये कति सम्बोधन हुन्छन्, टुंगो लागिसकेको छैन । यीबाहेक धेरैजसो निजी निवास पुनर्निर्माण पूरा भइसकेको जिल्ला आयोजना कार्यान्वयन एकाइले जनाएको छ । जिल्लामा कुल लाभग्राहीमध्ये हालसम्म ८४७४ प्रतिशत निजी निवास निर्माण सम्पन्न भइसकेको छ । यहाँ २१ हजार ३ सय ६७ जना लाभग्राही सूचीमा छन् । तीमध्ये ९६३३ प्रतिशतले पहिलो किस्ता र ९०४४ प्रतिशतले दोस्रो किस्तासमेत लिएका छन् । अब प्रबलीकरणको कामले गति लिए ६ महिनादेखि एक वर्षसम्म सबै पुनर्निर्माण पूरा हुने आयोजना कार्यान्वयन एकाइले दावी गरेको छ ।"
शरीरभरि गोलीका छर्रा,"(इटहरी)  सशस्त्र द्वन्द्वका क्रममा घरनजिकै बगाले हत्याकाण्ड भयो । चारजना गाउँले दाजुभाइ बिते । निर्दोष व्यक्तिले ज्यान गुमाएपछि उनमा आक्रोश जन्मियो । तेह्रथुमकी कल्पना सुनुवारलाई त्यति बेला लागेको थियो, बन्दुकले सबथोक पूरा गर्नेछ । महिला मुक्ति र समाज परिवर्तनका लागि युद्धमा होमिएँ, उनले भनिन्, नयाँ नेपाल बनाउन योद्धा बन्न पुगें । छोरी युद्धमा होमिन गइन् भनेर परिवारले कैयौंपल्ट घर फर्काउन कोसिस नगरेका होइनन् । तर उनलाई फर्कन फिटिक्क मन लागेन । लडाइँको सम्झना नमेटिने गरी अहिले उनीसँगै शरीरभरि गोलीका डोब छन् । छर्रा नलागेको ठाउँ छैन । आठवटा गोली अझै झिक्न बाँकी छ, उनले भनिन्, कति गोली निकाल्न मिल्दैन । भोक, तिर्खा भन्ने र सुत्ने समय हुँदैनथ्यो । हिँडेर टाढाटाढा पुग्नुपर्थ्यो । क्रान्तिका गीतहरूले लालसेनालाई थप उत्साह भर्थ्यो । मार्छु कि मर्छु भन्ने सोच हुन्थ्यो । मृत्युको कहिले डर लागेन, उनले भनिन् । जनमुक्ति सेनासँग उनले विवाह गरिन् । छोरा जन्मिएको चार वर्ष भयो । अहिले उनीहरू काठमाडौंमा बस्छन् । युद्धका क्रममा श्रीमान् घाइते भए । त्यसपछि उनको स्वास्थ्य अवस्था राम्रो छैन । सामान्य हिँडडुल गर्न सके पनि काम गर्न सक्दैनन् । जसकारण काममा जान नसक्दा आफूहरूको दैनिकी निकै कष्टकर रहेको कल्पना बताउँछिन् । हामीले यत्रो दुःख गर्यौं । तर पार्टीले सान्त्वना मात्र बाँड्ने काम गर्यो, उनले भनिन् । राज्यले उचित राहत प्रदान गर्न सके योद्धाहरूका दुखेका मनमा मल्हम पुग्ने उनको भनाइ छ । पढाइमा अब्बल दोलखाका अमृतबहादुर बस्नेत लहलहैमा तत्कालीन माओवादी पार्टीमा प्रवेश गरे । कक्षा ५ मा पढ्दै गरेका कलिलो दिमागले मुक्तिका लागि बन्दुक समाउनुपर्छ भन्ने बुझे । गाउँका अग्रजहरूको संगतले उनमा थप उत्साह भरेको थियो । दोलखाको उत्तरी क्षेत्रमा उनको सेल्टर थियो । पार्टीमा लागेको परिवारले थाहा पाए । र, तीन दिनको पैदल हिँडेर आमाबुबा उनलाई छुटाउन पुगेका थिए । तर उनी फर्किएनन् । पीर नगर्नु, छोरा मर्दैन भन्ने खबर पठाउँथे, उनले भने, समाज परिवर्तन हुन्छ भने मार्न र मर्न तयार थिएँ । कठोर सैन्य अभ्यास पाएका थिए उनले । युद्धका बेला उनको शरीरभरि पनि गोलीका छर्रा लागे । भोजपुरमा आक्रमण उनी घाइते भए । सोही क्रममा उनको आन्द्रामा समेत चोट पुगेको थियो । एक वर्ष भारतको पटनामा उपचारपछि उनी फर्किएलगत्तै पुनः मोर्चा सम्हाले । शान्ति सम्झौतापछि सेना समायोजनमा उनको निकै इच्छा थियो । तर घाइते भएका कारण उनी अयोग्य ठहरिए । ज्यानको बाजी राखेर देशका लागि भनेर लड्यौं, उनले भने, तर अहिले अयोग्य सावित भई बस्नुपर्यो । हाल उनी धरानस्थित पानबारीमा किराना पसल गर्दै आएका छन् । दुई सन्तानलाई दुःखसुख स्कुल पढाउँदै आएका उनले युद्धका बेला बाँडिएको सपना पूरा गराउन नेताहरूले बेवास्ता गर्दै आएको गुनासो गरे । मुलुकमा व्यवस्था फेरिए पनि आफूहरूको अवस्थामा सुधार आउन नसकेको उनको भनाइ छ । कक्षा ७ मा पढ्दै गर्दा इटहरी खनारका अर्जुन नेपाल राष्ट्र परिवर्तन गर्छु भनी युद्धमा होमिए । त्यति बेला उनको घर नै सेल्टर जस्तो थियो । परिवारले पार्टीबाट अलग्याउन भरमग्दुर प्रयास गरे पनि उनले मानेनन् । लडाइँमा साथीहरू गुमाउनुपर्दा पीडा हुने गरेको बस्नेतको भनाइ छ । त्यति बेला रुँदारुँदै हाँस्थ्यौ । शोकलाई शक्तिमा बदल्नुको विकल्प थिएन, उनले भने, अहिले आफूहरूको योगदानको कदर नहुँदा रुन मन लाग्छ ।शान्ति सम्झौतापछि घरको आर्थिक अवस्था सुधार्न भनी उनी दुई वर्ष वैदेशिक रोजगारीका क्रममा साउदी पुगे । पछि फर्किएर परिवारको साथसहयोगमा उनले गाउँमै च्याउ फार्म सञ्चालन गरिरहेका छन् । १० वर्षे सशस्त्र युद्धले आफूहरूको आर्थिक अवस्था थप कमजोर बनाएको उनको बुझाइ छ ।"
बाघको आक्रमणमा महिलाको मृत्यु,बर्दिया (कास) सामुदायिक वनमा बाख्रा चराउन जाँदा बाघको आक्रमणमा परेकी एक महिलाको मृत्यु भएको छ । बासगढी नगरपालिका२ राँझाकी ४२ वर्षीया गंगा सलामीमगरको कोहलपुरस्थित शिक्षण अस्पतालमा उपचारका क्रममा बुधबार साँझ मृत्यु भएको प्रमुख जिल्ला अधिकारी रामबहादुर कुरुम्बाङले बताए । सोही दिन दिउँसो उनी बाख्रा चराउन बर्दिया राष्ट्रिय निकुञ्जसँग जोडिएको स्वर्गद्वारी सामुदायिक वनमा गएकी थिइन् । बाख्रालाई झम्टँदा उनले प्रतिकार गरेको हुन सक्ने स्थानीयको अनुमान छ । हात र अनुहारमा चोट लागेर गम्भीर घाइते अवस्थामा उनलाई उपचारार्थ कोहलपुर पठाइएको थियो । बाघले दुईवटा बाख्रा पनि मारेको छ । निकुञ्जसँग जोडिएको उक्त सामुदायिक वनमा बाघलाई नियन्त्रणमा लिन प्राविधिक टोलीसहित सुरक्षाकर्मी पठाइएको प्रमुख संरक्षण अधिकृत अणनाथ बरालले बताए । केही समययता निकुञ्जबाट आहाराको खोजीमा बाहिर निस्कने बाघले एक वर्षयता ५ जनाको ज्यान लिइसकेको छ । उक्त अवधिमा ६ जना घाइते भएका छन् ।
जाँगरिली ७४ वर्षीया,"नेपालगन्ज (कास) सरकारी सेवाबाट अवकाश पाएकी छन् । नपुग्दो केही छैन । उनकै उमेरका धेरै धर्मकर्ममा व्यस्त छन् । कोही नातिनातिनासँग रमाउँदै छन् । ७४ वर्षीया सुशीला शर्मा पनि आरामसँग बुढेसकाल बिताउन सक्थिन् । उनको दिनचर्या हेर्दा उनलाई बुढेसकालले फिटिक्कै छोएको छैन । भेरी सहकारी वित्तीय संस्था लिमिटेडको कार्यकारी निर्देशकको जिम्मेवारी सम्हालिरहेकी छन् । पढाइ पूरा गरेर शिक्षण पेसामा आबद्ध भइन् । ०२३ सालमा शिक्षण पेसा सुरु गरिन् । ०६४ मा सेवा निवृत्त भइन् । त्यसपछि परिवारका सदस्यले आराम गर्न सुझाए । उनले कसैको कुरा सुनिनन् । सहकारीकी सदस्य भइन् । केही समयपछि सबैले विश्वास गरेर कार्यकारी निर्देशकको जिम्मेवारी दिए । गएको आठ वर्षदेखि निरन्तर उनी वित्तीय व्यवस्थापनको योजना बनाएर सहकारी हाँक्दै छिन् । सहकारीमा ३ हजार ८ सयभन्दा बढी सेयर सदस्य छन् । २५ करोड रुपैयाँ निक्षेप छ । ३२ करोड रुपैयाँ कर्जा प्रवाह भएको छ । उनी सहकारी सञ्चालन गर्दै समाज पनि बुझ्दै छिन् । कामले समाजलाई गहिराइबाट अध्ययन गर्न पनि सहयोग गर्छ, उनले भनिन्, पेसामा जागिर मात्र हुन्छ तर काममा समाज हुन्छ । बाहिरी समाज बुझ्न फेरि कामको सुरुवात गरेको उनले बताइन् । काम नहुँदा पुस्तक पढेर बस्छु, उनले भनिन् । कार्यकक्षमा आउने सेवाग्राहीलाई सोधेको भन्दा बढ्ता कुरा बुझाएर पठाउँछिन् । उनी संस्थाबाट ऋण मात्र प्रवाह गर्दिनन्, त्यो पैसाको महत्त्व बुझाएर पनि पठाउँछिन् । धेरैले उनको कुरा बसेर गहिरिएर सुन्छन् । मान्छे बूढो भए पनि मस्तिष्क बूढो हुँदैन, उनको तर्क छ, तपाईं जति सिर्जनशील बन्नु हुन्छ, उत्तिकै रमाएर बाँच्न सक्नुहुन्छ । रूपन्देहीको भैरहवामा उनी जन्मिएकी हुन् । उनका दाजुहरू बनारस गएर पढे । उनलाई भने त्यहीं परिवारमा पनि पढ्न समस्या झेल्नुपरेको थियो । छोरीलाई पढाउनु हुन्न भन्ने सामाजिक सोच उनको परिवारमा पनि थियो । कक्षा ८ सम्म पढेपछि १६ वर्षको उमेरमै बिहे भयो । पढाइ छुट्यो । बिहे भएपछि पनि पढ्ने दृढता लिइन् ।"
राजमार्गका होटलमा ठगी,"दसैं आएसँगै राजमार्गमा चहलपहल बढ्दो छ । दैनिक एक लाखभन्दा बढी यात्रु उपत्यका बाहिरिएका छन् । राजमार्गमा चहलपहलको फाइदा उठाउँदै होटल व्यवसायीले पनि यात्रुहरूसँग चर्को असुली गर्दै आएका छन् । सादा खाना १ सय रुपैयाँभन्दा बढी पर्दैन । मलेखुमा २५५ रुपैयाँ तिर्न बाध्य भएँ, सोमबार चितवन पुगेकी सविना महतोले भनिन्, खाना पनि बासी जस्तै थियो । यो त ज्यादै ठगी भयो । उनले चना र अण्डाको १२० रुपैयाँ तिर्नुपरेको बताइन् । महतोजस्तै शनिबार बैतडी पुगेका राजेन्द्र चन्दको भनाइ पनि उस्तै छ । उनले नौबिसेमा चाउचाउ ५० रुपैयाँमा खरिद गरेको बताए । मुग्लिनमा सादा खानाको २५५ रुपैयाँ तिरें । खाना पनि गुणस्तरीय थिएन, उनले भने । बालाजु बसपार्कबाट बुधबार गाडी चढेका उनी राजमार्गको होटल तथा पसलहरूले गुणस्तरहीन खाना र अन्य खाद्य वस्तुहरू पनि चर्को मूल्य असुल्दै आएको बताए । व्यवसायीहरूले खुलमखुला यस्तो गरिहेका छन्, नियमन छैन, चन्दले भने । होटल सञ्चालकले खानाको सेट नै ल्याएर चर्को शुल्क असुल्दै आएको उनीहरूको दाबी छ । एकथरी अर्डर गर्दा होटलवालाहरूले पुरै सेट नै दिने गरेको यात्रुहरूको भनाइ छ । मासुचिउरा अर्डर गर्दा चना, आलु, अचारसहित जोडेर सेट दिएका छन्, मंगलबार नवलपरासी पुगेका विवेक बर्तौलाले भने, खाजापश्चात् खाजा सेटको नाममा साढे ३ सय असुले । यातायात व्यवसायीका अनुसार चाडबाडका लागि राजधानी छाड्नेको सख्या दैनिक बढ्दो छ । ती यात्रुहरू दैनिक ठगिँदै आएका छन् । नियमक निकाय मौन छन् । होटलहरूले बिक्री गर्ने खाना खाजाको गुणस्तर चेकजाँच खाद्य प्रविधि तथा गुण नियन्त्रण विभागले गर्नुपर्छ । मूल्य तथा म्याद नाघेको वस्तुबिक्री वितरणको सन्दर्भमा वाणिज्य आपूर्ति तथा उपभोक्ता हित संरक्षण विभागले गर्नुपर्छ । संघीय सरचनासँगै अहिले स्थानीय निकायलाई पनि अधिकार दिइएको छ । यी निकायबाट अनुगमन नै हुन सकेको छैन । आपूर्ति विभागले उपत्यकामा अनुगमन गरे पनि राजमार्गमा ध्यान नै दिएको छैन । खाद्य प्रविधिले कर्मचारीको अभाव भन्दै होटल व्यवसायीलाई सचेत गराइएको जनाउँदै आएको छ । यी जिम्मेवार निकायबाट लापरबाही हुँदा दैनिक लाखौं यात्रुहरू ठगिएको उपभोक्ता अधिकारकर्मीहरू बताउँछन् । आपूर्तिलाई उपत्यकामा मात्रै उपभोक्ता, उपत्यकामा मात्रै दसैंको भान भएको देखिन्छ । खाद्य प्रविधि गैरजिम्मेवार र उपभोक्ताको हकहितबाट पन्छिन खोजेको देखिन्छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, यी निकायको गैरजिम्मेवारीले यात्रु ठगिएका छन् । गुणस्तरहीन खाद्य खान बाध्य छन् । यात्रुहरू पनि हतारमा हुँदा गुनासोउजुरी गर्दैनन् । चाडबाड सकिएपछि राजमार्गको कुरा त्यतिकै सेलाउँछ । यही बेला नियमनकारी निकायले राजमार्गमा अनुगमन तीव्र बनाउनुपर्छ । आफ्नो स्वार्थमा मात्रै अनुगमन गर्दै आएको अध्यक्ष तिमिल्सिनाको भनाइ छ । व्यवसायीको अगाडि यात्रुहरू निरीह भए, उनले भने, नियमन र कारबाही गर्न अधिकार पाएका नियमनकारी निकायले बेवास्ता गरेका छन् । मूल्य र म्याद नाघेको सम्बन्धी अनुगमन गर्न जिम्मा पाएका वाणिज्य आपूर्ति तथा उपभोक्ता हित संरक्षणले पनि अनुगमन उपत्यकामा केन्द्रित गरेको स्वीकार गरे । चाडबाडका लागि बढी किनमेल हुने हुँदा अनुगमन उपत्यकामै केन्द्रित गरेका छौं । दैनिक ४ टोलीबाट अनुगमन भएको छ, विभागका महानिर्देशक योगेन्द्र गौचनले भने, राजमार्गको अनुगमन खाद्य प्रविधिले हेर्नुपर्छ । मूल्यको सन्दर्भमा आपूर्तिले हेर्छ । हामी अनुगमन गर्छौं । खाद्य प्रविधि प्रवक्ता मोहनकृष्ण मर्हजनले कर्मचारीको अभावमा प्रभावकारी हुन नसकेको बताए । होटल व्यवसायीलाई सचेतनासम्बन्धी तालिम, राजमार्गको होटलमा हरियो र रातो रङको स्टिकरसम्बन्धी गोष्ठी भएको बताए । स्थानीय तहले तालिमअनुगमनका लागि माग गरेपछि कर्मचारी त्यता पठाउनुपर्ने अवस्था छ । खाद्य निरीक्षक दुईतीनजना मात्रै छन्, दैनिक कार्यमा अल्झिएका छन्, उनले भने, मूल्यको सन्दर्भमा आपूर्तिले नै हेर्ने हो । गुणस्तरको अनुगमनको हकमा होटल व्यवसाय एसोसिएसन, स्थानीय निकाय र प्रहरीसहितको समिति गठन भएको बताए ।"
विद्युत् खरिदबिक्रीमा हालकै दर कायम,"(काठमाडौं)  विद्युत् नियमन आयोगको बुधबारको बैठकले विद्युत् खरिदबिक्री तथा अनुमति प्राप्त व्यक्तिले पालना गर्नुपर्ने सर्तहरूसम्बन्धी विनियमावली जारी गरेको छ । विनियमावलीले विद्युत् खरिदबिक्रीका लागि हाल चलेकै दरलाई निरन्तरता दिएको आयोगका सदस्य एवं प्रवक्ता रामप्रसाद धितालले जानकारी दिए ।उपभोक्ताले तिर्ने शुल्कमा पनि आयोगले अहिलेकै दरलाई निरन्तरता दिएको छ । उनका अनुसार विनियमावलीमा साना विद्युत् आयोजना र वैकल्पिक ऊर्जाको खरिदबिक्रीमा सहुलियत दिने प्रावधान समेटिएको छ । १० मेगावाटभन्दा साना आयोजनालाई केही बढी दर प्राप्त हुने गरी प्रावधान राखिएको छ, उनले भने, यसबाट रुग्ण अवस्थामा पुगेका साना आयोजनालाई फाइदा हुन सक्छ ।विनियमावलीमा १० मेगावाटभन्दा साना विद्युत् आयोजनाले खरिदकर्तालाई विद्युत्को पूर्वानुमान जानकारी गराउनुपर्ने भए त्यसको आधारमा कुनै जरिवाना लगाउन नपाइने प्रावधान राखिएको छ । सरकारले साना आयोजनालाई उपलब्ध गराएको खरिद दर सस्तो भएको र यसले आफ्नो सञ्चालन खर्चसमेत नधानेको भन्दै साना विद्युत् आयोजनाका प्रवर्द्धक अहिले आन्दोलनमा छन् ।आयोगका अध्यक्ष दिल्लीबहादुर सिंहले सबै सरोकारवालासँगको छलफलबाट विनियमावली तयार पारिएकाले यसमा सबैको चासो समेटिएको बताए । ऊर्जा प्रवर्द्धक, ऊर्जा मन्त्रालय, दातृ निकाय सबैसँग छलफलपछि विनियमावली जारी भएको उनले बताए ।विनियमावलीले विद्युत् खरिदबिक्रीको स्वीकृतिको लागि आयोगमा पेस गर्दा कस्ता कागजपत्र आवश्यक पर्छन् भन्ने विवरण खुलाएको छ ।विनियमावलीमा विद्युत् खरिद तथा प्रक्षेपण, विद्युत् खरिद सम्झौताको प्रक्रिया, सेयर संरचना परिवर्तनको स्वीकृतिजस्ता विषय समेटिएका छन् ।कानुनले आयोगलाई विद्युत् खरिदबिक्रीको स्वीकृति दिने क्षेत्राधिकार तोकेको छ । यसअघि प्राधिकरणले स्वनिर्णयको आधारमा आयोजनासँग खरिदबिक्री सम्झौता गर्दै आएको थियो ।आयोग गठन भएलगत्तै आयोगले प्राधिकरणलाई पत्र लेख्दै आफ्नो स्वीकृतिमा मात्रै विद्युत् खरिद सम्झौता गर्न निर्देशन दिएको थियो ।"
"दुरुपयोग हुन्न, व्यवस्थित हुन्छ","यसपटक ५० प्रतिशत रकम अर्थात् ३ करोड ठेक्का प्रणालीबाट काम गर्नुपर्ने व्यवस्था गरेका छौं । यसमा पनि ५० लाखको एउटा आयोजना हुनुपर्नेछ । अर्को ३ करोड बजेटबाट न्यूनतम १० लाखका आयोजनाबाट कार्यान्वयन गर्नुपर्छ भनेका छौं । यस आधारमा ६ करोडको एउटै योजना कार्यान्वयन गर्छु भन्न पनि पाइन्छ । तीनतीन करोडका बनाउँछु भन्न पनि पाइन्छ । ५०५० लाखका ६ वटा र बाँकी १० लाखभन्दा माथिको बनाउँछु भन्न पनि पाइन्छ । हाम्रो देशको भौगोलिक विविधता छ । हुम्लामा एउटा क्षेत्र छ । काठमाडौंमा १० वटा क्षेत्र छन् । काठमाडौंमा १० जनप्रतिनिधि छन्, हुम्ला र जुम्लामा एकएकवटा जनप्रतिनिधि छन् । काठमाडौं र हुम्लाजुम्ला दुवैलाई हुने गरी कार्यविधि बनाएका हौं । निर्वाचित सांसदले आफ्नो निर्वाचन क्षेत्रमा योजना छनोट गर्ने, प्रतिनिधि राखेर योजना कार्यान्वयनको रिपोर्टिङ लिने, योजना कार्यान्वयन स्थानीय तहले गर्ने व्यवस्था छ । योजना कार्यान्वयनको मुख्य जिम्मेवार स्थानीय तहको प्रमुख प्रशासकीय अधिकृतलाई बनाइएको छ । विगतमा देखिएका केही कमीकमजोरी र अप्ठ्यारालाई फुकाइएको छ । प्रदेशसभाका सदस्यलाई यो समितिबाट हटाइएको छ । यो संघीय बजेट हो । प्रदेशहरूले आफ्नै पनि अलग्गै रकम व्यवस्था गरेका कारण उनीहरूलाई हटाइएको हो । हामीले स्थानीय तहका प्रमुखहरूलाई भने राखेका छौं । यो बजेट खर्च गर्ने योजना स्थानीय तहमा हुन्छ, कार्यान्वयन पनि स्थानीय तहले नै गर्ने हो । अनुगमन पनि स्थानीय तहबाट हुने भएकाले केन्द्र र स्थानीय तहका जनप्रतिनिधिको मात्रै समिति बनाएका हौं । जनप्रतिनिधिले आफ्नो निर्वाचन क्षेत्रमा भइरहेका कार्यक्रमको रिपोर्टिङ लिन यसपटकबाट प्रतिनिधि राख्ने व्यवस्था गरेका हौं । उसलाई आवतजावत गर्न खर्चस्वरूप एक लाख दिने भएका हौं । वर्षभरिमा आवतजावत गर्दा, चियाखाजा खाँदा खर्च हुन्छ । उसले ६६ महिनामा जिल्ला समन्वय समिति र माननीयहरूलाई प्रतिवेदन बुझाउनु पनि पर्छ । उसलाई भोलेन्टियर रूपमा काम गर भन्न मिल्दैन । उपभोक्ता समितिलाई माननीयले सोझै आयोजना दिने हैन । सांसदहरू, स्थानीय तहका जनप्रतिनिधिहरू भएको समितिले सकेसम्म सर्वसम्मत रूपमा निर्णय गरेर उपभोक्ता समितिलाई काम दिने भनिएको हो । यदि सर्वसम्मत भएन भने प्रत्यक्ष निर्वाचित सांसदले निर्णय गर्ने भनिएको हो । जनताबाट निर्वाचित भएकाले उसलाई अधिकार दिइएको हो । माननीयले उपभोक्ता समिति बनाउने हैन । यो कार्यविधिले झन् व्यवस्थित गर्छ । दुरुपयोग हुँदैन ।"
विद्यालय पुनर्निर्माणलाई नर्वेको सहयोग,"काठमाडौं (कास) पुनर्निर्माण प्राधिकरण र नेपालस्थित नर्वेजियन राजदूतावास तथा युनाइटेड अफिस फर प्रोजेक्ट सर्भिसेस (यूएनओपीएस) बीच २४ विद्यालय पुनर्निर्माणका लागि बुधबार सम्झौता भएको छ । नर्वे सरकारको करिब ८० लाख अमेरिकी डलर सहयोगमा सिन्धुली, रामेछाप, भक्तपुर र काठमाडौंमा विद्यालय बन्नेछन् । रामेछापमा १३, सिन्धुलीमा ९, काठमाडौं र भक्तपुरमा ११ विद्यालय पुनर्निर्माण गरिने जनाइएको छ । अपांगमैत्री विद्यालय, शौचालय तथा खानेपानीजस्ता सुविधा विद्यालयमा १ सय ४४ कक्षा कोठा हुनेछन् । परियोजनाको अवधि २०७८ मंसिर १४ सम्म रहेको छ । यस परियोजनाबाट करिब ५ हजार ५ सय विद्यार्थी लाभान्वित हुने जनाइएको छ । समझदारी पत्रमा प्राधिकरणका सहसचिव पीताम्बर घिमिरे, नर्वेजियन राजदूतावासका नेपालका लागि राजदूत लास्से जोर्न जोहोनेसे र यूएनओपीएसका कन्ट्री डाइरेक्टर चाल्स क्यालानानले हस्ताक्षर गरेका थिए । प्राधिकरण प्रमुख सुशील ज्ञवालीले नर्वे सरकार तथा यूएनओपीएसलाई धन्यवाद दिएका थिए । परियोजनाको समयमै सफल कार्यान्वयन हुने विश्वास व्यक्त गरेका थिए । नर्वेका राजदूत जोहानेसेले नर्वे सरकारको विद्यालय क्षेत्रले दरिलो प्रतिबद्धता रहेको उल्लेख गर्दै भूकम्पबाट क्षति भएका विद्यालयहरूको पुनर्निर्माणका लागि पुनर्निर्माण प्राधिकरण तथा यूएनओपीएससँग साझेदारी गर्न पाउँदा गर्व लागेको उल्लेख गरे ।"
फोर्ड र महिन्द्राबीच संयुक्त सम्झौता,काठमाडौं (कास) फोर्ड मोटर कम्पनी र महिन्द्राबीच संयुक्त लगानी सम्झौता भएको छ । दुवै ब्रान्डको मालिक आफैं रहने गरी सम्झौता भएको हो । भारतमा आफ्नो स्वतन्त्र नेटवर्क डिलरबाट यसको सञ्चालन हुने संयुक्त रूपमा जारी विज्ञप्तिमा उल्लेख छ । विज्ञप्तिअनुसार महिन्द्राको ५१ प्रतिशत र फोर्डको ४९ प्रतिशत सेयर रहने जनाइएको छ ।
अर्थमन्त्री दिल्लीतर्फ,काठमाडौं (कास) विश्व आर्थिक मञ्चको कार्यक्रममा सहभागी हुन बुधबार अर्थमन्त्री युवराज खतिवडा नयाँदिल्ली गएका छन् । असोज १६ र १७ गते भारतमा हुने कार्यक्रमा अर्थमन्त्री खतिवडाले दक्षिण एसियाको आर्थिक परिदृश्य विषयमा वक्ताका रूपमा सम्बोधन गर्नेछन् ।
३६ जिल्लाका ५९ सहरमा टेलिकमको फोरजी सुरु,"प्रधानमन्त्री र मुख्यमन्त्रीबीच अस्पष्ट भिडियो संवादप्रधानमन्त्रीले सातैवटा प्रदेशका मुख्य मन्त्रीसँग भिडियो संवाद गरी फोरजी सेवा सुरुवात गरिएको भए पनि भिडियो संवाद प्रस्ट रहेन । प्राविधिक कमजोरीका कारण भिडियो संवादको क्रममा प्रधानमन्त्री केपी शर्मा ओलीले काठमाडौंमा बसेर बोलेको कुरा मुख्य मन्त्रीहरूले बुझेनन् ।प्रधानमन्त्रीसँग भिडियो संवाद गर्दा उत्साहित देखिएका प्रदेशका मुख्यमन्त्रीहरूले उनको बोली भने बुझेनन् । मुख्यमन्त्रीहरूले प्रधानमन्त्रीलाई भिडियोमार्फत दसैंको शुभकामना दिए भ्याए पनि सबै मुख्यमन्त्रीलाई पालैपालो बोल्न दिने प्रधानमन्त्रीको योजना सफल भएन । भिडियो संवादका क्रममा प्रधानमन्त्री ओलीले प्रदेश १ का मुख्यमन्त्रीबाट बोल्न सुरु गरौं भनी प्रस्ताव गरेका थिए । तर, प्रधानमन्त्रीको आवाज मुख्यमन्त्रीहरूले सुनेनन् ।प्रधानमन्त्री ओलीले पटकपटक अब बुझियो मुख्यमन्त्रीहरूलाई सोधेका थिए । पछि माइकमार्फत प्रधानमन्त्री ओलीले ठूलो स्वरमा बोलेर आफ्नो स्वर सुनाउन गरेको प्रयास पनि सफल भएन । आफ्नो बोली भिडियोमा मुख्यमन्त्रीहरूले नसुनेपछि प्रधानमन्त्रीको टिप्पणी थियो भ्वाइसमा समस्या रैछ ।"
जर्मनीका २८ लगानीकर्ता नेपालमा,"(काठमाडौं)  नेपालमा लगानी गर्ने सम्भावनाहरूको खोजी गर्ने आयोजना गरिएको पहिलो जर्मन बिजनेस फोरममा सहभागी हुन २८ लगानीकर्ता आएका छन् । जर्मनी दूतावासको आयोजनामा पहिलो जर्मन बिजनेस फोरम मा राउन्ड टेबलको बुधबार आयोजना भएको थियो । फोरममा २८ कम्पनीहरू प्रतिनिधि रहेका थिए । फोरममा निर्माण उद्योग, पर्यटन, वित्तीय, टेक्निकल एन्ड भोकेसनल ट्रेनिङलगायत कम्पनीका अधिकारीहरू उपस्थित थिए । नेपालको निजी क्षेत्र र सरोकारवाला निकायका अधिकारीहरूले जर्मनीका लगानीकर्ताहरूलाई सम्बोधन गरेका थिए । लगानी बोर्डका प्रमुख कार्यकारी अधिकृत (सीईओ) महाप्रसाद अधिकारीले नेपालमा राजनीतिक स्थायित्व कायम भएको भन्दै व्यावसायिक वातावरण बनेको दाबी गरे । सन् २०३० सम्मका लागि लागू गरिएका दिगो विकासका लक्ष्यहरू पूरा गर्न हरेक वर्ष हामीलाई धेरै लगानी चाहिएको छ, उनले भने, त्यो विदेशी लगानीकर्ताहरूबाट जुटाउनुपर्नेछ । खासगरी पूर्वाधार क्षेत्रमा लगानीको अवसर सिर्जना गरेका छौं । अधिकारीले विदेशी लगानी आकर्षित गर्न कानुन संशोधन गरिसकेको बताए । सार्वजनिक निजी साझेदारी तथा लगानी बोर्ड ऐन ल्याइसकेका छौं । एकल विन्दु सेवा केन्द्र पनि सञ्चालनमा आएको छ, उनले भने, सरकारले गरेको अन्तर्राष्ट्रिय लगानी सम्मेलनले सकारात्मक सन्देश दिएको छ । केही ठूला आयोजनामा अन्तर्राष्ट्रिय लगानीकर्ताले लगानी गर्ने इच्छा देखाइसकेको उनले बताए । नेपालमा लगानी गर्ने उपयुक्त समय यही हो, उनले भने, तपाईहरू पनि लगानी गर्नुस् । नेपाली व्यवसायलाई प्रवर्द्धन गर्नु, रोजगारी सिर्जना गर्ने र उत्पादनका लागि लगानीको सिर्जनाको अवसर प्रदान गर्नु फोरमको आयोजना गरेको दूतावासले जनाएको छ । नेपालको राजनीतिक स्थिरता, ऊर्जा सुरक्षा र सरकारको प्रयासद्वारा कानुनी सुधार गरिसकेकाले नयाँ गतिशीलताले फाइदा लगानीकर्ताले लिन सक्ने अधिकारीहरूले बताएका छन् । नेपालका लागनी जर्मन राजदूत रोलान्ड सेफरले पनि नेपालमा लगानी गर्न आह्वान गरे । नेपालमा लगानीको वातावरण बनेको छ, उनले भने, त्यो जानकारी गराउने उद्देश्यले पहिलो पटक यो कार्यक्रम गरिएको हो । नेपालजर्मन चेम्बर अफ कमर्सका अध्यक्ष अनुप मल्लले पहिलोपटक नेपालमा लगानीका सम्भावित क्षेत्रहरूको विषयमा चर्चा गरेका थिए । सरकारले निजी क्षेत्रको लगानीका लागि प्रतिबद्धता जनाइसकेको छ, उनले भने, मुलुक र अर्थतन्त्रका लागि निजी क्षेत्र नै नेपाल सरकारको प्राथमिकता छ । पर्यटन र जलविद्युत् क्षेत्र सम्भावना भएको क्षेत्र हो । आगामी वर्ष भिजिट नेपाल२०२० मनाउन लागिरहेको बेला सेवा क्षेत्रमा लगानीको सम्भावना झन् बढी रहेको उनले बताए । उद्योग वाणिज्य तथा आपूर्ति मन्त्रालयका सचिव वैकुण्ठ अर्याललले जर्मन नेपालका लागि ठूलो व्यापारिक साझेदार रहेको बताए । नेपालले धेरै सामग्री आयात गर्ने मुलुकमा पर्छ, उनले भने । यस पृष्ठभूमिमा नेपालमा लगानी बढाउन उनले लगानीकर्तालाई अनुरोध गरे । हाम्रोमा सरकारी संयन्त्र र कानुन आधार बनेको छ । एकल विन्दु सेवा केन्द्र सञ्चालनमा आएको छ, लगानीकर्तालाई आश्वस्त तुल्याउँदै उनले भने । नेपाल इकोनमिक फोरमका संस्थापक सुजिव शाक्यले भारत र चीनजस्ता विशाल अर्थतन्त्र भएको मुलुकको बीचमा रहेको नेपालमा लगानी गरेर फाइला दिने आधारहरू रहेको बताए । उनले नेपालका सम्भावना र जोखिमका क्षेत्रहरूको विषयमा लगानीकर्ताहरूलाई जानकारी गराएका थिए ।"
सुपथ पसलमा झुम्मिए उपभोक्ता,"(गोरखा)  घटस्थापनापछि दसैंको चहलपहल ह्वात्तै बढेको छ । उपभोग्य सामान खरिदका लागि सदरमुकाम आउनेको चाप छ । हरमटारीस्थित खेलमैदानमा सुपथ मूल्यमा नुन र चिनी बिक्री सुरु भएपछि अधिकांश उपभोक्ताको ध्यान यतै तानिएको छ । देउरालीकी मिनु गुरुङले गाउँको बजार छाडेर सस्तोमा साल्ट ट्रेडिङले उपलब्ध गराएको चिनी र नुन खरिदका लागि सदरमुकाम आएको बताइन् । उनलाई दसैंका लागि अत्यावश्यक सामग्री एकै ठाउँमा पाइने भएपछि झन्झट भएन । दाल मात्र लिन आएकी थिएँ । सबै सामान एकै ठाउँमा पाइँदो रहेछ, बजार चाहार्नै परेन, उनले भनिन् । नुन, चिनीका साथै जिरा, तेल, धनियाँ पनि एउटै पसलबाट बिक्री भएको छ । गाउँमा ८५ रुपैयाँ प्रतिकेजी चिनी किन्दै आएकी गोरखा नरपालिका८ कट्टेलडाँडाकी विष्णु अर्याल ७२ रुपैयाँमै चिनी पाएपछि दंग थिइन् । मान्छेको जात लोभी भाइहाल्छ, एक केजीमै १० रुपैयाँ कम पर्नु भनेको पनि हामी गाउँका मान्छेलाई ठुलै कुरा हो, उनले भनिन् । अन्य दिनको तुलनामा मंगलबार उपभोग्य सामग्री खरिदका लागि आउने उपभोक्ताको भीड देखिन्थ्यो । लक्ष्मी बजारका ७८ वर्षीय टोपबहादुर कुँवरले पनि झन्डै एक घण्टा लाइनमा बसेर चिनी र नुन खरिद गरे । मेला हेर्न आउँदा सस्तोमा पाइन्छ भन्ने सुनें, गाउँमा भन्दा दुईचार रुपैयाँ सस्तोमा पाइन्छ भने रित्तो हात के घर फर्कनु, उनले भने, नभई नहुने कुरा लिएर घर फर्कंदा जहान पनि खुसी हुन्छन् । असोज ८ बाट सुरु सस्तो बजार मेलाको एक स्टलमा साल्ट ट्रेडिङले उपलब्ध गराएको नुन प्रतिकेजी १८ मै बिक्री भएको छ । सदरमुकाम आसपासकै बजारमा एक केजी नुन २० देखि २२ रुपैयाँमा बिक्री हुँदै आएको छ । अन्य पसलमा चिनी ७० देखि ८० रुपैयाँसम्ममा खरिद गरिरहेको उपभोक्ताले बताए । उपभोक्तालाई सजिलोका लागि सुपथ मूल्यमा दैनिक उपभोग्य वस्तु उपलब्ध गराइएको जनमुखी उपभोक्ता सहकारी संस्थाका सचिव किशोर रेग्मीले बताए । ६ दिनमा १० हजार ५ सय केजी नुन मात्र बिक्री भइसकेको उनले बताए । चिनी ३१ हजार पाँच सय केजी साल्ट ट्रेडिङबाट आएको थियो, उनले भने, एक दिनमा झन्डै ५ सय ग्राहक नुनचिनी किन्न आउँछन् । प्रति ग्राहक ६६ केजी चिनी र नुन खरिद गर्न पाउने उनले बताए । जिरा पनि अन्यत्रभन्दा सस्तोमा सहकारीले बिक्री गरेको छ । बजारमा ४ सय ३० देखि साढे ४ सय रुपैयाँ प्रतिकेजी पर्ने जिरा यहाँ ४१० मा बिक्री गरेका छौं, रेग्मीले भने । मुसुराको दाल लगायत दसैंका लागी चाहिने आवश्यक सामग्री बिक्रीका लागि राखिएको उनले बताए । दसैंलगायतका चाडपर्वलाई लक्षित गरेर दसैं सस्तो बजार मेला लागेको हो । मेलाले उपभोक्तालाई निकै सहज भएको आयोजक चेम्बर अफ कमर्सका अध्यक्ष भाइचन्द्र श्रेष्ठको दाबी छ । मुस्ताङबाट ४८ च्यांग्रा ल्याएर बिक्रीमा राखिएको र खसीबोका पनि जिल्लाकै ग्रामीण भेगका किसानहरूबाट ल्याएर बिक्री गर्न भनेको उनले बताए । जिल्लाका खसीबोकाले नपुगे हेटौंडामा २ सय बुकिङ गरेको उनको भनाइ छ । सस्तो बजारमा नुन, तेल, खसीबोका, च्यांग्रा, लुगाफाटा, मोटरसाइकल, गाडीसमेत बिक्रीमा रहेको आयोजकल जनाएका छन् । उत्तरी गोरखाको धार्चे र चुमनुब्री गाउँपालिकामा उत्पादन हुने भटमास, सिलम, बोडी, महलगायत वस्तु पनि प्रदर्शनीमा छन् ।"
तरकारीको मूल्य वृद्धिले उपभोक्ता मारमा,"(इटहरी)  चाडपर्व सुरु भएपछि यहाँ तरकारीको मूल्य वृद्धि भएको छ । मूल्य वृद्धिले उपभोक्ता मारमा छन् । उनीहरूले चाडपर्वको मौका छोपी व्यापारीले आफूखुसी मूल्य बढाएको गुनासो गरेका छन् । कृषि उपज बजार धरानका व्यवस्थापक लक्ष्मण भट्टराईका अनुसार तरकारीको माग उच्च र आपूर्ति कम भएकाले मूल्य बढेको हो । धरान र प्रदेश १ का मुख्य सहरहरूका लागि कृषि उपज बजार धरानमा दैनिक १५० टन तरकारी खपत हुन्छ । उक्त अनुपातमा तरकारी आयात हुन नसके महँगी बढ्ने गरेको छ । व्यवसायी रन्जित राईले मागअनुसार तरकारी आयात हुन नसकेकाले मूल्य वृद्धि भएको दाबी गरे ।बजारमा तरकारी आयात रोकिने बितिकै एक्कासि मूल्य बढ्ने गर्छ, उनले भने, मागअनुसार तरकारी उत्पादन हुन सकेकै छैन । यस बजारको मुख्य स्रोत कोसी पहाडी जिल्लाहरू हुन् । धनकुटाबाट ५० प्रतिशत, तेह्रथुमबाट २०, भोजपुर र खोटाङबाट १०, संखुवासभा र पाँचथरबाट ७, सुनसरी मोरङ र उदयपुरबाट ८ र अन्य जिल्लाहरूबाट ५ प्रतिशत तरकारी भित्रने गर्छ । बाह्य स्रोतअन्तर्गत भारतबाट ८० प्रतिशत, चीनबाट १५, भुटान र बंगलादेशबाट ५ प्रतिशत तरकारी आयात हुने गर्छ । कृषि उपज बजारमा कोसी पहाडी क्षेत्रले अधिकांश हरियो तरकारीको माग धानेको छ । बाह्य देशबाट आलु, प्याज, लसुनजस्ता सुक्खा तरकारी मात्र भित्रने गरेका छन् । हाल सबैभन्दा बढी प्याजको मूल्य अकासिएको छ । दुई साताअघि ५० रुपैयाँ प्रतिकिलो थोक मूल्यमा बिक्री भएको प्याज अहिले ८५ रुपैयाँ पुगेको छ । भदौमा रातो भुटानी आलु ४५ रुपैयाँ प्रतिकेजी थियो भने हाल ६० रुपैयाँ पुगेको छ । काउलीको थोक मूल्य ५५ रुपैयाँ प्रतिकेजी रहेकामा अहिले ८५ रुपैयाँ पुगिसक्यो । हरियो खोर्सानी ८० रुपैयाँ प्रतिकेजी थियो । हाल ९० रुपैयाँ पुगेको छ ।सबैजसो तरकारीजन्य वस्तुको मूल्य बढेको छ । उपभोक्ताको ढाड सेक्ने गरी मूल्य वृद्धि हुने गरे पनि बजार अनुगमन हुन सकेको छैन । हरियो तरकारीमा ५० प्रतिशत र सुक्खा तरकारीमा २० प्रतिशत मुनाफा आर्जन गर्न सकिने प्रावधान भए पनि व्यापारीहरूले आफूखुसी गर्ने गरेका छन् । मुनाफाका लागि निश्चित मापदण्ड नहुँदा व्यापारीले मनपरी मूल्य निर्धारण गर्ने गरेको कृषि उपज बजार धरानका व्यवस्थापक भट्टराईले बताए ।अनुगमनको अभावमा पछिल्लो समय उपभोक्ता मूल्य वृद्धिको मारमा छन् । चाडपर्वको समयमा अत्यधिक माग र आपूर्ति निश्चित ठाउँबाट हुने भएकाले मूल्य बढेको कृषि उपज बजार धरानका व्यवस्थापक भट्टराईको भनाई छ । किसानले हरियो तरकारी उत्पादन गरे पनि यातायातको भरपर्दो व्यवस्था नहुँदा आयातमा कठिनाइ हुने गरेको छ । सामान्य वर्षाका कारणसमेत तरकारी आयात हुन सक्ने अवस्था छैन ।सुक्खा तरकारी आलु तथा प्याजमा भने भारत परनिर्भर हुनुपर्दा मूल्य वृद्धि भएको हो । कृषि उपज बजार धरानअन्तर्गत गत वर्ष मात्र १ लाख २८ हजार ५ सय ४१ टन (५ अर्ब २० करोड ४६ लाख ३५ हजारको) कारोबार गरेको छ । आपूर्तिको व्यवस्था निश्चित नहुनु, यातायातको अभाव, मौसमी खेतीमा परनिर्भर हुनुजस्ता कारणले तरकारीको मूल्य स्थिर हुन नसकेको हो । पछिल्लो समय किसानहरूले व्यावसायिक खेती पनि गर्न छाडेको राजारानी धनकुटाकी जमुना लिम्बुले बताइन् । समयमा मल पाइँदैन । पहाडमा तरकारी उत्पादन गरे पनि ढुवानीको समस्या छ, उनले भनिन् । कृषि उपजबाट औसतमा दैनिक औसत आलु ४१ टन, प्याज २० टन, टमाटर ३६ टन र बन्दा ३५ टन गरी ५८ लाख बराबरको कारोबार हुने गर्छ । हरियो तरकारीमा कोसी करिडोर सक्षम भए पनि सुक्खा तरकारीमा भने भारत निर्भर हुनुपरेको छ ।"
खसीबोका खोज्दै घरघर,"(बर्दिया)  चाडपर्व सुरु भएसँगै व्यवसायीहरू घरमै पुगेर खसीबोका किन्न थालेपछि किसानले राम्रो मूल्य पाएका छन् । माग अधिक भएपछि व्यवसायीले पहिलेभन्दा बढी मूल्यमा खरिद गर्न थालेका हुन् । त्यसको प्रत्यक्ष फाइदा किसानलाई पुगेको छ । जिउँदो खसी प्रतिकिलो ४८० रुपैयाँसम्म पुगेको छ । यसअघि जिउँदो खसी प्रतिकिलो ४३० रुपैयाँसम्म थियो । मूल्य बढ्ने क्रम अझै जारी छ । पूजाका लागि बोकाको मूल्य पनि किसानले मागेजस्तै पाएका छन् । तौलेरभन्दा पनि आफैंले तोकेरै बोका बिक्री गर्न पाएकामा किसान खुसी छन् । व्यवसायीहरू खसीबोका खोज्दै घरघर पुगिरहेका छन् । दसैं सुरु भएपछि व्यापारी खसीबोका किन्न घरमै आउँछन् । हामीले मागेको पैसा दिन्छन्, किसान राजु चौधरीले भने, चाडपर्व अघिपछि व्यापारीले मागेको मूल्यमा बिक्री गर्छौं । अहिले हामीले मूल्य तय गरिरहेका छौं । सरकारले भारतबाट खसीबोका आयात गर्न रोक लगाएपछि माग बढेको हो । काठमाडौं, पोखरालगायत सहरको माग धान्नका लागि व्यवसायीहरू बर्दियाका किसानको घरमा पुगिरहेका छन् । बर्दियामा व्यावसायिक बाख्रापालनसँगै किसानले घरमै एकदुईवटा पाल्ने गरेका छन् । बाख्रा बिक्रीले उनीहरूले आय आर्जनमा सहयोग पुुगेको छ । खासगरी एकदुईवटा खसीबोका पाल्ने किसानले चाडपर्वका बेला बिक्री गर्छन् । चाडपर्वका बेला राम्रो मूल्य पाइने भएकाले पालेरै राख्छौं । दसैं र तिहारका बेला बिक्री गरेर आम्दानी गर्छौं, किसान प्रेम चौधरीले भने, दुईतीनवटा खसीबोका पाल्नेले पनि राम्रो पैसा कमाउन सक्छन् ।बर्दियाको बाँसगढी, गुलरिया, बारबर्दिया, ठाकुरबाबा, राजापुर, मधुवन नगरपालिका एवं बढैयाताल र गेरुवा गाउँपालिकामा व्यावसायिक बाख्रापालन गरिएको छ । गुलरिया नगरपालिकामा मात्रै २५ हजारभन्दा बढी खसीबोका रहेका छन् । जिल्ला पशु सेवा समन्वय कार्यालय गुलरियाका प्राविधिक भरत देवकोटाले बर्दियाको कालिका र गुलरियाको तुलसीपुरमा खसीबोका खरिद केन्द्र रहेको बताए । किसानले उत्पादन गरेको सहकारीले खरिद गरेर एकमुष्ठ रूपमा काठमाडौं, पोखरालगायत सहरमा पठाउने गरिएको छ । दैनिक एक सयभन्दा बढी खसीबोका बर्दियाबाट बाहिरी जिल्लाका लागि पठाउने गरिएको उनले बताए । बर्दियामा खसीबोका उत्पादन राम्रो छ । त्यसैले बाहिरी जिल्लाका लागि पनि पठाउन सहज छ, उनले भने, तर, मुलुकका विभिन्न सहरबाट हुने माग भने धान्न सकिँदैन । भारतबाट आयात हुँदा यहाँका किसानले उत्पादन गरेका खसीबोका व्यवसायीको नजरमा कमै पर्ने गरेका थिए । घरघरमै पुगेर संकलन गर्नुपर्ने बाध्यता र कम तौल भएका कारण व्यवसायीहरू नेपाली उत्पादन कमै खरिद गर्थे । चाडपर्वका बेला माग बढेपछि व्यवसायीले भारतको महाराष्ट्र, कानपुर, लखिमपुर, गोरखपुर र लखनउ क्षेत्रबाट जमुनापारी, तोतापरी र देशी जातका खसीबोका किनेर ल्याउने गरेका थिए । खसीबोकाको स्वास्थ्य परीक्षणका लागि पशु चिकित्सक नहुँदा किसानलाई समस्या भएको छ । स्वास्थ्य परीक्षण नगराएसम्म अर्को जिल्लामा खसीबोका लैजान रोक लगाइएको छ । जिल्लास्थित पशु सेवा समन्वय कार्यालयमा समेत चिकित्सक छैनन् । बाँसगढी नगरपालिकाका पशु रोग चिकित्सकबाट स्वास्थ्य परीक्षण गराउन टाढाबाट जानुपर्ने बाध्यता रहेको व्यवसायीले बताए ।"
यू१९ केसीको काँधमा,"(काठमाडौं)  अखिल नेपाल फुटबल संघ (एन्फा) ले थ्रीस्टार क्लबका मेघराज केसीलाई एएफसी यू१९ च्याम्पियनसिप छनोटमा नेपाली टिमको मुख्य प्रशिक्षकमा बुधबार नियुक्त गरेको छ । यसअघि प्राविधिक समितिको सोमबार सम्पन्न बैठकले भने छिरिङ लोब्साङ गुरुङलाई मुख्य प्रशिक्षक, अनन्तराज थापालाई सहायक प्रशिक्षक र उज्ज्वल मानन्धरलाई गोलकिपिङ कोचका लागि सिफारिस गर्ने निर्णय गरेको थियो । प्राविधिक समितिले दुईटा नाम पठाएको थियो, त्यसमध्ये एउटामा निर्णय गरिएको हो, एन्फाका प्रवक्ता किरण राईले दाबी गरे । एन्फा कार्यसमिति वा आकस्मिक समितिको बैठकबिना गरिएको निर्णयबारे उनले भने, प्रशिक्षकको नियुक्ति दैनिक प्रशासिनक काम हो । उपलब्ध पदाधिकारीको उपस्थितिमा सचिवालयले नियुक्ति गरेको हो । नेपाली युवा टिमले साफ यू१८ च्याम्पियनसिपको सुरुका दुवै संस्करणको उपाधि जितेको थियो । गत साता हल्चोकमा सम्पन्न तेस्रो संस्करणमा भने जितविहीन रहेको नेपाली टिम समूह चरणबाटै बाहिरिएपछि मुख्य प्रशिक्षक चेतनारायण श्रेष्ठसहित सुनोज श्रेष्ठ (सहायक प्रशिक्षक) र छन्नुराम चौधरी (गोलकिपिङ कोच) ले राजिनामा दिएका थिए । त्यसैले एएफसी यू१९ च्याम्पियनसिप छनोटका लागि थ्रीस्टार क्लबका प्रशिक्षक मेघराज केसीलाई नियुक्ति गरिएको हो । सहायक प्रशिक्षक र गोलकिपिङ कोचको नियुक्ति चाँडै गर्ने पनि एन्फाले जनाएको छ ।नेपालले यू१९ छनोटको समूह डी मा यूएईसँगै आयोजक इरान र किर्गिस्तानविरुद्ध नोभेम्बर ६१० सम्म प्रतिस्पर्धा गर्नेछ । छनोटबाट ११ समूहका विजेतासँगै उपविजेतामध्ये उत्कृष्ट ४ वा ५ टिमले सन् २०२० अक्टोबरमा उज्वेकिस्तानमा हुने एएफसी यू१९ च्याम्पियनसिप खेल्ने अवसर पाउनेछन् । टिमको तयारी दसैंपछि हुनेछ, प्रशिक्षक केसीले भने, एन्फाको लक्ष्यअनुसार नतिजा हात पार्ने कोसिस गर्नेछु । उनले क्लबसँगको सहमतिमै यू१९ टिमको जिम्मेवारी लिएको पनि बताए ।राष्ट्रिय टिममा इंग्लिस प्रिमियर लिग क्लब टोटेनहमका पूर्वकप्तान ग्राहम रोबर्ट्सले सम्हालेको बेला साढे दुई वर्ष सहायक प्रशिक्षक रहेका केसीले यू१९ टिममा राजुकाजी शाक्यको सहायक भएर पनि काम गरेका थिए । उनले सम्हालेको यू१४ टिमले दुईपल्ट सुब्रतो मुखर्जी कप जितेको थियो ।"
फर्साटिकर र सिम्रिक फाइनलमा,रूपन्देही (कास) ३३ औं झरना रनिङ सिल्ड नकआउट फुटबलको बुधबार भएको खेलबाट फर्साटिकर एफसी फाइनलमा पुगेको छ । फाइनल प्रतिस्पर्धामा फर्साटिकरले सिम्रिक युवा क्लबसँग भिड्ने भएको छ । फर्साटिकरले जू एफसी जुगेडीलाई २१ ले पराजित गरेर फाइनल सुरक्षित गरिसकेको हो । बुधबार खेलको पहिलो हाफमा दुवै टिम गोलरहित खेलेका थिए । दोस्रो हाफमा फर्साटिकरका फोफानाले गोल गर्दै टिमको खाता खोलेका थिए । खेललाई बराबरीमा ल्याउने क्रममा जुगेडीका अनिल राना मगरले गोल गरेका थिए । फर्साटिकरका लागि सुजन रानाले गोल गरेपछि टोलीले विजय प्राप्त गर्यो । फर्साटिकरका बिसु थापा म्यान अफ द म्याच घोषित भए । फाइनल असोज १८ मा हुनेछ ।
कमल र उत्तम च्याम्पियन,"काठमाडौं (कास) नेपालका कमलबहादुर भण्डारी र उत्तमकुमार शेर्पाको जोडीले नेपाल आईटीएफ सिनियर्स वर्ल्ड र्याङकिङ टेनिस च्याम्पियनसिपको सर्किट२ अन्तर्गत ४० वर्षमाथि पुरुष डबल्समा बिहीबार स्वर्ण जितेका छन् ।फाइनलमा कमल र उत्तमको जोडीले अस्ट्रेलियाका रोबर्ट म्याकगुइगान र भारतका कल्याणराम श्रीनिवाषणको जोडीलाई ६१, ०६, १०२ को सेटमा हराए ।पुरुष डबल्सकै ५५ वर्षमाथि भारतका कुलदीप सिंह र दिलीपसिंह नाङमाइथेमको जोडीले नेपालका उत्तमकुमार र मनोज राणाको जोडीलाई फाइनलमा ६०, ७५ को सोझो सेटमा हराएर उपाधि जितेको छ । ५० वर्षमाथि भारतका सन्जय कुमार र शंकर कृष्णस्वामीको जोडी च्याम्पियन बन्यो । सातदोबाटोस्थित टेनिस कोर्टमा उक्त जोडीले फाइनलमा नेपालका प्रताप मोक्तान र भारतका तुलेश्वरसिंह थोङबामको जोडीलाई ६४, ५७, १०७ को सेटमा हरायो । कमलले सीमान्त गुरुङसँग मिलेर भारतका इन्द्रकुमार सिंह खानगेम्बाम र तुलेश्वरको जोडीलाई ६१, ५४, १४१२ को सेटमा हराएर ३५ वर्षमाथिको उपाधि पनि जितेका छन् ।यसअघि सिंगल्सतर्फ ५५ वर्षमाथि नेपालका कमल थापा, ६० वर्षमाथि अमेरिकाका एजेस छत्वाल, ५० वर्षमाथि भारतका तुलेश्वर, ४५ वर्षमाथि डेनमार्कका निकोलाई रास्त्रुप, ४० वर्षमाथि भारतका दीपक मार्वाहा तथा ३५ वर्षमाथि नेपालका आत्माराम कार्कीले स्वर्ण जितेका थिए । ४५ वर्षमाथि डबल्समा भारतका योगेश कोहली र शंकर कृष्णस्वामीको जोडी च्याम्पियन बनेका थिए ।पाँचदिने प्रतियोगितामा नेपालसहित अस्ट्रेलिया, अमेरिका, डेनमार्क र भारतका ७६ खेलाडीले प्रतिस्पर्धा गरेको प्रतियोगिता निर्देशक एवं नेपाल टेनिस संघका सदस्य अजय विष्टले जनाएका छन् ।"
सागलाई ब्याडमिन्टनको छनोट,"काठमाडौं (कास) १३ औं दक्षिण एसियाली खेलकुदका लागि नेपाल ब्याडमिन्टन संघले खेलाडी छनोट गरेको छ । राष्ट्रिय खेलकुद परिषद्को कभर्डहलमा सम्पन्न छनोट प्रतियोगिताबाट १० पुरुष र १० महिला खेलाडी छनोट भएका छन् । आठौं राष्ट्रिय खेलकुदबाट पहिलो चरणमा छनोट १७ पुरुष र १७ महिला खेलाडीलाई बन्द प्रशिक्षणमा राखेर अन्तिम चरणका छनोट गरिएको संघले जनाएको छ । छनोट प्रतिस्पर्धा सोमबारबाट सुरु भएको थियो । त्यसबाट पुरुषतर्फ रत्नजित तामाङ, दीपेश धामी, विकास श्रेष्ठ, प्रिन्स दाहाल, नवीन श्रेष्ठ, प्रफुल महर्जन, सुनील जोशी, विष्णु कटुवाल, जीवन आचार्य र साजनकृष्ण ताम्रकार छनोट भएका छन् । महिलातर्फ नङसलदेवी तामाङ, रसिला महर्जन, जेसिका गुरुङ, सीमा राजवंशी, पूजा श्रेष्ठ, अनुमाया राई, अमिता गिरी, सीता राई, नीता लम्साल र शोभा गौचन छन् ।उनीहरूलाई साग प्रतियोगिताको तयारीका क्रममा बाँकी समय पोखरामा बन्द प्रशिक्षण दिइने छ । १३ औं सागमा ब्याडमिन्टनको प्रतिस्पर्धा पोखरा रंगशालास्थित बहुउद्देश्यीय कभर्डहलमा हुने कार्यक्रम छ ।"
भारत बलियो स्थितिमा,"बिशाखापट्नम भारतीय मूलका दक्षिण अफ्रिकी अलराउन्डर सेनुरान मुथुसामीले भारतविरुद्धको पहिलो टेस्टमा डेब्यु गर्न पाउनुलाई विशेष मानेका छन् । तर भारतीय ओपनरहरूको संयमित साझेदारीले पहिलो दिन नै उनले कठोर शिक्षा पाएका छन् ।बायाँहाते ब्याट्सम्यान तथा लेफ्टआर्म अफ स्पिनर मुथुसामीले पहिलो दिन ५ ओभर बलिङ गर्न पाए । उनले २३ रन खर्चिए । अपराह्नपछि वर्षाले प्रभावित खेलमा टस जितेर ब्याटिङ गरेको भारतले बिनाक्षति २ सय २ रन बनाइसकेको छ । डर्बानमा जन्मिएका २५ वर्षीय मुथुसामी दक्षिण अफ्रिकी क्रिकेटमा युवापुस्ताका प्रतिनिधि हुन्, जसले हसिम अमला र डेल स्टेयनको संन्यासपछि टिममा स्थायी जिम्मेवारी पाएका छन् । यो वास्तवमै विशेष रह्यो, मेरो पुर्खा भारत तमिलनाडूका हुन् । तर म दक्षिण अफ्रिकी हुँ । किनभने दक्षिण अफ्रिकामा पनि हाम्रो धेरै पुर्खा बितिसकेको छ । म तमिल भाषा पनि बोल्न जान्दिनँ, उनले भने । फाफ डु प्लेसिसको नेतृत्वमा रहेको दक्षिण अफ्रिकी क्रिकेट टोली पुनर्निर्माण चरणमा छ । यस्तोमा माथुसामीको आगमन भएको हो । मुथुसामीले भने, हामीसँग ताजा ऊर्जा छ, यो हाम्रो डीएनएमै छ । दक्षिण अफ्रिकाको जुझारूपनबारे हामी राम्रोसँग जानकार छौं । हामी त्यही गर्छौं जुन आवश्यक हुन्छ ।यो दिन सीमित ओभरका सुपरस्टार क्रिकेटर रोहित शर्माको थियो । उनले शतक प्रहार गरे । ओपनरको नयाँ भूमिकामा पहिलो शतक प्रहार गरेका रोहित १ सय ७४ बलमा १ सय १५ रन बनाएर खेलिरहेका छन् । दक्षिण अफ्रिकाको आक्रामक बलिङ पहिचानलाई चुनौती दिँदै घरेलु ब्याट्सम्यान मयंक अग्रवाल पनि ८४ रनमा क्रिजमै छन् । यो ओपनर जोडीले २३ चौका र ७ छक्का प्रहार गरे । तर मुथुसामीले दोस्रो दिन दक्षिण अफ्रिकाले खेलमा पुनरागमन गर्ने अपेक्षा गरेका छन् ।निश्चित रूपमा यो हाम्रा लागि कठिन दिन रह्यो । रोहित र मयंकले निकै राम्रो ब्याटिङ गरे । भोलि हामीले कडा मिहिनेत गर्नुपर्नेछ र पुनरागमनको अपेक्षा पनि छ, उनले थपे, यही कारण यो टेस्ट क्रिकेट हो, दुनियाकै सर्वश्रेष्ठ टिमको सर्वश्रेष्ठ खेलाडी खेलिरहेका छन् भने पक्कै पनि सजिलो हुँदैन । मैले पहिलो दिनदेखि नै सिक्न पाएको छु ।"
बायर्नसामु टोटेनहम निरीह,"उनले आफ्नो चार गोलले आर्सनल प्रशंसकलाई पनि खुसी दिलाएको विश्वास पोखे । इंग्लिस प्रतिद्वन्द्वीविरुद्ध अन्तिम पटक चार गोल गर्ने खेलाडी बार्सिलोनाका लियोनल मेसी हुन् । उनले यो उपलब्धि सन् २०१० मा आत्मसात् गरेका हुन् । यो हारेपछि गत सिजन फाइनल खेलेको टोटेनहमका लागि समूह बी बाट अगाडि बढ्न अब गाह्रो हुनेछ । टोटेनहमले आफ्नो पहिलो खेलमा ओलम्पियाकोजसँग बराबरी खेलेको थियो । ग्रिक क्लब भने अर्को खेलमा रेड स्टार बेलग्रेडसँग ३१ ले पराजित रह्यो । समूह सी मा म्यानचेस्टर सिटीले इतिहाद स्टेडियममा भएको खेलमा डिनामो जाग्रेबलाई २० ले हरायो । टोलीको यो लगातार दोस्रो जित हो । त्यस जितमा पेप ग्वार्डिओलाका लागि रियाद महारेजको पासमा रहिम स्टर्लिङले पहिलो गोल गरे । पछि स्टर्लिङकै पासमा फिल फोडेनले दोस्रो गोल थपे । सोही समूहको अर्को खेलमा इजरायली फरवार्ड मनोर सोलोमनको गोलको मदतमा साख्तर डोनेस्कले एटलान्टालाई मिलानमा २१ ले हरायो । म्याड्रिडमा भने कीर्तिमान १३ पल्टको विजेता रियल पहिलो हाफमा २ गोलले पछाडि थियो । ब्रगका लागि नाइजेरियाली खेलाडी इमानुल डेनिसले दुई गोल गरे । जिनेदिन जिदानका लागि सर्जियो रामोसले पहिलो गोल फर्काएपछि कासेमिरोले बराबरी गोल गरे । पहिलो हाफको खेल बिर्सनलायक रह्यो । तर दोस्रो हाफमा हामीले राम्रो खेल्यौं, जिदानले भने । युभेन्ट्सले बायर लेभरकुसन र एट्लेटिकोले लोकोमोटिभ मस्कोलाई समान २० ले हराए ।"
नेपाल बाहिरियो,असोज १९ : हङकङविरुद्धअसोज २० : नेदरल्यान्ड्सविरुद्धअसोज २२ : आयरल्यान्डविरुद्धअसोज २३ : ओमानविरुद्ध
मेलम्चीलाई उपाधि,"(सिन्धुपाल्चोक)  जिल्लाको सर्वाधिक पुरस्कार राशिको पुरुष भलिबल प्रतियोगितामा मेलम्ची नगरपालिका विजयी भएको छ । बुधबार फाइनलमा चौतारा साँगाचोकगढी नगरपालिकालाई सोझो सेटमा हराउँदै मेलम्चीले उपाधि उचाल्यो । मेलम्चीले २५२०, २५१७, २५१३ को सेटमा नतिजा निकाल्यो । विजेता मेलम्चीले १ लाख ११ हजार १ सय ११ रुपैयाँ पुरस्कार जित्यो । चौताराले ५५ हजार ५ सय ५५ रुपैयाँ पुरस्कार पायो । कालिकादेवी मावि कुभिण्डेको आयोजनामा भएको स्थानीय तहस्तरीय कालिकादेवी संस्थापक स्मृति कप नाम दिइएको स्पर्धामा इन्द्रावती गाउँपालिका तेस्रो भएको थियो । इन्द्रावतीले हेलम्बु गाउँपालिकालाई हरायो । इन्द्रावतीले २२ हजार २ सय २२ रुपैयाँ पायो । उत्कृष्ट खेलाडी मेलम्ची नगरपालिकाका रमेश भट्टराई घोषित भए । विद्यालय स्थापनामा योगदान पुर्याएका संस्थापकहरूको सम्मानमा स्थापित कालिकादेवी संस्थापक स्मृति कप तीन वर्षअघि हुँदै आएको छ । अघिल्ला वर्षमा विद्यालयस्तरीय गरिएकोमा यसपालि प्रतियोगितालाई स्थानीय तहस्तरीयमा परिणत गरिएको संयोजक राजेश सापकोटाले बताए ।जिल्लामा १२ स्थानीय तह रहे पनि प्रतियोगितामा ९ स्थानीय तहले सहभागिता जनाएको थियो । जिल्लामा रहेका भलिबल खेलाडीलाई प्रोत्साहन गर्दै खेलाडी उत्पादन गर्ने उद्देश्यले प्रतियोगिता गरिएको विद्यालय व्यवस्थापन समितिका अध्यक्ष रघुसिं तामाङले जानकारी दिए । प्रतियोगिताले जिल्लामा लुकेर रहेका प्रतिभाशाली खेलाडीको पहिचान हुने र उनीहरूलाई राष्ट्रियस्तरमा पुर्याउन महत्त्वपूर्ण भूमिका निर्वाह गर्ने अध्यक्ष रघु सिंले बताए ।"
मिलिटरी खेलकुदमा ४० खेलाडी,काठमाडौं (कास) नेपाली सेनाका खेलाडीले पहिलोपल्ट विश्व मिलिटरी खेलकुदमा भाग लिने भएका छन् । इन्टरनेसनल मिलिटरी स्पोर्टस काउन्सिल (सीआईएसएम) को आयोजनामा कात्तिक १ देखि १० सम्म चीनको वुहानमा हुने सातौं सीआईएसएम मिलिटरी खेलकुदमा त्रिभुवन आर्मी क्लबका ४० खेलाडी सहभागी हुनेछन् । अन्तर्राष्ट्रिय ओलम्पिक कमिटीसँग आबद्ध रहेर सीआईएसएमले अन्तर्राष्ट्रिय खेलकुद आयोजना गरेको हो । मिलिटरी खेलकुदको यो महामेलामा दुई प्रदर्शनी खेलसहित २७ खेलको प्रतियोगितामा १ सय ५ राष्ट्रले भाग लिनेछ । त्यसमा नेपालले १३ खेलमा ४० खेलाडी उतार्दै छ ।
