शीर्षक,विवरण
'रणनीतिक साझेदारी भनेको सैन्य गठबन्धन होइन',"भारतसँग सार्वभौम समानताका आधारमा यस्तो मित्रतापूर्ण सम्बन्ध कसरी सम्भव भयो भनेर मान्छेलाई अनौठो लागेको छ । कतिलाई लागेको होला, चीनजस्तो देशसँग बराबरीको सम्बन्ध कसरी भयो होला ? उनले थपे, चिनियाँ राष्ट्रपति सी चिनफिङको कान्तिपुरमै प्रकाशित आलेख पढ्दा पनि हामीबीच कुन हैसियतको सम्बन्ध हो भन्ने स्पष्ट हुन्छ । प्रधानमन्त्री ओलीले अमेरिकाले अघि सारेको इन्डोप्यासिफिक स्ट्राटेजी बारे पनि बोलेका छन् । अमेरिकाले नेपाललाई यो रणनीतिको एउटा अंगका रूपमा जोड्न खोजेको चर्चा चलिरहेका बेला उनले नेपाल त्यसमा सामेल नभएको र नहुने स्पष्ट शब्दमा बताए । हाम्रो नसामै असंलग्नता, स्वतन्त्रता र तटस्थता छ, उनले भने, हामी दुइटा ठूला मुलुकका नजिक छौं । त्यही कुराको लामो समय उपयुक्त प्रयोग गर्न नसक्दा वा नजान्दा हाम्रा सम्बन्धहरूमा कहिले कस्ता, कहिले कस्ता तनावयुक्त अवस्था पनि देखापरे । त्यसकारण हामीले असंलग्न र तटस्थ हुन सिकेका छौं । अरूको स्ट्राटेजी होइन, अब हाम्रो स्ट्राटेजी हुन्छ । प्रधानमन्त्री ओलीले अमेरिकाको यो रणनीतिलाई विकासका हिसाबले मात्र आफूले बुझेको बताए । उनले यही रणनीतिअन्तर्गत अमेरिकाले अघि सारेको मिलेनियम च्यालेन्ज कर्पोरेसन (एमसीसी) अन्तर्गतका कार्यक्रम भने नेपालको हितमा रहेको र त्यसलाई नेपाली संसद्ले अनुमोदन गर्ने जानकारी दिए । एमसीसी अनुदानको सम्झौता नेपालको संसद्बाट अनुमोदन गर्नुपर्ने सर्त छ । सर्तअनुसार संसद्को बर्खे अधिवेशनबाट त्यसलाई पारित नगरिएकामा प्रधानमन्त्री ओलीले रोष प्रकट गरे । उनले यसको दोष निवर्तमान सभामुख कृष्णबहादुर महरालाई दिएका छन् । तत्कालीन सभामुखजीले अलिक बेठीक गर्नुभयो । सरकारले टेबुल गरिसकेपछि अन्यत्रका दृष्टिकोण र छलफलका आधारमा अनुमोदनका लागि प्रस्तुत नगर्नु कर्तव्यभन्दा परको (कुरा) भयो, प्रधानमन्त्री ओलीले भने, कसैले उहाँलाई केही भनिदियो, त्यसपछि उहाँ विभिन्न नेताका अभिव्यक्तिलाई लिएर पनि विचार गरौं भन्नेतर्फ लाग्नुभयो । सभामुख महराले पदीय हैसियतअनुसार काम नगर्दा सम्झौता अनुमोदन नभए पनि अबको हिउँदे अधिवेशनले एमसीसीलाई अनुमोदन गर्ने उनको भनाइ थियो । प्रधानमन्त्री ओलीले एक फरक सन्दर्भमा मुलुकमा चाइना कार्ड वा इन्डिया कार्ड को चर्चा बेलाबखत हुने गरे तापनि नेपालले कुनै पनि राष्ट्रविरुद्ध कार्ड नखेल्ने बताए । हामी एउटाको विरुद्ध अर्काको कार्ड खेल्दैनौं । बाहिरबाहिर एक खालको कुरा गर्ने र भित्रभित्र अर्को खालको गतिविधि गर्दै हिँड्ने, बाहिर मित्रता भन्ने, भित्र अर्को प्रकारको कैंची चलाउने काम गर्दैनौं, उनले भने, हामी बाहिरबाट जे भन्छौं, भित्र त्यही गर्छौं । एउटाको पक्ष अर्कोको विपक्ष गर्दैनौं । उनले भारत र चीनको नाम लिँदै नेपाल कसैका विरुद्ध नभई न्याय, स्वतन्त्रता र मित्रताको पक्षमा रहेको बताए । हामी चिनियाँ कार्ड, भारतीय कार्ड खेल्ने कुरामा विश्वास गर्दैनौं । खेल्दैनौं र खेल्न पनि हुँदैन, उनले भने, मित्रहरूका बीचमा कार्ड खेल्ने भनेको धोका दिने, छक्याउने कुरा हो । छक्याएर मित्रता हुँदैन । सफा र पारदर्शी, विश्वासको सम्बन्ध हुनुपर्छ ।"
यसरी घेराबन्दीमा परे चन्द समूहका २१ नेता,"पक्राउ परेका सबैलाई राति हिँडाउन समस्या भएपछि बिहानपख थप बल मगाएर मात्रै सदरमुकाम घोराही ल्याइएको थियो । घोराहीबाट सशस्त्र प्रहरीका सई योगेन्द्र हमालको नेतृत्वमा थप १३ जनाको अर्को टोली समेत परिचालन गरिएको थियो । जिल्ला प्रहरी प्रमुख एसपी जनक भट्टराईका अनुसार पक्राउ परेकाहरूबारे अनुसन्धान भइरहेको छ । सबै नेताले नाम, ठेगाना गलत भनिरहेका छन् उनले भने, प्रस्ट कुरा नगरेकाले विस्तृत विवरण लिन समय लागेको छ। मुग्रेठा खोलाको जंगल क्षेत्र नेपालभारत सीमामा पर्छ । सीमा क्षेत्र विद्रोहीका लागि सुरक्षित मानिन्छ । बैठकस्थल गढवा गाउँपालिकाको केन्द्रबाट १५ किलोमिटरभित्र पर्छ । सीमा क्षेत्र सशस्त्र द्वन्द्वबा बेला तत्कालीन माओवादीले पनि सुरक्षित स्थलका रूपमा प्रयोग गर्दै आएको थियो । सडक र यातायातको पहुँच नहुनुका साथै नेपाल र भारत दुबैतिर घना जंगल भएकाले त्यस क्षेत्रलाई चन्द समूहले सुरक्षित स्थलका रुपमा रोजेको प्रहरीको निष्कर्ष छ ।"
इमर्जेन्सीमा एक रात,"बिरामीका छोरा सन्तोषका अनुसार अहिले प्रेमकुमारीलाई महाराजगन्जस्थित मेट्रो अस्पतालको आईसीयूमा भर्ना गरिएको छ । राजधानीको ठूलो सरकारी अस्पतालको आसमा आएका उनीहरू निजी अस्पतालमा आईसीयूका लागि दैनिक ७ हजार शुल्क तिरिरहेका छन् । सरकारी अस्पतालमा आईसीयू पाएको भए उनीहरूले ११ सय रुपैयाँ तिरे पुग्थ्यो ।रातको ११ बजे उसैगरी आकस्मिक कक्षको ढोकामा ना५च ४०९३ नम्बरको एम्बुलेन्स आइपुग्यो । एम्बुलेन्सभित्र बिरामी लक्ष्मी चौधरी अचेत अवस्थामा थिइन् । वीरगन्जको गण्डक अस्पतालमा पाँच दिन भर्ना भएपछि रिफर भएर उनलाई टिचिङ ल्याइएको रहेछ । बिरामीलाई एम्बुलेन्समै राखेर गण्डक अस्पतालको कागज लिएर आफन्त आकस्मिक कक्षतिर छिरे । स्वास्थ्यकर्मी बोलाएर बाहिरै ल्याए । बिरामीलाई एम्बुलेन्सबाट झार्न नपाउँदै स्वास्थ्यकर्मीले भने, बिरामी होसमा त छ ? बिरामी राख्ने बेड छैन है । एउटै बेडमा मिलेर बस्ने भए मात्रै मिल्छ । आईसीयू पनि छैन ।आफन्त परदेश चौधरीले हारगुहार गरे, हामी टाढाबाट आएको, अरू अस्पतालबारे हामीलाई थाहा छैन । जसरी भए पनि एउटा बेड मिलाइदिनुस् न । उनको आग्रह कसैले सुनेनन् । परदेशले डाक्टरलाई कुन अस्पताल राम्रो हुन्छ भनेर सोधे । डाक्टरले टिचिङ अस्पताल नजिकैका सबैजसो निजी अस्पतालका नाम लिएर भनिन्, यी सबै राम्रा छन्, छिट्टै लगिहाल्नुस् । परदेशले भने प्राइभेट अस्पतालको आईसीयू महँगो हुने भएकाले उपचार गर्न नसक्ने बताए । उनले बिरामीलाई जोरपाटीस्थित नेपाल मेडिकल कलेज लैजाने सुर गरे । जुन एम्बुलेन्समा आएका थिए, उही अस्पतालमा बिरामी लिएर फर्किए पनि उनीहरू जोरपाटी पुगेनन् । एम्बुलेन्स चालकले उनीहरूलाई बल्खुस्थित राजधानी अस्पताल पुर्याएछन् । चिनेको राम्रो अस्पताल हो भनेर ड्राइभरले अन्तै ल्याएर छोडिदियो, परदेशले भने, हामीलाई नि केही थाहा थिएन, आन्टीलाई यहीं भर्ना गर्यौं । दैनिक ७ हजार तिरेर लक्ष्मीलाई राजधानी अस्पतालको आईसीयूमा राखिएको छ ।कैलालीकी गौमती चौधरीलाई पेट दुख्ने समस्या भएपछि बुधबार साँझ जहाजमा काठमाडौं ल्याइएको थियो । उनीहरूको रोजाइमा पर्यो महाराजगन्जको शिक्षण अस्पताल । अस्पताल पुग्दा ९ बजेको थियो । उनलाई आईसीयूमा राखेर उपचार गर्नुपर्ने भयो । तर यहाँ नभएको भन्दै अन्यत्र खोजी गर्न चिकित्सकले आग्रह गरे । काठमाडौंसँग अपरिचित उनीहरूका लागि थप समस्या आइलाग्यो । भदाहा सन्तोषले काठमाडौंका अस्पतालतिर फोन गर्न थाले । आईसीयू खोज्दाखोज्दै ११ बज्यो । उनीहरू चाहेर पनि महँगो अस्पतालमा जान सक्ने अवस्थामा थिएनन् । पारिवारिक अवस्था कमजोर थियो । संयोगले त्रिपुरेश्वरको काठमाडौं अस्पतालमा आईसीयू फेला पर्यो । शिक्षण अस्पतालप्रतिको विश्वास गुमाउँदै दुई घण्टाअघि छिराएको ओढ्नेओछ्यान र पोका निकालेर ११ बजेर २० मिनेटमा बाहिरिए । किड्नीको समस्या रहेछ, सन्तोषले बिहीबार भने, यहाँ पनि त्यसको उपचार नहुने रहेछ । अब अर्को अस्पताल खोज्दै छौं ।आकस्मिक कक्षमा शय्या खाली नभएपछि भित्रै नछिराई बाहिरबाट अन्यत्र अस्पताल जाने पनि उत्तिकै थिए । तिनैमध्येका हुन् गोरखाबाट ल्याइएका लालबहादुर राना । खुट्टा सुन्निएर बुधबार एम्बुलेन्समा शिक्षण अस्पताल महाराजगन्ज ल्याइएका उनलाई आफन्तले बाहिरैबाट अर्को अस्पताल लगे । राति १० बजेर ५ मिनेटमा ल्याइपुर्याएका बिरामीलाई २ मिनेट पनि नराखी अन्यत्र लगिएको थियो । अरूभन्दा राम्रो उपचार हुन्छ भनेर ल्याएको थिएँ, बेड नै खाली रहेनछ । वीर अस्पतालमा अलि बिरामी कम होला, त्यतै लैजानुपर्ला, बिरामीका छोरा प्रमोद रानाले भने ।शिक्षण अस्पतालमा रातैभरि एम्बुलेन्सले बिरामी ल्याउने र फिर्ता लैजाने क्रम चलिरह्यो । राति आएका सिकिस्त बिरामीले अस्पतालमा उपचार पाएनन् । निजी अस्पताल जान बाध्य भए, गए । हामी पनि उपचार नपाएका बिरामीको फोटो खिचिरह्यौं । उनीहरूको पीडा र गुनासा टिपिरह्यौं । हामीले बिरामीका आफन्तसँग गरेको कुराकानी देखेर अस्पतालका सुरक्षा गार्ड निगरानी गर्न थाले । अस्पतालको नकारात्मक कुरा बाहिर ल्याउन लागेको भन्दै उनीहरूले हामीलाई पछ्याइरहे ।भिडियो एक्सरे गर्ने कोठामा ताल्चा आकस्मिक कक्षमा शय्याको मात्रै अभाव होइन, सेवा लिन पनि उत्तिकै कष्ट छ । खोटाङ हलेसी ५, दुरसिमका १३ वर्षीय रोनास राई पेट दुखेपछि उपचार गर्न बुधबार काठमाडौं आइपुगे । राति ८ बजे चाबहिलको हेल्पिङ ह्यान्ड अस्पताल पुगे । राति भिडियो एक्सरे नहुने भएपछि अस्पतालले राईलाई शिक्षण अस्पताल रिफर गर्यो । राम्रो अस्पतालमा रिफर भयो भन्दै आमा गमिता खुसी भएकी थिइन् तर अस्पतालको आकस्मिक कक्ष छिर्नेबित्तिकै उनको खुसी निराशामा परिणत भयो । नहोस् पनि कसरी ? छोरा पेट दुख्यो भन्दै फत्रकफत्रक परेका थिए । तर, हेर्न कुनै चिकित्सक आएनन् । बिरामीको भीडमा छोरालाई भाइको जिम्मा लगाएर उनी रिफर भएको कागज देखाउन आकस्मिक कक्षको फ्रन्ट डेस्कतिर अघि बढिन् । उनीभन्दा अघिदेखि चिकित्सकलाई बिरामीको स्वास्थ्य परीक्षण गरिदिन आग्रह गर्ने भीड बाक्लै थियो । त्यही भीडमा उनले हेल्पिङले दिएको रिफर कागज देखाइन् । चिकित्सकले भिडियो एक्सरे गर्न पैसा तिर्न पनि पठाए । पैसा तिरेर उनी ९४५ मा इमर्जेन्सीको भिडियो एक्सरे गर्ने ठाउँमा पुग्दा ताल्चा लगाइएको थियो । ११ बजेर १० मिनेटमा बल्ल ताला खोलेर भिडियो एक्सरे सुरु भयो । आकस्मिक कक्षको सुविधा लिन त गाह्रो रहेछ, अरू के आस गर्नु ? चाँडो उपचार पाउन आकस्मिकमा आउने हो । यहाँ न विशेषज्ञ चिकित्सक भेटिन्छ न त भएका सुविधा सहजै उपभोग गर्न पाइन्छ, गमिताले भनिन्, सरकारी अस्पतालमा हुने ढिलासुस्तीले बिरामी बाध्य भएर निजीमा जानुपरेको रहेछ । तोकिएको शुल्क तिर्दा पनि सहजै उपचार गराउन नपाएको उनको गुनासो छ । उनको छोराजस्तै भिडियो एक्सरे गर्ने लाइनमा थिए १५ वर्षीय अरुण चौधरी । पिसाब थैलीमा समस्या भएपछि उनी जनकपुरबाट उपचार गराउन काठमाडौं आएका हुन् । प्लास्टिकको पिसाब थैली लगाइएका उनी बस्ने बेड नपाएपछि कहिले उभिन्थे त कहिले भुइँमा टुसुक्क बस्थे । भिडियो एक्सरे गर्ने प्राविधिक नभेटिएपछि उनका आफन्त बसिस यादव पनि सामान्य शल्यक्रिया गर्ने कोठाको ढोकाछेउ भुइँमा बसेका थिए ।"
नेकपालाई अलिअलि अल्सर भएको छ : दाहाल,"(चितवन)  नेकपा अध्यक्ष पुष्पकमल दाहालले पार्टीका गतिविधिप्रति असन्तोष व्यक्त गरेका छन् । नेकपा चितवनले बिहीबार भरतपुरमा आयोजना गरेको कार्यक्रममा उनले पार्टीमा क्यान्सर नै नलागेको तर धूलोमैलो बढेको, ग्यास्ट्रिक र अलिअलि अल्सर लागिसकेको भन्दै चिन्ता जाहेर गरे । नेकपालाई कम्युनिस्ट पार्टी जस्तो बनाउन म आन्दोलन गर्न तयार छु, उनले भने । अध्यक्ष दाहालको असन्तोष विशेष गरेर चितवनमा पछिल्लो समयमा भएका केही गतिविधिप्रति केन्द्रित थियो । आत्महत्या दुरुत्साहन मुद्दामा रवि लामिछाने पक्राउ परेपछिका प्रदर्शनमा अध्यक्ष दाहालविरुद्ध भाषण र नाराबाजी भएका थिए । ज्ञानेन्द्र शाहीले भ्रष्टाचारको विरोधमा भन्दै गरेका कार्यक्रममा पनि दाहाल लक्षित टिप्पणी हुने गरेको छ । यस्तै, जिल्लाको पेसागत संगठनको निर्वाचनमा नेकपानिकट व्यक्तिहरू पराजित भएका छन् । प्रदेश र संघीय संसद्को निर्वाचनमा चितवनका जनताले राम्रो गर भनेर सबै सिट हाम्रै झोलीमा हालिदिएका हुन्, दाहालले भने, यो डेढ वर्षपछि चितवनमा के भएको छ भनेर अराजकता, अस्तव्यस्तताको केन्द्र बनाउने र देशभरिका प्रतिगामी आएर खेल्ने त होइनन् डर पैदा भएको छ । उनले अराजकताका पछाडि ताली लगाउँदै कार्यकर्ता हिँडेको पनि बताए । हालै भएका अन्य संस्थाका चुनावमा नेकपानिकट व्यक्तिहरू आपसमा मिलेको नदेखिएको अध्यक्ष दाहालले बताए । केही समयअघि निर्माण व्यवसायी संघ चितवनको निर्वाचनमा दाहालका आफन्त अध्यक्ष पदमा उठेका थिए । संघमा नेकपा समर्थकको बाहुल्य रहे पनि उनले जित्न सकेनन् । पूर्वएमाले पक्षधरले अध्यक्ष पदमा नसघाएको आरोपप्रत्यारोपलाई बल पुग्ने गरेर दाहालले बिहीबार मन्तव्य राखेका हुन् । म हिजोआज भएका चुनावको कुरा गर्दै छु । मिलेको देख्या छैन । बरु एकले अर्कालाई कसरी टाट्नोमा पार्ने, तेजोबध गर्ने भने जस्तो देखिन्छ, उनले भने । पार्टीको जिल्ला कार्य समितिले दसैं, तिहारसहित विभिन्न पर्वहरूको सन्दर्भ पारेर शुभकामना कार्यक्रम राखेको थियो । कार्यक्रममा दाहाल शुभकामनामा मात्रै केन्द्रित भएनन्, आचरण र अनुशासनको कक्षा नै चलाए । उनले चीनका राष्ट्रपतिसँग भएको भेटघाटको प्रसंग निकाल्दै भने, सीले आफ्नो पार्टीमा करोडौं सदस्यहरू रहेको र सबैले पार्टीको निर्णय शिरोपर गरेको बताउनुभयो । उहाँले हामीलाई आलोचना गरेको पो हो कि झैं लाग्यो । हाम्रोमा त पार्टीको अनुशासनभन्दा पनि गुटको अनुशासन मान्ने प्रवृत्ति हाबी छ । उनले पार्टीमा ठूलो समस्या नभएकाले सुधारको सम्भावना रहेको बताए । सत्तामा पुगेपछि कम्युनिस्टहरूले आफ्ना प्रतिबद्धता बिर्सने, जनताबाट टाढा हुने रोग विश्वव्यापी समस्या रहेको अध्यक्ष दाहालको भनाइ थियो । हामीलाई प्रतिक्रियावादीबाट खतरा छैन । हामी आफैं बिग्रिए उनीहरूले केही गर्नैै पर्दैन । सोभियत संघ कुनै गुन्डाले आन्दोलन गरेर ढलेको हैन । प्रतिक्रान्ति हाम्रै कारणले हुने खतरा रहन्छ । त्यसैले प्रतिक्रान्ति रोक्न, समाजवादको उद्देश्यमा पुग्न, नेकपालाई कम्युनिस्ट पार्टी जस्तो बनाउन जीवनको उत्तरार्द्धमा पुगे पनि एकपटक आन्दोलन गर्न म तयार छु । हामीले जित्छौं पनि, दाहालले भने ।"
सरकारमा बस्नुको औचित्य छैन,"गोरखा (कास) संघीय समाजवादी पार्टीका अध्यक्ष तथा पूर्वप्रधानमन्त्री बाबुराम भट्टराईले संविधान संशोधनमा चासो नदेखाइएकाले सरकारमा बस्नुको औचित्य नरहेको बताएका छन् । गृह जिल्ला गोरखा आएका भट्टराईले बिहीबार पत्रकारसँग संक्षिप्त प्रतिक्रिया दिँदै आफ्नो पार्टी सत्ताको साझेदार नरहेको समेत बताए । छिट्टै केन्द्रीय समिति बैठक बसेर सरकारमा बस्नेनबस्ने निर्णय लिने उनको भनाइ छ । संविधान संशोधनका लागि २ तिहाइ बहुमत पुर्याउन सरकारलाई साथ दिएका हौं, उनले भने । सर्तसहित सरकारमा गएकाले आफ्नो पार्टीलाई सरकारको अंगका रूपमा हेर्नु उपयुक्त नरहेको उनले बताए । संविधान संशोधनमा सरकारले चासो देखाएन, उनले भने, प्रधानमन्त्री संविधान संशोधनको कुरा दिनदिनै गाउने गीतजस्तो बनेको छ भनेर व्यंग्य गर्नुहुन्छ, यो सही दृष्टिकोण होइन । परिस्थितिअनुरूप सरकारबाट बाहिरिएर पार्टी जनमत तयार गर्नेतिर अघि बढ्नुपर्ने अवस्था आएको उनले बताए । फरक प्रसंगमा भट्टराईले हिउँदे अधिवेशनअगावै सभामुखको निर्वाचन हुने पनि बताए । संविधानअनुसार अब फरक पार्टीको सभामुख र उपसभामुख हुनुपर्ने उनको तर्क छ । जनप्रतिनिधि आपराधिक गतिविधिमा संलग्न हुनु र आशंकामा गिरफ्तार हुनु दुःखद रहेको पनि उनले बताए । यसले लोकतन्त्रको छवि पनि बिगारेको छ, उनले भने, यसैलाई देखाएर लोकतन्त्र असफल भयो भन्न मिल्दैन, लोकतन्त्र भएर अपराध बाहिर आयो । लोकतन्त्रमा सभामुख भएका मान्छे पनि गल्ती गरे समातिन्छन् भन्ने सकारात्मक सन्देश गएको उनले बताए ।"
सीआईबीमै अड्कियो ललिता निवासको छानबिन,"(काठमाडौं)  बालुवाटारस्थित ललिता निवास र त्यसले चर्चेको सरकारी जग्गा हिनामिनासम्बन्धी अनुसन्धान प्रतिवेदन ३ महिनाभित्र पेस गर्ने जिम्मा पाएको प्रहरीको छानबिन समिति पटकपटक म्याद थप गर्दा पनि निष्कर्षमा पुग्न सकेको छैन । दुईपटक गरी थपिएको चार महिनामा समेत अनुसन्धान नटुंगिएपछि सरकारले बिहीबार फेरि दुई महिना समय थपेको छ ।०७५ फागुन २८ गते बसेको मन्त्रिपरिषद् बैठकले ललिता निवासले चर्चेको करिब १ सय १४ रोपनी जग्गा हडप्नेमाथि अनुसन्धान गर्न प्रहरीको केन्द्रीय अनुसन्धान ब्युरो (सीआईबी) लाई जिम्मा दिएको थियो । जेठ २८ भित्र प्रतिवेदन पेस गर्न भनिएकामा असार १२ र भदौ २२ गते २२ महिना समय थपिएको थियो । यो प्रकरणमा ब्युरोसँगै अख्तियार दुरुपयोग अनुसन्धान आयोगले पनि अनुसन्धान गरिरहेको छ ।गृहमन्त्री रामबहादुर थापाले बिहीबार तेस्रोपटक २ महिना म्याद थप्ने प्रस्ताव मन्त्रिपरिषद्मा पठाएका छन् । थापाले पेस गरेको प्रस्तावमा भनिएको छ, नेपाल सरकार मन्त्रिपरिषद्को ०७५ फागुन २८ को निर्णयबमोजिम गठित सरकारी, सार्वजनिक, गुठी र सरकारद्वारा अधिग्रहण तथा जफत गरिएका जग्गाको हिनामिनासम्बन्धी छानबिन समितिको प्रतिवेदन कार्यान्वयन गर्न गठित नेपाल प्रहरी केन्द्रीय अनुसन्धान ब्युरो (सीआईबी) को छानबिन समितिको म्याद ०७६ असोज २८ देखि मंसिर २८ सम्म थप गर्ने ।गृहमन्त्रीको प्रस्तावअनुसार ब्युरोलाई छानबिन गर्न तेस्रोपटक म्याद बढाइएको जानकारी बिहीबारको पत्रकार सम्मेलनमा सञ्चारमन्त्री गोकुल बाँस्कोटाले दिए । ब्युरोका एसएसपी रामदत्त जोशीले अनुसन्धानका केही पक्ष बाँकी भएकाले पुनः २ महिना समय थप गर्नुपरेको बताए । सुरुकै ३ महिनाभित्र तोकिएको जिम्मेवारी पूरा गर्ने योजना भए पनि अनुसन्धानले पूर्णता पाउन सकेन, उनले भने, त्यसैले थप २ महिना समय मागेका हौं । मंसिर २८ भित्र ललिता निवासको जग्गा हिनामिना गर्नेमाथि कारबाही र जग्गा फिर्तासम्बन्धी अनुसन्धान प्रतिवेदन सरकारलाई बुझाइने एसएसपी जोशीले बताए ।हिनामिनामा संलग्नमाथि ठगी कसूरमा कारबाही गर्नुपर्ने राय तयार भए पनि केही कानुनी अड्चनका कारण गोप्य राखिएको प्रहरी स्रोतले जनायो । ललिता निवासको जग्गा हिनामिनामा भूमाफिया किटान गरिएका शोभाकान्त ढकाल र रामकुमार सुवेदी, तत्कालीन भोगाधिकारी रुक्मशमशेर राणा तथा उनका भतिजाद्वय हाटकशमशेर राणा र हेमाद्रीशमशेर राणासहित ३७ जनासँग ब्युरोले बयान लिइसकेको छ । सीआईबीले बयान लिएका आरोपितविरुद्ध साविकको मुलुकी ऐनठगी महलअन्तर्गत कारबाही र हडपिएको जग्गा फिर्ता ल्याउनुपर्ने गरी प्रतिवेदनको खाका तयार भएको छ, स्रोतले भन्यो, केही विषय अझै टुंगोमा पुग्न बाँकी भएकाले अनुसन्धान प्रतिवेदनलाई पूर्णता दिन सकिएको छैन ।जग्गा हडप्ने कार्यमा संलग्नमाथि साबिक मुलुकी ऐन २०२० को ठगी महल तथा अपराध संहिता २०७४ को ठगी र लिखतसम्बन्धी कसुरअनुसार बिगो, जरिवाना तथा कैद सजाय हुने गरी प्रतिवेदनलाई अन्तिम रूप दिने ब्युरोको तयारी छ । ललिता निवासले चर्चेको १ सय १४ रोपनीमध्ये करिब २८ रोपनी जग्गाको स्वामित्व विवाद अहिले उच्च अदालत पाटनमा विचाराधीन छ । त्यसको छिनोफानो नभएका कारण ब्युरोले प्रतिवेदनलाई पूर्णता दिन नसकेको प्रहरी प्रधान कार्यालय स्रोतको दाबी छ ।काठमाडौं जिल्ला अदालतका तत्कालीन न्यायाधीश रमेशराज पोखरेलको इजलासले ०७५ वैशाखमा २८ रोपनी जग्गाको स्वामित्व व्यक्तिकै नाममा हुने फैसला गरेको थियो । अधिवक्ता दीपकराज जोशीले सरकारी जग्गा व्यक्तिका नाममा हुने मालपोत कार्यालय डिल्लीबजारको फिराद खारेजीको मागसहित दायर गरेको रिटमा पोखरेलको इजलासले उक्त जग्गा व्यक्तिकै नाममा हुने र फिराद खारेजी हुने आधार नभएको फैसला गरेपछि उक्त मुद्दा उच्च अदालत पाटन पुगेको हो ।सरकारी जग्गामा मोही कायम गर्ने मालपोतको फिराद खारेजीको मागसहित अधिवक्ता जोशीले ०७२ पुस २६ गते काठमाडौं अदालतमा रिट दायर गरेका थिए तर न्यायाधीश पोखरेलले सरकारी जग्गामा मोही कायम हुने फैसला गत वर्ष ०७५ वैशाख १९ गते गरेका थिए । ०२१ सालमा मुआब्जा दिएर सरकारले अधिग्रहण गरेको जग्गा तत्कालीन भोगाधिकारीले ०४९ र ०६१ मा पुनः फिर्ता लगेका थिए । सरकारका नाममा आइसकेको जग्गा फिर्तासम्बन्धी निर्णयमा भूमाफिया, मालपोत कार्यालय, मन्त्रिपरिषद्का निर्णय र उच्च ओहदामा रहिसकेका राजनीतिज्ञहरूकै संलग्नता रहेको पूर्वसचिव शारदाप्रसाद त्रिताल नेतृत्वको छानबिन समितिले निष्कर्ष निकालिसकेको छ । त्रिताल प्रतिवेदन बुझेपछि सरकारले यसको पुनः छानबिन गरी सरकारकै नाममा जग्गा फिर्ता ल्याउन ब्युरोलाई जिम्मा दिएको हो । पूर्वसचिव त्रितालले जग्गा हिनामिनामा खरिदारदेखि राजनीतिज्ञसम्मको संलग्नता देखिएपछि अनुसन्धान गर्ने निकायहरू हच्किएको आरोप लगाए । अख्तियार र ब्युरोले छिटो निर्णय गरेर जग्गा फिर्ता र हडप्नेमाथि कारबाही अघि बढाउनुपर्ने उनको भनाइ छ । उनले ललिता निवासको जग्गा हिनामिनासम्बन्धी भ्रष्टाचार काण्ड अन्यत्रै मोड्ने खेल भइरहेको हुन सक्ने आशंका गरे । न मोही न गुठी, कहीँ नभएको सरकारी जग्गा अहिले मोही र गुठी छ भनेर भूमाफियाले दाबी गर्दैमा राज्यका निकायले पत्याउन मिल्दैन, पूर्वसचिव त्रितालले कान्तिपुरसँग भने, अदालतमा विचाराधीन छ भन्दैमा अनुसन्धान प्रतिवेदनलाई पूर्णता दिने काममा ब्युरोले अलमल गर्नु हुँदैन, छिटोभन्दा छिटो सरकारले निर्णय गरेर हडपिएको जग्गा फिर्ता ल्याउनुपर्छ ।त्रितालले ०२१ मंसिर १५ गतेको अवस्थामा गएर छानबिन गर्नुपर्ने र त्यसबेला ललिता निवासको जग्गामा मोही नभएको र भए पनि अधिग्रहण र जफत भइसकेकाले अब मोही वा गुठी कायम गर्न नमिल्ने बताए । त्रिताल संयोजक रहेको समितिको प्रतिवेदनपछि ललिता निवास प्रकरणको छानबिनमा सक्रिय बनेको अख्तियारले आफ्नै पूर्वप्रमुख आयुक्त दीपबहादुर बस्न्यातसहित तत्कालीन भोगाधिकारी, भूमाफिया, कर्मचारी, राजनीतिज्ञ, व्यापारी तथा साबिकका मोही भनिएका व्यक्तिसँग बयान लिइसकेको छ । तत्कालीन भोगाधिकारीले फिर्ता लगेको जग्गा ०६१ मा भूमाफिया र व्यापारीले सस्तोमा किनेर प्लटिङ गर्नुका साथै भाटभटेनी सुपरमार्केट, गैरआवासीय नेपाली संघ (एनआरएनए) भवनसहित डेढ सयभन्दा बढी व्यक्तिका नाममा छ । भाटभटेनी र एनआरएनका कार्यालय अहिले पनि ललिता निवास क्याम्पमै बनेका भवनमा सञ्चालित छन् ।"
लाल आयोग प्रतिवेदन सार्वजनिक गर्नेनगर्ने अधिकार सरकारकै,"(काठमाडौं)  सर्वोच्च अदालतले संविधान जारी हुनुअघि भएका तराईमधेस र थरुहट आन्दोलनको सत्यतथ्य छानबिन गर्न गठित जाँचबुझ आयोगको प्रतिवेदन सार्वजनिक गर्नेनगर्ने क्षेत्राधिकार सरकारकै भएको व्याख्या गरेको छ । पूर्वन्यायाधीश गिरीशचन्द्र लालको अध्यक्षतामा गठित आयोगको प्रतिवेदन सार्वजनिक गर्नुपर्ने मागसहित परेको रिटमा सुनुवाइ गर्दै सर्वोच्चले प्रतिवेदन सार्वजनिक गर्नेनगर्ने प्रकृतिको हो वा होइन भनेर आफूले वर्गीकरण गर्न नमिल्ने स्पष्ट पारेको हो । प्रधानन्यायाधीश चोलेन्द्रशमशेर जबरा र न्यायाधीश सपना प्रधान मल्लको इजलासले बिहीबार प्रतिवेदन सार्वजनिक गर्न मिल्ने वा नमिल्ने भनी तीन महिनाभित्र निर्णय गर्न सरकारका नाममा आदेशसमेत दिएको छ । लाल आयोगको प्रतिवेदन सार्वजनिक गरी पाऊँ भनी शशिधर पाण्डेयले गृह मन्त्रालयमा निवेदन दिएका थिए । गृह मन्त्रालयले प्रतिवेदन नदिएपछि उनले राष्ट्रिय सूचना आयोगमा निवेदन दिए । सूचना आयोगले कुनै निर्णय नगरेको अवस्थामा उनले सर्वोच्चमा प्रतिवेदन सार्वजनिक गर्न सरकारका नाममा आदेश गर्न माग गर्दै रिट निवेदन दिएका थिए । सर्वोच्चको आदेशको पाठ तयार भइसकेको छैन । प्रतिवेदन सार्वजनिकको माग गर्दै राष्ट्रिय जनता पार्टी (राजपा) ले पटकपटक संसद् अवरुद्ध गरेको थियो । संसद् अवरुद्धकै क्रममा गत असारमा तत्कालीन सभामुख कृष्णबहादुर महराले प्रतिवेदन पेस गर्न सरकारलाई रुलिङ गरे पनि अध्ययनका क्रममा रहेको भन्दै सरकारले उचित समयमा सार्वजनिक गर्ने जवाफ पठाएको थियो । मधेस आन्दोलनको निष्पक्ष छानबिनका लागि आयोग गठन गरिए पनि प्रतिवेदन पूर्वाग्रही र सरकारलाई लाञ्छना लगाउने गरी तयार भएको भन्दै त्यसलाई गोप्य राखिएको प्रधानमन्त्री तथा मन्त्रिपरिषद् कार्यालय स्रोतले जनाएको छ । मन्त्रिपरिषद्ले २०७३ साउन २१ मा आयोग गठन गर्ने निर्णय गरेको थियो । २ सातापछि भदौ ३ गते पूर्वन्यायाधीश लालको अध्यक्षतामा ६ सदस्यीय तराई मधेस र थरुहटलगायतका क्षेत्रमा विभिन्न राजनीतिक दलहरूले गरेको आन्दोलनका क्रममा भएका हिंसा, हत्या, आगजनी, तोडफोडलगायतका घटनाको सत्यतथ्य छानबिनसम्बन्धी उच्चस्तरीय जाँचबुझ आयोग बनेको थियो ।आन्दोलनकारीबाट मारिएका १८ महिने दूधे बालकको प्रहरीको गोलीबाट मृत्यु भएको, हिंसात्मक आन्दोलनमा प्रदर्शनकारीको संलग्नता नभएको, सरकारलाई दोष देखाएर आन्दोलनको आवरणमा अपराध गर्नेलाई उन्मुक्ति दिन सिफारिस गरिएकाले प्रतिवेदन सार्वजनिक नगरिएको हो, सरकारी स्रोतले भन्यो, प्रतिवेदन लेखनमा समेत सरकारलाई दोष देखाएर विवादित संघसंस्थाबाट प्रत्यक्ष सहयोग लिइएको पाइयो । हिमाल, पहाड र तराईबीच रहँदै आएको सद्भाव बिथोल्न प्रतिवेदनका कतिपय बुँदाले उक्साउन खोजेको छ । प्रतिवेदनमा मुलुक खस आर्य समुदायका सत्ताभोगी शासक र जातीय राष्ट्रवादको साँघुरो घेरामा रहेको भन्दै सरकारको आलोचना गरिएको छ । यस विषयमा सरकारकै एक मन्त्रीले प्रतिवेदन भूगोलभूगोलबीच सद्भाव खलबल्याउन खोज्ने मनसायले आएको टिप्पणी गरे ।पूर्वगृहसचिव गोविन्द कुसुमले सरकारलाई राष्ट्रिय गोपनीयता भंग हुने, साम्प्रदायिक सद्भाव बिथोलिने, संवेदनशील र अतिसंवेदनशील सूचना बाहिर ल्याउन बाध्यकारी नभएको विषयलाई सर्वोच्चको आदेशले पनि पुष्टि गरेको बताए । आयोगको प्रतिवेदन बाहिर ल्याउनेनल्याउने विषय सरकारकै स्वविवेकीय अधिकार हो, उनले भने, कतिपय संवेदनशील र अतिसंवेदनशील सूचना सार्वजनिक गर्दा उत्पन्न हुने परिस्थितिसमेत ख्याल गरेर प्रतिवेदन सार्वजनिक नगरिएको हुन सक्छ । प्रतिवेदनमा समुदाय, भूगोल र प्रशासन संयन्त्रमाथि एकपक्षीय आरोप लगाइएको समेत उनको भनाइ छ । सरकारले गोप्य राखेको तर कान्तिपुरलाई प्राप्त लाल आयोगको प्रतिवेदनमा मधेस आन्दोलनलाई अधिकार प्राप्तिका लागि भएको शान्तिपूर्ण माग का रूपमा चित्रण गर्दै सरकारले आन्दोलनमा दमनको नीति लिएको उल्लेख छ । प्रतिवेदनले जिल्ला अदालतबाट दोषी ठहर रेशम चौधरीसहितका व्यक्तिमाथि लागेको आरोपमा पुनः सुरुबाटै छानबिन गर्नुपर्ने सुझाव दिएको छ । कैलाली जिल्ला अदालतबाट चौधरीसहित ११ जना हिंसात्मक गतिविधिमा संलग्न भएको अभियोगमा दोषी ठहर भइसकेका छन् । पूर्वनायब महान्यायाधिवक्ता सूर्य कोइराला, नेपाल प्रहरीका पूर्वएआईजी नवराज ढकाल, राष्ट्रिय अनुसन्धान विभागका पूर्वएआईजी सुखचन्द्र झा, वरिष्ठ अधिवक्ता सुजन लोप्चन सदस्य र गृह मन्त्रालय शान्तिसुरक्षा महाशाखा प्रमुख (सदस्यसचिव) रहेको लाल नेतृत्वको आयोगले १४ महिना लगाएर प्रतिवेदन तयार पारेको थियो । सुरुमा ६ महिना तोकिए पनि म्याद थपेर तयार ७ सय ९ पृष्ठ लामो प्रतिवेदन आयोगले २०७४ मंसिर २९ गते तत्कालीन प्रधानमन्त्री शेरबहादुर देउवासमक्ष बुझाएको थियो । प्रतिवेदनमा आन्दोलन प्रभावित जिल्लामा रहेका प्रहरी र सशस्त्रका अधिकारी तथा जिल्ला प्रशासन कार्यालयका अधिकारीहरूमाथि कारबाही गर्नसमेत सिफारिस गरिएको छ । प्रतिवेदन थप अध्ययनका लागि भन्दै २०७४ पुस १३ गते प्रधानमन्त्री कार्यालयले गृहमा पठाएको थियो । गृहले प्रतिवेदन सार्वजनिक भए साम्प्रदायिक सद्भाव बिथोलिने र एकपक्षीय प्रतिवेदन रहेको उल्लेख गर्दै गोप्य राख्नुपर्ने सुझाव दिएको थियो । स्वायत्त मधेस प्रदेश, जनसंख्याका आधारमा निर्वाचन क्षेत्र निर्धारण, विगतका सम्झौता कार्यान्वयनलगायत माग राख्दै मधेसवादी दलहरूको संयुक्त लोकतान्त्रिक मधेसी मोर्चाले २०७२ साउनबाट आन्दोलन गरेको थियो । आन्दोलनकै क्रममा भारतले नेपालमाथि नाकाबन्दी लगाएको थियो । असोज ६ बाट भएको नाकाबन्दी मधेसवादी दलहरू आन्दोलनबाट फिर्ता नभएसम्म कायम थियो । २०७२ असोज १ सम्मको अवधिमा झडप र हिंसाका कारण ५६ प्रदर्शनकारी, १८ महिने दूधे बालक टेकबहादुर साउद र नेपाल प्रहरीका एसएसपी लक्ष्मण न्यौपानेसहित १० जना सुरक्षाकर्मीले ज्यान गुमाएका थिए । तर घटना सरकारकै कारण भएको र त्यसको सम्पूर्ण जिम्मा सरकारले नै लिनुपर्ने लाल आयोगको प्रतिवेदनमा उल्लेख छ । त्यसप्रति सरकार असन्तुष्टि रहेको प्रधानमन्त्री कार्यालय स्रोतले जनाएको छ । उक्त घटनालाई आयोगले अधिकार प्राप्तिका लागि भएको शान्तिपूर्ण मधेस आन्दोलनमा सरकारकै कारण जनधनको क्षति हुन पुगेको र त्यसको जिम्मा सरकारले नै लिनुपर्ने निष्कर्ष निकालेको छ । मधेसमा आन्तरिक उपनिवेशको अनुभूति शीर्षकमा आयोगले मधेसलाई शासक वर्गले आन्तरिक उपनिवेशका रूपमा व्यवहार गरेको उल्लेख गरेको छ । नेपालमा जनताको हकमा भएका जुनसुकै राजनीतिक संघर्षमा मधेसका जनताले आफ्नो ज्यानको समेत परवाह नगरी सक्रिय रूपले भाग लिएका दृष्टान्त छन्, प्रत्येक संघर्षको अघि र पछि समान अधिकारको प्रत्याभूति हुने आशा गरेका छन्, प्रतिवेदनमा भनिएको छ, तर पनि निजहरूको त्यस्तो आशा पुग्न सकिरहेको छैन, निराशाका यस्तो भावनाले गर्दा नेपालका शासक वर्गले मधेसलाई आन्तरिक उपनिवेशको (इन्टरनल कोलोनी) जस्तो व्यवहार गरेको भनी मधेसी जनताको विशेषगरी युवा वर्गको धारणा बन्न थालेको बुझिन्छ ।"
म्यानमारसँग पर्यटनसंस्कृतिमा सघाउने समझदारी,"दुई राष्ट्रपतिबीच भेटवार्ता राष्ट्रपति भण्डारी र विनबीच बिहीबारै प्रेसिडेन्सियल हाउसमा भेटवार्ता सम्पन्न भएको छ । त्यसअघि बिहान उक्त हाउसको परिसरमा भण्डारीलाई म्यान्माको सेनाले सम्मान गारद प्रदान गरेको थियो । राष्ट्रपति भण्डारीका साथ परराष्ट्रमन्त्री ज्ञवाली, परराष्ट्र सचिव शंकरदास बैरागी, राष्ट्रपति कार्यालयका सचिव डा हरि पौडेल, राष्ट्रपतिका प्रमुख स्वकीय सचिव डा भेषराज अधिकारी, परराष्ट्र मन्त्रालय र राष्ट्रपति कार्यालयका उच्च पदस्थ अधिकारीलगायत छन् । राष्ट्रपति भण्डारी कात्तिक ३ गतेसम्म म्यानमारमा रहनेछिन् ।"
धानमा बाला लागेन,"(चितवन)  गरिमा जातको भारतीय हाइब्रिड धान रोपेका किसानले बाला नलागेपछि हरियै गाँज काट्न थालेका छन् । तरकारी रोप्न अबेला हुने भएकाले हरियो धान काटेको किसान बताउँछन् । पूर्वी चितवनका किसान खेतमा चाँडै पाक्ने धान रोप्छन् । धान काटेपछि तरकारी लगाउँछन् । कृष्ण लामाको खेतमा रोपेको गरिमा धानको गाँज झन्डै अँगालोभरिको छ । तर, बाला लागेन । अघिल्लो वर्ष यो बेला पाकेर भकारीमा थन्क्याएको धान यो वर्ष अहिलेसम्म पसाउन पनि सकेन । खैरहनी नगरपालिका११ कठार पिद्रहनी गाउँका लामाले गएको असार १७ गते गरिमा धान रोपेका थिए । जुन धान अहिलेसम्म नपसाएपछि उनले बिहीबार बिहान अमिलो मन गराउँदै हरियै बोट काटे । उनले अघिल्लो वर्ष १३ कठ्ठा खेतमा गरिमा धान रोपेका थिए । असार ९ गते रोपेको धान असोजभित्रै काटेर सकिएको थियो । यो वर्ष सावित्री रोप्न खोजेका उनले दुई बिघै खेतमा गरिमा धान रोपे । तर, कुनै पनि बोटमा बालो लागेन । यो व्यथा कठारका कृष्ण लामाको मात्रै नभएर गरिमा धान रोप्ने चितवनका सबै किसानको हो । किसानहरूको उब्जनी शून्य भएको छ । वर्षायामको कठिन मिहिनेत र पैसा खेर गएको छ । सावित्रीभन्दा साता दिनअघि पाक्छ भनेपछि सबै खेतमा गरिमा रोपेको हो । चाँडै धान पाके तरकारी चाँडै रोप्न पाइन्छ । तर, गरिमाको बोटमा बाला नै लागेन, किसान लामाले दुखेसो पोखे । उनले घिउसिमी लगाउन जग्गा खाली गर्न थालेका हुन् । घिउसिमीपछि लगत्तै करेला लगाउन पाइन्छ । त्यसैले अब धान पसाउला कि नपसाउला भनेर कुरेर नबसेको उनले बताए । अघिल्ला वर्ष यो बेलासम्म काटेर थन्काएर जमिन जोतेर पनि भ्याइन्थ्यो । यो वर्ष अहिलेसम्म नपसाएपछि कहिलेसम्म कुरेर बस्ने, लामाले पीडा पोखे । उनले धान रोप्दादेखि अहिलेसम्म डेढ लाख रुपैयाँको हाराहारीमा खर्च भएको बताए । उनले किसानलाई राहत र गलत बीउ बेच्नेलाई कारबाही हुनुपर्ने माग गरे । तर, सरकारी निकायको तत्परता त्योअनुरूपको छैन । सरकारी निकाय कृषि ज्ञान केन्द्र भरतपुरले असोज १६ मा विज्ञप्ति निकाल्दै बाला नलागेको विषयमा विचार गर्न १५२० दिन लाग्ने जनाएको थियो । केन्द्रका प्रमुख राजन ढकालले जारी गरेको विज्ञप्तिमा केही ठाउँमा बाला लाग्ने लक्षण देखिएको उल्लेख छ । बाला लागेमा धान के कति फल्छ भन्ने बारेमा निधो गर्न केही दिन कुर्नु पर्ने अवस्था छ, प्रमुख ढकालले भने । ज्ञान केन्द्रको विज्ञप्तिमा चितवनका किसानले रोपेको बाला नलागेको धानको बीउको गुण नेपालमा दर्ता भएको गरिमा धानसँग मेल नखाएको उल्लेख छ । त्यसैले कार्यालयले डीएनए परीक्षणका लागि बीउविजन गुणस्तर केन्द्र हरिहर भवनमा नमुना पठाएको छ । असोज ६ गते नमुना पठाएको केन्द्रका प्रमुख राजन ढकालले जानकारी दिए । परीक्षणको प्रतिवेदन आएपछि थप कारबाही प्रक्रिया अगाडि बढ्ने उनले बताए । लक्षणहरूले यो धान गरिमा हो भन्ने देखिँदैन । तर, किसानलाई गरिमा नै भनेर बेचेको पाइएको छ । डीएनए परीक्षणपछि प्राविधिक रूपमा कुन धान हो भन्ने कुरा पुष्टि हुन्छ । यसका लागि समय लाग्छ, ज्ञान केन्द्र प्रमुख ढकालले भने । विभिन्न १४ वटा सूचकको डीएनए परीक्षण गरेर त्यसैका आधारमा पुष्टि गर्नुपर्छ । एउटा सूचकको परीक्षण गर्न एक दिन लाग्ने गरेको ढकाल बताउँछन् । सरकारी अधिकारीका अनुसार तिहार आसपास वा तिहार सकिएपछि नै डीएनए परीक्षणको प्रतिवेदन आउने सम्भावना छ । बाली वैज्ञानिकले धानको अवस्था हेरेर कात्तिक पाँच गतेसम्म पसाउन सक्ने सम्भावना देखाएका थिए । त्यसैले सरकारी अधिकारीले त्यो बेलासम्म कुर्न किसानलाई अनुरोध गरेका थिए । तर, कुरेर कुनै फाइदा हुने सम्भावना नदेखेपछि किसान बालाबिनाकै हरियो खान काट्न तम्सेका छन् । अहिलेसम्म एउटा बालो निस्केको छैन । बोट काटेर हेर्दाभित्र गर्भमा मसिनो बालो देखिन्छ । अब त्यस्तो बालो कहिले बाहिर निस्कने हो ? समय गुज्रिएको छ । रोग किराको प्रकोप बढेको छ । धान पसाए पनि दाना लाग्ने र पाक्ने आशा छैन, अर्का किसान कृष्ण अर्यालले भने । त्यसैले मान्छेले धान काट्न थालेका हुन् । गरिमा भारतीय कम्पनी रिनोभा सिड्स साइन्स इन्डिया प्रालिले उत्पादन गरेको धानको बीउ हो । नेपालमा दाङ लमहीको सनराइज एग्रिकल्चर रिसर्च सेन्टर प्रालिले यो धान भित्र्याएको हो । चितवनका लागि आधिकारिक बिक्रेता पर्सा खुरखुरेमा रहेको प्रशान्त एग्रोभेट हो । प्रशान्त एग्रोभेटका सञ्चालक प्रदीप पाठक आफूले यो वर्ष गरिमा धानको १३ हजार ४०४ केजी बीउ बिक्री गरेको बताउँछन् । चितवनमा ९५० बिघामा यो धान रोपेको कृषि ज्ञान केन्द्र प्रमुख ढकालले बताए ।"
सिँचाइका लागि रिचार्ज पोखरी,"(रामेछाप)  जलवायु परिवर्तनको तीव्र असर परिरहेको दक्षिणी रामेछापको पकरवासमा रिचार्ज पोखरी खन्ने अभियान चलेको छ । सुक्खा पाखो जमिनमा पोखरी खन्नका लागि वडा कार्यालयले प्राथमिकताका साथ काम थालेको छ । हामीले वडाभित्र यो वर्ष ५१ वटा पोखरी निर्माण गरेका छौं, वडा अध्यक्ष तुलसी श्रेष्ठले भने, आगामी वर्ष त्यतिकै संख्यामा थप गर्ने सोच छ । पानी पर्दै नपर्ने, परे पनि माथिमाथि बगेर जाने भएकाले वडा कार्यालयले पोखरी निर्माण थालेको हो । वर्षायाममा परेको पानीलाई बगेर खेर जान नदिनका लागि उक्त अभियान चलाएको श्रेष्ठले बताए । जम्मा भएको पानीले जमिनभित्र पानीको रिचार्ज हुने सुझाव वातावरणविद्हरूले दिएपछि उक्त कार्य गरिएको हो । पहाडमा जथाभावी धुलेसडक निर्माण गर्दा बगेर जाने माटोले साविकका आहाल र पोखरी पुरिएका थिए । पुरिएका पोखरी र आहालहरूको पनि माटो झिकेर पुनः सञ्चालनमा ल्याइएको छ । प्रायः गोरेटोबाटो, साना खोल्सीहरूको पानी बगेर जाने स्थान र आसपास मैदान भएको स्थानमा पोखरी र आहाल निर्माण गरिने गरिएका हुन्थे । त्यसमा संकलित पानी हिउँदमा पशुचौपायलाई खुवाउने गरिन्थ्यो ।झन्डै दुई दशकयता सुक्खा बन्दै गएको पकरवासका खोला खोल्सीमा पानीका स्रोत सुकेपछि स्थानीय जनजीवन कष्टकर बन्दै गएको छ । स्रोत सुकेपछि २ रुपैयाँको १ लिटर पानी किनेर खान बाध्य पकरवासका बासिन्दामध्ये धेरै पानीको अभाव धान्नका लागि बेसी झरेका छन् । खोला, खोल्सीमा पानी रसाउन छोडेपछि स्थानीयले पशुचौपाया घटाएका छन् भने, नुहाउन र लुगा धुनका लागि बेसीमा झर्ने गर्छन् । छिमेकी वडामा पोखरी निर्माणको अभियान चलेपछि वडा नम्बर ४ ले पनि उक्त कार्यको सिको गरेको छ । भीरपानी, माकादुमलगायतका सुक्खा क्षेत्रमा वर्षाको पानी खेर जान नदिन पोखरी निर्माण गर्ने योजना अघि सारिएको गाउँपालिका अध्यक्ष प्रेमबहादुर तामाङले बताए । सुक्खा क्षेत्रमा पर्ने मन्थली नगरका १४ मध्ये १२ वटा वडामा पनि जलवायु परिवर्तनको असरलाई कम गर्न सुक्खा पाखोमा वर्षाको पानी अड्याउनका लागि पोखरी निर्माण गर्ने योजना नगर योजनामा समावेश गरिएको छ । नगरप्रमुख रमेशकुमार बस्नेतले जथाभावी माटो काटेर वातावरणको विनाश गरेको विगतको तीतो अनुभव बिर्साउनका लागि अब पानीका स्रोत संरक्षण र वातावरणको रक्षा गर्ने योजना नगरपालिकाले अघि सारेको बताए । उनले पोखरी निर्माणसँगै भूक्षय तथा माटो बग्न नदिन खोला र खोल्सीमा चेकड्याम निर्माण गरिने बताएका छन् । मन्थलीको फुलासीका २ वटा वडाबाहेक अन्य सबै वडामा पानीको स्रोत प्रायः सुकेका छन् । महाभारत पर्वतभन्दा उत्तरतर्फ रहेको रामेछापको साँघुटारदेखि बेथानसम्मको भाग सुक्खा क्षेत्रमा पर्छ । उक्त क्षेत्रमा सदियौंदेखि सञ्चालन हुँदै आएका पानीका धारा कुवा सुकेका छन् । खेत बाँझो बसेको छ । आहाल, खोला खोल्सी र पोखरी पुरिएका छन् । पछिल्ला दुई दशक जिल्लामा डोजरले मोटर बाटो निर्माणका लागि वातावरणीय अध्ययनबिना जथाभावी भीरपाखो खनेको तर संरक्षणका लागि कुनै कार्यक्रम गरेको छैन । सडक निर्माण गर्दा पानीका स्रोत र जंगलमा क्षति भएको विषय गौण भएको छ ।"
बञ्चरो प्रहार गरी हत्या,मकवानपुर (कास) आपसी विवादका कारण खुकुरी र बञ्चरो प्रहार गरेर एक महिलाको हत्या गरिएको छ । दुई जना गम्भीर घाइते छन् । मकवानपुरको पूर्वी क्षेत्रमा पर्ने वकैया गाउँपालिका३ जलजलेका ५० वर्षीय सुकबहादुर पाख्रिनले बुधबार बेलुका जलजलेकी ५० वर्षीया सन्तमाया लोलाई बञ्चरो र खुकुरी प्रहार गरेर गम्भीर घाइते बनाएका थिए । घाइते लोको हेटौंडाको चुरेहिल अस्पतालमा उपचारका क्रममा मृत्यु भएको थियो । पाख्रिनले प्रहार गरेको बञ्चरोबाट मृतकका पति ५५ वर्षीय कालबहादुर र स्थानीय २६ वर्षीया दिविमाया मोक्तान घाइते छन् । घाइते दुवैको चुरेहिलमा उपचार भइरहेको प्रहरी उपरीक्षक मुकेशकुमार सिंहले बताए । उनीहरूको टाउको र निधारमा चोट छ । सन्तमाया घरमा नै बसिरहेको अवस्थामा पाख्रिनले उनीहरूमाथि आक्रमण गरेका हुन् । हत्यामा संलग्न पाख्रिनलाई इलाका प्रहरी कार्यालय फापरबारीबाट गएको टोलीले बञ्चरोसहित पक्राउ गरेको हो । उनलाई जिल्ला प्रहरी कार्यालय मकवानपुरको हिरासतमा राखिएको छ । उनीमाथि थप अनुसन्धान भइरहेको उपरीक्षक सिंहले जानकारी दिए ।
यौन दुर्व्यवहारको आरोपमा पक्राउ,काठमाडौं (कास) सार्वजनिक बसमा किशोरीलाई यौन दुर्व्यवहार गरेको आरोपमा एक पक्राउ परेका छन् । प्रहरीका अनुसार तारकेश्वर नगरपालिका८ जितपुर फेदी जाँदै गरेको बा ४ ख ७४७० नम्बरको बसमा १९ वर्षीय किशोरीलाई यौन दुर्व्यवहार गरेको आरोपमा नुवाकोट घर भई तार्केश्वर६ पैंयुटार बस्ने ३८ वर्षीय मिनकुमार लामा पक्राउ परेका हुन् । बसमा यात्रारत किशोरीलाई यौन दुर्व्यवहार गरेको आरोपमा प्रहरी चौकी जितपुर फेदीले पक्राउ गरी लामालाई म्याद थप गरेको जनाएको छ ।
बोलेरोको ठक्करबाट पैदलयात्रुको मृत्यु,भक्तपुर (कास) बोलेरो गाडीको ठक्करबाट पैदलयात्रुको मृत्यु भएको छ । प्रहरीका अनुसार बिहीबार मध्यपुर थिमि४ एसएसचोक स्थित भक्तपुरबाट काठमाडौंतर्फ जाँदै गरेको बा १४ च १६८६ नम्बरको बोलेरो गाडीले ठक्कर दिँदा ओखलढुंगा लिखु गाउँपालिका६ घर भई थिमि बस्ने ७६ वर्षीया लक्ष्मीदेवी भट्टराई मृत्यु भएको हो । तीव्रगतिमा आएको बोलेरोले सडक पार गर्ने क्रममा भट्टराईलाई ठक्कर दिएको र उपचारको क्रममा मध्यपुर अस्पतालमा मृत्यु भएको भक्तपुर प्रहरी प्रवक्ता डीएसपी रेवतीरमण पोखरेलले बताए । बोलेरो र बोलेरो चालक काभ्रे बेथानचोक गाउँपालिका३ घर भई भैंसेपाटी बस्ने २४ विनोद घिमिरेलाई प्रहरीले नियन्त्रणमा लिएको उनले बताए ।
"स्टिकर किन्छन्, धूवाँको मुस्लो फाल्छन्","छैन नियन्त्रण संयन्त्रवातावरण संरक्षण ऐन २०५३ ले वायु प्रदूषण गर्ने सवारीसाधनलाई कारबाही गर्ने जिम्मेवारी वातावरण मन्त्रालयलाई दिएको छ । मन्त्रालयले भने यो जिम्मेवारी वातावरण विभागलाई सुम्पेको छ । तर, वातावरण विभागसँग यस्ता सवारीसाधनलाई कारबाही गर्ने कुनै संयन्त्र नै छैन । हामीसँग कर्मचारी नै छैनन्, विभागकी महानिर्देशक आभा श्रेष्ठ भन्छिन्, त्यसो हुनाले सवारीसाधनको प्रदूषण रोक्न केही गर्न सकिरहेका छैनौं । विभागका वातावरण निरीक्षक गोविन्द लामिछाने हरेक दिन कार्यालय आउँदा जाँदा गाडीहरूले मुस्लोका मुस्लो धूवाँ फालेको देख्छन् । तर, यतिको धूवाँ किन फालेको भनेर चालकलाई प्रश्न गर्न सक्दैनन् । एक्लै गएर भएन, हामीसँग संयन्त्र छैन, उनी भन्छन्, टुलुटुलु हेर्यो, हिँड्यो । यातायात व्यवस्था विभागले हरियो स्टिकर पाएका गाडीको आकस्मिक परीक्षण गर्दा अधिकांश फेल हुने गरेका छन् । यसले सिधासिधा हरियो स्टिकरमा अनियमितता भइरहेको तथ्य यो वर्ष महालेखा परीक्षकको कार्यालयले तयार पारेको प्रतिवेदनमा समेत उल्लेख छ । हरियो स्टिकर टाँसेर प्रदूषणको मात्रा घटाउने भन्ने सिद्धान्त नै संसारबाट फेल भइसकेको बताउँछन् मेकानिकल इन्जिनियर पौडेल । हामीकहाँ न प्रदूषण कम गर्ने गरी गाडी मर्मत गर्न सक्ने वर्कसपहरू छन्, न त मेकानिक्सहरू नै, उनी भन्छन्, हाम्रा वर्कसपले गाडी गुड्न हुनेसम्म बनाउँछन्, तिनले धूवाँ कम फाल्ने गरी बनाउन सक्दैनन् । अनि कारबाही मात्र गरेर कसरी हुन्छ ? मूल कुरा भनेको नागरिक चेत हो, हरेकले आफ्ना गाडी कन्डिसनमा राखेर कुदाउनु नै यसको व्यावहारिक समाधान हो, पौडेल भन्छन्, हामी खाली नियम छल्ने र अरूको आँखामा छारो हाल्ने काम गर्छौं । आफ्नो जिम्मेवारी लिन चाहँदैनौं, त्यसैले यस्तो गडबडी भइरहेको छ ।सरकारले २०५४ देखि सवारीसाधनलाई प्रदूषणको तह पास गरेर हरियो स्टिकर दिन थालेको हो । सरकारले यो २२ वर्ष पुरानो नीति एकपटक पनि पुनरावलोकन गरेको छैन, न यसको प्रभावकारिता नै मापन गरेको छ । बाटामा कुइरीमण्डल धूवाँ फालिरहने बग्रेल्ती गाडीहरू कुदिरहेको र तिनलाई हरियो स्टिकर टाँसेको आधारमै छाडिदिने गरेको देख्दा पौडेललाई आश्चर्य लाग्न छाडेको धेरै वर्ष भइसक्यो । एक हिसाबले भन्ने हो भने मलाई आफ्नो काम नै एउटा ठट्टा जस्तो लाग्छ, उनी भन्छन्, जागिर खाएको १३ वर्ष भयो । प्रदूषण कम गराउने काम हो मेरो, तर प्रदूषण हरेक दिन बढिरहेको छ, कम कहाँ हुन्थ्यो ? प्रदूषण कम गर्न भनेर सरकारले विभिन्न ऐन नियम बनाएको छ, २०७५ भदौ १ देखि महानगर र उपमहानगरभित्र प्रदूषण पास नगरेका सवारी प्रवेश गर्न नपाउने मन्त्रिपरिषदको निर्णय पनि छ । तर, न कुनै नियमको पालना भएको छ न निर्देशिकाकै । यो सबै बेथितिबाट मुक्त हुने एउटा मात्रै विकल्प भनेको विद्युतीय गाडीमै जानु हो, वातावरण व्यवस्था विभागका सिनियर डिभिजन केमिस्ट शंकरप्रसाद पौडेल भन्छन्, युरोप र अमेरिका सन् २०३० मा पुरै विद्युतीय सवारीसाधनमा जाने तयारीमा लागिसके । हामीले पनि यो संकल्प गर्नुपर्छ र सरकारले यसमा लगानी बढाउनुपर्छ । त्यसपछि हरियो स्टिकर दुरुपयोगको प्रश्न पनि नउठ्ने र प्रदूषणको समस्या पनि हट्ने उनी ठान्छन् । विद्युतीय सवारीसाधनको योजना सुन्दा जति आकर्षक छ व्यवहारमा भने उत्ति नै झन्झटिलो ।विद्युतीय सवारी साधनमा जान सके त राम्रो हो, हामी स्वागत गर्छौं यस्ता योजनाको यातायात व्यववायी महासंघका महासचिव सिटौला भन्छन्, तर, खोइ पूर्वाधार ? खोइ चिल्ला सडक ? कागजमा बिजुली गाडी ल्याउने भन्दैमा ल्याइन्छ ?"
मेलम्चीको काम सुचारु,"काठमाडौं (कास) राष्ट्रिय गौरवको आयोजना मेलम्ची खानेपानीको बाँकी काम ९ महिनापछि सुचारु भएको छ । केही दिनअघि सिनो हाइड्रो र मेलम्ची खानेपानी आयोजनाबीच ठेक्का सम्झौता भएपछि काम सुचारु गरिएको हो । आयोजनाका प्रमुख त्रिरेशप्रसाद खत्रीले कार्यस्थलमा ठेकेदार कम्पनी गइसकेको उल्लेख गर्दै काम सुचारु भएको बताए । ठेकेदारले दक्ष कामदार ल्याएपछि काम सुरु भएको छ उनले भने । सुरुङको बाँकी काम १२ महिनाभित्र र हेडवर्क्सको निर्माण १५ महिनाभित्र सम्पन्न हुने जानकारी खत्रीले दिए । अब सम्झौता भएको मितिले १५ महिनाभित्र सबै काम सम्पन्न हुन्छ उनले भने । तर, १५ महिनाभित्र हेडवर्क्सको काम सम्पन्न गर्ने समयसीमा तोकिए पनि अस्थायी हेडवर्क्सबाटै मेलम्चीबाट सुन्दरीजलमा पानी ल्याएर राजधानीमा वितरण थालिसक्ने आयोजनाको लक्ष छ । आयोजना निर्माण गर्ने पूर्व ठेकेदार कम्पनी सीएमसीले गत पुसमा ठेक्का सम्झौता तोडेपछि काम अवरुद्ध भएको थियो । त्यसपछि सरकारले फाष्ट ट्याकबाट काम गर्ने निर्णय गरेको थियो । निर्णयसँगै ८ वटा ठेक्का सिधै स्थानीय भेन्डरलाई दिइएपनि सुरुङ र हेडवर्क्सको ठेक्का आह्वान गरेको थियो । हिमाल हाइड्रो र सिनो हाइड्रोबीच भएको प्रतिस्पर्धामा सिनोले सुरुङ र हेडवर्क्स निर्माणको ठेक्का पाएको हो । सम्झौताअनुसार सिनो हाइड्रोले ८५ करोड १ लाख लागतमा सुरुङ र १ अर्ब २ करोड ८२ लाख रुपैयाँ लागतमा हेडवर्क्स निर्माण गर्ने छ । २६ किमि सुरुङ खन्ने काम सकिए पनि सुरुङको आरसीसी ढलान सकिएको छैन । २६ मध्ये जम्मा ५ किलोमिटर सुरुङमा आरसीसी ढलान भएको छ, पूरै सुरुङमा नटबोल्ट हाल्ने र भेन्ट सफ्ट कार्य पनि भएको छैन, खत्रीले भने । सिनोले काम समयसीमा अगावै सकाए १० प्रतिशत बोनस दिइने उनले बताए । समयभित्रै काम सिध्याए १० प्रतिशत बोनस पाउनेछ । तोकिएको सीमाभन्दा अघि काम सिध्याए प्रतिदिनको हिसाबले सिनोले बोनस पाउनेछ । यसरी समयअगावै काम सम्पन्न गरे सिनोले टनेल सम्मन्न गरेबापत् प्रतिदिन १२ लाख ७५ हजार र हेडवर्क्समा प्रतिदिन १५ लाख रुपैयाँ पाउनेछ । मन्त्रालयले करिब ९३ प्रतिशत काम सकिएको दाबी गरे पनि ससाना काम धेरै बाँकी छ ।टनेल अडिट मार्ग तथा इचोक, थकनी र शिवपुरीमा भेन्टिलेटर, सुरुङभित्र प्लास्टर र ओपन कट इन्टेक निर्माण कार्य हुन सकेको छैन । ड्राइभर्सन टनेल, अस्थायी बाँध (कभर बाँध) निर्माण, स्थायी बाँध र इन्टेक संरचनासमेत निर्माण हुने सकेको छैन । अस्थायी बाँध निर्माण गरेर भए पनि १२ महिनाभित्र मेलम्चीबाट सुन्दरीजलमा पानी ल्याउने ठेकेदार कम्पनीले प्रतिबद्धता जनाएको छ । साथै अम्बानथान हेडवर्क्स जोड्ने पक्की पुल पनि निर्माण हुने सकेको छैन । ठेकेदारले इमानदार हिसाबले काम गर्नुपर्छ, अब खास समस्या पनि छैन, तीव्र रूपमा काम गरे सुन्दरीजलमा पानी पुर्याउन ढिलाइ हुँदैन, मन्त्रालयका सचिव माधवप्रसाद बेलबासेले भने । उनका अनुसार सुन्दरीजलस्थित पानी प्रशोधन केन्द्र र ९ वटा पानीपोखरी निर्माण भइसकेको छ । समानान्तर हिसाबले जनताको घर घरमा पानी पुर्याउँछौं, उनले भने, त्यही किसिमले प्रत्येक संरचना निर्माण भइरहेका छन् । साथै, पाइप परीक्षण लगायत सरसफाइ काम पनि भइरहेको उनले बताए । सुन्दरीजलमा साढे ८ करोड लिटर पानी क्षमताको पानी पोखरी पनि निर्माण भइसकेको छ ।"
"हटाइँदैन पोस्टर, मेटिँदैन भित्तेलेखन","चिनियाँ राष्ट्रपतिको रुटमा हटाइयोचिनियाँ राष्ट्रपति सी चिनफिङको दुईदिने भ्रमणले सर्वोच्चको आदेशले समेत हुन नसकेको काम रातारात भयो । थापाथलीस्थित इन्जिनियरिङ अध्ययन संस्थान क्षेत्रवरिपरि विद्यार्थी संगठनले लेखिएका भित्तेलेखन मेटेर रातो रङ लगाए । बानेश्वर, थापाथली, त्रिपुरेश्वर सडकका दायाँबायाँका बिजुलीका पोलमा टाँसिएका पर्चा, पम्प्लेट र जथाभावी राखिएका होर्डिङ बोर्ड हटाएर फूलले रातारात सजाइयो ।तर, उनी नपुगेका सडकको हालत भने नाजुक छ । यसले पर्यटनमा समेत नकारात्मक असर परेको पाटनका बुद्धिजीवीहरू बताउँछन् । स्थानीय अजरमान जोशीले होर्डिङ बोर्ड, पर्चा पम्प्लेटले सहर कुरूपमा मात्र नभई दुर्घटना पनि निम्त्याउने गरेको बताए । ललितपुर महानगरको आम्दानीको स्रोतमध्ये पर्यटन पनि एक हो । महानगरले पर्यटनबाट बर्सेनि १० करोड रुपैयाँ भित्र्याउने गरेको छ, उनले भने, सहर कुरूप हुँदा पर्यटनमा उल्लेखनीय प्रगति जनाउन नसक्दा नकारात्मक असर परेको छ । यसबारे कुराकानी गर्न खोज्दा ललितपुर महानगरका प्रवक्ता राजु महर्जन सम्पर्कमा आउन चाहेनन् ।"
सांसदहरूको गरिमामा प्रश्न,"केही दिनयता लगातारजसो मुलुकलाई नै विस्मित तुल्याउने खालका खबर सार्वजनिक भइरहेका छन् । राज्य सञ्चालनका लागि विधि बनाउन जनताले जसलाई जिताए, तिनै जनप्रतिनिधिहरू विभिन्न कसुरमा मुछिने र पक्राउ पर्ने घटना भइरहेका छन् । मुलुकमै पहिलोपटक प्रतिनिधिसभाका सभामुखजस्तो जिम्मेवार, मर्यादित र सम्मानित ओहदामा बसेको व्यक्तिले समेत बलात्कार प्रयासजस्तो आरोपमा पद गुमाएको खबर नसेलाउँदै, एकपछि अर्को गरी दुई सांसद फरकफरक कसुरमा पक्राउ परेका छन् । अर्का एक सांसदलाई अदालतले पक्राउ म्याद तामेल गरेको छ । यी घटनाहरूले पहुँचवाला व्यक्ति पनि कानुनी कारबाहीको दायरामा आएको सकारात्मक सन्देश त दिएका छन् तर सँगसँगै देशको कानुन बनाउने ठाउँमा कस्ता व्यक्ति पुगेका छन् भन्ने प्रश्न पनि उब्जाएको छ । र, केही व्यक्ति संलग्न यस्ता प्रकरणले कतै सम्पूर्ण सांसद र संसद्कै गरिमामा प्रश्न त उठ्दैन भन्ने भय बढाएको छ ।छिटपुट रूपमा कुनै अमुक सांसदमाथि सामान्य आरोप लाग्नुसम्मलाई त स्वाभाविक मान्न सकिएला । तर यसबीचमा केही जनप्रतिनिधिमाथि जुन खालका गम्भीर र जघन्य अपराधका आरोप लागेका छन्, ती भने अस्वाभाविक र अकल्पनीय छन् । विश्वभर यौन दुर्व्यवहारका विरुद्धमा मिटु अभियान चलिरहेका बेला सभामुख महरामाथि संसद् सचिवालयमै कार्यरत महिला कर्मचारीलाई बलात्कार प्रयास गरेको गम्भीर आरोप लागेको छ । अनुसन्धानका लागि उनी डेढ सातायता प्रहरी हिरासतमा छन् । रौतहट२ बाट निर्वाचित प्रतिनिधिसभा सदस्य सांसद एवम् पूर्वमन्त्री मोहमद आफताव आलम २०६४ चैत २७ गते २० जनाभन्दा बढीलाई इँटाभट्टामा जलाएर मारेको अभियोगमा सोमबार पक्राउ परेका छन् । पटकपटक सांसद र मन्त्रीसमेत भइसकेको व्यक्ति यति ठूलो जघन्य र मानवताविरुद्धको अपराधमा संलग्न हुनु आफैंमा विस्मयकारी छ । यस्तै, ज्यान मार्ने उद्योग मुद्दामै काठमाडौं जिल्ला अदालतले दोलखाबाट निर्वाचित प्रतिनिधिसभा सदस्य पार्वत गुरुङलाई पक्राउ म्याद तामेल गरेको छ । सर्लाही१ बाट निर्वाचित प्रतिनिधिसभा सदस्य प्रमोद साह जनकपुरस्थित विमानस्थलमा बुद्ध एयरको काउन्टरमा तोडफोड गरेको अभियोगमा यही मंगलबार पक्राउ परेका छन् । कैलाली२ बाट निर्वाचित संघीय सांसद रेशम चौधरी त २०७२ भदौ ७ को टीकापुर हत्याकाण्डमा लामो समयदेखि जेलमा छन् । वर्तमान संसद् सदस्यहरू मात्र होइन, लोकतन्त्र आएयता अरू पनि कैयौं सभासदसांसद विभिन्न अपराधजन्य गतिविधिमा मुछिएका छन् । तत्कालीन सभासदहरू गायत्री साह, शिवपुजन राय यादव, बीपी यादव कूटनीतिक राहदानी दुरुपयोग अभियोगमा मुछिएका छन् । विशेष अदालतबाट दोषी ठहर भएका उनीहरूको मुद्दा सर्वोच्च अदालतमा विचाराधीन छ । तत्कालीन सभासद रामचन्द्र प्यासी कुशवाहा आफ्नै पार्टी (एमाले) का प्रतिस्पर्धी नेता महमुद आलमको हत्या गरेकामा जेलमा छन् । तत्कालीन सभासद सञ्जय साह पनि सञ्चार उद्यमी अरुण सिंघानिया हत्याकाण्डमा जेलमै छन् । तत्कालीन सभासद श्यामसुन्दर गुप्ता व्यापारी पवन संघाई अपहरण काण्डमा जेल बसे । डोलबहादुर कार्की प्रहरीमा जागिर लगाइदिन्छु भनी एक लाख घूस लिएको आरोपमा मुछिए । बबन सिंहले बमकाण्डको अभियोगमा झैं पहिलो संविधानसभाको चुनाव जिते ।राजनीति सेवाभन्दा शक्ति ज्यादा हुन थालेपछि यस्ता घटना सामान्यसरह बन्दै गएका हुन् । चुनाव देश र जनताको सेवा गर्ने कार्यसूचीको सट्टा साम, दाम, दण्ड र भेदले जित्ने परिपाटी बसेपछि अपराध र राजनीति छ्यासमिस भएको छ । यो प्रवृत्ति तोड्ने मुख्य दायित्व राजनीतिक दलहरूको हो । राम्रो छवि भएकाहरूलाई उम्मेदवार बनाउनेदेखि आफ्नो दलमा आबद्ध जनप्रतिनिधि र नेताकार्यकर्तालाई सही आचरण सिकाउने कर्तव्य उनीहरूको हो । साथै, मतदाताले पनि उम्मेदवार छनोटमा सचेत हुने हो भने दलहरू सच्चिन कर लाग्छ । अहिले, केहीको गलत कर्मले, सबै सांसद उस्तै त हुन् भनेजसरी सन्देश प्रवाहित भएको छ । त्यसलाई चिर्न पनि कसुर लागेकाहरूलाई राजनीतिक संरक्षण प्रदान गरिनु हुन्न । यस्ता घटना दोहोरिरहँदा सांसदहरूको मात्रै गरिमा घट्दैन, संसद्कै छविसमेत धुमिलिन्छ । जनप्रतिनिधिहरूको सर्वोच्च संस्थाप्रतिको सम्मान घट्दा लोकतन्त्रको संस्थागत विकासमा क्षति पुग्छ । सकारात्मक पक्ष, यस्ता क्रियाकलापमा संलग्नहरू कारबाही वा न्यायिक निरूपणको दायरामा आएका छन्, राज्यले यसतर्फ देखाएको तदारुकता प्रशंसनीय छ । यी केवल व्यक्तिव्यक्तिका घटना हुन्, यिनलाई मात्र हेरेर, हाम्रो पूरै संसद्मै आपराधिक प्रवृत्तिले प्रवेश पायो भन्ने भान कसैमा पर्नु हुँदैन । आरोप लागेकामाथि राजनीतिक संरक्षण नहुने र निष्पक्ष अनुसन्धान भई दोषी पाइएमा कारबाही हुने हो भने विधिको शासन स्थापनामा सघाउमात्र पुग्दैन, जनमानसमा सकारात्मक सन्देश पनि जानेछ ।"
समस्या समाधानमा विलम्ब,"मंगलबार प्रकाशित भूमि अधिकारकर्मी जगत देउजाको लेखले गुठी र मोही समस्याबारे राम्ररी केलाएको छ । गुठीको सवाल लामो समयदेखि समस्याको रूपमा रहिआएको छ । गुठीको कारण हजारौं किसान समस्यामा छन् । उनीहरू भूमिहीन सरह छन्, प्रमाणविहीन छन् । यद्यपि हजारौंको घरघडेरी र जीविकासमेत त्यही जग्गाबाटै चलिरहेको छ । गुठी पनि विभिन्न प्रकारका छन्, जसको ठाउँ, परिवेश र भूगोल अनुसार फरकफरक समस्या भएकाले गहिराइमा पुगेर सरकारले समाधानको पहल गर्नुपर्छ । यसअघि सरकारले ल्याएको विधेयक फिर्ता भयो । त्यो विधेयकले किसानको समस्याचाहिँ समाधान हुन्छ भन्ने आशा गरिएको थियो । लेखकले भनेजस्तै विधयेक फिर्ता भएको पनि धेरै भइसक्यो, यो विषय त्यसै सेलाउँदै गएको छ । धर्म, संस्कृतिलाई पनि जगेर्ना गर्ने, परम्परालाई पनि मर्न नदिने र किसानको छोराछोरीको पेट पनि भोको हुन नदिने र सबैलाई न्याय हुनेगरी सबै तहमा छलफल गरी पुनः गुठी समस्या समाधान गर्नेगरी सरकार अघि बढ्नु आवश्यक छ । यस विषयमा अझ बढी सरोकारवालाहरूको ध्यान जानु आवश्यक छ । यो समस्यालाई पालेर राख्ने होइन, समाधान गर्नेतर्फ ध्यान जाओस् । विश्वास नेपाली, कालिका३, रसुवा"
सबैलाई समान व्यवहार राम्रो,"मिडियाले उच्च आदरार्थी शब्द तपाईं, हजुर प्रयोग नगरेको भन्दै प्रधानमन्त्री केपी शर्मा ओलीले पत्रकारहरूले मर्यादापालन नगरेको टिप्पणी गर्नु राम्रो होइन । सानालाई तिमी र ठूलालाई तपाईं भन्ने नेपाली समाजको प्रचलन भएको जिकिर गरिरहँदा लाग्छ, प्रधानमन्त्रीले आफूलाई सम्मान नपुगेको आकांक्षा पो गरेका हुन् कि ? सञ्चार माध्यम सबैका लागि बराबर हो । सञ्चर माध्यमले सबैलाई समान आदरार्थी शब्द प्रयोग गर्दैमा प्रधानमन्त्री आक्रोश बन्नु राम्रो भएन । यतिका वर्षसम्म मिडियाले प्रयोग गरिरहेका शब्दप्रति एक्कासि प्रधानमन्त्री ओलीले किन आलोचना गरे ? स्वतन्त्र मिडियाप्रति विवादास्पद कुरामा नअलमलिएर देश र जनताको विकासको लागि अगाडि बढ्नुहोस्, प्रधानमन्त्रीज्यू । अंग्रेजीको यु लाई सिको गरेर नेपाली मिडियाले तिमी शब्द प्रयोग गरेको पक्कै होइन होला । प्रधानमन्त्री ओलीले भनेजस्तो कला, साहित्य र भाषाको जगेर्ना गर्ने उद्देश्य त नेपाली सञ्चार माध्यमले सधैं लिइरहेकै हुन्छन् । नवीन देवकोटा, पञ्चदेवल विनायक२, अछामधेरै पटक धेरै ठाउँमा उपस्थित हुँदा वा बोल्दा प्रधानमन्त्री ओलीले नेपाली भाषाको स्तर खस्किएको गुनासो गरेको सुनिन्छ । मेरो उहाँलाई प्रश्न छ सम्पन्न र गहन इतिहास बोकेको हाम्रो गौरव नेपाली भाषा यसरी खस्कँदै जानुका कारण उहाँले खोज्नुभएको छ ? आज हरेक विद्यालयमा तोते बोली पनि फुटाउन नभ्याएका नानीहरूलाई विदेशी सभ्यता अनि भाषा सिकाउने र डाक्टर, इञ्जिनियर बनाउने नाममा अंग्रेजी घोकाउने शिक्षा लाद्न थालेका कारण नेपाली भाषा बिग्रिएको हो । प्रधानमन्त्री ओलीले यो कुरा बेलैमा बुझ्न र अनावश्यक अंग्रेजी भाषाप्रतिको मोहलाई भंग गर्ने वातावरण बनाउँदै आफ्नै भाषा विकासको कार्यक्रम ल्याउन आवश्यक छ । अन्यथा उनले चिन्ता गरेर मात्र हुन्न । विद्यालयहरूमा यही किसिमको पठनपाठन शैली चल्दै जाने हो भने आम नेपालीले सजिलैसँग आफ्नो भाषामा बोल्न नजान्ने अनि भाषा नै लोप हुने दिन नआउला भन्न सकिन्न । आमा, बाबाबा, काका, काकी, दिदी, बहिनी, मामाहरू सकिएर ममी, ड्याडी, अंकल, आन्टी, ब्रदर, सिस्टरहरू उदाउन थालेको परिवेशमा नेपाली भाषाको क्षयीकरण द्रुतगतिमा भइरहेको छ । कृष्ण कुम्पुरे, आदमटार, धादिङ"
वास्तविकतासित मेल नखाने दाबी,"प्रधानमन्त्री केपी शर्मा ओलीले बुधबार नेकपाले आयोजना गरेको चियापान कार्यक्रममा मिथ्या दाबी गरेका छन् । उनले आफ्नो सरकारले निकै राम्रो काम गरेको तर आँखा चिम्लिनेहरूले त्यो देख्न नसकेको आरोप लगाएका छन् । तर उनको त्यो दाबी वास्तविकतासँग कतै मेल खाँदैन । उनले सरकारको कामबारे गरिब जनताको रगतपसिनाबाट उठाएको राष्ट्रकोषबाट वृद्धवृद्धालाई भत्ता बढाउँदैमा देशको विकास भएको मान्नु कमजोरी सिवाय केही होइन । यो कुनै गर्वको विषय होइन । उनले आफ्नो १८ महिने सत्ता सञ्चालनमा देशमा कति रोजगारी बढाए ? कति उद्योग, कलकारखाना बढाए ? कति निर्यात बढाए ? २१ वटा गौरवको आयोजना कुन हालतमा पुर्याए ? त्यो तथ्याङ्कसहित बताउन सक्नुपर्छ । उनको पालामा न तामाकोशी पूरा भयो नत मेलम्ची नै । न कलङ्की नागढुङ्गा सडक पूरा भयो नत बौद्धजोरापाटीको नै । फास्ट ट्रयाकको प्रगति केवल ८ प्रतिशतमा सीमित छ र पनि प्रधानमन्त्री ठूला कुरा गर्छन् । आधारहीन फुइँ लाउँछन् । आँखा चिम्लिएको आरोप लाउँछन् । जनताको आँखा सद्दे छ, प्रधानमन्त्रीज्यू । विकास र समृद्धिको कुरा प्रधानमन्त्रीको भाषणबाट होइन, जनताले महसुस गर्ने विषय हो । सरकारले कस्तो काम गरेको छ, त्यसबारे आम जनताले भनिहाल्छन् नि । अहिलेको अवस्थामा सरकारले गरेको कामबारे जनता जनार्दनलाई सोध्ने हो भने आफै सत्य उद्घाटित हुनेछ । प्रधानमन्त्री ओलीलाई उत्तीर्णाङ्क ल्याउन पनि हम्मेहम्मे पर्नेछ । गोपाल देवकोटा, जोरपाटी, काठमाडौं"
"नाम उपचार, काम दुराचार","बिहीबार प्रकाशित उपचार भन्दै यौन शोषण सम्बन्धी समाचारले हाम्रो समाजमा अझै पनि कैयन नारी यौन पिपाशुहरूबाट बलात्कृत र यौन शोषित हुनुपरेको यथार्थ फेरि एकचोटी सार्वजनिक भएको छ । धर्मको नाममा टुल्कु लामाले गर्दै आएको कर्तुत र तत्सम्बन्धी अदालतको फैसला स्वागतयोग्य छ । तर हाम्रो समाजभित्र शताब्दीऔंदेखि यौन सम्बन्धमा खुला छलफल र बहस वर्जितजस्तै बन्नुले टुल्कुजस्ता दुराचारीहरूको मनोबल बढ्दै गएको हो । यौन सम्बन्धी हाम्रो मौनता नै बलात्कारी र यौन दुराचारीहरूको बलियो हतियार हो । हामीले समाजमा बालबालिका तथा महिला यौनहिंसाको बारेमा समाजका हरेक तह र तप्कालाई प्रशिक्षित गर्न आवश्यक छ । त्यसका लागि हाम्रा सामाजिक संरचनाहरू जस्तै आमा समूह, महिला सहकारी, वन समिति, बाल क्लबहरू, विद्यालयहरूमा चेतनामूलक कार्यक्रम सञ्चालन गर्न आवश्यक छ र मौनतालाई तोड्दै यौनजन्य विषयमा छलफल गर्न सक्ने वातावरणको निर्माण गर्न जरुरी छ । जबसम्म परिवार, आफन्त र साथीसंगीबीच यौनबारे खुलेर आफूमथि भएको वा हुने गरेको घटनाबारे छलफल गर्न र एकआपसमा कुराकानी गर्ने बानीको विकास हुँदैन, तबसम्म हाम्रो समाजमा यस्ता खाले घटनाले प्रश्रय पाइरहन्छ । तसर्थ यौनबारे खुलेर छलफल गर्न हामी आफैले आजैबाट सुरु गरौं र यौनजन्य हिंसाको न्यूनीकरणमा सहयोग गरौं । सानु गिरी, सिद्धलेक७, धादिङ"
सरकारलाई ३ प्रश्न,"१ केही हप्ताअघि भरातबाट पाइप लाइनमा पेट्रोलियम पदार्थ नेपालमा ल्याउने मन्त्रीस्तरीय निर्णय हुँदा तत्कालीन वाणिज्यमन्त्री सुनीलबहादुर थापाको नेतृत्वमा सहमति गरिंँदा नेपालले १५ वर्षसम्म अन्य मुलुकबाट पेट्रोलियम पदार्थ आयात गर्न पाउने छैन भनी लेखिएको छ भनी नेकपाका एकजना वरिष्ठ नेताले सञ्चार माध्यामबाट खुलस्त गरेका छन् । यदि यो सही हो भने यसबारे नेपालीलाई किन थाहा दिएनन् त ? अर्को अर्थमा यो काम भनेको पेट्रोलियम पदार्थ आयातमा नेपाल भारतको उपनिवेश बनेको छ । नेपाल सरकारले नेपालीलाई ढाँटेको हो भने यो राज्यले गरेको अपराध हुनेछ ।२ नेकपाको सम्पूर्ण शक्ति अनि प्रधानमन्त्रीको तामझाममा नेपालको तराईलाई अलग्गै राज्य हो भनी युद्ध गरेका सीके राउतलाई राजनीतिक मूलधारमा ल्याइएको झ्याली पिटिएको छ । ठीक छ, राम्रै भयो, त्यो कार्य । तर अहिले पनि मधेस अलग राज्य हो भनेर अन रिप्रेजेन्टेड नेसन्स एन्ड पिपुल्स अर्गनाइजेसनमा मधेसलाई हालसम्म पनि दर्ज गरेर राखिएको छ । यो वेबसाइट हेरे हुन्छ । (जततउकस्ररगलऊय।यचनरझदभचकरद्दण्द्धद्दट) शान्ति प्रक्रियामा आएको भनिएका सीके राउतले किन आजसम्म पनि त्यो सूचीबाट मधेस अलग्गै राज्य हो भन्ने अफवाहलाई नहटाएको त ? यसको अपजस नेपाल सरकारले लिने कि नलिने त ?३ चीनका राष्ट्रपति सी चिनफिङले ३ दिन अघिमात्र नेपालचीन राणनीतिक साझेदार हो भनेको बारे पढियो । नीतिमा सैनिक पाटो संलग्न हुन्न, तर रणनीतिमा अरु पाटो लगायत सैनिक शक्तिसमेत समावेश हुन्छ । यसबारे नेपाल सरकारको आधिकारिक धारणा परराष्ट्र मन्त्रालयमार्फत आउनु जरुरी छ । उता अमेरिकाले पहिला यसैगरी इन्डोप्यासिफिक रणनीति भनेर कुर्लियो अनि अहिले नीतिमात्र हो भन्न थालेको छ । यता चीनले भने राणनीति भनी कुर्लिन सुरु गरेको छ । यस्ता शब्द र भनाइले नेपालको मर्यादा र राष्ट्रिय सुरक्षामा असर पार्नेछ । परराष्ट्र मन्त्रालयले यसबारे प्रस्ट पारोस् । प्रेमसिंह बस्न्यात, बाँसबारी, काठमाडौं"
गर्दा त गर्न सकिने रहेछ,"गए शनिबार राष्ट्रपति श्रीमती विद्यादेवी भण्डारीसँगै नेपाल गणसंघको सम्पूर्ण मन्त्रिपरिषद त्रिभुवन अन्तर्राष्ट्रिय विमानस्थलमा लामबद्ध थियो । मयलपोसमा सजिएका प्रधानमन्त्री, मन्त्रीहरू उत्फुल्ल परम प्रफुल्ल थिए, हुने नै भए । अपवादस्वरुप उपप्रधानमन्त्री उपेन्द्र यादव एक्लै टाइसुटमा फरक थिए । मन्त्रीहरूमध्ये अरु कोही उपेन्द्रजस्तै थिए कि थाहा भएन । देखिएन । कर्मचारी प्रशासन, सैन्य, सशस्त्र, जनपद प्रहरीका उच्च पदाधिकारीहरू आआफ्ना औपचारिक पोसाकमा सजधजका साथ प्रस्तुत थिए । दृश्य भव्य थियो, दिव्य थियो । हुनु पनि पर्यो । तर अन्यथा नलिनु होला, देख्नेका लागिचाहिँं अलि कस्तोकस्तो उदेकको पनि थियो । करिब महिना दिन अघिदेखि नै काठमाडौं सजिँदै थियो, दुलहीझैं । अरु बेला फुंग धुलो उड्ने सडकहरू पखालिएका थिए । हिलो जम्ने खाल्डाहरू पुरिएका थिए, पुरिनै पर्यो । सबै ठाउँमा होइन, विशिष्ट व्यक्तिहरूको आवागमन हुने मार्ग छानीछानी चिरिच्याँट्ट पारेर अस्थायी स्तरोन्नति गरिएको थियो । अस्थायी बगैंचा बनेका थिए, गमलामा हुर्किएका थरीथरीका पुष्पहरू पुष्पित र पालुवा पल्लवित भइरहेका थिए । तीनकुनेमा रातारात मौलाएका हरियालीमय डिलहरू, ढिम्कीहरू देख्दा काठमाडौं स्वीट्जरल्यान्ड बन्न कति अबेर नहुने रहेछ भन्ने भान हुन्थ्यो । बिजुलीका खम्बाहरूमा पालैपालो अतिथि र आतिथेयका तस्बिर झुन्ड्याइएका थिए ।राजधानी यसरी नै सिंगारिने गर्छ बेलाबेला, भानुभक्त आचार्यको अमरावती कान्तिपुरी नगरी झल्झली आँखै अगाडि देखिनेगरी । यस्तो दुर्लभ अवसर तब मिल्छ, जब विशिष्ट अतिथि, अतिथिहरू नेपाल आउने साइत जुर्छ । अति विशिष्ट र सुविशिष्ट राजकीय अतिथिहरू नेपालको सुन्दर चित्र आँखैमा लिएर फर्किन्छन् । यस्तो हुनु कहाँ नराम्रो हो र, नराम्रो त भन्नै मिल्दैन र हुँदैन पनि । प्रशंसनीयलाई प्रशंसा गर्न कञ्जुस्याइँ गर्नु हुँदैन । भाग्यमानी भनौं कि अभागी, यो यस्तो राजधानी हो, जसलाई विशिष्ट अतिथि आउँदा जस्तोगरी त कुनै उत्सव, पर्वमा पनि सिंगारिँदैन । सिंगारिनु परै, गरिएकोलाई कायमसम्म राखिँदैन । देखाउन मात्र गरिन्छ । प्रस्तुतियोग्य राख्न अभ्यस्त हुनुपर्ने हो, तर हुँदैन । यस्तो प्रतीत हुन्छ, नेपालमा विशिष्ट पाहुनाको आगमन भनेकै उत्सव हो । हो पनि उत्सव किनभने बल्लबल्ल त आउँछन् । ल्याउनै कम्ता मुस्किल छैन । दुई दशक र तीन वर्षपछि आए चीनका राष्ट्रपति । त्यति नजिक भारतकै प्रधानमन्त्री आइपुग्न पुगनपुग दुई दशक लाग्यो । संयुक्त राज्य अमेरिकाका राष्ट्रपति अमेरिकाकै जीवनकालमा जम्माजम्मी एकपटक नेपाल आए । जबकि आधुनिक नेपालको निर्माण र राष्ट्रका रूपमा अमेरिकाको उमेर उस्तैउस्तै हो, करिब दुई सय पचास वर्षको । तारन्तार विदेशी विशिष्ट अतिथिहरू आउँदा मन त्यसैत्यसै गद्गद् हुने थियो । उनीहरू र उनीहरू जस्तैहरू नेपाल भ्रमणमा आइदिइरहे मुलुकको मुहार छिटै फेरिने रहेछ । किनभने नेपाल भ्रमणमा आएका विशिष्ट अतिथिका देशवासीहरूले भने यहाँ आउँदा आम नेपालीले देखे सरहकै अर्कै काठमाडौं देखेका हुन्छन्, पानी पर्दा हिलाम्य, नपर्दा धुलाम्य । बिरलै मात्र मनमा राम्रो प्रभाव लिएर फर्किन्छन् । विशिष्टका देशवासी र विशिष्टले देख्ने एउटै नेपाल हो, तर उनीहरूले भिन्न देखेका हुन्छन् । कसैका लागि भव्य भने कसैका लागि फुंग । यहीं प्रधानमन्त्री ओली स्वयं त यस मामिलामा अँध्यारैमा छन् भने विदेशी विशिष्टको के कुरा !जस्तै केही समयपूर्व ओली आफैंले भनेका थिए, काठमाडौंमा मानिसले मास्क लगाउन छाडिसके । हो पनि उनी आवागमन गर्ने कालो सिसावाला साधनभित्रबाट बाहिर हेर्दा मास्क लगाउने मानिस नदेखिएका हुन सक्छन् । बालुवाटार, सिंहदरबार, विमानस्थल ओहोरदोहोर गरिरहँदा उनका नजरमा मास्कधारीहरू नपरेका हुन सक्छन् । झन् सुरक्षा घेरामा हिँड्ने विशिष्ट अतिथिले देख्नै पो कति पाउँछन् र ! उनीहरू त अति विशिष्ट, देखाइएको हेर्ने न हुन् ।शनिबार काठमाडौं भिन्न देखिने त्यस्तै एउटा विशेष साइत जुरेको थियो । चीनका राष्ट्रपति सी चिनफिङ दुईदिने नेपाल भ्रमणमा आएका थिए । चिनियाँ राष्ट्रपतिको स्वागत गर्न राष्ट्रपति भण्डारी समन्त्रिपरिषद् विमानस्थल पुगेकी थिइन् । सीको नेपाल अवतरणजस्तो दुर्लभ अवसर दृष्टिबाट नछुटोस् भन्ने हेतुले नेपाल गणसंघका डल्लै उच्चपदस्थ उपस्थित थिए । २३ वर्षको अन्तरालमा चीनका राष्ट्रपतिको नेपाल आगमनलाई विशेष बनाउन राज्य नै लागिपरेको थियो । यसलाई कतिपयले अन्यथा लिए होला, मैले लिइन । मजस्तै अरु धेरैले लिएनन् । यद्यपि कतिपय मानिस प्रश्न गर्ने गर्छन्, किन होला कोही अति विशिष्ट नेपाल आउँदा हाम्रा राज्याधिकारीहरू गुटमुटिएर एयरपोर्टै पुग्ने गर्छन् ?पुग्ने कारण छ, तर यो अलि मनोवैज्ञानिक छ । यस्तो परिदृश्यलाई अन्यथा लिनु हुँदैन । किनभने दूरदराज गाउँमा नौलो मानिस विरलै पुग्ने ठाउँमा कुनै नौलो मानिस पुग्यो भने पूरै गाउँ नै उल्टिएर आउँछ नि, हेर्न । यहाँ हुने गरेका यस्ता घटना पनि त्यस्तै हुन् । नेपालमा विश्वका प्रभावशाली मानिस विरलै आइपुग्छन् । तिनलाई प्रत्यक्ष हेर्ने, भेट्ने, हात मिलाउने उत्सुकता धेरैमा हुन्छ । उच्च पदस्थलाई झन् धेरै हुन्छ । त्यसैले कार्यालय नै खाली गरेर हुल बाँधेर गुटमुएिर पुगेका हुन् । कसैले यस्ता प्रकरणलाई लघुताभास भन्ने गरेको पनि सुनिन्छ । तर यो लघुताभास नभएर वास्तवमा प्रभावशाली व्यक्तित्वहरूको भ्रमण विरलै हुने गरेकाले निस्ताएका, नियास्रिएका मानिसले गर्ने उत्फुल्लताको प्रदर्शन हो । त्यस्तै अतिथिको स्वागत गर्न नगरलाई सुन्दर बनाउनु किमार्थ अन्यथा होइन । तर केचाहिँं निश्चय नै अन्यथा हो भने बनाउँदा त्यति सुन्दर बनाउन सकिने ठाउँलाई भद्रगोल बनाएर राख्नु र राजकीय पाहुना आयैपिच्छे कटकटिएको फोहोर सफा गर्नुपर्ने अवस्था आउनु । सहरलाई नयनाभिराम सौन्दर्य प्रदान गर्न निर्वाचित पदाधिकारीसहितको महानगर छ । लागिपरिरहे सम्भव छ । सधैं देखरेख गरिरहे के असम्भव छ । वास्तवमा, सी फर्केको भोलिपल्टै प्रधानमन्त्री केपी शर्मा ओलीले भनेका थिए, गर्दा सकिँदो रहेछ । उनले यो कुरा शतप्रतिशत ठिक भनेका हुन् । प्रधानमन्त्रीका यस भनाइसित असहमत हुने प्रश्नै छैन । हुनु पनि हुँदैन, किनभने ओलीले भनेका सबै वाच्य सधैं अग्राह्य र असत्य हुन्छन् भन्ने ठान्नु एक किसिमको पूर्वाग्रह हो । कहिलेकाहीं त साँच्चि नै उनी सटिक बोल्न पुग्छन् ।जस्तै चिनियाँ राष्ट्रपति सीलाई नेपाल भ्रमण गराएरै छाड्ने ओलीको संकल्प थियो । उनी यसमा सफल भएका छन् । चिताएको काम पूरा मनोयोगका साथ गरेपछि पुग्छ । यस मामिलामा उनको अथक र अक्लान्त प्रयत्नको प्रशंसा गर्नैपर्छ । उनकै प्रयत्नले चीनसँग यातायात पारवहन सम्झौताको पहल र प्रोटोकलमा हस्ताक्षरसमेत यसपूर्व नै भइसकेको छ ।राष्ट्रपति सीले आफ्नो काठमाडौं प्रवासका दौरान पर्वत छिचोल्दै काठमाडौंकेरुङ सुरुङ मार्ग बनाउन सहयोग दिने र राजधानी आइपुग्ने रेलमार्ग बनाएरै छाड्ने वाचा गरेसाथै सिद्धान्ततः नेपाल भारत वेष्टितनिर्भरताबाट भूजडित कनेक्टिभिटीतर्फ उन्मुख भएको छ । यसका साथै देशका अरु विभिन्न नाकाहरूबाट उत्तरागमन सहज बनाउने समझदारी पनि गरिएको सन्दर्भमा देश अगत्यात्मकता (स्टेटिक) बाट गतिशीलता (डायनामिजम) तर्फ उन्मुख हुने मार्गप्रशस्त भएको छ । यसर्थ ओलीलाई कसैले हदै मन नपराए पनि उनकै कारण नेपालीहरूको उत्तराभिमुख अभिकांक्षाले मूर्तरूप लिन लागेको यथार्थ स्वीकार्नैपर्छ । अति विशिष्ट अतिथि आउँदा राजधानीको जनजीवन अस्तव्यस्त हुन्छ । तथापि गर्नुपर्छ, सकिन्छ । निश्चय नै पूर्वाधार र क्षेत्रका दृष्टिले काठमाडौं साँघुरो छ, ठूलो आयतनका भ्रमणहरू थेग्ने यसको सामर्थ्य छैन । अरु त अरु विमानस्थल नै पर्याप्त छैन । ठूलाका भ्रमण, सम्मेलनहरू गर्दा यहाँ जहिल्यै जनजीवन नै अस्तव्यस्त हुन्छ । यस्तो अवस्थालाई हालकै सरकारकै मात्र गल्तीका रूपमा हेरिनु हुँदैन । हुँदैन, किनभने विगतदेखि नै राजधानीलाई काठमाडौं उपत्यकाभित्रै कोच्याउने काम भएको छ, जस्तै कि सबै मन्त्रालय सिंहदरबारभित्रै कोच्याउने काम भए, भइरहे जस्तै । राजधानीलाई सेरोफेरोका बनेपा, धुलीखेल, साँखु र उत्तरमा डाँडापारि नुवाकोटसम्म विस्तार गर्न सकिन्थ्यो, गरिएन । फगत यही सानो उपत्यकामा सबै कोच्याउने र कोचिने प्रवृत्तिले गर्दा कुनै विशेष अवसर आइपर्दा व्यवस्थापन अत्यन्तै मुस्किल हुने गरेको हो ।साथै, अर्को र विशेष ध्यान दिनुपर्ने विषय के भने आधुनिक साधन संशाधन भएर मात्र देश आधुनिक हुने होइन, मनोवृत्तिमा पनि बदलाव आउनुपर्छ । मनोवृत्ति पुरातन रहिरहेसम्म प्रगति नै भए पनि त्यो सतही हुन्छ । विशिष्ट अतिथिलाई भरपूर सम्मान गर्नुपर्छ, तर विमानस्थलमै गएर सबै कोचिँदा सम्मान हुने निश्चय नै होइन । स्वागत गर्ने पात्र विमानस्थल जानैपर्छ, तर लस्करै जानु जरुरी छैन । सम्मान गारद अर्पण गर्दा यसअघि टुँडिखेलमा गर्न थालिएको थियो, त्यसैलाई निरन्तरता दिएको भए हुन्थ्यो । यसपालि सीका अगाडि पूरै मन्त्रिपरिषद नै उनी सामुन्ने देखिने लोभका कारण विमानस्थलमै सम्मान गारद अर्पण गरिएको हुनसक्छ । तर यस्तो मनोवृत्ति किमार्थ सुपाच्य होइन र हुँदैन । त्यसैले मनोवृत्ति बदल्नुपर्छ । किनभने चाहँदा मनोवृत्ति पनि बदल्न सकिन्छ र बदल्नुपर्छ ।"
बर्मामा भेटिने 'नेपाल,"ॅनेपालको राम्रो सुन्न पाइयोस्२०७० फागुनमा तत्कालीन प्रधानमन्त्री सुशील कोइराला म्यानमार भ्रमणमा थिए । नेपालीभाषीसँगको भेटमा उनले सोधे, तपाईंहरूलाई हामीले के सहयोग गर्नुपर्यो ? एकजना नेपालीभाषी बर्मेलीको जवाफ थियो, कृपया यहाँ आएर नेपालका विभिन्न दलका संगठन नखोल्दिनोस् । हामी अब नेपाल फर्कनपर्ने स्थिति छैन । तपाईंहरूले हाम्रो पितृभूमि नेपाल राम्रो बनाउनुहोस् । उताको राम्रोराम्रो खबर सुन्न पाइयोस् ।लेखक बीबीसी मिडिया एक्सन, म्यानमारमा कार्यरत छन् ।"
कृत्रिम अभाव र मिसावट अपराध,"चाडपर्व आएपछि मात्रै हामी उपभोग्य सामानका मूल्य, गुणस्तर र अनुगमनका अवस्थाको कुरा गर्छौं । उपभोग्य वस्तुका यी विषय हाम्रा दैनिकीसँग अघिपछि पनि अभिन्न छन् । तर बढी खपत हुने बेला भएकाले चाडबाडका बेला चासो र चिन्ता हुने गरेका हुन् । हाम्रो बजारको चलनलाई पर्वमा हुने व्यापारले बढी प्रभाव पारेको जस्तो लागेको मात्रै हो । चाडपर्वहरू नजिकिँदै गर्दा प्रत्यक्ष र परोक्ष रूपमा आम उपभोक्ता तथा व्यापारीहरू बीचको सम्बन्ध र घुलमिल पनि अन्य अवस्थामा भन्दा निकै अन्तरघुलित हुने भएकाले चासो यही बेला बढी हुनु स्वाभाविक मान्न सकिन्छ । कुनै पनि वस्तु वा सेवाको उपभोगकर्ता उपभोक्ता हो । आफूले खरिद गरेका वस्तु वा लिएको सेवा गुणस्तरीय नभएमा उपभोक्ताले कानुनी उपचार खोज्ने चलन निकै कम भएकाले भएका ऐनकानुनको उपयोग पनि व्यवहारमा निकै कम छ । उपभोक्ताको हकहित संरक्षणका लागि नियम कानुनहरू प्राचीन कालदेखि नै थिए । मनुस्मृति, यज्ञवल्क्यस्मृति, मुन्धुम र कौटिल्यको अर्थशास्त्र लगायतले पनि उपभोक्ताले पाउनुपर्ने सुरक्षा तथा खाद्य गुणस्तरको कुरा गरेका छन् । मनुस्मृतिमा कुनै पनि सामान किनबेच गर्दा धेरै मूल्य असुल गर्ने, नापतौलमा घटबढ गर्नेगराउने जस्ता कार्यलाई अपराधको रूपमा हेरेर तिनलाई निषेध गर्ने प्रयास गरिएको छ । कौटिल्यको अर्थशास्त्रमा उपभोक्तालाई उच्च श्रेणीमा राखेर उपभोक्ताको हकहित संरक्षण नगरी राज्यको अर्थनीति राम्ररी फस्टाउन नसक्ने उल्लेख गरेको पाइन्छ । यज्ञवल्क्य स्मृतिमा उपभोक्ता र व्यवसायी बीचको व्यवहार राम्रो हुनुपर्ने, कुनै पनि वस्तु किनबेच गर्दा राजाद्वारा तोकिएको निश्चित मूल्यमा मात्र किनबेच गरिनुपर्ने, सामान किनबेच गर्दा बढी नाफा लिई बिक्री गर्न नहुने र त्यस्ता कार्य दण्डनीय हुने उल्लेख गरेको पाइन्छ । लिच्छविकालमा सामानको तौल र गुणस्तरमा ठगी गर्ने व्यापारीलाई कारबाही गरिने चलनका साथै मल्लकालीन समयमा जयस्थिती मल्लले बसालेको थीतिमा पनि नापतौल, ढकतराजुको व्यवस्था र खानेकुरामा मिसावट गर्न नपाइने व्यवस्था लिपिबद्ध रहेको हो । १७ औं शताब्दीमा राम शाहले चलनमा ल्याएका माना, पाथी, ढक, तराजु, धार्नीको चलन भनौं या मुलुकी ऐन १९१० मा रहेको खोटा चलनको प्रावधान, यी सबै उपभोक्ता हितसँग सम्बन्धित देखिन्छन् ।जसरी यी कानुनहरू र नीतिनियमहरू परापूर्वकालदेखि हाम्रो समाजमा यथावत छन्, तीभन्दा पुराना हाम्रा चाडपर्वहरू साक्षी छन् । समुदाय अनुसार विभिन्न चाडपर्वका आआफ्नै खान्की छन् । तिनको किनमेल र उपभोग सोही समयमा बढ्छ । बढ्दो सहरीकरणसँगै उपभोग्य सामग्री उत्पादनमा लाग्ने लागत, समय र श्रमको हिसाब गरेर उपभोक्ता बजार केन्द्रित छन् । हामी आफूले उत्पादन गर्नेभन्दा कैयौं गुणा धेरै सामानका लागि बजारमा निर्भर भइरहेका छौं । जनसंख्या वृद्धिले बढेको बसोबासको क्षेत्रले एकातिर परम्परागत कृषि क्षेत्रको आकारमा प्रभाव पारेको छ भने अर्कोतिर सीमित क्षेत्रमा कुनै खास वस्तु उत्पादनमा जोड दिने प्रणाली पनि विकसित भइरहेको छ । जबजब कुनै पनि उपभोग्य वस्तुको बिक्री बढ्छ, सामान पुरानो स्टकमा रहन नपाउने अवस्था हुनुपर्ने हो । उपभोक्ताले सुलभ दरमा पाउनुपर्छ । हामी वर्षेनि चाडपर्वको बजारमा मूल्य बढेको मात्रै पाइरहेका छैनौं, गुणस्तर पनि खस्केको स्थिति छ । कृत्रिम अभावको भय सिर्जना गरेर बढी मूल्य असुल गर्ने प्रवृत्ति बजारमा विकसित भइरहेको छ । आफूले खरिद गरेको उपभोग्य वस्तु अस्वस्थकर त होइन भनेर उपभोक्ताले शंसय पालेर हिँडेको अवस्था छ । कृषि खाद्यवस्तु होस् वा कारखानामा उत्पादित, स्वस्थकर उपलब्ध रहेको ग्यारेन्टी गरिनुपर्छ । प्रविधिको विकासले उन्नत सीमित क्षेत्रमा उन्नत उत्पादनका लागि बाटो खोलेका बेला दुरुपयोगले अस्वस्थकर वस्तु बजारमा आउनुको पछिल्लो उदाहरण भारतबाट आयातीय खाद्यवस्तुमा विषादी प्रकरण हो । सरकारले केही समय रोक लगाएपछि मात्रै विषादी जाँच्ने आफ्नो क्षमता थाहा पायो । ढिलै भए पनि यसले ल्याएको बहस के हो भने हामीले आयातित खाद्यवस्तुको गुणस्तर जाँच गर्न नाकाहरूमा सुविधा सम्पन्न प्रयोगशाला राख्नुपर्छ । त्यसमा काम सुरु भइसकेको छ । अबको प्रश्न हामीले आफ्नै मुलुकभित्र उत्पादन गरेका वस्तु तथा सामान बजारमा कति स्वस्थकर पाएका छौं भन्ने पनि हो । हतारहतार धेरै लाभ हात पार्न मान्छेलाई उद्यत पारेको बढ्दो महंँगीले हो । यसको चक्र उपभोक्ताको स्वास्थ्यसँग सरोकार राख्छ । स्वस्थ मान्छेले आफ्नो पुँजी उत्पादक क्षेत्रमा लगानी गर्न सहज हुन्छ । गुणस्तरहीन वस्तु महंँगो मूल्यमा खरिद गर्नुपर्दा उपभोक्तालाई दोहोरो मर्का पर्छ । पकाएर बेचिने मिठाइजन्य परिकारदेखि मरमसला, तेल, अन्न आदि सबै उपभोक्ताले गुणस्तरीय किन्न र उपभोग गर्न पाउनु अधिकार हो । कारखानामा प्याकेजिङ भएर आउने कुनै पनि खाद्यवस्तुमा उत्पादन, प्याकेजिङ र खान अयोग्य हुने मितिमात्रै होइन, खुद्रा मूल्य पनि उल्लेख गरिएको हुनुपर्छ । यस सम्बन्धमा भएगरेका ऐन र नियमको तर्जुमाका आधारमा संसारका थोरै देशहरूमध्ये नेपाल एक त्यस्तो हो, जसले उपभोक्ता अधिकारलाई मौलिक हकको रूपमा सुनिश्चित गरेको छ । संविधानको भाग ३, धारा ४४ मा उपभोक्ताको हकबारे उल्लेख छ, जस अन्तर्गत प्रत्येक उपभोक्तालाई गुणस्तरीय वस्तु तथा सेवा प्राप्त गर्ने हक हुनेछ र सँगै गुणस्तरहीन वस्तु वा सेवाबाट क्षति पुगेको व्यक्तिलाई कानुन बमोजिम क्षतिपूर्ति पाउने हक हुनेछ भनिएको छ । गुणस्तरीय वस्तु तथा सेवा प्राप्त गर्ने उपभोक्ताको संवैधानिक अधिकारको संरक्षण तथा सम्बर्द्धन गर्न, उपभोक्तालाई प्राप्त हकको प्रचलनका लागि न्यायिक उपचार प्रदान गर्न र उपभोक्तालाई हुनसक्ने हानिनोक्सानी बापत क्षतिपूर्ति उपलब्ध गराउन उपभोक्ता संरक्षण ऐन २०७५ छ । उक्त ऐनले उपभोक्ताका लागि सेवा प्राप्त गर्ने अधिकारको प्रस्ट व्याख्या गरेको छ ।वस्तु वा सेवामा सही पहुँचको अधिकार, मूल्य, परिमाण, शुद्धता, गुणस्तर आदिबारे सुसूचित हुने अधिकार, जीउज्यान, स्वास्थ्य तथा सम्पत्तिमा हानि पुर्याउने वस्तु तथा सेवाको बिक्रीवितरणबाट सुरक्षित हुनपाउने अधिकार र त्यस्ताको प्रयोगबाट भएको हानिनोक्सानी विरुद्ध क्षतिपूर्ति पाउने अधिकारको व्यवस्था ऐनमा छ । उत्पादकले आफ्ना उत्पादित वस्तुमा लेबल लगाउनुपर्ने समेत प्रावधान ऐनमै उल्लेख छ, जसमा वस्तु उपभोग गने तरिका र त्यस्तो वस्तु उपभोग गरेबाट हुनसक्ने नकारात्मक प्रभाव (साइड इफेक्ट) का बारेमा जानकारी दिनु पर्नेछ । वस्तुको बिक्री मूल्य, ब्याच नम्बर र उत्पादन मितिका साथै उक्त वस्तु कहिलेसम्म प्रयोग गरिसक्नुपर्ने हो, त्योसमेत उल्लेख गर्नुपर्ने हुन्छ । झुठा वा भ्रमपूर्ण विज्ञापन गरेर वस्तु वा सामानको बिक्रीवितरण गर्न मनाही पनि गरेको छ ।मुलुकी अपराध संहिता २०७४ को सार्वजनिक हित, स्वास्थ्य, सुरक्षा, सुविधा र नैतिकता विरुद्धका कसुर अन्तर्गत खाद्य पदार्थमा मिसावट, झुक्यानमा परी कुनै वस्तु बिक्रीवितरणलाई जघन्य अपराधका रूपमा लिइएको छ । कुनै पनि व्यक्तिले खान, पिउन वा सेवन गर्न योग्य वस्तुमा अयोग्य वस्तुको मिसावट गरी उत्पादन वा बिक्रीवितरण गरेमा सो कसुर गर्ने वा गराउने व्यक्तिलाई पाँच वर्षसम्म कैद र ५० हजार रुपैयाँसम्म जरिवाना हुने प्रावधान छ । यसैगरी कसैले न्यून गुणस्तरको खाद्य पदार्थलाई उच्च गुणस्तर भनेर बिक्रीवितरण गर्ने वा गराउने गरेको खण्डमा पनि सजाय र जरिवाना व्यवस्था छ । कुनै पनि वस्तुको कृत्रिम अभाव खडा गरी त्यस्तो मूल्यवृद्धि गर्नु उपभोक्ता अधिकार विरुद्धको गम्भीर अपराध मानिन्छ । यस्तो कसुर गर्ने वा गराउने व्यक्तिलाई पाँच वर्षसम्म कैद र ५० हजार रुपैयाँसम्म जरिवाना तोकिएको छ । कालोबजारी नियन्त्रणका लागि कालोबजार तथा केही अन्य सामाजिक अपराध तथा सजाय ऐन, २०३२ पनि कार्यान्वयनमा छ । यति मात्र नभएर मुलुकी अपराध संहिता २०७४ मा यदि सार्वजनिक रूपमा उपभोग हुने पेय वा खाद्यपदार्थमा विष हाली ज्यान मारेमा जन्मकैदसम्मको सजायको व्यवस्था गरिएको छ ।आम उपभोक्ताले उपभोग्य वस्तुहरू खरिद गर्दा प्राप्त गर्नुपर्ने ज्ञान र बिक्रेताहरूले पनि अखाद्य वस्तु बिक्री गरे बापत पाउने दण्डसजायको सम्बन्धमा जानकारीको अभावमा बजारमा भइरहेका अनियमित र गैरकानुनी कार्यलाई रोक्नु सरकारको दायित्व हो । सरकारले सो सम्बन्धमा भएका कारबाही सबैले थाहा पाउनेगरी जानकारी दिनुपर्छ । त्यसैले बजार अनुगमन नियमित हुनु आवश्यक छ । केन्द्र, प्रदेश र स्थानीय स्तरमा गरी तीनै तहमा बजार अनुगमन समिति गठन गरी सरकारले बजारमा आफ्नो सक्रियता देखाउनु अपरिहार्य छ । मुलुक संघीय व्यवस्थामा जानु अघिसम्म जिल्ला प्रशासनको अगुवाइमा सम्बद्ध विभिन्न निकायका प्रतिनिधि सम्मिलित टोलीले बजार अनुगमन गर्ने गरेको थियो । अब तीन तहमा अधिकार सम्पन्न सरकार छ । तीनै तहको सरकारले उक्त दायित्वलाई अपनत्वमा लिएर बजारमा उपस्थिति देखाउनुपर्ने अहिलेको आवश्यकता हो ।"
आमाछोरी हत्या गर्ने पक्राउ,साहले शारदा र उनकी छोरीलाई पहिले सलले घाँटीमा बाँधेको र त्यसपछि रेटेर हत्या गरेको स्विकारेको प्रहरी उपरीक्षक वीरबहादुर बुढामगरले बताए । असोज २४ गते उनीहरूको हत्या भएको थियो । प्रहरीका अनुसार साह शारदासँग प्रेममा परेका थिए । उनले विवाह गर्ने योजनासमेत बनाएका थिए । शारदाले पछि वास्ता गर्न छाडेपछि हत्या गरेको प्रारम्भिक बयानबाट खुलेको प्रहरीको भनाइ छ । शारदाका पति लामो समयदेखि वैदेशिक रोजगारका लागि मलेसियामा थिए ।साह शारदासँगको प्रेमकै कारण परिवारबाट समेत बहिष्कृत भएको प्रहरीले जनाएको छ । हत्यापछि फरार साह असोज २५ गते पक्राउ परेका हुन् । पक्राउपछि साहको कोठामा खानतलासी गर्दा शारदाले लगाएको सुनको २ वटा बेरुवा रिङ र पोतेबिनाको सुनको लकेट (मंगलसूत्र) समेत फेला परेको प्रहरी उपरीक्षक बुढामगरले बताए ।
खातुनमाथि एसिड प्रहार गर्ने सुधारगृहमा,"(वीरगन्ज)  जिल्ला अदालत पर्साले मुस्कान खातुनमाथि एसिड प्रहार गरेका अभियुक्तलाई मुद्दा पुर्पक्षका लागि बाल सुधारगृहमा राख्ने आदेश दिएको छ । जिल्ला न्यायाधीश प्रकाश खरेलको एक नम्बर इजलासले अनुसन्धानका क्रममा उमेर पुगेको प्रमाण पेस नभएकाले बाल सुधारगृहमा राख्ने आदेश दिएको स्रेस्तेदार कृष्णप्रसाद अधिकारीले बताए । जिल्ला प्रहरी कार्यालय पर्साले खातुनमाथि एसिड प्रहार गरेका माजिद मियाँ र सम्साद मियाँलाई घटनाकै दिन नियन्त्रणमा लिएर अनुसन्धान थालेको थियो । प्रहरीका अनुसार माजिदले राखेको प्रेम प्रस्ताव नस्विकारेपछि उनका साथी सम्सादले गत भदौ २० गते विद्यालय जाने क्रममा खातनुमाथि एसिड प्रहार गरेका थिए । प्रहरीले सरकारी वकिल कार्यालयमार्फत दर्ता गरेको अभियोजनपत्रमा मुलुकी अपराध संहिता २०७४ को दफा ४५(४), मुलुकी अपराध संहिता २०७४ को दफा १८३(२), १९३(२) र बालबालिका ऐन २०७५ को दफा ३६(४) बमोजिम सजाय मागदाबी गरिएको छ । जिल्ला प्रहरी कार्यालय, पर्साका मुद्दा फाँटका एक अधिकृतका अनुसार ज्यान मार्ने उद्योगमा १० वर्ष कैद र एसिड प्रहार गरी कुरूप बनाएकाले ८ वर्ष कैद मागदाबी गरिएको छ । यसैगरी एक लाख रुपैयाँदेखि ५ लाख रुपैयाँसम्म क्षतिपूर्तिको मागसमेत गरिएको ती अधिकृतले जनाए । अदालतका स्रेस्तेदार अधिकारीका अनुसार अभियोजनपत्रमा माजिदको उमेर १९ र सम्सादको उमेर १८ वर्ष उल्लेख छ । नारायणी अस्पतालले शारीरिक परीक्षण गरी उपलब्ध गराएको उमेरको प्रमाणपत्रमा सम्सादको १६ देखि १८ वर्ष र माजिदको १८ देखि २० वर्ष देखिएको छ । अभियुक्तले पेस गरेको जन्मदर्ता प्रमाणपत्रमा माजिदको उमेर १४ र सम्सादको १२ वर्ष देखिएको छ । पेस भएका सबुत प्रमाणले उनीहरू दोषी देखिएका छन्, न्यायाधीश खरेलले भने, तर उमेर नपुगेकाले कारागार पठाउन सकिएन । खरेलका अनुसार सर्वोच्च अदालतले शारीरिक परीक्षण भई आउँदा १४ देखि १६ वर्षको बीचमा भनेको छ भने अघिल्लो उमेरलाई मान्नुपर्ने व्याख्या गरेको छ । सर्वोच्चको नजिरका आधारमा सम्सादको १६ वर्ष र माजिदको १८ वर्ष उमेर देखिएको छ । एसिड बिक्री गर्ने वीरगन्ज महानगरपालिका ६ निवासी मनीष मण्डललाई प्रहरीले मतियार बनाएको छ । मण्डल फरार छन् । एसिड प्रहारबाट घाइते भएकी खातुनको काठमाडौंमा उपचार भइरहेको छ । त्रिभुवन हनुमान माध्यमिक विद्यालयमा कक्षा ९ मा अध्ययनरत खातुनलाई स्कुल जाँदा बाटामै रोकेर एसिड प्रहार गरिएको थियो । प्रहरीका अनुसार सम्सादले साथी माजिदको सल्लाहमा एसिड प्रहार गरेको बयान दिएका छन् । सम्साद र माजिद मिल्ने साथी हुन् । सम्सादले दिएको बयानअनुसार ५ महिना अगाडिदेखि माजिदले खातुनलाई पछ्याइरहेका थिए । माजिदको प्रेम प्रस्ताव खातुनले अस्वीकार गरेकी थिइन् । एसिड हाल्ने योजना भदौ १९ गते राति बनेको थियो । प्रत्यक्षदर्शी र सम्साद काम गर्ने सैलुन सञ्चालकको बयानका आधारमा एसिड प्रहार गर्नेको पहिचान भएको थियो । घटनाकै दिन दुवैलाई प्रहरीले छपकैयाबाट नियन्त्रणमा लिएको थियो ।"
पर्खालले किचिएर छात्राको मृत्यु,"विद्यालयको लापरबाहीले पर्खाल भत्किएको भन्दै स्थानीय प्रदर्शनमा उत्रिएका छन् । झ्यालसँगै रहेको पर्खालको ठूलो टुक्रा सदा र साफीमाथि खसेको थियो । कक्षाकोठामै अचेत भएका दुवैलाई उपचारका लागि जनकपुर अञ्चल अस्पताल ल्याइएकामा चिकित्सकले सदालाई मृत घोषित गरे । तेस्रो घण्टी पढाइ सकिएपछि अचानक पर्खाल ढलेको शिक्षक योगनारायण झाले बताए । चौथो घण्टी सुरु हुनुअघि पर्खाल झर्यो । कक्षामा शिक्षक नहुँदा विद्यार्थीलाई जोगाउन सकिएन, उनले भने । जिल्ला शिक्षा कार्यालयको अनुदानमा बनेको ट्रस्टको कक्षाकोठामा ढोका र झ्यालबीचको पर्खाल खसेको प्रधानाध्यापक रामकिशोर यादवले बताए । प्लास्टर चर्केको पनि थिएन । अचानक पर्खाल झर्दा मानवीय क्षति भयो, उनले भने । विद्यार्थीहरू कार्पेटमा टेबलको चारैतर्फ घेरिएर बसेको अवस्थामा पर्खाल खसेको थियो ।"
गाउँपालिकामा आफ्नै रोजगार कार्यक्रम,"(दार्मा, सल्यान)  मुलुकभर सञ्चालन गरिएको प्रधानमन्त्री रोजगार कार्यक्रम एक महिनामै सकियो । फितलो काम गरिएकाले त्यसको आलोचना भयो । सल्यानको दार्मा गाउँपालिकाले भने आफ्नै लगानीमा रोजगार कार्यक्रमलाई निरन्तरता दिएको छ । अधिकांश स्थानीय तहले संघीय सरकारको बजेट पर्खिरहेका बेला दार्माले पुँजीगत बजेटबाट कार्यक्रमलाई निरन्तरता दिएको हो ।एक महिनामै बेरोजगार हुने अवस्था आएपछि गाउँपालिकाको बजेटबाट रोजगार कार्यक्रमलाई निरन्तरता दिएको अध्यक्ष नीमबहादुर केसीले बताए । स्थानीय स्तरमा रोजगारी सिर्जना गर्न आफ्नै बजेटबाट कार्यक्रमलाई निरन्तरता दिएका छौं, उनले भने, अहिले सबै श्रमिक खुसी भएका छन् । स्थानीय स्तरमा पनि विकास निर्माणका कामले तीव्रता पाएका छन् । यस वर्ष रोजगार कार्यक्रमलाई निरन्तरता दिन १ करोड ८ लाख रुपैयाँ विनियोजन गरिएको उनले बताए । गाउँपालिकाका ६ वडामा रकम बाँडफाँट गरी विपन्नलाई रोजगारी दिइरहेको केसीको भनाइ छ । उनका अनुसार एकपटकमा ६ वडाबाट ३० जनाका दरले १ सय ८० जनालाई रोजगारी दिइँदै छ । एक जनाको एक सय दिन पुगेपछि नयाँले अवसर पाउँछन् । सबै वडाका विपन्न वर्गलाई पहिलो प्राथमिकता दिएका छौं, उनले भने, सबै बेरोजगारले पालैपालो अवसर पाउँछन् । चरणबद्ध रूपमा रोजगार कार्यक्रम निरन्तर चलिरहन्छ । वडाका विभिन्न ठाउँमा ढुंगा कटान गरी सडकमा हाल्ने, नाली बनाउने, सिँचाइ कुला सफा गर्नेजस्ता काममा श्रमिकहरूलाई परिचालन गरिएको केसीले बताए । गाउँपालिकाले अब सम्पूर्ण विकासका योजना कार्यान्वयन गर्दा सूचीकृत बेरोजगारहरूबाटै काम गराइने उनले बताए । आवश्यकता अनुसार बजेट थप्दै जाने उनको भनाइ छ । सूचीकृत बेरोजगार सबैले काम दिने योजना छ, उनले भने, यसले वैदेशिक रोजगारीलाई निरुत्साहित गर्नेछ । आफ्नै गाउँको विकासमा स्थानीयको योगदान देखिनेछ ।निरन्तर रोजगारी पाउँदा श्रमिकहरूमा उत्साह थपिएको गाउँपालिकाका प्रधानमन्त्री रोजगार कार्यक्रम संयोजक किरण गौतमले बताए । गाउँपालिकामा ४ हजार ५ सय ७ जनाले बेरोजगार फारम भरेको उनले बताए । उनीहरूलाई प्राथमिकता क्रम निर्धारण गरी काममा लगाउने गरेका छौं । हरेकले रोजगारी पाऊन् भन्नेमा हामी सचेत छौं, उनले भने, ३ महिनासम्म खान नपुग्नेलाई पहिलो प्राथमिकतामा राखेका छौं । गत वर्ष संघीय सरकारले प्रधानमन्त्री रोजगार कार्यक्रमका लागि २९ लाख रुपैयाँ प्रदान गरेको थियो । उक्त रकम असारभित्रै सिध्याउनुपर्ने बाध्यता थियो ।दार्माकी ४० वर्षीया निर्मला पाण्डे निरन्तर रोजगारीमा छिन् । उनका श्रीमान् दृष्टिविहीन छन् । दुई छोरा र एक छोरी छन् । परिवार कृषिमा आश्रित छ । दैनिक नगद आउने काम पाएपछि धेरैले राहत महसुस गरेको पाण्डेले बताइन् । गाउँमै रोजगारी पाउँदा बालबच्चा पाल्न सजिलो भएको छ, उनले भनिन् । फारुलाकी ३० वर्षीया तारा विकलाई आठ वर्षअघि पति बितेपछि जीविका चलाउन निकै कठिन भयो । १० वर्षीय छोरा र ८ वर्षकी छोरीलाई पढाउन समस्या छ । रोजगारीमा सहभागी भएपछि उनलाई खर्च जुटाउन सजिलो भएको छ । मकै खेतीले वर्षमा दुई महिना मात्रै खान पुग्छ । नगद चाहिँदा काम खोज्दै हिँड्नुपर्थ्यो, उनले भनिन्, अहिले आफ्नो खर्च चलाउन सजिलो भएको छ । दार्माकी २१ वर्षीया कल्पना विक पनि गाउँमै काम पाएर उत्साहित छिन् । ९ कक्षासम्म पढेर छोडेकी उनी अहिले दिनहुँ गाउँमै मजदुरी गरिरहेकी छन् ।"
शिक्षक नियुक्तिमा स्थानीय तहलाई रोक,"(काठमाडौं)  स्थानीय तहहरूलाई सामुदायिक विद्यालयमा शिक्षक नियुक्ति गर्न रोक लगाइएको छ । संघीय मामिला तथा सामान्य प्रशासन मन्त्रालयले ७ सय ५३ वटै स्थानीय तहलाई परिपत्र गरेर शिक्षक नियुक्ति नगर्ननगराउन निर्देशन दिएको हो ।अख्तियार दुरुपयोग अनुसन्धान आयोगको निर्णय र निर्देशनअनुसार शिक्षक नियुक्तिमा रोक लगाइएको दाबी मन्त्रालयले गरेको छ । मन्त्रालयले गरेको परिपत्रमा शिक्षा नियमावली २०५९ विपरीत शिक्षक नियुक्ति नगर्न भनिएको छ । स्थानीय तहले रिक्त दरबन्दी, राहत र बाल विकास केन्द्रमा करार शिक्षक नियुक्ति गर्दै आएका छन् । संविधानले माध्यमिक शिक्षासम्मको अधिकार स्थानीय सरकारलाई दिएको छ । उक्त अधिकार प्रयोग गर्दै कतिपय स्थानीय तहले शिक्षक सरुवा र दरबन्दी मिलानको कामसमेत गरिरहेका छन् ।पर्सास्थित जगरनाथपुर गाउँपालिकामा राहत शिक्षक र बालविकास केन्द्रका सहयोगी नियुक्त गर्दा अनियमितता भएको उजुरी अख्तियारमा परेको थियो । शिक्षा शाखाका अधिकृत रामेश्वरप्रसाद चौरसियाले अनियमितता गरेको उजुरी सम्बन्धमा अख्तियारले संघीय मामिला र शिक्षा मन्त्रालयलाई सुझाव लेखी पठाएको थियो । त्यही सुझावका आधारमा संघीय मामिला मन्त्रालयले नियुक्ति नगर्न सबै स्थानीय सरकारलाई परिपत्र गरेको हो । आयोगले विद्यमान कानुनी व्यवस्थाले गाउँपालिका प्रमुखलाई शिक्षक नियुक्तिको अधिकार नदिएको जनाएको छ ।संविधानको अनुसूची ८ को एकल अधिकार सूचीमा आधारभूत तथा माध्यमिक शिक्षाको अधिकार स्थानीय सरकारलाई छ । स्थानीय सरकार सञ्चालन ऐन ०७४ मा गाउँनगरपालिकाको शिक्षाको काम, कर्तव्य र अधिकार भनेर २३ बुँदा समावेश छन् । स्थानीय सरकारले संविधानको उक्त व्यवस्थाअनुसार स्थानीय ऐननियम बनाउन सक्छन् । संघीय सरकारले समयमै कानुन नबनाउँदा स्थानीय तहको अधिकारमा हस्तक्षेप हुने गरेको स्थानीय जनप्रतिनिधिको गुनासो छ । स्थानीय सरकारले जथाभाबी गरे नियन्त्रण र नियमन गर्ने हो, शिक्षाविद् विद्यानाथ कोइरालाले भने, संविधान र स्थानीय सरकार सञ्चालन ऐनले दिएको अधिकार कटौती गर्न मिल्दैन ।संघीय शिक्षा ऐन नहुँदा पुराना नियमकानुनका आधारमा स्थानीय सरकारले पाएको अधिकार खोसिएको कोइरालाले बताए । करारमा नियुक्त गर्नुभन्दा शिक्षक सेवा आयोगसँग स्थायी शिक्षक माग गर्न र शिक्षकको दरबन्दी मिलाउन स्थानीय तहले ध्यान दिनुपर्नेमा उनले जोड दिए । शिक्षा मन्त्रालयले संविधानअनुसार शिक्षा ऐन बनाउन सकेको छैन । स्थानीय तहले पाएको दरबन्दी मिलानको अधिकार पनि केन्द्र सरकारले गर्ने भनेर अल्झाएर राखिएको छ ।जगरनाथ गाउँपालिकाका अध्यक्षले गत जेठ १ गते बढीमा ४ महिनाका लागि प्रमोद राम र नौसाद आलमलाई शिक्षक नियुक्त गरेका थिए । उनीहरूले उक्त अवधिमा २ लाख ४१ हजार ७ सय रुपैयाँ सुविधा लिएको भन्दै अख्तियारले उक्त रकम गत भदौ १ गते कोष तथा लेखा नियन्त्रण कार्यालय पर्सामा बेरुजु दाखिला गरेको जनाएको छ । उनीहरूको नियुक्तिमा करार अवधिसमेत सकिएको दुई मन्त्रालयलाई असोज १५ गते लेखिएको निर्देशनात्मक पत्रमा उल्लेख छ । उक्त गाउँपालिकामा शिक्षक नियुक्तिमा भ्रष्टाचारजन्य घटना प्रमाणित नभए पनि गाउँपालिकाले कानुनले दिएभन्दा धेरै अधिकार प्रयोग गरेको अख्तियारको दाबी छ । अख्तियारले शिक्षा नियमावली २०५९ का आधारमा उक्त दाबी गरेको हो । नयाँ कानुन नबन्दा स्थानीय सरकारलाई शिक्षाका क्षेत्रमा थुप्रै जटिलता आएको कोइरालाले जनाए ।संविधानले आधारभूत र माध्यमिक तहको शिक्षाको अधिकार दिएपछि गाउँपालिका, नगरपालिका, उपमहानगरपालिका र महानगरपालिकामा शिक्षा विभाग बनिसकेका छन् । शिक्षा मन्त्रालयले केन्द्र सरकारले शिक्षकको दरबन्दी मिलान गर्ने आश्वासन दिएर स्थानीय तहलाई अधिकार प्रयोग गर्न रोकेको छ ।"
सांसद साहविरुद्ध मुद्दा अदालतमा,"जनकपुर (कास) बुद्ध एयरको काउन्टर तोडफोड गरेको आरोपमा पक्राउ परेका प्रतिनिधिसभाका सांसद प्रमोद साहबिरुद्ध चलाइएको मुद्दा जिल्ला अदालतमा बिहीबार पेस गरिएको छ । अदालतमा शुक्रबार थुनछेकको बहस हुनेछ । काठमाडौं उड्न सोमबार जनकपुर विमानस्थल पुगेका सांसद साहले जहाज ढिलो भएको झोकमा बुद्ध एयरको काउन्टरमा लात्ती प्रहार गरेका थिए । उनलाई मंगलबार प्रहरीले पक्राउ गरेर जनकपुर ल्याएको थियो । बुधबार जिल्ला अदालतले अनुसन्धानका लागि प्रहरीलाई ४ दिनको म्याद दिएको थियो । म्याद सकिन दुई दिन बाँकी छँदै जिल्ला प्रहरी कार्यालय, धनुषाले तोडफोड मामिलामा सबै अनुसन्धान सकेको छ । प्रहरीले बुझाएको अनुसन्धानको फाइल र सांसद साहसित लिइएको बयानलाई आधार बनाएर बिहीबार अदालतमा मुद्दा पेस गरिएको सरकारी वकिल कार्यालयका प्रवक्ता शान्ति बरालले बताए । उनले सांसद साहविरुद्ध हवाई यातायातसँग सम्बन्धित व्यक्तिको सुरक्षाविरुद्धको कसुरमा मुद्दा दायर गरिएको बताए ।"
घूस रकमसहित असइ पक्राउ,"महोत्तरी (कास) गौशाला नगरपालिका४ कठधारस्थित अस्थायी प्रहरीचौकीका असई वृजेशप्रसाद चौधरी १३ हजार घूससहित पक्राउ परेका छन् । अख्तियार दुरुपयोग अनुसन्धान आयोगको टोलीले उनलाई बिहीबार चौकीबाटै नियन्त्रणमा लिएको हो । चौकी इन्चार्जसमेत रहेका चौधरीले एक व्यापारीलाई भारतीय सामान ओसारपसारमा सहयोग गरिदिने भनी घूस मागेको सूचनाका आधारमा उनलाई रंगेहात पक्राउ गरिएको अख्तियारले जनाएको छ । अख्तियारको बर्दिवासस्थित कार्यालयमा राखिएका उनलाई शुक्रबार काठमाडौंस्थित केन्द्रीय कार्यालय पठाइने भएको छ । जिल्ला प्रहरी कार्यालय अपराध अनुसन्धान शाखामा दरबन्दी रहेका चौधरी डेढ महिनादेखि काजमा कठधार चौकीमा थिए । चालु आवको ३ महिनामा महोत्तरी, सिरहा, धनुषा तथा सर्लाहीबाट १० जनालाई घूससहित पक्राउ गरिएको डीएसपी मधुकुमार थापाले जनाए ।"
रंगमञ्चमा पुर्बेली तन्नेरी,"(इटहरी)  कैलालीका शंकर थापा रंगमञ्चका उदियमान कलाकार हुन् । पुर्ख्यौली गाउँ सुदूरपश्चिम भए पनि नाटकको यात्रा भने साहित्यको ऊर्वर भूमि धरानबाट गरेका छन् । करिब एक दर्जन सडक नाटकको अनुभव बटुलेका थापाले ठूला नाटक भने दुईवटा मात्र गरेका छन् । आधा दशकदेखि रंगभूमि एकेडेमीमा बिताएका उनी पात्रमा डुबेर अभिनय गर्ने कलाकारको रूपमा चिनिन्छन् ।दुई वर्षअघि धरानमा रंगकर्मी विष्णु मोक्तानद्वारा लिखित नाटक इङघङ मञ्चन भएको थियो । सोही नाटकबाट उनी रंगकर्मीको रूपमा चिनिएका थिए । नाटकबाट मलाई धेरैले चिने, उनले भने, त्यसपछि नाटकमा अझ गर्नुपर्छ भन्ने सोच आयो । उनी कैलालीबाट फार्मेसी विषयमा स्नातक गर्न धरान आएका थिए । यद्यपि उनले पढाइलाई मात्र समय दिएनन् ।आफ्नो रुचिलाई समेत अघि बढाए । सानैदेखि कलाकार बन्ने चाहना बोकेका उनी अभिनय सिक्नका लागि रंगभूमि एकेडेमी पुगे । एकवर्षे तालिम लिए । एकेडेमीले नाटक मञ्चन गर्ने भयो । सोही नाटकबाट उनको नाट्य यात्रा अघि बढेको थियो । नाट्य विद्यामा टिक्नका लागि भने उनी हाल धरानको एक निजी कलेजमा पढाउने गर्छन् । नाटकलाई अझ परिष्कृत बनाउने सोचका साथ उनले नर्वेको तीनमहिने अनलाइन कोर्स पूरा गरेका छन् । साथै अनलाइनमार्फत् भारतबाट समेत ६ महिने कोर्स गरिरहेका छन् ।नाटक गर्दा आनन्द मिल्छ । आफू हो भन्ने चिनाउँछ । उनले भने । पछिल्लो समय उनी नाटकको स्क्रिप्टसमेत लेख्ने गर्छन् । अबको साता दिनमा मास्टरजी नाटक चाँडै मञ्चन गर्ने तयारीमा जुटेका छन् । नाटकबाहेक अरू उनले सपना देखेका छैनन् । यसैमा भविष्य बनाउने योजनामा छन् । मोफसलमा कलाकारको अभाव रहेको उनी बताउँछन् । कलाकार हेरेर स्क्रिप्ट लेख्नुपर्ने बाध्यता रहेको उनले सुनाए । नाटक मञ्चन गर्न सक्षम भए पनि नाटक घरको अभावमा गर्न नसकेको उनी बताउँछन् ।धरान ५ देउरालीकी तुलसा थापा रंगमञ्चमा संघर्षरत छिन् । उनी चार वर्षदेखि नाटकमा सक्रिय छिन् । नाटकको दुनियाँमा प्रवेश गर्नुअघि उनमा नाटकको कुनै मोह थिएन । नाटकमा आउनु उनी कोइन्सिडेन्ट मान्छिन् । एसएलसीपछि बिदाको समयमा कम्प्युटर सिकिरहेकी थिइन् । धरानको एक कलेजले छात्रवृत्तिमा दुई साता नाट्य प्रशिक्षण प्रदान गर्न लागेको थियो । समय कटाउनका लागि प्रशिक्षणमा सहभागी भएकी थिइन् । वर्कसपपछि नाटक मञ्चन भयो । नाटक गरेपछि उनमा थप झुकाव बढ्दै गयो ।रंगभूमि एकेडेमी धरानले पुनः पन्ध्रदिने नाट्य विद्या सिक्ने अवसर जुटाइदिए । अझ नाटकप्रतिको मोह बढ्दै गयो । एकेडेमीले मञ्चन गर्न लागेको नाटकमा समेत मौका पाइन् । यही नाटकबाट उनको नाट्य यात्रा सुरु भएको थियो । परिवारबाट पूर्ण रूपमा सहयोग पाएको कारण नाटकमा रहन थप सहज भएको उनी बताउँछिन् । उनले अहिलेसम्म तीनवटा नाटक गरिसकेकी छन् ।सानैबाट नाटक विद्यामा आउँछु भन्ने सोच थिएन, उनले भनिन्, काम गर्दै जाँदा रुचि बढ्दै गयो । नेपाली सिनेमा रोमियो एन्ड मुनामा समेत छोटो भूमिका निर्वाह गर्नै मौका पाएकी थिइन् । फरक पात्रमा भिज्न पाउनु नाटकको सुखद पक्ष रहेको उनी बताउँछिन् । मोफसलमा नाटकघर नहुँदा रंगकर्मीले अभिनय गर्ने मौका नपाएको उनले बताइन् । रंगमञ्चको अभावमा मुस्किलले नाटक मञ्चन गर्नुपरेको बाध्यता रहेको बताए । मोफसलमा नाटक हेर्ने संस्कृति नरहेको कारण दर्शकको समस्या रहेको बताइन् ।इटहरीका सुगम दुलाल रंगमञ्चमा रमाउन थालेको एक दशक भयो । नौ वर्षको उमेरबाट उनले नाटक सुरु गरेका थिए । कक्षा ४ मा पढ्दै गर्दा कलालय इटहरीले १५ दिने स्कुल थिएटरको आयोजना गरेका थिए । अन्तिम परीक्षा सकाएर बसेका उनलाई परिवारले नाटकका लागि भने भन्दा आत्मविश्वास बढाउनका लागि पठाएका थिए । सुरुमा नाटक सिक्ने चाहना थिएन, उनले भने, विस्तारै लगाव बढ्दै गयो ।कलालय इटहरीका अध्यक्ष रंगकर्मी सोनु जयन्तीले उनलाई नाटकको पहिलो कखरा सिकाएका थिए । एसएलसीपछि नाटक सिक्नका लागि ज्ञ थिएटरसम्म पुगे । तीनमहिने नाट्य प्रशिक्षणपछि नाटक मञ्चन भएको थियो । रंगकर्मी सुनील पोखरेलले नाटक राम्रो भएको बताएपछि अझ हौसला बढेको उनी बताउँछन् । सुरुमा पढाइ बिग्रने डरले परिवार चिन्तित थिए । तर उनको भने नाटकमार्फत बेग्लै पहिचान बन्दै थियो । विस्तारै परिवारबाट समेत सहयोग मिल्यो ।हाल उनी सर्वनाम थिएटर काठमाडौंमा नाटक सिकिरहेका छन् । उनले ईश्वरलाई चिठी नामको विदेशी कथालाई उनले नेपालीमा नाट्य रूपान्तरण गरिसकेका छन् । नाटकमा मानिसको भावना बुझ्न पाइने भएको बताउँदै उनले भने, एउटा जीवन तर विभिन्न जीवन जिउने मोहले गर्दा नाटकमा रमाएको छु । काठमाडौंमा नाटक हेर्न थालेपछि आफ्नो अभिनय कमजोर लागेको कारण सिक्नलाई राजधानी गएको उनी बताउँछन् ।व्यवस्थापन विषयमा उत्कृष्ट ग्रेडमा कक्षा १२ उत्तीर्ण गरेका उनी भन्छन्, अर्थशास्त्रको सिद्धान्त र गणितको सूत्र जीवनमा लागू भएको पाइनँ । त्यसैले आफू खुसी हुने बाटो रोजेँ । हाल उनी अंग्रेजी र पत्रकारिता विषय अध्ययन गरिरहेका छन् । राजधानीमा सिकेका कुरा आफ्नो ठाउँमा बाँड्ने चाहना रहेको उनले बताए ।नाटक मञ्चनका लागि मोफसलमा थिएटर नहुँदा अप्ठ्यारो हुने गरेको बताउँछन् । निकै समय लगाएर नाटक मञ्चन गर्छौं । त्यसमा पनि दर्शक होला नहोला भन्ने पिर पर्छ । उनले भने । नाटकमा रमाएर बाँच्न सक्ने अवस्था नभए पनि आफूलाई खुसी मिल्ने भएकाले यसै विद्या रोजेको उनको भनाइ छ । हालसम्म उनले १५ वटा नाटक गरिसकेका छन् ।इटहरीका मिलन चाम्लिङ पात्रलाई न्याय दिन सक्ने रंगकर्मीको रूपमा चिनिन्छन् । नौ वर्षको उमेरबाट सडक नाटकबाट उनको नाटक यात्रा अगाडि बढेको थियो । सडकदेखि रंगमञ्चसम्म आइपुग्दा उनको अभिनय निकै खारिएको देखिन्छ । सानैबाट नाटक मोह भए पनि औपचारिक रूपमा नाटक सिक्ने माहोल बनेको थिएन । एसएलसीपछि भने उनलाई रंगमञ्चको मोहले सर्वनाम थिएटर काठमाडौंसम्म पुर्यायो । उनी रंगकर्मी अशेष मल्लको ९ औं ब्याचका उत्पादन हुन् ।तीनमहिने कोर्सले उनलाई नाटकमा धेरै सहयोग मिल्यो । परिवारबाट भने त्यसताका खासै सहयोग थिएन । तर उनको नाटकप्रतिको लगावको कारण मिहिनेत गर्दै गए । आफ्नो अभिनयलाई परिष्कृत गर्नका लागि समयानुसार वर्कसपहरूमा सहभागी हुने गरेका छन् । राजधानीमा नाटक सिकेपछि एक किसिमको माहोल बनेको थियो । तर उनी भने पुनः इटहरी फर्किए ।आफूले सिकेका कुरा आफ्नो ठाउँमा गर्नुपर्छ भन्ने सोच थियो, उनले भने, आफ्नो स्थानमा नाटकको माहोल बनाउपर्छ भन्ने विचारले गर्दा फर्केर आएँ । पाँच महिनाअघि मात्र उनले विराटनगरस्थित आरोहण गुरुकुलमा मुनामदन नाटक सकाएका छन् । यससँगै उनी विभिन्न सर्ट मुभीमा समेत सक्रिय छन् । मोफसलमा नाटकघर नहुँदा समस्या छ । नाटक गर्ने कलाकार पाउन उस्तै मुस्किल छ, उनले भने ।नाटकबाट सीमित कमाइ हुने भए पनि आत्मसन्तुष्टि हुने भएकाले नाटकमा रमाइरहेको उनको भनाइ छ । अरूको जीवन बाँच्न पाउनु नाटकको रमाइलो पक्ष रहेको उनी बताउँछन् । हालसम्म उनले ७ वटा नाटक गरिसकेका छन् । नाटक गरिरहेको क्रममा खोटाङको एक सरकारी विद्यालयमा करारमा शिक्षकको जागिर पाए । तर काममा रमाउन नसक्दा चार महिनामा जागिर छाडिदिए ।परिवारले दुःखेसो पोखे । तर मिलन भने आफूले रोजेको काम गर्न पाउने कुरामा निकै खुसी थिए । अचेल उनी सर्ट मुभीको स्क्रिप्टसमेत लेख्ने गरेका छन् । प्लसटुमा अध्ययनरत उनी जीवनभर रंगमञ्चमा बिताउने बताउँछन् । कलामा रहेर जीवन जिउन सकिने अवस्था छैन, उनले भने, अब यस विषयमा बहस गर्ने बेला आएको छ । नेपाली नाट्यलाई व्यावसायिक बनाउनका लागि नाट्यघरको जरुरी भएको उनले बताए ।"
बेला संसारकै सर्वाधिक सुन्दरी,"सुन्दरता मान्छेको हेराइमा भर पर्छ पनि भनिन्छ । हिजोआज भने सुन्दरताको मापन पनि वैज्ञानिक पद्धतिमा निकाल्न थालिएको छ । हालै, गोल्डेन ब्युटी अफ ब्युटीका अनुसार, संसारकै सर्वाधिक सुन्दर महिलामा अमेरिकी सुपरमोडल बेला हदिद परेकी छन् । २३ वर्षीया बेला गणितीय समीकरणको सुन्दरता अनुपातमा ९४ प्रतिशत फिट हुँदै सूचीको अग्रपंक्तिमा अटाएकी हुन् । सुन्दरताको उक्त अनुपातलाई प्राचीन ग्रिकको ब्युटी फी नामक एक संयक्तमार्फत् चेकजाँच गर्ने गरिन्छ ।सुन्दरताको उक्त परीक्षणमा ओठको आकारप्रकार, नाक, चिउँडो र दन्त लहरसहित अनुहारको बनावटलाई हिसाबकिताब गर्ने गरिन्छ । बेलाको अनुहार सर्वाधिक म्याच भएको हो । जसमा अनुहारको आकारका लागि ९४ दशमलब ५ प्रतिशत, आँखा ९७ दशमलब ६५, ओठका लागि ९४ दशमलब एक प्रतिशत म्याच भएको थियो भने चिउँडोले सर्वाधिक ९९ दशमलब सात प्रतिशत अंक पाएको थियो । हार्ली स्ट्रिट क्लिनिक सर्जन डा जुलियन डी शिल्भाले निकालेको सर्वाधिक सुन्दर महिलाको उत्कृष्ट दसको सूचीमा अहिलेका सेलिब्रेटीहरूको अनुहारलाई डिजिटल फेसियल म्यापिङका आधारमा जाँचिएको थियो । जसमा गायिका बियोन्सेले बेलाको भन्दा दुई प्रतिशत कम अंकसहित दोस्रो सुन्दर महिला बनेकी छन् भने अम्बर हर्ड तेस्रो स्थानमा परेकी छन् । त्यसैगरी, सर्वाधिक सुन्दर महिलाको सूचीमा एरिआना ग्रान्डी चौथो, टेलर स्विफ्ट पाँचौं, केट मस छैटौंमा परेका छन् भने स्कारलेट जोहान्सन, नतालिया पोर्टम्यान, केटी पेरी र कारा डेलेभिग्ने क्रमशः दस स्थानसम्म अटाएका छन् । लन्डनका फेसियल कस्मेडिक र प्लास्टिक सर्जन डा डी सिल्भाले सुन्दर महिलाहरूको नाम सार्वजनिकपछि भनेका छन्, भौतिक निपुर्णताका हरेक तत्त्वहरूको नापजाँचका आधारमा बेला प्रस्ट रूपमा संसारको सर्वाधिक सुन्दर महिला छानिएकी छन् । समग्रमा बेला अघि देखिए पनि सर्वाधिक सुन्दर नाकमा अम्बरले सर्वाधिक अंक पाएकी छन् भने स्कारलेटको आँखा र काराको ओठ र आँखीभौं सर्वाधिक सुन्दर देखिएका हुन् । त्यसैगरी, बियोन्सेको अनुहारको आकार र केट मसको निधार सर्वाधिक त्रुटिरहित देखिएको थियो । तर बियोन्सेका फ्यानले भने बेला एक नम्बरमा परेकोमा चित्त बुझाएका छैनन् । एक ट्वीटर प्रयोगकर्ताले लेखेकी छन्, जसले बेला र बियोन्सेलाई सुन्दरताको आधारमा यसरी तुलना गरिरहेका छन्, तिनले आफ्नो धारणा आफैंसँग राखून् । त्यसो त सुपरमोडल बेलाले सन् २०१६ मा नै वर्षको मोडलको अवार्ड जितिसकेकी थिइन् ।"
तेस्रो आयाम बेठिक थिएन,"(दार्जिलिङ)  सन् साठीको दशकमा दार्जिलिङमा तेस्रो आयाम सुरु भयो । साहित्यप्रतिको फरक बुझाइ र लेखाइका रूपमा इन्द्रबहादुर राई, ईश्वर बल्लभ र बैरागी काइँलाले साहित्यको नयाँ शैलीका रूपमा यसलाई अघि बढाए । तेस्रो आयाम थालनीको झन्डै ६ दशकपछि बैरागी काइँलालाई लागेको छ, हामीले भनेको बेठिक रहेनछ । तेस्रो आयामका प्रवर्तकमध्येका एक इन्द्रबहादुर राईको स्मृतिग्रन्थ इन्द्राख्यान सार्वजनिक गर्न दार्जिलिङ आइपुगेका काइँला भन्दै थिए, हामीले त्यो बेला कल्पना गरेका कुरा अहिलेको साहित्यमा प्रयोग हुन थालेको छ । ८ सय ८८ पृष्ठको स्मृति ग्रन्थमा करिब असी बढी स्रष्टाका सिर्जना समेटिएका छन् । राईको करिब डेढ वर्षअघि दार्जिलिङमा निधन भएको थियो । काइँलाले दार्जिलिङमा तेस्रो आयामका सुरुवाती दिनहरू सम्झिए । आफ्ना सहयोद्धा र ती दिनहरू सम्झिएर नोस्टाल्जिक पनि बने । उतिबेला प्रवर्तकहरूले तेस्रो आयाम पत्रिकासमेत प्रकाशित गरेका थिए । तेस्रो आयाम नामचाहिँ काइँलाले जुराएका थिए । हामी के लेख्नेभन्दा पनि कसरी लेख्ने भनेर गयौं, उनले थपे, कसरी लेख्ने भन्ने कुरा नै हाम्रा लागि जीवनको दर्शन बन्यो । उनका अनुसार त्यो बेला खोजेको चिज वस्तुता रहेछ । वस्तुको सारतत्त्वचाहिँ के हो ? त्यो खोज्या रहेछ । लेखिसकेको कविताको आफ्नै अस्तित्व हुन्छ र त्यसलाई वस्तुताभन्दा रहेछौं हामी त्यतिबेला । इन्द्रबहादुर राईले चाहिँ उतिबेला नेपाली साहित्यिक चिन्तनको नेतृत्व गरेको उनले सुनाए । उनका अनुसार राईले नेपाली साहित्यको सैद्धान्तीकरण गर्ने प्रयत्न गरेका थिए । यसलाई आउँदो पिँढीले निरन्तरता दिन जरुरी छ । तेस्रो आयामपछि राईले लीला लेखन नामको नयाँ साहित्यिक आन्दोलन सुरु गरेका थिए । यसलाई कृष्ण धरावासी, कृष्ण बराल, रत्नमणि नेपालले अनुसरण गर्दै आएका छन् । तेस्रो आयामपछि लीला लेखन पनि दार्जिलिङबाटै सुरु भयो, काइँलाले सुनाए, दार्जिलिङमा रोपिएको यो बीउ, झापामा उम्रियो ।लीला लेखन सुरु भएपछि नेपाल तथा भारतीय नेपाली साहित्यिक वृत्तमा ठूलो तरंग प्रदान भएको स्मरण गर्दै काइँला थपे, खासगरी प्रगतिवादी साहित्यकारहरूले यसलाई एक आँखाले हेर्न सक्दैनन् । सन् १९६३ ताका समालोचक गणेशबहादुर प्रसाईंले दार्जिलिङमा भेट गराइदिएका थिए, राई, काइँला र ईश्वर वल्लभको । यी तीन हस्तिबीचको भेटबाटै तेस्रो आयाम जन्मियो । साठीको दशकमा यसले नेपाली साहित्यमा एउटा ठूलो आन्दोलनको रूप लियो । तेस्रो आयामको उद्देश्य लेखाइमा लम्बाइ, चौडाइ, मोटाइ र गहनता हुनुपर्छ भन्ने थियो ।"
कठिन दान गर्न लुम्बिनी,"(लुम्बिनी)  श्रीलंकाको कुर्नागलका पियतिलक वण्डार एक दशक पुरानो चाहना पूरा भएपछि दंग देखिन्थे । बुधबार बिहान ५ नबज्दै उनले नुहाइधुहाइ सफा कपडा लगाए । गौतम बुद्धको दाँत रहेको मुलुकबाट बुद्ध जन्मस्थल आउन पाउँदा पुण्य सञ्चय गरेको उनको विश्वास थियो । कोलम्बोबाटै आएकी श्रीकान्ति इदिभिमले पनि लुम्बिनीको बखान गरिन् । उनले पनि यहाँ चिवर दान गरेर शान्ति सञ्चय गर्न पाउँदाको खुसी पनि सुनाइन् । यस्तो दानले मनभित्रैबाट भ्रातृत्व, करुणा र सद्भाव बढाउन उत्प्रेरित गरेको छ, उनले भनिन्, दानपछि विगतमा नजानेर गरेको कमजोरीबाट मुक्त हुने हाम्रो विश्वास छ । श्रीलंकाका विभिन्न स्थानबाट आएका ९० उपासक लुम्बिनी आएर यसरी नै दान गरे । बर्सेनि बौद्धमार्गीहरू श्रीलंकाबाट दानका लागि आउँछन् । यसलाई कठिन दान भनिन्छ । श्रीकान्तिका अनुसार श्रीलंकामा बौद्धधर्मावलम्बीको महत्त्वपूर्ण पर्वका रूपमा तीनमहिने वर्षावास मनाइन्छ । यसै क्रममा कठिन दान गर्नुपर्ने हुन्छ । सात दिनको यात्रा गरेर यहाँ आएँ, उनले भनिन्, फेरि सातै दिनको यात्रा गरेरै फर्किन्छौं । कठिन दानकै लागि १० वर्षे बालकदेखि ७५ वर्षे वृद्धसम्म लुम्बिनी आएका छन् । उनीहरूका अनुसार तीन महिना वर्षावासमा भिक्षुहरू अनुशासनमा बस्छन् । भिक्षा मागेर खान्छन् । साँझबिहान ध्यान बस्ने र परित्रान पाठ गर्ने गर्दछन् । त्यस बेला धर्म देशना गर्दै पूजाआजा गर्छन् ।कठिन साथ भिक्षुका नीतिनियम पालना गरेर (विनय कर्म) वर्षावास पूरा गर्नुपर्ने भएकाले कठिन दान भनिएको हो । महाबोधी सोसाइटी अफ भारत लुम्बिनी शाखाद्वारा कठिन दान कार्यक्रम गरिएको हो । उनीहरूले पहिलो दिन मंगलबार दिनभरि पूजाआजा गरेका थिए । साँझ ६ देखि राति १२ बजेसम्म शान्तिका लागि नेपाली, श्रीलंकाली, म्यान्मार र थाई भिक्षुले महापरित्रान पाठ गरे । बुधबार बिहान पूजा गर्न मायादेवी मन्दिर जाँदा श्रीलंकाबाट ल्याइएको कठिन चिवरलाई पवित्र बाकसमा राखी सिँगारेर लगिएको थियो । पवित्र अष्टधातु पनि सिँगारेर मायादेवी मन्दिरमा लगेर पूजाआजा गरिएको थियो । मन्दिर परिसरको अशोकस्तम्भ आसपास चारैतिरबाट फूलले सिँगारेर चिटिक्क बनाइएको थियो । पूजापछि मायादेवी मन्दिरबाट महाबोधी कार्यालयसम्म झाँकीसहित शान्ति पदयात्रा पनि निकालिएको थियो ।शान्ति पदयात्रापछि कठिन पूजा गरिएको थियो । उक्त अवसरमा शिल प्रदान गरियो । धर्मदेशना दिइयो । यसपछि वर्षावास बसेका भन्ते बी नन्दलाई उनका शिष्यले भिक्षुले लगाउने पहेंलोवस्त्र (चिवर) र भिक्षा पात्र दान गरे । त्यस्तै उपासकले श्रीलंकाबाटै ल्याएको चिवर दान गरे । कसैले अष्टपरिकार दान गरेका थिए । भिक्षुले लगाउने पहेंलो वस्त्र (चिवर) र भिक्षा पात्रलाई चिवर दान भनिन्छ । अष्टपरिकारमा भिक्षुका लागि आवश्यक कपाल र दारी खौरने समान, भित्री बाहिरी कपडा, सियोधागोलगायत ८ सामग्री हुन्छ । चिवर दानपछि भन्तेलाई भोजन दान गरिएको थियो । कार्यक्रमका मूलगन्ध कोटि विहार वाराणसी भारतका प्रमुख भन्ते धम्मरतन महाथेरो प्रमुख अतिथिका रूपमा थिए ।"
जुम्लाका स्रष्टालाई योगेश्वर र ग्रेगोरी,"काठमाडौं (कास) यस वर्षको योगेश्वर वाङ्मय पुरस्कारबाट जुम्लाका स्रष्टा पुरीचन्द्र देवकोटा पुस्कृत हुने भएका छन् । पुरस्कार २५ हजार रुपैयाँ र सम्मानपत्र रहेको छ । जाजरकोटका स्रष्टा एवं समाजसेवी योगेश्वर कार्कीको स्मृतिमा छोरा राजेश्वरले यो पुरस्कार स्थापना गरेका हुन् । मोफसलमा रहेर पनि नेपाली भाषा र साहित्यमा योगदान पुर्याएबापत् देवकोटा पुरस्कृत हुन लागेको योगेश्वर स्मृति प्रतिष्ठानले जनाएको छ । त्यस्तै, नेपाली कलासंस्कृतिप्रेमी प्राडा ग्रेगरी जी मस्कारिनेकद्वारा स्थापित ग्रेगरी कलासंस्कृति पुरस्कार बाट यस वर्ष जुम्लाकै कलासंस्कृतिका साधक स्रष्टा खडानन्द चौलागाईं पुरस्कृत हुने भएका छन् । पुरस्कारमा २० हजार रुपैयाँ र सम्मान पत्र रहेको छ । दुवै पुरस्कार पुरस्कार भने नेपाली कलासाहित्यडटकम प्रतिष्ठानमार्फत् दिइँदै आएको छ । दुवै पुरस्कार मोफसलका स्रष्टालाई प्रेरणा प्रदान गर्ने उद्देश्यले स्थापना गरिएको प्रतिष्ठानका अध्यक्ष मोमिला जोशीले बताइन् । मेरो राष्ट्र मेरो ध्येय सन्देशका साथ प्रतिष्ठान र खस साहित्य समाजले यही कात्तिक २ गतेदेखि जुम्लामा गर्न लागेको प्रकृति सिर्जना उत्सव मा पुरस्कार वितरण गरिने पनि उनले बताइन् । यसअघि योगेश्वर वाङ्मय पुरस्कारबाट डा कृष्णराज डीसी, अमर गिरी, कृष्णभूषण बल, उषा शेरचन, वनमाली निराकार, मुकुन्द प्रयास, दिलीप शाह, कृष्णराज ओलिया र पद्मराज जोशीलाई प्रदान गरिसकिएको छ भने ग्रेगरी कलासंस्कृति पुरस्कारबाट शेरबहादुर अधिकारी र पूर्ण समीर महतारा सम्मानित भइसकेका छन् ।"
अनुवाद साहित्यलाई प्राथमिकता,"सम्मेलनले एसियाली मुलुकहरूबीच आपसी विचार, भावना र अनुभवको साटासाट भई एकअर्काका साहित्यलाई नजिकबाट नियाल्ने अवसर मिलेको उप्रेतीले दाबी गरे । कार्यक्रममा पर्यटन बोर्डका प्रवन्धक सुनील शर्माले पर्यटन वर्षलाई नै लक्षित गर्दै नेपालको सांस्कृतिक, धार्मिक, प्राकृतिक सम्पदा तथा भौगोलिक अवस्थालाई समेटेर कार्यपत्र प्रस्तुत गरेका थिए । त्यस्तै पाकिस्तानका लेखक महम्मद हसन हसरतले पाकिस्तानको बल्टी साहित्य र संस्कृतिलाई समेटेर कल्चरल हेरिटेज इन ट्रान्स हिमालयन जोन विथ रिफ्रेन्स टु बल्टी शीर्षकमा कार्यपत्र प्रस्तुत गरेका थिए ।"
बेलायत र ईयूबीच ब्रेक्जिटबारे सम्झौता,"ब्रसेल्सलन्डन युरोपेली संघबाट बेलायतको बहिर्गमन (ब्रेक्जिट) बारे दुई पक्षबीच बिहीबार सम्झौता भएको छ । बेलायत र युरोपेली संघको वार्ता टोलीबीच ब्रसेल्समा हुन लागेको उच्चस्तरीय बैठकअघि सहमति भएको बीबीसीले जनाएको छ । बेलायती प्रधानमन्त्री बोरिस जोन्सनले ट्वीट गरेका छन्, हामीले गरेको सम्झौताले स्थितिलाई नियन्त्रणमा ल्याएको छ । दुवै पक्षले ब्रेक्जिट सहमतिबारका कानुनी जटिलता र भाषाबारे सहमति प्रयास गरिरहेका जनाइएको छ । दुवै पक्षबीच हाल भएको सहमति बेलायत र युरोपेली संसद्ले अनुमोदन गर्नुपर्ने हुन्छ ।युरोपेली आयोगका अध्यक्ष जाँ क्लाउड यान्करले दुई पक्षबीच बिहीबारको सम्झौतालाई निष्पक्ष र सन्तुलित भएको प्रतिक्रिया दिएका छन् । उनले र जोन्सन दुवै आफ्ना सांसदलाई सम्झौताप्रति समर्थन जनाउन आग्रहसमेत गरेका छन् ।बेलायतको प्रमुख प्रतिपक्ष दल जेरेमी कोर्बिनले सम्झौतालाई पूर्वप्रधानमन्त्री टेरेजा मेले यसअघि गरेको सम्झौताभन्दा पनि खराब भएको बताएका छन् । उनले पछिल्लो सम्झौता पनि सांसदहरूले अस्वीकार गर्नैपर्ने बताए । बेलायतको डेमोक्र्याटिक युनियनिस्ट पार्टी (डीयूपी) सम्झौताप्रति आशंका जनाउँदै समर्थन नगर्ने प्रतिक्रिया दिएको छ । । नर्दन आयरल्यान्डको विषयमा जोन्सनले प्रस्तुत गरेका नयाँ योजनाका केही विषयमा डीयूपी असन्तुष्ट रहेको बताइएको छ । यद्यपि, डीयूपीले उपयुक्त सम्झौताका लागि सरकारसँको सहकार्यलाई जारी राख्ने बताएको छ । नर्दन आइरिस पार्टीले एक विज्ञप्ति जारी गर्दै हालकै अवस्थामा आएका प्रस्तावलाई समर्थन गर्न नसकिने जनाएको छ । हाम्रो विचारमा सम्झौता उत्तरी आयरल्यान्डको अर्थतन्त्रका लागि फाइदाजनक छैन र यसले युरोपेली संघको निष्ठालाई अवमूल्यन गर्छ, विज्ञप्तिमा भनिएको छ । डीयूपीका नेता र उपनेताद्वारा जारी विज्ञप्तिमा सरकारसँग छलफल जारी रहे पनि हालको अवस्थामा भन्सार र स्वीकृतिको प्रावधानबारेका प्रस्तावलाई हामी समर्थन गर्न सक्दैनौं । साथै, मूल्य अभिवृद्धि करबारे पनि स्पष्टता नभएको पार्टीको भनाइ छ । डीयूपीको निर्णय प्रधानमन्त्री जोन्सनको सम्झौताका लागि ठूलो धक्का भएको विश्लेषकहरूको ठहर छ । यसबाट प्रधानमन्त्रीलाई संसद्मा हुने मतदानमा आवश्यक मत ल्याउन कठिन हुने बीबीसीले उल्लेख गरेको छ । पार्टीको समर्थनबिना प्रधानमन्त्री जोन्सनलाई ब्रेक्जिटको अन्तिम समयसीमा (अक्टोबर ३१) भित्रै सम्झौतालाई संसद्बाट अनुमोदन गराउन निकै कठिन हुने देखिएको छ । डीयूपी पार्टीले सन् २०१७ मा भएको आमनिर्वाचनयता कन्जरभेटिभ पार्टीको सरकारलाई समर्थन गर्दै आएको छ । बेलायतको सत्ताधारी दल कन्जरभेटिभका ब्रेक्जिट पक्षधर सांसदले सम्झौताप्रति आफूहरूले डीयूपीको सहमतिका आधारमा निर्णय गर्ने जनाउँदै आएका बीबीसीले उल्लेख गरेको छ ।"
के छ ?,"दुई पक्षबीच बिहीबार भएको सम्झौतामा कतिपय पूर्ववर्ती सरकारले प्रस्ताव गरेका मुद्दा जस्ताको तस्तै समेटिएका छन् । खागरी नर्दन आयरल्यान्डसम्बन्धी केही प्रस्ताव परिवर्तन गरिएको छ । नयाँ प्रस्तावअनुसार व्यापारलगायतका मुद्दाको टुंगो लगाउन संयुक्त अधिराज्य कम्तीमा सन् २०२० को अन्त्यसम्म युरोपेली युनियनको नियमानुसार नै चल्ने उल्लेख छ । त्यस्तै बेलायतले ईयूलाई ३९ बिलियन डिभोर्स बिल तिर्नेछ । बेलायतमा बस्ने युरोपेली देशका नागरिक तथा युरोपेली देशमा बस्ने बेलायतीको अधिकारको सुनिश्चितता गरिनेछ । विवादास्पद ब्याकस्पट को अन्त्य गरिने तथा नर्दन आयरल्यान्ड संयुक्त अधिराज्यको भन्सार क्षेत्रका रूपमा रहने नयाँ सम्झौतामा उल्लेख छ । त्यसैगरी नर्दन आयरल्यान्ड पनि ईयू भन्सार क्षेत्रको प्रवेशबिन्दुका रूपमा रहनेछ । बिहीबारको सम्झौता अनुसार ईयू र संयुक्त अधिराज्यको संयुक्त समितिले भन्सार तथा अन्य करबारे सहमतिमा निर्णय गर्ने जनाइएको छ । त्यसैगरी, सन् २०१७ को जनवरीबाट स्थगित नर्दन आयरल्यान्ड सभा स्थापित गरिनेछ । सभाले हरेक ४ वर्षमा व्यापारसम्बन्धी व्यवस्थाबारे समीक्षा गर्नेछ ।"
चिनियाँ कूटनीतिज्ञलाई अमेरिकामा कडाइ,"चीनको प्रतिक्रिया अमेरिकास्थित चिनियाँ दूतावासले बिहीबार एक विज्ञप्ति जारी गर्दै नयाँ नियमले भियना अभिसन्धिको उल्लंघन गरेको दाबी गरेको छ । भियना अभिसन्धिमा कूटनीतिक सम्बन्ध सञ्चालनबारे नियम उल्लेख छन् । महासन्धि अनुसार कूटनीतिज्ञलाई उनीहरू कार्यरत देशले स्वतन्त्रतापूर्वक हिँडडुल गर्न तथा यात्रा गर्न सुनिश्चित गरिनुपर्छ । अभिसन्धिअनुसार आफ्ना देशमा कार्यरत कूटनीतिज्ञलाई उनीहरूको देशका आधारमा विभेद गर्न नपाइने व्यवस्था छ । चिनियाँ पक्षले बेइजिङस्थित अमेरिकी कूटनीतिज्ञ वा कन्सुलर अधिकारीलाई यस्ता किसिमको सर्त राखेको छैन, विज्ञप्तिमा उल्लेख छ । चीनमा रहेका अमेरिकी कूटनीतिज्ञ संख्याका हिसाबले अमेरिकामा रहेका चिनियाँ कूटनीतिज्ञभन्दा निकै धेरै रहेका दूतावासले जनाएको छ । अमेरिकाका लागि चिनियाँ राजदुत भनेका छन्, मेरो घनिष्ट मित्र पुर्व राजदुत म्याक्स बाउकसले आफ्नो ३ वर्षे कार्यकालमा चीनका सबै प्रान्तको भ्रमण गरे ।अमेरिका र चीनबीच व्यापार युद्ध जारी रहे पनि अमेरिकी विदेश मन्त्रालयले पछिल्लो निर्णय त्यसमा नजोडिएको प्रतिक्रिया दिएको छ । उसका अनुसार चीनअमेरिका सम्बन्धबारे धेरै पक्षहरूको पुर्नसमिक्षा गर्नुपर्ने आवश्कयता महशुस भएको साउथ चाईन मर्निङ पोष्टले जनाएको छ । चीनले बौद्धिक चोरी गरेको तथा अन्तर्राष्ट्रिय व्यापारमा गलत अभ्यास गरिरहेको आरोप अमेरिकी राष्ट्रपति डोनाल्ड ट्रम्पको छ । तर चिनियाँ पक्षले वासिङ्टनले अमेरिकामा बेइजिङको बढ्दो प्रभाव नियन्त्रण गर्न खोजिरहेको बताउने गर्छ ।"
भारतपाक तनाव,"इस्लामाबाद भारतले आफ्नो देशतर्फ बहने पानी रोक्ने भनाइप्रति पाकिस्तानले कडा चेतावनी दिएको छ । पाकिस्तानी विदेश मन्त्रालयले यसअघि भारतसँग भएको सम्झौताअनुासार विभिन्न तीन नदीको पानीप्रति आफ्नो अधिकार रहेको बताउँदै त्यसविरुद्ध कुनै कार्य गरे पाकिस्तानसँग कडा जवाफ दिने अधिकार रहेको बताएका छन् । हरियाणामा आयोजित चुनावी सभामा बोल्दै भारतीय प्रधानमन्त्री नरेन्द्र मोदीले पाकिस्तानतर्फ बहने पानी रोक्ने बताएका हुन् । मोदीले भने छन्, हिन्दुस्तान र भारतीय कृषकको अधिकारको पानी ७० वर्षदेखि पाकिस्तानर्फ गइरहेको छ । पाकिस्तानी विदेश मन्त्रालयका प्रवक्ता डाक्टर मोहम्मद फैसलले प्रधानमन्त्री मोदीको भनाइको कडा विरोध गर्दै सिन्धु जल सम्झौताअनुसार पाकिस्तानसँग पश्चिमी क्षेत्रका ३ नदीको पानी प्रयोग गर्न पाउने अधिकार सुरक्षित रहेको बताए । स्न १९६० को सेप्टेम्बरमा भारत र पाकिस्तानबीच भएको सन्धिका प्रावधानअनुसार भारतका पश्चिमी क्षेत्रबाट पाकिस्तानतर्फ बहने नदीहरू इन्दुस, चेनाब र झेलुमको पानी भारतले सिँचाइका लागि सीमित मात्रै प्रयोग गर्न पाउँछ । सन्धिमा भारतीय प्रधानमन्त्री पण्डित जवाहरलाल नेहरू र पाकिस्तानी राष्ट्रपति अयुब खानले हस्ताक्षर गरेका थिए । फैसलका अनुसार भारतीय नेतृत्वबाट यस्तो प्रतिक्रिया आउनु निकै लज्जास्पद रहेको तथा मानवअधिकार तथा अन्तर्राष्ट्रिय सम्झौताप्रति भारतको सम्मान नरहेको प्रस्ट भएको छ । विदेश मन्त्रालयतका प्रवक्ता फैसलले मोदीको भनाइप्रति अन्तर्राष्ट्रिय समुदायको ध्यानाकर्षणसमेत गरेका छन् । उनले भनेका छन्, अतिवादी सरकार दक्षिण एसिया तथा विश्वको शान्तिका लागि खतरापूर्ण छ ।कश्मीर मुद्दाको प्रसंग उठाउँदै उनले भारत प्रशासित कश्मीरमा ८० लाख मानिस बाहिरी विश्वबाट अलग रहेका दाबी गरे । फैसलले कश्मीरसम्बन्धी मोदीको निर्णयले भारत अन्तर्राष्ट्रिय समुदायसमक्ष उदांगिएको दाबी गरे । अयोध्या विवाद निकै संवेदनशील मुद्दा रहेको फैसलाको भनाइ छ । यसबारे सोधिएको प्रश्नको जवाफ दिँदै फैसलले भनेका छन्, अयोध्याका मुसलमानको इच्छा र मागअनुसार फैसला हुनुपर्छ भन्ने पाकिस्तानको मान्यता छ ।"
फर्काउनुको विकल्प छैन,आकस्मिक कक्षको एउटै बेडमा ३ जनासम्म बिरामी राख्ने समस्या समाधानका लागि भने अहिले केही गर्न सकिँदैन । भवन थप्ने ठाउँ छैन । बिरामीको बढ्दो चाप व्यवस्थापन गर्न हामीलाई गाह्रो छ । बिरामी फर्काउनुको विकल्प छैन ।
१३ अस्पताल र १३ उद्योग कारबाहीमा,"(काठमाडौं)  वन तथा वातावरण मन्त्रालयले वातावरण ऐन र नियमावली पालना नगर्ने अस्पताल र उद्योगलाई कारबाही गरेको छ । वातावरण विभागको सिफारिसमा मन्त्रालयले साउनदेखि असोज १४ सम्मको अवधिमा १३१३ वटा अस्पताल र उद्योगकलकारखानालाई कारबाही गरेको हो । अधिकांशले वातावरणीय प्रभाव मूल्यांकन (ईआईए), प्रारम्भिक वातावरणीय परीक्षण (आईईई) कार्यान्वयन नगरेको र अन्य वातावरणीय सूचकसमेत पूरा नगरेको पाइएको छ । विभागको सिफारिसमा वन तथा वातावरणमन्त्री शक्तिबहादुर बस्नेतबाट निर्णय गराएर अस्पताल र उद्योगलाई जरिवाना गरिएको छ । कारबाही पर्नेमा सरकारी अस्पतालसमेत छन् । मन्त्रालयले शुक्रराज ट्रपिकल तथा सरुवा रोग, आँखा अस्पताल र परोपकार प्रसूति तथा स्त्रीरोग अस्पताललाई ४० हजार रुपैयाँ दरले जरिवाना गरेको छ । यस्तै, नर्भिक, काठमाडौं मेडिकल कलेज, गणेशमानसिंह मेमोरियल, किस्ट मेडिकल कलेज तथा शिक्षण, नोबेल अस्पताल सिनामंगल, काठमाडौं भ्याली, अल्का, चितवन मेडिकल कलेज र एभरेस्ट अस्पताललाई ९० हजार रुपैयाँका दरले जरिवाना गरिएको छ । मन्त्रीस्तरीय निर्णय गराएर अस्पतालहरूलाई जरिवाना गरिएको हो, विभाग स्रोतले भन्यो । सरकारमातहतको आयुर्वेद चिकित्सालय, नरदेवीलाई समेत २५ हजार रुपैयाँ जरिवाना गरिएको छ ।राष्ट्रपतिबाट असोज २४ मा प्रमाणीकरण भएको वातावरण ऐन २०७६ मा कारबाही र जरिवानाको दायरा बढाइएको छ । नयाँ ऐनमा प्रारम्भिक वातावरणीय परीक्षण (आईईई) प्रतिवेदन स्वीकृत नगराई वा स्वीकृत प्रतिवेदनविपरीत हुने गरी कुनै प्रस्ताव कार्यान्वयन गरेमा १० लाख र ईआईए स्वीकृत नगराएमा वा स्वीकृत प्रतिवेदनविपरीत काम गर्नेलाई ५० लाख रुपैयाँसम्म जरिवानाको व्यवस्था छ । ती अस्पतालले स्वीकृत ईआईए प्रतिवेदन कार्यान्वयन नगरेको र अस्पतालजन्य फोहोर व्यवस्थापनमा ध्यान नदिएको भन्दै विभागले कारबाहीका लागि सिफारिस गरेको थियो । अधिकांश अस्पताल र उद्योगहरूलाई वातावरण संरक्षण ऐन (पहिलो संशोधन) २०५३ को दफा १८ को उपदफा २ अनुसार कारबाही गरिएको हो । उपदफा २ मा नियम वा निर्देशिकाविपरीत कुनै कार्य गरेमा तोकिएको अधिकारीले त्यस्तो कार्य तुरुन्त बन्द गराउन सक्ने र त्यस्तो कार्य कुनै व्यक्ति वा संस्थाले गरेमा निजलाई कसुरको मात्रा हेरी एक लाख रुपैयाँसम्म जरिवाना गर्न सक्ने व्यवस्था छ । ईआईए कार्यान्वयन नगर्ने केपी सिमेन्ट इन्डस्ट्रिज, धुनिबेंसी धादिङ, बाबा भेजिटेबल आयल इन्डस्ट्रिज मोरङ, रिलायन्स स्पिनिङ मिल्स सुनसरी, यति डिस्टिलरी चितवन, क्वालिटी थाई फुड्स मोरङ, चण्डिका डिस्टिलरी मोरङ, प्रिमियर वायर्स मोरङ, घोराही सिमेन्ट इन्डस्ट्रिज दाङ, ओम प्लाइउड इन्डस्ट्रिज बाँके, प्रगति टेक्सटाइल इन्डस्ट्रिज सुनसरी, क्वालिटी ग्रिट एन्ड क्रसर उद्योग तनहुँ, खनाल ग्रिट बालुवा प्रालि तनहुँ, एसियन थाई फुड्स प्रालि, सुनसरीलाई पनि ९० हजार रुपैयाँका दरले जरिवाना गरिएको छ । विभागले नयाँ आर्थिक वर्ष सुरु भएदेखि नै ऐन कार्यान्वयन भएनभएको बारे अनुगमन गरिरहेको छ । वातावरण ऐनको दफा ८ मा वातावरण निरीक्षकको व्यवस्था छ । वातावरण निरीक्षकले सम्बन्धित व्यक्ति, संस्था वा प्रस्तावकलाई पूर्वसूचना दिई कुनै घर, जग्गा, भवन, कारखाना, उद्योग, सवारी साधन, औद्योगिक संयन्त्र, औजार, मेसिनरी, जीव, वस्तु, अभिलेख, कागजात वा अन्य मालसामान वा वस्तुको निरीक्षण, परीक्षण वा जाँचबुझ गर्न सक्ने व्यवस्था छ ।"
भव्य भन्दाभन्दै भद्रगोल,"(काठमाडौं)  विदेशमा सिकेको सीप तथा ज्ञान भित्र्याउन प्रतिबद्ध गैरआवासीय नेपाली संघ (एनआरएनए) को निर्वाचनमा भने निकै भद्रगोल देखिएको छ । भव्य र सभ्य हुने आकलन गरिए पनि निर्वाचनको गतिविधि आलोच्य बनेको छ । चाबहिलको हयात होटलमा भद्रगोल मात्र होइन, अस्वाभाविक रूपमा तोडफोडका घटनासमेत भए । मतगणनास्थल असाध्यै अव्यस्थित देखिन्थ्यो । उम्मेदवारहरू आफू निकट दलका कार्यकर्ताहरूको आडमा चुनावी प्रचारप्रसार गर्न बढी सक्रिय देखिन्थे । सञ्चारकर्मीलाई मतदानस्थलमा जान दिइएको थिएन । सूचना दिने छुट्टै सञ्चार डेस्क पनि राखिएको थिएन । मतदाता आफैं मतदान हुनेनहुनेबारे समेत सुरुमा अन्योल देखिन्थे । होटलमा विभिन्न पार्टीका नेता कार्यकर्ताको बाक्लो उपस्थिति थियो । कतिपय उमेदवारहरूले मोडलहरू ल्याएर आफ्नो प्रचारप्रसार गराएका थिए ।पार्टी कार्यकर्ता आफू निकट उम्मेदवारको फोटोसहितको प्लेकार्ड झुन्डाएर हिँड्दा एनआरएन नै भनेर झुक्किने धेरै थिए । सम्मेलनमा आएकाहरूले बुधबार राति निर्वाचन नगराएको भन्दै होटलका केही फर्निचर तोडफोड गरेका थिए । अप्रिय घटना र हूल दंगा हुन नदिन बाक्लो संख्यामा सुरक्षाकर्मी परिचालन गरिएको थियो । निर्धारित समयमै निर्वाचन नहुँदा केही मतदाता भने मतदान नै नगरी फर्किएका छन् । करिब तीन सय जना प्रतिनिधिले मतदानमा सहभागिता नै जनाएनन् । मतदानस्थलमा जम्मा भएका एनआरएनएहरू सम्मेलनमा सहभागी हुनभन्दा फोटो खिच्नमै तल्लीन देखिन्थे । उनीहरू मत माग्नुभन्दा फोटो खिच्नमै व्यस्त देखिन्थे । केही मतदाताले चुनावको बारेमा समेत थाहा नभएको सुनाउँदै थिए ।केहीले स्याउमा आफ्नो नाम र फोटोसहितको स्टिर टाँसेर बाँडिरहेका थिए । केहीले पानीको बोतलमा फोटो राखेर चुनावको प्रचार गरेका थिए । कोही भने पञ्चेबाजा र मादल बजाउँदै भोट माग्न व्यस्त देखिन्थे । आयोजक एनआरएनएका महासचिव बद्री केसीले विद्युतीय भोटिङ मेसिनले गर्दा सम्मेलन भद्रगोल भएको बताए । केही भद्रगोल भएको छ तर सम्हाल्नै नसक्ने भएको होइन, उनले भने, भोटिङ मेसिन नचल्दा तालिकाअनुसार अगाडि बढ्न सकिएन, कार्यक्रम पछि धकेलिएको हो, यसअघिको चुनावमा प्रयोग गरिएको राम लक्ष्मण भोटिङ मेसिन नचल्दा समस्या भएको हो ।"
२३४४ मत खस्यो,"गैरआवासीय नेपाली संघ (एनआरएनए) को निर्वाचनमा विद्युतीय भोटिङ मेसिनले काम नगर्दा कागजी मतपत्रबाट मतदान भएको छ । बुधबार राति ८ बजेबाट विद्युतीय भोटिङ मेसिनमार्फत मतदान सुरु गरिए पनि पहिलो मतदानमै समस्या आएपछि बिहीबारका लागि मतदान सारिएको थियो । निर्वाचन समितका सदस्य कुलप्रसाद पाण्डेका अनुसार प्राविधिक समस्याले गर्दा विद्युतीय भोटिङ मेसिनबाट मतदान हुन नसकेको हो । रातभर मतपत्र छापेर बिहीबार साँझ मतदान सम्पन्न भएको छ, उनले भने । मतपत्रबाट मतदान गरिएकाले रिजल्ट आउन भने समय लाग्नेछ । विद्युतीय भोटिङ मेसिनबाट मतदान भएको भए मतदान सकिएको एक घण्टामै रिजल्ट आउने थियो, उनले भने । बिहीबार साँझबाट मत गणना भने सुरु भएको छ । बिहीबार राति १० बजेसम्मको मत गणना सुरु भएको छ । रातभरमा गणना गरिसक्ने निर्वाचान समितिले जनाएको छ । २ हजार ५ सय ७० मतदातामध्ये २ हजार ३ सय ४४ मत खसेको थियो । युरोपबाट ९२०, अमेरिकाबाट २७१, अस्ट्रेलिया र न्युजील्यान्डबाट २१५, एसियाबाट ४६२, मध्यपूर्वबाट ४६० र अफ्रिकाबाट १६ मत खसेको छ । मतपत्र ६ ठाउँमा राखेर गणना गरिएको छ । एनआरएनएको नवौं विश्व सम्मेलन तथा अन्तर्राष्ट्रिय महाधिवेशन बिहीबार सकिने जनाइएको थियो । समयमै निर्वाचन नहुँदा पछि धकेलिएको छ । बिहीबार नयाँ नेतृत्व छनोट हुने र उक्त नेतृत्वलाई प्रधानमन्त्री केपी शर्मा ओलीले बधाई दिँदै कार्यक्रम समापन गर्ने कार्यतालिका बनाइएको थियो । समयमै निर्वाचन नसकिँदा कार्यतालिकाअनुसार कार्यक्रम अगाडि बढ्न सकेन । बुधबार निर्वाचनका लागि ४१ पदमा ७५ जनाले मनोनयन दर्ता गराएका थिए । अध्यक्षमा कुमार पन्त र कुल आचार्य चुनावी मैदानमा उत्रिएका छन् । चार उपाध्यक्षका लागि नौ, एक महिला उपाध्यक्ष पदका लागि दुई, एक महासचिव पदका लागि दुई जना, महासचिवमा दुई र सचिव पदका लागि ७ जनाले उम्मेदवारी दिएका छन् । एक कोषाध्यक्ष पदका लागि दुई र सह कोषाध्यक्षमा दुई जनाको उम्मेदवारी परेको छ ।"
रसुवागढीबाट प्याज आयात बढ्यो,"(रसुवा)  भारतले रोक लगाएपछि रसुवागढी नाकाबाट प्याज आयात बढेको छ । रसुवागढी नाकाबाट असोज महिनामा २ लाख ३८ हजार ५ सय ८० किलो प्याज आयात भएको छ । गत आवमा यो नाकाबाट प्याज आयात शून्य थियो । भारतले प्याज आयातमा रोक लगाएपछि व्यापारीले चीनबाट आयात गर्न थालेका हुन् । रसुवागढी भन्सार कार्यालयका प्रमुख भन्सार अधिकृत पुण्यविक्रम खड्काले चालु आर्थिक वर्षमा पहिलो पटक यो नाकाबाट यति धेरै प्याज आयात भएको बताए । नाकाबाट १ करोड २२ लाख ५१ हजार ९ सय ३० रुपैयाँ मूल्य बराबरको प्याज आयात भएको छ, उनले भने । भारतले प्याज आयातमा रोक लगाएपछि चीनतर्फ लागेको व्यापारी राजेश भण्डारीले बताए । अरू व्यापारीहरूले पनि चीनबाट प्याज आयात गर्ने बताएका छन्, उनले भने । मागअनुसार नेपालमा प्याज उत्पादन हुन सकेको छैन । आर्थिक वर्ष ०७५७६ मा भारत र चीनबाट १६ करोड ७९ लाख केजी प्याज आयात भएको भन्सार विभागको तथ्यांक छ । रसुवागढी नाकाबाट आयात हुने कृषि तथा वनजन्य सामग्रीहरूमा स्याउ, नास्पाती, लसुन, प्याज, तयारी मसला, गुन्द्रुक, ड्राई मसरुम, बोडी, धानको बीउ, पिठो, ओखर, बदाम, अचार, कफी, ग्रिन टी र सुकेको बयर रहेको छ । बाँसको मुडा, काठको टेबल, नाङ्लो, बोधीचित्तको माला, धुपदानी र अम्रिसोको कुचोलगायत वस्तु चीन निर्यात भइरहेका छन् । यो नाकाबाट चीनतर्फ कृषिजन्य सामग्री निर्यात हुन सकेको छैन । चीनबाट हुने धेरैजसो आयात २०७२ मंसिरदेखि यहीबाट हुँदै आएको छ । रसुवागढीलाई २०७४ भदौ १४ मा अन्तर्राष्ट्रिय नाका घोषणा गरेपछि सीमामा व्यापारीव्यावसायी र सवारीको चाप बढ्दै गएको छ ।"
पाइपबाट साढे ४ करोड लिटर डिजेल,"भण्डारकै समस्या हाल पाइप लाइनमा भारतीय आयल कर्पोरेसन्स (आईओसी) र निगमको सहकार्यमा ३ अर्ब २४ करोड भारतीय रुपैयाँभन्दा बढी लगानी छ । भण्डारण सुविधा निर्माणका लागि निगमले करिब ७५ करोड भारतीय रुपैयाँ लगानी गर्ने प्रतिबद्धता जनाएको थियो । निगमले प्रतिबद्धताअनुसार भण्डारण क्षमता निर्माण गरेको छैन । सम्झौताअनुसार निगमले ४१४१ सय किलोलिटर क्षमताका दुई ट्यांकी निर्माण गर्नुपर्ने उल्लेख भए पनि निर्माण गरेको छैन । जसले गर्दा डिजेल भण्डारणमा समस्या देखिएको जानकारहरू बताउँछन् । हाल निगमले अमलेखगन्जमा मटितेलका ट्यांकीलाई स्तरोन्नतिसहित २ करोड ४० हजार लिटर डिजेल भण्डारण गर्न सक्छ । पेट्रोल १९ लाख ३० हजार र मटितेल १५ लाख लिटरको क्षमता छ । यो भण्डारण क्षमता कम भएको जानकारहरू बताउँछन् । निगमका कार्यकारी निर्देशक पौडेलले भण्डारण क्षमता छिट्टै बढाइने बताए । अमलेखगन्जमा निगमको करिब १० बिघा जग्गा छ । त्यो जग्गामा करिब ८ हजार किलोलिटर भण्डारण छिट्टै बनाउँदै छौं, उनले भने, एक महिनामा काम सुरु हुन्छ । पौडेलका अनुसार अहिले म्यानुअल सिस्टममा छ । पाइप लाइनलाई चाहिने अटोमेटिक स्टेसन बनाइन्छ । भण्डारण बनाउन आईओसीले प्रतिबद्धता जनाएकाले अब छिट्टै काम हुने बताए । आईओसीसँग छलफल भइसकेको छ । अब पुनः छलफल गर्न आईओसी जाँदै छौं, उनले भने, एक महिनाको अवधिमा सुरु हुन्छ ।"
दुई करोड लगानीमा डेरी,"उद्योगले बागलुङको दमेक, जैमिनी र टार तथा पर्वतको साइकलचोक, बनौं र अर्मादीबाट दैनिक दुई सय किसानको दुध संकलन गरेर ल्याउँछ । किसानदेखि उद्योगसम्म प्रत्यक्ष, अप्रत्यक्ष तीन सय जनालाई रोजगारी दिएको सूर्यप्रसाद शर्माले बताए । बजारमा भैंसीको दूध बढी माग हुने भएकाले उद्योगबाट दैनिक हजारदेखि १५ सय लिटर दूध बिक्री गर्न समस्या नभएको सञ्चालक बताउँछन् । उद्योगमा दक्ष र अदक्ष पाँच कामदार छन् । कामदारले १० देखि २२ हजारसम्म मासिक पारिश्रमिक पाउँछन् । उद्योगले हालै गण्डकी प्रदेश सरकारमार्फत १० लाख रुपैयाँ अनुदान पाएर एनलाइजर मेसिन, चिलिङ भ्याट, १२ वटा आल्मुनियम क्यान, एउटा बटर चर्नर खरिद गरेको बताइयो । दूध नबिकेर घरखर्च जुटाउन समस्या थियो, कुस्मा९ का नारायण शर्माले भने, खरेहामा डेरी खुलेपछि कुनै दिन समस्या छैन । महिना बितेपछि पैसा हातमै आइपुग्छ ।"
वाणिज्य बैंकमा युवालाई अवसर,"(काठमाडौं)  राष्ट्रिय वाणिज्य बैंकले २८ वर्षभन्दा मुनिका ३० युवाका लागि रोजगारीको अवसर ल्याएको छ । आरबीबी इम्पावरमेन्ट एकेडेमी अन्तर्गत ल्याइएको यस कार्यक्रमले तीनमहिने इन्टर्नसिपमार्फत रोजगारी दिने वाणिज्य बैंकका कार्यकारी प्रमुख किरणकुमार श्रेष्ठले बिहीबार पत्रकार सम्मेलनमा बताएका हुन् । यो कार्यक्रम फाइनान्सियल ट्रेनिङ सेन्टरका रूपमा अगाडि लैजाने उद्देश्यले सुरु गरिएको हो, उनले भने, वित्तीय क्षेत्रमा भविष्य बनाउन ठूलै शिक्षित जमात लालायित भइरहेको परिप्रेक्षमा र रोजगार उन्मुख यस्ता किसिमका तालिमहरूले युवाको वृद्धि विकासमा सहयोग गर्नेछ । एकेडेमीले कात्तिक १ बाट निःशुल्क आवेदन दिन सक्ने गरी वित्तीय क्षेत्रमा रोजगारी पाइने तीनदिने टेक्निकल, बिहेबिरल र प्राक्टिकल बैंकिङ विषयगत तयारी कक्षा सञ्चालन गर्नेछ । वर्षमा २ पटक आयोजना गरिने यस कार्यक्रमले ५७ सय युवाले रोजगारी पाउन सक्ने उनले बताए । पहिलो चरणको ट्रेनिङ प्रदेश ३ अन्तर्गत स्नातक र स्नाकोत्तर डिग्री भएका विद्यार्थीलाई लक्षित गरी आवेदन आह्वान गरिएको छ । वित्तीय क्षेत्रका अनुभवी बैंकरहरूद्वारा निःशुल्क दिइनेछ ।"
बीओकेको १७ लाभांश वितरण,काठमाडौं (कास) बैंक अफ काठमान्डु लिमिटेडले सञ्चित मुनाफाबाट सेयर पुँजीको ६ प्रतिशत बोनस सेयर र ११ प्रतिशत नगद लाभांश दिने प्रस्ताव पारित गरेको छ । बैंकका सञ्चालक समितिका अध्यक्ष प्रकाश श्रेष्ठको अध्यक्षतामा बिहीबार सम्पन्न २५ औं वार्षिक साधारणसभाले प्रतिवेदन पारित गरेको प्रेस विज्ञप्तिमा भनिएको छ । सोही अवसरमा बैंकले आफ्ना लगानीकर्ता तथा ग्राहकहरूका लागि बीओके लगानिकर्ता बचत खाता र्सावजानिक गरेको छ । बैंकको खुद मुनाफा गत वर्षको तुलनामा करिब ४३ प्रतिशतले वृद्घि भई १ अर्ब ८९ करोड रुपैयाँ पुगेको छ ।
केटीएमको नयाँ सर्भिस सेन्टर,काठमाडौं (कास) युरोपियन मोटरसाइकल उत्पादक केटीएमको आधिकारीक वितरक हंशराज हुलासचन्द एन्ड कम्पनी प्रालिले बिहीबारदेखि काठमाडौंको सानो गौचरनमा नयाँ सर्भिस सेन्टर सुरु गरेको छ । कम्पनीका कार्यकारी निर्देशक शेखर गोल्छाले सर्भिस सेन्टरको उद्घाटन गरेका थिए । सर्भिस सेन्टरमा एकै पटक २० वटा बाइक सर्भिसिङ गर्ने क्षमता छ । नयाँ सर्भिस सेन्टरले केटीएमका ग्राहकलाई प्रिमियम सर्भिसको अनुभूतिको साथै अत्याधुनिक उपकरण र दक्ष प्राविधिकद्वारा उत्कृष्ट सेवा प्रदान गर्ने विज्ञप्तिमा जनाइएको छ ।
सिटिजनको ७५ करोड रुपैयाँ सेयर सार्वजनिक,"काठमाडौं (कास) सिटिजन लाइफइन्स्योरेन्स कम्पनीले सर्वसाधारणका लागि ७५ करोड रुपैयाँको सेयर सार्वजनिक निष्कासन गर्ने निर्णय पारित गरेको छ । बुधबार सम्पन्न दोस्रो वार्षिक साधारणसभाबाट सर्वसाधारणको हितमा विभिन्न विषयमा छलफलका साथै प्रस्ताव पारित भएका थिए । पारित प्रस्तावमा सञ्चालक समितिको प्रतिवेदन, लेखापरीक्षकको प्रतिवेदनसहितको आर्थिक वर्ष २०७४७५ को वासलात, नाफानोक्सान हिसाब, आयव्यय हिसाब तथा नगद प्रवाह विवरण र सम्बन्धित अनुसूचीहरूसहितको वित्तीय विवरण स्वीकृत भएको प्रेस विज्ञप्तिमा भनिएको छ ।"
शिवम् सिमेन्टका ग्राहकलाई चाँदी उपहार,"काठमाडौं (कास) सिमेन्ट उत्पादक कम्पनी शिवम् सिमेन्ट्स लिमिटेडले तिहारको अवसर पारेर सम्पूर्ण ग्राहकलाई यो तिहार शिवम्को साथमा, चाँदीको उपहार सबैको हातमा नामक बिक्री योजना ल्याएको छ । यस योजनाअन्तर्गत प्रत्येक २५ बोरा शिवम् सिमेन्टको खरिदमा १० ग्राम चाँदीको सिक्का, ५० बोरा खरिदमा २२ ग्राम र १०० बोरा खरिदमा ५० ग्राम चाँदीको दियो उपहार प्रदान गर्नेछ ।"
कुमारी बैंकनेपाल ग्यास सहकार्य,"काठमाडौं (कास) कुमारी बैंक लिमिटेड र ग्यास आयातकर्ता एवम् विक्रेता कम्पनी, नेपाल ग्यास इन्डस्ट्रिज प्राइभेट लिमिटेडबीच आय संकलन सुविधासम्बन्धी बिहीबार सहकार्य गरेको छ । सम्झौताअनुसार नेपाल ग्यासका वितरकले आफ्नो आम्दानी कुमारी बैंकको क्यूआर पेमेन्ट प्रणालीमार्फत बैंक खातामा सहज रूपमा संकलन गर्न सक्नेछन् । बैंकका प्रमुख कार्यकारी अधिकृत सुरेन्द्र भण्डारी र नेपाल ग्यासका कार्यकारी निर्देशक गोकुल भण्डारीले सम्झौता पत्रमा हस्ताक्षर गरेका थिए । सम्झौतापश्चात् बैंकका ग्राहकहरूले प्रत्येक नेपाल ग्यास खरिदको भुक्तानीमा ५० रुपैयाँसम्मको क्यासब्याक प्राप्त गर्न सक्नेछन् ।"
मोरङमा सिभिलको नयाँ शाखा,"काठमाडौं (कास) सिभिल बैंकले मोरङको विराटनगर१, पुष्पलाल चोकमा नयाँ शाखा सञ्चालनमा ल्याएको छ । शाखाको उद्घाटन विराटनगर महानगरपालिकाका नगर प्रमुख भीम पराजुलीले एक समारोहमा गरेका थिए । सोही समारोहमा बैंकका क्षेत्र नं १ का प्रदेश प्रमुख सन्तोषकुमार बुढाथोकीद्वारा महिला जागृति तथा वृद्घ आश्रमलाई २५ हजार रुपैयाँको चेक हस्तान्तरण गरिएको थियो ।"
१५ दिने हाटबजारमै सीमित,सुनसान भन्सार सरकारी बेवास्ताकै कारण चीन सीमाको मुगु भन्सार कार्यालय लामो समयदेखि सुनसान छ । कर्मचारी नहुँदा भाडाको घरमा सञ्चालन भइरहेको भन्सार कार्यालय लामो समयदेखि सुनसान बनेको हो । मुगु र तिब्बत सीमामा अवैध व्यापार नियन्त्रण र राजस्व असुलीका लागि भन्सार स्थापना गरिएको हो । भन्सारमा कर्मचारी नहुँदा राजस्व असुली शून्य छ भने सीमा क्षेत्रमा अवैध व्यापार फस्टाइरहेको छ ।
वर्षौंदेखि सडक अलपत्र,"पर्याप्त बजेट विनियोजन नहुँदा तिब्बत जोड्ने गमगढीनाक्चेनाङला सडक लामो समयदेखि अलपत्र छ । २०६७ सालदेखि निर्माण सुरु गरिएको सडक ८५ किलोमिटर लामो सडकको १७ किलोमिटर मात्र ट्र्याक खोलिएको छ । निर्माण सुरु भएको लामो समय बित्दासमेत सडक निर्माण पूरा नहुँदा स्थानीय सास्ती भोग्न बाध्य छन् । न्यून बजेट विनियोजन हुँदै आएको सडकमा बर्सेनि आर्थिक वर्षको अन्तिम समयमा मात्र ठेकेदारबाट काम हुने गरेको छ । सडकका लागि ८० करोड रुपैयाँ लागत अनुमान गरिएको छ । सडक निर्माणका लागि अहिलेसम्म १० करोड रुपैयाँ खर्च भएको सडक डिभिजन कार्यालय जुम्लाले जनाएको छ । चालु आर्थिक वर्षमा सडक निर्माणका लागि प्रदेश सरकारले १० करोड रुपैयाँ विनियोजन गरेको छ । सडक डिभिजन कार्यालयका इन्जिनियर श्रवणकुमार महतराले सडक निर्माण परियोजनाको कार्यालय स्थापना हुँदासमेत पर्याप्त बजेट विनियोजन नहुँदा समस्या भएको बताए । स्थापना गरिएको कार्यालयसमेत कर्मचारी नहुँदा बन्द भएको जनाइएको छ । सरकारले बर्सेनि ठेक्का खोल्दै आएको छ तर घटिघटाउ आधारमा ठेक्का स्वीकृति हुँदा गुणस्तरीय काम हुन सकेको छैन, उनले भने, निर्माण कार्य पनि असार मसान्तको बेला मात्र सुरु हुँदा आधा रकम बर्सेनि फ्रिज जाने गरेको छ । नेपाललाई तिब्बतसँग जोड्ने सात नाकामध्ये नाक्चेनाग्ला सबैभन्दा छोटो र सहज नाका भएको इन्जिनियर महतराले बताए । उक्त सडकअन्तर्गत कर्णाली नदीमा दुई स्थानमा मात्र पुल निर्माण गर्न आवश्यक हुने उनी बताउँछन् । नागरिक समाजका अगुवा रूपबहादुर मल्ल नेपाली सेनालाई निर्माणको जिम्मा दिए कामले तीव्रता पाउने बताए । ठेकेदारले कम मूल्यमा टेन्डर हाल्छ, त्यही स्वीकृत हुन्छ, उनले भने, त्यही रकम पनि कमिसनका रूपमा बाँडफाँट हुँदा कसरी हुन्छ गुणस्तरीय काम ? प्रदेशसभा सदस्य झोवा विकले मुगुको उत्तरी नाकालाई वैधानिक बनाउन पटकपटक आग्रह गरिएको बताइन् । यो सडक खुल्न सके नेपाल र तिब्बतका पर्यटकीय गन्तव्यलाई एकसाथ जोड्न सकिन्छ, उनले भनिन्, सडक निर्माण सम्पन्न भए मुगुको समग्र विकासको ढोका खुल्नेछ । जिल्लाको प्रमुख तीर्थस्थल छायानाथसहित तिहार बगर, कोइजी मरक्का हिमाल, माथिल्लो मुगुको रमणीय क्षेत्र यही सडकखण्ड आसपास पर्ने स्थानीयको भनाइ छ । सडक खुल्न सके छायानाथ तीर्थस्थलमा हजारौं भारतीय पर्यटक भित्र्याउन सकिने कर्णाली प्रदेशस्तरीय पर्यटन विकास समितिका संयोजक राजु कार्कीले बताए । तिब्बत जोड्ने सडकले डोल्फुको तामाखानी उत्खननमा समेत सहयोग पुर्याउने देखिन्छ, उनले भने ।"
रुग्ण आयोजनाको आन्दोलन स्थगित,"काठमाडौं (कास) रुग्ण भएको भन्दै सरकारलाई चाबी बुझाउने घोषणा गरेका आयोजनाबारे अध्ययन गर्न र समस्या सम्बोधन गर्न ऊर्जा मन्त्रालयले अध्ययन समिति बनाउने भएको छ । मन्त्रालयको प्रतिबद्धतापछि रुग्ण आयोजना प्रवर्द्धकले आफ्नो आन्दोलनको कार्यक्रम स्थगित गरेका छन् ।ऊर्जा मन्त्रालयमा रुग्ण आयोजना सरोकार समितिसँग छलफल गर्दै ऊर्जामन्त्री वर्षमान पुनले समस्याबारे अध्ययन गर्न समिति गठन गर्ने प्रतिबद्धता जनाएका हुन् ।मन्त्रालयले समिति गठन गरी आवश्यक काम अघि बढाउने प्रतिबद्धता जनाएको हो । मन्त्री पुनको प्रतिबद्धतासँगै रुग्ण जलविद्युत् आयोजना समन्वय समितिले आफ्नो दोस्रो चरणको आन्दोलनको कार्यक्रम स्थगित गरेको हो । समितिले सरकारले आफूलाई प्रतिबद्धता गरेको घोषणाहरू कार्यान्वयन नगरेको भन्दै आयोजनाको चाबी सरकारलाई बुझाउने गरी आन्दोलनको कार्यक्रम घोषणा गरेको थियो ।कुल ७१ मेगावाट जडित क्षमता २० वटा साना आयोजनाले सरकारले प्रतिबद्धता जनाएको सहुलित नपाउँदा रुग्ण बनेको भन्दै आन्दोलन सुरु गरेका थिए । यी आयोजनामा करिब १४ अर्ब लगानी भएको अनुमान छ ।साना विद्युत् आयोजना प्रवर्द्धकहरूले विद्युत् खरिददरमा पुनरावलोकन हुनुपर्ने, प्रसारण लाइनमा भएको क्षतिको क्षतिपूर्ति प्राधिकरणले दिनुपर्ने, पानीको उपलब्धताको घोषणा गर्नुपर्ने र कम उत्पादन भए क्षतिपूर्ति तिर्नुपर्ने प्रावधानजस्ता विषय उठाउँदै भदौयता आन्दोलनरत थिए । रुग्ण विद्युत् आयोजनालाई राहत हुने गरी विद्युत् नियमन आयोगले प्रवर्द्धकले पानीको उपलब्धता घोषणा गर्नुपरे पनि सोअनुसार पानी उपलब्ध नभए पनि जरिवाना तिर्नुनपर्ने प्रावधान राखेको छ । यस्तै गत साता आयोगले राष्ट्र बैंकलाई पत्र लेखेर रुग्ण आयोजनाको हकमा ब्याजदर पुनरावलोकन गरी ३ प्रतिशत मात्रै कायम हुने व्यवस्था गरिदिन पत्र लेखेको थियो । रुग्ण आयोजना समन्वय समितिका संयोजक सूर्यप्रसाद अधिकारीले सरकारले घोषणा गरेको सहुलियत नदिँदा प्रवर्द्धकहरू समस्यामा परेको बताए । उनका अनुसार साना प्रवर्द्धकमध्ये केही बैंकको कालोसूचीमा परेका छन् ।"
प्रहरी तालिम केन्द्रमै बलात्कार प्रयास,"(बाँके)  निडर भावनासहित प्रहरी जवानको तालिममा उत्रिएकी थिइन् । यही मनोबलले प्रहरी प्रशासनमा काम गर्ने सोच थियो तर त्यस दिन उनको मुहारमा डर र त्रास मात्र झल्किन्थ्यो । प्रहरी अधिकृतले पीडितको मनोविज्ञान खोतलेपछि उनले आफूमाथि तालिम केन्द्रमै जबर्जस्ती करणी प्रयास भएको खुलाइन् । नेपालगन्जस्थित कर्णाली प्रदेश प्रहरी तालिम केन्द्रमा प्रहरी जवानकी प्रशिक्षार्थीले पाँच दिनअघि केन्द्रभित्रै आफूमाथि प्रहरी नायब निरीक्षक (सइ) बमबहादुर रानाले करणी प्रयास गरेको आरोप लगाएकी हुन् । केन्द्रका डीएसपी मधुसूदन न्यौपानेका अनुसार पहिले दुवै जनाबीच शंकास्पद गतिविधि देखिएको थियो । गत असोज २६ गते ब्यारेकस्थित गर्ल्स होस्टलमा बोलाई चुकुल लगाएपछि रानाले हात समातेर करणी गर्न खोजेको पीडितको आरोप छ । डीएसपी न्यौपानेले महिला संवेदनशीलतालाई महत्त्व दिँदै त्यसै दिन जिल्ला प्रहरी प्रशासनमा उजुरी दिन सघाएको बताए । पीडितले आफैं निवेदन लेखेकी छन्, उनले भने, हामीले तुरुन्त दर्ता गर्न सहयोग गर्यौं । डीएसपी न्यौपानेका अनुसार तालिमका क्रममा ती जवान निराश देखिन्थिन् । केन्द्रकै महिला अधिकृतमार्फत उनी निराश देखिनुको कारण बुझ्न लगाएको न्यौपानेले सुनाए । त्यसपछि पीडितले पीडक भिनाजु नाता पर्ने र नेपालगन्जमा उनीसँगै कोठामा बसेर प्रहरीको तयारी गरेको खुलाइन् । सँगै बस्दा पनि पीडितमाथि दुर्व्यवहार गर्दै आएको खुलेको डीएसपी न्यौपानेले सुनाए । तालिम लिने क्रममा केन्द्रमै यस्तो घटना दोहोरिएपछि आजित भएर उजुरी दर्ता गरेको प्रहरी अधिकृतले बताए । जिल्ला प्रहरीले रानालाई पक्राउ गरेर जबर्जस्ती करणी उद्योगमा मुद्दा चलाएको जनाएको छ । प्रहरी प्रवक्ता डीएसपी शिव सिंहले पीडित र पीडक नातामा सालीभेना पर्ने बताए । तालिम अवधिभर प्रशिक्षार्थीलाई मोबाइल चलाउने अनुमति छैन, उनले भने, पीडित महिलाले दिएको लिखित बयानअनुसार घरमा आमाबुबालाई फोन गर्न आऊ भन्दै सई रानाले ब्यारेकको कोठामा बोलाएका रहेछन् । कोठाभित्र पस्नेबित्तिकै आरोपितले कोठाको चुकुल लगाएर हात समाउन खोजेको पीडितले बयानमा उल्लेख गरेकी छन् । छोरीले उजुरी दिएलगत्तै घरबाट बाबुआमा पनि जिल्ला प्रहरी कार्यालयमा आएका थिए । डीएसपी सिंहले घटनाको अनुसन्धान र छानबिन नगरी सत्यतथ्य पत्ता नलाग्ने भन्दै परिवारलाई सम्झाएको बताए । परिवारले घटनामाथि विश्वास गरेका छैनन्, उनले भने, हामीले पीडितको उजुरी सुनेर अनुसन्धान थालेका छौं । मिडियामा बलात्कार भएको उल्लेख गरेर आएका समाचार तथ्यपरक नभएको सिंहले बताए । जबर्जस्ती करणी गर्न खोजेको भन्दै पीडितले उजुरी दिएकी हुन्, त्यसैका आधारमा अनुसन्धान भइरहेको छ, उनले भने, बलात्कार हुनु फरक कुरा हो । पीडित महिला तीन महिनादेखि प्रहरी जवानको प्रशिक्षणमा छन् । तालिममा सक्रिय उनीसँग भेट्न कसैलाई पनि दिइएको छैन । केन्द्रका डीएसपी न्यौपानेले पीडित आफैंले कसैसँग भेट्न नचाहेकाले अनुमति नदिएको बताए । उहाँले आफन्तलाई समेत भेट्न चाहनुभएको छैन, डीएसपी न्यौपानेले भने ।"
प्रेमीबाट नछुट्टिन सानैमा गर्भ,"(बर्दिया)  १५ वर्षीया छोरी हराएपछि परिवारले प्रहरीमा जाहेरी दियो । प्रहरीले पत्ता पनि लगायो । गुलरिया नगरपालिकाकी ती किशोरी बिहे गरेर गर्भधारणसमेत गरिसकेको अवस्थामा फेला परिन् । अनुसन्धानमा उनी आफ्नै मर्जीले प्रेमीसँग भागेको खुल्यो । पछिल्लो समय सानै उमेरमा प्रेमविवाह गर्ने र तत्काल गर्भधारण गरिहाल्ने समस्या विकराल देखिएको छ । कानुनले २० वर्षभन्दा मुनिको बिहेलाई मान्यता दिँदैन । बालविवाह गरेकालाई प्रहरीले छुटाएर अभिभावको जिम्मा लगाइदिने गर्छ । किशोरीहरूले प्रेमीसँग छुट्टिन नपरोस् भनेरै तत्काल गर्भधारण गर्ने गरेको प्रहरीको बुझाइ छ । यस्तो समस्या मुलुकभरि फैलिसकेको छ । कम उमेरमा बिहे गरेर भाग्ने घटना बढेका छन्, जिल्ला प्रहरी बर्दियाका निमित्त प्रमुख डीएसपी रामशंकर कोहारले भने, भागेर बिहे गरेका किशोरी खोजेर परिवारलाई बुझायो, केही दिनमा फेरि भाग्छन् । पहिले किशोरकिशोरीको मन्जुरीबिनै सानै उमेरमा बिहे गरिदिने प्रचलन रहेकामा अहिले उनीहरू आफैं अभिभावकको मञ्जुरी नलिई बिहे गर्ने गरेका छन् । भागेर भारत पसेका यस्ता थुप्र्रै बालजोडी त्यहाँबाट सन्तान जन्माएर मात्र फर्किएका उदाहरण छन् । किशोरकिशोरी हराएका उजुरी प्रदेश ५ र कर्णाली प्रदेशका जिल्लाबाट बढी आउने गरेका छन् । खोज्दै जाँदा कतिपय किशोरीले गर्भ बोकिसकेका थिए । केही त बच्चा हुर्काइरहेका भेटिए, जिल्ला प्रहरी बाँकेका एसपी वीरबहादुर वलीले भने, यस्तो जटिल अवस्थाका किशोरीलाई आमाबुबाको जिम्मा लगाउने कि के गर्ने समस्या छ । हामीकहाँ उनीहरूलाई राख्ने सेल्टर पनि छैन । उनका अनुसार प्रहरीले छुटाएर अभिभावकको जिम्मा लगाउन थालेपछि किशोरकिशोरीले गर्भ बोक्ने विकल्प रोजेका हुन् । पाँच महिनादेखि बेपत्ता भनी आफन्तले खोजीका लागि जाहेरी दिएकी मधुवन नगरपालिकाकी एक किशोरी नेपालगन्ज नाका हुँदै भारत पसेको खुल्यो । प्रहरी भारतीय समकक्षीको सहयोगमा उनीसम्म पुग्यो । ती किशोरी पनि प्रेमीसँग भागेकी रहिछन् । उनको गर्भमा दुई महिनाको बच्चा थियो । एकदुई घटना मात्र छैनन् । नेपालगन्ज मुख्य नाका भएर होला, यस्ता घटना दिनहुँ बाहिर आइरहेका छन् । किशोरीसँग सोधपुछ गर्दा प्रेमीसँग नछुट्टिन यसो गरेको भन्छन्, एसपी वलीले भने, यस्तो अवस्थामा उनीहरूलाई कसरी छुटाउनु ! नछुटाए कानुन उल्लंघन हुन्छ । प्रहरीका अुनसार अभिभावकले पनि गर्भवती भएको जानकारी पाएपछि छोरी जिम्मा लिन आनाकानी गर्छन् । कानुनअनुसार उमेर नपुगेका केटाकेटीको विवाह गराउनेलाई तीन वर्षसम्म कैद र ३० हजार रुपैयाँसम्म जरिवाना हुन्छ । यस्तो विवाह स्वतः बदर हुन्छ । बहुविवाहमा दोषीलाई पाँच वर्षसम्म कैद हुन सक्ने प्रावधान छ । तैपनि प्रदेश ५ मा बालविवाह झन् विकराल बन्दै छ । ०६८ को जनगणनाअनुसार साबिक मध्यपश्चिमाञ्चल क्षेत्रमा ५३ प्रतिशत बालविवाह हुने गरेको छ । त्यससँगै पूर्वाञ्चलमा ३४, मध्यमाञ्चलमा ४०, पश्चिमाञ्चलमा ३६ र सुदूरपश्चिमाञ्चलमा ४८ प्रतिशत बालविवाह हुने गर्छ । अहिले एक दिनमै दुईतीन बालविवाहका घटना आउँछन् । उमेर नपुगेकालाई सम्झाइबुझाई अभिभावकको जिम्मा लगाउँछौं, बर्दिया प्रहरीको महिला सेलकी प्रमुख मीना तामाङले भनिन्, कतिपय केस गम्भीर अवस्थाका आउँछन्, जसले हामीलाई नै समस्यामा पार्ने गरेका छन् । मुलुकी ऐन, २०२० मा १४ वर्ष नपुगेकी केटी र १८ वर्ष नपुगेको केटाले विवाह गर्न नपाउने व्यवस्था थियो । त्यसपछि केटीको उमेर १६ वर्ष कायम गरियो । मुलुकी ऐनको ११ औं संशोधनबाट विवाहका लागि महिलापुरुष दुवैको उमेर संरक्षकको मञ्जुरीले १८ वर्ष र मञ्जुरी नभए २० वर्ष तोकियो । पछिल्लोपटक ऐन संशोधन गरी न्यूनतम उमेर २० वर्ष कायम गरिएको हो ।"
किशोरीको शव फेला,"(पर्वत)  झन्डै दुई महिनाअघि माइती पक्षको सहमतिबिना बिहे गरेकी १७ वर्षीया किशोरी मृत फेला परेकी छन् । कालीगण्डकी किनारमा मंगलबार साँझ जलजला गाउँपालिका५ लेकफाँटकी बिजु जीसीको शव भेटिएको हो । उनी डेकबहादुर र कमला जीसीकी एक्ली छोरी हुन् । बिजुको बागलुङ नगरपालिका३ गुठीका ३४ वर्षीय असीम खड्कासँग बिहे भएको थियो । स्थानीय नवीन जीसीका अनुसार खड्काका आफन्त भदौ १ गते बिजुको हात माग्न गएका थिए । आमा कमलाले बाबु वैदेशिक रोजगारीमा रहेको र छोरीको उमेर नपुगेको भन्दै प्रस्ताव इन्कार गरिन् । उनी शिक्षिका हुन् । बिजु पोखरामा बसेर पढ्थिन् । भदौ ३ गते कमला विद्यालय गएको मौका छोपी खड्का परिवारले घरमा एक्लै रहेकी बिजुलाई फकाईफुल्याई लगेर बिहे गराइदिएको काका तिलक जीसीले बताए । जलजला५ का वडाध्यक्षसमेत रहेका जीसीले तत्कालै बालविवाहविरुद्धको कसुरमा मुद्दा दर्ताको तयारीसमेत गरेका थिए । पारिवारिक अवस्था राम्रै छ । विवाह भइसकेकी छोरीको भविष्य नबिगारौं भन्ने सबैको सल्लाह भयो, उनले कान्तिपुरसित भने, उति बेला राम्रो होला भनेर पछि हट्यौं । अहिले यो दुर्दशा भयो । विवाहको एक सातादेखि नै छोरीले आफू घरेलु हिंसामा परेको भनी सुनाउने गरेको आमा कमलाले बताइन् । सुरुदेखि नै दाइजो नल्याएको भन्दै मानसिक टर्चर दिने गरेको छोरीले सुनाउँथी, उनले भनिन्, बिस्तारै ठीक हुँदै जान्छ भनेर घर बिगार्न खोजिनँ । यो अवस्था आउँछ भन्ने लागेको भए किन छोड्थें र ? छोरीलाई ल्याउन खोज्दा घर पक्षले नदिएको उनले बताइन् । दुई साताअघि बागलुङ बस्ने छिमेकीमार्फत ५ हजार रुपैयाँ पठाएर छोरीलाई सुरक्षित स्थानमा जान सुझाएको कमलाले बताइन् । बिजु असोज १७ देखि हराएको माइतीले जनाएका छन् । घर पक्षले भने असोज १८ गते बागलुङ प्रहरीमा महिला हराएको सूचना दिएको छ । पति असीमले दिएको जाहेरीमा हराएको मिति ०७६ असार १६ र उमेर २० वर्ष उल्लेख छ । हराएको भनिएको मिति बिहे भएको भन्दा दुई महिनाअघि हो । जाहेरीमा किशोरीको उमेर र मिति फरक पार्नुले घटना रहस्यमय रहेको माइतीको आरोप छ । माइती पक्षले बिजुको हत्या भएको दाबी गरेको छ । आमा कमला र हजुरबुबा फौजबहादुरले बिहीबार असीमविरुद्ध हत्या, अपहरण र जबर्जस्ती करणीमा उजुरी दर्ता गराएका छन् । प्रहरीले घटनामाथि अनुसन्धान भइरहेको जनाएको छ ।"
अधिकृतसहित चारविरुद्ध भ्रष्टाचार मुद्दा,"काठमाडौं (कास) अख्तियार दुरुपयोग अनुसन्धान आयोगले वन अधिकृतसहित चार जनाविरुद्ध बिहीबार विशेष अदालतमा भ्रष्टाचार मुद्दा दायर गरेको छ । मुद्दा दायर गरिएकामा सबडिभिजन वन कार्यालय, प्रतापपुर, नवलपरासी (बर्दघाटसुस्ता पश्चिम) का वन अधिकृत पर्शुराम चौधरी र मनोजकुमार शर्मा, भक्तपुर नापी कार्यालयका नापी सर्वेक्षकद्वय सिद्धराज जोशी र वीरभद्र जोशी छन् ।वन अधिकृत चौधरी र वन कार्यालय रहेको घरका मालिक शर्माले डिभिजन वन कार्यालयको नियन्त्रणमा रहेको ट्याक्टरको मुद्दा मिलाइदिने क्रममा सेवाग्राहीसँग ६५ हजार रुपैयाँ घूस लिएको पुष्टि भएको अख्तियारले जनाएको छ ।नापी कार्यालय भक्तपुरका नापी सर्वेक्षक जोशीद्वयले फिल्ड नाप जाँच गर्ने क्रममा फिल्ड खर्चका नाममा सेवाग्राहीसँग ८ हजार रुपैयाँ घूस लिएको आयोगको आरोप छ । मुद्दा दायरसँगै सबै जना सेवाबाट निलम्बित भएका छन् । अख्तियारले चारै अभियुक्तलाई कैद सजाय र बिगो बराबर जरिवाना गर्न अभियोगपत्रमा मागदाबी गरेको छ ।"
कतारमा न्यूनतम तलब निर्धारण गर्ने कानुन पारित,"यूएईसँग बैठक अर्को महिनाकामदार भर्ना प्रक्रियालाई पारदर्शी र कार्यस्थलमा विदेशीसरह समान हैसियत र सुविधा पाउने गरी चार महिनाअघि नेपाल र यूएईबीच भएको द्विपक्षीय श्रम समझदारीलाई कार्यान्वयन गर्न कात्तिक तेस्रो साता संयुक्त कार्यदलको बैठक हुने भएको छ । श्रम, रोजगार तथा सामाजिक सुरक्षामन्त्री गोकर्ण विष्ट र यूएईका समकक्षी नासिर विन थानी अल हमालीबीच दुबईमा भएको द्विपक्षीय भेटमा बैठकको टुंगो लागेको हो । भेटमा विष्टले यूएईमा कार्यरत नेपाली कामदारको समयानुकूल तलब परिमार्जन हुन जरुरी रहेको बताए । मन्त्री विष्ट आबुधाबी डायलग मा सहभागी हुन यूएईमा छन् । कामदार भर्ना प्रक्रिया टुंगो नलाग्दा श्रम समझदारी कार्यान्वयनमा आउन सकेको छैन ।"
हत्या गरेर ५ लाख लुट्ने पक्राउ,"(भैरहवा)  बैंकबाट पैसा निकालेर घर जाँदै गरेका व्यक्तिलाई बीच बाटामा गोली हानी हत्या गरेर लुटपाट गर्ने समूहका एक जनालाई प्रहरीले पक्राउ गरेको छ । ओमसतिया गाउँपालिका ५ पट्खौलीका ४२ वर्षीय महेन्द्रप्रसाद कुर्मीलाई बैंकबाट पैसा झिकेर घर जाँदै गर्दा गोली प्रहार गरेको घटनामा संलग्न भारतीय नागरिक ४० वर्षीय मनीष हरिजन (चमार) लाई प्रहरीले पक्राउ गरेको हो । भारतको उत्तर प्रदेशको गोरखपुर जिल्लाको कम्पियरगन्ज थाना मछरी गाउँका हरिजनलाई बुधबार साँझ ८ बजे नेपालतर्फ आउँदै गर्दा सिद्धार्थनगर२, मेउडिहवाको फुलपुर भन्ने ठाउँबाट पक्राउ गरिएको प्रहरीले जनाएको छ । अभियुक्त हरिजन यूपी ५३ डीबी ९९८३ नम्बरको मोटरसाइकलबाट नेपालतर्फ आउँदै गरेको सूचना पाएपछि प्रहरी परिचालन गरिएको थियो । अभियुक्तलाई पत्ता लगाउन सीमावर्ती भारतीय सुरक्षाकर्मीसमेतको सहयोग लिएका थियौं, रुपन्देहीका एसपी हेमकुमार थापाले बताए । गत भदौ २९ गते भैरहवास्थित हिमालयन बैंकबाट ५ लाख रुपैयाँ पैसा झिकेर कुर्मी श्रीमती र दुधे बालकसँग घर फर्किंदै गर्दा दुईवटा मोटरसाइकलबाट पिछा गर्दै आएको समूहले भैरहवापरासी हुलाकी राजमार्गमा पर्ने बैकुण्ठपुरमा दिउँसो २ बजे गोली प्रहार गरेको थियो । पहिलो पटक प्रहार गरिएको गोलीबाट घाइते भएका कुर्मी मोटरसाइकलबाट उत्रेर दगुर्दै राजमार्ग पार गरी एक जनाको घरभित्र पस्न लाग्दा लुटेराले पुनः अर्को पटक गोली प्रहार गरी पैसासहितको झोला खोसेको थियो । कुर्मीको घटनास्थलमै मृत्यु भएको थियो । यस घटनामा संलग्न अन्य दुई जनाको पनि पहिचान भइसकेकाले चाँडै पक्राउ गर्ने दाबी एसपी थापाले गरे । सीमावर्ती बेलहिया नाका, बैंक र भैरहवाका चोकहरूमा जडान गरिएका सीसी क्यामेराबाट अभियुक्तको पहिचान सम्भव भएको उनले बताए । अभियुक्तको समूह भारतबाट नेपाल आई नेपालका बैंक तथा वित्तीय संस्थामा निगरानी गरेर पैसा झिक्ने व्यक्तिलाई लुट्ने धन्दा चलाएको पाइएको छ, थापाले भने, पक्राउ परेका हरिजन गोली प्रहार गर्ने व्यक्ति हुन् ।"
ह्यान्डबलको छनोट,"(काठमाडौं)  नेपालमा आयोजना हुने १३ औं दक्षिण एसियाली खेलकुद (साग) को हयान्डबल महिला तथा पुरुष खेलाडीको बिहीबार पोखरामा अन्तिम छनोट भएको छ ।मंसिर १५ देखि २४ सम्म पोखरामा हुने १३ औं सागअन्तर्गत ह्यान्डबल महिला र पुरुषतर्फ १६१६ खेलाडी छनोटमा परेका छन् । नेपाल ह्याण्डबल संघका अध्यक्ष तेज गुरुङका अनुसार पुरुषतर्फ छनोटमा खेलाडीमा विशाल बस्नेत, दिनेश श्रेष्ठ, विशाल नेपाली, दिपकसिं बोहोरा, सन्दीप कार्की, रणसिं रावत, इन्द्रनारायण चौधरी, मदन चुनारा, श्रीबहादुर सिंजाली, यमबहादुर पुन, आशिष अधिकारी, केशव विष्ट, सरोज सिंह, सन्तोष श्रेष्ठ, हेमन्त थापा र शरण थापा छन् । महिला छनोटमा बविता श्रेष्ठ, अर्चना न्यौपाने, संगीता चौधरी, कविता राई, बन्दना राई, दुर्गा बोहरा, रन्जना राई, शान्तिकला राई, झिनमाया थापा, आइताल्हामु शेर्पा, रामकुमारी चौधरी, शारदा बिक, कल्पना वली, उमा राई, निशा राई र देवकुमारी बाँस्कोटा परेका छन् ।छनोट समितिले पुरुष र महिलातर्फ ५५ बैकल्पिक खेलाडी छनोट गरेको छ । महिलातर्फ जिना राई, साधना बम, विष्णा बोगटी, देवी श्रेष्ठ र मञ्जु राउत छन् भने पुरुषमा शरुणमान श्रेष्ठ, तारा केसी, प्रवीण गुरुङ, जोनेश पुर्जा र पवन छन्त्याल छन् ।छनोट समितिमा संघका उपाध्यक्ष जीवन बस्नेत, केशव पाठक, विदेशी प्रशिक्षक (पोर्चुगल) जोआ फ्लोरेन्सियो, हयान्डबलका मुख्य प्रशिक्षक एवं तालिम तथा प्रशिक्षण विभाग राखेपका उपनिर्देशक हिमालराज दहाल र वरिष्ठ प्रशिक्षक अरुणलाल कर्ण थिए ।साग तयारीका लागि ह्य्न्डाबलको दुवै टिमका राष्ट्रिय खेलाडी असोज १६ देखि बन्द प्रशिक्षणमा थिए । बन्द प्रशिक्षण अन्तरगत पहिलो चरणमा २८ र दोस्रो चरणमा २२ खेलाडी बन्द प्रशिक्षणमा थिए । दोस्रो चरणको करिब एक महिनाको बन्द प्रशिक्षणपछि १६१६ खेलाडी छनोट गरिएको हो ।"
सोनियाको एक बाउट जित,काठमाडौं (कास) मोरक्कोमा भएको जुनियर्स विश्व जुडो च्याम्पियनसिपमा नेपालकी ४८ केजी तौल समूहकी सोनिया भट्टले मोजाम्बिककी खेलाडी जेनी मुनेमीलाई हराएकी छन् । सोनियाले वाजारी आवासोती इप्पोनमा खेल जितेकी थिइन् । नेपाली जुडो खेलको इतिहासमा विश्व च्याम्पियनसिपमा जितेको यो पहिलो बाउट हो । पहिलो बाउट जितेकी सोनिया दोस्रो बाउटमा जापानकी आइको वातानावेसाग पराजित भइन् । सोनियका तौल समूहमा ३१ खेलाडी प्रतिस्पर्धी थिए । अर्की नेपाली खेलाडी मनिता श्रेष्ठ प्रधान ब्राजिलकी भिक्टोरिया एन्ड्राडेसाग पराजित भएकी छन् । ५७ केजी तौल समूहमा उत्कृष्ट प्रदर्शन गर्दागर्दै मनिता वाजारीमा पूरा समय टिकेकी थिइन् । तर अन्ततः उनले पराजय सामना गरिन् ।
युनाइटेड विजयी,"सिमरा (कास) बाराको महागढीमाई नगरपालिका १ बरियारपुरस्थित गढीमाई स्टेडियममा भएको महागढीमाई कप २०७६ ट्वान्टी२० लिग क्रिकेटअर्न्तगत बिहीबार युनाइटेड क्रिकेट क्लब वीरगन्ज विजयी भएको छ । युनाइटेडले महावीर क्रिकेट क्लब हेटौंडालाई ६ विकेटले पराजित गर्यो । टस जितेको महावीरले २० ओभरमा ९ विकेट गुमाई एक सय ३६ रनमा बनाए । विशाल सुवालले ५५, रामनरेश गिरीले २५ र सुमन सुनुवारले १८ रन जोडे । प्रत्युत्तरमा युनाइटेड क्लब वीरगन्जले १३४ ओभरमा ४ विकेट गुमाई लक्ष्य पूरा गरेको थियो । म्यान अफ द म्याच रशिद खान र राजा सिंहले ३४३४, सन्तोष कार्कीले २३ रनको योगदान गरेका थिए । ६ टिम सहभागी रहेको प्रतियोगिताको विजेताले २ लाख र उपविजेताले १ लाख रुपैयाँ पुरस्कार पाउने आयोजक लेक्स प्ले स्पोर्ट्स क्लब कलैयाका अध्यक्ष एस मिश्राले जानकारी दिए ।"
सन्दीपले टी१० लिग खेल्ने,"(काठमाडौं)  नेपाली लेगस्पिनर सन्दीप लामिछाने अबुधाबी टी१० लिग मा कर्नाटक टस्कर्सबाट खेल्ने भएका छन् । उनलाई बुधबार भएको प्लेयर ड्राफ्टबाट कर्नाटकले लिएको हो ।कर्नाटकले १०१० ओभरको इनिङ्सको प्रतियोगिताका लागि सन्दीपलाई क्याटगोरी ए बाट पहिलो खेलाडीकै रूपमा ४५ हजार अमेरिकी डलरमा लिएको हो । उनको टिमले आइकोनिक प्लेयरको रुपमा दक्षिण अफ्रिकी लिजेन्ड हासिम अमलालाई अनुबन्ध गर्यो । सन्दीपले गत वर्ष शारजहाँमा भएको दोस्रो संस्करणको टी१० लिग केरला किंग्सबाट खेलेका थिए ।इन्डियन प्रिमियर लिग (आईपीएल) मा दुई वर्षअघि दिल्ली क्यापिटल्सले लिएपछि चर्चामा आएका सन्दीपले विश्व क्रिकेटमा चर्चित फ्रेन्चाइज टिमका प्रतियोगिताहरू अस्ट्रेलियाको विग बाससँगै बंगलादेश प्रिमियर लिग, क्यारेबियन प्रिमियर लिग, पाकिस्तान सुपर लिग, ग्लोबल टी२० क्यानडा र अफगानिस्तान सुपर लिग खेलिसकेका छन् । विश्वकप विजेता इंग्ल्यान्डका कप्तान इयान मोर्गन, आदिल रशिद, मोइन अलीसहित चर्चित क्रिकेटरहरू पाकिस्तानका शहिद अफ्रिदी, मोहम्मद आमिर, मोहम्मद हाफिज, सोएब मल्लिक, अस्ट्रेलियाका क्रिस लिन, जेम्स फाल्कनर, वेस्ट इन्डिजका डारेन सामी, किरोन पोलार्ड, श्रीलंकाका लासिथ मालिङ्गाले पनि अबुधावी टी१० लिग खेल्दैछन् ।अन्तर्राष्ट्रिय क्रिकेट परिषद् (आईसीसी) को मान्यताप्राप्त यस टी१० लिग यसपालि नोभम्बर १५ देखि २४ सम्म अबुधाबीस्थित शेख जायद इन्टरनेसनल क्रिकेट रंगशालामा सञ्चालन हुनेछ । कर्नाटक टस्कर्स, दिल्ली बुल्स, डेक्कन ग्लाडिएटर्स, लाहोर कालन्धर्स, नर्थन वारियर्स, मराठा अरबियन्स, बंगला टाइगर्ससँगै नयाँ अबुधावी गरी आठ टिमले प्रतिस्पर्धा गर्नेछन् ।"
नाभेद कारबाहीमा,"दुबई संयुक्त अरब इमिरेट्स (यूएई) का कप्तान मोहम्मद नाभेदमाथि बुधबार अनियमिताको आरोपमा कारबाही गरिएको छ । उनले आफूमाथि लागेको आरोप स्वीकारेका छन् । उनले भनेका छन्, मैले सबैका विश्वासमाथि घात गरें । अन्तर्राष्ट्रिय क्रिकेट परिषद (आईसीसी) ले नाभेदसँगै तीन खेलाडीलाई कारबाही गरेको हो । कारबाहीमा पर्ने अन्य दुई खेलाडीमा ब्याट्सम्यान साइमन अनवर र दायाँहाते तीव्र गतिका बलर कादिर अहमद छन् । तीनै खेलाडीले आईसीसीको एन्टी करप्सन नियमको १२ पल्ट उल्लंघन गरेका थिए । आईसीसीले तुरुन्त लागू हुने गरेर अनिश्चित समयका लागि प्रतिबन्ध पनि लगाएको छ । उनीहरूलाई २०२० विश्व ट्वान्टी२० छनोट खेल्न लागेको यूएई टिमबाट पनि हटाइएको छ । शुक्रबारदेखि दुबई र अबुधाबीमा छनोट प्रतियोगिता सुरु हुँदै छ । द नेसनल पत्रिकालाई ३२ वर्षीय खेलाडी नाभेदले भनेका छन्, मैले परिवार, साथीभाइदेखि सबैको विश्वास तोडें । म आफ्नो खेलजीवनलाई लिएर निकै गम्भीर थिएँ । म यूएई र फ्रेन्चाइज क्रिकेटका लागि सफल पनि रहें । तर अहिले यो घटना भएको छ । उनले थपेका छन्, म आफूलाई दोषी मान्छु । मैले किन आफ्नो बोर्ड र आईसीसीसँग कुरा गर्न सकिनँ, यो नै मेरो भूल हो । पत्रिकालाई उनले बताएअनुसार उनको सबैभन्दा ठूलो दोष त्यो खेल मिलेमतो गर्ने व्यक्तिसँग भेट्नु हो, जसले आफूलाई विश्व टी१० लिगको प्रतिनिधिका रूपमा उनलाई भेट्न खोजेका थिए । नाभेदले तुरुन्तै आफ्नो भूल महसुस गरे पनि यसैबारे आईसीसीलाई जानकारी दिएनन् ।"
थमन स्मृति भलिबल हुने,"पोखरा (कास) पोखरा२८ माझठानामा सहिद थमन स्मृति वडास्तरीय भलिबल प्रतियोगिता कात्तिक ६ देखि ८ सम्म हुने भएको छ । सहिद थमन स्मृति प्रतिष्ठानको आयोजना र पोखरा२८ को सहआयोजनामा प्रतियोगिता हुने भएको हो । महानगरका ३३ वडाबीच हुने भलिबल प्रतियोगिताको विजेताले एक लाख १ हजार १ सय ११ रुपैयाँ जित्नेछ । दोस्रोले ५० हजार ५ सय ५५ रुपैयाँ पाउनेछ । उत्कृष्ट खेलाडी, ब्लकर, सेटर, क्विकर र सर्भरले समेत पुरस्कार पाउनेछन् । प्रतिष्ठानका अध्यक्ष लालमोहन तिवारीले प्रतियोगिताका लागि ५ लाख ४५ हजार रुपैयाँ खर्च हुने बताए । उनका अनुसार प्रतियोगितामा राष्ट्रिय र क्षेत्रीय स्तरका खेलाडीले सहभागी हुन पाउने छैनन् । संयोजक मनमोहन अधिकारीले टिम दर्ता गर्न सम्बन्धित वडा कार्यालयले खेलाडीको नामावलीसहित सिफारिस पठाउनुपर्ने उल्लेख गरे ।"
क्याट क्विन्सको पुनरागमन,"(काठमाडौं)  कप्तान रुबिना क्षेत्रीले फ्रेन्चाइज क्रिकेटमा पहिलो अर्धशतक प्रहार गरेपछि वुमन्स च्याम्पियन्स लिग (डब्लुसीएल) मा क्याट क्विन्स काठमाडौंले पुनरागमन जित निकालेको छ । पहिलो खेलमा बुधबार चितवन राइनोजसँग ५ विकेटले पराजित काठमाडौंले बिहीबार पोखरा पल्टनविरुद्ध ८२ रनको सानदार जित निकालेको हो । कप्तान रुबिनाले ८३ रनको नटआउट इनिङ्स खेलेपछि टस हारेर पहिले ब्याटिङ गरेको काठमाडौंले ५ विकेट गुमाई १ सय ५२ रनको बलियो योगफल खडा गरेको थियो । ओपनर रश्मि चौलागाईं र शोभा आलेले राम्रो सुरुआत दिलाउन नसके पनि चौथो नम्बरमा ब्याटिङमा आएकी रुबिनाले कप्तानी इनिङ्स खेल्नेक्रममा ६७ बलमा १४ चौका र २ छक्का प्रहार गरिन् । उनी प्लेयर अफ द म्याचसमेत बनिन् । काठमाडौंका लागि रोमा थापाले १९, शोभाले १२ तथा ईश्वरी विष्टले अविजित १० रन जोडे । पोखराकी अनुराधा चौधरीले ४ विकेट झारिन् । उनले ४ ओभरमा २८ रन खर्चिएकी थिइन् । अर्को एउटा विकेट कविता कुँवरले लिएकी हुन् ।जवाफमा राम्रो सुरुआत गरे पनि पोखराको मध्यक्रमका ब्याटरहरूको प्रदर्शन लज्जास्पद रह्यो । ५३ ओभरमा ३११ को स्थितिमा रहेको पोखराले खातामा २७ रन थप्दा ९ विकेट गुमाएको थियो । ओपनर तथा कप्तान सीता राना मगरले सर्बाधिक १७ र बिन्दू रावलले १३ रन बनाउनुबाहेक अन्यले दोहोरो अंकको रन बनाउन सकेनन् । तीमध्ये ४ जनाले त खाता खोल्नै सकेनन् । काठमाडौंको चुस्त फिल्डिङ तथा ब्याटिङबीचको समन्वय अभावमा पोखराकी कप्तान सीतासहित ५ ब्याटर रनआउट सिकार भए । त्यसबाहेक सरस्वतीकुमारी चौधरीले ३ ओभरमा ५ रन खर्चेर २ विकेट लिइन् । अप्सरी बेगमले पनि २ विकेट र लक्ष्मी साउदले १ विकेट लिए । दोस्रो खेलमा विराटनगर टाइटन्सले ललितपुर फाल्कोन्सविरुद्ध ४ विकेटको जित निकाल्ने क्रममा ओपनर ज्योति पाण्डेले विष्फोटक अर्धशतकीय इनिङ्स खेलिन् । त्रिवि मैदानमा ललितपुरले दिएको १ सय २३ रनको लक्ष्य विराटनगरले १६ ओभरमै ६ विकेट गुमाएर पूरा गरेको थियो । प्लेयर अफ द म्याचसमेत बनेकी ज्योतिले ४३ बलमा १० चौका र १ छक्काको सहयोगमा ६५ रनको योगदान गरिन् । उनले सोनु खड्कासँग पहिलो विकेटमा ८१ रनको साझेदारी गरी जित आधार खडा गरिन् । २६ बलमा २ चौका र १ छक्का प्रहार गरेकी सोनु २४ रन बनाएर आउट भइन् । नटआउट १२ रन जोडेकी अस्मिना कर्माचार्यले १६ औं ओभरमा २ चौका प्रहार गरी खेल जिताएकी हुन् । बलिङमा सम्झना खड्काले २ र करुणा भण्डारीले १ विकेट लिए । भेट्रान बलर नेरी थापाको कप्तानीमा ललितपुरले ८ बलर प्रयोग गरेको थियो । यसअघि टस हारेर ब्याटिङ निम्तो पाएको ललितपुरले २० ओभरमा ७ विकेट गुमाई १ सय २२ रनको योगफल बनायो । निकै नै कमजोर सुरुआत गरेको ललितपुरको इनिङ्स ममता चौधरीले सम्हालेकी थिइन् । सुरुआती ४ ब्याट्सम्यानले दोहोरो अंकको रन छुन नसकेको अवस्थामा पाँचौं नम्बरमा ब्याटिङमा आएकी ममताले रनआउटको सिकार हुनुअघि २४ बलमा २८ रन जेडिन् । करुणा भण्डारीले पनि २१ रन बनाइन् । कृति सेन र सम्झना खड्काले आठौं विकेटमा २६ रनको अविजित साझेदारी गरेपछि ललितपुरले १ सय रनको स्कोर पार गरेको थियो । दुवैले समान ११ बलमा १३ रन बनाए । ललितपुरले २३ अतिरिक्त रन पाएको थियो । बलिङमा सवनम राई र आरती बिँडारीले ११ विकेट लिए । ललितपुरका ५ खेलाडी रनआउट भए । लिगमा शुक्रबार २ खेल हुनेछ । पोखरा पल्टन र विराटनगर टाइटन्सबीच पहिलो खेल हुनेछ । दोस्रो खेलमा चितवन राइनोज र ललितपुर फाल्कोन्सबीच प्रतिस्पर्धा हुनेछ । चितवनले पहिलो खेलमा काठमाडौंलाई पराजित गरेको थियो ।"
शरदको लुम्बिनी बाहिरियो,"(रूपन्देही)  सर्वोत्तम सिमेन्ट तिलोत्तमा प्रिमियर लिगको बिहीबारको पहिलो खेलमा बुटवल युनाइटेड विजयी भएको छ । बुटवलले लुम्बिनी शाक्यन्स ग्लाडियटर्सलाई हरायो । टोलीले १ सय ४७ रनको लक्ष्य १४५ ओभरमै पूरा गरेको थियो । राष्ट्रिय खेलाडी शरद भेषवाकरसम्मिलित शाक्यन्स लिगबाटै बाहिरिएको छ । युनाइटेडका प्रनीत थापाले नटआउट ५६, कुशल मल्लले २५ बलमा ५८ बनाए । कुशलले अलराउन्ड प्रदर्शन गर्ने क्रममा ३ विकेट पनि लिएका थिए । कुशल मल्ल म्यान अफ द म्याच भए भने प्रनीत थापा मोस्ट भ्यालुएबल प्लेयर हुन सफल भए ।दोस्रो खेलमा सन्दीप रजालीको उत्कृष्ट प्रदर्शनमा मणिग्राम किंग्सले जित निकालेको हो । मणिग्रामले सुपर ११ भैरहवालाई ७ विकेटले हरायो । भैरहवाले दिएको १ सय ३२ रनको लक्ष्य मणिग्रामले १८३ ओभरमा ३ विकेट क्षतिमा भेट्टाएको थियो । भैरहवाले ७ विकेट क्षतिमा १ सय ३१ रन बनाएको थियो । मणिग्रामको जितमा सन्दीप एक्लैले ५१ बलमा ६८ रनको योगदान गरे । सन्दीप म्यान अफ द म्याच भए । दुर्गेश गुप्ता मोस्ट भ्यालुएबल प्लेयर घोषित भए । शुक्रबार बुटवल युनाइटेड र रेन्बो ज्ञानोदय गोल्डेन्स तथा सियारी राइनोज र एक्सरपर्ट रोयल शंकरनगर भिडनेछन् ।"
चितवन११ विजयी,(चितवन)  नारायणगढ क्याम्पाचौरमा बिहीबार सुरु टुबोर्ग जेसिज विकास रनिङ सिल्ड राष्ट्रिय फुटबलमा घरेलु टोली चितवन११ विजयी भएको छ । चितवनले मकवानपुर११ लाई ३२ ले पराजित गरेको हो । १० टिम सहभागी प्रतियोगितामा चितवन यो जितसँगै सेमिफाइनलमा पुगेको छ । समूह ए मा रहेको चितवनले मकवानपुरलाई दवाबमा राख्यो । मध्यान्तरअघि केही मिनेट बाँकी रहँदा रुमेश बर्तौलाले गोल गर्दै टोलीलाई अग्रता दिलाए । उनै रुमेशले मध्यान्तरपछि पाँचौ मिनेटमा अर्को गोल थपे । चितवनका लागि दोस्रो हाफको २६ औं मिनेटमा अनिश श्रेष्ठले एक गोल थपेका थिए । मध्यान्तरपछि मकवानपुरले दुवै गोल गरेको हो । २३ औं मिनेटमा मकवानपुरका रवि भण्डारीले पहिलो गोल गरे । चितवनको तर्फबाट तेस्रो गोल भएलगत्तै मकवानपुरका कृष्ण रुम्बाले गोल फर्काएर खेल प्रतिस्पर्धात्मक बनाएका थिए । त्यसपछि खेलमा गोल थपिन सकेन । चितवनको जितमा दुई गोल गरेका रुमेश बर्तौला प्लेयर अफ द म्याच भएका छन । उनले १० हजार रुपैयाँ पुरस्कार पाए । विकास सिल्ड समितिले नारायणगढमा २०३१ सालदेखि आयोजना गर्दैर् आएको विकास रनिङ सिल्ड फुटबल यो वर्ष नेपाल जेसिज नारायणगढ शाखाले आयोजना गरेको छ । । विजेताले ६ लाख ६ हजार ६ सय ६६ रुपैयाँ पुरस्कार जित्नेछ । शुक्रबार नेपाल पुलिस क्लब र काठमाडौंको सरस्वती क्लबबीच प्रतिस्पर्धा हुनेछ ।
अवसर खोज्दै भाइबर,:
७०० क्लब,"युरोपयन च्याम्पियनसिप २०२० को छनोटमा सोमबार युक्रेनले पोर्चुगललाई २१ ले हरायो । त्यसमा पोर्चुगलका कप्तान क्रिस्टियानो रोनाल्डोले ७२ औं मिनेटमा पेनाल्टीमा गरेको गोल सान्त्वनामै सीमित भयो । तर, व्यक्तिगत रूपमा रोनाल्डोका लागि भने त्यो गोलले ठूलै अर्थ राख्छ । यससँगै उनी ७ सय क्लब मा प्रवेश गरे अर्थात् उनी ७ सय गोल गर्ने छैटौं खेलाडी बने ।३४ वर्षीय रोनाल्डोले ९७३ औं खेलमा आएर ७ सय गोलको कोसेढुंगा पार गरेका हुन् । पोर्चुगलका लागि ९५ औं गोल गरेका उनी अन्तर्राष्ट्रिय फुटबलमा इरानका अली दाई (१०९ गोल) लाई पछ्याइरहेका छन् । उनले स्पेनी महारथी रियल म्याड्रिडका लागि ४५० गोल गरेका छन् । करिअर सुरु गरेको पोर्चुगिज क्लब स्पोर्टिङ सीपीका लागि ५ गोल गरेका उनले इंग्लिस प्रिमियर लिग क्लब म्यानचेस्टर युनाइटेडमा ११८ र इटालियन च्याम्पियन युभेन्ट्समा ३२ गोल गरेका छन् । उनलाई गोलको कीर्तिमानमा अर्जेन्टिनी फरवार्ड लियोनल मेसीले चुनौती दिइरहेका छन् ।विश्व फुटबलमा केही दशकअघिसम्म कसले कति गोल गरे भन्ने यकिन गर्न सकिने अवस्था छैन । तथ्यांक र दाबी गरिएका गोल संख्यामा भिन्नता पाइन्छ । त्यसैले सन् १९७० को दशकसम्मका तथ्यांक विवादित नै छन् । तर, फुटबलको तथ्यांकसम्बन्धी कार्यरत संस्थाहरू जोसेफ बिकानले सबभन्दा धेरै गोल गरेकामा सहमत छन् । चेकोस्लोभाकिया र अस्ट्रियाबाट खेलेका यी फरवार्डले देश र क्लबको लागि औपचारिक खेलहरूमा ८०५ गोल गरेको मानिन्छ । ७ सय क्लब का सदस्यहरू :"
आयो पिक्सेल फोर,गुगलले आफ्नो स्मार्टफोन पिक्सेल फोर सार्वजनिक गरेको छ । पिक्सेल सिरिजमा गुगलले गतसाता पिक्सेल फोर र फोर एक्सएल ल्याएको हो । पिक्सेल फोर ५७ इन्चको स्क्रिन र एक्सएल ६३ इन्चको डिस्प्लेसहित सार्वजनिक गरिएको हो । दुवै स्मार्टफोन स्न्यापड्र्यागन ८५५ प्रोसेसर र ६ जिबी र्यामसहित उपलब्ध हुनेछन् । फोनमा टेलिफोटो लेन्स र लाइभ एचडीआर प्लस गरी दुई क्यामेरा रहनेछन् । एचडीआर प्लसको क्यामेरा सेटिङमा प्रयोगकर्ताले प्रकाश र छाया संयोजनको सुविधा पाउनेछन् । दुवै फोनमा १२२ मेगापिक्सेलको प्राइमरी लेन्स र १६ मेगापिक्सेलको टेलिफोटो लेन्स प्रयोग गरिएको छ । फ्रन्ट क्यामेरा दुवैमा ८ मेगापिक्सेलको रहनेछन् । पिक्सेल सिरिजमा यसपटक गुगल असिस्टेन्टमा धेरै सुधार गरिएको बताइएको छ ।
इन्टरनेटबिना आवाजलाई शब्दमा उतार्ने,गुगलले गत साता सार्वजनिक गरेको फिक्सेल फोर सिरिजका स्मार्टफोनमा प्रयोगकर्ताले नयाँ सुविधा पाउने भएका छन् । पिक्सेल स्मार्टफोनको रेकर्डिङ फिचरले बिना इन्टरनेट बोलेको कुरालाई शब्दमा उतार्ने फिचर समेटेको छ । यो फिचर प्रयोगकर्ताको लागि नयाँ हुने जनाएको छ । यो फिचर स्मार्टफोनहरूमा रेकर्डिङ एपमा भएको सुविधाभन्दा फरक हो । केही थर्डपार्टी एपले आवाजलाई शब्दमा उतार्ने सुविधा दिने भए पनि इन्टरनेट आवश्यक पर्छ । पिक्सेलमा भएको रेकर्डरले भने प्रत्यक्ष रूपमा यस्तो सुविधा दिनेछ बिनाइन्टरनेट नै । कसैको आवाज रेकर्ड गर्दा सँगै त्यसको शब्द पनि प्रयोगकर्ताले आफ्नो मोबाइलमा पाउनेछन् ।
