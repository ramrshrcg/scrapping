शीर्षक,विवरण
निर्मलको कीर्तिमान,"अन्नपूर्ण (८,०९१)२३ अप्रिल, २०१९ धौलागिरि (८,१६७) १२ मे कञ्चनजंगा (८,५८६) १५ मेसगरमाथा (८,८४८) २२ मेल्होत्से (८,५१६) २२ मेमकालु (८,४८१) २४ मेनांगा पर्वत (८,१२६) ३ जुलाई गासेरब्रुम पहिलो (८,०८०) १५ जुलाईगासेरब्रुम दोस्रो (८,०३५) १८ जुलाईके टु (८,६११) २४ जुलाईब्रोड पिक (८,०५१) २६ जुलाईचो यू (८,१८८) २३ सेप्टेम्बरमनास्लु (८,१६३) २७ सेप्टेम्बरसिसापाङ्मा (८,०२७) २९ अक्टोबर"
प्रधानमन्त्रीको डायलाइसिस !,"डायलाइसिस के हो ? मिर्गौलाले रगत सफा गर्न नसक्ने भएपछि मेसिनको सहायतामा रगतमा भएका फोहोर तत्त्व, शरीरलाई चाहिनेभन्दा बढी मात्रामा रहेको नुन र पानी बाहिर फालेर रक्तचाप नियन्त्रणमा राख्न गरिने प्रक्रिया नै डायलाइसिस हो । यो दुई प्रकारको हुन्छ । पहिलो, हेमोडायलाइसिस । यसमा रगतलाई नलीको माध्यमबाट कृत्रिम मिर्गौला मेसिनमा पठाइन्छ र शुद्धीकरण गरेर पुनः नलीका माध्यमबाट शरीरमै फिर्ता गरिन्छ । दोस्रो, पेरिटोनियल डायलाइसिस । यसमा आफ्नै पेटको भित्री सतहको सहायतामा रगतलाई डायलाइसेट नामक तरल पदार्थको माध्यमबाट शुद्ध पारिन्छ । सामान्यतया मिर्गौलाको कार्यक्षमता १५ प्रतिशतभन्दा कम भएपछि डायलाइसिस गरिन्छ । मिर्गौलाको कार्यक्षमतामा ह्रास आउँदा बिरामीलाई अत्यधिक रिंगटा लाग्ने, बान्ता हुने, सुन्निने र आलस्य महसुस हुन्छ । कहिलेकाहीं पूर्वलक्षण नदेखिन पनि सक्छ ।सामान्यतया मिर्गौलाले पूर्ण रूपमा काम गर्न छोडे हप्ताको ३ पटकसम्म अस्पतालमै लगेर डायलाइसिस गरिन्छ । एकपटक डायलाइसिस गर्न करिब ४ घण्टा लाग्छ ।"
देउसी खेल्न बोलाएर 'बलात्कार,"त्यसपछि दिदीबहिनीले केही साथीलाई फोन गरे, साथीहरू पनि कौशलटार आइपुगे र उनीहरू राति साढे २ बजेतिर उजुरी लिएर प्रहरी कार्यालय बौद्ध पुगे । उजुरी दर्ता भयो तर प्रहरी घटनास्थलमा बिहान ६ बजेमात्रै जाने भयो । उनीहरू बौद्ध एरियामै यताउता टहलिएर उज्यालो बनाए । भाइटीकाको दिन, बिहानीको सिरेटोले उनको शरीर झन्झन् दुख्न थाल्यो । घटनास्थलमा प्रहरीभन्दा अगाडि नै राई पुगिसकेका थिए । उनले आफू प्रहरीको इन्स्पेक्टर हुँ भन्दै कोठा खोल्न पनि लगाएका थिए, त्यही बेला ठ्याक्कै प्रहरी पुग्यो । राई पक्राउ परे । उनी नेकपाको भ्रातृ संगठन अनेरास्ववियुका केन्द्रीय सदस्य तथा आरआर क्याम्पसका स्ववियु सहसचिव हुन् । पक्राउपछि राईको परिवारका सदस्यले पीडित किशोरीलाई फोन गरे । सुरुमा सान्त्वना दिए, पछि मिल्नुपर्छ भनेर फकाए । तर उनी कानुनी कारबाहीका लागि दृढ रहिन् । काठमाडौंमा अहिले दिदीबहिनी र त्रिभुवन विश्वविद्यालयका केही साथी मिलेर उनलाई काउन्सिलिङ गराउन यताउति धाइरहेका छन् । घटनालाई लिएर उनको मनोबल कत्ति पनि नघटोस् भन्ने उनीहरूको चाहना छ । तर के के कुराको अभाव परिरहन्छ । हामीले काउन्सिलिङका लागि प्रहरीसँग पनि अनुरोध गरेका थियौं तर आफैं गर्नुस् भनेर जवाफ दिए, उनकी दिदीले सुनाइन् । यस्तो अप्ठ्यारो परेका बेला इन्द्र दाइलाई भनेपछि सहयोग गर्नुहुन्छ कि जस्तो लाग्छ, उनकी दिदीले भनिन्, फेरि झसङ्ग हुन्छु, बलात्कारी त उही पो हो । उनीहरूको अनुहारको बत्ती झ्याप्पै निभ्यो तर उसलाई कारबाही भएको देख्ने चाहना निभिसकेको छैन ।"
क्लिनफिड कानुन लागू,"होर्डिङ बोर्ड जथाभाबी राख्न नपाइनेतोकिएका सर्तहरू उल्लंघन गरेमा बढीमा तीन वर्ष कैद र तीन लाखसम्म जरिवाना हुने व्यवस्था गरिएको छ । बोर्डलाई विज्ञापन एजेन्सीहरूसँग समन्वय गर्ने अधिकार प्रदान गरिएको छ । वस्तु, सेवा र कार्यक्रमको प्रचारप्रसारका लागि लागि बिजुली, टेलिफोन र सोलारलगायत सार्वजनिक सेवा प्रदान गर्न गाडिएका खम्बामा होर्डिङ बोर्ड राख्न पाइने छैन । हाल राजधानीलगायत मुख्य सहरहरूमा जथाभाबी ढंगले राखिएका होर्डिङ बोर्डहरू हटाउनुपर्नेछ । तोकिएको निकायको स्वीकृतिबिना होर्डिङ बोर्ड राख्न पाइने छैन । यस्तो स्वीकृति कानुनले तोकेको स्थानका लागि मात्र दिन सकिने छ । धार्मिक एवं सांस्कृतिक क्षेत्र एवं प्राकृतिक सौन्दर्यमा बाधा पुग्ने गरी कुनै पनि सार्वजनिक स्थलमा होर्डिङ बोर्ड राख्न पाइने छैन । विधेयकमा उल्लेखित प्रावधानका विषयमा प्रतिपक्षी कांग्रेसले विज्ञापन विधेयक प्रेससँग जोडिएको भन्दै कैद र जरिवानालाई प्राथमिकता दिएर क्रिमिनल कानुनलाई आकर्षित गरेको बताउँदै आएको थियो । कांग्रेसले बोर्डलाई सरकार मातहत बनाएर विज्ञापनको वितरण गर्दा आफ्ना नजिकलाई मात्र गर्ने खतरा रहने दाबी गरेको छ ।"
ओलीमदुरो बृहत् भेटघाटमा परराष्ट्र 'बेखबर',"(काठमाडौं)  गत साता असंलग्न राष्ट्रको १८ औं सम्मेलनमा सहभागी भएकै बेला प्रधानमन्त्री केपी शर्मा ओलीले उत्तर कोरियाका एक मन्त्रीस्तरका नेता र भेनेजुएलाका राष्ट्रपति निकोलस मदुरोसँग भेटवार्ता गरेका थिए । प्रधानमन्त्रीको प्रतिनिधिमण्डलमा अजरबैजानको राजधानी बाकुमै रहेका परराष्ट्रका अधिकारीहरूले उक्त भेटवार्तालाई इन्फर्मल र साइडलाइन भन्दै भेटघाटलाई सञ्चारमाध्यममा खुलाउनै चाहेका थिएनन् । भेटघाटका तस्बिर पनि खिच्ने अवसर मिलेन, सबै साइडलाइनमा उभिएकै अवस्थामा भएका भेटघाट थिए, प्रतिनिधिमण्डलका एक वरिष्ठ सदस्यले बाकुबाट जानकारी गराएका थिए । राष्ट्रपति मदुरोको ट्वीटबाट आएको भिडियोले भने परराष्ट्र मन्त्रालयले खुलाउन नचाहेको तथ्य सार्वजनिक गरेको छ । भिडियोमा उक्त द्विपक्षीय औपचारिक भेटवार्तामा परराष्ट्रमन्त्री प्रदीप ज्ञवाली, सचिव शंकर वैरागी, परराष्ट्र मामिला सल्लाहकार राजन भट्टराई, राजनीतिक सल्लाहकार विष्णु रिमाल र न्युयोर्कस्थित राष्ट्रसंघीय स्थायी प्रतिनिधि अमृत राईसहित सहभागी देख्न सकिन्छ । यस पटक असंलग्न आन्दोलनको सम्मेलनमा भाग लिएर प्रधानमन्त्री ओली स्वदेश फर्केपछि परराष्ट्र मन्त्रालयले जारी गरेको नोटमा असंलग्न आन्दोलनका निवर्तमान अध्यक्ष भेनेजुएलाका राष्ट्रपति मदुरो र उत्तर कोरियाली सर्वोच्च जनसम्मेलनका अध्यक्ष चोइरोयङ हाईसँग शिष्टाचार भेटघाट भएको भन्ने औपचारिकताको सूचना भने राखिएको छ । अन्तर्राष्ट्रिय राजनीति र कूटनीतिमा विवादास्पद मानिँदै आएको दक्षिण अमेरिकी राष्ट्र भेनेजुयलाका राष्ट्रपतिको पदीय हैसियत र चुनावी नतिजामा अन्तर्राष्ट्रिय समुदायले असहमति राख्दै आएको छ । गत वर्ष नेकपाका अध्यक्ष पुष्पकमल दाहाल प्रजातान्त्रिक तवरबाट चुनिएका राष्ट्रपति मदुरोलाई मान्यता दिनुपर्ने पक्षमा विज्ञप्ति निकालेर विवादमा परेका थिए । नेकपाले भेनेजुयलाका जनता, देशको सार्वभौमसत्ता र प्रजातान्त्रिक रूपमा निर्वाचित संवैधानिक राष्ट्रपति निकोलस मादुरोको समर्थनमा यो विज्ञप्ति जारी गरेको छ । अमेरिका र यसका सहयोगीहरूले बोलिभियाली गणतन्त्र भेनेजुयलामाथि जनताबीच विभाजन ल्याई हिंसा बढाउने, प्रजातन्त्र, सार्वभौमसत्ता र शान्तिमाथि चुनौती दिने कार्यको सशक्त विरोध गर्छ, विज्ञप्तिमा उल्लेख थियो ।विश्व मानचित्रमा लोकतान्त्रिक क्रेडिन्सियल नभएका र एकल पद्धतिमै हिँड्न रुचाएका मुलुकहरूसँगको बढ्दो हिमचिमलाई अन्तर्राष्ट्रिय मामिलाका जानकारले नेकपा पार्टी जे जसरी र जताबाट भए पनि पहिचानको दौडमा लागिपरेको टिप्पणी गरेका छन् । तर, यो चिनारीले कसैलाई आकर्षित गर्न सकेको छैन, राजनीतिक विश्लेषक ध्रुव कुमार भन्छन्, चीन र भारतले मात्रै आफ्नो स्वार्थका कारण हामीलाई (हाम्रा नेतालाई) आमन्त्रण गर्ने गरेका हुन् । तर अरू मुलुकहरूका हकमा र अझ एकल तथा अस्वीकृत पद्धतिमा चलेका मुलुकहरूसँग जोडिन हामी आफैं गएका हौं, कुनै आमन्त्रण गरिएको थाहा छैन ।प्रधानमन्त्रीका कूटनीतिक सल्लाहकार डा राजन भट्टराईले भने भेनेजुयलाका राष्ट्रपति र उत्तर कोरियाबाट स्टेट अफेयर्स कमिसनका प्रथम उपाध्यक्षले अनुरोध गरेकै आधारमा प्रधानमन्त्री केपी शर्मा ओलीले द्विपक्षीय भेटघाट गरेको भन्दै प्रतिवाद गरेर गत शुक्रबार ट्वीट गरेका थिए । सिंगो मुलुकले लोकतान्त्रिक पद्धतिअन्तर्गत बहुल परिपाटी अंगालिरहेका बेलामा यो एकल प्रवृत्ति किन देखिएको हो भन्नेबारे परराष्ट्रका कोही पनि अधिकारीले जवाफ दिन चाहेनन् । विश्व राजनीतिमा विवादित रहेका प्रतिनिधि पात्र सम्मिलित गत वर्ष मंसिरको एसिया प्यासिफिक समिटका पनि विवादास्पद बनेको थियो । यस बीचमा गत असार अन्तिम सातामा भेनेजुयला राष्ट्रपतिका छोरा निकोलस अर्नेस्तो मदुरो गुएरा नेपाल भ्रमणमा आएका थिए भने कम्बोडियाका प्रधानमन्त्री हुन सेन पनि गत वर्ष नोभेम्बरमा नेपाल भ्रमणमा आएका थिए ।"
मेडिकल कलेजले फिर्ता गरेनन् शुल्क,शुल्क मिलान गर्न निर्देशनगृह र शिक्षा मन्त्रालयको निर्णयलाई आधार मान्दै त्रिविले आफू मातहतका मेडिकल कलेजहरूलाई शुल्क समायोजन वा मिलान गर्न निर्देशन दिएको छ । त्रिवि योजना निर्देशनालयले कात्तिक ८ गते मेडिकल कलेजहरूलाई शुल्क मिलानका लागि पत्राचार गरेको हो । ८ मेडिकल कलेजसहित चिकित्सा शिक्षा अध्ययन संस्थान डिन कार्यालयलाई शुल्क समायोजन वा मिलानको निर्देशन कार्यान्वयन गर्न भनिएको छ । मेडिकल कलेजको शुल्कसम्बन्धी प्रतिनिधिसभाको शिक्षा तथा स्वास्थ्य समितिको छानबिन उपसमितिले शुल्क मिलान वा समायोजन गर्न सरकारलाई निर्देशन दिएको थियो ।
साइकलसँगै चुचुरो टेक्ने लक्ष्य,"(जनकपुर)  ख्याउटे शरीर, अग्लो कद । साइकलमा राष्ट्रिय झन्डा, शिरमा नेपाली टोपी । जनकपुर४ कटैयाचौरीका ३३ वर्षीय रञ्जित साहले साइकलमै सगरमाथाको बेसक्याम्प पुग्ने लक्ष्य सुनाउँदा धेरैले खिसी गरे । सबैजसोको बुझाइमा यो काम अपत्यारिलो थियो । भदौ ९ गते जनकपुरको जानकी मन्दिरबाट उनले पुरानो जमानाको हिरोरोयल साइकलबाट यात्रा थाले । मिल्ने ठाउँमा गुडाउँदै र नमिल्ने ठाउँमा साइकल बोकेरै उनी २७ गते बेसक्याम्प पुगे । र, साइकल त्यहीँ राखेर अठोट गरे, छिट्टै चुचुरो नै चुम्न आउँछु भनेर । साइकल बोकेरै सगरमाथाको चुचुरो टेक्ने हुटहुटी थपिएको छ उनमा । सगरमाथा चढ्ने अभ्यासकै लागि साहले मंगलबार बिहान ७ बजे सोलुखुम्बुको ६ हजार ८ सय १२ मिटर उचाइको आमादब्लम हिमाल आरोहण गरेका छन् । उनी पिक प्रमोसन प्रालिको आरोहण दलमा गएका हुन् । सगरमाथा आरोहणको तयारीका रूपमा आमादब्लम चढेको उनले बताए । टोली आमादब्लमको दोस्रो शिविरबाट सोमबार साँझ ८ बजे शिखरतर्फ बढेको थियो । ९ घण्टापछि शिखर चुम्न सफल भएको पिक प्रमोसन प्रालिका प्रबन्धक आङबाबु शेर्पाले जानकारी दिए । आमादब्लम चढ्न खासै समस्या भएन, साहले भने, टोलीका सातै जनामा हिमाल चढ्ने गजबको चाहना थियो । रमाइलो गर्दै पुग्यौं । टार्गेट नै सगरमाथा भएपछि कम उचाइको हिमाल चढ्न मज्जा लाग्दोरहेछ । साहले सगरमाथा बेसक्याम्प, कालापत्थर र आमादब्लमसम्म पुगेर सगरमाथाको ७० प्रतिशत अनुभव बटुलेको बताए । साह साइकल यात्रामार्फत तराई, पहाड, हिमाल, हाम्रो मातृभूमि नेपाल भन्ने सन्देश बाँड्छन् । ०७२ सालको मधेस आन्दोलनमा उनले राजनीतिक मुद्दामा समाज बाँडिएको अनुभव गरे । त्यही समाजलाई जोड्न उनले ५ वर्षदेखि साइकल यात्रा थालेका हुन् । यो बीचमा साहले जनकपुरदेखि काठमाडौंको पशुपतिनाथसम्म २ सय २० किमि, जनकपुरदेखि हलेसी महादेवसम्म १८५, जनकपुरदेखि मुक्तिनाथसम्म ५ सय ४४, जनकपुरदेखि पाथीभरासम्म ५ सय ८४ र जनकपुरदेखि भारतको अयोध्या र लखनउसम्म करिब ६ सय किमिको साइकल यात्रा गरिसकेका छन् । पान पसलकै कमाइबाट यात्राको खर्च जुटाइरहेको उनले बताए ।"
"एक हातले पासपोर्टमा छाप, अर्कोले १० हजार","तार थुतेर धन्दा साउन १५ गतेको शंकास्पद धन्दा अध्यागमन अधिकृत पराजुलीबाट सुरु भयो । आफ्नो कम्प्युटरबाट नेटवर्कको तार थुतेर दैनिकी सुरु गरेका उनले मोबाइल निकाले अनि लाइनमा रहेका मान्छे छानीछानी बोलाउन थाले । उजुरी परेपछि छानबिनका क्रममा अस्वाभाविक गतिविधि गरेको र इमी सिस्टम मा विवरण अद्यावधिक नगरी कामदारको पासपोर्टमा छाप हानेको खुल्यो । त्यसपछि अध्यागमन विभागले चिठी काटेर अख्तियारलाई अनुसन्धानका लागि आग्रहसहित पत्र लेख्यो । त्यही पत्रलाई आधार मानी अनुसन्धान गर्दा अख्तियारले त्यस दिन ६ घण्टामा उनले २६ पुरुष र २३ महिलालाई प्रस्थान अनुमति दिएको खुलेको हो । उनले पटकपटक आफ्नो टेबल छाडेको, कागजपत्रसमेत परीक्षण नगरेको, लाइनमा बसेका महिलालाई आफूतर्फ आउन संकेत गरेको देखियो, अख्तियारको आरोपपत्रमा भनिएको छ । अध्यागमन अधिकृतहरूले विदेश जाने र फर्कने हरेक नेपालीको विवरण इमी सिस्टम सफ्टवेयरमा इन्ट्री गर्नुपर्छ । त्यस क्रममा डाटा इन्ट्री गर्ने कामदार र उनीहरूलाई विदेश जान स्वीकृति दिने कर्मचारीको पनि विवरण अभिलेखमा रहन्छ । अध्यागमनका कर्मचारीले भने नाम इन्ट्री नगरी छाप हानेको भेटिएको हो । अध्यागमनको अभिलेखमा ती व्यक्तिको नाम छैन तर त्यही दिन उडेको विमानका यात्रुको विवरणमा उनीहरूको नाम भेटियो, अख्तियार स्रोतले कान्तिपुरसित भन्यो, अवैध कामदारको विवरण नै नराखी पासपोर्टमा छाप हान्दा रहेछन् । नेपालको सुरक्षा घेरा पार गरेपछि ती कामदारमाथि सम्बन्धित मुलुकमा कुनै रोकतोक हुँदैन । जोखिमपूर्ण मुलुकमा हुने मानव तस्करीमा सरकारी कर्मचारीसमेत संलग्न हुनु निकै दुर्भाग्यपूर्ण हो, अख्तियारका एक अधिकारीले भने । दुइटा मोबाइल सेटिङमा कामदार पठाउने अध्यागमन अधिकृतहरूले दुइटा मोबाइल बोक्ने गरेको खुलेको छ । एउटा औपचारिक नम्बर अध्यागमन कार्यालयका साथै परिवारका सदस्य र अरूले समेत थाहा पाएका हुन्छन् । अज्ञात व्यक्तिको नामबाट निकालिएको सिमकार्ड प्रयोग गरिएको अर्को नम्बर स्मार्ट फोन मा राखेर चलाउँछन् । त्यसका माध्यमबाट भाइबर, ह्वाट्स एप प्रयोग गरी सेटिङका कामदारको सूची पठाउँछन्, उनीहरूलाई अवैध कामदारबारे सूचना दिन्छन् । त्यस्ता फोनबाट उनीहरूले म्यानपावरका संयन्त्रसम्म सूचना आदानप्रदान गर्ने गरेको खुलेको छ । सुरक्षा प्रणाली चुस्त बनाउन र अवैध सेटिङ रोक्न अध्यागमन कार्यालयले आफ्ना अधिकृतहरूको जिम्मेवारी आधा घण्टा अगाडि मात्रै तोक्ने गर्छ । गोलाप्रथाबाट जिम्मेवारी तोकिने भएकाले एउटा कर्मचारीको ड्युटी अनुमान गरिएभन्दा फरक ठाउँमा पनि पर्न सक्छ । तर उनीहरूले एकअर्कामा मिलेमतो गरी कामदारलाई विदेश पठाउने धन्दालाई जारी राखेको भेटिएको हो ।पराजुली पक्राउ परेपछि अख्तियारले सबभन्दा पहिले उनको मोबाइल नियन्त्रणमा लिएको थियो । उनले औपचारिक रूपमा बोक्ने र कार्यालयमा समेत रेकर्ड रहेको मोबाइलमा त्यस्तो शंकास्पद गतिविधि भेटिएन । उनको नाममा दर्ता नभएको तर उनैले बोकेको मोबाइलमा भने अनेक सूचना आदानप्रदान भएको फेला पर्यो । म्यासेजमा धेरैजसो व्यक्तिको नाम र उनीहरूको विवरण थियो । कतिपयमा सूची नै थियो । ती नाम म्यासेज आएको केही दिनलगत्तै विदेश जाने कामदारको सूचीमा हुबहु मिलेको भेटियो । अध्यागमनको अभिलेखमा भने ती नाम थिएनन् । अख्तियारले विशेष अदालतमा करिब १५ पेज लामो टेलिफोन विवरण नै पेस गरेको छ । ॅसुरक्षित सेटिङ २०७० सालदेखि हालसम्म अख्तियारले त्रिभुवन विमानस्थलको अध्यागमन कार्यालयमा तीनपटक सामूहिक रूपमा कर्मचारी पक्राउ गरी मुद्दा चलाएको छ । अवैध कामदार विदेश पठाउन आफ्नै मोबाइल प्रयोग गर्ने कर्मचारीले अहिले भने अर्कै मोबाइल प्रयोग गरेर आफ्नो अभियानलाई सुरक्षित बनाएको भेटिएको हो । एकातिर विदेश जाने व्यक्तिहरूको विवरण अध्यागमनको सफ्टवेयरमा इन्ट्री नै नगरी प्रमाण लोप गर्ने, अर्कोतर्फ अर्कैको नाममा रहेको दोस्रो मोबाइल मात्रै प्रयोग गरेर कामदार पठाउने गरेको भेटियो, विशेष अदालत स्रोतबाट कान्तिपुरलाई प्राप्त आरोपपत्रमा भनिएको छ, यो सबै प्रमाण लोप गर्ने योजनाबद्ध कदम हो ।पराजुलीको मोबाइलबाट आदानप्रदान भएका म्यासेज केलाएपछि अख्तियारले थप १२ कर्मचारीको जालो पत्ता लगाएको छ । त्यसमा दुई जना कम्प्युटर अपरेटरसमेत छन् । पराजुलीको अवैध मोबाइलमा दोहोरो सम्पर्क नभएकाहरू अनुसन्धानको दायरामा नतानिएको भन्दै अख्तियारले थप अनुसन्धान अघि बढाउने निर्णय गरेको छ । अध्यागमन विभाग सम्बद्ध स्रोतका अनुसार सीसीटीभी फुटेजबाट सूचना नखुलेको भए अवैध रूपमा कामदार पठाउन सहयोग गर्ने कर्मचारीले सबैजसो प्रमाण लोप गरिसकेका थिए । उनीहरूले आफ्नो ड्युटीमा प्रयोग गर्ने दोस्रो सेटसमेत लुकाउने गरेको खुल्यो । एक जनाले यिनै कामदारहरूले विदेश जाँदा छाडेका सिमकार्डसमेत प्रयोग गरेको खुल्यो । अध्यागमनको अभिलेखमा समेत कुन कर्मचारीले ती कामदार विदेश पठाउन स्वीकृति दिए भन्ने अभिलेख गायब बनाएकाले सुरक्षित ढंगले सेटिङ गरेको अख्तियारको अनुसन्धान प्रतिवेदनमा उल्लेख छ । चार महिनामा २४८ अख्तियारले दैनिक कुन दरमा कस्ता कामदार सेटिङमा विदेश पठाइन्छ भन्ने पाटो खुलाउन सकेको छैन । पछिल्लो अनुसन्धानबाट करिब ४ महिनामा मात्रै २ सय ४८ जना कामदार सेटिङबाट विदेश पठाइएको देखिन्छ । उनीहरूको विवरण अध्यागमनको अभिलेखमा समेत छैन । मोबाइलबाट आदानप्रदान भएका सूचनाबाट चार महिनाको अवधिमा १ सय ९९ नेपाली कामदार सेटिङबाट बाहिर पठाइएको खुलेको हो भने साउन २५ गतेको सीसीटीभी फुटेजबाट ४९ जनालाई अवैध रूपमा पठाइएको खुल्यो । अध्यागमन कार्यालयमा इमी सिस्टम मा बारम्बार समस्या आउने र बिग्रने गरे पनि कर्मचारीहरूको दोस्रो मोबाइल भने निकै सक्रिय हुने गरेको अध्यागमन स्रोतले बतायो । अनुसन्धानको दायरामा परेका प्रमुख पात्र पराजुलीले बयानका क्रममा मिलेमतोमा प्रस्थान अनुमति दिलाउँदा सधैं आफ्नो मात्रै ड्युटी नपर्ने भन्दै त्यस काममा अरू पनि संलग्न रहेको संकेत दिएका छन् । उनले बयानमा भनेका छन्, सबैसँग मिलेर काम गर्दा प्रतिव्यक्ति १० हजार आउँथ्यो । हामीले त्यस्तो रकम आफू आफूमा बाँडेर लिने गरेका थियौं । उनले सेटिङका योजनाकार भनी खेम सुनुवाइको नाम लिए तर अख्तियारले उनको पहिचान गर्न सकेन । अख्तियारले पराजुलीसहित अध्यागमनका कर्मचारीहरूमाथि गलत लिखत तयार गरी भ्रष्टाचार गरेको आरोप लगाएको छ । पराजुलीले अध्यागमन र नेपाल वायुसेवा निगमका अन्य कर्मचारीको नाम लिए पनि उनीहरूको संलग्नता नभेटिएको अख्तियारको विवरणमा उल्लेख छ । अख्तियारले उनीहरूसँग २४ लाख ८० हजार रुपैयाँ बिगो मागदाबी गरेको छ । प्रमाण नष्ट गरेको आरोपमा थप सजायको मागसमेत गरेको छ । अख्तियारले १३ जनाविरुद्ध आरोपपत्र दर्ता गरेको भए पनि पराजुली मात्र पक्राउ परेका छन् ।"
फूल नपाएपछि प्लास्टिकको माला,"कपिलवस्तु (कास) बुद्धभूमि नगरपालिका, बकडरियाकी शान्ति चौधरीले सातासम्म सहरबजार पुगेर मखमली र सयपत्री फूल खोजिन् । उनले पाइनन् । अन्त्यमा लक्ष्मी पूजाका दिन तौलिहवा बजार गएर चार सय रुपैयाँमा दुईवटा प्लास्टिकका माला किनेर ल्याइन् । दाजुभाइको गला सजाइन् । उनीजस्तै जहदीकी उर्मिला क्षत्रीले मखमली र सयपत्री फूल खोज्दा पाइनन् । जितपुर गएर प्लास्टिकका माला किनेर काम चलाइन् । मखमली र सयपत्री फूल नपाएपछि भाइटीकामा विभिन्न किसिमका प्लास्टिकका मालाले बजार भरिएको थियो । जतासुकै प्लास्टिकका मालाका पसल थिए । भाइटीमा लगाउने फूल पाउन छाडेपछि भारतबाट आयातित कृत्रिम मालाको व्यापार बढेको हो । सदरमुकाम तौलिहवा, प्रमुख व्यापारिक केन्द्र कृष्णनगर, चन्द्रौटा, गोरुसिंगे र जितपुर बजार प्लास्टिक मालाले भरिएका थिए । सीमाका सबै बजार कृत्रिम मालाले भरिएका थिए । खरिद गर्नेको उस्तै घुइँचो थियो । स्थानीय स्तरमा फूल उत्पादन हुन सकेन । बाहिरबाट ल्याउँदा महँगो पर्ने भएकाले फूलका माला नपाइएको हो । शिवराज नगरपालिका५, नौडिहवामा पहिलोपटक गरिएको सयपत्री फूल खेती पनि समयमा तयार भएनन् । थोरै फूल बाहिर पठाइयो । जेनतेन पाएर बिक्रीका लागि ल्याइने फूल पनि धेरै दिन राख्न नमिल्ने हुँदा मखमली र सयपत्री फूलका माला नपाइएको व्यापारीले बताए । जिल्लाका कुनै पनि ठाउँमा मखमली र सयपत्रीका माला पाइएन, निग्लिहवाकी लीला गिरीले भनिन्, त्यही भएर तीन भाइकै लागि बजारबाट प्लास्टिकका माला किनेर लगाइदिएँ । कृत्रिम माला आकर्षक हुने तौलिहवाका माला व्यवसायी बृजेश भट्टराईले बताए । देख्दा मनमोहक, हलुका र सस्तो हुन्छ, उनले भने, यसपटक धेरैले कृत्रिम माला किने । प्लास्टिकको एउटा माला ५० देखि ५ सय रुपैयाँसम्ममा बिक्री भएको थियो । दुई साता बढी मालाको व्यापार भयो, चन्द्रौटाका व्यवसायी अजय चौधरीले भने, एक लाख बढीको बेचें । जताततै रंगीचंगी कृत्रिम मालाले बजार ढाकिएको थियो । बजारै मालामय बनेको थियो । तौलिहवाका माला व्यापारी हरिराम कान्दुले दुई सातामै ५० हजारभन्दा बढीको माला बेचेको बताए । उनले कृत्रिम माला बेच्ने र खरिद गर्ने दुवैलाई सजिलो हुने हुँदा व्यापार बढेको दाबी गरे ।"
सुरु भयो छठ,"पर्सा (कास) अहिले तराई छठको स्वागतमा होमिएको छ । बजारमा किनमेल गर्ने व्रतालु र तिनका परिवारका सदस्यको भीड बढेको छ । यहाँका छठ घाट बेहुलीझैं सिंगारिन थालेका छन् । स्थानीय एफएमहरूबाट छठका गीत प्रसारण हुन थालेका छन् । चोकचोकमा माइक लगाएर छठ गीत गञ्जिएका छन् । रोजगारी, शिक्षा तथा अन्य कारणले स्वदेश तथा विदेशमा रहेकाहरू क्रमशः घर फर्कन थालेका छन् । घरघरमा छठ पुजाको प्रसाद पकाउन प्रयोग गरिने पिठो तयार पार्न गहुँ सुकाउने काम भइरहेको छ । पशुपक्षीलाई बिटुल्याउन नदिन व्रतालु तथा तिनका परिवारका सदस्य दिनभरि घाममा बसेर भए पनि गहुँ सुकाउने गर्छन् । यस वर्ष बिहीबारदेखि छठ पर्व विधिवत् रूपमा सुरु हुँदै छ । लामो समयदेखि यो ब्रत लिँदै आएकी वीरगन्ज गहवाकी मीना देवीका अनुसार बिहीबार व्रतालुहरूले स्नान गरी शुद्ध चोखो नहाखाय विधि गर्नेछन् । उनीहरूले लौकाको तरकारीसँग भात खाने चलन छ । शुक्रबार व्रतालुहरूले स्याउ र रोटी खाने विधि खरना गर्नेछन् । साँझ सख्खरमा पकाएको खिर र रोटी खाएर उनीहरू शनिबार दिनभरि भोकै बसी साँझ घाटमा गई पूजाअर्चना गर्छन् । ब्रतालुले शनिबार साँझ अस्ताउँदो र आइतबार बिहान उदाउँदो सूर्यलाई अर्घ्य दिएर छठलाई विधिवत समापन गर्छन् । व्रतालुले पानीमा उभिएर भक्तिपूर्वक पूजा गरी अस्ताउँदो र उदाउँदो सूर्यलाई नरिवल, गंगाजल आदिको अर्घ्य दिन्छन् । यो व्रत तथा यसका विधि पूरा गर्न व्रतालुहरूलाई उनीहरूका परिवारका सदस्यले पनि सघाउँछन् । पारिवारिक सुख, शान्ति, कल्याण, रोगबाट मुक्ति तथा विभिन्न मनोकाङ्क्षा पूरा होस् भन्ने उद्देश्यले श्रद्धापूर्वक मनाइने सूर्य आराधनाको यस पर्वलाई छठ भन्ने चलन छ ।"
सरायमा झुम्यो प्यूठान,"प्यूठानमा नाचिने सराय नाचमध्ये डल्लेमा नाचिने नाच जिल्लाकै सबैभन्दा ठूलो हो । दसैंतिहारसँगै प्यूठानमा नाचिने सराय नाचले गाउँगाउँमा बेग्लै रौनक छाउने गर्छ । हरेक वर्ष भाइटीकाको भोलिपल्ट डल्लेमा सराय नाचिन्छ । दसैंको नवमीको दिन जिल्लाका कोटघरमा सराय नाच निकाल्ने चलन छ । कोजाग्रत पूर्णिमाको दिन विभिन्न स्थानमा सराय नाच हुन्छ । दसैंतिहार मनाउन देशविदेशबाट घरमा आएकाहरू डल्ले, बडारपाटाको सराय हेरेर मात्र फर्कने चलन छ । बडारपाटाको सराय भाइटीकाको दुई दिनपछि लाग्छ ।दसैंमा शक्तिकी प्रतीक दुर्गा भवानीको पूजा गरेर शत्रुलाई देखाउन सराय नाच्ने चलन प्यूठानमा पन्ध्रौं शताब्दीदेखि रहेको संस्कृतिविद् गितु गिरीले बताए । डल्लेमा लाग्ने सराय नाच हेर्न रोल्पा, दाङ, गुल्मी, अर्घाखाँचीबाट समेत हजारौंको संख्यामा दर्शनार्थी आएका थिए ।"
पर्यटकलाई भाइटीका,रमाए कैदीबन्दीलमजुङ जिल्ला कारागारमा कैदी जीवन बिताउँदै आएका राजन पोख्रेलको अनुहार बिहानैदेखि उज्यालो थियो । दिदी दिलशोभाले कारागार परिसरमा भाइटीका लगाइदिएपछि उनले खुसीको आँसु थाम्न सकेनन् । बहिनी गीकुमारी गुरुङको हातबाट कारागारमै भाइटीका लगाउन पाउँदा तीर्थ घले पनि खुसी थिए । पोख्रेल र घले जस्तै कारागारमा मंगलबार २५ पुरुष कैदीबन्दीले दिदीबहिनीको हातबाट टीका लगाए ।
विद्यालय भवनमा गाउँपालिका,"खोटाङ (कास) केपिलासगढी गाउँपालिकाले विद्यालयको भवनबाट कामकाज गरिरहेको छ । आफ्नो भवन नभएपछि पृथ्वी माविको भवनबाट कामकाज गरिरहेको हो । आफ्नो भवन नभएकाले विद्यालयको भवनबाट कामकाज गर्न बाध्य भएको गाउँपालिका अध्यक्ष कृष्णकुमार राईले बताए । राईका अनुसार उपाध्यक्षको कार्यकक्ष, सभाहल, वडा नं ४ को वडा कार्यालय स्कुलकै भवनमा सञ्चालन भएको छ । गाउँपालिका अध्यक्ष, प्रमुख प्रशासकीय अधिकृत, लेखा लगायतको कार्यकक्ष साविक गाविसको भवनबाट सञ्चालन भइरहेको राईले सुनाए । विद्यालयको भवन पर्याप्त छ, अध्यक्ष राईले थपे, आगामी वर्ष आफ्नै भवनबाट कार्यसम्पादन सुरु गरिन्छ । राईका अनुसार १२ कक्षासम्मका लागि छ वटा विद्यालय भवन भएकाले विद्यालयलाई कुनै समस्या छैन । गत वर्षबाट गाउँपालिकाको भवन निर्माणमा बजेट विनियोजन गरे पनि भवन अपूरै छ । गाउँपालिकाले ३ करोड २२ लाख रुपैयाँको लागतमा भवन बनाउने योजना बनाएर उपभोक्ता समितिमार्फत क्रमागत रूपमा खर्च गरिएको गाउँपालिका अध्यक्ष कृष्णकुमार राईले बताए ।"
डोजरबाट खसेर ज्यान गयो,"सल्यान (कास) बाग्चौर नगरपालिकाबाट दार्मा गाउँपालिका ६, गोठीवन जाँदै गरेको रा१क ८१४ नम्बरको डोजरबाट खसेर सोमबार २२ वर्षीय चालक शिवराज बस्नेतको मृत्यु भएको छ । अत्यधिक मदिरा सेवन गरेपछि उनले सहचालक चित्रबहादुर बुढाथोकीलाई डोचर चलाउन दिएका थिए । दार्मा गाउँपालिका ६, गोठीवनका बस्नेतको उपचारका लागि अस्पताल लैजाँदै गर्दा बाटोमै मृत्यु भएको डीएसपी ढकेन्द्र खतिवडाले बताए ।"
बेलायती पर्यटक मृत भेटिए,विराटनगर (कास) खुम्बु क्षेत्र भ्रमणका लागि आएका एक बेलायती नागरिकको मृत्यु भएको छ । कात्तिक ७ गते बेलायतबाट आएर खुम्बु क्षेत्र भ्रमणमा रहेका ५४ वर्षीय केलिनु जोसेफ क्रिस्टोफरको हिमालयन चेन रिसोर्टमा सुतेकै स्थानमा मंगलबार मृत्यु भएको प्रहरीले जनाएको छ ।
बेग्लाबेग्लै घटनामा ३ को मृत्यु,"विराटनगर (कास) मोरङ, इलाम र संखुवासभामा भएका बेग्लाबेग्लै दुर्घटनामा मंगलबार तीन जनाको मृत्यु भएको छ । मोरङको सुन्दर हरैंचा नगरपालिका ९ मा को२९प २७८४ नम्बर मोटरसाइकल र को३२प ८७५० नम्बर स्कुटर जुध्दा मोटरसाइकल चालक मेची नगरपालिकाका एलिस भारतीको मृत्यु भएको प्रहरीले जनाएको छ । स्कुटर चालक सप्तरी महुलीका निश्चल भारती र पछाडि सवार प्रमिला गिरी घाइते छन् । उता, इलामको मानेचोकमा मे७प २०७४ नम्बरको मोटरसाइकल दुर्घटना हुँदा २७ वर्षीय सञ्जय कटुवालको मृत्यु भएको प्रहरीले जनाएको छ । पछाडि सवार सुमन राई घाइते छन् । यसैबीच, संखुवासभाको धर्मदेवी नगरपालिका ४ का ५९ वर्षीय गोविन्द सोम्याहाङको रूखबाट लडेर मृत्यु भएको छ ।"
चित्रगुप्त कलमको मूल्य १ लाख,"राजविराज (कास) एउटा कलमको मूल्य १ लाखभन्दा माथि भन्ने सुन्दा आश्चर्य लाग्न सक्छ । तर, सप्तरीको राजविराजमा मंगलबार एउटा कलम १ लाख १ सय ५ रुपैयाँमा कबोल गरिएको छ । चित्रगुप्त पूजाका अवसरमा मंगलबार राजविराजस्थित चित्रगुप्त मन्दिरमा भएको डाक बढाबढमा चित्रगुप्तको प्रतिमाको हातमा रहेको कलमको उल्लिखित मूल्य कबोल गरिएको हो । प्रत्येक वर्ष भाइटीकाका दिन चित्रगुप्त पूजा गरिन्छ । राजविराज नगरपालिका ८ की रेखादेवी कर्णले सो रकममा कलम लिएको चित्रगुप्त सेवा समितिका महासचिव सतिशकुमार दत्तले जानकारी दिए । विगत ४० वर्षदेखि हरेक वर्ष चित्रगुप्त पुजाका अवसरमा वर्षभरि प्रतिमाको हातमा रहने कलमको डाक बढाबढ हुने गरेको छ । गतवर्ष चित्रगुप्तको कलम ६३ हजार ५ सय ५५ रुपैयाँमा बिक्री भएको थियो ।"
उम्मेदवार छान्न कांग्रेस बैठक,"काठमाडौं (कास) प्रमुख प्रतिपक्षी कांग्रेसले आगामी मंसिर १४ गते हुने उपचुनावका लागि पार्टीका उम्मेदवारहरूको नाम टुंगो लगाउन बिहीबार बिहान पदाधिकारी बैठक बोलाएको छ । पदाधिकारी बैठकमा जिल्ला, प्रदेशसभा निर्वाचन क्षेत्र र स्थानीय तहबाट पार्टी समितिहरूले सिफारिस गरेका नामावलीमाथि छलफल हुने कांग्रेस केन्द्रीय कार्यालयले जनाएको छ । सभापति शेरबहादुर देउवा निवास बुढानीलकण्ठमा बस्ने पदाधिकारी बैठकमा उपचुनाव हुने प्रदेश र जिल्लामा पार्टीको जागरण अभियानमा खटिएका प्रतिनिधिहरूसमेत सहभागी हुनेछन् ।बैठकमा समसामयिक राजनीति, उपचुनावमा पार्टीको तयारी, पार्टीका केन्द्रीय विभाग गठनलगायत एजेन्डामा समेत छलफल हुनेछ । पदाधिकारी तहको छलफलमा हुने सहमतिका विषयमा निर्णय गर्न कांग्रेसले शुक्रबार दिउँसो १ बजे केन्द्रीय कार्यसमितिको बैठक बोलाएको छ । उपचुनाव हुने जिल्ला, प्रदेशसभा निर्वाचन क्षेत्र र स्थानीय तहबाट पार्टीका सम्बन्धित सबै निकायले उम्मेदवारको नाम केन्द्रीय कार्यालयमा सिफारिस गरिसकेका छन् । प्रतिनिधिसभा सदस्य एक, प्रदेशसभा सदस्य तीन तथा धरान उपमहानगरका प्रमुख एक, गाउँपालिकाका अध्यक्ष तीन, उपाध्यक्ष एक र वडाध्यक्ष ४३ गरी ५२ पदका लागि उपनिर्वाचन हुँदै छ ।"
छरपस्ट कानुन एकीकरण गर,"काठमाडौं (कास) कानुनको संख्या धेरै र छरपस्ट भएपछि संसदीय समितिले तिनको एकीकरण गरी सकेसम्म थोरै कानुन बनाएर जनतामाझ पुर्याउन सुझाएको छ । राष्ट्रिय सभाको विधायन व्यवस्थापन समितिले मौजुदा कानुनहरूको अध्ययन गरी तिनलाई एकीकरण गरी चुस्त बनाउन र तिनको जानकारी आम जनतामाझ गराउन सरोकार निकायहरूलाई सुझाव दिएको हो । समितिले कानुनहरूको पुनरावलोकन गर्नुपर्नेमा जोड दिँदै हरेक प्रकारका कानुनलाई जनताले सरल र सहज रूपमा प्राप्त गर्ने बनाउनसमेत सरोकार निकायहरूलाई भनेको छ । कानुनको मान्य सिद्धान्तले कानुनको अनभिज्ञता क्षम्य हुँदैन भनिन्छ । यसको अर्थ कानुनको जानकारी आम जनतासमक्ष राज्यले समयमै पुर्याउनु हो, विधायन समितिले आफ्नो वार्षिक प्रतिवेदनमा लेखेको छ, तर कानुनहरू आम जनतामाझ पुर्याउनका लागि प्रभावकारी व्यवस्थाको कमी देखिन्छ । विधायन व्यवस्थापन समितिका सभापति परशुराम मेघी गुरुङले कानुन बनाएर मात्र हुँदैन भन्दै तिनको कार्यान्वयनको अवस्था र जनतामाझ पुगेनपुगेको हेर्नुपर्ने बताए । ऐनहरू राजपत्रमा प्रकाशित हुने भए पनि अन्य कानुनहरू प्रकाशित नहुने भएकाले तिनलाई एकीकृत गरी प्रकाशन गर्न र जनताले सहज रूपमा प्राप्त गर्ने बनाउन समितिले जोड दिएको हो । समितिले ऐन, नियमावली, विनियमावली, कार्यविधि, निर्देशिकालाई एकीकृत गर्न र तिनलाई अनलाइनमा राख्नसमेत सरोकारवाला निकायहरूलाई सुझाएको छ । नेपाल कानुन आयोगको वेबसाइटअनुसार मौजुदा ऐन ३ सय ३९ र नियमावलीको संख्या ३ सय २९ र ३४ वटा गठन आदेश छन् । प्रधानमन्त्री तथा मन्त्रिपरिषद् कार्यालय, मन्त्रालय, विभागदेखि विभिन्न सरकारी तथा गैरसरकारी निकायका विनियमावली, कार्यविधि, निर्देशिका के कति छन् भन्ने यकिन छैन ।"
म्हःपूजामा विदेशी,"(ललितपुर)  शिरमा ढाका टोपी लगाएर लहरै बसेका विदेशी । सम्मुखमा एकएक मन्दः (मण्डल) । मन्दमा आँखे, वा (धान), हाकु मुस्या (कालो भटमास), ग्वः गु माय् (मास) । अघिल्तिर तःसी (बिमिरो), झमसी, आमासी, पासी, खोसी (ओखर), केरा, अम्बा, भोगटेलगायत फलफूल । तःसीमाथि खेलु इताः, तपुगु जंजका, स्वामाः स्वा (फूलको माला) । मन्दमा सुरुमा थकालीलाई बस्न लगाइयो । त्यसपछि क्रमशः अन्य व्यक्ति बस्न थाले । थकालीलाई शंखको पानीले चोख्याई सुकुन्दा, बिमिरोलगायत फलफूलको पूजा गरी अर्घ्य दिन लगाइयो । यो रौनकसँगै उत्सव सुरु भयो । त्यसपछि सबैले पालैपालो पूजा गरे ।सगुनमा धौ, खेय् र न्या (दही, अन्डा, शुक्ति माछा) देखेपछि विदेशीहरू मुखामुख गर्न थाले । अधिकांश त सलिचा (माटोको कचौरा) मा लोकल रक्सी र जाँडमा रमाइरहेका देखिन्थे । नेवारी परम्पराअनुसार सगुनमा रक्सी वा जाँडमध्ये एक अनिवार्य लिनुपर्छ । ज्यापू समाजका उपाध्यक्ष सन्तमान महर्जनले विधिपूर्वक म्हःपूजा गरे संकट निर्मूल हुने र जगत्मा शान्ति हुने धार्मिक विश्वास रहेको बताएपछि उनीहरू थप हौसिए ।नेवार जातिले तिहारमा म्हःपूजा अथवा आफ्नो शरीरको आफैंले पूजा गरी सुगन (हाँस वा कुखुराको फूल) लिई आपसमा न्हू दँया भिन्तुना (नयाँ वर्षको शुभकामना) आदानप्रदान गर्ने गर्छन् । यस वर्ष ललितपुरमा भने फरक दृश्य देखियो । पाटन दरबार क्षेत्रमा विभिन्न १० देशका ४५ विदेशीले पहिलोपटक सुकुलमा बसेर नेवारी परम्पराअनुसार म्हःपूजा गरेका छन् । उनीहरूलाई यो अवसर ज्यापू समाज यलले जुटाएको हो । सोमबार साँझ इटली, फ्रान्स, स्विट्जरल्यान्ड, अमेरिका, स्विडेन, दक्षिण अफ्रिका, इंग्ल्यान्ड, नर्वे, स्पेनलगायत देशका नागरिक म्हःपूजामा सहभागी भए । नेवारको ठूलो चाड हो स्वन्तिः (तिहार) । नयाँ कार्य सुरु गर्नेबेला सफलताको कामना गरेर शान्तिस्वस्ति गर्ने चलन छ । स्पेनका किलियन जर्नेटले म्हःपूजामा सहभागी हुन पाउँदा खुसी व्यक्त गरे । यस्ता कार्यक्रम प्रत्येक वर्ष आयोजना गर्नुपर्छ, उनले भने, नेपाली परम्परा अन्तराष्ट्रियस्तरमा समेत पुगेको छ, यस्ता आकर्षणले विदेशीलाई तान्छ, जसको फाइदा नेपालको अर्थतन्त्रमा पुग्छ । एउटा जातीय संस्थाले मात्र नभई राष्ट्रले नै योजनाबद्ध तरिकाबाट यसखाले कार्यक्रम आयोजना गर्न सुझाए । विदेशीहरूलाई पूजा गर्न लगाउँदा सम्यक सम्बुद्धका रूपमा आएका पुष्पकेतु राजालाई नमस्कार गरी स्वा (फूल), धू, धूप, सिन्ह, जाकी (अक्षता), चिउरा, मोही, फलफूल, पेय पदार्थ र दक्षिणा राखी मन्त्र पनि वाचन गरिएको थियो । ज्यापू समाजका उपाध्यक्ष महर्जनले राष्ट्रिय विभूति शंखधर साख्वाले देशका जनतालाई ऋण मुक्त गराएको सम्झनामा भाइटीकाका दिनबाट नेपाल संवत् फेरिने गरेको सुनाए । नेपाल सम्वत् ११४० सुरु भएको बताएपछि विदेशीहरूले ह्याप्पी न्यु इयर भन्दै एकआपसमा खुसी साटे । यमपञ्चकको पाँचौं वा अन्तिम दिन भाइटीका गर्ने चलन छ । प्रायः नेवारहरूले भने बुधबार भाइटीका लगाए । संस्कृतिविद् हरिराम जोशीका अनुसार म्हःपूजा जस्ता उत्तम कार्य कृष्णपक्षभन्दा शुक्लपक्षमा गर्ने गरिन्छ । म्हःपूजाको रात समूहगत रूपमा परम्परागत भाकामा गीत गाउँदै देउसीभैलो खेल्ने चलन छ । नेपालमा म्हः (शरीर) लाई महत्त्व दिई पूजा गर्ने सिद्धान्त लीलाबज्रले प्रतिपादन गरेको कथन रहेको संस्कृतिविद् जोशी बताउँछन् । लीलाबज्र लिच्छविकालीन समयका हुन् । उनी तक्षशीला, विक्रमशील महाविहारका प्राध्यापक हुन् । द्यःपिनिगु (देवता) को मूर्तिमा तान्त्रिक शक्तिद्वारा जीवन्यास गर्ने व्यक्ति हुन् । हाम्रो शरीरमा सबै देवीदेवता र तीर्थस्थलहरू रहेको महत्व बुझेर म्हःपूजा गरिएको जनविश्वास छ । ज्यापू समाजका उपाध्यक्ष महर्जनले नेपाल भ्रमण वर्ष २०२० लाई लक्षित गरेर म्हः पूजा आयोजना गरिएको बताए । म्हःपूजाका दिन वसन्तपुरबाट सुरु भएको झाँकीसहितको र्याली जैसीदेवललगनन्हुमटकोहीहिटीभीसमेस्थानयत्खानरदेवीटेंगलअसनइन्द्रचोक भई पुनः वसन्तपुर पुगेर टुंगिएको थियो ।"
नमुना जनगणना चैतभित्र,"काठमाडौं (कास) चैतभित्र नमुना जनगणना गरिने भएको छ । त्यसका लागि केन्द्रीय तथ्यांक विभागले राष्ट्रिय जनगणना २०७८ को लोगो, मूल नारा र नमुना जनगणनाको समयतालिका सार्वजनिक गरिसकेको छ । सबै प्रदेश, हिमाल, पहाड र तराईको जनसंख्याको समानुपातिक प्रतिनिधित्व हुने गरी नमुना जनगणना सञ्चालन गरिने विभागको भनाइ छ । नमुना जनगणनालाई प्रत्येक प्रदेशबाट २ जिल्लाका दरले १४ जिल्लाका ५५ वडामा सञ्चालन गरिनेछ, जसमा प्रदेश १ को पाँचथर र मोरङ, प्रदेश २ को धनुषा र पर्सा, प्रदेश ३ को मकवानपुर र काठमाडौंमा हुनेछ । गण्डकी प्रदेशको बागलुङ र कास्की, प्रदेश ५ को रूपन्देही र प्यूठान, सुदूरपश्चिम प्रदेशको कैलाली र दार्चुला तथा कर्णाली प्रदेशको सुर्खेत र जुम्लामा हुनेछ । ती जिल्लाका करिब ११ हजार ६ सय १० घरपरिवारमा नमुना जनगणना हुनेछ । त्यसका निम्ति १ करोड १७ लाख बजेट विनियोजन भएको विभागको जनसंख्या शाखाका निर्देशक ढुण्डीराज लामिछानेले जानकारी दिए । नमुना जनगणनामा १ सय २२ जनशक्ति खटाइनेछ, उनले भने, सुपरिवेक्षक र गणक करारमा नियुक्त गरिनेछ । त्यसका लागि माघ १ बाट चरणबद्ध तालिम सञ्चालन गरिनेछ । १५ जना सुपरिवेक्षक, ६० जना गणक र अन्य ४७ जना जनशक्ति रहने उनको भनाइ छ । विभागले नमुना जनगणनाका निम्ति तथ्यांक कार्यालयका प्रमुखहरूको तालिम र जिल्ला पाइलट जनगणना कार्यालय स्थापना गर्नेछ । घरपरिवार सूचीकरणलगत्तै चैत ९ बाट गणना सुरु हुनेछ, निर्देशक लामिछानेले भने, गणकले चैत २३ गतेभित्र काम सक्नेछन् । जिल्लाले कन्ट्रोल फारम तथा लगत फारम तोकिएको स्थानमा रुजु गरेलगत्तै चैत मसान्तभित्र नमुना जनगणनाका सम्पूर्ण फारम केन्द्रमा बुझाउनेछ ।"
"घर बन्यो, पुर्जा छैन","(सल्यान)  छत्रेश्वरी गाउँपालिका भोटेचौरका सन्देश नेपालीले २०३८ सालमा सुकुम्बासी समस्या समाधान आयोगबाट घर बनाउन ७ मिटर जमिन पाए । त्यसमा घर बनाएर बस्न थालेको २५ वर्ष पुग्यो । तर, अहिलेसम्म उनले लालपुर्जा (जग्गाधनी पुर्जा) पाएका छैनन् । सोही गाउँपालिकाअन्तर्गत लान्तीका भुवन बादीले २०५४ मा जग्गा पाएर घर बनाई बस्दै आए पनि लालपुर्जा अझै पाएका छैनन् ।जिल्लामा यस्ता थुप्रै सुकुम्बासीले आयोगबाट जग्गा पाए पनि लालपुर्जा पाएका छैनन् । हामीलाई त उतिबेलै जग्गा दिएर लालपुर्जा दिने भनिएको थियो, भुवनले भने, तर अहिलेसम्म अत्तोपत्तो छैन । आयोगले २०३८ र २०५४ मा छत्रेश्वरीको लान्ती, भोटेचौर, त्रिवेणी, शारदा नगरपालिकाको शान्तिनगर आसपास क्षेत्र, बनगाड कुपिण्डे नगरपालिकाको देवस्थल, अम्रालगायत जिल्लाका विभिन्न ठाउँमा करिब ५ सय व्यक्तिलाई जग्गा उपलब्ध गराएको थियो । उनीहरूले ५ देखि १० मिटर जमिन पाएका थिए । लान्तीकै गणेश भारतीले आयोगबाट पाएको जग्गामा ७ लाख रुपैयाँ खर्च गरी घर बनाएका छन् । लालपुर्जाका लागि पटकपटक सुकुम्बासी समस्या समाधान आयोगको कार्यालयमा गए पनि निराश भएर फर्किनुपरेको उनले सुनाए । आयोगले ५ देखि १० मिटर जमिन उपलब्ध गराए पनि किनबेच भइरहनु र वन क्षेत्रमा अतिक्रण बढ्नुले जिल्ला मालपोत कार्यालयले लालपुर्जा नदिएको हो । लान्तीका भीमबहादुर ओलीले मालपोतले छानबिन गर्नुको साटो पुर्जा नै दिन रोक्नु गलत भएको बताए । लान्ती र भोटचौरमा हालसम्म २०२५ जनाले लालपुर्जा पाए पनि करिब २ सयजना पुर्जाबाट वञ्चित रहेका उनले बताए । लालपुर्जा नहुँदा कतिबेला उठिबास हुने हो पत्तो छैन, उनले भने, एक त अहिल्यै पनि सडक र वनले बेलाबेला कचकच गरिरहन्छ ।पुर्जाका लागि सुकुम्बासीले बारम्बार सम्बन्धित निकायमा माग राख्दै आएका छन् । ३ वर्षदेखि त जिल्लास्थित सुकुम्बासी समस्या समाधान आयोगको कार्यालय नै छैन । वनगाड कुपिन्डेमा बस्दै आएका पूर्ण नेपालीले पुर्जा नहुँदा कामका लागि भारत जानुपर्ने बाध्यता सुनाए । पुर्जा पाए जग्गा धितो राखेर व्यापार गर्ने सोच भए पनि अधुरै रहेको उनले बताए । बस्न घर त बनाएका छौं, तर पुर्जा नभएकाले आफ्नो जस्तै लाग्दैन, उनले भने, सुकुम्बासी भएर कहिलेसम्म बस्नुपर्ने हो थाहा छैन ।आयोगको जिल्लास्थित कार्यालयले ३ वर्षअघि पुर्जा दिन फाराम भराएको थियो । तर, भरिएका ती फाराम अहिले कहाँ छन् भन्ने सुकुम्बासीलाई थाहा छैन । मालपोत कार्यालयका खरिदार हुर्मतबहादुर हमालले आयोगले संकलन गरेका फारामहरू मालपोत कार्यालयमा ल्याएर थन्क्याइएको बताए ।"
विद्युत्मा फेरिएको चुनौती,"बत्ती बाल्नका लागि मात्रै विद्युत्को प्रयोग हुनु, विद्युत्को गुणस्तरीयता र मूल्यमा प्रश्न उठाउँदै औद्योगिक क्षेत्र बिजुलीको बढी प्रयोगमा अनिच्छुक रहनु, सबै क्षेत्रमा विद्युतीकरण नहुनुजस्ता कारणले विद्युत्को माग बढ्न नसकेको अनुमान गर्न सकिन्छ । त्यसैले केही वर्षअघिसम्म विद्युत् अभावले पिरोलिने प्राधिकरणलाई अब अर्को चुनौती छ देशभित्र उत्पादित विद्युत् कसरी खपत गर्ने ?यसका लागि ऊर्जा मन्त्रालय र विद्युत् प्राधिकरणले क्षेत्रीय बजार खोज्ने काम सुरु गरिसकेका छन्, यस कामलाई थप तीव्रता दिन जरुरी छ । नेपालमा उत्पादित विद्युत् भारत र बंगलादेशमा बिक्री गर्ने नेपाली योजना अहिले प्रारम्भिक चरणमा छ । यसलाई तीव्रता नदिए आगामी दिनमा उत्पादित विद्युत् खेर जाने अवस्था आउन सक्छ । स्वदेशमा उत्पादित विद्युत् केही घण्टा पनि खेर जाने अवस्था आउनु बिक्री गरेर आम्दानी गर्ने अवसर त गुमाउनु हो नै लगानीकर्ताले चर्को व्याजमा ऋण लिएर आयोजनामा गरेको लगानीलाई सरकारले उपेक्षा गर्नु पनि हो ।उत्पादित विद्युत् खेर जान्छ भन्ने अनुमानका आधारमा मात्रै नभई नेपालको तुलनात्मक लाभको यस क्षेत्रबाट बढीभन्दा बढी फाइदा लिन पनि सरकारले विद्युत्को खपत र प्रयोगलाई बढाउन जरुरी छ । विद्युत्को क्षेत्रीय बजार खोज्दै गर्दा सरकारले आन्तरिक रूपमा पनि खपत बढाउनेतर्फ कदम चाल्नुपर्छ । त्यसका लागि डिजेलपेट्रोल र ग्यास आयातलाई प्रतिस्थापन गर्दै विद्युतीय सवारी र विद्युतीय चुल्हो प्रयोगका लागि प्रोत्साहित गर्नु सरकारको दायित्व हो । जसले गर्दा बर्सेनि २४ अर्बभन्दा बढीको पेट्रोलियम आयातलाई कम गराउन र बढ्दो व्यापार घाटाको घाउमा मल्हम लगाउन सकिन्छ ।"
प्रतिपक्षी कांग्रेसको तनाव,"देशको सबभन्दा ठूलो लोकतान्त्रिक पार्टी यति बेला राजनीतिक हिसाबले अस्तव्यस्त मात्र छैन, तनावग्रस्त पनि छ । सभापति शेरबहादुर देउवाको कार्यशैलीप्रति विमति जनाउँदै प्रतिस्पर्धी रामचन्द्र पौडेल र उनका सहयोगीहरूले सभापतिको निरन्तर विरोध गर्दै आएका छन् । उनीहरूको आरोप छ, सभापति देउवामा नेपाली कांग्रेसजस्तो ऐतिहासिक पार्टी सञ्चालनका लागि भिजन भएन । उनले पार्टी एकता मजबुत तुल्याउन सकेनन् । पार्टीभित्र निरन्तर उठिरहेका असहमतिका स्वरहरूलाई सभापतिले न सम्बोधन गर्नसके, न आवश्यक सम्मान । सभापतिका रूपमा उनले भ्रातृ संगठनका लागि आवश्यक संगठनात्मक संरचनासम्म दिन सकेनन् । विद्यार्थी संघ, तरुण दल, महिला संघ, किसान संघ लगायतका वर्गीय संगठनहरूको अवस्था दयनीय रह्यो । एउटै भ्रातृ संगठनका दुई समानान्तर कार्यक्रम हुन थाले । सभापति देउवाले पार्टीभित्रका अराजक गतिविधि रोक्न सकेनन् । उनी असक्षम सभापति हुन् ।यो सत्य हो, देशमा कम्युनिस्ट शासनको राप र ताप बढ्दै गएका बेला नेपाली कांग्रेस पार्टीले प्रतिपक्षको भूमिका सक्रिय रूपले निर्वाह गर्न सकेको छैन । देशका विभिन्न प्रदेश र स्थानीय तहमा कहाँ के भइरहेको छ ? सरकार र सरकार सञ्चालन गर्ने पार्टीले कस्ता गतिविधि गरिरहेका छन् ? त्यसमा सामान्य जनताको प्रतिक्रिया के छ ? यी सबै जानकारी एकीकृत हिसाबले आउने व्यवस्था कांग्रेसमा देखिँदैन । पार्टीका नेताहरूले मूलधारका सञ्चार माध्यमले भन्दा पनि सामाजिक सञ्जालले छरेका अप्रशोधित सूचनाका आधारमा राजनीतिक प्रतिक्रिया दिने गरेको पाइन्छ । पार्टीका प्रवक्ताको हातमा जहाँबाट जे सूचना आइपर्छ, त्यसको प्रतिक्रिया दिनेसम्मको बाध्यता छ । पार्टीबारे जनताको अभिरुचि बढ्दै गएको अवस्थामा पनि कांग्रेस पार्टीको सूचना संयन्त्र ध्वस्त छ भन्न हिचकिचाउनु पर्दैन । पार्टीले आफ्नो मुखपत्रसमेत चलाउन सकेको छैन ।यसलाई विडम्बना नै मान्नुपर्ला, सभापति देउवाविरुद्ध उनका प्रतिपक्षीको आरोपमा नयाँ कुरा केही छैन । भिजन का हिसाबले, जसरी सभापति देउवामा कुनै भिजन छैन, त्यसरी नै प्रतिस्पर्धी नेता रामचन्द्र पौडेलमा पनि कुनै भिजन छैन । अहिले देउवासँग एउटा गुट छ, जसको परिधि पौडेल गुटको भन्दा फराकिलो देखिन्छ । किनभने देउवा सभापति छन् । उनका गुटमाथिका उपगुट पनि धेरै छन् । सरकारको प्रमुख प्रतिपक्षका नेता र नेपाली कांग्रेसका सभापतिका रूपमा पार्टीका विभिन्न स्रोतमाथि उनको स्वाभाविक नियन्त्रण छ । देउवाकी पत्नी श्रीमती आरजु देउवा राजनीतिमा सक्रिय छिन् । सभापति देउवाको गृहपृष्ठ को सञ्चालन उनैले गर्दै आएकी छन् । उमेरले ७५ वर्ष कट्नै लागेका देउवालाई भरोसालाग्दो सहयोगीको जरुरत हुन्छ नै । त्यस्तो भरोसालाग्दो सहयोगी आफ्नी धर्मपत्नीभन्दा अर्को कोही हुने कुरा भएन । श्रीमान् देउवाको राजनीतिलाई आफ्नो हकमा सुदृढ गराउन खोज्नु श्रीमती देउवाका लागि पनि अस्वाभाविक नहोला ।देउवा र पौडेल गुटमा बाँडिएका कांग्रेसका थुप्रै प्रभावशाली नेताका आआफ्नै गुट छन् । अहिले कुनै पनि नेता चलायमान देखिएका छैनन् । स्वयं देउवा गुटका नेताहरूलाई सभापतिको पहिलो कमजोरी बुढ्यौली हो भन्ने थाहा नभएको होइन, तर बुढ्यौलीको कुरा उठाउनु मानवीय नहुने तर्कका आडमा उनका अन्य कमजोरीमा समेत पर्दा हालिएको छ । यही तर्कको आडमा अर्का वयोवृद्ध नेता पौडेलका बारेमा पनि उनका समर्थकहरू कुनै टिप्पणी गर्न चाहँदैनन् । बडो अनौठो अवस्था छ कांग्रेसको । अहिलेका जति पनि झगडा छन्, त्यसको मूलमा देउवाको उच्चताबोध र पौडेलको लघुताबोधले जन्माएको क्षोभ रहेको छ । कुनै बेला कांग्रेसमा राशश अर्थात् रामचन्द्र, शैलजा र शेरबहादुर त्रिमूर्तिका रूपमा देखिन्थे । ती तीन मूर्तिमध्ये शैलजाको अत्यन्त दुःखद निधन भयो । शेरबहादुर चार पटक देशको प्रधानमन्त्री हुँदा रामचन्द्र एक पटक पनि भएनन् । उनी आफ्नो पराजयलाई मूल विषय बनाएर पार्टीका समस्याहरूबाट छड्किन चाहन्छन् । एक पटक पार्टीसत्ता र सरकारको ताजपोशी गर्ने चाहना छ उनको । तर त्यो समय भिड्किइसकेको छ । कांग्रेसभित्र देशव्यापी रूपमा विस्तार भएको आत्मघाती गुटबन्दी २०४६ सालको राष्ट्रिय जनआन्दोलनपछि त्यति बेला जन्मिएको हो, जब राजनीतिक हिसाबले दिगो र मजबुत पार्टीमा अचानक विग्रह आयो । अहिले जसले जतिसुकै ढाकछोप गरे पनि, गिरिजाप्रसाद कोइरालाले सर्वमान्य नेता गणेशमान सिंह र सभापति कृष्णप्रसाद भट्टराईसँग सरकार सञ्चालन को विधि र प्रक्रिया तथा पार्टी र सरकारबीचको सम्बन्धमा सिंह र भट्टराईसँग असहमति जनाएपछि कांग्रेसभित्र गुटका थुप्रै मुना पलाउन थालेका हुन् । एक समय यस्तो पनि आयो, जब तत्कालीन अर्थमन्त्री महेश आचार्यको चेम्बरबाट राजा वीरेन्द्रलाई अपदस्थ गरी गणेशमान सिंह गणतन्त्र नेपालका राष्ट्रपति बन्ने तयारी भएको धूवाँ बाहिर सहरभरि फैलाइयो । यो धूवाँबाट प्रभावित तत्कालीन श्री ५ को सरकारका कतिपय उच्च ओहदाधारीहरू जिज्ञासाको अतृप्तिले छटपटाएका थिए ।हिजो के भएको थियो ? आजको राजनीतिमा त्यसको सन्दर्भ नरहेको सोच्ने धेरै होलान् । तर भविष्यको धार इतिहासले नै कोरेको हुन्छ । २०५८ सालसम्म प्रधानमन्त्रीका रूपमा पूरै कांग्रेस संगठनलाई आफनो कमान्डमा राखेर शासन गर्ने गिरिजाप्रसाद कोइराला आमूल परिवर्तन को बाटोमा हठात् लागेका थिएनन् । परिवर्तनको यो बाटोमा लाग्दा उनको मनमा राजा ज्ञानेन्द्रबाट भएको आफ्नो निरन्तरको अपमानको चोट मात्रै थिएन, कांग्रेस संगठनको कमजोर अवस्था र कांग्रेस कार्यकर्ताको मनोदशाको पीडासमेत थियो ।पहिलो संविधानसभाको चुनावमा कांग्रेसको हार अकल्पनीय थियो । देशमा शान्ति प्रक्रियाको प्रारम्भ गर्ने र गणतन्त्र स्थापना गर्ने पार्टीको चुनावमा पराजय कार्यकर्ताका लागि अनौठो थियो । स्वास्थ्यका कारणले कोइराला चुनाव प्रचारमा गएनन् । यो हारसँगै कोइरालाका राजनीतिक परिकल्पना ओझेलमा परे । देशमा जनआन्दोलन भएको थियो । तर सजिलै गणतन्त्र आउनमा माओवादी जनयुद्ध को भूमिका सशक्त थियो । मूलधारका भनिने राजनीतिक दलहरूको चेतनामा समेत गणतन्त्र घुस्न सकेको थिएन । आज पनि मूलधारका नेता गणतन्त्र र संघीयताका बारेमा भ्रमित छन् ।पौडेल समूह जतिसुकै हतारिए पनि देउवाले स्वैच्छिक अवकाश लिँदैनन् । वर्तमान कांग्रेस कार्यसमितिको म्याद २०७६ फागुनमा समाप्त हुन्छ । विधान अनुसार, त्यसपछि एक वर्षको अवधि देउवा कार्यसमितिले नै थप गर्न सक्छ । त्यतिले नपुगे ६ महिना म्याद थप्ने प्रावधान पनि छ । यो हिसाबले अहिले नै महाधिवेशनको मुद्दा उठाउनु र त्यसका लागि देउवाका विरोधीहरू बटारिनुको खासै अर्थ देखिँदैन । देउवाको विरोधमा अहिले जोजो लागेका छन्, ती कसैसँग पनि पौडेललाई सभापति वा प्रधानमन्त्री बनाउने क्षमता छैन । पौडेलको विरोधमा रहेका देउवापक्षीय नेताहरूको क्षमता पनि यही हो । देउवासँग आफ्ना समर्थकहरूको चित्त बुझाउन सक्ने तागत छ । तर पौडेलसँग त्यो छैन । नेपाली कांग्रेसको सबभन्दा उच्चाटलाग्दो प्रचलन पार्टी सदस्यहरूका बीचमा कहिल्यै कुनै पनि विषयमा गम्भीर छलफल नहुनु हो । अहिले देशमा ठूला घटना भएका छन् । चीनको बीआरआई र अमेरिकाको इन्डोप्यासिफिकका बारेमा पार्टी सचेत र सजग रहनुपर्ने हो । त्यस्तो चासो कांग्रेसका नेताहरूले अहिलेसम्म देखाएका छैनन् । देशमा भ्रष्टाचारको बिगबिगी छ, पार्टीका नेताहरूलाई कुनै मतलव छैन । दुईतिहाइको सरकारको लगाम कस्नेभन्दा हेरेर बस्ने परिपाटी खतरनाक छ ।सन्तनेता कृष्णप्रसाद भट्टराईको उत्तराधिकारीका रूपमा गिरिजाप्रसाद कोइराला पार्टीको अविच्छिन्न सभापति बने । उनले कहिल्यै कुनै पनि महत्त्वपूर्ण विषयमाथि पार्टीमा छलफल गराएनन् । यसो भनौं, छलफलको त्यो संस्कार सुरु नै भएन । खुमबहादुर खड्काले सभापति गिरिजा कोइरालाले पार्टीको कार्यसमितिमा प्रस्ताव नै नराखी देशलाई धर्मनिरपेक्ष बनाएको बताएका हुन् । खड्काले पनि यो कुरा कोइराला जीवित रहेका बेला उच्चारण गरेनन् । अहिले खड्का र कोइराला दुवै जीवित छैनन् । तर कांग्रेसभित्र खड्काले लगाएको हिन्दु राष्ट्रको नारा बोकेर हिंँड्ने निकै छन् । यो सत्य हो, राजनीतिमा कांग्रेसको हस्तक्षेपकारी भूमिका खोज्ने प्रबुद्ध वर्ग र सर्वसाधारण नेपाली जनता, कांग्रेसका सामान्य तर निष्ठावान् कार्यकर्ता तथा राजनीतिमा कांग्रेसको उपस्थिति खोज्ने राजनीतिक शक्तिहरू कांग्रेस कमजोर भएकामा चिन्तित छन् । उनीहरूलाई देउवा वा पौडेलमा को प्रभावशाली हुन्छन् भन्ने चिन्ता छैन । उनीहरूको मुख्य चिन्ता भनेको राजनीतिमा कांग्रेसको शक्तिशाली पुनरागमन हो । किनभने देशमा कांग्रेस मात्र एउटा यस्तो स्थापित राजनीतिक शक्ति हो, जसले एकाधिकारवादी चिन्तनलाई चुनौती दिन सक्छ । कांग्रेस अहिले त्यो अवस्थामा छैन । गएको चुनावयता कांग्रेसको हालत सातो गएको सानो बच्चाको जस्तो भएको छ । यो प्रतिदिन शक्तिहीन हुँदै गएको छ । सुशील कोइरालाको सभापति कालदेखि नै यसले नीतिगत गल्ती गर्दै आएको छ । मधेसी र जनजातिको आस्थामाथि कांग्रेसले पटकपटक अन्तर्घात गरेको छ । यही कारण हो, विगत चुनावमा यसको आधार नराम्रोसँग हल्लिएको थियो ।देउवा होऊन् वा पौडेल, हाल नेतृत्वको वृत्तमा रहेका कुनै पनि नेतामा नेपाली कांग्रेसको नेतृत्व गर्ने क्षमता देखिँदैन । वर्तमान नेतृत्वका प्रखर आलोचक शेखर कोइरालादेखि शेरबहादुर देउवासम्म सबैको उमेर ७० वर्ष कटिसकेको छ । यो अवस्थामा रहेका नेतागणबाट कांग्रेसले जीवन्त नेतृत्वको आशा गर्नु मृगमरीचिका मात्र हुनेछ । हो, पहिलो लहरका नेताहरूको विकल्पमा कांग्रेसमा आशा र भरोसा गर्न सकिने नेताहरूको कमी भएको होइन । उनीहरू सहरबजार र समाचार माध्यममा परिचित भए पनि जनताका माझ जनताका मानिस भएर स्थापित हुन बाँकी नै छ । कांग्रेस राजनीतिमा दुइटा धार स्पष्ट देखिएको छ । एउटा धारको प्रतिनिधित्व गिरिजाप्रसाद कोइरालाले गरेका छन् । यो धारले राजनीतिलाई उपयोगिताका आधारमा हेर्छ । तर यसका जरा बलिया छैनन् भन्ने पछिल्लो समयमा देखिएको छ । नेपालको राजनीतिमा गिरिजाप्रसाद कोइरालाको योगदानलाई कसैले इन्कार गर्न सक्दैन । नेपालबाट २४० वर्ष लामो राजतन्त्र उखेलेर त्यसको ठाउँमा गणतन्त्रको स्थापना गर्नु चानचुने कुरा थिएन । तर उनको प्रधानमन्त्री कालमा भएका अनेकौं चलखेलले गर्दा उनको व्यक्तित्व सर्वस्वीकार्य हुन सकेको छैन । सामान्य मानिसको मनमा बीपी कोइरालाको छवि अहिले पनि चम्किलो र उजागर रहेको छ । बीपीको अठारमहिने शासनमा त्यस्तो चामत्कारिक कुरा केही हुन पाएनन् । तर त्यो शासनकालमा ठोस नेपाली भिजन तयार भयो । बीपीले नेपालको आधुनिकीकरणको सूत्रपात गरे । जनताको स्वतन्त्रताका लागि आजीवन संघर्ष गरे । २०३३ सालमा राष्ट्रिय एकता र मेलमिलापको नीति लिएर निर्वासनबाट स्वदेश फर्किएका बीपीलाई जनताले नजिकबाट चिने । अहिले नेपाली कांग्रेस भन्नेबित्तिकै बीपीको नाम पर्यायवाची हिसाबले आउने गर्छ ।यति बेला जनताले कांग्रेस नेताका रूपमा त्यस्तो व्यक्तिको खोजी गरेका छन्, जसले बीपीबाट सुरु भएको राजनीतिक धर्म को पालना गर्न सकोस् । कांग्रेसमा अहिले जो देखा परेका छन्, तिनले कुन हदसम्म बीपीका मान्यताहरूलाई अघि बढाउन सक्छन् ? यसै भन्न सकिने अवस्था छैन । २०५६ सालको निर्वाचनमा कांग्रेसको अवस्था अहिलेको जस्तै कमजोर थियो । परिस्थितिको तकाजाले सभापति गिरिजाप्रसाद कोइरालाले कृष्णप्रसाद भट्टराईलाई कांग्रेसका तर्फबाट प्रधानमन्त्रीको उम्मेदवार बनाए । भट्टराईको विजय अपेक्षित थियो । त्यो महामारीबाट कांग्रेस उम्कियो । अहिलेको अवस्थामा कांग्रेस सभापति देउवाले यस्तै दूरदर्शी कदम चाल्न सके भने कांग्रेस अहिलेको हाहाकारबाट उठ्न सक्ने सम्भावना छ । राजनीतिमा अबको प्रयोगका पात्र बीपीका कान्छा छोरा तथा कुनै समयका प्रसिद्ध आँखा चिकित्सक डा शशांक कोइराला हुन सक्छन् । अपेक्षाकृत कम उमेरका शशांक कोइराला तीन पटक संसद सदस्य भइसकेका छन् । उनी अघिल्लो पटक नै देउवालाई चुनौती दिन तम्तयार थिए । त्यो बेला राजनीतिक सहमति मा शशांक पछि हटेका थिए ।यो तथ्य हो, आजको समयमा विरासतको राजनीति खतरनाक प्रावधान हो । तर दक्षिण एसियामा विरासतको आकर्षण पनि घटेको छैन । शशांक आफ्ना पिताप्रति इमानदार र संवेदनशील देखिन्छन् । उनले बीपीका आदर्शहरूको फँडानी गर्नेछैनन् भन्ने आशा राख्ने धेरै छन् । उनी सभापति पदका लागि योग्य छन् कि छैनन् ? त्यसको जाँच उनी आफैले दिनुपर्नेछ । अहिलेका लागि यी कुरा प्रस्ताव मात्रै हुन् । राजनीति कुलो होइन, नदी हो । नदीले आफ्नो बाटो आफै बनाउँछ ।"
संघीयता कार्यान्वयन उल्टो,"कात्तिक १० गते प्रकाशित कृष्ण खनालको कता गइरहेको छ, संघीय अभ्यास ? मा संघीयता खारेज गरे पनि हुन्छ भन्नेसम्मको तर्क गरिएको छ । पहिले उनी संघीयताप्रति जति उत्साही थिए, अब त्यति छैनन् । संघीयता मधेस आन्दोलनको उपज हो । त्यसैले सत्ताधारी नेतृत्व वर्गले संघीयताको लागि रुचि देखाएका छैनन् र उचित गृहकार्य पनि गरेनन् । २०४६ सालको आन्दोलनपछि अञ्चलाधीश कार्यालय हट्यो । त्यसको औचित्य दरबारको प्रतिनिधित्व बाहेक अरु केही थिएन । त्यस्तै ६२६३ को आदोलनपछि जिल्ला कार्यालय हट्नुपर्थ्यो । जिल्ला, प्रदेश मातहतको अंश हो । तर त्यसलाई संघको प्रतिधिधि बनाएर राखिएको छ । जिल्लाहरू हट्नुपर्थ्यो । र प्रदेशलाई नै नयाँ जिल्ला तोक्ने अधिकार दिनुपर्थ्यो । त्यसले के हुन्थ्यो भने महेन्द्रले बनाएका जिल्ला खारेज हुन्थे । तर अहिले संघ सञ्चालकहरूलाई महेन्द्रले बनाएका जिल्लामात्र होइनन्, स्वयं महेन्द्र पनि प्रिय छन् । उनको शासन शैलीलाई अहिलेका नेतृत्व पनि त्याग्न चाहँदैनन् । अहिले पनि २०४६ पछिका जिल्लाले झैं नै सबै काम गरिरहेका छन् । भन्नका लागि स्थानीय र प्रदेश सरकार छ, तर केही छिटपुट महत्त्वहीन काम बाहेक उसलाई केही अधिकार दिइएको छैन । प्रदेशको काम पहिलेको जिल्ला विकास जति पनि छैन । जुन नेतृत्वका लागि गणतन्त्रसमेत बयलगाडा हो भने संघीयता त केटाकेटीको खेलौनामात्र होला । डाशिवशंकर यादव, छपकैया, वीरगन्ज"
संस्कृतिमा विकृति,"धर्मबाट सिर्जित सांस्कृतिक चाडहरू राम्रा, रमाइला र खुसियाली मनाउन हुन्छन् । हिन्दुको देउसीभैली पनि यसैमा पर्छन् । देउसीभैली खेल्नेले यतिउति दक्षिणा रकम राख्नैपर्छ भनेर भट्याउने गर्छन् । दर्जनौंको समूहमा आउने देउसीभैलीलाई दक्षिणा दिन सय होइन, हजारौं रकम आवश्यक हुन्छ । तिहार चाडसँग जोडेर तास, जुवा र लङ्गुरबुर्जा जस्ता धननाश, समयनाश र घरबास उठीबास गराउने नराम्रो खेलको संस्कृति कदापि रमाइलो र सुसंस्कार हुन सक्दैन । अर्कोतर्फ देउसीभैली हिन्दुहरूले गैरहिन्दुहरूको घरमा गएर खेल्नु पनि ठिकै होला । तर त्यो घर धनाढ्यको हो, त्यो घरबाट यतिउति रकम देउसीभैलीबाट उठाउने भन्ने पूर्वसोच बनाएर खेल्दा सांस्कृतिक पक्षसँग भन्दा पनि आर्थिक पक्षसँग स्वार्थ गाँसिन्छ । यो राम्रो होइन । गैरहिन्दुले पैसाकै लागि देउसीभैली खेल्नु पनि राम्रो होइन । यसतर्फ सोचौं । तिहारसँग जोडेर ससाना बालबालिकाहरू पनि देउसीभैली खेल्दै पैसा माग्न समूह बनाउँछन् । शिवरात्रिमा डोरी टाँगेर बाटो, सडक छेक्छन् । हतारमा हिंँडिरहेका यात्रुले गाली गर्छन् । धर्मगुरु, संस्कृतिविद र शैक्षिक संस्थाहरूले यसबारे समाजमा बहस चलाउनुपर्ने पो हो कि ? नेपालीबीच धार्मिक सहिष्णुता, सामाजिक सद्भाव र जातीय भातृत्व कायम राख्दै विशिष्ट पहिचानलाई पनि संरक्षण र स्थायित्व गर्न तथा फजुुल खर्च हुन नदिन समाजका अगुवाहरू र बौद्धिक वर्गले बेलैमा ध्यान दिन जरुरी छ । असल संस्कृति जोगाउने र खराब भए त्याग्नेतिर लाग्नुपर्छ । फुर्पा तामाङ, ठूलोभार्खु, रसुवा"
नीति र प्रवृत्ति बदलौं,"यस पटक दसैंको मुखैमा भारतले प्याजको निर्यात बन्द गरिदिँंदा त्यसको आपूर्ति कम भई एकाएक मूल्यवृद्धि भएको थियो । यो अवस्था अझै जारी छ । यसले गर्दा देशैभरि उब्जने प्याज आगामी वर्ष यतै खेती गरेर पर्याप्त फलाउने चर्चा दसैंअघि नै सरकारी स्तरमा एकदुई दिन चल्यो पनि । बेलाबखत यस्ता सरकारी गफहरू हुने गर्छन् । तिहारका लागि चाहिने सामग्रीको आयातमा भने कुनै कठिनाइ नभएपछि बजारमा जति पनि पाइयो । शुभकामना आदानप्रदान गरियो र टन्न किनियो भाइमसला, रंगोली, फलफूल इत्यादि । यस्तो भएपछि आगामी वर्ष तिहारका लागि आवश्यक पर्ने कुनै पनि सामग्री यतै उब्जाउनेबारे कुनै चर्चा र चिन्तै गर्नु परेन । यसै सन्दर्भमा पटाका, रंगोली, बियर, तेल इत्यादिलाई छाडेर तिहारका लागिमात्रै पाँच अर्बको सामान आयात गरिएको समाचार कात्तिक ११ गते कान्तिपुरमा पढियो । आयात गरिएका नरिवल, काजु, बदाम, ओखर, पास्ता, सुपारी, केरा, खजुर, सुन्तला, अमिलो फलफूल, किसमिस, स्याउ हेर्दा तीमध्ये अधिकांश वस्तु नेपालमै उत्पादन हुने देखिन्छन् ।चाड मनाउने भनेको संस्कृति जोगाउने हो ।संस्कृति जोगाउने कामलाई तडकभडकसँग जोड्न नहुने हो । आफूसँग जे छ, त्यसैले काम चलाउँदा हाम्रो इज्जत पनि जाँदैन, हाम्रा देवीदेवता बेखुसी पनि हुँदैनन् र हामीलाई पाप पनि लाग्दैन भने किन महँंगो मूल्यमा कहाँकहाँदेखि झिकाएर चाड मनाउनुपर्यो ? सके त यी सामान पुग्नेगरी आफैले उत्पादन गर्नुपर्यो । त्यसो गर्न नसकेर थोरै उत्पादन हुने भए, जति हुन्छ, त्यसैले काम चलाउँदा भैहाल्छ । अल्छे तिघ्रो, स्वादे जिब्रो गरेर कहाँ पाइन्छ ? काजु, पास्ता, खजुर, किसमिस हाम्रो देशमा हुँदैन भने ती नहुने बित्तिकै तिहारै मनाउन मिल्दैन त ? खानेकुराको सन्दर्भमा हिताहार (हित गर्ने कुरामात्र खाने), मिताहार (थोरै खाने) र ऋताहार (समय अनुसार खाने) मा ध्यान दिने भनिन्छ । यस्तो स्मरणीय कुरा बिर्सेर जे पनि खाने, धेरै खाने र बेमौसममा पनि खान खोज्ने प्रवृत्तिले हामीलाई अस्वस्थ र कंगाल बनाउनु सिवाय केही गर्दैन । यसरी हामी चाडैपिच्छे फजुल खर्ची हुन आनन्द मान्ने र सरकार हामीलाई खुसी पार्न सामान आयात गर्नमा नै गौरव ठान्ने प्रवृत्तिले हामीलाई सधैं किनिखाने र परनिर्भर बनाउँछ । इन्द्रकुमार श्रेष्ठ, सिर्जनानगर, भक्तपुर"
प्रहरी कसको साथी ?,"प्रहरी कसको साथी ?खुला लोकतान्त्रिक समाजमा नागरिकले राज्यको विरोध गर्न पाउनुपर्छ । राज्यका बेथिति, विभेद, पुरातन मानसिकतालाई चुनौती दिन पाउनैपर्छ । यी चुनौती शान्तिपूर्ण छन् भने, प्रहरीले गलत हस्तक्षेप गर्न पाउनु हुँदैन । प्रहरीले कानुन र त्यसको स्पिरिट को पालना गर्नैपर्छ । सायद स्वस्थ लोकतान्त्रिक समाजमा आफूलाई ढाल्न पनि प्रहरीले प्रहरी मेरो साथी जस्ता अभियान चलाएको हो । नेपाली नागरिकका हैसियतले त्यस्ता अभियान सफल होऊन् भन्ने हाम्रो पनि कामना हो । तर अहिलेको अवस्थामा प्रहरी साथी हुन त परै जाओस्, नजिकबाट हिंँड्दा पनि त्यसै डराउनुपर्ने अवस्था छ । पूर्वडीआईजी रमेश खरेलले विभिन्न अन्तर्वार्तामा खुलाए जस्तै, पैसाको सुटकेस मन्त्रीलाई चढाएपछि मात्र चिफ साब पाउने भद्दा प्रहरी संगठनबाट जनताले के अपेक्षा गर्न सक्छ ? कुनै प्रहरीले छिमेकमा चारतले घर बनाएर रातो प्लेटको गाडी चढ्न थाल्यो भने पनि सुरक्षाको प्रत्याभूति होइन, भ्रष्टाचारको दुर्गन्धले टोलै ह्वास्स गन्हाउँछ ।यथार्थमै प्रहरी मेरो साथी सफल बनाउन आगामी प्रहरी नेतृत्वले के गर्छ ? कि पैसाका सुटकेस तयार भइसके, सरहरू ? यी प्रश्न ती सुटकेस लिने नेतागणलाई पनि गर्न सकिन्छ । तर तिनबाट त कुनै अपेक्षै छैन !"
लोकतन्त्रका 'लोक',"उन्मुक्त विवेकको क्रान्तिनेपाल र अपवादलाई छोडेर विश्वका लगभग सबै देशमा पुँजीवादी प्रजातन्त्र भर्सेस साम्यवादी अधिनायकत्व बीचको द्वन्द्व करिबकरिब समाप्त भएको छ । पावर सिफ्ट ः नलेज, वेल्थ एन्ड भोइलेन्स एट द इड्ज अफ द ट्वेन्टी फर्स्ट सेन्चुरी का लेखक एभलिन टफलर एक्काइसौं शताब्दीको लोकतन्त्रको चुनौतीका रूपमा शासकको दिमागमा बौरिएको एघारौं शताब्दीको अन्धयुगीन चेतलाई देख्छन् । आजको लोकतन्त्रका सबैभन्दा ठूला सकस लोकतान्त्रिक पद्धतिको माध्यमबाटै निर्माण भएका मूर्ख शासकहरू हुन् । गलत शासनको आलोचना गर्न जनताको पंक्ति सही र ठीक विन्दुमा उभिएको हुनुपर्छ । त्यहाँ क्षुद्र व्यक्तिगत लोभ, स्वार्थ र अपेक्षा हुनु हुँदैन । त्यसो हुनलाई जनता स्वाधीन विवेक र उन्मुक्त चेतनाको क्रान्ति गर्न तयार हुनुपर्छ । हाम्रो बीचबाट जन्मेर निस्कने नेतासँग हाम्रा अपेक्षाहरू नैतिक, मर्यादित र सामूहिकसामाजिक स्वार्थसँग जोडिएको हुनुपर्छ, तब मात्रै सक्षम, योग्य र समाजको भविष्यप्रति विश्वस्त हुन सक्ने नेतृत्व निर्माण हुन सक्छ ।अक्षम शासकका हर्कतले वाक्कदिक्क परेर तिनलाई धीत मरुन्जेल गाली गरिरहँदा अति व्यक्तिगत आशाको पुलिन्दा बोकेर साम, दाम, दण्ड, भेद हरेक कुरामा पारङ्गत भए मात्रै नेता बनिन्छ भन्ने पारिवारिक, सामाजिक स्कुलिङ कति जब्बर छ भन्ने पनि ख्याल राख्नुपर्छ । आज बन्दै गरेका नेता भोलि देशको नेतृत्व थाम्ने मिहिँखम्बा हुन् । हामीले कल्पना गरेको असल र आदर्श नेता अभ्यासमा पनि त्यस्तै होओस् भन्न लोक को चेतना सबै खालका भ्रष्टताको रोगबाट मुक्त हुनुपर्छ । जनसाधारणको मनोदशा नै भ्रष्ट र स्वार्थी रहिरहुन्जेल शुद्ध र चोखो लोकतन्त्रको कल्पना निरर्थक छ । जायजनाजायज अपेक्षाको चाङ तेर्स्याएर ताक परे जस्तोसुकै तरिकाले पनि चाप्लुसी गर्ने, नेतृत्वलाई ईश्वर र मुक्तिदाताको स्थानमा विराजित गरी तिनका मूर्खता र बहुलट्ठीपनमाथि आँखा चिम्लेर शक्ति र सत्तासँग नतमस्तक हुने लोक नै वास्तवमा लोकतन्त्रका खतरा हुन् । लोकको विवेकमा शुद्धीकरणको क्रान्ति नभई व्यवस्थाको, नेतृत्वको शुद्धीकरण सम्भव छैन ।"
बिन पानी छठ सून,"छठ आज सुरु हुँदै छ । यो पर्व र पानीबीच अभिन्न नाता छ । चारै दिन पर्वका सामग्रीको स्वच्छता, स्नान, अर्घ्य र अनुष्ठान सबैका लागि पानी चाहिन्छ । कुनै जलाशयको किनारमा पूजा गर्नु यसको अनिवार्य पक्ष हो । पछिल्ला वर्षहरूमा आफ्नै घरआँगनमा पूजा गर्न खोज्नेहरूले पनि कृत्रिम जलाशय बनाएकै हुन्छन् । छठ मात्रै किन ? हाम्रा अन्य पर्व र अनुष्ठानले पनि पानीबिना पूर्णता पाउँदैनन् । जन्मदेखि मृत्युसम्मका कुनै पनि सांस्कृतिक कर्म पानीबिना पूर्ण हुँदैनन् । छठकै लोकगीतहरूमा पानीको गरिमा र यसको प्रयोजन अभिव्यञ्जित भएको पाइन्छ । छठमार्फत पानीप्रति आदराञ्जली प्रकट गरिन्छ । नदी र पोखरीको सामीप्य नपाएको अहिलेको पुस्ताका लागि नदी धर्मसँग परिचित हुने अवसर हो यो ।छठको सामाजिक आयामतर्फ नजर लगाउँदा, भोजपुरी क्षेत्रहरूमा छठ पूजाका लागि स्थायी पिण्ड बनाएर राख्ने चलन छ, जुन नदी र पोखरीको घाट किनारमा हुन्छ । भोजपुरी क्षेत्रमा लामो समयदेखि चल्दै आएको यो चलन मिथिला क्षेत्रमा भने प्रायः छैन । इँटा वा ढुंगाले बनाइने त्यस्ता बनाइएका पिण्डको लोकइतिहासबारे अपेक्षित जानकारी नपाइए पनि भोजपुरी क्षेत्रमा तिनको संख्या वर्षेनि बढ्दो छ । पछिल्ला दशकमा संयुक्त परिवार विघटित हुँदै गएकाले एउटै परिवारमा अब कैयौं छठी माई भइसकेका छन्, जसका लागि अलगअलग पिण्ड बनाइन्छन् । परिवार र समुदायबीच एकभन्दा बढी भर्याङवाला पिण्ड बनाउने होड चल्ने गर्छ । मानौं एकअर्काभन्दा श्रेष्ठ र शीर्ष देखिने अघोषित प्रतियोगिता हो छठ । कतिपय ठाउँमा त छठी मैयाको अस्थायी प्रतिमा नै बनाइएको पाइन्छ । छठलाई पहिचानको राजनीतिसँग पनि जोड्ने गरिएको छ । केही समययता शैक्षिक प्रतिष्ठान र सामाजिक संस्थाहरूले यस्तो कार्यलाई प्रश्रय दिएका छन् । तर यसले केही प्रश्न पनि खडा गरेको छ छठ पर्व अनुष्ठान हो कि अभिनय ? आस्था हो कि आडम्बर ? छठ पर्वलाई अत्यन्त आस्था र निष्ठासाथ मनाउने चलन छ । यसमा कुनै पुरोहित वा कर्मकाण्ड हुँदैन । कृषि र प्रकृतिसँग जोडिएको यो पर्वमा बजारले प्रवेश पाएलगत्तै आडम्बरले ठाउँ लिन थालेको छ । त्यसैले पहिचान प्रदर्शनका लागि छठ पर्वको कलात्मक मञ्चनलाई कतिपयले औचित्यपूर्ण ठानेका छन् भने, कतिपयले यसबाट मौलिकता मासिने खतरा देखेका छन् । पूजा समितिहरूले अतिथि निम्त्याउने र तिनबाट अर्घ्य दिन लाउने नयाँ चलन चलाएका छन्, जसमा उनीहरू यस पर्वको स्वीकार्यता बढेको र राजकीय मान पाएको अनुभूति गर्छन् ।छठ समावेशी हुँदै गयो, पहाड उक्लियो भन्ने जस्ता सकारात्मक सन्देश फैलिँदै जानुले यो लोकपर्वको गुरुत्वलाई बढाए पनि उपयोगितावादको अन्धदौडका कारण छठमा अभिव्यक्त हुने प्रकृतिप्रतिको कृतज्ञता बिर्सिइँदै गएको छ । यही कारण हो, छठ तयारीको क्रममा जलाशयहरूको सरसफाइ र मर्मत खुलेर गरिए पनि, सम्पन्न भएपछि पूजा सामग्रीका अवशेष त्यत्तिकै छाडिन्छन्, जसले फेरि प्रदूषण बढाउँछ । अर्कातिर, पारम्परिक जलस्रोतहरू विघटित हुँदै गएका छन् । पोखरी र इनार मासिँंदै गएका छन्, अतिक्रमित भएका छन् । नदीसँग समाजको सम्बन्ध टुट्दै गएको छ । तराईमा पानी एउटा ठूलो चिन्ता, गम्भीर मुद्दा र संकटको सवाल बन्दै गएको छ । नदी वा जलाशयलाई हाम्रो समाजले प्रकृतिको एउटा जीवित सत्ताका रूपमा स्वीकार गर्दै आएको छ । त्यसैले समाजले कुनैलाई माई भन्यो त कुनैलाई दिदी वा बहिनी । यसको अर्थ थियो पानीको महत्त्व बुझ्नु, पवित्रताप्रति हेक्का राख्नु र स्रोतहरूको संरक्षण गर्नु । तर छठ पर्वले विस्तार पाउँदै गए पनि यसमा अन्तर्निहित लोकसन्देश भने विस्मृत हुँदै गएको छ । पानीसँग अटुट नाता जोडिएको पर्व मनाउने समाजले पानीको पुर्ख्यौली ज्ञान बिर्संदै गएको छ ।भौगोलिक विविधता, पानीको उपलब्धता र सामाजिकसांस्कृतिक अन्तरहरूका कारण विभिन्न ठाउँका मानिसको पानी प्रयोगको परम्परा बेग्लाबग्लै रूपमा भए पनि बाँचिरहेको हुन्छ । यो कुनै शासक वा संगठित संस्थाको प्रयत्नले भएको हुँदैन । तर परिवर्तित समयमा पानीमाथिको स्वामित्व, प्रयोग र प्रविधिको सान्दर्भिकता फेरिँंदै गएको छ । प्रत्येक समाजमा आआफ्नै प्रकारका सूक्ष्मता र विशेषताहरू हुने भएकाले फैलिंँदो छठले पनि आफ्नो पारम्परिक थलोका मूल विशेषताहरूलाई अन्यत्रका परम्परासँग जोड्दै गयो भने यो जीवन्त रहिरहन्छ । पानीको इज्जत गर्नु, मितव्ययी तरिकाले प्रयोग गर्न सिक्नु भनेकै छठको महत्त्व बुझ्नु हो । बजारको दुनियाँ हो यो । बजारले हामीलाई पानीको मूल्य बताउँछ । अनि हामी बुझ्छौं, बोतलमा बिक्रीका लागि राखिएको पानी कति महँगो छ । पानी सार्वजनिक सम्पत्ति भए पनि निजीकरण हुँदै गएको छ । पानीको आपूर्तिका लागि समाधानका रूपमा रोजिएको निजीकरण आफैमा संकट भएर खडा हुँदै छ । प्रकृतिको वरदानका रूपमा सहज प्राप्त पानीलाई हामी जसरी निस्फिक्री चलाइराखेका हुन्छौं, त्यही पानी किनेर ल्याउँदा हाम्रो प्रयोगको सीमितता हुन जान्छ । स्विमिङ पुललाई जति ध्यान नदिएकाले पोखरी र इनारहरू मासिँदै गए । नदीनालालाई हामीले साँघुरा र प्रदूषणयुक्त बनायौं । तराईमा आसन्न पानी संकट वर्षौंका गलत सरकारी नीतिहरूको नतिजा हो । बहुतहका सरकारहरू नदी, पोखरी र इनारको अस्तित्व जोगाउनभन्दा पनि मास्नमा बढी केन्द्रित देखिएका छन् । नदीदोहन गरी आयआर्जन गर्दै छन् भने पोखरी र इनारहरू फगत घडेरीका जग्गा । राज्यका लागि पानीको अर्थ सिंचाइ र नहर, निकास र बाँध, जलाशय र जलविद्युत्, अन्तरप्रादेशिक नदीहरूको स्रोतमाथिको व्यवस्थापन र खानेपानी आपूर्ति मात्रै बनेको छ । भूजल र त्यससम्बद्ध समस्याप्रति चासो देखिँंदैन । पारम्परिक जलस्रोतहरूको रक्षाका मौलिक उपायहरूप्रति पनि गम्भीरता पाइँदैन । समाजको पानीमाथिको अधिकार वा साझेदारीसम्बन्धी विमर्श कतै सुनिंँदैन । भुइँतहमा पानीको प्रभुत्वलाई लिएर जुन द्वन्द्वहरू खडा हुँदै छन्, तीप्रति बहुतहका सरकारले आँखा चिम्लेका छन् ।पानीका ससाना स्रोतको व्यवस्थापनका परम्परागत र उपयुक्त प्रविधिहरूबारे भुइँतहमै विचार साझेदारीको आवश्यकता बढ्दै गएको छ । पानीमाथिको पहुँच र प्रभुत्व साँघुरिँदै गर्दा स्थानीय समुदायहरूमा तिनको जीवन र मूल्यमान्यतामा पर्ने असरको कथा छठ पर्वको बेला स्पष्ट हुन्छ । कुनै बेला इनारको पानीले प्रसादका परिकारहरू बनाइन्थे, अब ती गाउँटोलमा इनारै छैन, त्यहाँ चापाकल वा धाराको पानी प्रयोग गरिन्छ । अत्यन्त प्रदूषित पोखरी वा नदी किनारमा भव्य पण्डाल बनाइ पूजा गर्न थालिएको छ । पानीका स्रोतहरू प्रदूषित गर्ने जुन जघन्य अपराधमा समाज स्वयंको हिस्सेदारी छ, त्यसको प्रायश्चित्त आडम्बरयुक्त पूजनले सम्भव हुँदैन । लोकपर्व छठको एउटै सन्देश हो पानी पूजनीय छ ।"
यस्तो भयो तिहार,"दीपेन्द्र बनेपाली, चित्रकार यस पटकको तिहार कलामय भयो । लक्ष्मीपूजा र गोबर्द्धन पूजाको दिन हामीले ठिमीको दुई पोखरीमा जीवन्त मध्यपुर शीर्षकमा ओपन चित्र प्रदर्शनी राखेका थियौं । सम्पदा केन्द्रित रहेर हरेक शनिबार गर्दै आएको स्थलगत चित्रकला कार्यशालाबाट निर्मित ठिमीकै चित्रलाई शंखधर एसोसिएसन अफ फाइन आर्टले प्रदर्शनीमा ल्याएको थियो । नेवार समुदायको तिहार खासगरी म्हःपूजा का लागि अर्थपूर्ण मानिन्छ । यो आफूले आफैंलाई गर्ने पूजा हो । यसको सुरुवात भने अग्रजबाट हुनुपर्छ । मलाई आमा (रापती बनेपाली) ले पूजा गर्नुभयो र त्यसपछि आफैंले गरें, पूजाका क्रममा आमाले घाँटीमा कोखा बाँधिदिनुभयो । यो एक प्रकारको धागो हो । कनिका नभएको शुद्ध चामल कपडामा पोको पारी कोखा बनाइएको हुन्छ । म्हःपूजाको बेला यस्तो लगाइयो भने वर्षभरि लाउने लुगा र खाने अन्नको संकट पर्दैन भन्ने विश्वास गरिन्छ । पूजाको अर्को रमाइलो पक्ष के भने फूल, कटुस, भटमास, धान, दाललगायत सामग्रीलाई मानामा राखेर शिरमा खन्याउने चलन पनि छ । पूजापछि खानपिनको अर्को रमाइलो चल्छ नेवार समुदायमा । खासगरी माछा र अन्डाको सगुन राख्ने चलन छ । मासुको अनेक परिकार बनाएर खाइन्छ । रक्सी त टुट्ने कुरै भएन ।"
देवकोटा जयन्ती,"काठमाडौं (कास) त्रिमूर्ति निकेतनले महाकवि लक्ष्मीप्रसाद देवकोटाको १११ औं जयन्तीको अवसरमा राजधानीमा काव्यसभा एवं परिचर्चा गर्यो । सञ्चारग्रामस्थित त्रिमूर्ति निकेतन परिसरमा अवस्थित महाकवि देवकोटाको पूर्णकदको सालिकमा माल्यार्पणपछि काव्यसभा सुरु भएको थियो । यादव भट्टराई, ललिता दोषी र रश्मि रिमालले कविता वाचन गरेको सभामा त्रिमूर्ति निकेतनका अध्यक्ष इन्दिरा प्रसार्इं, लेखनाथ पौड्याल काव्यसभाका संयोजक प्राराजेन्द्र सुवेदी र सदस्यसचिव नरेन्द्रराज प्रसाईंले महाकवि देवकोटाले नेपाली भाषासाहित्यमा पुर्याएको योगदानबारे चर्चा गरे । कविशिरोमणि लेखनाथ पौड्याल, नाट्यसम्राट् बालकृष्ण सम र महाकवि लक्ष्मीप्रसाद देवकोटाको सम्मानार्थ नई प्रकाशनको संयोजनमा २०६१ मा त्रिमूर्ति निकेतनको स्थापना गरिएको थियो ।"
भट्टराई र सिलवाललाई सयपत्री,"काठमाडौं (कास) साहित्यकारद्वय प्राडा गोविन्दराज भट्टराई र छविरमण सिलवाल दम्पतीलाई यस वर्षको सयपत्री राष्ट्रिय सम्मान प्रदान गरिएको छ । सयपत्री प्रतिष्ठान नेपालले दुई दशकदेखि साहित्यिक दम्पतीलाई दिँदै आएको सम्मान भट्टराई र पत्नी डा अञ्जना भट्टराईसँगै सिलवाल र पत्नी तुलसादेवी मैनालीलाई दिइएको हो । संस्कृतिविद् तेजेश्वरबाबु ग्वंगःले दोसल्ला ओढाई ताम्रपत्र हस्तान्तरण गरे । देवकोटा जयन्तीको अवसरमा आयोजित कार्यक्रममा स्रष्टा मोहन दुवाल, रामसुन्दर देउजा, शेषराज शिवाकोटी, हरिप्रसाद पाण्डे, प्रतिष्ठानका अध्यक्ष राजेन्द्र श्रेष्ठलगायतले महाकवि देवकोटाको योगदानबारे प्रकाश पारे । सम्मानित भट्टराई र सिलवालको योगदानबारे भने सूर्यप्रसाद लाकौजूले प्रकाश पारेका थिए ।"
लोडसेडिङ हटे पनि डेडिकेटेडको नाममा महँगो शुल्क कायमै,"सिमेन्ट उत्पादकहरूले विद्युत्को महँगो शुल्कको विरोध गर्ने विषयमा छलफल गरिरहेको थापाको भनाइ छ । हामी प्रधानमन्त्रीलाई ज्ञापन पत्र दिने सोचमा पनि छौं, उनले भने, अरूलाई पटकपटक भन्दा केही समाधान भएन, अब प्रधानमन्त्रीले हेरिदिनुको विकल्प छैन । पुराना महसुलको विवाद पुनरावलोकन समितिले टुंग्याउने भए पनि डेडिकेटेड र ट्रंक लाइनबाट विद्युत् लिएबापत उद्योगसँग लिने गरिएको महसुल अब घट्ने प्राधिकरणका कार्यकारी निर्देशक कुलमान घिसिङ बताउँछन् । विद्युत् महसुल निर्धारण गर्ने अधिकार हामीलाई हुन्न, हामीले सिफारिस मात्रै गर्ने हो, घिसिङले भने, विद्युत् नियमन आयोग गठन भइसकेकाले अब महसुल घट्ने गरी सिफारिस गर्छौं । आयोगले आफूले गर्ने कामको निर्देशिका नबनाइसकेकाले यो अवधिमा प्राधिकरणले महसुलसम्बन्धी सिफारिस गर्न नसकेको उनले बताए । अब चाँडै नै सञ्चालक समितिको बैठकबाट महसुलबारे निर्णय गरी आयोगमा पेस गर्छौं, उनले भने, अब उद्योगलाई दिने विद्युत्को महसुल घट्छ । ट्रंक र डेडिकेटेड लाइनबाट विद्युत् लिएका उद्योग र प्राधिकरणबीच महसुलको विषयमा विवाद जारी छ । केही वर्षदेखि डेडिकेटेड र ट्रंक लाइनबाट विद्युत् लिएका उद्योगले पनि सामान्य महसुल मात्रै तिरेको भेटिएपछि प्राधिकरणले माघयता छुट बिल भन्दै पुरानो महसुल उठाउन उद्योगलाई पत्राचार गरेको थियो । उद्योगीहरूले प्राधिकरणको महसुल विनियमावलीअनुसार आफूहरूले डेडिकेटेड र ट्रंक महसुल तिर्नु नपर्ने भन्दै अदालतमा रिट दायर गरेका थिए । प्राधिकरणको विद्युत् महसुल संकलन विनियमावली २०७३ ले दैनिक २० घण्टाभन्दा बढी विद्युत्को खपत गर्ने गरी ३३ केभी र ११ केभी लाइनबाट विद्युत् लिनेलाई डेडिकेटेड र ट्रंक भनी परिभाषित गरेको छ । यस्ता लाइन लिन चाहनेले प्राधिकरणमा निवेदन दिई सञ्चालक समितिबाट स्वीकृति गराउनुपर्ने प्रावधान छ । केही उद्योगीले भने आफूले दैनिक २० घण्टा विद्युत् उपयोग नगरेको र प्राधिकरणमा निवेदन नदिएको दाबी गर्दै आएका छन् ।"
जडीबुटी भारत निकासी हुने,"(नेपालगन्ज)  भारतको कानुनी अड्चनका कारण झन्डै एक वर्षदेखि रोकिएको जडीबुटी निकासी खुल्ने भएको छ । जडीबुटीबारे गत असोज पहिलो साता भारत सरकारले गरेको निर्णयपछि पुनः निकासी हुने भएको हो ।भारतीय क्वारेन्टाइनसम्बन्धी आदेशा अनुसूचीमा फेरबदल भएको र त्यसका आधारमा अब नेपाली जडीबुटी निकासी हुने व्यवसायीले बताएका हुन् । जडीबुटी व्यवसायी संघका अध्यक्ष मोहम्मद याकुव अन्सारीले भारत सरकारको निर्णयले रोकिएको जडीबुटी पुनः निकासी हुने सुनिश्चित भएको बताए । भारतले तय गरेको नयाँ सूचीमा कुनकुन जडीबुटी छन् भन्ने जानकारी नआएको उनले सुनाए । संघलाई सूची प्राप्त भएको छ, बाहिर भएकाले हेर्न पाएको छैन, उनले भने, सूची जस्तो भए पनि जडीबुटी निकासी अब सुरु हुन्छ । भारत सरकारले क्वारेन्टाइनसम्बन्धी नयाँ नीति लागू गरी जारी गरेको सूचीमा नेपालगन्जबाट निकासी हुने २६ वटा जडीबुटी परेका थिए । त्यसमा पनि कतिपय जडीबुटीको वैज्ञानिक नाम फरक परेका कारण भारत निकासी हुन सकेको थिएन ।निकासी ठप्प भएपछि नेपाली व्यवसायीका गोदाममा रहेका जडीबुटी सड्ने र गुणस्तरहीन हुने अवस्थामा पुगेको जडीबुटी समस्या समाधान समितिका सदस्य टंकप्रसाद शर्माले बताए । नेपालबाट ८६ किसिमका जडीबुटी भारत निकासी हुने गरेको थियो । भारत सरकारको नीतिका कारण नेपालगन्ज नाकाबाट निकासी हुँदै आएका पाखनवेद, कुरिलो, आमला, पदमचाल, चिराइतो, मलवेद, अतिष, कालादाना र सिकाकाइलगायत जडीबुटीको निकासी गत मंसिरदेखि ठप्प थियो ।भारतीय क्वारेन्टाइनसम्बन्धी आदेश, २००३ अनुसार अनुसूची ७ मा सूचीकृत जडीबुटी मात्र निर्यात गर्न पाइन्छ, नेपाल जडीबुटी व्यवसायी संघका जडीबुटी समस्या समाधान समितिका सदस्य शर्माले भने, नेपालबाट निकासी हुने अधिकांश जडीबुटी अनुसूची ७ मा सूचीकृत नभएको र भएका पनि वैज्ञानिक नाम फरक भएकाले निकासीमा समस्या भएको थियो । अहिले भारतीय क्वारेन्टाइनले वैज्ञानिक नाम फरक परेकाको सूचीमा फेरबदल गरेको जानकारी पाएको शर्माले बताए । निर्णय भए पनि नेपालबाट निकासीका लागि केही समय लाग्नेछ, उनले भने, तत्काल निकासीको अवस्था छैन । शर्माले भारत सरकारले गरेको पछिल्लो निर्णयअनुरूपको सूची रुपैडिहास्थित क्वारेन्टाइन कार्यालयमा पुगेपछि कार्यान्वयनमा आउने र त्यसका लागि केही समय लाग्न सक्ने बताए ।नेपालगन्ज नाका हुँदै निकासी हुने सबै जडीबुटी भारत सरकारको नयाँ सूचीमा रहेको जडीबुटी व्यवसायी संघका पूर्वसल्लाहकार रवीन्द्रनाथ शुक्लले बताए । टिमुर, रिठ्ठा, चिराइतो, पदमचाल, पखनवेदजस्ता जडीबुटी निकासीमा रहेको अवरोध अब हट्नेछ, उनले भने, भारतीय क्वारेन्टाइनले त्यहाँको सरकारको निर्णयबमोजिम कडाइ गरेपछि गत मंसिरदेखि निकासी बन्द हुन पुगेको थियो । भारत सरकारले जडीबुटी व्यवसायीको अनुरोधमा ६ महिना व्यवस्थापनका लागि समय दिए पनि नेपालतर्फबाट ठोस पहल हुन नसक्दा जडीबुटी निकासी रोकिन पुगेको तर्क व्यवसायीको छ । भारत सरकारले सन् २००३ मा जडीबुटीका सम्बन्धमा नयाँ ऐन ल्याएपछि नै नेपाल सरकारले जडीबुटी सूचीकृत गर्नका लागि प्रक्रिया पूरा गर्नुपर्थ्यो । तर, १६ वर्षसम्म सरकारले बेवास्ता गरेको परिणाम अहिले व्यवसायीले भोग्नुपर्यो, संघका पूर्वसल्लाहकार शुक्लले भने ।जडीबुटी निकासी बन्द भएपछि यसको असर राजस्व संकलनमा परेको छ । गत आर्थिक वर्षमा २७ लाख किलो मात्रै जडीबुटी निकासी भएको थियो । नेपालगन्ज नाकाबाट मात्रै भारततर्फ वार्षिक लाखौं किलो जडीबुटी निकासी हुने गरेको छ । तर, भारत सरकारले क्यारेन्टाइनसम्बन्धी आदेशमा कडाइ गरेपछि निकासी ठप्प हुँदा गत आवमा २७ लाख ५४ हजार २ सय किलो मात्र निकासी भएको छ । आव ०७००७१ को तथ्यांक अनुसार नेपालबाट वार्षिक ४५ लाख किलोभन्दा बढी जडीबुटी निकासी हुने गरेको देखिन्छ ।"
११ सय २१ महिला उद्यमीले पाए सहुलियतको कर्जा,"(काठमाडौं)  १ हजार १ सय २१ जना महिला उद्यमीले सहुलियत दरको उद्यमशील कर्जा पाएका छन् । गत भदौसम्ममा ७६ करोड ७६ लाख रुपैयाँ कर्जा प्राप्त गरेका हुन् । यो कर्जामा सरकारले पाँच प्रतिशत ब्याज अनुदान दिन्छ । बैंक तथा वित्तीय संस्थाले तोकेको ब्याजदरमा महिलाले पाँच प्रतिशत घटाएर बाँकी ब्याज मात्र तिर्नुपर्छ ।महिलालाई उद्यमशीलतामा प्रोत्साहन गर्ने उद्देश्यले सरकारले सहुलियतपूर्ण कर्जा कार्यक्रम सञ्चालन सुरु गरेको हो । यो कार्यक्रमअन्तर्गत महिलाले १५ लाख रुपैयाँसम्म ऋण पाउने व्यवस्था छ । सरकारले कृषि तथा पशुपन्छी, शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च र प्राविधिक तथा व्यावसायिक शिक्षा र भूकम्पपीडितको निजी आवास निर्माण कर्जासहित सात प्रकारका कर्जाका लागि ५ प्रतिशत ब्याज अनुदान दिँदै आएको छ । कृषि कर्जा पुरानै हो । व्यावसायिक कृषि तथा पशुपन्छी कर्जामा ब्याज अनुदान दिने कार्यक्रम ०७३ मै आएको हो । सरकारले उक्त कर्जालाई पनि एकै ठाउँमा समेटेर गत वर्ष सात वटा कर्जामा सहुलियत दिने एकीकृत कार्यक्रम बनाएको थियो ।सरकारको निर्देशनअनुसार राष्ट्र बैंकले ०७५ कात्तिक २० मा सहुलियतपूर्ण कर्जासम्बन्धी कार्यविधि जारी गरेको थियो । त्यसको केही महिनापछि मात्र उक्त व्यवस्था कार्यान्वयनमा आएको हो । कृषिबाहेकका ६ वटा कर्जामध्ये सबैभन्दा बढी महिला उद्यमीका लागि प्रवाह भएको हो । गत असारसम्म ७ सय ९६ महिलाले उक्त कर्जा प्राप्त गरेका थिए । महिला उद्यमशील कर्जा अरूभन्दा धेरै प्रभावकारी देखिएको राष्ट्र बैंकको विश्लेषण छ ।भदौसम्म १ हजार ५ सय ३५ जनाले ९२ करोड ५७ लाख रुपैयाँ मात्र कृषिबाहेकका क्षेत्रमा सहुलियत ऋण पाएका छन् । यसलाई अपेक्षाभन्दा धेरै कम रहेको राष्ट्र बैंकले जनाएको छ । अपेक्षाअनुसार ऋण प्रवाह नभएपछि कृषि, ऊर्जा र पर्यटनमा जस्तै सहुलियतपूर्ण कर्जामा पनि सीमा तोक्ने विषयमा राष्ट्र बैंकमा छलफल सुरु भएको छ । राष्ट्र बैंकको तथ्यांकअनुसार गत भदौसम्म कुल १९ हजार ५ सय २८ ऋणीले ३६ अर्ब ८४ करोड रुपैयाँ सहुलियतपूर्ण ऋण प्राप्त गरेका छन् । सातवटै शीर्षकमा सबै बैंक तथा वित्तीय संस्थाबाट प्रवाह भएको ऋण हो । जसमध्ये व्यावसायिक कृषि तथा पशुपन्छी कर्जामा मात्र १७ हजार ९ सय ९३ ऋणीले ३५ अर्ब ९१ करोड रुपैयाँ प्रवाह भएको छ ।शिक्षित युवा स्वरोजगार कर्जा ३० ऋणीलाई १ करोड ५७ लाख, विदेशबाट फर्केका युवा परियोजनामा ६४ ऋणीलाई ४ करोड ५१ लाख, दलित समुदाय व्यवासाय विकासमा ९४ ऋणीलाई ५ करोड, उच्च र प्राविधिक तथा व्यावसायिक शिक्षामा ६५ ऋणीलाई १ करोड ५९ लाख र भूकम्पपीडितको निजी आवास निर्माणमा १ सय ६१ ऋणीलाई ३ करोड रुपैयाँ ऋण प्रवाह भएको राष्ट्र बैंकको तथ्यांक छ ।ब्याज अनुदान दिइने कर्जाको भुक्तानी अवधि बढीमा ५ वर्षसम्मको छ । कर्जाको अवधि व्यवसायको प्रकृतिअनुसार बैंक तथा वित्तीय संस्थाले तोक्न सक्ने छुट पनि सरकारले दिएको छ । कार्यविधिअनुसार सरकारले ब्याज अनुदान उपलब्ध गराउने कर्जामा सम्बन्धित बैंक तथा वित्तीय संस्थाले आफ्नो आधार दर (बेस रेट) मा २ प्रतिशत विन्दुभन्दा बढी नहुने गरी ब्याजदर कायम गर्नुपर्नेछ । यस्तो कर्जामा कर्जाको ब्याजभन्दा बाहेक अन्य कुनै पनि प्रकारको थप सेवा शुल्क लिन पाइँदैन । यसरी प्रवाह भएको कर्जाको अनिवार्य रूपमा बिमा (सुरक्षण) हुन्छ । कर्जाको सुरक्षणमा लाग्ने खर्च (शुल्क) मध्ये बैंकले २५ प्रतिशत र सरकारले ७५ प्रतिशत अनुदान दिन्छ । व्यावसायिक कर्जाको हकमा पनि सम्बन्धित उद्योग तथा व्यवसायको बिमा अनिवार्य रूपमा हुन्छ । यस्तो बिमामा पनि कुल प्रिमियम (बिमा शुल्क) को ७५ प्रतिशत सरकारले र २५ प्रतिशत मात्र सम्बन्धित व्यवसायीले भुक्तानी गर्नुपर्ने व्यवस्था छ ।ब्याज अनुदानसम्बन्धी कर्जा सुविधा लिएका ऋणीले समयमै भुक्तानी गर्नुपर्नेछ । समयमै कर्जा भुक्तानी नगरेको अवस्थामा कर्जा सूचना केन्द्रको कालोसूचीमा राखिने, ऋणीको पासपोर्ट रोक्का, ऋणको नाममा रहेको चलअचल सम्पत्ति बित्रीमा बन्देज, बैंकमा खाता रोक्कालगायत सरकारी सुविधाबाट वञ्चित हुनेसम्म कारबाही हुने कार्यविधिमा उल्लेख छ ।"
१५ करोडको फूल कारोबार,"(काठमाडौं)  यो वर्षको तिहारमा १५ करोड रुपैयाँको तयारी फूलको कारोबार भएको छ । गत सालभन्दा यो वर्ष फूलको माग र खपत बढेको छ । फ्लोरिकल्चर एसोसिएसन नेपाल (फ्यान) ले दिएको जानकारीअनुसार २९ लाख वटा तयारी माला बिक्री भएको छ । गत वर्ष २२ लाख बिक्री भएको फ्यानका महासचिव विश्वमणि पोखरेलले बताए । आफ्नो घाँटीका लागि मात्र नभई घर, अफिस, पसल सजाउनलाई पनि फूलको प्रयोग गरिने हुनाले फूलको माग बर्सेनि बढ्दो रहेको उनले सुनाए । अघिल्लो वर्ष १० करोड रुपैयाँ बराबरको कारोबार भएको थियो । यो वर्ष १३ करोड रुपैयाँ बराबरको २५ लाख फूलको माग हुने अनुमान गरेका थियौं, उनले भने, तर, माग र कारोबार बढ्यो । २ लाख २५ हजार वटा भारतीय माला आयात हुने अनुमान थियो । शनिबारसम्म ७ लाख वटा माला आयात भएको थियो, जसमा डेढ लाख माला खेर गएको छ, उनले भने । शनिबार आउनुपर्ने माला शुक्रबार नै बजारमा आएकाले र भारतीय माला कोल्ड स्टोरजमा राखेर बिक्री गरिने हुनाले खेर गएको उनले बताए । नेपाली फूल उत्पादनका किसानहरूलाई संगठित गर्न सके नेपाली उत्पादनले नै फूलको बजार धान्ने उनको भनाइ छ । नेपालको २२ जिल्लामा सयपत्री फूलको व्यावसायिक खेती भइरहेको छ । गोदावरी र मखमली काठमाडौं उपत्याकाभित्र उत्पादन हुन्छ । यो तिहारमा २० हजार गोदावरी र ७ लाख वटा मखमलीका माला बिक्री भएको छ । भारतीय फूलको मालाको मूल्य ६० रुपैयाँ रहे पनि ५०४० रुपैयाँसम्म बिक्री गरिएको थियो । नेपाली फूलको मालाको होलसेल मूल्य ४५ रुपैयाँ रहेकामा खुद्रा मूल्य ६० रुपैयाँ तोकेका थियौं । त्यसमा व्यापारीहरूले पनि त्यही दरमा बिक्री गरेका थिए, उनले भने । नेपाली किसानहरू बजारमा घुल्न सकेका छैनन् । आफैंले सामान बजारमा ल्याएर बेच्छन्, उनले थपे, जसले गर्दा खुद्रा व्यापारीले नेपाली फूल किनेर बेच्न खोज्दा फूल छैन भन्छन् । होलसेलमा भन्दा बाहिर खुद्रामा बेच्दा बढी फाइदा लिने लोभले पनि प्रभाव पारेको छ ।"
विशाखापटनम् सर्दै आयातकर्ता,"(पर्सा)  कोलकाता बन्दरगाहको अव्यवस्थाबाट आजित भएका नेपाली आयातकर्ताको रोजाइ विशाखापट्टनम् बन्दरगाह बन्न पुगेको छ । यसले आधा शताब्दीभन्दा लामो समयदेखि नेपालको तेस्रो मुलुकसँगको आयातनिर्यात व्यापारमा कोलकाताको बन्दरगाहको एकाधिकार पनि तोडिएको छ ।६ महिना यताको तथ्यांकले पनि कोलकातालाई विशाखापट्टनम् बन्दरगाहले उछिनी सकेको पुष्टि गर्छ । यस वर्षको अप्रिल महिनादेखि नेपालको तेस्रो मुलुकबाट आउने कार्गो कन्टेनरको संख्या कोलकाताभन्दा विशाखापट्टनम्बाट बढेको छ । कतिपय महिनामा कोलकाताभन्दा विशाखापट्टन हुँदै आउने कन्टेनरको संख्या दोब्बरभन्दा पनि बढी छ ।सिर्सिया सुक्खा बन्दरगाह सञ्चालक कम्पनी हिमालयन टर्मिनल्सको तथ्यांकअनुसार अप्रिल महिनामा कोलकाताबाट १९ र विशाखापट्टनमबाट २० कन्टेनरबाहक रेल्वे र्याक आएका थिए । मे महिनामा कोलकाताबाट १५ र विशाखापट्टनमबाट २५, जुनमा कोलकाताबाट १५ र विशाखापट्टनमबाट ३२ र्याक आएका थिए । जुलाई महिनामा कोलकाताबाट १८ र विशाखापट्टनमबाट ३७, अगस्टमा कोलकाताबाट १५ र विशाखापट्टनमबाट ४१ तथा सेप्टेम्बर महिनामा कोलकाताबाट २१ र विशाखापट्टनमबाट ३१ रेल्वे र्याक आएका छन् ।अप्रिलअघिका महिनाहरूमा विशाखापट्टनम् भन्दा झन्डै दोब्बर बढी र्याक कोलकाताबाट आउने गरेका थिए । विशाखापट्टनम् बन्दरगाहले सिर्सिया सुक्खा बन्दरगाहका लागि २०१७ को जुन महिनादेखि मात्र सेवा दिन थालेको हो । नेपाली आयातकर्ताले लामो समयदेखि सबैभन्दा नजिकको भारतीय बन्दरगाह कोलकाता बन्दरगाहमा झेल्दै आएको समस्याको कारण विकल्पको खोजीमा थिए । वीरगन्जका उद्योगी हरि गौतम नेपाली आयातकर्ताको विशाखापट्टनम्प्रतिको बन्दरगाहको आकर्षण बढ्नुमा कोलकाता बन्दरगाहकै अव्यवस्था नै मुख्य कारण रहेको बताउँछन् । हामी लामो समयदेखि कोलकाताको अव्यवस्थाबाट पीडित थियौं, हामीले जति पीडा पोख्दा पनि कोलकाता बन्दरगाह प्रशासनले हाम्रो बुझिदिएन, उनले भने, विकल्प पाएपछि हामी विशाखापट्टनम्तर्फ आकर्षित हुनु गलत होइन ।कोलकाता जत्तिकै लागत पर्ने र कोलकातामा जस्तो कुनै पनि झन्झट विशाखापट्टनम्मा नहुने भएपछि नेपाली आयातकर्ताको रुझान विशाखापट्टनम्तर्फ हुन गएको भन्सार एजेन्ट श्यामबाबु पटेल बताउँछन् । कोलकाता बन्दरगाहको ढिलासुस्ती, त्यहाँका कस्टम हाउस एजेन्टको मनोमानी, सिपिङ लाइन कम्पनीको चर्को शुल्क र अव्यवस्थाले नेपाली आयातकर्ताहरू पीडित हुँदै आएकामा विशाखापट्टनम् एउटा दरिलो विकल्पका रूपमा उदाएपछि विशाखापट्टनम्तर्फ नेपालको व्यापार सरेको पटेलको बुझाइ छ । हिमालयन टर्मिनल्सका सूचना अधिकृत एवं अनिमेश कुमारले विशाखापट्टनम् बन्दरगाह कोलकाताको तुलनामा अत्याधुनिक र व्यवस्थित हुनुका साथै त्यहाबाट ईसीटीएस प्रणाली कोलकाताभन्दा अगाडि लागू हुनुले पनि विशाखापट्टनम्लाई लाभ मिल्न गएको बताउँछन् । कोलम्बो बन्दरगाहबाट विशाखापट्टनम् नजिक पर्नु र चीनबाट पनि यो बन्दरगाह नजिक पर्नुको फाइदा यसलाई हुन गएको उनको बुझाइ छ । समुद्रसँग जोडिएर २ लाख वर्गमिटरको क्षेत्रफल ओगटेको विशाखापट्टनम् बन्दरगाहमा जुनसुकै मुलुकबाट आएका मदर भेसल्स (ठूला पानीजहाज) सोझै आउन सक्छन् । यहाँ कन्टेनरलाई जहाजबाट झिकेर सोझै यार्डमा भण्डारण गर्न सकिन्छ । कोलकातामा निर्मित बन्दरगाह खोलामा तटमा हुनाले पानीको गहिराइ साढे ६ मिटर हाराहारी मात्र हुनाले ठूलाबाट साना पानीजहाजमा कन्टेनर सारेर ल्याउनुपर्छ । हिजोआज कोलकाता बन्दरगाहको जटिल भौगोलिक संरचनाका कारण श्रीलंका र सिंगापुरबाट मात्र जहाज आउन सक्छन् विशाखापट्टनम्मा सबै अन्तर्राष्ट्रिय बन्दरगाहबाट जहाज आउँछन् । प्रायः अन्तर्राष्ट्रिय बन्दरगाहहरू पनि विशाखापट्टनम्बाट नजिक छन् । यसले नेपाली आयातकर्ताले सिपिङ कम्पनीलाई दिने जहाज ढुवानी भाडा कम पर्न जान्छ । विशाखापट्टनम्बाट सिंगापुर बन्दरगाह १ हजार ५ सय ७३ नटिकल माइल टाढा छ भने मलेसियाको केलङ बन्दरगाह १ हजार ३ सय ८५ नटिकल माइल मात्र पर्छ । चेन्नई बन्दरगाहबाट सिंगापुर बन्दरगाहको दूरी १ हजार ५ सय ८६ नटिकल माइल र केलङ बन्दरगाह १ हजार ३ सय ९२ नटिकल माइल छ । कोलकाता बन्दरगाहबाट सिंगापुर बन्दरगाहको दूरी १ हजार ६ सय ५० नटिकल माइल र कोलकाताबाट केलङ बन्दरगाहको दूरी १ हजार ६ सय ५० नटिकल माइल छ । नेपाली आयातकर्ताले विशाखापट्टनम बन्दरगाह मार्फत मालबस्तु आयात गर्दा प्रतिकन्टेनर भारु १ लाख रुपैयाँ खर्च आउने र समुद्री मार्गको भाडा २ सयदेखि २५० अमेरिकी डलरसम्म बचत हुने दाबी विशाखापट्टनम् बन्दरगाह प्रशासनले गर्दै आएको छ ।"
पहिलो सोलुखुम्बु ट्रेल रेस सुरु,"(ओखलढुंगा)  संसारकै लामो ट्रेल रेस भनेर दाबी गरिएको सोलुखुम्बु ट्रेल रेसको पहिलो संस्करण मंगलबार ओखलढुंगा र सोलुखुम्बुको सिमाना जन्तरधापबाट सुरु भएको छ । ३ सय १० किलोमिटर दूरीको ट्रेल रेस समुन्द्री सतहदेखि ३ हजार मिटर उचाइबाट सुरु भएर सगरमाथा आधारसिविर हुँदै फाप्लु आएर टुंगिने आयोजक संस्थाले जनाएको छ ।खेलाडी मंगलबार बिहान ९ बजे धापबाट अघि बढेका छन् । रेसको औपचारिक उद्घाटन सोलु दूधकुण्ड नगरपालिकाका मेयर नाम्गेल जाङबु शेर्पाले गरे । आयोजक संस्था दी स्मल वर्ल्ड का अध्यक्ष कर्मा शेर्पाका अनुसार सोलुखुम्बुको तल्लो भेगबाट सुरु भएर आधारसिविर पुगेर सदरमुकाम आइपुग्दै रेस सकिनेछ । धावकहरू ४ हजार ६ सय अग्लो पिके पिक, ३ हजार ५ सय मिटर अग्लो लामाजुरा पास गर्दै पर्यटकीय गाउॅ जुनबेंसी, टाक्सिन्दु गुम्बा, नुम्बुर र करेलुङको फेदमा रहेको पवित्र ताल दूधकुण्ड हुॅदै दौडने रुट छ । प्रथम सगरमाथा आरोही तेन्जिङ नोर्गे र सर एडमण्ड हिलारी हिडेको ऐतिहासिक पदमार्ग पछ्याउॅदै धावकहरू दौडिने आयोजक संस्थाका अध्यक्ष शेर्पाले बताए । रेसमा विदेशी ६५ जना र नेपालका १५ जना सहभागी छन् । रेसमा सहभागी अधिकांश धावक फ्रान्सबाट आएका छन् । बेल्जियम, स्विट्जरल्यान्डलयागतका युरोपेली देशका धावक सहभागी छन् । यस वर्षको रेसमा चर्चित विन्टर एथलेक्टिस दावा दाछिरी शेर्पा सहभागी भएका छन् । शेर्पाले विन्टर ओलम्पिकमा नेपालको नेतृत्व गरिसकेका छन् । पाँच पटकसम्म अन्तर्राष्ट्रियस्तरको दौडमा विजेता बनेका दाछिरी सोलुखुम्बुका हुन् । दौड पूरा गर्न १५ दिन लाग्नेछ । रेसमा ५ हजार ४ सय मिटर अग्लो सगरमाथा क्षेत्रको रेन्जोला पास, गोक्यो भ्याली, ५ हजार ३ सय ६४ मिटर उचाइमा रहेको सगरमाथा आधारसिविर पुग्नुपर्नेछ । फर्किने क्रममा गोरकसेप, लोबुचे, फेरिचे, तेङ्बोचे, नाम्चेबजार, लुक्ला, खरीखोला, नुनथला, टाक्सिन्दु हुँदै फाप्लु आइपुग्ने छन् ।"
ग्रेनेडाको छलाङ,"एन्डी वेस्ट (म्याड्रिड)  एल क्लासिको रोकिएपछि बार्सिलोना र रियल म्याड्रिडले खेल्नै परेन । यसको प्रत्यक्ष फाइदा भयो ग्रेनेडालाई । ती दुई ठूला क्लबलाई उछिनेर यो टिम केही दिनका लागि भए पनि स्पेनी ला लिगाको शीर्षस्थानमा उक्लियो । यो क्लबले अहिलेसम्म यस्तो उचाइ छोएकै थिएन । त्यसमाथि यो भर्खर बढुवा खाएर माथि उक्लेको टिम हो । टीभी पण्डित टोनी पाडिला भन्दै थिए, कसैले यस्तो अपेक्षा गरेको थिएन । स्पेनी फुटबलमा यत्तिको स्तब्धपूर्ण स्थितिबारै कसैले सोचेकै थिएन ।त्यसैले पनि ग्रेनेडलाई भन्न थालिएको छ, नयाँ लेस्टर सिटी । प्रश्न जायज हुन्छ, कसरी ग्रेनेडाले यस्तो छलाङ मार्यो त ? ग्रेनेडाको पछिल्लोपल्ट ला लिगामा बिताएको सिजन बिर्सनलायक रह्यो । सन् २०१७ को मे महिनामा ग्रेनेडाले लिग सकिँदा कमाएको जम्माजम्मी अंक थियो २० । प्रशिक्षक थिए टोनी एडम्स । उनी त्यो सिजनको क्लबका चौथो प्रशिक्षक थिए । यी पूर्व आर्सनल कप्तानले निकै छोटो समयमात्र ग्रेनेडामा बिताए । तर उनले जति समय बिताए, त्यसक्रममा गहिरो छाप छाडे । उनले क्लबमा हुर्काएको एक प्रकारले त्यो फुटबल संस्कृतिले अहिले रंग देखाउन थालेको छ । अझ भन्दा हुन्छ, उनले नै ग्रेनेडामा अहिलेको सफलताको बिउ रोपे । स्पेनमा बसेर पत्रकारिता गरिरहेका ग्रेनेडा समर्थित पत्रकार हिथ चेस्टर भन्छन्, त्यतिबेला ग्रेनेडामा एडम्सले चमत्कार गर्न सकेनन् र क्लब रेलिगेसनबाट जोगिएन । तर क्लब मालिक जोन जियाङलाई उनले केही ठोस सुझाव दिएर गए ।एडम्स ग्रेनेडामा छँदा क्लबका २८ खेलाडीमध्ये ५ मात्र स्पेनी थिए, अरू फरक २० देशका थिए । उनको जोड थियो, क्लबमा सकेसम्म स्पेनी खेलाडी राख्नुपर्छ । क्लबमा पदाधिकारीदेखि प्रशिक्षक र तिनका सहायकमा पनि स्पेनी नै हुँदा राम्रो । यी सुझावलाई जियाङले मनैदेखि लिए । त्यसैले भिल्लारियल र मोनाकोमा स्पोर्टिङ डाइरेक्टर भइसकेका एन्टोनियो कोर्डोनलाई खेलाडी स्थानान्तरणबारे हेर्ने जिम्मा दिइयो । फ्रान्क सान्चेजले पाए प्राविधिक निर्देशकको काम । यसरी इंग्लिस प्रशिक्षकको सल्लाहमा चिनियाँ क्लब मालिकले क्लबमा स्थानीय परिचय थप्ने काम गरे । यसले तुरुन्तै रंग देखाउन सुरु गर्यो । क्लबले दोस्रो डिभिजनमा उक्लेको पहिलो वर्ष दसौं स्थान हात पारेको थियो, जुन आफैंमा सन्तोषजनक थियो । लगत्तै सबैभन्दा ठूलो र निर्णायक निर्णय भयो, प्रशिक्षकमा डिएगो मार्टिनेजलाई ल्याउने । उनी युवा प्रशिक्षक त थिए नै, उत्तिकै प्रभावशाली पनि । उनलाई गज्जब प्रशिक्षकभन्दा हुन्छ । सन् २०१८ को गर्मीमा मार्टिनेजलाई प्रशिक्षक नियुक्त गर्दा त्यसमा प्रश्न उठाउने पनि थिए । आखिरमा यी प्रशिक्षक भर्खर ३७ वर्षका थिए । लगभग उनी अपरिचित थिए स्पेनी फुटबलमा । खेलाडीको रूपमा उनले केही गर्न सकेका थिएनन् । प्रशिक्षक भएयता सानोतिनो काम मात्र गरेका थिए । सबैभन्दा उल्लेखनीय जिम्मेवारी थियो, सेभियाको युवा टिम हेर्ने । उनले दोस्रो डिभिजनमा छँदा ओसासुना हेर्ने काम गरे, जुन त्यतिबेलासम्म सबैभन्दा ठूलो अवसर थियो मार्टिनेजको । उनको सबैभन्दा ठूलो विशेषता के हो त ? तिनै पत्रकार चेस्टरको विश्लेषण छ, यी प्रशिक्षक ससानो तथ्यमा पनि खुबै ध्यान दिन्छन् । खेलाडीसँग निकै नजिकको सम्बन्ध हुनुपर्नेमा जोड दिन्छन् । उनको नीति नै छ, सबै खेलाडी बराबर छन्, कोही विशेष भन्ने हुन्न । एक्लो खेलाडीको प्रशंसा ग्रेनेडामा बिरलै हुन्छ आजकल । किनभने उनी टिमको सामूहिक प्रदर्शनमा मात्र विश्वास गर्छन् । त्यसैले सन् २०१८२०१९ को सिजनमा टिमको प्रदर्शन जबरदस्त रह्यो । कुल ४२ खेलमा २८ गोल मात्र खायो र पुग्यो ला लिगामा । क्लब माथिल्लो डिभिजनमा त पुग्यो, तर लगभग सबैको अनुमान थियो, त्यो त्यही क्लब हुनेछ, जो रेलिगेसनमा पर्नेछ । तर ती सबै कति असत्य साबित भयो, अहिले प्रमाणित भएको छ । ग्रेनेडा पूरा लिगमै सबैभन्दा युवा खेलाडीले भरिएको टिम थियो । लिगको पहिलो खेलमा भिल्लारियललाई ४४ को बराबरीमा रोक्यो । दोस्रो डिभिजनमा क्लबले जसरी खेलेको थियो, माथि पुग्दा पनि त्यसमा परिवर्तन गरिएन् । अहिलेसम्मको यात्रामा सबैभन्दा ठूलो सफलता त डिफेन्डिङ च्याम्पियन बार्सिलोनालाई २० ले हराउनु नै रहेको छ । त्यसपछि टिम लगातार चार खेलमा विजयी रह्यो, आफ्नो घरेलु मैदानमा खेलेकामध्ये । जतिबेला टिमले खराब खेलिरहेको रियल बेटिसलाई हरायो, क्लब पुग्यो लिगको शीर्षस्थानमा । अहिलेसम्म क्लबका लागि सबैभन्दा सफल खेलाडी साबित भएका छन् विङ्गर अल्भारो भाडिलो । संयोगले उनले आफ्नो खेलजीवन सुरु गरेका थिए बेटिसबाटै । टिममा अहिले जति पनि खेलाडी छन्, त्यसमध्ये आधाले पहिलोपल्ट माथिल्लो डिभिजनमा खेलिरहेका छन् । भर्खरैको अन्तर्राष्ट्रिय ब्रेकमा तीन खेलाडीले आआफ्नो देशको प्रतिनिधित्व गरेर खेले, त्यसमा पहिलो नाइजेरियाका रामोन अजिज थिए । बाँकी दुई डारबिन माचिनस र यांगेल हेरेरा दुवैले भेनेजुएलाका लागि खेले । पछिल्लोपल्ट ग्रेनेडाले ला लिगामा छँदा धेरैथरि खेलाडी किने, तर लिग सकिँदा तिनलाई तलब पनि दिन सकेको थिएन । रमाइलो के भने यी सबै सफलताको कथा बुनिएको थियो । स्पेनबाट धेरै टाढा चीनमा । क्लबका मालिक जियाङको अनुहार केटाकेटीकै जस्तै छ । तर उनी हुन् होप समूहका मालिक । इटालीको पार्मा क्लबमा पनि उनको लगानी छ । चीनमै पनि उनी चोङछिङ लिफानका मालिक हुन् । अझ एनबीए टिम टिम्बरवोल्भ्समा पनि उनको सेयर छ । सन् २०१६ मा उनले क्लब किन्दा समर्थक खुबै आत्तिएका थिए, किनभने त्यही वर्ष टिमले खत्तम खेल्यो र रेलिगेसनमा पर्यो । लगत्तै उनले क्लब समर्थकका लागि ख्लुा पत्र लेखे । जसमा लेखिएको थियो, ग्रेनेडा मैले लगानी गरेको पहिलो क्लब हो, त्यसैले यो क्लब मेरा लागि धेरै अर्थ राख्छ । म आएयता क्लबले राम्रो गर्न सकेन, तर मैले हारिनँ । टिम रेलिगेसनमा पर्नुको कारण मैले फुटबलबारे धेरै नबुझेर हुनसक्छ । यो त क्लबमा मेरो सुरुआत मात्र हो । हामीलाई धेरै अगाडि बढ्नु छ । आजकल जियाङ भनेपछि क्लब समर्थक खुबै मरिहत्ते गर्छन् ।"
यू१९ क्रिकेट टिम घोषणा,"(काठमाडौं)  भारतमा हुने यू१९ च्यालेन्जर्स सिरिज ट्वान्टी२० क्रिकेटका लागि नेपाली यू१९ राष्ट्रिय क्रिकेट टोली घोषणा गरिएको छ । टिमको कप्तानी ओपनर रित गौतमले गर्नेछन् । भारतका तीन र नेपालसहित चार टिमसम्मिलित प्रतियोगिता कात्तिक २५ देखि मंसिर १ सम्म हैदराबादमा आयोजना हुनेछ । नीलो, रातो र पहेँलो गरी ३ टिममा भारतका यू१९ राष्ट्रिय क्रिकेटरहरू पनि खेल्नेछन् । नेपालले पहिलो खेल कात्तिक २५ गते भारत पहेँलोसँग जिमखाना मैदानमा खेल्नेछ । कात्तिक २७ मा भारत रातोसँग राजीव गान्धी अन्तर्राष्ट्रिय रंगशालामा र कात्तिक २९ मा भारत नीलोसँग खेल्नेछ । राउन्ड रोबिन प्रणालीमा शीर्ष दुई स्थानमा रहने टोलीबीच फाइनल हुनेछ । तेस्रो र चौथो स्थानको टिमबीच तेस्रो स्थानलाई प्रतिस्पर्धा हुनेछ । १६ नियमित र ४ वैकल्पिक खेलाडीसहित १८ सदस्यीय नेपाली टिमका अधिकांश खेलाडी यू१९ टिमबाट खेलिसकेका छन् । यसअघिका कप्तान रोहितकुमार पौडेल र सन्दीप जोरालाई टिममा समावेश गरिएको छैन । राष्ट्रिय खेलकुद परिषद (राखेप) का मुख्य प्रशिक्षक जगत टमाटा, यू१९ प्रशिक्षक विनोद दास र छनोटकर्ता राजु खड्काले टिम छनोट गरेका हुन् । नेपाली टोली कात्तिक २३ गते हैदराबाद जाने कार्यक्रम छ । नेपाली टिम ः रित गौतम (कप्तान), लोकेशबहादुर बम, तृतराज दास, विशालविक्रम केसी, खड्कबहादुर बोहरा, अभिषेक बस्नेत, हरिबहादुर चौहान, अरुण ऐरी, कुशल मल्ल, विवेककुमार यादव, सूर्य तामाङ, तिलकराज भन्डारी, शेर मल्ल, आकाश चन्द, प्रतिश जिसी, गौतम केसी । वैकल्पिकमा दीपक बोहरा, दुर्गेश गुप्ता, निशिलकुमार सिंह र सोनु मोक्तान छन् ।"
महिला कप्तानमा डोली,"राष्ट्रिय टिमबाट खेलिसकेकी डोली भट्टको कप्तानीमा नेपाल यू१९ महिला टोलीले चीनको सांघाईमा बीएन्डआर कप ट्वान्टी२० क्रिकेटमा सहभागिता जनाउने भएको छ । प्रतियोगिता कात्तिक २५ देखि ३० सम्म आयोजना हुनेछ । प्रतियोगिताका लागि १८ सदस्यीय नेपाली टोलीको घोषणा भएको छ । १४ सदस्यीय अन्तिम टिम भने केही दिनमै घोषणा हुनेछ । राखेप मुख्य प्रशिक्षक जगत टमाटा, छनोट समिति सदस्य विनोद दास र प्रशिक्षक कलाम अलीले प्रारम्भिक टिमको घोषणा गरेका हुन् । प्रतियोगितामा नेपालले चीन, थाइल्यान्ड, म्यानमार, मलेसिया र साउदी अरेबियाको टिमसँग प्रतिस्पर्धा गर्नेछ । नेपाली टिममा डोली भट्ट (कप्तान), कविता कुँवर, कृतिका मरासिनी, यशोदा विष्ट, रुबी पोदार, राजमती ऐरी, ईश्वरी विष्ट, लक्ष्मी साउद, खुसी डंगोल, हेलिसा लामा गुरुङ, ज्योति दनुवार, निगम तामाङ, शीला क्षेत्री, लक्षिता राजवंशी, गोमा आले, पेमाल्हामु शेर्पा, मनीषा मगर, सृष्टि पौडेल छन् ।"
नासा टोली सिंगापुरतर्फ,"काठमाडौं (कास) हन्ड्रेड युथ आवर फ्युचर कार्यक्रममा भाग लिन ७ खेलाडीसहित १० सदस्यीय नेपाली नासा टोली बिहीबार सिंगापुर जाने भएको छ । नोभेम्बर १३ सम्म हुने कार्यक्रममा सहभागी हुने खेलाडीमा सरोजकुमार श्रेष्ठ, सोनी ठकुरी, सुष्मा नेपाल, सदीक्षा आचार्य, विजय पौडेल, अश्विन र सुवर्णसिंह विष्ट छन् । नासाका अध्यक्ष दशरथ रिसालको नेतृत्वमा जाने टोलीको व्यवस्थापकमा मञ्चन तिवारी र दिप्रस शाक्य छन् ।"
ढोडिया विजयी,सिमरा (कास) बाराको उत्तरझिटकैयास्थित रंगशालामा बुधबार सुरु सहिद स्मृति ट्वान्टी२० लिगमा बकुलहर र ढोडिया क्रिकेट क्लब विजयी भएका छन् । पहिलो खेलमा बकुलहरले आयोजक उत्तरझिटकैया क्रिकेट क्लबलाई ७ विकेटले पराजित गर्यो । टस जितेर पहिले ब्याटिङ गर्दै उत्तरझिटकैयाले पूरा ओभरमा एक सय १७ रन बनाएको थियो । एक सय १८ रनको लक्ष्य पाएको बकुलहरले ३ विकेट १५ ओभरभित्र पूरा गरेको थियो । अर्को खेलमा ढोडियाले मझौलिया क्रिकेट क्लबलाई ८२ रनले पराजित गर्यो । टस हारेर ब्याटिङ गरेको ढोडियाले पूरा ओभरमा १ सय २७ रन बनाएको थियो । एक सय २८ रनको लक्ष्य पाएको मझौलियाले ४५ रनमै अलआउट भयो ।
ज्ञानेन्द्र नयाँ कप्तान,"(काठमाडौं)  ज्ञानेन्द्र मल्ल नेपाली क्रिकेट टोलीका नयाँ कप्तान बनेका छन् । उनले लामो समयदेखि नेपाली क्रिकेट हाँकिरहेका पारस खड्काको स्थान लिएका हुन् । पारसले तीन साताअघि कप्तानी पदबाट राजीनामा दिएका थिए । पारसले दशक नेपाली टोलीको कप्तानी गर्दा ज्ञानेन्द्र अधिकांस समय उपकप्तानमा रहे । नेपाल क्रिकेट संघ (क्यान) ले बुधबार सामाजिक सञ्जालबाट ज्ञानेन्द्रलाई कप्तानीको जिम्मेवारी दिएको जनाएको थियो । नेपाली राष्ट्रिय टोलीबाट सन् २००६ मा खेल्न थालेका ज्ञानेन्द्र २००९ मा उपकप्तान बनेका थिए । सोमबार नेपाल भ्रमणमा आएको मेरिलेबोन क्रिकेट क्लब (एमसीसी) विरुद्ध ज्ञानेन्द्रको पूर्ण कप्तानीमा नेपालले पहिलोपल्ट खेल्नेछ । क्यानले दीपेन्द्रसिंह ऐरीलाई उपकप्तानको जिम्मेवारी दिएको छ । ज्ञानेन्द्र व्यक्तिगत कारण हालै सिंगापुरमा भएको त्रिकोणात्मक ट्वान्टी२० शृंखला र ओमानमा भएको पाँच राष्ट्रसम्मिलित ट्वान्टी२० शृंखलामा अनुपस्थित रहँदा नै दीपेन्द्रलाई पारसको कप्तानीमा उपकप्तान बनाइएको थियो । ज्ञानेन्द्रका अनुसार उनलाई एमसीसीसँग शृंखला, डिसेम्बर १ देखि १० सम्म काठमाडौं आयोजना हुने दक्षिण एसियाली खेलकुदसम्मका लागि कप्तानीको जिम्मेवारी दिइएको छ । यस बीचमा नेपालले बंगलादेश भ्रमणमा गएर पनि खेल्न सक्नेछ । ज्ञानेन्द्रले सन् २०१४ मै नेपालको कप्तानी गरेका थिए । न्युजिल्यान्डमा भएको विश्वकप छनोटमा पारस घाइते भएपछि ज्ञानेन्द्रले यूएईसँगको पहिलो खेलमा नेपालको नेतृत्व गरेका थिए । पारस अस्वस्थ रहेको समयमा ज्ञानेन्द्रले केन्यासँग विश्व क्रिकेट लिग छनोटको दुई खेल र बंगलादेशमा भएको एसीसी इमर्जिङ कपमा नेपालको कप्तान गरेका थिए । कप्तानको पूर्ण जिम्मेवारी पाउनु गर्वको क्षण भएको ज्ञानेन्द्रले बताए । जिम्मेवारी आएको छ, चुनौती पनि थपिएको छ । पूर्ण कप्तानी पाउनु र कामचलाउ जिम्मेवारीमा धेरै फरक पर्छ, उनले भने, चुनौतीसँगै अवसर पनि छ, सजिलो त पक्कै छैन । नेपालले अन्तर्राष्ट्रिय क्रिकेटमा उत्कृष्ट कप्तानको छाप छोडिसकेको छ । पारसको कप्तानीको त्यो पहिचान पछ्याउन चुनौती नै छ । त्यो सँगै नेपाली क्रिकेटलाई अगाडि बढाउने अवसर हामीसामु आएको छ ।कामचलाउ कप्तानीको जिम्मेवारी दिँदा ज्ञानेन्द्रले केन्यासँगको एक खेलमा जिताउनुबाहेक खासै उल्लेखीय केही गर्न सकेका थिएनन् । पारसले राजीनामा दिएपछि मात्र आफ्नो मनमा पूर्ण कप्तानी लिने सोच आएको र त्योभन्दा अघि कहिल्यै कप्तानीबारे नसोचिएको ज्ञानेन्द्रले बताए ।"
नामिबियाको ऐतिहासिक फड्को,"ट्वान्टी२० छनोटमा सहभागी १२ टोलीलाई दुई समूहमा राखिएको थियो । त्यसमा दुवै समूहको विजेता सोझै छनोट हुने प्रावधान थियो । समूह बी को विजेता बनेर आयरल्यान्डले ट्वान्टी२० विश्वकपको टिकट काटेको हो । समूह ए को दोस्रो स्थानमा रहेको नेदरल्यान्ड्सले प्लेअफमा यूएईलाई पराजित गरी ट्वान्टी२० विश्वकपमा पुग्यो । दोस्रो प्लेअफको अवसर पनि सदुपयोग गर्न नसक्दा आयोजक यूएई ट्वान्टी२० विश्वकपमा छनोट असफल भएको छ । ६ टोली ट्वान्टी२० विश्वकपमा पुग्ने प्रावधान अनुसार स्कटल्यान्ड छनोट हुने पाँचौं टोली बन्यो । स्कटल्यान्डले पहिला ब्याटिङ गर्दै ६ विकेट गुमाई १ सय ९८ रन बनायो । जसमा जर्ज मुन्सीले ६५, रिची बेरिन्टोनले ४८ र कप्तान केयल कोएट्जरले ३४ रन जोडेका थिए । जवाफमा आएको यूएई १८३ ओभरमा १ सय ८ रनमा अलआउट भयो । ओमान र हङकङबीचको खेलबाट ट्वान्टी२० विश्वकपमा पुग्ने छैटौं टोलीको टुंगो लाग्नेछ । यी ६ टोलीले विश्व ट्वान्टी२० को समूह चरणमा श्रीलंका र बंगलादेशसँग खेल्नेछ । यी आठ टोलीबाट शीर्ष दुई टोली दोस्रो चरणमा पुग्ने छन् ।"
नेपाल १४ वर्षपछि प्रथम श्रेणी खेल्दै,काठमाडौं (कास) नेपालले १४ वर्षपछि प्रथम श्रेणीको क्रिकेट खेल्ने भएको छ । नेपाल भ्रमणमा आउन लागेको मेरिलेबोन क्रिकेट क्लब (एमसीसी) विरुद्ध तीनदिवसीय खेल खेलेसँगै नेपालको घरेलु क्रिकेटमा प्रथम श्रेणीको क्रिकेट फर्किने छ । विश्व क्रिकेटको ऐतिहासिक पहिचान बोकेको एमसीसीले नेपाल भ्रमणमा विभिन्न खेल खेल्ने छ । त्यसमा कात्तिक २० देखि नेपालसँग तीनदिवसीय खेल खेल्नेछ । एमसीसीले जनाएअनुसार त्रिवि क्रिकेट मैदानमा हुने त्यस खेललाई प्रथम श्रेणीको मान्यता दिइएको छ । सन् २००५ मा यूएईसँग अन्तरमहादेशीय तीनदिवसीय खेल नेपालले पछिल्लो पटक घरेलु मैदानमा खेलेको प्रथम श्रेणीको खेल हो । त्यसयता अन्तरमहादेशीय कपका लागि छनोट नहुँदा नेपालले प्रथम श्रेणीको क्रिकेट खेलेको छैन । सोमपाल कामी यस १४ वर्षको दौरान प्रथम श्रेणी खेल्ने एक्लो नेपाली खेलाडी रहे । उनले श्रीलंकामा क्लब क्रिकेट खेल्नेक्रममा सन् २०१५ को डिसेम्बर र २०१६ को जनवरीमा सारासेन्स स्पोर्टस क्लबबाट दुई प्रथम श्रेणीको क्रिकेट खेलेका थिए ।नेपाल भ्रमणमा एमसीसीले बलियो टोली उतार्दै छ । पाकिस्तानबाट खेलिसकेका तीव्र गतिका बलर यासिर अराफात र इङ्ल्यान्डबाट टेस्ट खेलिसकेका टम वेस्ट्लीले एमसीसीको टोलीबाट नेपालविरुद्ध खेल्ने छन् । इंग्ल्यान्डबाट ५ टेस्ट खेलिसकेका वेस्ट्लीले हालैमात्र एसेक्सलाई तीन वर्षमा दोस्रो वर्ष काउन्टी च्याम्पियनसिपको उपाधि दिलाएका थिए । ह्याम्पसायरका पूर्व ब्याट्सम्यान जिम्मी एडम्सको कप्तानीमा रहने एमसीसीको १३ सदस्यीय टोलीमा डर्बीसायरका कप्तान बिली गोडलम्यान पनि छन् ।एमसीसीले आइतबार नेपाल यू१९ सँग खेलेर भ्रमणको सुरुआत गर्नेछ । कीर्तिपुरमा एमसीसीले सोमबार नेपालसँग ५० ओभरको र बुधबार देखि तीनदिवसीय खेल खेल्नेछ । कात्तिक २२ गते नेपालको मिश्रित टोलीसँग ट्वान्टी२० खेल खेल्दै एमसीसीले काठमाडौं भ्रमणमा टुंगाउने छ । एमसीसीले त्यसपछि पोखरा भ्रमणमा पोखरा आमन्त्रण ११ सँग कात्तिक २५ र चिफ मिनिस्टर ११ सँग कात्तिक २६ मा पोखरा रंगशाला क्रिकेट मैदानमा खेल्ने छ । एमसीसीले २०१९ देखि २०२१ सम्म तीन पटक नेपाल भ्रमण गर्ने जनाएको छ । विकासशील मुलुकमा एमसीसीले यस्तो भ्रमण गर्न लागेको हो । गत वर्ष स्थापना भएको एमसीसी फाउन्डेसनले नेपाल भ्रमणमा आउने एमसीसी टोलीलाई सहयोग गर्नेछ । एमसीसीले पोखराको स्थानीय विद्यालयमा गएर क्रिकेट सामग्री प्रदान गर्नुका साथै प्रशिक्षण पनि दिने जनाइएको छ ।
लयमा मेसी,इंग्ल्यान्डलन्डन डिफेन्डिङ च्याम्पियन म्यानचेस्टर सिटीले मंगलबार राति लिग कपको क्वाटरफाइनल यात्रा तय गरेको छ । यसका लागि सिटीले साउथह्याम्पटनलाई ३१ ले हरायो । लिगमा लेस्टरविरुद्ध बिर्सनलायक ठूलो अन्तरको हार बेहोरेको साउथह्याम्पटन सिटीविरुद्ध त्यस्तै हारबाट जोगिने प्रयासमा थियो । सिटीका लागि निकोलस ओटमेन्डीले पहिलो गोल गरे भने त्यसपछि सर्जियो अगुइरोले दुई गोल थपे । अन्य खेलमा प्रिमियर लिग क्लब एभरटनले वाटफोर्डलाई ३१ र लेस्टर सिटीले बर्टन अल्बानियनलाई ३१ ले हराए ।
