शीर्षक,विवरण
पर्यावरण पर्व,"(कपिलवस्तु)  अस्ट्रियाबाट आएका वन्यजन्तुसम्बन्धी फोटो पत्रकार क्लाइड ओडोनेलले तिहारमा नेपाली चलन देखेर अचम्म माने । काग, कुकुर, गाई र गोरुको पूजा गरेको देखेर उनलाई अनौठो लागेको थियो । फोटो खिच्न विश्वका धेरै मुलुक पुगें, उनले भने, यस्तो प्रकृतिप्रेमी संस्कृति अन्त देखेको थिइनँ । पशुपन्छी र मान्छेको सम्बन्ध प्रगाढ छ भन्ने देखाउन र बुझाउन यस्तो पर्व संसारकै लागि प्रेरणामूलक बन्ने उनले बताए ।नेपालीको धर्म, संस्कृति र रीतिरिवाज प्रकृति, चरा र वन्यजन्तुमैत्री छ । नजानिँदो तरिकाले धर्म संस्कृतिले प्रकृतिलाई जोगाउन पुस्तौं पुस्तादेखि सिकाएको छ । वातावरणीय सन्तुलन र पारिस्थितिकीय प्रणालीलाई जोगाउनुपर्ने चेतना पर्वका विधिविधानले दिएका छन् । जुलोजिकल सोसाइटी अफ लन्डनका नेपाल प्रतिनिधि तथा वरिष्ठ चराविद् डा हेमसागर बरालले जैविक विविधता संरक्षणमा चेतना दिन तिहार सन्देशमूलक चाड भएको बताए । यो चाडमा प्रकृतिका सबै पक्षको पूजा र मानसम्मान गर्ने परम्परा छ । तिहारमा यमराजदेखि देवीदेवतासम्म र पशुपन्छीदेखि मानिससम्मको पूजा गरिन्छ, उनले भने, सृष्टि सञ्चालन गर्न हरेक पक्षको सहयोग हुन्छ । पहाड नभए जीवजन्तु बाँच्न सक्दैनन्, नदी बग्दैन, जल वर्षा हुँदैन । जीवजन्तुकै कारण प्रकृति रमणीय हुने र अन्नभण्डार बढ्ने उनले बताए । तिहारले एकातिर दाजुभाइ, दिदीबहिनीबीचको पवित्र स्नेह एवं आत्मीय सम्बन्धलाई पुष्टि गर्छ भने अर्कातिर मानिस र पशुपन्छीबीचको प्रगाढ सम्बन्धलाई बल पुर्याउँछ । कछुवा तथा सरिसृप विशेषज्ञ प्रा करनबहादुर शाह समाजमा सबै पक्षको बराबर अस्तित्व छ भन्ने मान्यतालाई तिहारमा गरिने पूजाले पुष्टि गरेको बताउँछन् । नेपालीको यो संस्कृति विश्वमै उदाहरणीय छ, उनले भने, सबैको अस्तित्वको सम्मान हुनुपर्छ र बाँच्न पाउनुपर्छ भन्ने सन्देश दिन्छ तिहारले । त्यसैले यो संरक्षणको पर्व भएको भनाइ उनको छ । तिहारमा धनधान्यकी देवी लक्ष्मीको पूजा गरिन्छ । लक्ष्मी खुसी भए धनसम्पत्ति आर्जन हुने जनविश्वास छ । लक्ष्मीको पूजा गर्दा उनको वाहन लाटोकोसेरोको पनि पूजा गर्न थालिएको छ । लाटोकोसेरो कृषकको असल साथीका रूपमा चिनिन्छ । यसले बालीनाली हानि गर्ने कीराफट्यांग्रा खाएर उत्पादन बढाउन सहयोग पुर्याउँछ । तौलिहवाका मूर्तिकार कृष्णदयाल ठाकुरले यस वर्ष पहिलो पटक लक्ष्मीको मूर्तिमा उनको वाहन लाटोकोसेरो पनि बनाए । तीन वर्षअघि कपिलवस्तुको जगदीशपुर तालमा आयोजित लाटोकोसेरो उत्सवमा जाँदा उनले यो कुरा थाहा पाएका थिए । लक्ष्मीसँगै गणेश र सरस्वतीको मूर्ति बनाउने गरेको उनले सुनाए । मूर्ति तल दुवैका वाहन मुसा र हाँस बनाएर नयाँ लुक दिन्छु, उनले भने, चरा र जनावर देख्दा सबै अचम्म पर्ने गरेका छन् । तिहारमा पशुपन्छी र प्रकृतिको पूजा गरिन्छ । पूजाआजाले श्रद्धा बढ्छ, चराविद् सोम जीसीले भने, त्यस कारण पनि कम्तीमा पशुपन्छी मार्न हुँदैन भन्ने चेतना बढ्छ । यमपञ्चकको पहिलो दिन अर्थात् कात्तिक कृष्ण त्रयोदशीमा कागपूजा गरिन्छ । अत्यन्त चलाख पन्छी मानिने कागले सबैलाई समान दृष्टि अर्थात् समदर्शी भावले हेर्ने र अन्नबालीमा लाग्ने कीरा, फट्यांग्रा खाइदिने हुनाले पूजा गरिन्छ । यमराजको सन्देश सुनाउने यमदूतका रूपमा लिइने यो पन्छी यमराजको पनि प्रिय हो ।यमपञ्चकको दोस्रो दिन अर्थात् चतुर्दशीका दिन कुकुर तिहार मनाइन्छ । कागजस्तै कुकुरलाई पनि यमराजको दूतका रूपमा लिइन्छ । यसले घरको रेखदेख गर्ने, अपराधी पत्ता लगाउने, अनुसन्धानमा सहयोग गर्ने र मानिसको आज्ञा पालक र रक्षकका रूपमा काम गर्दै आएको छ । प्राकृतिक एवं दैवी विपत्तिमा पूर्वसूचना दिने कुकुर भैरवको वाहन हो । लक्ष्मीको प्रतिमूर्ति गाईलाई तेस्रो दिन पुज्ने गरिन्छ । पोषण र कृषिमा गाईको भूमिका अतुलनीय रहँदै आएको छ । यसै दिन साँझ धनधान्यकी देवी एवं ऐश्वर्यकी प्रतीक लक्ष्मीको पूजा गरिन्छ । कात्तिक कृष्ण औंसीको यही रातमा घरआँगन उज्यालो हुने गरी दियो र बत्ती बालेर घरमा भित्रिन लक्ष्मीलाई आह्वान गरिन्छ । चौथो दिनलाई हलतिहार भनिन्छ । यो दिन गोरु र गोवर्द्धन पर्वतको पूजा गरिन्छ । वर्षभरि खाने अन्न उब्जाउन हलो तान्ने, पाटा लगाउने र दाइँ गर्ने काम गर्ने भएकाले गोरुको पूजा गरिन्छ । गोवर्द्धन पर्वतले प्रकृति र पर्यावरणको प्रतिनिधित्व गर्छ । पहाडले भरिएको देश नेपालमा पहाडको पूजा गरिनु प्रकृति र पर्यावरणप्रतिको कृतज्ञता ज्ञापनसमेत हो । पाँचौं दिनलाई भाइटीका भनिन्छ । यस दिन दिदीबहिनीले दाजुभाइको पूजा गर्छन्, दाजुभाइले पनि दिदीबहिनीप्रति त्यसैगरी प्रेम र सम्मान व्यक्त गर्छन् । यसै सेरोफेरोमा नेवार समुदायमा म्हपूजा अर्थात् आफ्नो पूजा गर्ने चलन छ । मानिस स्वयं प्रकृतिको अंग भएकाले यसको पनि उच्च प्रतीकात्मक महत्त्व र सन्देश छ ।"
कांग्रेसमा विवाद चर्कंदै,"(काठमाडौं)  आन्तरिक मुद्दालाई लिएर कांग्रेसमा विवाद चर्कंदै गएको छ । भ्रातृ संस्था तरुण दलको स्थापना दिवसका अवसरमा आयोजित कार्यक्रममा संस्थापन र संस्थापनइतर पक्षीय नेताहरूको विवाद सतहमा देखिएको छ । दलको स्थापना दिवसको अवसरमा आइतबार छुट्टाछुट्टै कार्यक्रम आयोजना गरिए भने एक पक्षको कार्यक्रममा अर्को पक्षका नेताहरू सहभागी भएनन् । दलका अध्यक्ष जितजंग बस्नेतले पार्टी केन्द्रीय कार्यालय सानेपामा र महासचिवबाट निष्कासित भूपेन्द्रजंग शाहीले सामाखुसीको एक पार्टी प्यालेसमा एउटै समयमा चियापान राखेका थिए । वरिष्ठ नेता रामचन्द्र पौडेल, महामन्त्री शशांक कोइराला, पूर्वमहामन्त्री कृष्णप्रसाद सिटौलासहितका इतरपक्षीय अधिकांश नेता दुवैतर्फका कार्यक्रममा सहभागी भएनन् । अध्यक्ष बस्नेतले आयोजना गरेको कार्यक्रममा सभापति शेरबहादुर देउवा प्रमुख अतिथि र वरिष्ठ नेता पौडेल विशिष्ट अतिथिका रूपमा आमन्त्रित थिए । दुवै नेता आउने प्रचारसमेत भएको थियो तर देउवाका अतिरिक्त उपसभापतिद्वय विजय गच्छदार, विमलेन्द्र निधि, सहमहामन्त्री प्रकाशरण महतसहितका संस्थापनपक्षीय नेताको बाहुल्य थियो । संस्थापन इतरपक्षमा रहेका केन्द्रीय सदस्य धनराज गुरुङ र शिव हुमागाईंबाहेक संस्थापन इतरपक्षीय नेताहरू कोही पनि सानेपाको चियापानमा उपस्थित भएनन् । शाहीले आयोजना गरेको कार्यक्रममा केन्द्रीय सदस्य रामशरण महत प्रमुख अतिथि थिए । महाधिवेशनको तयारी, भ्रातृ संस्थाका अधिवेशन, विभाग, केन्द्रीय कार्यसम्पादन समिति, नेविसंघको पुनर्गठन र तरुण दलको विवादलगायत विषयमा पार्टीभित्र संस्थापन र इतरपक्षबीच विवाद बढ्दै गएको छ । पछिल्लोपटक देउवाले १७ वटा विभाग गठन गर्ने प्रस्ताव गरेपछि पौडेल पक्ष चिढिएको छ । कार्यकाल सकिन तीन महिना बाँकी छँदा देउवाले विभागको संख्या बढाउन खोजेपछि गत बिहीबार केन्द्रीय कार्यसमिति बैठकसमेत बस्न सकेको थिएन ।आसन्न महाधिवेशनलाई आफ्नो पक्षमा प्रभावित बनाउन सभापति देउवाले पार्टी सत्ताको दुरुपयोग गर्न थालेको आरोप पौडेल पक्षको छ । दुई महिनाभित्र (पछिल्लोपटक विधान संशोधन गरेर ६ महिना बनाइएको छ) गठन गर्नुपर्ने विभाग कार्यकाल सकिन लाग्दासमेत देउवाले गठन गर्न सकेका छैनन् । दर्जन बढी भ्रातृ संस्थाको अधिवेशन हुन सकेको छैन । आधा दर्जन भ्रातृ संस्था दशकदेखि तदर्थ शैलीमा चल्दै आएका छन् । महाधिवेशन र भ्रातृ संस्थाको अधिवेशन नगरी विभाग बढाउने प्रस्ताव ल्याइएपछि पौडेल पक्ष देउवासँग सशंकित बन्न थालेको छ । अहिलेसम्म विभाग गठन गर्न नसक्नेले एकाएक संख्या थप्ने प्रस्ताव ल्याउनु दुरुपयोगको प्रमाण हो, पौडेलनिकट एक केन्द्रीय सदस्यले भने, पटकपटक नयाँनयाँ विषय ल्याएर पार्टी कब्जा गर्ने रणनीति सभापतिजीले लिन थाल्नुभएको छ । आफ्ना निकट केन्द्रीय सदस्यलाई विभाग प्रमुखको भाग पुर्याउन संख्या थप्ने प्रस्ताव ल्याइएको भन्दै पौडेल पक्षले महाधिवेशन संघारमा विभाग गठनकै औचित्व नरहेको बताउन थालेको छ । संस्थापनपक्षीय नेताहरूले भने सुविधाजनक बहुमतमा रहेका सभापतिलाई काम गर्नसमेत नदिएको आरोप लगाउँदै आएका छन् । सहमतिबाटै काम गर्न खोज्दा धेरै निर्णय अड्किएको उनीहरूको आरोप छ । देउवानिकट केन्द्रीय सदस्य ज्ञानेन्द्रबहादुर कार्कीले उपनिर्वाचनको संघारमा पार्टीभित्र विवाद बढाउन नहुने बताए । दलको स्थापना दिवसका अवसरमा समानान्तर कार्यक्रम आयोजना हुनु दुःखद रहेको उनले बताए । यस्तो विवादले पार्टीलाई कमजोर बनाउन भइरहेका षड्यन्त्रलाई बल पुर्याउँछ, उनले भने, यतिबेला विवाद होइन, एकताको खाँचो छ । एकतामा मात्रै कांग्रेसले अहिलेका चुनौती सामना गर्न सक्छ । सानेपाको चियापान कार्यक्रममा देउवाले मात्रै संक्षिप्त मन्तव्य राखेका थिए । उनले त्यस अवसरमा आत्मसम्मान र स्वतन्त्रताका साथ बाँच्न पाउने अधिकारमाथि हमला हुन थालेको बताए । अर्को कार्यक्रममा महतले पार्टीभित्र न्याय र एकताका लागि लड्न आग्रह गरे । उनले तरुण दलभित्रको विवाद मिलाउन पार्टी पदाधिकारीलाई आग्रह गरेको बताए । पार्टीभित्र यस्तो विभाजन देखिनु दुर्भाग्य हो, उनले भने । महतअघि बोलेका केन्द्रीय सदस्य शेखर कोइरालाले तरुण दलको विवाद स्वाभाविक रहेको बताए । पार्टीको केन्द्रमै विवाद छ भने दलमा विवाद हुनु स्वाभाविक हो, उनले भने, एकपछि अर्को विवाद बढ्दै जानुमा पदाधिकारी मुख्य दोषी छन् । अर्का वक्ता गुरुराज घिमिरेले पार्टी सामन्ती र हुकुमप्रमांगीबाट चल्न थालेको बताए । पार्टीभित्र कुनै किसिमको सामन्त र निरकुंशतन्त्र स्वीकार गर्न सकिँदैन उनले भने ।अध्यक्ष बस्नेतले पार्टीले सञ्चालन गरेको जागरण अभियानलाई औचित्यहीन भनी सार्वजनिक अभिव्यक्ति दिएको कारण देखाउँदै शाहीलाई महासचिव र साधारण सदस्यताबाट समेत निष्कासन गरेका थिए ।"
असंलग्न अभियान विश्वशान्तिको पक्षमा,"(काठमाडौं)  प्रधानमन्त्री केपी शर्मा ओलीले असंलग्न अभियान विश्वशान्तिको पक्षमा उभिइरहने बताएका छन् । असंलग्न आन्दोलनमा सहभागी मुलुकहरूकै बीच विवाद भए पनि शान्तिपूर्ण ढंगले संवादमार्फत समाधान गर्नुपर्नेमा उनले जोड दिए ।प्रधानमन्त्री ओली अजरबैजानको राजधानी बाकुमा भएको असंलग्न राष्ट्रहरूको १८ औं शिखर सम्मेलनमा नेपालको नेतृत्व गरी आइतबार स्वेदश फर्केका हुन् । हामीले अन्तर्राष्ट्रिय मञ्चमा स्वतन्त्र, असंलग्न नीति, विश्वशान्ति, समानता, राज्यहरूबीचको सहकार्य, सहअस्तित्वको पक्षमा खासगरी पञ्चशीलका आधारमा सम्बन्ध स्थापित गर्नुपर्छ, त्रिभुवन विमानस्थलको अति विशिष्ट कक्षमा सञ्चारकर्मीसँग प्रधानमन्त्रीले भने । उनले नेपालले इमानदारीसाथ अभियानका सिद्धान्त कार्यान्वयन गर्ने प्रस्ट पारे । हाल असंलग्न अभियानमा १२० विकासोन्मुख मुलुक सदस्य छन् । पर्यवेक्षकका रूपमा १७ मुलुक र १० अन्तर्राष्ट्रिय संस्था छन् । असंलग्न अभियान पञ्चशीलका अहस्तक्षेप, अनाक्रमण, शान्तिपूर्ण सहअस्तित्व, एकअर्काको स्वतन्त्रता, सार्वभौमिकता र अखण्डताप्रति सम्मान जनाउने सिद्धान्तलाई लिएर अघि बढेको छ । ओलीले असंलग्न आन्दोलन कसले कसको पक्ष लिने भन्ने नभएको बताए । विश्वशान्तिको पक्षमा उभिने हो । निःशस्त्रीकरणको पक्षमा उभिने हो । विनाशका अस्त्रहरू उत्पादनमा निरुत्साहित गर्ने हो, उनले भने, यो संगठन दोस्रो विश्वयुद्धपछि बनेको हो । अहिले पहिलेभन्दा बढी हतियार छन् तर लडाइँ भएको छैन । यो आन्दोलनले सानाठूला सबै मुलुकको सहअस्तित्व, सार्वभौमिकता र समानतालाई जोड दिएको ओलीले बताए । उनले नेपाल अहिले नै यो आन्दोलनबाट ठूलो भाग लिन सक्ने अवस्थामा नरहेको प्रस्ट पारे । अहिले हामी यस्तो सम्मेलन गर्न सक्ने अवस्थामा छैनौं । यसपटक एसियाप्यासिफिक क्षेत्रको प्रतिनिधित्व गर्दै उपाध्यक्ष भएका छौं । एउटा सत्र सञ्चालन गर्यौं । विस्तारै आफ्नो भूमिकालाई बढाउँदै जाने हो, उनले भने । १८ औं शिखर सम्मेलनले बाकु घोषणापत्र र अन्तिम दस्तावेज पनि पारित गरेको छ । बाकु घोषणापत्रले अन्तर्राष्ट्रिय शान्ति, स्थिरता, संयुक्त स्वतन्त्रता, अहस्तक्षेप, न्यायपूर्ण विश्वव्यवस्था, दक्षिणदक्षिण सहयोग, सदस्य राष्ट्रबीच आन्तरिक एकता र सद्भाव, ऐक्यबद्धता, दिगो विकासका लक्ष्य हासिल गर्नेजस्ता विषयमा जोड दिएको छ । ओलीले सम्मेलनमा सम्बोधनक्रममा पाँचबुँदे सुझाव दिएका थिए । उनले असंलग्न आन्दोलनले आफ्ना निर्णय कार्यान्वयन गर्नुपर्ने, राजनीतिक सन्देशलाई व्यवस्थाहरूमा उतार्नुपर्ने, सदस्यहरूबीचको मतभेद अन्त्य गर्दै आन्दोलनलाई प्रभावकारी र गतिशील बनाउन आवश्यक रहेको उल्लेख गरेका थिए । ओलीले विभिन्न मुलुकका प्रमुखहरूबाट आएका सुझावका आधारमा बाकु घोषणापत्र जारी गरिएको बताए । सन् १९५५ मा इन्डोनेसियाको वाङडुङमा तेस्रो विश्वका मुलुकहरूको सम्मेलनमा भएको सैद्धान्तिक सहमतिका आधारमा सन् १९६१ मा तत्कालीन युगोस्लाभियाको बेलग्रेडमा असंलग्न अभियानको पहिलो शिखर सम्मेलन भएको थियो ।"
चीनको दगुराइमा नेपाली चाल,"ॅहरित क्रान्तिसत्तरी वर्षअघि रातो क्रान्ति पूरा गरेको चीनमा यति बेला हरित क्रान्तिको लहर चलेको देखिन्छ । चौडा सडकका दायाँबायाँ र बीचमा हरियालीबिनाका सडक पाउनै मुस्किल छ । राजधानी बेइजिङ, गोन्जाओ, सेन्जेनलगायत सबै सहरमा हरियालीलाई उत्तिकै प्राथमिकता दिइएको छ ।"
"आरोपित नपक्रन अन्तरिम आदेश, मुद्दा सरेको सर्यै","उन्मुक्ति दिने प्रपञ्चप्रहरीको लागूऔषध अनुसन्धान ब्युरोले अनियमिततामा मुछिएका र फरार रहेका कर्मचारी हरिशंकर शर्मा तथा सञ्चालकहरू अमित गुप्ता अग्रवाल र आशिष अग्रवालले फ्याक्ट्री बाट पटकपटक अन्यत्र लगेको खुल्न आएको भन्ने आधारमा उनीहरूलाई समेत मुद्दा चलाउन सिफारिस गरेको थियो । उनीहरूलाई लागूऔषध ऐनअनुसार हदैसम्मको कारबाहीको सजाय माग दाबी गरेको थियो । ब्युरोले फरार रहेका प्रतिवादीहरू अमित गुप्ता अग्रवाल, सञ्जयकुमार गुप्ता, मधुसूदन अग्रवाल, आशिष अग्रवालका नाममा अदालतबाट वारेन्ट म्याद जारी गर्न प्रस्तावित राय पठाएको थियो । आरोपितहरूले संगठित रूपमै आपराधिक धन्दा चलाएको निष्कर्ष निकाल्दै लागूऔषध ब्युरोले उनीहरूमाथि संगठित अपराधको अभियोगमा थप सजाय गर्न पनि सिफारिस गरेको थियो । ब्युरोले संगठित अपराध निवारण ऐन २०७० को दफा १, २ र ३ क बमोजिम सोही ऐनको दफा ९ (४) बमोजिमको माग दाबीसमेत गरेको थियो । प्रहरीले सञ्चालकहरू अमित अग्रवाल, मधुसूदन अग्रवाल, सञ्जयकुमार गुप्ता, आशिष अग्रवाल र वित्त प्रबन्धक खडानन्द शर्मालाई प्रतिवादी बनाउन प्रस्तावित राय प्रतिवेदन जिल्ला सरकारी वकिलको कार्यालयमा बुझाएको थियो । तर सरकारी वकिलको कार्यालयले यी सबै आरोप दुई जनामा केन्द्रित गरी अरूलाई उन्मुक्ति दियो । शंकास्पद भाषाशैली प्रयोग गरी सहन्यायाधिवक्ता घिमिरेले दुई जनाबाहेकका हकमा देखिएको प्रमाणलाई बेवास्ता गरे ।"
संक्रमणकालीन ऐनमाथि पीडितसँग छलफल,"(काठमाडौं)  सरकारले संक्रमणकालीन न्यायसम्बन्धी ऐन संशोधनअघि सातै प्रदेशका द्वन्द्वपीडितसँग छलफल गर्ने भएको छ । सशस्त्र द्वन्द्वका प्रभावितलाई सर्वस्वीकार्य हुने गरी कानुन संशोधन गर्नुपर्ने भएकाले पीडितसँग परामर्श गर्न लागिएको कानुन न्याय तथा संसदीय मामिलामन्त्री भानुभक्त ढकालले बताए । यो विधेयक ल्याउन ढिलो भइसकेको छ, अब द्वन्द्वपीडितसँगै परामर्श गरेर मात्रै विधेयक तयार पार्छौं, ढकालले कान्तिपुरसँग भने । मन्त्री ढकालले सरकारी अधिकारीहरू छठलगत्तै छलफलका लागि प्रदेशहरूमा जाने जानकारी दिए । सरकारले २०७१ मा बेपत्ता पारिएका व्यक्तिहरूको छानबिन, सत्य निरूपण तथा मेलमिलाप आयोग ऐन जारी गरेको थियो । ऐनमा अदालतमा विचाराधीन मुद्दाको छानबिन पनि आयोगहरूले गर्ने र पीडक र पीडितको आपसी समझदारीमा मेलमिलाप गर्न सकिने प्रावधान राखिएपछि त्यसविरुद्ध सर्वोच्च अदालतमा मुद्दा परेको थियो । सर्वोच्चले २०७१ फागुनमा आदेश दिनुअघि ०७१ माघ २६ मै गठन भएका सत्य निरूपण तथा मेलमिलाप र बेपत्ता पारिएका व्यक्तिहरूको छानबिनसम्बन्धी आयोग गठनले काम थालिसकेका थिए । ऐन संशोधन गर्नुपर्ने आवाज बारम्बार उठे पनि ऐन संशोधन प्रक्रिया भने अघि बढेको थिएन । त्यतिखेर सर्वोच्चले बलात्कार, यौनजन्य हिंसा, यातना तथा बेपत्ता पारिएका विषय मेलमिलापमा लैजान नहुने आदेश गरेको थियो । मुद्दा छानबिन गर्दा पीडितको अनिवार्य स्वीकृत लिनुपर्ने व्यवस्था गर्न पनि सर्वोच्चले सरकारका नाममा आदेश दिएको थियो । संक्रमणकालीन न्याय निरूपणका लागि भन्दै संशोधन गरिएको विधेयकको मस्यौदा लामो समयदेखि कानुन मन्त्रालयमै अड्किएपछि द्वन्द्वपीडितहरू आक्रोशित बन्दै आइरहेका छन् । अब भने पीडितलाई नै सम्बोधन गर्ने गरी ऐन संशोधन गरेर काम अघि बढाउनेछौं, मन्त्री ढकालले भने । उनका अनुसार यो विधेयक हिउँदे अधिवेशनको सुरुवातमै संसद्मा दर्ता हुनेछ । २०७१ को सर्वोच्च अदालतको परमादेश र अन्तर्राष्ट्रिय समुदायको सल्लाहअनुसार ऐन संशोधनको तयारी गरिरहेको मन्त्रालय स्रोतले जनाएको छ । स्रोतका अनुसार सशस्त्र द्वन्द्वका मुद्दा हेर्न छुट्टै विशेष अदालतको व्यवस्था संशोधित विधेयकले गर्नेछ । सत्य निरूपण तथा मेलमिलाप आयोगमा करिब ६३ हजार र बेपत्ता पारिएका व्यक्तिहरूको छानबिनसम्बन्धी आयोगमा ३ हजारभन्दा धेरै उजुरी छन् । ७ महिनादेखि दुवै आयोग पदाधिकारीविहीन हुँदा संक्रमणकालीन न्यायसम्पादनको काम ओझेलमा परेको छ । आयोगहरूमा पदाधिकारी चयन गर्ने विषयमा सत्तारूढ दलका दुई पक्ष र प्रतिपक्षी नेपाली कांग्रेसका आआफ्ना दाबी छन् । तीनवटै पक्षले स्वीकार्ने गरी आयोगका पदाधिकारी चयन गर्ने प्रयास गरिएको हो, तर सबैले स्वीकार्ने व्यक्ति नभेटिँदा ढिलो भयो, प्रधानमन्त्री केपी शर्मा ओलीनिकट एक नेताले भने ।"
दुवैतर्फ भारतीयकै व्यापार,"कञ्चनपुर (कास) तिहारको किनमेलका लागि सीमावर्ती बजारतर्फ जानेको लर्को लागेको छ । एक सातायता सीमा क्षेत्रका भारतीय बजारहरूमा निकै चहल पहल बढेको छ । महेन्द्रनगर तथा आसपासका बजारमा चहलपहल निकै बढेको छ । तर नेपालतर्फका बजारमा पनि तिहारका बेला आवश्यक सामग्रीको व्यापार गर्नेहरू भने भारतीय नै छन् । पूजा सामग्रीदेखि विद्युतीय सामान, मिठाइ, साग तरकारी र फलफुल सबैको व्यापार गर्नेहरू भारतीय नै छन् । तिहार मात्रै होइन, अन्य चाँडपर्वका बेलाको व्यापार पनि भारतीयहरूकै भरमा चलेको छ । प्लाष्टिकका मालादेखि मिठाई र विद्युतीय सामग्री साबै थोक बेच्ने भारतीय नै छन्, यसै वर्षदेखि महेन्द्रनगर बजारमा तिहारका सामग्री बेच्न थालेका स्थानीय कमल टमटाले भने, हामी सानो काम भनेर गर्दैनौं, उनीहरू यसमै राम्रो फाइदा कमाएर जान्छन् । उनका अनुसार भाइटीका र घर सजावटका लागि चाहिने प्लास्टिकका माला तथा विद्युतीय सामग्रीमा मुनाफा बढी हुने गर्छ । त्यहि भएर भारतीयहरू अन्य कारोबार छाडेर पनि यतिबेला तिहारका सामग्रीको व्यापारमा केन्द्रीत हुने गरेका हुन् । महेन्द्रनगर बजारको मेन रोडमा सडक पेटीमा बिक्री गर्न राखिएका तिहारका सामग्रीले उक्त क्षेत्र झिलिमिली भएको छ । शुक्रबारदेखि नै सडक पेटीमा सजायर राखिएका प्लास्टिकका माला तथा घर सजावटका सामग्रीले उक्त क्षेत्रलाई झनै अकर्षक बनाएको छ । आइतबार उक्त सामग्री किन्नेको भीड लागेको छ । यो व्यापार दुईचार दिनको मात्रै हो १५ वर्षदेखि महेन्द्रनगरमा व्यापार व्यवसाय गर्दै आएका भारत उत्तराखण्डको सितारगन्जका नरेश गुप्ताले भने, भाइटीकाका दिन सम्म चहलपहल बढी हुन्छ । उनका अनुसार महेन्द्रनगर बजारमा मात्रै २ सय जनाभन्दा बढी भारतीयले फलफूल, तरकारी र माछामासुको व्यापार गरिरहेका छन् ।"
सुनिनै छाड्यो मादलको धुन,"हरायो दियो फूल र बत्तीको झिलिमिली पर्वको रूपमा लिइने तिहारमा दियोको प्रयोग हराउँदै गएको छ । दुनामा दीप प्रज्जवलन गरेर दिपावली गरिने चलन भए पछि पछिल्ला वर्षहरूमा यो स्थान विद्युतीय बत्तीले लिएको छ । आफ्नै बारीमा उत्पादन गरेको तोरीको तेल सालको पातले बनाएको दुनामा राखेर आफैले कातेको बत्ती बालेर हर्षोल्लासपूर्वक मनाइने तिहारको यो चलन हराउँदै गएको ज्येष्ठ नागरिक बताउँछन् । तिहारको बेला साँझमा घर घरमा दुनामा बत्ती बाल्ने चलन अचेल बिजुली बत्तीले गर्दा हराएको मंगलसैन नगरपालिका वडा नं ६ का रत्नबहादुर आउजी बताउँछन् । यस्ता बत्ती, दियो भन्दा खर्चिलो हुने गरे पनि देखासेखीकै कारण पनि बढेको हो, उनले भने ।"
हराउँदै देउसीभैलो,"बुटवल (कास) देउसीभैलोको ठूलै रमझम हुने बुटवल र आसपासमा अहिले रौनकता हराउँदै गएको छ । यमपञ्चक सुरु भएसँगै देउसी खेलिन्थ्यो । लोकभाकामा गाइने देउसीको मिठास र त्यसमा प्रयोग भएका झर्रा नेपाली शब्दले सबैको मन तान्थ्यो । बालबालिकादेखि तन्नेरी र वृद्धवृद्धा आफ्नो समूह बनाएर देउसीभैलो खेल्थे ।तर, अहिले भने बुटवलमा देउसीभैलोको रमझम घटेको छ । युवा र पाका पुस्ताको ठाउँमा छिटफुट बालबालिकाको समूह मात्रै देखिन्छ । देउसीकै कारण रमाइलो बन्ने तिहार पछिल्लो समय खल्लो बन्दै छ । झिलीमिली झिल्ली सय रुपैयाँ मिल्ला भन्दै साँझमा थालमा चामल बोकेर दूधे बालबालिका हिंड्छन्, युवाको देउसीभैलो त देख्नै रहर छ, बुटवल९, मिलनचोकका ज्येष्ठ नागरिक दुर्गा भण्डारीले भने, देउसीभैलोबिनाको तिहार फिक्का हुँदै गएको छ ।स्थानीय प्रशासनले राति १० बजेसम्म मात्रै देउसीभैलो खेल्ने समय निर्धारण गरेको छ । यसकारण पनि देउसीप्रतिको मोह घटेको छ । पहिले टोलवासी र साथी समूहमा खेल्ने देउसी अहिले संस्थागत रूपमा खेल्न थालिएको छ तर त्यसमा मौलिकता र रौनकता पाइँदैन । परम्परादेखि लोकभाकामा खेलिने देउसीभैलो फेरिएको छ । भाका फेरिएका छन् । लोकलयको सट्टा पप र रकगीतले ठाउँ पाएका छन् । मादल, झ्याली र मजुराको सट्टा ड्रमसेट र क्यासेट बजाइन्छ । लोकदोहोरी प्रतिष्ठानका केन्द्रीय सदस्य प्रचण्ड जीसीले यही कारण देउसीभैलोको रौनकता र उत्साह हराउँदै गएको बताए । देउसीभैलो तिहारको संस्कृति र परम्परा हो । समयसँगै परिवर्तन हुनुपर्छ, उनले भने, तर, सबै मौलिकता र परम्परा भुल्न हुँदैन । पछिल्लो समय देउसीलाई मगन्ते चाडजस्तो बनाएको उनको आरोप छ ।ग्रामीण क्षेत्र तथा बजारोन्मुख क्षेत्रका कतिपयले संघसंस्थाको नेतृत्व गरेर देउसीभैलो खेल्ने र संकलन भएको रकम सामाजिक कार्यमा खर्चिने गरेका छन् । यसबाटै एम्बुलेन्स किन्ने, सामुदायिक भवन बनाउने, विद्यालयलाई दान जुटाउनेलगायत काम गरेको पाइन्छ ।"
बेर्ना सुक्दा प्लास्टिक,"सल्यान (कास) पछिल्लो केही वर्षयता फूलका बेर्नामा फूल नफुल्दा तिहारको लागि प्लास्टिकका मालामा निर्भरता बढेको छ । बेर्नामा किरा नलागेको र कतिपय फूलका बीउ नै हराएको स्थानीयको भनाइ छ ।रोगले गर्दा बारीमा फूल फूलेनन्, त्यही भएर बजारको माला किन्न बाध्य भएको छु, स्थानीय निर्मला राणाले भनिन्, जेठ, असारमा छरेका बीउ साउनको झरीमा डढुवा रोग लागेर सबै बेर्ना मरेपछि यस वर्ष फूलको झन् अभाव भयो । घरमा फूल नभएपछि खलंगा बजारबाट १० वटा माला किनेर लगेको उनले बताइन् ।उनीसँगै माला किन्न खलंगा पुगेकी बिमला खड्काले पसलमा झुन्डाएको देख्दा आकर्षक लाग्ने भए पनि प्लास्टिकका मालाको महत्त्व खासै नहुने बताइन् । प्लास्टिकका माला सहज रूपमा पाइने भएकैले केही वर्षयता बारीमा मखमली र सयपत्री लगाउनै छोडेको उनले बताइन् । औषधि प्रयोग गरे पनि घरमा प्रयोग गर्नका लागि बगैंचामा लगाएको मखमली र सयपत्री फूल बचाउन सकिएन, उनले भनिन्, फूलको बीउ नै मासिँदै गएको छ, केही वर्षपछि त फूल देख्नै मुस्किल होलाजस्तो छ ।प्लास्टिकका मालालाई निरुत्साहित गर्न खलंगामा फूलको बेर्ना लगाउन थालेका रेशमबहादुर बुढाथोकी स्थानीयको आकर्षण प्लास्टिकका मालातिर गएको बताउँछन् । तीन पटकसम्म बेर्ना लगाए पनि फूल किन्नेको आकर्षण नदेखिएको उनले बताए । सडक सञ्जालले गाउँबस्ती जोडिएपछि दसैंतिहारजस्ता पर्वको मौलिकता पनि प्रभावित हुन थालेको छ । गाउँगाउँमा प्लास्टिकका माला पुगेका छन् । यसले दाजुभाइको लागि फूलबारीमा फूल फुलाउने दिदीबहिनीलाई मालामा पनि परनिर्भर बनाएको छ ।"
राना थारूको दिवारी,"(धनगढीटीकापुर)  चारैतिर तिहारको रौनक छ । हिन्दु धर्मावलम्बी सबै तिहारमा रमेका छन् तर राना समुदायको बस्तीमा चहलपहल छैन । उनीहरूको तिहार मनाउने तरिका भिन्दै छ । तिहारलाई यो समुदाय दिवारीका रूपमा मनाउने गर्छन् । दिवारी मनाउने उनीहरूको तयारी पनि भिन्नै छ । धनगढी १३, राजपुरका भानुप्रताप रानाले भने, रानाहरूको मुख्य चाड होलीपछिको दिवारी हो । यो पर्व पहाडी समुदायको भाइटीकाकै दिन पर्ने भए पनि हामी यसलाई दिवारीका रूपमा मनाउने गर्छौं । उनले केही वर्षयता भने राना समुदायमा पनि पहाडी समुदायको जस्तै भाइटीका मनाउने प्रचलनको सिको भएको बताए । रानाहरू दिवारीलाई २ दिन मनाउने गर्छन् । धनगढी नगरपालिका ८ का शंकर सिंह रानाले गोबर्द्धन पूजा र दिवारीलाई बडो हर्षोउल्लाससाथ मनाउने गरेको बताए । उनले गोबर्द्धन पूजालाई राना समुदायमा खिच भनेर मनाइने गरेको बताए । दिवारी अर्थात भाइटीकाका दिन उनीहरू मध्यरातमा उठेर सुपालाई बजाएर ईश्वर आ दलिद्दर जा भनेर गाउँदै घरको परिक्रमा गर्ने गर्छन् । सुदूरपश्चिम प्रदेशसभा सदस्य मालामती रानाले बिहान उठेर नुहाइधुवाइ गरेर देवताको पूजा गर्ने गरेको बताइन् । किसानहरू यस दिन कुल देवता र बैलगाडीको पूजा गर्ने गर्छन् । यस दिन बलि चढाउनेहरूले कुल देवतालाई कुखुरा चढाउने गरेको उनले बताइन् । पूजा गरिसकेपछि उनीहरू गाउँभरिका मानिसलाई आफ्नामा खाना खान निम्ता दिने गर्छन् । भानुप्रतापले भने, दिवारीमा सरस्वती माताको पूजा गर्नाले ज्ञान हासिल हुने, घरमा सुखशान्ति हुने विश्वास रहिआएको छ । यसलाई उनीहरू नयाँ वर्षका रूपमा पनि मनाउने गर्छन् ।"
बारीमै सयपत्री खोसाखोस,"(पर्वत)  भारतीय र प्लास्टिकका मालामा भर पर्दै आएका कुश्माका उपभोक्ताले यो वर्ष स्थानीय बारीमै फुलेका सयपत्रीको माला प्रयोग गर्न पाएका छन् । कुश्मा ६, बगैंचाचोकमा फुलेका सयपत्री किन्न यतिबेला बिहानदेखि साँझसम्म उपभोक्ताको भीड लागेको छ ।जिल्लामै पहिलोपटक ६ जनाको संयुक्त लगानीमा सञ्चालित मिलिजुली बहुउद्देश्यीय कृषि फर्मले फूलको व्यावसायिक खेती सुरु गरेपछि स्थानीयलाई सहज भएको हो । पर्वत उद्योग वाणिज्य संघमा कार्यरत कर्मचारी टंकनाथ पौडेल, विष्णु गिरी, गीता शर्मा, सपना शर्मा, राम सुवेदी र लक्ष्मी पौडेलले पहिलोपटक फूलको व्यावसायिक खेती गरेका हुन् । कुश्मा६ बगैंचाचोक र कुश्मा२ खुर्कोटमा गरी उनीहरूले ६ रोपनीमा फूल र तरकारी खेती सुरु गरेका हुन् । गत असारमा पोखराबाट फूलको हाइब्रिड बीउ ल्याएर रोपेको गीता शर्माले बताइन् । फूलको खेतीबाट आम्दानी हुनेमा विश्वासै लागेको थिएन, आइतबार बारीमा फूल टिप्दै गरेकी उनले भनिन्, अहिले बारीमै फूल किन्नेको भिड लागेको छ ।बारीबाटै प्रतिकिलो ५ सयमा सयपत्री बिक्री भइरहेको छ । बगैंचामा करिब ४ आनामा लगाएको फूलबाट हालसम्म १ लाख रुपैयाँको बिक्री भइसकेको टंकनाथले बताए । यो परीक्षण मात्रै हो, पौडेलले भने, अब विस्तार गर्छौं । सानो बजार भएकाले तिहारका बेला मात्रै फूलको माग भएको उनले बताए । फूल खेती सुरु गरेपछि पोखरालगायत बजारबाट समेत व्यापारी सम्पर्कमा आएको उनले बताए । तिहारमा मात्रै पर्वतमा करिब ५० लाखको फूल र मालाको कारोबार हुने अनुमान छ । कुश्माका फूल व्यवसायी शिवकुमार श्रेष्ठका अनुसार जिल्लामा फूलको कारोबार नहुँदा बाहिरी फूलकै भर पर्नुपर्ने बाध्यता अझै छ ।"
जुवाखालबाट ३ करोड २५ लाख बरामद,"काठमाडौं (कास) प्रहरीले काठमाडौं र पोखराका तीन स्थानबाट जुवा खेल्दै गरेका ४० जनालाई पक्राउ गर्नुका साथै ३ करोड २५ लाख रुपैयाँ बरामद गरेको छ । राजधानीको महाराजगन्जमा मात्र २५ जना पक्राउ परेका छन् । उनीहरूको खालबाट २ करोड ६७ लाख रुपैयाँ बरामद भएको छ । नेपाल उद्योग वाणिज्य संघ दोलखाका अध्यक्ष इन्द्र श्रेष्ठ र गुन्डा नाइके बले भनिने बलराम सापकोटासहित २५ जना जुवाडे २ करोड ६७ लाख र बैंक अफ काठमाडौंबाट जारी ३ लाखको चेकसहित महाराजगन्जबाट पक्राउ परेका हुन् । महानगरीय प्रहरी परिसर काठमाडौंका प्रवक्ता डीएसपी होबिन्द्र बोगटीका अनुसार राति १ बजे जुवा खालमा प्रहरी वृत्त महाराजगन्ज र काठमाडौं परिसरको टोलीले छापा मारेको हो । जुवा खेलाएको आरोपमा घरबेटी विक्रम गौतमलाई पनि प्रहरीले नियन्त्रणमा लिएको छ । डीएसपी बोगटीले भने, एउटै खालबाट यति धेरै रकम बरामद गरिएको यो पहिलोपटक हो ।पक्राउ पर्नेहरूमा घरबेटी गौतमसहित रञ्जन राजवंशी, श्यामप्रसाद पराजुली, अशोक श्रेष्ठ, सीताराम खड्का, पवन अग्रवाल, राम तामाङ, कृष्ण भण्डारी, सुमन अग्रवाल, मुक्ति लामा र बुद्ध लामा, ललितपुरका सोहेल कार्की र प्रेम थापा मगर, दोलखाका रामकृष्ण केसी, इन्द्र श्रेष्ठ, काभ्रेका बलराम सापकोटा, धावा लामा, रोशन तामाङ, नवाङ लामा र प्रदीप बोगटी छन् । त्यस्तै अन्य जिल्लाका सुमन गुरुङ, सोवित सिलवाल, पवित्रकुमार कार्की, शम्भु बुढाथोकी र शम्भु शेर्पा छन् । उक्त स्थानमा जुवा खाल संगठित गिरोहबाटै सञ्चालित रहेको भन्ने सूचना प्रहरीमा पुगेको थियो । त्यसपछि काठमाडौं परिसर र महाराजगन्ज प्रहरीको विशेष टोली जुवाडे र जुवा सञ्चालन भएको क्षेत्र रेकी गर्न खटियो, डीएसपी बोगटीले भने, करिब डेढ घण्टाको अपरेसनपछि जुवा खेलाउने र खेल्ने व्यक्ति पक्राउ परे । जुवाडे पक्राउ गर्न महाराजगन्ज वृत्तका डीएसपी उमेश लम्साल आफैं खटिएका थिए ।प्रहरी आएको थाहा पाएपछि भाग्न खोजेका जुवाडे शौचालय र खाटमुनि लुकेको अवस्थामा पक्राउ परेका हुन् । घरको छतबाट हामफालेर केहीले भाग्न पनि खोजेका थिए । गत वर्ष मूलपानीमा पनि जुवा खालबाट भाग्ने क्रममा एकजनाको मृत्यु भएको थियो । शनिबार राति सञ्चालित जुवा खेलाउन पक्राउ परेका घरबेटी गौतम र आपराधिक गतिविधिबाट सम्पत्ति जोडेको आरोप लागेका बलेले संयोजन गरेका थिए । पक्राउ परेका केहीबाहेक अधिकांश ठेक्कापट्टा र निर्माण व्यवसायमा संलग्न गुन्डा तथा व्यापारी रहेको प्रहरी दाबी छ । उनीहरूमाथि जुवा ऐनअन्तर्गत कारबाहीका लागि हिरासतमा राखेर अनुसन्धान भइरहेको डीएसपी बोगटीले बताए । घरबेटी गौतम मिनी क्यासिनो सञ्चालक रहेको पनि प्रहरीले जनाएको छ । गौतमले हरेक वर्ष तिहारमा पेसेवर जुवाडेलाई बोलाएर गोप्य रूपमा जुवा खेलाउँदै आएको पनि खुलेको छ । त्यस्तै नरेफाँटबाट ६ जना नियन्त्रणमा लिइएका छन् । स्थानीय सुरेन्द्र लामाको माया खाजा घरबाट नगद २५ हजार रुपैयाँ र ३ बुक ताससहित शनिबार प्रहरीले पक्राउ गरेको हो । सञ्चालक लामासहित ६ जनामाथि प्रहरीले थप अनुसन्धान गरिरहेको जनाएको छ । त्यस्तै पोखरा६ पहारीमार्गस्थित होटल क्रिस्टल प्यालेसबाट शनिबार राति जुवा खेलिरहेका नौजना पक्राउ परेका छन् । जुवा खालबाट नगद १० लाख ५८ हजार ५ सय १० रुपैयाँ बरामद भएको प्रहरी नायब उपरीक्षक राजकुमार केसीले बताए ।"
खारेजीमा परेको म्यानपावरद्वारा ठगी,"काठमाडौं (कास) वैदेशिक रोजगार विभागले खारेज गरेका वैदेशिक रोजगारी व्यवसायी (म्यानपावर) कम्पनीले वैदेशिक रोजगारमा जाने कामदारसँग राहदानी लिई रकम बुझ्ने काम गरिरहेको भेटिएको छ । नयाँ धरौटी नराखेका र मर्जमा समेत नगएका कारण खारेजीमा परेका म्यानपावर कम्पनीले वैदेशिक रोजगारीमा पठाउने भन्दै विदेश जान इच्छुक कामदारसँग रकम असुलिरहेका हुन् । विभागका महानिर्देशक भीष्मकुमार भुसालले खारेजीमा परेका म्यानपावरको कामकारबाहीको नजिकबाट अनुगमन भइरहेको बताए । विभागले काठमाडौं महानगरपालिका४ चप्पलकारखानास्थित सि लिंक ओभरसिज सर्भिसेजलाई सिलबन्दी गरिएको जनाएको छ । यो म्यानपावर कम्पनी दर्ता भए पनि सरकारले भदौ १९ गतेसम्म दिइएको म्यादभित्र तोकिएबमोजिमको धरौटी राखेको थिएन । विगतमा वैदेशिक रोजगार व्यवसाय गर्न अनुमति लिएका तर वैदेशिक रोजगार ऐनको संशोधित व्यवस्थाबमोजिम धरौटी रकम थप गर्न नसकी खारेजीमा परेका संस्थालाई विभागले गत भदौ २९ मा सूचना प्रकाशित गरी काम नगर्न निर्देशन दिइसकेको छ, भुसालले भने, विभागको निर्देशनविपरीत कतिपय संस्थाले वैदेशिक रोजगारीका नाममा ठगी गर्ने कार्य जारी राखेको फेला परेको छ । सि लिंकको इजाजतपत्र स्वतः रद्द भएको भए पनि हालसम्म सक्कल राहदानी र रकम फिर्ता नगरेकाले राहदानी र क्षतिपूर्ति रकम दिलाइपाऊँ भन्दै ७ जना पीडितले विभागमा उजुरी दिएका छन् । विभागबाट खटिएको अनुगमन टोली सि लिंकको कार्यालय भवनमा पुग्दा करिब ८० जना व्यक्ति राहदानी र रकम फिर्ता पाउने आशामा बसिरहेका थिए । अनुगमन टोली आएको थाहा पाएपछि सञ्चालक अनिस सुन्दास सम्पर्कविहीन भएका छन् । म्यानपावर कम्पनीमा रहेका राहदानी र व्यक्तिले रकम बुझाएको प्रमाण भएका कागजात सुरक्षित गर्न घरलाई नै सिलबन्दी गरिएको छ, भुसालले भने । यसअघि भदौ २४ गते बौद्ध प्रहरीले उक्त म्यानपावरले संकलन गरेका करिब १ सय ५० जनाको राहदानीसहित प्रालिका कर्मचारीलाई बौद्ध क्षेत्रबाट नियन्त्रणमा लिई वैदेशिक रोजगार विभागमा बुझाएको थियो । विभागले विस्तृत अनुसन्धान गरिरहेको छ । फरार सञ्चालकविरुद्ध विभागले कानुनीकारबाही अघि बढाएको छ, भुसालले भने । पछिल्लो समय धरौटी थप र मर्ज गरेका ८ सय ५४ म्यानपावरले भने नियमित रूपमा काम गर्न पाउनेछन् । झन्डै ४ सयभन्दा बढी म्यानपावर कम्पनी खारेज भइसकेका छन् । खारेजीमा परेका कतिपय म्यानपावरले वैदेशिक रोजगारीमा पठाउने भनी सोझासाझा व्यक्तिलाई झुक्याई राहदानी र रकम बुझ्ने काम गरिरहेको भन्ने मौखिक गुनासो प्राप्त भएको छ, महानिर्देशक भुसालले भने ।"
घुम्रपातको गति १८०२८० किमि प्रतिघण्टा,"काठमाडौं (कास) गत चैत १७ मा बारा र पर्सामा आएको टोर्नाडो भनिने हुन्डरीको गति १८० देखि २६५ किलोमिटर प्रतिघण्टा भएको विशेषज्ञहरूले पत्ता लगाएका छन् । बस्ती प्रवेश गर्ने बेलामा भने त्यो गति घटेको उनीहरूले बताएका छन् ।टोर्नाडो प्रवेश भएको पर्साको जगन्नाथपुरदेखि बाराको बैरियाको बस्तीमा भने गति ३४ किमि प्रतिघण्टा रहेको पाइएको छ । टोर्नाडोबारे प्रतिवेदन तयार गर्न जल तथा मौसम विज्ञान विभागका महानिर्देशक सरजुकुमार वैद्यको अध्यक्षतामा नास्ट र इसिमोडलगायतका संस्थाका ८ विज्ञको समितिले त्यस्तो तथ्य पत्ता लगाएको हो । विज्ञहरूले उक्त हुन्डरीलाई घुम्रपात नाम दिएका छन् । घुम्रपात २ सयदेखि ७ सय ५० मिटर चौडा रही पर्साको चितवन निकुञ्जसँग जोडिएको सखुवा पर्सौनीमा सुरु भई दक्षिणपूर्वी दिशातर्फ प्रवाह हुँदै बाराको बैरियासम्म गएको देखिन्छ, विभागले बुधबार सार्वजनिक गरेको विस्तृत प्रतिवेदनमा छ, घुम्रपात ४४ मिटर टाढासम्म फैलिएको थियो । महानिर्देशक वैद्यका अनुसार भूउपग्रहका तस्बिर र यूएभी उडानबाट लिइएका तस्बिरहरूको विश्लेषण, स्थलगत अध्ययन, फोटो तथा भिडियो र भौगोलिक सूचना प्रणाली (जीआईएस) तथा तथ्यांकीय विश्लेषण सफ्टवेयरका आधारमा नेपाली नाम घुम्रपात दिइएको हो । मुलुकमा यसअघि यस्तो किसिमको टोर्नाडोको कुनै रेकर्ड नभएकाले हामीलाई अध्ययन गर्न अलि बढी समय लाग्यो, उनले कान्तिपुरसित भने, सबैको सहयोगका कारण यो अध्ययन सफल भएको छ ।त्यस समयको सतही तथा माथिल्लो वायुमण्डलको मौसमी नक्साहरू, हिमावरी८, भूउपग्रहबाट लिइएका इन्फ्रारेड तस्बिरहरू, चट्याङ सञ्जालबाट प्राप्त तथ्यांक, मौसम अवलोकन केन्द्रमा रेकर्ड गरिएको वायुको चाप र हावाको गतिको अवस्थाका साथै रेडियोसोन्ड (बेलुन) डाटामा आधारित भएर विज्ञहरूले प्रतिवेदन तयार गरेका हुन् ।"
नर्सिङ कलेजलाई सम्बन्धन दिने सीटीईभीटीको तयारी,"(काठमाडौं)  राष्ट्रिय चिकित्सा शिक्षा आयोगले कलेजहरूलाई सम्बन्धन दिन प्राविधिक शिक्षा तथा व्यावसायिक परिषद् (सीटीईभीटी) लाई निर्देशन दिएको छ । उपाध्यक्ष नियुक्तिलगत्तै आयोगका सहअध्यक्ष तथा शिक्षामन्त्री गिरिराजमणि पोखरेलको दबाबमा सम्बन्धन प्रक्रिया अघि बढाउन निर्देशन दिइएको स्रोतले जनाएको छ । पोखरेलले नर्सिङलगायत विषय अध्यापन गराउने कलेजलाई सम्बन्धन दिन यसअघि पनि प्रयास गर्दै आएका थिए । चिकित्सा शिक्षा ऐनले कलेजहरूलाई सम्बन्धन दिने अधिकार आयोगलाई दिएको छ । आयोगले भने पूर्णता नपाएको भन्दै आफ्ना अधिकार विश्वविद्यालय, स्वास्थ्य विज्ञान प्रतिष्ठान र सीटीईभीटीलाई हस्तान्तरण गर्दै आएको छ । आयोगले ०६८ चैत ४ गतेभन्दा पहिले नर्सिङ विषयको कार्यक्रम सञ्चालनको स्वीकृतिका लागि आवेदन गर्ने संस्थाहरूलाई मापदण्ड पूरा गरेका आधारमा सञ्चालन अनुमति दिने प्रक्रिया अघि बढाउन सीटीईभीटीलाई निर्देशन दिने निर्णय गरेको हो ।मन्त्रीले आयोगमा आफूनिकट श्रीकृष्ण गिरीलाई उपाध्यक्षमा नियुक्त गरेका छन् । उनै गिरीमार्फत घुमाउरो बाटोबाट सम्बन्धनलाई वैधता दिन लागिएको सीटीईभीटीका एक अधिकारीले बताए । शिक्षामन्त्री पोखरेलले यसअघि २७ वटा कलेजलाई सम्बन्धन दिन सीटीईभीटीबाट प्रक्रिया अघि बढाउने प्रयास गरेका थिए । मापदण्ड नपुगेका संस्थालाई अनुमति दिने उनको प्रयास असफल हुँदै आएको थियो । आयोगको निर्देशनपछि ती कलेजलाई सम्बन्धन दिन सीटीईभीटीले अनुमतिलगायत प्रक्रिया अघि बढाएको ती अधिकारीले जनाए । आयोगसँग कर्मचारी अभाव रहेकाले सीटीईभीटीलाई सम्बन्धनको काम अघि बढाउन दिनुपर्ने पोखरेलको अडान छ । सीटीईभीटीले भौतिक र शैक्षिक मापदण्ड पूरा नगरेका कलेजलाई समेत आर्थिक र राजनीतिक पहुँचका आधारमा सम्बन्धन बाँड्ने गरेको भन्दै आलोचना हुँदै आएको छ । त्यही कारण सम्बन्धन दिने अधिकार ऐनले आयोगलाई दिएको हो । ऐनमार्फत आयोगले पाएको अधिकार पुनः सीटीईभीटीलाई नै फर्काउन चलखेल भएकामा आयोगका एक सदस्यले असन्तुष्टि जनाए । उपाध्यक्ष गिरीले भने आयोगको अधिकार प्रत्यायोजन नगरिएको दाबी गरे । जनशक्ति अभाव र आयोगले समेत पूर्णता नपाएका कारण लामो समयदेखि रोकिएको सम्बन्धन टुंगो लगाउन सीटीईभीटीलाई निर्देशन दिइएको उनले जनाए । शिक्षामन्त्री पोखरेलले आवेदनहरू अध्ययन गरेर सम्बन्धन दिनेनदिने निर्णय गर्नु आवश्यक रहेको बताउँदै आएका थिए । सीटीईभीटीले प्रक्रिया अघि बढाएर अनुगमन गरेको रिपोर्ट हामीलाई बुझाउँछ अनि मात्र त्यसको अध्ययन गरेर सम्बन्धन दिने नदिने निर्णयमा पुग्छौं, गिरीले भने ।आयोगमा उपाध्यक्ष नियुक्त भए पनि निर्देशनालय र बोर्ड गठन हुन सकेका छैनन् । कर्मचारीसमेत अभाव रहेका कारण देखाउँदै मेडिकल कलेजहरूको सिट निर्धारण गर्न, प्रवेश परीक्षा सञ्चालन गर्न र छात्रवृत्ति वितरण प्रक्रिया बढाउन आयोगले पहिलेकै निकायलाई निर्देशन दिएको थियो । शैक्षिक सत्र ०७६ का लागि नेपाल मेडिकल काउन्सिलले त्रिभुवन विश्वविद्यालय, काठमाडौं विश्वविद्यालय र दुई प्रतिष्ठानका लागि एमबीबीएस र बीडीएसका सिट निर्धारण गरिसकेका छन् । विश्वविद्यालय र प्रतिष्ठानले छुट्टाछुट्टै प्रवेश परीक्षा लिइसकेका छन् । ऐनले भने सिट, शुल्क तोक्ने र एकीकृत प्रवेश परीक्षा गर्ने अधिकार आयोगलाई दिएको छ । आयोगले चिकित्सा शिक्षाको शुल्क भने आफैंले निर्धारण गरेको छ । सार्वजनिक शिक्षण संस्थामा ७५, स्वदेशी लगानीमा सञ्चालित मेडिकल कलेजमा १० र विदेशी लगानीमा खुलेका कलेजमा २० प्रतिशत छात्रवृत्तिको व्यवस्था गर्न शिक्षा मन्त्रालयले आवेदन माग गरिसकेको छ । दैनिक कामकाज सञ्चालन गर्नसमेत आयोगमा कर्मचारी अभाव रहेको प्रशासकीय प्रमुख हरि लम्सालले जानकारी दिए । भर्खरै आयोग गठन भएको हो, कर्मचारी व्यवस्थापनको तयारी गरिराखेका छौं, उनले भने ।"
भ्रष्टाचारमा कैद तोकिएका पक्राउ,राजविराज (कास) भ्रष्टाचारको मुद्दामा कैद र जरिवाना तोकिए पनि फरार विद्युत् प्राधिकरणका पूर्वलेखापाललाई सप्तरी प्रहरीले शनिबार राति पक्राउ गरेको छ । पक्राउ पर्नेमा राजविराज२ का ६९ वर्षीय अशोककुमार झा छन् । भ्रष्टाचारसम्बन्धी मुद्दामा सर्वोच्च अदालतले झालाई २०६७ जेठ १६ मा १ वर्ष ६ महिना कैद र ७ लाख २९ हजार ५१ रुपैयाँ १४ पैसा जरिवाना सजाय गरेको थियो । जरिवानाको रकम बुझाए पनि कैद भुक्तान नगरी फरार रहँदै आएका उनलाई राजविराजको गुदरी हटियाबाट नियन्त्रणमा लिइएको जिल्ला प्रहरी कार्यालयका डीएसपी तिलक भारतीले बताए । प्राधिकरण राजविराज शाखाको लेखापाल रहँदा सेवाग्राहीबाट असुल भएको विद्युत् महसुल अपचलन गरी भ्रष्टाचार गरेपछि उनीविरुद्ध भ्रष्टाचारसम्बन्धी कसुरमा मुद्दा चलेको थियो ।
दुई पर्यटकको उद्धार,डोल्पा (कास) माथिल्लो डोल्पाको साल्दाङमा बिरामी परेका दुईजना जर्मन पर्यटकलाई शनिबार दिउँसो उद्धार गरिएको छ । छार्काताङसोङ गाउँपालिकामा पर्ने सुला तथा मुकोट ताल पुगेका उनीहरूलाई लेक लागेको थियो । उनीहरूलाई हेलिकप्टरमा काठमाडौं पठाइएको प्रमुख जिल्ला अधिकारी मुकेशकुमार केशरीले बताए ।
तीन समातिए,काठमाडौं (कास) महानगरीय प्रहरी वृत्त थानकोटबाट खटिएको प्रहरीले अवैध लागूऔषध कारोबारमा संलग्न तीन जनालाई पक्राउ गरेको छ । नागढुंगाबाट नियन्त्रित लागूऔषध नाइट्राभेट ५ सय ५४ ट्याब्लेट र स्पास्मो ४ ट्याब्लेटसहित उनीहरू पक्राउ परेका हुन् । पक्राउ पर्नेमा भक्तपुर सूर्यविनायक बस्ने मोरङको कानेपोखरीका प्रकाश दर्लामी र काठमाडौं गुर्जुधारा बस्ने उदयपुर त्रियुगा नगरपालिकाका लक्सन तामाङ छन् । काँकडभिट्टाबाट काठमाडौं आउँदै गरेको ना७ख ७७३० नम्बरको बसका चालक दर्लामी र सहचालक तामाङलाई पक्राउ गरेको प्रहरीले जनाएको छ । उक्त लागूऔषध लिन आएका भक्तपुर नगरपालिका बस्ने इन्द्रप्रसाद कपाली भने चन्द्रागिरी नगरपालिकाको ढुंगेअड्डाबाट पक्राउ परेका छन् ।
चोकचोकमा फूलको बहार,"काठमाडौं (कास) सधैं धुलाम्मे देखिने काठमाडौंका प्रायः सडकपेटी यतिबेला मालाले झपक्कै सजिएका छन् । उपत्यकाको नयाँ बानेश्वर, कालिमाटी र लगनखेल लगायतका फुटपाथमा विशेषगरी फूलको बहार छाएको छ । काभ्रे ढुङखर्कका नवराज तिमल्सिना बानेश्वरकै फुटपाथमा माला बेचिरहेका थिए । उनको बारीमा फुलेको फूल हरेक वर्षको तिहारमा उपत्यकावासीको घरघरमा सजिन्छ ।तिमल्सिना आठ वर्षदेखि नियमित रूपमा फूल बेच्न काठमाडौं आउने गरेका छन् । गाउँमै फूल किन्ने व्यापारी नपुगेका भने होइनन्, तर उनी भने बारीको फूल टिपेर आफैं काठमाडौं धाउँछन् । अनि सडकपेटीमा बसेर ग्राहकलाई आकर्षण गर्ने कला पस्कन्छन् ।आइतबार बिहानमात्रै उनले ३० हजार रुपैयाँभन्दा बढीको फूल बिक्री गरिसकेका थिए । अब ५० हजार रुपैयाँजतिको माला बेच्न बाँकी छ, उनले भने । १० वर्षअघि काभ्रे बनेपामा दिदीको किराना पसल थियो । तिमल्सिना भने गाउँबाट माला किनेर ल्याएपछि दिदीको पसलमा राखेर बेच्थे । फूल उत्पादन गरेर पनि व्यवसाय गर्न सकिन्छ भन्ने लाग्यो, उनले भने, थोरै जग्गाबाट सुरु भएको फूलखेती अहिले बढाएको छु । उनले बानेश्वरका पाँच ठाउँमा फूल बेच्न आफन्त खटाएका छन् । यसबाहेक बनेपामा पनि फूल बिक्री गर्ने छुट्टै टोली छ । माला बेचेर आउने कमिसन उनीहरूलाई दिइन्छ, अरू आफू लिन्छु, उनले भने ।उनले झुप्पा माला बेचिरहेका थिए । एउटा झुप्पामा पाँचदेखि १० वटा माला राखेका छन् । पूरै झुप्पा उनी पाँच सयदेखि एक हजार रुपैयाँमा बेचिरहेका थिए । बगैँचामा पुगेका व्यापारीले समेत महँगो तिरेर फूल ल्याएपछि बजारमा पोहोरभन्दा महँगो भएको उनी बताउँछन् । सिन्धुली सुनकोसी गाउँपालिकाका मधुसूदन राना पनि माला बेच्न काठमाडौं आइपुगेका छन् । पहिले होलसेल पसललाई फूल बिक्री गर्ने उनी यस वर्ष भने आफैं खुद्रा बिक्री गरिरहेका छन् । होलसेलमा एउटा माला बेच्दा ५० रुपैयाँको हिसाबमा बेच्नुपर्छ भने खुद्रामा सय रुपैयाँमा बेचिरहेका छौं, उनले भने । राना र नीरज खुलालले सिन्धुलीमा फूल खेती गरेका छन् । उनीहरूले सिन्धुलीबाट एक ट्रक माला ल्याएका छन् । अब ६ बोरा माला बाँकी छ, रानाले भने । मूलपानीकी तारा कोइराला बिहान ६ बजेदेखि फूलको गुच्छा र माला बेच्न बानेश्वरको फुटपाथमा बसेकी छन् । कालिमाटीबाट माला र गुच्छा फूल किनेर बेच्न राखेकी उनले बताइन् ।"
उज्यालो पर्वको शुभकामना,"आफ्नो र परिवारको जीवनस्तर उकास्न सहरमा दौडधुप गरिरहेका मानिसहरूलाई चाडबाडले समाजसँग जोड्ने मौका दिन्छ । व्यस्त दैनिकीलाई थाती राखी टोलछिमेक तथा टाढा रहेका आफन्तसँग घुलमिल गर्ने समय दिने भएकाले चाडबाडको धार्मिक र पौराणिक मात्र होइन, व्यावहारिक महत्त्व पनि छ । वर्षभरिको शारीरिक श्रमपछि अन्नबाली भित्र्याएर आराम गर्ने तथा खुसियाली मनाउने उत्सवका रूपमा पनि दसैंतिहारजस्ता चाडको महत्त्व रहँदै आएको छ । मानवशास्त्रीहरूका भनाइमा, १०१२ हजार वर्षअघि कृषि युगमा प्रवेश गरेसँगै मानव समाजले यस किसिमका उत्सव तथा चाडहरू मनाउँदै आएको छ । पौराणिक कथा र श्रुतिहरूमा यिनको धार्मिक महत्त्वका बारेमा उल्लेख भएको पाइन्छ । बहुजाति र संस्कृतिको देश नेपालमा जातीय, धार्मिक र क्षेत्रीय हिसाबले मनाइने अनगिन्ती चाडपर्व छन् । यसबाट पनि नेपाली समाजको अन्तरघुलन र सद्भाव प्रस्टिन्छ । तिहारको महत्त्व भने उज्यालोको पर्वका रूपमा विशेष रहँदै आएको छ । अप्प दिपो भव (आफैं प्रज्वलित होऊ) भन्ने बुद्ध धर्म र तमसो मा ज्योतिर्गमय (अँध्यारोबाट उज्यालोतिर) भन्ने हिन्दु धर्मले बोकेका दर्शनलाई पनि तिहारले स्मरण गराइदिन्छ । साथै यसले समाज र व्यक्तिलाई पनि उज्यालाको खोजीमा लाग्न प्रेरित गर्छ । उज्यालाको अर्थ सत्य र प्रगति भन्ने हो । तिहार आपसी सम्बन्धको पनि चाड हो । दाजुभाइ र दिदीबहिनीको सम्बन्धलाई उत्सवका रूपमा मनाउन यसले सिकाउँछ । एकले अर्कालाई टीका लगाउने र पूजा गर्ने परम्परा अरू धेरै समाजमा पाइँदैन । एउटै घरमा बाल्यकाल बिताएर छुट्टिएका दाजुभाइ दिदीबहिनीका लागि यो समयमा स्मृतिका पुराना दिनमा पुग्ने बहाना पनि बनिदिन्छ । एउटै मुहानबाट निस्केर बेग्लै भूगोलमा बग्दै गएका खोलाहरू पुनः भेटिएजस्तो, समय परिस्थितिले टाढा टाढा पुगेका दाजुभाइदिदीबहिनीको भेट आफैंमा विशेष अवसरझैं हुन जान्छ । संयुक्त परिवारबाट टुक्रिएर एकल परिवारमा गइरहेको नेपाली समाजका लागि यसको महत्त्व झन् बढी छ ।आजसम्मको मान्छेको कथा भनेकै मान्छेले गरेका संघर्षका कथा हुन् । हरेक मान्छेको जीवन कथा फरक होला । भूगोल, राजनीति र समयले ती कथामा फेर पारिरहेका हुन्छन् । समग्रमा मानव जातिको कथा भने, उसले उजागर गरेको सत्य र भोगेको यथार्थ नै हो । वर्षौंका यस्ता अनुभव र कथाहरूलाई एकअर्कासँग जोड्ने मौका पनि चाडपर्वले नै दिन्छन् । केही वर्षअघिसम्म पनि नेपाली जनताले खेप्नुपरेको १८ घण्टासम्मको विद्युतीय लोडसेडिङ ले दीपावलीलाई अँध्यारोमा मनाइने उज्यालोको पर्व जस्तै बनाइदिएको थियो । पछिल्ला वर्षमा लोडसेडिङ हटेपछि भने तिहारमा उज्यालोको रौनक साँच्चै देखिन थालेको छ । पहिलेपहिले केराका सुप्लामा कपासको दियो बालेर गरिने दीपावलीलाई अहिले थरीथरीका रंगीचंगी बिजुली बत्तीले विस्थापित गरिरहेको छ । यसैले पनि तिहार सबभन्दा बढी विद्युत् खपत हुने समय पनि हो । तिहारमा सहर झिलिमिली बनाउन सक्ने गरी स्वदेशमै विद्युत् उत्पादन हुन थालेको छ । यो आत्मनिर्भरता आफैंमा सकारात्मक छ, तर तिहारमा खपत हुने अन्य सामग्रीमा भने हामी झन्झन् परनिर्भर बन्दै गएका छौं । भाइ मसलामा मात्र होइन, मुलुकमै उत्पादन हुने सयपत्री फूल र मालामा समेत हामी बाहिरबाट हुने आयातमै निर्भर भइरहेका छौं । हरेक वर्ष चाडबाड मनाउँदा ठूलो रकम विदेशिनु भनेको राष्ट्रिय अर्थतन्त्रका लागि दुःखद कुरा हो । बाली सप्रिएर उत्सव मनाउने समयका रूपमा सुरु भएको चाड मनाउन विदेशबाट सामान आयात गर्नुपर्ने अवस्था देखिनु भनेको हाम्रो आफ्नो उत्पादन शक्तिमाथि व्यंग्यसरह हो । यसतर्फ उत्पादक, व्यवसायी, सरकारी निकायलगायत सम्बन्धित सबैको ध्यान जानु जरुरी छ । उज्यालो र भाइचाराको चाड तिहारको उपलक्ष्यमा हाम्रा समस्त पाठकहरूमा कान्तिपुर परिवारका तर्फबाट धेरैधेरै शुभकामना ।"
आलम नउम्किऊन्,"विजय भट्टराई, लुम्बिनी रोड"
द्वन्द्वको संकेत,"नेत्रविक्रम चन्द (विप्लव) ले नेतृत्व गरेको नेपाल कम्युनिस्ट पाटी माओवादीलाई राजनीतिक गतिविधिमा सरकारले प्रतिबन्ध लगाएपछि पार्टीका नेता तथा कार्यकर्तालाई धरपकट गर्ने क्रम तीव्र रूपमा चलिरहेको छ । सरकारले चन्दका गतिविधि विध्वंसात्मक भएका र अलोकतान्त्रिकसमेत देखिएकाले उक्त समूहलाई राजनीतिक व्यवहार नगर्ने निधो गरेर पूर्णरूपमा प्रतिबन्ध लगाएको थियो । सरकार र चन्दबीच वार्ताको ढोका खुल्ला छ भन्ने अभिव्यक्ति आए पनि एकअर्कालाई दोष दिइरहने प्रवृत्तिले वार्ताको वातावरण बन्नसकेको छैन । सामाजिक सञ्जालमा चन्द समूहका गतिविधि बाहिर आइरहेका छन् । जुन गतिविधिले अब फेरि सशस्त्र युद्ध हुने संकेत गरेको छ । चन्द समूहले युद्धका लागि सैन्य समूह बनाएको र तालिम पनि दिइरहेका तस्बिरहरू सामाजिक सञ्जालमा देख्न सकिन्छ । विभिन्न समयमा चन्द समूहका नेता तथा कार्यकर्तालाई धमाधम प्रहरीले समाउँदै मुद्दा चलाउन थालेको छ । चन्द समूहका नेताले नेकपाका नेतामाथि आक्रमण गरेको खबर बाहिर आइरहेका छन् । अहिलेको परिस्थितिलाई नियाल्ने हो भने सरकार र चन्द समूह द्वन्द्वको बाटोमा जान खोजेको प्रस्ट देखिन्छ । यसरी एकअर्कालाई दोष दिएर फेरि देशमा द्वन्द्व चर्काउने काम गर्नु किमार्थ ठीक हुँदैन । युद्ध शब्दले नै आम नागरिकलाई त्रसित बनाएको छ । आखिर अब केका लागि फेरि युद्ध गर्ने ? यो कुरा चन्द समूहले गम्भीर भएर सोच्न आवश्यक छ ।तत्कालीन नेकपा माओवादी पनि युद्धबाट सत्ताकब्जा गर्न नसकेर वार्तामा आउन बाध्य भएको थियो । तत्कालीन सात राजनीतिक दलसँग वार्ता गरेर युद्धको बाटो परित्याग गरी संसदीय व्यवस्थामा आएर पहिलोपटक ठूलो दलको रूपमा स्थापित भएको घटना ताजै छ । त्यसैले अब फेरि युद्धको कुरा गर्दा जनताले साथ दिने छैनन् । जनताको साथ नहुँदा कसरी सफल हुन्छ ? यसरी जनतालाई दुःख दिने अनि विभिन्न अर्गेलो थापेर फेरि परिवर्तनका नाममा रगतको खोलो बगाउने सपना बोकेर हिँड्नुभन्दा लोकतान्त्रिक विधिबाट वार्तामा बसेर आफ्ना मागहरू राख्ने र उक्त मागलाई सम्बोधन गर्न उपयुक्त बाटो खोज्नु नै जनताको हितमा हुनेछ । सरकारले पनि धरपकटको नीतिलाई छोडेर एक कदम पछि हटेर भए पनि चन्द समूहलाई वार्तामा ल्याएर उनीहरूका मागको सम्बन्धमा बहस गर्न आवश्यक छ । परिवर्तनका नाममा युद्धको बाटो रोज्नुले कसैलाई पनि फाइदा गर्दैन । भौतिक संरचनाको नष्ट र सर्वसाधारणको हत्याभन्दा अरु केही नहुने कुरा हिजो द्वन्द्वले देखाइसकेको छ । त्यसकारण सरकार र चन्द समूह दुबै पक्षले संयमता अपाउन जरुरी छ । गोविन्द विक, बुनपा१२, कपन, काठमाडौं"
रकम फिर्ता गराउनुपर्छ,"सत्य सधैं बहुमतमा रहन्छ भन्ने भनाइलाई गलत सावित गर्न थालियो । तरकारीका बीउ र मल अनि पानीका पाइपहरू जोडिनुपर्नेमा स्काभेटर र ट्रिपर नै खरिद हुनथाले । कर स्वघोषणाका नाममा मूल्याङ्कन बढ्ने बैंकले ऋण दिन्छ भन्ने हल्ला गर्दै र भन्दै उत्पादन नदिने जग्गाको कर बढी लिइयो । बस्दै नबसेको फुसको घरको नक्सा पास भन्दै मनलागी पैसा उठाउने निर्णय गराइयो । डाडुपन्यु नै आफैसँग भएपछि कतै भत्ता त कतै तलबका नाममा निर्णय गराउँदै सबैले सधैं खान पाउने कानुन निर्माण गरियो । ढिकुटीमा आफ्नो बास भएको फाइदा मजासँग लिइँदैछ । पहिले जति नै सज्जन देखिए पनि शक्तिमा पुगेपछि जनतालाई नगन्ने र आफूलाई स्थायी कर्मचारीझैं सोच्ने जनप्रतिनिधिलाई सार्वजनिक रूपमा देखिने गरेरै अहिलेसम्म लिएका सबै रकम फिर्ता गराउनुपर्छ । जसले जनता खुसी हुनेछन् र यो जनताको हितमा हुनेछ । सुरेश खतिवडा, बुद्धशान्ति गाउँपालिका, झापा"
चर्चामा बैतडी र रौतहट,"यतिखेर रौतहट र बैतडी चर्चामा छन् । रौतहटमा विस्फोटका घाइतेहरूलाई इँटाभट्टामा लगेर मारिएको रहेछ भने बैतडीमा हालै सडक खन्दा अनधिकृत रूपमा प्रयोग गरिएको डोजरले आफ्नो खेत मासेको भनी विरोध गर्ने महिलालाई पेलेर मार्ने कोसिस गरेको थियो । यद्यपि यी घटना भनेजस्तो नभएको प्रतिक्रियासमेत आइरहेका छन् । इहवाँ के ढेलो बोलेला अर्थात् यहाँको माटोको डल्लो पनि बोल्छ, यो रौतहटमा प्रचलित आहान हो । ठीक त्यस्तै बैतडीमा सडक खनिएको ग्वाल्लेक धाम वरपर कंकरकंकरमा शंकर अर्थात् त्यहाँका प्रतेक शिलाखण्डमा शिवजी रहेको जनविश्वास छ । त्यस क्षेत्रमा पनि हुक्काउने बल्ल झट्ट काठा लोटन्छ भन्ने आहान प्रचलित छ । यसको शाब्दिक अर्थ हो, यहाँ जुध्नको लागि डुक्रिने गोरु चाँडै भीरबाट खस्छ । अझै पनि मर्कामा पर्दा माटी घत्याउने अर्थात् माटोलाई गुहार्ने गरिन्छ । यो सन्त्रासको समयमा माटो र ढुंगा निःशब्द मानिएलान् र हुन सक्लान् पनि । तर पापको घडा भरिएपछि समयले आफै निसाफ खोज्छ भन्नेमा नेपाली समाज अझै विश्वस्त भइबसेको छ । कुरा ग्वाल्लेक सडकको हो । शक्तिको आडमा उपभोक्तालाई आतंकित पार्ने यो घटनालाई सडक बनाउन दिने र नदिने बीचको सामान्य घटनामात्र मानिनु हुँदैन । यो दानवी लीलाको पछाडि कुन अदृश्य शक्ति थियो ? जनताले जान्न चाहेका छन् । प्रतिनिधि निकायलाई सामेल नै नगराई कानुनले प्रयोग गर्नै नपाइने डोजरको हठात् प्रयोग गरी तियामेनचोक शैलीमा चलिरहेको मेरो देशको कथित विकासपथ कसका लागि बनिरहेको छ ? भुइँ यथार्थले प्रस्टिने नै छ । यो कामको लागि जिम्मेवार दण्डित हुनुपर्छ । डोजर चालकलाई मात्र बलिको बोको नबनाई पर्दा पछाडि बस्ने माफिया सञ्जाललाई नेतृत्व वर्ग मानिरहने आडम्बरी स्थितिको पर्दाफाससमेत भएमा न्याय कहिल्यै नमर्ने विश्वास झन् बलियो हुने थियो । भानदेव बडु, दसरथचन्द नपा७, बैतडी"
पुस्ता हस्तान्तरणको सकस,"पुस्ता हस्तान्तरणको संकथन राजनीतिमा पुस्ता हस्तान्तरण एउटा बहुआयामिक बदलाव हो । यो खपुमाझशेरालाई घयोगविध हरूले गर्ने विस्थापनको कुरामात्र होइन । घयोगविध अर्थात् घनश्याम, योगेश, गगन, विश्वप्रकाश वा धनराजहरू । यो विचार, संस्कार, संस्कृति र सपनाहरूको पुनर्गठनको प्रस्ताव हो । यो समाज रूपान्तरणका मुद्दाहरूमा आउने बदलाव हो । पुस्ता हस्तान्तरण निश्चय नै उमेरको कुरा हो, तर सँगै समयचेतना, भविष्यबोध र सिर्जनशीलताको कुरा हो । त्यसैले राजनीतिमा पुस्ता हस्तान्तरण एउटा सूत्र होइन, बरु बृहत्तर राजनीतिक, आर्थिक, सामाजिक ढाँचाको नवीकरण हो । भन्नुपर्दैन, समाजको चेतना र समय दुवै गतिशील हुन्छन् । त्यो गतिलाई समात्नुपर्छ, राजनीतिले । त्यति मात्र होइन, कहिलेकाहीँ राजनीतिले समाजलाई अझ धेरै गतिशील बनाउनुपर्छ । यसर्थ नै भनिन्छ, राजनीतिको चेतना र गति बेजोड हुनुपर्छ । तर जब थाकेका नेताहरू राजनीतिमा हावी हुन्छन्, तब के हुन्छ ? समयभन्दा पछाडि हिँड्ने नेतृत्वको प्रयोजन हुँदैन । या त उनीहरूको उपादेयता सकिन्छ या विश्राम अनिवार्य बन्छ । अन्यथा समाजले नेतृत्व गुमाउँछ । त्यसैले नै राजनीतिमा पुस्ता हस्तान्तरण एउटा स्वच्छ र गतिशील परिघटना हो । प्रश्न आउँछ, पुस्ता हस्तान्तरण कसरी हुन्छ ? यसका तीन वटा बाटा छन् । पहिलो, स्वाभाविक र स्वैच्छिक बाटो । दोस्रो, हस्तक्षेप र दबाबको बाटो । तेस्रो, बृहत्तर ध्रुवीकरणको बाटो । सुरुका दुइटा बाटा पार्टीभित्रै स्वचालित हुनुपर्छ । जस्तो पुराना नेताहरूले आफ्नो प्रयोजन सकिएको बोध गर्नु र नयाँ पुस्तालाई बाटो छोडिदिनु पुस्ता हस्तान्तरणको एउटा स्वाभाविक प्रक्रिया हो । जब खपुमाझशेराहरू यो प्रक्रियामा जान निरुत्साहित हुन्छन्, तब दोस्रो बाटो सुचारु हुन्छ । दोस्रो बाटो अलिक कठिन छ । चाकडी, चाप्लुसी गरेर यो बाटो हिँड्न सकिँदैन । बाहिर ठूलो कुरागर्ने र भित्र पुरानै पुस्ताको अंकगणितमा रमाउनेहरूका लागि दोस्रो बाटो कठिन छ । दोस्रो बाटो मूलतः वैचारिक, राजनीतिक अवसर लिन नयाँ पुस्ता तयार भएपछि सुरु हुन्छ । यो बाटोमा हिँड्न नयाँ पुस्ताले व्यापक राजनीतिक तथा सांगठनिक हस्तक्षेप गर्नुपर्छ । यो साहसिक बाटो हो, जसमा क्षमता पनि चाहिन्छ, हिम्मत पनि । प्रश्न उही हो के खपुमाझशेरालाई रिटायर्ड गर्न घयोगविधहरू तयार छन् ? अन्यथा गनगन गरेर न त पुस्ता हस्तान्तरण हुन्छ, न नेतृत्व नै फेरिन्छ । तेस्रो बाटो सामाजिक हलचलको बाटो हो । तेस्रो बाटो हिँड्न माथिका दुवै प्रक्रियाको उपादेयता अन्त्य भएको घोषणा गर्नुपर्छ । तेस्रो बाटोमा जाँदा दलहरूका सीमा तोडिन्छन् र नयाँ पुस्ताले आफ्नो बाटो आफै तय गर्छ । यो नै व्यापक ध्रुवीकरणको बाटो हो । यो नै बृहत्तर राजनीतिक विकल्प निर्माणको बाटो हो । जब पुरानो राजनीतिले काम गर्दैन, जब पुरानो नेतृत्वले काम गर्दैन, जब पुराना भित्रका युवाहरू गनगन मात्र गरिबस्छन्, त्यो बेला तेस्रो बाटो अनिवार्य बन्छ । अन्तिम प्रश्नहरू । के खपुमाझशेराले स्वैच्छिक अवकाश लिएर पुस्ता हस्तान्तरणको प्रक्रिया सुरु गर्लान् ? के घयोगविधहरूले आफ्नै शिरमा आगो लगाउने साहस देखाउलान् ? वस्तुतः दुवै सम्भावना असम्भव लाग्छन् । त्यसो भए के पुस्ता हस्तान्तरणको प्रक्रिया व्यापक राजनीतिकसामाजिक प्रक्रिया बन्ला ? आशा गरौं, नेपाली समाजको पछिल्लो पुस्ताले ऐतिहासिक पहल गर्नेछ । यही नै पुस्ता हस्तान्तरणको अन्तिम र निर्णायक बाटो हो । अन्यथा याद गरौं, न गोरुगाडा चढेर चन्द्रमा पुगिन्छ, न त डोजरमा चढेर रेलको तिर्सना नै मेटिन्छ ।"
डाक्टर र विश्वास,"केही दिनअघि काठमाडौंको एउटा ठूलो अस्पतालमा भर्खर जन्मेको बच्चाको मस्तिष्क को शल्यक्रिया तीनचार चोटि गरेपछि पनि बच्चाको स्वास्थ्य राम्रो नभएको र पछि त रोगको निदान नै ठीक नभएको कुरा प्रचारमा आयो । त्यस्तै, सुत्केरीको शल्यक्रियापछि वा सामान्य प्रसवपछि पनि मृत्यु भयो भने त्यो समाचार एकै छिनमा फैलिन्छ । डाक्टरले वास्ता गरेनन्, डाक्टरको लापरबाहीले मृत्यु जस्ता खबर पत्रपत्रिकामा आउँछन् र आममानिसले डाक्टरकै दोष ठान्छन् । कुनै पनि अस्पतालमा बिरामीको मृत्यु हुनेबित्तिकै आफन्तहरूले डाक्टरले गलत औषधि दिनाले मृत्यु भयो भनेर आरोप लगाउँछन् । कहिलेकाहीँ त अस्पतालमा तोडफोड पनि हुन्छ । यस्तो बेला प्रशासन चुप लागेपछि अस्पतालले थप नोक्सानीबाट बच्न बिरामीका परिवारजनलाई दसबाह्र लाख दिन्छ । यो परिपाटीले समाजमा अस्पतालको गल्ती नभएको भए किन पैसा दिन्थ्यो भन्ने मान्यता स्थापित भएको छ । हरेक डाक्टरले आफ्नो नाम बचाउन पनि राम्ररी काम गरेको हुन्छ । डाक्टरले राम्ररी उपचार गर्दागर्दै पनि मृत्यु हुन सक्छ भन्ने वास्तविकता छलफलमै आउँदैन । यसले गर्दा पनि आमजन र डाक्टरबीच अविश्वास झन् बढ्दो छ । उपचार गर्दागर्दै बिरामीको मृत्यु भयो भने निजी अस्पताल र डाक्टरले अपमान र आर्थिक क्षति ब्यहोर्नुपर्ने अवस्थाले नेपालको स्वास्थ्यसेवा ग्रस्त छ । अहिले निजी अस्पतालमा केही डाक्टर कडा खालका रोगी आए भने भन्ने गर्छन्, हामीकहाँ उपचार हुँदैन । अन्यत्र जानुस् ।घाँटीको धेरैजसो भित्री भाग जलेकी महिलालाई काठमाडौंस्थित सरकारी अस्पतालको मेडिकल कलेजमा लगियो । तर, हामीकहाँ यो उपचारको सुविधा छैन भनि आकस्मिक उपचार कक्षबाट फर्काइयो । मैले सुने अनुसार, त्यहीँका एक डाक्टरले पछि भनेका थिए, उपचार गर्दागर्दै उनको मृत्यु भयो भने समुदाय नै उर्लेर आई तोडफोड गर्छन् भन्ने डरले गर्दा ती बिरामीलाई फर्काइएको थियो । ती महिलालाई बल्लतल्ल एक सिनियर डाक्टरको सिफारिसमा एउटा निजी अस्पतालमा भर्ना गरियो । त्यहाँ बिरामीको मृत्यु भए परिवारले केही नगर्ने कागज गराएपछि मात्र उपचार थालिएछ । दुई हप्तापछि ती महिलाको अवस्थामा सुधार त आयो, तर फेरि घाँटीको शल्यक्रिया गरियो । ३ लाख रुपैयाँ लाग्यो । महिला ठीक भइन् । सरकारी अस्पतालमा उपचार हुन सकेको भए त्यत्रो खर्च लाग्दैनथ्यो । डाक्टर सबै दूधले नुहाएका हुन्छन् भन्ने चाहिँ छैन । केही समयपहिले वीर अस्पतालको ट्रमा सेन्टरमा बिरामीको शल्यक्रिया गर्दा सर्जनले फलानो व्यापारीबाटै मालसामान किन्नुपर्छ भनेको र ३० प्रतिशत कमिसन लिएको समाचार पत्रपत्रिकामा आयो । तर राजनीतिले धेरै ठाउँ पाउने नेपाली जगत्मा यस्तो बदमासीबारे अपेक्षित छलफल हुन सकेन । उपभोक्ता ठगिँदा पनि स्वास्थ्य मन्त्रालय सधैंझैं मौन रह्यो । स्वास्थ्य मन्त्रालयमै कार्यरत मेरा एक साथीले भने, वीर अस्पताल वा नीजि अस्पतालको बदमासीको वास्ता गर्न कसले भ्याउँछ र ? जबसम्म कसैलाई स्वास्थ्य मन्त्रालयकै विश्वास हुन्न, जबसम्म सरकारी वा निजी अस्पतालमा गए पनि ठगिइन्छ भन्ने विश्वास रहिरहन्छ, जबसम्म अस्पतालले गम्भीर बिरामीलाई उपचार गर्न चाहँदैन, तबसम्म नेपाली डाक्टरप्रति अविश्वास पनि घट्ने सम्भावना छैन । जबसम्म नेताहरू, हुनेखानेहरू सानो उपचारका लागि पनि विदेश पुग्ने वातावरण रहिरहन्छ, तबसम्म नेपाली स्वास्थ्य क्षेत्रले विश्वास आर्जन गर्न पनि सक्दैन ।"
हामी सधैं यस्तै हो त प्रधानमन्त्रीज्यू !,"दण्डहीनता र मनलाग्दीको खेलो यति चम्किएर गएको छ, पक्राउ गरिसकेपछि नियन्त्रणमा लिएको नागरिकलाई प्रहरीले कुटेर हातखुट्टा भाँचेर मारेपछि अन्धाधुन्ध गोली दाग्छ । नागरिक हत्याको बहादुरीलाई सनसनीखेज बनाउन प्रहरी दोहोरो भिडन्तको कलाविहीन नाटक प्रदर्शन गर्छ । प्रहरी प्रमुख संसदीय समितिमा गएर दोहोरो भिडन्तको भद्दा झुटले सांसदहरूलाई डामिदिन्छन् । गृहमन्त्री संसदको रोस्टममा उभिएर, पक्राउपछि गोली हानी मारिएको नागरिकको हत्या दोहोरो भिडन्तमै भएको भनेर संसदमार्फत सिंगो देश र जनतासँग झुट बोल्छन् । हालैका दिन राष्ट्रिय मानव अधिकार आयोगले केही महिनाअघि सर्लाहीमा भएको नेत्रविक्रम चन्द (विप्लव) नेतृत्वको नेकपाका कार्यकर्ता कुमार पौडेलको मृत्यु दोहोरो भिडन्तमा नभई उनलाई प्रहरीले पक्राउपछि कुटेर मारेको प्रतिवेदन सार्वजनिक गरेको छ । आफ्नो विज्ञप्तिमा आयोगले भनेको छ, प्रहरी प्रधान कार्यालय, नक्सालको प्रत्यक्ष निर्देशनमा खटिएका प्रहरीले निजलाई नियन्त्रणमा लिएपश्चात् अनावश्यक रूपमा बल प्रयोग गरी नौ गोली हानी मारिएको, प्रहरीले आत्मरक्षा र दोहोरो भिडन्त भनी दाबी गरेकोमा दोहोरो भिडन्त वा आत्मरक्षाको अवस्था कतैबाट पुष्टि नभएको र घटनाको प्रकृति, संकलित प्रमाण समेतबाट निजलाई नियन्त्रण्मा लिई मारिएको आयोगको अनुसन्धानबाट देखियो । त्यसरी फरक राजनीतिक विचार राख्ने दलमा आबद्ध भएकै कारण कोही व्यक्तिलाई नियन्त्रणमा लिएर हत्या गर्न आदेश दिने तालुकदर निकायका उच्च अधिकारीहरूमाथि कारबाहीको सिफारिस गर्दै आयोगले लेखेको छ, घटनामा प्रहरीलाई निर्देशन दिने तालुक निकायका पदाधिकारी तथा कर्मचारीहरू, आदेश दिने अधिकारी तथा दुरुत्साहन गर्ने व्यक्तिहरूमाथि समेत अनुसन्धान गरी कानुनको दायरामा ल्याई कानुन बमोजिम कारबाही गर्नू ।प्रहरी प्रमुख र गृहमन्त्रीले संसदमार्फत देशलाई ढाँटेको मानव अधिकार आयोगमार्फत पुष्टि भैसक्दा पनि कुमार पौडेल हत्यामा खुलेर प्रकट भएका यी आदेशकर्ताहरू अझै पदासीन छन् । सांसदहरूले गरेको उच्चस्तरीय संसदीय छानबिन आवश्यक नरहेको र हत्या दोहोरो भिडन्तमै भएको भन्दै प्रहरी महानिरीक्षक सर्वेन्द्र खनाल र गृहमन्त्री रामबहादुर थापाको संसदमार्फत देशलाई झुटले डाम्ने दुस्साहसको उत्तरदायित्व तमाम घटनाहरूको आखिरी जवाफदेहिताको जिम्मेवारीमा रहेका प्रधानमन्त्रीमै रहन्छ । कुमार पौडेल संलग्न भएको पार्टीले संसदीय राजनीतिप्रति खुलेरै इतर विचार राखेको छ । त्यो इतर विचार अघि बढाउन हिंसात्मक दिशातिर विप्लवहरूलाई अभिप्रेरित हुन नदिने खबरदारीका लागि पनि फरक विचार राख्नेमाथिको हत्यामा सामेलहरूलाई कानुनको कठघरामा उभ्याउनैपर्छ । शक्तिको आडमा निरीहहरूको हत्या र त्यसलाई दबाउन अनेकन् आततायी बीभत्सता मञ्चन गर्नु या त्यसको हिस्सेदार बन्नु शक्तिमा रहेकाहरूको परम्परा बनेको छ, तीन दशकयता । नियन्त्रणमा लिइएको नागरिकलाई बीभत्सतापूर्वक हत्या गर्न आदेश दिने तालुकदारहरू आफू मातहतको शक्तिको दुरुपयोग गरेर कानुन विपरीत गरिएको हत्या प्रकरणबाट नागरिकको ध्यान विभाजित गर्न, र्याप गाएर हिँड्ने हुर्केउलो तन्नेरीलाई गिरफ्तार गरी हंगामा मच्चाउन अभिशप्त देखिन्छन् । विकास निर्माण, महँगी नियन्त्रण, सदाचार, रोजगारी, स्वास्थ्य, खानेपानी, धूवाँधूलो नियन्त्रणजस्ता जनताका आधारभूत आवश्यकता पूर्तिमा सरकारी उपस्थिति नकारात्मक रहेपछि जनताको असन्तुष्टि र आक्रोशलाई विषयान्तर गर्ने असफल प्रयासमा ओली सरकार अनेकन् काण्डको मञ्चनमा केही समययता कस्सिएर लागेको छ । तरकारीदेखि खाद्यान्नसम्मको मूल्यवृद्धि र कालाबजारीले जनता आजित छन् । सडक यातायातको अव्यवस्थापनले नागरिकहरू खोरमा हुलिएका भेडाबाख्रा जस्तो कोचिएर सार्वजनिक यातायातमा यात्रा गर्न विवश छन् । सर्वसाधारण हिँड्ने फुटपाथ धनाढ्यहरूको गाडीको पार्किङ स्थल बनेको छ । बेरोजगारीको रनाहाले डामिएका तन्नेरीहरूको रोजगारीको आशामाथि दलालहरूले अचाक्ली ठगी गरेका छन् । नेताहरू बिचौलियाहरूसँग चन्दा लिएर चुनाव लडेका छन् । त्यो खर्च उठाउन बिचौलियाहरू सार्वजनिक जमिन, मन्दिर, गुठीका जमिनदेखि प्रधानमन्त्री कार्यालय रहेको बालुवाटारको जमिनसमेत किनबेचमा निर्धक्क लागेका छन् । दुःखको कुरा, त्यसरी सरकारी जमिन किनबेचमा लागेका मानिस सत्ताधारी पार्टीको महासचिव पदमा ढुक्कैले आसीन छन् । यस्तो लुटलाई व्यंग्य गरिएका सिर्जनाहरूलाई समाज भाँड्ने शीर्षक लगाएर बन्द गराउन राज्य संयन्त्र परिचालन गर्न सत्ता हिचकिचाएको छैन । असहमत विचार राख्नेमाथि अरिंगाल बनेर झम्टन आएको प्रधानमन्त्रीको आदेश फरक विचार राख्नेमाथि दोहोरो भिडन्तका नाममा गोली दागेर उत्कर्षतिर पुगेको थियो । मानव अधिकार आयोगले दोहोरो भिडन्तको झुटो च्यादर ओढेर नियन्त्रणमा लिई गोली ठोकेर मारिएको खुलासा गरिदिएपछि मानिसको ध्यान मोड्न त्यसरी गैरन्यायिक हत्या गर्ने प्रहरी नेतृत्व समाजलाई सदाचार, नैतिकता सिकाउन गायकलाई पक्राउ गरेर कलाहीन नाटकको नयाँ निरन्तरतामा लागेको छ । पशुपति शर्मामाथिको बन्देज दुर्गेश थापाको पक्राउ हुँदै भिटेन भनिने समीर घिसिङमा आइपुगेको छ । इँटाभट्टामा जिउँदै मानिस जलाउने पक्रन बाह्र वर्ष लगाउने, बालिका निर्मला पन्तको बलात्कारीको छेउछन्द पत्ता लगाउन नसक्ने प्रहरी गायकहरू पक्राउ गरेर काम देखाउन अभिशप्त छ, सायद । जनआकांक्षाको सम्बोधन गर्न असफल ओली सरकार र उनीद्वारा परिचालित वफादार मण्डली यस्तै बोक्रे बहादुरीमा जनतालाई इन्गेज गराउन न्वारनदेखिको बल लगाएर होहल्ला गर्न व्यस्त छ । सिर्जना, व्यंग्य, नागरिक आक्रोशमाथि दमन गर्न सदाचारको झल्लरी ओढेर प्रकट हुनेहरूमा तिनै छन्, जो सरकारी जमिन किनबेचमा सामेललाई पार्टीको महासचिव थापेर मखलेल छन् । बलात्कार प्रकरणको अभियुक्तलाई बचाउन क्रान्ति, दुश्मन, साम्राज्यवाद, प्रतिक्रियावादीजस्ता शब्दको हुर्मत लिने र बर्को ओढ्न लाज नमान्ने तिनैहरू हप्तादिन नबित्दै अमूक गायकको गीत अश्लील भयो भन्दै सदाचारको पाठ घोकाउन उद्यत छन् । जिन्दगीभर सास नफेरी मजदुरी गर्ने निमुखा बल निख्रिएको बुढेसकालमा उपचार खर्च धान्न सडकमा हात फैलाएर बसेको आज परिवारसँग हैन, एक्लै पनि हेर्न सकिन्न । जिन्दगीभर आयआर्जनको कुनै काम नगरी फगत राजनीतिक धन्दामा लागेकै कारण उच्च व्यापारीको भन्दा पनि सुकिलो जिन्दगी बाँचेर रक्तचाप जचाउन सिंगापुर र बैंकक पुगिरहेका छन्, अमूक नेता । दुई तोला सुन र एक कट्ठा जमिन सम्पत्ति विवरण लेखाएको राजनीतिक पेसेवर होलिडे मनाउन र मुडफ्रेस गर्न दुबईदेखि अमेरिकासम्मको विचरणमा लागेको मखलेल भएर हेर्दै तिनलाई नेता थाप्नेहरू अरूलाई सदाचार सिकाउन तम्सिएका छन् । आफ्नी छोरी जिताउन चुनावी प्रक्रियाकै हुर्मत लिनेहरू, मौजुदा कानुनको बर्खिलाफ गरेर अरूमाथि सौता बनेकालाई मन्त्रीको माला पहिर्याउनेहरू अर्काको गीतमा परिवारसँग बसेर हेर्न मिल्ने र नमिल्ने शीर्षकमा सदाचारको कखरा सिकाउने हतारोमा छन् ।निश्चय नै, भिटेन नामका कलिला तन्नेरीले जेजस्ता शब्दहरू मिसाएर आफूलाई अभिव्यक्त गरेका छन्, यसबाट हाम्रो समाजले उनमा कस्तो सांस्कृतिक चेतना आरोपित गरिदिएछ भनेर झस्कनुपर्ने देखिन्छ । हुर्केउलो पुस्ता कस्तो स्तरको सांस्कृतिक चेतका साथ अभिव्यक्त भइरहेको छ भनेर विमर्श गर्न जरुरी छ । पाच्य र अपाच्यका अनेकन् वितर्कको बीचबाटै समाजले आफ्नालागि उपयुक्त अभिव्यक्तिको दायरा तय गर्छ । भिटेनले र्यापका नाममा महिलाहरूलाई मनलाग्दी भोग्य वस्तुको स्तरमा तुच्छ तवरले जसरी अभिव्यक्ति दिएका छन् गायनमार्फत, त्यसलाई अभिव्यक्ति स्वतन्त्रताको हकको दुरुपयोगको पनि हद मान्नुपर्छ । यसलाई सिर्जनाकै दायरामा राखेर हेर्ने र र्यापमा सीमान्तीकृत मानिसहरूको आक्रोश र सामाजिक असन्तुष्टि प्रकट हुन्छ भनेर मान्ने हो भने पनि उनले समाजमा सबैभन्दा बढी दलन ब्यहोरेका महिलाहरूप्रति निकृष्ट मजाक गरेका छन् ।अफ्रिकाका गाउँमा हातले बनाइएका घरेलु ड्रम बजाएर लयात्मक तवरले रैथाने बोलीचालीको भाषामा आफ्ना पुर्खा र तिनको समयको कथा आफ्ना सन्तानलाई भन्न रैथानेहरूले सुरु गरेको जुन गेयात्मक शैली छ, कालान्तरमा त्यो नै र्याप संगीतको जमिन बनिदियो । परिवारलाई गरिबी, अभाव, दुःख, पीडाका दिनमा एकीकृत राख्न र आत्मीयता बढाउन यसरी दैनिक व्यवहारका शब्दलाई लय दिने सांगीतिक परम्परालाई अफ्रिकन आदिवासीहरूको लोकलयका रूपमा समेत लिने गरिन्छ । हरेक व्यक्तिलाई उसका पीडा र दर्दहरू खुला तवरले बिनाबन्देज अभिव्यक्त गराउने आत्मीय भाव र्याप संगीतको खास मर्म मानिन्छ । यसले व्यक्तिलाई शब्द प्रयोगको कुनै बनिबनाउ सामाजिक बन्धन या मयार्दाको कथित सीमारेखाभित्र बन्दी बनाउँदैन । व्यक्ति आफै आफ्नो सामाजिक सिकाइको स्तर, समाजपरिवारबाट उसमा हस्तान्तरित चेतना, चरित्रको योगमा शब्दहरूको चयन गर्छ र त्यसलाई आवाज दिन्छ । क्यारेबियन लोकगायकहरू पनि आफ्नो समय या पहिलेका कथाहरूलाई बोलीचालीका शब्दहरू घोलेर लयात्मक तवरले गाउने गर्थे । अमेरिकामा आप्रवासीका रूपमा स्थानान्तरित तिनै अफ्रिकनहरूले प्रारम्भिक अफ्रिकन, क्यारेबियन आदिवासीहरूको कथा भन्ने सांगीतिक संस्कृतिलाई न्युयोर्कमा गुन्जाए । सत्तरीको दशकमा डीजे कुल हेर्कले यसलाई औपचारिक तवरले मञ्चहरूमा उभिएर आकार दिए । खासमा काला जातिका मानिसमाथि गोराहरूको उत्पीडनको आक्रोशलाई व्यक्त गर्न र्यापलाई जमैकनअमेरिकनहरूले गुन्जाएका थिए । हामीकहाँ पनि सिंगो राज्य सत्तासीन र पहुँचवालाहरूको एकाधिकारको मैदानमा परिणत भएको यथार्थले तन्नेरीहरूलाई आक्रोशित बनाइरहेको छ । माध्यमिक तहदेखि क्याम्पससम्म पढिरहेको कुनै पनि युवाले देशभित्र रोजगारीको सपना पाल्न सकिरहेको छैन । जिन्दगीभर मेहनत गरेको किसान झन् खिइँदै गएको छ । भुइँमानिसहरू पसिनादेखि पसिनाको पोखरीमा डुबेर पनि दुई छाक हातमुख जोड्न र अभर पर्दा अस्पतालको उपचार भार ब्यहोर्न असमर्थ छन् । तर सत्तानिकटहरू, नेता र तिनका परिवारहरू बिनापरिश्रम रातारात चम्किँदै गएका छन्, फगत राजनीतिक उद्योगको सम्बन्धी भएका कारण । कम्तीमा शान्ति प्रक्रियायता चम्किएका माओवादी नेताका छोराछोरी र नातेदारहरूको सम्पत्तिको छानबिनमात्रै गर्ने हो भने क्रान्ति, बलिदान, परिवर्तन, गणतन्त्र, योगदानका नाममा निरीह नेपालीले कति हरितन्नमहरूलाई राजकुमार, राजकुमारीको हैसियतमा उभ्याउने भार ब्यहोर्नुपरेको छ, प्रस्ट हुन्छ । त्यसकै परिणाममा बूढा बाआमालाई, सुत्केरी श्रीमतीलाई, बिरामी आफन्तलाई आँसुमा डुबाएर खाडी जान विवश छन् । बाकसमा सुतेर फर्कन विवश छन् । व्यवस्था, परिपाटीले हैरान बनाएपछि हामी त यस्तै त हो नि हो भन्दै भिटेन बनेर आक्रोशित हुन विवश छन् । नागरिक आक्रोशको, सामाजिक उत्पादनको यो अनिवार्य परिणामसँग सचेत भएर समाजको, सिकाइको संरचना बदल्न लाग्ने कि दमनको डन्डा बर्साउने ? कतिलाई दमन गर्ने ? कि सबैलाई कुमार पौडेललाई झैं पक्रेर गोली दाग्ने र दोहोरो भिडन्त भन्ने प्रधानमन्त्रीज्यू ?ट्वीटर ः"
विकास र वातावरणको सम्बन्ध,"चारपाँच वर्षअघिसम्म हामीले सुरुङमार्गको कुरा गर्दा सुन्नै नचाहने र खर्च बढी लाग्ने भनी सुगारटाइ गर्ने नीतिनिर्माता, विकासविद् भन्ने वर्ग, राजनीतिक दलहरू र सरकारहरूले अहिले सुरुङमार्गमा भविष्य देख्न थालेका छन् । यस्तो माहोल बनाउने क्रममा चिनियाँ राष्ट्रपति सी चिनफिङको नेपाल भ्रमण र उहाँले छान्नुभएको सहयोगको क्षेत्रले बढी भूमिका खेल्ने अपेक्षा गर्न सकिन्छ । हामीले प्रस्ट रूपमा बुझ्नुपर्ने र अङ्गीकार गर्नुपर्ने विकास सम्बन्धी र त्यसमा पनि सडकको विस्तार र यातायातको कनेक्टिभिटी सम्बन्धी संरचना निर्माणमा कम खर्चिलो भन्ने पुरानो सोचलाई कस्ट इफेक्टिभ भन्ने विकसित देशहरूले अङ्गीकार गरिरहेका मोडल उपयुक्त हुनसक्छ । किनकि पहाडलाई काटेर सडक संरचना विस्तार कालान्तरमा विकास नभई विनाशका रूपमा परिणत र परिभाषित हुने जोखिम बढी रहन्छ । यसको कारण हो, सही ठाउँमा सही प्रविधिको मोडल प्रयोग नहुँदा यस्ता प्रविधिले निम्त्याउने विपद् र वातावरणीय जोखिम । विकास र वातावरणको सम्बन्ध मानिसले किन्ने सस्तो अथवा महँगो कपडासँग तुलना गर्न सकिने विषय होइन । किनकि यो मान्छेको जीउधन र कालान्तरमा उसका सन्ततिहरूसम्मको सुरक्षित जीवनसँग प्रतक्ष रूपमा गाँसिएको हुन्छ । यसमा आजको हेल्चेक्र्याइँ, लापरबाही अथवा अदूरदर्शी कदमले नकारात्मक प्रभाव पार्न सक्छ ।गाउँघरका सर्वसाधारणमा मात्र होइन, स्थानीय, प्रादेशिक र केन्द्रीय स्तरकै पनि धेरैजसो जनप्रतिनिधिमा विकास भनेको सडक हो अर्थात् सडक भनेकै विकास हो भन्ने छाप परेको छ । यसलाई प्राविधिक हिसाबले हेर्दा अन्यथा नै लिनुपर्ने पनि देखिँदैन । किनभने सडक आफैमात्र विकास नभए पनि यसले विकासका अन्य ढोकाहरू खोल्न टेवा नै पुर्याउँछ । तर सडक खन्न प्रयोग गर्ने प्रविधि भनेको डोजरले पहाड काट्दै ट्र्याक खनेर अघि बढ्ने हो भन्ने गहिरो छाप जुन परेको छ, त्यो खालको माहोललाई हामीले समयमै अन्त्य गरी अन्य माहोल बनाउनुपर्ने चुनौती छ । गाउँगाउँमा डोजर लगाएर खन्ने गरिएका अधिकांश सडकमा स्थानीय भूबनोट, भूगर्भ, जमिनको संवेदनशीलता र सडक खन्दा त्यसले भविष्यमा ल्याउन सक्ने जोखिम र वातावरणीय असरबारे कुनै लेखाजोखा गरिएको हुँदैन । कहिल्यै पहिरो नगएका गाउँठाउँमा पहिरोको जोखिम बढेको छ । भूक्षयको प्रकोप बढेको छ । माटोले पानी सोस्ने क्रम घटेको छ । पानीको निकासमा असन्तुलन कायम भएर एक्कासि आउने बाढी (फ्लास फ्लड) को समस्या देखिने गरेको छ । पानीका स्रोत सुक्दै जानु, जमिन क्षयीकरण भई उत्पादकत्व घट््दै जानु डोजरे विकासका परिणति हुन् । सर्वसाधारणको पहिलो रोजाइ र चाहना पनि आफ्नो घरको नजिकैबाट सडक जाओस् भन्ने छ । पछि यसले आफ्नो घरबासमै असर त गर्दैन भन्ने कुराको खासै चिन्ता हुने गरेको देखिँदैन । अधिकांश मानिस वर्षको दुईचार चोटि गाउँ जाँदा (बर्खाको समयमा बाहेक) गाढी चढेर जान पाइयो भन्ने कुरामा नै मक्ख पर्दै रमाउँछन् । त्यसको लागि आफ्नो ठाउँमा कति जोखिम बढ्यो भन्ने कुरामा हाम्रो सोच कहिल्यै जाँदैन । अहिले गाउँका जनप्रतिनिधिहरूको पहिलो कामै डोजर किन्ने र आफ्ना क्षेत्रका पहाडको फेददेखि टुप्पासम्म छरिएर रहेका प्रत्येक घरलाई सडकको ट्र्याकले जोड्नेमा सीमित छ । बैतडीको दशरथचन्द नगरपालिकामा सडक खन्ने क्रममा मान्छेमाथि एस्काभेटर चलाइएको घटनापछि डोजरे विकासबारे बहस सुरु भएको छ ।तँछाडमछाड गरी ट्र्याक खन्ने प्रतिस्पर्धालाई सजिलै बन्द गर्न सकिने अवस्था देखिँदैन । यस्तो परिपाटी अन्त्य गर्दै दिगो विकासको लक्ष्य पूरा गर्ने हो भने केन्द्रीय सरकार, प्रादेशिक र स्थानीय सरकारहरू, राजनीतिक दलहरू, विषयविज्ञहरू, नीतिनिर्माताहरू, व्यवसायीहरू, पत्रकारहरूका साथै सर्वसाधारण सबैको संयुक्त प्रयासले विकासको लागि योभन्दा राम्रो मोडललाई अघि बढाउनु आवश्यक छ । कुनै पनि ठाउँमा र कतै पनि डोजर चलाउनै हुँदैन भनी कसैले भन्छ र वातावरणको नाममा विकासका कामै गर्न नदिने मनसायका कुरा आउँछन् भने त्यसलाई पनि अतिवादकै रूपमा लिनुपर्छ । तर सूक्ष्म प्राविधिक र भौगर्भिक तथा प्रकोप जोखिमको अध्ययनपछि चुस्त डिजाइनको आधारमा मात्र डोजर लगाउन अनुमति दिनुपर्छ । डोजर लगाउनासाथ बचाउका काम गर्नुपर्ने र कुनै पनि हालतमा डोजर लगाउन नमिल्ने स्थानहरूको पहिचानपछि सोही अनुसार डोजरको प्रयोग गर्न सकिन्छ । तर संवेदनशील स्थानहरूको पहिचान प्रमुख मुद्दा नभई जसरी पनि ट्र्याक खनेरै छाड्ने परिपाटीको चाहिँ अन्त्य हुनैपर्छ । छरिएर रहेका हाम्रा गाउँघरका बस्तीहरूलाई एकीकृत बस्तीको रूपमा परिणत गर्दै जाने नीति राष्ट्रिय नीति बन्नुपर्छ । केन्द्रीय सरकारले राष्ट्रिय योजना आयोगमार्फत नीति र कार्यक्रममा ट्र्याक खन्ने कामभन्दा अगाडि प्राविधिक, भूवैज्ञानिक, प्रकोप जोखिम तथा वातावरणीय अध्ययनलाई बजेट छुट्याउनु र सोही अनुसार प्रादेशिक र स्थानीय तहहरूलाई निर्देशन दिनु जरुरी छ । प्रादेशिक र स्थानीय तहहरूले पनि यस्ता नीति तथा कार्यक्रम अनुसार बजेट बनाउने अनि सोही अनुसार काम गर्नु महत्त्वपूर्ण हुन्छ । तर यो काम भनेजति सहज छैन । त्यसैले गाउँठाउँको सडक विस्तारमा राष्ट्रिय नीति जुनसुकै सरकार आए पनि एउटै हुनुपर्छ । यसमा सबै राजनीतिक दलको समान धारणा र समझादारी हुनु जरुरी छ । सरकार परिवर्तनसँगै विकासको अवधारणामा परिवर्तन हुने परिपाटी बन्द गर्नुपर्छ । यसो भए मात्र विकास भनेकै डोजर हो भन्ने धारणा परिवर्तन हुनेछ । यसले सुरक्षित र दिगो विकासको लक्ष्य प्राप्तिमा टेवा पुर्याउनेछ ।लेखक इन्जिनियरिङ भूगर्भविद् तथा विपद्विज्ञ हुन् ।"
बिहेको तयारी,"मलाई रामचरणलाई मार्दिऊँ जस्तो हुन्छ । एनटी रामा राव जुनियरसँग हुकअप हुन र प्रभाससँग बिहे गर्न पाए हुन्थ्यो भन्ने लाग्छ, चटपटे प्रश्नको जवाफमा यसो भनेकी काजलले आफ्नो भावी पतिका बारे भने यसो भनिन्, आफ्नो हुनेवाला पतिका गुणका बारेमा कुरा गर्दा त धेरै नै होला तर खास गरी उसमा अपनत्व भाव, रेखदेख गर्ने र धार्मिक प्रवृत्तिको होस् भन्ने लाग्छ । उनले आफू पनि धार्मिक खालको भएको भन्दै आफूसँग शिव भगवान्को सानो मूर्ति कहिल्यै नछुट्ने दाबी गरिन् । भनिन्, म एकदमै धार्मिक छु । मसँग भगवान् शिवको एउटा सानो मूर्ति छ, जुन म जहाँ जाँदा पनि साथमै हुने गर्छ । त्यसो त बाहुबली मा प्रभास पनि शिवभक्त नै हुन्छन् । एजेन्सी"
द्वन्द्व कथामा कालो जोगी,"मानेभन्ज्याङ गाउँपालिका६ हिलेपानी भन्ज्याङ मध्यपहाडी लोकमार्गको एक बिन्दु अर्थात् चौरस्ता हो । सिद्धिचरण मार्ग र पुष्पलाल मार्गको संगम स्थल हो । यही बिन्दुबाट पूर्वतर्फ लागे भारतीय सीमा पाँचथरको च्याङ्थापु र उत्तर लागे सर्वोच्च शिखर सगरमाथा पुगिन्छ । यही हिलेपानी भन्ज्याङमा सानो डबली छ, जहाँ बर्सेनि युवाहरू नाटक मञ्चन गर्छन् । यहाँ यसपालि कात्तिक पहिलो साता लगातार तीन दिन प्रदर्शन गरे नाटक कालो जोगी । मूलतः यस नाटकको कथावस्तुले देशमा चलेको तत्कालीन सशस्त्र राजनीतिक द्वन्द्व र त्यसबाट उब्जिएको सामाजिक विचलन कथा बोकेको छ । द्वन्द्वले सिंगो समाजलाई प्रभावित तुल्यायो नै । युवा जमातकै सहभागितामा चलेको सशस्त्र द्वन्द्वले युवा पुस्तालाई सबैभन्दा बढी हानि गरेको यथार्थ कहेको छ । कालो जोगी एक पात्र हो, जो जोगीको भेषमा गाउँका घरघरै रातबिरात डुल्दै फेरी लगाउँदै हिँड्छ । कुन गाउँ कस्ता र घरमा कति युवा छन् । कसले राज्यव्यवस्थाप्रति कस्ता धारणा राख्छन् । सबै सबै पक्ष, विपक्षको सुराकी गर्छ । उसको आफ्नो राजनीतिक क्याम्पमा सुराकीको बरबुझारथ गर्छ । राजनीतिक द्वन्द्वले देशलाई थिलथिलो तुल्यायो नै । त्यसकै आडमा गाउँघरमा गुन्डागर्दी बढ्छ । चिनेजानेकै व्यक्तिले लुटपाट गर्छ । अर्काको ज्यान लिन्छ । युवा बेरोजगारी उस्तै छ । वैदेशिक रोजगारीमा जानुपरेको परिस्थिति ज्युँकात्युँ छ । मुलुकमा द्वन्द्व अन्त्य भइसकेको भए पनि बेपत्ता पारिएका परिवारले आफ्नो आफन्तजनको सास कि लास चाहियो भन्दै न्यायको पर्खाइमा छन् । त्यही पीडा कलाकारले यसरी पोखे अँध्यारोभित्र निसासियौं हामीथुनियो सास हाम्रो मेरो राजा थुनियो सास हाम्रोशोषण गरी दमनमा पारी पुरियो लास हाम्रो मेरो राजा पुरियो लास हाम्रोजनताकै पसिना जनताकै रगतभाँडोमा मुछियो मेरो राजा भाँडोमा मुछियोनहेप साथी नदबाऊ माली हामी नि नेपाली मेरो राजा हामी नि नेपालीयलम्बर थियटरको प्रस्तुति रहेको कालो जोगी १५ जना कलाकारले अभिनय गरेका थिए । किशोर राई, अर्मिला राई, नरेन्द्र राई, प्रेरणा राई, मोहन राई, कपिल राई, अनिषा राई, हिमाल राई, सबिन राई, विजय राई, अरुण राई, करिना राई, मिलन राई, किसन राई र निलेश राई थिए । अँध्यारो गाउँमा जेनेरेटर बालेर उज्यालो मञ्चमाथि आफ्नो कला गाउँलेमाझ प्रस्तुत गरेका थिए । कलाकारहरूले वाम्बुले राई भाषा र लवज तथा लोकलय पस्केका थिए । अबिनसरा र नरेन्द्रको गीत संकलन, ध्वनिमा मदन र पर्दामा प्रशान्त तथा प्रकाश व्यवस्थापनमा विधान र गोपाल राईको भूमिका रहेको थियो । नाटक कविराज राईको लेखन तथा निर्देशन रहेको थियो । कविराज उदीयमान कलाकार हुन् । उनले मण्डला थिएटरमा मञ्चन भएको क्लब सेभेन, जालिनी, जोखना, महाभोज जस्ता नाटकमा आफ्नो कला प्रस्तुत गरिसकेका छन् । उनकै निर्देशनमा गत वर्ष इन्द्रबहादुर राईको कथा जारलाई नाटकमा रूपान्तरण गरी हिलेपानी भन्ज्याङमै मञ्चन गरिएको थियो । हिलेपानी गाउँ राष्ट्रगानका रचयिता व्याकुल माइलाको जन्मथलो हो । उनै माइलाको आतिथ्यमा नाटक प्रदर्शन गरिएको थियो । गाउँको समसामयिक र द्वन्द्वकालीन विषय, घटना जोडिएको छ, सडक सञ्जालमा गाउँ जोडिएसँगै संक्रमणबाट गुज्रिरहेको समाज चुनौती समेटिएको उल्लेख गर्दै माइलाले भने, समग्र देशको राजनीतिक परिदृश्य समेटिएको नाटक गाउँमा पस्किन लेखक, निर्देशक र कलाकार सफल भएको पाएँ । गाउँपालिकाका प्रवक्ता तथा वडाध्यक्ष रामकुमार राईले नाटकले जनचेतना मात्र नभई देशको इतिहाससमेत उजागर गरेको बताए । देशभरि अनि यही गाउँमा समेत घटेका घटना र युवा पुस्तामा परेको प्रभावबारे नाटकमा हेर्दा आक्रोश र भावुकता एकसाथ प्रकट गर्नुपरेको महसुस गरेँ, जनचेतनाको माध्यममध्ये नाटक पनि भएको उल्लेख गर्दै उनले भने, भविष्यबारे अलि प्रस्ट पार्न सकेन कि जस्तो लाग्यो । दर्शकदीर्घामा रहेका पीडित परिवार र आफन्तहरूको आँखा रसाइरहेको थियो । द्वन्द्वकालमा एक सैनिकबाट लुटपाट हुँदा आफ्ना बुबाले ज्यान गुमाउनुपरेको घटना सम्झिँदै हुकुम राईले नाटक समसामयिक र यथार्थसँग मिलेको सुनाए ।"
बेइजिङमा नेपाली लोकनृत्य,"(काठमाडौं)  फिल्मी गीतमा लोक सांस्कृतिक स्वाद भित्र्याउने जस जान्छ संगीतकार शम्भुजित बाँस्कोटालाई । नेपाल संगीत नाट्य प्रज्ञा प्रतिष्ठानका पूर्वउपकुलपति बाँस्कोटा यतिबेला निजी स्तरबाट पनि लोकसंस्कृति प्रवर्द्धनमा लागिपरेका छन् । हालै शम्भुजित संगीत घर स्थापना गरेका यिनी केही दिनअघि चीनको निकै पुरानो मानिने बेइजिङ डान्स एकेडेमी पुगेका थिए, सांस्कृतिक टोलीसहित । त्यहाँ आयोजित अन्तर्राष्ट्रिय नृत्य महोत्सवमा नेपाली प्रस्तुति दिएर यतिबेला उनी काठमाडौं फर्केका छन् । लोकसंगीत, नृत्य र संस्कृतिमार्फत संसारभर नेपाली पहिचान फैलाउन सकिन्छ भन्ने बोध महोत्सवले दिलायो, आइतबार कुराकानी क्रममा बाँस्कोटाले भने, चीनले आफूलाई प्रवर्द्धन गर्ने सफ्टपावरका रूपमा कला र संस्कृतिलाई ठूलो प्राथमिकतामा राखेको देखियो । हाम्रोमा त्यो बोध अझै हुन सकेको रहेनछ । भएका काम पनि योजनाबद्ध हुन सकेका छैनन् । उनका अनुसार महोत्सवमा भारत, म्यान्मार, भियतनाम, कोरिया, जापान, श्रीलंकालगायत दुई दर्जन मुलुकको सहभागिता थियो । नेपालबाट कलाकार टोलीले बेइजिङ हाइदिन पार्क र बेइजिङ डान्स एकेडेमीको थिएटरमा तीनवटा प्रस्तुति दियो । हामीले तामाङ सेलो, सालैजो र झ्याउरे नृत्य लिएर गएका थियौं, उनले भने, १० हजार दर्शक अट्ने हाइदिन पार्क र पाँच हजार दर्शक क्षमताको बेइजिङ डान्स एकेडेमीको थिएटरमा हाम्रो प्रस्तुति निकै लोभलाग्दो थियो । झन्डै सात दशक पुरानो डान्स एकेडेमी चीनकै महत्त्वपूर्ण सांस्कृतिक केन्द्र मानिन्छ । केन्द्रले थुप्रै चिनियाँ कलाकार जन्माएको छ । अहिलेका चर्चित चिनियाँ अभिनेत्री गोङ ली पनि यही डान्स एकेडेमीको उत्पादन हुन् । फेस्टिभलमा बाँस्कोटाले नेपाली लोक संगीत र नृत्यबारे सेमिनार पत्रसमेत प्रस्तुत गरेका थिए । सानो मुलुक भए पनि नेपाली लोकसंगीत र नृत्यको विविधता थाहा पाएर विभिन्न मुलुकका कलाकर्मी र संगीत प्राध्यापकहरूले चासो देखाएको बाँस्कोटाले सुनाए । डान्स एकेडेमीकै प्राध्यापक गाओले त सेमिनारमा नेपाली लोकनृत्यको प्रशंसा गरेरै बोले, पूर्वउपकुलपति बाँस्कोटाले भने, कोरियन प्राध्यापक जाइले नेपाल घुम्न आउने वाचासमेत गरिन् । बाँस्कोटाका अनुसार महोत्सवको पार्कस्टेज शो, रोड शो र थिएटर शो गरेर तीनवटै प्रस्तुतिमा नेपाली कलाकारले सहभागिता जनाएका थिए । यसबाहेक कलाकारहरूले भिजिट नेपाल २०२० को प्रवर्द्धनात्मक कार्यक्रमसमेत गरेका थिए । मुलुकको मौलिकता र पर्यटन प्रवर्द्धनका लागि पनि यस्ता महोत्सव फलदायी हुने आफूलाई लागेको बाँस्कोटाले बताए ।"
तिहारलाई ५ अर्बको सामग्री आयात,"६ करोड ६१ लाख रुपैयाँको किसमिस आयात भएको थियो । अघिल्लो वर्षको ३ महिनामा ५ करोड ६५ लाख रुपैयाँको आयात भएको थियो । सुपारी आयातमा २७ करोड ६९ लाख रुपैयाँ बाहिरिएको छ । ३ महिनाको अवधिमा १० करोड रुपैयाँको पिस्ता आयात भएको छ । अघिल्लो वर्षको तीन महिनामा २ करोड ८२ लाख रुपैयाँको आयात भएको भन्सार विभागको तथ्यांकमा उल्लेख छ । यस्तै, ३ महिनाको अवधिमा २६ करोड ८४ लाख रुपैयाँको नरिवल आयात भएको छ । अघिल्लो वर्षको ३ महिनामा २३ करोड ७८ लाख रुपैयाँको आयात भएको थियो । काजु खरिदमा ३४ करोड ८२ लाख रुपैयाँ बाहिरिएको छ । अघिल्लो वर्ष २७ करोड ८४ लाख रुपैयाँको आयात भएको थियो । आयातति वस्तुको मूल्य मनोमानी रूपमा बिक्री भए पनि तिहार लक्षित बजार अनुगमन भएन । मूल्यको सन्दर्भमा वाणिज्य आपूर्ति तथा उपभोक्ता हित सरक्षण विभागले अनुगमन गर्ने हो । गुणस्तरको हकमा खाद्य प्रविधि तथा गुण नियन्त्रण विभागले गर्नुपर्छ । तर, यी निकायले अनुगमनमा चासो नदिँदा उपभोक्ता ठगिएको उपभोक्ता अधिकारकर्मीहरू बताउँछन् । बजारमा चर्को मूल्य असुले पनि सरकारी निकाय मौन बसे, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, सरकारको गैरजिम्मेवारीले उपभोक्ताप्रति अन्याय भयो ।"
झिलीमिली पार्न विद्युत् आयात घट्यो,"केही अघिसम्म ढल्केबरमुजफ्फरपुरबाट दैनिक २ सय मेगावाट विद्युत् आपूर्ति भइरहेकामा हाल ५० मेगावाट मात्रै आयात गरिएको प्राधिकरणका प्रवक्ता अधिकारीले जानकारी दिए ।उनका अनुसार यो प्रसारण लाइनबाट अक्टोबर महिनाभरि प्राधिकरणले भारतबाट विद्युत् आयात गरेको थिएन । तिहारको माग धान्न सहज होस् भनेर हामीले ५० मेगावाट दैनिक आयात गरिरहेका छौं, उनले भने, आवश्यकता पर्दा कुलेखानी प्रयोग गर्न सकिन्छ । प्राधिकरणले विद्युत्को उच्च माग हुँदा कुलेखानी सञ्चालन गर्दै आएको छ । कुलेखानी पहिलो, दोस्रो र तेस्रोको गरी कुल क्षमता १ सय ६ मेगावाट छ ।उनका अनुसार शनिबार राति काठमाडौंको उच्चतम माग २ सय ६५ मेगावाट थियो । मातातीर्थदेखि पाँचखालसम्मका क्षेत्र काठमाडौं उपत्यकाका प्रणालीमा जोडिएका छन् ।प्राधिकरणका कार्यकारी निर्देशक कुलमान घिसिङका अनुसार रक्सौल परवानीपुर प्रसारण लाइनमार्फत केही महिनायता बिहारतर्फ दैनिक ४०५० मेगावाट विद्युत् निर्यात भइरहेको छ ।यो वर्ष केही आयोजनाको निर्माण सम्पन्न भएका कारण हामीलाई सहज भएको छ, उनले भने,आगामी वर्षदेखि वर्षायाममा धेरै विद्युत् बढी हुन्छ र सुक्खायाममा थोरै मात्र भारतबाट आयात गर्नुपर्छ ।चालु आर्थिक वर्षमा करिब एक हजार विद्युत् राष्ट्रिय प्रणालीमा थपिने प्राधिकरणको विश्वास छ । ४ सय ५६ मेगावाटको माथिल्लो तामाकोसी जलविद्युत् आयोजनाको निर्माण पूरा भए प्राधिकरणको अनुमान पूरा हुनेछ । प्राधिकरणका अनुसार पछिल्लो ६ महिनामा मात्रै करिब डेढ सय मेगावाट विद्युत् राष्ट्रिय प्रणालीमा जोडिएका छन् ।सबै आयोजना र सबस्टेसनहरू दुरुस्त अवस्थामा रहेको प्रवक्ता अधिकारीले जानकारी दिए । उनका अनुसार केही दिनअघि भएको आगलागीले बर्दघाट सबस्टेसनमा क्षति पुगेको छ ।उक्त सबस्टेसनमार्फत विद्युत् माग १२ मेगावाट भएकाले त्यस क्षेत्रका ग्राहकलाई गण्डक र परासी सबस्टेसनमार्फत विद्युत् उपलब्ध गराएको छ ।प्राधिकरणले आफ्ना वितरण प्रमुखहरूलाई तिहारको समयमा कार्यालय नछाड्न निर्देशन दिएको अधिकारीले जानकारी दिए । प्राधिकरणको उच्चस्तरीय टोलीले वितरण केन्द्रहरूको निरन्तर अनुगमन गरिरहेको उनले जानकारी दिए ।"
बजारकै सेलको भर,"(काठमाडौं)  तिहारमा सबैको घरमा सेल रोटी पकाइन्छ । बाहिर पनि पाकेको सेल भनेको समयमा जुनै बेला पनि किन्न पाइन्छ । हेर्दा गोलो र आकर्षक परेको सेलले सबैलाई लोभ्याउँछ । घरमा बनाइनेभन्दा पनि राम्रो भएकाले सर्वसाधारणले तयारी सेल किन्ने गरेका छन् । क्षेत्रपाटीका रमेशकुमार बाँनियाले असनबाट तिहारको लागि ६० वटा तयारी सेल किनेर गए । गोलो चिटिक्क परेको सेल राम्रो लागेर किनेको उनी बताउँछन् । घरमा कोही पनि सेल पकाउन भ्याउँदैनन्, उनले भने, सेल पकाउँन नआउने र फुर्सद नभएकोलाई पकाइसकेको सेल किन्दा राम्रो लाग्यो, यसले समयको बचत नि हुन्छ । लक्ष्मि पुजाका लागि बनस्थलीका सुरज लामाले असनकै एक पसलबाट १५ वटा तयारी सेल किनेर फर्किए । तिहारमा सेल भाइटीकाको दिन पकाउने भएकाले लक्ष्मीपूजाका लागि थोरै सेल किनेर लगेको उनले बताए । पुजाको लागि थोरै चाहिने भएकाले किन्न आएको, उनले भने, सेल त भाइटिकाको दिन बनाउँछौं । उदयपुरका भरत तामाङले ६ वर्षदेखि बिहानी समयमा असनमा सेल रोटि बेच्दै आएका छन् । तिहारको समयमा सबैको घरमा सेल बन्छ । त्योबाहेक पनि मानिसहरूलाई सेल खान मनपराउनेहरूका लागि सेल बेच्ने गरेको उनी सुनाउँछन् । बिहान ५ देखि ९ बजेसम्म बसेर सेल पकाएर बेच्ने तिहारको ४ दिन सेलको व्यापार राम्रो उनी बताउँछन् । काग तिहारदेखि भाइटीकासम्म सेल राम्रो बिक्छ, उनले भने, चार दिनमा ४० हजार रुपैयाँ व्यापार हन्छ । १५१६ केजी पिठोको ३ सय सेल तयार हुने उनी बताउँछन् । ठूलो र गोलो सेल २० रुपैयाँका दरले बेचिरहेको उनले बताए । बांगेमुढाका सीताराम गमालले १४ वर्षदेखि नर्सिङ मिठाई भण्डार चलाउँदै आएका छन् । उनी सेलरोटीका साथै मिठाइ पनि बेच्दै आएका छन् । अन्य समयको भन्दा तिहारमा मिठाई र सेल दुवैको व्यापार राम्रो हुने अनुभव सुनाउँछन् । तिहारको समयमा सबैको घरमा सेल बन्ने भएकाले ३ केजी पिठोको १ सय सेलमात्र बेच्ने गरेको बताए । सानो मोटो सेल बनाएका छौं, उनले भने, १० रुपैयाँका दरले सेल बेच्छिौं, दिनमा १ हजार रुपैयाँ बिक्री भइरहेको छ । असनका गोपाल श्रेष्ठले ३ वर्षदेखि तिहारको समयका सेल बेच्दै आएका छन् । सानो सेल बनाएर ५ रुपैयाँका दरले सेल बेच्ने गरेका उनले ३ हजार रुपैयाँसम्म व्यापार गर्छन् । तिहारमा नै सेलको व्यापार बढी हुन्छ, उनले भने, तिहारको समयमा सबैको घरमा सेल बन्छ, तर ५ रुपैयाँमा केही नआउने समयमा सेल बेचिरहेका छौं । ग्राहकलाई सस्तोमा राम्रो दिन खोजेका हौं ।"
प्लास्टिकका फूलमा आकर्षण,"काठमाडौं (कास) प्राकृतिक फूलभन्दा सस्तो र टिकाउ हुने भएपछि उपभोक्ताको आकर्षण कागज र प्लास्टिकका फूलमा बढेको छ । यी फूल प्राकृतिकभन्दा आधा मूल्य सस्तो पर्ने र २३ वर्षसम्म टिकाउ हुन्छन् । मैतिदेवीकी दृष्टि सिलवालले असनको पसलबाट तिहारमा घर सजाउनलाई प्लाष्टिकको माला र फूल किनिन् । विभिन्न डिजाइनमा पाइने भएकाले र फूलको तुलनामा सजाउन सजिलो हुने भएकाले किनेर लगेको उनले बताइन् । प्लास्टिक र कागजको माला र फूल सस्तो पनि हुन्छ, उनी भन्छिन्, टिकाउसमेत हुन्छ । कविकुमार डंगोलले असनमा ३० वर्षदेखि प्लास्टिकको फूल र माला बेच्दै आएका छन् । गएको वर्षको भन्दा यो वर्ष प्लास्टिकको फूलको माग बढेको उनले बताए । उनले तिहारका लागि भारतबाट ३ लाख रुपैयाँको प्लास्टिक तथा कागजको फूल आयात गरेका छन् । फूल महँगो हुन्छ, त्यसका तुलनामा यो सस्तो पर्छ, उनले भने, २३ वर्षसम्म पनि टिक्छ । उनले दिनमा १५ हजार रुपैयाँ बिक्री गरिरहेका छन् । १० देखि २ सय रुपैयाँसम्मको प्लास्टिकका फूल भएको भएको बताए । बजारमा भारतीय र नेपाली फूलको प्रतिस्पर्धा नै छ । एकातिर फूल महँगिएपछि प्लास्टिक तथा कागजको फूल फस्टाएको छ भने अर्कातिर तयारी फूलको व्यापार कम भएको व्यापारीहरूको भनाइ छ । असनकै फूल व्यापारी सजनी गिरीले गएको तिहारको भन्दा २० रुपैयाँ कम गरेर फूल बेचिरहेको बताइन् । उनले दिनमा १० हजार रुपैयाँ बराबरको माला बेचिरहेकी छन् । गएको वर्षको भन्दा यो वर्ष व्यापार घटेको उनी सुनाउँदै भन्छिन्, यो तिहारमा सोचेजस्तो फूलको कारोबार भएको छैन । प्रत्येक फूलको मूल्य घटाएर बेचिरहेका छौं ।"
बैंकमा लक्ष्मीपूजा,"राष्ट्र बैंकमा ढुकुटी पूजायसवर्षको लक्ष्मी पूजाका अवसरमा नेपाल राष्ट्र बैंकमा पनि ढुकुटी पूजा गरिएको छ । आइतबार बिहान विधिपूर्वक बाहुनलाई पूजाको साइत हेराएर ढुकुटीको पूजा गरिएको राष्ट्र बैंकले जनाएको छ । राष्ट्र बैंकमा बैंकिङ कार्यालय विभाग प्रमुखको संयोजकत्वमा उक्त पूजा गरिँदै आएको छ । विगतमा जस्तै यसवर्ष पनि विधिपूर्वक लक्ष्मी पूजा सम्पन्न भएको छ, राष्ट्र बैंकका मुद्रा व्यवस्थापन विभागका कामु निर्देशक थानेश्वर आचार्यले भने ।"
मादल बनाउन भ्याइनभ्याई,"(लमजुङ)  वरिपरि मादलले घेरिएका छन् । मादल बनाउन आउनेको भीड छ । ४३ वर्षीय सागर बस्नेतलाई मादल बनाउन र मर्मत गर्न भ्याइनभ्याई छ ।नवलपरासीको बर्दघाटका बस्नेत ७ वर्षयता बेंसीसहरमा बसेर मादल बनाउने र मर्मत गर्ने पेसामा छन् । बेंसीसहर नगरपालिका ८, नारायणस्थानचोकबाट शेरा जाने ओरालोमा म्युजिक पोइन्ट को ब्यानरमुनि उनी दिनदिनै मादल बनाउने र मर्मतमा उनको दैनिकी गुज्रिएको छ । उनलाई भाइका छोरा सन्देशले साथ दिँदैछन् । दुवैजना मादल बनाउन एकनासले व्यस्त छन् ।हामीलाई असार १५ लागेको छ । मादल बनाउन बिसाएर कसैसँग केहीछिन बोल्ने फुर्सद पनि छैन, मादलको तुना कस्दै बस्नेतले भने, तिहार मात्रै नहुँदो हो त हामी कसरी कमाएर दिन चलाउनु । मादलबाट भएको आम्दानीले गुजारा चलाएको उनले बताए । तिहारको समय देउसीभैलो खेल्नेले नयाँ मादल किन्ने, खरी हाल्ने, मादल कस्ने, छाला फेर्नेको घुइँचो लागेपछि उनी बेफुर्सदिला बनेका हुन् । खाना खाने समय छैन । बनाउन पाए पो खानु । बिहान ६ बजेदेखि राति ११ बजेसम्म बस्नु परेको छ, उनले भने । तिहारको समय दैनिक ६७ जना नयाँ किन्ने र त्यतिकैमात्रामा बनाउने आउँछन् । अरू समय कहिलेकाहीं दिनमा एकजना पनि आउँदैनन् । एउटा मादलको १ हजार ५ सयदेखि ६ हजार रुपैयाँसम्म बिक्री गर्ने गरेको उनले बताए । मर्मत गरेको ८ सयदेखि १ हजार रुपैयाँ र हेरी हेरी लिने गरेको उनले बताए । तिहासको समय दिनको १५१६ हजार रुपैयाँ घटेको छैन ।"
स्मार्टबाट खोसिएको परियोजना टेलिकमलाई,"(काठमाडौं)  स्मार्ट टेलिकमबाट खोसिएको अप्टिकल फाइबर बिछ्याउने ३ अर्बको परियोजना नेपाल टेलिकमलाई दिन मन्त्रिपरिषद्ले नेपाल दूरसञ्चार प्राधिकरणलाई निर्देशन दिएको छ । २ वर्षमा सक्ने गरी प्रदेश ६ र ७ मा अप्टिकल फाइबर बिछ्याउन दिएको काम साढे दुई वर्षमा करिब १ प्रतिशत मात्रै भौतिक प्रगति भएपछि प्राधिकरणले गत साता स्मार्टसँगको सम्झौता रद्द गरेको थियो ।प्राधिकरणले सम्झौता रद्द गरेपछि अन्तरिम आदेश माग्दै स्मार्टले आइतबार दायर गरेको रिटमा सर्वोच्चले अन्तरिम आदेश दिनु नपर्ने फैसला बिहीबार गरेको छ । असोज ३० गते दूरसञ्चार प्राधिकरणले स्मार्टलाई दिइएको ठेक्का रद्द गर्ने निर्णय गरेको हो । कात्तिक ५ गतेको बैठकले स्मार्टबाट खोसिएको परियोजना नेपाल टेलिकमलाई दिन निर्देशन दिएको सञ्चार तथा सूचना प्रविधि मन्त्री गोकुल बाँस्कोटाले जानकारी दिए । प्राधिकरण र स्मार्टबीच अप्टिकल फाइबर विस्तारको लागि २०७४ साउनमा सम्झौता भएको थियो । सम्झाता अनुसार स्मार्टले २०७६ साउनमा काम सक्नुपर्ने थियो । स्मार्टले प्रगति विवरण बुझाउन साउनमा प्राधिकरणले असोज मसान्तसम्मको म्याद दिएको थियो ।स्मार्टले यो अवधिमा जम्मा शून्य दशमलब ८ प्रतिशत मात्रै काम भएको प्राधिकरणका प्रवक्ता मीन प्रसाद अर्यालले जानकारी दिए । साउनमा उसको म्याद सकिएको थियो, उनले भने, प्रगति हेर्न हामीले तीन महिनाको म्याद थप्यौं तर प्रगति लगभग शून्यको स्थितिमा देखियो ।प्राधिकरणले स्मार्टसँग ठेक्का सम्झौता रद्द गर्नु अघि यूटीएलसँगको ठेक्का सम्झौता पनि रद्द गरेको थियो । २ अर्ब १ करोड रुपैयाँ लागतमा प्राधिकरणले वैशाख २०७४ वैशाख २५ मा यूटीएललाई प्रदेश ४ र ५ मा अप्टिकल फाइबर बिछ्याउने जिम्मा दिएको थियो ।प्रदेश ४ र ५ मा अप्टिकल फाइबर विस्तारको लागि ठेक्का पाएको यूटीएलले पनि काम नगरेपछि प्राधिकरणले ठेक्का तोडिसकेको छ । उक्त ठेक्का पनि टेलिकमलाई दिन सरकारले निर्देशन दिएको भए पनि अदालतमा मुद्दा विचाराधीन रहेकाले रोकिएको छ ।ठेक्का सम्झौताको दुई वर्षसम्म पनि यूटीएलले अप्टिकल फाइबर बिछ्याउन कुनै प्रगति गर्न नसकेपछि प्राधिकरणले यही वैशाख २४ गते यूटीएलसँगको ठेक्का रद्द गरेको थियो । ठेक्का रद्द गर्ने प्राधिकरणको निर्णय लिएर अदालत पुगेको यूटीएलको पक्षमा सर्वेच्चले अन्तरिम आदेश दिएको छ ।गोरखाको आरुघाटदेखि वागलुङको बुर्तिवाङसम्म २१ जिल्ला सदरमुकाम छुने गरी अप्टिकलफाइबर बिछ्याउन यूटीएलसँग प्राधिकरणले सम्झौता गरेको थियो । ठेक्का सम्झौताअनुसार यूटीएलले १ हजार ४ सय ८२ किलोमिटर भूमिगत र ६ सय ३६ किलोमिटर एडीएसएस गरी कूल २ हजार १ सय १७ किलोमिटर अप्टिकल फाइबर बिछ्याउनु पर्ने थियो । प्राधिकरणले ग्रामीण दूरसञ्चार कोषमा जम्मा भएको रकम परिचालन गरी सबै जिल्ला सदरमुकाम जोड्ने गरी अप्टिकल फाइबर विछ्याउने योजनाअघि सारेको हो । प्राधिकरणले यो कामलाई तीनखण्डम विभाजन गरी छुट्टाछुट्टै दूरसञ्चार कम्पनीलाई जिम्मा दिएको थियो । प्रदेश १ देखि ३ सम्मको सबै जिल्ला सदरमुकामछुने गरी अप्टिकल फाइबर बिछ्याउने काम नेपाल टेलिकमले पाएको छ । ५ अर्ब बराबरको यो ठेक्का टेलिकमलाई बिना प्रतिस्पर्धा दिइएको हो । टेलिकमले पनि सम्झौता गरेको करिब २ वर्ष पछि बल्ल अप्टिकल फाइबर बिछ्याउन केही महिना अघि अन्य कम्पनीसँग ठेक्का सम्झौता गरेको छ ।प्रदेश १ मा ५ सय ९६ किलोमिटर अप्टिकल फाइबर विछ्याउने टेलिकमले जनाएको छ । यसको लागि कोरियाली कम्पनी एलएस कबल्ससँग सम्झौता भइसकेको छ । प्रदेश २ मा १ हजार २८ किलोमिटर अप्टिकल फाइबर विस्तार हुनेछ । प्रदेश दुईमा काम गर्न आराग्य कन्स्ट्रक्सन नेपाल, चाइना रेल्वे र चाइना फ्युलको जोइन्ट भेञ्चरले पाएकाछन् । प्रदेश ३ मा ४ सय ५५ किलोमिटरमा फाइबर बिछ्याइने टेलिकमले जनाएको छ । यो कामको जिम्मा हङकङको चाइना कम्युनिकेसन सर्भिस इन्टरनेसनल (सीसीएसआई) ले पाएको छ । अप्टिकलफाइबर विस्तारको क्रममा आवश्यक पर्ने डीडब्ल्यूडीएम र राउटरजस्ताउपकरणको लागि क्रमशः सीसीएसआई र सिंगापुरको सीटीएस कम्युनिकेसनसँग सम्झौताभएको छ । प्राधिकरण र टेलिकमबीच २०७३ असोज १२ गते सम्झौता भएको थियो । अप्टिकल फाइबर विस्तारको काम २ वर्षमा सक्ने उल्लेख भए पनि ढिला गरी काम सुरु भएको हो ।"
साताभर ९३ करोडको सेयर कारोबार,ए र बी वर्गमा एकएक कम्पनी सूचीकृत कम्पनीहरूको वर्गिकरणमा यो त्रैमासमा एकएक वटा कम्पनीमात्र ए र बी वर्गमा परेका छन् । जसमध्ये कम्पनीमध्ये ३६ वटा जेड र बाँकी कम्पनी जी वर्गमा परेको नेप्सेले जनाएको छ । नेप्सेले सोमबार यो त्रैमासको वर्गिकरण सार्वजनिक गरेको हो । नेप्सेका अनुसार वर्गिकरण सम्बन्धी विनियमावलीमा ए वर्गमा पर्नका लागि क्रेडिट रेटिङ औसतभन्दा माथी हुनुपर्ने र क्रेडिट रेटिङको समय नसकिएको हुनुपर्ने व्यवस्था थप गरिएको छ । अरु मापदण्ड पुगे पनि क्रेडिट रेटिङ अद्यावधिक नभएकाले ती कम्पनी ए वर्गमा पर्न नसकेको नेप्सेले जनाएको छ । यही व्यवस्थाका कारण यस पटक ए र बी वर्गमा एक र एक वटा कम्पनी परेका हुन ।
चाकु हाइड्रोले चैतमा उत्पादन थाल्ने,(काठमाडौं)  शिवश्री हाइड्रोपावर लिमिटेडद्वारा सिन्धुपाल्चोकको भोटेकोशीगाउँ पालिकामा निर्माणाधिन २२ मेगावाटको चाकु ए जलविद्युत आयोजनाले ६ महिनामा उत्पादन शुरु गर्ने भएको छ । स्थानीयको सञ्चालकको ठूलो लगानी रहेको आयोजनाको भौतिक संरचनाको निर्माण ९० प्रतिशत पूरा भएकाले पावर हाउसमा मेशिनहरूको जडान धमामध भइरहेको छ । आयोजनाका कार्यकारी अध्यक्ष बच्चु पौडेलले ढिलोमा ६ महिनामा विद्युतउत्पादन गरेर सेयर लागानीकर्तालाई छिटोभन्दाछिटो लाभांस दिने तयारी गरेको जानाकारी दिए । आयोजनाको ट्रान्समिसन लाइन बनिसकेको छ । ८० मेगावाट क्षमतको उक्त लाइन आसपासका अन्य आयोजनाले पनि प्रयोग गर्ने भएकाले भाडावापत बर्सेनी हुने करोडौं आम्दानी सेयरधनीले पाउने दाबी पौडेले गरे । आयोजनाबाट उत्पादित २२ बाहेक करिव ६० मेगावाट विद्युत सोही ट्रान्सिमिसन लाइनबाट सप्लाइ गर्न सकिने पौडेलले जानकारी दिए । उनका अनुसार केही आयोजनासँग भाडामा लाईन प्रयोग गर्ने सम्झौता भइसकेको छ । यसको आम्दानीले चाकुको लागतसमेत घट्ने दाबी उनले गरे । आयोजानको लागत करिब १९ लाख पर्ने प्रारम्भिक अनुमान छ ।आयोजनाले सर्वसाधारणको लागि हाल आगामी १५ गतेसम्मका लागि साधारण शेयर निष्काशन गरेको छ । सामूहिक लगानी कोष र कर्मचारीहरूका लागि छुट्याइएको २ लाख ६८ हजार ९१ समेत ३३ लाख ५१ हजार १सय ४० कित्ता सेयर विक्रीका लागि निष्काशन गरिएको हो । यसैबीच शिवश्रीले ३६ मेगावाटको माथिल्लो बलेफि आयोजना निर्माण गरिरहेको छ । बलेफिले असारसम्ममा उत्पादन शुरु गर्ने लक्ष्य राखेको छ । आयोजनाका कार्यकारी अध्यक्ष उमेश कसजुका अनुसार आयोजनाको करिव ७५ प्रतिशत भौतिक काम पूरा भएको छ ।
कुस्मामा बन्जी,"पर्वत (कास) विश्वकै लामो र अग्लो लठ्ठामा झुन्ड्याइएको पुल (ह्याङ्गिङ ब्रिज) दाबी गरिएको सदरमुकामस्थित कुस्माबलेवा पुलमा बन्जी जम्प निर्माण अन्तिम चरणमा पुगेको छ । करिब २० करोड लगानीमा सञ्चालन हुने साहसिक पर्यटनको यो पुल धौलागिरिकै नमुना पर्यटकीय गन्तव्य बन्ने लगानीकर्ताको दाबी छ । कालीगण्डकीको खोंचमाथि ५२५ मिटर लामो स्टिलको पुल बनिसकेको छ । नौलो प्रविधिको लठ्ठामा झुन्ड्याइएको पुलबाट साढे २ सय मिटर तल बगेको कालीगण्डकीको बिचमा बन्जी गर्न मिल्ने गरी प्राविधिक निर्माणमा व्यस्त छन् । सिन्धुपाल्चोकका राजु कार्की र पर्वतका युवा व्यवसायी गरी ११ जनाको लगानीमा निर्माणाधीन विश्वकै नमुना दाबी गरिएको बन्जी जम्पको काम अन्तिम चरणमा छ । कालीगण्डकीको खोंचमा कुस्मा र बागलुङको बलेवालाई जोडेर २२८ मिटर उचाइबाट बन्जी गर्न मिल्नेछ । बन्जीको परिकल्पना तथा डिजाइन ४ वर्षअघि फ्रान्सेली युवती फ्लोरेन्सले गरेकी थिइन् । अंगीकृत नेपाली नागरिक फ्लोरेन्स राजु कार्कीकी श्रीमती हुन् । बन्जीमा कार्कीसहित कुस्माका नेत्र पराजुली, नवराज पौडेल, युवराज जोशी, राजन जोशी लगायतको लगानी छ । लगानीकर्ताले करिब १५ करोड अनुमानमा शुरु गरिए पनि डिजाइन र प्राविधिक कारणले ५ करोड बढेको जनाएका छन् । १५ करोडको लागतमा ३ वर्षमा सक्ने उद्देश्यले सुरु गरियो, पराजुलीले भने, बिचबिचमा डिजाइनमा भएको फेरबदल र लठ्ठा चुँडिँदा खर्च बढ्यो । समयमा काम पनि सकिएन । लक्षित समयमा काम नसकिएपछि लगानी स्वत बढेको उनले बताए ।"
चेल्सीको जितमा पुलिसिचको ह्याट्रिक,"लन्डन क्रिस्टियन पुलिसिचले आफ्नो खेल जीवनकै पहिलो ह्याट्रिक गरेपछि चेल्सीले इंग्लिस प्रिमियर लिगमा शनिबार राति बर्नलीलाई ४२ ले हरायो । यसअघि म्यानचेस्टर सिटीले एस्टन भिल्लालाई हराएर शीर्ष स्थानमा रहेको लिभरपुलमाथि दबाब सिर्जना गरेको थियो । लिगको अंक तालिकाको पुछारमा भने दबाबमा आउने पालो एभरटन र उसका व्यवस्थापक मार्को सिल्भाको रह्यो । मर्सिसाइड क्लबले पछिल्ला छ लिग खेलमा पाँचौं हार बेहोर्यो । अमेरिकी अन्तर्राष्ट्रिय खेलाडी पुलिसिचले ७ करोड ४० लाख डलरमा बार्सिया डर्टमन्डबाट चेल्सी आएयता गोल गर्न सकेका थिएनन् । यस्तै उनलाई अगस्टयता प्रशिक्षक फ्रायन्क लाम्पार्डले सुरुदेखि अवसर पनि दिएका थिएनन् । तर टर्फ मुरमा भएको खेलमा सानदार प्रदर्शन गर्दै उत्कृष्ट ह्याट्रिक गरेपछि उनले आफूलाई प्रमाणित गर्ने प्रयास गरे । ह्याट्रिकका लागि उनले दायाँ र बायाँ खुट्टाको प्रहारसँगै हेडबाट पनि गोल गरे । बर्नलीको खेलले पनि २१ वर्षीय खेलाडीलाई चलायमान रहन मदत गरेको थियो । उनले खेलको सुरुआती तीन गोल गरेपछि चेल्सीका लागि विलियनले चौथो गोल थपे र स्कोर रह्यो, ४० । त्यसयता बर्नलीका लागि जय रोडरिग्वेज र ड्वायट म्याकनिलले गोल गरे । व्यावसायिक खेलाडीका रूपमा यो मेरो पहिलो ह्याट्रिक हो, म सकेसम्म बढी खेल्न चाहन्छु र टिममा आफ्नो प्रभाव छोड्न चाहन्छु । म निकै खुसी छु र आज मेरो लागि विशेष दिन रह्यो, पुलिचिसले भने । लाम्पार्डले पुलिसिचलाई कम मौका दिनको तथ्यमा आफू ठीक रहेको बताउन खोजे । उनले भने, ठूलो मूल्यमा उनी टिममा आए र उनको उद्देश्य सिधै खेल्न पाउनु थियो । तर प्रशिक्षकका रूपमा उनको भूमिकालाई मैले ठीक निर्णय गर्नुपर्ने हुन्छ । मेरो उद्देश्य उनीबाट उत्कृष्ट खेल निकाल्नु नै हो । यो जितले शीर्ष चारमा चेल्सीको पकड अझ मजबुत भएको छ । चेल्सीको २० अंक छ र समान अंकमा गोल अन्तरले लेस्टर तेस्रो स्थानमा छ । लेस्टरले यसअघि साउथह्याम्पटनलाई ९० को ठूलो अन्तरले हराएको थियो । हारले साउहथह्याम्टन पुछारबाट तेस्रो स्थानमा छ । सिटी २२ अंक छ र दोस्रो स्थानमा छ । एमेक्स स्टेडिममा एभरटनले २१ को अग्रता लिएर पनि खेल अन्ततः ब्राइटनको हातबाट ३२ ले गुमायो । प्रशिक्षक सिल्भा आफ्नो जागिर जोगाउन संघर्षरत छन् । एभरटनले अन्तिम १० मिनेटमा अग्रता गुमाएको हो । निल मउपेयले ब्राइटनका लागि ८० औं मिनेटमा पेनाल्टीबाट गोल गरे । लगत्तै एभरटन डिफेन्डर लुकास डिग्नले इन्ज्युरी समयमा आत्मघाती गोल गरे । यो हारेपछि एभरटन रेलिगेसन क्षेत्रबाट दुई अंक मात्र अगाडि रह्यो । यस्तै अन्तिम स्थानमा रहको वाटफोडर्ढले बर्नमाउथसँग गोलरहित बराबरी खेल्यो । लेयस मउसेटको गोलले सेफिल्ड युनाइटेडले वेस्ट ह्यामलाई ११ को बराबरीमा रोक्यो । सेफिल्ड यो बराबरीपछि १३ अंकसहित सातौं स्थानमा छ ।"
अस्ट्रेलियाको प्रभावशाली जित,"एडिलेड अस्ट्रेलियाले श्रीलंकाबिरुद्धको पहिलो ट्वान्टी२० खेलमा १ सय ३४ रनको सानदार नतिजा निकालेको छ । एडिलेडमा आइतबार सम्पन्न खेलमा २ सय ३३ रनको बिशाल लक्ष्य पछ्याएको श्रीलंकाले २० ओभरमा ९ विकेट गुमाएर ९९ रनमात्र जोड्न सक्यो । श्रीलंकाको इनिङमा दासुन सानाकाले सर्बाधिक १७ रन बनाएका थिए । कुशल परेरा १६, उसादा फर्नान्डो १३ र ओपनर धनुस्का गुमाथिलाका ११ रनमा आउट भए । कप्तान लासिथ मालिंका १३ रनमा अविजित रहे । अन्य खेलाडीले दोहोरो अंकको रन बनाउन सकेनन् । ठूलो लक्ष्य पछ्याएको पाहुना टोली श्रीलंका घरेलु बलरसामु निरीह देखियो । अस्ट्रेलियाका एडम जाम्पाले ३ तथा प्याट कुमिन्स र मिचेल स्टार्कल २२ विकेट लिए । एस्टोन अगरले १ विकेट झारे । डेभिड वार्नरले अन्तर्राष्ट्रिय ट्वान्टी२० मा करिअरकै पहिलो शतकीय इनिङ्स खेलेपछि श्रीलंकाबिरुद्ध अस्ट्रेलियाले २ विकेटको क्षतिमा २ सय ३३ रनको विशाल योगफल खडा गरेको थियो । बल टेम्पिरिङ प्रकरणको प्रतिबन्धपछि पहिलो अर्न्राष्ट्रिय ट्वान्टी२० मा वार्नरले ५६ बलमा अविजित सय रन पूरा गरे । आफ्नो इनिङ्समा उनले ४ छक्का र १० चौका प्रहार गरे । यसअघि एसेजमार्फत टेस्टमा उनले पुनरागमन गरेका थिए । एसेजमा उनको प्रदर्शन सन्तोषजनक थिएन । किनभने उनले १० इनिङ्समा ९५ रनमात्र बनाएका थिए । तर ट्वान्टी२० मा श्रीलंकाली बलरसामु धावा बोलेका उनले इनिङको अन्तिम बलमा शतक पूरा गरेका हुन् । उनको शतकका साथै कप्तान ओपनर आरोन फिन्च र ग्लेन म्याक्सवेलले पनि अर्धशतक पूरा गरे । यी तीन ब्याट्सम्यानले श्रीलंकाका बलरलाई निकै निकै दबाबमा राखेको थियो । यतिसम्म कि श्रीलंकाका कुसन राजिथाले ४ ओभरमा ७५ रन खर्चेर ट्वान्टी२० इतिहासै सबैभन्दा महँगो बलर बनेका छन् । राम्रो प्रदर्शन गर्नु र राम्रो विकेटमा खेल्नु धेरै नै सकारात्मक रह्यो । यो लय फिन्चले निर्धारण गरेका थिए । मैले अन्तिम ओभरसम्म ब्याटिङ गर्ने प्रयास गरेँ, त्यही अनुसार शतक पनि लाग्यो, वार्नरले भने । बायाँ हाते स्पिनर लक्षण सन्दाकनको बलमा डिप मिडविकेट क्षेत्रमा कुशल मेन्डिसको हातबाट क्याचआउट हुनुअघि फिन्चले ३६ बलमा ३ छक्का र ८ चौकाको सहयोगमा ६४ रन बनाए । वार्नर र फिन्चले पहिलो विकेटका लागि १ सय २२ रनको साझेदारी गर्दै ठूलो स्कोरको आधार तय गरेका थिए । म्याक्सवेलले केबल २८ बलमा ६२ रन बनाउने क्रममा ३ छक्का र ७ चौका प्रहार गरे । उनले वार्नरसँग मिलेर थप १ सय ७ रनको साझेदारी गरे । अन्तिम ओभरमा उनी दासुन शानाकाको बलमा क्याचआउट भएका हुन् । एडिलेड मैदानमा अस्ट्रेलियाले सबैभन्दा ठूलो योगफल बनाएको हो ।"
व्यवस्थित बन्दै ग्रामीण फुटबल,"(इलाम)  चिटिक्कै परेको मैदान । डाँडाकाँडा मिलाउँदै खाल्डाखुल्डी पुरेपछि अझ सुन्दर बनेको छ सन्दकपुर गाउँपालिका ५ जमुनाको मैदान । मैदानको एकातर्फ बाँसको प्यारापिट र अन्यत्र रहेका प्राकृतिक प्यारापिटमा भरिभराउ दर्शक । सदरमुकामबाट २२ किलोमिटर उत्तरको यो मैदानमा दीपावलीका अवसरमा कात्तिक २ देखि फुटबल प्रतियोगिता सञ्चालित छ । केही वर्षअघिसम्म सिल्ड र कपमा खेलाइने यो प्रतियोगितामा अहिले आकर्षक नगद पुरस्कारसहित खेल व्यवस्थापनलाई मजबुत बनाइएको छ । एन्फाबाट लाइसन्स प्राप्त रेफ्रीको व्यवस्था गरिएको यो प्रतियोगितामा खेल्नका लागि नेपाली राष्ट्रिय टिममा प्रवेश पाएकादेखि ए डिभिजन क्लबका थुप्रै खेलाडी त्यहाँ पुग्छन् । राष्ट्रिय टिमका पूर्वडिफेन्डर लोकबन्धु गुरुङदेखि छिरिङ गुरुङ, दर्शन गुरुङलगायत यही मैदानका उत्पादन हुन्, आयोजक समितिका अध्यक्ष मिलन गुरुङले भने । साढे तीन दशकको इतिहास बोकेको कागे मेलाको रौनक यो पटक पनि उस्तै छ । अन्यत्र जस्तो विभिन्न आधुनिक खेल र मनोरञ्जनका सामग्री नभए पनि स्थानीय युवाले आयोजना गर्ने फुटबल प्रतियोगिताले आसपासका गाउँका बासिन्दालाई मात्र हैन सीमापारि दार्जिलिङ र पूर्वी नेपालका थुप्रै जिल्लाबासीलाई जमुना पुर्याउँछ । काग तिहारको दिन सकिने भएकाले कागे मेला नाम कमाएको मेलाको मेरुदण्ड नै फुटबल हो । पछिल्लो सयम नजिकैको ढापपोखरी, हाँगेथाम, चोयाटार, पाहाखोल झरना, जौवारीलगायतको पर्यटकीय विकासका लागि पनि यो मेलालाई जोड्न थालेपछि फुटबल पारखीसँगै घुमघामका लागि निस्कनेका लागि गतिलो गन्तव्य बन्दै गएको छ । यहाँ प्रतियोगिता हुने भएपछि जुनसुकै अवस्थामा पनि थेग्नै नसक्ने गरी टिमको उपस्थिति हुन्छ, पुराना खेलाडी उमेश गुरुङले भने, एक साताभन्दा धेरै समय लगाएर भए पनि प्रतियोगितालाई सम्पन्न गर्छौं ।प्रायोजक न व्यक्तिको ठूलो सहयोग तर पनि निरन्तर यो प्रतियोगिता थेग्नु कम मुस्किलको काम होइन । स्थानीय तह र केही दाताले दिने सहयोगका भरमा ५ लाख धेरै खर्चेर व्यवस्थित प्रतियोगिता सञ्चालन गर्नु स्थानीय युवाहरूको कौशल हो । जमुना मात्र नभएर समग्र उत्तरी क्षेत्रमा नै यहाँ फुटबल प्रतियोगिता आयोजना नभए तिहार खल्लो हुन्छ, स्थानीय राजेश भट्टराईले भने, फुटबल प्रेमीको अथाहा हौसलाले नै प्रतियोगिता थेग्दै आएका छौं ।चाडपर्वसँगै व्यस्त घरायसी काम भए पनि यहाँ दर्शकको खडेरी छैन । सीमापारि दार्जिलिङका खेलाडीको बर्सेनि उपस्थितिले पनि फुटवल पारखीलाई लोभ्याउछ । छोटो पास खेलेर आकर्षक फुटबल पस्किने सीमापारिका टिमको उपस्थिति दर्शक बटुल्ने अर्को माध्यम हो ।सञ्चारको पहुँच र उत्कृष्ट खेलाडीको उपस्थितिले पछिल्लो समय प्रतियोगिताको व्यवस्थापन सुध्रँदै गएको छ । प्लास्टिकको जुत्तामा टिप टालेर दौरा सुरुवालसँगै खेलमा निस्केको धेरै भएको छैन, वडाध्यक्ष जितबहादुर साँवाले भने, घरबाटै खाजा बोकेरै पनि भए पनि खेल्न खेल्न आउने चलन थियो । त्यही प्रतियोगितालाई आजका मितिमा धेरै व्यवस्थित बनाउने पहल गरिरहेका छौं । यहाँका अधिकांश पाका खेलाडीले सीमापारि मानेभन्ज्याङ, धोद्रे, दार्जिलिङलगायत क्षेत्रका मैदानमा फुटबल खेलेकाले पनि उताको प्रभाव धेरै झल्कन्छ । दुई देशबीच फुटबलको माध्यमबाट आपसी सम्बन्ध पनि प्रगाड भएको छ । यसैको माध्यमबाट विवाह गरेर घरजम गर्ने पनि उल्लेख्य छन् । बर्सेनि फेर्नुपर्ने बासे गोलपोष्टको झन्झट हटाउन विदेशमा कार्यरत जमुनालीले पहल गरे । उनीहरूले संकलन गरेको रकमबाट पक्की आइरन पोल जडान भएको हो । कतार, साउदी, मलेसिया, बहराइन, अमेरिकालगायत देशमा रहेका स्थानीयले रकम संकलन गरेका हुन् । विदेशमै रहेका र फर्केकाहरूले बनाएको नवप्रगतिशील युवा समाजको अगुवाइमा रकम जाहो गरिएको हो । नवप्रगतिशील युवा संघको नाममा उनीहरूले पसिना काढेर जोहो गरेको रकमबाट गाउँमा सहयोग गरेका हुन् । गाउँमा खेलप्रति अथाहा जाँगर उत्साह भए पनि आर्थिक स्रोतको अभावले झन्झट भएकाले पोलकै लागि रकम संकलन गरेका हौं, समाजका सचिव जीवन गुरुङले भने, खेलकुदसँगै गाउँको विकासका विभिन्न काममा सहयोग गर्दै आएका छौं । ग्रामीण प्रतियोगिता व्यवस्थित बन्दै गएको यो एउटा मात्र उदाहरण भने होइन । बाला चतुर्दशीको अवसरमा सन्दकपुर ४ मावुमा लाग्ने मेलालाई पनि भव्य बनाउन तयारी थालिएको छ । आकर्षक नगद पुरस्कारसहित खेल व्यवस्थापनमा जुटेको आयोजक समितिका अध्यक्ष राजकुमार साउदेनले बताए । सदरमकुमाम बर्सेनि हुने माइभ्याली गोल्डकपबाहेक फिक्कल, मंगलवारे, नयाँबजार, फाकफोक थुम, गजुरमुखीधाम, माङ्सेवुङलगायतमा हुने प्रतियोगितालाई व्यवस्थित बनाउँदै मनोरञ्जन र नयाँखेलाडी उत्पादनका लागि आधार तयार गरिएको छ । सदरमुकाम बाहिर हुने प्रतियोगितामा पनि प्रथम पुरस्कार १ लाख रुपैयाँदेखि माथि राख्ने गरिएकाले राम्रा टिम र खेलाडीको प्रवेश बढेको हो । खेल मैदान निर्माणदेखि प्रतियोगिता आयोजनासम्म पनि सम्बन्धित गाउँपालिका र नगरपालिकाले सहयोग गर्न थालेकाले खेलप्रेमीहरू हौसिएका हुन् ।"
युभेन्ट्स र इन्टर दुवै रोकिए,"मिलान सुपरस्टार क्रिस्टियानो रोनाल्डोलाई आराम दिइएको खेलमा शनिबार युभेन्ट्सले कमजोर लिससँग ११ गोलको बराबरी खेल्दै अंक बाँडेको छ । बराबरीका बाबजुद इटलियन सिरी एको साविक विजेता युभेन्टस लिगको शीर्ष स्थानमै छ । किनभने निकटतम प्रतिद्वन्द्वी इन्टर मिलानले पनि पार्मासँग २२ गोलको बराबरी खेल्यो ।लिसमा दुवै गोल पेनाल्टीमार्फत सम्भव भएको थियो । ५० औं मिनेटमा पाउलो डिबालाले गोल गरी पाहुना टोलीलाई अग्रता दिलाएका थिए । तर त्यसको ६ मिनेटपछि नै मार्को मानकोसुले बराबरी गोल फर्काएपछि यसै सिजन सिरी एमा बढुवा भएको लिसले घरेलु मैदानमा पहिलो अंक हासिल गर्न सक्यो । अपराजित युभेन्ट्सले ९ खेलमा २३ अंक जोडेको छ । जुन एन्टोनियो कान्टे प्रशिक्षित इन्टरभन्दा १ अंक बढी हो ।३४ वर्षीय रोनाल्डोले गत मंगलबार च्याम्पियन्स लिगमा लोकोमोतिभ मस्कोविरुद्ध २१ को जितयता युभेन्ट्सका लागि २ खेल खेल्ने छैनन् । चार दिनको अन्तरमा २ सिरी ए खेलपछि युभेन्ट्सले नोभेम्बर ६ मा मस्कोलाई घरेलु मैदानमा स्वागत गर्दैछ ।रोनाल्डो शारीरिक र मानसिक रूपमा थकित छन् । त्यसैले उनी यहाँ आउन असमर्थ रहे, युभेन्ट्सका प्रशिक्षक माउरिजियो सार्रीले भने, जब कोही खेलाडीले आफ्नो थकान व्यक्त गर्छ भने उसलाई आराम दिनैपर्छ । उनीबिना पनि हामीले खेलमा १० अवसर पाएका थियौं तर त्यसलाई सदुपयोग गर्न सकेनौं । समग्रमा हामीले नै राम्रो खेल्न सकेनौं ।अर्जेन्टिनी स्ट्राइकर गोन्जालो हिगुइन पनि खेलको अन्त्यतिर लिसका ब्राजिलियन गोलरक्षक गाव्रियलसँगको टक्करमा टाउकोको चोट बोक्नुपरेको छ । ३१ वर्षीय हिगुइनलाई मैदानबाट स्ट्रेचरमा राखेर निकालिएको थियो र उनको टाउकोमा टाँचा लगाइएको छ । मिरालेम जानिक र रोड्रिगो बेन्टान्करले पनि यस्तै ट्याकलको सामना गरेका थिए ।गत साता रुसी क्लबविरुद्ध च्याम्पियन्स लिगमा २ गोल गरेका डिबालाले यस खेलमा हिगुइनसँगै अग्रपंक्तिको जिम्मेवारी पाएका थिए । यी दुई अर्जेन्टिनीलाई फेडेरिको बर्नादेचीले साथ दिएका थिए । सर्रीले एमरे काम र डानिलोलाई सुरुआती अवसर दिएका थिए । ब्लाइसे माटुइडी र जुहान कार्डाडोलाई बेन्चमा राखिएको थियो । हिगुइजले खेलको १५औं मिनेटमै गोल त गरेका थिए । एलेक्स सान्द्रोको क्रसमार्फत उनले गरेको गोल रेफ्रीले अफसाइड करार गरिदिए । दोस्रो हाफ सुरु भएको पाँचौं मिनेटमा डिबालाले पेनाल्टीमा गोल गरे । उनले लगातार ५ खेलमा छैटौं गोल गरेका हुन् ।स्कोर गरेपछि हामी केही दृढ र चुस्त हुनुपर्ने थियो । अग्रता लिएपछि हाम्रो टिमको खेल मलाई चित्त बुझेन, प्रशिक्षक सार्रीले भने ।अर्कोतर्फ ३ दिनअघि च्याम्पियन्स लिगमा बोरुसिया डर्टमन्डविरुद्ध २० को सानदार जित निकालेको इन्टर मिलान शनिबार सुस्त देखियो । एन्टोनियो कान्डरेभाले घरेलु मैदान सान सिरोमा ६७ हजार समर्थकमाझ २३ औं मिनेटमै इन्टरलाई अग्रता दिलाएका थिए । तर पार्माले खेलमा तत्कालै पुनरागमन गरी ४ मिनेटको अन्तरमा २ गोल गर्न सक्यो । लोनमा अनुबन्धित स्ट्राइकर यान कारामोहले २६ औं मिनेटमा बराबरी गोल फर्काए । ३० औं मिनजेटमा गर्भिन्होले आफ्नो पूर्वक्लबविरुद्ध गोल गरी पाहुना टोलीलाई अग्रता दिलाए । रोमेलु लुकाकुले ५१ औं मिनेटमा गरेको गोलका कारण इन्टरले १ अंक हासिल गर्न सक्यो । ९ खेलमा सातौं गोल गरेका लुकाकुको यस गोल भिडियो असिस्टेन्ट रेफ्रीले लामो समय लिएर आधिकारिक घोषणा गरेको थियो ।इन्टरका प्रशिक्षक कोन्टेले स्ट्राइकर एलेक्सिस सान्चेस तथा मिडफिल्डर स्टोफानो सेन्सीको चोट टिमको प्रदर्शन कमजोर हुँदै जानुको कारक रहेको प्रतिक्रिया दिए । ६ दिनको बीचमा हामीले तेस्रो खेल खेल्दैछौं र सबै खेलमा लगभग एउटै टिम खेलाउनुपरेको छ, चेल्सी र युभेन्ट्सका पूर्वप्रशिक्षक कोन्टेले भने, म अलिकति निराश पनि छु किनभने हामीले अर्को ब्रेकसम्ममा अरू ४ खेल खेल्नुपर्छ ।"
हसनविरुद्ध बंगलादेश बोर्ड,"ढाका बंगलादेशी क्रिकेट बोर्डले स्टार अलराउन्डर साकिब अल हसनविरुद्ध कानुनी प्रक्रिया सुरु गर्ने भएको छ । हसनले बंगलादेशको शीर्ष मोबाइल फोन प्रदायकसँग अनुबन्ध गरेपछि बोर्ड उनको विरुद्ध उत्रन लागेको हो । हसनले साताको सुरुमा बंगलादेशी टिमका पूर्वप्रायोजक ग्रामफोनसँग अनुबन्ध गरेको बताएका थिए । उनले अनुबन्धको रकम कति हो भनेर खुलाएका छैनन् । उनले बढी तलब र सुविधाको माग राख्ने आन्दोलनमा उत्रेका बंगलादेशी क्रिकेट खेलाडीको पनि नेतृत्व गरेका थिए । बोर्डले भने हसनले प्रायोजनाको अनुबन्ध गर्ने क्रममा आफूसँगको आचारसंहिता उल्लंघन गरेको आरोप लगाएको छ । हामी हसनविरुद्ध कानुनी प्रक्रिया सुरु गर्दैछौं, बोर्डका कार्यकारी अधिकृत निजामुद्दिन चौधरीले भने । सन् २००९०११ बीच बंगलादेशी क्रिकेट टिमको प्रमुख प्रायोजक ग्रामफोन रहेको थियो । बोर्डले त्यसयता उसको प्रतिस्पर्धा कम्पनीसँग अनुबन्ध गर्न थालेपछि ग्रामफोनल व्यक्तिगत खेलाडीलाई प्रायोजन गर्ने रणनीति लिएको थियो ।"
